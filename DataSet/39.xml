<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r1103238</link>
    <topic>බේරුවල සෑම ගමකටම විදුලිය</topic>
    <author>කටුකුරුන්ද සමූහ : කපිල කුලසිංහ</author>
    <content>මේ වසර අවසන් වීමට පෙර බේරුවල ආසනයේ සියලු ගම්මානයන්ට විදුලිය ලබාදීමට ධීවර හා ජලජ සම්පත් ඇමැති රාජිත සේනාරත්න මහතා කටයුතු සැලැසුම් කර ඇත.මේ වන විට විදුලි යෝජනා ක්‍රම 16 ක් රුපියල් ලක්ෂ 23 ක් වැය කොට නිම කර තිබේ.එහි දෙවැනි අදියර ලෙස රුපියල් ලක්ෂ 32 ක් වැය කොට විදුලි යෝජනා ක්‍රම 48 ක් මේ වසරේ නිම කෙරේ. විමධ්‍යගත මුදල් රුපියල් ලක්ෂ 14 ක් වැය කළ විදුලි යෝජනා ක්‍රම 5 ක්ද දැනට අරඹා ඇත.මෙලෙස විදුලි යෝජනා ක්‍රම 69 කින් බේරුවල සියලු ගම්මානයන්ට විදුලිය ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r1103239</link>
    <topic>ගම්පහ ඉහළගමට පානීය ජලය</topic>
    <author>යක්කල විශේෂ – රුවන් සමන්ත</author>
    <content>ගම්පහ මහ නගර සභාවට අයත් විශාල ජන සංඛ්‍යාවක් වාසය කරන ඉහළගම ග්‍රාමයට නළ ජලය ලබාදීම පසුගියදා සිදු කෙරිණි.ගම්පහ ඉහළගම මිහිදු දහම් පාසලේ නියෝජ්‍ය විදුහල්පති කේ. ඒ. පියසේන මහතාගේ ඉල්ලීම පරිදි බස්නාහිර පළාත් සභාවේ සභාපති සුනිල් විජේරත්න මහතාගේ ප්‍රතිපාදන මගින් මේ ජල ව්‍යාපෘතිය ලබාදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r11032310</link>
    <topic>රඹුක්කන හිරිවඩුන්නේ පාසල් ගොඩනැගිල්ල ලෝක බැංකුවෙන් කළ බවට පුවරුවක් සවිකරලා</topic>
    <author>රඹුක්කන සමූහ පද්මසේකර නිශ්ශංක</author>
    <content>ලංකා විදුලිබල මණ්ඩලයේ හිටපු ජ්‍යෙෂ්ඨ නිලධරයකුගේ සහ සේවක සේවිකාවන්ගේ මැදිහත්වීමෙන් දානපතීන්ගේ සහයෙන් රඹුක්කන හිරිවඩුන්න විදුහලේ ඉදිවූ ගොඩනැගිල්ලක් ලෝක බැංකු සහයෙන් ඉටුවූවකියි මහජනතාවට පෙන්වීමට එම විදුහලේ බලධාරින් අදාළ ගොඩනැගිල්ලේ පුවරුවක් සවිකර ඇතැයි කියන සිද්ධියක් රඹුක්කන හිරිවඩුන්න ප්‍රදේශයෙන් වාර්තා වෙයි.දැන ගැනීමට ඇති අන්දමට සිද්ධිය සම්පූර්ණයෙන් මෙසේය.මෙම විදුහලේ කලක් විදුහල්පතිව සිටි කේ. ඇම්. කරුණාසේන මහතාගේ ධුර කාලයේදී මේ විද්‍යාලයට ගොඩනැගිල්ලක දැඩි අවශ්‍යතාව පැන නැගී තිබිණි.එම කාලයේ ලංකා විදුලිබල මණ්ඩලයේ එවකට සාමාන්‍යාධිකාරි (ලංවිම) සිටි රංජිට් ෆොන්සේකා මහතාගේ සංකල්පයකට අනුව සෑම විදුලි ඉංජිනේරු බල ප්‍රදේශයකම දුප්පත් පවුලක් සොයා හඳුනාගෙන නිවසක් පරිත්‍යාග කිරීමේ උතුම් සමාජ සත්කාරයක් කරගෙන යනු ලැබීය. මේ සමාජ සත්කාරය හරහා සුඛිත මුදිත වූ පවුල් සංඛ්‍යාව තිහකට අධිකය. ඒ ලංවිම සේවක මහත්ම මහත්මීන්ගේ ව්‍යාපාරික ප්‍රජාවගේ ශ්‍රම, මුදල් දායකත්වයෙන් අංගසම්පූර්ණ නිවාස ඉදිකරදීම හරහාය.හිරිවඩුන්න විද්‍යාලයේ පොල් අතු පැලක පන්ති කාමරයක් පවත්වාගෙන යෑම පිළිබඳව විදුහල්පති කේ. ඇම්. කරුණාසේන මහතා ලංවිම සාමාන්‍යාධිකාරි (එවකට) මුණ ගැසී ගොඩනැගිල්ලක් සාදාදෙන ලෙස ඉල්ලා සිට ඇත. එම ඉල්ලීම මල්ඵල ගැනීමත් සමඟම එවකට ලංවිම සාමාන්‍යාධිකාරි රංජිට් ෆොන්සේකා මහතාගේ සහ වත්මන් ලංවිම සාමාන්‍යාධිකාරිනී භද්‍රා ජයවීර මහත්මියගේද සහභාගිත්වයෙන්, මුල්ගල් තැබූ පන්ති කාමර තුනක (පළල 25’ දිග 60’) ගොඩනැගිල්ලක් ඉදිවුණේ මාස තුනක් වැනි කෙටි කාලයකදීය.මේ සඳහා ලංවිම මෙත්සරණ සංවිධානයේ මූල්‍ය දායකත්වය සේවක සේවිකාවන්ගේ පරිත්‍යාග, ව්‍යාපාර ප්‍රජාවගේ දායකත්වයෙන් රුපියල් ලක්ෂ දහයකට අධික මුදලක් වැයකර මේ ගොඩනැගිල්ල ඉදිකරන ලදී. මේ සඳහා අධීක්ෂණයට ලංවිම සිවිල් අධිකාරි පද්මකුමාර මහතා, ඉංජිනේරු සහකාර ආලවක මහතාත් කෑගල්ල වත්මන් විදුලි ඉංජිනේරු තිස්ස බණ්ඩාර මහතාත් පත්කරන ලදී.මේ සමාජ සත්කාරය ඉතා කෙටි කාලයක් තුළ එම විද්‍යාලයේ සිසු දරු දැරියන්ගේ පරිහරණයට ලබා දුන්නේ කිසිම පුද්ගලයකුගේ හෝ ලංවිම මෙත්සරණ සමාජ සත්කාරයේ ඵලක සවි නොකරමිනි.එවන් පසුබිමක හිරිවඩුන්න විද්‍යාලයේ බලධාරිනියක විසින් ලෝක බැංකු ආධාර මත මේ ගොඩනැගිල්ල ඉදිකළ බවට සමරු ඵලකයක් සවිකරනු ලැබ තිබේ.මේ පිළිබඳව වගකිව යුත්තන්ගේ අවධානය යොමුවිය යුතුය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r11032311</link>
    <topic>මහපිටිය හන්දියේ වීදි ලාම්පු අක්‍රීයයි</topic>
    <author>වයඹ පළාත් සංචාරක සේන ඉදිරිසිංහ</author>
    <content>වසර ගණනාවක් මුළුල්ලේ සිටම පොල්ගහවෙල මැතිවරණ කොට්ඨාසයට අයත් මහපිටිය මංසන්ධියේ සිට හොදැල්ල මාර්ගයේ මානින්ගමුව දක්වා ඇති කොටසේ විනාශවූ වීදි ලාම්පු වෙනුවට නව ලාම්පු ලබාදීමට පොල්ගහවෙල ප්‍රාදේශීය සභාවේ අදාළ නිලධාරීන් අපොහොසත් වී සිටීම ගැන ප්‍රදේශවාසීහු චෝදනා කරති. මහපිටිය මංසන්ධිය ඇතුළු මහජනතාව ගැවසෙන පොදු ස්ථාන ගණනාවක විදුලි ලාම්පු මෙසේ ක්‍රියාවිරහිත ව පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=r11032312</link>
    <topic>ඉබ්බාගමුව මලියදේව සෙනසුනනිශ්ශබ්ද පෙදෙසක් ලෙසට</topic>
    <author>වයඹ පළාත් සමූහ – ආරියරත්න රණවැල්ල</author>
    <content>ඉබ්බාගමුව කුඹුක්වැවට නුදුරුව පිහිටි අරන්කැලේ මලියදේව අරහත්ත සේනාසන භූමිය වයඹ පළාත් සභාවේ සංස්කෘතික අංශය මගින් නිශ්ශබ්ද ප්‍රදේශයක් ලෙස නම් කොට තිබේ. මෙසේ නම් කොට ඇත්තේ එම සේනාසනයේ තැනින් තැන කුටිවල වැඩ සිටින යෝගාවචර භික්ෂූන් වහන්සේලා භාවනා කටයුතු ආදිය නිදහසේ කරගෙන යෑමට පහසුකම් සැලැස්වීම සඳහාය.ලක්දිව රහතන් වහන්සේලාගේ අන්තිමයා වශයෙන් සැලකෙන “මලියදේව මහ රහතන් වහන්සේ” වැඩ සිටි මේ සේනාසනය විවිධ අංගවල නටබුන් වලින් පිරී පවතින අතර පුරාවිද්‍යා දෙපාර්තමේන්තුව මගින් සංරක්ෂිත පෙදෙසක් ලෙසද වෙන් කොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=s1103231</link>
    <topic>පාකිස්තාන - කොදෙව්අර්ධ අවසන් ගැටුම අද</topic>
    <author/>
    <content>ක්‍රිකට් ලෝක කුසලාන තරගාවලියේ පළමු අර්ධ අවසන් පූර්ව තරගය පාකිස්තානය හා බටහිර ඉන්දීය කොදෙව් අතර අද බංග්ලාදේශයේ මීර්පුර්හී ෂෙරිය බංග්ලා ජාතික ක්‍රීඩාංගණයේ දී පැවැත්වේ.ගෙවී ගිය කාලය තුළ ක්‍රිකට් ක්‍රීඩාවේ අර්බුද රැසකට මුහුණදීමට සිදුවූ පාකිස්තානය හා බටහිර ඉන්දීය කොදෙව් කණ්ඩායම් දෙකම ජයග්‍රහණය උදෙසා සියලු තුරුම්පු භාවිතා කිරීමට සූදානමින් සිටී. මේ තරගයේ ජයග්‍රාහකයා හෙට පැවැත්වෙන ඉන්දියා ඕස්ට්‍රේලියා තරගයෙන් ජය ගන්නා කණ්ඩායම සමඟ අවසන් පූර්ව තරගයට එක්වේ.පාකිස්තාන ක්‍රිකට් පිලට ලාහෝර් ත්‍රස්ත ප්‍රහාරයෙන් ලැබුණු කළු පැල්ලම හා එංගලන්තයේදී මුදලට තරග පාවාදීමෙන් ලද දඬුවම විශාල බලපෑමක් ඇති කළේ ය.ඒ සියල්ල අතීතයට එක්කළ අෆ්රිඩි ප්‍රමුඛ පාකිස්තාන ක්‍රීඩකයෝ ක්‍රිකට් ලෝක කුසලාන තරගාවලියට ඉතා හොඳින් මුහුණ දුන්නේ ය. මූලික වටයේ තරග 6 කට සහභාගී වී තරග 5 ක් ජයගෙන තරගයකින් පරාජයට පත්විය.කොදෙව් ක්‍රීඩකයන් හා කොදෙව් ක්‍රිකට් පරිපාලනය අතර මූල්‍ය ගිවිසුම් සම්බන්ධව අර්බුදයක් හටගෙන ජ්‍යෙෂ්ඨ ක්‍රීඩකයන් කිහිපදෙනෙකු වසරකට ආසන්න කාලයක් තරග වර්ජනයක යෙදී සිටීම ක්‍රීඩාවේ පසුබැසීමක් ඇතිවීමට හේතුවිය.එහෙත් අත්දැකීම් අඩු ඩැරන් සැමීගේ නායකත්වයෙන් ලෝක කුසලාන තරගාවලියට පිවිස තරග 6 කදී තරග 3 ක් ජය ගෙන තරග 3 කින් පරාජයට අත්විය.මෙතෙක් පාකිස්තානය හා බටහිර ඉන්දීය කොදෙව් අතර තරග 114 ක් පවත්වා එයින් තරග 64 ක ජය කොදෙව්වන්ද තරග 48 ක ජය පාකිස්තානුවන්ද සතුකර ගෙන ඇත. ලෝක කුසලාන තරගවලදී තරග 6 ක ජය කොදෙව් පිල සතු වූ අතර තරග 2 කින් පාකිස්තානය ජය ගත්තේය.අද තරගය පැවැත්වෙන මීර්පුර් ක්‍රීඩාංගණයේ පාකිස්තානය තරග 3 කට ක්‍රීඩාකර තිබේ. එයින් තරග 2 ක ජය වාර්තා වී තරගයක් පරාජයට පත්ව තිබේ.කොදෙව් පිල බංග්ලාදේශය සමඟ තරගය මේ ක්‍රීඩාංගණයේදී පවත්වා කඩුලු 9ක පහසු ජයක් වර්තා කිරීමට සමත්වූවේය.පාකිස්තානය මේ තරගාවලියේ විශාල පෙරළියක් කරමින් ලෝක කුසලාන තරග 34 ක් ජය ලබා සිටි ඕස්ට්‍රේලියාව පරාජයට පත් කළේ ය. තුන්ඉරියව් දක්‍ෂතා දක්වන නායක සහිඩ් අෆ්රිඩ් දැනට කඩුලු 17 ක් දවාගෙන ඉදිරියෙන්ම සිටින අතර උමාර් ගුල් කඩුලු 13 ක් දවා ගෙන ඇත.  කොදෙව් වේග පන්දු යවන ක්‍රීඩක කැමරන් රොච් කඩුලු 13 ක්ද සුලෙයිමන් බෙන් කඩුලු 12 ක් ද දවාගෙන සිටිති.පිතිකරුවන් අතරින් උමාර් අක්මාල්, මිෂ්බා උල් හක් හා යුනුස් ඛාන් මෙවර තරගාවලියේ පාකිස්තාන පිලට ජීවයක් ගෙන දුන් අතර ඩැරන් ස්මිත් හා කිරාන් පොලාඩ් කොදෙව් පිලේ ඉදිරියේ සිටිති. ප්‍රහාරාත්මක පිතිකරු ක්‍රිස්ගේල් ගෙන් මේ තරගයේදී පාකිස්තාන පන්දු යවන්නන්ට පීඩනයක් එල්ල  වෙතැයි බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=s1103232</link>
    <topic>29දා තරගයේ ප්‍රවේශපත්පැය 2න් විකිණෙයි</topic>
    <author>පි‍්‍රන්ස් ගුණසේකර</author>
    <content>ලෝක කුසලාන තරගාවලියේ මේ 29 දා කොළඹ දී පැවැත්වෙන අවසන් පූර්ව තරගයේ සියලු ප්‍රවේශපත් ඊයේ (22)දිනයේ පැය 2ක් තුළ විකිණී අවසන් විය.තරගය නැරඹීමට ඇති ප්‍රබල ඉල්ලුම හේතුවෙන් ව්‍යාජ ප්‍රවේශපත් මුද්‍රණය කර බෙදා හැරීමේ ජාවාරමක් ක්‍රියාත්මක වීමේ ඉඩකඩ ඇතැයි ශ්‍රී ලංකා ක්‍රිකට් ආයතනය අනතුරු හඟවයි.එහෙයින් වැඩි මුදල් ගෙවා ප්‍රවේශපත් නොගන්නා ලෙසත් ටිකට් කවුන්ටරයෙන් මිලදී ගත් ඒවා හැර වෙනත් ප්‍රවේශපත් ළඟ තබා නොගන්නා ලෙසත් ශ්‍රී ලංකා ක්‍රිකට් ආයතනය ක්‍රීඩා ලෝලීන්ගෙන් ඉල්ලා සිටී. මාලිගාවත්ත පී. ඩී. සිරිසේන ක්‍රීඩාංගණයේ ප්‍රවේශපත් විකිණීම ඊයේ පෙරවරුවේ සිදුවූ අතර මිලදී ගැනීමට පැමිණි විශාල පිරිස පාලනය කිරීමට හමුදාව හා පොලිසිය යෙදවීමට ද සිදු විය.උදෑසන සිට ප්‍රවේශපත් මිලදී ගැනීමට බලාපොරොත්තුවෙන් පැමිණි බොහෝ දෙනෙකුට ඒවා මිලදී ගැනීමට නොහැකි වූ බව ද වාර්තා විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=s1103233</link>
    <topic>එංගලන්තයට එරෙහි තරගයේ දීමැද පෙළ ශක්තිමත් විය යුතුයි</topic>
    <author/>
    <content>එළඹෙන 26 දා කොළඹ ආර්. ප්‍රේමදාස ක්‍රීඩාංගණයේ දී පැවැත්වෙන ලෝක කුසලාන ක්‍රිකට් තරගාවලියේ එංගලන්තයට එරෙහිව ශ්‍රී ලංකා කණ්ඩායමේ මැද පෙළ පිතිකරුවන්ගේ දුර්වලතාව මග හරවා ගත යුතු බව අරවින්ද ද සිල්වා පෙන්වා දෙයි.1996 ලෝක කුසලාන ජයග්‍රාහි ශ්‍රී ලංකා පිල වෙනුවෙන් තරග වැදී අරවින්ද ද සිල්වා වර්තමානයේ ශ්‍රී ලංකා කණ්ඩායමේ ප්‍රධාන තේරීම් නිලධාරියා ලෙස කටයුතු කරනු ලබයි.එංගලන්තය සමග පැවැත්වෙන මේ දිවා රාත්‍රී අර්ධ අවසන් පූර්ව වටයේ තරගය අසීරු එකක් වනු ඇතැයි ඔහු පවසයි.රාත්‍රියේ දී තණතිල්ලට පිණි වැටීමට ඉඩ ඇති හෙයින් කාසියේ වාසිය දිනා ගැනීම ද වැදගත් සාධකයක් වනු ඇතැයි ද ඔහු ප්‍රකාශයක් නිකුත් කරමින් කියා සිටී.ශ්‍රී ලංකා පිතිකරුවන් ගේ අස්ථාවර බව ශ්‍රී ලංකා පිලට මුහුණ පෑමට ඇති ලොකුම අවාසිය ලෙස ඔහු සලකයි.බලාපොරොත්තු වූ ආකාරයට මෙතෙක් සාර්ථක ලෙස පිති හරඹයෙන් දස්කම් දැක්වීමට අපොහොසත් වූ මැද පෙළ පිතිකරුවන් ඔහුගේ දැඩි විවේචනයට ලක් විය.එංගලන්ත පිලේ ඉතා හොඳින් දඟ පන්දු යැවිය හැකි පන්දු යවන්නන් මෙන්ම හොඳ ලකුණු සංඛ්‍යාවක් රැස් කරගත හැකි පිතිකරුවන්ද සිටින බව අරවින්ද ද සිල්වා පවසයි. එම නිසා ඕනෑම ක්‍රිකට් පිලක බලාපොරොත්තු සුන් කිරීමේ හැකියාවක් එංගලන්තයට ඇති බව ද වැඩිදුරටත් ඔහු පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=s1103234</link>
    <topic>පාසල් රගර් සම්මේලනයට වාරණයක්</topic>
    <author>රෝෂන් තුෂාර</author>
    <content>ශ්‍රී ලංකා පාසල් රගර් සම්මේලනයේ යෝජනා සම්මතයන්ට පටහැනිව අන්තර් පාසල් රගර් පාපන්දු තරගාවලිය පැවැත්වීම වළක්වමින් එම සම්මේලනයේ නිලධාරින් සිව් දෙනෙකුට වාරණ නියෝගයක් කොළඹ දිසා අධිකරණය ඊයේ (22) නිකුත් කළේය.දකුණු කොළඹ විද්‍යා විදුහල ශ්‍රී ලංකා පාසල් රග්බි සම්මේලනයට විරුද්ධව පැවරූ නඩුවක් සලකා බැලීමෙන් පසුව කොළඹ ප්‍රධාන දිසා විනිසුරු රංජිත් එන්. වතුපොළ මහතා මෙම වාරණය නිකුත් කළේය.සම්මේලනයේ සභාපති රංජිත් චන්ද්‍රසේකර, ලේකම් සුසන්ත මෙන්ඩිස්, භාණ්ඩාගාරික හා තරගාවලියේ ලේකම්වරයාට මෙම වාරණ නියෝගය නිකුත් කෙරුණි. දකුණු කොළඹ විද්‍යා විදුහලේ ප්‍රධානාචාර්ය ආනන්ද නාගසිංහ හා පාපන්දු කණ්ඩායම් නායක නිමේෂ් කළුවිතාරණ මෙම නඩුව පැවැරීය.2011 අවුරුදු විස්සෙන් පහළ පාපන්දු තරගාවලියේ 1 ඒ කාණ්ඩය යටතේ තරග කිරීමට විද්‍යා විදුහලේ පළමු පහළොස් දෙනාගේ කණ්ඩායම අවස්ථාව ලබාදෙන ලෙස ඉල්ලමින් මෙම නඩුව පැවැරීය.විද්‍යා විදුහල් කණ්ඩායම රගර් තරගාවලියේ 1 ඒ කාණ්ඩය යටතේ තරග කිරීමට මේ වනවිටත් තෝරාගෙන ඇති බවත් එම අවස්ථාව අහිමි කිරීම හෝ සම්මේලනයේ යෝජනා සම්මතයන්ට පටහැනිව නීති විරෝධීව කටයුතු කිරීම වළක්වන ලෙස පැමිණිලිකරුවන් අධිකරණයෙන් ඉල්ලා සිටියේය.ඉතා අඩු පහසුකම් මධ්‍යයේ විද්‍යා විදුහල් කණ්ඩායම රගර් ශ්‍රේණිගත කිරීම් අනුව පසුගිය වසරේ 1 බී කාණ්ඩයේ දෙවන ස්ථානය ලබාගත් බවත් පැමිණිල්ල මගින් අධිකරණයට කරුණු ඉදිරිපත් කළේය.පැමිණිල්ල වෙනුවෙන් නීතිඥ මනෝජ් බණ්ඩාර මහතා ඉදිරිපත් කළ කරුණු සලකා බැලූ දිසා විනිසුරුවරයා විත්තිකරුවන්ට වාරණ නියෝග අතුරු තහනම් දැන්වීම් හා නොතිසි නිකුත් කරමින් ලබන 04 දින අධිකරණයේ කරුණු දක්වන ලෙස නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=s1103235</link>
    <topic>එංගලන්ත පිල ශ්‍රී ලංකාවට එයි</topic>
    <author/>
    <content>ලෝක කුසලාන ක්‍රිකට් තරගාවලියේ 26 දා පැවැත්වෙන අර්ධ අවසන් පූර්ව තරගයට මුහුණදීම සඳහා දිවයිනට පැමිණි එංගලන්ත කණ්ඩායමේ රවි බොපාරා ඇතුලු කණ්ඩායම සාම්ප්‍රදායක වෙස් නැටුම් කණ්ඩායමක් පිළිගත් අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=s1103236</link>
    <topic>ඉයන් චැපල් මහතා ජනාධිපති මහින්ද රාජපක්ෂ මහතා හමුවී...</topic>
    <author/>
    <content>දීර්ඝ කාලයක් තිස්සේ පාදයේ සහ අතේ ඇති වී තිබූ ආබාධයක් සඳහා ජනාධිපතිතුමාගේ පෞද්ගලික වෛද්‍ය ඊලියන්ත වයිට් මහතාගෙන් ප්‍රතිකාර ලබාගත් ඕස්ට්‍රේලියා ක්‍රිකට් විස්තර විචාරක, ඕස්ට්‍රේලියානු ක්‍රිකට් කණ්ඩායමේ හිටපු නායක ඉයන් චැපල් මහතා ඊයේ (22) පෙරවරුවේ අරලියගහ මන්දිරයේ දී ජනාධිපති මහින්ද රාජපක්ෂ මහතා හමුවිය. වෛද්‍ය ඊලියන්ත වයට් මහතාගෙන් ප්‍රතිකාර ලබා ගැනීමට තමාට අවස්ථාව සලසා දෙන ලෙස ඉයන් චැපල් මහතා කළ ඉල්ලීමට ජනාධිපතිවරයා කඩිනමින් ප්‍රතිචාර දක්වීම පිළිබදව ඒ මහතා ජනාධිපතිතුමාට සිය ස්තූතිය පුද කර සිටියේ ය. වෛද්‍ය ඊලියන්ත වයිට් මහතා ද මෙම අවස්ථාවට එක්ව සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=s1103237</link>
    <topic>දෙමටගොඩ මහා සටන 27දා</topic>
    <author/>
    <content>දෙමටගොඩ සාන්ත මැතිව් සහ සාන්ත ජෝන් විදුහල් අතර වාර්ෂික මහා ක්‍රිකට් තරගය මේ මස 27 වන දින මවුන්ට්මේරි දුම්රිය ක්‍රීඩාංගණයේදී පැවැත්වේ.දෙමටගොඩ මහා සටන ලෙස විරුදාවලිය ලත් මේ මහා තරගය මෙවර පැවැත්වෙන්නේ 40 වැනි වරටයි.මේ තරඟයේදී ශාන්ත මැතිව් විදුහල තුන්ඉරියව් ක්‍රීඩක මොහොමඩ් සෆ්රාන් විසින් මෙහෙයවයි.පසුගිය වසරේ නායක ජෝශප් ඩික්ෂන්, කසුන් රුක්ෂාන්, ඉම්රාන් රීසා කෙරෙහි වැඩි දස්කම් බලාපොරොත්තු වන අතර, ශාන්ත ජෝන් විදුහල තුවාන් රොෂාන් මෙහෙයවයි. නදීර මධුෂාන්, දිමුත් චතුරංග ගැන වැඩි බලාපොරොත්තු තබා සිටියි.ශාන්ත මැතිව් විදුහල් පිලේ පුහුණුකරු ලෙස ජගත් හෙට්ටිආරච්චි ද, ශාන්ත ජෝන් පිලේ පුහුණුකරු ලෙස කේ. අයි. ඇස්. ප්‍රනාන්දු කටයුතු කරයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=s1103238</link>
    <topic>මල්පුර සය සාමාජික ක්‍රිකට් 26-27</topic>
    <author>රංජිත් අම්පිටියාවත්ත බියගම විශේෂ</author>
    <content>අංගොඩ මල්පුර එක්සත් ක්‍රීඩා සමාජය 2 වන වරටත් සංවිධානය කරනු ලබන දීපව්‍යාප්ත දිවා/රාත්‍රී සය සමාජික ක්‍රිකට් තරගාවලිය මේ මස 26 - 27 දෙදින තුළදී කොටිකාවත්ත මල්පුර ක්‍රීඩා භූමියේදී පැවැත්වේ.ජයග්‍රාහි කණ්ඩායමට කුසලානය සමග මුදලින් රුපියල් 30,000 ක්ද, අනුසූරයින්ට කුසලානය සමග රුපියල් 20,000 ක්ද, තෙවන ස්ථානයට රුපියල් 10,000ක්ද පිරිනැමේ.දක්ෂතම පිතිකරු, දක්ෂතම පාන්දු යවන්නා, තරගාවලියේ වීරයා වෙනුවෙන්ද මුදල් ත්‍යාග හා සම්මාන පිරිනැමේ.  බස්නාහිර පළාත් ක්‍රීඩා අමාත්‍යාංශයේ අනුග්‍රහයෙන් සිදුකරන බියගම අන්තර් ක්‍රීඩා සමාජ මලල ක්‍රීඩා උළෙල මේ මස 26 දා බියගම මධ්‍ය මහා විද්‍යාලයීය ක්‍රීඩා පිටියේදී පැවැත්වේ.මෙම උත්සවයේ ත්‍යාග හා ජයසංකේත ප්‍රදානය එදින සවස 4 ට පළාත් සභා මන්ත්‍රීවරු සහ පළාත් ක්‍රීඩා අමාත්‍යාංශ ලේකම් බර්නාඩ් වසන්ත ක්‍රීඩා අධ්‍යක්ෂිකා නාලිනී චාර්ල්ස් ප්‍රාදේශීය ලේකම් සමන් පෙරේරා මහත්ම මහත්මීහු අතින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=f1103232</link>
    <topic>මේ මැතිවරණයජනතාවගේ විශ්වාසයතහවුරු කිරීමක්</topic>
    <author>සාකච්ඡා කෙළේ මංජුලා ප්‍රනාන්දු පරිවර්තනය -රුවිනි වික්‍රමසිංහ</author>
    <content>මාර්තු 17 දින පැවති පළාත් සභා ඡන්දයේ දී හම්බන්තොට දිස්ත්‍රික්කයේ ඡන්ද ව්‍යාපාරය මෙහෙයවා ජනතා විමුක්ති පෙරමුණේ අවසාන බළකොටුව වූ තිස්සමහාරාම ප්‍රාදේශීය සභාවෙන් ඔවුන් අතුගා දැමූ පාර්ලිමේන්තු මන්ත්‍රී නාමල් රාජපක්ෂ, එක්සත් ජනතා නිදහස් සන්ධානය ලැබූ අති විශිෂ්ට ජයග්‍රහණය සම්බන්ධයෙන් ‘ඉරිදා ඔබ්සර්වර්’ පුවත්පත සමඟ පැවැත්වූ සම්මුඛ සාකච්ඡාවක සිංහල පරිවර්තනයයි.* විරුද්ධ පක්ෂය විසින් පළ කළ නොයෙකුත් අදහස් සහ “රැවටිල්ලට නිමාවක්” නැමැති ජනතා විමුක්ති පෙරමුණේ ජනප්‍රිය සටන් පාඨය නොතකා එක්සත් ජනතා නිදහස් සන්ධානය පළාත් පාලන ඡන්දයෙන් විශිෂ්ට ජයග්‍රහණයක් අත්කර ගත්තා. හම්බන්තොට දිස්ත්‍රික්කයේ ඡන්ද ව්‍යාපාරය මෙහෙයවීමේ වගකීම ප්‍රථම වරට ඔබට පැවරුණේ මේ මැතිවරණයේ දී යි. ලැබූ ජයග්‍රහණය පිළිබඳ ඔබට මොනවද හිතෙන්නේ ?එක්සත් ජාතික පක්ෂය ඡන්ද ව්‍යාපාරයට සූදානම් වීම වෙනුවට ඔවුනොවුන් අතර සටන් කරමින් සිටියා. තම තමන්ගේ අභ්‍යන්තරික ප්‍රශ්න සහ බලය වෙනුවෙන් සටන් කරන එක්සත් ජාතික පක්ෂය වෙනුවට, ගම සංවර්ධනය කිරීමට උනන්දුවක් දක්වන පක්ෂය ජනතාව ඉත සිතින් පිළිගත් බව මගේ හැඟීමයි.* ඡන්ද ප්‍රතිඵලවලින් එක්සත් ජාතික පක්ෂයට සහ ජනතා විමුක්ති පෙරමුණට ජනතාව දැඩි ප්‍රතිචාරයක් දක්වා ඇතැයි ඔබ සිතනවා ද?මේ ඡන්ද ප්‍රතිඵලය එක්සත් ජාතික පක්ෂයට සහ ජනතා විමුක්ති පෙරමුණට ලබා දුන් ප්‍රතිචාරයකට වඩා, එය රජයේ ඇස් ඇරවන්නක් ලෙස මම හිතනවා. මේ මැතිවරණය ජනතාව ගේ විශ්වාසය සහ රජයේ ජනප්‍රිය බව උරගා බැලීමේ පරීක්ෂණයක් වුණා. විපක්ෂය කියා සිටි ආකාරයට රජය කෙරෙහි ඇති ජනතා විශ්වාසය අඩු වී නැති බව අප ලද අති විශිෂ්ට ජයග්‍රහණයෙන් සහ ඡන්දය දීමට විශාල සංඛ්‍යාවක් පැමිණීම තුළින් පෙනී යනවා. ඇත්ත වශයෙන් රජය සහ ජනාධිපති මහින්ද රාජපක්ෂ කෙරෙහි තමන් තුළ ඉමහත් විශ්වාසයක් ඇති බව මේ මැතිවරණයේ දී ජනතාව පෙන්නුම් කළා. එමෙන් ම, තමන් ගේ ප්‍රශ්නවලට විසැඳුම් ලබාදිය හැකි එක ම පක්ෂය එක්සත් ජනතා නිදහස් සන්ධානය බව ඔවුන් පිළිගෙන තිබෙනවා.මේ ඡන්දයෙන් අනතුරුව ජනතාව අපට වැඩි වගකීමක් පවරා තිබෙනවා. එනම් පෙරට වඩා බරපතළ ලෙස ප්‍රශ්න කෙරෙහි සැලකිල්ල යොමු කළ යුතුය යන්නයි.රජය පිටුපසින් සිටි ජනතාව ගේ අපේක්ෂාවන් ඉටුකිරීමට අප අමතක කරන්නේ නැහැ. අප ඔවුන් අපේක්ෂා භංගත්වයට පත්කරන්නේ නැහැ.බිම් මට්ටමින් තමන්ට සේවය කළ යුතු නියෝජිතයන් ජනතාව විසින් මෙම මැතිවරණයෙන් තෝරාගෙන තිබෙනවා. එය ජනතාවගේ අපේක්ෂාවයි. මේ මැතිවරණයෙන් යහපත ඉටුවන්නේ ගමේ ජනතාවටයි. රජයට නොවේ. මේ සත්‍ය ජනතාව අවබෝධකරගෙන සිටි බව මම විශ්වාස කරනවා.රජයේ දැක්ම වන්නේ, ගම කෙරෙහි වැඩි අවධානය යොමු කරමින් රට සංවර්ධනය කිරීමයි. එම නිසා ජාතික මෙහෙවරට උරදිය හැකි ආකාරයට පළාත් පාලන ආයතන යළි නඟා සිටුවීමට අපට අවශ්‍ය වී තිබෙනවා. සෑම පළාත් පාලන නියෝජිතයෙක්ටම මෙම ප්‍රයත්නයේ දී යම් කිසි කාර්යභාරයක් ඉටුකිරීමට තිබෙනවා. තමන් විසින් ඉටුකරන දේ සම්බන්ධයෙන් ඔවුන් වගකිව යුතුයි.* එක්සත් ජනතා නිදහස් සන්ධානයෙන් ඉදිරිපත් කළ ඡන්ද අපේක්ෂකයන් අතුරින් වැඩි දෙනෙක් පළපුරුද්ද නැති යෞවනයන් බවට චෝදනා තිබුණා නොවේද ?ඡන්ද අපේක්ෂකයන් තෝරා ගැනීම හුදෙක් ම දිස්ත්‍රික් සංවිධායකයන් විසින් කරන ලද නිර්දේශ මත පදනම් වූවක්. භාරධූර තනතුරු බාරගැනීමටත්, සංවර්ධන සංග්‍රාමයට හවුල් වීමටත් යෞවනයන් නම් කිරීම හෝ ඔවුනට ආරාධනා කිරීමේ වරදක් මම දකින්නේ නැහැ. ඔවුන්ගෙන් අපේක්ෂිත කාර්යභාරය ඔවුන්ට ඉටුකිරීමට හැකියාව ඇත්නම් එසේ කිරීමේ කිසිම වරදක් නැහැ. ජනතාවගේ ආශිර්වාදය ඔවුන්ට ලැබෙන බව අපගේ අපේක්ෂකයන් තහවුරු කර තිබෙනවා.* හම්බන්තොට දිස්ත්‍රික්කයේ ඡන්ද ව්‍යාපාරය ඔබ මෙහෙය වූ ප්‍රථම අවස්ථාව මෙයයි. ලැබූ ප්‍රතිඵල පිළිබඳ ඔබට හැෙඟන්නේ කුමක් ද ?තිස්සමහාරාම, තංගල්ල සහ කටුවන යන ප්‍රදේශ සම්බන්ධයෙන් අපට යම් සැකයක් තිබුණා. එම ප්‍රදේශවල යම් යම් ප්‍රශ්න තිබුණා. තමා ගේ ආසන ය එක්සත් ජාතික පක්ෂයට ජයග්‍රහණය කර දීමට සජිත් ප්‍රේමදාස සිය සම්පූර්ණ ශක්තිය යොදවා තිබුණා. කෙසේ වෙතත්, සජිත්ගේ ආසනය පවා අපට දිනාගැනීමට හැකි වුණා.* මැතිවරණයේ දී ඡන්දය දීමට පැමිණි ඡන්දදායකයන් සංඛ්‍යාව පිළිබඳ ඔබ සෑහීමකට පත්වෙනවාද ?පළාත් පාලන ඡන්දයක් සම්බන්ධයෙන් සලකා බලන කළ මෙම ප්‍රතිශතය සතුටුදායකයි. බොහොමයක් පළාත් පාලන මැතිවරණවලදී ඡන්දය ලබා දී ඇත්තේ මේ හා සමාන ප්‍රතිශතයක්. එම නිසා, ඡන්ද දායකයන් ගේ ප්‍රතිශතය අඩු වී ඇති බව ත්, ඔවුන් ගේ උනන්දුව හීන වී ඇති බවත් අපට කියන්නට බැහැ. ජනාධිපති මැතිවරණයක දී නම්, 75% ක පමණ ඡන්ද දායකයන් සංඛ්‍යාවක් ඡන්දය දීමට පෙළඹෙනවා.* ඡන්දය නිදහස් හා සාධාරණ නොවූ බවට එක්සත් ජාතික පක්ෂය සහ ජනතා විමුක්ති පෙරමුණ චෝදනා කරනවා. ඔබගේ අදහස ?ලජ්ජා සහගත පරාජයක් ලැබුවා ම, තම නම රැක ගැනීමට ඔවුන් යම් යම් දේ කියනවා. ඡන්දය සම්බන්ධයෙන් නම් මැතිවරණ නීති උල්ලංඝනය පිළිබඳ ප්‍රබල සිද්ධියක් වාර්තා වී නැහැ. එක්සත් ජාතික පක්ෂය අතීතයේ දී මැතිවරණ පැවැත් වූ ආකාරය අප දැක තිබෙනවා. මෙය ඔවුන්ට අත්වූ හානිය වසාගැනීමට කරන උත්සාහයක්.* රජයක් යම් කාලයක් තුළ බලයේ රැඳී සිටින විට එය අප්‍රසාදයට පත්වනවා. අප අතීතයේ දී දුටු සත්‍ය එයයි. මෙම මැතිවරණය තමන්ට යළිත් වරක් නැඟී සිටීමට හොඳ තුරුම්පුවක් වනු ඇතැයි ජනතා විමුක්ති පෙරමුණ බලාපොරොත්තු වුණා නොවේද ?ඔවුන් කරන්නේ ද්වේශසහගත දේශපාලනයක්. ඔවුන් පාසල්වලට ගොස් සිසුන්ගේ මනස අවුල්කර ඔවුනගේ වෛරී දේශපාලන ව්‍යාපාරය වෙනුවෙන් පාරට ඇද දමන්නට උත්සාහ කරනවා. අප දැන් සිටින්නේ 1980 හෝ 1990 ගණන්වල නොවේ. පාසැල් සිසුන්ගේ හෝ ඔවුන් ගේ මවුපියන් ගේ සිත් පහසුවෙන් තවදුරටත් දූෂ්‍ය කිරීමට ඔවුන්ට පුළුවන්කමක් නැහැ. ජනතාව දැන් වඩා උගත්, දැනුවත්. රට පුරා සිදුවන සංවර්ධනය ඔවුන්ට සියැසින් දැක ගන්නට තිබෙනවා. හම්බන්තොට පාසැල් දැන් කොළඹ පාසැල්වලට වඩා හොඳයි. ශ්‍රී ලංකා දේශපාලනයේ ජනතා විමුක්ති පෙරමුණට තිබූ ග්‍රහණය දැන් ගිලිහී ගොස් තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=f1103233</link>
    <topic>වෙස් මුහුණු පැළැඳිටියුෂන් මිථ්‍යාව</topic>
    <author>ඩී. එම්. විජේදාස විශ්‍රාමලත් විදුහල්පති</author>
    <content>ටියුෂන් දීම හා ටියුෂන් ගැනීම වර්තමානයේ නිරතුරු සාකච්ඡාවට ලක්වන මාතෘකාවකි. ටියුෂන් බලපෑම් සෙවීමට ජාතික නියාමන කමිටුවක් අධ්‍යාපන අමාත්‍යාංශයේ මූලිකත්වයෙන් පිහිටුවිය යුතු බව ජාතික අධ්‍යාපන කොමිසම නිර්දේශ කොට ඇත. පාසලෙන් ලබා දෙන විෂය දැනුමට අමතරව මුදල් ගෙවා නිවසට ගුරුවරයකු කැඳවා හෝ මුදල් අයකරන බාහිර පන්තියකට ගොස් හෝ වැඩිපුර විෂය දැනුමක් දරුවා ලබා ගැනීම ටියුෂන් ගැනීම වශයෙන් අපි කවුරුත් හඳුන්වමු. ටියුෂන් ගැනීම පිළිබඳ විශාල ආන්දෝලනයක් රටේ පවතී. මේ ප්‍රශ්නය ඇත්තේ ටියුෂන් දීම පිළිබඳ නොව, ටියුෂන් ගැනීම පිළිබඳ ය. රෝග නිදානය සොයාගෙන රෝගයට ප්‍රතිකාර කළ යුතු වන්නා සේ ටියුෂන් ගැනීමේ හේතුව සොයා එයට සුදුසු පිළියමක් යෙදෙන තෙක්, ටියුෂන් පිළිබඳ කවුරු කෙසේ කළත් ප්‍රතිඵලයක් නොවනු ඇත.ටියුෂන් යනුවෙන් අදහස් කරන්නේ විෂය දැනුම මුදලට ලබා ගන්නා ක්‍රමයයි. මේ අනුව වෙළෙඳපොළේ තිබෙන වෙළෙඳ භාණ්ඩයක් මෙන් විෂය දැනුම ද මුදලට ලබා ගන්නා වෙළෙඳ ද්‍රව්‍යයක තත්ත්වයට පත්වුණේ කෙසේ ද? ඉල්ලන කවර මුදලක් හෝ ගෙවා ඒ වැඩි වැඩියෙන් ලබා ගැනීමට දරුවා පෙළඹෙන්නේ ඇයි? මේ ප්‍රශ්න දෙකට හේතු සොයා බැලීමේ දී ටියුෂන්වලට තුඩු දුන් රෝග නිදානය ද හෙළි වනු ඇත.යටත් විජිත යුගයේ සිට පැවති ඉලක්කම් මත දරුවා ගේ ඉරණම විසැඳීමේ විභාග ක්‍රමයේ වෙනසක් මෙතෙක් සිදු නොවුණි. තුන්වන ශ්‍රේණියේ සිට පස්වන ශ්‍රේණිය තෙක් ශිෂ්‍යත්ව විභාගයට සිසුන් සූදානම් කිරීම පළමුව සිදු වේ. හයවන ශ්‍රේණියේ සිට එකොළොස්වන ශ්‍රේණිය තෙක් සිදු වන්නේ අ. පො. ස. (සා.පෙළ) විභාගයට සිසුන් සූදානම් කිරීමකි. ඉන් අනතුරුව විශ්වවිද්‍යාල ප්‍රවේශයට සිසුන් සූදානම් කිරීම සිදු වේ.මේ අනුව පාසල් දරුවන් ගේ මුළු පාසල් ජීවිත කාලය තුළ ම සිදුවන්නේ විභාගවලට ඔවුන් සූදානම් කිරීමේ අඛණ්ඩ ක්‍රියාවලියකි.මේ හැම විභාගයක දී ම ශිෂ්‍යයා ගේ විෂය දැනුම මැනෙන්නේ ලකුණු ක්‍රමයක් මත ය. එක ලකුණක අඩුව නිසා ශිෂ්‍යත්ව විභාගයෙන් නොතේරී යාමට පුළුවන. එක ලකුණක අඩුව නිසා කිසියම් විෂයයකින් අසමර්ථ විය හැකි ය. ලැබිය යුතු සම්මාන ශ්‍රේණිය නොලැබී යා හැකි ය. මුළු ජීවිතය ම අඳුරකට යොමුකොට විශ්වවිද්‍යාල ප්‍රවේශය අහිමි විය හැකි ය.මේ ආකාරයෙන් දරුවා ගේ අනාගත ඉරණම විසැඳෙන විභාග ක්‍රමයේ ඉලක්කම් මත පමණක් සම්පූර්ණ විශ්වාසය තබා කටයුතු කිරීමට දරුවාටත්, මවුපියන්ටත් සිදු වී ඇති බැවින්, එක ලකුණක් හෝ වැඩියෙන් ලබා ගැනීමේ අති ධාවන තරගකාරී සටනකට දරුවා පැටලී ඇත.වැඩි ලකුණු ලබා ගැනීමට විභාග ක්‍රමය මගින් මෙහෙයවනු ලබන දරුවා අනතුරුව වෙහෙසෙන්නේ වැඩි ලකුණු ලබාගැනීමේ මාර්ගයක් සොයා බැලීමට ය. දරුවා ගේ මෙන් ම මවුපියන්ගේ ද අවධානය පළමුව පාසලේ පන්ති කාමරය වෙත යොමු වේ. පාසලේ පන්ති කාමරයෙන් කෙබඳු විෂය දැනුමක් ලැබෙතත්, දරුවා හෝ මවුපියන් හෝ එයින් සෑහීමකට පත් නොවේ. ඉරණම විසඳෙන්නේ ලකුණු මතය. තෝරාගන්නේ සුළු පිරිසකි. සංඛ්‍යාව විශාල ය. සටන තියුණු ය. මේ තත්ත්වය තුළ මිල මුදල් ඇති අය විසින් දක්‍ෂ ගුරුවරුන් තම නිවසට කැඳවා දූ දරුවන් සඳහා පෞද්ගලිකව පවත්වාගෙන යන ටියුෂන් පන්තිය ක්‍රමයෙන් ඉන් බැහැරවද ව්‍යාප්තව ගියේ ය.නගරබද විද්‍යාල බොහොමයක පාසල් කාලයෙන් පසු සවස් භාගයේ පන්ති කාමර තුළ ම ටියුෂන් පන්ති ඇරඹිණි. උදය වරුවේ කෙරෙන සාමාන්‍ය රාජකාරි පන්තියට වඩා සවස ටියුෂන් පන්තිය ප්‍රමාණවත් ය. සාරවත් ය.බොහෝ විට උදය වරුවේ පාසලට නොපැමිණි සිසුහු සවස් භාගයේ ටියුෂන් පන්තියට එක්රොක් වූහ. නොමිලයේ ලබන අධ්‍යාපනයට වඩා මුදලට ලබන අධ්‍යාපනය සාර්ථක බව වැටහී ගිය බැවින් ටියුෂන් පංතියට දරුවා ගේ සිත ඇදී ගියේ ය.වැඩි ලකුණක් ලබාගෙන සම්මාන සාමාර්ථයක් ලබාගැනීමේ දැඩි පිපාසයෙන් පෙළුණු සිසුහු විෂය දැනුම යාන්ත්‍රිකව පොවන ටියුෂන් පන්ති කරා ඇදුණෝ ය. ඉල්ලුම වැඩි විය. පාසලේ පංති කාමර හිස් විය. ටියුෂන් පන්ති පිරී ඉතිරී ගියේ ය. පළමුවෙන් ගෙදරින් ඇරැඹුණු ටියුෂන් පන්තිය ගෙදරින්, පාසලටත්, පාසලෙන් නගරයේ අහුමුළුවලටත් අවසානයේ මහමඟ ගස් යටටත් පැතිරී ගියේ මේ ආකාරයෙනි.විභාගය ඉලක්ක කර ගත් මේ අධ්‍යාපන ක්‍රමය නිසා දරුවන් ගේ හැදියාව සදාචාරය කෙරෙහි අවධානය යොමු කිරීමට ගුරුවරයාට අවස්ථාව සැලසෙන්නේ සුළු වශයෙනි. සදාචාර ධර්මයන්ගෙන් හිස් වූ හදවතක් ඇති පිරිස් සමාජයට එකතු වූයේ මේ හේතුවෙනි.මේ ක්‍රමයෙන් දරුවා ගේ නිදහස් චින්තනය අහුරා දමා ඇත. යමක් ගැන බුද්ධිමත්ව මෙන්ම විචාරාත්මකව සිතිය නොහැකි පිරිසක් බිහිවෙමින් පවතී.ලකුණක දෙකක අඩුවෙන් අතරමඟ ඇදහැලෙන පිරිස කී දහසක් වෙත් ද? සුන් වූ බලාපොරොත්තුවෙන් සමාජයට පිවිසෙන මේ තරුණ පිරිස් සමාජයට ම බරක් නොවන්නේ ද? වේලාවක් නැති, තැනක් නැති ටියුෂන් පන්ති කරා ඇදෙන අපේ දූ දරුවන් කී දහසක් නොමඟ යන්න ඇද් ද? අපචාර අපයෝජනවලට ලක්වන්න ඇද්ද? ජාතියේ සදාචාරය, ජාතියේ නිදහස් චින්තනය, ජාතියේ තරුණ පරපුර විනාශ වන තැනට මං පෙත් පාදා දෙමින් ලකුණු මත දරුවා ගේ ඉරණම විසැඳෙන මේ විභාග ක්‍රමය පවතින තාක් ටියුෂන් පන්ති නැති කිරීමට ගන්නා කවර පියවරක් වූව ද අසාර්ථක වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=f1103234</link>
    <topic/>
    <author>නදීශානි ප්‍රියංගිකා</author>
    <content>“යාපනය තවමත් ඈතයි”, “තෑගි ගොඩයි”, “අපේම මිනිස්සු” වැනි කෘතින් තුළින් පාඨක අවධානය සහ පාඨක ප්‍රසාදය දිනා ගත් ඔහු උතුරේ ජීවත් වූ අපේම මිනිසුන්ගේ ජීවන අන්දරය හෙවත් “උතුරෙන් දකුණට” සමඟින් යළිදු ප්‍රේක්ෂක කතාබහට ලක් විණි. ජයවර්ධනපුර විශ්වවිද්‍යාලයේ ලේඛකත්ව හා සන්නිවේදන ඩිප්ලෝමාධාරියෙකු සහ කොළඹ විශ්වවිද්‍යාලයේ ශ්‍රම අධ්‍යාපනවේදී ඩිප්ලෝමාධාරියකු වන ඔහු ප්‍රවීන ලේඛක ගුණරත්න ඒකනායකයන්ය. මේ පිළිසඳර දිග හැරෙන්නේ ඔහුගේ “උතුරෙන් දකුණට” කෘතියත් සමඟිනි.* ඔබතුමා ලේඛන කලාවට ප්‍රවේශ වූ ආකාරය පිළිබඳව අපි මුලින්ම කතා කළොත් ?ලේඛන කලාව කියන්නේ මම සහජයෙන්ම ගෙන ආ දෙයක්. පාසල් කාලයේ ඉඳන්ම මම ලේඛන කලාවට නැඹුරු වුණා. ඒ වගේම තමයි මම රචනා කළ කෘති රැසක් සඳහා ඉහළ ජනතා ප්‍රචාර ලැබුණා.2000 වසරේදී හොඳම යොවුන් නවකතාව ලෙස “තෑගි ගොඩයි” කෘතියත්, 2003 වසරේදී ඩී. ආර්. විජේවර්ධන නවකතා අත්පිටපත් තරගයේ තුන්වන ස්ථානය ලැබු “යාපනය තවමත් ඈතයි”, 2005 සහ 2007 සංස්කෘතික දෙපාර්තමේන්තුව මඟින් සංවිධානය කළ නවකතා තරගවලින් තෝරාගත් “අලුත් වලව්ව“ හා “අපේම මිනිස්සු” කෘති ඒ අතුරින් සුවිශේෂයි.* “උතුරෙන් දකුණට” කෘතියේ අන්තර්ගත තේමාව පිළිබඳව සඳහන් කළොත් ?උතුරේ ජීවත් වූ අපේම මිනිසුන්ගේ ජීවන අන්දරය තමයි “උතුරෙන් දකුණට” කියන්නේ.අතීතයේ උතුරු ප්‍රදේශයේ අපේ සිංහල ජනතාව දෙමළ හා මුස්ලිම් ජනතාව කියන ජන කොටස් සියල්ලම ඉතා සහයෝගයෙන් ජිවත් වුණා. ඔවුන් එහි එකට හිටියා. ඔවුන් අතර පුදුමාකාර සහ සම්බන්ධයක් තිබුණා. උතුරේ සිංහල, දෙමළ, මුස්ලිම් අය විවිධ භාෂා කතා කළා. ඔවුන් එකිනෙකා දුකේදී සැපතේ දී ඔවුනොවුන් හා හිටියා.නමුත් 1983 දී ඇති වුණු කලබලත් එක්ක උතුරේ ජීවත් වුණු සිංහල ජනතාවට නැවත දකුණ බලා එන්නට සිදු වුණා. නමුත් ඊට පෙර උතුරේ බේකරි ගොවිතැන් කටයුතු කළේ ඔවුන්.ඔවුන්ගේ කතාන්දරය තමයි මේ. හුඟ දෙනෙක් මේ කතාව දන්නේ නැහැ. ඒ නිසාවෙන් “උතුරෙන් දකුණට” මා රචනා කළේ, ඔවුන්ගේ ඒ සැඟවුණු කතාන්දරයත් සමඟිනුයි.* මෙවැනි තේමාවක් තෝරාගැනීමට හේතුව කුමක්ද ?උතුරේ හිටපු ජනතාවට 1983 කලබලයත් එක්ක එහෙ තිබුණු බිම් හැරදමා ආපහු එන්නට සිද්ධ වුණා. නමුත් මේ වකවානුව එහි නැවතත් යන්නට සුදුසුම කාලයයි. මේ වෙද්දි බොහෝ දෙනෙක් විමසනවා තමන්ගේ නිජ බිම් ගැන. ගොඩක් දෙනෙක්ගේ මුල් නිජබිම් තිබුණේ උතුරුකරේ. නමුත් අද ඔවුන් අනාථයින් වගේ ස්ථිර බිමක් නැතුව රැදෙනවා. ඒක ලොකු ඛේදවාචකයක්.ඔවුන්ට හිමි තැන අප පෙන්විය යුතුයි. සිංහල ජනතාව, මුස්ලිම් ජනතාවගෙන් සමහරෙක්ගේ නිජ බිම තියෙන්නේ උතුරුකරේ. ඔවුන් තවමත් පැවති යුද වාතාවරණයත් එක්ක එහෙ ජීවත් වෙන්න මැලි වෙනවා.නමුත් එදා තිබුණු එකිනෙක අතර සහසම්බන්ධය නැවතත් ගොඩනැංවීමට මේ සුදුසුම කාලයයි.* “උතුරෙන් දකුණට” නවකතාව පුරා විහිදෙන්නේ කුමනාකාරයේ චරිත්ද ?මම මෙහිදී මුලින්ම සඳහන් කළ ආකාරයට එදා උතුරුකරයේ දෙමළ, සිංහල, මුස්ලිම් කියන ජනතාව වර්ග භේදයකින් තොරව ජීවත් වුණා. ඔවුන් එහි විශාල වශයෙන් සිටියා. ඒ විතරක් නෙමෙයි එහි සිට ව්‍යාපාරික කටයුතු ගොවි කටයුතු තමන්ගේ කර්මාන්ත විදිහට සිදු කළා. ඔවුන් තමයි මේ කතාව පුරා ගලා යන චරිත බවට පත් වෙන්නේ.මේ එදා සමාජයේ ජීවත් වුණු සැබෑ චරිත. ස්මයිල් මුදලාලි, අරුණාචලම් මුදලාලි, සිල්වා, උර්මිලා, උපාලි, බාලචන්ද්‍ර මේ ආදී වූ චරිත රාශියක් තුළින් තමයි කතාව විකාශය වෙන්නේ.* මෙම නවකතාවේ භාෂා ශෛලිය පිළිබඳව අපි කතා කළොත් ?මගේ අනිත් කෘතින් වගේම පාඨකයාට තේරුම් ගැනීමට පහසු ඉතා සරල සුගම බස් වහරක් තමයි මා මෙහිදී යොදා ගත්තේ.ඒ වගේම ඒ තුළින් කතාවේ නිරූපිත චරිත ජීවමාන චරිත බවට පත් කරන්නට මට හැකියාවක් ලැබුණා.* “උතුරෙන් දකුණට” නවකතාවත් සමගින් සමාජයට ගෙන එන පණිවුඩය කුමක්ද ?අපි උතුර දකුණ කියලා බෙදා ගත්තට ඇත්තටම එහෙම දෙයක් නැහැ. අපි හැමෝම ශ්‍රී ලාංකිකයෝ. මේ පුංචි රටේ ජීවත් වෙන්නේ ශ්‍රී ලාංකිත ජනතාව ඇයි එහෙනම් එකම රටක් තුළ අපි බෙදෙන්නේ ?.අපි එකිනෙකා අතර සහජීවනය සහ සහයෝගය තිබිය යුතුයි. ඒ වගේම කොහෙන් හෝ සම්බන්ධ වන දුර ඥාති සම්බන්ධයක් අප එකිනෙකා අතර තියෙනවා. සිංහල දෙමළ මුස්ලිම් කියලා අපි බෙදිය යුතු නැහැ. අපි එක් වු විටයි මේ රට සමාජ ආර්ථික සංස්කෘතික වශයෙන් සංවර්ධනය කළ හැක්කේ.මා “උතුරෙන් දකුණට” කෘතිය තුළින් ලබා දෙන්නට උත්සාහ කරන සමාජ පණිවුයත් එයයි. 1983 ට පෙර උතුරු කරේ පැවති මේ සහජීවනය පාඨක සිතට ළඟාකර කරවීම මගේ අරමුණක්.* ඉදිරි කාලය තුළදී පාඨකයින් අතට පත්කිරීමට නියමිත නව නිර්මාණ මොනවාද ?මගේ අලුත්ම නවකතාව “කඳුළු බැම්ම”. මම විශ්වාස කරනවා, පෙර කෘතින් වගේම පාඨකයා අතර රැෙඳන කෘතියක් බවට “කඳුළු බැම්ම” නවකතාවත් පත්වේවි කියලා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=f1103235</link>
    <topic/>
    <author>අනුසාර මාහිංගොඩ ඡායාරූපය රොෂාන් පිටිපන</author>
    <content>කංචුකය මා සිත් ගත්තේ ය. ලස්සනට වඩා එය සුන්දරය. සරලකමට වඩා සංකීර්ණය. එක්වරම චිත්‍රය හඳුනා ගැනීමට පහසු නැත. එහි විසල් තුරකි. පලින් පල මල්ය. තුරෙන් ගිළිහෙනා තවත් මලකි. චිත්‍රය සුළු වර්ණ සංඛ්‍යාවකින් හැඩගන්වා ඇත. තද රත් පැහැය කැපී පෙනේ. කංචුකයෙහි ‘සාසනය සහ හැළිය’ යනුවෙන්ද ඊට පහළින් ‘කෙටි කතා’ යනුනේ ද සටහන්ව ඇත. තුරු හිසට පහළින් හිස් කොටසකි. එය තද රත් පැහැතිය. එහි ෂර්ලි සමරසිංහ යනුවෙන් කුඩා අකුරින් සටහන්ව ඇත්තේ ඔහුගේ නමයි.“කෙටි කතාව ඇරුනහම අනෙකුත් මාධ්‍ය සාමුහික දායකත්වයකින් බිහිවෙන්නේ. කෙටි කතාව ලේඛකයාට අනන්‍ය වූ තම පෞද්ගලික දෘෂ්ටිය පාඨකයාට ගෙනයන්න පුළුවන් සුවිශේෂී මාධ්‍යයක්. මට කියන්න අවශ්‍ය දේ මේ සුවිශේෂී මාධ්‍යයෙන් මුදා හැරීමක් සිදු කළා.”*ඇයි ඔබ කෙටි කතා එකතුවක් කරන්නේ?මට දැනුණු, මට හැගුණු ජීවිත අත්දැකීම් කාලාන්තරයක් පරිකල්පනයේ රඳවාගෙන එය නිර්මාණශීලිව මුදා හරින්නට කෙටි කතා මාධ්‍යයෙන් උත්සහයක් ගත්තා. එහිදී බුද්ධිමය හා භාවාත්මක හැඟීම් තුළින් කෙටි කතා ආකෘතිය හා ආඛානය හරහා සාහිත්‍ය ඇසුරු කරන අතළොස්සක් දෙනා ආමන්ත්‍රණය කළා.‘සාසනය සහ හැළිය’ - කෙටි කතා එකතුවෙහි පිටු මම එකින් එක පෙරළමි. බලමි. පිටු අතර සුවඳකි. එය නෑඹුල් ය. සුවඳ නාස් පුඬු උරා ගනියි. කර්තෘගේ වෙනත් කෘති යනුවෙන් අකුරු සටහනක් පිටුවක වේ. එහි යටතේ ළමා විය සෞන්දර්ය අධ්‍යාපනය සහ ළමා නාට්‍ය කලාව , ශ්‍රී ලාංකේය ළමා නාට්‍ය වංශය යනුවෙන් 2006 වසරේදී කර්තෘවරයා පොත් දෙකක් කළ බව ද සඳහන්ව ඇත. ‘සාසනය සහ හැළිය’ කෙටි කතා එකතුව ඇස්.ගොඩගේ සහ සහෝදරයෝ හි ප්‍රකාශනයකි.*පුදහර්දේන්ද්‍රියයතින්ද්‍රඔබට,හේ, කෙටිකතා අහුර පුද කොට සිටින්නේ උතුම් පුරුෂයෙකු හටය. ඒ බුදුරජාණන් වහන්සේටය. මම තවත් පිටුවක් පෙරලීමි.කෙටිකතා කලාව 20 වැනි සියවසේ ජනපි‍්‍රය වූ අතිශය සංක්ෂිප්ත ප්‍රබල කලා මාධ්‍යයකි. එඩ්ගා ඇලන් පෝ 19 වැනි සියවසෙහි මධ්‍ය යුගය පමණ වන විට කෙටි කතාවට සමීප වන කතා රචනයෙහි යෙදී ඇත. ඇලන් පෝ මතු නොව නැතෑලියන් හෝර්කෝන්, ගී ද මෝපසාං, ඇන්ටන් චෙකොෆ් යන ලේඛකයන්ගේ නිර්මාණ හේතුකොට ගෙන කෙටි කතා කලාව ක්‍රමික විකාශනයකට බඳුන් විය. චෙකොෆ් කෙටි කතාව දුටුවේ ජීවිතයෙන් පෙත්තක් නිරූපණය කිරීමක් ලෙස ය. මා මේ උපුටා දැක්වූයේ ෂර්ලි සමරසිංහ පොතෙහි පෙරවදනේ සටහන් කර ඇති කුඩා කොටසකි. එසේම එහි ජ්‍යෙෂ්ඨ නාට්‍යකරුවන් කිහිප දෙනෙකුගේ කෙටි කතා කෘති ඇසුරෙන් උපුටාගත් පාඨයන් කිහිපයක්ද දක්වා තිබේ. පෙර වදනට පසුව ඇත්තේ පටුනයි.*කෙටි කතාව නම් සාහිත්‍යාංගය පිළිබඳ ඔබේ විග්‍රහය?කෙටිකතාව සංක්ෂිප්ත සාහිත්‍ය ආඛානයක්. එයට අනන්‍ය හැඩයක් , වර්ණයක් හොයා ගන්න අතීතයේ වර්තමානයේ කෙටිකතාකරුවන් උත්සාහ ගෙන තිබෙනවා. අනාගතයේදීත් උත්සාහ ගනිමින් සිටිනවා. අපි බොහෝ දෙනා දන්න විදිහට කෙටිකතාව කියන්නේ ජීවිතයෙන් පෙත්තක්.පටුනට පසු පිටුවෙහි සිත්තමක් වේ. එය කංචුකයෙහි චිත්‍රයට සමානය. එහෙත් එය කළු සුදුය. පිට කවරයෙහි චිත්‍රයෙහි වූ රත් පැහැති වර්ණය වෙනුවට මෙහි ඇත්තේ කාන්තාවන් දෙදෙනෙකුගේ හා ගසක රූප සටහනකි. එම චිත්‍රය කෙටි කතාව හා කිසියම් නෑ කමක් ඇති බව මට හැඟෙයි. අනෙක් පස පිටුවෙහි ඇත්තේ පළමුවැනි කෙටි කතාවෙහි ආරම්භයයි. නැයිනි එහි මාතෘකාවයි.“මිනිසකු තම ජීවිතය සාහිත්‍ය තුළ බෙදා හදා ගන්නවා කියන්නේ වෙනස්ම වැඩක් විදිහටයි මම නම් දකින්නේ. ඕනෑම පුද්ගලයෙකුට දර්ශනයක් තියෙන්න ඕනේ.එකිනෙකා තමන් ජීවත්වන සමාජ වටපිටාව අනුව විඳීන ජීවිත අත්දැකීම් අනුව සරල හෝ සංකීර්ණ මනෝ භාවයන් තුළින් ජීවිතය විඳීම හෝ විනිවිද දකින්න ඉඩකඩ තියෙනවා.මම හිතනවා, සිල්ලර දේවල් තුළින් අපේ බොහෝ මිනිසුන් ජීවිතය බෙදා හදා ගන්නවා කියලා. යම්තම් හෝ කෙටි කතා කලාව එයින් ඔබ්බට ගිය ඥානන්‍ය තුළින් ජීවිතය කැටුව යන බවක් මම අදහස් කරනවා”‘නැයිනි’ කෙටි කතාව හරහා ෂර්ලි සමරසිංහ කතා බහට ලක්කොට ඇත්තේ අහම්බෙන් නාගයෙක් දැකීමෙන් මවක හා දියණියක මුහුණ පාන උභතෝකෝටිකයයි. ඒ හරහා ඔහු කතාවක් ගොඩනඟයි. මෙහි නාගයා සංකේතයක් බව කෙටිකතා රචකයා මා හා ප්‍රකාශ කරයි.‘කිරි සිහිනය’ , ‘මහා වරුසාවක්’, “යශෝදරාගේ මවගේ මළගම”, ‘අරුංගල්”, ‘පුරංසිනා’, ‘රස්තියාදුවක්’ ,’සාසනය සහ හැළිය’ , ‘ශුද්ධාන්තයෙන්’ බට ‘මහෝපාසිකාවක්’, ‘සඳහොරෙන් විත්’ හා ‘උණ මොටෙයියෝ “, මෙම කෙටි කතා අහුරෙහි ඇති අනෙකුත් රචනා වේ. සෑම කෙටි කතාවක්ම සරලය. කෙටිය. එහෙත්, ඒවා සංකීර්ණය. ගැඹුරුය. ‘ සාසනය සහ හැළිය’ කතා එකතුව කියවා පැත්තකට තල්ලුකර දැමිය යුතු ගනයේ කෙටි කතා පොතක් නොව නැවත නැවත් මතක්කොට තම ජීවිතය පිළිබඳ සිතන්නට පොළඹවන පොතකි. මේ කෙටිකතා සෑම එකකටම පාහේ සිත් ගන්නා සුළු චිත්‍රයක් වේ. ඒවා නිර්මාණය කර ඇත්තේ ශ්‍රීපාලි මධුෂානි නම් සිත්තරිය විසින් බව නොකියාම බැරිය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>23</day>
    </date>
    <link>http://www.dinamina.lk/2011/03/23/_art.asp?fn=f1103236</link>
    <topic>සාර්ථක වෙන්න ලොකු පිංතූරයකින් ලෝකය දකින්න ඕනෑ</topic>
    <author>සටහන සහ ඡායාරූප නිලූකා ඩී. තිලකරත්න</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ නැවත පදිංචිකිරීමේ අමාත්‍යාංශයේ ලේකම් බී.එම්. උත්පල දයානන්ද බස්නායක මහතාගෙනි.* නියංගන්දර අපූරු නමක් ?ඓතිහාසික වටිනාකමින් වගේම සෞම්‍ය වටපිටාවක් ඇති කදිම ගම්මානයක් ලෙසයි නියංගන්දර දකින්නෙ. කොත්මලේ ප්‍රදේශයේ කඳු හෙල් වලින් වටවූ මෙ ගමට මා දැඩිව ඇලුම් කරනවා. එහෙත් වැඩිම කාලයක් ගත කළේ ගම්පල ඇත්ගාලගමයි.* නියංගන්දර උපන් ඔබ?බස්නායක මුදියන්සේලාගේ උත්පල දයානන්ද බස්නායක.* මුලදි සඳහන් කළා ඔබ උපන්ගම වාසය කළ නොහැකි වූ බව ?ඔව්, මගේ දෙමවුපියෝ ගුරුවරුන්. පියා ආර්. බී. බස්නායක. එතුමා විදුහල්පතිවරයෙක්. මව සෝමාවතී අමරකෝන් . ඇයත් ගුරුවරියක්. මේ දෙදෙනාගේ ස්ථාන මාරුවීම් සමඟ මගේ ළමා කාලයටත් ස්ථාන මාරුවීම් ලැබුණා. මගේ පියා බොහොම සාම්ප්‍රධායික ගති පැවතුම් ඇති අයෙක්. එතුමා බෙහෙවින් ප්‍රිය කළේ දරුවන් අධ්‍යාපන කටයුතු කෙරෙහි නැඹුරු වෙනවා දකින්නයි. එහෙත් අපි සියලු දෙනාම ක්‍රීඩාවට නැඹුරුව සිටියා’* සෙසු ළමුන් සැසඳීමේදී එය ඔබට අලුත් අත්දැකීම්වලට පාර කිව්වා විය හැකියි.සැබැවින්ම, ප්‍රදේශයෙන් ප්‍රදේශයට යෑමම එක්තරා අයුරක අපූරු හැඟීමක් ජනිත කිරීමට සමත්. අලුත් මිතුරන්, අලුත් ගහකොළ, වටාපිටාව, ඇතැම්විට භාෂා ව්‍යවහාරයන්ගේ වෙනස්කම් අපේ ජීවිතත් අලුත් කළා කීවොත් නිවැරැදියි.* ඒ අනුව පාසල් කිහිපයකින්ම ඔබ අධ්‍යාපනය ලබන්න ඇති?මූලිකව අකුරු කළ පල්ලෙ දෙල්තොට මහා විද්‍යාලයෙන් ඇරඹි ගමන පාසල් කීපයකට ම ගියා. ඊළඟට ගම්පොල ජිනරාජ මහා විද්‍යාලය, නාවලපිටිය ශාන්ත මේරී විද්‍යාලය, මහනුවර කිංස්වුඩ් විද්‍යාලය හා ගම්පල වික්‍රමබාහු මධ්‍ය මහා විද්‍යාලය.* පාසලේදී මෘදු කුසලතාවන් වර්ධනයට යොමු වූ ආකාරය පැහැදිලි කළොත් ?ක්‍රීඩාවට මම බොහොම උනන්දුයි. මම විතරක් නොවේ මගේ පවුලේ සහෝදරියන් පවා ජාතික තලයට ආ ක්‍රීඩිකාවන්. දැඩිව ක්‍රීඩාවට යොමුවීමේ ප්‍රතිඵලය මා කිංස්වුඩ් විද්‍යාලයෙන් අස්කිරීමයි. ගමේ ළමුන් හා එක්ව ක්‍රිකට් ගැසීම අධ්‍යාපන කටයුතුවල නැඹුරු නොවීමට හේතුවීම නිසා. ගම්පල වික්‍රමබාහු විද්‍යාලයට මා ඇතුළු කළා. ඉගෙන ගැනීමේ දැඩි අධිෂ්ඨානය හිතට ඇතුළු වුණේ වික්‍රමබාහුවේදීය. ඒ වගේම වාමාංශික ව්‍යාපාරය පිළිබඳ උනන්දුවක් ඇතිවුණේ එහිදීයි.* ඔබේ පවුලේ සුවිශේෂී හැකියාවන් පිළිබඳ සඳහන් කළොත්?මට සහෝදර සහෝදරියන් තිදෙනෙක් සිටිනවා. පොඩි අක්කා වසන්තා මලල ක්‍රීඩාවට සුවිශේෂී හැකියාවක් තිබෙනවා. පරාක්‍රම මල්ලී වොලිබෝල් සහ අත්පන්දු ක්‍රීඩාවේ දක්ෂයෙක්.ඔහු අද ජාතික මට්ටමේ බැට්මින්ටන් ශූරයෙක් වගේම ජාතික බැට්මින්ටන් සංවිධානයේ විශේෂ උපදේශකවරයෙක්.මගේ ලොකු අක්කාත් නෙට්බෝල් ක්‍රීඩාවට වගේම ගණිතයට උපන් හපන්කම් ඇත්තියක්. මම ගණිතයට ඉතාම අකැමැතිව සිටි කෙනෙක්.ඒත් අක්කාගේ මඟ පෙන්වීම නිසා මා විශිෂ්ඨ සාමාර්ථයක් සහිතව අපොස සා.පෙළ සමත් වුණා.* ඔබ වාමාංශික දේශපාලනයට සම්බන්ධ වූ බව පැවසුවා.ඔව්, පාසලට වඩා ඒ පන්නරය මා වැඩි වශයෙන් ලැබුවෙ සරසවියෙදි විවිධ පළාත්වල ළමයින් සමඟ කැලණිය සරසවිය තුළ මා ලැබූ අත්දැකීම් බොහොමයි. එතැනදී මා වාමාංශික දේශපාලනය කෙරේ වැඩි උනන්දුවක් දැක්වූවා. පරිණාමවාදය, කාල්මාක්ස්, වගේම රට තොට ගැනත් අපි රෑ එක දෙක වනතුරු විවාද කළා. ශිෂ්‍ය සටන්වල අපි ඉදිරිගාමීන් ලෙස කටයුතු කළා. ශිෂ්‍ය සංගමයේ ලේකම් ධුරය දැරූ කාලයේ ලංකාවේ ප්‍රකට නාට්‍ය උළෙල සංවිධානය කරන්නත් අපට අවස්ථාව උදාවුණා. මේ සියල්ල අතරෙ මා ක්‍රීඩාව අත්නොහැර පවත්වාගෙන ගියා. කණිෂ්ඨ , වගේම ජාතික ශූරතා දිනාගත් මම වර්ණ ලාභියෙක්. භූ®ගෝල විද්‍යා විශේෂවේදී උපාධියක් හැදෑරුවත් මම සෙසු විෂයන් හැදෑරූ ළමුන් හා බද්ධව කටයුතු කළා.* ඒ පිළිබඳ මතක් කළොත්?මම විශ්ව විද්‍යාල ක්‍රිකට් කණ්ඩායමේ ආරම්භක පිතිකරුවෙක් වගේම විකට් රකින්නෙක් ලෙස කටයුතු කොට වසර හතරේදීම වර්ණලාභියෙක් බවට පත්වුණා. ඒ වගේම හොකී කණ්ඩායමේ නායකයා වගේම උපනායකයා ලෙස හිඳිමින් වර්ණ දිනාගත්තා.පසුව මා හොකී ජාතික කණිෂ්ඨ කණ්ඩායමේ සාමාජිකයෙක් හැටියට තෝරා ගත්තා. මේ සරසවි පන්නරය, ජවය පරිපාලන සේවයේ දිගු ගමනක් ඒමට මට පාර කියා දුන්නා.* ඒ කියන්නෙ ඔබ කැලණිය විශ්ව විද්‍යාලයේ කැපීපෙනෙන චරිතයක්.මා ලෝකය දැක්කෙ විශ්ව විිද්‍යාලය තුළින් කීවොත් නිවැැරදියි. මගේ තර්කානුකූල හැකියාවන් ,කලමනාකරණ ශක්‍යතාවන් වර්ධනය කළේත් සරසවියයි. අපි සංවිධානය කළ ප්‍රසිද්ධ නාට්‍ය උළෙලට ආරියරත්න නාරදගේ වැන්නවුන් ගෙන්වා ගැනීමට පවා අපි සමත්වුණා. ඔහු සුවිශේෂී හැකියාවන්ගෙන් පිරුණු අයෙක්. මගේ සරසවි මිතුරෙක් වන සරච්චන්ද්‍ර වඩුගේ මගේ විශ්ලේෂණාත්මක හැකියාව හඳුනාගෙන නීතිය හෝ පරිපාලනයට යොමු වන ලෙස ඉතා විශ්වාසයෙන් ප්‍රකාශ කළා.* ඔබ පරිපාලන සේවයට බැදුණේලංකාවේ ළාබාලම උප දිසාපතිවරයා ලෙසින් මම අක්කරෙයිපත්තුවට පත්වීම ලැබුණා. ඒ 1980 පරිපාලන සේවා විභාගයෙන්. එය කුඩා කළ සිටන්ම උප දිසාපතිවරයකු වීමේ හීනය සැබෑවීමක්.* 1980 කියන්නේ ත්‍රස්තවාදී අරගල ඇරඹි යුගය. අත්දැකීම් අවම උප දිසාපතිතුමා අක්කරෙයිපත්තුව වැනි ප්‍රදේශයකදී අභියෝගයන්ට මුහුණ දෙන්න ඇති.පැහැදිලිවම, මම ඒ පළාතට යද්දි එහෙ අය තරුණ උප දිසාපතිවරයෙක් මීට ප්‍රථම දැකල තිබුණෙ නෑ. එනිසාම සිංහල උප දිසාපතිතුමා මේ පළාත තුළ වන අවදානම් තත්ත්වයට මුහුණ දෙන්නෙ කොහොමද කියන හැඟීම ඒ අයට තිබුණා. මොකද කාර්යාලය ඉදිරිපිට පවා මිනී මැරුවා. සිංහල 5%ක්, මුස්ලිම් 50%ක්, දෙමළ 45%ක් ජීවත් වූ ප්‍රදේශයේ සිංහල 5% ජීවත්වූයේ සරණපාලපුරයි. එය එම ප්‍රදේශයේ වැසියන් අතර නිරන්තර ගැටුම් ඇති වූ කාලයක්. දමන උප දිසාපති පියරත්න දිසානායක මහත්තයයි මමයි එකතු වෙලා ප්‍රථම වතාවට ඔවුන් සමඟ සාම සාකච්ඡා පැවැත්වූවා. එය නව අත්දැකීමක්. සාකච්ඡාවට ත්‍රස්තවාදීන් පවා පැමිණ සිටියා.* මෙකී පන්නරය ඔබේ වෘත්තිමය ජීවිතයට කුමනාකාර බලපෑමක් ඇති කළා ද?බහුල අත්දැකීම් වලින් ලැබෙන පන්නරය මුළු ජීවිත කාලය පුරාවටම කෙනෙකුට වැදගත්. මා ලැබූ අත්දැකීම් සම්භාරය අද මගේ වෘත්තීය ජීවිතයට කෙතරම් වැදගත් වීද කියතොත් ඕනෑම විරුද්ධවාදියෙක් සමඟ එක්ව කටයුතු කිරීමේ හැකියාව මට ලැබුණා. ඒ වගේම ගමෙන් මා උගත් දේත් විශ්වවිද්‍යාලය තුළින් ඔප්නැංවූ මගේ ඉදිරිගාමී ස්වරූපයත් මීට අයත්.* උප දිසාපති තනතුර ලැබෙන්නට ප්‍රථම භූ®ගෝල විද්‍යා ක්ෂේත්‍රය පිළිබඳ ඔබේ අවධානය යොමු වුණේ නැතිද ?භූගෝල විද්‍යා විෂයට මම අදත් බෙහෙවින් ප්‍රියයි. මට එම විෂයට දෙවැනිපෙළ ඉහළ පංති සාමාර්ථයක් හිමියි. පරිපාලන සේවයට ඇතුළුවීමට ප්‍රථම ලංකාව වටේම සිතියම් ගත කිරීමේ දැවැන්ත ව්‍යාපෘතියකට සම්බන්ධව මා කටයුතු කළා. පරිපාලන විභාගෙට වාඩි වුණේ මේ අතරතුර. ඒ සඳහා සූදානම් වීමට පවා තිබුණෙ අඩු කාලයක්. ළමයින්ගෙන් තොරතුරු අරගෙන පාඩම් කරලයිි විභාගෙ පාස් වුණේ.* මහා භාණ්ඩාගාරයේ කටයුතු කළ අවධිය උප දිසාපතිකමට වඩා හාත්පසින් වෙනස් නේද ?හාත්පසින්ම වෙනස්. එහෙත් සහකාර අධ්‍යක්ෂවරයෙක් ලෙස රාජ්‍ය මූල්‍ය දෙපාර්තමේන්තුවේ දී කළ කාර්යය භාරයත්, ආර්ථික කටයුතු දෙපාර්තමේන්තුවේ වෙළෙඳ හා තීරුබදු නියෝජ්‍ය අධ්‍යක්ෂ වරයෙක් ලෙසත් මා ලැබූ විෂය දැනුම හා අත්දැකීම් බහුලයි. මෙහිදී මම රේගුව හා සම්බන්ධ තීරුබදු නිදහස් කිරීම, වාහන බලපත්‍ර නිකුත් කිරීම් වගේම ඒ ආශ්‍රිත ප්‍රතිපත්තිමය තීන්දු හා ක්‍රියාත්මක වැඩපිළිවෙළ සැකසීමට හැකි වුණා.* සරසවියෙන් සමුගත්තයින් පසු පශ්චාත් අධ්‍යයන කටයුතු කෙරෙහි නැඹුරු වීම කොහොමද ?1999 වනතුරු මා කටයුතු කළේ මහා භාණ්ඩාගාරයේයි. ඒ කාලය තුළදී මා ශ්‍රාස්ත්‍රපති උපාධි දෙකක් හැදෑරුවා. පේරාදෙණි සරසවියෙන් කෘෂි ආර්ථික විද්‍යාව පිළිබඳ පශ්චාත් උපාධියත්, ඕස්ට්‍රේලියාවේ ජාතික විශ්වවිද්‍යාලයෙන් සංවර්ධන පරිපාලනය පිළිබඳ ශාස්ත්‍රපති උපාධියත් ඊට අයත්.* ඕස්ටේ‍්‍රලියාවේ දී ලැබු අත්දැකීම් පිළිබඳ මතක් කළොත්එරටෙහි ක්‍රියාකාරීත්වය නව සංවර්ධන වැඩපිළිවෙල සහ විනය පිළිබඳ හොඳ අවබෝධයක් ලබා ගත්තා. ඒ කාලය තුළ දරුවන් පාසල් ගියේ ඕස්ට්‍රේලියාවේ පාසල් වලට. මගේ ලොකු අක්කාත් එහි පදිංචිව සිටි නිසා එහි නවතින ලෙස ඔවුන් ප්‍රකාශ කළා.ඒත් රටට ඇති ආදරය නිසාත් තවත් රටක දෙවැනි පුරවැසියෙක් ලෙස ඉන්න අකැමැති නිසාත් මා නැවත ලංකාවට පැමිණියා.* ඔබේ වෘත්තීමය පසුබිමට කෘෂි ආර්ථික විද්‍යාව හැදෑරීමේ වටිනාකම පැහැදිලි කළොත් ?සාමාන්‍යයෙන් ඕනෑම පරිපාලන නිලධාරියකු විසින් උගත යුතු විෂයයක්. අපේ රට කෘෂි අර්ථ ක්‍රමය මූලිකයි. එනිසා සංවර්ධන පරිපාලනය සමඟ මේ රටේ පදනම් ආර්ථික ක්‍රමය නඟා සිටුවීමට එමඟින් මා උගත් දේ උපයෝගී වුණා කීවොත් නිවැරදියි.* මේ කාලය වනවිට ඔබ විවාහය නැමැති කඩ ඉම් රේඛාව පසුකොට අවුදින් ?මම විවාහ දිවියට එළැඹියේ 1986 දීය. ඇය ශීලවතී මන්තිලක. වලපනේ ප්‍රකට ව්‍යාපාරික පවුලක යුවතියක් වූ ඇය ඒ වන විට මහනුවර මහාමායා බාලිකාවේ ගුරුවරියක්. දැනට කොළොන්නාව බාලිකාවේ ඈ වෘත්තීමය කටයුතු කරගෙන යනවා. අද මා පැමිණි ගමනේ සාර්ථක හෙවනැල්ල ඇයයි. උපේකාත්, සංසලාත් දෙන්නා අපේ පවුලේ ආලෝකයයි. නිර්මාණශීලී හැකියාවන් ගෙන් පිරි උපේක්ෂා තොරතුරු තාක්ෂණය පිළිබඳ උපාධිධාරිනියක්, දෙවැනි සීමා cima දෙවැනි වසරේ ඉගෙනුම ලබනවා. ඇය නැටුමට සංගීතයට වගේම පිහිනුම් ක්‍රීඩාවේත් ජාතික මට්ටමේ ශූරියක්.* නැවත ඔබේ වෘත්තීමය ජීවිතය දෙස හැරී බැලුවොත් ?ලෝකයේ සැලසුම් සහගතව තැනූ කැම්බරා විශ්වවිද්‍යාලයේ අධ්‍යාපනය හමාර කරමින් මා ලංකාවට පැමිණියේ ශ්‍රී ලංකා සංවර්ධන පරිපාලන ආයතනයේ ජ්‍යෙෂ්ඨ උපදේශකවරයකු ලෙසින්. එය ශ්‍රී ලංකා රාජ්‍ය සේවයේ ජ්‍යෙෂ්ඨ නිලධාරීන් පුහුණුකරන එකම පුහුණු මධ්‍යස්ථානය. අද ලේකම්වරයෙක් ලෙස මා ඉන් ලැබූ දැනුම මහත්. රාජ්‍ය මූල්‍ය කළමනාකරණය පිළිබඳ වොෂිංටන් හි අන්තර්ජාතික මූල්‍ය අරමුදලේ පුහුණු මධ්‍යස්ථානයේ පැවැති විශේෂ පාඨමාලාවත්, ස්පිට්ස්බර්ග් විශ්ව විද්‍යාලයේ මානව සම්පත් කළමනාකරණය පිළිබඳ විශේෂ පාඨමාලාවත්, හැරුණු කොට මැලේසියාව, සිංගප්පූරුව, ඉන්දියාව, තායිලන්තය, චීනය, වැනි බොහොමයක් රටවල් තුළින් මා ලැබූ පුහුණු අධ්‍යයන දැනුමත් අද මට ඉතා වැදගත්.* උසස් අධ්‍යාපනය කෙරෙහි උනන්දු මෙරටේ දරුවන්ට ඔබ දෙන ආදර්ශයඋත්සාහය, කැපවීම විතරක් මදි හැදූ වැඩූ අම්මට තාත්තට වගේම හැදුණු රටටත් ආදරයක් තමන් තුළ තිබිය යුතුයි. ලොකු පිංතූරයක් තුළින් ලෝකය දැකීමේ හොඳ දැක්මක් තමන්ට අවශ්‍යයි. නිතරම ස්වකීය දැක්මක් තුළ අවබෝධයෙන් සහයෝගයෙන් කටයුතු කිරීමේදී සාර්ථකත්වය අප සොයාගෙන එන බව කිව හැකියි.* වෘත්තීයමය මට්ටමින් ඔබ දායකවූ වර්ධනීය වෙනස්කම් පිළිබඳ සඳහන් කළොත් ?අතිරේක ලේකම්වරයෙක් ලෙස මා ආයෝජන ප්‍රවර්ධන අමාත්‍යාංශයේත් සංචාරක අමාත්‍යාංශයේත් රාජ්‍ය කළමනාකරණ ප්‍රතිසංස්කරණ අමාත්‍යාංශයේත් වසර ගණනාවක් කටයුතු කළා. මේ කාලයේ ජ්‍යෙෂ්ඨ ලේකම්වරයෙක් ලෙස හඳුනාගත හැකි තොසපාල හේවගේ මහතා සමඟ (නේපාල තානාපති) රටේ සංවර්ධන වැඩපිළිවෙළ පිළිබඳ මනා පුහුණුවීමක් ලැබුවා. මා අභාවප්‍රාප්ත ලීලාරත්න මහතා සමඟ එක්ව සුළු හා මධ්‍යම ව්‍යවසාය බැංකුව (SME) සහ අධිකාරිය තැනීමට දායක වුණා. එතැනදී මා උගත් දේ නම් අපේ රට දියුණුව කරා යාමට මේ රටේ මිනිසුන් තුළ ව්‍යවසායක ශක්තිය හඳුනාගැනීම සහ එය වැඩි දියුණු කිරීමට අවශ්‍ය වාස්තවික තත්ත්වයන් රට තුළ ක්‍රියාත්මක කළ යුතු බවයි. මේ සඳහා අපි මෙරට ප්‍රමුඛ ව්‍යවසායකයන් සමඟ එක්ව ජාතික ප්‍රතිපත්තියක් පවා සැකසීමට කටයුතු කළා.* අමාත්‍යාංශ ලේකම්වරයෙක් ලෙස පරිපාලන සේවයේ ඔබ ලැබූ පළමු පත්වීමප්‍රවාහන අමාත්‍යාංශයට. ඒ 2010 නොවැම්බර් 23 වෙනිදා. ජනවාරි 17 සිට මා නැවත පදිංචි කිරීමේ අමාත්‍යාංශයේ ලේකම් ධුරයට පත් කළා.* නව අමාත්‍යාංශයේ වගකීම් හා කාර්යය භාරයන් පිළිබඳ සඳහන් කළොත්?මේ අමාත්‍යාංශය සතුව පවතින කාර්යය භාරය සුවිශේෂියි. උතුරේ අවතැන් ජනතාව යළි පදිංචි කිරීමටත්, ඔවුන්ගේ ජීවන තත්ත්වය නඟාසිටුවීමටත් අප විසින් අවශ්‍ය ක්‍රියාමාර්ග ගත යුතුව තිබෙනවා. මෙය මගේ ජීවිතයට අලුත් අත්දැකීමක් වගේම අවතැන්වූ ජනතාවට සෙවන සැදීමෙන් මා ලබන්නේ විශාල තෘප්තියක්. මේ සඳහා රජය මඟින් දැවැන්ත වැඩපිළිවෙළක් සකස්කොට තිබෙනවා. අපි දැනටමත් උතුරේ 95%ක් පමණ ජනතාව පදිංචි කොට අවසන්.දැනට ලෝකයේ නැවත පදිංචි කිරීම් පිළිබඳ ආදර්ශමත්ම වැඩපිළිවෙළ ලෙස සැලකෙන්නේ අපේ වැඩපිළිවෙළයි. එය ශ්‍රී ලංකාවට මහත් කීර්ති නාමයක් බව සඳහන් කළ හැකියි.* අමාත්‍යාංශයේ නව ක්‍රියාමාර්ග පිළිබඳ සඳහන් කළොත්නෙල්ලියද්ද කියන්නෙ අවසන් වතාවට ත්‍රස්තයින් විසින් ප්‍රහාරයට ලක්වූ මොණරාගල ප්‍රදේශයේ ඉතා දුෂ්කර ගම්මානයක්. මේ වසරේ අවතැන්වූවන් සඳහා නව නිවාස ව්‍යාපෘතියක් එහි ආරම්භ කිරීමට අදහස් කොට තිබෙනවා. එය නිවාස හැරුණුකොට, වාරිමාර්ග, ආගමික මධ්‍යස්ථාන, ඇතුළත් ආදර්ශ ව්‍යාපෘතියක්. මෙය අමාත්‍ය ගුණරත්න වීරකෝන් මැතිතුමාගේ සංකල්පයක් මත ක්‍රියාත්මක වන්නක්. මෙවැනි ව්‍යාපෘති මායිම් ගම්මාන ආශ්‍රිතව ඉදිරියේදීත් ක්‍රියාත්මක වීමට නියමිතයි. එහිදී ඔවුන්ගේ ස්ථිරසාර ජීවනෝපාය මාර්ග නැංවීම කෙරෙහිත් අවධානය යොමු කෙරෙනවා.* රාජකාරි ජීවිතයෙන් බැහැරව කතා කළොත් ඔබ මෙතෙක් ආ ගමනේදී ඔබට අත්වැලක් වූ අය පිළිබඳ සිහි කරන්නේ කොහොමද ?විශේෂයෙන්ම ජ්‍යෙෂ්ඨ රේගු නිලධාරියකු ලෙස කටයුතු කරන පරාක්‍රම බස්නායක, සොහොයුරා වගේම අම්මා, අප්පච්චි, බිරිඳ , දරුවන් හා ඥාතීන්ට ඒ ගෞරවය හිමියි. එසේම මෙතෙක් ආ දුර ගෙවා මා සමුගන්නා සැඳෑ මොහොතක මගේ සේවය දිළිඳු පළාත්වල දිළිඳු ජනයාට බව මා පසක් කරන්නේ නිහතමානී සතුටකින්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n1103241</link>
    <topic>ජනාධිපතිගේරහස් මෙහෙයුම</topic>
    <author>ධනුෂ්ක ගොඩකුඹුර</author>
    <content>පරිවාර ආරක්‍ෂක රථවලින් තොරව පාර්ලිමේන්තු මාර්ගයේ ඊයේ (23) ගමන් කරමින් සිටි ජනාධිපති මහින්ද රාජපක්‍ෂ මහතාගේ රිය ඇමැතිවරයෙකුගේ ආරක්‍ෂක රියක ගැටීමෙන් වැළැකී ඇත්තේ අනූ නවයෙනි.මැති ඇමැතිවරුන් මහජනතාවට හිරිහැර වන අන්දමින් මාර්ගවල ගමන් කරන්නේ දැයි සොයා බැලීමට ජනාධිපතිවරයා කොළඹ නගරය තුළ මේ හදිසි සංචාරයේ නිරත වී ඇත.මැති ඇමැතිවරුන් ප්‍රභූ ආරක්‍ෂක රථ පිරිවරා ගෙන ජනතාවට හිරිහැර වන අයුරින් ගමන් කිරීම පිළිබඳව ජනාධිපතිවරයා පුදුමයට පත්ව තිබේ.‘මම මේ ගමන ආවේ ඇමැතිවරු සාමාන්‍ය ජනතාවට කරදර කරමින් පාරේ යන එන හැටි බලන්නයි. මේ මිනිස්සු මාවත් හප්පන්න එන හැටි බලන්නැයි’ ජනාධිපතිවරයා මෙහිදී පවසා තිබේ.අහිංසක මහජන ජීවිත අනතුරේ හෙළමින් ප්‍රභූ ආරක්‍ෂක රථ පිරිවරාගෙන ගමන් කිරීමෙන් වළකින ලෙස ජනාධිපතිවරයා, ඇමැතිවරුන්ට අවවාද කැරැ ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n1103242</link>
    <topic>ලිබියාවට එරෙහි ප්‍රහාර අනුමත කරන්නේ නැහැ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ලිබියානු ජනතාවට එරෙහිව සිදු කරන ගුවන් ප්‍රහාර ශ්‍රී ලංකා රජය අනුමත නොකරන බවත් එම රටේ භෞමික අඛණ්ඩතාවය සාමය හා දේශපාලන ස්ථාවරත්වය ආරක්ෂා විය යුතු බවත් විදේශ කටයුතු ඇමැති මහාචාර්ය ජී. එල්. පීරිස් මහතා පාර්ලිමේන්තුවේ දී ඊයේ (23) පැවැසීය.ඇමැතිවරයා එසේ පැවැසුවේ ඊයේ සභාව කල් තබන අවස්ථාවේ විවාදයේ පිළිතුරු කතාවේ දී ය. එම විවාදයේ දී ඇමැතිවරයා මෙසේ ද පැවැසීය.ශ්‍රී ලංකාව හා ලිබියාව අතර ජාත්‍යන්තර සබඳතා ඉතා ශක්තිමත් හා මිත්‍රශීලීයි. ජනතාව ආරක්ෂා කිරීම එක්සත් ජාතීන්ගේ සංවිධානයේ අරමුණයි. අරමුණු ඉක්මවා යම් දෙයක් සිදු වෙනවා නම් එයින් වෙන්නේ එක්සත් ජාතීන්ගේ ප්‍රධාන මූල ධර්මයන්ට පටහැනි දෙයක්. ශ්‍රී ලංකා රජය කියන්නේ මේ ගුවන් ප්‍රහාර ප්‍රශ්නයට විසඳුමක් නොවන බවයි.ලිබියාවේ මිනිසුන්ට පීඩාවක් හිරිහැරයක් වන ලෙස ක්‍රියා නොකළ යුතුයි. ලිබියාවේ මිනිසුන්ගේ මූල්‍යමය සම්පත්වලට අහිතකර බලපෑම් මෙහි දී සිදු වෙනවා. මේ ක්‍රියාවෙන් අරමුණු කරන දේ ඉටු වන්නේ නැහැ. මේ ප්‍රචණ්ඩත්වය මැද පීඩාකාරීත්වයක් ඇති වෙනවා. මේ තුළින් දේශපාලන ක්‍රියාදාමයන් සොයා ගත යුතුයි. කිසියම් දේශපාලනමය හා සංවාදයක් සිදු වෙන්න ඕනෑ. රාජ්‍ය තාන්ත්‍රික මැදිහත් වීමකින් පමණයි මෙයට විසඳුම සෙවිය යුත්තේ.ප්‍රශ්නය ඉතා ඉක්මනින් සාමකාමීව විසඳා ගත යුතු බව ශ්‍රී ලංකා රජයේ මතයයි. එම විසඳුම ලිබියාවේ ජනතාවට ගැලපෙන විසඳුමක් විය යුතුයි. ශ්‍රී ලංකා රජය ලිබියානු ජනතාවට එරෙහිව සිදුවන දේ අනුමත කරන්නේ නැහැ. ලිබියාවේ භෞමික අඛණ්ඩතාවය දේශපාලන ස්ථාවරත්වය ආරක්ෂා විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n1103243</link>
    <topic>තේරිම් භාර නිලධාරීන් ප්‍රතික්ෂේප කිරීමඡන්ද කොමසාරිස් අනුමත කරන්නේ නැහැ</topic>
    <author>ශිරෝමි අබයසිංහ</author>
    <content>යාපනය සහ කිලිනොච්චි දිස්ත්‍රික්ක ඇතුළුව පළාත් පාලන ආයතන විසි දෙකක් සඳහා එක්සත් ජනතා නිදහස් සන්ධානය ඉදිරිපත් කළ නාම යෝජනා තේරීම් භාර නිලධාරීන් විසින් ප්‍රතික්ෂේප කිරීම අනුමත නොකරන බව මැතිවරණ කොමසාරිස්වරයා වෙනුවෙන් පෙනී සිටිමින් නියෝජ්‍ය සොලිසිටර් ජනරාල් ෂවීන්ද්‍ර ප්‍රනාන්දු මහතා අභියාචනාධිකරණයට ඊයේ (23) දැන්වීය.එම නාමයෝජනා පත්‍ර ප්‍රතික්ෂේප වී ඇත්තේ පළාත් පාලන මැතිවරණ පනතේ 31 වැනි වගන්තිය යටතේ නාමයෝජනා පත්‍රයක් ප්‍රතික්ෂේප කළ යුතු හේතුවක් මත නොවන බවත් ප්‍රනාන්දු මහතා කීය.යාපනය සහ කිලිනොච්චි දිස්ත්‍රික්කවල පළාත් පාලන ආයතන දහ නවයක් සඳහාද, යටිනුවර , නවගත්තේගම සහ වෙන්නප්පුව ප්‍රාදේශීය සභා සඳහාද එ.ජ.නි.ස ඉදිරිපත් කළ නාමයෝජනා ප්‍රතික්ශේප වීමට එරෙහිව ගොනු කර තිබූ පෙත්සම් අධිකරණය හමුවේ ඊයේ විභාගයට ගැණුන අවස්ථාවේදී ප්‍රනාන්දු මහතා එසේ කීය.අභියාචනාධිකරණ සභාපති සත්‍ය හෙට්ටියේ සහ විනිසුරු උපාලි අබේරත්න මහත්වරුන් හමුවේ මේ පෙත්සම් විභාගයට ගැණිනි. යාපනය සහ කිලිනොච්චි දිස්ත්‍රික්ක සඳහා සන්ධානය ඉදිරිපත් කළ නාම යෝජනා පත්‍රයේ ‘ සන්ධානය ‘ වෙනුවට යොදා ඇති දෙමළ පරිවර්තනය වෙනස් වීම මතද, යටිනුවර ප්‍රාදේශීය සභාව වෙනුවෙන් ඉදිරිපත් කළ නාම යෝජනා පත්‍රයේ ‘ එක්සත් ජනතා ‘ පමණක් සඳහන් කර සන්ධානය යන්න සඳන් කර නොතිබීම මත මෙම නාමයෝජනා පත්‍ර ප්‍රතික්ෂේප වී තිබුණු අතර ඒවා ප්‍රතික්ෂේප වීමට හේතුව වශයෙන් තේරීම් භාර නිලධාරීන් විසින් සන්ධානයේ මහ ලේකම් සුසිල් ප්‍රේමජයන්ත මහතාට එවා ඇති ලිපියේ සඳහන් කර ඇත්තේ පිළිගත් දේශපාලන පක්‍ෂයක් විසින් නාමයෝජනා පත්‍රය ඉදිරිපත් කර නොතිබීම යනුවෙන් බවද ප්‍රේමජයන්ත මහතා වෙනුවෙන් පෙනී සිටි ජනාධිපති නීතිඥ ෂයිස් මුස්තාපා මහතා අධිකරණයට පැවසීය.සන්ධානයේ මහ ලේකම් සුසිල් ප්‍රේම ජයන්ත මහතා නාමයෝජනා පත්‍රයේ අස්සන් කර ඇති අතර එය එක්සත් ජනතා නිදහස් සන්ධාන විසින් ඉදිරිපත් කෙරුණු බව තහවුරු වන බවත් මුස්තාපා මහතා කීය. මහලේකම්වරයා විසින් පත් කෙරුණු බලය ලත් නියෝජිතයා නාම යෝජනා පත්‍ර භාර දුන් බවත් එයින් ද එය සන්ධානයේ නාමයෝජනා පත්‍රය බව තහවුරු වන බවත් කීය.තේරීම් භාර නිලධාරියා මහලේකම්වරයාට එවා ඇති ලිපියේ “ ඔබේ පක්‍ෂය ඉදිරිපත් කළ නාම යෝජනා පත්‍රය ප්‍රතික්ෂේප කරන බව “ සඳහන් කර ඇති බවත් නාම යෝජනා පත්‍රය ඉදිරිපත් කර ඇත්තේ සන්ධානය විසින් බව තේරීම් භාර නිලධාරියා පිළිගෙන ඇති බව එයින්ද තහවුරු වන බවත් මුස්තාපා මහතා කීය.නවගත්තේගම සහ වෙන්නප්පුව ප්‍රාදේශීය සභා වෙනුවෙන් ඉදිරිපත් කළ නාමයෝජනා පත්‍ර ප්‍රතික්ෂේප වී ඇත්තේ පක්‍ෂයේ මහලේකම්වරයාගේ අස්සන සහතික කළ සමාදාන විනිශ්චයකාරවරයාගේ මුද්‍රාව තබා නොතිබීම මත බවත් මුදාව තැබීම අවශ්‍ය බවට පනතේ සඳහන් වී නොමැති බවත් නියෝජ්‍ය සොලිසිටර් ජනරාල්වරයා අධිකරණයට දැන්වීය.මේ පෙත්සම් පිළිබඳ තීන්දු ප්‍රකාශයට පත් කිරීම මැයි 05 දාට කල් තැබිණි.එක්සත් ජනතා සන්ධානය පොල්ගහවෙල, හලාවත, විල්ගමුව ප්‍රාදේශීය සභා සඳහාද, එක්සත් ජාතික පක්‍ෂය ඇඹිලිපිටිය, හෝමාගම, වැලිකන්ද වැලිගෙපොල ප්‍රාදේශිය සබා සඳහාද, ශ්‍රී ලංකා මුස්ලිම් කොංග්‍රසය උකුවෙල ප්‍රාදේශීය සභාව සඳහාද ස්වාධින කණ්ඩායම් තුනක් අකුරැස්ස, සේරුවිල සහ කන්තලේ ප්‍රාදේශීය සභා සඳහාද ඉදිරිපත් කළ නාමයෝජනා ප්‍රතික්ෂේප වීමට එරෙහිව ගොනු වු පෙත්සම්ද ඊයේ විභාගයට ගැණුන අතර ඒවායේ තීන්දු ප්‍රකාශයට පත් කිරීමද මැයි 05 දාට කල් තැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n1103244</link>
    <topic>කෝටි 46ක දේපළරාගම රෝහලට</topic>
    <author>සන්ධ්‍යා කරුණාරත්න</author>
    <content>රුපියල් කෝටි 46ක් වටිනා ඉඩම් නිවාස ගොඩනැඟිලි ඇතුළු සියලු දේපළ තෑගි ඔප්පුවකින් සෞඛ්‍ය දෙපාර්තමේන්තුවට පවරා දීමෙන් කඩවත මහර පදිංචි හේමලතා මාලනි ආරියරත්න මහත්මිය වාර්තාවක් පිහිටුවා තිබේ.රජයේ රෝහලකට මේසා විශාල ධන පරිත්‍යාගයක් සිදුකළ ප්‍රථම දානපතිනිය ලෙසද ඇය මෑත ඉතිහාසයට එක්වී සිටින්නීය.තමන් සතු සියලු දේපළ පවරාදීමට සැකසූ තෑගි ඔප්පුව රාගම ශික්ෂණ රෝහලේ සංවර්ධනයට යොදන ලෙස දැනුම් දෙමින් එම තෑගි ඔප්පුව සෞඛ්‍ය ඇමැති මෛත්‍රීපාල සිරිසේන මහතාට ඊයේ (23) සෞඛ්‍ය අමාත්‍යාංශයේදී භාර දුන්නේය.රාගම ශික්ෂණ රෝහලට ප්‍රතිකාර ගැනීමට ගිය අවස්ථාවක රෝහලේ අධ්‍යක්ෂ වෛද්‍ය ජී. විජේසුරිය මහතා හමුව සාකච්ඡා කර මේ දේපළ පවරාදීමට ඇය තීරණය කර තිබේ.රාගම පුනරුත්ථාපන රෝහලේ ප්‍රතිකාර ලබන සියලුම වැඩිහිටි හා ළමා ආබාධිත රෝගීන්ට රෝද පුටු සෑදීමේ ව්‍යාපෘතියක් මේ වන විටත් මේ ගොඩනැගිලිවල ආරම්භ කර තිබේ. ඊට අමතරව සෙසු ගොඩනැගිලිවල තැලසීමියා ප්‍රතිකාර ඒකකයක් සෑදීමටද පියවර ගෙන ඇත.රජය මගින් රෝගී සත්කාර සේවාවන් පවත්වාගෙන යාමට වැය කරන මහත් ධනස්කන්ධය මෙන්ම රජයේ රෝහල්වලට ප්‍රතිකාර ගැනීමට පැමිණෙන රෝගීන්ගේ අසරණකම සලකා බලා මේ දේපළ පරිත්‍යාගය සිදු කිරීමට තමා තීරණය කළ බව ඇය ප්‍රකාශ කරයි.බෝධි සත්ත්ව ගුණෝපේත විශාඛාවන්, බන්දුල මල්ලිකාවන් වැනි මවුවරුන් මෙරට සිටින බව මේ පරිත්‍යාගයෙන් පෙනී යන බව සෞඛ්‍ය ඇමැති මෛත්‍රීපාල සිරිසේන මහතා කියා සිටියේය.මහජන දේපළ සූරාකමින් හොරමැරකම් වලින් ධනය ඉපැයීමට වෙහෙස දරන පුද්ගලයන් සිටින මෙවන් යුගයක හේමලතා මාලනී මහත්මිය සුසමාදර්ශයක් යැයි ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n1103245</link>
    <topic>ලෝක ක්ෂය රෝගදිනය අදයි</topic>
    <author>සන්ධ්‍යා කරුණාරත්න</author>
    <content>ලෝක ක්ෂය රෝග දිනය අදට (25 දා) යෙදී තිබේ. ‘ශ්‍රී ලංකාවෙන් ක්ෂය රෝගය තුරන් කිරීම සඳහා දායක වෙමු’ මෙවර තේමාව වේ.ක්ෂය රෝගීන් අඩුවෙන්ම වාර්තා වන දිස්ත්‍රික්කය වන පොළොන්නරුවේ දී මෙවර ජාතික වැඩසටහන ක්‍රියාත්මක කිරීමට කටයුතු යොදා ඇත පොළොන්නරුව බුද්ධි මණ්ඩපයේදී සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් අද මේ වැඩසටහන ආරම්භ වේ. සෑම වර්ෂයකදීම ක්ෂය රෝගීන් 10,000ක් පමණ අලුතෙන් වාර්තා වන බවට ගණන් බලා තිබේ. මීට අමතරව රෝගීන් 13,000 ක් පමණ නිසි ප්‍රතිකාර නොලබා සැඟව සිටින බවට ඇස්තමේන්තුගත කර ඇතැයි සෞඛ්‍ය අමාත්‍යාංශය පවසයි.සති දෙකකට වඩා පවතින කැස්ස, රාත්‍රී කාලයේදී වැඩිපුර දහඩිය දැමීම, මඳ උණ ගතිය, ඇඟ කෙට්ටුවීම වැනි රෝග ලක්ෂණ පවතින්නේ නම් සෙම පටල පරීක්ෂාවකට යොමුව ප්‍රතිකාර ගන්නා මෙන් සෞඛ්‍ය අමාත්‍යාංශය ජනතාවට දැනුම් දෙයි. ක්ෂය රෝග හා ළය රෝග මර්දන ඒකක 26ක් සෑම දිස්ත්‍රික්කයක්ම ආවරණය වන පරිදි පිහිටුවා ඇති අතර සෙම පටල පරීක්ෂා කිරීමේ මධ්‍යස්ථාන 150 ක් පමණ රට පුරා පිහිටුවා තිබේ. මේ මධ්‍යස්ථානවලට ගොස් සෙම පටල පරීක්ෂා කරවා ගෙන ඔබට අවශ්‍ය ප්‍රතිකාර ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n1103246</link>
    <topic>ජපානයේ නව තානාපතිඅද්මිරාල් කරන්නාගොඩ</topic>
    <author>මහින්ද අලුත්ගෙදර</author>
    <content>ජපානයේ ශ්‍රී ලංකා තානාපතිවරයා වශයෙන් පත් කර සිටින අද්මිරාල් වසන්ත කරන්නාගොඩ මහතා අද (24) සිය ධූරයේ වැඩ බාර ගැනීමට නියමිතයි.ජනාධිපති මහින්ද රාජපක්ෂ මහතා විසින් මෙම පත් කිරීම සිදුකර තිබෙන අතර අදාළ තනතුරේ වැඩබාර ගැනීම සඳහා ඒ මහතා ඊයේ (23) දිවයිනෙන් පිටත්ව ගියේ ය.ජපානයේ ටෝකියෝ නුවර ශ්‍රී ලංකා තානාපති කාර්යාලය පිහිටා තිබෙන අතර එරට සිදු වූ සුනාමි ව්‍යසනය හේතුවෙන් විදේශ රටවල් කිහිපයක තානාපති කාර්යාල ඉවත්කර ගැනීමට පියවර ගත්තද ශ්‍රී ලංකා තානාපති කාර්යාලය ඉවත්කර ගැනීමේ අවශ්‍යතාවක් නැතැයි ද එම අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n1103247</link>
    <topic>ලෝක සංචාරක සංවිධානයේ මහ ලේකම් සීගිරියේ සිරි නරඹයි</topic>
    <author>සීගිරිය විශේෂ</author>
    <content>එක්සත් ජාතීන්ගේ ලෝක සංචාරක සංවිධානයේ මහලේකම් ආචාර්ය ටලෙබ් රිෆායි (Taleb Rifai) මහතා ඇතුළු විදේශීය දූත පිරිසක් ඊයේ (23) සීගිරියේ නිරීක්‍ෂණ චාරිකාවකට එක්විය.ශ්‍රී ලංකාවේ සංචාරක ව්‍යාපාරය ඉහළ නැංවීම සඳහා ඇති ඉඩකඩ පිළිබඳවත් සංචාරක සිත් ගන්නා ස්ථාන සොයා බලා සංචාරකයන් ගෙන්වා ගැනීමට අවශ්‍ය වටපිටාව සැකසීම මෙම ගමනේ අරමුණ වී තිබේ.මේ අවස්ථාවට ලෝක සංචාරක සංවිධානයේ ආසියානු සහ ආසියානු ශාන්තිකර සංචාරක සංවිධානයේ කලාපීය අධ්‍යක්‍ෂ සක්සුජිත් ශ්‍රී ලංකා සංචාරක ප්‍රවර්ධන කාර්යංශයේ කළමනාකාර අධ්‍යක්‍ෂ මල්රාජ් කිරිඇල්ල යන මහත්වරු මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n1103248</link>
    <topic>ජාත්‍යන්තර සංචාරකසමුළුව කොළඹ දී</topic>
    <author>මහින්ද අලුත්ගෙදර</author>
    <content>ජාත්‍යන්තර සංචාරක සමුළුව කොළඹ දී අද (24) ආරම්භ වේ.එක්සත් ජාතීන්ගේ ලෝක සංචාරක සංවිධානය මගින් සංවිධානය කරන මේ සමුළුව ලබන (26) දා තෙක් පැවැත්වෙන අතර එය ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ආරම්භ කෙරේ.දකුණු ආසියානු, නැඟෙනහිර ආසියානු හා පැසිෆික් කලාපීය සාමාජික රටවල සංචරණය පිළිබඳ වන මේ සමුළුව බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්වෙන අතර මේ ජාත්‍යන්තර සංචාරක සමුළුවට ලෝක සංචාරක සංවිධානයේ සාමාජික රටවල් 154ක් හා ඊට අනුබද්ධ ආයතන 400ක නියෝජිතයන් සහභාගි වෙති. එක්සත් ජාතීන්ගේ ලෝක සංචාරක සංවිධානයේ ගෝලීය මට්ටමේ සංචාරක ප්‍රතිපත්ති, සංචාරක ක්ෂේත්‍රයේ සීමාවන්, ඇතුළු කරුණු රැසක් පිළිබඳව මෙහිදී අවධානය යොමු කෙරෙන අතර සංචාරක කර්මාන්තයේ දියුණුව වෙනුවෙන් මාධ්‍යවේදීන්ගේ කාර්යභාරය පිළිබඳව දේශනයක් ද ඊට ඇතුළත්ය.මේ සමුළුව ශ්‍රී ලංකාවේ දී පැවැත්වීම මෙරට සංචාරක ක්ෂේත්‍රයේ ප්‍රගතිය පිළිබඳව සුබවාදී ආකල්ප ජාත්‍යන්තරයට ගෙන යාමට අවස්ථාවක් වන බවද ආර්ථික සංවර්ධන අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n1103249</link>
    <topic>කැස්බෑ බිත්තර ළඟ තබා ගත්තාටරුපියල් 25,000ක ශරීර ඇප</topic>
    <author/>
    <content>කැස්බෑ බිත්තර 30ක් සිලි බෑගයක දමාගෙන ගාලු මුවදොර මුහුදු තීරයේ සැකකටයුතු ලෙස ගැවසුණු පුද්ගලයකු කොටුව පොලිසිය මගින් අත්අඩංගවට ගෙන බිත්තර සමඟ කොටුව මහේස්ත්‍රාත් අධිකරණය හමුවට ඉදිරිපත් කිරීමෙන් පසු කැස්බෑ බිත්තර 30 වහාම ගාලුමුවදොර මුහුදු තීරයේ වැලියට තැන්පත් කරන්නැයි කොළඹ කොටුව මහේස්ත්‍රාත් ලංකා ජයරත්න මෙනවිය නියෝග කළා ය.මෙම කැස්බෑ බිත්තර ජීවී බිත්තර බැවින් නැවත ඒවා මුහුදු වැල්ලේ තැන්පත් කිරීමෙන් ජීවීන් බිහිවීමේ හැකියාව ඇති නිසා කැස්බෑ බිත්තර 30 මුහුදු වැල්ලේ වැලියට තැන්පත් කිරීමට මහේස්ත්‍රාත්වරිය එසේ නියෝග කළාය.එම නියෝගය අනුව කොටුව පොලිසියේ නිලධාරින්ද කැටුව කැස්බෑ බිත්තර රැගෙන ගිය උසාවි නිලධාරියකු එම බිත්තර 30 ගාලු මුවදොර මුහුදු තීරයේ වැලි යට තැන්පත් කරන ලදී.මෙම කැස්බෑ බිත්තර 30 ළඟ තබාගෙන සිටි බව කියන රත්මලාන අඟුලානේ පදිංචි මොහොමඩ් නිසාර් මොහොමඩ් රාසික් නමැති සැකකරු රුපියල් තුන්දහසක මුදල් හා රුපියල් විසිපන්දහසක ශරීර ඇප මත මුදා හැරිමට මහේස්ත්‍රාත්වරිය නියෝග කළාය.ගාලු මුවදොර වෙරළ තීරයේ රාජකාරියේ යෙදී සිටි කොටුව පොලිසියේ නිලධාරින් කණ්ඩායමක් විසින් මෙම සැකකරු අත්අඩංගුවට ගෙන තිබුණි. ගාලු මුවදොර වෙරළේ වෙළදාම් කරන බව කියන මේ සැකකරු මුහුදු වැල්ලේ තිබී මෙම කැස්බෑ බිත්තර අසුලා ගත් බව ප්‍රකාශ කැර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n11032410</link>
    <topic>අතුරුදන් වූ ඉන්ද්‍රවතීගේ සිරුරයාබද ඉඩමේ පාළු ළිඳක</topic>
    <author>නිට්ටඹුව සමූහ ජෙනට් ජයසිංහ</author>
    <content>මිනුවන්ගොඩ පොලිස් බල ප්‍රදේශයේ මාබොදල ග්‍රාමයේ අංක 386 මාබොදල යන ලිපිනයේ පදිංචි හැටපස් හැවිරිදි දිසානායක ආරච්චිගේ ඉන්ද්‍රවතී නැමැත්තිය පසුගිය 18 දා සිට අතුරුදහන්ව සිටි අතර ඇයගේ මළ සිරුර 22 දින පෙරවරු 10 ට පමණ යාබද ඉඩමෙහි පාළු ළිඳක තිබී අසල්වැසියන් විසින් සොයා ගනු ලැබ ඇත.මියගිය කාන්තාව සහ ඇගේ සැමියා පමණක් ඔවුන්ගේ නිවසෙහි පදිංචිවී සිට ඇති අතර බිරිය අතුරුදහන්ව ඇති බව කිසිවෙකු සමග පවසා නොමැති අතර යාබද ඉඩමෙහි වගාවන්ට ජලය සැපයීම සඳහා යොදා ගන්නා ළිඳෙහි ජලය ගොඩට ගත් විට දුගඳක් හමන හෙයින් ළිඳ තුළ පරීක්ෂා කිරීමේදී මළ සිරුර හමුවී ඇත.අනතුරුව මිනුවන්ගොඩ පොලිස් ස්ථානාධිපති පොලිස් පරීක්ෂක පතිරාජ, පොලිස් පරීක්ෂක සම්පත් පෙරේරා සහ ගම්පහ කොට්ඨාස අපරාධ ස්ථාන පරීක්ෂණ අංශයේ පොලිස් පරීක්ෂක ජගත් ප්‍රිය පොලිස් සැරයන් 27474 ජයන්ත, පොලිස් සැරයන් 27899 සේනානායක නිලධාරීන් එක්ව මළ සිරුර ගොඩගෙන ගම්පහ දිසා රෝහලට එවා ඇත.මේ පිළිබඳ මහේස්ත්‍රාත් පරීක්ෂණය මිනුවන්ගොඩ මහේස්ත්‍රාත් ස්වර්ණාධිපති මහත්මිය පැවැත්වූ අතර හදිසි මරණ පරීක්ෂණය ගම්පහ දිසා රෝහලේදී අද (24) පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n11032411</link>
    <topic>අමෙරිකාවේදී වෙඩි වැදීශ්‍රී ලාංකිකයෙක් මරුට</topic>
    <author>මහින්ද අලුත්ගෙදර</author>
    <content>අමෙරිකා එක්සත් ජනපදයේදී කිසියම් පුද්ගලයකු සිදු කළ වෙඩි තැබීමක් හේතුවෙන් ශ්‍රී ලාංකිකයකු ජීවිතක්ෂයට පත්ව තිබේ.මෙලෙස මිය ගොස් ඇත්තේ පුණ්‍යසරා ගෙදර නැමැති 41 හැවිරිදි පුද්ගලයකු වන අතර පසුගිය (21) දා මේ වෙඩි තැබීම සිදුවී තිබෙන බව වාර්තා වෙයි.මේ ශ්‍රී ලාංකිකයා ඝාතනය කිරීමට හේතුව මෙතෙක් අනාවරණය වී නොමැති අතර අදාළ සිද්ධිය සම්බන්ධයෙන් අමෙරිකා එක්සත් ජනපද මොන්ට්ගෝමරි අධිකරණ පොලිසිය විශේෂ පරීක්ෂණයක් ආරම්භ කර තිබෙන බව තානාපති ආරංචි මාර්ග සඳහන් කරයි. ඝාතනයට ලක්වූ ශ්‍රී ලාංකිකයා අමෙරිකා එක්සත් ජනපදයේ උමං මාර්ගයක සේවය කරමින් සිට ඇති අතර සේවය නිමවා නිවෙසට පැමිණෙමින් සිටියදී අදාළ වෙඩි තැබීම සිදු කර තිබේ. පසුව රෝහල වෙත රැගෙන යමින් සිටියදී ඔහු මිය ගොස් ඇත.මිය ගිය ශ්‍රී ලාංකිකයාගේ මාමා වන සිරිල් රාජපක්ෂ ප්‍රකාශ කර ඇත්තේ මොහුට විරුද්ධවාදීන් කිසිවෙක් නොසිටි බවත් කුමන කරුණක් හේතුවෙන් වෙඩි තැබීම සිදු කළාද යන්න නොදන්නා බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=n11032412</link>
    <topic>මල් උයනේ ගංජා වැවූසැකකරුවෙක් කොටු වෙයි</topic>
    <author>බණ්ඩාරගම සමූහ – විමල් එස්. ජයසිංහ</author>
    <content>පානදුර හිරණ ප්‍රදේශයේ නිවසක් ඉදිරිපිට මල් උයනේ ගංජා පැළ වගා කළ පුද්ගලයකු ගංජා පැළ දොළහක් සමග අත්අඩංගුවට ගත් බව පානදුර පොලිසිය කියයි.හිරණ පොලිස් මුරපලේ ස්ථානාධිපති උප පොලිස් පරීක්‍ෂක මාතරආරච්චි මහතාට ලද තොරතුරක් මත අත්අඩංගුවට ගත් සැකකරු ගෙන් ප්‍රශ්න කිරීමේ දී මෙම ගංජා වගාව වසර දෙක තුනක කාලයක සිට කරගෙන ගොස් ඇති බව හෙලි වී යැයි පොලිසිය කියයි.පොලිසිය මගින් සොයා ගත් ගංජා පැළ අතර අඟල් පහළොවකින් පමණ උසින් යුත් ගංජා පැළ තිබූ බව පොලිසිය කියයි. සැකකරු ගංජාවලට ඇබ්බැහි වී ඇති පුද්ගලයකු බව පොලිසිය කියයි. පානදුර කොට්ඨාස භාර පොලිස් අධිකාරි එඩ්මන්ඩ් මහින්ද්‍ර, සහකාර පොලිස් අධිකාරී (අපරාධ) රංජිත් සිල්වා මහත්වරුන්ගේ අධීක්‍ෂණය යටතේ පානදුර මූලස්ථාන ප්‍රධාන පොලිස් පරීක්‍ෂක කුමාරදාස හෙට්ටිආරච්චි, පානදුර හිරණ පොලිස් මුරපලේ ස්ථානාධිපති උප පොලිස් පරීක්‍ෂක සී. කේ. මාතර ආරච්චි මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=r1103241</link>
    <topic>සා/පෙළ සමත් හෝමාගම දුප්පත් දරුවන් 100කට ශිෂ්‍යත්ව</topic>
    <author>හෝමාගම විශේෂ ජිනදාස ගමගේ</author>
    <content>තොරතුරු තාක්ෂණ විෂය ලබන වසරේ සිට හයවැනි ශ්‍රේණිය සිට උගන්වන බව අධ්‍යාපන ඇමැති බන්දුල ගුණවර්ධන මහතා පැවැසීය.ඒ මහතා එසේ පැවැසුවේ ඉකුත්දින හෝමාගම මහා විද්‍යාලයේ ශ්‍රවණාගාරයේ පැවැති අධ්‍යාපන පොදු සහතික පත්‍ර සාමාන්‍ය පෙළ සමත් දුප්පත් ළමයින් සිය දෙනෙකු සඳහා ශිෂ්‍යත්ව ප්‍රදානය කිරීමේ උත්සවයේ ප්‍රධාන ආරාධිතයා ලෙස සහභාගි වෙමිනි.ජනාධිපති පදවි ප්‍රාප්තිය වෙනුවෙන් ජනාධිපති ලේකම් අරමුදලින් පිරිනමන මේ ශිෂ්‍යත්ව මුදලේ වටිනාකම වසරකට රු. 6000 කි.තවදුරටත් අදහස් දැක් වූ ඇමැතිවරයා මෙසේද පැවැසීය.මේ රටේ ඉතිහාසයේ ඉකුත් දශක තුන ඇතුළත අපේ දරුවන්ගේ අධ්‍යාපනය ගැන හොඳ විශ්වාසයක් තිබුණේ නෑ.මනුස්සයකු, මනුස්සයෙකු විසින් සැකකරන යුගයක් තිබුණේ බස් එකේ යද්දී සැක කටයුතු පාර්සලයක් තිබුණා නම්, සැක කටයුතු පුද්ගලයකු හෝ කාන්තාවක් සිටියා නම් ඒ ගැන පොලිසියට හෝ අන් අයට දැනුම් දිය යුතුය යන “පාඩම” ගුරුවරුන් විසින් ළමයින්ට කියා දුන්නා.ජනාධිපති මහින්ද රාජපක්ෂ මැතිතුමාගේ නායකත්වයෙන් සිංහල මුස්ලිම් දෙමළ බර්ගර් සියලු ජන කොටස්වලට බියෙන් සැකෙන් තොරව මේ රටේ ඕනෑම තැනක ජීවත් විය හැකි අලුත් ශ්‍රී ලංකාවක් නිර්මාණය කිරීමට හැකියාවක් ලැබුණා.ඒ අනුව අද ඕනෑම සිසු දරුවකුට බියෙන් සැකෙන් තොරව උතුරට නැඟෙනහිරට දකුණට අධ්‍යාපන චාරිකාවක් හෝ වන්දනා ගමනක් හෝ තම මව්බිම් වැදගත් ස්ථාන නැරඹීමට හෝ යෑමට හැකියි.මේ රටේ විවිධ නම්වලින් පාසල් වර්ග තිබෙනවා. ඉසුරු පාසල්, නවෝදා පාසල් ආදී වශයෙන්. මින්පසු ප්‍රාථමික පාසල් සහ ද්විතියික පාසල් යනුවෙන් පාසල් වර්ග දෙකකට සීමා කරනවා.හෝමාගම අධ්‍යාපන කලාප අධ්‍යක්ෂ පාලිත වීරසූරිය මහතාද කතා කළ අතර මේ අවස්ථාවට බ.ප. මන්ත්‍රී මහේෂ් අල්මේදා, හෝමාගම ප්‍රාදේශීය සභාවේ හිටපු සභාපති සුනිල් පෙරුම්බුලි, අධ්‍යක්ෂ එස්. හෙට්ටිආරච්චි, විදුහල්පතිවරුන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=r1103242</link>
    <topic>දින හයක් ඇතුළතගාල්ලේ වැටලීම් 36ක්</topic>
    <author>ඩී. සිරිවර්ධන ගාල්ල දිසා විශේෂ</author>
    <content>ගාල්ල දිස්ත්‍රික්කයේ දින 6 ක් ඇතුළත වැටලීම් 36ක් සිදුකර ඇතැයි පාරිභෝගික ආරක්ෂක අධිකාරියේ ගාල්ල දිස්ත්‍රික් කාර්යාලය කියයි.සහල් පිටි සීනි යනාදිය වැඩිමිලට අලෙවි කිරීම, කල් ඉකුත් වූ ආහාර පාන අලෙවි කිරීම සහ ප්‍රදර්ශනය කිරීම යනාදිය සම්බන්ධව මෙකී වැටලීම් සිදුකර ඇත.ගාල්ල, අම්බලන්ගොඩ, අක්මීමන, යක්කලමුල්ල, වඳුරඹ, තෙල්වත්ත, කොට්ටව, හික්කඩුව, රත්ගම යනාදී ප්‍රදේශවල මෙම වැටලීම් සිදු කර තිබේ.මෙම වැටලීම්වලට අදාළ වාර්තා අධිකරණ ගතකර නඩු පැවරීම් කිරීමට කටයුතු කරන බව ගාල්ල දිස්ත්‍රික් කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=r1103243</link>
    <topic>සෞඛ්‍ය පරීක්‍ෂකවරුන් ලෙසපෙනී සිටිමින් කප්පම් ලබාගෙන</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මහජන සෞඛ්‍ය පරීක්‍ෂකවරුන් වශයෙන් පෙනී සිට මාතර කල්ලියක් මේවන විට හෝටල් හිමියන් දෙදෙනෙකුගෙන් රුපියල් 12500/- ක කප්පම් මුදලක් ලබාගෙන ඇති බවට තොරතුරු හෙලිවෙයි.පොල්හේන සබීතා හෝටලය , රඟුම්විලා හෝටලය, බීචින් හෝටලය, රීප්එච් හෝටලය, මඩිහ දුලාරි ගෙස්ට්, කැකණදුර පතිනායක බේක්හවුස් යන ආයතනවලින් කප්පම් මුදල් ඉල්ලා ඇත.පොල්හේන කොට්ඨාසයේ මහජන සෞඛ්‍ය පරීක්‍ෂක කැකනදුර කොට්ඨාසයේ මහජන සෞඛ්‍ය පරීක්‍ක්‍ෂක වෙසින් පෙනී සිටිමින් මෙම කප්පම්කරුවන් ප්‍රාදේශයේ නිවාඩු නිකේතනයකින් ඉල්ලා ඇති රුපියල් 30000ක කප්පම් මුදලින් රුපියල් 10000ක මුදලක් මාපේ පෞද්ගලික බැංකුවක් මඟින් කප්පම්කරුවකුගේ ගිණුමට බැරකරගෙන ඇති අතර කැකණදුර බේකරියෙන් ඉල්ලා ඇති රුපියල් 10000/-ක කප්පම් මුදලින් රුපියල් 2500/- ක මුදලක් ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=r1103244</link>
    <topic>භාරකරුවන් නැති වයස අවු: 18 ඉක්මවූතරුණ තරුණියෝ 330ක් ළමා නිවාසවල</topic>
    <author>කොටදෙණියාව සමූහ – එම්. පී. කුමාර</author>
    <content>දිවයින පුරා ළමා නිවාසවල රැඳී සිටින වයස අවුරුදු 18 ඉක්ම වූ තරුණ තරුණියන් සඳහා වෘත්තිය පුහුණුවක් සමඟ පෞද්ගලික අංශයේ රැකියා අවස්ථා ලබා දෙන ලෙස පරිවාස හා ළමාරක්‍ෂක සේවා දෙපාර්තමේන්තුව සේවා යෝජකයන්ගෙන් ඉල්ලා සිටියි.සාමාන්‍යයෙන් ළමා නිවාසවල වයස අවුරුදු 18 ට අඩු ළමයින් රඳවා තබාගත්තද නිසි වයස සම්පූර්ණ වුවත් භාරකරුවකු නොමැති වීම හේතුවෙන් මේ වන විට වයඹ, සබරගමුව, උතුරු හා දකුණු පළාත්වල පිහිටි ළමා නිවාසවල වයස අවුරුදු 18 සම්පූර්ණ වූ තරුණ තරුණියෝ 330 ක් රැඳී සිටිති. ඉන් 249 ක් ගැහැනු ළමයින් වන අතර 81 ක් පිරිමි ළමයින් වේ.මේ අතරින් වැඩිම පිරිසක් උතුරු පළාත තුළ සිටින අතර එම සංඛ්‍යාව 286 කි. ඉන් 227 ක් ගැහැණු දරුවන්ය. පිරිමි දරුවන් 59 කි. එසේම වයඹ පළාතේ 36 දෙනා අතර පිරිමි දරුවන් 20 ක් හා ගැහැණු දරුවන් 16 සිටී. සබරගමුවේ 07 දෙනෙකි. ඒ පිරිමි දෙකක් හා ගැහැණු පහක් වශයෙනි. දකුණු පළාතේ එක් ගැහැණු දරුවකු පමණක් සිටී.මෙම පිරිස සුදුසු රැකියා අවස්ථා සඳහා යොමුකිරීම මගින් ඔවුන්ට මෙන්ම සමාජයට ද ඵලදායක වාතාවරණයක් උදාකිරීමත්, ඔවුන් නිසි ලෙස සමාජගත වීමක් ද, මෙමඟින් බලාපොරොත්තු වන බව පරිවාස හා ළමාරක්‍ෂක සේවා කොමසාරිස් සරත් අබේගුණවර්ධන මහතා කියයි.එබැවින් මෙම තරුණ පිරිස සඳහා ඒ ඒ ප්‍රදේශවල පෞද්ගලික අංශයේ යම් රැකියා අවස්ථාවක් පවතී නම් ඒ සම්බන්ධයෙන් පරිවාස හා ළමාරක්‍ෂක සේවා දෙපාර්තමේන්තුව අංක 150 ඒ, නාවල පාර, නුගේගොඩ යන ලිපිනයට හෝ 011-2853549, 011-3082483 යන දුරකතන අංක වෙතට හෝ මේ පිළිබඳව දන්වන මෙන් එම දෙපාර්තමේන්තුව සේවා යෝජකයන්ගෙන් ඉල්ලා සිටින බව ළමා හිමිකම් ප්‍රවර්ධන නිලධාරිනි රසිකා ජයතුංග මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s1103241</link>
    <topic>ඉන්දියාව-ඕස්ට්‍රේලියාව අද සටන් බිමේ</topic>
    <author/>
    <content>ලෝක කුසලාන තරග මාලාවේ දෙවැනි අර්ධ අවසන් පුර්ව තරගය (දිවා / රාත්‍රී) අද (24) ඉන්දියාව හා ඕස්ට්‍රේලියාව අතර ඉන්දියාවේ අහමදාබාද් නුවර සර්දාර් පටේල් ක්‍රීඩාංගණයේදී පැවැත්වේ.මූලික වටයේදී ‘බී’ කාණ්ඩය නියෝජනය කළ ඉන්දියාව තරග 6 කින් තරග 4 ක් ජයගෙන ප්‍රසාද ලකුණු 9 ක් ලබා ‘බී’ කාණ්ඩයේ දෙවැනි තැන පසුවන අතර ඕස්ට්‍රේලියාව ‘ඒ’ කාණ්ඩය නියෝජනය කරමින් තරග 6 කින් තරග 4 ක් ජයගෙන ප්‍රසාද ලකුණු 9 ක් ලබා ‘ඒ’ කාණ්ඩයේ 3 වැනි ස්ථානය ලබා ගත්තේය.මූලික වටයේදී ඉන්දියාව සහභාගි වූ අවසන් තරගයෙන් බ.ඉ.කොදෙව් පිලට එරෙහිව ලකුණු 80 ක ජයක් හිමිකර ගැනීමට සමත් වූ අතර ඕස්ට්‍රේලියාව මූලික වටයේදී සහභාගි වූ අවසන් තරගයෙන් පකිස්තානයට කඩුලු 4 කින් පරාජය විය. එය ලෝක කුසලාන තරග මාලාව තුළ නොකඩවා ජයග්‍රහණ 34 ක් ලබා සිටි ඕස්ට්‍රේලියාවේ බලපරාක්‍රමය බිඳ වැටීමකි.මේ හේතුවෙන් අද තරගයට ඕස්ට්‍රේලියාවට මුහුණදීමට සිදුවී ඇත්තේ තරමක පීඩනයකින් යුතුවය.මේ වනවිට ඕස්ට්‍රේලියානු නායක රිකී පොන්ටින්ගේ නායකත්වය පිළිබඳ ඕස්ට්‍රේලියාවේ දැඩි මත භේද ගණනාවක් ඇතිවී තිබේ. ඕස්ට්‍රේලියානු ක්‍රිකට් පාලක මණ්ඩලයේ නියෝජිතයකු සිඩ්නි මෝනින් හැරල්ඩ් පුවත්පතට ප්‍රකාශයක් කරමින් කියා සිටියේ පොන්ටින්ගේ නායකත්වයට දැන් ගරු ගාම්භීරත්වයක් නොමැති බවය. ක්‍රීඩකයෙකු ලෙස නොවූවත් නායකයා ලෙස ඔහුගේ තනතුර අභියෝගයකට ලක්වී ඇතැයි ඔහු වැඩිදුරටත් ප්‍රකාශ කර තිබිණි.මේ අතර බ්‍රිතාන්‍යයේ ඩේලී මේල් පුවත්පත ප්‍රකාශ කර සිිටියේ අද ඉන්දියාව සමඟ පැවැත්වෙන අර්ධ අවසන් පූර්ව තරගයෙන් ඕස්ට්‍රේලියානු පිල පරාජය වුවහොත් පොන්ටින් නායකත්වයෙන් ඉල්ලා අස්වනු ඇති බවය.පසුගිය වසර 9 මුළුල්ලෙහිම ඕස්ට්‍රේලියානු පිලේ නායකත්වය දැරූ පොන්ටින් පසුබෑමට ලක්වූයේ මෙවර ලෝක කුසලාන තරගමාලාවටත් පෙර සිටය. එමෙන්ම එංගලන්තය හා පැවැත්වෙන අළුබඳුන ටෙස්ට් තරග මාලාව පිට පිට තෙවරක්ම ජය ගත නොහැකි වූ එකම ඕස්ට්‍රේලියානු නායකයාද ඔහු විය.මෙවැනි හේතු මත දැඩි මානසික පීඩනයට ලක්වී සිටින පොන්ටින්ට සහය දැක්වීමට ඔහුගේ කණ්ඩායමේ ක්‍රීඩකයන් කීපදෙනෙකු ඉදිරිපත් වූවද බහුතරයගේ කැමැත්ත දැනටමත් උපනායක මයිකල් ක්ලාක්ට ලැබී තිබේ. මෙවැනි වාතාවරණයක් යටතේ කණ්ඩායම තුළ ඇති වී තිබෙන යම් තරමක පීඩනකාරී තත්ත්වයක් තුළ අද තරගයේදී ඔස්ට්‍රේලියානු පිලේ අනාගතය තීරණය වනු ඇතැයි විචාරකයෝ ප්‍රකාශ කරති.අද තරගයේදී කඩුලු අතර සිටින වේගපන්දු යවන්නා වන බ්‍රෙට් ලී සහ ෂෝන්ටේටි, මිෂෙල් ජොන්සන් කෙරෙහි වැඩි බලාපොරොත්තු තබා ගැනීමට පොන්ටින්ට සිදුවී ඇත. පිතිහරඹයට වඩා පන්දු යවන්නන් කෙරෙහි වැඩි බලාපොරොත්තු තබා ගැනීමෙන් ආසියානු උප මහාද්වීපය තුළ ඕස්ට්‍රේලියාව මීට පෙරද දස්කම් දැක්වීමට සමත් වී ඇත.රිකී පොන්ටින් ලකුණු අතරේ නොසිටීම ඕස්ට්‍රේලියානු පිතිහරඹ අංශයේ ශක්තිය අඩාල වීමට බලපෑ එක් කරුණකි. මූලික වටයේදී ඔහු ලබා ගත්තේ ලකුණු 102 ක් පමණි. පසුගිය මාස 13 ක් තුළදීම ඔහුට එක්දින ශතකයක් රැස් කිරීමටද නොහැකිවිය.කෙසේ වෙතත් බ්‍රැඩ් හැඩින්, මයිකල් ක්ලාක්, මයිකල් හැසී කෙරෙහි වැඩි බලාපොරොත්තු තබා ගැනීමට ඕස්ට්‍රේලියාවට සිදුවී තිබේ.ඕස්ට්‍රේලියානු කණ්ඩායම හා සංසන්දනය කරනවිට ඉන්දියාව ඊට වඩා බෙහෙවින් ඉදිරියෙන් සිටින බැව් විචාරකයන්ගේ අදහසය. මෙවර ලෝක කුසලාන තරග මාලාව ආරම්භයේ සිටම ඉන්දීය පිලේ පිතිහරඹ අංශය ඉතා උසස් මට්ටමක පැවැතියේය.ඔවුන්ගේ ආරම්භක පිතිකරු යුගලය වන විරේන්ද්‍ර ෂෙවාග් හා සචින් තෙන්ඩුල්කාර් මෙවර තරග මාලාවේදී සාර්ථක ආරම්භයන් කීපයක්ම තම පිලට ලබාදීමට සමත්වූහ. ගෞතම් ගාම්භීර් හා විරාත් කෝලි ද ලකුණු අතරේ සිටිති.මූලික වටයේ අවසාන තරගවලදී වැඩි දස්කම් දක්වමින් ශතකයක්ද රැස් කළ මැද පෙළ පිතිකරු යුවරාජ් සිං අද තරගයේදී ඕස්ට්‍රේලියානු පිලට දැඩි තර්ජනයක් වනු නොඅනුමානය. ඔහුගේ පන්දු යැවීමේ කුසලතාද පසුගිය තරගවලදී මැනවින් විදහා දැක්විය.වේගපන්දු යවන්නන් අතර සහීර් ඛාන් ඉදිරියෙන් සිටියද ඉන්දීය පිල තවමත් ඔවුනගේ දඟපන්දු යැවීමේ අංශය කෙරෙහි වැඩි අවධානයක් යොමු කරමින් සිටිති.“අපේ හොඳම දස්කම් මතුවන්නේ අද තරගයේදීයි” ඉන්දීය නායක මහේන්ද්‍ර සිං දෝනි පසුගියදා ඕස්ට්‍රේලියාවට අනතුරු ඇඟවීමක්ද කළේය. ඉන්දීය පිලේ සෙසු ක්‍රීඩකයන් සිටින්නේද ඒ මානසික ස්ථාවරයේමය.2003 වසරේ ලෝක කුසලාන අවසන් මහා තරගයේදී ලකුණු 125 කින් ඕස්ට්‍රේලියාවට පරාජයවීමෙන් ලත් කනගාටුව අද තරගයේදී මකා දැමීමට දෝනි ඇතුලු කණ්ඩායම උත්සාහ කරනු නිසැකය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s1103242</link>
    <topic>සටනක් නොදීම කොදෙව්වෝ ගෙදර යති</topic>
    <author/>
    <content>බලාපොරොත්තු රැසක් පොදි බැඳගෙන කාසියේ වාසිය ලබා ගත් බටහිර ඉන්දීය කොදෙව් පිල තරගයක් නොදීම පාකිස්තානය හමුවේ කඩුලු 10ක අන්ත පරජයක් ලබා ගනිමින් ලෝක කුසලාන තරග බිමෙන් ඊයේ (23) ඉවත් විය.බංග්ලාදේශයේ ෂරේ බංග්ලා ජාතික ක්‍රීඩාංගණයේ දී නිමාව දුටු ලෝක කුසලාන ක්‍රිකට් තරග මාලාවේ අර්ධ අවසන් පූර්ව වටයේ පළමු තරගයෙන් කඩුලු 10ක ජයග්‍රහණය ලබා ගත් පාකිස්තාන කණ්ඩායම අවසන් පූර්ව වටයට සුදුසුකම් ලබා ගනු ලැබීය.ජයග්‍රාහී ලකුණු 113ක ඉලක්කයක් හඹා ගිය පාකිස්තාන කණ්ඩායම ලෙහෙසියෙන් පහසුවෙන් කිසිම ක්‍රීඩකයකු නොදැවී ඕවර 20.5කදී ජයග්‍රහණය තහවුරු කරගනු ලැබීය.ආරම්භක පිතිකරු යුගලය වූ කමරන් අක්මාල් හා මොහොමඩ් හෆීස් ජයග්‍රහණය කරා තම කණ්ඩායම මෙහෙය වූ ජයග්‍රහණයේ නියමුවන් වූහ.මොහොමඩ් හෆීස් අගනා ලකුණු 61ක් රැස්කර ගනු ලැබුවේ හතරේ පහර 10ක් සමගිනි.කමරන් අක්මාල් ලකුණු 47ක් රැස් කළේ හතරේ පහර 7ක් සමඟිනි.කොදෙව් ක්‍රීඩකයන්ට පන්දු යැවීමේ දී දස්කම් අතරට පැමිණීමට පාකිස්තාන ක්‍රීඩකයන් අවසරයක් දුන්නේම නැත.පළමුව පන්දුවට පහරදුන් කොදෙව් පිලේ දක්ෂතා පෙන්වීමට පාකිස්තාන පන්දු යවන්නන් ඉඩ ප්‍රස්තාවක් නොදුන් අතර ප්‍රබල පන්දු යැවීමක නිරත වෙමින් පිටිය පුරා තම අණසක පැතිරවීමට නායක සහීඩ් අෆ්රිඩි සමත් විය.මෙවර ලෝක කුසලාන ක්‍රිකට් තරගමාලාවේ වැඩිම කඩුලුලාභියා ලෙස පෙරමුණේ පසුවන අෆ්රිඩි මේ තරගයේ දී ද කඩුලු 4 ක් දමා ගෙන ලබාගත් මුළු කඩුලු සංඛ්‍යාව 21 දක්වා ඉහළ නංවා ගනු ලැබීය. අෆ්රිඩි ලකුණු 30කට කඩුලු 4ක් දවාගත් අතර මොහොමඩ් හෆීස් ලකුණු 16කට කඩුලු 2ක් ද සයීඩ් අජ්මාල් ලකුණු 18කට කඩුලු 2ක් ද දවා ගත්හ.කොදෙව් පිලේ බලාපොරොත්තු සියල්ල බිඳ වැටීමෙන් ඕවර 43.3කදී සියලු ක්‍රීඩකයන් දැවී රැස් කර ගනු ලැබුවේ ලකුණු 112කි.සිවනේරියන් චන්දරපෝල් නොදැවී ලබාගත් ලකුණු 44 හා රම්නරේෂ් සර්වාන් ලබාගත් ලකුණු 24ට අමතරව සෙසු ක්‍රීඩකයනට ලකුණු අතරට පැමිණීමට නොහැකි විය.කොදෙව් ක්‍රීඩකයන් සිව් දෙනෙකුම ලකුණු නොලබාම පිටියෙන් ඉවත් වු අතර ලකුණු 1 බැගින් ක්‍රීඩකයන් දෙදෙනකු ලබා ගත්හ.කෙසේ වෙතත් පාකිස්තාන ක්‍රීඩකයන්ගේ දැඩි ආක්‍රමණශීලි පන්දු යැවිම හේතුවෙන් කොදෙව්වන්ට කිසිම තරගයක් නොදී තරගාවලියෙන් ඉවත් වීමට සිදුවිණි.තරගයේ වීරයා සම්මානය මොහොමඩ් හෆීස්ට හිමිවිය.බටහිර ඉන්දීය කොදෙව් පිල සියලු දෙනා දැවී (ඕවර 43.3) 112 සිවනේරියන් චන්දරපෝල් (නොදැවී) 44, රම්නරේෂ් සර්වාන් 24 (සහීඩ් අෆ්රිඩි 30 / 4, මොහොමඩ් හෆීස් 16 / 2, සයිඩ් අජ්මාල් 18 /2)පාකිස්තානය කිසිවකු නොදැවී (ඕවර 20.5) 113 මොහොමඩ් හෆීස් 61, කමරන් අක්මාල් 47.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s1103243</link>
    <topic>යාපනය සා. ජෝන් - අනුරාධපුර මැදි විදුහලමහ ක්‍රිකට් ගැටුම ජය පරාජයෙන් තොරයි</topic>
    <author>එස්. ටී. බී. සේනාරත්න – උතුරු මැද පළාත් විශේෂ</author>
    <content>අනුරාධපුර මධ්‍ය විද්‍යාලය යාපනය ශාන්ත ජෝන් විද්‍යාලය අතර ප්‍රථම වරට පැවති අන්තර් විද්‍යාලයීය මහා ක්‍රිකට් ගැටුම ජය පරාජයෙන් තොරව නිමාවට පත් විය.ත්‍රස්තවාදී ගැටුම් හේතුවෙන් පළුදු වී පැවති සිංහල - දෙමළ සහෝදරත්වය යළි වර්ධනය කිරීමේ අරමුණෙන් පැවති මෙම ක්‍රිකට් ගැටුම පසුගියදා අනුරාධපුර මහජන ක්‍රීඩාංගණයේදී පැවැත්විණි.තරගයේ ප්‍රථම ඉණිම වෙනුවෙන් ක්‍රීඩා කළ අනුරාධපුර මධ්‍ය විද්‍යාලයීය කණ්ඩායම සියලු දෙනාම දැවී ලකුණු 170ක් ලබා ගත්තේය. එහිදී පිත්තෙන් දස්කම් දැක්වූ එස්. වෙලගෙදර ලකුණු 44 ක් ලබාගැනීමට සමත්විය. පන්දු යැවීමේ දී යාපනය ශාන්ත ජෝන් විද්‍යාලයේ වී. හරිවදන් ලකුණු 39/5ක් දවාලීය.ප්‍රථම ඉණිම වෙනුවෙන් යාපනය ශාන්ත ජෝන් විද්‍යාලය සියලු ක්‍රීඩකයින් දැවී ලකුණු 151 ක් ලබා ගත්තේය. එහිදී ජේ. අමිදියන් ලකුණු 39 ක් ලබාගත් අතර පන්දු යැවීමේදී අනුරාධපුර මධ්‍ය විද්‍යාලයේ සමීර මාලක ලකුණු 48 කට කඩුළු 3ක් බිඳ හෙළීය.දෙවන ඉනිම වෙනුවෙන් පන්දුවට පහර දුන් අනුරාධපුර මධ්‍ය විද්‍යාලීය කණ්ඩායම සියලු ක්‍රීඩකයින් දැවී ලකුණු 223ක් ලබාගත් අතර එහිදී කසුන් වීරසිංහ හා අජිත් සඳරුවන් යන ක්‍රීඩකයින් අර්ධ ශතක වාර්තාකිරීමට සමත් විය. පන්දු යැවීමේ දී වී. හරිවදන් ලකුණු 72 කට කඩුළු 4 ක් දවාලීමට සමත් විය.පිළිතුරු ඉණිම ක්‍රීඩාකළ යාපනයේ ශාන්ත ජෝන් විද්‍යාලය අවසන් දින තරගය නිමා කරන විට කඩුළු නවයක් දැවී ලකුණු 167 ලබාගත්තේය. එහිදී වී. හරිවදන් අර්ධ ශතකයක් වාර්තාකිරීමට සමත් විය. පන්දු යැවීමේදී අනුරාධපුර මධ්‍ය විද්‍යාලයේ සංජීව ප්‍රනාන්දු ලකුණු 22 කට කඩුළු 3 ක් හා චානක සංජීව ලකුණු 40 කට කඩුළු 3 ක් බිඳ හෙලීමට සමත් විය.තරගයේ සමාරම්භක අවස්ථාව උතුරුමැද පළාත් ප්‍රධාන අමාත්‍ය බර්ටි පේ‍්‍රමලාල් දිසානායක මහතාගේ ප්‍රධානත්වයෙන් පැවති අතර ජය පරාජයෙන් තොරව නිමාව දුටු මෙම තරගයේ සම සූරතාව කණ්ඩායම් දෙකේ ක්‍රීඩකයින් වෙත පිරිනැමීම හා ජය සංකේත ප්‍රදානය උතුරු මැද පළාත් ආණ්ඩුකාර කරුණාරත්න දිවුල්ගනේ මහතා අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s1103244</link>
    <topic>මාදම්පාගම මැදි විදුහල හාඅම්බලන්ගොඩ ධර්මාශෝක පිහිනුම් සූරතා දිනති</topic>
    <author>අම්බලන්ගොඩ සමූහආර්. ඤාණදාස</author>
    <content>අම්බලන්ගොඩ පී. ද. එස් කුලරත්න විද්‍යාලයට වසර විසි පහක් සම්පූර්ණවීම නිමිතිකොට ගෙන එම විද්‍යාලයේ මෙහෙයවීමෙන් ඉකුත් 20 දින පවත්වනු ලැබූ සමස්ත ලංකා පාසල් විවෘත පිහිණුම් තරගයේ පිරිමි කණ්ඩායම් සූරතාවය ලකුණු 94 ක් ලබාගත් මාදම්පා මධ්‍ය මහා විද්‍යාලයට හිමිවූ අතර එහි කාන්තා කණ්ඩායම් සූරතාවය ලකුණු 88 ක් ලබාගත් අම්බලන්ගොඩ ධර්මාශෝක විද්‍යාලයට හිමි විය.මේ පිහිනුම් තරග මාදම්පා ගඟ පිහිණුම් තටාකයේ දී පැවැත්විණි.මෙහි පිරිමි කණ්ඩායම් අනු සූරතාවය ලකුණු 84ක් හිමිකර ගත් අම්බලන්ගොඩ දේවානන්ද විද්‍යාලය විසින් ද කාන්තා අනු සූරතාවය ලකුණු 58 ක් හිමිකර ගත් අම්බලන්ගොඩ පී. ද. එස්. කුලරත්න විද්‍යාලය විසින් ද හිමිකර ගත්තේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s1103245</link>
    <topic>ගුවන් හමුදා රගර් පිලනවසීලන්තයේදී දස්කම් දක්වයි</topic>
    <author>ෆවුස් මොහොමඩ්</author>
    <content>නවසීලන්තයේ සති 3 ක සංචාරයක නිරතවූ ශ්‍රී ලංකා ගුවන් හමුදා රගර් කණ්ඩායම එහිදී නවසීලන්තයේ රාජකීය ගුවන් හමුදා කණ්ඩායම සමඟ තරග 2 කට සහභාගි වී ඉන් එක් තරගයක් ජය ගැනීමට සමත් විය. ඉතිරි තරගයේ ජය හිමිවූයේ නවසීලන්තයටය.ඕක්ලන්ඩ් හි රාජකීය ගුවන් හමුදා ප්‍රධාන කඳවුරේ පැවැති මේ තරගමාලාවේ පළමු තරගයේදී ලකුණු 36 – 29 ක් ලෙස ජය ගැනීමට ශ්‍රී ලංකා ගුවන් හමුදා පිල සමත් විය. දෙවැනි තරගයේදී ලකුණු 18 – 16 ක තියුණු ජයක් හිමිවූයේ නවසීලන්ත රාජකීය ගුවන් හමුදා කණ්ඩායමටය.ශ්‍රී ලංකා ගුවන් හමුදාව වෙනුවෙන් මලින්ද ජයසිංහ, චානක චන්දිමාල්, චානක ගුණරත්න, මිගාර විජේරත්න, පුබුදු කෝදාගොඩ, මිතුන් හපුගොඩ සහ චරිත් සෙනෙවිරත්න විශිෂ්ට දස්කම් දැක්වීමට සමත් වූහ.ශ්‍රී ලංකා ගුවන් හමුදා කණ්ඩායමේ සභාපති එයාර් කොමදෝරු විජිත ගුණරත්න, පුහුණුකරු ඉම්ති මරික්කාර්, බලපංති ලුතිනන් දිනේෂ් වීරරත්න, සැරයන් ධම්මික මැදගෙදර, බලපංති සැරයන් කපිල මුණසිංහ හා කෝප්‍රල් ඉර්ෂාද් කාදර් ද මේ සංචාරයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s1103246</link>
    <topic>බණ්ඩාරවෙලදම්පල් ක්‍රීඩා 25 දා</topic>
    <author/>
    <content>බණ්ඩාරවෙල ධර්මපාල විද්‍යාලයීය නිවාසාන්තර මලල ක්‍රීඩා උළෙල මේ මස 25 දා බණ්ඩාරවෙල මහ නගර සභා ක්‍රීඩාංගණයේදී ඌව පළාත් මහාමාත්‍ය ශෂින්ද්‍ර රාජපක්ෂ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s1103247</link>
    <topic>සත් සාමාජික සැහැල්ලු පන්දු ක්‍රිකට්27 දා දෙහිවලදී</topic>
    <author>මහරගම විශේෂ -වේහැල්ලේ පියතිලක</author>
    <content>කළුබෝවිල, දෙහිවල සමගි ක්‍රීඩා සමාජය මෙහෙයවනු ලබන සත් සාමාජික සැහැල්ලු පන්දු, සීමිත ඕවර, ක්‍රිකට් දීප ව්‍යාප්ත තරගාවලිය මේ මස 27 වන දින බුද්ධඝෝෂ විදුහල් ක්‍රීඩාංගණයේදී පැවැත්වේ.සූරතාවයට මුදලින් රුපියල් 20,000 හා අභියෝගතා කුසලානය පිරිනැමෙන් අතර අනුසූරතාවයට මුදලින් රු: 10,000 ක් පිරිනැමේ. දක්ෂතම පිතිකරු, දක්ෂතම පන්දු යවන්නා, සිව් ඉරියව්වේ දක්ෂතම ක්‍රීඩකයාට මුදලින් ත්‍යාග පිරිනැමේ. තරගාවලිය පිළිබඳව වැඩි විස්තර ලබාගැනීමට අංක 0717587673 අමතා ලබාගත හැකිය. මේ මස 25 දින තෙක් තරගාවලියට අයැදුම්පත් භාර ගැනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s1103248</link>
    <topic>හොරණ පාසල් එල්ලේ ජයකුඩාඋඩුව නාලන්දා පිරිවෙණට</topic>
    <author>හොරණ විශේෂ</author>
    <content>හොරණ කොට්ඨාස අධ්‍යාපන කාර්යාලය මගින් සංවිධානය කළ එල්ලේ බාලක තරගාවලියේ සූරතාවය ප්‍රථමවරට කුඩාඋඩුව නාලන්දා විද්‍යායතන පිරිවෙන් කණ්ඩායම විසින් දිනා ගන්නා ලදී. මේ තරගාවලිය හොරණ කොට්ඨාසයේ පාසල් අතර පැවති අතර ඉංගිරිය ගාමිණී මධ්‍ය මහා විද්‍යාලය සමග තියුණු තරගයකින් පසු නාලන්දා පිරිවෙන් කණ්ඩායම මේ ජයග්‍රහණයට හිමිකම් කියනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s1103249</link>
    <topic>රුහුණු මහ නිල් සටනජය පැරදුමෙන් තොරයි</topic>
    <author>පි‍්‍රයාන් ද සිල්වා - මාතර ක්‍රීඩා</author>
    <content>මාතර උයන්වත්ත පිටියේ පැවැති රුහුණු මහා නිල් සටන ජය පැරදුමෙන් තොර විය. මෙහි පළමු ඉණිමේ ගෞරවය සාන්ත සර්වේශස් පිළට හිමි විය.තරඟය අනිවාර්ය පන්දු වාර 20 පටන් ගැනීමේදී ක්‍රීඩකයන් පිටියෙන් ඉවත් වීමෙන් නවත්වන ලදී. එවිට සාන්ත තෝමස් පිළ දෙවන ඉණිම සඳහා ලකුණු 152ක් රැස් කර ගෙන ලකුණු 110 ක් ඉදිරියෙන් සිටියේ ය.සාන්ත සර්වේශස් නායක ලහිරු කෝකිල තරඟයේ දී ලකුණු 105 කට කඩුළු 8ක් දවා ගත්තේ ය. තරඟයේ අධි ශතක තුනක් සාන්ත තෝමස් පිලේ රවිදු දම්සරත් සාන්ත සර්වේශස් පිලේ ගිහාන් නිම්සරත් ඉන්සාම් මොහොමඩුත් රැස් කර ගනිමින් 111වන නිල් මහ සටනේ දස්කම් පෑහ.හොඳම පන්දු යවන්නන් - ලහිරු කෝකිල (සා.සර්වේශස්)-ප්‍රශාන් මනෝසාර (සා.තෝමස්)හොඳම පිතිකරුවන් - ඉන්සාම් මොහොමඩ් (සා. සර්වේශස්)-රවිඳු දම්සර (සා.තෝමස්)හොඳම පන්දු රකින්නන් - නිමන්ද සුබසිංහ(සා.සර්වේශස්) ඉශාන් අබේසේකර (සා.තෝමස්)සාන්ත තෝමස් පළමු ඉණිම ලකුණු 135 - රවිඳු දම්සර 52(ලහිරු කෝකිල 49/5) සහ දෙවන ඉණිම කඩුලු 7 ට ලකුණු 151- ඉශාන් අබේසේකර 43,ලසිත් ලක්ෂාන් 37 (සංජික රිද්ම 33/3,ලහිරු කෝකිල 56/3)සාන්ත සර්වේශස් පළමු ඉණිම ලකුණු 181- ගිහාන් නිම්සර 53,නිමන්ද සුබසිංහ 30,ඉන්සාම් මොහොමඩ් 51 (ප්‍රශාන් මනෝහර 31/3,අශාන් රණසිංහ 62/3).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=s11032410</link>
    <topic>රසල් ආර්නල්ඩ් කළ ප්‍රකාශයටදුම්කොළ-මද්‍යසාර අධිකාරියේ ප්‍රසාදය</topic>
    <author/>
    <content>ඉන්දියාවේ මුම්බායිහි දී ඉකුත් 18 දා පැවති ශ්‍රී ලංකා - නවසීලන්ත ලෝක කුසලාන ක්‍රිකට් තරගයේ විස්තර ප්‍රචාරයකයකු වශයෙන් කටයුතු කළ හිටපු ක්‍රිකට් ක්‍රීඩක රසල් ආර්නල්ඩ් පෝය දිනවල ශ්‍රී ලංකාවේ මත්පැන් අලෙවිය තහනම් කිරීම ආගමික හා සංස්කෘතික ආචාර ධර්ම මත පදනම් වූවක් බව තහවුරු කැරෙන පරිදි අදහස් දැක්වීම සම්බන්ධයෙන් ඔහුට දුම්කොළ හා මද්‍යසාර පිළිබඳ ජාතික අධිකාරියේ දැඩි ප්‍රසාදය පළ වී තිබේ.මේ සම්බන්ධයෙන් රසල් ආර්නල්ඩ් වෙත යොමුකළ ලිපියකින් දුම්කොළ හා මද්‍යසාර පිළිබඳ ජාතික අධිකාරියේ සභාපති මහාචාර්ය කාලෝ ෆොන්සේකා එම ආයතනයේ ප්‍රසාදය පළ කැර ඇත. අදාළ ක්‍රිකට් තරගයේ දී රසල් ආර්නල්ඩ්ගේ සම – විස්තර ප්‍රචාරකයා පෝය දිනයේ ශ්‍රී ලංකාවේ දී මත්පැන් පානයකට අවස්ථාවක් නොතිබීම කනගාටුවට කරුණක් බව ප්‍රකාශකරද් දී ඔහු වහා ඊට ප්‍රතිචාර දක්වමින් එය ශ්‍රී ලංකාවේ ආගමික හා සංස්කෘතික සාරධර්මයන්ට අනුගතව සිදුවන්නක් බවට අදහස් දැක්වීම ශ්‍රී ලංකාවේ සියලු ආගමික කොටස්වල මෙන් ම වෛද්‍ය විද්‍යාත්මක ලෝකයේ ද ප්‍රසාදයට හා පිළිගැනීමට හේතුවන්නක් බව මහාචාර්ය ෆොන්සේකා සඳහන් කර ඇත.මුදලට නතු වූ ලෝකයක ක්‍රිකට් ක්‍ෂේත්‍රයේ ප්‍රබලයකුගෙන් මව් බිමේ සාරධර්ම සුරැකීම වෙනුවෙන් මෙවන් මතයක් පළවීම, මිල කළ නොහෙන්නක් බව ද ෆොන්සේකා මහතා පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=f1103241</link>
    <topic>මෙදා ඡන්දයේදී දක්ෂයන් හැලී බොරු සෝබනකාරයන්ද මතුවුණා</topic>
    <author>රාමන්</author>
    <content>පළාත් පාලන මැතිවරණයේ මුල් අදියර අවසන් වූයේ ආණ්ඩුවට පැහැදිලි ජනවරමක් අත්පත් කර දෙමින්. පළාත් පාලන ආයතන 230 කින් 205 කම ජය අත්පත් කර ගත්තේ එක්සත් ජනතා නිදහස් සන්ධානයයි. මුස්ලිම් කොංග්‍රසය, අතාවුල්ලා කණ්ඩායම, කඳුරට ජනතා පෙරමුණ හා ස්වාධීන කණ්ඩායමක් ජය අත්පත් කරගත් පළාත් පාලන ආයතනයත් සමඟ රජයේ කණ්ඩායම් දිනාගෙන තිබෙන පළාත් පාලන ආයතන සංඛ්‍යාව 213 දක්වා ඉහළ යනවා.ඊට හේතුව විවිධ ප්‍රාදේශීය හේතු පදනම් කරගෙන එක්සත් ජනතා නිදහස් සන්ධානයේ ම සමහර පක්ෂ මෙම මැතිවරණයේ දී ස්වාධීනව තරග කිරීමයි. මුස්ලිම් කොංග්‍රස හා කඳුරට ජනතා පෙරමුණ විශේෂයි. ඒ අනුව රජයේ පාර්ශ්වය ලැබූ ඡන්ද සංඛ්‍යාවේද වෙනසක් දක්නට ලැබෙනවා. රජයේ පාර්ශ්වය ලැබූ මුළු ඡන්ද ප්‍රමාණය 36,63,367 ක් ලෙසයි සටහන් වෙන්නේ. මෙය පැහැදිලිවම දක්නට ලැබෙන සුවිශේෂී ජනවරමක්.මෙම ග්‍රාමීය ජනවරම තුළ එක්සත් ජාතික පක්ෂයේ හා ජනතා විමුක්ති පෙරමුණ අත්පත් කරගෙන තිබෙන්නේ කැපී පෙනෙන පරාජයක්. ජනතා විමුක්ති පෙරමුණ පසුගිය පළාත් පාලන මැතිවරණයේදී හිමිකරගත් සභිකයන් සංඛ්‍යාව මෙවර අඩකින් පමණ අඩුකරගෙන, ජනතා විමුක්ති පෙරමුණ පක්ෂයක් ලෙස ලබාගත් ඡන්ද ප්‍රමාණයට වඩා කඳුරට ජනතා පෙරමුණේ ඡන්ද ප්‍රමාණය වැඩිවීම ද විශේෂත්වයක්. අනෙක් අතින් සුවිශේෂීයත්වය ජනතා විමුක්ති පෙරමුණ තම මන්ත්‍රීධූර සංඛ්‍යාව 57 දක්වා අඩුකර ගන්නා විට ප්‍රථම වරට මෙම මැතිවරණයේ දී එක්සත් ජනතා නිදහස් සන්ධානය යටතේ තරග කළ අමාත්‍ය විමල් වීරවංශ මහතාගේ පක්ෂයට මන්ත්‍රීධූර 40 ක්ම හිමිවීමයි.මේ රටේ ජනතාව වැඩි වශයෙන්ම ජීවත් වන්නේ ගම්වල. එය ප්‍රතිශතයක් වශයෙන් 70% ක් පමණ වෙනවා. මෙවර පැවැතියේ ගම පාලනය කළ යුත්තේ කවුරුන් දැයි තීරණය කරන මැතිවරණයයි. පැහැදිලිවම මෙවරත් මේ රටේ ජනතාව ගමේ පාලනයත් පාලක එක්සත් ජනතා නිදහස් සන්ධානයට බාර දී තිබෙනවා. සාමාන්‍යයෙන් ගම භාර දෙන්නේ රට කරවන කණ්ඩායමටයි. ඊට හේතුව ජනතාව කල්පනා කරන්නේ රට බාරගත් කණ්ඩායම ලවා ගමේ සංවර්ධන කටයුතු ඉටුකරවා ගැනීමටයි. මේ නිසා සාමාන්‍යයෙන් පළාත් පාලන මැතිවරණ ජය ගැනීමේ ප්‍රවණතාවක් බලයේ සිටින රජයකට තිබෙනවා.හෙත් රජය මෙවර පළාත් පාලන මැතිවරණයට සහභාගි වූයේ ගමට සාම්ප්‍රදායිකව වැඩ කළ රජයක් ලෙස නොවෙයි. ගම ඉලක්ක කර සුවිශේෂී වැඩ කොටසක් කළ රජයක් ලෙසයි. ගමක පාරක්, බෝක්කුවක් ප්‍රතිසංස්කරණය වීම ඕනෑම රජයකින් සිදුවිය හැකි කාර්යයක්. එහෙත් ගම ඉලක්ක කර සුවිශේෂී වැඩ කොටසක් මෑත ඉතිහාසයේ සිදුවූයේ වත්මන් රජය මඟින්. “ගම නැ¼ගුම”, “මඟ නැ¼ගුම” වැඩසටහන් ඊට විශේෂයෙන්ම දායක වුණා. මේ නිසා ගමේ යටිතල පහසුකම් සංවර්ධනය පසුගිය 5 වසර තුළ සැලසුම් සහගතව සිදුවුණා. එහි ප්‍රතිඵලයක් වශයෙන් ගමේ රැඳී සිටිමින් ස්වයං රැකියාවක් කර ආර්ථික වශයෙන් නැගී සිටීමේ ශක්තිය ගැමි ජනතාවට ලැබුණා. වෙනදා සිදුවූයේ එහි අනෙක් පැත්ත.ගමේ දියුණුව අඩු වී පහසුකම් අඩුවන විට දක්නට ලැබෙන ප්‍රවණතාවය වන්නේ ගම අතහැර නගරයට සංක්‍රමණය වීමයි. පසුගිය සමයේ එම ප්‍රවණතාව නතර කිරීමට රජය ගමට සංවර්ධනය ගෙන ගියා. ගමේ නිෂ්පාදන කඩිනමින් වෙළෙඳ පොළට ගෙන යෑමට මාර්ග පද්ධතිය ශක්තිමත් කළා. ප්‍රතිසංස්කරණ කළා. ගමේ සුළු කර්මාන්ත ඇරඹීම සඳහා අස්සක් මුල්ලක් නෑර සෑම තැනකටම වාගේ විදුලිය ලබා දුන්නා.මීට අමතරව ගම තුළ රැඳී සිටීමට නම් සනීපාරක්ෂක පහසුකම් වැඩි දියුණු කිරීම වැදගත්. ඒ සඳහා පානීය ජලය ප්‍රධානයි. එසේ ම සෞඛ්‍ය පහසුකම් වැඩි දියුණු කිරීම සුවිශේෂයි. මේ සඳහා රජය සැලකිලිමත් වූ බව ඊට අදාළ විවිධ ව්‍යාපෘති ගමට ගෙන යාම මඟින් පැහැදිලි වෙනවා. මීට අමතරව රට පුරා ම ක්‍රියාත්මක වූ විවිධ ජාතික හා ග්‍රාමීය මට්ටමේ ව්‍යාපෘතිවල ප්‍රතිඵල නිරතුරුව ගමට ගලා යෑමට පටන් ගත්තා. මේ සියල්ලේ සමස්ත ප්‍රතිඵලය ආර්ථික වශයෙන් ගමේ පිබිදීමක් ඇතිවීම. දුප්පත්කමේ අනුපාතය 7.5% ට අඩුවීමෙන් එය පැහැදිලියි. 14% ට තිබු දුප්පත්කමේ මට්ටම 7.5% ට අඩුවීමට ගතවී තිබෙන්නේ වසර 1 1/2 ක පමණ කෙටි කාලයක්.මේ නිසා විපක්ෂ මැතිවරණ වේදිකාවේ වේගවත්ම කතාබහට ලක් වූ අහේනිය ගම තුළ දක්නට ලැබුණේ නැහැ. පසුගිය 5 වසර තුළ දක්නට ලැබුණේ වේළුණු ගමක් නොවෙයි. වෙනසකට භාජනය වෙමින් අවදිවෙන ගමක්.මෙම පළාත් පාලන මැතිවරණ ප්‍රතිඵලය තුළ එම අවදිවීම දක්නට ලැබෙනවා. රජය වෙනුවෙන් ගම පාලනය කළ සමහර පුද්ගලයන් සමඟ පැවැති අමනාපකම් පවා අමතක කර ජනතාව මෙවර තම යුතුකම ඉටුකර තිබෙනවා. සමහර සංවර්ධන ව්‍යාපෘති ජන සහභාගිත්වයෙන් තොරව කොන්ත්‍රාත් ක්‍රමයට ක්‍රියාත්මක කළ ඒවායි. එම සමහර කොන්ත්‍රාත් කෙලින්ම පළාතේ පළාත් පාලන නියෝජිතයා හරහා ලැබුණ ඒවා බව ගමට රහසක් නොවෙයි.මේ ව්‍යාපෘති හරහා අත යට ගනුදෙනු සිදුවී ඇති බව ඒවායේ තත්ත්වය පරීක්ෂා කිරීමේ දී පැහැදිලියි. ;ම් නිසා ම ඉන් ලැබිය යුතු ප්‍රයෝජනය කෙටි කලකින් අහෝසි වීමේ ලක්ෂණය දක්නට ලැබෙනවා. මේ නිසා ගමේ ජනයා ඡන්දයෙන් පත්කර ගනු ලැබුවේ තමන්ගේ නියෝජිතයෙක්ද කොන්ත්‍රාත්කාරයෙක් ද යන මතය පසුගිය සමයේ සමහර තැනෙක සංවාදයට ලක්වුණා. එවන් නියෝජිතයින් ජනතාව විසින් පරාජය කිරීමෙන් හෝ මනාප ප්‍රමාණයෙන් හෝ පහළට දමා තිබීම සතුටට කරුණක්.එසේ ම ජනතාව අතර වැඩ කිරීමෙන් තොරව බඩු ටිකක් බෙදා බොරු සෝබන ප්‍රචාරක වැඩක් කර මෙම ක්‍රමය ඔස්සේ මන්ත්‍රීවරයෙක් වීමේ හැකියාවක් සමහර තැනක දක්නට ලැබෙනවා. මේ නිසා අවංකවම ගමට වැඩ කළ හැකි දක්ෂයන් හැලී, බොරු සෝබනකාරී නිසරු අය මතුවීමේ ප්‍රවණතාවක් මෙම මැතිවරණ ක්‍රමය තුළ දක්නට ලැබෙනවා. එය මේ ක්‍රමයේම දුර්වලතාවක්. මේ මැතිවරණයෙන් වුව ද එවන් චරිත මතුවුණා විය හැකියි. මෙවන් අමිහිරි මැතිවරණ ක්‍රමයක අවසානය ද මෙය විය හැකියි.එක්සත් ජාතික පක්ෂය හා ජනතා විමුක්ති පෙරමුණ පසුගිය පළාත් පාලන මැතිවරණය උපයෝගී කර ගනු ලැබුවේ ආණ්ඩුවට විරුද්ධ වේදිකාවක් ලෙස. එහි වැඩි වශයෙන් ම මතු කරනු ලැබුවේ ආර්ථික ප්‍රශ්න. විශේෂයෙන්ම බඩු මිල ප්‍රශ්නය. බඩගින්න විපක්ෂය මතු කරන මට්ටමින් ගමට බලපා තිබුණේ නැහැ. ගමේ මිනිහාට ආමන්ත්‍රණය කරන ආකාරය ඔවුන් දැන සිටියේ ද නැහැ. ඔවුන්ට වූවද දක්නට ලැබුණේ 2006 ට වඩා ඉදිරියට ගිය ගමක් සංවර්ධනය වූ ගමක්. අඩුපාඩු අවම වී යමින් පැවැති ගමක්. මේ නිසා තම වේදිකාවේ ගමේ ප්‍රශ්නය එතරම් බරපතල ලෙස මතුකර ගැනීමට විපක්ෂය අසමත් වුණා. රජය ගමට වැඩ කළේ නැතැයි පැවසීමට ඔවුන් අපොහොසත් වුණා.බඩු මිල පිළිබඳ යම් ප්‍රශ්නයක් පැවැතිය ද එය ජනතාවට දරා ගැනීමට නොහැකි මට්ටමක නොපැවැති බව මෙම මැතිවරණ ප්‍රතිඵලවලින් පැහැදිලි වෙනවා. මේ නිසා විපක්ෂයේ සටන් පාඨ ගමේ පාලනය දිනා ගැනීමට තරම් ශක්තිමත් වූයේ නැහැ. සටන් පාඨ වරද්දා ගැනීමට අමතරව එක්සත් ජාතික පක්ෂයේ නායකත්ව පොරය මේ මැතිවරණයේදී ඔවුන්ගේ පසුබෑමට බලපෑ තවත් හේතුවක්. එක්සත් ජාතික පක්ෂයේ සමහර අයගේ අවධානය යොමුවී තිබුණේ මැතිවරණයටත් වඩා එම පක්ෂයේ කෘත්‍යාධිකාරී මණ්ඩල රැස්වීම දෙස. මේ නිසා ඔවුන් බලාගෙන සිටියේ මැතිවරණය අවසන් වනතුරුයි.පසුගිය පාර්ලිමේන්තු මැතිවරණයේදී 29% ක්ව පැවැති ඔවුන්ගේ ඡන්ද පදනම 34% ක් දක්වා වැඩිවීමට හේතු වූයේ සරත් ෆොන්සේකාගේ පක්ෂයට ගිය ඡන්ද නැවත එක්සත් ජාතික පක්ෂය දෙසට යොමුවීමයි. මීට අමතරව සිදුවී තිබෙන්නේ එක්සත් ජාතික පක්ෂය සතුව තිබු පළාත් පාලන ආයතන 10 ක බලය එම පක්ෂයෙන් ගිලිහී රජය සතුවීමයි.මේ මොහොතේ රජය සමඟ සම්බන්ධ වී ගමේ සංවර්ධනය වේගවත් කරවා ගැනීම හැරෙන්න වෙනත් විකල්පයක් නොමැති බව ඉතා නිවැරැදිව ගමේ ජනතාව නැවත වරක් තහවුරු කර දී තිබෙනවා. එය පසුගිය පළාත් පාලන මැතිවරණ ප්‍රතිඵලවල සමස්තයේ හරයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=f1103242</link>
    <topic>ලෝකයේ කොහේ ගියත්වැඩියෙන්ම කැමැති ගමට</topic>
    <author>විජයානි එදිරිසිංහ</author>
    <content>තරුණ කාලයේ සිටම සමාජ සේවයට කැපව දකුණු පළාතෙන් දේශපාලනයට එක් වූ බන්දු රණවක මහතා පසුව සමූපකාර ව්‍යාපාරයට සම්බන්ධ වී එම ක්ෂේත්‍රය හරහා රටට විශාල සේවයක් කළ පුද්ගලයෙකි. එම ක්ෂේත්‍රය තුළ වසර 25කට වැඩි කාලයක් සේවා අත්දැකීම් ලබා ඇති ඔහු අද ජාතික සමූපකාර මණ්ඩලයේ වර්තමාන සභාපතිවරයාය.*ඔබේ නමබන්දු රණවක* ඔබේ ගමමාතර පිටබැද්දර දෙහිගොන්න* පියාගේ නමපී. එස්. රණවක* පියා රැකියාවක් කළා ද?ඔහුගේ රැකියාව ගොවිතැන* එතකොට මවහේවාතැන්නගේ කරුණා* අධ්‍යාපන කටයුතු ගැන සඳහන් කරනවා නම්සාමාන්‍ය පෙළ, උසස් පෙළ ඉහළින් ම සමත් වුණා.* විශ්වවිද්‍යාලයට යන්න පුළුවන් වුණා ද?බැරිවුණා. නමුත් උසස් පාඨමාලා ගණනාවක් හැදැරුවා.* ඇයි විශ්වවිද්‍යාලයට යන්න බැරිවුණේ?ඒ කාලයේ පැවැති භීෂණකාරී තත්ත්වය නිසා විවිධ බාධක ඇතිවුණා.* උසස් පෙළ හැදැරුවේ මොන අංශයෙන් ද?වාණිජ අංශයෙන්* පාසල් කාලයේ කළ දඟ වැඩ එහෙම මතක නැද්ද?කරපු තරමක් කළේ දඟ වැඩ තමයි. බැනුම් අහපුව දඬුවම් විඳි ඒවා කෙලවරක් නැහැ.* ඒ කාලේ අමතක නොවන සිදුවීම් එහෙම ඇතිකරපු දඟ වැඩකට පංති තහනම් වුණා. ඒ සිද්ධිය තාමත් මතකයි.* ඔබ දේශපාලනයට සම්බන්ධ වුණේපාසල් යන කාලේ පටන් මම සමිති සමාගම්වල සිටියා. ඉන් පසුවත් ගමේ තරුණ සංවිධානවල කටයුතු කළා.* ක්‍රියාකාරී දේශපාලනයට එකතු වුණේ?1991 වර්ෂයේ දී ඉන්පසු කොටගල ප්‍රාදේශීය සභාවේ මන්ත්‍රීවරයකු ලෙස පත්වුණා.* දේශපාලන ජීවිතයේ ලද විශේෂ අත්දැකීම් එහෙමත් ඇති?බොහෝ තිබෙනවා.* එහෙනම් ඒ ගැනත් කතා කරමු1987 ජේ. ආර්. ජයවර්ධන ජනාධිපතිවරයාගේ කාලයේ මාව ජේ. වී. පී. කියල අල්ලගෙන ගිහින් රත්නපුර කඳවුරක දාලා හිටියා. එහෙදි වින්ද දුක කවදාවත් අමතක නැහැ.එයින් මගේ ජීවිතයට ලොකු බලපෑමක් වුණා. දේශපාලන කටයුතුවලට පවා සහභාගි වීමට නොහැකි වුණා.* පෞද්ගලික ජීවිතය ගැනත් ටිකක් කතා කරමු. ඔබ විවාහ වුණේ කුමන වර්ෂයේ ද?1992 වර්ෂයේ* ඔබගේ බිරියගේ නමපුෂ්පා මල්කාන්ති, ඇය ගුරුවරියක්.* දූ දරුවන්මට දුවල තුන්දෙනෙක් ඉන්නවා.* පුතෙක් නැති අඩුවක් දැනෙනවා ඇති?නැහැ. මගේ දුවල තුන්දෙනා නිසා මට ජීවිතයේ එහෙම අඩුවක් තේරෙන්නේ නැහැ.* ඔබගේ ආදරණීය බිරිය තුළින් දුටු සුවිශේෂී ලක්ෂණයක්මගේ බිරිය මගේ ජීවිතයට විශාල ශක්තියක් ගෙදර දොරේ කටයුතු සියයට අනූවක් පමණ සිදුවෙන්නේ ඇය අතින්. මටත් දරුවන්ටත් ඇය දක්වන සෙනෙහස වගේ ම ඇගේ ශක්තිය නොසැලෙන පර්වතයක් සේ ශක්තිමත්.* ඔබ නිතර විදේශගත වන පුද්ගලයෙක්. බිරිය කැමති ද ඔබ නිතරම රට යනවට?මගේ බිරිය උගත් කාන්තාවක්. ඇය ගුරු වෘත්තියේ යෙදුනත් ව්‍යාපාර අධ්‍යාපනය පිළිබඳ ජයවර්ධනපුර විශ්වවිද්‍යාලයේ උපාධිධාරිණියක් ඇයට ව්‍යාපාර කටයුතු ගැන හොඳ අවබෝධයක් තිබෙනවා. මගේ රාජකාරිමය තත්ත්වය ඇය තේරුම් අරගෙන තිබෙනවා.* දරුවෝ කැමැති ද තාත්තාගෙන් ඈත්වෙලා ඉන්න?දරුවොත් මගේ රාජකාරිය තේරුම් අරගෙන තිබෙනවා. බිරිය වගේ ම ඔවුන් ද බුද්ධිමත්.* දැන් ඔබ දේශපාලන කටයුතුවල යෙදෙනවද?නැහැ. දැන් මම වැඩිපුර යෙදෙන්නේ සමූපකාර ව්‍යාපාර කටයුතුවලයි.* ඔබ දේශපාලනය කරනවට බිරිය දරුවන් කැමති ද?නැහැ. ඒ අය කොහෙත් ම කැමති නැහැ.* ඔබ දිගටම දේශපාලනය කළා නම් ප්‍රදේශයේ ජනතාවගේ කැමැත්ත ලැබේවිදඅනිවාර්යයෙන්ම ලැබෙන බව දන්නවා.* ඡන්දය කිට්ටු වෙද්දී ගමේ ජනතාව ලඟට යන දේශපාලඥයන් ගැන ගැමියකු වශයෙන් ඔබ හිතන්නේ කුමක්ද?ඒක අවංක සමජ සේවයකයකු ලක්‍ෂණයක් නොවේ. අවංක සමාජ සේවකයා, දේශපාලඥයා, තම ගමේ ජනතාවගේ දුකේදීත් සැපේදීත් නිරතුරුවම ලඟින් සිටිනවා.* දරුවන්ගේ අනාගත බලාපොරොත්තුමගේ ලොකු දුව වෛද්‍ය විද්‍යාලයේ සිටිනවා. අනෙක් දෙදෙනාත් හොඳින් ඉගෙන ගන්නවා. ඔවුන් ඒ ඒ අංශවලින් හොඳ තැන්වලට ඒවි.* ඔබ දරුවන් වෙනුවෙන් කරන යුතුකම් ගැන සෑහීමට පත් වෙනවද?ඔව් මට හැකි සෑම අවස්ථාවකම එයාලා ගැන බලනවා. මගේ බිරිය ඔවුන් වෙනුවෙන් කරන කැපවීම කරන්න මට කාලය මදි. නමුත් මම සෑම දෙයක්ම සොයා බලනවා.* ඔබ දරුවන්ගේ අනාගතය සුරක්ෂිත කර තිබෙනවද?ඔව්. මම ඔවුන්ගේ ජීවිතවල ආරක්ෂකයා. ඔවුන් ඉදිරි ජීවිතය ගොඩනඟා ගන්නා තෙක් සෑම දෙයක් ම කරනවා. ඒ වගේ ම අපට දිය හැකි සෑම දෙයක් ම දෙන්න හොඳ නැහැ. ඔවුන්ට ජීවිතයේ කටුක බව, දුක තේරුම් අරගෙන කටයුතු කරන්නත් අප ඉඩ හැරිය යුතුයි.* සහෝදර සහෝදරියන් ගැනත් කියන්න?ඔව්. අයියල දෙදෙනයි අක්කයි.* ඔවුන් ද ඔබවගේ ම රටට සමාජයට සේවයක් කරන අයද?ඔව්. ඔවුන් රාජ්‍ය සේවයට සම්බන්ධ අයයි.* ඔබේ හොඳම මිතුරා කවුද?මගේ හොඳම මිතුරාත් මගේ ලඟම ඥාති සහෝදරයෙක්. ඔහු එදා සිට අද දක්වා මා සම¼ඟ ඉතාමත් ළඟින් කටයුතු කරනවා.* ඔබගේ මවුපියන් ජීවතුන් අතර සිටිනවද?නැහැ. දෙන්නම නැතිවෙලා.* මවුපියන් වෙනුවෙන් යුතුකම් ඉෂ්ට කළා කියලා ඔබ හිතනවාද?ඔව් මම ඔවුන් වෙනුවෙන් හැම යුතුකමක්ම ඉෂ්ට කළා.* ඔබේ පියා ඔබේ ජීවිතයට ආදර්ශයක් වුණේ කොහොමද?ඔව් මගේ පියාගෙන් තමයි මම ජීවිතයේ යහපත් මඟට යන මාර්ගය හදාගත්තේ. පියා ඒ කාලේ දුන් ඔවදන් ඒ වගේ ම ඔහු කළ කී දෑ ආදර්ශයට ගෙන කටයුතු කළ නිසා අද මම හොඳ ජීවිතයක් ගත කකරනවා. මගේ පියාගෙන් ලැබූ ඒ පන්නරය අද මගේ දරුවන්ටත් මම ලබාදී තිබෙනවා.* පවුලේ සෙසු අයටත් උදව් කරනවාද?ඔව්. මගෙන් උදව්වක් ඉල්ලුවත් නැතත් මට කළ හැකි දේ මම කරනවා. ජීවිතයේ ප්‍රතිඋපකාරයක් ඔවුන්ගෙන් උදව්වක් බලාපොරොත්තු නොවී මට කළ හැකි දේ මම කරනවා.* ඔබ ජීවිතයේ වඩාත් ම දුක් වූ දවස මතකද?ඕනෑම කෙනෙකුගේ ජීවිතයේ විශාලම දුකක් ඇතිවෙන දවස ඔහුගේ හෝ ඇයගේ මවුපියන්ගේ වියෝවයි. අප කොයිතරම් ශක්තිමත් වූවත් එදාට අප කඩා වැටෙනවා. දරාගන්න අමාරුයි. මගේ මවුපියන්ගේ වියෝව මගේ විශාලම දුකයි. ඒ දුක එදාට පමණක් සීමා වුණේ නැහැ. ජීවිතය පුරාම අප මැරෙනතුරාම විටින් විට එය අපට දැනෙනවා.* ඔබ ජීවිතයේ ආස නොකරන චරිත තිබෙනවද?ඕනෑ තරම් තිබෙනවා. නමුත් අපට ඊට අකමැත්ත ප්‍රකාශ කරන්න බැහැ. ඒක ඒ අයගේ ස්වභාවයි. ඒ බව තේරුම් ගැනීමට තරම් අප බුද්ධිමත් විය යුතුයි.* පුද්ගලයකු තුළ තිබිය යුතු ගුණාංග ලෙස ඔබ දකින්නේ කුමක් ද?නිහතමානිකම. අප හැම වේලාවෙම සිතිය යුතු දේ තමයි මේ හැම දෙයක් ම නැතිවෙනවා කියන එක. අපි එහා ලෝකයට ගෙන යන එකම දේ අප කරන හොඳ නරක පමණයි. අමුතුවෙන් පින් පවු කියා හිතත්න දෙයක් නැහැ. තමා කරන කියන දෙයින් තමයි පින පව යන දෙක ලැබෙන්නේ. අප ගෙනයන එකම දේ ඒ අප කළ හොඳ දේවල් පමණයි. එම නිසා මනුෂ්‍යත්වයෙන් අප ඉතා විශිෂ්ට ගතිගුණවලින් සපිරුණු ජීවිතයක් ගත කළ යුතුයි.* ඔබ නිතරම විදේශ සංචාර සඳහා සහභාගි වෙනවා. ලෝකයේ වැඩියෙන් ම කැමැති කුමන රටටද?මම ගම්බද උපන් ගැමි චරිතයක් මේ ලෝකේ කොතනක ගියත් ගමේ ජීවත්ව සිටින විට ලැබෙන සතුට මානසික නිදහස ලැබෙන්නේ නැහැ. වෙල් එළියේ ගම් මැද්දේ, මද සුළගේ ගහකොළ යට ලැබෙන සතුට සැපය රජ සැපටත් වඩා සැපයක්.* ඔබ ධනය ඉපැයීමට රැස් කිරීමට උත්සාහ කරන අයෙක් ද?නැහැ. මේ ලෝකේ සැමදෙයක් ම නැතිවෙනවා. අප උපයන දේ රැස් කරන දේ අප මේ ලෝකෙන් යන දවසට දමා යනවා. එම නිසා නැතිවෙන ධනයක්, රැස්කරගන්න මම උත්සාහ කරන්නේ නැහැ. ජීවත්වීමට සරිලන යමක් තිබුණොත් ඒ හොඳටම ඇති.* ඔබ දරුවන් වෙනුවෙන්වත් ඉතිරි කිරීම් කරනවාද?නැහැ. දරුවන්ට හොඳ අධ්‍යාපනයක් දෙනවා. සිතන පතන හැමදෙයක් ම ලබාගන්න නම් දරුවන් දුක් විඳින්න පුරුදු කළ යුතුයි. නැතිනම් ඔවුන් ජීවිතයේ කිසිම බරක්, දුකක්, දුෂ්කරතාවයක් නොවිඳපු නිකම්ම නිකම් පිරිසක් බවට පත්වෙනවා.* ඔබ සමූපකාර මණ්ඩලයේ වර්තමාන සභාපතිවරයා, ඒ ගැනත් යමක් කියන්න?මිට අවුරුදු විසිපහකට එහා කාලයක් මා නිරතව සිටි සමූපකාර ව්‍යාපාරය අද මේ තත්ත්වයට ගෙන ඒමට මා කැපවුණා.විශේෂයෙන් කොටපල සමූපකාර ව්‍යාපාරය එදා කුඩා තැනක සිට මේ තත්ත්වයට ගෙන ආවේ කැපවීමෙන් එම නිසා මා ව්‍යාපාරයට ආදරය කරනවා.* සමූපාර ක්ෂේත්‍රයට සම්බන්ධ වී ඔබ කොපමණ කාලයක් වෙනවද?වසර 25 ක් පමණ වෙනවා.* ඒ කාලය තුල ඔබ කී දෙනෙකුට රැකියා ලබාදී තිබෙනවාද?බොහෝ පිරිසකට උදව් කර තිබෙනවා. ප්‍රමාණය මතක නැහැ.* සමූපකාරය වැසෙන තත්ත්වයට පත්වී තිබුණ නේද?ඔව් වැටී තිබු සමූපකාරය ගොඩගන්න ආධාර දී උපකාර කළේ ජනාධිපති මහින්ද රාජපක්‍ෂ මහතා. අපට තනිවම නැගී සිටින්නට හැකි තත්ත්වයට යාමට එතුමා අත දුන්නා.* ඔබ කවදා හෝ එම ක්ෂේත්‍රය හරහා මෙවැනි තත්ත්වයකට ඒවි කියා හිතුවාද?නැහැ. මම මුලදී හිතුවේ නැහැ.* ඔබට දූෂණ වංචා චෝදනාවක් එල්ල වුණොත්නිර්භයම ඊට මුහුණ දෙනවා. ඕනෑම පරීක්‍ෂණයකට මුහුණදී මගේ අවංක සද්භාවය ඔප්පු කිරීමට හැකියි. නමුත් එවැනි චෝදනාවක් මට එල්ල වෙන්නේ නැහැ.* ඔබ ආයතනයේ සාමාජිකයන් ඔබ කෙරෙහි ඇති කැමැත්ත කෙබඳුද?සාමාජිකයන්ගේ ඡන්දය නොමැතිව මෙහි සභාපති වෙන්නට බැහැ. මා එදා සිට අද දක්වා නිතරගයෙන්, පවා සභාපතිකමට පත්වුණා. ඒ මා කළ කැපවීම ඔවුන්ගේ ඇගයීමට ලක් වී තිබීම නිසයි.* ඔබේ ජීවිතයේ යමක් ඉටු කර ගැනීමට නොහැකිවුණා යයි පසුතැවීමක් තිබෙනවාද?මට ලබාගත නොහැකි වූ දේ මෙයයි කියා මා යම් කිසිවක් ගැන පසුතැවිලි වෙන්නේ නැහැ. එහෙත් මගේ අධ්‍යාපන කටයුතු මීට වඩා ඉහළට කර ගැනීමට ලැබුණ නම් සතුටුයි.* ඇයි ඔබට ඊට පැමිණි බාධකය කුමක් ද?ජනතා විමුක්ති පෙරමුණේ භීෂණය නිසා මට වැඩිදුර අධ්‍යාපනය ලබා ගැනීමට නොහැකි වුණා.* ඔබේ ජීවිතයට වැඩියෙන් ම ශක්තියක් වුණේ කවුද?ඔව් ඒ මගේ පියා.* ඔබ එහෙම කියන්නේ?මගේ පියා දුන් බොහෝ උපදෙස් අනුව ක්‍රියාකළ නිසා මගේ ජීවිත ගමන සාර්ථක වුණා.* ඔබ අදටත් ඒ ඔවදන් පිළිපදිනවද?අනිවාර්යයෙන් ම ඔව්. තාත්තා කියා දුන් බොහෝ දේවල් අදත් මගේ වැඩකටයුතුවල දී උපකාරී වෙනවා.* ඔබේ ජීවිතයේ අකමැති දේ කුමක් ද?බොරුව, වංචාව* ජීවිතයේ වැඩියෙන් ම විශ්වාස කරන දේ කුමක් ද?මේ සියලු දේ නැතිවෙනවා. ඉතිරි වෙන්නේ අප කරන හොඳ නරක දේ පමණයි කියන එක මගේ එකම විශ්වාසය.* මාධ්‍ය කෙරෙහි ඔබේ ඇති නැඹුරුවවිශේෂයෙන් සති අන්ත පුවත්පත් බලනවා. රූපවාහිනි ප්‍රවෘත්ති නොවරදවාම බලනවා.* ඔබ සංචාරය කරන්න කැමතිම මේ රටේ කුමන ප්‍රදේශයද?මධ්‍යම කඳුකර නගර සහ අනුරාධපුර පොලොන්නරු ඇතුලු ප්‍රදේශ* ඔබ සාමාන්‍ය ජීවිතයේ මොනවගේ චරිතයක් ද?මම ඍජු තීරණ ගන්න අවංක නිර්භය කෙලින් කතා කරන නීතියට ගරු කරන පුද්ගලයෙක්.* ඔබ විනෝදයට කැමතියිඔව්. ඒත් සීමාවක් ඇතිවයි විනෝදවෙන්නේ.* විවේකය ගත කකිරීමට කැමති කොහොමද?මගේ බිරිය දරුවන් සම¼ඟ ගත කරන එක තමයි මගේ එකම සතුට.* ඔබ ප්‍රසිද්ධියට අකමැති කෙනෙක් බව දැනගන්න ලැබුණා.ප්‍රසිද්ධියට වඩා නිහ¼ඬව සේවය කිරීම ඉතාම වැදගත් වෙනවා.* ඔබ ජීවිතයේ අවසන් කාලය ගත කරන්න කැමැති කොහොමද?දරුවෝ දරු මුණුබුරෝ ගැමි ජනතාව, බිරිය, සමග ගත කරන නිදහස් ජීවිතයක්.* ඇයි එම කාලය විදේශයක ගත කරන්න කැමැති නැද්ද?නැහැ මම මා උපන් රටට ගම වූ මාතරට කැමැතියි.* ඔබ පොත්පත් කියවන්නේ නැතිද?ආසයි ඒත් වෙලාවක් නැහැ.* ඔබ රජයේ රැකියාවකට සම්බන්ධ නොවුණේ ඇයිමුල සිටම මම සමූපකාර ක්ෂේත්‍රයට සම්බන්ධ වී සිටි නිසා* ඔබ බොහෝම ඉවසිලිවන්ත පුද්ගලයෙක් බව ආරංචියිමෙම ක්ෂේත්‍රය තුළ කටයුතු කිරීමේදී විවිධ පුද්ගලයන් සමඟ ගැටෙන්නට සිදුවෙනවා. එම නිසා ඉවසීම බොහෝ දුරට තිබිය යුතුයි.* ජීවිතයේ බොහෝ අත්දැකීම් ලැබූ කෙනකු විදියට ඔබ තරුණ පිරිසට දෙන අවවාදය කුමක් ද?බුද්ධියෙන් ශක්තියෙන් ආත්ම විශ්වාසයෙන් කටයුතු කරන තාක් කල් කිසිවකුටත් තරුණ ජිවිතයක් නොම¼ඟ යවන්න බැහැ කියන එකයි.* ඔබ වැඩිපුර කැමැති රාජකාරියටද පෞද්ගලික ජීවිතයටද?ඒ දෙකටම කැමැතියි. කොහොමත් මම රාජකාරියට වැඩි කැපවීමක් කරනවා. නමුත් පෞද්ගලික ජීවිතයේ වගකීම් පැහැර හරින්නේ නැහැ.* අනාගත බලාපොරොත්තු මොනවද?මගේ දරුවන්ට උසස් අධ්‍යාපනයක් ලබාදෙන අතරේ ඔවුන් යහපත් පුරවැසියන් බවට පත් කිරීම සහ මට කළ හැකි උපරිම සේවය සමූපකාර ක්ෂේත්‍රය හරහා රටට සිදු කිරීම.කිසිවකුටත් බරක් කරදරයක් නොවී සාමකාමී නිදහස් ජීවිතයක් ගත කිරීම..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>24</day>
    </date>
    <link>http://www.dinamina.lk/2011/03/24/_art.asp?fn=f1103243</link>
    <topic>ලක් විජයජනතා අයිතියට පත් වූ දා</topic>
    <author>ඡායාරූප - සුදත් මලවීර</author>
    <content>ශ්‍රී ලංකාවේ ප්‍රථම ගල් අඟුරු බලාගාරය වන නොරොච්චෝල ‘ලක් විජය’ බලාගාරයේ ප්‍රථම අදියර විවෘත කිරීම ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පෙරේදා (22) පස්වරුවේ සිදුකෙරිණි. මැති ඇමැතිවරුන්, පළාත් අමාත්‍යවරුන්, ආරක්‍ෂක අංශ ප්‍රධානීන් හා විදෙස් නියෝජිතයන්ගේ සහභාගිත්වයෙන් පැවැති මෙම උළෙලේ විශේෂ අවස්ථා කිහිපයකි මේ....</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n1103252</link>
    <topic>දයානන්ද දිශානායක විශ්‍රාම ලබයි නව මැතිවරණ කොමසාරිස්මහින්ද දේශපි‍්‍රය</topic>
    <author>දයා පෙරේරා සහ අනුර ප්‍රේමලාල්</author>
    <content>නව මැතිවරණ කොමසාරිස්වරයා වශයෙන් මහින්ද දේශපි‍්‍රය මහතා ජනාධිපති මහින්ද රාජපක්‍ෂ මහතා විසින් පත්කරනු ලැබ සිටියි.මහින්ද දේශපි‍්‍රය මහතා අද (25) සිට මැතිවරණ කොමසාරිස් ලෙස පත්කිරීමේ ලිපිය ඊයේ ලබාදී තිබේ. මැතිවරණ කොමසාරිස් දයානන්ද දිශානායක මහතා සිය තනතුරින් ඊයේ සිට විශ්‍රාම යාම නිසා ජනාධිපතිවරයා මේ පත්වීම සිදුකර ඇත. අතිරේක මැතිවරණ කොමසාරිස්වරයා ලෙස කටයුතු කරමින් සිටී. මහින්ද දේශපි‍්‍රය මහතා අම්බලන්ගොඩ ප්‍රජාපති විද්‍යාලයෙන් මූලික අධ්‍යාපනය ලබා පසුව අම්බලන්ගොඩ ධර්මාශෝක විද්‍යාලයට ඇතුළත් විය.උසස් පෙළ සමත්වීමෙන් පසු පේරාදෙණිය විශ්ව විද්‍යාලයට ඇතුළත් විය.හෙතෙම විද්‍යාවේදී උපාධිධරයෙකි. අවුරුදු පහක් පමණ කාලයක් ගුරුවරයෙක් ලෙස කටයුතු කළ දේශපි‍්‍රය මහතා 1983 දී මැතිවරණ දෙපාර්තමේන්තුවට බැදුණේය. දෙපාර්තමේන්තුවේ තනතුරු කිහිපයක් හෙබැවූ හෙතෙම අතිරේක මැතිවරණ කොමසාරිස් තනතුරට පත්ව ටික කලකට පසු මැතිවරණ කොමසාරිස්වරයා ලෙස පත්විය. හෙතෙම දෙදරු පියෙකි. විදේශ රටවල පැවැති මැතිවරණ කටයුතුවලද නිරත වී තිබෙන දේශපි‍්‍රය මහතා ඉන්දියාවේ හා නැගෙනහිර තිමොරේ මැතිවරණ මෙහෙයුම් නිලධාරියකු ලෙස කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n1103253</link>
    <topic>2013 ශ්‍රී ලංකා පොදු රාජ්‍ය මණ්ඩලීය නායක සමුළුවට මෙහෙයුම් කමිටුවක්</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>වර්ෂ 2013 දී ශ්‍රී ලංකාවේ දී පැවැත්වීමට නියමිත පොදු රාජ්‍ය මණ්ඩලීය නායක සමුළුවේ සත්කාරක හා මූලික කටයුතු සංවිධාන කිරීම සඳහා ජාතික මෙහෙයුම් කමිටුවක් සහ ජාතික කාර්ය සාධන කමිටුවක් පත් කෙරේ.ජාතික මෙහෙයුම් කමිටුව අමාත්‍ය මට්ටමින් ද ජාතික කාර්ය සාධන කමිටුව ජනාධිපති ලේකම් ලලිත් වීරතුංග මහතාගේ ප්‍රධානත්වයෙන් ද යුතුව පත් කිරීමට ඇමැති මණ්ඩල අනුමැතිය හිමිව ඇත.විදේශ ඇමැති මහාචාර්ය ජී. එල්. පීරිස් මහතාගේ යෝජනාවකට මෙසේ අනුමැතිය හිමිව තිබේ. 2009 වසරේදී ට්‍රිනිඩෑඩ් නුවරදී පැවැති පොදු රාජ්‍ය මණ්ඩලයීය රාජ්‍ය නායක හමුවේ දී 2013 රාජ්‍ය නායක හමුව ශ්‍රී ලංකාවේ පැවැත්වීමට තීරණය කෙරිණ. 2011 රාජ්‍ය නායක හමුව මේ වසරේ ඔක්තෝබර් මස ඕස්ට්‍රේලියාවේ පර්ත් නුවර දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n1103254</link>
    <topic>කොළඹට අග නගර ආණ්ඩුකාරවරයෙක්</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>කොළඹ නගරය මුල් කොට ගත් නාගරික කලාපයේ සංවර්ධනයට පිහිටුවෙන කොළඹ අග නාගරික සංස්ථාවේ ප්‍රධානියා වශයෙන් අග නගර ආණ්ඩුකාරවරයකු පත් කිරීමට රජය තීරණය කර තිබේ. ජනාධිපතිවරයා විසින් පත් කෙරෙන මේ අග නගර ආණ්ඩුකාරවරයා යටතේ මෙහෙයවන කොළඹ අග නාගරික සංස්ථාවේ සංයුතියට පළාත් පාලන ආයතන පහේ ප්‍රධානීන්, නියෝජ්‍ය ප්‍රධානීන්, පළාත් පාලන ආයතන විපක්ෂය යෝජනා කරන නියෝජිතයකු ද අයත් වේ. අදාළ පළාත් පාලන ආයතනවල තෝරා ගත් නියෝජිතයන්ගෙන් සැදුම්ලත් උපදේශක කාරක සභා දොළහක් ද කොළඹ අග නාගරික සංස්ථාවේ කටයුතු පිළිබඳ පළාත් පාලන කමිටුවක්ද පත් කිරීමට නියමිතය.පළාත් සභා සහ පළාත් පාලන ඇමැති ඒ. එල්. එම්. අතාවුල්ලා මහතා විසින් මේ සම්බන්ධව ඉදිරිපත් කළ ඇමැති මණ්ඩල පත්‍රිකාවට ඇමැති මණ්ඩල අනුමැතිය හිමි වූ බව පරිසර ඇමැති අනුර පි‍්‍රයදර්ශන යාපා මහතා පැවැසීය. ඇමැතිවරයා මේ අදහස් පළ කෙළේ ඇමැති මණ්ඩල තීරණ දැනුම් දීමේ මාධ්‍ය හමුවේදීය. කොළඹ මහ නගර සභාව, දෙහිවල ගල්කිස්ස මහ නගර සභාව, කොටිකාවත්ත මුල්ලේරියාව ප්‍රාදේශීය සභාව, කොළොන්නාව මහ නගර සභාව ශ්‍රී ජයවර්ධනපුර කෝට්ටේ නගර සභාව යන පළාත් පාලන ආයතන කොළඹ අග නාගරික සංස්ථාවට අයත් වේ.නව සංස්ථාව පිහිටු වුවද පළාත් පාලන ආයතන එලෙසින්ම ක්‍රියාත්මක වන බවත් ඒවායේ නියෝජිතයන් පත් කිරීමට මහජනතාවට ඇති ස්වාධීන අයිතියට එමඟින් කිසිදු බලපෑමක් නොවන බවත් ඇමැතිවරයා සඳහන් කෙළේය. කොළඹ අග නගර කලාපය තුළ පවතින ගැටලු විසැඳීමත් ඒ ඒ ආයතන අතර සම්බන්ධතා ඇති කරමින් නගරය සංවර්ධනය කිරීමත් මේ සංස්ථාවේ අරමුණ බවත් ඇමැතිවරයා පැවැසීය.කොළඹ අග නාගරික සංස්ථාව සම්බන්ධයෙන් මාධ්‍යවේදීන් නැගූ ප්‍රශ්නවලට පිළිතුරු දෙමින් ඇමැතිවරයා කියා සිටියේ විපක්ෂයේ දේශපාලන අවලාද ප්‍රතික්ෂේප කරන බවය. රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, ප්‍රවෘත්ති අධ්‍යක්ෂ වසන්ත පි‍්‍රය රාමනායක මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n1103255</link>
    <topic>රේගු සුරක්ෂිතාගාරයේ තිබූරන් කිලෝ 15ක් අතුරුදන්</topic>
    <author>සුභාෂිනි සේනානායක සහ කුමාරසිරි ප්‍රසාද් ගුවන්තොටුපළ</author>
    <content>ලංකා රේගු සුරක්ෂිතාගාරයේ තබා තිබූ ශ්‍රී ලන්කන් ගුවන් සමාගමට අයත් රත්රන් කිලෝ 15ක් පෙරේදා (23) උදේ 7.00 ට පමණ අතුරුදහන්වී තිබේ.ශ්‍රී ලන්කන් ගුවන් සමාගමට අයත් වටිනා භාණ්ඩ මෙසේ රේගු සුරක්ෂිතාගාරයේ තබන බවත් පසුගිය 23 වනදා සුරක්ෂිතාගාරයේ තබා තිබූ රත්රන් තොගයක් එම සුරක්ෂිතාගාරය කඩා රැගෙන ගොස් ඇති බවත්, ශ්‍රී ලංකා රේගුවේ අධ්‍යක්ෂ ජනරාල් සුධර්මා කරුණාරත්න මහත්මිය කීවාය.මේ සිද්ධිය සම්බන්ධයෙන් කටුනායක පොලිසියට පැමිණිලි කර තිබෙන බව පැවැසූ කරුණාරත්න මහත්මිය වැඩිදුර පරීක්ෂණ එම පොලීසිය මඟින් සිදුකරන බවද කීවාය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n1103256</link>
    <topic>බස් රථය ප්‍රපාතයට පෙරළී තිදෙනෙක් මරුට</topic>
    <author>භක්ති ධර්මපි‍්‍රය මෙන්ඩිස්, සොරණාතොට සමූහ සී. ගමගේ, බදුල්ල දිස්ත්‍රික් සමූහ ජයසේන විජේනායක, පස්සර සමූහ උභයරත්න වනසිංහ</author>
    <content>පස්සර නමුණුකුල ප්‍රදේශයේදී මගී ප්‍රවාහන බස්රියක් ඊයේ (24) සවස අඩි 150 ක පමණ ප්‍රපාතයකට පෙරළී යාමෙන් එහි ගමන්ගත් තිදෙනකු මියගොස් තිස්එක්දෙනකු තුවාල ලබා තිබේ.තුවාලකරුවන් පස්සර දිසා රෝහලට සහ බදුල්ල මහ රෝහලට ඇතුළත් කර ඇතැයි පස්සර පොලිසිය පවසයි. අනතුර සිදුවන අවස්ථාවේ මගීන් පනස් දෙනකු පමණ බස්රථයේ සිට ඇත. තුවාල ලැබූ පුද්ගලයන් එකළොස් දෙනකු බදුල්ල මහ රෝහලේ ප්‍රතිකාර ලබමින් සිටින අතර ඉන් පස් දෙනකුගේ තත්ත්වය බරපතල බව රෝහල් ප්‍රකාශකයෙක් පැවසීය.මගී ප්‍රවාහන බස්රිය පෞද්ගලික බස්රියක් වන අතර පස්සර සිට නමුණුකුල හරහා මියනකදුර දක්වා ධාවනය වෙමින් තිබී ඇත. නමුණුකුල ප්‍රදේශයේදී තවත් බස්රියකට ඉඩදීම සඳහා මෙම බස්රිය මාර්ගය අයිනට ගත් අවස්ථාවේදී පෙරළී ගොස් ඇතැයි පොලිසිය පවසයි. තුවාල ලැබූ පුද්ගලයන් අතර කුªඩා ළමුන් සහ කාන්තාවන්ද සිටිති. මියගිය තිදෙනා අතර කාන්තාවකද සිිටින බව පොලිසිය පවසයි. මොවුන් මාතලේ සහ පස්සර මියනකදුර ප්‍රදේශයේ පදිංචි කරුවන්ය. සිද්ධිය සම්බන්ධයෙන් පස්සර පොලිසියේ රථවාහන අංශය වැඩිදුර පරීක්ෂණ පවත්වයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n1103257</link>
    <topic>හොරණ රසායනාගාරයකහොර රුධිර පරීක්ෂණ යන්ත්‍රයක්</topic>
    <author>සන්ධ්‍යා කරුණාරත්න</author>
    <content>ජාතික ඖෂධ අධිකාරියේ ලියාපදිංචි නොකළ රුපියල් ලක්ෂ 25ක් වටිනා හිමටලොජි ඇනලයිස් යන්ත්‍රයක් එම අධිකාරිය මගින් අත්අඩංගුවට ගෙන ඇත.රුධිරය පරීක්ෂා කිරීම සඳහා යොදා ගන්නා මේ යන්ත්‍රය හොරණ ප්‍රදේශයේ පිහිටි පෞද්ගලික රසායනාගාරයක තිබී අත්අඩංගුවට ගෙන ඇත.භමහජන පැමිණිලිවලට අනුව උසාවි නියෝගයක් මගින් මේ වැටලීම සිදුකර යන්ත්‍රයට සීල් තැබූ බව ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.මේ යන්ත්‍රය අත්අඩංගුවට ගැනීමෙන් පසුව එම යන්ත්‍රය මෙරටට ගෙනා ආයතනයට සහ යන්ත්‍රය භාවිත කළ රසායනාගාරයට එරෙහිව නඩු පවරා ඇතැයි ද ඒ මහතා කීය. මෙලෙස ව්‍යාජ යන්ත්‍ර යොදා ගනිමින් රුධිර පරීක්ෂණයක් සිදුකර ලබාගන්නා වැරැදි තොරතුරු මගින් රෝගීන්ගේ ජීවිත පවා අහිමි වීමේ අවදානමක් පවතියි. ගුණාත්මක භාවයෙන් තොර රට පුරා පවත්වාගෙන යන මෙවැනි රසායනාගාර පිළිබඳව දිගටම වැටලීම් සිදුකරන බව ද වෛද්‍ය බෙනරගම මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n1103258</link>
    <topic>ඔරුවැල්ල ධීවර අතිරේකය එළිදැක්වේ  </topic>
    <author>බුද්ධිකා ඉඹුලාන සහ ප්‍රාර්ථනා වීරසිංහ</author>
    <content>සීමාසහිත එක්සත් ප්‍රවෘත්ති පත්‍ර සමාගමත්, (ලේක්හවුස්) ධීවර හා ජලජ සම්පත් සංවර්ධන අමාත්‍යාංශයත් එක්ව ප්‍රකාශයට පත් කරන ‘ඔරුවැල්ල’ මාසික ධීවර අතිරේකය එළිදැක්වීම ඊයේ (24) ලේක්හවුස් ආයතනයේදී සිදුකෙරිණි.ලේක්හවුස් ආයතනයේ සභාපති බන්දුල පද්මකුමාර මහතා ‘ඔරුවැල්ල’ ධීවර අතිරේකයේ පළමු කලාපය ධිවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා වෙත ඊයේ (24) පිළිගැන්වීය.“ඔරුවැල්ල” ධීවර අතිරේකය සෑම මසකම දෙවන සිකුරාදා නිකුත් වෙයි. ධීවර කාර්මිකයන් පිළිබඳවත් එම ක්ෂේත්‍රය-කේෂ්ත්‍රයේ සංවර්ධන කටයුතු මෙන්ම වියයුතු සංවර්ධන කටයුතු පිළිබඳවත් “ඔරුවැල්ල” තුළින් පාඨකයාට දැන ගැනීමට හැකිවෙයි. මෙම ධීවර අතිරේකය දිනමිණ සමඟ නොමිලයේ පිරිනැමෙයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n1103259</link>
    <topic>‘ෆුකුෂිමා’ පිපිරීමෙන්ශ්‍රී ලංකාවට බලපෑමක් නෑ</topic>
    <author>ප්‍රාර්ථනා වීරසිංහ</author>
    <content>ජපනයේ ෆුකුෂිමා ඩායිච් න්‍යෂ්ටික පිපිරීම්වලින් ශ්‍රී ලංකාවට බලපෑමක් වී නොමැති බව පරමාණු ශක්ති අදිකාරිය පරීක්‍ෂණ වලින් තහවුරු කර තිබේ.මේ පරීක්‍ෂණවලට අනුව ප්‍රදේශ 8 කින් ලබාගත් සාම්පල්වල (නියැඳි) විකිරණශීලිතාවයේ වෙනසක් නොමැති බවත් වායුගෝලයේ ඉන් පෙර තිබූ දත්තයන්ට සමාන දත්තයන්ම ලැබී ඇති බවත් පරමාණු ශක්ති අධිකාරියේ සභාපති මහාචාර්ය ඩබ්ලිිව්. අබේවික්‍රම මහතා, දිනමිණට ඊයේ (24) පැවැසීය.මේ පිළිබඳ පරීක්‍ෂණ දිගින්දිගට ම සිදු කෙරෙන බැවින් මේ ලබා ගත් දත්ත මූලික දත්තයන් ලෙස තබා ගන්නා බවත් සභාපතිවරයා ප්‍රකාශ කළේ ය.ගාල්ල, මාතර , මහනුවර, පේරාදෙණිය, මන්නාරම, ත්‍රිකුණාමලය, අනුරාධපුර, කැලණිය දිස්ත්‍රික්කවල මේ පර්යේෂණ ආරම්භ කෙරුණේ පසුගිය 16 වැනිදායි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n11032510</link>
    <topic>පොතුහැර පොලිසියෙන්ලක්ෂ 28ක ආදායමක්</topic>
    <author>විජේරත්න වංගියකුඹුර</author>
    <content>ඉකුත් 2010 වසරේ පොතුහැර පොලිසියට රුපියල් ලක්ෂ 28 කට වැඩි මුදලක් රාජ්‍ය ආදායමට බැර කිරීමට හැකි වී ඇතැයි පොතුහැර පොලිස් ස්ථානාධිපති පොලිස් පරීක්ෂක සම්පත් ජයසිංහ මහතා පැවසීය. මෙම මුදල් මාර්ග නීති උල්ලංඝනය කිරීම්, නීති විරෝධී මත්ද්‍රව්‍ය අලෙවි කිරීම, ප්‍රවාහන කිරීම සහ ළඟ තබා ගැනීම් ඇතුළු බලපත්‍ර නොමැතිව වැලි, කදන්, ප්‍රවාහනය කිරීම් යන වැරදි වෙනුවෙන් නඩු පැවරීමෙන් අනතුරුව දඩ ගැසූ මුදල් බවද හෙතෙම කීය.මෙයින් 23 ලක්ෂයකට වඩා වැඩි මුදලක් උපයා ඇත්තේ රථ වාහන අංශයෙන් බවද ජයසිංහ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n11032511</link>
    <topic>මත්කුඩු ජාවාරමේ යෙදුණු අම්මයි පුතයි දැලේ</topic>
    <author>බණ්ඩාරගම සමූහ – විමල්. එස්. ජයසිංහ</author>
    <content>මත්කුඩු ජාවාරමේ යෙදුනු මවක් හා පුතෙකු රාජගිරිය ඔබේසේකර පුර විහාරස්ථානයක් අසල නිවෙසක දී රුපියල් ලක්‍ෂයකට අධික වටිනාකමින් යුත් මත්කුඩු පැකැට් 300ක් සමග අත්අඩංගුවට ගත් බව නුගේගොඩ කොට්ඨාස දූෂණ මර්දන අංශය පවසයි.ප්‍රදේශ ගණනාවකට මත්කුඩු බෙදා හැරීමේ ස්ථානයක් තිබෙන බවට නුගේගොඩ කොට්ඨාස දූෂණ මර්දන අංශයේ ස්ථානාධිපති උප පොලිස් පරීක්‍ෂක ප්‍රසාද් රත්නායක මහතාට ලැබුණු තොරතුරක් මත එම නිවසේ සිටි මොවුන් දෙදෙනා අත්අඩංගුවට ගෙන පරීක්‍ෂා කිරීමේ දී මේ මත්කුඩු පැකට් සොයා ගැනීමට හැකි වූ බව පොලිසිය කියයි.කෝට්ටේ – මිරිහාන – නුගේගොඩ – පැපිලියාන – බත්තරමුල්ල හා වැලිකඩ ප්‍රදේශවලට මේ සැකකාර මව හා පුතු දීර්ඝ කාලයක සිට මත්කුඩු බෙදා හැර ඇති බව පොලිසිය කියයි.සැකකරුවන් ගෙන් ප්‍රශ්න කිරීමේ දී මේ මත්කුඩු සතියකට වතාවක් බොරැල්ල ගෝතමි පාරේ පදිංචි බව කියන මහා පරිමාණයේ මත්කුඩු ජාවාරමේ යෙදෙන පුද්ගලයකුගෙන් මිලදී ගන්නා බව ප්‍රශ්න කිරීමේ දී හෙළි වූ බව පොලිසිය කියයි.අත්අඩංගුවට ගත් සැකකරුවන් නුගේගොඩ අධිකරණයට ඉදිරිපත් කිරීමට නියමිත ය.නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහතා ගේ අධීක්ෂණය යටතේ නුගේගොඩ කොට්ඨාස දූෂණ මර්දන අංශයේ ස්ථානාධිපති උප පොලිස් පරීක්‍ෂක ප්‍රසාද් රත්නායක මහතා ගේ උපදෙස් මත පොලිස් සැරයන් විජේසිරි, පොලිස් කොස්තාපල් කුමාරතුංග, හේමන්ත, බස්නායක, නාමල්, ඇල්වත්ත, රත්නායක, කාන්තා පොලිස් කොස්තාපල් දීපානි, ආරක්‍ෂක සහායක සුමනසිරි මහත්ම මහත්මීන් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n11032512</link>
    <topic>සහකාර ප්‍රාදේශීය ලේකම්ඇතුළු 25ක් අත්අඩංගුවට</topic>
    <author>ඉන්දික පොල්කොටුව</author>
    <content>අධික ලෙස මත්පැන් පානය කැර රිය පැදවූ සහකාර ප්‍රාදේශීය ලේකම්වරයකු ඇතුළු බීමත් රියදුරන් 25 දෙනෙකු ගලගෙදර නගරයේදී මහනුවර කොට්ඨාස මහාමාර්ග සංචාරක යතුරුපැදි ඒකකය මගින් අත්අඩංගුවට ගනු ලැබ ඇත. මෙයට අමතර ආගමික පූජකවරයකු යුද හමුදා කපිතාන්වරයකු හා තවත් රාජ්‍ය නිලධාරීන් පිරිසක් අත්අඩංගුවට ගැනුණු බීමත් රියදුරන් අතර සිටී.පෙරේදා (23) ගලගෙදර නගරයේ සිදුකළ විශේෂ රථවාහන මෙහෙයුමකදී මෙම බීමත් රියදුරන් පිරිස අත්අඩංගුවට ගනු ලැබීය. මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න යන මහත්වරුන්ගේ උපදෙස් මත මහනුවර කොට්ඨාස මහාමාර්ග සංචාරක යතුරුපැදි ඒකකයේ ස්ථානාධිපති පොලිස් පරීක්‍ෂක සරත් විජේසිංහ මහතා ඇතුළු නිලධාරීහු පිරිසක් මෙම වැටලීම කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n11032513</link>
    <topic>හොරෙන් ජලය ලබාගත්තැයිකෝටිපති ව්‍යාපාරිකයාට නොතීසි</topic>
    <author>කුමුදු හෙට්ටිආරච්චි</author>
    <content>ගාලුපාර කොල්ලුපිටියේ පිහිටි සිව්මහල් ගොඩනැඟිල්ලකට වසර ගණනාවක සිට වංචනික අයුරින් ජලය ලබාගෙන ඇති බව කියන කෝටිපති ව්‍යාපාරිකයකුට ලබන මස 21 දා අධිකරණයේ පෙනීසිටින ලෙස දන්වා කොළඹ කොටුව මහේස්ත්‍රාත් ලංකා ජයරත්න මෙනවිය නොතීසි නිකුත් කළාය.මේ ස්ථානයේ භූ®ගත ටැංකියකට ජලය ලබාගෙන නළ ළිඳක් පරිහරණය කරන මුවාවෙන් ජලය පරිහරණය කරමින් සිටි බව ජලසම්පාදන හා ජලාපවාහන මණ්ඩලය පවසයි.මේ ක්‍රියාවෙන් රුපියල් හාර ලක්ෂ දෙදහස් හයසිය හතලිහක පාඩුවක් මණ්ඩලයට සිදුව තිබේ.ජලසම්පාදන හා ජලාපවාහන මණ්ඩලයේ හදිසි වැටලීම් ඒකකයට ලැබුණු තොරතුරක් මත කොල්ලුපිටිය පොලිසිය හා එක්ව මේ වැටලීම සිදුකර තිබුණි. දැනට එම සිව්මහල් ගොඩනැඟිල්ලේ ජලය විසංදි කර ඇති අතර වංචනිකව ජලය ලබා ගැනීමට උපයෝගී කර ගත් භාණ්ඩ පොලිසිය විසින් අත්අඩංගුවට ගෙන ඇත.කොල්ලුපිටිය පොලිසිය අධිකරණයෙන් කළ ඉල්ලීම අනුව පොලිසිය වෙත නොපැමිණි බව කියන අදාළ ව්‍යාපාරිකයාට එසේ නොතීසි නිකුත් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n11032514</link>
    <topic>ව්‍යාජ ගමන් බලපත්‍ර මඟින් පුද්ගලයන් මෙරටට ගෙන්වූ හාපිටරට යැවූ සැකකරුවෙක් රිමාන්ඩ්</topic>
    <author>සිරිසේන රාජපක්‍ෂ මානෙල් පුෂ්පකුමාරි</author>
    <content>ව්‍යාජ ගමන් බලපත්‍ර මඟින් පුද්ගලයන් පිටරට යැවීම හා පිටරටවල සිට ව්‍යාජ ගමන් බලපත්‍ර මඟින් විදේශිකයන් මෙරටට ගෙන්වීමේ ව්‍යාපාරයක නියුතු වූ බොරැල්ල ප්‍රදේශයේ සැකකරුවකු අපි‍්‍රයෙල් මස 11 වෙනිදා දක්වා රිමාන්ඩ් භාරයේ තැබීමට කොළඹ අතිරේක මහේස්ත්‍රාත් ප්‍රහර්ෂා මහත්මිය නියෝග කළාය.මෙසේ රිමාන්ඩ් භාරයට පත් කෙරුණේ බොරැල්ල ගොරකගහ පාරේ පදිංචිකරුවකු වන ගමගේ සුමනතිලක නමැත්තෙකි. යුද හමුදා බුද්ධි අංශය සහ බොරැල්ල පොලිසිය කරන ලද වැටලීමක දී ඉහත සිද්ධිය සම්බන්ධයෙන් සැකපිට මොහු අත්අඩංගුවට ගෙන තිබිණි.ඊයේ (22) සැකකරු අධිකරණයට ඉදිරිපත් කළ අවස්ථාවේ බොරැල්ල පොලිසියේ නඩු මෙහෙයුම් අංශයේ ස්ථානාධිපති පො. ප. කණ්ඩුල දිසානායක මහතා අධිකරණය වෙත කරුණු දක්වමින් ඉහත කී සිද්ධියට අදාළ ව මේ අධිකරණයෙන් සැකකරුට ඇප දිය නොහැකි බවත්, ඇප දීමට විරුද්ධ වන බවත් දන්වා සිටියේ ය. සැකකරු අත්අඩංගුවට ගන්නා අවස්ථාවේ ඔහුගේ නිවෙසේ තිබී ජාතිත හැඳුනුම්පත් නවයක්, විදේශ ගමන් බලපත්‍ර දහ අටක්, අධ්‍යාපන සහතික දහයක්, උප්පැන්න සහතික තිස් හයක්, රියදුරු බලපත්‍රයක්, විවාහ සහතිකයක් හා නිල මුද්‍රා දෙකක් ඇතුළු තවත් භාණ්ඩ රාශියක් ද සොයා ගත්බව පො. ප. කන්ඩුල දිසානායක මහතා අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n11032515</link>
    <topic>සංඥා පද්ධතියේ දෝෂ නිසාදුම්රිය ධාවනය ප්‍රමාද වෙලා</topic>
    <author>ශීලා උඩුවර</author>
    <content>ගාල්ල හික්කඩුව හා කළුතර දකුණ, කළුතර උතුර අතර සංඥා පද්ධතියේ ඇතිවූ දෝෂ නිසා මුහුදුබඩ දුම්රිය මාර්ගයේ දුම්රිය ධාවනය ඊයේ (24) ප්‍රමාද විය.මේ නිසා ගාල්ල හික්කඩුව අතර පයිලට් (නියමු) ක්‍රමයට දුම්රිය ධාවනය කරවීමට සිදුවූ බව දුම්රිය දෙපාර්තමේන්තුවේ අධ්‍යක්ෂ විජය සමරසිංහ මහතා පැවසීය.පෙරේදා සවස ද මුහුදුබඩ මාර්ගයේ දුම්රියක් එන්ජිමේ දෝෂයකට ලක්වීම නිසා ඇතිවූ ප්‍රමාදය හේතුවෙන් මගී ජනතාව නොසන්සුන් තත්ත්වයට පත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=n11032516</link>
    <topic>පන්ති තහනම් වූ එකම සිසුවෙක්වත්නැවත විශ්වවිද්‍යාලයට ගන්න එපා</topic>
    <author/>
    <content>නවක වදය ලබාදීම හේතුවෙන් වරදකරුවන් වී පන්ති තහනමට ලක් ව සිටින එකම සිසුවකුවත් නැවත විශ්වවිද්‍යාලයට නොගන්නැයි උසස් අධ්‍යාපන ඇමැති එස්.බී.දිසානායක මහතා ඊයේ (24) සබරගමුව විශ්වවිද්‍යාලයේ උප කුලපති මහාචාර්ය මහින්ද රූපසිංහ මහතාට උපදෙස් දුන්නේ ය. සිසුන්ට අමානුෂික ලෙස නවක වදය ලබාදීමට ක්‍රියා කරන විශ්වවිද්‍යාලයීය මහා ශිෂ්‍ය සංගමය වහාම තහනම් කර නවකවද සිද්ධීන්ට සම්බන්ධ සිසුන් අත්අඩංගුවට ගැනීම සඳහා පොලිසියේ පැමිණිල්ලක් කරන්නැයි ද ඇමැතිවරයා උප කුලපතිවරයාට දන්වා සිටියේ ය.විශ්වවිද්‍යාලය වසරක් වසා දමා හෝ ශිෂ්‍යයන් දහසක් ඉවත් කර හෝ නිසි මඟට ගන්නවා මිස කිසි විටෙක ශිෂ්‍යයන්ට අවශ්‍ය පරිදි විශ්වවිද්‍යාල පාලනය කිරීමට ඉඩනොදෙන බව ඊයේ (24) උසස් අධ්‍යාපන අමත්‍යාංශයේ පැවැති මාධ්‍ය හමුවකදී ඇමැතිවරයා කියා සිටියේ ය.ඊයේ (24) සිට ආරම්භ කෙරුණු විභාගයට මුහුණ නොදෙන සිසුන් අසමත් වූවන් ලෙස සළකන බව කී ඇමැතිවරයා ඔවුන්ගේ මහපොළ හා ශිෂ්‍යාධාර කපා දමන බව ද කීවේ ය. මහා ශිෂ්‍ය සංගමය තෝරාගත් නවක සිසුන් කිහිප දෙනකුට පෙර පුහුණුවක් ලබා දී ඔවුන් මඟින් අනෙකුත් නවක සිසුන් මෙහෙයවීමට කටයුතු කර ඇති බවද , එම නවක සිසුන් කවුදැයි සොයා බලා ඔවුන්ගේ ශිෂ්‍යභාවය සදාකාලිකව අහෝසි කර දැමීමට කෙලින් තීන්දුවක් ගන්නැයි ද ඇමැතිවරයා උප කුලපතිවරයාට පැවැසීය. විශ්වවිද්‍යාලය වසා තිබිය දී පවා නවක සිසුන් විශ්වවිද්‍යාල ක්‍රීඩාංගණයට ගෙනැවිත් නින්දනීය ලෙස නවක වදය ලබා දුන් සිසුන් 58 දෙනකුට එරෙහිව පන්ති තහනම් කර ඇත. ඔවුන්ට නැවත විශ්වවිද්‍යාලයේ අධ්‍යාපනය ලැබීමට අවස්ථාව ලැබෙන්නේ කළ වරද පිළිගෙන, නැවත එම වරද නොකරන බවට සහතික වීමෙන් පමණක් බව දිසානායක මහතා කීවේ ය.ඇමැතිවරයා මේ අදහස් පළ කළේ ඊයේ (24) උසස් අධ්‍යාපන අමාත්‍යාංශයේදී පැවැති මාධ්‍ය හමුවකදී ය.විභාග තහනම පනවා ඇති 58 දෙනාගේ තහනම ඉවත් කරන ලෙස බල කරමින් උද්ඝෝෂණ පැවැත්වෙන බවත් මහා ශිෂ්‍ය සංගමය ඒ සඳහා සිසුන් ගෙන්වා ගන්නේ මරණ තර්ජන එල්ල කරමින් බවත් හෙතෙම පැවසීය. විශ්වවිද්‍යාලය ජාතික ප්‍රතිපත්තියට අවශ්‍ය ලෙස මෙහෙයවා නවක වදය තුරන් කරන බව කී ඇමැතිවරයා ඒ සඳහා කිසිම විටෙක ශිෂ්‍යයින්ට යටත් වීමට සූදානම් නැති බව ද අවධාරණය කළේ ය.මෙහිදී අදහස් දැක් වූ සබරගමුව විශ්වවිද්‍යාලයේ උප කුලපති මහාචාර්ය මහින්ද රූපසිංහ මහතා ප්‍රකාශ කළේ විශ්වවිද්‍යාලයේ සිසුන්ගෙන් සියයට 95ක්ම ඉගෙන ගැනීමේ අවශ්‍යතාව තිබෙන සිසුන් බවයි.විශ්වවිද්‍යාලයේ මෙවැනි තත්ත්වයක් ඇති වූයේ ප්‍රධාන ශිෂ්‍ය සංගමයේ ක්‍රියාකාරකම් නිසා බවත් ඒ මහතා කීවේ ය.සිසුන් සියලු දෙනාගේ ඉගෙන ගැනීමේ නිදහස සඳහා විශ්වවිද්‍යාලයීය මහා ශිෂ්‍ය සංගමය තහනම් කිරීමට කටයුතු කරන බවද හෙතෙම සඳහන් කළේ ය.මේ මාධ්‍ය හමුවට අමාත්‍යාංශයේ ශිෂ්‍ය කටයුතු පිළිබඳ අධ්‍යක්ෂ කීර්ති මාවැල්ලගේ, සබරගමුව විශ්වවිද්‍යාලයේ, පීඨාධිපතිවරු වන මහාචාර්ය ජී.ජයසිංහ, මහාචාර්ය පි‍්‍රයනාත් , ආචාර්ය සංජීව බණ්ඩාර හා මහාචාර්ය සුනිල් ශාන්ත මහත්වරු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r1103251</link>
    <topic>බිබිල ලංගම ඩිපෝවේ මුදල් වංචාවක්:</topic>
    <author>ඌව පළාත් සමූහ – මාපා බණ්ඩාර</author>
    <content>බිබිල ලංගම ඩිපෝවේ සිදුවී ඇතැයි කියන මුදල් වංචාවක් පිළිබඳව ඌව පළාත් ලංගම ඩිපෝ ප්‍රාදේශීය කාර්යාලයේ ආරක්ෂක අංශයේ නිලධරයන් විමර්ශන කටයුතු ආරම්භ කර තිබේ.ඩිපෝවේ මුදල් අයකැමිට බස් කොන්දොස්තරවරුන් විසින් බාරදෙන ලද මුදල් හිඟවීම පිළිබඳව සිදුකළ විමර්ශනයකදී රුපියල් 29,985 ක මුදලක් අතුරුදන් බවට විමර්ශන නිලධාරින් සොයාගෙන තිබේ.මේ සිද්ධිය පිළිබඳව ඌව පළාත් ලංගම ඩිපෝ කාර්යාලයේ ප්‍රාදේශීය කළමනාකරු ආර්. ඩබ්. එම්. විජේරත්න මහතාගෙන් විමසූ විට ඔහු මෙසේ පැවැසීය. බිබිල ලංගම ඩිපෝවේ මුදල් පරීක්ෂා කිරීමේදී එහි මුදල් අයකැමි භාරයේ තිබිය යුතු මුදලින් රුපියල් 29,985 ක හිඟයක් තිබෙනවා.දැනට අයකැමිගෙන් සහ තවත් කිහිප දෙනෙකුගෙන් ප්‍රකාශ ලබාගෙන විමර්ශන කටයුතු සිදුකරගෙන යනවා.මුදල් වංචාවක් සිදුවී ඇති බවට විමර්ශනවලින් ඔප්පු වුණොත් නීත්‍යනුකූලව කටයුතු කරනවා යැයි විජේරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r1103252</link>
    <topic>කතරගම පුදබිමට පැමිණෙනඉන්දියානු බැතිමතුන් සංඛ්‍යාව ඉහළට</topic>
    <author>ඊ. එච්. සෝමපාල කතරගම විශේෂ</author>
    <content>ශ්‍රී ලංකාව ත්‍රස්තවාදී කටයුතු වලින් තොර සාමකාමී රටක් බවට පත්වීම නිසා ඉන්දියාවේ සිට කතරගම දෙවියන්ට පුද පුජා පැවැත්වීම සඳහා පැමිණෙන බැතිමතුන් සංඛ්‍යාව දිනෙන් දින වැඩිවෙමින් පවතී.දිනපතාම කතරගම මහා දේවාලයේ පූජාවන්ට සහභාගි වන ඉන්දීය ජාතික බැතිමතුන් කණ්ඩායම් දැකිය හැකිය.වල්ලි අම්මා දේවාලය තේවානි අම්මා දේවාලය හා සෙල්ල කතරගම මැණික් ගඟ මධ්‍යයේ ඇති පුරාණ ගණ දේවාලයන්හිද පුජාවන්ට ඔවුහු සහභාගි වෙති. කතරගමට එන සෙංචාරකයින්ට සුදුසු පරිදි වැසිකිළි පද්ධතියක් නව නගරයේ හා පූජා නගරයේ ඉදිකිරීම පිළිබඳව අදාළ අංශවල අවධානය යොමු විය යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r1103253</link>
    <topic>ඕනෑම ප්‍රදේශයක වගා කළහැකිනවතම වී ප්‍රභේදයක්</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>දිවයිනේ ඕනෑම ප්‍රදේශයක වගා කළ හැකි නව වී ප්‍රභේදයක් අම්බලන්තොට වී පර්යේෂණ ආයතනය මගින් හඳුන්වා දී ඇත. වියළි හා වැසි සහිත කාලගුණික රටාවකට ඔරොත්තු දෙන මෙම නව වී ප්‍රභේදය හඳුන්වා ඇත්තේ ඒ. ටී. 303 නමින්ය.කෘමි රෝගයන්ටද ඔරොත්තු දෙන ඒ. ටී. 303 වී ප්‍රභේදය වගා කිරීමෙන් මාස 3 කින් අස්වැන්න ලබා ගත හැකි බවද අක්කරයකින් වී බුසල් 60 – 65 ටත් අතර වී අස්වැන්නක් ලබා ගත හැකි බවද අම්බලන්තොට වී පර්යේෂණ ආයතනය සඳහන් කරයි.දැනටමත් මෙම වී ප්‍රදේශයේ ගොවීන්ට හඳුන්වා දීමේ ප්‍රායෝගික දැනුම්වත් කිරීම් ගණනාවක් වී පර්යේෂණ ආයතනයට අයත් කුඹුරු යායේදී සිදු කර ඇත. වලව, බැරගම, තොග්ගල්ල, සියඹලාගස්විල, මානජ්ජාව යන ප්‍රදේශවල ගොවීන් රාශියක් දැනටමත් මෙම වී ප්‍රභේදය වගා කිරීමටද උනන්දු වී ඇත. යල මහ දෙකන්නයටම නව වී ප්‍රභේදය වගා කිරීමට හැකි වීමද විශේෂ ලක්ෂණයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r1103254</link>
    <topic>නුසුදුසු ලෙස ගබඩා කර තිබූමාගරින් තොගයක් සමඟ අයෙක් දැලේ</topic>
    <author>හසලක සමූහ – බන්දුල ගොඩකුඹුර</author>
    <content>ආහාර ගබඩා කිරීමේ දී ලබා දී තිබෙන උපදෙස් කඩකරමින් ගබඩා කොට තිබූ මාගරින් විශාල තොගයක් සමඟ බෙදා හැරීමේ ආයතනයේ කළමනාකරුවකු පෙරේදා (23) දහවල් අත්අඩංගුවට ගත් බව මහියංගණ ප්‍රාදේශීය සෞඛ්‍ය වෛද්‍ය නිලධාරී කාර්යාලය සඳහන් කරයි.මාගරින් ගබඩා කර තිබූ ශීතාගාරය ක්‍රියා විරහිතව තිබූ බවත් නියමිත සෙල්සියස් අංශක අගය නොමැති වීම යන හේතු මත මෙම මාගරින් ආහාරයට ගැනීමට නොසුදුසු තත්ත්වයට පත්වීම හේතුවෙන් අත්අඩංගුවට ගත් බවත් ශීතාගාරයට සීල් තැබූ බවත් සෞඛ්‍ය වෛද්‍ය නිලධාරී කාර්යාලය පැවසීය.අත්අඩංගුවට ගත් මාගරින් අතර කිලෝ ග්‍රෑම් එකේ පැකට් දොළහකින් යුක්ත පෙට්ටි හතරක් ද ග්‍රෑම් හතළිහේ පැකට් දෙසිය අසූ අටකින් යුක්ත පෙට්ටි දහ හතරක් ද ග්‍රෑම් දෙසිය පනහේ පැකට් හතළිස් අටකින් යුක්ත පෙට්ටි දහයක් ද, ග්‍රෑම් පන්සියේ පැකට් විසිහතරින් යුක්ත පෙට්ටි එකොළහක් ද අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r1103255</link>
    <topic>පුරාවිද්‍යා බිමකට අනවසරයෙන්ඇතුළු වූ අයට දඩ</topic>
    <author>අනුරාධපුර මධ්‍යම විශේෂ</author>
    <content>පුරාවිද්‍යා බිමකට අනවසරෙන් ඇතුළු වී නිදන් සෙවූ බවට අත්අඩංගුවට ගෙන අධිකරණයට ඉදිරිපත් කළ සැකකරුවන් පස් දෙනකුගෙන් වරද පිළිගත් සිවු දෙනකුට රුපියල් 8,80,000ක දඩ මුදලක් ගෙවන ලෙස අනුරාධපුර අතිරේක මහේස්ත්‍රාත් චන්දිම එදිරිමාන්න මහතා නියෝග කළේය.විල්පත්තුව අභය භූමියට ඇතුළු වී පුරාවිද්‍යා බිමක නිදන් සොයා පුරාවස්තු වලට හානි සිදු කිරීම, හා පුරාවිද්‍යා බිමකට අනවසරයෙන් ඇතුළුවීම යන චෝදනා සැකකරුවන්ට එල්ල වී තිබූ අතර සැකකරුවන් සිවු දෙනකු අධිකරණය හමුවේ වරද පිළිගත්තේ ය. එක් වරදකරුවකුට රුපියල් 2,20,000 දඩයක් නියම විය.අධිකරණය හමුවේ වරද පිළිනොගත් සැකකරු මේ මස 31 දක්වා රක්ෂිත බන්ධනාගාර ගත කරන ලෙස මහේස්ත්‍රාත්වරයා නියෝග කළේය. දඩ මුදල් නොගෙවන්නේ නම් විත්තිකරුවන් සිවු දෙනාට වසරක බරපතළ වැඩ සහිත සිර දඬුවමක් ද නියම කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r1103256</link>
    <topic>හම්බන්තොට ආයුර්වේද රෝහල්සංවර්ධනය කිරීමට පියවර</topic>
    <author>එස්. පී. එඩ්වින් - බෙලිඅත්ත සමූහ</author>
    <content>හම්බන්තොට දිස්ත්‍රික්කයේ ආයුර්වේද රෝහල් සංවර්ධනය කිරීමට දකුණු පළාත් සෞඛ්‍ය හා දේශීය වෛද්‍ය අමාත්‍යාංශය පියවර ගෙන ඇත.බෙලිඅත්ත ඩී. ඒ. රාජපක්ෂ ආයුර්වේද රෝහල සහ හම්බන්තොට මීගහජඳුර රෝහලද මේ අතර වෙයි.ගොඩනැගිලි අලුත්වැඩියාව, ජල හා සෞඛ්‍ය පහසුකම් පුළුල් කිරීම, බාහිර හා නේවාසික ප්‍රතිකාර අංශයන්හි පහසුකම් වැඩි දියුණු කිරීම රෝහල් ආශ්‍රිතව ඔසු උයන් ආරම්භ කිරීම ආදිය මෙම සංවර්ධන සැලැස්මට අයත් වෙයි.දකුණු පළාත වෙනුවෙන් රුපියල් ලක්ෂ දෙසිය දහයක පමණ මුදලක් වෙන් කර ඇති බව දකුණු පළාත් ප්‍රධාන ඇමැති ෂාන් විජයලාල් ද සිල්වා මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r1103257</link>
    <topic>රන් මාල හොරකමේ ගියදෙදෙනකු අත්අඩංගුවට</topic>
    <author>ගලෙන්බිඳුණුවැව සමූහ ජයන්ත වාසුලසේන</author>
    <content>හුරුළුවැව පහළදී පිහියක් පෙන්වා කරේ බැඳි රුපියල් 40000 පමණ වටිනා රන් මාලයක් කඩාගෙන යමින් සිටිය සැකකරුවන් දෙදෙනකු යකල්ල ප්‍රදේශයේදී ගලෙන්බිඳුණුවැව පොලිසිය මගින් අත්අඩංගුවට ගෙන ඇත.අත්අඩංගුවට ගත් සැකකරුවන්ගෙන් ප්‍රශ්න කිරීමේදී ඔවුන් ගලෙන්බිඳුණුවැව සහ කැකිරාව ප්‍රදේශවලින් සොරකම් කළ රන් මාල 3 ක් කැකිරාව නගරයේ උකස් කර තිබියදී සොයාගෙන ඇත.අත්අඩංගුවට පත් සැකකරුවන් කළුබේ ගම්මානයේ පදිංචිකරුවන් වෙති. ඔවුන් අනුරාධපුර මහේස්ත්‍රාත් අධිකරණය වෙත ඉදිරිපත් කිරීමෙන් පසු අප්‍රේල් මස 07 වැනි දින දක්වා රක්ෂිත බන්ධනාගාර ගත කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r1103258</link>
    <topic>රඹුක්කන වඩු පාසල අරඹා වසර 40ක් ගතවුණත්පුහුණුව ලබා ඇත්තේ 300යි</topic>
    <author>ඡායාරූප-රඹුක්කන උතුර සමූහ</author>
    <content>කෑගල්ල ඒකාබද්ධ ග්‍රාමීය සංවර්ධන යෝජනා ක්‍රමය යටතේ ආරම්භ කළ රඹුක්කන වැලිගමුව වඩු පාසලින් වසර හතළිහක් ගත වන විටත් පුහුණුව ලබා ඇත්තේ300 ට ආසන්න පිරිසකි.1972 වර්ෂයේ ආරම්භ කර ඇති වැලිගමුව වඩු පාසල නිස්කලන්ක භූමි භාගයක පිහිටා ඇති අතර ගොඩනැගිලි තුනකින් යුක්තය. දේශන ශාලාවක්, ප්‍රායෝගික පුහුණු අංශය, කාර්යාලය දැව ආදර්ශ දැව ගබඩාව යන අංගයන්ගෙන් යුක්තය. වඩු කර්මාන්තය සඳහා අවශ්‍ය සෑම උපකරණයක්ම පාහේ දක්නට ඇතත් ඉන් සමහරක් ඒවා සුළු අඩු පාඩු මධ්‍යයේ පවතින ඒවාය. අප එහි යන විට වඩු ක්‍ෂේත්‍රයේ රැකියාවන් සඳහා යොමුවීමේ දැඩි ආශාවෙන් පසුවන සිසුන් පිරිසක් පුහුණුවීම් කටයුතු වල නිරතව සිටින අයුරු දැක ගැනීමට ලැබිණි. එම සිසුහු සිය අද්දැකීම් මෙසේ පැවසූහ.එච්. චාමන්ත අබේසුන්දර සිසුවා - මම රඹුක්කන මඩවල ප්‍රදේශයේ පදිංචි අයෙක්. මේ වසරේ ජනවාරි මාසේ තමයි ආවේ. පැමිණි කාලයේ මුලින්ම වැඩවලට අත හුරු කිරීමක් කළා. දැන් ටික ටික වැඩවලට යොමුකරමින් දැනුවත් කරනවා. සර් ඉතාම හොඳින් පාඨමාලා කියා දෙනවා.ටී. එච්. ශාන්ත රුමේස් හෙට්ටිආරච්චි සිසුවා - පසුගිය වසරේ තමයි වඩු පාසලට ආවේ. වසරක් ගතවෙලා තියෙනවා. දක්ස වඩු බාස් කෙනෙක් වෙන්න ආශාවක් තියෙනවා. මේ වන විට පුටු, ඩෙස්, වැල්පුටු, කබඩ්, ඇඳ වල් ආදිය පිළිබඳ කියා දීලා තියෙනවා.තාරක මහේෂ් සිසුවා - අපිත් එක්ක පාඨමාලාව සඳහා දහයක් ආවා. නමුත් පාඨමාලාව අවසන්වන කොට ඉන්නේ කීප දෙනයි. දැනට ඉන්නේ පස් දෙනයි. අපි මේ වන විට තරමක දැනුමක් ලබාගෙන තියෙනවා.වැලිගමුවේ යාන්ත්‍රික වඩුපාසලේ ස්ථානභාර නිලධාරී ඒ. ජී. කුලතුංග මහතා - 2008 වර්ෂයේ තමයි ස්ථානභාර නිලධාරී වශයෙන් ආවේ. රජය මගින් හැම පහසුකමක්ම ලබාදී තිබුණත් සිසුනගේ පැමිණීම අඩුවක් තියෙනවා. ආරම්භයේ 15 ක් ආවොත් පාඨමාලාව අවසන 5 ක් විතර තමයි ඉතිරි වෙන්නේ. ගම්වල කොච්චර තරුණ පිරිසක් ඉන්නවාද කිසිම රැකියාවක් නොකර. ;ම් අයට නිසි දැනුමක් මේ සම්බන්ධව නොමැති නිසයි මේවාට සම්බන්ධ නොවන්නේ. ඒ නිසා අදාළ වසම්වල ග්‍රාම නිලධාරී කෘෂිකර්ම සහකාර සමෘද්ධි නිලධාරී මහත්ම මහත්මීන් ඒ අයව දැනුවත් කරනවා නම් මීට වැඩි පිරිසක් එන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r1103259</link>
    <topic>ගම්පහ පොදු ළිදේවැඩ අතරමග</topic>
    <author>යක්කල විශේෂ - රුවන් සමන්ත</author>
    <content>ගම්පහ මහ නගර සභාවට අයත් ඉහළගම විජයාරාම පාරේ පොදු නාන ළිද අලුත්වැඩියා සිදුකළ කොන්ත්‍රාත්කරුට නියමිත පරිදි මුදල් නොගෙවීම නිසා ළිදේ අලුත්වැඩියා කටයුතු අතරමග නවතා දමා සියලු බඩු බාහිරාදියද රැගෙන කොන්ත්‍රාත්කරු පිටවී ඇති බව ප්‍රදේශවාසීහු පවසති.විශාල පිරිසක් ප්‍රයෝජනයට ගන්නා මේ ළිඳ අලුත්වැඩියා කිරීම සඳහා රුපියල් ලක්ෂ තුනක මුදලක් වෙන් කර ඇතත් නගර සභාව මගින් කොන්ත්‍රාත් කරුට නියමිත පරිදි මුදල් ගෙවා නොමැති බැවින් අලුත්වැඩියා කටයුතු ඇනහිට ඇතැයි කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r11032510</link>
    <topic>මීගොඩ - පාදුක්කමාර්ගය අබලන්</topic>
    <author>මීගොඩ සමූහ - ඩබ්ලිව්. ඩී. ජයතිස්ස</author>
    <content>මාර්ග අංක 125 පාදුක්ක - පිටකොටුව බස් මාර්ගයේ මීගොඩ සිට පාදුක්ක දක්වා මාර්ගය අබලන් වී තිබේ. මේ නිසා ප්‍රදේශවාසීහු අසීරුතාවට පත්ව ඇති අතර මාර්ගය පිළිසකර කරදෙන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=r11032511</link>
    <topic>දෙමටගොඩ දුම්රිය ස්ථානයේමගීන්ට ප්‍රමාණවත් පහසුකම් නෑ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>උතුරු දුම්රිය මාර්ගයේ කොළඹ කොටුවේ සිට මරදාන දුම්රිය ස්ථානය පසුකළ විට හමුවන ප්‍රථම දුම්රිය ස්ථානය වන දෙමටගොඩ දුම්රිය ස්ථානයේ පහසුකම් ප්‍රමාණවත් නැති බව මගීහු කියති.1982 ජූනි මාසයේ 4 වැනි දින විවෘත කරන ලද මේ දුම්රිය ස්ථානය ඉතා දිගු දුම්රිය වේදිකා දෙකක් සහිතව දුම්රිය මාර්ග තුනකින් සමන්විත වේ.මෙහි වේදිකා දෙකේ ගොඩනැඟිලිවලින් ප්‍රයෝජනයක් නොගන්නා බව මගීහු කියති.දුම්රිය ස්ථානයට අයත් එක් වේදිකාවක ඇති දුම්රිය ප්‍රවේශපත්‍ර නිකුත් කරන කවුළු පද්ධතියම වසා දමා ඇත.ප්‍රවේශ පත්‍ර නිකුත් කරන්නේ අනෙක් වේදිකාවේ ඇති කුඩා කාමරයකය. වැසිකිළි පහසුකම් ද ප්‍රමාණවත් නොවේ. ගැහැනු පිරිමි දෙපක්ෂයටම ඇත්තේ එක් වැසිකිළියක් පමණි.කාන්තාවන් සඳහා වෙනම වැසිකිළියක් ඉදිකිරීමට ඕනෑ තරම් ඉඩ පහසුකම් ඇතිබව මගීහු කියති. දෙමටගොඩ නගරය කොතරම් සංවර්ධනය වුවත් දෙමටගොඩ දුම්රිය ස්ථානය තවමත් පහසුකම් කිසිවක් නොමැතිව නොදියුණු තත්ත්වයේ පවතී.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s1103251</link>
    <topic>ලෝක සූර ඔස්ට්‍රේලියාව ඉන්දියාව ඉදිරියේ අසරණ වෙයි</topic>
    <author/>
    <content>වත්මන් ලෝක සූරයින් කඩුලු 5කින් පරදවා සත්කාරක ඉන්දියාව අවසන්පූර්ව වටයට පිවිසීමට ඊයේ (24) සමත්විය. ලෝක කුසලාන ක්‍රිකට් තරගාවලියේ දැඩි පේ‍්‍රක්‍ෂක අවදානයක් දිනාගත් තරගය වූ අර්ධ අවසන් පූර්ව වටයේ දෙවන තරගය අහමදාබාද් ෂර්දාරි පටේල් ක්‍රීඩාංගණයේදී දිවා/රාත්‍රී තරගයක් ලෙස නිමාවට පත්වුණි.ජයග්‍රාහී ලකුණු 261ක ඉලක්කයක් හඹා ගිය ඉන්දීය කණ්ඩායම ඕවර 47.4 කදී කඩුලු 5ක් දැවී සිය ජයග්‍රහණය තහවුරු කරගනු ලැබීය.ප්‍රබල ඔස්ට්‍රේලියානු පන්දු යවන්නන් දැඩි පීඩනයකට හසුකර ගනිමින් ඉක්මන් ලකුණු කරා ඉන්දීය ඉනිම රැගෙන යාමට ක්‍රීඩකයින් සමත්කම් දැක්වීය.ඉන්දීය සුපිරි පිතිකරු සචින් ටෙන්ඩුල්කාර් ලෝක කුසලාන ක්‍රිකට් තරග මාලාවේ වැඩිම ලකුණුලාභියා ලෙස පෙරමුණට පැමිණීමට සමත් විය.ඊයේ තරගයේදී ඔහු ලබාගත් ලකුණු 53 ත් සමඟ මුළු ලකුණු 379 ක් ලබා පෙරමුණට පත්විය. තරග 7කදී ශතක 2 ක් අර්ධ ශතක 1 ක් ලබාගත් තෙන්ඩුල්කාර් ක්‍රිකට් වාර්තා පොතද අලුත් කරනු ලැබීය. එක්දින තරග බිමේ වැඩිම ලකුණුලාභියා ලෙස ගෞරවය දිනාගෙන සිටින ඔහු ලකුණු 18000 ක් ලබාගත් ලොව පළමු ක්‍රීඩකයා බවට පත් විය.පේ‍්‍රක්‍ෂකයින් අමන්දානන්දයට පත්කරමින් ඉන්දීය ජයග්‍රාහී ඉනිමේ දී යුවරාජ් සිං නොදැවී ලකුණු 57ක් රැස් කළේය. ඔහුගේ ඉනිමට හතරේ පහර 8ක් එක්ව තිබුණි. ගෞතම් ගම්භීර් ලකුණු 80ක්, සුරේෂ් රයිනා නොදැවී ලකුණු 34ක්, විරාත් කෝලි ලකුණු 24ක් රැස් කළහ.පන්දු යැවීමේදී බ්‍රෙට් ලී, ෂෝන් ටෙයිට්, ෂේන් වොට්සන් හා ඩේවිඩ් හසී කඩුලු 1 බැගින් දවාගත්හ.මේ අනුව පාකිස්තානය හා ඉන්දියාව අතර අවසන් පූර්ව තරගයේදී තියුණු තරගයක් දැක බලා ගැනීමට පේ‍්‍රක්‍ෂකයනට අවස්ථාව උදාවනු ඇත.කාසියේ වාසිය දිනූ ඔස්ට්‍රේලියානු කණ්ඩායම පළමුව පන්දුවට පහරදුන් අතර නියමිත ඕවර 50 තුළදී කඩුලු 6 ක් දැවී ලකුණු 260 ක් රැස් කළේය. රඳවාගත් ලකුණු වේගය 5.20 කි.නායක රිකි පොන්ටිං නායකත්ව ඉනිමක් ක්‍රීඩා කරමින් විශිෂ්ට පිතිහරඹයක නිරත වී අගනා ලකුණු 104 ක් රැස් කළේ හතරේ පහර 7 ක් හා එක් හයේ පහරක් සමගිනි. බ්‍රැඩ් හැඩ්න් ලකුණු 53 ක්ද, ඩේවිඩ් හසි නොදැවී ලකුණු 38 ක්ද, ෂේන් වොට්සන් ලකුණු 25 ක්ද රැස් කළහ.පන්දු යැවීමේදී යුවරාජ් සිං ලකුණු 44 කට කඩුලු 2 ක්ද, රවිචන්ද්‍රන් අශ්වින් ලකුණු 52 කට කඩුලු 2 ක්ද, සහීර් ඛාන් ලකුණු 53 කට කඩුලු 2 ක්ද බැගින් දවා ගත්හ.තරගයේ වීරයා සම්මානය යුවරාජ් සිංට හිමිවිය.ඔස්ට්‍රේලියාව කඩුලු 6 ක් දැවී (ඔවර 50) 260රිකි පොන්ටිං 104, බ්‍රැඩ් හැඩ්න් 53, ඩේවිඩ් හසි (නොදැවී) 38, ෂේන් වොට්සන් 25 (රවිචන්ද්‍රන් අශ්වින් 52/2, සහීර් ඛාන් 53/2 යුවරාජ් සිං 44/2)ඉන්දියාව කඩුලු 5 දැවී (ඕවර 47.4) 261සචින් තෙන්ඩුල්කාර් 53, ගෞතම් ගම්භීර් 50, යුවරාජ් සිං (නොදැවී) 57, විරාත් කෝලි 24, සුරේෂ් රයිනා (නොදැවි) 34(බෙට් ලී 45/1, ෂෝන් ටෙයිට් 52/1, ෂේන් වොට්සන් 37/1, ඩේවිඩ් හසී 19/1).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s1103252</link>
    <topic>ද. අපි‍්‍රකා-නවසීලන්තඅර්ධ අවසන් තරගය අද</topic>
    <author/>
    <content>ලෝක කුසලාන තරග මාලාවේ අර්ධ අවසන් පූර්ව වටයේ තුන්වැනි දිවා / රාත්‍රි තරගය අද (25) දකුණු අපි‍්‍රකාව හා නවසීලන්තය අතර බංග්ලාදේශයේ ඩැකා නුවර ෂෙරේ බංග්ලා ක්‍රීඩාංගණයේ දී පැවැත්වේ.මූලික වටයේ දී ‘ඒ’ කාණ්ඩයේ තරග වැදුණු නවසීලන්තය තරග 6 කින් තරග 4 ක් ජයගෙන ප්‍රසාද ලකුණු 8 ක් ලබා ‘ඒ’ කාණ්ඩයේ සිවු වැනි ස්ථානය හිමිකර ගත් අතර දකුනු අපි‍්‍රකාව ‘බී’ කාණ්ඩය නියෝජනය කරමින් තරග 6 කින් තරග 5 ක්ම ජයගෙන ප්‍රසාද ලකුණු 10 ක් ලබා ‘බී’ කාණ්ඩයේ පෙරමුණ ගත්තේ ය.පසුගිය ලෝක කුසලාන තරගමාලා 5 ක දී තෙවරක්ම අවසන් පූර්ව වටයට පැමිණීමට දකුණු අපි‍්‍රකාව සමත් වූ අතර එක් තරගමාලාවක දී අර්ධ අවසන් පූර්ව වටයේදීත් තවත් තරග මාලාවක දී මූලික වටයේ දීත් තරගාවලියෙන් ඉවත්විය.නවසීලන්තය හා දකුණු අපි‍්‍රකාව අතර මේ දක්වා එක්දින තරග 51 ක් පවත්වා ඇති අතර ඉන් තරග 30 ක ජය හිමිකර ගැනීමට දකුණු අපි‍්‍රකාව සමත් වී ඇත. තරග 17 ක ජය නවසීලන්තයට හිමි වී ඇත. ප්‍රතිඵල රහිතව තරග 4ක් නිමාවට පත්වී තිබේ. මෙවර ලෝක කුසලාන තරග මාලාවේ මූලික වටයේ නවසීලන්තය සහභාගි වූ අවසන් තරගයට (ශ්‍රී ලංකාව සමඟ) ක්‍රීඩා නොකළ නායක ඩැනියෙල් විටෝරි අද තරගයට සහභාගිවීමට නියමිත අතර ආබාධයකට ලක්වී සිටින වේගබන්දු යවන ක්‍රීඩක හමීෂ් බෙනට් වෙනුවට ඩැරිල් ටෆී කණ්ඩායමට එක්වී සිටියි.මූලික වටයේ දී පිතිහරඹ අංශයෙන් දස්කම් පෑ රොස් ටේලර්, බ්‍රෙන්ඩන් මැක්ලම් සහ මාර්ටින් ගුප්ටිල් අදත් නවසීලන්තයේ ඉනිම ගොඩ නගනු ඇතැයි අපේක්‍ෂා කළ හැකිය.දකුණු අපි‍්‍රකාව වෙනුවෙන් හෂීම් අම්ලා, ඒ. බී. ඩිවිලියර්ස්, ජේ. පී. දුමිනි සහ නායක ග්‍රෙහැම් ස්මිත් පිතිහරඹ අංශයෙන් ඉදිරියෙන් සිටින අතර රොබින් පීටර්සන්, ලොන්වාබෝ සොට්සොබේ සහ ඉම්රාන් තාහිර් පන්දු යැවීමේ අංශයෙන් කැපී පෙනෙන දස්කම් දක්වනු ඇතැයි අපේක්‍ෂා කළ හැක.මූලික වටයේ දී එතරම් දස්තම් දැක්වීමට අසමත් වුවද මේ තීරණාත්මක තරග වටයේ දී තුන් ඉරියව් ක්‍රීඩක ජැක් කලීස් කෙරෙහි නායක ස්මිත් ඉමහත් බලාපොරොත්තු තබාගෙන සිටියි. “මේක හරියට විභාගයක් වාගෙයි. ඒත් දැඩි කැපවීමකින් යුතුව සූදානම් වුවහොත් විභාගයට හෝ නිවැරැදි ලෙස පිළිතුරු සැපයුව ගොස් විභාගය සමත් වෙන්න පුලුවනි” ජැක් කලීස් ක්‍රිකින්ෆෝ වෙබ් අඩවියට ප්‍රකාශ කළේ ය.එබැවින් අද තරගය දෙපිලටම ඉතා තීරණාත්මක තරගයක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s1103253</link>
    <topic>මුරලි සූදානම්</topic>
    <author/>
    <content>එංගලන්තය සමඟ හෙට (26) පැවැත්වෙන ලෝක කුසලාන තරගමාලාවේ අර්ධ අවසන් පූර්ව තරගය සඳහා ක්‍රීඩා කිරීමට සුපිරි දඟ පන්දු යවන්නා වන මුත්තයියා මුරලිදරන්ට හැකිවනු ඇතැයි ශ්‍රී ලංකා පිලේ පුහුණුකරු ට්‍රෙවර් බේලිස් විශ්වාසය පළකළේය.එක්දින පිටියේ කඩුලු 530 ක් දවාලමින් වැඩිම එක්දින කඩුලුලාභියා ලෙස වාර්තාව උසුලන 38 හැවිරිදි මුරලිදරන් ලෝක කුසලාන තරගමාලාවේ මූලික වටයේ නවසීලන්තය සමඟ පැවැති තරගය අතරතුරදී පාදයේ ආබාධයකින් පීඩාවට පත්ව සිටියේය. පෙරේදා (23) පුහුණුවීම්වලට ද ඔහු සහභාගි වූයේ මඳ වශයෙනි. ”මුරලි පෙරේදා මිනිත්තු 20 ක් පමණ පන්දු යැවීමේ පුහුණුවීම්වල යෙදුණා. ඔහුට එංගලන්තය සමඟ පැවැත්වෙන තරගයට ක්‍රීඩා කිරීමට හැකි වේවා කියලා අපි විශ්වාස කරනවා” බේලිස් පැවැසීය. ”ඔහු නිශ්චිත වශයෙන්ම ශ්‍රී ලංකා පිලේ ඉතා අත්‍යවශ්‍ය ක්‍රීඩකයෙක්.”.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s1103254</link>
    <topic>වරාය වර්ණ ප්‍රදානයජනපති අතින් අද</topic>
    <author/>
    <content>ශ්‍රී ලංකා වරාය අධිකාරියේ ක්‍රීඩා වර්ණ රාත්‍රිය අද රාත්‍රී 7.00ට ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වේ. වරාය අධිකාරිය නියෝජනය කරමින් ජාතික හා ජාත්‍යන්තර තරග ජයග්‍රහණය කළ ක්‍රීඩක ක්‍රීඩිකාවන් 138කට මෙහිදී වර්ණ ප්‍රදානය කෙරේ. මේ ක්‍රීඩක ක්‍රීඩිකාවන් ක්‍රීඩා 12කින් දක්ෂතා දැක්වූවෝ වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s1103255</link>
    <topic>බේස්බෝල් මුල් පුටුවඇමැති එස්. බී. ට</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා බේස්බෝල් සංගමයේ සභාපති ලෙස උසස් අධ්‍යාපන ඇමැති එස්. බී. දිසානායක මහතා අද නිතරගයෙන් තේරී පත් වේ.ක්‍රීඩා ඇමැතිවරයෙකු ලෙස ද, කටයුතු කළ එස්. බී. දිසානායක මහතා මේ තනතුර භාරගැනීමට තීරණය කර ඇත්තේ බේස්බෝල් සංගමයේ නිලධාරීන් පිරිසකගේ බලවත් ඉල්ලීමක් මතය. මේ සමඟ බේස්බෝල් ක්‍රීඩාවේ විශාල දියුණුවක් සිදුවෙතැයි විශ්වාස කෙරේ.බේස්බෝල් සංගමයේ හිටපු සභාපති පොලිස් අධිකාරී එරික් පෙරේරා මහතා මෙවර උපසභාපති තනතුර භාරගෙන ඇත.ලේකම් තනතුරට මනෝජ් කෞෂල්‍ය ප්‍රනාන්දු මහතා, භාණ්ඩාගාරික ලෙස ඩී. එම්. තෙන්නකෝන් මහතා නිතරගයෙන් තේරී පත්ව ඇත. ලබන අප්‍රේල් මාසයේ පාකිස්තානයේ ලාහෝර් නුවර දී පැවැත්වෙන දකුණු ආසියානු බේස්බෝල් තරගාවලිය නව පරිපාලනයේ ප්‍රධාන ඉලක්කය වී ඇත. එමෙන්ම 2013 දී එම තරගාවලිය ශ්‍රී ලංකාවේ පැවැත්වීමට ද අපේක්‍ෂාවකි.මේ අතර හෝමාගම මහින්ද රාජපක්‍ෂ විදුහල් ක්‍රීඩාංගණයේ බේස්බෝල් ක්‍රීඩාව සඳහා සියලු පහසුකම් ඇතිකිරීමට ද සංගමය සැලසුම් කොට ඇත. අධ්‍යාපන ඇමැති බන්ධුල ගුණවර්ධන මහතාගේ සහයෝගය මත මේ ව්‍යාපෘතිය ක්‍රියාත්මක කිරීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s1103256</link>
    <topic>සා. සෙබස්තියන් වසර 44කට පසු ජය ලබයි</topic>
    <author>ඩිල්වින් මෙන්ඩිස්</author>
    <content>මොරටුව වේල්ස් කුමර විදුහලත් සාන්ත සෙබැස්තියන් විදුහලත් අතර පැවති 61 වෙනි මහා රන් සටන වසර 44 කට පසු ජය ගැනීමට සාන්ත සෙබැස්තියන් විදුහල සමත් විය. ඔවුන් 1966 දී සරත් පෙරේරාගේ නායකත්වයෙන් අවසාන වරට ජය වාර්තා කර තිබුණි. මොරුටව ටිරෝන් ප්‍රනාන්දු ක්‍රීඩාංගණයේ පැවති මෙම තරගයෙන් සාන්ත සෙබැස්තියන් විදුහල කඩුළු 10 ක පහසු ජයක් වාර්තා කළහ.වේල්ස් කුමාර – 201 ෂිහාන් ජයසුරිය 82, තරිදු ඩිල්ෂාන් 27, කුසල් මෙන්ඩිස් 41, (සහිත ද මෙල් 5 / 55, අමිල අපෝන්සු 3 / 18) සහ 176 - ෂිහාන් ජයසුරිය 79, අශෙන් මෙන්ඩිස් 34, (අමිල අපෝන්සු 4 / 44, අනුත් ද අල්විස් 4 / 32)සාන්ත සෙබැස්තියන් – 363 / 5  ඩෂද ප්‍රනාන්දු නොදැවී 129, සන්ත ද මෙල් 43, චරිත් ප්‍රනාන්දු 26, අනුක් ද අල්විස් නොදැවී 27, ලුක් ජයදේව 50එක්දින තරග ජයත් සෙබස්තියන්ටදෙවිදුහල් අතර එක් දින තරගයෙන්ද කඩුළු හයක ජයක් සාන්ත සෙබැස්තියන් විදුහල සමත් විය.වේල්ස් කුමාර – 287 / 9 (50) ෂෙහාන් ජයසුරිය 143, කුසල් මෙන්ඩිස් 82 (විශ්ව ප්‍රනාන්දු 4 / 54) සාන්ත සෙබැස්තියන් – 288 / 4 (47)සහිත ද මෙල් නොදැවී 107 ඔෂද ප්‍රනාන්දු නොදැවී 72, දේශාන් ඩයස් 24, මාර්ලන් ප්‍රනාන්දු 48 (සහාන් අඩීෂ 2 / 43).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s1103257</link>
    <topic>වූෂු සභාපති ඇමැති ටී.බී.</topic>
    <author/>
    <content>ශ්‍රී ලංකා වූෂු සම්මේලනයේ නව සභාපතිත්වය යළිත් වරක් අමාත්‍ය ටී. බී. ඒකනායක මහතාට නිතරගයෙන් හිමි විය. පසුගියදා බත්තරමුල්ල සංස්කෘතික අමාත්‍යාංශ ශ්‍රවණාගාරයේ දී ශ්‍රී ලංකා වූෂු සම්මේලනයේ වාර්ෂික මහ සභා රැස්වීම පැවැත්වුණි.උප සභාපති - විජිත ප්‍රියන්ත එදිරිසිංහ, එච්. එච්. ආනන්ද කුමාර, පී. එම්. නිශාන්ත පතිරාජ, ලේකම් - මානෙල් ධර්මකීර්ති, උපලේකම් - රුචිර බෝධිනාගොඩ, ඩබ්ලිව්. එම්. වසන්ත රංජිත් බණ්ඩාර, භාණ්ඩාගාරික - එච්. එම්. එච්. සත්කුමාර, උප භාණ්ඩාගාරික - එම්. පී. අජිත් මාරසිංහ, විධායක කමිටු සාමාජික - එම්. සී. එම්. සුදත් ශාන්ත, ජී. ජී. ලසන්ත කුමාර, එස්. ඩී. එල්. කරුණාරත්න, ටී. ඩබ්ලිව්. සුගත් කෝලිත, එච්. එම්’ චානක සජිත්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s1103258</link>
    <topic>වයඹ ක්‍රිකට් ගැටුම අද-හෙට වෙළගෙදරදී</topic>
    <author>ෆ්‍රැන්සිස් වර්ණකුලසූරිය</author>
    <content>කුරුණෑගල වයඹ රාජකීය විදුහල සහ ශ්‍රීමත් ජෝන් කොතලාවල විදුහල අතර 7 වැනි වරටත් පැවැත්වෙන වයඹ ක්‍රිකට් ගැටුම මාර්තු අද (25) හෙට (26) දෙදින තුළ කුරුණෑගල වෙළගෙදර ක්‍රීඩාංගණයේදී පැවැත්වේ.තුන්වැනි වරට පැවැත්වෙන සීමිත ඕවර තරඟය මාර්තු 27 වන ඉරිදා එම ක්‍රීඩාංගණයේදීම පැවැත්වීමට නියමිතය. මෙතෙක් පැවැති මහා ක්‍රිකට් තරඟ සියල්ලම ජය පැරදුමෙන් තොරව අවසන් වී ඇති අතර පැවති සීමිත ඕවර් තරඟ දෙකේම ජය වයඹ රාජකීයයන් සතුකරගෙන තිබේ.තුන් ඉරියව්වේ දක්‍ෂතා පෙන්වන හතරවන වසරේ ක්‍රීඩක දිලීප නවරත්න වයඹ රාජකීය විදුහල මෙහෙයවන අතර දෙවන වසරේ ක්‍රීඩක දකුණතින් දඟපන්දු යවන හරේන්ද්‍ර රෂ්මික උපනායක වශයෙන් කටයුතු කරයි. නායක දිලීප නවරත්න මේ වන විට ලකුණු 584ක් ඉක්මවා ඇති අතර කඩුළු 12ක් දවාගෙන ඇත. වයඹ රාජකීය පිල පාසල් ක්‍රිකට් තරඟ වාර 06 කට සහභාගී වී එක් තරඟයක ජය වාර්තා කරගෙන ඇති අතර සෙසු තරඟ ජය පැරදුමෙන් තොරව අවසන් වී ඇත.තුන්ඉරියව්වේම දක්‍ෂ හතරවන වසරේ ක්‍රීඩක ආර්. ඩී. ඒ. එන්. රත්නායක ශ්‍රීමත් ජෝන් කොතලාවල පිල මෙහෙයවයි. වමතින් දඟ පන්දු යන ආර්. එම්. ඩී. බී. රාජපක්‍ෂ උපනායක වශයෙන් කටයුතු කරයි. මෙම පාසල් වාරයේ තරඟ වාර 04කට සහභාගී වී සිටින ශ්‍රීමත් ජෝන් කොතලාවල පිල තරඟ 02ක ජය වාර්තාකරගෙන ඇති අතර සෙසු තරඟ ජයපරාජයෙන් තොරව අවසන් කර ඇත.වයඹ රාජකීය පිලේ පුහුණුකරු ලෙස ධර්මාශෝක විදුහල් ක්‍රිකට් ක්‍රීඩකයෙකුව සිටි සමන්ද සිල්වා මහතා කටයුතු කරන අතර ශ්‍රීමත් ජෝන් කොතලාවල පිලේ පුහුණුකරු ලෙස කුරුණෑගල මලියදේව විදුහලේ ක්‍රිකට් ක්‍රීඩකයෙකුව සිටි තුසිත හේරත් මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s1103259</link>
    <topic>අයි. විජේසිංහ අනුස්මරණ වොලිබෝල් කොළොන්නාවේදී</topic>
    <author/>
    <content>වොලිබෝල් ක්‍රීඩාවට විශාල මෙහෙවරක් ඉටු කළ ජාතික සංගමයේ හිටපු උප සභාපති, ලේකම්, විනිසුරු මෙන්ම හිටපු ජාතික පුහුණුකරු අයි. විජේසිංහ අනුස්මරණ කුසලාන ආරාධිත වොලිබෝල් තරගාවලිය අප්‍රේල් මස 2 හා 3 දෙදින තුළ කොළොන්නාව උමගිලිය ක්‍රීඩාංගණයේදී පැවැත්වේ.කොළොන්නාවට කාන්තා වොලිබෝල් ක්‍රීඩාව හඳුන්වා දුන් නැසී ගිය විජේසිංහ මහතා සෙන්ට්‍රල් ක්‍රීඩා සමාජයේ නිර්මාතෘවරයා ද වේ.තරගාවලියට ගුවන් හමුදාව, නාවික හමුදාව, පොලිසිය, තරුණ සේවා, වරාය අධිකාරිය, කොස්වාඩිය විජය, මාදම්පේ සේනානායක, දුම්රිය දෙපාර්තමේන්තුව හා විදේශ රැකියා ප්‍රවර්ධන අමාත්‍යාංශයේ කණ්ඩායම් සහභාගි වේ.ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා හා පාර්ලිමේන්තු මන්ත්‍රී ආර්. දුමින්ද සිල්වා යන මහත්වරුන්ගේ ප්‍රධානත්වයෙන් පැවැත්වෙන තරගාවලියට ජනාධිපති වෘත්තීය සමිති අධ්‍යක්‍ෂ ජෙනරාල් භාරත ලක්‍ෂ්මන්, කොළොන්නාව නගරාධිපති චිත්‍රා ඩයස් යන මහත්වරු සහභාගි වෙති.ජයග්‍රාහී කණ්ඩායමට රුපියල් 25000 ක් හා අනුසූරයන්ට රුපියල් 15000 ක් සමඟ කුසලාන පිරිනැමේ. දක්‍ෂතම ක්‍රීඩක ක්‍රීඩිකාවන්ට ද තෑගි හා කුසලාන හිමිවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=s11032510</link>
    <topic>පාසල් තරග 28කට ඩයලොග් අනුග්‍රහය</topic>
    <author>ජගත් ගුණවර්ධන</author>
    <content>දිවයන පුරා නගර 16 ක් නියෝජනය වන පරිදි විදුහල් 56 ක් තරගවදින ප්‍රධාන පෙළේ අන්තර් පාසල් ක්‍රිකට් තරග 28ක් සඳහා අනුග්‍රාහකත්වය ලබාදීමට ඩයලොග් ආසිආටා සමාගම එක්වේ.ශ්‍රී ලංකාවේ ප්‍රධානපෙළේ විද්‍යුත් සන්නිවේදන සේවා සැපයුම්කරුවකු ලෙස නම් දරා සිටින ඩයලොග් ආසිආටා සමාගම මේ වසරේ පාසල් ක්‍රිකට් වාරයේදී තරග 28ක ප්‍රධාන අනුග්‍රාහකත්වය සපයා තිබේ.කොළඹ ප්‍රදේශයට පමණක් සීමා නොවී කොළඹින් බැහැර ඈත ගම්බද ප්‍රදේශවලද පාසල් ක්‍රිකට් තරගාවලි සඳහා අනුග්‍රාහකත්වය ලබා දී තිබීම විශේෂ ලක්ෂණයකි.කොළඹ සාන්ත ජෝසප් - සාන්ත පීතර විදුහල , ඩී.එස්.සේනානායක - මහානාම , තර්ස්ටන් – ඉසිපතන, මොරටුව සාන්ත සෙබස්තියන් -වේල්ස් කුමර, ගාල්ල රිච්මන්ඩ් - මහින්ද, මහනුවර ත්‍රිත්ව, සාන්ත අන්තෝනි (එක්දින) කිංග්ස්වුඩ් - ධර්මරාජ, යපනය විදුහල - සාන්ත පැට්‍රික්, යාපනය මධ්‍ය මහා විද්‍යාලය - සාන්ත ජෝන්, මාතර රාහුල - සාන්ත ඇලෝසියස්, අම්බන්ගොඩ ධර්මාශෝක - දේවානන්ද, අනුරාධපුර මධ්‍ය මහා විද්‍යාලය - සාන්ත ජෝසප්, හම්බන්තොට රාජපක්ෂ මධ්‍ය මහා විද්‍යාලය - දික්වැල්ල මධ්‍ය මහා විද්‍යාලය, මාතර සාන්ත තෝමස් - සාන්ත සර්වේසස්, හම්බන්තොට සාන්ත මේරි - සහිරා, කළුතර විද්‍යාලය - තිස්ස විද්‍යාලය, අම්බලන්තොට ථේරපුත්ත - විජය බා, බදුල්ල මධ්‍ය මහා විද්‍යාලය - සරස්වතී, බදුල්ල ධර්මදූත - ඌව විදුහල, බණ්ඩාරනායක ගම්පහ - බණ්ඩාරනායක වේයන්ගොඩ, ගාල්ල විද්‍යාලෝක - මීපාවල අමරසූරිය, ත්‍රිකුණාමලය හින්දු විද්‍යාලය - විශ්වානන්ද විද්‍යාලය, රත්නපුර සීවලී මධ්‍ය මහා විද්‍යාලය - ගන්කන්ද මධ්‍ය මහා විද්‍යාලය, කෑගල්ල සාන්ත මේරි - කෑගලු විද්‍යාලය, කුරුණෑගල රාජකීය - සාන්ත ජෝන්, හොරණ තක්ෂිලා මධ්‍ය මහා විද්‍යාලය - පිළියන්දල මධ්‍ය මහා විද්‍යාලය, මතුගම ආනන්ද - සාන්ත මේරි විද්‍යාල මෙවර අනුග්‍රාහකත්වය ලබන තරග වේ.මේ අනුග්‍රාහකත්වය පිරිනැමීම පිළිබඳ මාධ්‍ය හමුවක් පසුගියදා ඩයලොග් ෆියුචර් වර්ල්ඩ් හී පැවැත්විණි. එහිදී අදහස් දැක්වූ ඩයලොග් ආසිආටා අධ්‍යක්ෂ / සමූහ ප්‍රධාන විධායක නිලධාරි හාන්ස් විජේසූරිය මහතා පාසල් ක්‍රීඩාවල කූටප්‍රාප්තිය මෙම අන්තර් පාසල් ක්‍රිකට් තරග වාරයයි. (ඕඪඨ ර්චබජඩ) ඒ තුළ ඇති තරගකාරීත්වය හා ක්‍රීඩාලෝලීත්වය යන සාධක සැලකිල්ලට ගෙන තමයි මේ පාසල් ක්‍රිකට් තරගවලට අනුග්‍රාහකත්වය ලබාදීමට මුල් වුණේ. මම විශ්වාස කරනවා ලංකාවේ ක්‍රිකට්වලට රුකුලක් වීම බිම්මට්ටමේ සිට ඉහළට ගැනීමට සහ ස්ථාවර කිරීමට එය අනාගතයේදී ලොකු ආයෝජනයක් වෙනවා. ඒක ප්‍රයෝජනවත් වෙනවා” යැයි පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=f1103251</link>
    <topic>සන්ධානයටනගර බලයත්ලබා ගැනීම දුෂ්කර නෑ</topic>
    <author>සාකච්ඡා කළේ උදිත ගුණවර්ධන</author>
    <content>පසුගිය පළාත් පාලන මැතිවරණය, එහි ප්‍රතිඵලය මෙරට දේශපාලන හා සංවර්ධන ගමන් මඟට බලපාන්නේ කෙසේද? හා තවත් කාලීන දේශපාලන හා සමාජීය කරුණු පිළිබඳ ඇමැති එස්. බී. දිසානායක මහතා සමඟ සිදුකළ සාකච්ඡාවකි.* පසුගිය පළාත් පාලන මැතිවරණයේදී අපේක්ෂා කළ තරමටත් වඩා ඉහළ ජයග්‍රහණයක් ලබා ගැනීමට එක්සත් ජනතා නිදහස් සන්ධානයට පුළුවන්කම ලැබී තිබෙනවා. මේ ජයග්‍රහණය පිළිබඳ ජ්‍යෙෂ්ඨ දේශපාලනඥයකු විදිහට ඔබේ අදහස මොන වගේද?අපේක්ෂා කළ තරමටත් වඩා කියන කාරණය වැරැදියි. මා නම් මේ පළාත් පාලන මැතිවරණයේදී බලාපොරොත්තු වූ ආකාරයේම ප්‍රතිඵලයක් තමයි ලැබී තිබෙන්නේ. සමහරු හිතුවේ අත්‍යවශ්‍ය භාණ්ඩවල මිල ඉහළ යාම වැනි දේවල් නිසා නිදහස් සන්ධානය ලබා ගන්නා ඡන්ද ප්‍රමාණය අඩුවෙයි ජයග්‍රහණය කරන ආයගේ ප්‍රමාණය අඩුවෙයි කියලා.මේ මොහොත වනවිට ඔවුන්ගේ මේ සියලු තක්සේරු කිරීම් වැරැදිලා තිබෙන්නේ. අපේ රටේ ජනතාව දැන් එදා වගේ නොවෙයි දුරදිග බලා තමයි ඕනෑම තීන්දුවක් ගන්නේ. එම දේශපාලන පරිනතභාවය තමයි පසුගිය ඡන්ද ප්‍රතිඵලවලින් අපට දැක ගන්නට ලැබුණේ. මා මැතිවරණයේදී ප්‍රදේශ රාශියකට ගියා. ඒ හැමතැනදීම ජනතා ප්‍රතිචාරය හා ආකර්ශනය ඉතාමත් ඉහළින් අප වෙත ලැබී තිබුණා. මේ මොන විදිහට බැලුවත් මේ පළාත් පාලන මැතිවරණය අපි පිවිසෙන්නේම ජයග්‍රහණය ගැන වු හොඳ විශ්වාසයක් ඇතිවයි.අප දැන් බලමු මේ මැතිවරණයට විපක්ෂය පිවිසුනේ කොහොමද කියලා. ඒ අය මැතිවරණ ව්‍යාපාරයට එන්නෙම යූ.ඇන්.පී., ජේ.වී.පී. සහ එල්.ටී.ටී.ඊ. හිතවාදී කියන තුන් පාර්ශ්වය සමඟ නිල නොවන විදිහට සන්ධානගත වෙලා.ඔවුන්ගේ මැතිවරණ ක්‍රියාකාරකම් මතුපිටින් බලපුවාම අලියා සීනුව විදිහට බෙදී සිටියාට අභ්‍යන්තර වශයෙන් ඔවුන්ගේ අරමුණු හා අදහස් අතර විශාල සමානකමක් තිබුණා. අප දැක්ක ප්‍රධාන දේ තමයි මහ මැතිවරණයකදී ඉදිරියට ගත යුතු සටන් පාඨයක් වන ජීවන වියදම ඉහළ යාම, විරැකියාව, දූෂණය වැනි මාතෘකා ගමේ මැතිවරණයේදී සටන්පාඨ විදිහට පාවිච්චි කිරීම. ඔවුන්ගේ මේ භාවිතයේම විශාල වැරැද්දක් තිබුණා.නිදහස් සන්ධානය පසුගිය අවුරුදු පහේදී ගම්මට්ටමට විශාල වැඩක් කළා. එහි ප්‍රතිලාභ ජනතාවට ලැබුණා. ඒ තත්ත්වය එහෙම තිබියදී එජාපයත් ජවිපෙත් සිදුකළේ ආණ්ඩුව සිදුකළ මේ යහපත් දේවල් සංවර්ධන කටයුතු පිළිබඳ විචාරාත්මකව බලන්නේ නැතිව අන්තගාමී විවේචනවලට යාමයි.අන්තගාමී විවේචනවලට ලබාදුන් පිළිතුරක් විදිහටත් සන්ධානයේ ජයග්‍රහණය හඳුන්වන්න පුළුවන්. ඒ වගේම විපක්ෂය ඔවුන්ගේ මැතිවරණ ව්‍යාපාරය තුළ ගම නගරය සංවර්ධනය කරන ආකාරය පිළිබඳ නිසි පැහැදිලි කිරීමක් කළේ නැහැ, වගේම ඔවුන් තුළ ප්‍රාදේශීය සංවර්ධනය පිළිබඳ නිසි වැඩපිළිවෙළක් තිබුණෙත් නැහැ. මේ හැම දෙයක්ම විපක්ෂයේ පරාජයටත් සන්ධානයේ ජයග්‍රහණයටත් සෘජුව බලපානු ලැබුවා.* මැතිවරණ ප්‍රතිඵලය විපක්ෂයට වාසිදායක වුණානම් මොන විදිහේ තත්ත්වයක්ද ඇතිවීමට ඉඩ තිබුණේ..?අප මෙය ගමේ ඡන්දයක්නේ කියලා සුළුවෙන් සැලකුවාට මානම් මුල ඉඳලම මෙහි වටිනාකම වැදගත්කම දුටුවා. ජාත්‍යන්තරය තුළ අප රටට විරුද්ධව සිදුවන කුමන්ත්‍රණ තාමත් සිදුවෙනවා. කොටි හිතවාදීන් තාමත් ඇස ගසාගෙන ඉන්නේ කොහොමද? මෙරට ආණ්ඩුවට ගහන්නේ කියලා. බැරිවෙලා හරි මේ පළාත් පාලන මැතිවරණය එක ඡන්දයකින් හෝ විපක්ෂය ජයගත්තානම් එම බලවේග ජාත්‍යන්තරයට ගෙන යන්නේ මෙරට ආණ්ඩුවේ පදනම දෙදරලා දැන් ගම් මට්ටමින් ආණ්ඩුවට විරෝධය එල්ල වන බවට වු කාරණයයි. විපක්ෂය ලැබූ අන්ත පරාජයත් සමඟ එම බලවේග නැඟීමට සිටි මේ මතයන් සම්පූර්ණයෙන්ම පුහු තර්ක බවට පත්වුණා.* ඔබ කියන්නේ ඉදිරි කාලය තුළ සුබදායි විදිහට රටේ හැම ප්‍රශ්නයක්ම විසඳෙයි කියලාද?මා කියන්නේ නැහැ හැම දෙයක්ම පැය විසි හතරෙන් විසඳීමට ආණ්ඩුවට පුළුවන්කමක් හා ශක්තියක් ඇතැයි කියා. ඒත් ක්‍රමානුකූලව හා විධිමත් විදිහට මේ ප්‍රශ්න විසඳීම තමයි සිදුවිය යුත්තේ. පසුගිය දිනවල අත්‍යවශ්‍ය භාණ්ඩවල මිල ගණන් යම් ප්‍රමාණයකින් ඉහළ ගියා. එසේ මිල ඉහළ යද්දි පතෝල වැටකොලු පෙන්වමින් ජනතාව මුලා කිරීමට විපක්ෂය උත්සාහ කළා. ඒත් ජනතාව තේරුම් ගත්තා මේ වැනි දේවල්වලට ස්වභාවික තත්ත්වයක්ද බලපානවා. ඒ නිසා ආණ්ඩුවට පමණක් දෝෂාරෝපණය කර වැඩක් නැහැ කියලා.අද වෙද්දි රටේ ආර්ථිකයේ යම් පිබිදීමක් තිබෙනවා. එයට අමතරව ආර්ථික ස්ථාවරත්වයක් වගේම ආයෝජනවලට සුදුසු වාතාවරණයක්ද රට තුළ ඇතිවෙලා තිබෙනවා. ඒ නිසා සමහරු දකින තරම් රටේ ඉදිරි අනාගතය අසුබ නැහැ. රජය යම් ඉලක්කයක් සැලැසුමක් ඇතිවයි වැඩ කරන්නේ. 2015 වසර, 2016 වසර වනවිට මේ ඉලක්ක ජයගෙන යම් ස්ථාවරත්වයකට සුබදායි තත්ත්වයකට රට පත් කිරීමට අවස්ථාව තිබෙනවා. ඒ සඳහා හොඳ වැඩපිළිවෙළක් ජනාධිපතිතුමාටත් රජයටත් තිබෙනවා.* පළාත් පාලන මැතිවරණ ජයග්‍රහණය ගැන මත පළ කරන සමහර පාර්ශ්ව කියන්නේ ආණ්ඩුවට වාසිදායකම පළාත් සභා ආයතනවලින් ලැබූ මේ ජයග්‍රහණය මහනගර සභා, නගර සභා මැතිවරණයේදී ආපසු කැරැකැවීමේ අවදානමක් ඇති බවයි..මේ තර්කය ගැන ඔබේ අදහස පැහැදිලි කළ හැකිද?මේ පළාත් පාලන මැතිවරණය ආරම්භ වෙද්දි විපක්ෂයට හිතකර විදිහටයි සමාජ සාධක ඇතිවෙලා තිබුණේ. බඩු මිල ඉහළ යාම, ගංවතුර තත්ත්වය මේ හැමදේකින්ම බලපෑමක් වෙන්න ඉඩ තිබුණේ ආණ්ඩුවට මිසක් විපක්ෂයට නොවෙයි. ඒත් මෙවර ප්‍රතිඵල සටහන බලපුවාම තේරෙනවා එහෙම දෙයක් නැහැ කියලා. මහනගර සභා, නගර සභා ගැනත් තිබෙන්නේ ඔය විදිහේ පුහු මතයක්.පසුගිය ප්‍රතිඵල බලපුවාම පෙනෙනවා එජාපයට වාසිදායක නාගරික ප්‍රදේශ බහුතරයක් අප ජයග්‍රහණය කරන ආකාරය බේරුවල, වත්තල, ජාඇල, පෑලියගොඩ, පානදුර නගර සභා පමණක් නොවෙයි අර්ධ නාගරික ප්‍රදේශ සියල්ලමත් නිදහස් සන්ධානයට ජය ගැනීමට පුළුවන් වෙනවා. මේ සාධක හා ඉදිරි මහ නගර සභා, නගර සභා මැතිවරණ නිරීක්ෂණය කර බැලුවහම නගරවල බලයත් සන්ධානයට ලබා ගැනීම දුෂ්කර දෙයක් නොවන බවයි අපට පෙනී යන්නේ.* එජාපය පරාජය වුවත් ඔවුන්ගේ ඡන්ද ප්‍රතිශතය මහ මැතිවරණ ප්‍රතිඵලය හා සසඳද්දී 4%, 5% ඉහළ ගොස් ඇතැයි එජාපය කියනවා. මේ තර්කයට පදනමක් තිබේද?පරාජය වුණාම ඕනෑම පක්ෂයක් මේ විදිහේ තර්කයක් ගෙන එනවා. එය ස්භාවික තත්ත්වයක්. ශ්‍රීලනිපය වුණත් දිගින් දිගටම පරාජය වූ අවුරුදු දාහතේදී මෙවැනි තර්ක ඉදිරිපත් කළා. එහෙම දේවල්වලින් සිත් සනසා ගත්තාට එයින් පක්ෂයට ලැබෙන වාසියක් නැහැ.ප්‍රජාතන්ත්‍රවාදී දේශපාලන රටාවක් තුළ එක් දේශපාලන පක්ෂයක් 55% ලබා ගනිද්දි අනෙක් පරාජිත පක්ෂය 34% ගත්තේ. පරතරය පමණක් වූවත් 20% වැඩියි. මේ තරම් දරුණු පරාජයකට ලක්වෙලා ඉද්දිත් ප්‍රතිශතය සියයට දෙක තුනකින් ඉහළ යාම ජයග්‍රහණයක් විදිහට පෙන්වන්නේ කොහොමද කියන එක විශාල ප්‍රශ්නයක්.මේ රටේ බහුතරයක් අදත් ජනාධිපතිතුමාට විශාල ගෞරවයක් ඇතිවයි ඉන්නේ. මගේ හැඟීමේ හැටියට පළාත් පාලන මැතිවරණයේදී බහුතරයක් ජනාධිපතිතුමාට සිදුකරන ගෞරවයක් විදිහටත් සන්ධානයට ඡන්දය ලබා දුන්නා. ඒත් එජාපය තුළ ජනතාවගේ ගෞරවයට බඳුන්වන තරමේ නායකයන් අද නැහැ. මෙයත් එජාපයේ පසුබෑමට විශාල ලෙස බලපානවා.* මෙවර පළාත් පාලන ප්‍රතිඵලය නිරීක්ෂණය කරද්දී ඡන්ද දායකයන්ගෙන් 55% වැනි ප්‍රමාණයක් තමයි ඡන්දය භාවිතා කර ඇත්තේ. ඡන්ද ප්‍රකාශ කිරීම අඩුවීමට ජනතාව තුළ දේශපාලන ක්‍රමය පිළිබඳ වූ කලකිරීම බලපෑවාද?පළාත් පාලන මැතිවරණයක් සහ ජනාධිපතිවරණයක්වත් පළාත් පාලන මැතිවරණයක් හා මහ මැතිවරණයක්වත් සසඳන්නට බැහැ. මේ සියල්ලටම වඩා පළාත් පාලන මැතිවරණයකදී ඡන්ද දායකයා හැසිරෙන්නේ වෙනස් විදිහකට. ඡන්ද දායකයන්ගේ මන්දගාමිත්වය පළාත් පාලන මැතිවරණයකදී ඉහළින්ම තිබෙන දෙයක්. මෙය දේශපාලන ක්‍රමය ගැන හෝ ආණ්ඩුව ගැන ඇති වූ කලකිරීමක් නොවෙයි ස්භාවික තත්ත්වයක්. කොළඹ රැකියාවක් කරන කෙනෙක් අතින් වියදම් කරගෙන ඡන්දය දමන්න ගමට යන්නේ නැහැ. ජාතික තලයේ මැතිවරණයකදී මේ තත්ත්වය මෙයට වෙනස්.හැබැයි මෙවර පළාත් පාලන මැතිවරණයේදී අප බලාපොරොත්තු වූ තරමට වඩා විශාල ප්‍රමාණයක් ඡන්ද පොළට ආවා. සමහර තැන්වලදී ඡන්දය පාවිච්චි කිරීමේ ප්‍රතිශතය 70% ඉක්ම වූවා. ඒ නිසා අපට මේ මැතිවරණයේදී ඡන්ද දායකයාගේ හැසිරීම අලසයි මන්දගාමියි කියන තර්ක කරන්න බැහැ. මෙවර ඡන්දදායකයා තුළ ඡන්දය පාවිච්චි කිරීම සඳහා වූ උනන්දුව සාපේක්ෂව ඉහළයි කියා තමයි මට පෙනෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=f1103252</link>
    <topic/>
    <author>චන්දන ජයවීර ඡායාරූපය-විමල් කරුණාතිලක</author>
    <content>ශ්‍රී ලාංකේය වීදි නාට්‍ය කලාවේ මූලාරම්භක ආචාර්ය ගාමිණි හත්තොටුවගමගේ විවෘත වීදි නාට්‍යය කලාව හරහා වේදිකා නාට්‍යය ක්ෂේත්‍රයට සම්බන්ධ වූ මු. දු. රංජිත් ද සිල්වා සිනමා හා රූපවාහිනි රංගන ශිල්පියෙක් ලෙස දක්ෂතා දැක්වූවෙකි. මෑතකදී ඔහු විසින් පරිවර්තනය කරන ලද ඉයුජින් අයනෙස්කෝගේ නාට්‍ය පිටපත “ගැලවෙන්නේ කොහොමද” නමින් සිංහලට පරිවර්තනය වුණි. මේ සංවාදය ඒ ආශ්‍රයෙන් අසම්මත නාට්‍ය කලාව පිළිබඳවය.* ඔබ රංගන ක්ෂේත්‍රයට සම්බන්ධ වීම සඳහා අතිශය කැපකිරීම් කළ යුතු තාරකා ගුණය නොමැති වීදි නාට්‍යය කලාව තෝරා ගත්තේ ඇයි?මම උසස් පෙළ විභාගයට පෙනී සිටියට පස්සේ කොළඹ ආවා වරලත් ගණකාධිකරණ පන්තියකට. එහිදී කුලසිරි බුදවත්ත මහතාගේ නැටුම් ඉගෙන ගෙන වෙස් නැට්ටුවෙක් බවටත් පත්වුණා. අධ්‍යාපන කටයුතුවලට සහභාගි වන ගමන් නගරයේ තිබෙන විවිධ සංස්කෘතික ක්‍රියාකාරකම්වලටත් මම සම්බන්ධ වෙනවා. එහෙම වතාවක් මට අහම්බෙන් වගේ වීදි නාට්‍යයක් දකින්න ලැබුණා.ගාමිණි හත්තොටුවගම මහතාගෙන් විවෘත වීදි නාට්‍යය කණ්ඩායමට සම්බන්ධ වෙන්න අවස්ථාවක් ඉල්ලුවත් එකපාරටම අපිට නාට්‍යය සාමුහිකයට බඳවා ගත්තේ නැහැ. වැඩමුළුවකින් පස්සේ එකසිය පනහකින් පමණ දෙදෙනෙක් බඳවා ගත්තා. මමත් ඒ දෙදෙනාට අයත් වුණා.* රංගනය පිළිබඳ ප්‍රායෝගික අත්දැකීම්, අධ්‍යාපනවේදියෙක් විදිහට ඉදිරියට යාමේදී වැදගත් වුණේ කොහොමද?මම උසස් පෙළට අධ්‍යාපනය ලැබුවේ ගණිත අංශයෙන්. නමුත් විශ්වවිද්‍යාල උපාධිය ලැබුවේ ව්‍යාපාර සංඛ්‍යානයට. ආසාවට රංගනය ඉගෙන ගත්තට ඒ පිළිබඳ විධිමත් අධ්‍යාපනයක් මුල් අවදියේ තිබුණේ නැහැ. පසුකාලීනව කෙළවරක් නැති නාට්‍යය කලා වැඩමුළු රාශියකට සම්බන්ධවීම නිසා නාට්‍යය කලාව පිළිබඳ ප්‍රායෝගික මෙන්ම මූලධර්ම පිළිබඳ දැනුමක් ලැබුණා.නාට්‍යකරණය පිළිබඳ විධිමත් අධ්‍යාපනයක් ලැබීමට පශ්චාත් උපාධිය සඳහා අයදුම් කළත් මූලික උපාධිය නාට්‍යකරණයට අදාළ නොවීම නිසා මුල් වටයෙන්ම එම අයදුම්පත ප්‍රතික්ෂේප වුණා. නමුත් එම ක්ෂේත්‍රයේ ප්‍රායෝගික අත්දැකීම් ඉදිරිපත් කිරීමෙන් පසුව ඔවුන් මාව එම පශ්චාත් උපාධි පාඨමාලාවට තෝරා ගනු ලැබුවා.* වීදි නාට්‍ය කලාව දීර්ඝ කාලීන පරිචයක් ලැබුවෙක් විදිහට ඔබ එම නාට්‍යය කලාව හා අසම්මත රංගනය අතර දකින සම්බන්ධය කුමක්ද?වීදි නාට්‍යය කලාව සම්මත වේදිකාවට එරෙහිව ගොඩනැඟුණත් නාට්‍යය කලාවේ දක්නට ලැබෙන සෑම ලක්ෂණයක්ම පාහේ වීදි නාට්‍යය කලාව තුළත් දක්නට ලැබෙනවා. නමුත් ප්‍රොසීනියම් වේදිකාවේ දක්නට ලැබෙන සුසාධිත බව එහි ඇතුළත්ව ඇත්තේ නැහැ.අසම්මත රංගනය වෙනමම වර්ධනය වූ රංගන ක්‍රමවේදයක්. එහි ඇතැම් ලක්ෂණ වීදි නාට්‍යය කලාවට ඇතුළුවෙලා තිබෙනවා. හත්තොටුවගම මහතාගේ “වෙසක් දැක්ම” වීදි නාට්‍යයේ තාත්විකත්වයෙන් බැහැරවන අසම්මත ලක්ෂණ රාශියක් දක්නට ලැබෙනවා. සම්මතය තුළ තිබෙන පීඩනය, දරිද්‍රතාවය අසම්මත රංග ශෛලිය තුළින් නිරූපණය කිරීමේ පොදු ගතිලක්ෂණයක් ලාංකික වීදි නාට්‍යය කලාව තුළ තිබෙනවා.* අයනෙස්කෝ සිංහල වේදිකාවට වඩාත්ම බලපෑමක් ඇති කළ බටහිර නාට්‍යකරුවා වීම පරිවර්තන සඳහා පිටපතක් තෝරා ගැනීමේදී බලපෑවාද?අයනෙස්කෝගේ බොහෝ නාට්‍ය සිංහලට පරිවර්තනයවී හා නිෂ්පාදනයවී තිබෙනවා. “ගැලවෙන්නේ කොහොමද?” ඔහුගේ නාට්‍යය අතරින් වඩාත් දීර්ඝතම නාට්‍යය වෙනවා. එනිසාද කියන්න බෑ බොහෝ දෙනෙක් මේ පිටපත පරිවර්තනය කරන්න ඉදිරිපත් වුණේ නැහැ.මම මේ නාට්‍යය පිටපත කෘතියක් ලෙස ඉදිරිපත් කිරීමේදී නාට්‍යය පිටපතට අමතරව අසම්මත නාට්‍යය කලාව පිළිබඳ සවිස්තරාත්මක රචනාවක් ද ඇතුළත් කළා. අයනෙස්කෝගේ නාට්‍යය පිටපතක් තෝරා ගත්තේ ඔහුගේ ප්‍රතිරූපය මත නෙවෙයි. නමුත් අයනෙස්කෝගෙන් වෙන්කර අරගෙන අසම්මත නාට්‍ය කලාව ගැන කතා කරන්න බැහැ.* ඔබ විසින් පරිවර්තනය කරන ලද අයනෙස්කෝගේ නාට්‍ය සුදත් මහදිවුල්වැව “සහතික නොකළ මරණියක්” නමින් වේදිකාවට ගෙනැවිත් තිබෙනවා. මේ දෙක එක හා සමකාලීනව සිදුවන්නේ විකාරරූපී නාට්‍යයවල දක්නට ලැබෙන අනිවාර්ය අහම්බයක් ලෙස ද?ඔව්. එය එක්තරා විදිහක අහම්බයක්. මම මේ නාට්‍යය පරිවර්තනය කළේ 2006 දී, මගේ පශ්චාත් උපාධි නිබන්ධනය සඳහා. පසුගියදා සිදුවුණේ එහි මුද්‍රිත පිටපතක් වශයෙන් එළිදැක්වීමයි. දිවුලාගේ ව්‍යායාමය නිසා මගේ නිර්මාණයටත් ආලෝකයක් ලැබුණා. ඒ ගැන ඔහුට ස්තුති කළ යුතුයි.* ශ්‍රී ලාංකේය අසම්මත නාට්‍යය කලාව යනුවෙන් හඳුනාගත හැකි සුවිශේෂ වූ නාට්‍යය කලා ප්‍රවණතාවයක් තිබෙනවාද?හැටේ දශකයේ අගභාගයේ සුමන ආලෝක බණ්ඩාර නිෂ්පාදනය කළ “නිදි කුම්බා” නාට්‍යයෙන් පටන් ගත්විට ඉතා විශාල ස්වතන්ත්‍ර අසම්මත නාට්‍යය කලාවක් අපට තිබෙනවා. පතිරාජ එල්. එස්. දයානන්ද, එස්. කරුණාරත්න, සයිමන් නවගත්තේගම, කපිල කුමාර කාලිංග, රොයිස්ටන් ජූඩ්, ප්‍රසන්න ජයකොඩි ආදීන් මෙරට ප්‍රමුඛතම ස්වතන්ත්‍ර අසම්මත නාට්‍යය රචකයින් ලෙස හැඳින්විය හැකියි.ඔවුන් සියලු දෙනාටම විදේශීය අසම්මත නාට්‍යය කලාවේ පෙළඹවීම බලපා තිබෙනවා. මෙම ආභාෂයෙන් බිහි වූ සාර්ථක නාට්‍යය මෙන්ම අසාර්ථක නාට්‍යයන් ද තිබෙනවා. ප්‍රසන්න ජයකොඩිගේ “සෙවනැලි සහ මිනිස්සු” සාර්ථක ස්වතන්ත්‍ර අසම්මත නාට්‍යයක්. ඒ වගේම ශෛලිගත හා යථාර්ථවලදීත් අසම්මත ලක්ෂණ දක්නට ලැබෙනවා. වර්තමාන ලාංකීය තරුණ නාට්‍යකරුවන් බොහෝ දෙනෙක්ගේ නාට්‍යවල අසම්මත ලක්ෂණ දක්නට ලැබෙනවා. ඒ අනුව නුතන දේශපාලනයට තවත් ආකාරයකින් දක්වන ප්‍රතිචාරයක් බවට අසම්මත රංග ශෛලිය පත්ව තිබෙනවා. නමුත් ඔවුන් ස්වාධීන කියැවීමක නිරත නොවීම නිසා ලාංකික අසම්මත නාට්‍යය කලාව අවුලක සිරවී සිටිනවා.* අසම්මත නාට්‍යය කලාව තුළ ශූන්‍යතාවය ඔසවා තැබීමක් දක්නට ලැබෙනවා නේද?මතුපිටින් බැලුවහොත් අසම්මත නාට්‍යය තුළ ශූන්‍යතාවාදයක් දක්නට ලැබෙනවා යැයි කිව හැකියි. නමුත් ගැඹුරට කල්පනා කළොත් එතැනින් නොනැවති ඉදිරියට යා යුතුය යන පහන් සංවේගයක් අසම්මත නාට්‍යවලින් කියැවෙනවා. මෙවැනි නාට්‍යවල එක් නිශ්චිත අවසානයක් වෙනුවට විකල්ප කිහිපයක් යෝජනා කරන්නේ ඒකයි. පේ‍්‍රක්ෂකයා පුළුල් කියැවීමක නොමැති නම් එම නාට්‍යමය හරය මතුකරගත නොහැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=f1103253</link>
    <topic/>
    <author>උදිත ගුණවර්ධන ඡායාරූපය සාලිය රූපසිංහ</author>
    <content>දශක දෙකකට අධික කාලයක සිට තිරපිටපත් රචකයෙක් ලෙස හා රංගන ශිල්පියකු ලෙස නමක් දිනාගෙන සිටින තිලකරත්න අධිකාරි සමඟ කළ සංවාදයකි මේ.* ඔබ මීට කලකට පෙර තිර කතා රචකයකු ලෙස රට තුළ ප්‍රකට නමක් දිනාගත් අයෙක්. එදා ඔබ තිලක් අධිකාරි ලෙසයි ප්‍රකටව සිටියේ. එහෙත් අද ඔබ හඳුන්වනු ලබන්නේ තිලකරත්න අධිකාරි නමිනුයි. ඔබේ නම් මාරුවට හේතුව මොකක්ද?මට වඩාත් හිතවත් අයෙක් තමයි කීවේ ඔබගේ තිලක් කියන නමට වඩා තිලකරත්න කියන නම හොඳයි කියලා. ඒ අනුව තමයි මා තීරණ කරන්නේ මගේ නම තිලකරත්න අධිකාරි කියලා වෙනස් වෙන්නේ ඒ විදිහටයි. ඒ වගේම මා දිගු නිහැඬියාවකින් පසුව තමයි යළිත් කලා ක්‍ෂේත්‍රයට එන්නේ. ඒ නිසාත් මේ නම් වෙනස වඩාත් ගැලපෙනවා කියලා මා සිතන්නේ.* ඔබගේ කලා පසුබිම ගැන පැහැදිලි කිරීමක් සිදුකළ හැකි ද?එදා ටීටර් සංස්කෘතිය රට තුළ ඉතාමත් ජනපි‍්‍රය කලා අංගයක්ව තිබුණා. මගේ අයියලා, වැඩිමහල් මිතුරන් මේවායේ රඟපෑවා. අපිත් පුංචි ළමයි විදිහට මේවා ඉතාමත් ආශාවෙන් රඟපෑවා. පාසල් වේදිකාව තුළත් මා රඟපෑවා. එම රඟපෑම් ගැනත් මගේ ගුරුවරු ඇගැයීම් කළා. ඒ සියල්ල නිසා මට කලාව ගැන විශාල ආශාවක් ඇති වුණා. එදා ඇති වූ ඒ ආශාව නිසා තමයි මා මෙතරම් කලා ක්‍ෂේත්‍රයේ දුරක් ආවේ.කුණ්ඩලකේෂි, සොල්දාදු උන්නැහේ යන චිත්‍රපටවලට හා එයට අමතරව පසුකාලීනව ටෙලිනාට්‍ය ක්‍ෂේත්‍රයට පැමිණීමේදී බර්ට්‍රම් නිහාල් මහතා සහයෝගය ලැබුණා. මේ කාලය තුළ මගේ ජීවන වෘත්තිය වූණේ පාසල් නාට්‍ය දර්ශනවාර පැවැත්වීමයි.* ඔබ කාලයක් පුද්ගලික ගුවන් විදුලියක පිටපත් රචකයකු විදිහට වැඩ කළා. මේ ගැන සිහිපත් කළ හැකිද?ඔව්. මා පුද්ගලික ගුවන් විදුලියකට සම්බන්ධව ගුවන්විදුලි නාට්‍ය රචකයකු විදිහට දිගු කාලයක් කටයුතු කළා. ඒ කාලයේදී මේ ගුවන් විදුලි නාට්‍ය ඉතාමත් ජනපි‍්‍රය වුණා. ඊට අමතරව මෙම කාලය තුළ දී වෙළෙඳ දැන්වීම් රැසකට ද හඬ කවනු ලැබුවා.* ඔබේ දෙවන ආගමනයෙන් පසු මොන විදිහේ ටෙලිනාට්‍ය වලටද දායක වෙලා තිබෙන්නේ ?මා විසින් රචනා කළ තිර පිටපතක් අනුව සැකැසුණු ‘පුංචි අස්සයා’ ටෙලි නාට්‍යයේ කටයුතු දැනටමත් ආරම්භ කර අවසන් අදියරේ තිබෙන්නේ. එය ඉතාමත් නුදුුරු දිනෙකදී සිරස රූපවාහිනිය ඔස්සේ ප්‍රචාරය වීමට නියමිතව තිබෙනවා. මෙහි කතා තේමාවට මුල් වී තිබෙන්නේ ළමුන් ගේ ජීවිත ආශි‍්‍රත කතා පුවතක්. ඒ වගේම දියතක සෙනෙහස 1 දිව්‍ය පාරමි නමින් තවත් ටෙලි නාට්‍යකටත් තිරකතා පිටපතක් නිර්මාණය කර දී තිබෙනවා. එම ටෙලිනාට්‍යයේ වැඩ කටයුතුත් ආරම්භ වීමට නියමිතයි.* ඔබට රංගන ශිල්පියකු ලෙසද යම් හැකියාවක් තිබෙනවා. මේ හැකියාවෙන් ප්‍රයෝජනයක් ගන්නේ නැතිද?මාත් ආසයි මගේ රංගන හැකියාවෙන් ප්‍රයෝජනයක් ගැනීමට. ඉදිරියේදී යළිත් තිලකරත්න අධිකාරි කියන තිර පිටපත් රචකයාට වැසී සිටි රංගන ශිල්පියත් ඉස්මතුවේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>25</day>
    </date>
    <link>http://www.dinamina.lk/2011/03/25/_art.asp?fn=f1103254</link>
    <topic>ළහිරුගේ පිට හරහා පුපුරා ගිය කාන්තිගේ කේන්තිය</topic>
    <author/>
    <content>‘කොරොටෝ කෝනස්’පුද්ගලයකුට හැදෙන ඉතාම දුර්ලභ ආකාරයේ අක්ෂි රෝගයක්.මේ රෝගයේ ලක්ෂණය තමයි අක්ෂි කාචයේ කොටසක් ඉදිරියට නෙරා ඒම. එවිට සැත්කමක් මඟින් මේ නෙරා ඒම පාලනය කළ යුතුයි. එසේ නොකළහොත් අක්ෂි කාචය පුපුරා යෑමේ අවදානමක් ද තිබෙනවා. අද ‘අකුණ’ ගෙන එන්නේ මෙන්න මේ ‘කොරෝටෝ කෝනස්’ (Keratoconus) නමැති අති දුර්ලභ රෝගයෙන් පෙළුණු දරුවකුගේ අනුවේදනීය කතා පුවතයි.නම – අමුවත්තේ මුදියන්සේලාගේ ළහිරු රුවන් චාමර වයස - අවුරුදු 13යි (දැන් ඔහුට අවුරුදු 15කි) ලිපිනය – රත්නපුර දිස්ත්‍රික්කයේ බෙලිහුල්ඔය, ගලගම දිනය – 2009 ජූලි 10ළහිරුගේ මවත් පියාත් වෘත්තීය ගුරුවරුන් දෙපළක්. ගලගම සුප්‍රසිද්ධ පාසලක ඔවුන්දෙදෙනා සේවය කළා. ළහිරුත් ඔහුගේ සොයුරාත් ඉගෙන ගත්තේ ද මේ පාසලේමයි. පාසලේ විතරක් නෙමෙයි ගමේ හැම දෙනාමත් ළහිරුගේ මේ රෝගය ගැන දැනගෙන හිටියා. බර වැඩ කිරිම ළහිරුට වෛද්‍යවරු තහනම් කරලයි තිබුණේ. ඒ විතරක් නෙමෙයි ඇස් දෙකට දූවිලි නොයන විදිහට ගොඩාක් පරිස්සම් කර ගන්න කියලත් වෛද්‍යවරු ඔහුගේ අම්මටයි තාත්තටයි උපදෙස් දීලත් තිබුණා.2009 ජූලි 10 වැනි දිනටත් හිරු උදාවුණා.උදෑසනින්ම අවදිවුණු ළහිරු වෙනද වගේම ඇඳ පැළඳගෙන පාසල බලා නික්ම ගියේ පවුලේ සෙසු අය ද සමඟින්, එදින 05 වැනි කාල පරිච්ඡේදයේදී තිබුණේ ‘ප්‍රායෝගික තාක්ෂණය’ විෂයයි. කාන්ති පතිරණ නමැති ගුරුවරිය තමයි එම විෂයය ඉගැන්වූයේ. එම කාල පරිච්ඡේදය වේලාවෙදි ලහිරුගේ පන්තියේම දරුවන්ට පාසල් වත්තට යන්න සිදුවුණා. ඒ වෙන දෙයක් නිසා නෙවෙයි ඒ කාලපර්ච්ඡේදයේ දී පාසල් වත්ත පිරිසුදු කරන්නත් පැළ සිටුවන්නත් යන ලෙසට පතිරණ ගුරුතුමිය ඔවුනට පැවැසූ බවයි.මාරා වේශයඇගේ නියමය පරිදි සෙසු ළමයින්ද සමඟ පාසල් වත්තට ගිය ළහිරු පැළ සිටුවන්නත් පිරිසුදු කරන්නත් පටන් ගත්තා. ඒත් ළහිරුට වැඩි වේලාවක් මෙහෙම ඉන්න ලැබුණේ නෑ. එළියේ තිබුණු අවුරශ්මිය නිසාදෝ ළහිරුට තදබල හිසේ අමාරුවක් හැදුන නිසා ඔහු කෙළේ නැවතත් පන්ති කාමරයට පැමිණීමයි.ළහිරුත් සමඟ තවත් ළමයින් කිහිප දෙනෙක් ද පන්ති කාමරයට ආවා. ළහිරු තමාගේ මේසයේ හිස තබාගෙන සිටියේ ඔලුවෙ කැක්කුම එන්න එන්නම දරුණු වුණු නිසයි. මේ විදියට කාලය ගෙවීගෙන යද්දි පතිරණ ගුරුතුමිය 07 වැනි කාල පරිච්ඡේදයේ දී ළහිරුගෙ පන්ති කාමරයට ආවේ මාරාවේශයෙන්. වේවැලක් ද අතැතිව පැමිණි ඇය මේ අහිංසක දරුවන්ගෙන් කිසිත් නොවිමසාම ඇගේ කාල පරිච්ඡේද වේලාවේදී පාසල් වත්ත සුද්ද කරන්නේ නැතිව පන්තියට පැමිණි ළහිරුටත් අනිත් ළමුන් කිහිප දෙනාටත් පහර දෙන්න ගත්තා.මේ අසරණ දරුවා පෙළෙන රෝගය ගැනවත් සිතන්නේ නැතිව ඇය ළහිරුට පහර දුන්නේ පිට පුරා දරුණු වේදනාවක් සමඟම ගැසූ පහර නොමැකී තිබෙන්නම පිට පුරා දරුණු සලකුණු ද ඉතුරු කරමින්. ඇගේ පහර කෑමෙන් පසු ළහිරුගේ තිබුණු හිසේ අමාරුව තව තවත් දෙගුණ තෙගුණ වුණා. තමාට වුණු මේ සිද්ධිය ගැන ළහිරු අවසන් කාල පරිච්ඡේදයේ දී ඇගේ මවට ගිහින් කිව්වේ ඔහුගේ හිසේ අමාරුව දරාගත නොහැකි තරම් දරුණු වුණු නිසයි.ළහිරුගෙ මව දයා මැණිකේ වහාම ළහිරුගෙ පන්තියට ගිහින් සිද්ධිය ගැන විමසූ විට ‘ඔව් මිස් අපටත් ගැහුවා. ළහිරුගෙ ඇහැ ඔපරේෂන් කරලා තියෙද්දීත් එයාටත් ගැහුවා’ යනුවෙන් සිසු සිසුවියන් සිද්ධිය ගැන ඇයට කිව්වා. ඇය මේ ගැන එම පාසලේම ගුරුවරයකු වන ඇගේ සැමියාට ද සැලකළා. ඇහැක් වගේ පරිස්සම් කරගන්න කියපු ළහිරුට වුණු මේ පහරදීම නිසා මවුපියන් කෙතරම් කම්පාවුණා දැයි අමුතුවෙන් කිවයුතු නෑ.සායනයමේ අතර ළහිරුගෙ මවුපියන් පාසලේ විදුහල්පතිවරිය වෙත ගියේ මේ අමානුෂික සිද්ධිය ගැන සැල කරන්නයි. ඒත් ඒ වේලාවේදී විදුහල්පතිවරිය නොසිටි බැවින් වැඩ බලන විදුහල්පතිනිය වන අමරා අත්තනායක මහත්මියට ඔවුන් මේ ගැන කිව්වා. ‘හරි මං මේ ගැන අහල බලන්නම්’ ඒ වැඩ බලන විදුහල්පතිනියගෙන් ඔවුනට ලැබුණු පිළිතුරයි.සායනයකට සහභාගිවිම සඳහා එදින ඔවුනට ඇස් රෝහලට ද ඒමට තිබුණා. ගෙදර ගිය ළහිරු පාසල් ඇඳුම පිටින්ම ඇඳට වැටුණේ දහවල් ආහාරයවත් ගන්නේ නැතිවයි. ක්ලාන්ත ගතියක් එන බවත්, දරුණු වේදනාවක් පිට හරහා මෙන්ම ඔළුව දෙසින්ද එන බවත් ඔහු මවුපියන්ට කිව්වා. මේ නිසාම කොළඹ ඇස් රෝහලේ සායනයටවත් ඔවුනට යන්න ලැබුණේ නෑ.පිට ඉදිමී, නිල් වී වේවැල් පහරවල්වල සලකුණු ළහිරුගේ පිටෙහි ඇති අයුරු දුටු ඔහුගේ මවුපියන් කෙළේ වහාම මේ ගැන පැමිණිලි කිරීමට සමනළ වැව පොලිසියට යෑමයි. එහි දී ළහිරු පරීක්ෂා කර බැලූ පොලිස් නිලධාරීන් ඔවුන්ගේ පැමිණිල්ල ලියා ගත්තා.පසුව ළහිරු වහාම බලංගොඩ මූලික රෝහලට ඇතුළත් කෙරුණා. නේවාසික ප්‍රතිකාර ලැබීමෙන් අනතුරුව නිවෙසට පැමිණි ළහිරු පාසල් යෑම තරයේම ප්‍රතික්ෂේප කළා. තත්ත්වය මෙසේ වෙද්දී 2009 – 07 – 13 වැනි දින පාසලට පැමිණි පොලිස් නිලධාරියෙක් පන්තියේ ළමයින්ගෙන් ප්‍රකාශ සටහන් කරගෙන 15 වැනි දින පොලිසියට පැමිණෙන ලෙස ළහිරුගේ මවුපියන්ට පවසා නික්ම ගියේ ය. පොලිසියේ කැඳ වීමට අනුව ළහිරුත් ඔහුගේ පියාත් පොලිසිය බලා නික්මිණි. ඒ වන විටත් පාසලේ සියලුම ගුරු භවතුන් පොලිසියට රැස්ව සිටියහ. එහෙත් පොලිසිය ඇතුළට ගෙන ඇත්තේ විදුහල්පතිනියත්, වැඩ බලන විදුහල්පතිනිය හා කාන්ති පතිරණ ගුරුතුමියත් පමණි. පොලිසියේ දී පතිරණ ගුරුතුමිය පවසා ඇත්තේ පහරදීමක් නොකළ බවත්, පිටට තට්ටු දෙකක් දැමූ බවත් ය. දමපු තට්ටුවේ තරමට පිට ඉදිමුණා නම් පහරක් ගැසුවොත් දරුවාට අත්වෙන ඉරණම කුමක් වේදැයි දන්නේ සැබවින්ම දෙයියන්ම පමණි.ස්ථානමාරුවකෙසේ වෙතත් පොලිසියට පැමිණිලි කිරීමේ ප්‍රතිඵලය පසුදින ගෙන ආවේ ළහිරුගේ පියාට බලංගොඩ සිලෝගම මහා විද්‍යාලයට ස්ථාන මාරුවක් සමඟිනි.මේ වන විට පාසල් යෑම සහමුලින්ම ප්‍රතික්ෂේප කර සිටි ළහිරු බලෙන්ම පාසලට රැගෙන යාමට සිදු වූයේ 21 වැනි දින වාර විභාගය පැවැති හෙයිනි. විභාගය ලියමින් සිටි අතරතුරේ දී පතිරණ ගුරුතුමිය පන්තියට පැමිණ ‘පුතා අමාරු වුණා ද ?’ යි ළහිරු අසල සිටි ‘කිංස්ලි’ නැමැති සිසුවාගෙන් අසා ඇත්තේ ළහිරුට ඇසෙන පරිදිය. ඔහු “ඔව් මිස්” යැයි කී විට ‘පස්සට තව අමාරුවෙයි’ කියා ඇය එතැනින් පිටව ගොස් ඇත. චණ්ඩි පාට් දමන තර්ජනය කරන මැරවරයන් අප මේ සමාජයේ කොතෙකුත් දැක ඇත. එහෙත් පාසල් පද්ධතිය තුළ එවැනි දේ සිදුවනවා නම් එය අනුමත කළ හැකි ද ? ළහිරුට කරන මෙවැනි බලපෑම්, තර්ජනයන් හේතුවෙන් ඔහු කෙතරම් මානසිකව ඇද වැටෙන්නට ඇත්දැයි දන්නේ ද දෙවියන්ම පමණි.එපමණක් නොව පාසලේ සෑම ළමයකුම ළහිරු සමඟ කතා කිරීම පවා නවතා දැමූහ. පාසලෙන් දිගින් දිගටම එල්ලවන මෙවන් බලපෑම් හේතුවෙන් පාසලේ හුදකලා වුණු ළහිරු ඉන්පසු දිගින් දිගටම පාසල් යෑම තරයේ ප්‍රතික්ෂේප කෙළේ ය.2009 ජූලි 23 වැනි දින පාසල් සංවර්ධන සමිතිය රැස් වන්නේ ද මේ අතරතුර දී ය. මේ රැස්වීම කැඳවා තිබුණේ ද ළහිරුගේ සිදුවීම සාකච්ඡා කිරීමට බව එහි ගිය ළහිරුගේ පියාට සැනින් අවබෝධ විය. ළමයින්ට පහරදීම වරදක් නොවන බව ගුරුවරු එහිදී පවසා තිබේ. එහිදී පියවරු දෙදෙනෙක් ළහිරුටත් ඔහුගේ පියාටත් ඉතා පහත් අයුරින් අසැබි වදනින් බැණ පාසලින් නෙරපා දැමිය යුතු බවට ප්‍රකාශ කොට ඇත. මේ සිදුවීම ගැන 2009 අගෝස්තු 08 වැනි දින ඔවුහු පොලිසියේ නැවත පැමිණිල්ලක් දැමූහ.පැමිණිල්ලඑම පැමිණිල්ලට අනුව අගෝස්තු මස 16 වැනි දින නැවත ඔවුන් පොලිසියට කැඳවා තිබිණි. විදුහල්පතිනිය, වැඩ බලන විදුහල්පතිනිය, කාන්ති පතිරණ සහ ඇගේ ස්වාමිපුරුෂයා ද සමිතියේ දී අසැබි වදනින් බැණ වැදුණු ආරියසේන නැමැති අය ද එදින පොලිසියට කැඳවා තිබිණි. සමනළවැව පොලිස් ස්ථානාධිපතිවරයා පැමිණ සිටි සැම දෙනාගෙන්ම කරුණු විමසා සිටි නමුත් කිසිවක් ලියා ගැනීමට නම් කටයුතු කර නැත. එහෙත් ආරියසේන නැමැත්තාගෙන් පමණක් එහි සිටි පොලිස් නිලධාරියකු කටඋත්තරයක් සනිටුහන් කර ගන්නා අයුරු ළහිරුගේ පියා දැක ඇත.නැවතත් 19 වැනි දින පොලිසියට ගිය ඔවුන් ළමා හා කාන්තා කාර්යාංශයේ නිලධාරිනියක් හමුවේ සිද්ධිය ප්‍රකාශ කර සිටියත් ඇය ඒ පිළිබඳව කිසිදු සටහනක් තැබීමට නම් පෙළඹී නැත. නැවත කිසිදිනෙක මෙවැනි බැණ වැදීමක් නොකරන ලෙසට අවවාද කළ එම නිලධාරීන් පසුදින මෙය අධිකරණයට දමන බව පවසා එහි තිබූ පොතක පතිරණ ගුරුතුමියගෙන් හා ළහිරුගේ මවගෙන් අස්සන් ලබාගෙන තිබේ.අධිකරණයට පැමිනිම අත්‍යවශ්‍ය නොවන බවත් එය පොලිසියේ රාජකාරියක් බවත් එහි දී ස්ථානාධිපතිවරයා ළහිරුගේ මවුපියන්ට පවසා ඇත.එහෙත් ළහිරුගේ මව හා ඥාතීන් දෙදෙනකු බලංගොඩ අධිකරණයට 20 වැනි දින ගොස් ඇත්තේ ස්ථානාධිපතිවරයා පැමිණීම අනවශ්‍යයැයි කී නිසා මේ ගැන ඇති වු සැකය නිසාවෙනි. එහෙත් එදින ප. ව. 1.30 වනතෙක් අධිකරණයේ රැඳී සිටිය ද ඔවුන්ගේ නඩුව අසා නොමැත. එබැවින් එහි සිටි පොලිස් නිලධාරියකුගෙන් ඒ ගැන ඇසු විට ඔහු පවසා ඇත්තේ නඩුව රෙජිස්ටර් කිරීමට වෙලාව මදි වූ බවත්, නැවත දිනය සිතාසි මඟින් දැනුම් දෙන බවත් ය. එසැනින්ම ඔවුන් බලංගොඩ පොලිස් ස්ථානාධිපතිවරයා හමුවීමට ද ගිය ද ඔහු එදින නිවාඩු ගොස් සිටින බව එහි සිටි නිලධාරීන් පවසා ඇත. පසුදින ළහිරුගේ මවුපියන් නැවත බලංගොඩ පොලිසියට ගොස් නඩුව කතා නොකිරීම පිළිබඳව කරුණු විමසා තිබේ.‘මාත් නිවාඩු ගිහිං හිටියේ’ මේ ගැන සමනළවැව පොලිසියෙන් අහන්න ඕනැ’යි කියූ ස්ථානාධිපතිවරයා දුරකථනයෙන් සමනළවැව පොලිසියට කතා කොට සමනළ වැව පොලිසියේ ස්ථානාධිපතිවරයා ඒ වෙලාවේ එහි නොමැති බව පවසා ඇත. පසුදින ගොස් මේ ගැන අහන්නැයි ඔහු වැඩිදුරටත් පවසා තිබේ.පාලිසියෙන් නික්මුණු ළහිරුගේ මවුපියන් නිවෙසට යාමට බස් රියට ගොඩ වූ පසු එහි සිටි හිතවකුගෙන් දැන ගෙන ඇත්තේ ඒ වන විටත් සමනළවැව පොලිස් ස්ථානාධිපතිවරයා එහි සිටින බවයි. ඒ ලැබුණු තොරතුරට අනුව ඔවුන් නිවෙසට යෑම පසෙක තබා නැවත සමනළ වැව පොලිසිය කරා ගියහ. පොලිසියේ දී එක් නිලධාරියකු ර්‍ණධ්ඛ් මහත්තයා දැන් ආවේ. එයා රෙස්ට් කරනවා’ යැයි පවසා ඇත. එම නිලධාරියාම කොළයක් බලා පැමිණ නඩු අංකය 29856 බවත් ඊළඟ නඩු දිනය උසාවියෙන් බලාගන්නා ලෙසත් පවසා ඇත. කිසිම අයුරකින් පොලිස් ස්ථානාධිපතිවරයා හමුවීමට නම් ඔවුනට එදින ඉඩ දී නැත.නීතිපති උපදෙස්මේ අනුව 24 වැනි දින ළහිරුගේ පියා උසාවියට ගොස් තමන්ට දුන් නඩු අංකය රෙජිස්ටාර්වරයාට ලබාදී එම නඩුව ගැන තොරතුරු විමසා සිටියද එහි සිටි නිලධාරියකු විස්තර සොයා බලා ඔහුට පවසා ඇත්තේ එවැනි අංකයකින් නඩුවක් ලියාපදිංචි කර නොමැති බවයි. තමන්ට කිසිදු සාධාරණයක් ඉටු නොවන බව දැනගත් ළහිරුගේ මවුපියන් 26 වැනි දින බලංගොඩ කලාප අධ්‍යාපන කාර්යාලය වෙත ගොස් නියෝජ්‍ය අධ්‍යාපන අධ්‍යක්ෂවරයා හමු වී විස්තර පැවැසූ විට ඔහු කියා ඇත්තේ අධ්‍යක්ෂතුමා සමඟ කතා කොට පාසල් වාරය පටන් ගැනීමට පෙර විසඳුමක් ලබා දෙන බවයි. එහෙත් තවමත් ඔවුනට විසඳුමක් ලබාදීමට ඔවුනට නොහැකි වී ඇත්තේ අධික වැඩ රාජකාරී ඇති නිසා වන්නට පුළුවන.කෙසේ වෙතත් 2010 පෙබරවාරි මස 09 වැනි දින අදාළ නඩුව බලංගොඩ මහේස්ත්‍රාත් අධිකරණයේ විභාගයට ගැනිණි. අනතුරුව වැඩිදුර විභාගය සඳහා නීතිපති උපදෙස් ලබා ගැනීමට එය යොමු කර ඇත. මේ අනුව 2010 පෙබරවාරි මස 19 වැනි දින නීතිපති කාර්යාලය වෙත අදාළ නඩු වර්තාව ඉදිරිපත් කර ඇතත් මෙතෙක් මේ සම්බන්ධව නීතිපති උපදෙස් ලැබී නොමැති බව දැනගන්නට ලැබේ. වසරකටත් වඩා අධික කාලයක් පුරා නීතිපති උපදෙස් ලැබී නැත්තේ ඇතැම් විට නීතිපති කාර්යාලයේ අධික වැඩ රාජකාරී ගොඩගැසී ඇති නිසා වන්නට ඇතැයි අපි සිතමු.මේ කාලය පුරාම ළහිරුටත් ඔහුගේ මවුපියන්ටත් විඳින්නට වූ දුක් ගැහැට අනන්තය. අප්‍රමාණය.බලපෑම්පාසල තුළ තවදුරටත් රාජකාරී කටයුතු කරගෙන යාමට නොහැකි තත්ත්වයක් උද්ගත වූ බැවින් ළහිරුගේ මවට ද වෙනත් පාසලකට මාරුවීමක් සාදා ගැනීමට සිදු වූවා ය. ඇගේ මාරුව ලබා ගැනීමේ දී ද විවිධ බලපෑම් ඇයට එල්ල විය. ගැසිය යුතු හොඳම තැන කුමක් දැයි තේරුම් ගත් ඒ බලවේග ඇගේ චරිතය ඝාතනය කිරීමේ ක්‍රියා පටිපාටියට එළඹිණි. ඇගේ චරිතය නරක බවත් පාසල තුළ අනියම් සබඳතා පැවැත්වූ බවත් පවසා විවිධ පාර්ශ්වයන්ගෙන් ඇගේ අලුත් පාසලට නාමික හා නිර්නාමික දුරකථන ඇමැතුම් ගලා ආවේ ය. උතුම් වූ ගුරු වෘත්තිකයන්ගේ හැසිරීම මෙලෙස උතුම් වෙද්දී ඇයට සිය දරුවන් දෙදෙනා ද පාසලින් ඉවත් කර ගැනීමට සිදු විය. ඒ අනුව නිවෙසට වඩා කිලෝමීටර 20කටත් ඈතින් පිහිටි පාසලකට ඔවුන් දෙදෙනා ඇතුළත් කෙරිණි.තත්ත්වය මෙලෙස වෙද්දී පතිරණ ගුරුමාතාව ද මේ වන විට වෙනත් පාසලකට මාරුවීමක් සාදාගෙන ගොස් ඇතැයි වර්තා විය. එහෙත් ප්‍රශ්නය නම් තවමත් එතැනමය.අධ්‍යාපනය අයිතියකි. එහෙත් මෙය ඇතැම් ගුරුවරුන්, විදුහල්පතිවරුන් මෙන්ම අධ්‍යාපන අධ්‍යක්ෂවරුන් ද දන්නවා දැයි යන්න ගැන නම් අපට ඇත්තේ ප්‍රශ්නාර්ථයකි. මේ සිදුවීම එයට එක් නිදසුනක් පමණි. ශාරීරික දඬුවම් දීම යනු අධ්‍යාපන අයිතිය අහෝසි කිරීමේ ආරම්භක පියවර ලෙස අපි විශ්වාස කරන්නෙමු. කුමන හේතුවක් යටතේ වත් සිසුවකුට අධ්‍යාපන අයිතිය අහෝසි කළ නොහැකි ය.අද අපේ කනට නිතරම ඇසෙන කියමනක් තිබේ. එනම් පාසල් දරුවන්ගේ විනය පිරිහී ඇති බවයි. විදුහල්පතිවරුන්, ගුරුවරුන් ඇතැම් අධ්‍යාපන අධ්‍යක්ෂවරුන් හා විශාරදයන්ගේ මුවින් ද නිතරම පිටවන වදනක් බවට මෙය පත් වී ඇත. ඇත්තෙන්ම විනය පිරිහී ඇත්තේ කාගේ ද ? ශිෂ්‍යයින්ගේ ද එසේත් නැත්නම් ගුරුවරුන්ගේ ද ? විදුහල්පතිවරුන්ගේ ද ? අධ්‍යාපන බලධාරීන්ගේ ද ? හදවතට එකඟව මේ ගැන සිතන්න ඔබට නියම පිළිතුර ඔබේ හදවතින්ම ලැබෙන බව නො අනුමානය.පාසල් තුළ මෙවැනි තත්ත්වයන් යටපත් කිරීමට විවිධ බලවේග ක්‍රියාත්මක වන බව නොරහසකි. පාසලේ කීර්ති නාමය රැක ගැනීමට මෙවැනි බලවේග ඕනෑම ජඩ වැඩක් වසන් කිරීමට ඉදිරියට දමන අපූරුම කියමන එයයි.මෙවැනි අවස්ථාවලදී අපරාධකරුවා බේරා ගැනීමට මවුපියන් පාසල් සිසුන් මෙන්ම පාසලේ උරුමක්කාරයන් ලෙස කියා ගන්නා ආදි ශිෂ්‍ය ශිෂ්‍යාවන් ද කටයුතු කිරීම සැබවින්ම ඛේදනීය තත්ත්වයකි. මෙයින් සිදු වන්නේ අපරාධයට ලක් වූ දරුවා පාසල තුළ තව තවත් පීඩාවට පත්වීමයි.මේ සටහන අවසන් කිරීමට පෙර පහත සඳහන් වධහිංසා පැමිණ වූ විට ඇතිවන නීතිමය තත්ත්වය පිළිබඳ සටහනක් තබන්නේ සමස්ත ගුරු ප්‍රජාවගේම දැන ගැනීම සඳහා ය.1992 අංක 22 දරන ‘වධහිංසාව, කෲර අමානුෂික හෝ අවමන් සහගත සැලකිලි හෝ දඬුවම්වලින් නිදහස්වීමේ සම්මුති පනත යටතේ වධහිංසාව, අමානුෂික හෝ අවමන් සහගත සැලකිලි, දඬුවම් පැමිණවීම අපරාධයක් වේ. මේ සඳහා අවම දඬුවම වසර 07කට නො අඩු සිර දඬුවමක් සහ රුපියල් 10,000කට නො අඩු දඩයකි.1995 අංක 22 දණ්ඩ නීති සංග්‍රහය (සංශෝධිත) පනත ළමයින් කෲරත්වයට භාජනය කිරීම 308 අ (1) වගන්තිය හා බරපතළ තුවාල කිරීම ‘311’ වගන්තිය යටතේ අපරාධ වේ.විෂමාචාරයපාසල් සිසුන්ට ශාරීරිකව, මානසිකව දඬුවම් පැමිණවීම, පාසලෙන් අස් කිරීම අධ්‍යාපන නීති යටතේ වරදකි. එවන් ක්‍රියාවන්හි නිරතවන විදුහල්පතිවරුන් හා ගුරුවරුන් ආයතනික සංග්‍රහයේ 11 වැනි කාණ්ඩය යටතේ විනයානුකූල දඬුවම් ලැබිය හැකි විෂමාචාරයන්හි යෙදෙන්නෝ වෙති.ගුරු වෘත්තිය ලොව තිබෙන උතුම්ම වෘත්තියයි. ඒ ගැන විවාදයක් නැත. එහෙත් ගුරුවරයෙකුට සිසුන් පාලනය කරගත නොහැකි නම් (දඬුවම් නොකර) ඒ කාගේවත් වරදක් නොව එම ගුරුවරයා තුළම පවතින නොහැකියාවයි. එසේ නම් දරුවකුට පහර දෙන ගුරුවරයා යනු ඔහුගේ නොහැකියාව ප්‍රසිද්ධියේම ප්‍රදර්ශනය කරන්නෙකු නොවේ ද ?ඇතැමුන් තමාගේම වාසියට මේ ගැන තර්ක කරන්නේ ‘ගුටි කාපු නැති දරුවා හැඳිගාපු නැති හොද්දක් වගේ’ යැයි කියන විකාර කියමන ද උපහැරණයක් ලෙස දක්වමිනි. එහෙත් මෙලෙස කියන කාගෙ කාගේත් ඔලුගෙඩිවලට දමාගත යුතු කරුණක් ඇත.එනම් දරුවකු යනු දරුවකු මිස ලිපේ තැම්බෙන හොද්දක් නොවන බවයි.   .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n1103261</link>
    <topic>ජනවාර්ගික අර්බුදයට පැය විසිහතරේ විසැඳුම් නෑ</topic>
    <author>මහින්ද අබේසුන්දර</author>
    <content>වරින් වර අඩු වැඩි වශයෙන් වසර 60ක් තිස්සේ මෝදු වූ ජනවාර්ගික අර්බුදයට දවසෙන් දෙකෙන් විසඳුමක් දිය නොහැකි බව ජනාධිපති මහින්ද රාජපක්ෂ මහතා අවධාරණය කරයි.මේ සඳහා සියලු දේශපාලන පක්ෂවල නායකයන් අවංකව සාකච්ඡා කර එකඟතා වලට ආයුතුයි. මෙහිදී දේශපාලනඥයන් බුද්ධිමත්ව ක්‍රියා කළ යුතු බවද ජනාධිපතිතුමා පෙන්වා දුන්නේය.රාජ්‍ය හා පෞද්ගලික මාධ්‍ය ප්‍රධානීන් සමඟ ඊයේ (25) උදේ පැවති සුහද හමුවේ දී මාධ්‍යවේදියකු නැගූ ප්‍රශ්නයකට පිළිතුරු දෙමින් එසේ ප්‍රකාශ කළ අතර ජනවාර්ගික අර්බුදයේ ඓතිහාසික සිද්ධීන් සම්බන්ධයෙන් ද කථා කළේය. එදා කොළඹ නගරයේ සිංහල ජාතිකයින් 95% ජීවත් වූ අතර එය දැන් 26% දක්වා අඩුවී තිබේ. සිංහල හා මුස්ලිම් ජනතාව ද අද කොළඹ නගරයේ සතුටින් ජීවත් වෙති. ඔවුන් ඊළාම් ඉල්ලන්නේ නැත. සියලු ජාතීන් අද කොළඹ නගරයේ පමණක් නොව රට පුරා සැනසිල්ලේ ජීවත් වන බව මහින්ද රාජපක්ෂ මහතා කියා සිටියේය.කවුරු වෙනස් වුණත් ඊළමෙන් එල්ටීටීඊය වෙනස් නොවේ. එය අවබෝධ කරගෙන ජනවාර්ගික අර්බුදයට අපි ප්‍රවේශමෙන් අවතීර්ණ විය යුතු වෙමු. දේශපාලනඥයන්ගේ අවශ්‍යතා ඉටුකර ගැනීමට අවස්ථාවාදීව කටයුතු නොකළ යුතු බව පෙන්වා දුන් ජනාධිපතිවරයා උතුරු නැඟෙනහිර ප්‍රදේශවල ඇතැම් අයගේ දේශපාලන මතවාද වෙනස්කොට ආණ්ඩුවට ඡන්ද ප්‍රකාශ කොට ඇතැයි පැවසීය.ඒ පළාත්වල පොලිස් ස්ථාන වලට දෙමළ නිලධාරීන්ගේ සේවය ලබා දී තිබේ. අධිකරණයේත් එසේමය. කොළඹද එසේමය. අඩුපාඩු මඟ හරවාගෙන මේ කාර්යය වර්ධනය කළ යුතු බව මෙම අවස්ථාවට සහභාගි වූ ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර මහතා පැවසීය.1989 දී වාසුයි මමයි මානව හිමිකම් උල්ලංඝනය වීම ගැන ජිනීවා වලට ගියා. එහි ගොස් සාකච්ඡාවලට සහ අපේ අදහස් පළ කරන්න සීතලේ ගැහි ගැහී පයින් යද්දී එල්ටීටීඊ නායකයින් ආවේ බෙන්ස් රථවලින්. එදා එල්ටීටීඊය ප්‍රේමදාස ආණ්ඩුව ආරක්ෂා කළා. 60,000ක් තරුණයන් අතුරුදහන්ව තිබිය දී සහ සමහරු ටයර් සෑයවල දැවෙද්දී ප්‍රේමදාස ආණ්ඩුවට පක්ෂව එල්ටීටීඊය කටයුතු කළා යයිද ජනාධිපතිවරයා කීය.එදා අප මානව හිමිකම් ආරක්ෂා කිරීමට එතෙර ගියත් තමන්ගේ රටට කරන උදව් වැළැක්වූයේ නැහැ. ආධාර කරන්න එපා යයි කීවේත් නැහැ. දේශපාලනය මුල්කරගෙන අප කිසිවිටක මවුබිමට එරෙහි වූයේ නැතැයි ජනාධිපතිවරයා දැඩිව කියා සිටියේය.ජනවාර්ගික ගැටුම නිර්මාණය කළේ දේශපාලකයින්. ඔවුන් අවංකවම මේ පිළිබඳ සාකච්ඡාවට එක් විය යුතු බවද රාජපක්ෂ මහතා අවධාරණය කළේය.විදේශ කටයුතු ඇමැති මහාචාර්ය ජී. එල්. පීරිස්, ජනමාධ්‍ය හා තොරතුරු ඇමැති කෙහෙළිය රඹුක්වැල්ල, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, නිවාස, ඉදිකිරීම්, ඉංජිනේරු සේවා හා පොදු පහසුකම් ඇමැති විමල් වීරවංශ, ජනාධිපති ලේකම් ලලිත් වීරතුංග, ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල මහත්වරු මේ සුහද හමුවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n1103263</link>
    <topic>නිහාල් කරුණාරත්නට අත්හිට වු සිරදඬුවම්</topic>
    <author>ශිරෝමි අබයසිංහ</author>
    <content>පොලිස් පරීක්‍ෂක හෙට්ටිආරච්චිගේ සමුද්‍රජීව මහතා වෙත රුපියල් ලක්‍ෂ 3ක වන්දියක් ගෙවන ලෙස, හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මියගේ ආරක්‍ෂක ප්‍රධානියාව සිටි පොලිස් අධිකාරි නිහාල් කරුණාරත්න මහතාට, කොළඹ මහාධිකරණ විනිසුරු කුමුදිනි වික්‍රමසිංහ මහත්මිය ඊයේ (25) නියම කළාය.පෑලියගොඩ විමර්ශන ඒකකයට අනුයුක්තව සිටි සමුද්‍රජීව මහතාගේ රාජකාරියට බාධා කරමින් තර්ජනය කිරීමට එරෙහිව නීතිපතිවරයා ඉදිරිපත් කර තිබූ අධිචෝදනාවන්ට වරද පිළිගැනීම නිසා කරුණාරත්න මහතාට මේ වන්දි මුදල නියම විය.වන්දි මුදලට අමතරව රුපියල් විසි පන් දහසක දඩ මුදලක් ද අවුරුදු දෙකක සිර දඬුවමක් ද නියම කෙරිණි. වන්දි මුදල නොගෙව්වොත් මාස 6 ක සිර දඬුවමක් ද දඩ මුදල නොගෙව්වොත් මාස 3 ක සිර දඬුවමක් ද නියම විය.විත්තිකරුට එරෙහිව පැවති නඩු විභාගයේ දී පැමිණිල්ලේ සාක්කිකරුවන් දෙදෙනකු සාක්කි දී අවසන් වීමෙන් පසුව විත්තිකරු අධිචෝදනාවන්ට වරද පිළිගත්තේ ය. මීට පෙර මහනුවර මහාධිකරණයේ දී පැවති නඩුවක දී වරදකරු වී විත්තිකරුට දඬුවම් නියම වී ඇති අතර එම තීන්දුව සඳහා අභියාචනයක්, අභියාචනාධිකරණය වෙත ඉදිරිපත් කර ඇති බව විත්තිකරු වෙනුවෙන් පෙනී සිටි ජනාධිපති නීතිඥ අනිල් සිල්වා මහතා අධිකරණයට පැවසීය.මෙම නඩුවේ පැමිණිල්ල වෙනුවෙන් සාක්කි දුන් පොලිස් පරීක්‍ෂක හෙට්ටිආරච්චිගේ සමුද්‍රජීව මහතා සාක්කි දෙමින් විත්තිකරුගේ තර්ජනය නිසා තමන් මානසික අපහසුතාවකට ලක් වූ බව ප්‍රකාශ කිරීම සැලකිල්ලට ගෙන වන්දි මුදල නියම කරන බව විනිසුරුවරිය සඳහන් කළාය.විත්තිකරු වරද පිළිගැනීම නිසා අත්හිටවු සිර දඬුවම් නියම කරන බවද විනිසුරුවරිය සඳහන් කළාය. විත්තිකරුට අත්හිටවු සිර දඬුවම් නියම කිරීම පිළිබඳව විරුද්ධත්වයක් නැතැයි පැමිණිල්ල වෙනුවෙන් පෙනී සිටි රජයේ අධිනීතිඥ පි‍්‍රයානි අබේගුණවර්ධන මහත්මිය පැවසුවා ය.වන්දි මුදල ගෙවීම සඳහා අප්‍රේල් 26 දා දක්වා කල් දෙනු ලැබූ අතර, දඩ මුදල ඊයේ දිනයේම ගෙවන බව විත්තිකරු අධිකරණයට කීය.2000 පෙබරවාරි 02 දා බැද්දගාන කෝට්ටේ දී පෑලියගොඩ විමර්ශන ඒකකයට අනුයුක්තව සිටි පොලිස් පරීක්‍ෂක හෙට්ටිආරච්චිගේ සමුද්‍රජීව මහතා සැක කටයුතු පුද්ගලයෙකු අත්අඩංගුවට ගැනීම, සඟවා තිබූ අවි ආයුධ සොයා ගැනීම සහ ඒ පිළිබඳව පරීක්‍ෂණ කටයුතු නොකිරීම හෝ ප්‍රමාද කිරීම සඳහා සමුද්‍රජීව මහතාට තර්ජනය කර “තමුසෙලා තුවක්කු අරන් ඇවිත් තියෙන්නේ කාට වෙඩි තියන්න ද? තමුසෙලා දැන ගන්නවා මට තුවක්කු 50 ක් තිබෙනවා. වැඩිය සෙල්ලම් කරන්න ආවොත් ඒවා පත්තු වෙන්න පුළුවන්” යැයි තර්ජනය කළේ යැයි දණ්ඩ නීති සංග්‍රහය යටතේ කරුණාරත්න මහතා මෙම නඩුවේ දී අධිචෝදනා ලැබ සිටියේ ය.විත්තිකරුගේ ඇඟිලි සටහන් ලබා ගන්නා ලෙස විනිසුරුවරිය මහාධිකරණ පොලිස් මුරපොළට නියම කළාය.ධනරාජ සමරකෝන් සහ උදාර සොයිසා නීතිඥ මහත්වරුන් සමඟ ජනාධිපති නීතිඥ අනිල් සිල්වා මහතා විත්තිකරු වෙනුවෙන් පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n1103262</link>
    <topic>පෑලියගොඩ සුපිරි මාළු වෙළෙඳ සංකීර්ණයඅද ජනතා අයිතියට</topic>
    <author>බුද්ධිකා ඉඹුලාන</author>
    <content>පෑලියගොඩ ඉදිකෙරුණු අති නවීන පහසුකම් සහිත සුපිරි මත්ස්‍ය වෙළෙඳ සංකීර්ණය ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (26) සවස 4.30 ට විවෘත කෙරේකොළඹ ශාන්ත ජෝන් වෙළෙඳ පොළ වෙනුවට රුපියල් දස ලක්ෂ 1900 ක වියදමින් ඉදිකෙරුණු මේ මත්ස්‍ය වෙළෙඳ සංකීර්ණය හෙක්ටයාර 3.17ක භූමි භාගයක පිහිටා ඇත.ශ්‍රී ලංකා රජය සහ ආසියානු සංවර්ධන බැංකුව සම සමව ප්‍රතිපාදන යොදා ඇති මේ සංකීර්ණය ජාත්‍යන්තර ප්‍රමිතියට තැනූ වෙළෙඳ කුටි 128 කින් සමන්විත ය.මෙට්‍රික් ටොන් 25 ක ධාරිතාවකින් යුත් දැවැන්ත අයිස් යන්ත්‍රාගාරයකින් ද ශීතාගාර 3 කින් ද අපවිත්‍ර ජලය පවිත්‍ර කිරීමේ ඒකකයකින්ද අභ්‍යන්තර කාණු පද්ධතියකින් ද වෙළෙඳ පාරිභෝගික භෝජනාගාරයකින් ද සමන්විත මේ සංකීර්ණය බැංකු, දුරකථන, තැපැල් හල් සහ වාහන 500 ක් ගාල් කළ හැකි රථ ගාල් පහසුකම්වලින්ද යුක්ත වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032610</link>
    <topic>ජනපති-කතු හමුව</topic>
    <author/>
    <content>ජනපති මහින්ද රාජපක්ෂ මහතා සහ මාධ්‍ය ප්‍රධානීන් අතර ඊයේ පැවැති සුහද හමුවේදී හෙළි වූ තොරතුරු බිඳක් මෙසේය.මැතිවරණ ක්‍රමවේදය වෙනස් කිරීමට අදාළ පනත පාර්ලිමේන්තුවේ සාකච්ඡා වෙමින් තිබේ.අධිකරණය හමුවේ ඇති පළාත් පාලන ආයතනවල ඡන්දය ද පැරැණි ක්‍රමයට පැවැත්වේ. ඉන්පසුව පැවැත්වෙන මැතිවරණය කොට්ඨාස ක්‍රමයට පැවැත්වෙනු ඇත.මානව හිමිකම් සම්බන්ධයෙන් බෑන්කී මූන්ට භාරදී ඇත්තේ ක්‍රියාත්මක වාර්තාවක් නොවෙයි. ඒ මගින් කර ඇත්තේ ඔහුට උපදෙස් දීම පමණි.මානව හිමිකම් ගැන ශ්‍රී ලංකා ආණ්ඩුව වෙනම කොමිසමක් පත්කර ඇත. එයට ඕනෑම කෙනෙකුට කරුණු කීමට හා ඒ ගැන ක්‍රියාකිරීමට ආණ්ඩුව පියවර ගනී.දෙමළ වෙබ් අඩවි ගෙන යන බොරු ප්‍රචාර ගැන පියවර ගතහොත් මාධ්‍ය නිදහසට එරෙහි බවට චෝදනා කරනු ඇත.පළාත්පාලන ආයතනවලට පත් කිරීමේදී මනාප ගණන් නොගන්නා බව කීවා සැබෑය. එසේ කීවේ එකම පක්ෂයේ අය අතර ගැටුම් අවම කිරීමටයි. එයින් කිසියම් බලපෑමක් ඇතිවිය. කෙසේ හෝ තනතුරුවලට තේරීමට කමිටුවක් පත්කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n1103264</link>
    <topic>පිලිප් සමරුව අද</topic>
    <author>අනුර ප්‍රේමලාල්</author>
    <content>මෙරට වාමාංශික ව්‍යාපාරයේ පුරෝගාමී නායකයකු වූ දිවංගත පිලිප් ගුණවර්ධන මහතාගේ 39 වැනි ගුණ සමරුව නිමිත්තෙන් ශ්‍රී ලංකා වරාය අධිකාරිය ඉදිරිපිට පිහිටි ඒ මහතාගේ පිළිරුව අසල අද (26) පෙරවරු 9.00ට උපහාර උත්සවයක් පැවැත්වේ.සමස්ත ලංකා හාබර් සහ ඩොක් කම්කරු සමිතිය සංවිධාන කරන මේ සැමරුම් උත්සවයට මහජන එක්සත් පෙරමුණේ නායක හා ජලසම්පාදන හා ජලපවහන ඇමැති දිනේෂ් ගුණවර්ධන, බස්නාහිර පළාත් ආණ්ඩුකාර අලවි මවුලානා, මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන, වරාය හා මහාමාර්ග නියෝජ්‍ය ඇමැතිවරුන් වන රෝහිත අබේගුණවර්ධන, නිර්මල කොතලාවල මහත්වරුන් ද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032611</link>
    <topic>NGO වලට ලැබෙන විදේශ මුදල්විමර්ශනය කිරීම රජයේ වගකීමක්</topic>
    <author/>
    <content>අසීමිත ලෙස මේ රටේ ඇතැම් රාජ්‍ය නොවන සංවිධාන වලට එතෙරින් ලැබෙන ලක්ෂ ගණන් මුදල් පිළිබඳව විමර්ශනය කිරීමේ වගකීම ආණ්ඩුව සතු බව ජනාධිපති මහින්ද රාජපක්ෂ මහතා ප්‍රකාශ කරයි. එක් රාජ්‍ය නොවන සංවිධානයකට මසකට රුපියල් මිලියන හැට පහක් සහ වසරකට රුපියල් මිලියන 109ට අධික ප්‍රමාණයක් ලැබේ. මෙතරම් විශාල මුදලක් මෙරටට ගෙන්වා ගන්නේ කෙසේද? ඒවා වැය කරන්නේ කුමක් සඳහාද? යන්න සොයා බැලීමට ආණ්ඩුව පියවර ගෙන ඇත්තේ රාජ්‍ය නොවන සංවිධාන හා අමනාපයෙන් නොවන බව ජනාධිපතිතුමා පවසයි.රාජ්‍ය නොවන සංවිධානයකට රුපියල් මිලියන 531 ක් ලැබී තිබේ. මේ මුදල් වලින් වන කාර්යභාරය සොයා බැලීම වගකිව යුතු ආණ්ඩුවක යුතුකමයි. මෙම මුදල් වලට බදු ගෙවන්නේද නැතැයි ජනාධිපතිවරයා අවධාරණය කළේය.රාජ්‍ය නොවන සංවිධාන වලට ලැබෙන මුදල් වැය කරන ආකාරය පිළිබඳ වාර්තා ඉදිරිපත් කළ යුතු වුවත් ඒවා නොලැබෙන බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් සහ රාජ්‍ය නොවන සංවිධාන කටයුතු පිළිබඳ අධ්‍යක්ෂ ජනරාල් ලක්‍ෂ්මන් හුළුගල්ල මහතා මෙහිදී ප්‍රකාශ කළේය. .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032612</link>
    <topic>සමෘද්ධිලාභීන්ගේ නම් ගම්හෙළි නොකිරීමට පියවර</topic>
    <author>දයා පෙරේරා, ස්වර්ණා විජේකෝන්</author>
    <content>සමෘද්ධිලාභීන්ගේ නම් ගම් සහ තොරතුරු හෙළි නොකිරීමට රජය ප්‍රතිපත්තිමය තීරණයක් ගෙන ඇතැයි සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේ දී ඊයේ (25) ප්‍රකාශ කළේය. ඒ අනුව සමෘද්ධිලාභීන් පිළිබඳ විස්තර පාර්ලිමේන්තුවට ද ඉදිරිපත් නොකරන බව සභානායකවරයා වැඩිදුරටත් සඳහන් කළේය.සමාද්ධිලාභීන්ගේ නම් ගම් හා තොරතුරු හෙළි කිරීම නිසා ඔවුන්ට සමාජය හමුවේ අගතියක් හෝ මදිපුංචිකමක් සිදුවීමට ඉඩ ඇතැයි ද ඒ නිසා ඔවුන්ගේ තොරතුරු හෙළි නොකරන ලෙස සමෘද්ධි නිලධාරීන්ට, කොමසාරිස්වරයාට හා රජයට ඉල්ලීම් කර ඇතැයි ද ඇමැතිවරයා ප්‍රකාශ කළේය. ගාල්ල දිස්ත්‍රික් මන්ත්‍රී ගයන්ත කරුණාතිලක මහතා අසා තිබූ වාචික ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032613</link>
    <topic>‘සයුර’ අද සිට</topic>
    <author>බුද්ධ්කා ඉඹුලාන</author>
    <content>ධීවර ජනතාවට තොරතුරු, දැනුම, අධ්‍යාපනය හා ව්නෝදාස්වාදය ලබාදීම උදෙසා “සයුර “ නමින් ධීවර ගුවන්විදුලි සේවාවක් අද (26) ජනාධිපති මහින්ද රාජපක්ෂ මහතාගේ ප්‍රධානත්වයෙන් පෑලියගොඩ මධ්‍යම මත්ස්‍ය වෙළෙඳ සංකීර්ණය විවෘත කිරීමේ උළෙලේ දී ආරම්භ කෙරේ. ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ සංකල්පයක් මත ආරම්භ වන “සයුර” ධීවර ගුවන්විදුලිය ශ්‍රී ලංකා ගුවන්විදුලි සංස්ථාවේ පූර්ණ දායකත්වයෙන් ,ධිවර හා ජලජ සම්පත් අමාත්‍යංශයේ අනුග්‍රහයෙන් දිනපතා රාත්‍රී 12.00 සිට අලුයම 4.00 දක්වා විකාශය කෙරේ.දියෙඹි සිටින ධිවරයාත් නිවසේ සිටින ධීවර පවුලත් ලක්වාසි සැමත් එකට එක් කරන “සයුර” ධීවරයාගේ විඩාව කාන්සිය නිවාදැමීම සඳහා විමෝදාස්වාදය ලබා දීමත් ,දැනුම ලබාදීමත් සිදුකරයි.සයුර ගුවන්විදුලිය දොරට වැඩිමේ උත්සවය සංකේතවත් කරමින් ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා සහ ශ්‍රී ලංකා ගුවන්ව්දුලි සංස්ථාවේ සභාපති හඩ්සන් සමරසිංහ මහතා ජනාධිපති මහින්ද රාජපක්ෂ මහතාට “සයුර” ගුවන්ව්දුලි තිළිණය පිරිනැමීම ද මෙහිදී සිදු කෙරේ. .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n1103265</link>
    <topic>ඇපෙටමින් සිරප්විකිණීම තහනම්</topic>
    <author>සන්ධ්‍යා කරුණාරත්න</author>
    <content>පෞද්ගලික ඔසුසල්වල ඇති ඇපෙටමින් [Apetamin – P] නමැති සිරප් වර්ගය අලෙවි කිරීම තාවකාලිකව තහනම් කිරීමට ජාතික ඖෂධ අධිකාරිය පියවර ගෙන ඇත.මහව ප්‍රදේශයේ පෞද්ගලික ඔසුසලකින් කෘමියකු සහිත ඇපෙටමින් – පී සිරප් බෝතලයක් අලෙවි කිරීමේ සිද්ධියෙන් අනතුරුව මේ තීරණය ගත් බව අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.ඒ අනුව මේ ඖෂධය අලෙවි කිරීම තාවකාලිකව තහනම් කිරීම සඳහා වූ චක්‍රලේඛය රටපුරා පවතින සියලුම පෞද්ගලික ඔසුසල්වලට නිකුත් කිරීමට පියවර ගෙන ඇත.මේ සිරප් බෝතලය ලබා ගත් පුද්ගලයා එය කුරුණෑගල දිස්ත්‍රික් ආහාර හා ඖෂධ පරීක්ෂක නිහාල් ප්‍රේමරත්න මහතාට ඉදිරිපත් කිරීමෙන් අනතුරුව වැඩිදුර පරීක්ෂණ සඳහා ජාතික ඖෂධ අධිකාරියට ඉදිරිපත් කර තිබේ. මෙහි පරීක්ෂණ අවසන් වන තුරු ඖෂධය අලෙවි කිරීම තාවකාලිකව අත්හිටුවා ඇත.පුද්ගලයන්ගේ ආහාර රුචිය වර්ධනය කිරීමට සහ අසාත්මිකතාවන්ට මෙම ඖෂධය භාවිතා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n1103266</link>
    <topic>ගුවන් තොටින් රන් අතුරුදන්වීමේපරීක්‍ෂණ රහස් පොලිසියට</topic>
    <author>සුභාෂිනි සේනානායක</author>
    <content>ගුවන්තොටුපළ ආරක්‍ෂිත ගුදමකින් රුපියල් ලක්‍ෂ 620 ක් පමණ වටිනා රන් කිලෝ 15ක් අතුරුදන්වීම සම්බන්ධයෙන් පරීක්‍ෂණ පැවැත්වීම රහස් පොලිසියට භාර දී ඇතැයි පොලිස් මාධ්‍ය ප්‍රකාශක පි‍්‍රශාන්ත ජයකොඩි මහතා පැවසීය.රහස් පොලිසිය මේ සම්බන්ධයෙන් ගුවන් තොටුපළ සේවයේ යෙදී සිටි පුද්ගලයන්ගෙන් ප්‍රශ්න කර තිබේ.විදේශවල සිට ගුවන් මගින් ගෙන එන වටිනා භාණ්ඩ ශ්‍රී ලංකා රේගුවට අයත් ආරක්‍ෂිත ගුදමක තැන්පත් කර තිබියදී කිසියම් සංවිධානාත්මක කණ්ඩායමක් මේ භාණ්ඩ පසුගිය 23 වනදා උදේ රැගෙන ගොස් ඇත.ශ්‍රී ලන්කන් ගුවන් සේවයේ ඩුබායි හි සිට රැගෙන විත් තිබූ රත්රන් බිස්කට් තොගය කොළඹ ස්වර්ණාභරණ වෙළඳ සලකට එවා තිබූ භාණ්ඩ වන අතර 23දා රාත්‍රී මේ භාණ්ඩ පැහැරගෙන ගොස් ඇති බව ගුවන්තොටුපළ ආරංචි මාර්ග පවසයි. ගුවන් තොටුපළ ආරක්‍ෂක අංශ කිහිපයක් ක්‍රියාත්මක වෙද්දී මේ රත්රන් තොගය පැහැරගෙන ගොස් තිබෙන අතර සිද්ධිය පිළිබඳ ගුවන්තොටුපළ පොලිසිය පරීක්‍ෂණ පැවැත්වීමෙන් අනතුරු රහස් පොලිසියට භාර දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n1103267</link>
    <topic>‘18 වැනිසංශෝධනයටපින්සිදු වේවා’</topic>
    <author>මහින්ද අබේසුන්දර</author>
    <content>මැතිවරණ කොමසාරිස් ලෙස සේවය කළ දයානන්ද දිශානායක මහතාට විශ්‍රාම යාමට හැකි වූයේ පාර්ලිමේන්තුවේදී සම්මත කර ගත් 18 වෙනි ව්‍යවස්ථා සංශෝධනය නිසා බව ජනාධිපති ලේකම් ලලිත් වීරතුංග මහතා පෙන්වා දෙයි.මාධ්‍ය ප්‍රධානීන් ඊයේ (25) ජනාධිපති හමු වූ අවස්ථාවේ මාධ්‍ය ප්‍රධානියකු මතු කළ ප්‍රශ්නයක් ගැන කරුණු පැහැදිලි කළ වීරතුංග මහතා විශ්‍රාම යාමට නොහැකිව දිශානායක මහතා වසර 9 ක් එක දිගට රාජකාරිය කළ බව කීය.ඕනෑම කෙනෙකුට විශ්‍රාම යාමේ අයිතියක් ඇති බව මෙහිදී පෙන්වා දුන් ජනාධිපතිතුමා වයස 60 දී විශ්‍රාම යායුතු දිශානායක මහතා අධිකරණ නියෝග මත වසර 9 ක් සේවය කළ බව සිහිපත් කළේ ය.මැතිවරණ කොමිසම පිහිටුවන්නේ නැත්තේ මන්දැයි මාධ්‍ය ප්‍රධානියකු ප්‍රශ්න කළ විට ජනාධිපති කීවේ 18 වෙනි සංශෝධනය යටතේ එයද කළහැකි බව පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n1103268</link>
    <topic>වවුනියාවේ රතු කුරුසකාර්යාලය වසයි</topic>
    <author>මහින්ද අලුත්ගෙදර</author>
    <content>ජාත්‍යන්තර රතු කුරුස කමිටුවේ වවුනියාව කාර්යාලය වසා දැමීමට එම කමිටුව තීරණය කර ඇත.මේ කාර්යාලය ඊයේ (25) සිට වසා දමා තිබෙන අතර ජාත්‍යන්තර රතු කුරුස කමිටුවේ ක්‍රියාකාරකම් කොළඹ සිට කරගෙන යන ලෙස ශ්‍රී ලංකා රජය කළ ඉල්ලීමට ප්‍රතිචාර දක්වමින් මේ තීරණය ගත් බව එම කමිටුවේ ජ්‍යෙෂ්ඨ ප්‍රකාශිකාවක් “දිනමිණ”ට පැවසුවාය.1997 වර්ෂයේ දී ආරම්භ කරන ලද මේ කාර්යාලය මේ දක්වා ප්‍රදේශයේ ජනතාවගේ සුබ සිද්ධිය වෙනුවෙන් විශාල වැඩ කොටසක් සිදු කළ බවත් ඉදිරියේ දී ඒ කටයුතු කොළඹ සිට මෙහෙය වන බවත් ඇය ප්‍රකාශ කළාය.උතුරු පළාතේ පැවැති අවසාන ජාත්‍යන්තර රතු කුරුස කමිටුව මෙය වන අතර මුලතිවු, කිලිනොච්චි, මන්නාරම ආදී ප්‍රදේශවල පැවැති කාර්යාල වසා දැමීමට තීරණය කිරීමත් සමඟ උතුරේ එක් එක් ප්‍රදේශයන්හි කටයුතු වවුනියාව කාර්යාලය මඟින් මෙහෙයවා තිබේ. කෙසේ වුවද මේ දක්වා ගැටුම් පැවැති ප්‍රදේශවලට සේවය කළ ආකාරය මෙන් ඉදිරියටත් තම කටයුතු ක්‍රියාත්මක බව ද ඇය අවධාරණය කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n1103269</link>
    <topic>වැල්ලවායේ විශෝධන සංකීර්ණය වෙනුවට බන්ධනාගාර 6ක් අලුතින් ඉදිකරයි</topic>
    <author>බුද්ධිකා ඉඹුලාන</author>
    <content>වැල්ලවායේ ඉදිකිරීමට සැලසුම් කර තිබූ විශෝධන සංකීර්ණය වෙනුවට ප්‍රධාන නගරවලින් ඈත ප්‍රදේශ හයක බන්ධනාගාර හයක් ඉදිකිරීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය සැරසෙයි. මේ පිළිබඳව වූ යෝජනාව පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා කැබිනට් මණ්ඩලයට ඉදිරිපත් කිරීමට නියමිතය. නව සැලසුම අනුව තංගල්ල බන්ධනාගාරය රන්නටත්,මාතර බන්ධනාගාරය රත්මලේටත්,මීගමුව බන්ධනාගාරය ආණමඩුවටත්,වැලිකඩ බන්ධනාගාරය, රිමාන්ඩ් බන්ධනාගාරය සහ මැගසින් බන්ධනාගාරයේ රැඳවියන් මහර සහ වටරැක ඉදිවන බන්ධනාගාරවලටත් යොමු කෙරෙනු ඇත.මේ බන්ධනාගාරවල දැනට රැඳවියන් 12000 ක් පමණ සිටින අතර එහි පවතින අධික තදබදය නිසා අභ්‍යන්තර ගැටලු පැන නැගී ඇති බවත් විශේෂයෙන් මොවුන් සමාජගත වන විට යම් වෘත්තියකට යොමු කිරීම හෝ යහපත් පුරවැසියන් ලෙස සමාජයට යොමු කිරීම වැනි විශෝධන කටයුතුවලට ඉඩකඩ නොමැති බවත් අමාත්‍යාංශ ලේකම් ඒ. දිසානායක මහතා සඳහන් කළේය. මෙයට පෙර වැල්ලවායේ ඉදිකිරීමට නියමිතව තිබූ විශෝධන සංකීර්ණය ජල සැපයුම්,නිලධාරීන්ගේ නවාතැන්,සේවා සැපයීම් සහ ගමනාගමන ප්‍රශ්න උද්ගත වීම නිසා අත්හිටුවීමට තීරණය කළ බවත් ලේකම්වරයා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032614</link>
    <topic>සංචාරක කර්මාන්තයේ සංවර්ධනයට හා ප්‍රචාරයටමාධ්‍ය කලාව නිවැරැදිව යොදා ගත්තා</topic>
    <author>අනුෂා ගුරුසිංහ</author>
    <content>සංචාරක කර්මාන්තයේ සංවර්ධනය හා ප්‍රචාරය උදෙසා මාධ්‍ය කලාව නිවැරදිව යොදා ගත් රටක් ලෙස ශ්‍රී ලංකාව ආදර්ශයට ගත හැකි බව ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතා අවධාරණය කරයි." සංචරණය සඳහා මාධ්‍ය " ප්‍රධාන සාධකයක් ලෙස භාවිතය මෙවර සමුළුවේ තේමාව ලෙස ගැනීම බෙහෙවින් කාලීන යැයි ද එහිදී නියෝජ්‍ය අමාත්‍යවරයා පැවසීය.පෙරේදා (24) උදේ කොළඹ දී පැවති එක්සත් ජාතීන්ගේ ලෝක සංචාරක සංවිධානයේ දකුණු හා නැගෙනහිර ආසියා පැසිපික් කලාපීය සංචාරක සමු‍්‍රළුවේදී ආර්ථික සංවර්ධනය නියෝජ්‍ය අමාත්‍ය ලක්‍ෂ්මන් යාපා අබේවර්ධන මහතා මෙම අදහස් පළ කෙළේය.වැරදි හා විකෘති කරන ලද ප්‍රචාරයන් ශ්‍රී ලංකාව සම්බන්‍ධයෙන් කොතෙක් ප්‍රචාරය වුවද යුද ගැටුම් පැවති අවධියේ වුව මෙරටට පැමිණි සංචාරකයින්ගේ ආරක්‍ෂාව උපරිමයෙන් ලබා දීමට අප ක්‍රියා කළ බව මෙහිදී නියෝජ්‍ය අමාත්‍යවරයා පැවසීය.ඒ හේතුව මත තව තවත් ලොව සංචාරකයින් මෙරටට ආකර්ශනය කර ගැනීම සඳහා එදා පැමිණි සංචාරකයින් ප්‍රබල හා විශ්වාසදායි සන්නිවේදකයින් බවට පත් වූවා යැයිද නියෝජ්‍ය ඇමැති ලක්‍ෂ්මන් යාපා අබේවර්ධන මහතා කීය.එමෙන්ම එහිදී ශ්‍රී ලාංකිකයන්ගේ සුහදශිලී ආගන්තුක සත්කාරය විශාල ලෙස එම තත්ත්වයට ඉවහල් වූවා යැයිද ඒ මහතා කීය.එහිදී පසුගියදා පැවති පළාත් පාලන මැතිවරණයන්හිදී ද්‍රවිඩ ජාතික සන්ධානය විශේෂ කර ගත් දේශපාලන සංවිධානවලට වැඩි බලයක් ලැබීමද ලාංකික ප්‍රතිරූපය ලොවට ගෙන යාමට උදා වූ මහඟු අවස්ථාවක් වී යයිද ඒ මහතා කීය.සංචාරක ව්‍යාපාරය ඉහළ පෙළේ ව්‍යාපාරික ප්‍රජාව අතර පමණක් නොව එය ඉහළ සිට පහළට සාමාන්‍ය ජනතාවට ද ප්‍රතිලභ අත්කර දිය යුතු කර්මාන්තයක් ලෙස මේ වන විට ව්‍යාප්ත වී ඇතැයිද ඒ මහතා දන්වා සිටියේය.දැනට ක්‍රියාත්මක ' ඩ්ධථඥ ඉබචර ' වැඩ සටහන වැනි ආකර්ශනීය ක්‍රමවේදයන් එයට හොඳ උදාහරණ යයිද පෙන්වීය.පසුගිය කළ අප අත් විඳි ආර්ථික අවපාත සුනාමි හා ගංවතුර වැනි අයහපත් තත්ත්වයන් සාර්ථකව පාලනය කිරීමට හැකි වූ බව පැහැදිලි කළ අමාත්‍යවරයා එහිදී ලෝක සංචාරක සංවිධානයේ (එඊර්‍ණ) විශේඥයින් අදහස් හා සැලසුම් කර්මාන්තයේ සාර්ථකත්වයට වැඩිදුරටත් උපයෝගී වූ බවද දැන්විය.මේ සමුළුවේදී ශ්‍රී ලංකාවේ කෘෂිකර්මාන්තය, සංස්කෘතික හා දේශීය ජන උරුම, ආගමික, වනජීවි හා දේශීය ආහාර පිළිබඳ සංචාරක ව්‍යාපාරය කෙරෙහි විශේෂ අවධානය යොමු කෙරේ යැයි පැවසූ අමාත්‍යවරයා මෙවැනි කෙටි සමුළුවකින් මෙරට සතු සංචාරක ආකර්ශනය අත් දැකීමට නොහැකි බැවින් දීගු කාලීන සංචාරයක් සඳහා සමුළුවට පැමිණි විදේශීය පාර්ශවයන්ට ශ්‍රී ලංකාවට නැවත පැමිණෙන ලෙස ආරාධනා කෙළේය.24 සිට 26 දක්වා පැවැත්වෙන මේ සමුළුවට ඊයේ එක්සත් ජාතීන්ගේ ලෝක සංචාරක සංවිධානයන්හි රටවල් හා අනුබද්ධ සාමාජිකයන්, සංචාරක සමාගම් හා ලොව රාජ්‍ය තාන්ත්‍රිකයින්ද විශාල ප්‍රමාණයක් සහභාගි විය.මෙහිදී එක්සත් ජාතීන්ගේ ලෝක සංචාරක සංවිධානයේ ගෝලීය මට්ටමෙන් සංචාරක ප්‍රතිපත්ති, ප්‍රායෝගික සම්පත්, සංචාරක ක්‍ෂේත්‍රයේ සීමා අවධාරණය කෙරේ.23 වරට පැවැත්වෙන මේ සමුළුවට මෙවර ශ්‍රී ලංකාව තෝරා ගැනීම මේ වන විට ශ්‍රී ලංකාව අත් කර ගත් ශීඝ්‍ර සංචාරක සංවර්ධනය හේතු වූ බවද එහිදී අවධාරණය විය.ශ්‍රී ලංකාවේ සංචාරක ක්‍ෂේත්‍රයේ ප්‍රගතිය පිළිබඳ සුබවාදී ආකල්පයක් ජාත්‍යන්තරයේ ප්‍රචලිත කිරීම සඳහා මෙය මහඟු අවස්ථාවක් වී ඇත.එය සැලකිල්ලට ගෙන ශ්‍රී ලංකා සංචාරක මණ්ඩලය මගින් මේ විදේශීයන් මෙරට රැඳී සිටින කාලයේදී වැඩසටහන් රාශියක් ක්‍රියාත්මක කෙරේ.මේ වන විට ශ්‍රී ලංකාව සංචාරක ඉලක්කයන් ශීඝ්‍ර ලෙස ජය ගෙන පැමිණීම හඳුනාගත් බැවින් ශ්‍රී ලංකාව මේ සමුළුව පැවැත්වීමට සුදුසු වූ රටක් ලෙස තෝරා ගත් අතරම ජෛව විවිධත්වයෙන් හා සංචාරක ආකර්ෂණ රාශියක ගමනාන්තයක් ලෙසද ශ්‍රී ලංකාව සෙසු රටවල් හා ප්‍රමුඛ වී ඇති බව සමුළුවේ ලේකම් ජෙනරාල් ආචාර්ය කාල්බ් රිෂායි මහතා අවධාරණය කෙළේය.සභාපති ආචාර්ය නාලක ගොඩහේවා, එහි ප්‍රවර්ධන කාර්්‍යාංශයේ වැඩබලන අධ්‍යක්‍ෂ මල්රාජ් කිරිඇල්ල, එහි සංවර්ධන අධිකාරියේ අධ්‍යක්‍ෂ තලෙයිසෙල්වම් යන මහත්වරුන් හා ලොව සංචාරක නියෝජිතයන්, මෙන්ම ජාත්‍යන්තර මාධ්‍යවේදීන්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032615</link>
    <topic>ධීවරයාට සුබ පණිවුඩ ගෙන යන ‘ඔරුවැල්ල’ දිනමිණ සමඟ ගමට යෑම සුබ නිමිත්තක්</topic>
    <author>ප්‍රාර්ථනා වීරසිංහ</author>
    <content>ශ්‍රී ලංකාවේ සෑම ගම්මානයකදීම මිලදී ගතහැකි ' දිනමිණ' පුවත්පත සමඟ ඔරුවැල්ල ධීවර අතිරේකය ජනතාව අතරට යාම ධීවර ක්ෂේත්‍රයේ සුබ පෙර නිමිත්තක් යැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා කීය.ධීවර ප්‍රජාව අතරට සුබ පණිවිඩ ගෙන යන මෙවන් වැඩපිළිවෙළ මෙන්ම ධීවර කර්මාන්තය ජාත්‍යන්තර මට්ටමට ගෙන ඒමටද තමන් පියවර ගන්නේ යැයි ද ඇමැතිවරයා පැවැසීය.ධීවර හා ජලජ සම්පත් සංවර්ධන අමාත්‍යාංශය හා සීමාසහිත එක්සත් ප්‍රවෘත්ති පත්‍ර සමාගම හා එක්ව සෑම මසකම දෙවන සිකුරාදා නිකුත් කරන "ඔරුවැල්ල" අතිරේකය දොරට වැඩීමේ අවස්ථාවට සහභාගී වෙමින් ඒ මහතා මේ බව පැවසීය.ලේක්හවුස් ආයතන අධ්‍යක්ෂ මණ්ඩල රැස්වීම් ශාලාවේ පැවැති මේ උත්සවයේදී ඔරුවැල්ල මංගල කලාපය සීමාසහිත එක්සත් ප්‍රවෘත්ති පත්‍ර සමාගමේ සභාපති ප්‍රවීණ මාධ්‍යවේදී බන්දුල පද්මකුමාර මහතා විසින් ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා වෙත පිළිගන්වන ලදී.එහිදී වැඩිදුරටත් අදහස් දැක්වූ ඒ මහතා මෙසේ ද පැවැසීය.ලේක්හවුස් ආයතනය හා එක්ව මෙවැනි අතිරේකයක් ධීවර ප්‍රජාව වෙත ලබාදීමට හැකිවීම ඉතාම ආඩම්බරයි.ලේක්හවුස් ආයතනයේ සභාපති ලෙස කටයුතු කරන ප්‍රවීණ මාධ්‍යවේදී බන්දුල පද්මකුමාර මහතාත් මමත් එකම සභාවක සිට මේ ඉටුකරන්නේ ජාතික වගකීමක්.අප දෙදෙනා පාසලේදී කොට කලිසම ඇඳගෙන අධ්‍යාපනය ලබන විට මෙවැනි ජාතික වගකීමක් ඉටුකරන්නට හැකි වේ යැයි කිසිදාක අපට සිතුනේ නැහැ. අප පාසලේ අධ්‍යාපනය ලබන විට "නිම්වළල්ල චිත්‍රපටයේ" සහාය අධ්‍යක්ෂවරයා ලෙස කටයුතු කරමින් බන්දුල පද්මකුමාර මහතා කටයුතු කළ අයුරු මේ මොහොතේ මට මතක් වෙනවා. මට හිතෙන්නේ ළාබාලම චිත්‍රපට සහාය අධ්‍යක්ෂවරයා ලෙස කටයුතු කර ඇත්තේ ඔහුයි. ඇත්තටම පද්මකුමාර මහතා එම චිත්‍රපටයේ රඟපෑමට මටත් ආරාධනා කළා. ඔහු තමයි මම ප්‍රථම වතාවට කලා සංවිධානයකට සම්බන්ධ කර වූයේ. අද අපි දෙගොල්ලොම එකතු වෙලා රට , ජාතිය නඟාසිටුවීමට කටයුතු කරනවා.ආසියාවේ ඇති ඉහළම මත්ස්‍ය වෙළඳපොළ ලබන 26 වැනිදා පෑලියගොඩදී ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත කෙරෙනවා. එදිනම ධීවර ජනතාව වෙනුවෙන් "සයුර එෆ්.එම්." නමින් ගුවන් විදුලි නාලිකාවක්, ශ්‍රී ලංකා ගුවන් විදුලි සංස්ථාව සමඟ ඒකාබද්ධව විවෘත කෙරෙනවා. ධීවර කර්මාන්තය ජාත්‍යන්තර මට්ටමට ගෙන ඒමේදී ඒ සඳහා අවශ්‍ය පරිසරය සකස් කිරීමට පියවර ගැනීමටත් මා ක්‍රියා කරනවා. ඒ අනුව රටවල් 62 ක නියෝජණයෙන් ලෝක ධීවර සම්මේලනය ලංකාවේදී පැවැත්වීමට බලාපොරොත්තු වෙනවා.අදත් ලංකාවේ සෑම ගමකටම යන පත්තර නම් ඒ ලේක්හවුස් පත්තරයි. ඒ බෙදාහැරීම සිදුකිරීමට අද වෙනත් කිසිම ආයතනයකට හැකියාව ලැබී නැහැ. ' දිනමිණ' පුවත්පත සමඟ ඔරුවැල්ල අතිරේකය ජනතාව අතරට ගෙන යෑම සුබ පෙර නිමිති ලකුණු පහළ කෙරෙනවා.සීමාසහිත එක්සත් ප්‍රවෘත්ති පත්‍ර සමාගමේ සභාපති, ප්‍රවීණ මාධ්‍යවේදී බන්දුල පද්මකුමාර මහතා;- වෛද්‍ය රාජිත සේනාරත්න මහතාට අද ලැබී තිබෙන අමාත්‍යාංශය අපේ ජනාධිපති මහින්ද රාජපක්ෂ මහතාට කලකට පෙර දඬුවමක් ලෙස ලැබුණු අමාත්‍යාංශයක්. නමුත් ජනාධිපතිතුමා නොසැලී එය තමන්ට ආභරණයක් කර ගත්තා.දේශපාලනයේදී අවශ්‍ය අභීත නායකත්වයත්, හෘද සාක්ෂියට එකඟව කටයුතු කිරීමත් යන ගුණාංග වලින් පිරිපුන්ව සමාජවාදීව කටයුතු කරන රාජිත සේනාරත්න මහතාට පැවැරී ඇති ධීවර ක්‍ෂේත්‍රය නඟාසිටුවන බව අපගේ විශ්වාසයයි.ධීවර වෘත්තීය යන්න මාළුකාරයින්ගේ රස්සාවය නොව ඊට වඩා ගෞරවණීය වෘත්තියක් බවට පත් කිරීමට ගන්නා මේ වගේ ක්‍රියාමාර්ග වලදී හැකි සෑම අයුරකින්ම උදව් කිරීමට අප සූදානම් වී සිටිනවා.දිනමිණ පුවත්පතට වසර 100ක් පිරෙන මේ කාලය තුළ ලේක්හවුස් ආයතනය ජාතික, සංස්කෘතික, දේශපාලනික වෙනස්කම් ඇති කිරීමට මහත් පිටිවහලක් වූවා. මේ වගේ අතිරේකයක් ආරම්භ කිරීමෙන් වැඩ කරන ජනතාවට උපහාර දැක්වීමක් කළ බව මාගේ විශ්වාසයයි.ැමැතිතුමා සහ අමාත්‍යාංශය බලාපොරොත්තු වන අයුරින් ඔරුවැල්ල අතිරේකය සාර්ථක වේවායි මා සුබ පතනවා.ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා,- "පත්තර මහ ගෙදර" යන නම තව තවත් අර්ථ ගැන්වෙමින් යන යුගයක් ලෙස මේ කාලය සටහන් තබනවා.ප්‍රවීණ මාධ්‍යවේදියකුගේ සභාපතිත්වය සහ අත්දැකීම් , කැපවීම් මත ගෙන යන මේ ගමන අද මල්ඵල ගැන්වී තිබෙනවා. පාඨකයන්ගේ රුචිකත්වයට ගැලපෙන පරිදි දිනමිණ පුවත්පත සමඟ සතියේ සෑම දිනකම අතිරේකයක් නොමිලේ ලබාදෙනවා. "ඔරුවැල්ල " නමින් ධීවර ජනතාව වෙනුවෙන් පළවෙන මේ අතිරේකය අප ආයතනය එක්ව එළිදැක්වීමට ඇමැතිතුමාත් අමාත්‍යාංශ නිලධාරීනුත් විශාල කැපවීමක් කළා. දිනමිණ පුවත්පතේ ප්‍රධාන කර්තෘ, මහින්ද අබේසුන්දර මහතා,- මීට අවුරුදු පහකට පෙර දිනමිණේ වැඩ බාර ගන්න පැමිණෙන විටත් ධීවරයා ලෙසින් විශේෂාංග පිටුවක් පළ වූවා.එය අතිරේකයක් ලෙස එළිදැක්වීමට ලැබීම සතුටක්. මෙහි සංස්කාරවරිය ලෙස කටුතු කරන බුද්ධිකා ඉඹුලාන මහත්මියට මේ ක්‍ෂේත්‍රය පිළිබඳ මනා දැනුමක් සහ කැපවීමක් තිබෙනවා. අප එය අගය කළ යුතුයි.මේ අවස්ථාවට ධීවර හා ජලජ සම්පත් සංවර්ධන අමාත්‍යාංශයේ ලේකම් ආචාර්ය දමිතා ද සොයිසා, ධීවර සංස්ථාවේ සභාපති මහීල් සේනාරත්න, නාරා ආයතනයේ සභාපති ආචාර්ය හිරාන් ජයවර්ධන ධීවර වරාය නීතිගත සංස්ථාවේ සාමාන්‍යාධිකාරි ජී.අබේසේකර, ධීවර අමාත්‍ය මාධ්‍ය ලේකම් ශාස්ත්‍රපති නරේන්ද්‍ර රාජපක්ෂ, ලේක්හවුස් ආයතනයේ සාමාන්‍යාධිකාරි අභය අමරදාස, ලේකම් කුමුදු ගුණවර්ධන, ප්‍රධාන පරිපාලන නිලධාරි රෝහණ ආර්යරත්න, බෙදාහැරීම් කළමනාකරු සුනිල් සෙන්දනායක, සිළුමිණ ප්‍රධාන කර්තෘ කරුණාදාස සූරියආරච්චි , තිනකරන් කර්තෘ එස්.තිලෙයිනාදන්, ඔරුවැල්ල සම්බන්ධීකරණ හා සැලසුම් අධ්‍යක්ෂක සමන්ත කරුණාසේකර මහත්ම මහත්මීහු ඇතුළු ධීවර අමාත්‍යාංශයේ ආයතන නියෝජිතයින්ද ලේක්හවුස් ආයතනයේ අනෙකුත් පුවත්පත් කතුවරු සහ අංශ ප්‍රධානිහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032616</link>
    <topic>එන්නතක් විදීමේදී මියගිය ළදරුවා සහජ හෘද රෝගී තත්ත්වයකින් පෙළිලා</topic>
    <author>සන්ධ්‍යා කරුණාරත්න</author>
    <content>වයස මාස පහක් වූ දරුවකුට එන්නතක් ලබාදී පැය කිහිපයකට පසුව මියයාම සම්බන්ධයෙන් කළ මූලික පරීක්ෂණයේදී දරුවා සහජ හෘද රෝග තත්ත්වයකින් පෙළුණු බව හෘද හා ළමා රෝග විශේෂඥවරුන් පවසන්නේ යැයි වසංගත රෝග විද්‍යා අංශයේ ප්‍රධාන වසංගත රෝග විද්‍යාඥ වෛද්‍ය පබා පළිහවඩන මහත්මිය ප්‍රකාශ කරයි.පුත්තලම දිස්ත්‍රික් සෞඛ්‍ය සේවා කොට්ඨාසය තුළ පදිංචි මේ දරුවාගේ මරණය පිළිබඳ පූර්ණ විද්‍යාත්මක පරීක්ෂණයක් හලාවත අධිකරණ විශේෂඥ වෛද්‍යවරයා යටතේ වැඩිදුරටත් සිදු කෙරේ.සහජ හෘද රෝග තත්ත්වයකින් පෙළුණත් එම දරුවා නිසි වයසට අනුව ප්‍රතිශක්තිකරණ එන්නත් ලබාදීම සිදු කළ යුතු බවද වෛද්‍යවරුන් නිර්දේශ කර ඇත.ඒ අනුව එම දරුවාට උපතේදී බී. සී. ජී. එන්නත ද, වයස මාස දෙකේ දී ප්‍රථම පෙන්ටා එන්නත් මාත්‍රාව ද ලබාදී ඇති අතර කිසිදු අතුරු ආබාධයක් වාර්තා වී නොමැත. දෙවන පෙන්ටා එන්නත ලබාදීමෙන් පැය කිහිපයකට පසුව මේ දරුවා මියගොස් ඇත.උපතින් හෘද රෝගී වූ දරුවන්ට එන්නත් ලබාදීම සිදුකළ හැකි බවත් එන්නත් නිෂ්පාදකයන් හා ලෝක සෞඛ්‍ය සංවිධානය ද හෘද රෝගී දරුවන්ට කිසිම එන්නතක් ලබා නොදිය යුතු බවට නිර්දේශ කර නොමැති බවත් වෛද්‍ය පබා පළිහවඩන මහත්මිය පැවසුවාය.මෙවැනි දරුවන්ට එන්නත් ලබාදීම සාමාන්‍ය දරුවකුට වඩා යෝග්‍ය වන්නේ එකී දරුවන් එම එන්නත මඟින් වළක්වන රෝගවලට ගොදුරු වීමට වැඩි ප්‍රවනතාවක් දක්වන නිසා බව විද්‍යාත්මකව ඔප්පු වී ඇත.මෙරට ළදරුවන්ට හා ළමුන්ට වර්ෂයකට මිලියන හතකට අධික ප්‍රතිශක්තිකරණ එන්නත් මාත්‍රා සංඛ්‍යාවක් ඉතාමත් ආරක්ෂිතව ජාතික ප්‍රතිශක්තිකරණ වැඩසටහන යටතේ ලබාදෙන බවත් ඉන් මාරාන්තික රෝග 11 කින් සිදු විය හැකි මරණ 50,000කට අධික සංඛ්‍යාවක් වළක්වන බවත් වෛද්‍ය පබා පළිහවඩන මහත්මිය වැඩිදුරටත් පැවසුවාය.එබැවින් එන්නත් දීමෙන් පසුව ඇතිවන සෑම මරණයක්ම එන්නත නිසා සිදුවූ මරණයක් බවට නිසි විද්‍යාත්මක පරීක්ෂණයකින් තොරව ප්‍රකාශයට පත් කළ නොහැකි බව ද ඇය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032617</link>
    <topic>යුද ජයග්‍රහණයෙදී පොලීසිය කළ මෙහෙය සුළු පටු නෙවේ</topic>
    <author/>
    <content>යුද ජයග්‍රහණයේදී පොලිසියේ දායකත්වය සුළුපටු නොවන බවත් එය කිසිදිනක අමතක නොවනු ඇති බවත් ජනාධිපති පාර්ලිමේන්තු කටයුතු සම්බන්ධීකරණ ලේකම් කුමාරසිරි හෙට්ටිගේ මහතා පැවසීය.ත්‍රස්තවාදය පරාජය කළ සටනේදී ත්‍රිවිධ හමුදාවත් සිවිල් ආරක්ෂක බළකායත් ඔවුන්ට පැවරුණු කාර්යභාරය ඉටු කරද්දී දිවා රෑ නොබලා පොදු ජනතාවත් දේපලත් රකිමින් පොලිසිය කරන ලද පුළුල් සේවය ජනාධිපති මහින්ද රාජපක්‍ෂ මහතා ප්‍රධාන රජය හැමවිටම අගයන බවත් ඒ මහතා සඳහන් කළේ ය. හෙට්ටිගේ මහතා එසේ කීවේ තිස්පස් වසරක පොලිස් සේවයෙන් පසු විශ්‍රාම ගිය (නියෝජ්‍ය පොලිස්පති) දයා සමරවීර මහතාට උපහාර දැක්වීම පිණිස ඉකුත් (18) දින බත්තරමුල්ලේ පැවැති උත්සවයේ විශේෂ ආරාධිත අමුත්තා වසයෙන් සහභාගිවෙමිනි.පාර්ලිමේන්තු පොලිස් කොට්ඨාසයේ නිලධාරීන් මෙම උත්සවය සංවිධානය කර තිබිණි.එහිදී හෙට්ටිගේ මහතා මෙසේද කීය.අවුරුදු තිස්පහක පොලිස් සේවයේ සිට නියෝජ්‍ය පොලිස්පතිවරයකු ලෙස විශ්‍රාම යන දයා සමරවීර මහතා ගෙදර යන්නේ කීර්තිමත් නිලධාරියෙක් ලෙසයි. ඒකාලය තුළ ඔහු ලබාගත් අත්දැකීම් විශාලයි. පොලිසිය හා මහජන සබඳතාවය ඉතා ඉහළින් පවත්වාගෙන ගිය කෙනෙක්. හැම පොලිස් නිලධාරියෙකුටම මේවාගේ උපහාර ලබන්න බෑ. මහජනයාට ආදරය කරමින් ඔහු සිය වගකීම් ඉටුකර තිබීම අන්අයටත් ආදර්ශයක් වේවි. විශ්‍රාම ගියත් මෙවැනි නිලධාරින්ගෙන් විශේෂ සේවාවක් රටට ගත හැකියි. පොලිස් නිලධාරියාට පැවරී ඇත්තේ බොහෝ දෙනෙකුට නොමැති අභිමතානුසාරී බලයක්. එය වැරදිවිදියට පාවිච්චිකළහොත් සමාජයට සිදුවන්නේ හානියක්. මේ හැම ආයතනයකම වගකිවයුත්තන් පොදු ජනතාවගේ පීඩනය තේරුම් ගත යුතුයි . මේ රට ත්‍රස්තවාදයෙන් හෙම්බත්වූ රටක්. මහින්ද රාජපක්‍ෂ මහත්තය රට බාර නොගත්තානම් මෙවැනි උපහාර උත්සව පවත්වන්න වෙන්නේ නැහැ. ඒ දේශපාලන නායකත්වයට කාටවත් අභියෝග කරන්න බැරිවුණා. තම සහෝදර ගෝඨාභය රාජපක්‍ෂ මහතා සමඟ එක්ව මනා කළමනාකරණයක් කිරීමෙන් ත්‍රස්ථවාදය පරාජය කිරීමට හැකිවුණා. ඒ යුගය රටේ සියලු ආරක්ෂක අංශ බිඳ වැටී තිබුණු හැටි අමතක කරන්න එපා.එදා පොලීසියට මොකද වෙලා තිබුණේ. සියලු දෙනා කලකිරීමෙන් හිටියේ. උසස්වීම් නෑ. සුබසාදනයක් නැ. ඒ නිසා අකාර්යක්ෂමතාව මතුවෙලයි තිබුනෙ. ඒ සියල්ලටම ජනාධිපතිතුමා විසඳුම් දුන්නා. උප ස්වයේ තිස්පන්දාහක් (35000) නිත්‍ය සේවයට අන්තර්ග්‍රහනය කළා. කාලාන්තරයක් හිරවී තිබුණු උසස්වීම් ලබා දුන්නා. උසස්වීම් ක්‍රියා පටිපාටියක් හැදුවා. පොලිස් කොස්තාපල් වරුන්ගේ සිට ඉහලට යන්න අවස්ථාව හැදුවා. ජනාධිපතිතුමා පොලිස් සේවය ගැන හොඳින් දන්නවා. ඒ නිසයි ඔවුන්ට ශක්තිය දුන්නෙ. ආරක්ෂක අංශ යුද්ධ කරද්දී දිවා රෑ නොබලා පුද්ගලයන් හා පුද්ගල දේපල ආරක්ෂාකර දෙන්න පොලිසිය ක්‍රියා කළා. කාන්තාරයක පිපාසයෙන් යන මිනිසුන්ට එහි ලිඳක් කපා දිය ලබාදුන් මිනිසාටත් පසුව චෝදනා කළේ අර යකා නිසා ළිඳේ වැටිල මිනිස්සු තුවාලවෙනවා කියලයි. සමාජයේ හැටි එහෙමයි. අම්මගෙන් හැමදාම බත් කන අය හදිස්සියෙන් හෝටලයකින් කෑම වේලක් කා එය රසයි කියනවා. හැමදාම අපිට ආරක්ෂාව සපයන පොලිසිය ගැනත් සමහරුන් එහෙම බලනවා. පොලිසිය නිතර අසරණයන් දෙස බලන්න ඕන. අසරණයන් පීඩාවට පත්වෙනවා දකින්න ජනාධිපතිතුමා කිසිසේත් කැමැති නෑ. පොලිසියට ඇති බලය සමාජයේ යහපැවැත්මට පාවිච්චිකළ යුතුයි. දැන් රට ගමන්කරන්නේ වර්ණවත් යුගයකටයි. අපේ දරුවන්ගේ අනාගතය ගැන දැන් අපට බිය විය යුතු නෑ.විශ්‍රාමික නියෝජ්‍ය පොලිස්පති දයා සමරවීර මහතා මගේ පොලිස් සේවය ගැන හැමපැත්තෙන්ම සතුටුවෙන්න පුළුවන්. මට පැවරුනු රාජකාරිය හරියටම කළ ඉහල නිලධාරින්ට බරපැටෙව්වේ නෑ. මගේ සේවා කාලයම යුද්ධය සමඟ ගෙවීගියේ වගකීම්වලින් කිසිවිටෙක මඟහැරියෙ නෑ. හැකි හැමවිටම මහජනයා හා පොලිසිය එක්කරමින් අභියෝග ජයගත්තා. නිල ඇඳුමට අගෞරවයක් වන කිසිවක් කර නෑ. මහින්ද රාජපක්‍ෂ ජනාධිපතිතුමාගේ පාලන කාලයේ සේවය කරන්න ලැබීම ජීවිතයේ භාග්‍යයක්. ලබාගත් අත්දැකීම් මත සමාජයට තවත් මෙහෙවරක් කරන්න පුළුවන්. මා උපයා ගත්තේ සතුට පමණයි ජ්‍යෙෂ්ඨ පොලිස් අධිකාරි (එස්. එ. ඩී. එස්. ගුණවර්ධන මහතාද මෙහිදී කතා කළේ ය.මේ අවස්ථාවට කොළඹ දිසාව බාර නියෝජ්‍ය පොලිස්පති අනුර සේනානායක සහකාර පාලිස් අධිකාරී වජිර එදිරිමාන්න මහත්වරු ඇතුළු පොලිස් නිලධාරී හු රැසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032618</link>
    <topic>මදුරුවන් බෝවෙන ස්ථාන පවත්වාගෙන ගිය 320කට නොතීසි</topic>
    <author>සිතාරා සේනානි, සන්ධ්‍යා කරුණාරත්න</author>
    <content>දුරුවන් බෝවන ස්ථාන පවත්වාගෙන ගිය පුද්ගලයන් 320 දෙනකුට එම ස්ථාන සති දෙකක් ඇතුළත පවිත්‍ර කර ගන්නා ලෙස දන්වමින් නොතීසි නිකුත් කිරීමට ජාතික මදුරු මර්දන සතිය ආරම්භ කැරුණු පසුගිය (23) දිනයේ අදාළ පරීක්ෂණ කටයුතු සිදු කළ නිලධාරීන් පියවර ගෙන තිබේ.මේ ස්ථාන සති දෙකකට පසු නැවත පරීක්ෂාවට ලක් කෙරෙන අතර ඒ වන විටත් අදාළ ස්ථාන පවිත්‍ර කර නොතිබුණහොත් ඔවුනට එරෙහිව නඩු පැවරීමට කටයුතු කරන ලෙස සෞඛ්‍ය ඇමැති මෛත්‍රීපාල සිරිසේන මහතා උපදෙස් දී තිබේ.සෞඛ්‍ය අමාත්‍යාංශය ප්‍රථම වරට මෙරට ක්‍රියාත්මක කරන ලද ජාතික ඩෙංගු මර්දන සතිය ඉකුත්දා (23) ආරම්භ කැරිණි. රට පුරා පිහිටි රාජ්‍ය හා රාජ්‍ය නොවන ආයතන 9234කට අයත් පරිශ්‍ර මෙදින පරීක්ෂාවට ලක් කෙරුණු අතර ඉන් 5267 ක් මදුරුවන් බෝ විය හැකි ස්ථාන ලෙස හඳුනාගෙන තිබේ. තවත් ස්ථාන 840ක් මදුරු කීටයන් සහිත ස්ථාන වශයෙන් ද හඳුනාගනු ලැබිණි.ජාතික ඩෙංගු මර්දන සතියේ දෙවැනි දිනය යෙදී තිබූ ඊයේ (24) වැඩි අවදානමක් සහිත ස්ථාන සියල්ලම පරීක්ෂාවට ලක් කිරීමට නියමිතව තිබිණි. එසේම රට පුරා සියලු පාසල් මේ යටතේ පරීක්ෂාවට ලක් කෙරේ. සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි ජාතික ඩෙංගු, මැලේරියා හා බරවා වැඩසටහන් සියල්ල ඒකාබද්ධ කොට මේ ජාතික මදුරු මර්දන සතිය ක්‍රියාත්මක කැර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032619</link>
    <topic>ජනතාවගේ නිරෝගීකම රටක සංවර්ධනය මනින එක් මිණුම් දණ්ඩක්</topic>
    <author/>
    <content>ජනතාවගේ ජීවන තත්ත්වය නඟා සිටුවීමේදී සෞඛ්‍ය ක්ෂේත්‍රය විශාල කාර්ය භාරයක් ඉටුකරනවා. ජනතාවගේ සෞඛ්‍ය තත්ත්වය නඟා සිටුවා නිරෝගී සෞඛ්‍ය සම්පන්න පරපුරක් බිහි කිරීම එහි අරමුණ යැයි සහකාර වසංගත රෝග විද්‍යාඥ සුදත් පීරිස් මහතා පැවැසීය.ජාතික ප්‍රතිශක්තිකරණ වැඩසටහන ශක්තිමත් කිරීමේ අරමුණින් යුනිසෙෆ් සහ ලෝක සෞඛ්‍ය සංවිධානයේ ආධාර ඇතිව ජාතික ප්‍රතිශක්තිකරණයේ වැදගත්කම සහ වාසි පිළිබඳව දැනුවත් කිරීමේ වැඩ සටහන් මාලාවේ මාතර ගාල්ල හම්බන්තොට දිසාවල ප්‍රාදේශීය ජනමාධ්‍යවේදීන් දැනුවත් කිරීම සඳහා (24) මාතර සෞඛ්‍ය සේවා පළාත් අධ්‍යක්ෂ කාර්යාලයේ දී පැවති සම්මන්ත්‍රණයකදී එසේ පැවසූ ඒ මහතා වැඩිදුරටත් අදහස් දක්වමින් මෙසේ ද පැවසීය.රටක සංවර්ධනය මැනිය හැක්කේ ඒ රටේ ජනතාවගේ නිරෝගීකම සෞඛ්‍ය සම්පන්න භාවය අනුවයි. ඒ වගේම රටේ සංවර්ධනයට දායක විය හැක්කේ නිරෝගි අයටයි. අද ලෝකයේ සියලු රටවල් තම රටවැසියන්ගේ සෞඛ්‍ය සම්පන්න භාවය ගැන විශේෂ අවධානයක් යොමු කරනවා.අද අපේ රටේ සෞඛ්‍ය සේවාව මුළු ලෝකයෙන්ම ඉහළ තැනක සිටිනවා.අද අපේ රටේ දරු ප්‍රසූතියේදී හා ඒ ආසන්න කාලයේදී සිදුවන මාතෘ මරණ දස දහසකට හතරක් ළදරු මරණ දාහතට අටක් නවයක් දක්වා පහත වැටී තිබෙනවා. මෙහිම ප්‍රධාන හේතු සාධක ඒ ඒ අවධිවල අවශ්‍යවන අදාළ ප්‍රතිශක්තිකරණ කාර්ය භාරයන් ඉටුකර ගැනීමයි.මීට දශක කීපයකට පෙර නිතර ඇස ගැටුණු පෝලියෝ රෝගය වැලඳුණු දරුවන් අද එක් අයකුවත් දකින්ට නැහැ. ප්‍රතිශක්තිකරණ වැඩ පිළිවෙළින් අපට අපේ රටින් එය තුරන් කරන්ට හැකි වුණා. ඒ වගේම ගලපටලය, කක්කල් කැස්ස, වසූරිය වැනි රෝගත් තුරන් කරන්න හැකි වුණා.ශ්‍රී ලංකාවේ ජාතික ප්‍රතිශක්තිකරණ වැඩසටහන කලාපයේ ශක්තිමත්ම හා ලොව ඇති හොඳම වැඩසටහනක් ලෙස පිළිගන්නා සාර්ථක වැඩසටහනක්.බොහෝ රටවල ප්‍රතිශක්තිකරණ වැඩ සටහන් පහත වැටීමෙන් ලෙඩ රෝග හිස එසවීමක් සිදුවුණා. මහජනතාව ප්‍රතිශක්ති කරණයේ වැදගත්කම අමතක කිරීමට පෙළැඹීම හා අනිසි බියක් දක්වන්න වුණා.එන්නත් කරණයෙන් පසු සිදුවන හානිකර සිදුවීම්වල(ඒඡ්ජ්ධ්) වාර්තා ඔස්සේ පරීක්ෂණ සිදු කරමින් ශ්‍රී ලංකා ජාතික ප්‍රතිශක්තිකරණ වැඩසටහන එම සිදුවීම්වලින් බොහොමයක් එන්නත් කරණයට සම්බන්ධ හේතු මත සිදුවූ ඒවා නොවන බවට සනාථ කිරීමට සමත් වුණා.ඇතැම් පිරිස් එන්නතින් ප්‍රතිශක්තිකරණයෙන් ඈත්වීමට හේතු වූයේ දුර්වල සේවා තත්ත්වයන් හා අඩු පහසුකම්ය. උසස් ශීතකරණ පද්ධති හරහා සුරක්ෂිත නික්ෂේපන සමගින් ඉහළ තත්ත්වයේ එන්නත් රජය විසින් අඛන්ඩව සැපයුවද පෞද්ගලික සායනිකවලට සාපේක්ෂව පොදු සෞඛ්‍ය සේවාවේ ඇති අඩුපාඩුකම් හා දුර්වල සේවා තත්ත්වය නිසා ඇතැම් පිරිස් දුරස් වීමට හේතු වුණා.මෙම තත්ත්වය මග හරවා ගැනීම සඳහා වසංගත රෝග විද්‍යා ඒකකය හා පවුල් සෞඛ්‍ය සේවා සංගමය එක්ව ලෝක බැංකුවේ ව්‍යාපෘතිය ඔස්සේ ලැබුණු මූල්‍ය ආධාර මත මනස පාලනය කරන්නට සංවර්ධන වැඩසටහන ආරම්භ කළා.ලෝකයේ ප්‍රමිතියෙන් හොඳ සමාගම් වලින් ටෙන්ඩර් කැඳවන ශ්‍රී ලංකාව හොඳ තත්ත්වයේ එන්නත් ඍජුවම ලබා ගන්නවා.මෙරට ප්‍රතිශක්තිකරණ වැඩසටහනේදී (2008 - 2009) වසර පිළිබඳ සෑහීමකට පත්වන්න බැහැ. එය එම කාල සීමාව තුළ එල්ලවූ අහේතුක චෝදනාවල ප්‍රතිඵලයකි.2009 වසරේදී රුබෙල්ලා එන්නත නිසා සිදුවූ අවාසනාවන්ත මරණ දෙකක් හේතුවෙන් රුබෙල්ලා එන්නත අත්හිටුවීමට සිදුවුණා. මෙරට ජාතික ප්‍රතිශක්තිකරණය මෙවන් තත්ත්වයකට පත්වූ ප්‍රථම අවස්ථාව එයයි. මෙය විද්‍යුත් හා මුද්‍රිත මාධ්‍යවලින් වාර්තා වීමෙන් සියලු ළදරු හා පාසල් ප්‍රතිශක්තිකරණ වැඩසටහන පසු බෑමකට ලක්වුණා.ජාතික ප්‍රතිශක්තිකරණ වැඩ පිළිවෙළ කෙරෙහි මහජන විශ්වාසය වැඩි කිරීම සඳහා (2010, 2011) වසරවලදී පලදායි සැලසුම් සහගත වැඩපිළිවෙළක් දියත් කිරීම ආරම්භ කළා.ප්‍රාථමික සෞඛ්‍ය සේවා වෘතිකයන් හා මහජනතාව අතර විශ්වාසය වැඩි ඛ්ලම සඳහා නිසි ලෙස සැලසුම් කරන ලද තොරතුරු, අධ්‍යාපන හා සන්නිවේදන ව්‍යාපෘතියක් දියත් කිරීම ඉන් එකක්. ඒ වගේම අවදානම් සන්නිවේදනය පිළිබඳ දැනුවත් කිරීමේ වැඩමුළු සම්මන්ත්‍රණ සංවිධානය කිරීමත් එකක්.සිදුවූ සිදුවීම් එකක් හෝ දෙකක් නිසා රටේ අති බහුතරයකට ව්‍යාපාරිකයන්ට මුහුණ දීමට සිදුවීම වැළැක්විය යුතුයි. එයයි මූලික අරමුණ හා වගකීම වන්නේ.සහකාර වසංගත රෝග විද්‍යාඥ ආනන්ද අමරසිංහ මාතර සෞඛ්‍යසේවා අධ්‍යක්ෂ සනත් ද සිල්වා, වෛද්‍ය නොයෙල් විජේසේකර, මාධ්‍යවේදී එම්. එස්. එම්. අයුබ් මහත්වරුද මෙහිදී දේශන පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032620</link>
    <topic>තරුණ ආකල්ප සංවර්ධනයෙන් යහපත් සමාජයක් බිහිකළ හැකියි</topic>
    <author>කලවාන සමූහ</author>
    <content>මේ රටේ පෙර නොවූ විරූ සංවර්ධනයක් ඇතිවන අවස්ථාවේ තරුණ තරුණියන්ගේ ආකල්පවල යහපත් වෙනසක් ඇති කිරීමට පන්සල කේන්ද්‍රකොට ගෙන වැඩසටහනක් තාරුණ්‍ය හෙටක් සංවිධානය විසින් දියත්කොට ඇතැයි ද ඒ සඳහා මහා සංඝරත්නයේ හා වැඩිහිටි ආශිර්වාදය ලැබී ඇති බැවින් මේ රටේ යටිතල පහසුකම් මෙන්ම තරුණ ආකල්ප සංවර්ධනය තුළින් යහපත් සමාජයක් බිහිකිරීමට හැකිවනු ඇතැයි හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා ප්‍රකාශ කළේය.උඩකරවිට ඉසිපතනාරාම විහාරස්ථානයේ අභිනවයෙන් ඉදිකරනු ලබන සම්බුද්ධ ජයන්ති ධර්මශාලාවට මුල්ගල් තැබීමෙන් අනතුරුව මෙම දහම් හමුව පැවැත්විණි.ශ්‍රී ලංකා රාමඤ්ඤ නිකායේ මහෝපාධ්‍ය වටාපොත ශ්‍රී දේවානන්ද පිරිවෙන් විහාරාධිපති එරබද්දේ ශ්‍රී සුභාරතී නායක හිමිපාණන්ගේ ප්‍රධානත්වයෙන් මෙම උත්සවය පැවැත්විණි.උඩමුතුපිටිය විමල දර්ශනාරාමාධිපති අස්ගිරි පාර්ශ්වයේ ද්විතීය සංඝනායක හත්ඇල්ලේ චන්දරතන හිමි පැමිණ සිටි පිරිස පංච ශීලයෙහි පිහිටුවූහ.මෙහිදී තවදුරටත් කතා කළ නාමල් රාජපක්ෂ මහතා මෙසේද කීය. සම්බුද්ධ ජයන්තිය වෙනුවෙන් මෙම සත්කාරයට සහභාගිවීමට ලැබීම මගේ භාග්‍යයක් ලෙස සලකනවා. අද ජනතාවට නොබියව ජීවත්වීමේ වාසනාව ලැබී තිබෙනවා. අද මේ රට නිදහස් නිවහල් රටක්. යහපත් ආකල්ප තුළින් යුක්තිගරුක ගුණගරුක සමාජයක් බිහිවීම ඒකාන්තයෙන්ම සිදුවෙනවා.භෞතික හා යටිතල පහසුකම්වලින් අද ජනතාවට යහපත් සමාජයක් ඇතිවී තිබෙනවා. සම්බුද්ධ ජයන්තිය තුළින් අද රටපුරා බෞද්ධ ප්‍රබෝධයක් ඇතිවී තිබෙනවා.ඒ තුළින් සමගිය සමාදානය වර්ධනය කොට යහපත් නිර්මාණ කිරීමට හැකිවී තිබෙනවා.විහාරාධිපති පණ්ඩිත හිදුරංගල සුමේධ හිමියෝ අනුශාසනාවක් කරමින් ,අද සම්බුද්ධ ජයන්තිය වෙනුවෙන් ජනතාවගේ ධන පරිත්‍යාගයෙන් ඉදිකිරීමට නියමිත මෙම ධර්ම මන්දිරය මේ වර්ෂය අවසන්වීමට කලින් විවෘත කිරීමට හැකිවනු ඇතැයි පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032621</link>
    <topic>කුරුණෑගල කේන්ද්‍ර කරගත් සංචාරක තොරතුරු මධ්‍යස්ථානයක් ඇරේ</topic>
    <author>පොල්ගහවෙල සමූහ තිලකරත්න ලියනපටබැඳි</author>
    <content>ශ්‍රී ලංකාවේ රාජධානි හතරක පෞඩත්වයෙන් ඉතිහාසගත වූ කුරුණෑගල දිස්ත්‍රික්කය කේන්ද්‍රව සංචාරක තොරතුරු මධ්‍යස්ථානයක් හා සංචාරක පහසුකම් මධ්‍යස්ථානයක් පසුගියදා ජනතා අයිතියට පත් කෙරිණි.ආර්ථික ප්‍රවර්ධන ඇමැති බැසිල් රාජපක්ෂ මහතාගේ ම¼ඟපෙන්වීම යටතේ වයඹ පළාත් ප්‍රධාන ඇමැති අතුල විජේසිංහ මහතාගේ සංකල්පයකට අනුව වයඹ සංවර්ධන අධිකාරිය මගින් මෙම සංචාරක තොරතුරු මධ්‍යස්ථානය ස්ථාපිත කරන ලදී.බොහෝ සංචාරකයන් කුරුණෑගල හරහා අනුරාධපුරයට, පොළොන්නරුවට, යාපනයට, දඹුල්ල, ත්‍රිකුණාමලයට ගිය ද කුරුණෑගල මදකට හෝ නොනවතී. විශේෂයෙන් කුරුණෑගල දිස්ත්‍රික්කය ඓතිහාසික වැදගත්කම් රැසකින් යුක්ත වේ.පඩුවස්නුවර, කුරුණෑගල, යාපහුව, දඹදෙණිය යන රාජධානි හතරක ඓතිහාසික තොරතුරු මෙන් ම ලිඛිත සාක්කි ඕනෑ තරම් තිබේ. මේවා සංචාරකයන් අතර එතරම් ප්‍රචලිත නොවීම ඉතාම කනගාටුදායක තත්ත්වයකි. මෙම යථාර්ථය තේරුම් ගෙන වයඹ ප්‍රධාන ඇමැති අතුල විජේසිංහ මහතා ආර්ථික සංවර්ධන ඇමැති බැසිල් රාජපක්ෂ මහතාගේ මග පෙන්වීම යටතේ මෙම සංචාරක තොරතුරු මධ්‍යස්ථානය ආරම්භ කරන ලදී. මෙම සංචාරක මධ්‍යස්ථානය ගැන අදහස් දැක් වූ වයඹ ප්‍රධාන ඇමැති අතුල විජේසිංහ මහතා මෙසේ පැවසීය.වයඹ පළාතේ ආකර්ෂණීය ස්ථාන පිළිබඳව ලෝකයට නිවැරදිව කරුණු දැක්වීමට ආරම්භ කරන මෙම වැඩසටහන වයඹ ජනයාගේ අනාගතය සමෘද්ධිමත් කිරීමට හේතු වේවි. මෙම විවෘත කිරීමේ අවස්ථාවට සහභාගි වූ ආර්ථික ප්‍රවර්ධන ඇමැති බැසිල් රාජපක්ෂ මහතා මෙසේ පැවසීය.ශ්‍රී ලංකාවේ සංචාරක ව්‍යාපාර නවමු ආකාරයකින් ක්‍රියාත්මක කිරීමට අප කටයුතු කරනවා.විශේෂයෙන් සංචාරක ව්‍යාපාරය ශ්‍රී ලංකාව තුළ ව්‍යාප්ත කිරීමේ දී පෞද්ගලික අංශයේ ද සහාය අප ලබා ගැනීමට කටයුතු යොදන බව ද මෙහි දී අදහස් දැක් වූ ඇමැති බැසිල් රාජපක්ෂ මහතා පැවසීය. හෙට දිනයේ කුරුණෑගල හරහා වෙනත් ප්‍රදේශවලට සංචාරය කරන දෙස් ෂ;දස් සියලුම සංචාරකයන්ට සංචාරක තෝතැන්නක් බවට බඩගමුව සංචාරක මධ්‍යස්ථානය පත් වේවි. මෙම ස්ථානයේ දී දෙස් විදෙස් ආහාර පාන අන්තර්ජාල පහසුකම් සිහිවටන ආදිය ලබා ගැනීමට සංචාරකයන්ට පහසුකම් සලසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032622</link>
    <topic>ඩෙංගුවලට එන්නතක්: තවම පරීක්ෂණ මට්ටමේ</topic>
    <author>ලුණම සමූහ - සනත් ගමගේ</author>
    <content>ඩෙංගු රෝගය සඳහා නිශ්චිත එන්නතක් 2014 දී ලෝකයට නිකුත් කිරීමට පරීක්ෂණ කටයුතු අවසන් අදියරේ පවතින බව ජාතික ප්‍රතිශක්තිකරණ ඒකකයේ සහකාර වසංගත රෝග විද්‍යාඥ ආනන්ද අමරසිංහ මහතා පවසයි.මූලික වශයෙන් වෙළෙඳපොළට නිකුත් කරන මෙම එන්නතේ වටිනාකම ඇමෙරිකානු ඩොලර් 100 ක් පමණ වන බවද අමරසිංහ මහතා කීය.න්නතක් පරික්ෂණ මට්ටමේ පැවැතීම සඳහා වසර 5 - 15 අතර කාලයක් අවශ්‍යවන බවද වෙළෙඳ පොළට නිකුත් කිරීමෙන් පසු සමාගම් මෙම එන්නත අවශ්‍ය ප්‍රමිතියට නිපදවා ලෝකය පුරා බෙදාහරින බවද ඔහු කීය. වෛද්‍ය ආනන්ද අමරසිංහ මහතා මෙම අදහස් පළකළේ (24) පැවැති මාධ්‍යවේදීන් දැනුවත් කිරීමේ වැඩසටහනකදීය.ජාතික ප්‍රතිශක්තිකරණ වැඩසටහන සහ ජනමාධ්‍යයේ කාර්ය භාරය සම්බන්ධව දකුණු පළාතේ ජනමාධ්‍යවේදීන් දැනුවත් කිරීමේ වැඩසටහන් මාතර ප්‍රාදේශීය සෞඛ්‍ය සේවා අධ්‍යක්ෂ කාර්යාලයේදී පැවැත්විණි. රජය මගින් එන්නත් මෙරටට ආරක්ෂිත ලෙස ගෙන්වා ඒවා ආරක්ෂිත ලෙස ගබඩා කරමින්, තත්ත්වය පරීක්ෂාකරන්න මෙරට පෞද්ගලික රෝහල් සඳහා එන්නත් නොමිලේ ලබාදෙන්නේ. රෝගීන්ට එම එන්නත් ලබාදීමේදී කිසිදු අයුරකින් මුදල් අයකරන්න බැහැ. ඒ අයට පුළුවන් සේවා ගාස්තු සැපයීමට පමණයි.එහෙත් අද පෞද්ගලික රෝහල්වල මෙම එන්නත් වලට මුදල් අයකිරීම සම්බන්ධව හෝ ගබඩා කිරීමේ ප්‍රමිතිය සම්බන්ධව සොයා බැලීමට අපට හැකියාවක් නැති බව මෙහිදී මාධ්‍යවේදියෙකු නැගූ® ප්‍රශ්නයකට පිළිතුරු දෙමින් ආනන්ද අමරසිංහ මහතා කීය.ජය ඉදිරියේදී මෙවැනි වැඩපිළිවෙළකට සූදානම් බවද මෙහිදී කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=n11032623</link>
    <topic>පෙම්බස් දොඩමින් රෙල්පාරේ ගියයුවළ දුම්රියට බිලි වෙති</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>පෙම්බස් දොඩමින් රේල්පාරේ ගමන් කළ තරුණ යුවලක් දෙහිවලදී ධාවනය වූ දුම්රියට හසුවීමෙන් තරුණිය එතැනම මිය ගොස් ඇගේ පෙම්වතා කළුබෝවිල දකුණු කොළඹ මහ රෝහලට ඇතුළත් කෙරිණි.මෙසේ මිය ගොස් ඇත්තේ මීගොඩ පදිංචිව සිටි රාධිකා සංකලනී නැමැති තරුණියකි. පෙම්වතාගේ තත්ත්වයද බරපතළ බව රෝහල් අරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=r1103261</link>
    <topic>වලපනේ දිසාවේ වල් අලි උවදුර අවම කරන්න රන්දෙණිගල දක්වා විදුලි වැටක් ඉදිවෙයි</topic>
    <author>සිසිර ජයනාත් පීරිස් අම්පිටිය සමූහ</author>
    <content>නුවරඑළිය වලපනේ ප්‍රා. ලේකම් කොට්ඨාසයට අයත් තෙරිපැහැ සිට රන්දෙණිගල දක්වා වූ කලාපය තුළ කාලයක සිට පවතින වල් අලි උවදුර අවම කිරීම පිණිස රු. ලක්ෂ 40ක වියදමින් විදුලි වැටක් ඉදිකිරීම පසුගියදා ආරම්භ විය.නුවරඑළිය දිසා පාර්ලිමේන්තු මන්ත්‍රී පෞද්ගලික ප්‍රවාහන සේවා ඇමැති සී බී. රත්නායක මහතාගේ මූලිකත්වයෙන් හා ප්‍රතිපාදන මඟින් ඉදිවන මෙම විදුලි වැටේ සම්පූර්ණ දිග කි. මී. 45ක් වන අතර එය. රන්දෙණිගල ජලාශ ප්‍රදේශය දක්වා විහිදී යයි.කලාපයේ වනජීවි නිලධාරීන්ගේ අවිධිමත් කලමනාකරණය හේතුවෙන් අවුරුදු ගණනාවක සිට අලි මිනිස් ගැටුම ඇතිවී ගොවියන්ගේ බවබෝග විනාශවීම අඛණ්ඩව සිදුවූ අතර තත්ත්වය තේරුම් ගත් සී. බී. රත්නායක ඇමැතිවරයා විසින් මෙම විදුලි වැට ඉදිකිරීමේ සැලසුම් කඩිනම් කරන ලදී.විදුලි වැට ඉදිකිරීමෙන් කලාපයේ ගම්මාන 7කට සෙත සැලසෙන අතර කුඹුරු අක්කර 500කට ආරක්ෂාව සැලසෙනු ඇත. පොල් වගාව ප්‍රධාන කොටගත් වෙනත් වගාවන් සහිත අක්කර 2000ක් පමණ මෙම ආරක්ෂාවන් ආවරණය වන අතර විදුලි වැට නිසා අලින්ගෙන් ආරක්ෂා වන පවුල් ප්‍රමාණය අක්කර 2000 ඉක්මවන බව ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=r1103262</link>
    <topic>මාවතගම මකුලාන රජ මහා විහාරය වසර ගණනාවකින් පිළිසකර කර නෑ</topic>
    <author>ගුණරත්න ලියනආරච්චි – කුරුණෑගල දිස්ත්‍රික් සංචාරක</author>
    <content>කුරුණෑගල රාජධානි සමයේ II පරාක්‍රමබාහු රජතුමන් විසින් ඉදිකරවනු ලැබුවේයැයි සඳහන් වන මාවතගම හා රිදීගම ප්‍රාදේශීය ලේකම් කොට්ඨාස දෙකට මැදිව රමණීය ගල්තලාවක් මත ඉදිකර ඇති මකුලාන රජ මහා විහාරය ගරා වැටීමට ලක්වෙමින් පවතී. කුරුණෑගල – රිදීගම මාර්ගයේ ගමන් කර, දකුණට හැරී මාවතගම දෙසට ගමන් කරන විට වෙල්යායක් අසබඩ දැකුම්කලු ගල් තලාවක් මත දිස්වන බුබුලාකාර චෛත්‍යය රාජයාණන් වහන්සේ සතර දිග්භාගයට ආලෝකයක් ගෙන දෙයි.ඉතා පැරැණි ගෘහ නිර්මාණ ශිල්පයෙන් යුත්, විහාර මන්දිරයේ බිතුසිතුවම් හා පිළිම විනාශවෙමින් පවතින අතර, විහාර ගෙයි වහළය කඩා වැටීමට ලක්ව පවතී.පැරැණි ගොඩනැඟිලි සියල්ල ජරාවාස වී ඇත්තේ වසර ගණනාවකින් පිළිසකර කර නොමැති නිසා බව විහාරාධිපති හිමියෝ පවසති. රජයෙන් හෝ පළාත් සභාව මගින් මෙහි අලුත්වැඩියා කටයුතු කර දෙන්නේනම් පින්සිදු වන බව විහාරස්ථ දායක සභාව ද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=r1103263</link>
    <topic>කොටා පාර දුම්රිය පොළ දිනකට පැය 5ක් වහලා</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>කැලණි වැලි දුම්රිය මාර්ගයේ දෙවන දුම්රිය ස්ථානය වන කොට්ටාව පාර හෙවත් කොටා පාර දුම්රිය ස්්ථානයෙන් පෙ. ව. 9 සිට ප. ව. 2 දක්වා එකම දුම්රියක්වත් මේ මාර්ගයේ ධාවනය නොකිරීම නිසා පැය 5ක කාලයක් පමණ දුම්රිය ස්ථානය වසා දමා ඇතැයි මගීහු කියති.කේ. එල්. ඩබ්ලිව්. ද ආබෘ මහතා - මේ දුම්රිය ස්ථානය පිහිටි ප්‍රදේශයේ දිවා, රාත්‍රී කාලයට හෙරොයින්, ගංජා වැනි ද්‍රව්‍ය අලෙවි කරන, සමාජ විරෝධි ක්‍රියාවන් සිදුවන තැනක් බවට පත්ව තිබෙනවා.මේ පිළිබඳව ප්‍රවාහන ඇමැතිවරයාටත් දැන්වුවා. කලින් දුම්රිය ඒජන්තවරයෙක් සේවය කළත්, දැනට සහකාර දුම්රිය ස්ථානාධිපති වරයෙක් සමග අනියම් සේවකයන් හතර දෙනෙක් සේවය කරනවා.නියමිත වේලාවට දුම්රිය ධාවනය නොවන නිසා දුම්රියෙන් ගමන් කරන මගීන්ගේ සංඛ්‍යාව අඩු වෙලා.මේ ධාවන මාර්ගයේ ක්‍රමවත් බඩු ප්‍රවාහන දුම්රිය සේවාවක් ඇතිකළ හොත් දෙපාර්තමේන්තුවට ආදායමක් ලබාගත හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=r1103264</link>
    <topic>අමරේගේ ජීවිතේ රකින බරබාගේ</topic>
    <author>ලයනල් උඩුගම්පොළ</author>
    <content>නූතන යුගයේ භාණ්ඩ ප්‍රවාහනය සඳහා විවිධ මාදිලියේ වාහන තිබියදීත් පාරම්පරිකව පැවතෙන ගැල භාවිතා කරමින් පවුලේ සුබ සිද්ධිය සඳහා දහබිඳු වගුරන දිරිය මිනිසකු මිනුවන්ගොඩ දෙවලපොළ සමුපකාර ගබඩා සංකීර්ණය අසලදී මුණගැසිණි.අමරේ අයියා නමින් කා අතරත් ජනප්‍රිය වී සිටින අඩ සිය වස ඉක්මවන ලද මොහු තිදරු පියෙකි. දෙවලපොළ පේරලන්ද වත්තේ අංක 10 නිවසේ වසන මොහු පහලොස් වන වියේ දී පටන්ම පියාගේ ආභාෂය ලබමින් ගොනා සහ කරත්තය භාවිතා කරමින් භාණ්ඩ ප්‍රවාහන කාර්යයේ නියැලී සිටී.අමරේ මහතා මෙසේ කීවාය.දැන් කාලෙ වාහනයක් නඩත්තු කරනවාට වඩා අමාරුයි ගොනෙක් නඩත්තු කරන එක. වාහනයක් ඉන්ධන නොයොදා කිසිම වැඩක් නොගෙන ඕනතරම් වියදමක් නැතිව තියන්න පුළුවන්. ඒත් සතාට වැඩක් කළත් නැතත් පුන්නක්කු තණකොළ වීකුඩු දෙන්නම ඕනෑ. දවසේ ආදායම ගත්තාම සතාට අවශ්‍ය පුන්නක්කු ආදිය ඉස්සරවෙලාම මිලදී ගන්නවා. බර වැඩ කරන සතාට හොඳට කන්න දෙන්න ඕනෑ.පොඩි ට්‍රැක්ටර් තිබුණත් මගේ කරත්තෙ වැඩට ගන්න අය ඕනතරම් ඉන්නවා. ගමන ටිකක් ප්‍රමාදයි. ඒත් අයකිරීම සාධාරණව කරන්න පුලුවන්. අපි කාලයක් තිස්සේම අපේ පවුල් අවශ්‍යතාවයන් කරගන්නෙ වස්සාගේ පිහිටෙන්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=r1103265</link>
    <topic>“දිනමිණ පුවත ඵල දරයි”</topic>
    <author>හෝමාගම සංචාරක-මංජුල හිරිපිටිය</author>
    <content>පාදුක්ක - කොළඹ ප්‍රධාන මාර්ගයේ පාලම් රැසක් අබලන්ව ඇති බව දිනමිණ පුවත් පතේ පුවත පළවීමෙන් අනතුරුව මාර්ගයේ අබලන් පාලම් සෑදීමට පියවර ගෙන ඇත.මේ යටතේ ප්‍රථමයෙන් වසර හයක පමණ කාලයක සිට අබලන්ව පැවැති පාදුක්ක ලියන්වල පුස්ඇලිඔය පාලම සෑදීමේ කටයුතු ආරම්භ කර තිබේ.දිනපතා විශාල රථ වාහන සංඛ්‍යාවක් ගමන් ගන්නා මේ මාර්ගයේ වසර හයක පමණ කාලයක සිට පාදුක්ක ලියන්වල පුස්ඇලිඔය පාලම සහ ගොඩගම නගරයට ආසන්නව පිහිටි රතඹලාහේන පාලම කැඩී ඇති බව දිනමිණ පුවත් පතේ විස්තරාත්මකව පුවත ඵල වීමෙන් අනතුරුව දින කීපයක්තුල අදාළ ආයතන පුස්ඇලි ඔය පාලම ඉදි කිරීමට පියවර ගෙන ඇතැයි ලියන්වල ජනතාව පවසති.ලියන්වල පාලමේ ඉදිකිරීම් කරන නිසාවෙන් රාත්‍රී කාලයේදී එය රියැදුරන්ට පැහැදිලිව හඳුනාගැනීමට අනතුරක් වීමට පෙර මාර්ග දෙපස මාර්ග සංඥා පුවරුවක් සවි කරන ලෙස ජනතාව අදාළ ආයතනවලින් ඉල්ලීමක් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=r1103266</link>
    <topic>පෙර පාසල් ගොඩනැඟිල්ලට ඉබි යතුරු දාලා</topic>
    <author>විජේරත්න වංගියකුඹුර</author>
    <content>කුරුණෑගල කොහිලේගෙදර ආමිනා පෙර පාසල පවත්වාගෙන ගිය ගොඩනැගිල්ල හිටිහැටියේ ඉබි යතුරු දමා වසා යතුර කුරුණෑගල අධ්‍යාපන කාර්යාලයේ නිලධාරියකුගේ බිරියක් විසින් රැගෙන යනු ලැබ ඇතැයි මවුපියෝ පවසති.මේ හේතුවෙන් පෙර පාසල් දරුවන් නිවෙසක කුඩා කාමරයක දුෂ්කරතා මධ්‍යයේ ඉගෙනුම ලබන බව ඔවුහු පවසති. ආමිනා මුස්ලිම් විද්‍යාලයීය භූමිය තුළ ගොඩනැගිල්ලක් ඉදිකර මේ පාසල 2001 වසරේ ආරම්භ කළ බවද කියති.ඒ සඳහා කුරුණෑගල ප්‍රාදේශීය සභාවේ විමධ්‍යගත අරමුදලින් රුපියල් 50000 ක් සහ පරිත්‍යාගශීලීන්ගෙන් ලැබුණු මුදල්ද සමඟ රුපියල් ලක්ෂ එකහමාරක් පමණ වැයකොට මෙකී ගොඩනැගිල්ල ඉදිකළ බව පවසන මව්පියන් වසර 10 ක් පමණ පෙර පාසල පැවැත්වූ ගොඩනැගිල්ල වසර දෙකක සිට මෙසේ වසා දැමීම නිසා තම දරුවන් නිවෙසක කොටුවී ළමා කාලය ගෙවීමට පවා නොහැකි තත්ත්වයක් උදාවී ඇතැයි ඔවුහු කියති.නකලගමුව ජුම්මා දේවස්ථානයේ ලේකම් එම්. එස්. එම්. රිස්වාන් මහතා ප්‍රකාශ කර සිටියේ කුරුණෑගල අධ්‍යාපන කාර්යාලයේ උසස් නිලධාරියකුගේ බිරියක් මේ පෙර පාසල ආරම්භයේ පටන් මූලික වී කටයුතුª කළ කාලයේ මුදල් වංචා සිදුවූ බවත් මවුපියන්ගෙන් අයකර ගත් මුදල්වලින් ගුරුවරියන් දෙදෙනාට සුළු දීමනාවක් ලබාදී අනෙක් මුදල්වලට සිදුවූයේ කුමක්ද යන්න අදටත් කිසිම සටහනක් නැති බවත්ය.පෙර පාසල වසා දමා යතුර රැගෙන යාම පිළිබඳව මල්ලවපිටිය ප්‍රාදේශීය ලේකම්වරයාට පැමිණිලි කළ බව රිස්වාන් මහතා පැවැසීය. එහි ප්‍රතිඵලයක් ලෙස ප්‍රාදේශීය ලේකම්වරයා පරීක්ෂණයක් කිරීමෙන් පසු අදාළ කාන්තාවට නියෝග කර ඇත්තේ දින 7 ක් ඇතුළත ගොඩනැගිල්ලේ යතුර ග්‍රාම නිලධාරිවරයාට භාරදෙන ලෙසටයි.එහෙත් මේ වනතුරු එම යතුරු ලබාදී නැතැයි ඔහු පවසයි.මේ චෝදනාවලට සම්බන්ධ බව කියන කාන්තාවගෙන් අප කළ විමසීමකදී ඇය කියා සිටියේ ගොඩනැගිල්ලේ යතුර තමා සතුව නැති බවත් එම යතුර අධ්‍යාපන කාර්යාලයේ නියෝජ්‍ය අධ්‍යාපන අධ්‍යක්ෂවරයෙකු රැගෙන ගිය බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=r1103267</link>
    <topic>ඔලබොඩුව මහ විදුහලේ පුස්තකාලය අබලන්</topic>
    <author>හොරණ සමූහ බන්ධුල ආර්. ගුලවත්ත</author>
    <content>හොරණ – ඔලබොඩුව මහ විදුහලට අත්‍යවශ්‍ය වූ පුස්තකාලය සදහා ගොඩනැගිල්ලක් 1982 දී පමණ විද්‍යාලයේ ආදි ශිෂ්‍ය සංගමය විසින් ගොඩනගා විදුහලට භාර දෙන ලදී. අද එම පුස්තකාල ගොඩනැගිල්ලේ වහලය දිරාපත්ව ඇත. ආවරණ දැල් විනාශ වී තිබේ.බස්නාහිර පළාත් සභා මන්ත්‍රී ලාල් කුලරත්න මහතාට පුස්තකාලය ප්‍රතිසංස්කරණ කිරීම සඳහා අවශ්‍ය ප්‍රතිපාදන ලබා දෙන ලෙස විදුහල මගින් ඉල්ලීමක් කළේය. ඔහු එම ඉල්ලීමට එකඟ වී ප්‍රතිපාදන ලබා දෙන ලෙස පළාත් සභාවට දන්වා යැවීය. අදාල පුස්තකාල ගොඩනැගිල්ල රජයට භාරදී නොමැති බැවින් ප්‍රතිපාදන ලබා දිය නොහැකි බව දැන්වීම නිසා සංකීර්ණ ගැටලු රාශියක් මතුªවී ඇත.අධ්‍යාපන දෙපාර්තමේන්තුව මගින් මේ විදුහලේ පුස්තකාලයට පොත් පත් රාශියක් ද ලබාදී ඇත. දැනට මේ පුස්තකාලයේ රාක්ක ගත කරන ලද පොත්පත් ගණන 7000 ක් පමණ ඇතැයි පුස්තකාලයාධිපති සුනිල් ප්‍රේමතිලක මහතා ගෙන් කළ විමසුමකදී පැවසීය. වර්ෂාවට තෙමීමත් හිරිකඩ ගැසීමත් නිසා පොත් පත් විනාශ වෙමින් පවතී. රාක්ක අල්මාරි දිරාපත් තත්ත්වයට පත්ව ඇත. පොත් විධිමත් ලෙස තබා ගැනීම ද ගැටලුවක්ව පවතී. හිඳ ගැනීමට ඇත්තේ දිරාපත් පුටු කීපයකි. ඔලබොඩුව මහා විදුහලෙහි සිසු දරුවෝ 1500 ක් පමණ සිටිති.පුස්තකාල ගොඩනැගිල්ල ප්‍රතිසංස්කරණය කර ගැනීම සඳහා අදාළ ගැටලු විසඳා දෙන ලෙස සිසු දරුවෝ සහ ආචාර්ය මණ්ඩලය බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=r1103268</link>
    <topic>පිටකොටුව හොරට මිදි කිරූ දාහතකට දඩ</topic>
    <author>හෝමාගම සංචාරක මංජුල හිරිපිටිය</author>
    <content>පිටකොටුව සහ ඒ අවට මාර්ග දෙපස අඩු බර සහිත තරාදි යොදා මිදි අලෙවි කළ වෙළෙඳුන් දාහත් දෙනෙකුට කොළඹ (අංක 05) පාරිභෝගික අධිකරණයේ මහේස්ත්‍රාත් ටිකිරි ජයතිලක මහතා රුපියල් පනස් දෙදහසක දඩ මුදලක් නියම කර තිබේ.මේ වෙළඳුන් කලක සිට මේ ජාවාරම කර ගෙන ගොස් ඇතැයි කිරුම් හා මිනුම් දෙපාර්තමේන්තුව පවසයි.කිරුම් හා මිනුම් අධ්‍යක්ෂ ප්‍රේමසිරි කුමාර, සහකාර අධ්‍යක්ෂ මයිකල් සිල්වා මහත්වරුන්ගේ උපදෙස් පරිදි විශේෂ වැටලීම් ඒකකයේ ස්ථානභාර නිලධාරී ටයිටස් අබේසිංහ මහතාගේ මෙහෙයවීමෙන් වැටලීම සිදු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=r1103269</link>
    <topic>ඔප්පු නිකුත් කිරීම ප්‍රමාදයි</topic>
    <author>මහනුවර විශේෂ</author>
    <content>මහනුවර – අම්පිටියේ පට්ටියකැලේවත්ත ජාතික නිවාස යෝජනා ක්‍රමයේ පදිංචිකරුවන් සඳහා නිත්‍යානුකූල ඔප්පු නිකුත් කිරීම දැනට කාලයක් තිස්සේ ප්‍රමාද වී තිබේ. නිවාසලාභින් එම නිවෙස් සඳහා ඔප්පු ලබා ගැනීම සඳහා නියමිත ඔප්පු ගාස්තුද ගෙවා ඇති බව කියති.මේ පිළිබඳව මහනුවර ජාතික නිවාස අධිකාරියේ කළමනාකරුගෙන් විමැසීමේදී ඒ මහතා කියා සිටියේ ඔප්පු නිකුත් කිරීමට අදාළ සියලුම ලිපි ලේඛන කොළඹ ප්‍රධාන කාර්යාලයට යවා ඇති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=s1103262</link>
    <topic>නවසීලන්තය අවසන් පූර්ව වටයට</topic>
    <author/>
    <content>බංග්ලාදේශයේ ෂෙරේ බංග්ලා ක්‍රීඩාංගණයේ ඊයේ (25) රාත්‍රී දකුණු අපි‍්‍රකාව සමඟ ලෝක කුසලාන තරඟමාලාවේ අර්ධ අවසන් පූර්ව වටයේදී තරග වැදුනු නවසීලන්තය ලකුණු 49ක විශිෂ්ඨ ජයක් අත් කර ගනිමින් අවසන් පූර්ව වටය සඳහා සුදුසුකම් ලබා ගැනීමට සමත් විය.පළමුව පන්දුවට පහර දුන් නවසීලන්ත ඉනිම ඕවර 50 අවසානයේ ( කඩුලු 8ක් දැවී ) ලකුණු 221 කට සීමා කිරීමට දකුණු අපි‍්‍රකාව සමත් වුවද කණ්ඩායම් හැඟීමෙන් යුතුව තරගයට අවතීරණ වූ නවසීලන්ත පිලේ පන්දු යවන්නෝ සහ පන්දු රකින්නෝ විශිෂ්ට ක්‍රීඩා රටාවක නිරතවෙමින් සිය කණ්ඩායම ජයග්‍රහණය කරා මෙහෙය වූහ.ලකුණු 222 ක පහසු ඉලක්කයක් කරා ගිය දකුණු අපි‍්‍රකානු ඉනිම ඕවර 43.2 කදී නිමාවට පත් කළ පන්දු යවන්නා වූයේ ජේකොබ් ඕරාම්ය.ඔහු ලකුණු 39කට කඩුලු 4ක් දවාලමින් තරඟයේ වීරයා විය. ඕරාම්ට අනගි සහායක් ලබා දුන් නේදන් මැකලම් ලකුණු 24කට කඩුලු 3ක් බිඳ දැමුවේය.දකුණු අපි‍්‍රකානු පිල වෙනුවෙන් ජැක් කලීස් ලකුණු 47 ක් රැස් කළ අතර ෆැෆ් ඩු ප්ලෙසිස් ලකුණු 36 ක් සහ ඒ. බී. ඩිවිලියස් ලකුණු 35ක් ලබා ගත්හ. කාසියේ වාසිය දිනූ නවසීලන්ත නායක ඩැනියෙල් වෙටෝරි පළමුව පන්දුවට පහර දීමට තීරණය කළද නවසීලන්ත ආරම්භක පිතිකරුවන්ට වැඩිවේලා කඩුල්ලේ රැඳී සිටීමට දකුණු අප්‍රිකානු පන්දු යවන්නෝ අවස්ථාව ලබා දුන්නේ නැත.නවසීලන්ත ඉනිමේ මුළු ලකුණු සංඛ්‍යාව 16 වනවිට ආරම්භක පිතිකරු යුගලය ක්‍රීඩාගාරයට හරවා යැවීමට දකුණු අප්‍රිකානු පන්දු යවන්නෝ සමත්වූහ.නමුත් 3 වැනි කඩුල්ල වෙනුවෙන් ලකුණු 114 ක සම්බන්ධතාවයක් ගොඩ නගමින් ජෙසී රයිඩර් සහ රොස් ටේලර් නවසීලන්ත ඉනිම ගොඩ නැංවූහ.ජෙසී රයිඩර් පන්දු 121 කදී හතරේ පහර 8 ක් සමඟ ලකුණු 83 ක් රැස් කළ අතර රොස් ටේලර් ලකුණු 43 ක් ලබා ගත්තේය.කේන් විලියම්ස් නොදැවී ලකුණු 38 ක් රැස් කිරීමට සමත් විය.කෙසේ වුවද පන්දු යවන්නෝ 7 දෙනකු යොදවා නවසීලන්ත පිතිකරුවන් මෙල්ල කළ දකුණු අප්‍රිකානු නායක ග්‍රෙහැම් ස්මිත් නවසීලන්ත ඉනිම ලකුණු 221 කට සීමා කරමින් පහසු ඉලක්කයක් සිය කණ්ඩායමට ලබා දීමට කටයුතු කළේය.පන්දු යැවීමේදී මෝර්නි මෝකල් ලකුණු 46 කට කඩුලු 3 ක් දවා ගත් අතර ඉම්රාන් තාහීර් හා ඩේල් ස්මිත් කඩුලු 2 බැගින් බිඳ දැමූහ.නවසීලන්තය - 221/8 (ඕවර 50 )ජේසි රයිඩර් 83, රොස් ටේලර් 43 , කේන් විලියම්සන් නොදැවී 38 ( මෝර්නි මෝකල් 46/3)දකුණු අපි‍්‍රකාව - 172 (ඕවර 43.2 )ජැක් කලීස් 47 , ෆැෆ් ඩු ප්ලෙසිස් 36, ඒ. බී. ඩිවලියර්ස් 35, ග්‍රෙහෑම් ස්මිත් 28 ( ජේකොබ් ඕරම් 39/4, නේදන් මැකලම් 24/3).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=s1103263</link>
    <topic>නෙට්බෝල් නිලවරණය කල් යයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ හෙට (27) පැවැත්වීමට නියමිතව තිබූ වාර්ෂික නිලවරණය දින නියමයක් නොමැතිව කල් දැමීමට ක්‍රීඩා අමාත්‍යාංශය නියෝග කර ඇත.නෙට්බෝල් දිස්ත්‍රික් සංගම් කිහිපයකින්ම ක්‍රීඩා ඇමැති මහින්දානන්ද අළුත්ගමගේ මහතාට සම්මේලනයේ දුෂණ හා අක්‍රමිකතා පිළිබඳ පැමිණිලි ඉදිරිපත් කිරීමේ හේතුව මත මේ තීරණයට එළැඹ තිබේ. එම සියලු පැමිණිලි පරීක්‍ෂාකර තීන්දුවක් ලබාදෙනතුරු නෙට්බෝල් නිලවරණය නොපැවැත්වේ.මේ අතර අද සහ හෙට පැවැත්වීමට නියමිත වූ බැඩ්මින්ටන්, කරාතේ දෝ , ස්කොෂ්, බොක්සිං , රගර් හා කායවර්ධන වාර්ෂික නිලවරණ ද කල්දැමීමට තීරණය වී තබේ. එම සංගම්වලටද එරෙහිවද විවිධ පාර්ශව චෝදනා ඉදිරිපත් කර ඇති අතර ඒවාද පරීක්‍ෂා කිරීමට ක්‍රිඩා අමාත්‍යාංශය කටයුතු යොදා ඇත.ශ්‍රී ලංකා නෙට්බෝල් සංගමයේ නිලවරණය කල් දමා එහි ඇති චෝදනා පරීක්‍ෂා කිරීමට ගත් තීරණය ක්‍රීඩාවට කළ යහපතක් බව පවසමින් ඇමැතිවරයා වෙත දිස්ත්‍රික් සංගම් කිහිපයක්ම ස්තූතිය පළ කර ඇතැයි වාර්තා විය. කළුතර දිස්ත්‍රික් සංගමයේ සභාපති චාන්දනී එදිරිවීර මහත්මිය පැවැසුවේ නෙට්බෝල් සංගමයේ පරිපාලනයේ දුර්වලතා ක්‍රිඩා ඇමැතිවරයාට පෙන්වා දීමෙන් පසු දැක් වූ යහපත් ප්‍රතිචාර ක්‍රීඩාවට කළ විශාල සේවයක් බවය.එමෙන්ම නෙට්බෝල් සම්මේලනයේ ක්‍රියාකාරිත්වය හා වගකීම් නිසි ලෙස සිදු නොවු බවට කෑගල්ල දිස්ත්‍රික් නෙට්බෝල් සංගමයේ සභාපතිනි ශාන්ති උනැන්තැන්න මහත්මියද චෝදනා කර ඇත.ක්‍රිඩා ඇමැති මහින්දානන්ද අළුත්ගමගේ මහතාට ලිපියක් මගින් කරුණු දක්වන උනැන්තැන්න මහත්මිය සඳහන් කර ඇත්තේ විනිසුරුවරියන් පිළිබඳ කටයුතු කිරීමේ ව්‍යාපෘතිය තමා භාරයේ තිබුණද ඒ කිසිදු දෙයකට සම්බන්ධවීමට අවස්ථාව නොලැබුණු. කමිටු රැස්වීම්වලට පවා කැඳවීම් නොකළ බවට ඇය ලිඛිතව චෝදනා කර තිබුණි.එහෙත් එම සියලු චෝදනා පදනම් විරහිත බවත් ඉදිරියේදී පැවැත්වෙන ඕනෑම පරික්‍ෂණයකදී නෙට්බෝල් සම්මේලනයේ අවංක ක්‍රියාකාරිත්වය ඔප්පු කිරීමට සූදානම් බවත් නෙට්බෝල් විධායක , කමිටු සාමාජිකාවක් ‘ දිනමිණ ‘ ට ප්‍රකාශ කළාය.හෙට පැවැත්වීමට නියමිත වූ නෙට්බෝල් නිලවරණයේ පාර්ශව කිහිපයක් අතර උණුසුම් තරගයක් නිර්මාණය වී තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=s1103264</link>
    <topic>ධර්මරාජ-කිංස්වුඩ් මහා ක්‍රිකට් ගැටුම</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>කන්ද උඩරට පැරණිතම ක්‍රිකට් තරගය වන (ඊඩඥ ඕධබබතඥ ධට බඩඥ ර්ධපධධදඵ) නමින් හැඳින්වෙන මහනුවර ධර්මරාජ – කිංස්වුඩ් 105 වන දෙදින ක්‍රිකට් තරගය අද නිමාවට පත්වේ. ටි. බී. තෙන්නකෝන් අනුස්මරණ කුසලාන සඳහා පල්ලකැලේ ජාත්‍යන්තර ක්‍රිකට් පිටියේදී තරගය පැවැත්වේ.මෙතෙක් පැවති තරග 104 න් තරග 31 ක ජය වාර්තා කිරීමට ධර්මරාජ විදුහල සමත්වී ඇති අතර තරග 19 කින් ජය වාර්තා කිරීමට කිංස්වුඩ් විදුහල සමත්වී ඇත. සෙසු තරග 54 ජය පරාජයෙන් තොර විය.මෙම ක්‍රිකට් තරගයේ වැඩිම ලකුණු ලබාගත් ක්‍රීඩකයා වන්නේ 1983 තරගයේ ද්විත්ව ශතකයක් වාර්තා කළ ධර්මරාජ විදුහලේ සේනක දිසානායකය. කිංස්වුඩ් විදුහල වෙනුවෙන් වැඩිම ලකුණු ලබාගෙන ඇත්තේ 1959 තරගයේදී ක්ලිෆඩ් රත්න විභූෂණ ලබාගත් ලකුණු 167 වේ. මෙම මහා ක්‍රිකට් තරගයේ වර්ෂ දෙකක පිට පිට ශතක වාර්තා කළේ කිංස්වුඩ් විදුහලේ ප්‍රියන්ත වික්‍රමසුරිය 1976 සහ 1977 දී වූ අතර අජිත් නාරන්පනාව 1975 දී සහ 1976 දී පිට පිට ශතක ධර්මරාජ විදුහල වෙනුවෙන් වාර්තා කර ඇත. තවද ධර්මරාජ විදුහල වෙනුවෙන් තරගයකදී වැඩිම කඩුලු ලබාගෙන ඇත්තේ 1961 මහා ක්‍රිකට් තරගයේදී පළමු ඉනිමේදී ලකුණු 20 කට කඩුලු 7 ක් සහ දෙවන ඉනිමේදී ලකුණු 34 කට කඩුලු 6 ක් ලබා මුළු තරගයේදී කඩුලු 13 ක් ලබා ගත් එස්. රාජකරුණාය. කිංස්වුඩ් විදුහල වෙනුවෙන් මහා තරගයකදී වැඩිම කඩුලු ලාභියා වූයේ 1966 තරගයේදී පළමු ඉනිමේ ලකුණු 39 කට කඩුලු 8 ක් සහ දෙවන ඉනිමේදී ලකුණු 68 කට කඩුලු 3 ක් ලබා මුළු තරගයේදී කඩුලු 11 ක් ලබා ගත් සේන අබේගුණරත්නය.තවද එකසිය වන මහා ක්‍රිකට් තරගය 2006 වර්ෂයේදී පැවති අතර එම තරගයේදී ධර්මරාජ පිලේ රුක්ෂාන් සුරියාරච්චි ශතකයක් ලබාගත් අතර පන්දු යවා ලකුණු 47 කට කඩුලු 5 ක් ලබා වාර්තාවක් තබා ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=s1103265</link>
    <topic>ශ්‍රී ලංකා - ටජිකිස්තානසුහද පාපන්දු තරග 2ක්</topic>
    <author/>
    <content>ශ්‍රී ලංකා පාපන්දු කණ්ඩායම සමග සුහද තරග දෙකකට සහභාගී වීම පිණිස ටජිකිස්තාන පාපන්දු කණ්ඩායම දිවයිනට පැමිණෙනු ඇත.මේ තරග දෙක හෙට (27) සහ ලබන 29 වැනිදා සුගතදාස ක්‍රීඩාංගණයේදී සවස 6.30 ට ඇරැඹේජගත් පාපන්දු සම්මේලන ශ්‍රේණිගත කිරීම් අනුව ටජිකිස්තානය 148 වැනි ස්ථානයේත් ශ්‍රී ලංකාව 173 වැනි ස්ථානයේත් පසුවෙති.රෝහණ රුවන්තිලකගේ නායකත්වයෙන් යුත් ශ්‍රී ලංකා කණ්ඩායම මෙසේය.අසංක විරාජ්, බණ්ඩාර වරකාගොඩ, දනුෂ්ක විජේසිරි, රෝහණ රුවන්තිලක (නායක), මොහමඩ් නසාර්, එම්. එන්. ඉසඩීන්, ටුවාන් රිස්නි, ලහිරු තාරක, එස්. සන්ජීව්, කයිස් ෂෆ්රාස්, මොහමඩ් සේන්, ජානක චමින්ද, නාගුර් මීරා, පිලිප් දැල්පදාදු, නදීක පුෂ්පකුමාර, සුරත්ද බණ්ඩාර, සුමේද ඩිල්කි කුමාර, චතුරංග කුමාර, සුජාන් පෙරේරා, සම්පත් බුද්ධික, සම්පත් කුමාර ප්‍රනාන්දු, පීටර් චාල්ස්, චමීර ක්‍රිශාන්ත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=s1103266</link>
    <topic>සැහැල්ලු පන්දු ක්‍රිකට් තරගාවලියක්</topic>
    <author/>
    <content>තලපත්පිටිය නැෂනල් ක්‍රීඩා සමාජය මගින් එක් පිලකට හය දෙනකු බැගින් සහභාගි වන ප්‍රවීණයන්ගේ සැහැල්ලු පන්දු ක්‍රිකට් තරගාවලියක් අප්‍රේල් මස 10 වැනි දින තලපත්පිටිය ක්‍රීඩා පිටියේදී පැවැත්වීමට කටයුතු සංවිධානය කොට ඇත. මේ සඳහා දිවයිනේ ප්‍රවීණ ක්‍රිකට් කණ්ඩායම් 12ක් සහභාගි කරවා ගැනේ.සහභාගි වන කණ්ඩායම් මෙසේය.නැෂනල් ක්‍රීඩා සමාජය, ජය ශ්‍රී, යුනයිටඩ්, දිලෙනතරු, ඉඳුනිල්, ඉලෙවන් ස්ටාර්, හොරේතුඩුව, කවුඩාන, බෙල්ලන්විල, මුල්ලේරියාව, රත්තනපිටිය, නැෂනල්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=s1103267</link>
    <topic>ඉසිපතන ආදි සිසු - වත්මන්රගර් තරගය අද</topic>
    <author/>
    <content>ඉසිපතන වත්මන් පාසල් රගර් පිල හා ආදි සිසු රගර් පිල අතර වාර්ෂික රගර් තරගය අද පස්වරු 4.30 ට හැව්ලොක් පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=s1103268</link>
    <topic>මහමායා නිවාස ක්‍රීඩා 31 දා</topic>
    <author>මහනුවර ක්‍රීඩා විශේෂ</author>
    <content>මහනුවර මහමායා බාලිකා විදුහලේ අන්තර් නිවාස ක්‍රීඩා තරගය ජනාධිපති ආර්යාව ශිරන්ති රාජපක්ෂ මහත්මියගේ ප්‍රධානත්වයෙන් මාර්තු 31 වැනි දින පස්වරු 1.00 ට බෝගම්බර පිටියේදී ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=f1103261</link>
    <topic>ගම හැදුවෙ නැත්නම් රට හදන්න බෑ</topic>
    <author/>
    <content>මූලික වශයෙන් ගම්බද මිනිසුන් පදනම් කරගෙනයි මගේ ආයතනයේ ක්‍රියාකාරිත්වය සිදුවන්නේ. අවුරුදු 100ක ඈත ඉතිහාසයක සිට ඒ සම්බන්ධතාවය ගොඩනැඟෙනවා. ගමේ ඉතිරි කිරීමේ සමිති ඒකරාශි කරගෙන හදපු ව්‍යාපාරයක් තමයි සණස ව්‍යාපාරය. ගමේ අඩු ආදායම් ලාභී ජනතාව පදනම් කරගෙන බැංකු පහසුකම් සැපයීම හා ඔවුන්ගේ අවශ්‍යතා පිළිබඳ නිරන්තර අවධානයක් යොමු කිරීමට අපේ ව්‍යාපාරය බැඳී සිටිනවා. අනෙක් කාරණය ගම්වල මිනිස්සු ඉතිරි කිරීමට කැමැතියි. නමුත් ඔවුන්ගේ ඉතිරිය අවිධිමත්. බැංකු තිබුණත් මුදල් තැන්පත් කිරීමට ඔවුන්ට පුරුද්දක් නෑ. ඒ නිසා ඉතිරි කිරීමේ පහසුකම් විධිමත්ව ලබා දීමට සමාගමක් ලෙස අපි ක්‍රියා කරමින් සිටිනවා. මේ වන විටත් ලංකාව පුරා අපේ සමිති 8000 ක් ක්‍රියාත්මක වෙනවා. ගම්වල මිනිස්සු පුරුද්දක් ලෙස ඉතිරි කිරීමට ඉන් හුරු වී සිටිනවා.ඒ වගේම අපි ඉතිරි කිරීමට අවශ්‍ය සරල කළමනාකරණයත්, මුල්‍ය සාක්ෂරතාවයත් ලබා දෙනවා. පසුගිය ශතවර්ෂය කාලයක් ගමේ මිනිසුන්ගේ නිෂ්පාදන හා මුදල් නගරයට ඇදී ගියා මිසක් ගමේ රැඳීමක් වුණේ නෑ. ගමේ සියලුම සම්පත්, ශ්‍රමය පවා ගමෙන් නගරයට ඇදී ගියා. අපට අවශ්‍ය වුණේ ගමට අහිමි වූ දේ රැකගැනීමයි.වර්තමාන ආණ්ඩුවේ ප්‍රතිපත්තිත් අපේ සණස ව්‍යාපාරය හා සමාන යි. “මහින්ද චින්තනයේ” අපත් සමඟ විශාල සමාන වූ අරමුණු ගතවීමක් දක්නට ලැබෙණවා. එකක් ජනාධිපතිතුමා ගමෙන් උපන් මනුස්සයෙක්. ඔහු ගමේ හැදී වැඩී ගමේ සුවඳ හඳුනන පුද්ගලයෙක්. ඇළ දොළ, නියර, කුඹුර, ඕවිටිය ඔහුට නුපුරුදු පරිසරයක් නොවෙයි. ඒ නිසා ගම ගැන ඔහු තුළ තිබෙන සුවිශේෂී අවබෝධය සණස ව්‍යාපාරය හා සංසන්දනාත්මකව ගත් විට එක හා සමානයි.මහින්ද චින්තනයේ උපත ගම පදනම් කරගෙන නිර්මාණය වූවක්. පැහැදිළිවම ස්වශක්තිය, දේශීය අනන්‍යතාවය, සම්පත් යන සියල්ලම ජනාධිපතිතුමාගේ වැඩසටහනේ මූලික කරගෙන තිබෙනවා. ‘සණස’ බාහිරව කිසිවක් බලාපොරොත්තු වන ව්‍යාපාරයක් නොවෙයි. ශ්‍රී ලංකාවේ ආයෝජන ක්‍රියාවලිය දෙස බැලුවහම අසමතුලිතව සම්පත් බෙදීයාමක් දක්නට ලැබෙනවා. මම මීට පෙර කීවා සේ ගමේ සම්පත් නගරයට ඇදීයාමක් සිදුවන්නේ. මෙය බස්නාහිර හා ප්‍රධාන පෙළේ නගර ආශි‍්‍රතව ක්‍රියාත්මක වෙනවා. මේ නිසා අපේ ව්‍යාපාරය මෙම අසමතුලිත බව ගැන විශේෂ අවධානයක් යොමු කර තිබෙනවා.උදාහරණයක් ලෙස ඌව පළාතේ තැන්පතු මිලියන 100 ක් වන විට අපි මිලියන 314 ක ණය මුදා හැර තිබෙනවා. අතිරික්තය වන මිලියන 214 වෙනත් පළාත් වලින් ගෙනාපු සල්ලි. අද වන විට රජයේ ආයෝජන ක්‍රියාවලිය පිළිබඳ සතුටු විය හැකියි. විශේෂයෙන් හම්බන්තොට වැනි දිස්ත්‍රික්කවලට, නැඟෙනහිර පළාතට විශාල ආයෝජනයක් සිදු කර තිබෙනවා. කාලයක් දරිද්‍රතාවය අතින් වැඩිම දිස්ත්‍රික්කය ලෙස හම්බන්තොට දිස්ත්‍රික්කය වාර්තා වුණා.ධනය සමබරව බෙදී යාම අවශ්‍ය යි. මේ රට විදේශීය ආධාර, උපදේශ මත දියුණු කළ හැකි රටක් නොවෙයි. ගම පිළිබඳ විශ්වාසය තැබූ ක්‍රියාවලියක් අපට තිබිය යුතුයි. ඒ වගේම ගම පිළිබඳ විශාල ලෙංගතුකමක් තිබිය යුතුයි. මෑතක දී ආරම්භ කළ රාජ්‍ය ප්‍රතිපත්ති පිළිබඳ සලකා බැලීමේ දී සමගාමී බවක් අප දකිනවා.සංවර්ධනය පිළිබඳ ජනතාවට හොඳ අවබෝධයක් තිබිය යුතුයි. නමුත් සංවර්ධනය ගැන සන්නිවේදනය දුර්වලයි. රජයේ වැඩසටහන් සඳහා ජනතා සහභාගීත්වය නිසියාකාර සන්නිවේදනය වී ප්‍රසිද්ධියක් ලැබී නෑ. උදාහරණයක් ලෙස ස්වාභාවික නිෂ්පාදනවලට වඩා වෙළෙඳ පොළ ඉල්ලීම පිළිබඳ අවධානයක් යොමු කළ යුතුයි. විශේෂයෙන් එම නිෂ්පාදන පිළිබඳ ගම්මු කොයිතරම් දුරට දැනුවත් ද කියන ප්‍රශ්නය තියෙනවා.ඒ වගේම රජය මොන තරම් ඉහළ අයුරින් ව්‍යාපෘති ඉදිරිපත් කළත් ගමට එය කාන්දු වන්නේ නෑ. නගරය දැනුවත් නොවීමත් අපට ගැටලුවක්. ඒ නිසා ගම හා නගරය අතර සම්බන්ධතාවය දැඩි විය යුතුයි. ඒ වගේම තාක්ෂණය සමඟ සම්බන්ධතාවයක් ගමට අවශ්‍යයි. ඊට රජය පිළිගත් ප්‍රතිපත්තියක් තිබිය යුතුයි. එය ගමේ විවිධ ආයතන මුල් කරගෙන කළ යුතු වැඩක්. “නැණසල”, “විදාතා” මා දකින අයුරින් ගමේ ක්‍රියාත්මක වන හොඳ වැඩසටහන්. එවිටයි ගමේ නිෂ්පාදන නගරය කරා ඇදී එන්නේ.ඒ වගේම පෙරළා ගමේ ක්‍රියාවලිය පිළිබඳ පිළිගැනීමක් තිබිය යුතුයි. මෑතක දී ආරම්භ කළ ගෙවතු දශලක්ෂයේ වැඩසටහන ඉතා වැදගත් ව්‍යාපෘතියක්.එවකට මා මහජන බැංකුවේ සභාපතිවරයාව සිටින කාලේ අනාගතයේ මුහුණ දීමට සිදුවන පොල් හිඟය පිළිබඳ ජනාධිපතිතුමා සමඟ සාකච්ඡා කළා. එදා එතුමා යෝජනා කළා සෑම ගෙවත්තකම දෙමුහුන් පොල් පැළ තුනක් සිටුවීමට. ජනාධිපතිතුමාගේ නිවසේ පවා පොල් පැළ සිටෙව්වා. අද එය සාර්ථකව පළ දරා තිබෙනවා. මේ ව්‍යාපෘතිය යටතේ අප පොල් පැළ ලක්ෂ තුනක් රෝපණය කළා. අද වන විට ඉන් පොල් ගස් ලක්ෂයක් පීදිලා. ඒ නිසා මා කියන්න කැමතියි නිෂ්පාදන ක්‍රියාවලිය සැලසුම් සහගතව කළොත් ඉතා සාර්ථක ජාතික ව්‍යාපෘතියක් ලෙස ජනතාවට අවබෝධ වෙයි.ශ්‍රී ලංකාව සාමාන්‍යයෙන් හැදිල තියෙන්නේ පිටරට මිනිසුන්ගේ මුදල් බලාගෙන ඒ මත සංවර්ධන සැලසුම් සකස් කිරීමයි. අය වැය ලේඛනය සෑදීමේ දී පවා ලෝක බැංකුව, ආසියානු සංවර්ධන බැංකුව වැනි විදේශ බැංකු හා ආයතන පදනම් කරගෙන අය වැය පියවීමට බලාපොරොත්තු වෙනවා. නමුත් දේශීය ඉතිරිකිරීමට ප්‍රමුඛත්වය දීල ජාතික ඉතුරුම් ප්‍රතිශතය පුළුල් කරගෙන රට සංවර්ධනය කරනව නම් විදේශීය ණයගැති බාවය හා පොලී අනුපාතය අඩු කරගත හැකියි. විදේශ සංචිත වැඩි කළ හැකියි.ඒ වගේම මිනිස්සු ඉතිරි කිරීමට පෙළඹිය යුතුයි. ඔවුන්ට ඉතිරි කිරීමට පුළුවන්කම තිබිය යුතුයි. මිනිසුන්ට ගැලපෙන හා ඔරොත්තු දෙන පොලී රටාවක් තිබීම අවශ්‍යයි. පසුගිය කාලයේ වෙනත් රටවල බැංකු 173 ක් පමණ කඩා වැටුණා. අපි වගේ පුංචි රටක බැංකු කඩාවැටීම සිදුවුණේ නෑ. මොකද ශ්‍රී ලංකා මහ බැංකුව නිරන්තරයෙන් මුල්‍ය වෙළෙඳපොළ විමසිල්ලෙන් පසුවීමත්, නිසි කළමනාකරණයක් තිබීමත් නිසයි. එමගින් දේශීය බැංකු පිළිබඳ මිනිසුන්ගේ විශ්වාසය වැඩි වුණා.අද වන විට ශ්‍රී ලංකාවේ විශාල මුල්‍ය අතිරික්තයක් තියෙනවා. එයයි වර්තමාන ස්වභාවය. එම තත්ත්වය පැහැදිලිව ගොඩනැඟී තිබෙන්නේ මිනිස්සු ඉතිරි කිරීමට දක්වන උනන්දුව නිසයි.ඒ නිසා මීට අවුරුදු 15 කට පෙර කෑගල්ලේ අක්කර 50 ක පමණ ප්‍රදේශයක “සණස” අධ්‍යාපන මණ්ඩපය හැදුවා. සණස ව්‍යාපාරය දියුණු වීමට එය ලොකු පිටුවහලක්. එහි 200 කට නේවාසික පහසුකම් තියෙනවා. ගම් මට්ටමේ නායකයන්, සමිති සමාගම් නායකයන්, පාසල් හැරගිය පුද්ගලයන්, ආයතනවල කළමනාකරුවන් මෙහි පුහුණුව ලබනවා.මෙරට විශ්වවිද්‍යාල අධ්‍යාපන පද්ධතිය පුළුල් කරන්නේ නම් ඒ අවස්ථාව අපිද ලබා ගැනීමට බලාපොරොත්තු වෙනවා. එයයි අපේ ඊළඟ පියවර. අපි විශ්වවිද්‍යාල ප්‍රතිපාදන කොමිෂන් සභාවට අවශ්‍ය දත්ත ලබා දෙනවා. දැනට අපේ මණ්ඩපයේ මහාචාර්යවරු කීපදෙනෙක් උගන්වනවා. අඩුම වශයෙන් ආරම්භයේ දී විශ්වවිද්‍යාල සුදුසුකම් ලැබූ ශිෂ්‍ය ශිෂ්‍යාවන් 300 ක් සඳහා උපාධි පාඨමාලා පවත්වන්න බලාපොරොත්තු වෙනවා. බැංකු, මුල්‍ය, රක්ෂණ, සමුපකාර, තාක්ෂණය සහ සැලසුම්කරණය අපි ඉගැන්වීමට බලාපොරොත්තු වන පාඨමාලා. දැනට විෂය මාලා සකස් කරමින් හා පීටයන් ගොඩනගමින් සිටිනවා.‘සණස’ සංවර්ධන බැංකුව අපි පිහිටෙව්වේ 1997 වසරේ දීයි. ශ්‍රී ලංකා මහ බැංකුවේ පනත් යටතේ ක්‍රියාත්මක වෙන බලපත්‍රලාභී බැංකුවක්. අඩු ආදායම්ලාභී සූක්ෂම නිෂ්පාදනයන්ගේ හා ආයෝජකයන් ගේ නිරත වී සිටින ජන කොටස් කේන්ද්‍ර කරගෙනයි මෙය ක්‍රියාත්මක වෙන්නේ.ලෝකයේ ශුද්ධ මුල්‍ය ආයතන [Micro Finance] ආයතන 935 ක් අතරින් පසුගිය වර්ෂයේ අපේ බැංකුවට දෙවැනි තැන හිමි වුණා. ප්‍රථම ස්ථානය දිනාගත්තේ ඉන්දුනීසියාව. ප්‍රථම ස්ථානය ලැබූ බැංකුව හා අප අතර ඉතා සුලු වෙනසක් පමණයි තිබුණෙ. ගිණුම්වල විනිවිධභාවය, ජනතාවට ව්‍යාප්ත කිරීමේ හැකියාව, ජනතා සහභාගීත්වය හා ජනතා අයිතිය යන කරුණු පිළිබඳව යි මෙහිදී අවධානය යොමුකර තිබුණේ.බැංකුවක් කිව්වොත් මූලික වශයෙන් මුදල් තැන්පතුව සහ ණය දීමයි සිදුවන්නේ. වාණිජ බංකුවක මූලික ලක්ෂණය ලාභ ඉපයීම නම් අපි එයින් ;වනස් වෙනවා. අපට අවශ්‍ය ලාභයෙන් විශාල කොටසක් ගනුදෙනු කරුවන්ට ලබා දීමටයි. වාණිජ බැංකු මහා පරිමාණ ණය ලබා දෙනවා. ඔවුන් ගේ අපේක්ෂාව පරිපාලන වියදම අඩුකර ගැන්ම. අපි කුඩා ණය ලබාදෙන්නේ අවදානම් සහිත කොටසකට යි. ඒ නිසා අපි වෙනස් ආරයේ බැංකුවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=f1103262</link>
    <topic>අවිහිංසාවාදී දාර්ශනිකයා</topic>
    <author>නීතිවේදී ගුණපාල වීදියවත්ත</author>
    <content>ආචාර්ය ඊ. ඩබ්. අදිකාරම් මහතාගේ 106 වැනි ජන්ම දිනය මාර්තු 29 වැනි දිනට යෙදී ඇත මේ ලිපිය පළවන්නේ ඒ නිමිත්තෙනිකළුතර උපන් දොන් සරනේලිස් බ්‍රිටෝ අදිකාරම්ට හා වැල්ලම්පිටිය දෝන සිසිලියානා ගුණතිලක යුවලට දාව 1905 මාර්තු 29 දින උපන් පිරිමි දරුවෙකි. ඒ හෙළයේ පිනට පහළ වූ දොන් එඩ්වඩ් විනිප්‍රඩ් බ්‍රිටෝ අදිකාරම්ය. අදිකාරම් දරුවාගේ සීයා ඉංගී‍්‍රසින් විසින් උඩරට රාජධානිය ආක්‍රමණය කිරීමෙන් පසු ඇති වූ තාඩන පීඩන ඉවසිය නොහැකිව පහත රටට පලාවිත් කළුතර පදිංචි වූ අදිකාරම් නිලමේ තුමාය. මවගේ පියාද මෙලෙස උඩරටින් පලා ආ ප්‍රභූවරයෙකි.අදිකාරම් දරුවා ප්‍රාථමික අධ්‍යාපනය සඳහා දෙහිවල ශාන්ත මේරි විද්‍යාලයට ද, අනතුරුව 1915 දී බොරැල්ල වෙස්ලි කොලිජීයට ද ඇතුළත් කරන ලදී. මේ අතර පියා කි‍්‍රකට් ක්‍රීඩාවේ යෙදී සිටියදී බෝලයක් වැදී රෝගීව මිය ගියේය.තලපිටිගොඩැල්ල පන්සලෙන් දහම් පාසල් අධ්‍යාපනය ලැබූ අදිකාරම් ශිෂ්‍යයා ඉතා දක්ෂ සිසුවෙක් විය. කෙටි කලකින් අභිධර්මය පිළිබඳ ගැඹුරු අවබෝධයක් අත්කර ගත්තේය. 1920 වසරේ දිනක බලංගොඩ ආනන්ද මෛත්‍රීය නාහිමියන් ශිෂ්‍යයන්ගේ අභිධර්ම දැනුම පරීක්‍ෂා කිරීමට වැඩම කළහ.ළමුන් ලියූ පිළිතුරු අතර, පොතින් කොපි කළැයි සැක හිතෙන පිළිතුරු පත්‍රයක් විය. වාචික පරීක්‍ෂණයේදී අල්ලා ගනිමැයි’ සිතූ මහා නාහිමියෝ අදිකාරම් සිසුවාගෙන් අභිධර්මය පිළිබඳ ගැඹුරු ප්‍රශ්න ඇසූහ. ඔහු ප්‍රශ්න සියල්ලටම නොසැලී පිළිතුරු දුනි.ඔහු කේම්බ්‍රිජ් ජ්‍යෙෂ්ඨ විභාගය ඉහළින්ම සමත්විය. 1922 දී කොළඹ යුනිවර්සිටි කොලිජියට ඇතුළත් වූ ඔහු එහි පාලක සභිකයකු වූ සර් බාරොන් ජයතිලක මහතා අරඹන ලද ශිෂ්‍යත්වය දනා 1930 දී එංගලන්තය බලා නැව් මඟින් පිටත් විය.ඔහු 1931 දී එම්. ඒ. උපාධිය ද 1933 දී දර්ශන විශාරද ආචාර්ය උපාධිය ද ලබා ගත්තේ ය. ආචාර්ය උපාධියට ඉංගී‍්‍රසියෙන් ලියූ නිබන්ධනය “පැරණි ලක්දිව බෞද්ධ ඉතිහාසය නම් විය. එය අද දක්වාම ලංකාවේ බුදු සසුන පිළිබඳ පර්යේෂණයන්හි යෙදෙන්නන්ට මාර්ගෝපදේශකත්වය සපයන නියාමක ග්‍රන්ථයක් බවට පත්වී ඇත. 1935 වසරේ දෙසැම්බර් 18 දින තරුණ සමාජවාදී නායකයින් එකතුව සම සමාජ පක්ෂය පිහිටුවා ගත්හ. සම සමාජ පක්‍ෂයේ සටන සම සමාජයක් බිහි කිරීමයි. අසාධාරණයට විරද්ධවයි.සියල්ලෝම එක සමාන විය යුතුයි. ඒ අදිකාරම් තරුණයාගේ අදහස විය. දේශපාලනයේදී තම විරුද්ධවාදීන් කෙරෙහි වෛරයකුත් ද්වේශයකුත් ඇතිවනවා විනා මා පතන සමානාත්මතාවය අවිහිංසාව නොමැති බව තේරුම් ගත් අදිකාරම් දේශපාලනයෙන් සමුගත්තේ ය. දේශපාලනයෙන් ඉවත් වූ එතුමා සමාජ සේවය වඩාත් සුමටව කරගෙන යාම සඳහා ගුරු වෘත්තිය තෝරා ගත්තේය. ඔහු කෝට්ටේ ආනන්ද ශාස්ත්‍රාලයේ විදුහල්පති වශයෙන් පත්විය. ඉතාම දුප්පත් කුඩා පාසලක් වූ ආනන්ද ශාස්ත්‍රාලය එතුමා විදුහල්පති ධූරය දැරූ වසර 13 තුළ ඉතා විශාල දියුණුවක් ඇති කළේ ය. නුගේගොඩට බෞද්ධ බාලිකා විද්‍යාලයක අවශ්‍යතාවය ප්‍රදේශවාසීන් පෙන්වා දීමෙන් අනතුරුව, අදිකාරම් තුමා තම මාසික වැටුපෙන් අමාරුවෙන් ඉතිරි කර ගත් රුපියල් 10/- මුදල යොදවා කුළියට නිවසක් ගෙන එහි බාලිකා විද්‍යාලය ආරම්භ කළේ ය. අද ප්‍රධාන පෙළේ පාසලක් වූ අනුලා බාලිකා මහා විද්‍යාලය බිහිවූයේ එලෙසිනි.කඩිරුප්පුවේ රේවත හිමියන්විසින් මහරගමට බෞද්ධ පාසලක අවශ්‍යතාව අදිකාරම්තුමා හමුවී දැනුම් දීමෙන් පසු වහාම ක්‍රියාත්මක වූ එතුමා පසුදිනම මහරගම අඩි 10 ය 10 කාමරයක, සිසුන් 05 දෙනෙකුගෙන් මහරගම විද්‍යාකර විද්‍යාලය ආරම්භ කළේ ය. ඒ 1937 ජුනි 17 දිනයි. මීට අමතරව 1940 දී මතුගම ආනන්ද ශාස්ත්‍රාලයද, බත්තරමුල්ල උඩහමුල්ල හා කරවනැල්ල විද්‍යාලයන්ද, 1941 දී නුගේගොඩ නීග්‍රෝධ විද්‍යාලයද (අද මහ මයා විද්‍යාලය) ආරම්භ කළේ ය.මෙතුමා 1944 “”නිදහස් සමාජය” ආරම්භ කරමින් සී. ඩබ්. ඩබ්. කන්නන්ගර මැතිතුමා සමඟ එක්ව නිදහස් අධ්‍යාපන සටනක් දියත් කළේ ය. ජලයත් සුළඟත් මිනිසාට නොමිලේ ලැබෙන්නේ යම් සේද එලෙසම අධ්‍යාපනයද නොමිලේ ලැබිය යුතුය යන්න එතුමාගේ ප්‍රකාශය විය. නිදහස් අධ්‍යාපන සටන සාර්ථකවීමෙන් පසු මෙතුමා විද්‍යාව සිංහලෙන් ඉගැන්වීම සඳහා කටයුතු කළේ ය. විද්‍යා පොත් විශාල ප්‍රමාණයක් සිංහලෙන් ලියා පළ කළේ ය. “නවීන විද්‍යාව“ නමින් සිංහල විද්‍යා සඟරාවක්ද ඇරැඹීය.එතුමා සත්‍ය වශයෙන්ම අවිහිංසාවාදියකු විය. මනුෂ්‍ය වර්ගයාට මෙන්ම සත්ත්වයන් ගහකොළ පරිසරය ආදියට අප්‍රමාණ දයාවක් දැක්වීය. මේ ශ්‍රේෂ්ඨ දාර්ශනිකයාගේ උදාරතර මෙහෙවරට උපහාර වශයෙන් වරෙක එතුමා ශ්‍රී ජයවර්ධනපුර විශ්වවිද්‍යාලයේ කුලපති ධූරයෙන් ද පිදුම් ලැබීය.යහපත් ගුණ ගරුක සමාජයක් ගොඩ නැඟීමේ උදාර අරමුණෙන් තම ජීවිත කාලයම කටයුතු කළ එතුමා පුරා අවුරුදු 80 ක් ආයු වළඳා 1985 දෙසැම්බර් 27 දින දැයෙන් සමු ගත්තේය.ශ්‍රී ලංකාවේ මෑත භාගයේ පහළ වූ නිදහස් චින්තකයෙකු අධ්‍යාපනඥයකු, ශ්‍රේෂ්ඨ විද්වතකු හා අවිහිංසාවාදියෙකු වූ අදිකාරම්තුමා සුප්‍රසිද්ධ වූ සමාජ සේවකයෙකු විය. අපි එතුමන්ට නිවන් සුව පතමු..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>26</day>
    </date>
    <link>http://www.dinamina.lk/2011/03/26/_art.asp?fn=f1103263</link>
    <topic>රටේ සංවර්ධනයට බුද්ධිමතුන්ගේ දායකත්වය අත්‍යවශ්‍යයි</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>පළාත් පාලන මැතිවරණයේ දී පළ වූ ජනතා ප්‍රතිචාරය, රට ගොඩනැඟීමේ ඉදිරි ක්‍රියාදාමයේ දී විශ්වවිද්‍යාල ආචාර්යවරුන්ට පැවරෙන කාර්යභාරය, විශ්වවිද්‍යාල මට්ටමේ පර්යේෂණ රටේ ඉදිරි ගමනට දායක කර ගැනීම සහ නව දැනුම තුළින් කෘෂිකර්මය නඟා සිටුවීම යන කරුණු පිළිබඳ කොළඹ විශ්වවිද්‍යාලයේ උපකුලපතිනි මහාචාර්ය ක්ෂණිකා හිරිඹුරේගම සමඟ කළ සාකච්ඡාවකි.* මෙවර පළාත් පාලන මැතිවරණයේ දී විශේෂයෙන් ග්‍රාමීය ජනතාව ලබා දී ඇති පණිවිඩය දෙස ඔබ බලන්නේ මොන විදිහට ද ?පළාත් පාලන මැතිවරණයේ ප්‍රතිඵලය දෙස බැලුවාම ඉතාමත් පැහැදිළි කාරණය තමයි, විශේෂයෙන් ග්‍රාමීය ජනතාව ජනාධිපතිතුමාගේ නායකත්වයත් එතුමාගේ නායකත්වය යටතේ රට ගොඩනඟන වැඩපිළිවෙළ ගැනත් තබා ඇති විශ්වාසය. එමඟින් ලබා දී ඇති ඉතා වැදගත් පණිවිඩය තමයි, මේ ජනතාවගේ ප්‍රශ්න විසඳමින් ගම හදා රට හදන වැඩපිළිවෙළට ශක්තියක් වෙමින් ඔවුන් මේ නායකත්වය හා රජය සමඟ සිටිනවාය කියන කාරණය. මේ මැතිවරණයෙන් ජනතාව ඒ පණිවිඩය ජාත්‍යන්තරයටත් ලබාදුන්නා. තවදුරටත්, අප පෙනී සිටින්නේ රට වෙනුවෙන් කියන කාරණය ඔවුන් පෙන්නුම් කළා. දැන් ගොඩනැඟී ඇති ස්ථාවරත්වය රැකගනිමින් ශක්තිමත් ලෙස ඉදිරියට යාමේ හැකියාව ලැබී තිබෙනවා.මෙහි දී , මැති ඇමැතිවරු, රජයේ නිලධාරීන්, විශ්වවිද්‍යාල ආචාර්යය මහාචාර්යවරුන් ආදී සියලු දෙනාගේ වගකීමක් විය යුත්තේ රටේ සංවර්ධනය සඳහා සෘජුව දායක වීමයි. මොක ද මේ කාර්යය ජනාධිපතිතුමාට පමණක් තනිව කරන්න බෑ. සියල්ලෝම ඒ සඳහා සහාය ලබා දිය යුතුයි.විශ්වවිද්‍යාල බුද්ධිමතුන් ලෙස අප ලබාගත් දැනුම රට වෙනුවෙන් යෙදවීමට මේ තමයි හොඳම කාලය. රටට අවශ්‍ය දේ පිළිබඳ පර්යේෂණ මාර්ගයෙන් තොරතුරු ලබාගෙන අවශ්‍ය දේ කිරීම, නව දැනුම එක් කිරීම, ප්‍රතිපත්ති සම්පාදනය සඳහා දායක වීම, නව තාක්ෂණය සොයා ගැනීම, රටට උචිත පරිදි ඒවා යෙදවීම ආදී වශයෙන් මේ කාර්යභාරය ඉතාමත් පුළුල්. මෙහි දී පර්යේෂණ සිදු කිරීම අවධාරණය කළ හැකියි.* පර්යේෂණවල වැදගත් කම ඔබ පැහැදිළි කරන්නේ කෙසේ ද ?විශ්වවිද්‍යාල මට්ටමින් ආචාර්යය මහාචාර්යවරු ශිෂ්‍ය - ශිෂ්‍යාවන්ද දායක කරගනිමින් පර්යේෂණ සිදුකළ යුතුයි. ඒක විශ්වවිද්‍යාල ආචාර්යවරු විදියට ඉගැන්වීමට අමතරව අපෙන් විය යුතු ප්‍රධාන කාර්යභාරයක්. අප අලුත් දැනුම ලබා ගනිමින් උගන්වන දේ හරහා ඒ දැනුම ශිෂ්‍ය ශිෂ්‍යාවන් වෙත රැගෙන යා යුතුයි.රාජ්‍ය අංශය හා පෞද්ගලික අංශය කියන දෙකටම ඒවා දියුණුවට නව දැනුම අවශ්‍යයි. පර්යේෂණ මඟින් ඒවා දියුණු කළ හැකියි. නිදහස් අධ්‍යාපනයේ ඵල ලබාගෙන බුද්ධිමතුන් ලෙස ගොඩනැඟී ඇති අප, රට ගොඩනැඟීම සඳහා අපේ දායකත්වය උපරිමයෙන් ලබා දිය යුතුයි.අපට ඇති අත්දැකීම් ඔස්සේ මේ කාරණා ගැන පැහැදිළි කරන්න පුළුවන්. දියුණු රටවල් පර්යේෂණ සඳහා විශාල අවධානයක් යොමු කරනවා. පර්යේෂණ දිරි ගන්වනවා. එම දැනුම රටේ දියුණුවට තවදුරටත් යොදා ගන්නවා. නව දැනුම ලබා ගැනීමට ඒ රටවල වයස ප්‍රශ්නයක් නෙවෙයි. වයස්ගත අය පවා දැනුම ලබනවා. රටේ දියුණුවට දායක වෙනවා. නමුත් තවමත් අපේ රටේ සංවර්ධනය සඳහා ශක්තියක් විය හැකි පර්යේෂණ සංස්කෘතියක් ගොඩනැඟී නෑ. එහිදී විශ්වවිද්‍යාලයට විශාල වගකීමක් පැවරෙනවා.මෙරට විශ්වවිද්‍යාල තුළින් බොහෝ විට උපාධි ලබාදීමේ කාර්යයත්, ශිෂ්‍ය අරගල සම්බන්ධයෙනුත් අපේ කාලයෙන් වැඩි කොටසක් වැය කිරීමට සිදු වෙලා. විශ්වවිද්‍යාල පද්ධතිය සඳහා නීති – රීති සම්පාදනය සිදුවන අතර ඕනෑම වෘත්තියක අයෙකුට ඉහළට ඉගෙන ගැනීම සඳහා හැකිවන පරිදි විශ්වවිද්‍යාල සැකසීමත් වැදගත්. දියුණු රටවල් ලෙස ගොඩනැඟී ඇති රටවල් එවැනි පිළිවෙතක සිටියා. කර්මාන්ත අංශයේ, කෘෂිකර්මාන්තයේ ආදී විවිධ ක්ෂේත්‍රවල දියුණුවක් ඒ ඔස්සේ රටේ දියුණුවක් සඳහා දැනුම ඇති පිරිස් එම ක්ෂේත්‍රවල සිටීම බලපානවා. ඊට උනන්දුවක් ඇති අයට ඒ සඳහා අවස්ථා තිබිය යුතුයි.අපේ රට කෘෂිකාර්මික අතින් ඉහළයි. කෘෂිකාර්මික ක්ෂේත්‍රය සඳහා සම්ප්‍රදායික මෙන්ම නව දැනුම එක් කිරීම මඟින් ඉහළ ඵලදායිතාවක් ලැබෙනවා. එලෙස නව දැනුම එක් කළ හැක්කේ පර්යේෂණ සිදු කිරීමෙන් හා එම ක්ෂේත්‍රයේ නියැළෙන අයගේ දැනුම වැඩි කිරීමෙනුයි. මෙය ඉතාමත් වැදගත් . ග්‍රාමීය ජනතාවට නව දැනුම තාක්ෂණය ලබා දී ඔවුන් නියැළෙන ක්ෂේත්‍රවල වර්ධනයක් වගේම ඔවුන්ට ප්‍රතිලාභ ලබාදීමටත් පුළුවන්.* මේ කාර්යයයේදී දැනට විශ්වවිද්‍යාලයීය මට්ටමෙන් මැදිහත්වීමක් කර තිබෙනවා ද ?කොළඹ විශ්වවිද්‍යාලය මඟින් අපි දැනට සූරියවැව, වැලිගත්ත, පොළොන්නරුව ප්‍රදේශවල කෙසෙල් වගාවේ නියුතු කෘෂි ව්‍යවසායකයන් සඳහා ව්‍යාපෘතියක් කරගෙන යනවා. අක්කර දෙකක කෙසෙල් වගාවකින් වසරකට ලක්ෂ 16 – 17ක් පමණ ශුද්ධ ලාබයක් ලබන කෘෂි ව්‍යවසායකයන් මේ ප්‍රදේශවල සිටිනවා. මේ ව්‍යාපෘති මගින් නව දැනුම ලබා ගනිමින් වගා කටයුතු දියුණු කිරීම සඳහා ඔවුන් එය යොදවනවා. අපි දැක්ක දෙයක් තමයි මේ කාරණයේ දී වයස් භේදයක් නැති බව සෑම වයස් තරාතිරමකම අය මේ දැනුම ගන්න ඉතා උනන්දුයි. එමඟින් කෘෂි නිෂ්පාදනය ඉහළ නැඟීමත් මේ ජනතාවගේ ආදායම් තත්ත්වය ඉහළ යාමත් යන කාරණා දෙකම සිදු වෙනවා.දැනට අවුරුදු 10ක් පමණ තිස්සේ අපි මේ තාක්ෂණය උතුර – නැඟෙනහිර හැර රටපුරා ප්‍රචලිත කළා.දැන් යුද්ධය නිමා වීමත් සමඟ අපි එය උතුර – නැඟෙනහිර ගොවි ජනතාවටත් ලබාදෙමින් සිටිනවා. උතුරේ කෘෂි ව්‍යවසායකයන් මේ සඳහා ඉතා උනන්දුයි. ග්‍රාමීය කෘෂි ව්‍යවසායකයන්ට දැනුම ලබා දීමේ ක්‍රම සැකසීමේ අවශ්‍යතාව තේරුම් ගැනීම කොළඹ විශ්වවිද්‍යාලය මේ කාරණයට මැදිහත් වෙන්න හේතු වුණා.හම්බන්තොට වැලිගත්ත ප්‍රදේශයේ කොළඹ විශ්වවිද්‍යාලයට අනුබද්ධව ඉදිකර ඇති කෘෂි තාක්ෂණ ග්‍රාමීය විද්‍යායතනය මඟින් කෘෂිකර්මයේ නියැළෙන ඕනෑම වයසක තරාතිරමක කෙනෙකුට පරිගණක හා දුරස්ත අධ්‍යාපනය ඇසුරින් පවා මේ දැනුම ලබාගැනීමට පුළුවන්. මේ ආයතනයේ පළමු කණ්ඩායමේ අවුරුදු 22 – 60 අතර අය නියෝජනය වුණා. ඔවුන් පරිගණකයක් අල්ලලාවත් තිබුණේ නෑ.නමුත් එහි සේවය කරන අපේ කාර්යය මණ්ඩලයේ දක්ෂතාව කැපවීම, උනන්දුවත් නිසා ඔවුන් පරිගණක මෙන්ම ඉංග්‍රීසි දැනුමත් ලැබුවා. එතුළින් නව කෘෂි දැනුම ලබාදීමේ පාඨමාලාව ඉදිරියට ගියා. පළමු කණ්ඩායම ඉතා සාර්ථක වීමත් සමඟ දෙවැනි කණ්ඩායමත් බඳවාගත්තා. තුන්වන කණ්ඩායම තෝරා ගැනීම සඳහා මේ 26 වැනි දින ප්‍රවේශ විභාගයක් පැවැත්වෙනවා. අපේ‍්‍රල් මාසයේ දී ඒ කණ්ඩායමේ වැඩ ආරම්භ කරනවා.නව දැනුම ලබා ගැනීමට විශ්වවිද්‍යාලයටම යා යුතු නෑ. ජනාධිපතිතුමාගේ සංකල්පයකට අනුව දැන් අපි ගමේ දීම ඒ දැනුම ලබා දෙනවා. නැණසල වැනි ව්‍යාපෘති ඔස්සේ තොරතුරු තාක්ෂණ දැනුමත් දැන් ගමට ලැබෙනවා.* මේ කෘෂි ව්‍යවසායකයන් (ගොවීන්) සඳහා දැනුම ලබාදීමට අමතරව එම කටයුතු දිරි ගැන්වීම සඳහා කළ හැකි තවත් දේ තිබෙනවා ද ?මේ පාඨමාලා හදාරණ කෘෂි ව්‍යවසායකයන් නොයෙක් බෝග වගාවන්හි යෙදෙන අතර සමහර දෙනෙක් මල් වගාකර අපනයනය ද කරනවා. එවැනි අයට තම ව්‍යාපාර හරියාකාර කළමනාකරණය කර ගැනීම සඳහාත් අපේ ආයතනය උපකාරී වෙනවා. මේ ව්‍යවසායකයන්ගේ ඉල්ලිමක් තමයි වසර 3කින් ගෙවා නිමකළ හැකි පරිදි 3 % - 5% අතර පොළියකට උපරිම රුපියල් මිලියනයක් දක්වා ණය මුදලක් ලබා ගැනීම. එය ලබාදිය හැකිනම් මේ ව්‍යාපාර තවත් දියුණු මට්ටමකට ගත හැකි බව ඔවුන් කියනවා. තවමත් මේ ඇතැම් ව්‍යවසායකයන් තම ව්‍යාපාර ඇරැඹුවා පමණයි ඔවුන්ට නිසි මඟ පෙන්වීම කළ යුතුයි.අපේ ආයතනයට ම්ර්‍ණධ්ඛ්ඒ ආයතනය මගින් එවනු ලැබූ කොරියානු කෘෂි තාක්ෂණ මහාචාර්යවරයකු කියා සිටියේ, අද අපේ රට සිටින්නේ සංවර්ධනය කරා යාමේ ඉහළ විභවයක් ඇති අවස්ථාවක බවයි.කොරියාවත් 1980 ගණන්වල මේ තත්ත්වයේ සිටියා. එරට කෘෂි ව්‍යවසායකයන් සඳහා අඩු පොළී ණය ලබාදීමේ ව්‍යාපෘති ඔහු හඳුන්වාදී තිබුණා. ඒ මඟින් කුඩා පරිමාණයේ කෘෂි ව්‍යවසායකයන් ඉහළ තලයකට ගැනීමටත් රටේ කෘෂිකර්මය නැංවීමටත් හැකි බව ඔහු අත්දැකීමෙන්ම පෙන්වා දෙනවා. දේශීය – විදේශීය නව දැනුම – අත්දැකීම් ලබා දෙමින් ඉතා කැපවීමෙන් වැඩ කරන නිලධාරින් කණ්ඩායමකගේ ද සහාය ඇතිව කොළඹ විශ්වවිද්‍යාලය අපේක්ෂා කරන්නේ මේ වර්ෂය තුළ අවම වශයෙන් කෘෂි ව්‍යවසායකයන් 250ක්වත් බිහිකිරීමටයි. මේ වැඩපිළිවෙළ සඳහා ජනාධිපතිතුමාගෙන් සහ රජයෙන් ලැබෙන ධෛර්යය අප ඉතා වැදගත් කොට සලකනවා. මේ කාර්යයන් ඉදිරියට ගෙන යමින් රටේ සංවර්ධනයට දායක වීමට එය අපට විශාල ශක්තියක්.* රජය විසින් පසුගියදා දියත් කළ දිවි නැඟුම ගෙවතු වගා දස ලක්ෂයේ වැඩපිළිවෙළේ ඇති වැදගත්කම ඔබ තේරුම් කරන්නේ කොහොම ද ?එය ඉතාමත් කාලීන වැඩසටහනක්, එමඟින් ආහාර නිෂ්පාදනය ඉහළ දැමීම වගේම පෝෂ්‍යදායී ගුණදායි පිරිසුදු ආහාර පිළියෙළ කර ගැනීමටත් අපට ඉඩ ලැබෙනවා. මේ වැඩසටහන ගෙවත්ත කේන්ද්‍ර කර ගනිමින් සිදුවන නිසා මේ ක්‍රියාවලියට අපේ ආයතනය මඟිනුත් සුළු හෝ දායකත්වයක් ලබා දීමට හැකිවීම ගැන අපි සතුටු වෙනවා. අප මෙම කෘෂි ව්‍යවසායකයන්ට සෑම විටෙකම උපදෙස් ලබා දී ඇත්තේ කෙසෙල් වගාව සමඟ කළ හැකි රටකජු, එළවළු, පලා වර්ග ආදී වගාවන්ට ද යොමුවන ලෙසයි. ඉන් අමතර නිෂ්පාදනයක් වගේම ආදායමකුත් ලැබෙනවා. පසෙහි සරු බව රැකීමත් සිදු වෙනවා.ගෝලීය අර්බුද දෙස බලන විටත් අපේ රටේ මෙවැනි වැඩසහටහනක් ඇරැඹීම ඉතා වැදගත්. ගෝලීය ආහාර අර්බුදයකදී ආහාර නිපදවන රටවල් අපනයන සීමා කිරීමටත්, එම නිෂ්පාදන වැඩි මිලට අලෙවි කිරිමටත් පෙළඹෙනවා.නමුත් අපේ ආහාර බෝග අපම වවා ගත්තොත් රට ආහාරවලින් ස්වයං පෝෂිත කළ හැකියි. එවිට පිටරට දිහා බලා ඉන්න ඕන නෑ. අපේ රටේ හිරු එළිය, සරුපසක්, ජලය ආදී වගාවට හිතකර සාධක සියල්ල තියෙනවා. ඒ නිසා මේ තත්ත්වය ඇති කර ගැනීම දුෂ්කර නෑ. නමුත් අප වගා කළ යුතුයි. නිෂ්පාදනයේ අතිරික්තයක් වෙත්නම් එය අපනයනය කර රටට විදේශ විනිමය ලබා ගන්නත් පුළුවන්. ඒ නිසා දිවිනැගුම ඉතා කාලෝචිත වැඩසටහනක්. එය ඉදිරියට යාමේදී ද දැනුම තුළින් කෘෂිකර්මය ඉහළ මට්ටමකට ගත හැකි බව අවධාරණය කිරීමත් වැදගත්. අපේ කෘෂි නිෂ්පාදන සඳහා අගය එකතු කිරීමත් තවත් වැදගත් කාරණයක්. කෘෂි කර්මාන්තය පදනම් කර ගනිමින් නව කර්මාන්ත බිහි කිරීම කළ හැකියි.* රට ගොඩනැඟීමේ ක්‍රියාවලියේ දී විශේෂයෙන් විශ්වවිද්‍යාල ආචාර්ය මහාචාර්යවරුන්ට විශාල කාර්යභාරයක් කළ හැකියි. ඔබ එය දකින්නේ කොහොම ද ?මේ වසර හා ඉදිරි වසර කිහිපය තුළ විශ්වවිද්‍යාල ආචාර්ය – මහාචාර්යවරු රටේ සංවර්ධනයට තම දැනුම සෘජුවම ලබාදීම මඟින් රටට විශාල යහපතක් වනවා වගේම එම කාර්යයට දායකවීමට ඔවුන්ට ද අවස්ථාවක් ලැබෙනවා.ඒ සඳහා දායක නොවී අන් අයගේ දොස්, අඩුපාඩු සොයමින් නිකරුණේ කාලය නාස්ති කිරීමෙන් ඔවුන්ට හෝ රටට වැඩක් වන්නේ නෑ. රටේ වාසනාවට සෑම වැඩක්ම සහ අන් අය විවේචනය කිරීමට යොමු වූ සුළු පිරිසයි ඉන්නෙ. බහුතරය රට වෙනුවෙන් තම බුද්ධිමය දායකත්වය ලබාදීමට සූදානම්. මෙහි දී දේශපාලන මති මතාන්තරවලට කොටු වී රටේ යහපත සමඟ එය පටලවා නොගත යුතු බවයි මගේ අදහස.අප කවුරුත් විවිධ දේශපාලන මතවාද දැරුවත්, වෙනස්කම් තිබුණත් රටේ සංවර්ධනය සඳහා ඒ වෙනස්කම් හරස්කර නොගත යුතුයි. මා අදහස් කරන්නේ විවේචන නො තිබිය යුතුයි යන්න නොවේ. සාධනීය විවේචනත් අවශ්‍යයි. වැඩ කිරීමත් ඉතාමත් අවශ්‍යයයි. වැඩ කිරීම මගින් තමන්ගේ ඵලදායිතාව පෙන්නුම් කරන්නත් පුළුවන්.ඒක විවේචනය කිරීම තරම්ම පහසු නෑ. තමන් තනතුරු දරනවිට එම වගකීම නොපිරිහෙලා ඉටු කිරීමත් විය යුතුමයි. තනතුරින් ලැබෙන වරප්‍රසාද ලාබ ප්‍රයෝජන ගැන පමණක් සිතා ක්‍රියා කරනවිට, තමන්ගෙන් විය යුතු කාර්යය ඉටු නොකර නිදහසට හේතු දක්වන විට තමන් වගේම තනතුරත් පිරිහෙන බව අමතක නොකළ යුතුයි.නිවැරැදි නායකත්වයක් යටතේ රට සංවර්ධනය කරා යමින් තිබියදී නිදහස් අධ්‍යාපනයෙන් බිහි වූ උගතුන් බුද්ධිමතුන් ලෙස අපගේ කාර්යභාරය විය යුත්තේ එම නායකත්වයට ශක්තියක් වෙමින් අපේ උපරිමය රටට ලබාදීමයි. මෙහි දී අපේ රටේ ග්‍රාමීය ජනතාව රට රැකීමට දුන් දායකත්වය කාටත් ආදර්ශයක්. අපට ඉන් ආදර්ශ ගත හැකියි. එසේ කිරීම මඟින් ශ්‍රී ලංකාව ආසියාවේ ඉහළම තලයකට රැගෙන යාමට අපි හැකිවන බව හොඳටම විශ්වාසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n1103281</link>
    <topic>රට නඟන වැඩපිළිවෙළට ජනපතිට සහාය දෙන්න</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතා ගෙන යන වැඩපිළිවෙළට අවම තරමින් වසරක කාලයක්වත් සහාය දෙන ලෙස හුණුපිටිය ගංගාරාමාධිපති ගලබොඩ ඤාණිස්සර හිමියෝ විපක්ෂ නායක රනිල් වික්‍රමසිංහ මහතාගෙන් ඉල්ලා සිටියහ.සම්බුද්ධත්ව ජයන්තිය වෙනුවෙන් කළ යුත්තේ කුමක් දැයි විපක්ෂ නායකවරයා විමසූ බව පැවැසූ උන්වහන්සේ කළ යුතු හොඳම දෙය නම් ජනාධිපතිතුමන්ට සහාය දීම යැයි පැවැසූහ.උන්වහන්සේ මේ බව ප්‍රකාශ කළේ ගංගාරාම විහාරස්ථානයේ බොදු චිත්‍රාගාරය ජනාධිපති මහින්ද රාජපක්ෂ මහතාගේ සුරතින් විවෘත කෙරුණු අවස්ථාවට ඊයේ (27) එක් වෙමිණි.එම අවස්ථාවට එක්ව සිටි විපක්ෂ නායක රනිල් වික්‍රමසිංහ මහතා ඇමැතූ ගංගාරමයේ පොඩි හාමුදුරුවෝ ජනාධිපතිතුමන් රට ගොඩනැගීමට ගෙන යන වැඩපිළිවෙළට පක්ෂ විපක්ෂ භේදයකින් තොරව උපකාර කළ යුතු බව පැවැසූහ.ජනාධිපතිතුමන් සහ විපක්ෂ නායකතුමන් එක් වුවහොත් මේ රට දියුණු කළ හැකි බවත් උන්වහන්සේ වැඩිදුරටත් සඳහන් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n1103283</link>
    <topic>ආඩම්බරවිය හැකි සංස්කෘතියක් ශ්‍රී ලංකාවේ තිබෙනවා</topic>
    <author>ධනුෂ්ක ගොඩකුඹුර</author>
    <content>අපගේ අතීත උරුමයන් රැක ගෙන ඒවා අනාගත පරපුර වෙත දායාද කර දීම සියලු දෙනාගේ වගකීම බව ජනාධිපති මහින්ද රාජපක්ෂ මහතා ප්‍රකාශ කළේය.විදේශිකයන් තුළ අප රට පිළිබඳ ඇති හැඟීම් වඩා යහපත් අතට හැරවීමට අපගේ සංස්කෘතිය දායක කර ගත හැකි බවත් ජනාධිපතිවරයා සඳහන් කළේය. ජනාධිපතිවරයා මේ අදහස් පළ කළේ කොළඹ, හුණුපිටිය ගංගාරාම විහාරස්ථානයේ අභිනව චිත්‍රාගාරය විවෘත කිරීමේ අවස්ථාවට ඊයේ (27) එක් වෙමිණි.අනුරාධපුර යුගයේ සිට නූතන යුගය දක්වා ශ්‍රී ලංකාවේ වෙහෙර විහාරවල බිතු සිතුවම් ඡායාරූප මේ කෞතුකාගාරයේ ප්‍රදර්ශනය කර තිබේ.ජනාධිපති උපදේශක ආචාර්ය දයා හේවාපතිරණ මහතාගේ ඡායාරූප එකතුවක් වන මේ ඡායාරූප ඇතුළත් චිත්‍රාගාරයට රුපියල් මිලියන 50කට අධික මුදලක් වැය කෙරී ඇති අතර තස්ලීම් මුසාජි මහත්මියගේ පෞද්ගලික ධන පරිත්‍යාගයෙන් මෙය ඉදි කර තිබේ.අපට ආඩම්බර විය හැකි සංස්කෘතියක් සභ්‍යත්වයක් ඇති බව සඳහන් කළ ජනාධිපතිවරයා මෙවැනි ස්ථාන ඉදිකිරීම මඟින් එම සභ්‍යත්වය රැක ගැනීමට හැකිියාව ලැබෙන බව ද පැවැසීය.ශ්‍රී ලංකාව පුරා විසිරී පවතින සිතුවම් ඡායාරූපයට නඟා මේ චිත්‍රාගාරය ඉදිකිරීම සම්බන්ධයෙන් ජනාධිපතිතුමා එහි දී සියලු දෙනාට ස්තුතිය ද පළ කළේය.කොළඹට එන දෙස් විදෙස් කාටත් දැක බලා ගත හැකි අයුරින් මේ ස්ථානය ගොඩනැඟීම පිළිබඳව සියල්ලන්ටම ස්තුතිවන්ත වන බව ගංගාරාමාධිපති ගලබොඩ ඤාණිස්සර හිමියෝ පැවැසූහ.ජනාධිපතිතුමන්ගේ යෝජනාවක් මත ඉදිකෙරුණු මේ චිත්‍රාගාරය ශ්‍රී ලංකාවේ බෞද්ධ ශිෂ්ඨාචාරය රැකීමට මහත් පිටිවහලක් බව විපක්ෂ නායක රනිල් වික්‍රමසිංහ මහතා එහි දී අදහස් දක්වමින් ප්‍රකාශ කළ අතර මේ කටයුත්ත අලුත් ආරම්භයක් බව සඳහන් කළ විපක්ෂ නායකවරයා මෙතැනින් ;නානැවතී මෙය ඉදිරියටම යා යුතු බව ද පැවැසීය.ජනාධිපති ලේකම් ලලිත් වීරතුංග, ජනාධිපති උපදේශක ආචාර්ය දයා හේවාපතිරණ, තිලක් ද සොයිසා, අශාන් ද සොයිසා මහත්වරු සහ තස්ලිම් මුසාජි මහත්මිය ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n1103282</link>
    <topic>මට්ටක්කුලිය උසස් අධ්‍යාපන සිසුන්ගෙන් කප්පම් ගන්න ජාවාරමක්</topic>
    <author>සමන්මලී ප්‍රියශාන්ති</author>
    <content>මට්ටක්කුලිය උසස් තාක්ෂණ අධ්‍යාපන ආයතනය සඳහා රජය නොමිලයේ ලබා දෙන නේවාසිකාගාරවල නේවාසිකව සිටින සිසුන්ගෙන් ආයතනයේ මහා ශිෂ්‍ය සංගමය මුදල් අය කරන බවට උසස් අධ්‍යාපන අමාත්‍යංශයට තොරතුරු ලැබී තිබේ.මෙසේ අය කර ගත් රුපියල් ලක්ෂ 100ක මුදලක් මහා ශිෂ්‍ය සංගමයට අයත් ගිණුමේ තැන්පත් කර ඇත.මහා ශිෂ්‍ය සංගමය නේවාසික සිසුන්ගෙන් රුපියල් 500, 600, 1000 බැගින් මුදල් ලබා ගෙන තිබෙන බවට අමාත්‍යාංශයට තොරතුරු අනාවරණය වී තිබේ. මේ පිළිබඳව පරීක්ෂණයක් සිදු කර වැරැදිකරුවන්ට එරෙහිව විනයානූකූල පියවර ගන්නා බව උසස් අධ්‍යාපන ඇමැති එස්. බී. දිසානායක මහතා පැවැසීය. රජය විශ්වවිද්‍යාල සිසුන්ට අධ්‍යාපනය නොමිලයේ ලබා දෙන අතර මුදල් අය කර ගැනීමක් කරන්නේ නැතැයි ද ඇමැතිවරයා කිවේ ය. මේ අතර ආයතනයේ මහපොළ හා ශිෂ්‍යාධාර ලබන සිසුන්ගෙන් මහා ශිෂ්‍ය සංගමයේ නියෝජිතයින් බලහත්කාරයෙන් මුදල් ලබා ගන්නා බවට ද සිසුන් විසින් ම අමාත්‍යංශයට පැමිණිලි කර තිබේ.ඒ පිළිබඳව ද සොයා බලන බවත් දිසානායක මහතා සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n1103284</link>
    <topic>ආසියාවේ නැඟී එන රට ශ්‍රී ලංකාවයි</topic>
    <author>මහින්ද අලුත්ගෙදර</author>
    <content>සංචාරක කර්මාන්තයේ ශීඝ්‍ර වර්ධනයක් සඳහා ශ්‍රී ලංකා රජය ගෙන ඇති ක්‍රියාමාර්ග ලෝක සංචාරක සංවිධානයේ පැසසුමට ලක්ව ඇතැයි එක්සත් ජාතීන්ගේ ලෝක සංචාරක ආයතනයේ ලේකම් ආචාර්ය ටැලෙබ් රිෆාසි මහතා පවසයි.සංචාරක ක්ෂේත්‍රය තුළ ආසියාවේ නැඟී එන රට ශ්‍රී ලංකාව බවත් ශ්‍රී ලංකාව සතුව දර්ශනීය මුහුදු තීරයක්, පාරිසරික ස්ථාන, ඓතිහාසික සිද්ධස්ථාන, කලා නිර්මාණ රැසක් පවතින බවත් හෙතෙම සදහන් කරයි.ලෝක සංචාරක සංවිධානයේ ආසියා අත්ලාන්තික් කලාපීය සමුඵවට සහභාගි වීම සඳහා මෙරටට පැමිණි ලේකම් වරයා මේ බව ප්‍රකාශ කළේ ආර්ථික සංවර්ධන ඇමැති බැසිල් රාජපක්ෂ මහතා සමඟ ජනාධිපති ලේකම් කාර්යාලයේදී පැවැති සාකච්ඡාවකදීය.බ්‍රසීලය, රුසියාව වැනි රටවල සංචාරකයන් වැඩි වැඩියෙන් ශ්‍රී ලංකාවට ගෙන්වා ගැනීම සඳහා ලෝක සංචාරක සංවිධානයේ සහාය ලබා දීමටද කැමැත්ත පළ කළ ඒ මහතා 2016 වන විට සංචාරකයන් ලක්ෂ 25ක් මෙරටට ගෙන්වා ගැනීමේ ඉලක්කය සාර්ථකව ජය ගත හැකි බවද කීවේය.ලෝක සංචාරක සංවිධානයේ දැනුම හා පළපුරුද්ද ශ්‍රී ලංකාවේ සංචාරක ව්‍යාපාරයේ දියුණුව උදෙසා ලබා දීමට පියවර ගන්නා බවත් අවම කාල සීමාවකදී විවිධවූ දේශගුණික හා ස්වාභාවික සෞන්දර්යයන් අත්විදීමට සංචාරකයන්ට ශ්‍රී ලංකාවේදී අවස්ථාව ලැබෙන බවත් පැවැසීය.මෙහිදී අදහස් දැක්වූ ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේ ශ්‍රී ලංකාව සංචාරය සඳහා සුරක්ෂිත රටක් බවත් ඕනෑම සංචාරකයෙකුට ශ්‍රී ලංකාවේ සෑම ප්‍රදේශයකම සංචාරය කළ හැකි බවත්ය.මීට අමතරව හෙතෙම පෙන්වා දුන්නේ මෙරටට පැමිණෙන සංචාරකයන්ට රටවල් කිහිපයකින් දැක බලා ගැනීමට සිදුවන සුන්දර වෙරළ, කඳුකරය, දිය ඇළි, වන ජීවීන් ආගමික හා ඓතිහාසික ස්ථාන ආදිය කෙටි කාල සීමාවකින් දැක බලාගෙන ඒ සුන්දරත්වය අත්විඳ ගැනීමට ශ්‍රී ලංකාවේදී හැකිවන බවයි.වර්තමාන ශ්‍රී ලංකාවේ සංචාරක කර්මාන්තය තුළ ඇතිවී තිබෙන ප්‍රගතිය සඳහා ලෝක සංචාරක සංවිධානයෙන් ලබා දෙන අනුග්‍රහය පිළිබඳව තම ස්තුතිය පළ කළ බැසිල් රාජපක්ෂ මහතා ලෝක සංචාරක සංවිධානය විසින් සංචාරකයන් සඳහා ලබාදෙන ප්‍රචාරක වැඩසටහන් තව දුරටත් පුඵල් කරන ලෙසද ඉල්ලා සිටියේය.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, ආර්ථික සංවර්ධන අමාත්‍යාංශයේ ලේකම් ආචාර්ය පී.බී ජයසුන්දර, ශ්‍රී ලංකා සංචාරක මණ්ඩලයේ සභාපති නාලක ගොඩහේවා මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n1103285</link>
    <topic>අකුරක්වත් ලියන්න බැරි වුණත් 10 ශ්‍රේණිය තෙක් සමත් වෙලා</topic>
    <author>ඌව - වෙල්ලස්ස විශේෂස්ටැන්ලි රොමේශ් ගුණතිලක</author>
    <content>නම – අලුත්ගෙදර උජිත් සුසන්ත බණ්ඩාරවයස - අවුරුදු 15ගම - මොනරාගල බෝහිටියපාසල - බෝහිටිය කනිෂ්ඨ විද්‍යාලයපන්තිය – දහවන ශ්‍රේණියඅත්සන – වම් අත මාපට ඇඟිලි සලකුණමේ තොරතුරු අනාවරණය වූයේ මොනරාගල පොලිසියේ අපරාධ අංශයේදී පැමිණිල්ලක් විභාග කිරීමේදීය. උජිත් ඊයේ (27) උදේ මොනරාගල පොලිසියට පැමිණියේ සොරකමක් සම්බන්ධයෙන් චෝදනා ලැබ සිටින තම පියා වෙනුවෙන් කටඋත්තරයක් ලබාදීමටය. උජිත් සුසන්ත බණ්ඩාරගේ ප්‍රකාශය සටහන් කර ගත්තේ අපරාධ අංශයේ ස්ථානාධිපති විල්මට් සිල්වා මහතාය.ප්‍රකාශය ලියා ගැනීමෙන් පසුව ඊට අත්සන තබන ලෙස ඉල්ලා සිටි අවස්ථාවේදී උජිත් කීවේ අත්සන් කිරීමට ලිවීමට හෝ කියවීමට නොහැකි බවයි. ඒ අනුව උජිත්ගේ වම් අත මාපට ඇඟිලි සලකුණ පොලිස් පොතේ ඔහුගේ ප්‍රකාශය අවසානයේ තැබිණි.උජිත් පළමු වසරේ සිට වසරින් වසර දහවන වසර දක්වා සමත් වූයේ කෙසේද ? මොනරාගල අධ්‍යාපන කලාපයේ අධ්‍යාපන බලධාරීන්ගේ අවධානය බෝහිටිය කනිෂ්ඨ විද්‍යාලයේ දරුවන් වෙත යොමු නොවූයේ ඇයි ?.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n1103286</link>
    <topic>ශ්‍රී ලංකා-නවසීලන්ත ක්‍රිකට් තරගය නරඹන්න නවසීලන්ත අගමැතිට ජනපතිගෙන් ආරාධනා</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකා සහ නවසීලන්ත ක්‍රිකට් කණ්ඩායම් අතර හෙට (29) කොළඹ ආර් ප්‍රේමදාස ජාත්‍යන්තර ක්‍රිකට් ක්‍රීඩාංගණයේ දී පැවැත්වෙන 2011 ක්‍රිකට් ලෝක කුසලාන අවසන් පූර්ව තරගය නැරැඹීමට පැමිණෙන ලෙස ජනපති මහින්ද රාජපක්ෂ මහතා නවසීලන්ත අගමැති ජෝන් කී මහතාට ඇරියුම් කළේය.එංගලන්ත ක්‍රිකට් කණ්ඩායම අතර පැවැති අර්ධ අවසන් පූර්ව තරගයෙන් විශිෂ්ට ජයග්‍රහණයක් ලැබූ ශ්‍රී ලංකා කණ්ඩායම අවසන් පූර්ව තරගයට සුදුසුකම් ලැබුවේය.ඊයේ උදෑසන දුරකථනයෙන් ඇමතූ නවසීලන්ත අගමැතිවරයාව ඇමැතූ ජනාධිපතිවරයා මෙසේ ආරාධනා කර තිබේ.ඉන්දියානු සහ පකිස්ථාන් කණ්ඩායම් අතර හෙට (29) ඉන්දියාවේදී පැවැත්වෙන පළමු අවසන් පූර්ව තරගය නැරැඹීමට පැමිණෙන ලෙස ඉන්දියානු අගමැතිවරයා පකිස්ථාන ජනාධිවරයාට ඇරියුම් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n1103287</link>
    <topic>කොළඹ දිලිඳු සහනය 30%කින් ඉහළට</topic>
    <author>ජීවනී පතිරණ</author>
    <content>කොළඹ නගරයේ පවුල් 13500 ක් සඳහා ලබා දෙන දිලිඳු සහනය සියයට 30කින් වැඩි කිරීමට කොළඹ මහ නගර සභාව පියවර ගෙන තිබේ.ඒ අනුව දැනට ලබා දෙන රුපියල් 1000ක දීමනාව රුපියල් 1300ක් වන බවත්, රුපියල් 400ක දීමනාව රුපියල් 600ක් වන බවත් කොළඹ මහා නගර සභාවේ විශේෂ කොමසාරිස් ඔමාර් කාමිල් මහතා පවසයි. ජනාධිපති මහින්ද රාජපක්ෂ මහතාගේ උපදෙස් මත වසර 10කට පසු මෙම දිලිඳු සහන දීමනාව වැඩි කිරීමට පියවර ගෙන තිබේ.කොළඹ නගරයේ ජීවත් වන අඩු ආදායම් ලාභී පවුල්වල සාමාජික සංඛාව අනුව මේ දීමනාව වෙනස් වන අතර, මසකට රුපියල් ලක්ෂ 22කට ආසන්න මුදලක් ඒ සඳහා වෙන් කර තිබේ.හිටපු නාගරික මන්ත්‍රී ආරියරත්න වෙදගේ මහතාගේ යෝජනාවක් අනුව මෙසේ දිලිඳු සහනය වැඩි කිරීමට පියවර ගත් බවත්, ඒ සඳහා දැනටමත් නගරසභා ප්‍රතිපාදන වෙන් කර ඇති බවත් කොමසාරිස් වරයා සඳහන් කරයි.කොළඹ මහ නගර සභාවේ මහජන ආධාර දෙපාර්තමේන්තුව සඳහා මෙම මුදල් වෙන් කිරීමට පියවර ගත් බවද ඔමාර් කාමීල් මහතා සඳහන් කළේය.දිලිඳු පවුල් සඳහා වැඩිකළ දීමනාව ලබා දීමේ උත්සවයක් හෙට(29) පෙරවරු 9.00ට කොළඹ මහජන පුස්තකාල ශ්‍රවනාගාරයේදී විශේෂ කොමසාරිස් වරයාගේ ප්‍රධානත්වයෙන් පැවැත්වීමට කොළඹ මහ නගර සභාව කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n1103288</link>
    <topic>මතුගම පිරවුම්හලක තෙල් බටවලින් ලක්ෂ දහයක තෙල් ඇදලා මාට්ටු</topic>
    <author>මතුගම සංචාරක</author>
    <content>මතුගම පොලිසියේ නිලධාරින් කණ්ඩායමක් රාත්‍රි මුර සංචාරයේ යෙදී සිටියදී නගරයේ තෙල් පිරවුම්හලක සැක කටයුතු ලෙස බිම වාඩි වී සිටින අයුරු දැක එතැනට ගොස් කළ පරීක්ෂණවලින් තෙල් සොරකමක සුලමුල අනාවරණය කර ගැනීමට හැකිවිය. තෙල් පිරවුම්හලේ පොළොව යට ඇති ටැංකිවලින් බට යොදා බැරල්වලට තෙල් ඇද පුරවන ලද ඩීසල් ලීටර් 46 තෙල් බූලි හා තෙල් පිරවීමට යොදා ගත් බට හා උපකරණ පොලිසිය අත්අඩංගුවට ගෙන ඇත.මෙම සොරකම හෙලිවීමෙන් පසු තෙල් පිරවුම්හලේ කම්කරුවන් කරන ලද පරීක්ෂණ අනුව රුපියල් ලක්ෂ දහයක ඉන්දන වංචා කර ඇති බවට තොරතුරු අනාවරණය කරගෙන ඇත. මෙම තෙල් පිරවුම්හලේ මුරකරු පොම්පකරු හා තවත් පුද්ගලයකු එක්ව කාලයක් තිස්සේ මෙම ඉන්දන සොරකම් කිරීම සිදුකර ඇති බව පොලිස් පරීක්ෂණවලින් අනාවරණය වී ඇත. පොලිසිය වැටලීම කරනවිට සොරකම් කරන ලද ඩීසල් හා පෙට්‍රල් කෑන් ත්‍රිරෝද රථයට පටවා ප්‍රවාහනයටද සූදානම් කරමින් සිටි බවද පොලිසිය කියයි. තෙල් සොරකමට යොදාගත් උපකරණ ත්‍රිරෝද රථය හා සැකකරුවන් දෙදෙනා පොලිස් භාරයට ගෙන තවදුරටත් පරීක්ෂණ පවත්වයි.මතුගම සහකාර පොලිස් අධිකාරි චන්දන ජයසිරි කොඩිතුවක්කු මහතාගේ මෙහෙයවීමෙන් මූලස්ථාන පොලිස් පරීක්ෂක කේ. ඒ. උදයකුමාර, උප පොලිස් පරීක්ෂක එස්. සෙනෙවිරත්න, උප පොලිස් පරීක්ෂක සමීර, සැරයන් විජේරත්න (17421) යන මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n1103289</link>
    <topic>නිවාස දස ලක්ෂයේ ව්‍යාපෘතිය කඩිනමින් නිම කිරීමට කැප වෙනවා</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>නිවාස දසලක්ෂයේ ව්‍යාපෘතිය ඉදිරි හය වසර තුළ ක්‍රියාත්මක කිරීමට තමා කැප වී ක්‍රියාකරන බව ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා කියා සිටියි.ප්‍රාදේශීය ලේකම් කොට්ඨාස මට්ටමින් කෝට්ටේ රජමහා විහාර මාවතේ ඉදිකළ නව නිවාසයක් විවෘත කරමින් වීරවංශ මහතා එසේ කියා සිටියේය.සජිත් ප්‍රේමදාස මහතා කියන අයුරින් රණසිංහ ප්‍රේමදාස මහතාට පවා කළ නොහැකිවූවා යයි කියන නිවාස දසලක්ෂයේ ව්‍යාපෘතිය මේ රජයේ නිවැරැදි නායකත්වය අනුව ක්‍රියාත්මක කළ හැකි බවද වීරවංශ මහතා කියා සිටියේය.විධිමත් නිවෙසක් යනු හුදෙක් හිසට සෙවණක් පමණක් නොව, නිවසක් යනු අපේ සංස්කෘතියේ හරස්කඩක් බවද කී වීරවංශ මහතා අවිධිමත් ජනාවාසකරණය සමාජයට බලවත් තර්ජනයක් බැවින්, මේ අවිධිමත් ජනාවාසවල ගැටලු කඩිනමින් විසඳන බවද කීය.සමාජ විරෝධී විෂමාචාරයන් රැසකට අවශ්‍ය මිනිස් අමුද්‍රව්‍ය නිර්මාණය කරන තිප්පොළවල් බවට මේ අවිධිමත් ජනාවාස පත් වී ඇති බැවින් එම තත්ත්වය ඉක්මනින්ම අවසන් කොට දුප්පත්, පොහොසත් අප කාටත් එකසේ සතුටින් ජීවත්විය හැකි පරිසරයක් නිර්මාණය කිරීම සඳහා පියවර ගන්නා බවද පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032810</link>
    <topic>විදේශ ඇමැතිගේ ‘චෙක්’ සංචාරයෙන් ශ්‍රී ලංකාවට ආර්ථික වාසි රැසක්</topic>
    <author>මහින්ද අලුත්ගෙදර</author>
    <content>විදේශ කටයුතු ඇමති මහාචාර්ය ජී.එල්.පීරිස් මහතාගේ චෙක් ජනරජ සංචාරය ශ්‍රී ලංකාවට ආර්ථික වාසි රැසක් ගෙන දෙන්නක් බව විදේශ කටයුතු අමාත්‍යාංශය පවසයි.චෙක් ජනරජයේ නියෝජ්‍ය අගමැති හා විදේශ කටයුතු ඇමැති කරෙල් සච්චාසෙන්බර්ග් මහතාගේ ආරාධනයකට අනුව චෙක් රාජ්‍ය බලා පිටත්ව ගිය ශ්‍රී ලංකා විදේශ ඇමැතිවරයා මේ මස 30 දා තෙක් එරට රැදී සිටියි.මේ සංචාරය අතරතුර මහාචාර්ය ජී.එල්.පීරිස් මහතා චෙක් රාජ්‍යයේ ජනාධිපති වැක්ලව් ක්ලාවුස්, නියෝජ්‍ය අගමැති හා විදේශ කටයුතු ඇමැති කරෙල් සච්චාසෙන්බර්ග්, කර්මාන්ත හා වෙළෙඳ ඇමැති මාර්ටින් කොකොවුරෙක්, මුදල් ඇමැති මිරොස්ලාවා ක්ලොවුසෙක්, පළමු නියෝජ්‍ය ආරක්ෂක ඇමැති ජිරි සෙඩිව්, චෙක් පාර්ලිමේන්තුවේ නියෝජ්‍ය ඇමති මණ්ඩලයේ සභාපතිනි මිරොස්ලාවා නෙමිකෝවා මහත්ම මහත්මීහු හමු වී සාකච්ඡා කිරීමටද නියමිතව ඇත.දෙරට අතර ආර්ථික, වෙළෙඳ හා ආයෝජන සහයෝගීතාව වර්ධනය කිරීමේ අරමුණින් ශ්‍රී ලංකා විදේශ ඇමැතිවරයා එරට වාණිජ මණ්ඩලයේදී චෙක්- ශ්‍රී ලංකා ආයෝජන සංසඳය ඇමතීමටද බලාපොරොත්තු වෙයි.මීට අමතරව ශ්‍රී ලංකාව හා චෙක් ජනරජය අතර ආයෝජන ප්‍රවර්ධනය හා අන්‍යෝන්‍ය වශයෙන් සුරක්ෂා කිරීම පිළිබඳ ගිවිසුමකටද විදේශ කටයුතු ඇමති මහාචාර්ය ජී.එල්.පීරිස් මහතා අස්සන් කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032811</link>
    <topic>කුළු බඩු අධිකාරිය යළි පිහිටුවයි</topic>
    <author>නුවන් කොඩිකාර</author>
    <content>කුළු බඩු අධිකාරිය යළි ස්ථාපිත කිරීමට රජය තීරණය කරයි.එහි අවසන් කෙටුම්පත් මේ වන විට සකස් කර ඇති බවත්, ඇමැති මණ්ඩලයට හා පාර්ලිමේන්තුවට ඉදිරිපත් කර මාස 02 ක් ඇතුළත අධිකාරිය යළි පිහිටුවන බව සුළු අපනයන ප්‍රවර්ධන ඇමැති රෙජිනෝල්ඩ් කුරේ මහතා පැවසීය.සුළු අපනයන භෝග ගොවීන් හට දැනුම ලබා දීම මෙන්ම හොඳ මිලක් ද ලබා දීමට මෙමගින් හැකි වනු ඇති බව ඒ මහතා කීවේය.සුළු අපනයන භෝග කර්මාන්තයේ ඇතිවූ යම් යම් ගැටලු තත්ත්වයන් සැළකිල්ලට ගෙන අධිකාරිය පිහිටුවීමට තීරණය කළ බව ද හෙතෙම අවධාරණය කළේය.මීට පෙර කුළු බඩු අධිකාරියක් තිබුණ ද, පසුව එය වසා දමා ඇතැයි රෙජිනෝල්ඩ් කුරේ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032812</link>
    <topic>කොළඹ ප්‍රධාන පාසල් 10ක ඩෙංගු ඇති බවට හඳුනා ගැනේ</topic>
    <author>ජීවනී පතිරණ</author>
    <content>කොළඹ නගරයේ ප්‍රධාන පෙළේ පාසල් 10 ක ඩෙංගු මදුරුවන් ඇති බව කොළඹ මහා නගර සභාවේ ජන සෞඛ්‍ය දෙපාර්තමේන්තුව සිදු කළ පරීක්ෂාකිරීම් වලදී හඳුනාගෙන තිබේ.මීට පෙරද ඇතැම් පාසල්වලට නොතීසි නිකුත් කිරීමට පවා පියවර ගත් බව කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා පැවසීය.සෞඛ්‍ය අමාත්‍යාංශය මගින් ඩෙංගු පරීක්ෂාව සම්බන්ධයෙන් නිකුත් කර ඇති වාර්තාව පිළිබඳව දිනමිණ කළ විමසුමකට පිළිතුරු දෙමින් කාරියවසම් මහතා මේ කරුණු අනාවරණය කළේය.කොළඹ රාජකීය විද්‍යාලය, අශෝක විද්‍යාලය, ඉසිපතන විද්‍යාලය, ෆාතිමා මුස්ලිම් කාන්තා විද්‍යාලය, හසීඩ්් අල් හුසේනියා විද්‍යාලය, සුසමයවර්ධන මහා විද්‍යාලය, මරදාන සියලු ශාන්තුවරියන්ගේ මහා විද්‍යාලය, විපුලනන්ත දෙමළ මහා විද්‍යාලය, කොටහේන යහපත් එඩේරාගේ කන්‍යාරාමය හා මෝදර ආනන්ද මධ්‍ය මහා විද්‍යාලය මෙම පාසල් 10 වේ.මාස දෙකකට ඉහත නොතීසි නිකුත් කළ පාසල්වලට නඩු පැවරීමට පියවර ගන්නා බවත්, අනෙකුත් පාසල් වලට අද(28) දිනයේදී නොතීසි නිකුත් කිරීමට කටයුතු යොදා ඇති බවත් වෛද්‍ය කාරියවසම් මහතා පවසයි.ඩෙංගු පරීක්ෂාව සඳහා ඉසිපතන විද්‍යාලයට ගිය නගර සභා නිලධාරියකුට විදුහල්පතිවරයා විසින් බැන වැදී ඇති බව තම දෙපාර්තමේන්තුවට වාර්තා වූයේ යැයි පැවසූ ඒ මහතා මීට පෙරද එම පාසලට විරුද්ධව නඩු පැවරීමට පවා පියවර ගත් බවද සඳහන් කළේය.නොතීසි නිකුත් කළ පාසල් වලට දින හතක කාලයක් පිරිසුදු කිරීම් සඳහා ඉඩ ලබදෙන බවත්, ඒ අනුව කටයුතු නොකරන පාසල් වලට එරෙහිව නඩු පවරන බවද කාරියවසම් මහතා අවධාරණය කළේය.මේ දිනවල කොළඹ නගරය පුරා ඩෙංගු පරීක්ෂා කිරීම් සිදු කරද්දීත් පාසල් අවට පරිසරය පිරිසුදු නොකිරීමට විදුහල්පති වරුන් පියවර නොගැනීම පිළිබඳව වෛද්‍යවරයා තම කනගාටුව පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032813</link>
    <topic>කිතුල් ගස් මදින්න බලපත් ඕනේ නෑ</topic>
    <author>නුවන් කොඩිකාර</author>
    <content>කිතුල් ගස් මැදීමේදී බලපත්‍රයක් ලබා ගැනීමට රජය පනවා තිබූ නීතිය අහෝසි කෙරේ.ඒ අනුව කිතුල්ගස් මැදීම සඳහා මින් ඉදිරියට රජයෙන් බලපත්‍රයත් ලබා ගැනීමට අවශ්‍ය නොවන බව කෘෂිකර්ම ඇමැති මහින්ද යාපා අබේවර්ධන මහතා “දිනමිණ” ට පැවැසීය. තෙලිජ්ජ කර්මාන්තය දියුණු කිරීමේ අරමුණින් රජය මේ තීරණයට එළඹි බවත්, මින් ඉදිරියට නිදහස් තෙලිජ්ජ නිෂ්පාදනය කිරීමේ කර්මාන්තයේ යෙදීමට අවකාශය ලැබෙන බවත් ඒ මහතා කීය.මින් ඉදිරියට එම කර්මාන්තයේ යෙදෙන්නන්ට බාධාකිරීම් නොකරන ලෙස පොලිසිය හා වගකිවයුතු නිලධාරීන්ට දැනුම් දුන් බව ද යාපා මහතා සඳහන් කළේය.තෙලිජ්ජ කර්මාන්තයට යොදා නොගන්නා කිතුල් ගස් ලක්‍ෂ 28 ක් පමණ තිබෙන බව පවසන ඇමැතිවරයා, මින් නිසි ඵල ලබා ගැනීම සඳහා කටයුතු කරන ලෙස එහි නියැලෙන කර්මාන්තකරුවන්ගෙන් ඉල්ලා සිටියේය.අරමුණෙන් බැහැරව වෙනත් ක්‍රමවේදයන් අනුගමනය කරන පුද්ගලයන්ට එරෙහිව කටයුතු කිරීමට පොලිසියට අයිතියක් තිබෙන බව ද කෘෂිකර්ම ඇමැතිවරයා මෙහිදී අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032814</link>
    <topic>මනුෂ්‍යත්වය පිරි දරු පරපුරක් බිහි කිරීමට අප සැම එක්ව කටයුතු කරමු</topic>
    <author>රක්ෂණ ශි‍්‍රයන්ත</author>
    <content>හැදු වැඩු මවුපියන්ටත්, උපන් බිමටත් ආදරය කරන මනුෂ්‍යත්වය පිරි සාරධර්ම සහිත දරු පරම්පරාවක් බිහි කිරීමට අප සැම එක් වී කටයුතු කරමු යැයි අධ්‍යාපන අමාත්‍ය බන්දුල ගුණවර්ධන මහතා පැවසීය.එම කටයුත්ත මැනවින් ගුරුකුල විද්‍යාලය තුළින් ඉටුවන බව අභිමානයෙන් යුතුව පැවසිය හැකි යැයිද අමාත්‍යවරයා කීය.අමාත්‍යවරයා එසේ පැවසුවේ බණ්ඩාරනායක අනුස්මරණ සම්මන්ත්‍රණ ශාලාවේ දී පසුගියදා (24) පැවති කැලණිය ගුරුකුල විද්‍යාලයේ කලා මංගල්‍යයට සහභාගි වෙමිනි.එහිදී ගුරුකුල ආදි ශිෂ්‍ය ප්‍රවීණ නිළි පාර්ලිමේන්තු මන්ත්‍රිනී ආචාර්ය මාලනී ෆොන්සේකා මහත්මිය ගුරුකුල ස්වර්ණ වර්ණ රන් සම්මානයෙන් අභිෂේක ලැබුවාය.එම අවස්ථාවේදී ගුරුකුල ආදි ශිෂ්‍ය ශිෂ්‍යාවන් වන ප්‍රවීණ සිනමාවේදීන් වන එච්. ඩී. ප්‍රේමරත්න මහතා වෙනුවට එම මහත්මිය, නෙතලී නානායක්කාර, විමල් කුමාර ද කොස්තා, ගිරිරාජ් කෞෂල්‍ය යන අය ගුරුකුල රත්න විභූෂණ සම්මානයෙන් පිදුම් ලැබූහ.මෙහිදී වැඩිදුරටත් අදහස් දැක්වූ අධ්‍යාපන අමාත්‍යවරයා මෙසේ ද පැවැසීය.අප රටේ ජාතික අධ්‍යාපන පද්ධතිය තුළ රටට ආඩම්බර විය හැකි කීර්තිමත් විද්‍යාල අතරින් ජාතික හා ජාත්‍යන්තර තත්ත්වයේ විශිෂ්ටයන් බිහි කළ ගුරුකුලය පාසල් කලාවට මඟ පෙන්වන තෝතැන්නකි.අප සංවර්ධනය කිරීමට බලාපොරොත්තු වන පාසල් දහස අතරට ගුරුකුලයත් එකතු කර ගන්න කියා ඉල්ලීමක් ඉදිරිපත් වී තිබෙනවා. කොළඹ පාසල් හා සමානවම සියලුම පහසුකම් මේ ගුරුකුලයට ලබාදෙමින් සංවර්ධනය කරනවා.අතරමග නැවතී ඇති සියලුම ගොඩනැගිලි ලබන පාසල් වාරයට පෙර නිමකරදීම පිළිබඳව සොයා බැලීමට මා පාසලට පැමිණෙනවා. ලක්ෂ තුනක් පමණ වටිනා ඩිජිටල් පියානෝවක් හා ලකෂ තුනක් පමණ වටිනා කළුලෑලි ඇතුළු උපකරණ මා අද මේ පාසලට පරිත්‍යාග කරනවා.සෞන්දර්ය චාරිකාවේ යෙදෙන්නට විවිධ දක්ෂතා තිබෙන දරු දැරියන් රාශියක් ආචාර්යවරුන්ගේ මගපෙන්වීම යටතේ නැටුම්, ගැයුම්, වැයුම් ඉදිරිපත් කරමින් අපව රසවත් කළා.මෙවන් කණ්ඩායම් හැඟුමින් ජීවිතය කෙළිදොළෙන් ගත කරන දරුවන් සමාජ ගත වන විට යහපත් පුරවැසියන් රටට බිහි වෙනවා යනුවෙන් අමාත්‍යවරයා වැඩිදුරටත් පැවැසීය.සංස්කෘතික හා කලා කටයුතු පිළිබඳ අමාත්‍ය ටී. බී. ඒකනායක මහතා අද සමාජයට තමන් ගිය පාසල අමතක වී ගිය යුගයක මාලනී ෆොන්සේකා ඇතුළු ආදි ශිෂ්‍ය ශිෂ්‍යාවන් මේ කලා මංගල්‍ය නිර්මාණනීව එළි දැක්වීමට එකම වේදිකාවක ඒකාත්මික වීම මහත් ආශිර්වාදයක්.ආසියාවේ චමත්කාරය දැක ගන්නට විශාල සංචාරකයින් පිරිසක් දිනපතා ශ්‍රී ලංකාවට පැමිණෙනවා. ඔවුන් අප වයන බෙරවල නාද රටා කෙසේ එනවාදැයි පුදුම සහගතව අසා සිටිනවා. කෘතිම නාද රටාවලට හුරු වී ඇති ඔවුන් දේශීය නාදරටාවලින් උද්දාමයට පත්ව සිටිනවා.දේශීය කලාවේ අලුත් පුනර්ජීවයක් ඇති වී තිබෙන මොහොතක මෙවැනි කලා මංගල්‍යය තුළින් නව පරපුරක් නිර්මාණය කරන ආකාරය ඉතා විශිෂ්ටයි යනුවෙන් අමාත්‍යවරයා වැඩිදුරටත් සඳහන් කළේය.මෙම අවස්ථාවට කැලණිය විද්‍යාලංකාර පිරිවෙනේ අනුනායක හිමියන් ඇතුළු මහා සංඝරත්නයත්, අධ්‍යාපන අමාත්‍යාංශයේ හා සංස්කෘතික හා කලා කටයුතු අමාත්‍යාංශයේ උසස් නිලධාරීන්ද, ගුරුකුල විද්‍යාලයේ විදුහල්පතිවරයා ඇතුළු ආචාර්ය මණ්ඩලයත් දෙමාපියන් ඇතුළු එහි සිසු දරුවන්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032815</link>
    <topic>2600 සම්බුද්ධත්ව ජයන්තිය වෙනුවෙන් අපට කළ හැකි ලොකුම ශාසනික සේවාව බුදු දහම ලොවපුරා ප්‍රචලිත කිරීමයි</topic>
    <author>ජයසිරි මුණසිංහ, බන්ධුල ජයසේකර, ජස්ටින් කොඩිකාර, දෙයියන්දර සමූහ</author>
    <content>දෙදහස් හයසියය සම්බුද්ධත්ව ජයන්තිය වෙනුවෙන් ශ්‍රී ලංකාවේ අපට කළ හැකි විශාලතම ශාසනික සේවාව වන්නේ ථෙරවාදී බුදු දහම ලොවපුරා පතුරුවන්නට අවශ්‍ය පසුබිම සකස් කිරීම යැයි ජනාධිපති මහින්ද රාජපක්ෂ මහතා ප්‍රකාශ කෙළේය.මාතර දීයගහ ශ්‍රී බෝධිරුක්ඛාරාම පුරාණ විහාරස්ථානයෙහි අභිනවයෙන් ඉදිකළ ධාතු මන්දිරය, පුස්තකාලය, පරිගණක මධ්‍යස්ථානය සහ ධර්ම ශාලාව සහිත තෙමහල් මන්දිරය විවෘත කිරීමේ උත්සව සභාව අමතා අදහස් දක්වමින් ජනාධිපතිවරයා එසේ කීය.ශ්‍රී බෝධිරුක්ඛාරාම පුරාණ විහාරස්ථානයේ සම්මාන විහාරාධිපති ගල්කිස්ස වටරප්පල පාර බෞද්ධායතනාධිපති කොළඹ නව කෝරළේ ප්‍රධාන අධිකරණ සංඝනායක දිවියාගහ යසස්සී නායක හිමිපාණන්ගේ අනුශාසනා මත රුපියල් එක් කෝටි විසිලක්ෂයක් වැයකොට මේ දර්ශණීය තෙමහල් මන්දිරය ඉදි කොට තිබේ.එම මන්දිරය විවෘත කිරීමෙන් අනතුරුව ජනාධිපතිවරයා මෙසේ ද කියා සිටියේ ය.අද අපිට ඉතාම සතුටුදායක දිනයක්. අපි 2600 සම්බුද්ධත්ව ජයන්තිය ශාසනික හා සමාජයීය වැඩසටහන් රාශියක් මැද මහත් අභිමානයෙන් සැමැරීමටයි සුදානම් වන්නේ.සම්බුද්ධත්ව ජයන්තියට සමගාමීව මුළු රටේ ම විශාල ආගමික ප්‍රබෝධයක් ඇති වී තිබෙනවා. අපි රජයක් හැටියට මේ මහත් අභිමානවත් අවස්ථාව සැමැරීමට හැකි උපරිමයෙන් සහාය ලබා දෙනවා.අපේ රටේ ආණ්ඩුක්‍රම ව්‍යවස්ථාවෙන් ම ඊට අදාළ නීතිමය ප්‍රතිපාදන ලබා දී තිබෙනවා. නමුත් සමහර පාලකයෝ මේවා තමන්ගේ පාලන කාලයේ දී එතරම්දුරට සැලකුවේ නෑ. අපි එසේ ක්‍රියා කරන්නේ නම් නෑ. මොකද අපි ආගමික පරිසරයත් සම¼ඟ හැදුනු වැඩුණු අය නිසායි.මේ වසරේ අප බුද්ධශාසනය වෙනුවෙන් ඉතා ඉහළ සේවාවක් ඉටු කිරීමට වැඩපිළිවෙළ සකස් කර තිබෙනවා. මහා සංඝරත්නය ඊට ඉතාමත් ම ඉහළින් අප වෙත අනුශාසනා, උපදෙස් ලබාදීමට ඉදිරිපත් වී තිබීම විශාල ශක්තියක්.අපි ආගමික මධ්‍යස්ථානවලට සියලු පහසුකම් ලබාදීමට කටයුතු කරනවා. අපි ඒවාගේ ම මානව සම්පතේ තිබෙන ආගමික, සාමාජීය, සාරධර්ම ගැනත් ඔවුන් උනන්දු කරනවා. අම්මාට තාත්තට ගරු කරන, උදව් පදව් කරන, ගුණයහපත් දරු පිරිසක් අපි බිහි කර ගත යුතුමයි. නැතිව රට දියුණු කරන්න අමාරුයි.අපේ ව්‍යවස්ථාවෙන් බොහෝ ම පැහැදිලිව සඳහන් කර තිබෙනවා. බුදු සසුන ආරක්ෂා කර ගැනීම, වැඩිදියුණු කිරීම කළ යුතුයි කියා. ඒවාගේ ම අනෙකුත් ආගම්වලටත් එසේ ම උදව් කළ යුතුයි කියා. පසුගිය යුග තිබුණා ආගමට දහමට එතරම් සැලකිල්ලක් තිබුණේ නෑ. නමුත් අපි එසේ කරන්නේ නෑ.සමහර නායකයෝ කටුකම්බි ගැසූ ආගමික සිද්ධස්ථාන තිබුණා. ආගම, දහමට සැලැකුවේ එසේමයි. ඉතිහාසය, සාහිත්‍ය අමතක කළා. ඒවා අමතක කොට ජාතියකට ඉදිරියට යන්න බෑ. අපි නම් ඒ නිසා ඉතිහාසය, සංස්කෘතිය, සදාචාරය අමතක කරන්නේ නෑ. අපි ඒවාට පළමුතැන ලබා දෙනවා. ශ්‍රී ලංකාවේ අපට බුදු සසුන වෙනුවෙන් කළ හැකි ලොකුම සේවාව ථෙරවාදී බුදු දහම ලොව පුරා පැතිරවීමට පහසුකම් සැපැයීමයි. අපි ඒ සඳහා සුදානම් වී ඉවරයි. අපි ආගමික මධ්‍යස්ථානවලට නව තාක්ෂණය, පරිගණක පුහුණුව, විදේශීය භාෂා පුහුණුවීම් ලබාදීමට කටයුතු කළා.විවිධ පර්යේෂණඒවාගේ ම අපේ රටේ උගත්, තරුණ භික්ෂූන් වහන්සේලාට බුදු දහම පිළිබඳ ගැඹුරින් කරුණු අධ්‍යයනය කිරීමට සොයා බැලීමට ඉඩකඩ අප ලබාදී තිබෙනවා. විවිධ පර්යේෂණ සිදු කිරීමට පහසුකම් ලබා දී තිබෙනවා. මේවා සෑම එකකින්ම නිර්මල ථෙරවාදි බුදු දහම ලොවපුරා පැතිරවීමට අපි කටයුතු කළ යුතුයි.මීට තිස් වසරකට පෙර රටේ මහා විනාශකාරී යුද්ධයක් තිබුණා. මම එයට යුද්ධයක් කියා කියන්නවත් කැමැති නෑ. මහා විනාශකාරී, ම්ලේච්ඡ ත්‍රස්තවාදයක් පැවැතුණේ. අපි ඒ මහා බියකරු ත්‍රස්තවාදය මුළුමනින් ම පරාජයට පත් කළා. අපේ රට දැන් නිදහස් බිමක්. අද දෙවුන්දර තුඩුවේ ඉඳල, පේදුරුතුඩුව දක්වා පමණක් නොව මුළු රට පුරාම ඕනෑම තැනකට ඕනෑම කෙනෙකුට බියෙන් හා සැකෙන් තොරව ගමන් කිරීමට පුළුවන්කම ලැබී තිබෙනවා. ඕනෑම ආගමක් නිදහසේ ඇදහීමට ඉඩකඩ ලැබී තිබෙනවා. අපි ආගමික සහජීවනයක් ඇති කිරීමටත් සමත් පිරිසක්.මේ නිදහස භුක්ති විඳින ගමන් අපි ආර්ථික අතින් සවිමත් වෙන්න ඕනෑ. ජාතියක් ආර්ථික අතින් සවිමත්වීමත් සමඟ සාරධර්මවලින් පිරි පිරිසක් බවට පත්වීමත් ඉතා ම අත්‍යවශ්‍ය දෙයක්. අපි ඒ නිසා මේ දෙයාකාරයෙන් ම පෝෂිත රටක්, සමාජයක් බිහි කිරීමටයි ක්‍රියා කරන්නේ.ගමයි – පන්සලයි අතරේ තිබෙන්නේ ඉතාම ශක්තිමත් බැඳීමක්. මෙය ඉතා ඈත අතීතයේ පටන් අපේ රටේ පැවැති තත්ත්වයක්. වර්තමානයේ අපි නැවතත් ආගමික සිද්ධස්ථාන හා රටේ පුරවැසියෝ අතර විශාල වූ ශක්තිමත් වූ සම්බන්ධතාවයක් ඇති කිරීමට අඩිතාලම දැමිය යුතුමයි. ආගමික පරිසරයක හැදුණු වැඩුණු දරුවා විනයගරුකයි. රටට, දැයට වැඩදායක දරුවෙක් බිහිවෙන්න අපි යහපත් දේ දරුවන්ට කියා දිය යුතුයි. අද වැඩිහිටියන් වන අපගේ වගකීම යුතුකම වන්නේ යහපත්, දක්ෂ, කුසලතා ඇති දරු පිරිසක් බිහි කිරීමයි.දරුවන්ගේ යහපතඅපේ දරුවා රටට නොව ලොව දිනන්නට හැකි පිරිසක් බවට පත් කර ගත යුතුයි. ඒ නිසා අපි අන් කවරදාටවත් වඩා වැඩි සැලකිල්ලක්, සහායක් දරු පරපුරේ යහපත උදෙසා ලබාදීමට කටයුතු කරනවා. ඉන් ප්‍රයෝජන ගැනීම දරුවන්ගේ වගකීමයි.මහා සංඝරත්නය අපට නිතරම අවවාද, අනුශාසනා ලබා දෙනවා. ඔබ වහන්සේලා මට අද පෙන්වා දුන්නා, නිල්වලා ගඟ ව්‍යාපාරයේ දුර්වලතා නිසා පීඩාවට පත් වූ ප්‍රදේශවාසීන් පිළිබඳ. මම මේ ප්‍රදේශය හොඳට දන්නවා. ඒ නිසා තමයි මම මේ අය වැය යෝජනාවේදී නිල්වලා ගඟ ව්‍යාපාරේ වැරදි නිවැරදි කරන්න හැකි වැඩපිළිවෙළක් සකස් කරන්න, මට වාර්තා කරන්න මුදල් වෙන් කෙළේ.අපි ඉතාම ඉක්මනට අරලියගහ මන්දිරයට ගොවි ජනතාවත්, කෘෂිකර්ම, වාරිමාර්ග නිළධාරිනුත්, ඇමැතිවරුත් ගෙන්වල, ලොකු සාකච්ඡාවක් ළඟදීම තියන්න බලාපොරොත්තු වෙනවා. එම සාකච්ඡාවෙන් පස්සේ අපි හරි නිවැරදි වැඩපිළිවෙළක් යෝජනාකොට, මේ ප්‍රශ්නයෙන් පීඩාවිඳින තමුන්නාන්සේලාට විසඳුමක් ලබා දෙන්න බලාපොරොත්තු වෙනවා.අපිට ස්වභාවධර්මය පාලනය කරන්න බෑ. එය පාලනය කිරීමට ගිය සෑම විටකම ගැටලු මතු වුණා. ප්‍රශ්න ආවා. පීඩා ඇතිවෙනවා. එය අද ලෝකයේ කාටත් පොදු ධර්මතාවයක් බව මම අමුතුවෙන් කිව යුතු නෑ.අපි නිල්වලා ගඟේ ජල ප්‍රශ්නයෙන් පීඩා විඳින තමුන්නාන්සේලා ඉන් බේරා ගැනීමට සමරදෙණිය වැව ඇතුළු තවත් වැව් ගණනාවක් ප්‍රතිසංස්කරණය කරලා ප්‍රශ්නය විසඳන්න ක්‍රියා කරන්න ඕන. අපි ඒ ගැන ඉතා ගැඹුරින් සිතා බලා කටයුතු කරනවා.සියම් මහා නිකායේ ශ්‍රී රෝහණ පාර්ශ්වයේ මහානායක රුහුණු ෂශ්වවිද්‍යාලයේ කුලපති අත්තුඩාවේ ශ්‍රී රාහුල මහා නායක හිමියෝ දිවියාගහ යසස්සී නාහිමියෝ, මාතර, දීයගහ ශ්‍රී බෝධිරුක්ඛාරාම පුරාණ විහාරස්ථානයේ ලේඛකාධිකාරී මාතර ශ්‍රී පුෂ්පාරාම පිරිවෙනේ පරිවේනාධිපති බද්දේගම කුසල හිමියෝ මෙහි දී බෞද්ධාගමික අනුශාසනා පැවැත්වූහ.මෙම පුණ්‍ය කර්ම අවස්ථාවට ඌව වෙල්ලස්ස විශ්වවිද්‍යාලයේ කුලපති ආචාර්ය අලුත්වැව සෝරත නාහිමි ප්‍රධාන මහා සංඝරත්නය වැඩම කොට සිටියහ.අමාත්‍යවරුන් වන ඩලස් අලහප්පෙරුම, මහින්ද යාපා අබේවර්ධන, චන්ද්‍රසිරි ගජදීර, දකුණු පළාත් ආණ්ඩුකාර කුමාරි බාලසූරිය, ජනාධිපති අතිරේක ලේකම් ගාමිණී සෙනරත්, යන සම්භාවනීය පිරිස ඇතුළු තවත් ගිහි පැවිදි විශාල පිරිසක් මේ මහා පින්කමට එක්ව සිටියහ.දිවියාගහ යසස්සී හිමිපාණෝ විසින් රචනා කරන ලද ග්‍රන්ථ කිහිපයක් ද මෙහි දී ජනාධිපතිතුමාට පිළිගැන්විණි. ජනාධිපතිතුමා විසින් මේ විහාරස්ථානයට දර්ශණීය චෛත්‍යයක අනුරුවක් මෙහි දී පූජා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032816</link>
    <topic>ඉඩම් ගැටලු නිරවුල් කිරීමට විශේෂ වැඩපිළිවෙළක් සකසනවා</topic>
    <author>චන්දිමා එදිරිමාන්න</author>
    <content>ප්‍රාදේශීය ලේකම් කොට්ඨාස මට්ටමින් පවතින ඉඩම් ගැටලු නිරවුල් කිරීමට විශේෂ වැඩපිළිවෙළක් සකසන බව, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවසීය.ඒ සඳහා දිස්ත්‍රික් නිවාස සංවර්ධන කමිටු යළි බලාත්මක කරන බව ද ඇමැතිවරයා පැවසීය.ජන සෙවණ නිවාස දසලක්ෂයේ වැඩසටහන සාර්ථක කර ගැනීම සඳහා මෙම වැඩපිළිවෙළ ක්‍රියාවට නංවන බවද ඇමැතිවරයා කීය.ජනසෙවණ වැඩපිළිවෙළ පිළිබඳව සියලු දිසාපතිවරුන් දැනුවත් කිරීමේ හමුවක් ශ්‍රී ලංකා සංවර්ධන පරිපාලන ආයතනයේදී පැවැති අතර ඊට සහභාගී වෙමින් ඇමැතිවරයා එම අදහස් ප්‍රකාශ කෙළේය.එහිදී තවදුරටත් අදහස් දක්වමින් කියා සිටියේ ලබන වසරේ සිට සෑම ග්‍රාමසේවා වසමකටම ස්වේච්ඡාවෙන් වැඩකරන නිවාස මහත්මයෙකු ද පත් කරන බවයි. එම නිලධාරියා ප්‍රාදේශීය ලේකම් කොට්ඨාසයේ නිවාස නිලධාරියා සමඟ සම්බන්ධීකරණයක් ඇති කර ගෙන ගම්මට්ටමින් ජනසෙවණ ඉලක්කය සපුරාලිය යුතු බවද කීය.මේ අතර මෙම වැඩපිළිවෙළ සාර්ථක කර ගැනීම සඳහා ජනාධිපති මහින්ද රාජපක්ෂ මහතාගේ උපදෙස් පරිදි අන්තර් අමාත්‍යාංශ කමිටුවක් පිහිටුවීමටද තීරණය කළ බව ඇමැතිවරයා කීය.එහිදී නිවාස ඉදිකිරීමට සම්බන්ධව වන සියලු අමාත්‍යාංශ ජනසෙවණ නිවාස වැඩසටහන සමඟ සම්බන්ධීකරණය කිරීමේ කටයුතු ද මෙම අන්තර් අමාත්‍යාංශ කමිටුව මගින් සිදු කරන බවද වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032817</link>
    <topic>ක්‍ෂය රෝග ප්‍රතිකාර සේවා ශක්තිමත් කිරීමට අවශ්‍ය සෑම පියවරක් ම ගෙන තිබෙනවා</topic>
    <author/>
    <content>දෙදහස් පනහ වසරේ දී ක්‍ෂය රෝගයෙන් තොර ශ්‍රී ලංකාවක් බිහි කිරීම සඳහා ප්‍රමුඛත්වය දී කටයුතු කිරීමට සෞඛ්‍ය අමාත්‍යාංශය පියවර ගෙන ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි.ඇමැතිවරයා මෙසේ පැවැසුවේ ලෝක ක්‍ෂය රෝග දිනය නිමිත්තෙන් පොළොන්නරුව බුද්ධි මණ්ඩපයේ පසුගියදා (24) පැවැති උත්සවයට සහභාගි වෙමිනි.ක්‍ෂය රෝග ප්‍රතිකාර සේවා ශක්තිමත් කිරීම සඳහා රජය අවශ්‍ය පියවරගෙන තිබෙන බවත්, ඒ සඳහා සෑම දිස්ත්‍රික්කයක්ම ආවරණය වන පරිදි ක්‍ෂය රෝග හා ළය රෝග මර්දන ඒකක 26ක් ද, සෙම පටල පරීක්ෂා කිරීමේ මධ්‍යස්ථාන 150ක් ද පිහිටුවා තිබෙන බවත් ඇමැතිවරයා සඳහන් කළේය.මීට අමතරව ක්‍ෂය රෝගය වැළඳුණු පුද්ගලයන් ඖෂධ විධිමත් ව ලබා ගන්නේ ද යන්න නිරීක්ෂණය කිරීම සඳහා ඍජු නිරීක්ෂණ ප්‍රතිකාර ක්‍රමය යටතේ පුද්ගලයන් පත් කැර ඇති බව ද සඳහන් කළේය.මාස හයක් අඛණ්ඩව ප්‍රතිකාර ලබා ගැනීම ම¼ඟින් රෝගය නිට්ටාවට සුව කළ හැකිව තිබිය දී ප්‍රතිකාර නොගෙන ඇතැම් පුද්ගලයන් සැඟවී සිටීමේ හේතුව කුමක්දැයි තමාට තේරුම් ගත නොහැකි බව ද ඇමැතිවරයා කීවේ ය.සෞඛ්‍ය ඇමැති මෛත්‍රීපාල සිරිසේන මහතා මෙසේ ද කීය.සෑම වසරකදීම ක්‍ෂය රෝගීන් දස දහසකට අධික සංඛ්‍යාවක් හඳුනා ගන්නවා. ඊට අමතරව තුන් දහස ඉක්ම වූ පිරිසක් රෝගයෙන් පෙළුණත් ප්‍රතිකාර නොගෙන සැඟ වී සිටිනවා. මේ එක් රෝගියකුට නිරෝගී පුද්ගලයන් දස දෙනකුට වැඩි පිරිසකට රෝගය බෝ කළ හැකියි. මේ නිසා රජය ක්‍ෂය රෝග ප්‍රතිකාර සේවා ශක්තිමත් කිරීමට පියවර ගෙන තිබෙනවා.නිරෝගීමත් ජනතාවක් බිහි කිරීමේ දී මහත් අභියෝගයක් වී තිබෙන ක්‍ෂය රෝගය මර්දනය කිරීම සඳහා මුළු ලෝකයේ ම අවධානය යොමුව තිබෙනවා. ලෝක සෞඛ්‍ය සංවිධානය පවසන අන්දමට ලෝකයේ ජීවත් වන ජනගහනයෙන් තුනෙන් එකකට ආසන්න ප්‍රමාණයක් ක්‍ෂය රෝග කාරක බැක්ටීරියාව ශරීරගතව තිබුණත් ශරීරවල තිබෙන ප්‍රතිශක්තිය නිසා එය මර්දනය කර ගැනීමටත්, රෝග තත්ත්වය වළක්වා ගැනීමටත් හැකිව තිබෙනවා.ලංකාවේ වැඩි වශයෙන් ක්‍ෂය රෝගීන් වාර්තා වන්නේ බස්නාහිර පළාතෙන්, විශේෂයෙන් ම කොළඹ ප්‍රදේශයෙන්. අපේ රටට වඩා යහපත් දේ මෙන් ම අයහපත් දේ දෙන්නෙත් බස්නාහිර පළාතයි. පොළොන්නරුව දිස්ත්‍රික්කය ගත්තාම මේ තත්ත්වය ඉතාමත් සතුටුදායකයි. විවිධ රෝග තත්ත්වයන් ලංකාවේ අනෙක් ප්‍රදේශවල වාර්තා වුණත් පොලොන්නරුව දිස්ත්‍රික්කයේ එවැනි තත්ත්වයක් නැහැ. පොලොන්නරුව දිස්ත්‍රික්කය ගත්තා ම ප්‍රදේශයෙන් සියයට 47ක් වැසී තිබෙන්නේ වනාන්තරයෙන්. ඒ වගේ ම තවත් සියයට 20ක් මහා ජලාශවලින් ආවරණය වී තිබෙනවා. මේ දේශගුණික තත්ත්වය පොලොන්නරුව දිස්ත්‍රික්කය රෝගාබාධවලින් ආරක්ෂා කරනවා. පසුගිය කාලයේ එක ජලභීතිකා රෝගියෙක් වත් පොලොන්නරුවෙන් වාර්තා වී නැහැ. ක්‍ෂය රෝගීන් වාර්තා වී තිබෙන්නේ 161 ක් පමණයි. මෙය ඉතාමත් හොඳ තත්ත්වයක්.ලෝක ක්‍ෂය රෝග දිනයේ අපේ අධිෂ්ඨානය විය යුත්තේ අපි සැම විටම එක් අරමුණක සිට ක්‍රියාත්මක වීමයි. අපේ ප්‍රධාන සටන් පාඨය වී තිබෙන ක්‍ෂය රෝගය ශ්‍රී ලංකාවෙන් තුරන් කරමු’ කියන තේමාව යටතේ සෑම කෙනෙක් ම එක් විය යුතුයි. ඒ නිසා ප්‍රධාන වශයෙන් ම අපේ දිස්ත්‍රික්කයේ සේවය කරන සෞඛ්‍ය ක්ෂේත්‍රයේ සෑම කෙනෙකු වගේ ම රට වශයෙන් ගත්තා ම අපේ රටේ නිරෝගීමත් ජනතාවක් බිහි කිරීමට ඒ සෑම අංශයකින් ම අපි පියවර ගෙන තිබෙනවා.අපිට විද්‍යාත්මක ව කොතෙක් උසස් තත්ත්වයේ උපකරණ තිබුණත් ඉහළ තත්ත්වයේ ඖෂධ තිබුණත් අපේ සෞඛ්‍ය කාර්ය මණ්ඩලවල කැපවීම නැත්නම් මේ රටේ එවැනි වාර්තා පිහිටුවන්නට හැකියාවක් ලැබෙන්නේ නැහැ. ඒ නිසා අපි සියලු දෙනාම කැපවීම සේවය නිසා තමයි අපිට මේ ප්‍රතිඵල ගත හැකි වන්නේ. යැයි ද අමාත්‍යවරයා වැඩිදුරටත් කියා සිටියේ ය.ලෝක සෞඛ්‍ය සංවිධානයේ ශ්‍රී ලංකා නියෝජිත වෛද්‍ය එෆ්. ආර්. මෙහෙතා මහතා - අප්‍රිකානු හා ආසියානු රටවල ක්‍ෂය රෝග තත්ත්වය දෙස බලන විට ශ්‍රී ලංකාව මෙම රෝගය පාලනය කිරීමේ දී ඉතාමත් විශිෂ්ටතාවක් දක්වා ඇති බව කීය. එම නිසා ශ්‍රී ලංකාවේ ක්‍ෂය රෝග මර්දනයට ලෝක සෞඛ්‍ය සංවිධානය විසින් ගෝලීය අරමුදල හරහා අවශ්‍ය සහයෝගය ඉදිරියටත් ලබාදෙන බව ද කීය.මෙරට රුසියානු තානාපති ව්ලැද්මිර් පී. මිහායිලොව් සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් ක්‍ෂය රෝග හා ළය රෝග ජාතික වැඩසටහනේ අධ්‍යක්ෂ වෛද්‍ය සුනිල් ද අල්විස් මහත්වරු ඇතුළු පිරිසක් මීට සහභාගි වූහ.ක්‍ෂය රෝගය පිළිබඳව ජනතාව දැනුවත් කිරීමේ පා ගමනක් පොළොන්නරුව නගරයේ සිට බුද්ධි මණ්ඩපය දක්වා පැමිණි අතර, ක්‍ෂය රෝගය පිළිබඳව පැවැති ප්‍රශ්න විචාරාත්මක තරගාවලියේ ජයග්‍රාහකයන්ට අමාත්‍යවරයා අතින් සහතික පත් ප්‍රදානය කිරීම ද, සිදු කැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032818</link>
    <topic>සංවර්ධන ඉලක්ක ජය ගැනීමේ දී ස්වේච්ඡා සංවිධාන හා ඒකාබද්ධව ක්‍රියාකිරීම අරමුණයි</topic>
    <author>මහින්ද අලුත්ගෙදර</author>
    <content>සහශ්‍රක සංවර්ධන ඉලක්ක ජය ගැනීමේ දී ස්වේච්ඡා සංවිධාන සමඟ ඒකාබද්ධව කටයුතු කිරීම රජයේ අරමුණ වී තිබෙන බව සමාජ සේවා ඇමැති ෆීලික්ස් පෙරේරා මහතා අවධාරණය කරයි.මේ සඳහා දැනටමත් කැබිනට් පත්‍රිකාවක් ඉදිරිපත් කර තිබෙන බව පවසන ඇමැතිවරයා ස්වේච්ඡාවෙන් වැඩ කිරීම මත අපේ දියුණුව කරා පහසුවෙන් ළඟා විය හැකි බව ද සඳහන් කරයි.ඒ මහතා මේ බව ප්‍රකාශ කෙළේ කොළඹ දී පසුගියදා (25) පැවැති “ස්වේච්ඡා සේවක අන්තර් ජාතික වසර” දස වන සංවත්සර උළෙලේ ප්‍රධාන ආරාධිතයා වශයෙන් සහභාගි වෙමිනි.මෙම වැඩසටහන එක්සත් ජාතීන්ගේ සංවර්ධන වැඩසටහන මඟින් සංවිධානය කෙරිණි. එහිදී වැඩිදුරටත් කතා කළ ෆීලික්ස් පෙරේරා මහතා, එක්සත් ජාතීන්ගේ සංවිධානය විසින් ජාත්‍යන්තර ස්වේච්ඡා සේවක වසර සමරනවා. සමාජ සේවා ඇමැති මෙන්ම දේශපාලනයට පිවිසීමට ප්‍රථම මා ව්‍යාපාරික කටයුතුවල නිරත වුණා.දේශපාලනයට පිවිසීමේ අරමුණ වී තිබෙන්නේ සමාජ සේවය සඳහා කැපවීමයි. එය ඕනෑම දේශපාලනඥයෙක් සඳහන් කරන්නක් වෙනවා. මූලික හරය එයයි. එක්තරා කාලයක මම විජේ කුමාරතුංග හා ඔසී අබේගුණසේකර මහත්වරු සමඟ යාපනයේ ගියා. කොටි ග්‍රහණයේ සිටි හමුදා නිලධාරීන් තිදෙනෙකු නිදහස් කරගන්නට අපි යාපනයට ගියා.ඇත්තටම එදා අපි ගියේ යළි පැමිණීමට අවස්ථාව ලැබෙනවා ද යන්න පිළිබඳ නොසළකමින් වෙනවා. ඒ වගේ ම සුනාමි ව්‍යසනයෙන් ද අපේ රටේ ප්‍රදේශ කිහිපයක් විනාශ වී ගියා.ඒ අවස්ථාවේ දී අපි දින 52ක් ස්වේච්ඡාවෙන් සේවය කළා. එහිදී අපි වැඩ කළේ පැය 8කට සීමා නොකරයි.අපේ රටේ ස්වේච්ඡා සංවිධාන පාලනය කරමින් ඒවා ශක්තිමත් කිරීම අපේ අරමුණ වී තිබෙනවා. අපිට ඒ සඳහා ජාතික අනන්‍යතාවයක් තිබෙනවා මෙවැනි කටයුතු සඳහා අපි ඕනෑම කැපකිරීමක් කිරීමට සූදානම් බව ද සඳහන් කරන්න කැමතියි.ස්වේච්ඡාවෙන් වැඩ කිරීමේ ප්‍රබෝධය මත අපේ රටට තිරසාර සාමයක් රැගෙන ඒමට හැකි වී තිබෙනවා. අපේ රටේ වයස අවුරුදු 60න් විශ්‍රාම ගිය පිරිස් විශාල පිරිසක් ඉන්නවා. ඒ අය විශ්‍රාම ගියත් හිත විශ්‍රාම ගොස් නැහැ. ඒ නිසාම එවැනි පිරිසට වැඩි වැදගත් කමක් ලබා දිය යුතු වෙනවා. ඒ හරහා අපේ රට තවත් ඉදිරියට ගෙන යන්නට පුළුවන්.මුදලට, තනතුරට වහල් නොවී මනුෂ්‍යත්වයේ නාමයෙන්, අපෙන් ඉටු විය යුතු කාර්යය කුමක් ද යන්න අවබෝධයෙන් කටයුතු කළ යුතු වෙනවා. ඒ වගේ ම ප්‍රතිපත්ති සම්පාදනය සම්බන්ධයෙන් අවධානය යොමු කළ යුතු වෙනවා. ඒ සඳහා අපි සියලු දෙනාම එක්ව කටයුතු කළ යුතු වෙනවා යැයි කීවේ ය.පාර්ලිමේන්තු මන්ත්‍රීනි රෝසි සේනානායක, එක්සත් ජාතීන්ගේ සංවර්ධන වැඩසටහනේ මෙරට අධ්‍යක්ෂ ඩග්ලස් කේ. ජාතික තරුණ සේවා සභාවේ සභාපති ලලිත් පියුම් පෙරේරා මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032819</link>
    <topic>ඉන්දියාවෙන් ගෙනා දුම්රිය බලවේග කට්ටලවල දෝෂ ඇති බව එරට සමාගම පිළිගනී</topic>
    <author>ශීලා උඩුවර</author>
    <content>ඉන්දියාවෙන් ගෙන්වන ලද නවතම බලවේග කට්ටල දුම්රියවල ඇති නිෂ්පාදන දෝෂ යාන්ත්‍රික දෝෂ ඇතුළු සියලු ගැටලු දුර්වලතා ඉදිරි දින 75 තුළදී නිරාකරණය කරන ලෙස ඉන්දියා රයිට් සමාගමේ විධායක අධ්‍යක්ෂ ඩී. කේ. ජේන් මහතාට ප්‍රවාහන ඇමැති කුමාර වෙල්ගම මහතා උපදෙස් දුන්නේය.මෙම බලවේග කට්ටලවල සිදු කරන සියලු වෙනස්කම් පිළිබඳව විශේෂ වාර්තාවක් තමා වෙත ලබා දෙන ලෙසද ඇමැතිවරයා ජේන් මහතාගෙන් ඉල්ලා සිටියේය.එම දුම්රියවල ඇති සියලු දෝෂ දුර්වලතා මග හැරවීමට විශේෂ වැඩපිළිවෙළක් සකස් කරන බවට මෙහිදී අධ්‍යක්ෂවරයා එකඟ විය. ඉන්දියාවෙන් ගෙන්වූ නව බලවේග කට්ටල දුම්රියක ඇතිවූ ගැටලුවට හේතුව බලවේග කට්ටලයේ විදුලි පරිපථයක දෝෂයක් බව හඳුනාගෙන ඇතැයිද විධායක අධ්‍යක්ෂ වී. කේ. ජේන් මහතා ප්‍රවාහන අමාත්‍යාංශයේ පැවැති සාකච්ඡාවකදී පැවසීය.මෙම බලවේග කට්ටලවල ඇතිවූ ගැටලුව පිළිබඳව ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් පසුගියදා (25) ප්‍රවාහන අමාත්‍යාංශයේදී සාකච්ඡාවක් පැවැති අතර රයිටි සමාගමේ විධායක අධ්‍යක්ෂ වි. කේ. ජේන් අමාත්‍යාංශයේ ලේකම් ධම්මික පෙරේරා ඇතුළු දුම්රිය බලධාරීහු සහභාගී වූහ.මෙම බලවේග කට්ටලවල නිෂ්පාදන නිමාවේ ඇති විවිධ දෝෂ පිළිබඳව ඇමැතිවරයා මෙහිදී ජේන් මහතාව දැනුවත් කළේය. එසේම මෙම බලවේග කට්ටල පාවිච්චි කරන ලද ඒවා බවට ශ්‍රී ලංකාවේ ජනතාව හා මාධ්‍ය චෝදනා එල්ල කරන බවද එපමණක් නොව එමගින් රජයටත් තමාටත් චෝදනා එල්ල කරන බවද ඇමැතිවරයා පෙන්වා දුන්නේය.එම බලවේග කට්ටලවල නිෂ්පාදන නිමාවේ යම් යම් ගැටලු දෝෂ ඇති බවට මෙහිදී ජේන් මහතා ඇමැතිවරයා හමුවේ පිළිගත්තේය.බලවේග කට්ටල නිමාවට වඩා යාන්ත්‍රික තත්ත්වයන් කෙරෙහි වැඩි අවධානයක් යොමු කළ බවද ඒ මහතා සඳහන් කළේය.මම බලවේග කට්ටල මෙරටට ගෙන්වීමේ ගිවිසුමට අනුව දින 90 ක කාලයක් තුළදී දෝෂ ඇතිවුවහොත් එම දෝෂ යථාවත් කිරීමට එකඟ වී ඇත.ඒ අනුව දැනට ගතවී ඇත්තේ දින 15 ක් වන අතර තවත් දින 75 ක් \;බ්. එම නිසා එම දින 75 තුළ මෙම දුම්රිය යථා තත්ත්වයට පත් කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032820</link>
    <topic>තමන්ට සෙවණ දුන් ජපන් වැසියන්ට උපකාර කිරීමට ශ්‍රී ලාංකිකයෝ පිරිසක් එක් වෙති</topic>
    <author/>
    <content>සුනාමියෙන් සහ භූ®මිකම්පාවෙන් විපතට පත් ජපන් ජනතාව වෙනුවෙන් සහන සේවා සැපයීමේ වැඩපිළිවෙළකට මුල පුරමින් ජපානයේ වෙසෙන ශ්‍රී ලාංකිකයන් පිරිසක් පසුගියදා ඉවතෙ ප්‍රාන්තයේ රිකුසෙන් තකතා නගරයේ අවතැන් කඳවුරු සඳහා ආහාර, ඇඳුම් පැළඳුම් සහ උපකරණ බෙදා දුන්හ.තමන්ට සෙවණ දුන් ජපන් ජනතාව විපතට පත් අවස්ථාවේ. ඔවුන් අතහැර ජපානයෙන් පිට වී ඒමට බොහෝ දෙනෙකු උත්සාහ දරන අවස්ථාවක, ශ්‍රී ලාංකිකයන් පිරිසක් මේ අයුරින් ජපන් ජනතාවට සහන සැලැසීමට ඉදිරිපත් වීම ශ්‍රී ලංකාවේ කළගුණ දත් බව සහ මිත්‍රත්වය ප්‍රදර්ශනය කිරීමක් විය.ජපානයේ ඉබරකි, තොච්ගි, ගුම්මා ප්‍රාන්තයන්හි වෙසෙන ශ්‍රී ලාංකිකයන් 13 දෙනෙකු මේ සද්කාර්යය සඳහා කිලෝමීටර 430ක් මඟ ගෙවා රිකුසෙන් තකතා නගරය කරා ගිය අතර මේ කටයුතු සංවිධානයෙහි ලා මූලිකත්වය ගනු ලැබුයේ ත්සුකුබා නගරයේ ශ්‍රී සම්බුද්ධාලෝක විහාරයේ විහාරාධිපති තුන්හිටියාවේ ධම්මාලෝක හිමියන් විසිනි. අවතැන් වූ ජපන් ජනතාවට සහන සහ ආධාර සැපයීමේ වැඩපිළිවෙළ පිළිබඳව අදහස් දක්වමින් තුන්හිටියාවේ ධම්මාලෝක හිමියන් පැවැසුවේ තම ශක්ති ප්‍රමාණයෙන් මේ වැඩපිළිවෙළ අඛණ්ඩව ක්‍රියාත්මක කිරීමට තමන් ඇතුළු ශ්‍රී ලාංකිකයන් කැපවී සිටින බවයි.“දෙවැනි ලෝක මහා යුද්ධයෙන් පසු ජපානයට නැවත නැඟී සිටින්නට ශක්තිය, සහය දුන්නේ ශ්‍රී ලංකාවයි. 1951 සැන් ෆ‍්‍රැන්සිස්කෝ සම්මේලනයේ දී ශ්‍රී ලංකාව නියෝජනය කරමින් කතා කළ ජේ. ආර්. ජයවර්ධන මහතා “නහී වේරේන වේරානි” යන බුදු වදන සිහිපත් කරමින්, ජපානයට වෛර නොකළ යුතු බවත්, නැවත නැඟී සිටීමට සියලු නිදහස සහ අවකාශ ලබාදිය යුතු බවට ලෝක ජන මතයක් ඇති කළා. ජපානය නැවත නැඟී සිටියා. අපේ රටට මහා පරිමාණයෙන් උදව් උපකාර කළා.ඉතින් ඒ අතීත ආදර්ශය අනුව යමින් මේ අවස්ථාවේදීත්, ශ්‍රී ලංකාව වෙනුවෙන් ජපානයට සියලු සහය සහ උපකාර ලබා දීමට අප හැකි ශක්ති ප්‍රමාණයෙන් කැප වෙනවා. මේ කාර්යයේ දී ජපානයේ සිටින අපේ ලාංකිකයන් ලබා දෙන සහයෝගය මා ඉතා අගය කරනවා.” යනුවෙන් ධම්මාලෝක හිමියෝ පැවැසූහ. ත්සුකුබා නගරයේ ශ්‍රී සම්බුද්ධාලෝක විහාරයේ දායක සභාවේ සභාපති ජයන්ත හෙට්ටිආරච්චි, සමන්ත පෙරේරා, ලෙස්ලි වර්නන් ඇතුළු ශ්‍රී ලාංකිකයන් මේ සද්කාර්යයට සම්මාදම් වූහ.මේ වැඩ පිළිවෙළෙහි ඊළඟ අදියර වෙනුවෙන් මිය ප්‍රාන්තයේ කෙසෙන්නුමා නගරයේ අවතැන් කඳවුරු වෙත සහන ලබා දීමේ කටයුතු ලබන 31 වැනි දා සිදුකරන බව ධම්මාලෝක හිමියෝ පැවැසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032821</link>
    <topic>නාමල්දෙනිය අවට පරිසර හානි අවම කිරීමට මහ ඇමැති නියමයෙන් විධිමත් පරික්ෂණයක්</topic>
    <author/>
    <content>දුර ගමන් සේවා බස් මගීන්ගේ ආපන ශාලාවක් බවට පත්ව ඇති කොළඹ රත්නපුර ප්‍රධාන මාර්ගයේ පරකඩුව නාමල්දෙණිය ගිමන්හල ආශ්‍රිතව සිදු වන බව කියන පාරිසරික හානි පිළිබඳ විධිමත් විමර්ශනයක් කිරීමට සබරගමුව මහ ඇමැති මහීපාල හේරත් මහතා පියවරගෙන ඇත.පසුගියදා සබරගමුව පළාත් සභාවේ විපක්ෂ මන්ත්‍රී සිරිපාල කිරිඇල්ල මහතා පරකඩුව නාමල්දෙණිය ගිමන්හල ආශ්‍රිතව පාරිසරික හානි ගණනාවක් සිදුවන බවට මහ ඇමැතිවරයා හමුවේ කරුණු දැක්වීය. මෙහිදී මන්ත්‍රීවරයා සඳහන් කළේ දේශීය සංචාරකයන්ට හා වන්දනාකරුවන්ට ගිමන් නිවනු පිණිස මීට වසර කීපයකට පෙර සබරගමුව පළාත් සංචාරක අමාත්‍යාංශය රුපියල් ලක්ෂ 39 ක් වැය කොට මෙම ගිමන්හල ඉදිකළ බවයි.අනතුරුව එය සබරගමුව පළාත් සභාව කුරුවිට ප්‍රාදේශීය සභාවට පවරා දුන් බව කී මන්ත්‍රීවරයා ඔවුන් එය දුර ගමන් බස් රථ මගීන් සඳහා අවන්හලක් පවත්වාගෙන යාමට තෙවැනි පාර්ශ්වයකට ගිවිසුමක් හරහා ලබා දී ඇතැයිද කීය.මෙම අවන්හලින් බැහැරකරන නොයෙකුත් අප ජලය සහ අපද්‍රව්‍ය නිසා ඒ ආසන්නයේ අක්කර 400 ක පමණ වෙල් යායකට හානි සිදු වෙමින් පවතින බවද මන්ත්‍රීවරයා සඳහන් කළේය.දිනකට එම ස්ථානයේ බස් රථ සියයකට වැඩි ප්‍රමාණයක් නතර කරන අතර එම මගීන් සඳහා වෙන් කර ඇති කැසිකිළි පද්ධති උතුරා යාම නිසා සිදුවන පරිසර හානිය මෙන්ම එමගින් සනීපාරක්ෂාවට සිදුවන ගැටලුද අතිමහත් බව සිරිපාල කිරි ඇල්ල මන්ත්‍රීවරයා කීය.මෙහිදී මහ ඇමැති මහීපාල හේරත් මහතා සදහන් කළේ පරකඩුව නාමල්දෙණිය ගිමන්හල පිළිබද තමාට මෙවන් පැමිණිලි ගණනාවක් ලැබී ඇති බවය. දේශීය හා විදේශීය සංචාරකයන්ට ගිමන් නිවීමට හා ඔවුන් පිළියෙල කර ගෙනෙන ආහාර පාන භුක්ති විඳීම සඳහා සබරගමුව පළාත් සංචාරක අමාත්‍යාංශය මෙවන් ගිමන් හලක් ඉදි කළ බව කී මහ ඇමතිවරයා මූලික අරමුණු ආරක්ෂා කර ගනිමින් එය පවත්වාගෙන යාමට කුරුවිට ප්‍රාදේශීය සභාවට පැවරූ බවද කීය.දේශීය සංචාරකයන්ටත් වන්දනාකරුවන්ටත් නිස්කාන්සුවේ ගිමන් නිවීමට ඉදි කළ ස්ථානය ව්‍යාපාරික ස්ථානයක් බවට පත්ව ඇතැයි කී මහ ඇමැතිවරයා මෙය තෙවන පාර්ශ්වයකට ලබා දීමේදී කුරුවිට ප්‍රාදේශීය සභාව එළැඹී ගිවිසුම පිළිබඳ විධිමත් හැදෑරීමකින් පසු සුදුසු තීරණයක් ගන්නා බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032822</link>
    <topic>‘ජපානයට යන ශ්‍රී ලාංකිකයන්ට කිසිදු සීමාවක් පනවා නෑ’</topic>
    <author>මහින්ද අලුත්ගෙදර</author>
    <content>ජපානයට යන ශ්‍රී ලාංකිකයන් සම්බන්ධයෙන් කිසිදු සීමාවක් පනවා නැතැයි ශ්‍රී ලංකා විදේශ සේවා නියුක්ති කාර්යාංශය පවසයි.ස්වාභාවික ව්‍යසනයක් සිදු වුවද එය ජපානයට යන ශ්‍රී ලාංකිකයන්ට බාධාවක් නොවන බව ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහතා “දිනමිණ”ට පැවැසීය.පසුගියදා ජපානයේ සිදු වූ භූකම්පනයෙන් හා සුනාමි ව්‍යසනයෙන් ටෝකියෝ නුවර ඇතුඵ ප්‍රදේශ රැසකට බරපතළ හානි සිදු වුවද එරට වෙසෙන ශ්‍රී ලාංකිකයන්ට කිසිදු හානියක් සිදු නොවීය.කෙසේ වුවද මෙම ව්‍යසනය හේතුවෙන් යළි මෙරටට පැමිණීමේ බලාපොරොත්තුවෙන් ජපානයේ රැඳී සිටි ශ්‍රී ලාංකිකයන් ගෙන්වා ගැනීම සඳහා ශ්‍රී ලංකා රජය මඟින් විශේෂ ගුවන් යානාද යෙදවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=n11032823</link>
    <topic>ශ්‍රී ලංකාවේ ප්‍රථම ආකෘති ගුවන්තොට බණ්ඩාරගමට</topic>
    <author>බණ්ඩාරගම බිමල් ශ්‍යාමන් ජයසිංහ</author>
    <content>ශ්‍රී ලංකාවේ ප්‍රථම ආකෘති ගුවන් යානා තොටුපල බණ්ඩාරගම ප්‍රදේශයේ දී ශ්‍රී ලංකා සිවිල් ගුවන් සේවා අධිකාරියේ අධ්‍යක්ෂ ජනරාල් එච්. එම්. සී. නිමල්සිරි මහතාගේ ප්‍රධානත්වයෙන් විවෘත කරන ලදී.ආකෘති ගුවන් යානා නිර්මාණකරුවන්ට සහ ආකෘති ගුවන්යානා මගින් ක්‍රීඩාවේ යෙදෙන්නන් සඳහා අක්කර 4ක භූමි භාගයක මෙම ගුවන් තොටුපළ “ප්ලේන් ෆ්ලයි ක්ලබ්” ක්‍රීඩා සමාජය මගින් ඉදිකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=r1103281</link>
    <topic>රුපියල් දසලක්ෂ පහළොවක කිරි ගවයින් 300ක් අම්පාරේ ගොවින්ට බෙදා දෙයි</topic>
    <author/>
    <content>අම්පාර දිස්ත්‍රික්කයේ ගංවතුර උවදුරින් හානියට පත්වූ කිරි ගවයන් වෙනුවෙන් රුපියල් දස ලක්ෂ 15 ක වටිනාකමකින් යුත් කිරි ගවයන් 300 ප්‍රාදේශීය ලේකම් කොට්ඨාස හතකට බෙදා දීමට සැලසුම් සකස් කොට ඇති බව වාරිමාර්ග සහ ජල සම්පත් ඇමැති නිමල් සිරිපාල ද සිල්වා මහතා පැවසීය.රුපියල් 50000ක වටිනාකමකින් යුත් කිරි ගවයන් 300 අම්පාර, දමන, උහන, සම්මන්තුරේ, අක්කරපත්තු, තවින්දන්වේලි, ඉරක්කාමන් යන ප්‍රාදේශීය ලේකම් කොට්ඨාසයන්හි කිරි ගොවින් හට ලබා දීමට නියමිත අතර ගල්ඔය නවෝදය වැඩසටහන යටතේ මෙම වැඩසටහන ක්‍රියාත්මක කෙරේ. එම ගොවි ජනතාවගේ ජීවන තත්ත්වය නගා සිටුවීමට වාරිමාර්ග සහ ජල සම්පත් අමාත්‍යාංශය මගින් මෙම වැඩසටහන ක්‍රියාත්මක කෙරේ.එක් ගොවියෙකු හට තම ගවහලේ ඉදිකිරීම් කටයුතු නිම කර ගැනීම සඳහා රුපියල් 30000 ද ලබාදීමට නියමිත බව අමාත්‍යවරයා ප්‍රකාශ කරන ලදී.අම්පාර දිස්ත්‍රික්කයේ ඇතිවූ ගංවතුරින් කිරි ගවයන් හතලිස් දහසක් පමණ විනාශයට පත්ව ඇති අතර අලාභහානි සිදුවූ කිරි ගොවින් හට මෙහිදී ප්‍රමුඛත්වය ලබාදීමට නියමිතය.ඇමැතිවරයා මේ බව සඳහන්කරනු ලැබුවේ අම්පාර දිස්ත්‍රික්කයේ පසුගිය වැසි සමයේදී කැඩි බිඳී ගිය වැව් අමුණු පිළිසකර කිරීම් පිළිබඳව නිරීක්ෂණය කිරීමට (26) කළ සංචාරයේදී අම්පාර දිසා ලේකම් කාර්යාලයේ ශ්‍රවනාගාරයේදී ගොවි සංවිධාන නියෝජිතයන් සඳහා පැවති රැස්වීමේදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=r1103282</link>
    <topic>විජේවීර සැඟව සිටි උලපනේ නිවෙස අද තරුණ පුහුණු ආයතනයක්</topic>
    <author>ගඟඉහළකෝරළේ සමූහ - ජේ. ජනප්‍රිය</author>
    <content>ජනතා විමුක්ති පෙරමුණේ නායක රෝහණ විජේවීර සැඟවී සිටි උලපනේ නිවස අද තරුණ තරුණියන් යහමගට ගන්නා පුහුණු මධ්‍යස්ථානයක් බවට පත්ව ඇත.තරුණ සේවා සභාවට මෙම ස්ථානය ලබාගෙන 2004 එය උලපනේ පුහුණු මධ්‍යස්ථානය බවට පත්කරන ලදී. දැනට පරිගණක, ඉංග්‍රීසි භාෂාව, ඉංග්‍රීසි ඩිප්ලෝමා, දෙමළ භාෂාව ඉදිකිරීම් අධීක්ෂණ, සංගීත, නැටුම්, අංගවලින් වසරකට සිසු සිසුවියන් 500 ප්‍රමාණයක් පුහුණුව ලබා විසිර යනවා. මධ්‍යස්ථාන භාර නිලධාරි ධම්මික ගුණසේකර මහතා පවසා සිටියේ,ස්ථිර කාර්ය මණ්ඩලය 09 ක් හා බාහිර උපදේශකයින් 12 ප්‍රවීණ උපදේශක මඩුල්ලක් යටතේ ජාතික තරුණ සේවා සභාවේ සංස්කෘතික අංශය මෙහෙයවීමෙන් ලලිත කලා යෞවන සංසඳ නමින් තරුණ තරුණියන්ගේ නර්තන සාහිත්‍ය කුසලතාවයන් වර්ධනය කිරීම අරමුණෙන් අවු. 2 ක්‍රියාත්මන වන පාඨමාලා ආරම්භ කර ඇත. මෙම පාඨමාලාව සඳහා සංගීත, හෝ නැටුම් සාමාන්‍ය පෙළ සමත් තරුණ තරුණියන් හට අවස්ථාව ඇත.මෙයට උපරිම සහයෝගය තරුණ කටයුතු ඇමැති ඩලස් අලහප්පෙරුම මහතා හා යෞවන කටයුතු අමාත්‍යංශය, තරුණ සේවා සභාව හා නිතර මෙහි අඩුපාඩු සොයා බලමින් කටයුතු කරන ක්‍රීඩා ඇමැති මහින්දානන්ද අලුත්ගමගේ මහතාට ස්තුතිය පුදකරන බව ධම්මික ගුණසේකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=r1103283</link>
    <topic>මග්ගොන කුරුඳුවාඩියට ජලය හිඟයි: සත්ත්ව පාලනය ඇන හිටලා</topic>
    <author>කටුකුරුන්ද සමූහ කපිල කුලසිංහ</author>
    <content>මග්ගොන ධර්මරත්න ජනපදයේ කුරුඳුවාඩිය ප්‍රදේශවාසීන් උග්‍ර ජල හිඟයකින් පීඩා විඳිති. ජාතික ජල පද්ධතියෙන් ජලය ලබාදීමට කටයුතු කර තිබුණ ද ඉන් නියමිත පරිදි ජලය නොලැබීමෙන් මේ තත්ත්වය උද්ගත වී ඇතැයි ප්‍රදේශවාසීහු පවසති.ප්‍රදේශයේ උස් කඳු මුදුනක පිහිටා ඇති මේ ගම්මානයේ ප්‍රධාන ජීවනෝපාය සත්ත්ව පාලනයයි. ජලය නොමැතිකමින් සතුන් මිය යන බවත් ප්‍රදේශය පුරා අධික දුර්ගන්ධයක් පැතිර යන බවත් ඔව්හු පවසති.තමන් විඳින පීඩාව බලධාරීන්ට කිහිප විටක්ම දැනුම් දුන්නද පලක් වී නැත.ඇන්ටනී ප්‍රනාන්දු :මේ ගමේ ගෙවල් විස්සක් තියෙනවා. ජීවත් වන්නේ කඳු මුදුනක. ජලය ලබා ගැනීම දුෂ්කරයි. පාරේ ජල පද්ධතියෙන් ජලය ලබා දුන්නෙ ඒ හින්දා. මුලින්ම අපිට හොඳට වතුර ලැබුණා. ඊට පස්සේ නැති වුණා. සමහරදාට රෑ එකට දෙකට වතුර පොඩ්ඩක් එනවා. දැන් නම් එන්නෙම නැහැ. මේ පිළිබඳව අදාළ අයට ගිහින් කිව්වා. ඒ අය හදන්නම් කියනවා. එච්චරයි.පීටර් නැමීසියන් :මේ වතුර ප්‍රශ්නය නිසා අපේ සත්ත්ව පාලනය සම්පූර්ණයෙන්ම අඩ පණ වුණා. සත්තු මැරෙනවා. කූඩු අපවිත්‍රයි. මුළු පළාතම ගඳ ගහනවා. සෞඛ්‍ය නිලධාරින් ඇවිල්ලා බනිනවා. අපි ජීවත් වෙන්නේ ඌරන්, කුකුල්ලු හදලා ඒ කර්මාන්තය කරන්න බැරිව දැන් ජීවත් වෙන්න විදියක් නැහැ.එච්. ක්‍රිෂාන්තිඅපේ ප්‍රදේශයේ ආසන්නයටම අලුත් බට ලයින් එක ඇවිත් තියෙනවා. ඒකෙන් වතුර දුන්නා නම් හරි. ජලය නැති නිසා විශාල මුදලක් දීලා ජලය ගත්තේ. දැන් වතුර නැහැ. බිල ගෙවනවා. වතුර එන්නේ නැති බව දැන දැනත් සමහර මිනිස්සු වතුර ඉල්ලා සිටිනවා. වතුරු බින්දුවත් වටින නිසයි ඒ මිනිස්සු ඉල්ලන්නේ. වතුර නැහැයි කියලා කියන්න එන්න එපා කියලත් නිලධාරි කියනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=r1103284</link>
    <topic>සීදුව දවි සමර මහ විදුහලට පියානෝවක්</topic>
    <author>සීදුව සමූහ නිශ්ශංක පියරත්න</author>
    <content>අප රටේ නිදහස් අධ්‍යාපනය ශක්තිමත් කිරීමට ජනාධිපති මහින්ද රාජපක්ෂ මහතා කැප වී සිටිනවා යැයි ද පාර්ලිමේන්තු මන්ත්‍රීනී විශේෂඥ වෛද්‍ය සුදර්ශනී ප්‍රනාන්දු පුල්ලේ මහත්මිය පැවැසුවා ය.ඒ මහත්මිය එසේ පැවැසුවේ සීදුව දවිසමර මහ විදුහලේ පැවැති රැස්වීමකට සහභාගි වෙමිනි. දවිසමර මහ විදුහලට අධ්‍යාපන අමාත්‍යාංශයෙන් ලබාදුන් රුපියල් එක් ලක්ෂ පනස් දහසක් වටිනා විද්‍යුත් පියානෝව ලබාදීම නිමිත්තෙන් මේ උත්සවය පැවැත්විණි.සුදර්ශනී ප්‍රනාන්දු පුල්ලේ මහත්මිය මෙසේ ද කීවාය.විවිධ අය කියනවා නිදහස් අධ්‍යාපනය කප්පාදු කරන්න යනවා කියලා. හැම වෙලාවෙම ජනාධිපතිතුමාගේ ස්ථාවරය තමයි නිදහස් අධ්‍යාපනය ආරක්ෂා කිරීම.දරුවන් නාගරික පාසල්වලට යොමු කිරීම නිසා ග්‍රාමීය පාසල් වැහිලා යනවා. තව සමහර පාසල් දුර්වල තත්ත්වයකට පත් වෙනවා.ජනාධිපතිතුමාගේ නායකත්වයෙන් ගමේ තියෙන පාසල් දියුණු කරන්න නාගරික ද්විතික කියන සංකල්පය යටතේ ද්විතීක පාසල් දහසක් රටපුරා ග්‍රාමීය ප්‍රදේශවල දියුණු කරන්න කටයුතු කරනවා.දවිසමර විදුහල්පති ලක්ෂ්මන් විජේරත්න මහතා ද අදහස් දැක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=r1103285</link>
    <topic>හොරණ නගරයේ කාණුවල කැළි කසළ පිරිලා</topic>
    <author>කළුතර දිසා සමූහ දයාරත්න කුමාරසිංහ</author>
    <content>අපිරිසුදු අවලස්සන නගරයක් බවට පත්ව ඇති හොරණ නගරය හැකි ඉක්මනින් සංවර්ධනය කළ යුතු නගරයක් බව ජනතාව පවසති.විශේෂයෙන් නගර මධ්‍යයේ ඇති සුපිරි වෙළෙඳසල් භූ®මිය හා සතිපොළ භූමිය ඇති ප්‍රදේශවල පවතින අපවිත්‍රතාව හා කාණු වලින් ගලායන අපවිත්‍ර ජලයෙන් වහනය වන දුඟද නිසා සිදුවන පරිසර දූෂණය මෙතෙකැයි කිව හැකි නොවේ.කිසිදු කාණුවක් දිගුකලක සිට අපද්‍රව්‍ය කැළිකසළ ඉවත්කර ශුද්ධ පවිත්‍රකර නැත.වසර තුනකට පමණ පෙර නව සතිපොළ ඉදිකිරීම සඳහා මුල්ගල් තැබූ අක්කර දෙක හමාරක භූ®මිය දැන් නගරයෙන් එකතුකරන කැළිකසළ ගොඩගසන ස්ථානයක් බවට පත්ව තිබේ.මුල්ගලද අතුරුදන්වී ඇති අතර මුළු ප්‍රදේශයම වල් බිහි වෙමින් පවතී.කලකට පෙර ගින්නෙන් විනාශවූ පැරණි මාර්කට් ගොඩනැඟිල්ල තිබුණු බිමෙහි නගර සභාව මඟින් අක්‍රමවත් ලෙස ඉදිකර ඇති තාවකාලික වෙළෙඳ කුටි සමූහය නිසා නගරයේ අලංකාරය සම්පූර්ණයෙන්ම නැති වී ගොස් ඇති බවද නගරවාසීහු පවසති. .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=r1103286</link>
    <topic> අගුරුවාතොට තරුණයෙක් ශ්‍රී ලංකාව වටා පාපැදියෙන් ගොස් වාර්තාවක් පිහිටුවයි</topic>
    <author>බුලත්සිංහල විශේෂමිල්ටන් ධර්මසිංහ</author>
    <content>ශ්‍රී ලංකා ඉතිහාසයේ ප්‍රථම වරට පැය 84 ක කාලයකදී පාපැදියෙන් ශ්‍රී ලංකාව වටා ගමන් කරමින් ශ්‍රී ලංකා වාර්තාවක් අඟුරුවාතොට, කනන්විල, දාගල්ගොඩ පදිංචි සන්දීජ ධම්මික නිරූෂාන් (26) මහතා විසින් තබන ලදී.ඒ මහතා විසින් ඉකුත් මාර්තු 3 දින පෙ.ව. 10.04 ට කළුතර බෝ සමිඳු අබියසින් දකුණු මාර්ගය ඔස්සේ ඇරැඹූ පාපැදි චාරිකාව කොළඹ මාර්ගය ඔස්සේ 2011 මාර්තු 9 දින පෙ.ව. 4.45 ට කළුතර බෝ සමිඳුන් අබියසින් නිම කළේය.අඟුරුවාතොට, දිලෙනතරු යෞවන සමාජය ක්‍රීඩා අමාත්‍යාංශයෙන් කරනු ලැබූ ඉල්ලීමක් පරිදි ධම්මික නිරූෂාන් මහතාට දිවයින වටා පාපැදියෙන් ඉතා කෙටි කාලයක් තුළදී ගමන්කර ශ්‍රී ලංකා වාර්තාවක් පිහිටුවීමේ අවස්ථාව ලැබිණි.මේ චාරිකාව නිරීක්ෂණය කිරීම සඳහා ක්‍රීඩා අමාත්‍යාංශය මගින් එම අමාත්‍යාංශයට අනුයුක්තව සිටින ශ්‍රී ලංකා නාවික හමුදාවේ ක්‍රීඩා වෛද්‍ය ඒකකයේ සේවයේ නියුතු එන්. ආර්. කුමාර සහ ඩී. ඒ. ඩී. වීරසේකර මහත්වරු පත්කර සිටියහ.මොහුගේ රට වටා යන මාර්ගය වූයේ කළුතර බෝ සමිඳුන් අබියස සිට ගාල්ල, මාතර, හම්බන්තොට, කතරගම, මොනරාගල, සියඹලාණ්ඩුව, පොතුවිල්, අම්පාර, කලුමුණේ, මඩකළපුව, ත්‍රිකුණාමලය, මුලතිව්, පරන්තන්, පේදුරුතුඩුව, යාපනය, පුනරීන්, මන්නාරම, පුත්තලම, හලාවත, කොළඹ, පාණදුර මාර්ගයේ නැවත කළුතරට ළඟා වීමය.චාරිකාව නිරීක්ෂණය කිරීම සඳහා ක්‍රීඩා අමාත්‍යාංශය මගින් පත්කර සිටි නිලධාරීන්ගේ නිරීක්ෂණය අනුව සන්දීජ ධම්මික නිරූෂාන් මහතා විසින් ශ්‍රී ලංකා ඉතිහාසයේ ප්‍රථම වරට පාපැදියකින් ඉතා කෙටි කාලයකින් රට වටා ගොස් වාර්තාවක් තබා ඇති බව තීරණය කර තිබේ.සිය චාරිකාව ගැන ධම්මික නිරූෂාන් මෙසේ පවසයි.මම ලංකාවේ අනුරාධපුර, පොළොන්නරුව, ත්‍රිකුණාමලය, යාපනය, මන්නාරම, නුවර යන ප්‍රදේශවල වාර ගණනාවක් පාපැදියෙන්ම ගමන් කර තිබෙනවා. ඒ පළපුරුද්ද හා අත්දැකීම් මත ලංකාව වටා පාපැදියෙන් කෙටි කාලයක් තුළ ගමන්කර වාර්තාවක් තැබීමට හැකියැයි සිතුවා. ඒ අනුව ගම් ප්‍රදේශයේ යෞවන සමාජයේ ඉල්ලීම මත රටවටා යන ගමන ඇරඹීමට තීරණය කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=r1103287</link>
    <topic>අලව්වේ තුන්මෝදර අලි නාන තොටුපළ බලන්න එන සංචාරකයන් වැඩිවෙලා</topic>
    <author>අලව්ව විශේෂ ඒ. කීර්තිසිංහ</author>
    <content>කුඩා ඔය මහඔයට වැටෙන අලව්වේ වාරියගොඩ තුන්මෝදර නමින් හැඳින්වෙන ස්ථානය ප්‍රසිද්ධ අලි නාවන තොටුපළකි. පුරාණයේ සිටම ඇත්ගොව්වෝ මේ තොටුපළෙහි අලි ඇතුන් නෑවීමට පුරුදුව සිටින බව ප්‍රදේශවාසීහු කියති.1956 යේ දී තිරගත වුණු රේඛාව චිත‍්‍රපටිය සඳහා ද දර්ශන කැමරා ගත කළ මේ ස්ථානය ඉතාමත් සුන්දර දැකුම්කළු පරිසරයකින් යුක්තය.වසර පුරා මේ ප්‍රදේශයේ විහාරස්ථානවල සහ දේවාලවල පැවැත්වෙන පෙරහරවලට විවිධ පෙදෙස්වලවලින් තම අලි ඇතුන් ගෙන එන ඇත්ගොව්වන් තම අලි ඇතුන් තොටුපළට දමා නහවා ගැනීමට අමතක නොකරති.ළඟදී කොළඹ බොරැල්ලේ පැවැත්වෙන පෙරහරකට ගිරිඋල්ලේ වදාකඩ සිට ගෙන යන අලි තුන්දෙනෙක් මංකඩේ දිය නාවන අයුරු "දිනමිණ" කැමරාවට මෙසේ හසුවිය.එහි ප්‍රධාන ඇත්ගොව්වා වන ඒ. සමරතුංග මහතා මෙසේ කියයිමම අලි බලන්න වෙලා දැනට වසර 10 ක් පමණ වෙනවා. මේක බොහොම භයානක රස්සාවක්. මරණය කොයි වෙලාවෙද දන්නෙ නැ. සතා ගැන බොහොම කල්පනාවෙන් ඉන්න ඕනෑඅපි මේ පළාතේ ආවොත් නාවන්නෙ මේ තොටුපළෙන් තමයි. වතුර ටික හරිම සීතලයි. අලියා දැම්මහම ගොඩට ගන්න බැහැ. ඒ තරමටම ඌ මේ ස්ථානයට කැමැතියි. වතුරෙ සෙල්ලම් කරනවා. පින්නවලට අලි බලන්න යන සංචාරකයන් සමහර දවස්වල අලව්වේ පාලම උඩ නැවතිලා අලි සෙල්ලම් බලනවා.මේ සුන්දර ස්ථානයේ නිවාඩු නිකේතනයක් ඉදිකිරීමට අලව්ව සහ වරකාපොළ ප්‍රාදේශීය සභා පියවර ගන්නේ නම් එය විශාල ආදයම් මාර්ගයක් වන බව අලව්ව සහ වාරියගොඩ නගරවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=r1103288</link>
    <topic>මුන්දලම කඩයාමොට්ටේ ළිං ජලයට කොහු කුඩු සහ ඩයි වර්ගයක් මුසුවෙලා</topic>
    <author>පුත්තලම දිස්ත්‍රික් සංචාරක ඇන්ටනී ප්‍රනාන්දු</author>
    <content>මුන්දලම ප්‍රාදේශීය ලේකම් කොට්ඨාසයේ මායිමේ පිහිටා තිබෙන කොහු කර්මාන්තවලින් පිටවන කොළ පාට ඩයි වර්ග කොහු කුඩු, කෙඳි අවට ළිං ජලයට මිශ්‍රවීම නිසා කඩයාමොට්ටේ ජනතාව දැඩි අසීරුතාවට පත්වී සිටිති.මේ ගැන ප්‍රදේශවාසීහු මෙසේ කීහ.එම්. වහාබ් මහතා - සුළුවෙන් කළ කොහු කර්මාන්ත කීපයක් තිබුණා. දැන් මහා පරිමාණයේ ඒවාත් කල්පිටිය ප්‍රාදේශීය සභා බල ප්‍රදේශයේ තිබෙනවා. මේවාවලින් පිටවෙන යම් යම් අපද්‍රව්‍ය නිසා අපට විවිධ කරදර තිබෙනවා. ආශ්වාස කරනවිට කොහු කුඩු අපේ ශරීරයට ඇතුළු වෙනවා. සුළං කාලයට අපි කණ්ණාඩි පවා පාවිච්චි කරනවා.අලුතින් ආරම්භ කරන කොහු කර්මාන්ත නවත්වන්න කියලා බලධාරීන්ට දන්වා සිටියත් පලක් වුණේ නැහැ. කොහු කෙඳි ළිංවලට යෑම වැලක්වීමට ළිංකට ආවරණය කළා. ඒත් වැඩක් වුණේ නැහැ.පූජකවරයකු වන එම්. මොහොමඩ් - අපේ දේවස්ථානයට පාඩම් ඉගෙන ගන්න එන සිසුන් ගේ පාඩම් වැඩවලට මේ කොහු කර්මාන්තශාලා නිසා විවිධ ප්‍රශ්න ඇතිවෙනවා. කොහු කුඩු, කෙඳි ඔවුන්ගේ ඇස්වලට පවා යනවා. මේ නිසා විවිධ ඇස් රෝග වැළෙඳනවා.මෙවැනි පීඩාවලින් මිදී පිරිසුදු පරිසරයක ජීවත් වෙන්නට තමන්ට ඉඩකඩ සලසා දෙන්නැයි ඒ ප්‍රදේශවාසීහු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=s1103281</link>
    <topic>ශ්‍රී ලංකාව කඩුලු 10ක ජයක් ලබා නවසීලන්තය සමඟ හෙට තරගයට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පිලට ප්‍රබල ආරම්භයක් ලබාදුන් ටී. එම්. ඩිල්ෂාන් හා උපුල් තරංග දෙදෙනාම නොදැවී ශතක වාර්තා කිරීම හේතුවෙන් ක්‍රිකට් ක්‍රීඩාව ලොවට හඳුන්වා දුන් එංගලන්තය කඩුලු 10ක දරුණු පරාජයක් ලැබීය.එංගලන්ත පිල ක්‍රිකට් ලෝක කුසලාන තරගාවලියෙන් ඉවතට ගිය අතර ශ්‍රී ලංකාව හෙට නවසීලන්තය සමඟ අවසන් පූර්ව තරගයට සුදුසුකම් ලබා ගත්තේ ය.ඛෙත්තාරාම ආර්. පේ‍්‍රමදාස ක්‍රීඩාංගණයේ පෙරේදා එංගලන්තයට එරෙහි තරගයේ සියලු ගෞරව ශ්‍රී ලංකා පිල සතුවිය. කාසියේ වාසිය දිනාගත් එංගලන්තය කඩුලු 6කට ලකුණු 229ක් ලැබූ අතර රාත්‍රියේ පන්දුවට පහරදුන් ශ්‍රී ලංකාව ඕවර් 39.3කදී කිසිවෙකු නොදැවී ලකුණු 231ක් ලබා ගත්තේ ය.ආර්. පේ‍්‍රමදාස ක්‍රීඩාංගණය පෙරේදා පැවැති තරගයත් සමඟ එක් දින තරග 100ක් පැවැත් වූ ලොව සිවුවැනි ක්‍රිකට් කෙළිබිම බවට පත් විය. මෙයට පෙර සාජා (තරග 200), සිඩ්නි (තරග 138), මෙල්බෝන් (තරග 132) ක්‍රීඩාංගණ තරග 100කට වැඩියෙන් පවත්වා තිබුණි. රාත්‍රියේ පන්දුවට පහරදී ජයග්‍රහණයක් ලබා ගැනීම ඉතා අසීරු බවට ඇති මතය බිදහෙලූ ඩිල්ෂාන් නොදැවී ලකුණු 108ක් හා තරංග නොදැවී ලකුණු 102ක් රැස් කර ගත්හ. ඩිල්ෂාන් තම එක්දින දිවියෙහි 10 වැනි ශතකය ද තරංග 11 වැනි ශතකය ද වාර්තා කළහ. දෙදෙනාම ලෝක කුසලාන තරගවලදී ශතක 2 බැගින් සම්පූර්ණ කර ඇත.තරගයේ වීරයා සම්මානය දිනාගත් ඩිල්ෂාන් පන්දු 115කදී හතරේ පහර 10ක් හා හයේ පහර 2ක්, තරංග පන්දු 122කදී හතරේ පහර 12ක් හා හයේ පහරක් එල්ල කළහ. ශ්‍රී ලංකා ඉනිමේ ලකුණු 100 පන්දු 114 කදී, 200 වැනි ලකුණ පන්දු 214කදී වාර්තා විය.කාසියේ වාසිය දිනා මුලින් පන්දුවට පහරදීමට පැමිණි ස්ට්‍රවුස් හා බෙල් පීඩනයකින් යුතුව පහරදීමේ හේතුවෙන් 7 වැනි ඕවරයේ දීම සම්බන්ධතාව බිද වැටුණි. නායක ස්ට්‍රවුස්, ඩිල්ෂාන්ගේ පන්දුවක් කෙළින්ම කඩුල්ලේ වැදීමෙන් දැවි ගියේ ය. එවිට එංගලන්ත ලකුණු පුවරුව 29ක් විය. ලකුණු 31 දී බෙල් ලකුණු 25කට දවා ගැනීමට මැතිව්ස් සමත්විය.ට්‍රොට් හා බොපාරා තෙවැනි කඩුල්ලට ලකුණු 64 ක සම්බන්ධතාවයක් ගොඩනැඟූ අතර බොපාරා ලකුණු 31කට දවා ගැනීමට මුරලිදරන් සමත් විය. එංගලන්ත ඉනිමේ හොඳම සබඳතාව ගොඩනැගූ ට්‍රොට් හා මෝගන් 4 වැනි කඩුල්ලට ලකුණු 91ක් වාර්තා කළහ. උඩපන්දු 3ක් ලබාදුන්න ද ඒවා අතහැරීමේ ප්‍රතිඵලයක්වූ මෝගන්ගේ අර්ධ ශතකය වාර්තාවීමත් සමඟ මාලිංග මෝගන්ගේ කඩුල්ල ලබා ගත්තේ ය.මෝගන් ලකුණු 17ක් ලබා සිටියදී සමරවීරට ලබාදුන් පහසු උඩ පන්දුවක් අතහැරුණු අතර ලකුණු 31දී මැතිව්ස් හා ලකුණු 34 දී හේරත් උඩ පන්දු අතහැරියහ.එංගලන්ත ඉනිමට ජීවයක් ගෙනදුන් ට්‍රොට් ලකුණු 86ක් ලබා සිටියදී දැවී ගියේ මුරලිදරන් එවූ පන්දුවකට ජයවර්ධන අතට උඩ පන්දුවක් දීමෙනි.තරගයෙන් අනතුරුව මාධ්‍ය වෙත අදහස් දැක්වූ නායක සංගක්කාර පැවැසුවේ කාසියේ වාසිය අහිමි වීමෙන් පසු මුල් පන්දුවේ සිට හොඳින් ක්‍රීඩා කිරීමට සියලු ක්‍රීඩකයන් එක් වූ බවය. ඒ සඳහා සියලු ක්‍රීඩකයන් කණ්ඩායම් හැඟීමෙන් ක්‍රීඩා කළ බව හෙතෙම පැවැසීය.“නවසීලන්තය අවසාන තරගයට එන්න උපක්‍රම යොදන බව දන්නවා. එයට හොඳ පිළිතුරක් අපෙන් ලැබෙනවා. අපේ කණ්ඩායම දැන් මානසිකව ඉහළ මට්ටමක සිටිනවා” යැයි සංගක්කාර පැවැසීය.“මේ සාර්ථක පිතිහරඹය ඉදිරියටත් ගෙන යෑම මගේ අරමුණයි. මෙවර ලෝක කුසලානය ශ්‍රී ලංකාව සතු වෙනවා” ඩිල්ෂාන් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=s1103282</link>
    <topic> ශ්‍රී ලංකා - එංගලන්ත තරගයෙන් බිහි වූ එක්දින ක්‍රිකට් වාර්තා</topic>
    <author/>
    <content>එංගලන්තයට එරෙහිව ශ්‍රී ලංකාව ලැබූ ජයග්‍රහණය ලෝක කුසලාන තරග ඉතිහාසයේ කඩුලු කිසිවක් බිඳ නොවැටී දෙවැනි වර පන්දුවට පහරදී ලබාගත් විශාලතම ජයග්‍රහණය වේ. ඊට පෙර 1992 ලෝක කුසලතා තරගමාලාවේදී කොදෙව් පිල පාකිස්තානයට එරෙහිව කඩුලු කිසිවක් නොදැවී ලකුණු 221ක් ලබා තරගයේ ජය හිමි කර ගත්තේ ය.ඩිල්ෂාන් හා තරංගගේ ද්විත්ව ශතක සම්බන්ධතාව මෙවර තරගමාලාවේ ඔවුන් ලැබූ දෙවැනි ද්විත්ව ශතක සම්බන්ධතාව වේ. එය ලෝක කුසලාන කරන ඉතිහාසයේ එකම තරගමාලාවක් තුළ දෙවරක් එකම පිතිකරු යුගළය ද්විත්ව ශතක සම්බන්ධතාවයක් ගොඩ නැඟූ පළමු අවස්ථාව වේ.ලෝක කුසලාන තරග ඉතිහාසයේ ආරම්භක පිතිකරුවන් දෙදෙනාම ශතක රැස් කළ 2 වැනි අවස්ථාව ලෙස ඩිල්ෂාන් හා තරංග ලැබූ ශතක වාර්තා පොතට එක්විය. ආරම්භක පිතිකරුවෝ දෙදෙනාම ශතක රැස්කළ ජාත්‍යන්තර එක්දින තරග ඉතිහාසයේ 23 වැනි අවස්ථාව ද මෙය වේ.ශ්‍රී ලංකාව ලෝක කුසලතා තරග ඉතිහාසයේ කඩුලු 10 කින් තරගයෙන් ජය ගත් දෙවැනි අවස්ථාව මෙය වේ.පවර් ප්ලේ 1 (ඕවර් 1 – 10) ලකුණු 32 කඩුලු 2 පවර් ප්ලේ 2 (ඕවර් 10 – 15) ලකුණු 14, පවර් ප්ලේ 3 (ඕවර් 42 – 47) ලකුණු 23 කඩුලු 2 අතිරේක 9 (lb 3, W 6)පවර් ප්ලේ 1 (ඕවර් 1 – 10) ලකුණු 57, පවර් ප්ලේ 2 (ඕවර් 29 – 34) ලකුණු 40, අතිරේක 21 (b9, lb 6, W 6).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=s1103283</link>
    <topic>වසර 31 කට පසු ධර්මරාජ පිල ජයගනී</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ටී. බී. තෙන්නකෝන් අනුස්මරණ කුසලාන සඳහා මහනුවර ධර්මරාජ හා කිංස්වුඩ් අතර පැවැති 105 මහා ක්‍රිකට් තරගයෙන් මහනුවර ධර්මරාජ විදුහල කඩුලු 6 ක ජයක් හිමි කර ගැනීමට සමත් විය.ධර්මරාජ විදුහල වසර 31 කට පසුව ජය අත්කර ගැනීම විශේෂ සිදුවීමකි. මීට පෙර ජනක මෙන්ඩිස් ගේ නායකත්වයෙන් ධර්මරාජ පිල 1980 දී ජය වාර්තා කර ඇත.කිංස්වුඩ් පළමු ඉනිම (ඕවර 38.5) 117 - නිසිත වීරකෝන් 50 ලක්සිත මදුෂාන් 30නුවන් කරුණාරත්න 34/3, දෙනෙත් ලංකා 33/3)ධර්මරාජ පළමු ඉනිම (ඕවර් 48) 169/6 - සසිත් ගුණසේකර 56, සඳුන් වීරක්කොඩි 43.(ලක්මාල් හෙට්ටියාරච්චි 30/2, යසිටූ අතුකෝරල 21/2)කිංස්වුඩ් දෙවැනි ඉනිම (ඕවර් 68.1) කට 127 - ලක්ෂිත මදුෂාන් 31, එස්. ප්‍රේමවර්ධන 20නුවන් කරුණාරත්න 36/3, ලහිරු හේරත් 6/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=s1103284</link>
    <topic>පොන්ටින් - ස්මිත් නායකත්ව අර්බුදයක</topic>
    <author/>
    <content>තම ඉරණම රඳා පවතින්නේ ඕස්ට්‍රේලියානු තේරීම් කමිටු නිලධාරීන් අත බව ලෝක කුසලාන තරගමාලාවේ අර්ධ අවසන් පූර්ව වටයේ දී ඉන්දියාව වෙතින් පරාජයට පත්ව තරගාවලියෙන් ඉවතට විසි වූ ඕස්ට්‍රේලියානු පිලේ නායක රිකී පොන්ටින් ප්‍රකාශ කෙළේ ය.1996 වසරේ ලෝක කුසලාන තරගමාලාවේ සිට නොකඩවා 2007 වසරේ තරගමාලාව වනතුරු අවසන් මහා තරගය සඳහා සුදුසුකම් ලබා ගැනීමට සමත් වූ ඕස්ට්‍රේලියාව අර්ධ අවසන් පූර්ව වටයෙන් ඉවතට විසිවූයේ වසර 15කට පසුව ය.පසුගිය වසරේ එංගලන්තයට අළු බඳුන ටෙස්ට් තරගමාලාව පරාජය වීමෙන් පසුව පොන්ටින්ගේ නායකත්වයට දැඩි විවේචන එල්ල විය. 36 හැවිරිදි පොන්ටින් ඕස්ට්‍රේලියානු පුවත්පතකට තීරු ලිපියක් ලියමින් සඳහන් කෙළේ මෙවර තරගමාලාව ඔහුගේ අවසන් ලෝක කුසලාන තරගමාලාව බවය. එමෙන්ම සිය ක්‍රීඩා අනාගතය රඳා පවතින්නේ ඕස්ට්‍රේලියානු ක්‍රිකට් තේරීම් කමිටු නිලධාරීන් අත බව ද ඔහු සඳහන් කර තිබිණි.කෙසේ නමුත් ඉදිරි දින කීපය තුළ සිය ජාත්‍යන්තර ක්‍රිකට් දිවිය පිළිබඳව තීරණයක් ගන්නා බව පොන්ටින් ප්‍රකාශ කෙළේ ය.මේ අතර අර්ධ අවසන් පූර්ව වටයේ දී විශ්මිත ලෙස නවසීලන්තයට පරාජය වූ දකුණු අප්‍රිකානු පිලේ නායක ග්‍රෙහැම් ස්මිත් සඳහන් කෙළේ දකුණු අප්‍රිකානු පිල පරාජයේ අළු පිස දමා ඉක්මනින්ම යළි නැඟී සිටිනු ඇති බවය.“මෙය දකුණු අප්‍රිකානු ක්‍රිකට් පිලට ඉතා දුෂ්කර කාලයක්. අපිට දස්කම් අතින් පොහොසත් හොඳ ක්‍රීඩකයන් රැසක් සිටිනවා. අනාගතයේ දී අපිට විශිෂ්ටතම කණ්ඩායමක් ලෙස යළි නැගී සිටිය හැකියි.” ස්මිත් සඳහන් කෙළේ ය.“දකුණු අප්‍රිකානු ක්ෂේත්‍රයට මට කළ හැකි දේ තව තිබෙනවා. ඉදිරියේ දී කණ්ඩායම් ජ්‍යෙෂ්ඨ ක්‍රීඩකයකු විදිහට සේවය කරමින් පිතිහරඹය ගැන වැඩි අවධානය යොමු කළ යුතු බවත් මට හැඟෙනවා.නායකත්වයට සමුදීමට ස්මිත් අදහස් කර ඇති බව ඉන් පැහැදිලි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=s1103285</link>
    <topic>රාජකීය විදුහලට කඩුලු 7ක ජයක්</topic>
    <author>ෆවුස් මොහොමඩ්</author>
    <content>විශිෂ්ට පිතිහරඹයක නිරත වූ රාජකීය පිලේ නායක රමිත් රඹුක්වැල්ල නායකත්වයේ ඉනිමක් ක්‍රීඩා කරමින් සාන්ත තෝමස් විදුහල සමග එස්. එස්. සී. පිටියේ පැවැති වාර්ෂික එක්දින තරගයෙන් කඩුලු 7 ක ජයක් කරා තම කණ්ඩායම මෙහෙයවීමට සමත් විය.වසර 36 ක රාජකීය සාන්ත තෝමස් එක්දින තරග ඉතිහාසයේ ශතකයක් රැස් කළ තුන්වැනි පිතිකරු ලෙසට වාර්තා පොතට එක්වූ රඹුක්වැල්ල නොදැවී ලකුණු 103 ක් රැස් කළේය.ඔහුගේ ශතකයට පන්දු 82 ක් වැය වූ අතර හතරේ පහර 13 ක් හා හයේ පහරක් ඇතුලත් විය.වරුණ දිසානායක සමග එක්ව පළමු කඩුල්ලට ලකුණු 149 ක අනගි සම්බන්ධතාවයක් ගොඩනැගීමටද රඹුක්වැල්ල සමත් විය.අයහපත් කාලගුණ තත්වය හේතුවෙන් ඕවර 41 කට සීමාවූ මේ තරගයේ කාසියේ වාසිය දිනූ රාජකීය විදුහල් නායකයාගේ ආරාධනයෙන් පිටියට පිවිසි සාන්ත තෝමස් පිල ලකුණු 167 කට සීමා කිරීමට රාජකීය පිලේ දේවින්ද් පත්මනාදන් ඇතුළු පන්දු යවන්නෝ සමත් වූහ. පත්මනාදන් ලකුණු 34 කට කඩුලු 4 ක් දවාලීය.තරගයේ ජය අත්කර ගැනීමට රාජකීය විදුහලට වැය වූයේ ඕවර 27.5 ක් පමණි.සාන්ත තෝමස් පිල – 167 (ඕවර 40.5)නියෝමල් වික්‍රමසේකර 34, සචින් පීරිස් 29, රමිත් ගුණරත්න 15 (දේවින්ද් පත්මනාදන් 34 / 4, ගව්රන් දේවා 24 / 2)රාජකීය පිල – 168 / 3 (ඕවර 27.5)රමිත් රඹුක්වැල්ල නොදැවී 103, වරුණ දිසානායක 48.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=s1103286</link>
    <topic>පාකිස්තාන – ඉන්දීයා තරගය නැරඹීමට පාකිස්තාන ජනපතිට ඇරයුම්</topic>
    <author>මොහාලි (ඒ.එෆ්.පී)</author>
    <content>2008 වසරේ සිදුවූ මුම්බායි ත්‍රස්ත ප්‍රහාරයෙන් පසුව ඉන්දියාව හා පකිස්තානය අතර පැවැත්වෙන පළමු ක්‍රිකට් තරගය වන ලෝක කුසලාන තරගමාලාවේ අවසන් පූර්ව තරගයේ ආරක්ෂාව සඳහා 30,000කට ආසන්න පොලිස් නිළධාරීහු පිරිසක් ජංගම මුර සංචාරයේ යොදවා තිබේ.ඊට අමතරව තරගය පැවැත්වෙන දිනයේ දී මොහාලි ක්‍රීඩාංගණය ආශ්‍රිතව 2000ක පමණ ආරක්ෂක නිලධාරීහු ප්‍රමාණයක් විශේෂ ආරක්ෂාව සඳහා යෙදවීමට ද නියමිතය.දෙපිලෙහි ක්‍රීඩකයන් ලැගුම් ගන්නා චන්දිගාර් හි සුපිරි ටාජ් හෝටලය අසළ දැනටමත් විශේෂ ආරක්ෂක නිළධාරීහු 1000ක් සේවයේ යොදවා සිටිති. සම්ප්‍රදායික පසමිතුරන් ලෙස සැළකෙන ඉන්දියාව හා පකිස්තානය අතර පැවත්වෙන මේ තීරණාත්මක තරගය නැරඹීම සඳහා ඉන්දීය අග්‍රාමාත්‍ය මන්මෝහන් සිං මහතා ද සහභාගි වීමට නියමිතය.පකිස්තානු අග්‍රාමාත්‍ය යුසුෆ් රාසා ගිලානි හා ජනාධිපති අසීෆ් අලි සර්දාරි යන මහත්වරුන්ටද තරගය නැරඹීමට පැමිණෙන ලෙස ඉන්දීය අග්‍රාමාත්‍යවරයා විශේෂ ආරාධනාවක් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=s1103287</link>
    <topic>මලල ක්‍රීඩා මුල් පුටුව මේජර් ජෙනරාල් පාලිතට</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ සභාපති ලෙස නැවැත වරක් මේජර් ජෙනරාල් පාලිත ප්‍රනාන්දු මහතා නිතරගයෙන් තේරී පත්විය. පෙරේදා ශ්‍රී ලංකා මලල ක්‍රීඩා සංගම් මූලස්ථානයේ පැවැති වාර්ෂික නිලවරණයේදී එහි ලේකම් ලෙස ජී. එල්. එස්. පෙරේරා නිතරගයෙන් තේරුණි.භාණ්ඩාගාරික හා සටහන්කරු තනතුරු සඳහා ඡන්ද විමසීමක් නොපැවැත්වුණි. එහෙත් උප සභාපති සහකාර ලේකම් හා සහකාර භාණ්ඩාගාරික තනතුරු සඳහා ඡන්ද විමසීමක් පැවැත්වුණි.මෙවර හිටපු උප සභාපතිවරු කිහිපදෙනෙකුට තනතුරු අහිමි වී ගියහ.නිලධාරි මණ්ඩලය මෙසේය. සභාපති - ජෙනරල් පාලිත ප්‍රනාන්දු (නිතරගයෙන්), ලේකම් - ජී. එල්. එස්. පෙරේරා (නිතරගයෙන්), භාණ්ඩාගාරික චන්දන ඒකනායක (නිතරගයෙන්), උප සභාපතිවරු (තනතුරු 6) ප්‍රේමා පින්නවල (ඡන්ද 72), කුමුදු ශ්‍යාමල් ප්‍රනාන්දු (ඡන්ද 62), ටී. එන්. දේවේන්ද (ඡන්ද 61), කර්නල් සුදත් මඩුගල්ල ඡන්ද 58), වින්ග් කමාන්ඩර් දීපාල් මුණසිංහ (ඡන්ද 48), අජිත් නාරගල (ඡන්ද 47), අනිල් වීරසිංහ (ඡන්ද 38), එස්. ඩබ්ලිව්. නිමල්සිරි (ඡන්ද 38), පී. එච්. ඩී. වෛද්‍යතිලක (ඡන්ද 27)සහකාර ලේකම් (තනතුරු 1)බර්නාඩ් පෙරේරා (ඡන්ද 52), යස රෝහණ ද සිල්වා (ඡන්ද 33) සහකාර භාණ්ඩාගාරික (තනතුරු 1)ඔලිවර් ප්‍රනාන්දු (ඡන්ද 57), එම්. කේ. උපාලි (ඡන්ද 38), සටහන්කරු (නිතරගයෙන්)- සමන් කුමාර.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=f1103281</link>
    <topic>විපක්ෂයේ අර්බුදය ප්‍රතිඵලවලින් පේනවා</topic>
    <author>සාකච්ඡා කෙළේ උදිත ගුණවර්ධන</author>
    <content>පළාත් පාලන මැතිවරණය මුල් අදියරේදීත් ඔවුන් මේ දේම තමයි කිව්වේ. එයාලට පහසුවෙන් දිනන්න පුළුවන් ආණ්ඩුවට යන එන මං නැහැ කියලා. ඒත් මැතිවරණයේ ප්‍රතිඵලය එද්දී අපට ඉතාමත් විශිෂ්ට ජයග්‍රහණයක් අත්පත් කර ගන්න පුළුවන්කම ලැබී තිබුණා.එදා විපක්ෂය ඉදිරියට පත් ප්‍රමුඛම සටන් පාඨය වුණේ ජීවන මිල වැනි ආර්ථික සාධකයි. ඒත් ඔවුන් කිසිම මොහොතක මේ තත්ත්වයට විකල්පයක් විදිහට වැඩපිළිවෙළක් ඉදිරිපත් කෙළේ නැහැ.පළාත් පාලන මැතිවරණයක අරමුණ විය යුත්තේ ජාතික දේශපාලන කරුණු නොවන බව ජනතාව තේරුම් ගත්තා. එහෙත් එජාපය හෝ ජවිපෙ මේ තත්ත්වය නිසි විදිහට තේරුම් ගත්තේ නැහැ. ඔවුන් ලැබූ අන්ත පරාජයට මේ තත්ත්වයත් විශාල ලෙස බලපෑවා. ජන විඥානය තේරුම් නොගත් ඕනෑම පුද්ලයකුට දේශපාලන පක්ෂයකට අවසානයේ දී අත්වන්නේ මෙවැනි පරාජයන් තමයි.අද එජාපය තුළ අර්බුදය නිමා වුණා කියා කීවාට දැන් තමයි අර්බුදය ආරම්භ වෙලා තිබෙන්නේ. අද මේ පක්ෂය තුළ පැහැදිලි බෙදීමක් තිබෙනවා. මේ නිසා ඔවුන්ට ඉදිරි දේශපාලන ගමනක් ඇතැයි අපට සිතන්න බැහැ. එජාපය බලය වෙනුවෙන් ගහ මරා ගනිද්දී අප පක්ෂ රාශියක එකමුතුවෙන් සෑදී සන්ධානයක් විදිහට රට සංවර්ධනය කරමින් විශාල ගමනකට මුල පුරා තිබෙනවා. ඒ ගමනට ජනතා ආශිර්වාදයත් නොඅඩුව ලැබෙනවා.විපක්ෂය එවැනි මතයක් නිර්මාණය කරගෙන මනෝ ලෝකයක ජීවත් වෙන්න පුළුවන්. ඒත් මහ පොළොව මත තිබෙන්නේ ඊට වඩා වෙනස් තත්ත්වයක්. මහ නගර සභා, නගර සභා මැතිවරණවලදීත් එක්සත් ජනතා නිදහස් සන්ධානයට අතිවිශිෂ්ට ජයග්‍රහණයක් ලබාගැනීමට පුළුවන්කම ලැබෙනවා. ඒක ස්ථිරව කියන්න පුළුවන්.මේ මොහොත වන විට රට තුළ අපට ලැබී ඇති වාසිදායක තත්ත්වය අනුව කොළඹ මහ නගර සභාව, දෙහිවල ගල්කිස්ස පමණක් නොව රට පුරා ඇති මහ නගර සභා සියල්ලම ජයග්‍රහණය කිරීමට අපට පුළුවන්කම තිබෙනවා. නාගරික ජනතාව තුළත් රජය පිළිබඳවත් ජනාධිපතිතුමාගේ සංවර්ධන වැඩපිළිවෙළ ගැනත් විශාල පැහැදීමක් තිබෙනවා. ඒ වගේම නගරය තුළ එජාපය ගැන තිබූ කැමැත්ත අද වෙද්දී සෝදා පාලුවට ලක් වෙලා ඉවරයි. මේ හැම කාරණයක්ම ගෙන බැලුවහම ගමේ වගේම නගරයේත් බලය එක්සත් ජනතා නිදහස් සන්ධානය සතු වෙනවා. එය ඉරහඳ වගේ ස්ථිරයි.මේ උදාවෙලා තිබෙන්නේ ආණ්ඩු විරෝධය ඉස්සරහට ගන්න මොහොතක් හෝ පටු වාදබේද මුල්කර ගෙන දේශපාලනය කරන කාලයක්වත් නොවෙයි. සියලු දෙනා එක්ව රට නැංවීමට කටයුතු කළ යුතු මොහොතයි. මා මේ මොහොතේ දේශපාලන බේදයකින් තොරව සියලු දෙනාටම ඇරයුම් කරනවා ජනාධිපතිතුමා සමඟ රට සංවර්ධනයේ මාවතේ රැගෙන යාමට ඉදිරියට එන්න කියලා.මහින්ද රාජපක්ෂ කියන්නේ ගමෙන් පැමිණ අදත් ගම අත නොහැර සිටින නායකයෙක්. ඔහු ගම වෙනුවෙන් විශාල වැඩ ප්‍රමාණයක් ඉටු කළා. සාධාරණ විදිහට කියනවනම් ගමට විශාලම වැඩ ප්‍රමාණයක් ඉටු කෙළේ ජනාධිපතිතුමා සහ එතුමාගේ නායකත්වය සහිත මේ ආණ්ඩුවයි. මේ සේවය ගැන විශාල ඇගයීමක් ජනතාව තුළ තිබෙනවා. ජවිපෙත් 1994 සිට පාර්ලිමේන්තුවේ පළාත් සභාවේ වගේම ප්‍රාදේශීය සභාවේත් සිටියා. ඒ වගේම ඔවුන් ආණ්ඩු පක්ෂ සමඟත් ප්‍රබල හවුල් කාරයෙක් විදිහට සිටියා. ඒත් මේ අය අද වෙනකම් ගමට කළ දෙයක් නැහැ.අපේ ගම්වල සිරිතක් තියෙනවා මරණයක්, විපතක් සිදු වුණාම ඔවුන්ගේ දුක සැප බැලීමට යාමේ. රජරට පමණක් නොවෙයි මුළු රටේම එහෙමයි. අප වුණත් දහසක් වැඩ තිබුණත් මොන තරම් කාර්ය බහුල වුණත් ගමේ මිනිහෙක් විපතට වැටුණාම එතැනට යනවා. අවශ්‍ය ආධාරය උපකාරය කරනවා. මෙහි දී අප දේශපාලන පක්ෂය ආගම ජාතිය බලන්නේ නැහැ. ඒත් ජනතා විමුක්ති පෙරමුණ තුළ මේ සිරිතවත් නැහැ. ඡන්දෙට එනවා. පෝස්ටර් ගහනවා ඡන්දෙ ගන්නවා යනවා. ආයෙත් ලබන ඡන්දය වෙනකම් සද්දයක් නැහැ. මේ මම සරල උදාහරණයක් විතරයි පෙන්වා දුන්නේ.මේ විදිහට තමයි ඔවුන් හැම කාරණයකදීම කටයුතු කරන්නේ. 1994 ඉඳලා ජවිපෙන් සිදුවුණ දෙයක් නැහැ. මුලින් මුලින් ගමේ මිනිස්සු ජවිපෙ සෝබන වැඩවලට රැවටුණත් පසුවට ඔවුන් තේරුම් ගත්තා මේ කරන්නේ බොරුවක් කියලා. මා හිතන විදිහට ජවිපෙ දේශපාලන වශයෙන් මිය යමින් තිබෙන්නේ. මේ පාර ගත්ත ඡන්ද ලක්ෂ දෙකත් ලබන මැතිවරණය වෙද්දී පල්ලම් බහින එක ස්ථිරයි.අප ආණ්ඩුවක් විදිහට ජනතාව පැත්තෙන් බලා ලබාදෙන්න පුළුවන් උපරිම සහනය ලබාදීමට කටයුතු කළා. වෙනත් රටකට මෙවැනි තත්ත්වයක් ඇති වුණා නම් සුබසාධන කටයුතු නිසි විදිහට කර ගන්න බැරිව ජනතාව විශාල පීඩනයකට ලක්වීමට ඉඩ තිබුණා. ඒත් අපට පුළුවන් වුණා මේ හැම හානියක්ම කඩිනම්ව යථා තත්ත්වයට පත් කරන්නට.මේ වෙද්දී ගංවතුරෙන් යම් හානියක් වුණානම් ඒ සියල්ල යථා තත්ත්වයට පත්ව තිබෙනවා වගේම හානියට පත් වූ රජරට ශිෂ්ටාචාරයම දැන් නැවත නැඟී සිටිමින් තිබෙනවා.තරුණයකු විදිහට බලද්දි තරුණයන්ටම සුවිශේෂ වූ ප්‍රශ්න තිබෙන බවක් මා දකිනවා. ඒ අතරින් ප්‍රබලව මතුවෙලා එන්නේ විරැකියාව හා ආර්ථික ගැටලු යන විෂයන්. එයට විසඳුම් ලබා දීමට රජය වැඩපිළිවෙළක් ක්‍රියාත්මක කරනව. මෙහි දී වෘත්තීය පුහුණුව කෙරෙහිත් යොමුවීම වැදගත්. වෘත්තීය අධ්‍යාපනය ගැන පොදුවේ ආකල්පමය වෙනසක් ඇති විය යුතුයි.අප දූ පුතුන් නංගිලා මල්ලිලා විධිමත් අධ්‍යාපනය ලබන අතර එයට සමගාමීව වෘත්තීය පුහුණුවක්, ඉංග්‍රීසි භාෂා පුහුණුවක් ද ලැබිය යුතුයි.අද සමාජය තුළ හොඳ වෘත්තීය පුහුණුවක් තිබෙනව නම්, ඉංග්‍රීසි දැනුමක් තිබෙනවානම් රැකියාවක් සොයාගන්න එක එතරම් අපහසු දෙයක් වෙන්නේ නැහැ. සාමාන්‍ය පෙළ, උසස් පෙළ පාස් වුණා. විශ්වවිද්‍යාලයේ උපාධිය තිබුණත් මේ විරැකියා ගැටලුවෙන් ගැලවෙන්න බැහැ අනිවාර්යෙන් ම වෘත්තීයමය හැකියාවන් හෝ ඉංග්‍රීසි දැනුමක් තිබිය යුතුයි.මා ඒ දේ නිකම්ම කියනවා නොවෙයි උදාහරණයකුත් පෙන්වන්නම් ජර්මන් ටෙක් ආයතනය පාලනය වන්නේ අප අමාත්‍යාංශය යටතේයි මෙහි පාඨමාලා හදාරන්නෙකුට වරදින්නේ නැහැ රැකියාවක් ෂුවර් අද ඕස්ට්‍රේලියාවේ පමණක් මෙහි ඉගෙනුම ලැබූ විශාල පිරිසක් රැකියාව කරනවා.මෙතැන දි අවධානය යොමුවන්නේ විධිමත් අධ්‍යාපනය ගැන නෙවෙයි වෘත්තීය සුදුසුකම් පිළිබඳවයි. ඒ නිසා මාත් තරුණයකු විදිහට මගේ ම සහෝදර සහෝදරියන් වැනි ඔබෙන් ඉල්ලා සිටිනවා වෘත්තීය අධ්‍යාපනය පිළිබඳවත් අවධානය යොමු කරන්න කියලා. එහෙම වුණොත් ඔබට වරදින්නේ නැහැ.ජනාධිපතිතුමාටත් විශාල අවශ්‍යතාවයක් තිබෙනවා. මේ ආයතනය නැවත නගා සිටුවීමට. ඒ නිසා තමයි ඩලස් අලහප්පෙරුම මහතා වැනි නිර්මාණශීලි අදහස් ඇති ඇමැතිවරයෙකුට එහි වගකීම භාර දෙන්නේ මෙහි දී තරුණයකු විදිහට මටත් යම් වගකීමක් පවරා දීමට ජනාධිපතිතුමා කටයුතු කර තිබෙනවා.නියෝජ්‍ය ඇමැතිවරයා ලෙස ඩලස් ඇමැතිතුමා සමඟ තරුණ සේවා සභාව නැවත නගා සිටුවීමට අවශ්‍ය සැලැසුම් හා ක්‍රියාමාර්ග දැනටමත් ආරම්භකර තිබෙනවා. අපේ අරමුණ වෙලා තිබෙන්නේ තරුණ පරපුරට ඵලදායි ආයතනයක් බවට තරුණ සේවා සභාව පත් කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=f1103282</link>
    <topic>මවුපියන් සැමවිටම දරුවන්ට ආදර්ශවත් විය යුතුයි</topic>
    <author/>
    <content>සම්බුද්ධ ජයන්තිය සහ සම්බුද්ධත්ව ජයන්තිය කියන්නේ දෙකක්. සම්බුද්ධ ජයන්තිය ආරම්භයේදී තිබුණු තත්ත්වය හා වර්තමානයේ ඇති වී තිබෙන නාම ප්‍රබෝධය ගැන අපි කල්පනා කළ යුතුයි.බුද්ධ කාලයේදී දඹදිව පැවැති සත්‍ය ඉතා හොඳින් පැහැදිලි වන කාරණයක් ලෙස මුල්මධර්ම දේශනය හැදින්විය හැකියි. මෙම ධර්ම දේශනාව තුළ පැහැදිලි කළ ඉතා වැදගත් කරුණු දෙකක් වන්නේ කාමසුඛල්ලිකානු යෝගය සහ අත්ථකිලමකානු යෝගයයි. මෙම අන්ත දෙකම භික්ෂුන් වහන්සේලා විසින් අත්හළ යුතු බව බුදුරජාණන් වහන්සේ දේශනා කළා.වර්තමාන සමාජය දෙස බලන විට මුළු ලෝකයම කාමසුඛල්ලිකානු යෝගයේ ඇලී ගැලී වාසය කරන බව අපට ඉතා හොඳින් පැහැදිලි වෙනවා. මෙම ජීවන රටාව බෞද්ධ ජනතාව අතර පමණක් නොව සමස්ත ලෝකවාසීන් අතරම දක්නට ලැබෙනවා.තවද බුදුරජාණන් වහන්සේ තම මුල්ම ශ්‍රාවක පිරිසට අවවාද ලෙස දේශනා කළේ ‘ බ්‍රහ්ම චරියං පකාසේථ” කියලයි. ඒ කියන්නේ ‘ බ්‍රහ්ම චර්යාව ප්‍රකාශ කරව්’ යන්නයි. බ්‍රහ්ම චරයාව යන්නෙහි සාමාන්‍ය තේරුම ‘ ශ්‍රේෂ්ඨ හැසිරීමයි. දෙදෙනෙකු එක මඟ නොයා ජනතාවට මේ ශ්‍රෙෂ්ඨ හැසිරීම පිළිබඳ අවබෝධ කර දෙන ලෙසට එහිදී අවවාද කළා.අපේ බණ පොතේ තිබෙන වසල සුත්‍රය හා පරාභව සුත්‍රය යන සුත්‍රවලින් පැහැදිලි වන්නේත් තත්කාලීන සමාජ තත්ත්වය නැතහොත් සමාජයේ තිබුණු වැරැදි හැසිරීම් පිළිබඳවයි. අනෙක් අතට මහා මංගල සූත්‍රයේ දේශනා කර තිබෙන්නේ මනුෂ්‍යයා අනුගමනය කළ යුතු කරුණු කාරණා පිළිබඳවයි.අපි අද 2600 වැනි සම්බුද්ධත්ව ජයන්තියට මුහුණ දී සිටින්නේ අපිට මතකයි, 1956 සම්බුද්ධ ජයන්තිය වෙලාවෙදී මේ රටේ අමුතුම ප්‍රබෝධයක් ඇති වුණා. සම්බුද්ධ ජයන්තියට මුල්වූ ථෙරවාදී බුදුදහම පවතින රටවල් අතර ශ්‍රී ලංකාව ප්‍රමුඛස්ථානය ගත්තා.ඒ මොහොතේ ආගමික දියුණුවට තිබූ අඩුපාඩු මොනවාද කියා සොයා බලා ඒවා සම්පූර්ණ කිරීමට එවකට පැවති රජයත් භික්ෂුන් වහන්සේලාත් මහජනතාවත් පියවර ගත්තා. ඒ යටතේ බෞද්ධ විශ්ව කෝෂය, සිංහල විශ්ව කෝෂය ආදී ග්‍රන්ථත් ත්‍රිපිටකයත් ක්‍රමානුකූලව ඒ කාලය වන විට සිටිය ඉතා සුදුසු පඬිවරයාණන් වහන්සේලා කැඳවලා සකස් කළා.නමුත් අපේ රටට පෙර එංගලන්තයේ සිටි ‘ රීස් ඩේවිස්’ පඩිතුමා ත්‍රිපිටකය ඉංගී‍්‍රසියෙන් මුද්‍රණය කර තිබුණා. අපේ රටේ ත්‍රිපිටකය ක්‍රමානුකූ®ලව සකස් කළේ 2500 වැනි සම්බුද්ධ ජයන්තිය වෙලාවේ.ලෝකය පුරා ව්‍යාප්ත වී තිබෙන්නේ මේ ආකාරයට මෙරටේ සකස් කළ අටුවා ටීකා ග්‍රන්ථ . 1956 සම්බුද්ධ ජයන්ති වර්ෂයේදී එම ග්‍රන්ථ ප්‍රචාරය කළා පමණක් නොව මේ පොත පත නිසා බෞද්ධ ප්‍රබෝධයකුත් ඇති වුණා. රජයේ අනුග්‍රහය ඇතිව නිකායත්‍රයේ මහා සංඝයා වහන්සේලාගේ උපදෙස් අනුව මෙරටේ ප්‍රතිපත්ති ගරුක සමාජයක් ඇති කිරීමටද කටයුතු කළ බව අපට මතකයි.එදා ඒ ආකාරයට ආගමික පසුබිම නිර්මාණය වුවත් වර්තමාන තත්ත්වය ගැන බැලුවාම බෞද්ධයන් හැටියට ආගමික වශයෙන් සතුටුවීමට හැකියවක් නෑ. අද සමාජය නොයෙක් විදියට දුෂණය වෙලා. ඒ වගේම විවිධ රටවල තිබෙන දුෂිත වැඩපිළිවෙළවල් මෙරට ආක්‍රමණය කිරීමට පටන් අරන්. බුද්ධ කාලයේ සිට පැවැති එක්තරා සංස්කෘතියක් අපට උරුමව තිබෙනවා.එය පංචශීලය පදනම් කරගත් ප්‍රතිපත්ති මාලාවක්. නමුත් අද පංචශීලය ආරක්ෂා කරන පිරිස විරලයි. ජනගහණය වැඩියි. විද්‍යා හා තාක්ෂණය ඉතාම උසස් තත්ත්වයට පත්වෙලා. ඒවා එසේ වුවත් ආගමානුකූලව සදාචාරවත් සමාජයක් පවත්වාගෙන යාමේදී බාහිර උපද්‍රව රාශියක් පැන නගිනවා.ඒ නිසා රජයත් මහා සංඝයා වහන්සේලාත් මහජනතාවත් කල්පනා කර තිබෙනවා 2600 වැනි සම්බුද්ධත්ව ජයන්තිය සමරන මේ අවස්ථථාවේදී අලුත් ප්‍රබෝධයක් ඇතිකළ යුතුයි කියලා . එහිදී විශේෂයෙන් ආගමානුකූල ජීවිතක් ගත කිරීමට අවශ්‍ය වටපිටාව නිර්මණය විය යුතුයි. එය නීති පනවා කළ නොහැකියි.බෞද්ධයාගේ ජීවන පැවැත්ම ඉතා හොඳින් සිගාලෝවාද සූත්‍රයේ පෙන්වා දී තිබෙනවා. සිගාලෝවද සුත්‍රය පටන් ගන්නෙ පවුලෙන් . සමාජයේ තිබෙන ඉතා කුඩා ම ඒකකය පවුල. ඒ කියන්නේ ස්වාමියා සහ භාර්යාව.මේ දෙදෙනාගේ තත්ත්වය ගැන වර්තමානයේදී අපිට සතුටු වීමට හැකියාවක් නෑ. පවුල් ආරවුල්, දික්කසාද, එන්න එන්නම වැඩිවෙලා. දෙදෙනෙක් නීත්‍යනුකූලව විවාහවීමට පෙර ඉදිරියේදී ජීවත් විය යුත ආකාරය පිළිබඳව සිතිය යුතුයි. පුද්ගලයන් දෙදෙනෙකු වුණාට විවාහ වූ පසුව එක ම හදවතකින් දෙදෙනම ජීවත් විය යුතුයි.එසේ නොවුණහොත් ඒ විවාහය සාර්ථක වන්නේ නෑ. මෙයට හොඳම නිදර්ශනය පක්ෂගෝතක ජාතකය “ එක්තරා අඹු සැමි යුවලක් පොලියට මුදල් දීම ජීවනෝපාය කර ගනිමින් ජීවත් වුණා. එහිදී පොලී මුදල් එකතු කිරීමට බොහෝ දුර බැහැර ප්‍රදේශවලට යාම සිරිතක්.මෙහෙම පොලී සල්ලි එකතු කරන්න යන දවසක මේ යුවලට බඩගින්නක් ඇති වෙනවා. ඒ වෙලාවෙ එතැනට එනවා වැද්දෙක්. වැද්දා ළඟ පිළිස්සු තලගොයෙක් තිබුණා. මේ යුවලගේ බඩගින්න වැද්දාට තේරිලා අර පිළිස්සු තලගොයා දෙනවා කන්න. පසුව මේ කෑමත් අරගන ගහක් යටට යන මේ යුවල විඩා නිවා ගැනීමට වාඩි වෙනවා.ඒ වෙලවෙ පිරිමියා කාන්තාවට කියනවා මේ තලගොයා කන්න වතුර ටිකක් හොයාගෙන එන්න කියලා. කාන්තාව වතුර ගේන්න ගිය අතරෙ අර පිරිමියා මේ පිලිස්සු තලගොයා තනියම කනවා.වතුරත් අරන් ආව කාන්තාවට කියනවා, තලගොයා පැනලා ගියා කියලා. කාන්තාව දන්නවා තමන්ගේ මනුස්සයාගේ හැටි. ඒත් කමක් නෑ කියලා හිතලා නිශ්ශබ්ද වෙනවා. පසුව දෙදෙනම ජේතවනාරාමය කිට්ටුව තිබෙන පොකුණට යනවා වතුර බොන්න.ඒ වෙලාවෙ බුදුරජාණාන්වහන්සේ වැඩ ඉන්නවා දකින මේ යුවල එතැනට යනවා ධර්මය දේශනා කරන බුදුරජාණන් වහන්සේ මේ කාන්තාවගෙන් අහනවා ‘ ඔබගේ ස්වාමි පුරුෂයා ඔබට හොඳට සලකනවාද? ‘ කියලා එවිට කාන්තාව කියනවා . ‘ ස්වාමීනි, මම මේ මහත්තයාට හරි ආදරෙයි. ඒත් එයා මට ආදරේ නෑ කියලා’ පසුව බුදු රජාණන් වහන්සේ දේශනා කරනවා. කලබල වෙන්න එපා.තව ටික කලක් යද්දී ඔබගේ ඔය තත්ත්වය ස්වාමියාට අවබෝධ වී හොඳ පවුල් ජීවතයක් ගත කළ හැකි වෙනවා කියලා.” මේ කතාව තුළ විවාහ වෙන අයට හොඳ ආදර්ශයක් තිබෙනවා. ඒ තමා දුටු පමණින් කතා කළ පමණින් පුද්ගලයෙකු තෝරා නොගෙන හොඳට සොයා බලා සුදුසු කෙනා තෝරා ගත යුතුයි කියලා. කිසි විටෙක ඉක්මන් තීරණ නොගත යුතුයි. මෙය විවාහ වීමට සිටින අයටත් ඉතා වැදගත්.විවාහ වූ දෙදෙනෙක් මවුපියන් බවට පත් වූ පසුව තමාට දාව උපන් දරුවන් ගැන දැඩි විමසිල්ලෙන් ක්‍රියා කිරීම ඉතා වැදගත්. මවගේ රුධිරය කිරි කර පොවා ජීවිත පරිත්‍යාගයෙන් දරුවා හදා ගන්නවා. අපේ බණ පොතේ සඳහන් වන්නේ ‘ බ්‍රහ්මානි මාතා පිතරෝ ‘ කියලා මවුපියෝ බ්‍රහ්මයා වගේ ඒ කියන්නේ මෙත්තා, කරුණා, මුදිතා උපෙක්ඛා යන ලක්ෂණ මවුපියන් සතුයි, කියන එකයි.එනිසා තමන්ගේ දරුවන් සමාජයට වැඩ ඇති පිරිසක් ලෙස නිර්මාණය කළ යුතුයි. එසේ නොවුණහොත් දරුවන් විසින් මවුපියන් නොසලකා හරිනවා. අද වන විට මොනතරම් වැඩිහිටි නිවාස ප්‍රමණයක් මේ රටේ ඉදි වී තිබෙනවද? මේ වැඩිහිටි නිවාසවල ඉන්නේ දරුවන් හැදු මවුපියෝ. බොහෝ දෙනෙක් රටේ පිළිගත් හොඳ රැකියා කරන දරුවන්ගේ මවුපියෝ.දරුවන්ට දිය යුතු උතුම්ම ධනය අධ්‍යාපනයයි. මේවා ගැන බණ කිව්වාට වැඩක් න. සිගාල ගෘහපතියා තම පුතාට යහපත් ජීවිතයක් උදාකර දීමට ක්‍රියා කළ ආකාරය. බෞද්ධ පොතපතේ ඉතා හොඳින් පැහැදිලි කර තිබෙනවා.එයින් කියැවෙන්නේ යුතුකම් සහ අයිතිවාසිකම්. මවුපියන්ගේ යුතුකම දරුවන් හොදට හදන එක දරුවන්ගේ යුතුකම මවුපියන්ට හොඳට සලකන එක. මවුපියන්ගේ අයිතිවාසිකමක් තිබෙනවා දරුවන්ගෙන් සැලකිලි ලැබීමට. දරුවන්ගේ අයිතිවාසිකමක් තිබෙනවා මවුපියන්ගෙන් හරි මඟ දැක ගැනීමට.සමාජය ගොඩනැගීම ආරම්භ වන්නේ මෙතැනින් ගෙදර සියලු දෙනාම සවසට එකතු වී බුදුන් වැදීමට පුරුදු විය යුතුයි. හැන්දෑවට ගෙදරට හතර ගාතෙන් එන තාත්තාත් එක්ක කොහොමද බුදුන් වඳින්නේ. මේ සමාජය මෙහෙමවත් තිබෙන එක ගැන අපට පුදුමයි.දහම් පාසල් අධ්‍යාපනය දරුවන්ට ලබා දීම අනිවාර්යයි. දහම් පාසල් අධ්‍යාපනය ක්‍රමානුකූලව සකස් විය යුතුයි. එතැනින් පන්සල් ගැන දරුවාට මනා අවබෝධයක් ලබාදීම අවශ්‍යයයි. එහිදී පන්සිල් පද ගිරව් වග් තියෙව්වාට වැඩක් නෑ. එය හදවත සමග සම්බන්ධ විය යුතුයි.මුලින්ම තමන්ට තමන්ම අවෛරී වීම ඉගැන්විය යුතුයි. පසුව අන් අයටත් මෛත්‍රී වැඩීමට ඉගැන්විය යුතුයි. තමා මෙන්ම අන් අයත් ජීවත්වීමට කැමති බව වටහා දිය යුතුයි. අන්අයගේ ජීවිත උදුරා ගැනීමට අයිතියක් නෑ. පංචශීලය පදනම් කර ගෙන සියලු දෙනාට ජීවත්වීමට ඉඩ සැලසිය යුතුයි. මේ සම්බුද්ධත්ව ජයන්තියේදී ආගමානුකූලව කල්පනා කර ගුණ යහපත් පිරිසක් ඇති කිරීමට සැමගේ සහයෝය අත්‍යවශ්‍යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=f1103283</link>
    <topic>ධීවරයාටත් පාරිභෝගිකයාටත් හොඳ කලක්</topic>
    <author>බුද්ධිකා ඉඹුලාන සහ ධනුෂ්ක ගොඩකුඹුර ඡායාරූප - සුදත් මලවීර</author>
    <content>උතුර නැඟෙනහිර පළාත් ත්‍රස්තවාදයෙන් මුදාගෙන ධීවර ජනතාවට නිදහසේ ධීවර කර්මාන්තයේ නියැලෙන්නට ඉඩ සැකසීම පසුගිය කාලයේ රජයෙන් ධීවරයන්ට ඉටු වූ වැදගත්ම සේවය බව ජනාධිපති මහින්ද රාජපක්ෂ මහතා සඳහන් කෙළේ ය.ජනාධිපතිවරයා මේ අදහස් පළ කෙළේ පෑලියගොඩ ඉදි කෙරුණු මධ්‍යම මත්ස්‍ය වෙළෙඳ සංකීර්ණය විවෘත කිරීමේ අවස්ථාවේදී ය.ධීවර ජනතාව වෙනුවෙන් දිනමිණ පුවත්පත සමඟ ලබා දෙන “ඔරුවැල්ල” අතිරේකය ජනාධිපතිතුමාට පිළිගැන්වීමත් ලංකා බැංකුව මගින් ක්‍රියාත්මක කෙරෙන “දියවර දිරිය” ණය යෝජනා ක්‍රම ඇරැඹීමත් ශ්‍රී ලංකා ගුවන් විදුලි සංස්ථාවේ “සයුර” ගුවන්විදුලියේ සමාරම්භය ද මේ අවස්ථාවේ දී සනිටුහන් කෙරිණි.මේ අවස්ථාවට එක්වූ ජනාධිපති මහින්ද රාජපක්ෂ මහතා පළ කළේ මෙවැනි අදහසකි.අද අපිට ඉතාම සතුටුදායක දවසක්. අද විවෘත කරන්නේ ධීවරයන්ට වෙළෙඳ සංකීර්ණයක් පමණක් නොවෙයි පාරිභෝගිකයන්ට, ව්‍යාපාරිකයන්ට ගෞරවණීයව ඇවිත් වෙළෙඳාම් කරන්න, බඩු ගන්න පුළුවන් මධ්‍යස්ථානයක්. මම ධීවර ඇමැතිවරයාව සිටි සමයේ ධීවරයන් සමඟ වඩාත් සමීපව කටයුතු කරන්න අවස්ථාව ලැබුණා.සෑම ප්‍රදේශයකටම ගොස් ධීවරයන් සමඟ සම්බන්ධ වෙලා ඔවුන්ගේ ප්‍රශ්න විසඳන්න ඉඩ ලැබුණා.ඒ නිසයි ඔවුන්ගේ ජීවන තත්ත්වය ගොඩ නඟන්න, දරුවන්ට අභිමානයෙන් යුතුව ජීවත් වෙන්න හැකි පරිසරයක් සකසන්න ඉඩ ලැබුණේ.විශේෂයෙන්ම ධීවර ජනතාවට නිවාස යෝජනා ක්‍රමයක් හදලා ධීවර ගම්මාන ඉදි කරන්න ධීවරයන්ගේ දරුවන්ට ධීවර විශ්වවිද්‍යාලයක් හදන්න, පොල් අතු පැල වෙනුවට උළු ගෙවල් හදන්න අපි වැඩපිළිවෙළ ක්‍රියාත්මක කළා. ඈත මුහුදට යන්න යාත්‍රා ගන්න ණය පහසුකම් දුන්නා. ධීවර බෝට්ටු සමාගම් බවට පත්කර ධීවරයන් සමාගම් අධ්‍යක්ෂවරුන් කරන වැඩපිළිවෙළ අපි ක්‍රියාත්මක කළා. යම් හේතු නිසා එතරම් සාර්ථක නොවුණත් එහි වැදගත්කම ධීවරයන් වටහා ගන්න ඇති.එතැනින් නොනැවතී ඒ පහසුකම් ඉදිරියට ගෙන යාමේ වැඩපිළිවෙළ අපි ආරම්භ කළා. අද ධීවරයන් ආදායම් බද්දෙන් නිදහස්. ධීවරයන්ගේ මාළු වෙළෙඳාමේ වෙනසක් ඇති කර වඩා හොඳ පරිසරයක් තුළට ගෙන එන්නට අපි මේ අමාරු කාර්යයට අත ගැහුවා.අද ධීවර ක්ෂේත්‍රයේ සිටින සියලු දෙනා ගැන හිතලයි රජය මේ කටයුතු කෙළේ. ධීවර කර්මාන්තයට කළ හොඳම සේවය තමයි උතුරු නැඟෙනහිර මුහුදු ප්‍රදේශවල නිදහසේ ධීවර කර්මාන්තය කරගෙන යන්න ඉඩ ලබා දීම. එදා මත්ස්‍ය නිෂ්පාදනයෙන් සියයට 43ක් උතුරු නැඟෙනහිරින් ලැබුණා. පසුව එය සියයට 7ට අඩු වුණා. ඒ සම්පත අඩු වන විට මිල වැඩි වුණා.මේ තත්ත්වයෙන් මුදා ගන්නට ලැබීමත්, ධීවරයන්ට නිදහසේ කටයුතු කරන්න ඉඩ ලබා දීමත් ධීවර ජනතාව වෙනුවෙන් කළ විශාලතම සේවයක්. ඈත දියඹට යන්න බහුදින යාත්‍රා, සැටලයිට් උපකරණ ලබා දුන්නේ වැඩි ධීවර සම්පතක් ලබා ගන්නයි. අපි අද ගැඹුරු මුහුදේ මත්ස්‍ය සම්පත නෙලා ගන්න වැඩපිළිවෙළ සකසන්න ඕනේ.එදා තිබූ සම්පත් අද ක්‍රමාණුකුලව අඩු වෙලා. එදා එක කිලෝමීටරයක් ගිහින් නෙලා ගත් මත්ස්‍ය සම්පත අද කිලෝමීටර් තුන හතරක් ගිහිල්ලවත් නෙලා ගන්න බෑ. ඒ සඳහා ට්‍රෝලර් යාත්‍රා යොදා ගෙන ගැඹුරු මුහුදට යන්නට ඕනේ. අපි ධීවරයන් ඊට උනන්දු කරවන්න ලංකා බැංකුව මගින් අඩු පොළියට ධීවරයන්ට ණය දෙනවා. අද ව්‍යාපාරිකයන්ට මෙතන ඇවිත් ගෞරවණීය වෙළෙඳාම් කරන්න පුළුවන්.අද මෙතැන බැංකු ශාඛා දෙකක් විවෘත කෙරුණා. මේ සියල්ල අපි කරන්නේ මේ රටේ ධීවර ජනතාවට, පාරිභෝගිකයන්ට, ව්‍යාපාරික ප්‍රජාවට වඩා හොඳ තත්ත්වයක් ඇති කරන්නයි. සමහරු කියනවා අද මාළු මිල ඇහුවාම ඇඟේ මාළු නටනවා කියලා. මේ සංකීර්ණය විවෘත කළාට පස්සේ මේ තත්ත්වය වෙනස් වෙන්න ඕනේ.ධීවරයන්ට හොඳ මිලක් ලැබෙන්න ඕනේ. නැත්නම් ධීවර කර්මාන්තය කරගෙන යන්නට බැහැ. ව්‍යාපාරිකයන්ට මුදල් ලැබෙන ගමන් පාරිභෝගිකයන්ටත් සහනයක් දෙන්න ඕනේ. ඒ සඳහා වැඩි වැඩියෙන් මාළු පරිභෝජනය කරන්න ජනතාව උනන්දු කළ යුතුයි. වෙළෙඳාම නවීකරණය කර ජනතාවට අලුත් මාළු දෙන්න ඕනේ. මන්ද පෝෂණය තුරන් කරන්න නම් හොඳ මාළු අවශ්‍යයි.අපි මේ කාර්යය වෛද්‍යවරයකුªටම බාර දුන්නේ ඒ නිසයි. ජනතාවට, ධීවරයන්ට පමණක් නොවේ සියලු දෙනාටම සාධාරණයක් වන අයුරින් මේ කටයුත්ත කරන්නට ඕනේ. මේ ස්ථානය ආරක්ෂා කර ගැනීමේ වගකීම ඔබ සතුයි. ව්‍යාපාරිකයන් පමණක් නොවෙයි ප්‍රදේශයේ දේශපාලන නායකත්වයත් මීට මැදිහත් වෙන්න ඕනේ. ධීවර අමාත්‍යාංශය ජනතාවට වඩා සමීප අමාත්‍යාංශයක්. ඒ නිසා වඩාත් ජනතාවට සමීපව මේ සංකීර්ණය මේ ප්‍රදේශයට පමණක් නොව රටේම ආර්ථිකය ගොඩනඟන්න දායක කරගන්න අවශ්‍යයි.අපි මේ කාර්යය වෛද්‍යවරයකුටම බාර දුන්නේ ඒ නිසයි. ජනතාවට, ධීවරයන්ට පමණක් නොවේ සියලු දෙනාටම සාධාරණයක් වන අයුරින් මේ කටයුත්ත කරන්නට ඕනේ. මේ ස්ථානය ආරක්ෂා කර ගැනීමේ වගකීම ඔබ සතුයි. ව්‍යාපාරිකයන් පමණක් නොවෙයි ප්‍රදේශයේ දේශපාලන නායකත්වයක් මීට මැදිහත් වෙන්න ඕනේ. ධීවර අමාත්‍යාංශය ජනතාවට වඩා සමීප අමාත්‍යාංශයක්. ඒ නිසා වඩාත් ජනතාවට සමීපව මේ සංකීර්ණය මේ ප්‍රදේශයට පමණක් නොව රටේම ආර්ථිකය ගොඩනගන්න දායක කරගන්න අවශ්‍යයි.ධීවර හා ජලජ සම්පත් ඇමැති දොස්තර රාජිත සේනාරත්න මහතා තම අදහස් මෙසේ සඳහන් කෙළේ ය.එදා මේ රටේ පළමු තොග මත්ස්‍ය මධ්‍යස්ථානය හැදුවේ 1840 දී වසර 161කට පෙර. 1894 දී එය ශාන්ත ජෝන් මත්ස්‍ය වෙළෙඳ පොළ කියා නම් කෙරුණා. අද පෑලියගොඩ මත්ස්‍ය වෙළෙඳ පොළ විවෘත කෙරෙනවා. මෙය ජනාධිපතිතුමාගේම යෝජනාවක්. කෝටි 190ක් මෙයට වැය කර තිබෙනවා. රුපියල් කෝටි 95ක් ආණ්ඩුවෙනුත් ඉතිරි කෝටි 95 ආසියානු සංවර්ධන බැංකුවෙනුත් වැය කළා.මේ රුපියල් කෝටි 190 වැය කෙළේ යුද්ධය තිබෙන කාලයේ. ඒ සල්ලි වැඩි නිසා නොවෙයි. මත්ස්‍ය ව්‍යාපාරයේ සියයට 30ක් ගනුදෙනු වෙන්නේ මෙතැනිනි. අපිට අමාරුම කාලයේ දී ජනාධිපතිතුමා මේක ලබා දුන්නේ ඒ නිසයි. හිටපු ධීවර ඇමැතිතුමා මෙය ඉදිකළා. මට තිබුණේ ඉදිකිරීම් නිම කරන්න පමණයි.මෙවැනි සියලු පහසුකම් සහිත මධ්‍යස්ථානයක් ලබා දීම පිළිබඳව අපි අපේ ජනාධිපතිතුමාට ස්තූතිවන්ත වෙනවා. මම ගියා එංගලන්තයේ මධ්‍යස්ථානයක් බලන්න. මේ තියෙන පහසුකම් එහි නෑ. ටෝකියෝවේ තිබෙනවා ආසියාවේ විශාලතම මධ්‍යස්ථානයක්. එහිත් මේ පහසුකම් නෑ. සෙල්සියස් අංශක සෘණ 40 සිට මෙහි ශීතාගාර තිබෙනවා. ඒ නිසා වෙළෙඳපොළට කවදා ආවත් ඒවා අලුත් මාළු.මෙහි නිෂ්පාදනය කෙරෙන්නේ පතුරු අයිස්. ඒ නිසා මාළු තැලෙන්නේ නෑ. ඒ නිසා හොඳ ගුණයෙන් යුත් මාළු අපේ ජනතාවට ලැබෙනවා. අපි එදා ශාන්ත ජෝන් මාළු වෙළෙඳ පොළට ගිහින් එන්නේ මාළු වතුරෙන් නාලා. නමුත් මෙතනට බොහොම පිරිසුදුව ඇවිත් යන්න පුළුවන්. මේ මත්ස්‍ය සංකීර්ණයේ ලී වලින් හදපු දේවල් නෑ. තියෙන්නේ ප්ලාස්ටික් පමණයි. ඒ නිසා දිලීර හැදෙන්නේ නෑ.මේක රැක ගැනීම ඔබේ වගකීමයි. මේ මධ්‍යස්ථානය විවෘත වීමත් සමඟ ශාන්ත ජෝන් මාළු මධ්‍යස්ථානය වැහෙනවා. එතැන හිටපු බ්‍රෝකර්ලා, කප්පම්කරුවෝ මෙහි නෑ. ඒ නිසා ඒ අය මේ ස්ථානයට නොයෙකුත් බාධා කළා. අපි ඒවා ජය ගත්තා. එදා එතැන මාළු ලෑල්ල දුන්නේ රුපියල් 90000කට. ඒ මිලත් දාලා තමයි මාළු මිල හැදුවේ. නමුත් මෙතන ඉඩ ලැබුණේ අව්‍යාජ ව්‍යාපාරිකයන්ට පමණයි.ජනාධිපතිතුමා මෙයට වෙන් කළ මුදල්වල වටිනාකමට අනුව මේ මධ්‍යස්ථානය ඉදිරියට ගෙන යනවා. ජනාධිපතිතුමා රට නිදහස් කර ගත්තා. 2005 දී පොරොන්දු වූ පරිදි රටට ගෞරවණීය සාමය උදා කළා.ඊට පසු රට ආසියාවේ ආශ්චර්යය කරන්න පොරොන්දු වුණා. ඒ ආශ්චර්යයට මේ මත්ස්‍ය වෙළෙඳ පොළ විශාල දායකත්වයක් ලබා දෙනවා.ජල ජීවී වගා සංවර්ධන අධිකාරියේ සභාපති ජයන්ත චන්ද්‍රසෝම මහතාශ්‍රී ලංකාව ආසියාවේ ආශ්චර්යය කරා යන ගමනේ තවත් පියවරක් තබමින් මේ මත්ස්‍ය වෙළෙඳ සංකීර්ණය විවෘත කෙරුණා. කාලයට ගැලපෙන මත්ස්‍ය වෙළෙඳ පොළක අවශ්‍යතාව මුලින්ම පෙන්වා දුන්නේ ජනාධිපතිතුමා එවකට ධීවර ඇමැතිවරයාව සිටියදී ය. එතුමා තමන්ගේ පළමු අයවැය ලේඛනයට මේ සම්බන්ධ යෝජනාව ඇතුළත් කළා. එහි ප්‍රතිඵලයක් වශයෙන් අද මේ සංකීර්ණය ජාතියට දායාද කෙරුණා.ඇමැතිවරුන් වන බැසිල් රාජපක්ෂ, ෆීලික්ස් පෙරේරා, ජොන්ස්ටන් ප්‍රනාන්දු, මර්වින් සිල්වා, නියෝජ්‍ය ඇමැතිවරුන් වන සුසන්ත පුංචි නිලමේ, සරත් කුමාර ගුණරත්න හා අමාත්‍යාංශ ලේකම් ආචාර්ය දමිතා ද සොයිසා මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=f1103284</link>
    <topic>ඉස්කෝලෙ හාමිනේ අමතක කරන්න බෑ</topic>
    <author/>
    <content>වෙඩි තියන්නගත වූයේ නිමේෂයකි.හාත්පස කළඹා ගියේය.කුරුලු සමූහයා මහ හඬ නඟමින් පියඹා ගියහ.හේෂාරාවය නංවමින් ඌ බිම ඇඳ වැටිණි.දැන් ඒ, ආඩම්බරකාර පා සතරටම වාරු නැත.එහෙත්, යන්තම් සෙලවීමක් පෙන්නුම් කළේය.තවත් මොහොතකින් එය ද නිසල වියපුංචි කඳුළු බිඳුවක් දෑසේ රුවා ගනිමින් ඌ සඳහටම දෙනෙත් පියා ගත්තේය.අපරාදේ.අපරාදේ ඌට වෙඩි තිබ්බේ.ඌට එච්චර අමාරුවකුත් පේන්න නම් නෑ.ලස්සනම එකා.එතැන හිටපු උන්ගෙන් ලස්සනම එකා.අනේ ! ඇයි ඉතින් එහෙම උන්ට වෙඩි තියන්නේ?මට මහත් ප්‍රහේළිකාවකි.අනේ මාමේ, උන්ට එහෙම වෙඩි තියන්න එපා. අපි ඌව හදා ගන්නම්, ඌ අපට දෙන්න බැරිද?මට එහෙම කියන්න දහස්වර හිතුණා.මොකක්දෝ මහා දුකක් වගේ දෙයක් මගේ හිතේ ලැඟුම් ගත්තා.මගේ හිත ඇදී ගියේ උන් ටික ඉස් ඉස්සර වෙලාම ගාල්ලට ගොඩ බැස්ස හැටියි.කොළඹ කොටුව සිට ගාල්ල බලා පැමිණි මන්දගාමී දුම්රිය තව මොහොතකින් දෙවැනි වේදිකාවේ නතර වනු ඇත.මා සිටියේ හතරවැනි වේදිකාවේයි.යුහුසුළු වූ මඟීහු තම බඩු භාහිරාදිය ද රැගෙන බසිනා හැටි එළඹෙන තුරු මා එදෙස බලා සිටියෙමි.පුදුමයකි.මඟීන් එහි නැත.එහෙත්,නැත්තේම නොවේ.කිසියම් අමුත්තක් එහි ඇත.වෙනස්ම කෝච්චියකි. වෙනස්ම දොරටුවකි.ඉන් පිට වූයේ අශ්වයෙකි.ජව සම්පන්න, ආඩම්බරකාර, ලස්සන එකෙකි.මේ නම් සිහිනයකැයි මට සිතුණි.එහෙත් සත්‍යයකි.අශ්වයන් එකෙක් නොවේ.ගණනාවකි.මම දෑස් දල්වා මුව අයා එදෙස බලා උන්නෙමි.එකිනෙකාට නොදෙවැනි ජවසම්පන්න, තේජසැති, පුෂ්ටිමත් අශ්වයන්ය.එකිනෙකා ආඩම්බරකාර ගමනකින් අපූරු කෝච්චි දොරටුවෙන් වේදිකාවට බැස ගත්හ.කුදිරකරුවෝද ඔවුන් සමඟ වෙති.පෝළිම් ගැසුණු මේ අශ්වයෝ ප්‍රධාන දොරටුවෙන් එළියට ආහ.කවුරුත් උන් දෙස බලා සිටිති.අපූරු ලීලාවකට පෝළිමට ඇදී යන මේ අශ්ව සමූහයා එක්තරා තැනකින් මුහුදට බැස්සාහ.ඔවුන් මේ සැකසෙන්නේ ස්නානයට ය.අපූරු රස ගුලාවකි.ළමා, ළපටි අපි කවුරුත් මේ දර්ශනයෙන් මුසපත්ව සිටියෙමු.ඔවුන් මේ රැගෙන ආවේ බූස්සේ පිහිටි තුරඟ තරඟ වෙනුවෙනි.මේ 1950 දශකයේ මුල් වකවානුවේ එක්තරා සිදුවීමකි. තුරඟ රේස් දැක බලා ගැනීමටත් තරඟ සඳහා පැමිණෙන තුරඟයන්ව ගවේෂණය කළා වූ ඔහු නමින් ටී. කේ. නිමල් පී. ද සිල්වා ය. වර්ෂ 1945 සැප්තැම්බර් මස පළමු වැනිදා උපන් ඔහු පවුලේ දෙවැන්නාය.ඔහුට සහෝදර සහෝදරියන් සතර දෙනෙකි. අක්කා හිල්ඩා ය. නංගී දමිතා ය. මල්ලිලා දෙදෙනා ලක්ෂ්මන් සහ කීර්තිය. මව ඩේලින් ද සොයිසා ය. පියා ටී.පී. ද සිල්වා ය. ඔහු වෘත්තියෙන් තෝල්ක මුදලි කෙනෙකි. ඔවුහු ගාලු දිස්ත්‍රික්කයේ බූස්සෙහි ජීවත් වූහ.එකල බූස්සෙහි පිහිටි තුරඟ තරඟ මේ දරුවන්ගේ දර්ශනයට නිතරම ලක් වෙයි.“රේස් දවස්වලට පුදුම සෙනඟක්. නොයෙක් වෙළෙන්දෝ නොයෙක් වෙළෙඳාම් බඩු අරන් ඇවිත් සෙනඟට විකුණනවා.”තුරඟ තරඟ පැවැත්වෙන දෙසැම්බර් කාලයට බූස්ස ප්‍රදේශය සැනකෙළි වෙස් ගන්නේය. කාත් කවුරුත් විනෝදය උපරිමයෙන්ම විඳිති. තරඟ බැලීම පමණක්ම නොවේ. ඒ වටා බොහෝ දෑ ගොඩ නැඟී ඇත.වර්ෂ 1949 දී කුඩා නිමල් දරුවා පාසල් අධ්‍යාපනයට යොමු වන්නේ ය. නිවස ඉදිරිපිට ඇති ධීරානන්ද විද්‍යාලයෙන් ඔහු මූලික අධ්‍යාපනය ඇරැඹීය.“අපේ තාත්තා මුල් වෙලා තමයි ධීරානන්ද ඉස්කෝලේ හැදුවේ. මැටි බිත්තිවලින් හදලා පොල් අතු සෙවිලි කරලයි තිබුණේ. අල්විස් ඉස්කෝලේ හාමිනේ අපට අමතක කරන්න බෑ. ඉස්කෝලේ පටන් ගත් දා ඉඳලා විශ්‍රාම යනකම්ම එයා ඒ ඉස්කෝලේ ළමයින්ට ඉගැන්නුවා. ඒ පළාතේ එයාගෙන් ඉගෙන නොගත් කෙනෙක් නෑ”මුහුද සහ ගාලු පාර මායිම් කොට 20km රට ඇතුළට වෙන්නත් ගම් 17කින් යුක්තවත් එකල බූස්ස පැවතිණි. ජන ජීවිතයට අවශ්‍ය සියලු” දෑ ඒ ගමේම නිෂ්පාදනය විය.“කොණ්ඩෙ කපන්න බාබර්ලා විතරයි නොහිටියේ. බාබර්ලා ගාල්ලෙන් එනවා”වර්ෂ 1952 දී ඔහු මේධංකර විද්‍යාලයට ඇතුළත් වූයේය.ගම වෙනසකට බඳුන් වීමේ ලක්ෂණ පහළ විය.“එක දවසක් අපි ඉස්කෝලේ ගිහින් එනකොට පාරේ එක පැත්තක තිබුණු ගස් කපලා. බැලින්නම් ටෙලිෆෝන් යන්න. තව කාලෙකින් පාරේ අනිත් පැත්තේ ගස් ටිකක් කපලා. බැලින්නම් විදුලිය යන්න”වර්ෂ 1953 දී නිමල් සිසුවා ගාල්ල රිච්මන්ඩ් විද්‍යාලයට ඇතුළත් වන්නේය. ඔහු මළල ක්‍රීඩාවලටත්, බාලදක්ෂ ව්‍යාපාරයටත් බැදුණේය. බාල දක්ෂ පෝතකයෙක් වශයෙන් බැඳී රැජින බාලදක්ෂයෙක්, මානවක බාලදක්ෂයෙක්, බාලදක්ෂ ආචාර්යවරයෙක් වශයෙන් පියවර ඉදිරියටම ගියේ ය. එය ඔහුගේ ජීවිතය ගොඩ නැඟෙන්නට මහත් රුකුලක් සැපයීය.වර්ෂ 1961 වර්ෂයේදී ඔහු අපොස සා.පෙළ විභාගය සමත් වූයේය. විද්‍යා අංශයෙන් උසස් පෙළ හදාරා වර්ෂ 1964 දී උසස් පෙළ විභාගයට මුහුණ දුන්නේය. ඔහුට සරසවි වරම් හිමි විය. වර්ෂ 1965 දී කොළඹ සරසවියට ඇතුළත් වූයේය. බොරැල්ලෙහි ඥාති නිවසක නතරව සරසවියට ගියේය.සරසවිය ඔහුගේ නැණැස පුබුදුවාලීමේ තෝතැන්නක් විය. මිතුරු සමාගම සතුට ගෙනාවේය. වාස්තු විද්‍යාව ඔහුගේ විෂයය විය.“එක දවසක් උස නැති සුදු මහත්තයෙක් ඩී.ඊඊ. ඩබ්.ඩබ්, ඩී.ඊඊ. ඩබ්ඩබ් කියලා ඇවිත් මේසෙ උඩ වාඩි වුණා. එයා පැයක් කතා කළා. අනේ මට නම් මොකුත්ම තේරුණේ නෑ. දෙපැත්තේ හිටපු දෙන්නාගෙනුත් ඇහුවා තේරුණාද කියලා. කාටවත්ම තේරිලා නැ. ඒ තමයි ග්‍රීක්.”ඔහුට අපූරු යෙහෙළියක් හමු විය. ඈ නමින් අයිරාංගනී ගුණවර්ධනය. මේ යෙහෙළිය ඔහුගේ පෙම්බරිය වූවාය. වසර 3 කින් පසුව උපාධිය ලැබීය. වර්ෂ 1971 දී ගොඩනැගිලි දෙපාර්තමේන්තුවේ සහකාර වාස්තු විද්‍යාඥයෙක් ලෙසින් සේවයට එක් වූයේය. අනතුරුව 1973 දී කොළඹ පිහිටි ඉංජිනේරු සංස්ථාවට බැඳී වාස්තු විද්‍යාඥයෙක් ලෙසින් රැකියාවේ නියැලුණේය.1974 දී කටුබැද්ද මණ්ඩපය - ශ්‍රී ලංකා විශ්වවිද්‍යාලයට පා තැබුවේ වාස්තු විද්‍යාව පිළිබඳ විද්‍යාපති උපාධිය වෙනුවෙනි. එම උපාධිය හදාරා නැවතත් ඉංජිනේරු සංස්ථාවට යළි පැමිණ සිය වෘත්තීය කටයුතු ඇරැඹීය.1975 මැයි මස 08 වැනිදා සිය පෙම්බරිය වූ අයිරාංගනී ගුණවර්ධන මෙනවිය හා අතිනත ගත්තේය. වර්ෂ 1976 දී බ්‍රිතාන්‍ය රජයේ වාස්තු විද්‍යා ආයතනයෙන් වාස්තු විද්‍යාව සම්බන්ධ වෘත්තීමය සුදුසුකම ලබා වරලත් වාස්තු විද්‍යාඥයෙක් වූයේය.නිමල් - අයිරංගනී යුවළට උපන් කුළුදුල් දරුවාට අයිෂානි හේමංගි යන නාමය තැබීය. ඈ 1978 - පෙබරවාරි මස 10 දා උපන්නාය. තුසිත චම්පික පත්මපානි පුතු උපන්නේ 1980 ජුනි මස 03 දාය. තුන්වැන්නා ලෙසිත් තුෂ්ණි ප්‍රියංගි වර්ෂ 1986 මාර්තු මස 29 දා උපන්නාය.එක්සත් ජාතීන්ගේ සංවිධානයෙන් කළ කොළඹ නගර සැලසුම් ව්‍යාපෘතියේ වාස්තු විද්‍යා උපදේශකවරයා ලෙසත් කටයුතු කිරීමට මොහුට අවස්ථාව සැලසිණි. තවද වාස්තු විද්‍යා උපදේශන සේවයක් පෞද්ගලිකව ඇරැඹීය.වර්ෂ 1977 දී කටුබැද්ද විශ්වවිද්‍යාලයට පිවිසෙන්නේ වාස්තු විද්‍යා ආචාර්ය වරයෙක් ලෙසිනි. පසුව සහාය මහාචාර්ය, මහාචාර්ය, ජ්‍යෙෂ්ඨ මහාචාර්ය සහ සම්මානිත මහාචාර්ය දක්වා දිගු පියවරක් ගමන් කළේය. ඔහුගේ විශ්වවිද්‍යාල ඇදුරු දිවිය වසර 36කි.ලංකාවේ වාස්තු විද්‍යාඥයින්ගෙන් 90%ක්ම මගේ ගෝලයෝ. ඉන් 18 දෙනෙක් මහාචාර්යවරු”ඔහු අප්‍රමාණ ආඩම්බරයකින් නිහතමානීව එලෙස පැවැසීය. විශ්වවිද්‍යාලයේ ඉගැන්වීම් කටයුතු කරන අතර රජයේ වෙනත් ආයතනවල ප්‍රධානියා ලෙසින් සේවයට එක්වීමට ද ඉඩ කඩ ලැබිණි.වර්ෂ 1985 සිට වසර 6 ක් ජාතික මෝස්තර මධ්‍යස්ථානයේ සභාපතිධූරය හෙබවීය. වර්ෂ 1997 – 2002 කාලයේ නාගරික සංවර්ධන අධිකාරියේ සභාපති වූයේ ය. කැලණිය විශ්වවිද්‍යාලයේ පුරාවිද්‍යා පශ්චාත් උපාධි අංශයේ අධ්‍යක්ෂකව සිටියේය. වෙදකම, ලේඛන කලාව, චිත්‍ර කර්මය, සාරධර්ම, චාරිත්‍ර වාරිත්‍ර මේ හැම දේම උරුම අධ්‍යයනය යටතේ උගන්වනවා.මිනිසුන්ට හැඟීමක් නැත්තේ දැනීමක් නැති නිසානේ. ඒ නිසා ඒ දැනීම ලබා දෙන්න කියලයි ඒ පාඨමාලා පටන් ගත්තේ”යුනෙස්කෝ ශ්‍රී ලංකා ත්‍රිකෝණ ව්‍යාපෘතියේ (මධ්‍යම සංස්කෘතික අරමුදල) මෙරට ස්ථාපිත කළේ 1980 වර්ෂයේදීය. එදා සිට ඔහු එහි අධ්‍යක්ෂවරයෙකුව සිට අද වන විට ඔහු එහි අධ්‍යක්ෂ ජනරාල් වරයා ලෙසින් කටයුතු කරයි.“ශ්‍රී ලංකාවේ පුරාවස්තු මොනවද තියෙන්නේ ඒවා රැක බලාගෙන සංරක්ෂණය කරලා අනාගතයට දෙන්න තමයි මධ්‍යම සංස්කෘතික අරමුදල හදලා තියෙන්නේ” අභයගිරිය, ජේතවනය, මහා විහාර ව්‍යාපෘතිය, පොළොන්නරුව, සීගිරිය, දඹුල්ල, මහනුවර, ගාල්ල, තිස්සමහාරාමය, රම්බා විහාරය, කතරගම, වයඹ චතුරශ්‍රය, යාපහුව, පඬුවස්නුවර, කුරුණෑගල සහ දඹදෙණිය විශේෂ ව්‍යාපෘති යටතේ සංරක්ෂණය කෙරෙනවා. මධ්‍යම සංස්කෘතික අරමුදල යටතේ සේවක සේවිකාවන් 2200 ක් පමණ සේවය කරන අතර බැලූ බැල්මට නොපෙනෙන කාර්ය භාරයන් රැසක් අනාගත පරපුර වෙනුවෙන් ඔවුන් සපයනු ඇත.තවද බිතු සිතුවම් සංරක්ෂණය පිළිබඳ ජාත්‍යන්තර කමිටුවේ සභාපති හැටියට කමිටු 11කට තම දායකත්වය ලබා දෙයි. චීනය, ඉන්දියාව සහ කොරියාව වැනි රටවල ලෝක උරුම මොහු විසින් නිර්දේශ කොට ඇත. රටේ අනාගත පරපුර වෙනුවෙන්, අපේ උරුමයන් රැක ගැනීම වෙනුවෙන් උර දී කටයුතු කරන ඔහු බොහෝ දෑ ඇසූ පිරුවෙකි. දැයේ දුවා දරුවන්ට අපේ උරුමයන් පිළිබඳව අධ්‍යාපනය ලබා දෙන්නෙකි. පුරා විද්‍යාව, වාස්තු විද්‍යාව, චිත්‍ර කර්මය, සංරක්ෂණය සහ භූ දර්ශනය පිළිබඳ ග්‍රන්ථ 14ක් රචනා කොට ඇති ඔහු වාස්තු විද්‍යාව පිළිබඳ හසල දැනුම ඇත්තෙකි.“යම් කිසි කෙනෙකුට කිසියම් දැනුමක් තියෙනවා නම් එය මතු පරම්පරාවටත් දායාද කරන්න ඕනෑ. මෙරටේ එදා මිනිස්සු ජීවත් වූයේ තමන්ගේ ආත්ම ගෞරවයටයි. එහෙත් අද මිනිස්සු ජීවත් වෙන්නේ මුදලටයි. එහෙම නොවෙයි. තමන්ගේ ආත්ම ගෞරවයට ජීවත් වෙන්න පුළුවන් වෙන්න ඕනෑ. පන්සිල් පද පහ ආරක්ෂා කළාම පින් සිද්ධ වෙනවාද කියන්න මම දන්නේ නෑ. ඒ වුණාට පව් සිද්ධ වෙන්නේ නැති බව නම් දන්නවා. බියක් සැකක් නැතුව ජීවත් වෙන්න නම් පන්සිල් පද පහවත් ආරක්ෂා කර ගත යුතුයි.”.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>28</day>
    </date>
    <link>http://www.dinamina.lk/2011/03/28/_art.asp?fn=f1103285</link>
    <topic>වගා සංග්‍රාමයට රට සූදානම්</topic>
    <author/>
    <content>යුද්ධය අවසන්ව තිබෙන නිසා ආරක්ෂක අංශවල රාජකාරිය ඉදිරියේදී කුමන ස්වරූපයක් ගනීද? යන්න සටන නිමා වූ අලුත සමහර දෙනෙකුගේ සිත්වල තුළ ඇති වූ ප්‍රශ්නයක්.ගෝඨාභය රාජපක්ෂ ආරක්ෂක ලේකම්තුමා රටේ සංවර්ධනය හා ජනතාවගේ සුබසිද්ධිය වෙනුවෙන් ආරක්ෂක අංශයන්ගෙන් නව දායකත්වයක් මව්බිම බලාපොරොත්තු වන බව මැනවින් වටහාගෙන තිබුණා.යුද්ධයේ නිමාවත් සමඟ රජය මුහුණ දී සිටි නව අභියෝගය වූ රට සංවර්ධනය කිරීමේ කටයුත්තේදීත් ආරක්ෂක අංශ දායක විය යුතුය යන්න එම අභියෝගයයි.ඒ අනුව සිවිල් ආරක්ෂක දෙපාර්තමේන්තුවට පැවරුණු කාර්යභාරය වූයේ රජයේ ආයතනවල සිවිල් පරිපාලනය පවත්වාගෙන යාමට සහයවීමට අමතරව වගා නොකළ හා අත්හැර දමා තිබුණු ගොවි බිම් අස්වැද්දීමයි. අපි මේ අභියෝගය බොහොම කැමැත්තෙන් භාර ගත්තා.සිවිල් ආරක්ෂක දෙපාර්තමේන්තුවේ සේවය කරන බොහොමයක් තරුණ තරුණයන් ගොවි පවුල්වල සාමාජිකයින්. ඔවුන්ට මහපොළොව සමඟ කරන සටන ආගන්තුක නැහැ.ආරම්භයක් හැටියට මුලින්ම උතුරු - නැඟෙනහිර, උතුරුමැද, දකුණ, වයඹ හා ඌව වැනි පළාත් කිහිපයක අක්කර 4000 අතහැර දමා තිබුණු භූමි ප්‍රමාණයක් කඩිනමින් වගා කරන්න පටන් ගත්තා. මේවායේ ප්‍රගතිය ගැන නිතර නිතර ආරක්ෂක ලේකම්තුමා විමසා බැලුවා. අවශ්‍ය පහසුකම්, සම්පත් ලබා දුන්නා. ප්‍රතිඵලය විශ්මයජනකයි.මහා කැලෑ බවට පත්ව තිබුණු ප්‍රදේශ ජොනි බට්ටන්, බිම් බෝම්බ තවාන් කර තිබුණු ප්‍රදේශ ඉතාම කෙටි කාලයක් තුළදී කෘෂිකාර්මික ප්‍රදේශ බවට පත්වුණා. අක්කර 4000 ක් වගා කිරීමේ සැලැස්ම තුළ කෘෂි ව්‍යාපෘති 282 ක් ඇතුළත්ව තිබුණා.උතුරු නැඟෙනහිර ප්‍රදේශවලදී අපි එහි කාලගුණික දේශගුණික තත්ත්වයට ගැළපෙන විදිහට උඳු, බඩඉරිඟු වගා කළා. තවත් සමහර තැන්වල මිරිස් වගා කළා. උතුරුමැද පළාතෙදි කව්පි, මුං ඇට වගේ දේවල් වගා කළා. පළතුරු හා එළවළුත් ඒ ඒ දේශගුණයන්ට ගැළපෙන පරිදි වගා කරන්න අපි අමතක කළේ නැහැ. තව නැඟෙනහිර පළාතේ තෝරාගත් අක්කර 20 ක වගා කළේ මුරුංගා.මේ වගාවන්ගෙන් ලැබෙන අස්වැන්න අපි කැකිරාව ඇතුළු ප්‍රදේශ ගණනාවක ස්ථාවර හා ජංගම වෙළෙඳසැල් ජාලයක් යටතේ මහජනතාවට අලෙවි කරනවා. කෘෂි රසායනවලින් තොර සහන මිලට ආරක්ෂක අංශයන්ගෙන් අලෙවි කෙරෙන කෘෂි නිෂ්පාදන මිලදී ගැනීමට ජනතාව තුළ විශාල උනන්දුවක් ඇති වී තිබෙනවා.බම්බලපිටිය, වැලිසර, කැබිතිගොල්ලෑව, දෙල්කඳ, මීගමුව වෙන්නවන්න, නුගේගොඩ වැනි ස්ථාන ගණනාවක ජංගම හා ස්ථාවර වෙළෙඳසල් රාශියක් සිවිල් ආරක්ෂක දෙපාර්තමේන්තුවේ මූලිකත්වයෙන් පවත්වාගෙන යනවා. මෙයට අමතරව යුද හමුදාවේ මූලිකත්වයෙන් නව්‍ය ජංගම අලෙවිසල් ජාලයක් ක්‍රියාත්මක කෙරෙනවා. සතොස තවත් සිල්ලර අලෙවි සැල් ජාලයක් ක්‍රියාත්මක කරනවා. අපි සියලු දෙනාගේම අරමුණ බඩු මිල අඩු කොට ජනතාවට සහන සැලසීමේ රජයේ ව්‍යායාමය සැලසීමයි.අපේ ව්‍යායාමයේ සාර්ථකත්වය නිසා මෙම කන්නයේ අලුතින් වගා කිරීමට පසුගිය වසරේ වගා කරන ලද අක්කර 4000 ට අමතරව තවත් අක්කර 12,000 ක ප්‍රමාණයක් රජයේ අංශයෙන් හා පෞද්ගලික ඉඩම් හිමියන්ගෙන් ලැබුණා.කෘෂිකර්මය නගාසිටුවීමේ රජයේ උත්සාහය අගය කරන පෞද්ගලික ඉඩම් හිමියන් වගා නොකරන ඔවුන්ගේ ඉඩම් තාවකාලික කාලයකට අපිට වගා කරන්න ලබා දුන්නා. මේ නිසා ඔවුන්ට භූමිය සකස්කර ගැනීමේ අවස්ථාව ලැබුණා. ඒ වගේම රටට අලුතින් වගා කරන අක්කර දහස් ගණනක් ඇති වුණා.මේ ගැන උනන්දුවක් දක්වන වගාවට ගොවිතැනට ලැදි පිරිස්වලට සිවිල් ආරක්ෂක බලකාය, නො.26, දුම්රිය පොළ පටුමග, බම්බලපිටිය යන ලිපිනයට තැපැල්පතක් යොමු කිරීමෙන් අප සමඟ සම්බන්ධ විය හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n1103291</link>
    <topic>ඉන්දීය ඖෂධ සමාගම්10ක ටෙන්ඩර් අත්හිටුවයි</topic>
    <author>සන්ධ්‍යා කරුණාරත්න</author>
    <content>මෙරටට ඖෂධ සපයන ඉන්දියානු සමාගම් 10ක ටෙන්ඩර් අත්හිටුවීමට සෞඛ්‍ය ඇමැති මෛත්‍රීපාල සිරිසේන මහතා තීරණය කරයි. තත්ත්වයෙන් බාල ඖෂධ සැපයීම හා නිසි කලට වේලාවට ඖෂධ සැපයීමට අපොහොසත් වීම යන කාරණා නිසා මේ ටෙන්ඩර් අත්හිටුවා තිබේ.මෙරට රෝහල්වල ඖෂධ හිඟයට ප්‍රධාන හේතුව වන්නේ ද නිසි කලට වේලාවට ඖෂධ නොසැපයීීම හා තත්ත්වයෙන් බාල ඖෂධ සැපයීම බව අනාවරණය වෙයි.ජාතික රුධිර පාරවිලයන මධ්‍යස්ථානයේ පැවති සෞඛ්‍ය අමාත්‍යාංශයේ ප්‍රගති සමාලෝචන රැස්වීමේ දී ටෙන්ඩර් අත්හිටුවීමේ නියෝගය ඇමැතිවරයා අදාළ නිලධාරින්ට ලබා දී ඇත.මෙතරම් කලක් වෙනත් ඖෂධ සමාගමකින් ඖෂධ මිල දී ගැනීමට කටයුතු නොකළේ ඒවායේ ඖෂධ මිල ගණන් ඉතා අධික වන නිසා බවත් එහෙත් අත්‍යවශ්‍ය ඖෂධ අධික මිල ගණන් යටතේ වුවත් වෙනත් සමාගම්වලින් මිල දී ගැනීමට කටයුතු කරන බවත් ඇමැතිවරයා කීය. මේ පිළිබඳව මුදල් අමාත්‍යාංශය සමඟ සාකච්ඡා කර අත්‍යවශ්‍ය ඖෂධ හැකි ඉක්මනින් ගෙන්වීමට කටයුතු කරන්නේ යැයි ද ඇමැතිවරයා පැවැසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n1103292</link>
    <topic>ආරාධනාවට ස්තුතියි:හදිසියේම එන්න අපහසුයි</topic>
    <author>ධනුෂ්ක ගොඩකුඹුර</author>
    <content>ක්‍රිකට් ලෝක කුසලාන අවසාන පූර්ව තරගය නැරඹීමට ශ්‍රී ලංකා ජනාධිපති මහින්ද රාජපක්ෂ මහතා කළ ආරාධනය සම්බන්ධයෙන් ඉමහත් සතුටට පත් වූ බව නවසීලන්ත අගමැතිවරයා දැනුම් දී ඇත.ශ්‍රී ලංකා නවසීලන්ත ක්‍රිකට් තරගය නැරඹීමට ලැබීම සතුටට කරුණක් නමුත් යෙදී තිබෙන වැඩ රාජකාරී හේතුවෙන් එම අවස්ථාවට එක් විය නොහැකි බව ඒ මහතා දැනුම් දී ඇත.ශ්‍රී ලංකා සහ නවසීලන්ත ක්‍රිකට් කණ්ඩායම් අතර ආර්.ප්‍රේමදාස ක්‍රිකට් ක්‍රීඩාංගණයේදී පැවැත්වෙන කි‍්‍රකට් ලෝක කුසලාන අවසාන පූර්ව තරගය නැරඹීමට එන ලෙස ජනාධිපතිවරයා නවසීලන්ත අගමැති ජෝන් කී මහතාට පෙරේදා (26) ආරාධනය කළේය.නවසීලන්තයේ ප්‍රාන්ත සංචාරය නිමා කර පැමිණියේ පෙරේදා බැවින් තරඟය නැරඹීමට පැමිණීමට අපහසු බව පෙන්වා දී ඇති අගමැතිවරයා ආරාධනය පිළිබඳව තමන් මහත් ප්‍රීතියට පත් වූ බව පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n1103293</link>
    <topic>මවු කුසේ සිටියදීම දරුවාට රුධිරය ලබා දෙයි</topic>
    <author>සන්ධ්‍යා කරුණාරත්න</author>
    <content>ගර්භාෂයේදීම රුධිර පාරවිලයනයක් සිදු කර නිරෝගී දරුවකු බිහි කිරීමේ සිද්ධියක් මෙරටින් වාර්තා වේ.මෙවැනි සිදුවීමක් වාර්තාවීමේ ප්‍රථම අවස්ථාව මෙය වේ. මවගේ සහ කලළයේ ප්‍රතිදේහ එකිනෙකට වෙනස් බව දැන ගැනීමෙන් පසුව දරුවා නිරක්තියෙන් පෙළීම වැළැක්වීම සඳහා මෙසේ රුධිර පාරවිලයනය සිදු කළ බව නාරි හා ප්‍රසවවේද විශේෂඥ වෛද්‍ය විජිත විද්‍යාවිභූෂණ මහතා සඳහන් කෙළේය.දරුවා කුස පිළිසිඳගෙන සති 28 සිට මෙසේ රුධිරය ලබාදීම සිදුකළ බවත් එහි ප්‍රතිඵලයක් ලෙස නිරෝගී දැරියක් මෙලොවට බිහිකර ගැනීමට වාසනාව ලැබුණු බවත් වෛද්‍යවරයා පැවැසුවේය.දරුවාට මාස අටකුත් සතියක් ගත වූවාට පසුව කොළඹ පෞද්ගලික රෝහලකදී මේ දරුවා බිහිකර ගැනිණ.ජාතික රුධිර බැංකුවෙන් අවශ්‍ය රුධිරය ලබාගත් බවත් මහාචාර්ය බස්ති තිලකනාදන්, විශේෂඥ වෛද්‍ය කිරාන් ඩයස්, ළමා රෝග විශේෂඥ වෛද්‍ය නලීන් කිතුල්වත්ත යන මහත්වරු ද මේ සඳහා සහභාගි වූ බවත් හෙතෙම ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n1103294</link>
    <topic>දැවි තෙල් විකිණීමෙන් ඩො. කෝටි 162ක ලාභයක්</topic>
    <author>සුභාෂිනී සේනානායක</author>
    <content>ලංකා ඛනිජ තෙල් නීතිගත සංස්ථාව විදෙස් වෙළෙඳපොළට දැවි තෙල් විකිණීමෙන් පසුගිය ජනවාරි මාසය තුළ ඇමරිකානු ඩොලර් කෝටි 162 ක ලාභයක් උපයා තිබේ.විදේශ වෙළෙඳ පොළට දැවිතෙල් මෙට්‍්‍රක් ටොන් 25490.53ක් සංස්ථාව ලබාදී තිබේ. නැප්තා ඉන්ධන නොවැම්බර් මස බැරල් 125.950 ක් විදේශ වෙළඳ පොළට යවා තිබෙන අතර ඇමරිකානු ඩොලර් කෝටි 98 ක් ද පසුගිය දෙසැම්බර් 18 දා නැප්තා ඉන්ධන ලීටරයක් රුපියල් 62.12 බැගින් බැරල් 125190 ක් විකිණීමෙන් ඇමරිකානු ඩොලර් කෝටි 111 ක ආදායමක් ලබා තිබෙන බව ඛනිජ තෙල් කර්මාන්ත අමාත්‍ය සුසිල් ප්‍රේමජයන්ත් මහතා දිනමිණට ප්‍රකාශ කළේය.පසුගිය පෙබරවාරි 14 දා නැප්තා ඉන්ධන ලීටරයක් රුපියල් 62.69 ක මුදලකට විදෙස් වෙළෙඳපොළට විකිණීමෙන් ඇමරිකානු ඩොලර් කෝටි 104 ක මුදලක්ද උපයා ඇති අතර ලංවිමට සහ පෞද්ගලික බලාගාරවලට ඉන්ධන ලබාදෙන සහන මිලට වඩා වැඩි මිලකට ඉන්ධන විදෙස් වෙළඳපොළට විකිණීමෙන් ඇමරිකානු ඩොලර් කෝටි 162 ක විදේශ විනිමයක් උපයා ඇති බවද අමාත්‍යවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n1103295</link>
    <topic>ශ්‍රී ලංකා-නවසීලන්ත තරගයට‘ඉන්ටපෝල්’ ආරක්ෂාව</topic>
    <author>විජයානි එදිරිසිංහ</author>
    <content>ඛෙත්තාරාම පිටියේ අද පැවැත්වෙන ශ්‍රී ලංකා – නවසීලන්ත ක්‍රිකට් තරගය සහ ලෝක කුසලාන අවසන් මහා තරගය සඳහා ජාත්‍යන්තර පොලිස් ආරක්ෂාව යොදවා තිබේ.ජාත්‍යන්තර පොලීසියේ විශේෂ කණ්ඩායම් මේ වන විටත් එම ආරක්ෂක කටයුතු නිරීක්ෂණය කරමින් සිටින බව පොලිස්පති මහින්ද බාලසූරිය මහතා පැවසීය.මෙරට පොලීසිය සහ හමුදාව විශේෂ කාර්ය බළකාය එක්ව සිදුකරන ආරක්ෂක කටයුතුවලට අමතරව ජාත්‍යන්තර පොලීසිය ඔවුන්ගේ ආරක්ෂක කටයුතු සිදු කරනු ලබයි.ජාත්‍යන්තර ක්‍රිකට් සම්මේලනයේ විශේෂ කණ්ඩායමක්ද මෙරටට පැමිණ තරගාවලියේ ආරක්ෂක කටයුතු සහ තරග කටයුතු නිරීක්ෂණය කිරීමේ යෙදී සිටිති. ඔවුන් ඉතාමත් සූක්ෂම ලෙස ආරක්ෂක කටයුතු නිරීක්ෂණය කරන බවද ඒ සඳහා මෙරට පොලිසියේ සහාය ඔවුන්ට අවශ්‍ය නැති බවද පොලිස්පතිවරයා පවසයි.පොලිස් මූලස්ථානයේ ඊයේ (28) පැවැති මාධ්‍ය හමුවකදී පොලිස්පතිවරයා එම තොරතුරු හෙළිදරව් කළේය.අද පැවැත්වෙන තරගයට හෝ ඉන්දියාවේ පැවැත්වෙන අවසන් මහා තරඟාවලියට තර්ජනයක් තිබෙන බවට ජාත්‍යන්තර පොලීසියෙන් දැනුම් දීමක් කර නැති බවද පොලිස්පතිවරයා අනාවරණය කළේය. එහෙත් තර්ජනයක් තිබුණත් නැතත් තර්ජනයක් තිබිය හැකිය යන මතයේ පිහිටා ඊට මුහුණ දිය හැකි ආකාරයට උපරිම ආරක්ෂාවක් යොදවා තිබේ. මෙරට පැවැති පසුගිය ක්‍රිකට් තරඟ 11 ආරක්ෂක කටයුතු සිදුවූ ආකාරය සහ ක්‍රීඩා ලෝලීන්ගේ හැසිරීම සම්බන්ධව ජාත්‍යන්තර රටවල් රජයටත් පොලිසියටත් රටේ ජනතාවටත් ප්‍රශංසාව ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n1103296</link>
    <topic>යුරෝපයේ කොටින් ගැනවිමසිලිමත් වන්න</topic>
    <author>මහින්ද අලුත්ගෙදර</author>
    <content>යුරෝපා රටවල වෙසෙන එල්.ටී.ටී.ඊ සාමාජිකයන් වෙනත් ත්‍රස්ත සංවිධානවලට සහාය දීමේ ඉඩක් පවතින හෙයින් ඒ පිළිබඳව විමසිලිමත් වන ලෙස ශ්‍රී ලංකා රජය යුරෝපා කොමිසමට දැනුම් දී තිබේ.ශ්‍රී ලංකාව ඇතුළත කොටි ත්‍රස්තවාදය සම්පූර්ණයෙන්ම පරාජය කළද එල්.ටී.ටී.ඊ සංවිධානයේ සුළු පිරිසක් තවමත් යුරෝපා රටවල වෙසෙන බව ලක්සම්බර්ග්, බෙල්ජියම හා යුරෝපා කොමිසමේ ශ්‍රී ලංකා තානාපති රවිනාථ ආරියසිංහ මහතා ප්‍රකාශ කර ඇත.යුරෝපා රටවල වෙසෙන එල්.ටී.ටී.ඊ සාමාජිකයන්ගෙන් සහාය ලබා ගැනීම සඳහා ඇතැම් ත්‍රස්ත සංවිධාන නිරන්තරයෙන් උත්සාහ දරන බවට තොරතුරු අනාවරණය කරගෙන ඇති අතර මේ පිළිබඳව අවධානය යොමු නොකර සිටීම බරපතළ තත්ත්වයන්ට මුහුණදීමට සිදුවන්නක් බවද හෙතෙම පෙන්වාදී තිබේ.අවි ආයුධ භාවිතය, නීති විරෝධී භාණ්ඩ ජාවාරම, විදේශ ගමන් බලපත්‍ර වංචා කිරීම, මිනිස් ජාවාරම, අන්තර් ජාලය හරහා ත්‍රස්තවාදය ප්‍රචාරය කිරීම ඇතුඵ නීති විරෝධී ක්‍රියාකාරකම් රැසක් සම්බන්ධයෙන් එවැනි ත්‍රස්තවාදී පිරිස් වලට අත්දැකීම් තිබෙන බවද ආරියසිංහ මහතා ප්‍රකාශ කර ඇත.ඒ මහතා මේ බව ප්‍රකාශ කර ඇත්තේ යුරෝපීය සහයෝගීතා ආරක්ෂක සමුඵවට සහභාගි වෙමිනි.දශක තුනකට ආසන්න කාලයක් ශ්‍රී ලංකාවේ පැවති ත්‍රස්තවාදය සම්පූර්ණයෙන්ම පරාජය කිරීමට හැකි වූ බව සිහිපත් කර ඇති ශ්‍රී ලංකා තානාපතිවරයා ඒ ආකාරයට ලොකයේ සෑම රටකම ත්‍රස්තවාදය පරාජයට පත් කළ යුතුව ඇතැයිද අවධාරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n1103297</link>
    <topic>කැස්බෑවේදී වෙඩි පිට වෙඩි තබාරුපියල් ලක්ෂ 50ක් පැහැර ගනී</topic>
    <author>බණ්ඩාරගම සමූහ බිමල් එස්. ජයසිංහ සහ බොරලැස්ගමුව සමුහ සෙනෙවිරත්න කහටපිටිය</author>
    <content>ගිනි අවි රැගෙන යතුරුපැදි දෙකකින් ආ කොල්ලකරුවෝ සිවු දෙනෙක් ඊයේ (28) දහවල් පිළියන්දල කැස්බෑව සුපිරි වෙළෙඳ සලින් මුදල් එකතු කිරීමට පැමිණි වෑන් රථයට වෙඩි පිට වෙඩි තබා රුපියල් ලක්ෂ 50කට අධික මුදලක් කොල්ල කා ගිනි අවියක්ද රැගෙන පලා ගොස් ඇතැයි පිළියන්දල පොලිසිය කියයි.වෙඩි වැදීමෙන් වෑන් රථය පදවාගෙන ආ රියදුරු හා මුදල් අයකැමි බරපතළ තුවාල ලබා කොළඹ හා කළුබෝවිල රෝහල්වලට ඇතුලත් කර ඇතැයි පොලිසිය කියයි.කළුතර මතුගම ආදී ප්‍රදේශවල සුපිරි වෙළෙඳසැල්වලින් මුදල් එකතු කරමින් පැමිණි ඇති වෑන් රථය කැස්බෑව සුපිරි වෙළෙද සැල ඉදිරිපිට නතර කර විනාඩි කිහිපයක් තුළදී වෑන් රථය දෙසට ආ අවිගත් කොල්ලකරුවෝ වෙඩි පිට වෙඩි තබා මුදල් අඩංගු බෑග් දෙක උදුරාගෙන ඔවුන් රැගෙන ආ බෑගයක මුදල් දමාගෙන පලාගොස් ඇතැයි පොලිසිය කියයි.කොල්ලකරුවන් උදුරාගත් මුදල් අඩංගු බෑග් දෙක සුපිරි වෙළෙඳසැල ඉදිරිපිට දමා ගොස් තිබියදී සොයා ගත් පොලිසිය කොල්ලකරුවන්ගේ බවට සැකකරන රතුපාට ආරක්ෂක හිස් වැස්මක් ඒ ආසන්නයේ තිබියදී පොලිසිය මගින් සොයාගෙන ඇත.කොල්ලකරුවන් වෑන් රථයට වෙඩි ප්‍රහාර තුනකට වැඩි ප්‍රමාණයක් එල්ල කර ඇති බවත් වෑන් රථයේ වම්පස වීදුරුවට බරපතළ හානි සිදුවී ඇතැයි පොලිසිය කියයි.කොල්ලකරුවන්ගේ බවට සැකකළ ආරක්ෂක හිස් වැස්ම මිරිහාන පොලිස් නිල සුනඛ “රොකි” බැල්ල විසින් ඉවකර සුපිරි වෙළෙඳසැල පිටුපස පෙදෙසට මීටර් 10 ක් පමණ දිව ගොස් නතර වූ බව “රොකි බැල්ල” භාර පොලිස් සැරයන් හේමපාල මහතා පැවැසීය.ගල්කිස්ස ජ්‍යෙෂ්ඨ පොලිස් අධිකාරි හේමන්ත අධිකාරි මහතාගේ උපදෙස් මත පිළියන්දල පොලිසියේ ස්ථානාධිපති ප්‍රධාන පොලිස් පරීක්ෂක මහේෂ් බණ්ඩාර අපරාධ අංශයේ ස්ථානාධිපති පොලිස් පරීක්ෂක සිසිර කුමාර, පොලිස් සැරයන් නවරත්න නීල් මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n1103298</link>
    <topic>ගම්පහ මී උණ වැඩි වෙලා</topic>
    <author>ජීවනී පතිරණ</author>
    <content>ගම්පහ දිස්ත්‍රික්කයේ මී උණ රෝගය වැඩිවී ඇතැයි ගම්පහ දිස්ත්‍රික් සෞඛ්‍ය සේවා අධ්‍යක්ෂ වෛද්‍ය ලින්ටන් පද්මසිරි මහතා පවසයි.මාර්තු මාසය වන විට මරණ 08ක් වාර්තා වී ඇතැයි පැවසූ පද්මසිරි මහතා ඉන් මරණ 05ක් ස්ථිර වශයෙන්ම හඳුනාගෙන ඇතැයි ද කීය.ජනවාරි මාසයේ මී උණ රෝගීන් 13ක් ද, පෙබරවාරි මාසයේ රෝගීන් 32ක් ද, වාර්තා වූ බව පැවසූ ඒ මහතා මේ මාසයේදී පමණක් රෝගීන් 104ක් වාර්තා වීම හේතුවෙන් මී උණ රෝගී වාර්තාව ඉහළ ගොස් ඇතැයිද සඳහන් කළේය.ගම්පහ දිස්ත්‍රික්කයේ මිනුවන්ගොඩ, දොම්පෙ, අත්තනගල්ල, මාතම්මන හා දොරනගොඩ යන ප්‍රදේශ ආශි‍්‍රතව වැඩි වශයෙන් මරණ හා රෝගීන් වාර්තා වූ බවද වෛද්‍ය පද්මසිරි මහතා පැවසීය.ඒ ඒ ප්‍රදේශ වල කෘෂි නියාමකවරුන් හරහා ගොවි ජනතාව දැනුවත් කිරීම නිරන්තරයෙන් සිදුවන බව පැවසූ ඒ මහතා රෝගීන්ට අවශ්‍ය ඖෂධ රජයේ බෙහෙත් ශාලා වලින් ලබා ගැනීමේ පහසුකම් සලසා ඇතැයිද සඳහන් කළේය.ඇතැම් ප්‍රදේශ වල ගොවි නියාමකවරුන්ගෙන් ලබා ගැනීමට හැකි වන පරිදි ඖෂධ නිකුත් කිරීමට පියවර ගත් බව පැවසූ වෛද්‍ය පද්මසිරි මහතා, අත්තනගල්ල වැනි රෝගීන් වැඩි වශයෙන් වාර්තා වූ ප්‍රදේශ වල කුඹුරු ආශ්‍රිතව දැන්වීම් පල කිරීමට පියවර ගත් බවද වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n1103299</link>
    <topic>ඉතාලි රැකියා පෙන්නාමිලියන ගණනක් ගරලා</topic>
    <author>මහින්ද අලුත්ගෙදර</author>
    <content>ඉතාලියේ රැකියා ලබා දෙන බව පවසමින් රුපියල් මිලියන ගණනක මුදල් වංචා කළ පුද්ගලයකු අත් අඩංගුවට ගැනීමට තඹුත්තේගම පොලීසිය සමත්ව ඇත.තඹුත්තේගම පොලීසියේ විශේෂ කණ්ඩායමක් විසින් බම්බලපිටිය ප්‍රදේශයේ කළ වැටලීමකදී අදාළ සැකකරු අත් අඩංගුවට ගත් බව තඹුත්තේගම කොට්ඨාස භාර සහකාර පොලිස් අධිකාරී ප්‍රදීප් පෙරේරා මහතා පැවසීය.විවිධ නම්වලින් පෙනී සිට ඇති මේ පුද්ගලයා විශාල පිරිසකගෙන් මුදල් වංචා කර තිබෙන අතර ඔහු සම්බන්ධයෙන් බම්බලපිටිය පොලීසියටද පැමිණිලි රැසක් ලැබී තිබෙන බවද හෙතෙම ප්‍රකාශ කළේය.නීති විරෝධී ලෙස වීසා සකස් කරමින් පුද්ගලයන් ඉතාලියට යැවීමට මේ සැකකරු කටයුතු කර තිබෙන අතර මේ සම්බන්ධයෙන් වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n11032915</link>
    <topic>පින්නවල 60 වැනිඅලි දරු උපතත්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේදී හැටවැනි (60) අලි සිඟිත්තා ඊයේ (28) පෙරවරුවේ උපත ලැබීය. ‘කාන්ති’ නමැති කෙනෙර විසින් මේ පැටවා බිහිකරනු ලැබූ අතර, අලුත උපන් අලි පැටවා පිරිමි සතෙකි. ගතවූ මාස තුනක කාලය තුළදී පින්නවල අලි අනාථාගාරයේ අලි පැටවුන් දස දෙනකු උපත ලැබූ අතර, එය පින්නවලදී කෙටි කාලයක් තුළ උපත ලැබූ වැඩිම අලි පැටවුන් සංඛ්‍යාව වශයෙන් වාර්තාවේ.1975 පෙබරවාරි මස 16 වැනි දින ආරම්භ කළ පින්නවල අලි අනාථාගාරයේදී 1984 ජූලි මස 05 වැනි දින ලෝකයේ අලි අනාථාගාරයක බිහිවූ ප්‍රථම අලි උපත ලෙස එහි විසූ “කුමාරි” නමැති කෙනෙර “සුකුමලී” නමැති පැටවා බිහිකරනු ලැබීය. එදින සිට මේ දක්වා පින්නවල අලි නිවහනේදී අලි පැටවුන් හැට දෙනකු උපත ලැබීය. මේ වන විට එහි අලි ගහනය අනූ දෙකකි. ඒ අතර පිරිමි සතුන් 41ක් හා ගැහැනු සතුන් 58ක් වෙති.අලුත උපන් අලි සිඟිත්තාත්, මවත් යහපත් සෞඛ්‍ය තත්ත්වයෙන් පසුවෙති.දේශීය හා විදේශීය සංචාරකයන් අතර ඉමහත් ජනපි‍්‍රයත්වයක් ලබා ඇති පින්නවල අලි අනාථාගාරයේදී මෙලෙස අලි පැටවුන් රැසක් බිහිවීම විදේශීය සංචාරකයන්ගේ ආකර්ශනය තවත් වර්ධනයවීමට හේතුවක් බව අලි අනාථාගාරයේ ප්‍රකාශකයෙක් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n11032916</link>
    <topic>වසර 1 ½ ක් තිස්සේවිදුහල්පති ගුරුවරුනිකං</topic>
    <author>දිගාමඩුල්ල සමූහ</author>
    <content>අම්පාර අධ්‍යාපන කලාපයේ පිහිටි එකම දෙමළ පාසලේ මේ වන විට එක සිසුවෙක්වත් නොමැත. එසේ වුව ද එය වසර එක හමාරක් තිස්සේ පවත්වාගෙන යනු ලබයි. මේ පාසලට අවසන් වරට සිසුවෙකු පැමිණ ඇත්තේ 2009 ඔක්තෝබර් මස 21 වැනිදා ය. එදා සිට අද දක්වාම විදුහලේ සිසුන් නොමැති වුවද විදුහල්පති සහ ගුරුවරුන් හතර දෙනෙකු සේවයට වාර්තා කරමින් පාසල පවත්වාගෙන යනු ලබයි.අම්පාර නගරයට ආසන්නව පිහිටා ඇති මෙම පාසලට අවසන් වරට පැමිණ සිටි සිසුන් සංඛ්‍යාව 15කි.වසර එක හමාරක් වැනි කාලයක් තුළ කිසිදු ඉගැන්වීමක් කිරීමට අවස්ථාවක් නොලද මේ ගුරුවරුන් වෙනත් ප්‍රදේශවලට ස්ථාන මාරුවීම් ලබා දෙන ලෙස ඉල්ලිම් කළ ද එය මේ දක්වා ක්‍රියාත්මක වී නොමැත.පාසලේ එක් ගොඩනැඟිල්ලක් ගරා වැටී ඇති අතර ප්‍රාථමික ශ්‍රේණියේ සිට අ. ස. පෙළ දක්වා ඉගැන්වීම් කර ඇත. පාසලේ ඩෙස්, පුටු, පුස්තකාල හා විද්‍යාගාර උපකරණ සියල්ල සිසුන් නොමැතිකමින් පාළුවට ගොස් ඇත.මේ විද්‍යාලයට ආසන්නතම දෙමළ ජනතාවක් වාසය කරන ගම්මානය පිහිටා ඇත්තේ මේ පාසලේ සිට කිලෝමීටර් හතක් පමණ දුරිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n11032917</link>
    <topic>‘කෝච්චියේසිඟමන් තහනම්’</topic>
    <author>ශීලා උඩුවර</author>
    <content>දුම්රිය මැදිරි ඇතුළත දුම්රිය ස්ථානවල හා දුම්රිය පරිශ්‍රයන්හි සිඟමන් යැදීම ඊයේ (28) සිට සම්පූර්ණයෙන්ම තහනම් කර තිබේ.මින් ඉදිරියට යාචකයන්ට දුම්රිය මැදිරිවලට, දුම්රිය ස්ථානවලට ඇතුළුවීමටද ඉඩ නොලැබේ. දුම්රිය ආරක්ෂක හමුදාවේද සහාය ඇතිව මේ වැඩපිළිවෙළ ක්‍රියාත්මක කරන බව දුම්රිය අධ්‍යක්‍ෂ විජය සමරසිංහ මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n11032910</link>
    <topic>රයිගම කෝටිපතියාගේ රූමත් දියණියටපොල් උලකින් ඇන අභිරහස් ලෙස මරා දමයි</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>බණ්ඩාරගම - රයිගම - මිල්ලගස්හන්දිය පදිංචිව සිටි කෝටිපති ව්‍යාපාරිකයකුගේ රූමත් දියණියකට පොල්ලෙලි ගසන තියුණු තලයකින් ඇන ඝාතනය කර ඇතැයි බණ්ඩාරගම පොලිසිය පවසයි. පසුගිය 25 වැනි දින මෙම ඝාතනය සිදු වී ඇත.මෙසේ ඝාතනය කර අත්තේ, එම ප්‍රදේශයේ පදිංචිව සිටි හර්ෂණී නිලූෂිකා ජයවීර (27) මෙනෙවියයි.තරුණිය ඝාතනයට ලක්වන අවස්ථාවේ ඇගේ පියා හොරණ ව්‍යාපාරික ස්ථානයේ සිට ඇති අතර, බාල සොහොයුරා එම ව්‍යාපාරික ස්ථානයට යාම සඳහා නිවසින් පිටව ඇති බව පොලිස් පරීක්ෂණවලදී හෙළි වී තිබේ.ඝාතනයට ලක් වූ තරුණියගේ මළසිරුර නිවසේ පිටුපස ගරාජය තුළ තිබියදී සොයාගත් අතර, ඝාතනයට උපයෝගී කරගත් තියුණු තලය සහිත පොල් ලෙලි ගසන උළ ගරාජයේ දොරට හේත්තු කර තිබියදී පොලිසිය මගින් සොයා ගෙන ඇත.තරුණිය වැටී සිටි ස්ථානයේ සහ අවට විශාල ලේ පැල්ලම් කීපයක් දක්නට තිබුණු බවත් පොලිසිය සඳහන් කරයි.මෙම ඝාතනය සිදු වූ (25) දින දහවල් පුද්ගලයන් දෙදෙනෙකු ව්‍යාපාරිකයාගේ නිවස පිටුපස ගැවසුණ බවට තොරතුරු පොලිසියට ලැබී ඇත. මෙම සැකකරුවන්ගෙන් එක් අයෙකු ව්‍යාපාරික පියා මෑතකදී සේවයෙන් පහ කළ අයෙකි. සැකකාර එම සේවකයා මේ වන විටත් එම ප්‍රදේශය හැර ගොස් ඇතැයි පොලිසියට ලැබුණු තොරතුරුවලින් හෙළි වෙයි.පාණදුර කොට්ඨාශ භාර පොලිස් අධිකාරි එඩ්මන්ඩ් මහින්ද්‍ර, සහකාර පොලිස් අධිකාරී (අපරාධ) රංජිත් සිල්වා, සහකාර පොලිස් අධිකාරී අබේරත්න දිසානායක මහත්වරුන්ගේ අධීක්ෂණය යටතේ බණ්ඩාරගම පොලිස් ස්ථානාධිපති ප්‍රධාන පොලිස් පරීක්ෂක උදය කුමාර මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n11032911</link>
    <topic>මෙහෙකාර දැරිය පැහැරගෙන ගොස්කෙළෙසා ගණිකා වෘත්තියේ යොදවලා</topic>
    <author>මුන්නේශ්වරම සමූහ</author>
    <content>කටුනායක ප්‍රදේශයේ නිවෙසක මෙහෙකාර සේවයේ යෙදී සිටියදී බාල වයස්කාර දැරියක් පැහැර ගෙනගොස් කෙලෙසා සල්ලාලයින්ට අලෙවි කළ විවාහකයෙකු එම දැරිය සමග අත්අඩංගුවට ගත් බව මාදම්පේ පොලිසිය කියයි.මාදම්පේ මහගම ප්‍රදේශයේ පිරිසක් දුන් තොරතුරකට අනුව එම දැරිය අත්අඩංගුවට ගන්නා ලදී. මවුපියන් අහිමිවූ පසු ඇය නිවෙසක මෙහෙකාර කම් කරමින් සිටියදී හමුවූ තරුණයකු දැරිය මිතුරු කරගෙන බලෙන් ගෙන ගොස් කෙලෙසා ඇත.විවාහකයෙකු වන ඔහු දැරිය තම නිවසෙහි තබාගෙන තම බිරියගේ උදව්වෙන් වෙනත් අයට අලෙවි කර ඇති බවට තොරතුරු ලැබී තිබුණි.දැරිය වෛද්‍ය පරීක්ෂණයකට යොමු කිරීමට හලාවත දිස්ත්‍රික් මහ රෝහලට ඇතුළු කළ බව පොලිසිය කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n11032912</link>
    <topic>සඳුන් ගස් හොරෙන් කපාපිටරට යැවූ දෙදෙනෙක් දැලේ</topic>
    <author>ඉන්දික පොල්කොටුව</author>
    <content>මහනුවර අවට ප්‍රදේශයන්හි නිවෙස් ඉදිරිපිට තිබෙන ඉතා වටිනා සඳුන් ගස් කපා ඒවා පිටරට යැවීමේ ජාවාරමක කලක සිට නිරත වූ බවට සැකකරන දෙදෙනකු කිලෝ පණහක පමණ සඳුන් කැබලි තොගයක් සමඟ මධ්‍යම දිසා බුද්ධි හා තොරතුරු ඒකකය විසින් ඊයේ අලුයම අත්අඩංගුවට ගනුලැබ තිබේ. මහනුවර නගරයට එම සඳුන් දැව කැබලි ගෙන එමින් සිටියදී සැකකරුවන් අත්අඩංගුවට ගෙන ඇත.තලාතුඔය, වත්තේගම, හඟුරන්කෙත ආදී පොලිස් බල ප්‍රදේශයන්හි මෙලෙස සඳුන් ගස් කැපීමේ ජාවාරම පසුගිය වකවානුව පුරා ශීඝ්‍රයෙන් ව්‍යාප්ත වූ අතර මේ සම්බන්ධයෙන් විශේෂ පරීක්ෂණ කිහිපයක් ද ක්‍රියාත්මක විය. මධ්‍යම දිසා බුද්ධි හා තොරතුරු ඒකකයේ ස්ථානාධිපති පො. ප. ටී. එම්. තෙන්නකෝන් මහතාගේ උපදෙස් මත පො. ප. ඒ. මඩවල පොලිස් සැරයන්වරුන් එස්. තෙන්නකෝන් (32520), ඩී. එම්. කරුණාරත්න (4690) හා පොලිස් කොස්තාපල් එන්. හේරත් (57844) යන නිලධාරීහු මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n11032913</link>
    <topic>බාල වයස්කාර දැරියන් දෙදෙනකුඅපයෝජනය කළැයි 4ක් දැලේ</topic>
    <author>මොහමඩ් මහරුෆ් කුරුණෑගල දකුණ සමූහ</author>
    <content>කුරුණෑගල නගරයට පාසල් නිල ඇඳුමින් පැමිණි ශිෂ්‍යාවන් තිදෙනෙකු රවටා ගෙන ගොස් එයින් දෙදෙනකු අපයෝජනයට ලක්කිරීම සම්බන්ධයෙන් ත්‍රිරෝද රථ රියැදුරකු ඇතුළු තවත් හෝටල් සේවකයන් තිදෙනකු කුරුණෑගල පොලිසිය මගින් අත්අඩංගුවට ගෙන තිබේ.අපයෝජනයට ලක් නොවී එක් ශිෂ්‍යාවක් ඔවුන්ගෙන් මිදී පැනගොස් දෙමාපියනට කරුණු කීමෙන් අනතුරුව කුරුණෑගල පොලිසියට දැනුම් දීමෙන් පසු වහා ක්‍රියාත්මක වූ පොලිසිය ඉහත සැකකරුවන් සිව් දෙනා අත්අඩංගුවට ගෙන ඇත.මෙම ශිෂ්‍යාවන් තිදෙනා දොඩම්ගස්ලන්ද ප්‍රදේශයේ පාසලක අධ්‍යාපනය ලබන අතර ඔවුන් අවුරුදු 14ක වයස් ප්‍රමාණයෙහි පසුවන බව දැන ගන්නට තිබේ. පාසල තුළ ඇති වූ ප්‍රශ්නයක් මත දෙමාපියන් ද සමග පාසලට පැමිණෙන ලෙස ඔවුනට දන්වා ඇතත් ඔවුන් කර ඇත්තේ දෙමාපියනට ද නොදන්වා කුරුණෑගලට පැමිණීමය.දැනගන්නට ඇති පරිදි ශිෂ්‍යාවන් තිදෙනා කුරුණෑගල පැමිණ ඇත්තේ පාසල් නිල ඇඳුමිනි. වෙනත් පාට ඇඳුම් කට්ටලයක්ද ඔවුන් විසින් රැගෙන විත් තිබේ.වියදමට අවශ්‍ය මුදල් නොමැතිවීම නිසා කනෙහි තිබූ අරුංගල් හා කරාබු ජෝඩු බැංකුවට උගස්කර මුදල් ගැනීමට තැත්කර ඇතත් හැඳුනුම්පත නොමැතිවීමේ හේතුව මත එය මගහැරී ගොස් ඇත. මෙහි දී ඔවුනට උදව් කිරීම සඳහා ඉදිරිපත් වී ඇති ත්‍රිරෝද රථ රියැදුරෙකු කරාබු ජෝඩුව බැංකවට උගස්කර මුදල් ලබා දීමට සමත් වී ඇත.අනතුරුව ඔවුන්ව නිවසට යැවීමට කටයුතු කරන බව පවසා ත්‍රිරෝද රථයට නංවාගෙන කුරුණෑගල යග්ගහපිටිය, සමන්පුර ප්‍රදේශයේ නවාතැන්පොළකට ගෙන ගොස් අපයෝජනයට ලක්කර ඇත.එහි දී එක් ශිෂ්‍යාවක් ඔවුන්ගෙන් මිදී ආපසු ගොස් ඇති අතර ඉතිරි ශිෂ්‍යාවන් දෙදෙනා ත්‍රිරෝද රථ රියැදුරු ඇතුළු හෝටල් සේවකයින් තිදෙනකුගේ ග්‍රහණයට අසු වී තිබේ. කුරුණෑගල පොලිසිය මගින් අත්අඩංගුවට ගත් මෙම සිව්දෙනා මහේස්ත්‍රාත් අධිකරණයට ඉදිරිපත් කිරීමෙන් අනතුරුව ලබන 30 වැනිදා දක්වා රක්ෂිත බන්ධනාගාරගත කර තිබේ. එදිනට හඳුනාගැනීමේ පෙරෙට්ටුවක් පැවැත්වීමට ද නියම කර ඇත. කුරුණෑගල ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් පිට අපරාධ අංශයේ ස්ථානාධිපති හා වැඩබලන මූලස්ථාන පොලිස් පරීක්ෂක එස්. කේ. එන්. ප්‍රියන්ත මහතා ඇතුළු පොලිස් කණ්ඩායම් තවදුරටත් මේ පිළිබඳව පරීක්ෂා කරගෙන යති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=n11032914</link>
    <topic>බියගම ප්‍රදේශයේ ගෙවල් කැඩූ“බොසා” ඇතුළු 3ක් අත්අඩංගුවට</topic>
    <author>මල්වාන සමූහ මහානාම විතානගේ</author>
    <content>බියගම පොලිස් වසමේ මංකොල්ලකෑම් හා ගෙවල් බිඳුම්වල යෙදුණ නමගිය අපරාධකරුවකු වන “බොසා” නැමැත්තා බියගම පොලිසිය මගින් අත්අඩංගුවට ගෙන ඇත.ඔහු සමගම එම මංකොල්ලකෑම් හා ගෙවල් බිඳුම්වල යෙදුණ මොහුගේ සගයන් දෙදෙනකු ද පොලිස් අත්අඩංගුවට පත්වූහ.මොවුන් විසින් මෑත කාලයේ බියගම පොලිස් වසම් මංකොල්ලකෑම් දෙකක් හා ගෙවල් බිඳුම් පහක් සිදුකර තිබෙන අතර ඒවායින් සොරා ගන්නා ලද රුපියල් ලක්ෂ පහක් පමණ වටිනා රන් ආභරණ කඩුවෙල ප්‍රදේශයේ බැංකුවලට උකස්කර තිබියදී සොයා ගැනීමට පොලිසිය සමත් වී තිබේ. මීට අමතරව ජංගම දුරකථන හතරක් ද ඔවුන් ළඟ තිබී සොයා ගැනීමට පොලිසියට හැකි වී ඇත.“බොසා” නැමැත්තා කොළඹහේනවත්ත ප්‍රදේශයේ පදිංචිකරුවකු වන අතර ඔහු පෙර වැරැදිවලට වරෙන්තු නිකුත් කර තිබූ තැනැත්තෙකි. සෙසු දෙදෙනා හංවැල්ල ප්‍රදේශයේ පදිංචිකරුවන් වෙති. මේ තිදෙනා ගම්පහ මහේස්ත්‍රාත් අධිකරණයට ඉදිරිපත් කිරීමෙන් අනතුරුව ලබන 06 වැනිදා දක්වා රක්ෂිත බන්ධනාගාර ගත කරන ලදී.මේ වැටලීමට බියගම පොලිස් ස්ථානාධිපති ප්‍රධාන පොලිස් පරීක්ෂක ශාන්ත තිලකරත්න, කාන්තා උප පොලිස් පරීක්ෂිකා නදීරා, උප පොලිස් පරීක්ෂක කුමාර, සැරයන් මුණසිංහ (12733) හා උපාලි (27217) යන මහත්වරුන් ඇතුළු පොලිස් කණ්ඩායමක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=r1103291</link>
    <topic>මියගිය පුතු සිහි කර පරිත්‍යාග රැසක් කළ පියෙක්</topic>
    <author>නාරම්මල සමූහචමන්ද විදානගේ</author>
    <content>දඹදෙණිය-විල්ගමුවේ පදිංචි යු. එල්. කරුණාරත්න මහතා තමාට සිටි එකම පුතුගේ වියෝවෙන් පසු ඔහුට පින් පතා සිය දේපල විල්ගමුව පුරාණ විහාරස්ථානයට පරිත්‍යාග කළේය. එසේම දැනට ඔහු තම නිවසේ කලායතනයක් ආරම්භ කර ප්‍රදේශයේ දරුවන්ට නර්තනය හැදෑරීමට අවස්ථාව උදාකර දීම මොහු විසින් කළ උදාර ක්‍රියාවකි.මෙසේ පින්කම් රැසක් කරමින් සිය පුතු වෙනුවෙන් නිරන්තරයෙන් පින් පමුණුවන ඔහු දඹදෙණිය විල්ගමුවේ පදිංචි යු. එල්. කරුණාරත්නය. 2008 වර්ෂයේ ඒ මහතා විසින් අරඹන ලද විල්ගමුව ශ්‍රී මංජුල කලායතනයේ නොමිලේ නර්තන විෂය හදාරන දරු දැරියෝ විසිදෙනෙක් පමණ සිටිති.ඒ මහතා සිය අදහස් මෙසේ පැවසීය. මගේ එකම දරුවා වෙනුවෙන් මම ගොඩක් මහන්සි වුනා. දරුවා මිය ගියාට පසු මම මගේ මේ නිවස හා මට අයත් ඉඩම් විල්ගමුව පුරාණ විහාරස්ථානයට පූජා කළා.දරුවා සිහිවීම පිණිස මම දැන් මගේ නිවස කලායතනයක් බවට පත් කරගෙන යනවා. වර්ෂයකට වතාවක් අපි මේ දරුවන්ගේ කලඑළි මංගල්‍යයක් පවත්වනවා.දරුවො ඉගෙන ගන්න කොට ඔවුන්ගේ අනාගතය සාර්ථක වෙන කොට මට ඒක ලොකු සතුටක්. මේ සියල්ල කරන්නේ මගේ දරුවා වෙනුවෙන්.ශ්‍රී මංජුල කලායතනයේ නර්තන විෂය එම්. පී. පොඩිරත්න මහතා මෙහි ඉගැන්වීම කටයුතු කරන අතර තම දරුවා වෙනුවෙන් විල්ගමුව පුරාණ විහාරයේ නව ඔත් පිළිමයක් ගලින් නිම කිරීමට කටයුතු කරන බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=r1103292</link>
    <topic>ගම්පහ ප්‍රදේශ රැසකින් දේපල සොරාගත් මත්ලෝලියා දැලේ</topic>
    <author>යක්කල විශේෂ - රුවන් සමන්ත</author>
    <content>ගම්පහ පොලිස් කොට්ඨාසයට අයත් ගම්පහ, වීරගුල ,නිට්ටඹුව, වේයන්ගොඩ , කඩවත, වැලිවේරිය, පොලිස් වසම් තුළ නිවාස 18ක් බිඳ රන් භාණ්ඩ හා වෙනත් දේපළ සොරාගත් සැකකරුවකු ගම්පහ පොලිසියේ නොවිසඳුනු අපරාධ විමර්ශන අංශයේ නිලධාරින් විසින් අත්අඩංගුවට ගෙන ඇත.අත්අඩංගුවට පත් සැකකරු අධික ලෙස මත්ද්‍රව්‍ය පානයට ඇබ්බැහිවූවකු වන අතර දිනකට රුපියල් තුන්දහසකට අධික මුදලක් මත්කුඩු පානය සඳහා වැයකරන බව පොලිස් පරීක්ෂණවලදී අනාවරණය වී තිබේ. සැකකරු විසින් සොරාගන්නා ලද ජංගම දුරකතන පහළොවක් හා සොරාගත් රන්භාණ්ඩ උකස් කළ රිසිට්පත් තොගයක්ද පොලිසිය විසින් සොයාගෙන ඇති අතර අනෙකුත් භාණ්ඩ සොයා ගැනීම සඳහා වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=r1103293</link>
    <topic>නාගොඩ සහ මොරොන්තුඩුවේගෙවතු වගා උනන්දුව ඉහළයි</topic>
    <author>නාගොඩ විශේෂ එන්.විජේරත්න</author>
    <content>ගෘහ ආර්ථික ඒකක දස ලක්ෂයක් ඇති කිරීමේ වැඩසටහන යටතේ නාගොඩ සහ මොරොන්තුඩුව ගොවිජන සේවා බල ප්‍රදේශ තුළ ගෙවතු වගා ඇති කිරීමට බොහෝ දෙනකු පෙළඹී සිටී.මේ තත්ත්වය තුළ බීජ හා පැළ සඳහා විශාල ඉල්ලුමක් පවතී. නාගොඩ සහ මොරොන්තුඩුව ගොවිජන සේවා මධ්‍යස්ථානවල මේ ඉල්ලුමට සරිලන සැපයුමක් කිරීමේ ගැටලු මතු ව තිබේ.සමස්තයක් ලෙස රටේම පවතින මෙම එළවළු බීජ වර්ගවල සහ පැළ වර්ගවල එකවර ඇති වූ මේ ඉල්ලුම සපුරාලීමේ දුෂ්කරතා මතුවිය.විශේෂයෙන්ම තම ගෙවත්තේ මොනයම් හෝ එළවළු වගාවක් ඇති කිරීමට මෙම බල ප්‍රදේශ තුළ ජනතාවද පෙළඹීමත් සමඟ මේ තත්ත්වය ඇති වුවද එම අවශ්‍යතා සපුරාලීම සඳහා හැකි සෑම පියවරක්ම ගන්නා බව මෙහි ගොවිජන සංවර්ධන නිලධාරීහු ප්‍රකාශ කර සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=r1103294</link>
    <topic>ගම්පහ ගෙවතු වගාවට දසලක්ෂ 5.62ක ප්‍රතිපාදන</topic>
    <author>නිට්ටඹුව සමූහජෙනට් ජයසිංහ</author>
    <content>ගම්පහ දිස්ත්‍රික් සමෘද්ධි කාර්යාලය මගින් ගෙවතු සංවර්ධන වැඩසටහනට සමගාමීව ඉකුත් වසරේදී අදාළ බල ප්‍රදේශයට අයත් ප්‍රාදේශීය ලේකම් කොට්ඨාස 13 ඇතුළත ගෙවතු 20337ක් වගා කිරීම සඳහා ප්‍රතිපාදන මුදල් රුපියල් මිලියන 5.62ක් වැයකර තිබේ.එයට අමතරව දොම්පේ ප්‍රාදේශීය ලේකම් කොට්ඨාසයේ මල්වගාකරුවන් සඳහා රුපියල් මිලියන .035ක් වැයකොට සමන්පිච්ච පැළ 500ක් සහ රුපියල් මිලියන .52ක් වැයකොට ඇන්තූරියම් පැළ 2900ක් ලබාදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=r1103295</link>
    <topic>එකසිය පස්වැනි විය පසු කළහීන් මැණිකේ මාතාව</topic>
    <author>කළුතර දිසා සමූහ දයාරත්න කුමාරසිංහ</author>
    <content>හොරණ කටුහේනවත්ත නිවාස යෝජනා ක්‍රමයට අයත් නිවෙසක පදිංචි මනම්පේරි ගම ඇති රාළලාගේ හීන් මැණිකේ මහත්මිය දැනට එකසිය පස්වැනි වියද පසු කරමින් සිටින අතර ඇගේ දරු මුනු බුරු මිනිපිරියන්ගේ සංඛ්‍යාව අසූවකි.දියණියන් නව දෙනෙකුගේ හා පුතුන් තිදෙනෙකුගෙ මවක් වන හීන් මැණිකේ මහත්මිය සිය වසරක් ගෙවා ඇති නමුත් තවමත් නිරෝගිව කිසිවකුගේ සහායක් නැතිව තම අවශ්‍යතා තමා විසින්ම කර ගන්නා බව අප සමග පැවසුවේ හිනාමුසු මුහුණිනි.හීන්මැණිකේ මහත්මිය මෙසේ කීවාය. මම අවුරුදු සියයක් ගෙවා ඇති නමුත් කිසිම දුර්වලකමක් දැනෙන්නේ නැහැ. දැන් මට අවුරුදු එකසිය පහක් වෙනවා. රෙදි සෝදා ගැනීම, කඩයට යෑම, සිල් සමාදන් වන්න පන්සලට යෑම, ඉඩමේ වගාකටයුතු කිරීම තරුණ කාලයේ කලා වගේම දැනුත් මා කරනවා.කන් දෙක ඇහෙනවා. ඇස්දෙක පේනවා. හැරමිටි වාරු මට අවශ්‍ය නැහැ. ගස් වලින් වැටෙන පොල් අතු වියන්නෙත් මමයි. මා නිරෝගිව ඉන්නේ තරුණ කාලයේදී හොඳට අත පය වෙහෙසවා වැඩ කළ නිසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=s1103291</link>
    <topic>ශ්‍රී ලංකාව ජයග්‍රාහීව පසුකළ යුතුවැදගත්ම කඩඉම අද</topic>
    <author>ප්‍රින්ස් ගුණසේකර</author>
    <content>ක්‍රිකට් ලෝක කුසලානය තමන් සතුකර ගැනීමේ අසීමිත බලාපොරොත්තුවෙන් පසුවන ශ්‍රී ලංකාවට ජයග්‍රාහීව පසු කළ යුතු වැදගත් ම කඩඉම අද ඛෙත්තාරාම ආර්. ප්‍රේමදාස ක්‍රීඩාංගණයේ දී හමුවේ.මෙයට දින 10කට කළින් මුම්බායිහිදී ශ්‍රී ලංකාව වෙතින් ලකුණු 112ක ප්‍රබල පරාජයක් ලැබූ නවසීලන්ත ක්‍රීඩකයෝ අද තරගයට පිවිසෙනුයේ ඒ අමිහිරි අත්දැකීම මනසේ රඳවා ගනිමිණි.දිවා - රාත්‍රි තරගයක් වන මෙය අද පස්වරු 2.30 ට ආරම්භ කෙරේ.ශ්‍රී ලංකාව හා නවසීලන්තය ඉන්දීය උප මහද්වීපයේ ක්‍රීඩාංගණවල දී හමු වූ විට තරග 16කින් ශ්‍රී ලංකාව ජයගෙන ඇති අතර නවසීලන්තය තරග 5කින් ජය වාර්තා කර තිබේ.දෙරට මුණගැසුණු ලෝක කුසලාන තරගවල දී ශ්‍රී ලංකාව තරග 3කින් ද නවසීලන්තය තරග 2කින් ද ජය වාර්තා කර ඇත.ශ්‍රී ලංකාව හා නවසීලන්තය අතර මෙතෙක් එක්දින තරග 72ක් පවත්වා ඇති අතර, එයින් ශ්‍රී ලංකාව තරග 33ක් ද නවසීලන්තය තරග 35ක් ද ජයගෙන ඇත. තරග 4ක් විසදුමකින් තොරව නිමාවිය.එංගලන්තය අර්ධ අවසන් පූර්ව තරගයේ දී කඩුලු 10කින් පැරදවීමට දායක වූ ටී. එම්. ඩිල්ෂාන් මෙවර ලෝක කුසලාන තරගාවලියේ ලකුණු 394ක් රැස්කර දෙවැනි වැඩිම ලකුණු ලාභියා වී සිටී.එයට අමතරව වැඩිම ලකුණු ලාභී පිතිකරුවන් පස්දෙනා අතර නායක සංගක්කාර (ලකුණු 363) හා උපුල් තරංග (ලකුණු 363) සිටිති. නවසීලන්තයට එරෙහිව ශතක 2ක් හා අර්ධ ශතක 4ක් රැස්කර සිටින උප නායක මහේල සුපුරුදු දස්කම් අතරට අද පැමිණීම අත්‍යාවශ්‍ය වේ.ප්‍රේමදාස ක්‍රීඩාංගණයේ නිමාව දුටු බොහෝ තරගවල දී තර්ජනාත්මකව පන්දු යැවූ මුරලි ප්‍රමුඛ ද¼ඟ පන්දු බලඇණිය නවසීලන්තයට එරෙහි ව නැගී සිටීම වලක්වාලිය නොහැක.එමෙන් ම වේග පන්දු යවන ක්‍රීඩක ලසිත් මාලිංග කඩුලු ත්‍රිත්වයක් ලැබූ ප්‍රේමදාස තණතිල්ලේ නවසීලන්තයට එරෙහිව දක්වන දක්ෂතාව ද තීරණාත්මක සාධකයකි.නවසීලන්ත පිතිකරු අංශයෙන් බ්‍රයන් මැක්කලම්, මාටින් ගුප්තිල් හා ජෙසී රයිඩර් හා රෝස් ටේලර් ලකුණු අතර සිටිති.පන්දු යවන්නන් ගෙන් ටිම් සවුති, ටෆී, විටෝරි පිළිබඳ බලාපොරොත්තු තබා සිටී.අර්ධ අවසන් පූර්ව තරගයේදී දකුණු අප්‍රිකාවට විශාල අභියෝගයක් එල්ල කළ තුන් ඉරියව් ක්‍රීඩක ජේකොබ් ඕරාම් පිළිබඳව නවසීලන්තය විශ්වාසය තබා ඇත.කෙසේ වුවද ශ්‍රී ලංකා පිතිකරුවන්, පන්දු යවන්නන්ගෙන් ලැබෙන සේවය වඩාත් ඵලදායී මට්ටමකට ගෙන ඒමට පන්දු රැකීමේ අංශය පෙරදාට වඩා දියුණු මට්ටමකට ගෙනඒම කෙරෙහි අවධානය යොමුව ඇත.ශ්‍රී ලංකා නායක කුමාර සංගක්කාර ඊයේ පුහුණුවීම්වලින් අනතුරුව පැවැසුවේ මුත්තයියා මුරලිදරන් සම්පූර්ණ සුවය ලබා නොතිබුණද අද තරගයට යෙදවීමේ අවධානම ගන්නා බවය.“මුරලිට දණහිසේ ආබාධයක් තිබෙනවා. ඔහු මේ තරගයට තීරණාත්මක ක්‍රීඩකයෙක්. තවත් තරගයකට විවේක ගන්නවාට වඩා ඔහු යෙදවීම අවශ්‍යයි.නවසීලන්ත නායකයා විශිෂ්ට ක්‍රීඩකයෙකි. විටෝරි දිගු කාලයක සිට නවසීලන්තය මෙහෙයවන අත්දැකීම් ඇති ක්‍රීඩකයෙක්. ඔහු සතුව දක්ෂ පිතිකරුවන් හා හොඳ පන්දු යවන්නන් සිටිනවා. නවසීලන්තය සැහැල්ලුවෙන් සිතිය යුතු ප්‍රතිවාදීන් නොවෙයි” සංගක්කාර පැවැසීය.නවසීලන්ත නායක ඩැනියල් විටෝරිගේ එකම බලාපොරොත්තුව ජයග්‍රහණය පමණි. “ජාත්‍යන්තර ක්‍රිකට් ක්‍රීඩාවේ ඉහළම තැනට එන්න මේ තරගය ජය ගත යුතුයි. අද තරගයට අපි එන්නේ වෙනස් සැලසුමක් මතයි. මේ අවසන් පූර්ව තරගය අපට අති දුෂ්කර එකක් වේවි” විටෝරි පැවැසීය.ශ්‍රී ලංකාවකුමාර සංගක්කාර (නායක), උපුල් තරංග, ටී. එම්.ඩිල්ෂාන්, මහේල ජයවර්ධන, තිලාන් සමරවීර, චාමර සිල්වා, ඇන්ජලෝ මැතිව්ස්, ලසිත් මාලිංග, රංගන හේරත්, අජන්ත මෙන්ඩිස්, මුත්තයියා මුරලිදරන්, නුවන් කුලසේකර, තිසර පෙරේරා, චාමර කපුගෙදර, දිල්හාර ප්‍රනාන්දු,නවසීලන්තයඩැනියල් විටෝරි (නායක), මාටින් ගුප්තිල්, බ්‍රෙන්ඩන් මැක්කලම්, රෝස් ටේලර්, ඇන්ඩි මැකී, ජෙසී රයිඩර්, ස්කොට් ස්ටයිරිස්, ඩැරල් ටෆී, ලූක් වුඩ් කොක්, කයිල් මිල්ස්, ජේම්ස් ෆ‍්‍රැන්ක්ලීන්, ජෙමී හවු, නෙදන් මැක්කලම්, ජෙකොබ් ඕරාම්, ටිම් සවුති, කේන් විලියම්සන්, හමීස් බෙනට්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=s1103292</link>
    <topic>නායකත්වයෙන් ඉවත්වීමට පොන්ටින්ට දින 3ක කාලයක්</topic>
    <author/>
    <content>දැඩි මානසික පීඩනයකට ගොදුරු වී සිටින ඕස්ට්‍රේලියානු ක්‍රිකට් නායක රිකී පොන්ටින්ට සිය ක්‍රීඩා අනාගතය තීරණය කිරීමට දින 3ක කාලයක් ලබා දෙමින් ඕස්ට්‍රේලියාවේ නව එක්දින කණ්ඩායම නම් කිරීම දින 3කට ප්‍රමාද කිරීමට එරට ක්‍රිකට් තේරීම් කමිටුව තීරණය කෙළේ ය.ලෝක කුසලාන තරග ඉතිහාසයේ පසුගිය වසර 12ක ඕස්ට්‍රේලියානු අපරාජිතභාවය බිඳ වැටීමට ඉඩ දුන් රිකී පොන්ටින්ගේ නායකත්වය මේ වන විට දැඩි අභියෝගයකට ලක් වී තිබේ. ලබන මාසයේ දී එක්දින තරග 3කට බංග්ලාදේශයේ සංචාරය කිරීමට නියමිත ඕස්ට්‍රේලියානු එක්දින පිල තව දින 3කින් නම් කිරීමට එරට තේරීම් කමිටුව තීරණය කර ඇත.ලෝක කුසලාන තරගමාලාවේ අර්ධ අවසන් පූර්ව වටයේදී ඉන්දියාවට පරාජය වී පෙරළා සිය රට පැමිණි නායක පොන්ටින් ප්‍රකාශ කෙළේ තම තනතුර පිළිබඳ මේ සතියේ දී තීරණයක් ගන්නා බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=s1103293</link>
    <topic>සුරාජ් රන්දිව් බ්ලුම්ෆීල්ඩ් පිලට ජය ගෙනෙයි</topic>
    <author>ෆවුස් මොහොමඩ්</author>
    <content>සරසන්ස් පිලේ ඉනිම් දෙකෙහිදීම කඩුලු 12 ක් බිඳ දැමූ සුරාජ් රන්දීව් ලකුණු 145 ක ජයග්‍රහණයක් බ්ලූම්ෆීල්ඩ් කණ්ඩායමට ලබා දීමට සමත් විය. අන්තර් සමාජ ප්‍රිමියර් ලීග් තරගමාලාව යටතේ බ්ලූම්ෆීල්ඩ් පිටියේ පැවැති මේ තරගයේ සරසන්ස් පළමු ඉනිමේදී ලකුණු 88 කට කඩුලු 8 ක් දවාලීමට රන්දීව් සමත් වූ අතර දෙවැනි ඉනිමේදී ලකුණු 90 කට කඩුලු 4 ක් බිඳ දැමුවේය.මේ ජයග්‍රහණයත් සමග තරග 7 කින් තරග 4 ක ජය වාර්තා කරමින් ප්‍රසාද ලකුණු 85 ක් ලබා “ඒ” කාණ්ඩයේ පෙරමුණේ රැඳී සිටීමට බ්ලූම්ෆීල්ඩ් පිල සමත් විය.බ්ලූම්ෆීල්ඩ් පළමු ඉනිම – 372 / 9 (ඉනිම අත්හිටුවන ලදී) සමන් ජයන්ත 103, ෂානුක දිසානායක නොදැවී 64, ප්‍රසන්න ජයවර්ධන 57, (ගීත් අල්විස් 88 / 3) සහ දෙවැනි ඉනිම – 176 / 5 (ඉනිම අත්හිටුවන ලදී) ඩිල්ෂාන් මුණවීර 96, ප්‍රසන්න ජයවර්ධන 40සරසන්ස් පළමු ඉනිම – 224 - ශිහාන් කමිලින් 45 (සුරාජ් රන්දිව් 88 / 8) සහ දෙවැනි ඉනිම – 179 ගීත් අල්විස් 65 (සුරාජ් රන්දීව් 90 / 4 තරංග ලක්ෂිත 17 / 4)චතුරංග කඩුලු 16 යිඅන්තෝනියන්ස් පිල සමග “බී” කොටසෙන් තරග වැදුණු සිංහ කණ්ඩායමේ උමිග චතුරංග විශිෂ්ට පන්දු යැවීමක නිරත වෙමින් අන්තෝනියන්ස් පළමු ඉනිමේදී ලකුණු 53 කට කඩුලු 7 ක් සහ දෙවැනි ඉනිමේදී ලකුණු 47 කට කඩුලු 9 ක් බිඳහෙලා ලකුණු 135 ක ජයක් සිංහ පිලට අත්කර දුන්නේය. පරාජිත අන්තෝනියන් පිලේ චතුර රන්දුණු ද දක්ෂ පන්දු යැවීමක නිරත වෙමින් ඉනිම් දෙකෙහිදීම කඩුලු 6 බැගින් දවාලීමට සමත් විය.සිංහ පළමු ඉනිම – 180 නාලක කලුආරච්චි 61 (චතුර රන්දුනු 54 / 6, සෆ්රාස් ෆාරුක් 60 / 4) සහ දෙවැනි ඉනිම – 186 – මහේෂ් කුමාර 51 (චතුර රන්දුනු 94 / 6)අන්තෝනියස් පළමු ඉනිම – 140 (උමේග චතුරංග 53 / 7) සහ දෙවැනි ඉනිම – 91 (උමේග චතුරංග 47 / 9)කෝල්ට්ස් පිලට කඩුලු 5ක ජයක්රාගම කණ්ඩායම හා කෝල්ට්ස් පිල අතර තර්ස්ටන් පිටියේ පැවැති “ඒ” කොටසේ තරගයෙන් කඩුලු 5 ක ජයක් හිමි කර ගැනීමට කෝල්ට්ස් පිල සමත් විය.රාගම පළමු ඉනිම – 134 – මයිකල් වෙන්ඩෝට් 72 (සජීව වීරකෝන් 34 / 5 දිල්රුවන් පෙරේරා 20 / 4) සහ දෙවැනි ඉනිම – 161 මයිකල් වෙන්ඩෝට් 36 (සජීව වීරකෝන් 44 / 4)කෝල්ට්ස් පළමු ඉනිම – 195 මලින්ද වර්ණපුර 63 (මාලිංග බණ්ඩාර 15 / 3) සහ දෙවැනි ඉනිම 101 / 5 රොෂේන් සිල්වා නොදැවී 33මේරියන්ස් පිල ජය ගනීසී. සී. සී. පිල සමග කටුනායක වෙළෙඳ කලාපීය ක්‍රීඩාංගණයේ පැවැති තරගයෙන් කඩුලු 10 ක ජයක් අත්කර ගැනීමට හලාවත මේරියන්ස් පිල සමත් විය.මේරියන්ස් පළමු ඉනිම – 374 ජානක ගුණරත්න 79, මහේල උඩවත්ත 75, ෂාමින්ද එරංග 60, මිලින්ද සිරිවර්ධන 54 (රොමේෂ් පෙරේරා 84 / 6) සහ දෙවැනි ඉනිම – 9 / 0සී. සී. සී. පළමු ඉනිම – 133 (මලින්ද පුෂ්පකුමාර 40 / 6) සහ දෙවැනි ඉනිම – 249 චරිත් ප්‍රනාන්දු 63 මලින්ත ගජනායක 49 (මලින්ද පුෂ්පකුමාර 65 / 4)එස්. එස්. සී. පිලටකඩුලු 8 ක ජයක්එස්. එස්. සී. හා බදුරලිය පිල සමග එන්. සී. සී. පිටියේ පැවැති තරගයෙන් කඩුලු 8 ක ජයක් එස්. එස්. සී. පිලට හිමි විය.බදුරලිය පළමු ඉනිම – 161 චානක විතානගේ 75 (චරිත් ජයම්පති 26 / 3) සහ දෙවැනි ඉනිම – 276 තරිඳු අත්තනායක 70, දමිත් ඉන්දික නොදැවී 55, අසංක සිල්වා 50 (සචිත්‍ර සේනානායක 57එස්. එස්. සී. පළමු ඉනිම – 340 / 6 (ඉනිම අත්හිටුවන ලදී) කෞෂාල් සිල්වා 129, ලසිත් ප්‍රනාන්දු 62 සහ දෙවැනි ඉනිම – 99 / 2 දිමුත් කරුණාරත්න නොදැවී 49මුවර්ස් පිලට ජයගුවන් හමුදා පිල ඉනිමකින් හා ලකුණු 111 කින් පරාජය කිරීමට මුවර්ස් පිල සමත් විය.ගුවන් හමුදාව පළමු ඉනිම – 137 (සුවන් ජී. මදනායක 34 / 5) සහ දෙවැනි ඉනිම – 108 (කසුන් මධුසංඛ 37 / 5)මුවර්ස් පළමු ඉනිම – 356 රජිත වික්‍රමාරච්චි 103, කසුන් බෝධිෂ 65, චතුරංග ද සිල්වා 57 (අජිත් කුමාර 61 / 5)සීදුවට ඉනිමක ජයක්පානදුර ක්‍රීඩා සමාජයට එරෙහිව ඉනිමක හා ලකුණු 122 ක ජයක් අත් කර ගැනීමට සීදුව රද්දොළුව ක්‍රිකට් පිල සමත් විය.සීදුව පළමු ඉනිම – 384 ඩිල්ෂාන් අරවින්ද – 183පාණදුර පළමු ඉනිම – 167 සහ දෙවැනි ඉනිම – 95 (ජෙෆ්රි වැන්ඩර්සේ 40 / 5)යුද හමුදාව හා පොලිසිය අතර පනාගොඩ පැවැති තරගයෙන් පළමු ඉනිමේ ජයක් පොලිසියට හිමි වූ අතර වැලිසර දී නාවික හමුදාව සමග තරග වැදුණු බී. ආර්. සී. පිලත් පළමු ඉනිමේ ජය හිමි කර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=s1103294</link>
    <topic>අග්නිදිග ආසියානු බාලිකා පාපන්දු සූරතාව ශ්‍රී ලංකාවට</topic>
    <author/>
    <content>අග්නිදිග ආසියාවේ රටවල් අතර පැවැති අවුරුදු 14 පහළ බාලිකා පාපන්දු තරගාවලිය ජයග්‍රහණය කිරීමට ශ්‍රී ලංකා කණ්ඩායම සමත් විය. මෙම පාපන්දු තරඟාවලිය දින 5 ක් පුරා බම්බලපිටිය පොලිස් ක්‍ෂේත්‍ර බලකා මූලස්ථාන ක්‍රීඩාංගණයේදී පැවැත්විණි. මෙම තරඟාවලිය ජයග්‍රහණය කිරීම සඳහා ශ්‍රී ලංකා කණ්ඩායමට නායකත්ව දුන් තිළිණි දිල්හාර ජයසිංහ සිසුවිය ඇතුළු ක්‍රීඩිකාවන් 7 දෙනෙකුම පොල්ගහවෙල සාන්ත බර්නාදෙත් විද්‍යාලයේ වීම විශේෂත්වයකි.බර්නාදෙත් ආදර්ශ විද්‍යාලයේ විදුහල්පති ඩබ්. ඒ. සෝමබන්දු සහකාර විදුහල්පති නිමල් කරුණාතිලක, පුහුණුකරු ලියෝ ප්‍රනාන්දු, ක්‍රීඩා භාර ආචාරිණී එම්. ඒ. එස්. කේ. සමරසේකර යන මහත්ම මහත්මීන් සමග ආර්. ජී. ඉසංකා යොහානි වීරසිංහ (ලංකාවේ දක්ෂතම දැල් රකින්නී) කේ. පූර්ණිමා සඳමාලි පෙරේරා (දක්ෂතම ක්‍රීඩිකාව) ඒ. ඒ. දර්ශිකා මධුශානි අධිකාරි, එච්. ඒ. තිළිණි දිල්හාරා (ශ්‍රී ලංකාවේ අවු. 14 පහළ බාලිකා පාපන්දු කණ්ඩායමේ නායිකා) අයි. බී. පුබුදු රංසිකා, අයි. එම්. යමුණා නිරංජලා ඉලංකෝන් සහ ජේ. සී. ඉරුෂා හංසමාලි යන ක්‍රීඩිකාවෝ ඡායාරූපයට පෙනී සිටි අයුරු. ඡායාරූපය විජේරත්න වංගියකුඹුර.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=s1103295</link>
    <topic>විවෘත දැල්පන්දු තරග 9දා</topic>
    <author/>
    <content>බස්නාහිර පළාත් දැල්පන්දු සංගමය මෙහෙයවන විවෘත දැල්පන්දු තරගාවලිය අපි‍්‍රයෙල් 9 වැනි සහ අපි‍්‍රයෙල් 23 වන දිනයන්හි පේද්‍රික් පාක් පිටියේදී පැවැත්වේ.සංගමයට අයත් සියලුම ක්‍රීඩා සමාජ සහ සංගමය මගින් ආරාධනා ලැබූ දිවයිනේ සෙසු ක්‍රීඩා සමාජ මෙදින තරග වැදීමට නියමිතය.තරගාවලිය කොටස් 5 කින් සමන්විතය. ඩී. සහ ඊ. කොටසට අයත් වන්නේ අවුරුදු 35 න් ඉහල කණ්ඩායම් සහ මිශ්‍ර කණ්ඩායම් ය.ඉල්ලුම් පත් ලබා ඇති කණ්ඩායම් මාර්තු 30 ට පෙර සංගමයේ ලේකම්වරියට ලැබීමට සැලැස්විය යුතු බව එම සංගමය දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=s1103296</link>
    <topic>ටේට් එක්දින පිටියෙන් සමුගනී</topic>
    <author/>
    <content>විස්සයි/20 ක්‍රිකට් තරග සඳහා වැඩි අවධානයක් යොමුකිරීමේ අවශ්‍යතාවය නිසා ජාත්‍යන්තර එක්දින පිටියෙන් සමුගන්නා බව ඔස්ට්‍රේලියානු වේගපන්දු යවන ක්‍රීඩක ෂෝන් ටේට් නිවේදනය කළේය.ලෝක කුසලාන තරගමාලාවේ අර්ධ අවසන් පූර්ව වටයෙන් ඉන්දියාවට පරාජය වීමෙන් අනතුරුව නැවත මව්බිමට පැමිණි 28 හැවිරිදි ටේට් ජාතික කණ්ඩායමෙන් සහ දකුණු ඔස්ට්‍රේලියානු පිලෙන් ඉවත්විය. “ඕස්ට්‍රේලියානු ජාතික එක්දින පිලෙන් හා දකුණු ඔස්ට්‍රේලියානු එක්දින කණ්ඩායමෙන් ඉවත්වීමට මම තීරණය කළා” ඔස්ට්‍රේලියානු ක්‍රිකට් පාලක මණ්ඩලය හරහා නිවේදනයක් නිකුත් කරමින් ටේට් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=f1103291</link>
    <topic>ජේවීපියේ රැවටිල්ල ජනතාව නිමා කළා</topic>
    <author>සංවාද සටහන ටී.චන්ද්‍රසේකර</author>
    <content>* මෙවර පළාත් පාලන මැතිවරණයේ දී ආණ්ඩුව ලැබූ විශිෂ්ට ජයග්‍රහණය ඔබ දකින්නේ කෙසේ ද?මේ ඡන්දය පැවැත්වුණේ ගම් මට්ටමින්. මේ ඡන්දයේ දී විශේෂයෙන් එක්සත් ජාතික පක්ෂය කිව්වේ ගම් මට්ටමින් ආණ්ඩුවට පාඩමක් උගන්වන්න ඕනෑ කියලයි. ඒ අය බඩුමිල ගැනත් කතා කළා. ඒ වගේ ම ජේ.වී.පී. එක කිව්වේ මේ ආණ්ඩුව මහ ජනතාව රවට්ටනවා. ඒ රැවටිල්ලට නිමාවක් කියලා කිව්වා. කොහොම වුණත් මේ ජීවන වියදම වැඩි වශයෙන් බලපාන්නේ නගරබද මිනිසුන්ට. මේ මැතිවරණයේ දී ප්‍රාදේශීය සභා තියෙන්නේ ගම් මට්ටමේ. ඒ ජනතාවට ජීවන වියදම බලපාලා නැහැ.ඒ අයට ගෙවතු වගාවන් තියෙනවා. දැන් ගෙවතු වගාවන් තියෙන නිසා ඒ අයට ජීවන වියදම බලපාන්නේ නැහැ. ඒ අයට ඕනෑ සංවර්ධනය. නිවසක් හදාගන්න, බීමට ජලය, වැසිකිළි පහසුකම්, විදුලිය වැනි දේ තමයි වැඩි ජන කොටසක් බලාපොරොත්තු වන්නේ. එළවළු මිල වැඩිවීම ගොවි ජනතාවට වාසියක්. ඒ නිසා මේ බඩුමිල වැඩිවීම ගමේ ජනතාවට බලපෑවේ නැහැ. මේ සංවර්ධනය ගමට යන නිසා ගැමි ජනතාවට ජනාධිපතිතුමා ගැන දැඩි විශ්වාසයක් තියෙනවා. අනෙක් අය ගැන විශ්වාසයක් නැතත් ජනාධිපතිතුමා කෙරෙහි තියෙන විශ්වාසය නිසා තමයි ජනතාව ඡන්දය දුන්නේ.* මේ ඡන්දයේ දී ජනතා විමුක්ති පෙරමුණ ලද පරාජය ගැන මොනවාද හිතෙන්නේ?ජනතා විමුක්ති පෙරමුණ ම තමයි කිව්වේ මේ රැවටිල්ලට නිමාවක් තියෙන්න ඕනෑ කියලා. දැන් ඒ නිමාව ඇති වුණා. ඔය ජේ.වී.පී. එක බලන්නේ එක එක විදිහේ සටන්පාඨ කියමින් මහජනතාව රවට්ටන්න. ජනතාව උසිගන්වන්න. මිනිසුන්ට ඒක එපා වෙලා තිබුණේ. ජේ.වී.පී.එකේ ඒ රැවටිල්ල ජනතාව විසින් නිමා කළා.* මේ පළාත් පාලන මැතිවරණ සමයේ දී ත් එක්සත් ජාතික පක්ෂය ගත්තාම රනිල් - සජිත් සටනක් නේද තිබුණේ?එක්සත් ජාතික පක්ෂය තුළ නායකත්වයට අර්බුදයක් තියෙනවා. ඒක කාටවත් නැහැයි කියන්න බැහැ. එක පැත්තකින් රනිල් මැතිවරණ ගණනාවක් පැරදිලා ඉන්නේ. ඒ වුණත් නායකත්වය අත් හරින්නේ නැහැ. අනෙක් පැත්තෙන් මට නම් පේන්නේ නැහැ එජාපයේ නායකයෙක් ඉන්නවා කියලා. සජිත් ප්‍රේමදාස එයාගේ පියාගේ නම පාවිච්චි කරගෙන යන්න හැදුවා. දැන් කථාවට කියනවානේ තාත්තා අලියා පිට ගිහින් කරගැට හැදුණාට පුතාට හැදෙන්නේ නැහැ කියලා. මෙයා පුළුවන් තරම් බලන්නේ තාත්තාගේ නම පාවිච්චි කරන්න. මහජනයා තාත්තාව පිළිගත්තට පුතාව පිළිගන්නේ නැහැනේ. එයා බැලුවේ ප්‍රේමදාස යුගයක් මේ රටේ ඇති කරන්න.ඒ මොනවා වුණත් මහජනතාව එයා ගැන සැකෙන් බලන්නේ මොකද? කොහෙන්ද මේ සල්ලි? ඒවා ඒ දවස්වල හම්බ කරපුවා ද නැති නම් මේ රට අවුල් කරන්න හදන උදවිය මෙයාට මුදල් ලබා දෙනවාද? කියලා ජනතාව අවිශ්වාසයෙන් ඉන්නේ. එදා ප්‍රේමදාස ජීවත් වූණේ කොහොමද අද සජිත් ප්‍රේමදාස ජීවත් වෙන්නේ කොහොමද කියලා මහජනතාව දන්නවා.රට අවුල් කරන්න විවිධ බලවේගවලින් ලැබුණු මුදල් ද මේවා කියලා ජනතාවට අද සැකයි. නැතිනම් පන්සල්වලට පනස් දහ බැගින් ගෙවන්න එයාට කොහෙන්ද සල්ලි.මේ කුමන්ත්‍රණත් එක්ක තමයි නායකයන්ට අරගල තියෙන්නේ. මොනවා වුණත් මම දන්නා තරමින් රනිල් ටිකක් අවංක පුද්ගලයෙක්. අනෙක් රටවලුත් එයාව පිළිගන්නවා. ඒ වුණාට සජිත් ප්‍රේමදාසව පිළිගන්නේ නැහැ. මේ ප්‍රාදේශීය සභා මැතිවරණයේදී තමන් වාසය කරන ප්‍රදේශය දිනාගන්න බැරිනම් රටක් දිනවන්නේ කොහොමද? මොන විශ්වාසයෙන්ද රටේ ජනතාව ඡන්දය දෙන්නේ? අද එජාපය ඉදිරියට ගෙනයන්න පුළුවන් නායකයෙක් පේන තෙක් මානෙක නැහැ.* දැන් මැතිවරණ මේ විදිහට දිනන්න ගියාම රටට විපක්ෂයක් නැති එක අඩුපාඩුවක් නේද?මේක ප්‍රජාතන්ත්‍රවාදී රටක්. මේ රට ඉතා ප්‍රජාතන්ත්‍රවාදී විදිහට පාලනය කරනකොට හොඳ විපක්ෂයක් තියෙන්න ඕනෑ. ඒ විපක්ෂය හැම එකටම විරුද්ධ වෙන්න නොවෙයි.හොඳ දේකට පක්ෂපාති වෙන්නත් විරුද්ධ විය යුතුම දේකට විරුද්ධ වෙන්න ඕනෑ. මට පේන විදිහට මේ රටේ ජනාධිපතිතුමා සිටින තාක් විපක්ෂයක් හැදෙයි කියලා මට පේන්නේ නැහැ. මේ රටේ නායකත්වය අතිගරු ජනාධිපතිතුමන් ගැන ජනතාවට විශාල විශ්වාසයක් තිබෙනවා. අනෙක් අය ගැන නැති වුණත් ජනාධිපතිතුමා ගැන ලොකු විශ්වාසයක් තියෙනවා. එය කාටවත් නැහැ කියන්න බැහැ. ඒ විශ්වාසය මත තමයි රටේ මහජනතාව ඡන්දය දෙන්නේ. ජනතාවට ජනාධිපතිතුමා ඉන්නකම් වෙන පක්ෂයකට ජනතාව ඉඩ දෙන්නේ නැහැ.* පසුගිය මැතිවරණයේදී ඔබතුමන් නියෝජනය කරන ඌව පළාතේ පස්සර ප්‍රාදේශීය සභාව හා බණ්ඩාරවෙල මහ නගර සභාව ආණ්ඩුව පැරැදුණා. ඒකට විශේෂ හේතුවක් තියෙනවාද?තියෙනවා. ඇත්තටම අපි අවාසනාවට පැරදුණා. නාම යෝජනා සකස් කරන කාලය තුළ අතිගරු ජනාධිපතිතුමා රටේ හිටියේ නැහැ. ඒ නිසා එතන ලොකු අවුල් ඇති වුණා. බණ්ඩාරවෙල හා පස්සර පක්ෂය තුළ තිබෙන දුර්වලකම් නිසා තමයි මෙහෙම වුණේ. පස්සර අපේ කණ්ඩායමට අමතරව ස්වාධීන කණ්ඩායමකුත් ඉදිරිපත් වුණා. එසේ ඉදිරිපත් වුණේත් අපේ පක්ෂයේම අය. මේ අය අපේ පක්ෂය දිනන්න කටයුතු කළේ නැහැ. බණ්ඩාරවෙල සිදුවුණේත් ඒකම තමයි. බණ්ඩාරවෙල ප්‍රාදේශීය සභාවට අයත්ව තිබුණු ඡන්ද 12000 ක් විතර නගර සභාවට එක් වුණා. ඒවත් ශ්‍රී ලංකා නිදහස් පක්ෂයේ ඡන්ද. ඒ ප්‍රදේශවල භාරව පත්කළ අය ඡන්ද හරියාකාරව එකතු කළේ නැහැ. එතනත් ප්‍රශ්න තිබුණා. මේ හැම දේකටම මුල එදා ජනාධිපතිතුමා හිටපු නැති එකයි. හැමෝම එකතුවෙලා , පක්ෂය දිනවන්න කටයුතු කළා නම් මේ ටික දිනන්න තිබුණා. ඒක ජනාධිපතිතුමාත් දන්නවා.* ඔබතුමන් කළින් නියෝජනය කළ ආසනයේ පිහිටි පළාත් පාලන ආයතනය ඒ කියන්නේ කොළොන්න ප්‍රාදේශීය සභාව දිනුවේ එක ඡන්දයකින් නේද?මේ පළාතේ පැරදුණු පළාත් පාලන ආයතනවලට අදාළ ප්‍රශ්නයම තමයි ඒ තිබුණෙත්. ඒ සංවිධායකවරු හරියාකාරව කටයුතු නොකිරීම කියලයි හිතන්නේ. ඡන්ද දහ දහකින් දිනුවත් එකයි එක ඡන්දයකින් දිනුවත් එකයි.* මේ මැතිවරණයේදී දෙමළ , මුස්ලිම් ඡන්ද ඒ ජාතීන් නියෝජනය කරන පක්ෂවලට ලැබීමේ ප්‍රවණතාවය වැඩිවෙලා තියෙනවා. ඒ ඇයි?එක්දහස් නවසිය හතළිස් ගණන්වල එක් එක් ජාතීන් නියෝජනය කරන ප්‍රධාන පක්ෂ තුළ පිළිගත් පුද්ගලයින් හිටියා. මුස්ලිම් ජනතාව නියෝජනය කරන්න බදියුදීන් මොහොමඩ් හිටියා. ශ්‍රී ලංකා නිදහස් පක්ෂයේ එතකොට එජාපය නියෝජනය කළා කලීල්. ඒ වගේ පිළිගත් අය හිටියා. මුස්ලිම් ජනතාව ඒ අයව පිළිගත්තා. ද්‍රවිඩ ජනතාවගේ පැත්ත ගත්තාම ඒ අය පිළිගන්නා නායකයින් හිටියා. ඒ අය කියන දේ කෙරුවා.අද එහෙම නෙවෙයි. මුස්ලිම් ජනතාව එක් පැත්තකට යනවා. නායකයෙක් කියලා නැහැ. ද්‍රවිඩ ජනතාව බැලුවත් හරි නායකයෙක් නැහැ.ඒ නිසා ඒ අය බලන්නේ එකමුතු වෙලා බලය පෙන්වන්න. අද උතුරු පළාතේත් හරි නායකයෙක් නැහැ. දෙමළ ජනතාව මුස්ලිම් ජනතාව ඡන්දය දෙනවා. නමුත් නායකයෙක් නැහැ. ඉස්සර හිටියා සෞම්‍යමූර්ති තොන්ඩමන් එතුමා ඒ ජනතාව වෙනුවෙන් සටන් කළා. ඒ නිසා එතුමාව මිනිසුන් පිළිගත්තා. විශ්වාස කළා. අපි අපේ පක්ෂය තුළ දෙමළ , මුස්ලිම් නියෝජනයට අවංක පුද්ගලයෙක් හදාගන්න ඕනෑ.* දැන් ඌව පළාතේත් විශාල සංවර්ධන කාර්යයන් සිදු වෙනවා. ඒ අතරතුර පළාතේ සිටින වැඩිම රාජ්‍ය සේවකයින් වන ගුරුවරුන්ගේ වැටුප් විෂමතා ඉවත් කරන්න ඔබතුමා පියවර ගන්නවා කියා මාධ්‍යවල පළ වුණා.ඒක මගේම නොවෙයි ප්‍රධාන අමාත්‍ය ශෂීන්ද්‍ර රාජපක්ෂ මැතිතුමාගේ සංකල්පයක්. එතුමාට වැඩ වැඩි නිසා එතුමාගේ වැඩවලට මමත් උදව් වෙනවා. ඒ වගේම ජනාධිපතිතුමාගේ නියෝජිතයෙක් විදිහට දේශපාලනය කරන අයට උදව් කරන එක තමයි මම කරන්නේ. මහ ඇමැතිතුමාට අමාත්‍යාංශ රාශියක් තියෙනවා.ඒ වගේම නොදියුණු මොණරාගල දිස්ත්‍රික්කයේ විශාල සංවර්ධන කටයුතු කරගෙන යනවා. ඒකට මමත් සහය දිය යුතුයි. ඒ අනුව ගුරු ප්‍රශ්න අනෙකුත් ප්‍රශ්නවලට මමත් ප්‍රධාන ලේකම්තුමාත් මැදිහත්වෙලා විසඳන්න උදව් කරනවා. ගුරුවරුන් නිතරම පැමිණිළි කරනවා. ඒ අයගේ ලිපිගොනු කටයුතු නිම කරලා නැහැ. ඒ වගේ ප්‍රශ්න රාශියක් තියෙනවා ඒ ඒ කලාප කාර්යාල හරියට වැඩ කරනවා නම් ඒ ප්‍රශ්න ඇති වන්නේ නැහැ. ඒ ප්‍රශ්න ටික විසඳන්න වැඩ පිළිවෙළක් අපි යොදා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=f1103292</link>
    <topic>සිරිලක මුදුන් ගම ශාන්තිපුර සිරි</topic>
    <author>සටහන සහ ඡායාරූප සිරිසේන දේවප්‍රිය</author>
    <content>ශාන්තිපුරය. ඒ තමයි අපේ රටේ මුදුන්ම ගම්මානය. ඒ කිව්වේ මුහුදු මට්ටමේ සිට ඉහළින් ම පිහිටි ගම්මානය. ඊට ඉහළින් පිහිටි තවත් ගම්මානයක් කොහේවත් නෑ. අහසෙ පාවෙන වලාකුළු අතින් අල්ලන්න පුළුවන් තරමෙ ඉහළින් ම පිහිටි ගම්මානය කොතරම් ආශ්චර්යයක් ද ?නුවරඑළිය සිට නුවර පාර දිගේ කිලෝමීටර් තුන් කාලක් පමණ එන විට වම් අත පැත්තෙන් ශාන්තිපුර දක්වා විහිදෙන මාර්ගය පටන් ගන්නවා. ඒක එක එල්ලේ කඳු මුදුනකට නඟින මාර්ගයක්. වංගු දහ අටක් නොවුවත් සෑහෙන්න විශාල ළඟ - ළඟ පිහිටි වංගු ගණනාවක් පසුකරන්න වෙනවා ශාන්තිපුර ට යන්න.මේ ගමනේ දී පළමුවෙන් ම හමු වෙන්නෙ බඹරකැලේ ගම්මානය සහ බඹරකැලේ ශ්‍රී මහා විහාර පන්සල. ඉංග්‍රීසි පාලන යුගයෙ, ඉංග්‍රීසීන්ගෙ තාඩන පීඩන මැද නුවරඑළියෙ ඉදි වූ මුල් ම පන්සල මේක තමයි. මේ කාලෙ පන්සලේ හාමුදුරුවන්ගෙ ධර්මදේශනා ගැන සෝදිසි කරන්න රහස් ඔත්තු කාරයොත් යොදවලා හිටියලු. ඒ ඉංග්‍රීසි ආණ්ඩුවට විරුද්ධව මොනව ද කියවෙන්නෙ කියල දැන ගන්නයි.පන්සල පසු කළා ම හමුවන නිල්ල පිරුණ වනපෙත හා පයිනස්, සයිප්‍රස් ආදී වන වගා අතරින්, කඩා හැළෙන සුදෝසුදු දිය දහරා හරහා ගමන් කොට අති දුෂ්කර මඟක් ගෙවා ශාන්තිපුරට ළඟා වෙන්න පුළුවන්.නැරඹුම් ස්ථානයහරියට ම කියනවා නම් නුවරඑළියේ සිට කිලෝ මීටර් තුනක ගමනකින් පස්සෙ හමු වෙන්න ශාන්තිපුර පිහිටි නුවරඑළිය නැරඹුම් ස්ථානය යි. ඒ කියන්නෙ ශාස්තිපුරේ ඉඳන් නුවරඑළිය නරඹන්න තැනකුත් හදලා.මොනතරම් මනස්කාන්ත දර්ශනයක් ද එතනට ළඟා වුණාම හරිත තුරු ලතාවන්ගෙන් පිරිපුන් තෙත් සදාහරිත වනාන්තර මුදුනෙන් නුවරඑළිය දර්ශනය වන අපූරුව බලන්න වටිනවා. ඒක වචනයෙන් කියන්න බැරි තරමට අසිරිමත් දර්ශනයක්. නැගෙනහිර පැත්ත බැලුවම පේන්නෙ නුවරඑළිය නගරය. හැබැයි සුදෝසුදු මිහිදුම් පටල අතරින් තමයි දිස්වෙන්නෙ. හැම දෙයක් ම පැහැළිව පෙනෙනවා.සිනිඳු, සුදු – මුදු මිහිඳුම් වලා අතර සිටින විට අහසේ පාවෙන්න වගෙයි දැනෙන්නෙ. හමන මඳනල ගත හීතලෙන් කිති කවනවා. හැම දෙයක් ම කෙටි ම කෙටි වෙලාවයි පවතින්නේ. මීදුම් ගලනවා. සුළඟක් ඇවිත් මීදුව තල්ලු කරල දමනවා. අව් රැල්ලක් එනවා. වලාකුළකින් වැසෙන ඉර නිසා පරිසරය තරමක් අඳුරු පැහැ ගන්නවා. එක - දෙක පිනි වැටෙනවා. මෙන්න නැවත අව්රැල්ලක් හරි ම චමත්කාරයි.දවසෙ මොහොතින් - මොහොත වෙනස් වෙන කාලගුණික තත්ත්වයක් !නැරැඹුම් වේදිකාවට නැගල තරමක් ගිණිකොනට බරව බැලුව ම ඔබට පෙනෙන්නෙ නුවරඑළියෙ අහස් පොකුණ, ග්‍රෙගරි වැව, අහසෙ මැව්ව සිත්තමක් වාගෙ ලස්සනයි. වැව ඉමට පෙනෙන්නෙ හග්ගල මල්වත්තයි.ශ්‍රී පාදයදැන් බලන්න නිරිත දිසාව. ශාස්තිපුරේ කෝවිලට ඉහළින් දුර බලනකොට දර්ශනය වෙන්නෙ බුදුන් පා පහස ලැබ පාද සලකුණු පිහිටපු සමනොල ගිර, ශාන්තිපුර වැසියෝ මොන තරම් වාසනාවන්ත ද මිහිකත සිප ගනිමින් හිරු නැඟ එද්දී බුදුන්ගේ සිරිපතුලට නමස්කාර කරමින් දවස අරඹන්නට ඇත්නම් මොන තරම් භාග්‍යයක් දදකුණු පසින් පෙනෙන්නෙ සමනොල කන්දට ම ඈඳුන කිරිගල්පොත්ත ආදී දකුණු කඳු පවුර. උතුරු දෙසින් ශාන්තිපුර ගම්මානය සහ ඊට රැකවරණය සලසන කිකිළියාමාන කඳු මුදුන. මේ කඳු මුදුන මීටර් 2240ක් උසයි.ඊසාන පැත්තෙන් වේගෙන්, වේගෙන් මිහිඳුම් කඳන් ගලාගෙන යනවා. එක මීදුම් වලාවක් ගලාගෙන ගියාට පස්සේ පැහැදිලි වන අහසෙ අර පෙනෙන්නෙ අපේ රටේ උසම උස කන්දෙ මුදුන. පිදුරුතලාගල කඳු මුදුන මීටර් 2524ක් උසයි. ශාන්තිපුරට වඩා උස මීටර් තුන්සීයයි.අපේ රටට සම්පතක් වු සදාහරිත වනාන්තරයෙන් වැසී ගිය පිදුරුතලාගල කන්ද ! අර මුදුනෙම තියෙන්නේ ජාතික රූපවාහිනී විකාශන කුලුණ. ඊළඟට යෝධ පියාපත් සහිත රේඩාර් යන්ත්‍රය කැරකමින් තියෙනවා. ඉතා ම ළඟින් තියෙන්න වගේ තමයි පෙනෙන්නෙ.ග්‍රෙගරි වැවඅවට සිරියාව කොච්චර නැරැඹුවත් ඇතිවීමක් නෑ. බලන්න. බලන්න අලුත් – අලුත් දසුන් මැවෙනවා. බැලූතෙක් මානෙ නිල්ල පිරුණ වනාන්තර. රටේ හතර දිග් බාගෙම ගොවිතැන් කරන්න ජලය උත්පාදනය කරල දෙන්නෙ මේ හරිත තරුලතාවන්ගෙන් වැසී ගිය කඳු වැටි.ශාන්තිපුර ගම පිහිටපු මේ කන්දෙ තුන් ආකාරයක් දැක ගන්න පුළුවන්. පැත්තකින් නිල්ල පිරුණ ස්වභාවික හරිත තෙත් වනාන්තර සමඟ සයිප්‍රස්, ඇකෙන්සියා සහ ටර්පන්ටයින් ආදී වන වගාවන්. අනිත් පැත්තෙන් තේ වතුකරය. වනාන්තරයටත් තේ වත්තටත් මැදි වුණ ශාන්තිපුර ගම. හරි ම ශාන්තියක් තමයි ගමෙන් දිස් වෙන්නේ.හැම තැනින් ම කඩා හැළෙන දිය දහරාවන් ගෙ සද්දෙ. වතුර ගලා බසින සද්දෙ මොනතරම් මිහිරි ද ? අහන්නත් ආසයි. ශාන්තිපුරට අසිරිමත් ශාන්තියක් ගෙනෙන වතුර ගම පෝෂණය කරල ගලාගෙන ගිහින් තලගල ඔයට එකතු වෙලා අනතුරුව ග්‍රෙගරි වැව පෝෂණය කරනවා. ගොවියන්ගේ ගොවිබිම් වටේටම. අර්තාපල්, කැරට්, බීට්, ගෝවා, සලාද ආදී ඉංග්‍රීසි එළවළුවලින් පිරුණ ගෙවතු හරිම චමත්කාරජනකයි. ඒ වගේ ම ගැමියන්ට වාසනාව පාදල දෙන්නෙ මේ වගාවන්.අපේ රටේ ඉහළින් ම පිහිටපු ගම්මානෙ (උස මීටර් 2100) වාගෙ ම ඉහළින් ම පිහිටපු පන්සල, පාසල ක්‍රිස්තියානි පල්ලිය, මුස්ලිම් පල්ලිය ආදියත් ! ඒව ඒ විදිහට වාර්තා තියල වැඩි ම උසින් පිහිටපුව කියලා. ඊට ඉහළින් වෙන කොහේවත් නෑ. ශාන්තිපුර ගමට ඉහළින් තියෙන්නෙ ඊට වඩා මීටර් සියයක් උස කිකිළියාමාන කන්ද සහ මීටර් තුන්සියයක් පමණ උස පිදුරුතලාගල කඳු වැටිය. ඒව වනාන්තර විතරයි. ජනාවාස නෙවෙයි.සමහර දාට වලාකුළු අතින් අල්ලන්න පුළුවන්. තවත් සමහර දාට මීදුම් සමඟ එකතු වෙච්ච වලාකුළු මුළු පරිසරය ම වසා ගන්නවා. කඳු වැටියක් තියෙව ද කියල හොයා ගන්නවත් බැරි විදිහට.ඒ අතරින් ජර්සි, කෝට්, තොප්පි ආදී උණුසුම් ඇඳුම්වලින් සැරසුණ වැසියෝ කඩියෝ වාගේ කඩිසරව තම තමන් ගේ වැඩපොළවල නිරත වෙනවා.ශාන්තිපුර ගම ඇරැඹුණේ 1960 අවුරුද්දෙ. නුවරඑළියෙ හිටපු පාර්ලිමේන්තු මන්ත්‍රී විලියම් ප්‍රනාන්දු මහතා ගේ සංකල්පයකට අනුව. නුවරඑළිය අවට පුර 18ක් බිහි කරන්න එතුමා පියවර ගත්තා. ජාතීන් අතර සමඟිය, සමාදානය ඇති කළ යුතුයි කියන දූරදර්ශී සංකල්පය මත ශාන්තිපුර පැරැකුම්පුර කලාපුර ආදී වශයෙන් පුර බිහි කරල සිංහල ද්‍රවිඩ මුස්ලිම් කියන ජාතීන් තුන ම සම සමව පදිංචි කෙරෙව්වා. විලියම් ප්‍රනාන්දු මහතා ඇරැඹූ සංවර්ධන වැඩපිළිවෙළ ඉදිරියට පවත්වාගෙන ගියේ දිවංගත පාර්ලිමේන්තු මන්ත්‍රී ගාමිණී දිසානායක මහතා මේ ජාතීන් තුනම අදත් ඉතාම සමඟි සම්පන්නව සහ සහජීවනයෙන් යුතුව ශාන්තිපුර ගමේ ජීවත් වෙනවා.ඒකට හොඳ ම නිදර්ශනය තමයි ගම පිහිටුවා ගෙවුණ දශක තුනක් තිස්සේ ම මේ ජාතීන් තුනට ම තිබුණු එක ම ආගමික මධ්‍යස්ථානය වුණේ පන්සල වීම. බෞද්ධයෝ වගේ ම ක්‍රිස්තියානි ආගමිකයෝ, මුස්ලිම් සහ හින්දු ආගමිකයො යන සියලු දෙනාගෙ ම පොදු මධ්‍යස්ථානය වුණේ පන්සල. හැම ජාතීන් ම ඕනෑම ප්‍රශ්නයක දී උපදෙස් ගුරුහරුකම් ගත්තෙ පන්සෙලන්. මේ මෑතකදී අනෙකුත් ආගමික මධ්‍යස්ථාන බිහි වුණත්, පෙර පුරුද්දට සියලු ම ජාතීන් අදත් පන්සලට ගොඩ වෙලා මල් පූජා කරල බුදුන් වැදල යනවා.මේ සමඟිය චිරාත්කාලයක් පවතීවායි කියල ප්‍රාර්ථනා කරන්න ඕනා. එතකොට තමයි ශාන්තිපුරෙන් ඇරඹෙන ශාන්තිය මුළු රට පුරාම පැතිරෙන්නෙ. ශාන්තිපුර ගම්මානෙ ඉහළින් ම තියෙන්නෙ ගමට ජලය සම්පාදනය කරන ජලාශය. ඇඟ හිරිගඩු නංවන සීතලෙන් සහ නිල් දියෙන් පිරුණ මෙවන් සුන්දර ජලාශයක් දකින්නත් ආසයි. ඊටත් ඉහළින්, ශ්‍රී ලංකාවේ මුහුදු මට්ටමින් ඉහළට ම ගමේ ඉහළින් ම ඉහළින් ම තියෙන්නෙ එම්. මෝහන් රාජ්ගේ ගෙදර, ටී. එන්. එල්. රාජ් කිව්ව ම තමයි කවුරුත් හඳුනන්නෙ. ඒ ගෙදර ඔහුගෙ අම්මා, තාත්තා, බිරිඳ, දරුවන් ඇතුළුව හය දෙනෙක් ඉන්නවා. ඔවුන් රටේත් ගමේත් ඉහළින් ම ඉඳගෙන ඔවුන්ට පහළින් තියෙන සුන්දර පරිසරය නිරන්තරයෙන් ම නරඹනවා.කිකිළියාමාන කඳු මුදුනඒ වගේ ම ශාන්තිපුරේ එක කොටසක් වුණ කලාපුර වෙන්වෙලා තියෙන්නෙ පාරම්පරික කලාකරුවන් වෙනුවෙන්. බ්‍රිතාන්‍යයේ මහ රැජිණ මෙරටට සම්ප්‍රාප්ත වූ වෙලාවෙ හේවිසි වාදනයක් ඉදිරිපත් කරලා එතුමියගෙන් තෑගිත් ලබපු ඉ¼ගුරුවත්තේ ගෙදර රම්බරණ ගුරුන්නාන්සේ වාසය කළෙත් මේ කලාපුර.එම පාරම්පරික උරුමය ඉදිරියට ගෙන යමින් ඔහුගේ පුත් ඉඟුරුවත්ත සහ ලේලිය විමලා ඉඟුරුවත්ත උඩරට නැටුම් සහ හේවිසි වාදනය වෙනුවෙන් ඉටු කරන්නෙ අමිල මෙහෙවරක්. ඔවුන් දෙදෙනා තමයි මෙරට ඉහළින් ම පදිංචි වෙලා ඉන්න උඩරට නර්තන වාදන ශිල්පීන්.මෙරට ඉහළින් ම පිහිටි තේ කර්මාන්ත ශාලාව තියෙන්නෙ ශාන්තිපුරේ. ඒ ග්‍රීන් තේ නිපදවන කර්මාන්ත ශාලාව.ශාන්තිපුර ගමේ ශීර්ෂය ලෙසින් පිහිටි කිකිළියාමාන කඳු මුදුනෙ පොලිස් තොරතුරු මධ්‍යස්ථානය හා සන්නිවේදන කුලුණු විරාජමානව පවතිනවා. ඒ කන්දේ ම එක් පසෙකින් රූපවාහිනි විකාශන කුලුණු අහස උසට නැඟී සිටිනවා. මොනතරම් අසිරියක් ද ? මේ අසිරිය විඳින්න නම්, මෙහි එන්නම ඕනා.මුදුන්ගම සංවර්ධනය මෙතෙරම් ඉක්මණින් සිදු වුණා ද කීවොත් පටන් ගැන්මේ දී ශාන්තිපුර නමින් එක ග්‍රාම සේවා වසමක්ව තිබුණා. ගම අද වසම් පහකට බෙදිලා ශාන්තිපුර ධ්. ධ්ධ්. ධ්ධ්ධ් පියවරවල්, කලාපුර සහ ශාන්තිපුර අලුත් කොටස නමින් ඒව හැඳින්වෙනවා.රටේ මුදුනෙන් ම ඉඳගෙන ශාන්තිපුර ගම විහිදුවන ශාන්තිය අත්විඳින්න ඔබත් වරක් හෝ මේ සුන්දර ගමට එන්න !.</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=f1103293</link>
    <topic>පහන් සිතින් පියංගලට</topic>
    <author>ලීලානන්ද වික්‍රමසිංහ</author>
    <content>ජීවිතය වෙළා ගෙන පවතින ආතතිය පළවා හැරීමට මිනිසුන් නොගන්නා උත්සාහයක් නැහැ. ඔවුන් එවැනි විටෙක කරන්නේ සංචාරයේ යෙදීමයි. සංචාරයේ දී ඔවුන් තෝරා ගන්නේ වනාශ්‍රිත පෙදෙස්.ඇත්තෙන්ම ඒ ඔවුන් ගන්නා ඒ විකල්ප මාර්ගයේ සෑහෙන තරමේ සහනයක් ඇති වන බව පෙනෙන්නට තියෙනවා.ජීවිතය පුරා බද්ධව පවතින දුක් කම්කටොළු අප්‍රමාණ සිත්තැවුල් හා රණ්ඩුසරුවල්වලින් මිදී එවැනි තැනක දී ජීවිතයට විඳීමට ලැබෙන පරම සුව ආශ්වාදය මෙතෙකැයි කියා නිම කරන්නට බැහැ.පසුගිය දා අපට එවැනි සුන්දර වන අරණකට පිවිසීමේ වරම ලැබුණා. අප එහි දී ලබාගත් සොඳුරු අත්දැකීම අපගේ පාඨකයන් හා බෙදා ගත හොත් හොඳ යයි සිතුණා.අප ගිය එම සෙනසුන රජගලතැන්නේ පියංගල වන සෙනසුනයි. මේ සෙනසුනට යා හැකි මාර්ග කීපයක් තියෙනවා. ඔබ නුවර සිට එන්නේ නම් නුවර අම්පාර මාර්ගයේ කෙලින් ම පැමිණිය හැකියි. අම්පාර නගරයේ සිට මෙම සෙනසුනට දුර සැතපුම් 26 ක්.ප්‍රධාන මාවතේ සිට සෙනසුනට යන කෙටි මාර්ගයට පිවිසුන විට ම කඳුයාය දෙසින් හමා එන සිසිල් සුළඟ ඔබට දැනෙන්න පටන් ගන්නවා. එම මාර්ගයේ ටික දුරක් ගියා ම ඔබට එළිමහන් බිම් කඩකට ළඟා වෙන්න පුළුවන්. එහි පිහිටුවා තියෙන්නෙ භික්ෂූන් වහන්සේ ගේ ලැගුම්හල හා විශ්‍රාමශාලාවයි.ඉදිරි පසින් ඇත්තේ උසට විහිදී ගිය කඳුවැටියක්, කඳුවැටිය දිගේ ගල් අතුරපු පඩි පෙළ දිගේ නගින විට ලැබෙන අත්දැකීම ඉතා ම සැනසුම්දායක එකක් වේවි.මග දෙපස ම කුඩා කැලෑ රොදක්, එහි බෙහෙත් පැළෑටි හැදී වැඩී වෙදුන්ට තමා සොයා එන ලෙස ආරාධනා කරන්නාක් වගෙයි. පොළොවෙන් මතු වී තියෙන්නේ. සත්සඳ, එරමුසු, පොල්පලා, අක්කපාන වගේ ඉතා දුලභ පැළෑටිත් ඔය අතර තියෙනවා. මඳක් උස පඳුරු ගොන්නකට පිටුපසින් දැවැන්ත රුක් ගොමුවක්. වීර, ;බාරදමන, ගල් සියඹලා නොසැලී එහි බලා ඉන්නවා. දැවැන්ත නුග රුක් ඔවුන් ගේ පහළට එල්ලෙන මුල් හරියට ඇත්සොඬ තරම් මහතයි. ඒවා කඳුමුදුන දක්වා පැතිරී ගිහින්.තැනින් තැන ඇති ගල් කුළු පොළොවෙන් මතු වී ඔබ දෙස ඇස ගසා ගෙන ඉන්නවා. හරියට පියංගල අතීත කතාව අපි දන්නව කියන්න වගේ. තුරුලතා සිප ගෙන එන මද පවන ඉතා සැපදායකයි. මුළු පෙදෙස පුරා පවතින නිශ්ශබ්දතාවය ඔබ මොහොතකට මුසපත් කරවනවා.අපි ජීවත් වෙන්නෙ මොන තරම් ගාලගෝට්ටි මැද්දෙද කියල එතකොට ඔබට හිතෙනවා. රූපවාහිනියේ විසූක දස්සන බලලා, රැප් ගීත අහලා, දේශපාලන අවලාද අපහාස හා යාතිකාවලින් කන් අගුල් වැටිලා ඇස් කඩාගෙන යන බල්බ්වලින් වැගිරෙන ඇස් කඩාගෙන යන ආලෝකයෙන් පිලිස්සෙමින් නේ අපි කල් ගෙවන්නේ.එහෙත් ඔබට දැනේවි ඒ කාලහ ඝෝෂාවෙන් විනිර්මුක්ත වූ මේ රජ දහන මොනතරම් සැපවත්ද කියලා.රහතුන්වහන්සේ ගේ හෝ ඍෂිවරයෙකු ගේ වුව සිත් මොහොතකින් පැහැරගන්නා මේ වටපිටාවට නම් මිලක් නියම කරන්න බැහැ. ථෙරි ගාථාවල එන ඒකවිහාරිය තෙරුන්වහන්සේ වර්ණනා කරන්නේ මෙවැනි පුදබිම් විය යුතුයි. ඒ මෙසේයි.සිසිල් වූ මිහිරි සුවඳැති සිහිල් පවන් හමන කල්හි කඳු මුදුනෙහි සිටියෙමි. හුදකලා වූ වනයෙහි සක්මන් කරමි. එහි මට දෙවැන්නෙකු නැත. යෝගීන්ට ප්‍රීතිකර වූ රමණීය වූ මතැතුන් විසින් සෙවුනා ලද වනයෙහි එකලා වූයෙමි. ශ්‍රමණ කටයුත්තෙහි නියැලෙමි. සිත්කළු වූ මෙවැනි වනාන්තරයක යළි කවදා වාසය කරම්දෝ.පියංගල වන සෙනසුනත් මෙවැනි සොඳුරු තෝතැන්නක් බව එහි ඇවිද යන අපට පසක් වුණා. එය ඉතා ඈත අතීතයකට නෑකම් කියන පුද බිමක්. එහි ඉතිහාසය දුටු ගැමුණු රජතුමා ගේ කාලවකවානුව දක්වා ඈතට දිවෙන්නක්.මෙය දුටුගැමුණු මහ රජතුමා කරවන ලද්දක් වුවත් ඇත්තට ම එයට මුල් වෙලා තියෙන්නෙ එතුමා ගේ අප්‍රසිද්ධව සිටි දේවිය වන රජිතා කුමරියයි. ඒ බව එහි දක්නට ලැබෙන සෙල්ලිපියකින් තහවුරු වෙනවා. මේ පිළිබඳ දිගු පර්යේෂණයක නියැළුණු පුරාවිද්‍යා චක්‍රවර්ති එල්ලාවල මේධානන්ද හිමියන්ගේ අදහස වන්නේ එහි සෙල් ලිපියක සඳහන්ව ඇති ‘රජිතා’ යන නාමය දුටුගැමුණු මහ රජු ගේ අභිෂේක බිසවුන්ගේ නම බවයි.මෙම පූජා භූමිය අක්කර ගණනාවක් පුරා විහිදී පවතිනවා. මේ පුණ්‍ය භූමිය සිව්වන සියවසේ සිට යෝගාවචර භික්ෂූන්ට වාසභූමි වූ පින් කෙතක් ලෙස සැලකිය හැකි බව මේධානන්ද හිමියන් වැඩිදුරටත් පවසනවා.මේ හැර ඓතිහාසික තොරතුරු රැසක් අඩංගු සෙල්ලිපි රාශියක් පියංගල වන සෙනසුනේ දී දැක ගන්නට හැකි වෙනවා.ගල් අතුරා සකස් කරන ලද පියගැට ඔස්සේ තව දුරක් ඉදිරියට යන විට විශාල බිම් කඩක් හමු වෙනවා. එම බිම් කඩෙහි දකුණු පසට වෙන්නට බෑවුමට ළංව නිමවා ඇත්තේ අපූරු සක්මන් මළුවක්.සුදුවැලි අතුරලා අඩි සියයක් පමණ දිගට නිමවා තියෙන එම සක්මන් මළුව සිතට ඇති කරන්නේ භාවනාවට පොළඹවන අන්දමේ හැඟීමක්. ඉදිරිපස කඳුවැටියේ බෑවුමේ පිහිටා තියෙන්නෙ යෝගාවචර භික්ෂූන් පෙර කළ වැඩවාසය කළ කුටි. ඒවා හරි ම ගාම්භීරයි. ශක්ති සම්පන්නයි. සිත් පැහැර ගන්නා සුළුයි.එතැන කුඩා බුදු ගෙයකුත් තියෙනවා. ගල් පඩි ඔස්සේ දිගින් දිගට පය තියමින් උඩට ගියාම ගල් තලාව මත ඉදිවුණු කුඩා දාගැබකුත් හමුවෙනවා. එය හරියට ගල පලාගෙන මතුවුණු සුදෝසුදු බිම්මලක් වගේ බැබළෙනවා.පහන් සිතින් මහා කාරුණික බුදුන් වහන්සේට මලක් පහනක් පූජා කරල හුදකලාව ජීවිතයේ යථාස්වභාවය සිහි කරන්න සුදුසු අපූරු තැන. වෙහෙර වහන්සේ ළඟට ගිහින් ඉදිරිපස බැලුව ම පෙනෙන පහත් බිමෙහි සුවිසාල බව අපට අපේ කුදු බව පසක් කර දෙනවා.පියංගල සෙනසුන් අරණෙහි අධිපති ස්වාමින් වහන්සේ ලෙස කටයුතු කරන්නෙ තල්ගමුවෙ ශ්‍රී සුභති හාමුදුරුවෝ. එතුමාණන් පසුගිය ත්‍රස්තවාදී කලබල කාලෙ මේ අරණ රැකගෙන තියෙන්නෙ බොහොම භයානක උවදුරුවලට මුහුණ පාමින්. අවිගත් ත්‍රස්තවාදීන් ඇවිත් එතැනින් පිටවී යන ලෙස උන්වහන්සේට තර්ජනය කරල තියෙනවා.සෙනසුනේ සිටි අනිකුත් හිමිවරුන් ඔවුන්ගේ ගම්රටවලට යවා උන්වහන්සෙ පමණක් තනිවමයි ඉඳල තියෙන්නෙ. මෙවැනි ලෙන් කිහිපයක් මෙහි දක්නට ලැබෙනවා. මේවා යෝගාවචර භික්ෂුන් ගේ ප්‍රයෝජනය උදෙසා සකස් කොට පූජා කළ ඒවා. ඇතැම් ඒවා කටාරම් කොටා පිළිවෙළ කර තියෙනවා.මෙහි ශ්‍රීපාද ලාංඡන සිලාවක් ද, ඉතා චාම් සඳකඩ පහණක් ද දක්නට ලැබෙනවා. මේවා ක්‍රි. පූ. 3 වන හෝ 4 වන සියවසට අයත් යයි සැක කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=f1103294</link>
    <topic>අක්කර බද්දට එරෙහි ගොවි අරගලය</topic>
    <author>ඒ. එල්. කුමාරගේ</author>
    <content>ගුණසේකර නොතාරිස් රාළහාමිගේ ඉඩම් පරිත්‍යාගයෙන් ඉදිවුණු අතුරුගිරිය වල්ගම ගුණසේකර මහ විදුහලේ දී අවිස්සාවේල්ල ගොවි ජනතා හමුවක් පැවැත්විණි. ඒ රාජ්‍ය සභා මන්ත්‍රී පිලිප් ගුණවර්ධන මහතාගේ ප්‍රධනත්වයෙන් ඇන්. ඇම්. පෙරේරා, රොබට් ගුණවර්ධන චÁද්‍රා ගුණසේකර හා විල්ෆ්‍රඩ් සේනානායක යන මහත්වරුද එයට සහභාගී වූහ.මෙහිදී "එක්සත් හේවාගම් කෝරළ ගොවි පෙරමුණ " නමැති සංවිධානය පිහිටුවා ගන්නා ලදී. මෙහි දී රජයට වී බුසල රුපියල් අට බැඟින් දීම ප්‍රතික්‍ෂේප කිරීමට හා විරෝධතා ව්‍යාපාර ඇරඹීමට තීරණය කෙරිණි.පෝරේ ජී. සී. පෙරේරා මහතා ගොවි පෙරමුණේ ලේකම් පදවියට පත් කෙරිණි. ඉන්පසුව හේවාගම් කෝරළය පුරා ගොවි පෙරමුණු ශාඛා 63 ක් පිහිටුවා විරෝධතා රැස්වීම් පවත්වා රජයට වී නොදීමේ අභීත අරගලයක නිරත වූහ.හෝකන්දර කේ. එච්. පෙරේරා, දැඩිගමුවේ සුමණසේකර, මාකුඹුරේ ඩී. ඩී. කුලතුංග කොට්ටාවේ ලියනගොඩ පොඩි අප්පුහාමි ප්‍රේමතිස්ස පෙරේරා, කොරතොට එස්. එස්. පෙරේරා, ආදීන් ඒ ඒ ප්‍රදේශවල නායකත්වය ගත්හ. පිලිප්, රොබට් විල්ෆඩ්, චන්‍ද්‍රා ආදී සම සමාජ නායකයන්ගේ ප්‍රධානත්වයෙන් හෝමාගම සිට රාජ්‍ය මන්ත්‍රණ සභාවේ ගොවි ජනතාව පෙළපාළියකින් පැමිණ ඩී. එස්. සේනානායක මහතාට පෙත්සමක් බාරදිණි. ගොවියෝ දෑකැති උදළු කර තබාගෙන අමුඩයෙන් සැරසී පැමිණ සිටියහ.මේ සියළුම අරගල වල ප්‍රතිඵලය වශයෙන් "අක්කර බද්ද" අස්කර ගැනීමටත් රුපියල් 12 බැගින් වී බුසල් මිලදී ගැනීමටත් රජය තීරණය කරන ලදී. ගොවි අරගල සමයේ ගම් සභා මැතිවරණයක් පැවතිණ. එකල අතුරුගිරිය ගම් සභාවට කොට්ටාව හා හෝමාගම ප්‍රද්ශවලින් විශාල ප්‍රමාණයක් අයත් විය. එය පාලනය කළේ එක්සත් ජාතික පාක්‍ෂිකයන් වූ ප්‍රදේශයේ ඉහල බලවත්තු විසිනි.ඔවුන්ට එරෙහෙිව එම ගම්වල ගොවි පෙරමුණු නායකයන් ඉරිදිපත් වී වැඩි ආසන ගණනාවක් දිනා ගෙන ලංකාවේ ප්‍රථම වාමාංශි ගම් සභාව වශයෙන් අතුරුගිරිය ගම්සභාව පත් කරන ලදී. මේ අනුව 1946 වසර මුලදී විල්ෆ‍්‍රඩ් සේනානායක මහතා ලංකාවේ ප්‍රථම වාමාංශික ගම් සභාපති පදවියට පත් විය. ගමේ රදලවාදී බලවතුන්ට එරෙහිව පීඩිත ජනතාවගේ අයෝමය ශක්තිය බවට පත් වූ සම සමාජ තරුණ සමිති මහා සංගමය 1949 දී උපත ලැබුවේ හේවාගම් කෝරළ ගොවි පෙරමුණු ශාඛා සමිති තුළිනි.එම ශාඛා සමිති සම සමාජ තරුණ සමිති බවටත් හේවාගම් කෝරළ ගොවි පෙරමුණේ ලේකම් පෝරේ ජී. සී. පෙරේරා තරුණ සමිති මහා සංගමයේ ලේකම් හා පිලිප් ගුණවර්ධන මහතා තරුණ සංගමයේ සභාපති බවට පත්විය. 1952 දී පිලිප් ගුණවර්ධන මහතා ල. ස.ස. පක්‍ෂයෙන් ඉවත්වීමත් සමඟ රොබට් ගුණවර්ධන මහතා සභාපති බවට පත්විය. එතැන් සිට 1960 වසර මැයි මාසය දක්වා වසර 08 ක් සභාපති ධූරය දැරූ රොබට් සහෝදරයාගේ අයෝමය ශක්තිය දිවයින පුරා මහා සංගමය ගොඩ නැගීමට ඉවහල් විය.1953 වසරේ හර්තාලයේදී ඉදිරියෙන්ම සිටියේ සම සමාජ තරුණයන්ය. මෙකල ඇති වු මහා ගංවතුරට සමාන වූ මනුෂ්‍යය හා සත්ව ජීවිත ගණනාවක් විනාශ වූ 1957 වසරේදී රජරට පුරා ඇතිවූ මහා ගංවතුරට බිලිවූ ජනතාව බේරා ගැනීමට දිවි නොතකා ඉදිරිපත් වූයේ සම සමාජ තරුණයන්ය. දඹුල්ලේ මඩාටුගම දී විල්ෆ‍්‍රඩ් සේනානායක මහතාගේ ප්‍රධානත්වයෙන් ප්‍රධාන මෙහෙයුම් මධ්‍යස්ථානය පිහිටු වීය.ලංකාව පුරා පිහිටි තරුණ සමිතිවල සිය ගණන් සම සමාජ තරුණයෝ රජරට ජනතාව බේරා ගැනීමට ආහාර ඇතුළු අත්‍යාවශ්‍ය ද්‍රව්‍යය සැපයීමට ස්වේච්ඡාවෙන් ඉදිරිපත් වූහ. මාසයක පමණ කාලයක් ඔවුහු රජරට පිරමින් නිර්භීතව කටයුතු කළහ. එදවස ලංකාවේ තිබූ බලගතුම විශාල සංවිධානය වූ එයට මේ කාර්යය සඳහා අගමැති බණ්ඩාරනායක මහතාගේ ආශිර්වාදය හා සහයෝගයද ලැබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>29</day>
    </date>
    <link>http://www.dinamina.lk/2011/03/29/_art.asp?fn=f1103295</link>
    <topic>අඳ ගොළු බිහිරි පාසලෙත්රූකඩ නැටෙව්වා</topic>
    <author>චතුරිකා ගමගේ</author>
    <content>දශක ගණනාවක් පුරා ශ්‍රී ලාංකේය ජනතාවගේ විනෝදාස්වාදය මෙන්ම පණිවිඩ හුවමාරු ක්‍රමයක්ව පැවැති රූකඩ කලාව අද වන විට ලංකාවේ සුළු ප්‍රදේශ කිහිපයකට පමණක් සීමා වී පවතී. එම කලාව යම් තරමකින් හෝ මෙරට ශේෂව ඇත්තේ එම සුවිශේෂී කලා මාධ්‍යයට ආදරය කරන අතළොස්සක් වූ ශිල්පීන්ගේ උනන්දුව හා කැපවීම නිසාවෙනි. බලපිටියේ, වතුගෙදර, පොකුණ පාරේ අංක 1/26 නිවසේ පදිංචි කලා පවුලකින් පැවත එන ගම්වාරී ප්‍රේමීන් මෙරට රූකඩ කලාව රැකගැනීම සහ ව්‍යාප්ත කිරීම උදෙසා සුවිශේෂී මෙහෙවරක නිරතවන කලා ශිල්පියෙකි.ඔහු මූලික අධ්‍යාපනය ලැබුවේ බොදු මිශ්‍ර දෙටු පාසලෙනි. අද එය හඳුන්වන්නේ වතුගෙදර සිරි අභයතිස්ස විද්‍යාලය නමිනි. වතුගෙදර රාජකීය පණ්ඩිත සෝමාලෝකතිස්ස පණ්ඩිත ස්වාමින් වහන්සේ යටතේ මහා චේතිය පිරිවෙනෙන් ලැබූ අධ්‍යාපනය ඔහු ගුණ – යහපත් පුද්ගලයෙකු බවට පත්කිරීමට මූලික විය.පාරම්පරික කලා පවුලකට නෑකම් කියන ගම්වාරී ප්‍රේමීන් මහතාගේ සීයා රූකඩ කලාවේ නම්දරා සිටි පොඩිසිරිනා ගුරුන්නාන්සේය. ඔහු මෙරට රූකඩ කලාවේ පුරෝගාමියා ලෙස ද හැඳින්වේ. පොඩිසිරිනා ගුරුන්නාන්සේගෙන් සහ සිය පියා වන ගම්වාරී ජේමිස් යන කලාකරුවන්ගේ ගුරුහරුකම් මධ්‍යයේ රූකඩ කලාව පිළිබඳ මුලකුරු හැදෑරූ ගම්වාරී ප්‍රේමීන් අද රූකඩ කලාව හරහා බොහෝ දෙනා හඳුනාගෙන සිටී.ජන්මයෙන් ආ හැකියාවත්, මනාව ශිල්පය ප්‍රගුණ කිරීමත් නිසාවෙන් ඔහුට දක්‍ෂ රූකඩ කලා ශිල්පියෙකු බවට පත්වීමට හැකි විය. සිය මවගේ පාර්ශ්වයෙන් බලිතොවිල්, ශාන්තිකර්ම කලාව ද ඉගෙන ගත් ප්‍රේමීන් දක්‍ෂ නැටුම් ශිල්පියෙකු ද වේ. එකල ගමේ කුමන හෝ විශේෂ කටයුත්තක් සිදුවේ නම් එහි ප්‍රසංගයක් හෝ නාට්‍යමය ජවනිකාවක් ඉදිරිපත් කිරීමට ප්‍රේමීන් මහතාගේ පියාට ආරාධනා ලැබුණි. ඒ අනුව පියා සහභාගි වන සෑම ප්‍රසංගයකටම ප්‍රේවීන් ද අනිවාර්යයෙන් සහභාගි වීමට පුරුදුව සිටියේය.ඉන් කුඩා කළ සිටම ඔහු සමාජයට හුරු වූ අතර ඔහුගේ කලා කටයුතුවලට මූලික අඩිතාලම වැටුණේ ඒ හරහාය. එකල අද මෙන් පාසලේ දී කලාව විෂයයක් ලෙස ඉගැන්නුවේ නැතත් මාසිකව පාසලේ පවත්වන රැස්වීම්වලදී ගීතයක්, කවියක් හෝ රංගනයක් ඉදිරිපත් කරමින් ඔහු සිය දක්‍ෂතා ඔප් නංවා ගත්තේය. පාසල් වේදිකාවෙන් එදා ඔහු ලැබූ පන්නරය පේ‍්‍රමීන් මහතාගේ ජීවිතය නව මාවතක් කරා රැගෙන ආවේය. පාසල් අධ්‍යාපනය හමාර කළ ඔහු පියාගේ අඩි පාරේ යමින් රූකඩ කලාව සිය ජීවිතය කර ගත්තේය. වෙනත් වෘත්තියක් තෝරා නොගෙන එකී කලාවම සිය ජීවන වෘත්තිය කර ගත් ප්‍රේමීන් මහතා ඒ පිළිබඳ ප්‍රකාශ කළේ මෙවැන්නකි.”අප්පච්චිට මාව වෛද්‍යවරයෙක්, ඉංජිනේරුවරයෙක් කරන්න අවශ්‍ය වුණා කියලා අපේ ඇතැම් අය කියනවා. නමුත් අපේ අප්පච්චිට එහෙම අදහසක් තිබුණේ නැහැ. අපේ අප්පච්චිට ඕනෑ වුණේ ඔහුගේ දරුවන්ගෙන් එක් අයෙක් රූකඩ කලාව රැකගැනීම සඳහා ඒ ක්ෂේත්‍රයට යොමුකරන්නයි. ඒ අනුව මාව කලාකරුවෙක් කරන්න තාත්තාට අවශ්‍ය වුණා. මාගේ මවගේ පාර්ශ්වයෙනුත් කලාවට ලොකු සම්බන්ධකමක් තිබුණා. අපේ අම්මගේ තාත්තා සාම්ප්‍රදායික ශාන්තිකර්ම කලාව නැතිනම් බලි තොවිල් විෂය පිළිබඳ දක්‍ෂයෙක් සහ ප්‍රවීණයෙක්. ඒ නිසා සීයා නැති කාලෙක ඒ ශාස්ත්‍රය රැකගැනීමේ වගකීමත් මට පැවරුණා.”1920 වසරේදී පමණ මෙරට බ්‍රිතාන්‍ය ආධිපත්‍යයට නතු වී තිබූ සමයේ බ්‍රිතාන්‍ය රජ පවුලේ වේල්ස් නැමැති කුමාරයෙක් ඉදිරියේ පොඩිසිරිනා ගුරුන්නාන්සේ එනම් ප්‍රේමීන් මහතාගේ සීයා බගතලේ වලව්වේදී රූකඩ සංදර්ශනයක් පෙන්වා තිබේ. රූකඩ කලාවේ ඉතිහාසය වාර්තා වන්නේ එතැන් සිටය.යුගයෙන් යුගයට පරම්පරාවෙන් පරම්පරාවට පැවත ආ රූකඩ කලාව පිළිබඳ ලිඛිත සටහන් නැතත් රූකඩ කලාව අපේ සංස්කෘතික උරුමයකි. එය ඉදිරි පරම්පරාවටත් දායාද කිරීම ජාතික වගකීමකි. ගම්වාරී ප්‍රේමීන් යනු මේ උතුම් කර්යයට උරදී සිටින ඉතාමත් වටිනා කලා ශිල්පියෙකි. මෙය පාරම්පරික කලාවක් හේතුවෙන් සිය සහෝදර පිරිස ද රූකඩ කලාව රැකගැනීම උදෙසා ඔහුට නොමඳ සහයක් ලබා දෙයි.1950 වසරේ සිට 1960 වසර දක්වා කාලවකවානුව රූකඩ කලාවේ ස්වර්ණමය යුගයක් ලෙස හැඳින්වුවහොත් එය නිවැරැදිය. එදා නිතර පැවැත්වූ සැණකෙළි නැතිනම් කානිවල් බොහෝ ජනපි‍්‍රය විය. එවැනි සැණකෙළි එකවර දිවයිනේ කිහිප ස්ථානයක පැවැත්වූ අතර එක් සැණකෙළියක් එක් ස්ථානයක මාසයක් දෙකක් පමණ කාලයක් පැවැත්විණි. ඇසල සමයේ පැවැත්වූ ඇසල සැණකෙළි ඒ අතුරින් සුවිශේෂී වේ. මේ රූකඩ සංදර්ශනයක් ද අනිවාර්ය අංගයකි. එබැවින් එදා ප්‍රේමීන් මහතා ඇතුළු රූකඩ කණ්ඩායමට සංදර්ශනවල කිසිදු අඩුවක් නොතිබුණු අතර ඒ සෑම සැණකෙළියක්ම ඔවුන්ගේ රූකඩ සංදර්ශනවලින් විචිත්‍රවත් විණි.”1950 වසරේදී මුල් භාගයේ පානදුරේ පැවැත්වූ එවැනි සැණකෙළියකට කිසියම් පිරිසක් ගිනි තැබුවා. එහිදී අපේ රූකඩ සංදර්ශන ශාලාව ගිනිගෙන විනාශ වුණා. එම සිද්ධිය ඇතිවුණේ කානිවල් එකේ සංවිධායක මණ්ඩලය සමඟ තිබූ පෞද්ගලික ආරවුලක් නිසයි. එදා රූකඩ මඩුව සම්පූර්ණයෙන් දැවිලා අළුවෙලා ගියත් අප්පච්චි ගෙදර තිබුණු රූකඩ ගෙනවිත් නැවත එම ස්ථානයේම රූකඩ සංදර්ශනය පැවැත්වූවා.ඒ වගේම අපි 1968 වසරේදී ගෝනාපීනුවල සංදර්ශනයකට ගියා. සංදර්ශනයට පෙර දිනයේ සංදර්ශනය පවත්වන ස්ථානයට යාම සිරිතක්. එහිදී සංදර්ශනයක් සඳහා වේදිකාව සරසමින් ඉන්නා අවස්ථාවේදී අපේ කණ්ඩායමේ පුද්ගලයෙක් වේදිකාව මතදීම මිය ගියා. ඔහුගේ ආදාහන කටයුතුත් සිදුකර අපි බාරගත්තු සංදර්ශනයත් සාර්ථකව සිදුකළා.”රූකඩ සංදර්ශන පවත්වද්දී පෙමීන් මහතා ලැබූ මෙවන් අත්දැකීම් රැසකි.1980 වසර ගණන්වලදී සෞන්දර්ය විශ්වවිද්‍යාලයෙන් කිසියම් ගමක් තෝරාගෙන චිත්‍ර, මුර්ති, නැටුම් සහ සංගීතය පිළිබඳ දක්‍ෂ ගුරුවරුන් සහ සිසුන් පිරිසක් ඒ ගම්මානයේ විශේෂ කටයුත්තක් සංවිධානය කිරීම සිදුවිය. ඒ අනුව වතුගෙදර ගම ද තෝරා ගැනිණි. ගම්කරු ඔවුහු උදය කාලයේ ශ්‍රමදාන කටයුත්තකට වැනි දෙයකට සහභාගි වී සවස් යාමයේ ගමේ සිටින කලාකරුවෙකු සමඟ සාකච්ඡා කිරීමට පුරුදුව සිටියහ.එවකට සෞන්දර්ය විශ්වවිද්‍යාලයේ කථිකාචාර්යවරයෙකු වූ ජයසේන කෝට්ටෙගොඩ මහතා ද මේ කටයුත්තට සහභාගි වී සිටි අතර ඔහු නවාතැන් ගත්තේ ප්‍රේවීන් මහතාගේ නිවසේය. ඒ අනුව එක් දිනයක සාකච්ඡාවක් සඳහා ප්‍රේමීන් මහතාට ද ආරාධනා ලැබුණි. එදා රූකඩයක් ද රැගෙන ගොස් සාකච්ඡාවට සහභාගි වූ ප්‍රේමීන් මහතාට සියලු දෙනාගේම අවධානය දිනාගැනීමට හැකි විය. පැය කිහිපයක් පුරා නැටුම්, සංගීත, නාට්‍යමය ජවනිකා සමඟින් ගෙවුණු එම සංදර්ශනයට බොහෝ ප්‍රතිචාර ලැබුණි.තවත් දිනයක ඔහු ශාන්තිකර්ම පිළිබඳ දේශනයක් ද පැවැත්වූ අතර එවකට සෞන්දර්ය විශ්වවිද්‍යාලයේ අධ්‍යක්‍ෂකව සිටි තිස්ස කාරියවසම් මහතා ද ඊට සහභාගි විය. එහිදී ප්‍රේමීන් මහතා බලි ශාන්ති කර්මයක් රඟදක්වා රැස්ව සිටි පිරිස මවිතයට පත් කළේය. එදා ඔහුගේ විශ්මිත ඉදිරිපත් කිරීම ඔහු ජාතික තරුණ සේවා සභාවේ උපදේශකවරයෙක් දක්වා ගෙන ගියේය.ඊට අමතරව එම අවධියේදීම ප්‍රේමීන් මහතාගේ සෞන්දර්ය විශ්වවිද්‍යාලයේ බාහිර උපදේශකවරයෙක් ලෙස කටයුතු කිරීමේ අවස්ථාවද උදාවීම ඔහුගේ ජීවිතයේ නොමැකෙන මතක අතර වේ. එදා රාජකාරිය දේවකාරියක් ලෙස සලකා වැටුපට වඩා දස දහස් ගුණයක් වටිනා සේවාවක් ලබා දෙමින් තම දැනුම ව්‍යාප්ත කිරීමට ඔහු කටයුතු කළේය.මෙරට තීරණාත්මක අවධියක් වූ 71 වසරේදීත් රූකඩ නාට්‍ය සංදර්ශන හරහා දිවයිනේ නොයෙක් ප්‍රදේශවලට ගමන් කරමින් සිටි ප්‍රේමීන් මහතා ඇතුළු කණ්ඩායමට විශේෂ සිදුවීම් කිහිපයකට මුහුණ දීමට සිදුවිය.”71 කැරැල්ල වෙනකොට අපි ගණේමුල්ල ප්‍රදේශයේ විශාල ප්‍රසංගයක් පවත්වමින් සිටියා. වටපිටාවෙන් යම් යම් ශබ්ද ඇසුණත් අපි ඒවා එච්චර ගණන් ගත්තේ නැහැ. අවුරුද්ද කිට්ටු නිසා රතිඤ්ඤා පත්තු කරනවා කියලා අපි හිතුවා. නමුත් අපි පස්සේ තමයි දන්නේ ඒ ශබ්ද ඇසුනේ කැරැල්ල නිසා බව. වාසනාවකට ඒ වෙලාවේදී අපිට හානියක් වුණේ නැහැ.නමුත් මෙවැනි අවම පහසුකම් යටතේ පෙන්නුවත් එදා රූකඩ නාට්‍යයේ කිසිම වෙනසක් තිබුණෙත් නැහැ. ඒ කාලේ රූකඩවලට අවශ්‍ය බඩු අපි ප්‍රවාහනය කළේ දුම්රියෙන්. දුම්රිය නැති පළාත්වලට දුම්රිය හා ඒකාබද්ධ ලොරි සේවයක් තිබුණා. උදාහරණයක් විදිහට ගත්තොත් අපිට මතුගමට යන්න අවශ්‍ය නම් අලුත්ගම දක්වා දුම්රියෙන් ගෙන ගොස් අලුත්ගම සිට මතුගම දක්වා ලොරිවලින් බඩු ගෙන ගියා.රූකඩ කලාව තව දියුණු වෙන්න ඕනෑ. ඒ සඳහා මම තවමත් පර්යේෂණ කරනවා. මුල් කාලයේ තිර තුනක්ව පැවැති රූකඩ වේදිකාව අපේ අප්පච්චිගේ කාලයේදී මැද කණුවක් දාලා තිර දෙකක් බවට පත් කළා. මම එය සම්පූර්ණ අඩි 15 ක් දිග එක තිරයක් ලෙස වෙනස් කළා. එම සංශෝධනය නිසා විවිධ මතවාදත් පළවුණා.”තවත් දිනයක විශාල පොල්අතු මඩුවක සංදර්ශනයක් පෙන්වද්දී පොල්අතු මඩුව අද්දර කිසියම් පුද්ගලයෙකු සිටිනු දැක ඔහුට ඇතුළට විත් සංදර්ශනය නැරඹීමට ආරාධනා කළේය. එහෙත් ඔහු ඇස් නොපෙනෙන අන්ධ පුද්ගලයෙකි. රූකඩ නාට්‍ය කෙරේ තිබූ විශේෂ ඇල්ම නිසාම ඔහු දෑස නොපෙනුණත් රූකඩ නාට්‍ය රසවින්දේය. සංදර්ශනය අවසානයේ ශිල්පීන් සමඟ සුහද කතාබහක යෙදෙන විට ඔහු එක් එක් චරිතයන්ට පණ පෙවූ ශිල්පීන් කටහඬින් හඳුනා ගත්තේය. එතරම් හොඳින් ඔහු නාට්‍ය රස විඳ තිබුණි. තවත් අවස්ථාවක ප්‍රේමීන් මහතා ඇතුළු පිරිස සීදූව අඳ ගොළු බිහිරි පාසලේ ද සංදර්ශනයක් පැවැත්වූහ. දෑස පෙනෙන පුද්ගලයන්ට වඩා හොඳින් ඔවුන් නාට්‍ය රසවිඳීම සියලුම දෙනාගේ සතුටට කරුණක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n1103301</link>
    <topic>ජනතා අපේක්ෂා ඉටු නොකළොත්ජනතාවගෙන් නිසි දඬුවම් ලැබේවි</topic>
    <author>ධනුෂ්ක ගොඩකුඹුර</author>
    <content>ජනතා වරම ලැබූ ඔබ සියලු දෙනා ජනතා බලාපොරොත්තු ඉටු නොකළහොත් ජනතාවගෙන්ම දඬුවම් ලබනු ඇතැයි ජනාධිපති මහින්ද රාජපක්ෂ මහතා සන්ධාන පළාත් පාලන ප්‍රධානීන් හමුවේ ඊයේ (29) ප්‍රකාශ කෙළේ ය. අපට ලැබුණු බලතල හරියාකාරව භාවිතා නොකළොත් දිය යුතු දඬුවම ජනතාව හොඳින් දන්නා බව සඳහන් කළ ජනාධිපතිවරයා ඔබට මට කියා ඒ දඬුවමේ වෙනසක් නැති බව පැවැසීය.ඒ නිසා විපක්ෂයේ නොයෙකුත් චෝදනා මැද වුවත් ආණ්ඩුව කෙරෙහි ජනතාව තැබූ විශ්වාසය සුරකිමින් ජනතා සේවයට කැප වන ලෙස ජනාධිපතිවරයා ඉල්ලා සිටියේය.මනාප සටන්,සභාපති සටන් සියල්ල දැන් නිම බව සඳහන් කළ ජනාධිපතිතුමා ජනතා මුදල් සාංඝික දේ ලෙස සලකා අර්ථවත්ව ගමේ සංවර්ධනයට යොදා ගත යුතු බවත් අවධාරණය කළේය.ජනාධිපති මහින්ද රාජපක්ෂ මහතා මේ අදහස් පළ කළේ පසුගිය පළාත් පාලන මැතිවරණයේ දී එක්සත් ජනතා නිදහස් සන්ධානය ජයග්‍රහණය කළ ආයතනවල ප්‍රධානීන් දිවුරුම් දීමේ අවස්ථාවට අරලියගහ මන්දිරයේ දී එක් වෙමිනි. මහ නගර සභා,නගර සභා,ප්‍රාදේශීය සභා 212ක නගරාධිපතිවරු,උප නගරාධිපතිවරු,සභාපතිවරු සහ උප සභාපතිවරු 424දෙනෙක් මෙහි දී ජනාධිපතිවරයා ඉදිරියේ දිවුරුම් දුන්හ.පසුගිය පළාත් පාලන මැතිවරණයේ දී සන්ධානය ආයතන 205ක් ජයග්‍රහණය කළ අතර සන්ධානයේ සෙසු පක්ෂවන ශ්‍රී ලංකා මුස්ලිම් කොංග්‍රසය ආයතන 04 ක් ජාතික කොංග්‍රසය ආයතන 02ක් හා කඳුරට ජනතා පෙරමුණ ආයතන 01 බැගින් ජයග්‍රහණය කළේය.මේ ආයතන 212 ම ප්‍රධානීන් ජනාධිපතිතුමා ඉදිරියේ දිවුරුම් දීම සුවිශේෂී කරුණකි.මනාප සටන් පැවැති අවසන් මැතිවරණය මෙය බව පෙන්වා දුන් ජනාධිපතිවරයා නව පළාත් පාලන මැතිවරණ ක්‍රමය යටතේ මනාප පොරය මෙන්ම පළාත් පාලන ආයතන පරිපාලන ක්‍රමයද වෙනස් වන බව කීවේය.නව පළාත් පාලන ආයතන මන්ත්‍රීවරුන්ගේ හැසිරීම සම්බන්ධයෙන් නිතරම තමා ඇස ගසා ගෙන සිටින බවත් ජනාධිපතිවරයා අවධාරණය කළේය.ශ්‍රී ලංකා නිදහස් පක්ෂයේ මහලේකම් ඇමැති මෛත්‍රීපාල සිරිසේන,එක්සත් ජනතා නිදහස් සන්ධානයේ මහලේකම් ඇමැති සුසිල් පේ‍්‍රමජයන්ත් මහත්වරු මෙහිදී අදහස් දැක්වූහ.මහා සංඝරත්නය ප්‍රමුඛ සර්වාගමික පූජකවරුනුත් අගමැති දි.මු. ජයරත්න මහතා ප්‍රමුඛ මැති ඇමැතිවරු,පළාත් ආණ්ඩුකාරවරු මහ ඇමැතිවරු ඇතුළු පිරිසක් මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n1103302</link>
    <topic>දහම් පාසල් ගුරුවරු 1000කටවිද්‍යාපීඨ ගුරු පුහුණුව</topic>
    <author>දයා පෙරේරා</author>
    <content>දහම් පාසල් ගුරුවරුන් දසකට විද්‍යාපීඨ ගුරු පුහුණුව ලබාදීමට පියවර ගෙන ඇති බව අධ්‍යාපන ඇමැති බන්දුල ගුණවර්ධන මහතා කියයි.අධ්‍යයන පොදු සහතික පත්‍ර (උසස් පෙළ) විභාගය සමත් දහම් පාසල් ධර්මාචාර්ය විභාගයද සමත් සුදුසුකම් සහිත දහම් පාසල් ගුරුවරුන්ට මේ පුහුණුව ලබා දෙන බවද ඇමැතිවරයා පවසයි.සම්බුද්ධත්ව ජයන්ති විධායක සභාවේ මහා නායක ස්වාමින් වහන්සේ ඉකුත්දා කළ ඉල්ලීමකට අනුව දහම් පාසල් ගුරුවරුන්ගේ වෘත්තිය සංවර්ධනයට සහය වෙමින් දරුවන්ට සාරධර්ම උගන්වන්නට ඔවුන් කරන සේවය ඇගයීමට රජය ගත් තීරණයකට අනුව අධ්‍යාපන අමාත්‍යාංශය මේ පියවර ගෙන තිබේ.2600 වැනි සම්බුද්ධත්ව ජයන්තිය නිමිත්තෙන් පාසල්හි ක්‍රියාත්මක කළ යුතු වැඩසටහන් දැනටමත් විදුහල්පතිවරුන්ට දැනුම් දී ඇතැයි ඇමැතිවරයා කීය. ඇමැතිවරයා මේ බව පැවසුවේ රත්නපුර සුමන මහා පිරිවෙනෙහි සංවිධානය කරන ලද සුමන දහම් පාසලේ වාර්ෂික ත්‍යාග ප්‍රදානෝත්සවයේදීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n1103303</link>
    <topic>ඇමැති කෙහෙළිය රඹුක්වැල්ලටමහා සංඝරත්නයෙන් ගෞරව නාමයක්</topic>
    <author>ඉන්දික පොල්කොටුව</author>
    <content>ශ්‍යාමෝපාලි වංශික මහා නිකායේ අස්ගිරි මහා විහාර පාර්ශ්වයේ අති පූජ්‍ය මහානායක නාහිමි ප්‍රමුඛ විංශද්වර්ගික කාරක මහා සංඝ සභාව මගින් ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක ආචාර්ය කෙහෙලිය රඹුක්වැල්ල මහතාට “දේශමාමක ජනප්‍රසාදන ලංකා පුත්‍ර” ගෞරව නාමය පිරිනැමීමට තීරණය කැර ඇත. ත්‍රස්තවාදය පරාජය කිරීමේ වැඩපිළිවෙළේදී ජාතික ආරක්‍ෂාව පිළිබඳ මාධ්‍ය ප්‍රකාශක ලෙස මාතෘ භූමිය වෙනුවෙන් සිදුකළ අමිල මෙහෙවර ඇගයීමට ලක්කරමින් ඒ මහතාට මෙම ගෞරව නාමය පිරිනැමේ.මෙයට අමතරව ඒ මහතා විසින් සිදුකරනු ලැබ ඇති ආගමික හා ශාසනික මෙහෙවරද ඇගයීමට ලක්කරමින් අස්ගිරි මහා විහාර පාර්ශ්වයේ මහානායක අති පූජ්‍ය උඩුගම ශ්‍රී බුද්ධරක්ඛිත මහා නාහිමි ප්‍රමුඛ මහා විහාර පාර්ශ්වීය කාරක මහා සංඝ සභාව මෙම ගෞරව නාමය පිරිනැමීමට තීරණය කැර තිබේ. මෙම ගෞරව නාම සහිත සන්නස් පත්‍රය පිරිනැමීම ලබන 03 වැනිදා අස්ගිරි මහා විහාර මංගල උපෝසථාගාරයේදී සිදුකරනු ලබන අතර අග්‍රාමාත්‍ය දි. මු. ජයරත්න මහතා ප්‍රමුඛ සම්භාවනීය පිරිසක් මේ සඳහා සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n1103304</link>
    <topic>රට පුරා හිස් ඉඩම් 6053කමදුරුවන් බෝවන ස්ථාන</topic>
    <author>සිතාරා සේනානි</author>
    <content>රට පුරා පිහිටි හිස් ඉඩම් 6053 ක් මදුරුවන් බෝ කරන ආකර බවට පත්ව තිබෙන බව ජාතික ඩෙංගු මර්දන වැඩසටහන පවසයි.ජාතික මදුරු මර්දන සතියේ හයවැනි දිනය පෙරේදාට (28) යෙදී තිබිණි. එදින රට පුරා පිහිටි හිස් ඉඩම් 13033 ක් පරීක්‍ෂාවට ලක්කෙරිණි. මදුරු කීටයන් සිටි ඉඩම් 768 ක් මෙහිදී සොයාගෙන තිබේ.ඉඩම් අයිතිකරුවන් 5509 දෙනකුට තමන්ට අයත් හිස් ඉඩම් වහාම පවිත්‍ර කර ගන්නා ලෙස මෙහිදී ජාතික ඩෙංගු මර්දන වැඩසටහන උපදෙස් දී තිබේ. මීට අමතරව මදුරුවන් සහිත ස්ථාන වැඩි වශයෙන් තිබූ හිස් ඉඩම් හිමියන් 708 දෙනකුට එරෙහිව නඩු පැවරීමට ද එම වැඩසටහන තීරණය කර තිබේ. ජාතික මදුරු මර්දන සතියේ අවසන් දිනය යෙදී තිබූ ඊයේ (29) රට පුරා සියලු ආගමික ස්ථාන හා පෙර පාසල් පරීක්‍ෂා කිරීමට ජාතික මදුරු මර්දන ඒකාබද්ධ වැඩපිළිවෙළ කටයුතු යොදා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n1103305</link>
    <topic>ඉන්දු-ලංකා ගුවන් ගමන්වාර ගණන දෙගුණ කෙරේ</topic>
    <author>සුභාෂිනි සේනානායක</author>
    <content>ශ්‍රී ලංකා ක්‍රිකට් කණ්ඩායම අවසන් මහා තරගය සඳහා සුදුසුකම් ලැබූ හෙයින් ඉන්දියාව දක්වා වූ ගුවන් ගමන් වාර ගණන දෙගුණ කරන බව ගුවන්සේවා ඇමැති පියංකර ජයරත්න මහතා පවසයි.මේ වන විට දිනකට මුම්බායි ගුවන්තොටුපළ දක්වා ගුවන් ගමන් වාර දෙකක් පවතින බවද අවශ්‍යතාව මත එහි ධාරිතාවය වැඩි කරලීමට ශ්‍රී ලන්කන් ගුවන් සේවය සූදානම් යැයිද ඇමැතිවරයා ප්‍රකාශ කළේය. ශ්‍රී ලංකාවේ පැවති ක්‍රිකට් තරග නැරඹීම සඳහා විශාල විදේශිකයන් පිරිසක් පසුගිය දිනවල මෙරටට පැමිණි බව කී ඇමැතිවරයා ඔවුන් එංගලන්තය, පකිස්තානය, ඉන්දියාව වැනි රටවලින් මෙරටට පැමිණි බවත් කීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n1103306</link>
    <topic>ශ්‍රී ලංකා පිලට ජනපතිගෙන් සුබපැතුම්</topic>
    <author>ප්‍රින්ස් ගුණසේකර</author>
    <content>නවසීලන්තය කඩුලු 5කින් පරදා ක්‍රිකට් ලෝක කුසලාන තරගාවලියේ අවසන් මහා තරගයට සුදුසුකම් ලැබූ ශ්‍රී ලංකා ක්‍රීඩකයන්ට ඛෙත්තාරාම ක්‍රීඩාංගණයේදී ජනාධිපති මහින්ද රාජපක්ෂ මහතා සිය සුබ පැතුම් එක් කළේය. විශේෂ අමුත්තන්ගේ කුටියේ සිට තරගය නැරුඹූ ජනාධිපති මහින්ද රාජපක්ෂ මහතා, ශ්‍රී ලංකා මාතාව ඉදිරියේ විශිෂ්ට ජයග්‍රහනයක් සටහන් කළ කි‍්‍රකට් ක්‍රීඩකයන් හමුවීය.මෙවර ලෝක ක්‍රිකට් කිරුළ ශ්‍රී ලංකාවට රැගෙන ඒම සදහා තව තවත් ශක්තිය හා ධෛර්්‍යය ජනාධිපතිවරයා මෙහිදී ප්‍රාර්ථනා කර තිබේ.අවසන් තරගය ඉන්දියාවේ මුම්බායි හීදී අප්‍රේල් 2 වැනිදා පැවැත්වෙන අතර එහිදී අද තරගයෙන් ජය ගන්නා ඉන්දියාව හෝ පාකිස්ථානය ශ්‍රී ලංකාවට හමුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n1103307</link>
    <topic>හදිසි දුම්රිය වැඩ වර්ජනයෙන්මගීහු දැඩි අපහසුතාවක</topic>
    <author>නිමල් රාජපක්ෂ සහ අනුර පේ‍්‍රමලාල්</author>
    <content>දුම්රිය රියැදුරන් ඇතුළු දුම්රිය සේවකයින් විසින් ඊයේ (29) දහවල් හදිසියේ ක්‍රියාත්මක කළ දුම්රිය වැඩ වර්ජනය නිසා පාසල් සිසුන් ඇතුළුව දහස් සංඛ්‍යාත දුම්රිය මගීහු මහත් අපහසුතාවයට පත්වූහ.දුම්රිය දෙපාර්තමේන්තුවේ විනය පරිපාටිය සියලුම දෙනාට එක ලෙස ක්‍රියාත්මක කරන්නැයි ඉල්ලා දුම්රිය සේවකයෝ පැය පහමාරකට අධික කාලයක් මෙම වර්ජනය කළහ.මේ සම්බන්ධයෙන් ‘දිනමිණ’ වෙත අදහස් දැක්වූ දුම්රිය ස්ථානාධිපතිවරුන්ගේ සංගමයේ ලේකම් පියල් විජේසිරි මහතා දුම්රිය රියැදුරෙකු දුම්රිය නියාමකවරයකු නොමැතිව හිතුමතේ ධාවනය කිරීමේ අවාසනාවන්ත සිදුවීම හේතුකොටගෙන දුම්රිය නියාමකවරු, ස්ථානාධිපතිවරු සහ පාලක මැදිරියේ නිලධාරින් ඊයේ දහවල් 12.00 ට වැඩ වර්ජනයක් ආරම්භ කළ බව කීය.ඒ අනුව මේ සම්බන්ධයෙන් ඇමැති කුමාර වෙල්ගම මහතා සවස 3.00 ට අදාළ වෘත්තීය සමිති ගෙන්වා සාකච්ඡා කළ අතර එහිදී දුම්රිය දෙපාර්තමේන්තුවේ විනය පරිපාටිය උල්ලංඝනය කිරීමක් සිදුවී ඇති බැවින් මින් ඉදිරියට එවැනි දේවල් සිදුනොවන්නට වග බලා ගන්නැයි අදාළ බලධාරින්ට උපදෙස් දුන් බව ද හෙතෙම කීය. මෙවැනි අවාසනාවන්ත සිදුවීම් නිසා දුම්රිය මගීන්ට සිදුවූ ඉමහත් අපහසුතාවය පිළිබඳ කනගාටුව පළකරන දුම්රිය ස්ථානාධිපතිවරුන්ගේ සංගමය ඉදිරියේදී දුම්රිය දෙපාර්තමේන්තුව තුළ එවැනි සිදුවීම් සිදුනොවන්නට කටයුතු කරන්නැයි දුම්රිය සාමාන්‍යාධිකාරිගෙන්, අමාත්‍යාංශ ලේකම්ගෙන් හා ඇමැති කුමාර වෙල්ගම මහතාගෙන් වැඩිදුරටත් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n1103308</link>
    <topic>විදුහල්පති පහරදුන්නැයි සිත් තැවුලෙන්සිසුවා ගෙල වැලලාගෙන</topic>
    <author>වෙල්ලස්සේ බණ්ඩාර, දයාරත්න බණ්ඩාර කෑගල්ල දිස්ත්‍රික් සමූහ</author>
    <content>විදුහල්පතිවරයකු පහරදීමේ සිද්ධියකින් සිත් තැවුලට පත් පාසල් සිසුවෙක් ඊයේ (29) ගෙල වැලලාගෙන සියදිවි හානිකරගෙන තිබේ.මෙසේ සිය දිවි හානිකරගෙන ඇත්තේ දැදිගම මහපල්ලේගම, ශාන්තිපුර පදිංචි සිසිර ලලිත් ගුණවර්ධන (16) නැමති සිසුවෙකි. ඔහු දැදිගම මහපල්ලේගම සේනානායක මහා විද්‍යාලයේ 11 වැනි වසරේ ඉගෙන ගනිමින් සිටි අයෙකි.සිය දිවි හානි කර ගැනීමට පෙර දින සිසුවාට විදුහල්පතිවරයා පහරදී ඇතැයි ද, එම නිසා ඔහු සිත් තැවුලෙන් පසු වූ බවද දැදිගම පොලිසියට තොරතුරු අනාවරණය වී ඇත. ඒ අනුව එම පාසලේ විදුහල්පතිවරයාව දැදිගම පොලිසිය ඊයේ (29) අත්අඩංගුවට ගෙන තිබේ. ඔහුව මහේස්ත්‍රාත් අධිකරණයට ඉදිරිපත් කිරීමට පියවර ගන්නා බව පොලිසියේ උසස් නිලධාරියෙක් පැවසීය. මේ සිද්ධිය සම්බන්ධයෙන් වහාම පරීක්ෂණයක් පවත්වා තමාට වාර්තාවක් ලබාදෙන ලෙස සබරගමුව පළාත් ප්‍රධාන ඇමැති මහීපාල හේරත් මහතා පළාත් අධ්‍යාපන අමාත්‍යාංශ ලේකම්වරයාට නියෝග කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n1103309</link>
    <topic>පලුගසක දුර්ලභ ආකාරයේ ශාඛ පිළිලක්....</topic>
    <author>ඡායාරූපය – අමිල ප්‍රභාත් වනසිංහ</author>
    <content>විල්පත්තු ජාතික වන උද්‍යානයේ පලුගසක හටගෙන ඇති දුර්ලභ ආකාරයේ ශාඛ පිළිලයකි මේ. ඇමැති එස්. එම්. චන්ද්‍රසේන මහතා සහ නියෝජ්‍ය ඇමැති ඩබ්ලිව්. බී. ඒකනායක මහත්වරුන් එම පිළිලය නිරීක්ෂණය කළ අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033010</link>
    <topic>කාන්තාවන් දෙදෙනකුගේ ආරවුලක්බේරීමට ගොස් පිහි පහර කා රෝහලේ</topic>
    <author>මල්වාන සමූහ මහානාම විතානගේ</author>
    <content>මල්වාන වල්ගම ප්‍රදේශයේ කාන්තාවන් දෙදෙනෙක් අතර ඇතිවූ ආරවුලක් සමථයකට පත් කිරීමට මැදිහත්වූ අයකුට එක් කාන්තාවක් විසින් පිහියෙන් ඇනීමෙන් බරපතළ ලෙස තුවාල ලැබූ ඔහු කොළඹ ජාතික රෝහලට ඇතුළත් කර ඇත.මේ සිද්ධියට සම්බන්ධ කාන්තාව පොලිස් අත්අඩංගුවට ගෙන ගම්පහ මහේස්ත්‍රාත් අධිකරණයට ඉදිරිපත් කිරීමෙන් පසුව අද දින (30 වැනිදා) දක්වා රක්‍ෂිත බන්ධනාගාර ගත කැරිණි.බියගම පොලිස් ස්ථානාධිපති ප්‍රධාන පොලිස් පරීක්‍ෂක ශාන්ත තිලකරත්න, කාන්තා උප පොලිස් පරීක්‍ෂිකා නදීරා හා උප පොලිස් පරීක්‍ෂක කුමාර හා සැරයන් උපාලි (27217) යන නිලධාරීහු මේ පිළිබඳව වැඩිදුර පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033011</link>
    <topic>නාදුනන ලෝහයකින් තැනූ අඩි 16 කපිළිමයක් කළුදෑවල පාලම යටින් හමුවෙයි</topic>
    <author>චන්ද්‍රිකා පෙරේරා</author>
    <content>සුදු ගඟේ රත්තොට කළුදෑවල පාලම යට තිබී හඳුනා නොගත් ලෝහයකින් තනන ලද අඩි දහසය හමාරක් පමණ උසැති පිළිමයක් රත්තොට පොලිසිය මගින් සොයාගෙන තිබේ.රජ ඇඳුමකට සමාන ලෙස ඇඳුමක හැඩය කොටා ඇති මේ පිළිමය දේවරූපයක ස්වරූපයෙන් තැනූ ඉතා පැරණි එකක් බව පෙනී යන්නේ යැයි පොලිසිය පවසයි.එය කිලෝ දහයයි ග්‍රෑම් 990 ක් පමණ බර වන අතර කිසියම් ස්ථානයකින් සොරාගෙන පිළිමය ගඟට දමා ඇති බවට සැක කෙරේ.සොරකම් කළ පුද්ගලයන්ට එය ඔසවාගෙන යාමට නොහැකි නිසා පාලම යට සඟවන්නට ඇතැයි පොලිසිය කියයි. සිද්ධිය පිළිබඳ රත්තොට පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033012</link>
    <topic>නිවසේ තනියට ආ තිදරු මවකචීත්තයෙන් ගෙල සිරකර ගසක එල්ලලා</topic>
    <author>සොරණාතොට සමූහ - සී. ගමගේ</author>
    <content>චීත්ත රෙද්දකින් ගෙල සිරකර ගැටගසා ගසක එල්ලා තිබූ කාන්තාවකගේ මළසිරුරක් බුදුගේකන්ද පතනවත්තේ ගම්මිරිස් වගාවක තිබී බදුල්ල පොලිසිය මගින් සොයාගෙන ඇත.සුදුපාට යට සායකින් සහ බ්ලවුසයකින් සැරසී සිටි මැයගේ සිරුර පුරා තැලීම් තුවාල දක්නට තිබූ බව පොලිසිය කීය.මේ තැනැත්තියගේ දියණිය කතරගම ප්‍රදේශයේ ගොස් ඇති බවත්, මැය එම නිවස රැකබලා ගැනීමට පැමිණ තනිව සිටියදී මෙසේ ඝාතනයට ලක්වී ඇතැයි පොලිසිය පැවසීය.මළසිරුර නිවස ආසන්නයේ මීටර් 100ක පමණ දුරින් පිහිටි ගම්මිරිස් වගාවක ඇල්බීසියා ගසක මෙසේ ගැටගසා තිබී ඇත.පතනවත්ත කිඹුල්ලෑවේ සපු සෙවණේ පදිංචිව සිටි එම්. ඩී. ජේන් නෝනා නමැති 52 හැවිරිදි තැනැත්තියක් මෙසේ ඝාතනය කැරිණ. ඇය තිදරු මවකි.බදුල්ල වැඩබලන මහේස්ත්‍රාත් සුජීවන සිල්වා මහතා මහේස්ත්‍රාත් පරීක්ෂණය සිදු කළේ ය.පශ්චාත් මරණ පරීක්ෂණය ඊයේ (29) බදුල්ල මහ රෝහලේ දී සිදුකිරීමට නියමිතව තිබිණි.බදුල්ල ජ්‍යෙෂ්ඨ පොලිස් අධිකාරි ආනන්ද විජේසූරිය මහතාගේ උපදෙස් පරිදි බදුල්ල වැඩබලන මූලස්ථාන පොලිස් පරීක්ෂක ටී. එම්. කරුණාතිලක, පොලිස් පරීක්ෂක එච්. එම්. සී. සී. හේරත්, පොලිස් පරීක්ෂක එච්. එම්. ඩබ්ලිව්. හේරත් යන මහත්වරු ඇතුළු නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033013</link>
    <topic>ගෙවල් බිඳුම් විස්සකසැකකරු මඩවලදී අත්අඩංගුවට</topic>
    <author>ඉන්දික පොල්කොටුව</author>
    <content>රට පුරා ප්‍රදේශ රැසක ගෙවල් බිඳුම් විස්සකට අධික ප්‍රමාණයක් සිදුකැර රුපියල් ලක්ෂ ගණනින් භාණ්ඩ සොරාගත් බවට සැකකරන පුද්ගලයකු මඩවල උල්පත ප්‍රදේශයේදී මහවෙල පොලිසිය මගින් අත්අඩංගුවට ගනු ලැබ ඇත.සැකකරු අත්අඩංගුවට ගන්නා ලද අවස්ථාවේදීත් ඔහු නිවසක් බිඳීමට යමින් සිට ඇති අතර එහිදී ඔහු සතුව තිබී අඬුමිටියක් හා යකඩ කපන යන්ත්‍රයක්ද තිබී පොලිසිය සොයාගෙන තිබේ.කුරුණෑගල, මීගමුව, වාරියපොළ, කුලියාපිටිය, ගිරිඋල්ල, පොතුහැර, ගලේවල, පොළොන්නරුව ආදී පොලිස් බලප්‍රදේශයන්හි මෙම ගෙවල් බිඳුම් සැකකරු විසින් සිදුකැර රන් භාණ්ඩ ඇතුළු රුපියල් ලක්ෂ ගණනින් භාණ්ඩ සොරාගෙන ඇතැයි අනාවරණය වේ.වසර පහළොවක පමණ කාලයක් චීවරධාරියකු ලෙස සිට ඇති සැකකරු මෙලෙස ගෙවල් බිඳීමට අමතරව පසුගිය වකවානුව පුරා විහාරස්ථාන ඇතුළු පූජනීය සිද්ධස්ථානයන්හි පිං කැට කඩා මුදල් සොරා ගැනීමද සිදුකැර ඇති බවට පොලිසිය තොරතුරු අනාවරණය කැරගෙන තිබේ.මාතලේ කොට්ඨාස භාර ජ්‍යෙෂ්ඨ පොලිස් අධිකාරී තිලක් අබේසිරිවර්ධන හා පොලිස් අධිකාරී අජන්ත සමරකෝන් යන මහත්වරුන්ගේ උපදෙස් මත මහවෙල පොලිස් ස්ථානාධිපති ප්‍ර. පො. ප. ඒ. අබේසිංහ මහතාගේ මෙහෙයවීමෙන් අපරාධ විමර්ශණ අංශයේ ස්ථානාධිපති උපුල් සෙනවිරත්න, පොලිස් සැරයන්වරුන් වන වසන් (12862) විජේසුන්දර (57289) යන මහත්වරුන් ඇතුළු නිලධාරීහු මෙහි වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033014</link>
    <topic>කොළඹින් යාපනයට ගිය බස්රථයක්ලුණු ඔය පාලම ඇන්දේ හැප්පිලා</topic>
    <author>පී. ඒ. ප්‍රනාන්දු – බංගදෙණිය විශේෂ මුන්නේෂ්වරම සමූහ සහ පුත්තලම සමූහ</author>
    <content>කොළඹ සිට යාපනය දක්වා ගමන් ගත් බස් රථයක් හලාවත ලුණුඔය පාලම උඩ ඇන්දේ ගැටීමෙන් රියැදුරු සහයක මියගොස් පස්දෙනෙකු බරපතළ තුවාල ලබා කොළඹ ජාතික රෝහලටත් හලාවත මහ රෝහලටත් ඇතුළත් කර ඇත.29දා අළුයම 1.00 ට පමණ සිදුව ඇති අනතුරින් සහයක අතුරුදන්ව තිබුණි. උදෑසන 8.00 ට පමණ මියගිය රියැදුරුගේ සිරුර ලුණුඔය ගඟේ තිබියදී හලාවත පොලිසිය විසින් සොයාගෙන ඇත. අනතුරින් මියගොස් ඇත්තේ වව්නියාවේ පදිංචි වී. තේවරාසා යන අයෙකි.තුවාලකරුවන් ඇන්ටනි ගජේස් (19) යාපනය, රාජරත්නම් ශෂිකුමාර් (24) යාපනය, නිරෝෂ සඳමාලි (26) ආරච්චිකට්ටුව, එස්. සිවලිංගම් (50) යාපනය, රාජකුමාර් (21) යාපනය පස් දෙනාය. බස් රථයේ වම්පස රෝදය ගැලවී යාමෙන් මෙම අනතුර සිදුව ඇති අතර පාලමේ යකඩ ඇන්ද බස්රථයේ චැසිය සමඟ ඇමිණී ඇත. හලාවත පොලිසියේ රථවාහන අංශයේ වැඩ බලන ස්ථානාධිපති 26449 සරත් පො. සැ,, 49115 රෝහන් පො.කො., 35046 පෙරේරා පො.කො. අනතුර පිළිබඳ පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033015</link>
    <topic>සිවුරු ගලවා දමා මුහුදු වෙරළට ඇවිත්තරුණියකගේ නිතඹ ස්පර්ශ කර අත්අඩංගුවට</topic>
    <author>සුරන්ජිත් පෙරේරා</author>
    <content>ගල්කිස්ස මුහුදු වෙරළේ ව්‍යායාම කරමින් සිටි ජාත්‍යන්තර පාසලක ගුරුවරියකගේ නිතබ ස්පර්ශ කළා යැයි සැකකරන රත්මලාන ප්‍රදේශයේ අයකු ගල්කිස්ස පොලිසිය මගින් අත්අඩංගුවට ගෙන ඇත.පෙරේදා (28) සවස ගල්කිස්ස මුහුදු වෙරළට පැමිණි පැමිණිළිකාර ගුරුවරිය ව්‍යායාම කටයුතුවල යෙදී ඇත. අසල මුහුදේ ටීෂර්ට්වලින් සහ කලිසම්වලින් සැරසී සිටි තරුණයින් තිදෙනෙකු අතරින් මෙම සැකකරු විසින් නොයෙක් අසභ්‍ය වචන භාවිතා කරමින් උසුලු විසුලු කර ඇත.එසේ නොකරන ලෙස සැකකරුට අවවාද කළත් එය නොතකා තමා පසුපසින් පැමිණ තම පසුපස පෙදෙස ස්පර්ශ කළ බවත් පසුව එම සිදුවීම පැමිණිලිකාරියගේ හිතවතෙකුට පවසා සිද්ධිය සම්බන්ධයෙන් පොලිසියට කළ දැනුම්දීම මත සැකකරු බීමතින් වෙරළේ සිටියදී අත්අඩංගුවට ගෙන ඇත.සැකකරු ඇතුළු තරුණයින් තිදෙනාම චීවරධාරින් බවත් සිවුරු ගලවා දමා මෙසේ විනෝදවීම සඳහා ගල්කිස්ස වෙරළට පැමිණ ඇති බවත් අනාවරණය වී ඇත.සැකකරුගෙන් ප්‍රශ්න කිරීමේදී හෙළි වී ඇත්තේ උපාධිය ලබා ගැනීම සඳහා ඉගෙනුම ලබන බවත් ගිහි නමෙන් උපාධිය ලබා ගැනීම සඳහා චීවරයෙන් ඉවත්ව සිටින බවත්ය. රත්මලානේ විහාරස්ථානයක නේවාසිකව සිටින බවට හඳුනාගෙන ඇති අතර සැකකරුගේ ප්‍රකාශය සම්බන්ධයෙන් ගල්කිස්ස පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033016</link>
    <topic>තරුණයකුගේ සිරුරක කොටස් පොහොර උරයක දමා නිවෙසකට විසි කරලා</topic>
    <author>භක්ති මෙන්ඩිස් සහගලිගමුව සමූහ සජිත් තුෂාර ප්‍රේමදාස</author>
    <content>කොළඹ නුවර ප්‍රධාන මාර්ගයේ මොලගොඩ පල්පාත ප්‍රදේශයේ නිවසක පඩි පෙළක් මතට විසිකර දමා ගිය පොහොර උරයක දමා තිබූ තරුණයකු ගේ හිස නැති මෘත ශරීරයක් හමුවී තිබේ.කොළඹ සිට නුවර දෙසට ගමන් කළ වාහනයකින් පොහොර උර දෙකක් විසිකර ඇති බව සැක කරයි. ඊයේ (29) උදය වරුවේ නිවැසියන් ලේ ගලන පොහොර උරයක් තම ප්‍රවේශ මාර්ගයේ ඇති බවට කෑගල්ල පොලිසියට පැමිණිලි කර ඇත.අවුරුදු 27 ක පමණ යැයි විශ්වාස කරන මේ මෘත ශරීරයේ උදරය මැදින් පහළ කොටස ඇති අතර එක පාදයක් දණ හිසෙන් ගලවා දමා ඉවත් කර ඇත.තද නිල් පැහැති පිරිමි යට ඇඳුමක් පමණක් ඉතිරිව ඇත.කෑගල්ල මහේස්ත්‍රාත් විරාජ් රණතුංග මහතාගේ හා කෑගල්ල අධිකරණ වෛද්‍ය නිලධාරිවරයාගේ පරීක්ෂණයෙන් පසුව මෘත ශරීරය කෑගල්ල ශික්‍ෂණ රෝහල් මෘත ශරීරාගාරයට යවා ඇත. කෑගල්ල සහකාර පොලිස් අධිකාරී ශ්‍රියන්ත පීරිස්, කෑගල්ල මූලස්ථාන පොලිස් පරීක්ෂක කමල් පෙරේරා යන මහත්වරුන්ගේ උපදෙස් මත වැඩබලන අපරාධ අංශ ස්ථානාධිපති උප පොලිස් පරීක්ෂක සේනානායක මහතා ඇතුළු කණ්ඩායමක් වැඩි දුර පරීක්ෂණ පවත්වයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033017</link>
    <topic>කාර්-බස් එකිනෙක ගැටී අයෙක් මරුට: 3කට තුවාල</topic>
    <author>අසේල කුරුළුවංශ</author>
    <content>මංගල උත්සවයකට සහභාගි වී ආපසු යමින් සිටි පිරිසක් ගමන්ගත් මෝටර් රථයක් කටුගස්තොට අඹතැන්න ප්‍රදේශයේදී පෞද්ගලික බස්රථයක ගැටීමෙන් මෝටර් රථයේ ගමන් ගත් එක් අයකු මියගොස් තවත් තිදෙනකු බරපතල තුවාල ලැබ ඇත.අනතුරින් මියගොස් ඇත්තේ විශ්‍රාමික ගුරුවරයකු වන ආඬියාගල ප්‍රදේශයේ පදිංචි ඒ. පියතිස්ස (78) නැමති අයෙකි. තුවාල ලැබූවන් එකම පවුලේ අය බව පොලිසිය පවසයි.කටුගස්තොට පොලීසියේ රථවාහන අංශ ස්ථානාධිපති පොලිස් පරීක්ෂක සුජීව ගුණතිලක මහතාගේ උපදෙස් මත පොලිස් කොස්තාපල් 26467 ආර්. එම්. එස්. බණ්ඩාර මහතා අනතුර පිළිබඳ පරීක්ෂණ පැවැත්වීය. බස්රථයේ රියැදුරු හා මෝටර් රථයේ රියැදුරු පොලිසිය අත්අඩංගුවට ගෙන අධිකරණයට ඉදිරිපත් කිරීමෙන් පසු ඔවුන් දෙදෙනා එක් අයෙකුට රුපියල් ලක්ෂය බැගින් වූ ශරීර ඇපමත මුදා හරිනු ලැබූ මහේස්ත්‍රාත්වරයා අප්‍රේල් මස 19 දින යළි අධිකරණයේ පෙනී සිටින ලෙසද ඔවුනට නියම කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033018</link>
    <topic>උදාරි වර්ණකුලසූරියගේ ඡායාරූප අන්තර්ජාලයට යොමුකළ ස්ථානය සොයා පරීක්ෂණ</topic>
    <author>මානෙල් පුෂ්ප කුමාරි සිරිසේන රාජපක්‍ෂ</author>
    <content>ප්‍රසිද්ධ වෘත්තීයමය රංගන ශිල්පිනියක් වන උදාරි චාමිකා වර්ණසූරියගේ කීර්ති නාමයට හානිවන අන්දමින් ඡායාරූපය රැගෙන ඒවා අන්තර්ජාලයට යොමු කළ ස්ථානය හා ඊට සම්බන්ධ පුද්ගලයන් පිළිබඳ විමර්ශන තවදුරටත් සිදු කරන බව අපරාධ පරීක්‍ෂණ දෙපාර්තමේන්තුව කොළඹ මහේස්ත්‍රාත් රශ්මි සිංගප්පුලි මහතා හමුවේ පැවසීය.එම ඡායාරූප අන්තර්ජාලය ඔස්සේ ප්‍රචාරය කරන ලද gossiplankanews.com වෙබ් අඩවිය පවත්වාගෙන යාම හා එය වෙත ප්‍රවෘත්ති ලැබෙන ස්ථානයන් සම්බන්ධයෙන් ද කරුණු අනාවරණය කර ගැනීමට කටයුතු කර ඇති බවත් මෙහි ඉදිරි විමර්ශන සිදුකර වාර්තා කිරීම සඳහා වෙනත් දිනයක් ලබා දෙන මෙන් අපරාධ පරීක්‍ෂණ දෙපාර්තමේන්තුව අධිකරණයෙන් ඉල්ලා සිටියේය.වසර 2010.09.24 දින කොළඹ 07 හි පිහිටි ඔඩෙල් (ODEL)ආයතනය වෙත ඇඳුම් මිලදී ගැනීම සඳහා ගොස් ඇති මෙම රංගන ශිල්පිණිය ඇඳුම් තෝරා ගැනිමෙන් අනතුරුව තමාට ගැලපෙන්නේ ද යන්න (Fitton) පරීක්‍ෂා කිරීමට එම කාමරයට ගොස් පරීක්‍ෂා කිරීමෙන් පසුව පැමිණෙන අවස්ථාවේදී පැමිණිලිකාරිය වෙත පැමිණි ආයතනික සේවිකාවක් වන වරුණි චන්දිමා ද සිල්වා යන අය ඇයව පරීක්‍ෂා කිරීමට යැයි පවසමින් සාකච්ඡා පවත්වන කාමරයට ගෙන ගොස් පරීක්‍ෂා කිරීමට ලක් කළ බව ප්‍රකාශය මඟින් සඳහන් වෙයි.මෙම ප්‍රශ්න කිරීම් කරන අවස්ථාවේ එම කාමරය තුළ අදාළ සේවිකාව හැර තවත් එම ආයතනයේ සේවක සේවිකාවන් දහයක්, පහළොවක් අතර සංඛ්‍යාවක් එම ස්ථානයට පැමිණ ඇයව දණ ගස්සවා එම අවස්ථාවේ ඇය ළඟ තිබූ මිලදී ගැනීම සඳහා තෝරාගත් ඇඳුම් ඇයගේ කර වටා දැමීමෙන් හා අවට බිම විසුරුවමින් ඇයට ශාරීරික හා මානසික වධ හිංසා ලබා දෙමින් ඡායාරූප ගැනීම සිදු කළ බව ඇය වැඩිදුරටත් සඳහන් කර ඇත. මෙසේ අඩන්තේට්ටම් කරමින් හා සාපරාධි බිය ගැන්වීම් කරමින් ගත් ඡයාරූප අදාළ වෙබ් අඩවිය ඔස්සේ ප්‍රචාරය කරමින් ඇගේ කීර්තිනාමයට හානි සිදු කරන බවත් වැඩිදුරටත් අධිකරණය හමුවේ දන්වා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033019</link>
    <topic>බස් රථයක් පදවා මරණ 2ක් සිදුකළ රියදුරුට අවු7ක සිර දඬුවමක්</topic>
    <author>ශිරෝමි අබයසිංහ</author>
    <content>මහනුවර සිට කොළඹ දක්වා ධාවනය වූ පෞද්ගලික බස් රථයක් අධික වේගයෙන් සහ අපරික්‍ෂාකාරිව පදවා දෙදෙනෙකුගේ මරණය සිදු කිරීම සහ සිව් දෙනෙකුට බරපතල තුවාල සිදු කිරීමේ අධිචෝදනාවන්ට වරද පිළිගත් බස් රථ රියදුරාට කොළඹ මහාධිකරණ විනිසුරු පී‍්‍රති පද්මන් සූරසේන මහතා විසින් බරපතල වැඩ සහිත අවුරුදු හතක් සහ මාස 4ක සිට දඬුවමක් ඊයේ (29) නියම කෙරිණි.මෙසේ සිර දඬුවම් ලැබුවේ අලුත්ගමුවලාගේ ඉන්දික චමින්ද වීරසිංහ යන අයයි. විත්තිකරු අධිකරණය වෙත ඉදිරිපත් කළ රියදුරු බලපත්‍රය ව්‍යාජ රියදුරු බලපත්‍රයක් බව මෝටර් රථ ප්‍රවාහන කොමසාරිස් කාර්යාලය අධිකරණයට වාර්තා කර තිබූ අතර සැබෑ ලේඛණයක් වශයෙන් කූඨ ලේඛණයක් ළඟ තබා ගැනීම සහ එය අධිකරණයට ඉදිරිපත් කර අධිකරණයට අපහාස කිරීම පිළිබඳව පොලිසිය විසින් නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=n11033020</link>
    <topic>අංග සම්පූර්ණ ක්‍රීඩා සංකීර්ණයක්මාන්කුලම්වල ඉදිකෙරේ</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>උතුරේ ක්‍රීඩා කටයුතු සංවර්ධනය කිරීමේ අරමුණෙන් අංග සම්පූර්ණ ක්‍රීඩා සංකීර්ණයක් මුලතිව් මාන්කුලම් ප්‍රදේශයේ ඉදිකිරීමට සැලසුම් කර තිබේ.දෙස් විදෙස් ක්‍රිකට් ක්‍රීඩකයින් ගේ සහාය ඇතිව ක්‍රියාත්මක ‘ගුණ ජය සතුට පදනම’ මේ සඳහා මූල්‍ය දායකත්වය සපයයි.නව ක්‍රීඩා සංකීර්ණය ඉදිකිරීම් පිළිබඳ නිරීක්ෂණ චාරිකාවක හිටපු එංගලන්ත ක්‍රිකට් ක්‍රීඩක හා විස්තර විචාරක ශ්‍රීමත් ඉයන් බොතම්, එංගලන්ත හිටපු ක්‍රිකට් නායක මයිකල් වෝන් ඇතුළු කණ්ඩායමක් පසුගියදා නිරත වූහ.කිලිනොච්චිය ආරක්ෂක සේනා ආඥාපති මේජර් ජනරාල් නන්දන උඩවත්ත මහතාගේ උපදෙස් පරිදි බ්‍රිගේඩියර් හරින් පෙරේරා මහතා විසින් නිරීක්ෂණ චාරිකාව සංවිධාන කොට තිබිණි.රුපියල් මිලියන 50ක වියදමින් ක්‍රීඩා සංකීර්ණයේ මූලික වැඩකටයුතු ආරම්භ කෙරෙන අතර ඊට තවත් පවුම් හය ලක්ෂයක මුදලක් ඉයන් බොතම් මහතා විසින් ලබා දෙන බව ද ප්‍රකාශ කළේය.‘ගුණ ජය සතුට පදනමේ ප්‍රධාන භාරකාර කුසිල් ගුණසේකර මහතා මෙහි ප්‍රධාන කාර්යභාරයක් ඉටුකරන අතර එංගලන්ත නියෝජිත පිරිසගේ සංචාරයේ දී මාන්කුලම් ඕළුමඩු ප්‍රදේශවල නැවත පදිංචි කළ පවුල් 100ක් සඳහා අත්‍යවශ්‍ය ද්‍රව්‍ය පාර්සල් බෙදාදීම ද එම ප්‍රදේශයේ පවුල් 04ක් සඳහා ක්‍රිකට් පන්දු හා පිති ප්‍රදානය කිරීම ද සිදු කැරිණි.ඉන් අනතුරුව ක්‍රිකට් ක්‍රීඩාව පිළිබඳව සිසුන් දැනුවත් කිරීමේ වැඩසටහනක් ද, ප්‍රදර්ශන ක්‍රිකට් තරගයක් ද මාන්කුලමේ දී පැවැත්විණි.‘ගුණ ජය සතුට’ පදනමේ පූර්ණ දායකත්වය යටතේ උතුරේ මෙම ක්‍රීඩා සංවර්ධන කටයුතු සඳහා මුල පිරෙන අතර ඒ සඳහා ආරක්ෂක අංශවලින් සුවිශේෂ දායකත්වයක් හිමිවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r1103308</link>
    <topic>අඩු බර තරාදිවලින් හොරට මිදි කිරලා</topic>
    <author>හෝමාගම සංචාරක මංජුල හිරිපිටිය</author>
    <content>පිටකොටුව සහ ඒ අවට මාර්ග දෙපස අඩු බර සහිත තරාදි යොදා මිදි අලෙවි කළ වෙළෙඳුන් දාහත් දෙනෙකුට කොළඹ (අංක 05) පාරිභෝගික අධිකරණයේ මහේස්ත්‍රාත් ටිකිරි ජයතිලක මහතා රුපියල් පනස් දෙදහසක දඩ මුදලක් නියම කර තිබේ.මේ වෙළඳුන් කලක සිට මේ ජාවාරම කර ගෙන ගොස් ඇතැයි කිරුම් හා මිනුම් දෙපාර්තමේන්තුව පවසයි.කිරුම් හා මිනුම් අධ්‍යක්ෂ ප්‍රේමසිරි කුමාර, සහකාර අධ්‍යක්ෂ මයිකල් සිල්වා මහත්වරුන්ගේ උපදෙස් පරිදි විශේෂ වැටලීම් ඒකකයේ ස්ථානභාර නිලධාරී ටයිටස් අබේසිංහ මහතාගේ මෙහෙයවීමෙන් වැටලීම සිදු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r1103302</link>
    <topic>නුවරඑළියට උප ප්‍රාදේශීයමහ ලේකම් කාර්යාල පහක්</topic>
    <author>නුවරඑළිය මධ්‍යම සමූහ එරික් තිලකරත්න</author>
    <content>නුවරඑළිය දිස්ත්‍රික්කයට අදාළ ප්‍රාදේශීය මහ ලේකම් කාර්යාල පහට සමගාමීව තවත් උප ප්‍රාදේශීය මහ ලේකම් කාර්යාල පහක් ආරම්භ කිරීමට තීරණය කර ඇති බව නුවරඑළිය දිස්ත්‍රික් ලේකම් හා මහ දිසාපති ඩී. පී. ජී. කුමාරසිරි මහතා සඳහන් කරයි.නුවරඑළිය දිස්ත්‍රික්කයේ දැනට ක්‍රියාත්මක ප්‍රාදේශීය මහ ලේකම් කොට්ඨාස පහේ විශාලත්වය හා එහි සිටින ජනගහනය පසුබිම් කරගෙන ඉදිරියේදී ක්‍රියාත්මක කිරීමට යෝජනා කර ඇති ප්‍රාදේශීය මහ ලේකම් කොට්ඨාස දහය ස්ථාපිත කරන අතර ඊට තාවකාලික පිළියමක් ලෙස මෙය ක්‍රියාත්මක කෙරේ.දැනට පවතින ප්‍රාදේශීය මහ ලේකම් කාර්යාල පිහිටි ස්ථානවල සිට නුවරඑළිය දිස්ත්‍රික්කයේ දුෂ්කර ඈත ගම්බිම් වල හා වතුකරයේ ජනතාවට වඩාත් පහසුවෙන් හා කඩිනමින් තම සේවාවන් ඉටු කර ගැනීම සඳහා මෙම විමධ්‍යගත වැඩපිළිවෙළ ක්‍රියාවට නැංවීමට පියවර ගෙන ඇති බවද දිස්ත්‍රික් ලේකම්වරයා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r1103301</link>
    <topic>ජල ගැල්මෙන් හානි වූ කුඹුරු අක්කර 36000කට රජයෙන් රුපියල් කෝටි 85ක රක්ෂණ වන්දි</topic>
    <author>අනුරාධපුර සමූහ අශෝක සේනාරත්න</author>
    <content>පෙබරවාරි මාසයේ ජල ගැල්මෙන් හානි වූ දිස්ත්‍රික්ක හයක රක්ෂණය කර ඇති කුඹුරු අක්කර 36000කට රක්ෂණ වන්දි ලෙසින් කෘෂිකාර්මික හා ගොවි ජන රක්ෂණ මණ්ඩලය රුපියල් අසුපන් කෝටි පනස් ලක්ෂයක මුදලක් ගෙවීමට කටයුතු යොදා ඇත.මේ වන්දි මුදල් සිංහල අලුත් අවුරුද්දට පෙර ගොවීන්ට ලබා දෙන බව කෘෂිකාර්මික හා ගොවි ජන රක්ෂණ මණ්ඩලයේ සාමාන්‍යාධිකාරී පණ්ඩුක වීරසිංහ මහතා පැවැසීය.ජල ගැල්මෙන් වැඩිම හානි සිදුවී ඇති දිස්ත්‍රික්ක ලෙස හඳුනාගෙන ඇත්තේ අම්පාර, අනුරාධපුර, මඩකළපුව, පොළොන්නරුව, මන්නාරම හා ත්‍රිකුණාමලයයි.ජලයෙන් විනාශ වූ කුඹුරු අක්කරයකට වන්දි ලෙසින් රුපියල් 30,000ක මුදලක් ගෙවීමට නියමිත බව සාමාන්‍යාධිකාරී පණ්ඩුක වීරසිංහ මහතා පැවැසීය.අනුරාධපු දිස්ත්‍රික්කයේ ගං වතුරෙන් හානියට පත්වූ කුඹුරු පරීක්‍ෂා කිරීමේ ක්‍ෂේත්‍ර චාරිකාවක පණ්ඩුක වීරසිංහ මහතා පසුගියදා ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r1103303</link>
    <topic>ලුණුගල අනවසර කඩ කාමරහතක් කඩා ඉවත් කරයි</topic>
    <author>ඌව පළාත් සමූහ මාපා බණ්ඩාර</author>
    <content>ලුණුගල නගරයේ අනවසරින් ඉදිකර තිබූ වෙළෙඳ සල් හතක් කඩා ඉවත් කළ බව ප්‍රාදේශීය ලේකම් ප්‍රභාත් අබේවර්ධන මහතා කීය.නගරයේ අලංකාරයට හානියක් වෙමින් දිනෙන් දින ඉදි වන අනවසර කඩ කාමර නිසා මේ පියවර ගෙන තිබේ. කඩා ඉවත් කළ ඇතැම් වෙළෙඳ කුටි වසර දහයක් පැරැණි ඒවාය. ලුණුගල නගරය අලංකාර නගරයක් ලෙස පවත්වාගෙන යෑමට අවශ්‍ය කටයුතු කරන බව ප්‍රාදේශීය ලේකම්වරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r1103304</link>
    <topic>කුරුණෑගල ශික්ෂණ රෝහලේවාට්ටු සංකීර්ණයේ වැඩ අතරමග</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>මහල් ගණනාවකින් යුත් කුරුණෑගල ශික්ෂණ රෝහලේ නව වාට්ටු සංකීර්ණයට අත්තිවාරම් දමා ඇතත් අවශ්‍ය මුදල් ප්‍රතිපාදන මෙතෙක් ලැබී නොමැතිබව රෝහල් කොමිටිය වාර්තා කරයි.වසරක් ගෙවී ඇතත් ඉදිකිරීම් කටයුතු ලත් තැනම ලොප් වී ඇත. කුරුණෑගල ශික්ෂණ රෝහලේ නව කමිටු සාමාජිකයින් පෙන්වා දෙන පරිදි ඉදිකිරීම් කටයුතු සඳහා මුදල් පාර්ලිමේන්තුවෙන් සම්මත වී ඇතත් මහා භාණ්ඩාගාරයෙන් එම මුදල් නිකුත් කර නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r1103305</link>
    <topic>මාතර කිතුල් කර්මාන්තකරුවන්ලියාපදිංචිය අඩපණයි</topic>
    <author>මාතර දිස්ත්‍රික් සමූහ ඩබ්ලිව්. කේ. උපසේන</author>
    <content>මාතර දිස්ත්‍රික්කයේ කිතුල් කර්මාන්තකරුවන් ලියාපදිංචි කිරීමේ වැඩපිළිවෙළ ආරම්භ කර දින ගණනක් ගතවී ඇතත් මේ දක්වා ඔවුන් ඊට අනුමැතිය ලබාදීමට කැමැත්ත පල කර නැතැයි මාතර නියෝජ්‍ය ක්‍රම සම්පාදන අධ්‍යක්‍ෂ එන්. එස්. වනසිංහ මහතා දිනමිණට පැවසීය.මේ අනුව මාතර දිස්ත්‍රික්කය තුළ කිතුල් නිෂ්පාදකයන් නැවත දැනුවත් කිරීමේ වැඩසටහන් පවත්වන බව අධ්‍යක්‍ෂවරයා වැඩිදුරටත් සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r1103306</link>
    <topic>ලෝවාමහාපාය ප්‍රතිසංස්කරණයටඇමැති මර්වින්ගෙන් රුපියල් කෝටියක්</topic>
    <author>අමිල ප්‍රභාත් වනසිංහ</author>
    <content>අනුරාධපුර ලෝවාමහාපාය ප්‍රතිසංස්කරණය කිරීමට රුපියල් ලක්ෂ සියයක පෞද්ගලික ධන පරිත්‍යාගයක් ලබා දෙන බව කම්කරු සබඳතා ඇමැති මර්වින් සිල්වා මහතා පවසයි.අටමස්ථානාධිපති පල්ලේගම සිරිනිවාස නාහිමියන්ගේ අනුශාසකත්වය මත ලෝවාමහාපායේ ප්‍රතිසංස්කරණ කටයුතු සිදු කරන බවද හෙතෙම සඳහන් කරයි.එදා දුටුගැමුණු රජතුමන් මිරිසවැටිය, රුවන්වැලිසෑය ලෝවාමහාපාය ගොඩ නොනැගුවේ නම් ජනතාවට වැඳ පුදා ගැනීමට හා දැක ගැනීමට වෙහෙර විහාර නොමැති බවත් වෙහෙර විහාර ගොඩනැගීම හා පුනුරුත්ථාපනය එම නිසා සිදු කළ යුතු බවද පැවැසූ ඇමැතිවරයා පුරාවිද්‍යා කැණීම් කටයුතු හා පුනරුත්ථාපන කටයුතු නැවැත්වීමට කටයුතු නොකරන ලෙසද ඉල්ලා සිටියි. ඇමැතිවරයා මෙම අදහස් පළ කර සිටියේ සිය උපන් දිනය සඳහා ජය ශ්‍රී මහා බෝධි පුදබිමේදී භික්ෂූන් වහන්සේ පන්සිය නමක් විෂයෙහි සාංඝික දක්ෂිණාවක් පැවැත්වීමෙන් අනතුරුව මාධ්‍ය වෙත අදහස් දක්වමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r1103307</link>
    <topic>පලාබද්දල කීර්ති ශ්‍රී රජමහා විහාරය අවට ප්‍රදේශයට පුරා විදු ඇස යොමන්න</topic>
    <author/>
    <content>රත්නපුර-පලාබද්දල සිරිපා මගෙහි පිහිටි කීර්ති ශ්‍රී රාජ මහා විහාරස්ථානය අවට ප්‍රදේශය පුරාවිද්‍යා පරීක්‍ෂණයකට ලක්වන්නේ නම් සැඟවුණු තොරතුරු රැසක් හෙළිකර ගැනීමට හැකිව බවට එම විහාරාධිපති කලල්ඇල්ලේ සුනන්ද හිමියෝ කියති.‘මලියදේව‘ මහරහතන් වහන්සේ භික්‍ෂූන්වහන්සේ 900 ක් සමඟ වැඩසිටි බවට සැලකෙන විහාරය, මෙම රජමහා විහාරයට ඉහළින් තිබූ බවට විශ්වාස කෙරේ.මෙහි තිබූ සෙල් ලිපි ගල්කණු, සඳකඩ පහණ, ගල් කැටයම් ආදිය විවිධ මිනිස් ක්‍රියාකාරකම් හේතුවෙන් පොළවට යටවී තිබෙන බව ජනතාව පවසයි. මුතුන් මිත්තන්ගෙන් දැනගත් පරිදි චීවර පඬු පෙවූ බවට සැලකෙන ගල් ළිඳ විහාරස්ථාන භූමියේ දැක ගත හැකිය. මෙහි තිබෙන ඉපැරැණි බෝධීන් වහන්සේට පුද පූජා පවත්වා බාර - හාර වීමෙන් ලෙඩ රෝග සුව වන බවට ජනතාව විශ්වාස කරති. මෙම ස්ථානය පූජා භූ®මියක්කරන බවට දැනට වසර 10 කට පෙර නගර නිර්මාණ සැලසුම යටතේ යෝජනා කර තිබුණද තවම ඉටු වී නැති බව ජනතාව කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r1103309</link>
    <topic>මත්තේගොඩ මහ වැවේ වල්පැළෑටි-අපද්‍රව්‍ය පිරිලා</topic>
    <author>හෝමාගම සංචාරක – මංජුල හිරිපිටිය</author>
    <content>මත්තේගොඩ මහ වැව ප්‍රතිසංස්කරණය කර ඇතත්, වැවේ විශාල කොටසක වල් පැළෑටි හා අපද්‍රව්‍ය වලින් පිරී පවතින බව මත්තේගොඩ ප්‍රදේශවාසීහු පවසති.අක්කර හයකින් පමණ සමන්විත මත්තේගොඩ මහ වැව සතු ඉඩම් විවිධ පුද්ගලයන් විසින් අල්ලා ගනු ලැබ සිටීම සහ වැවේ විශාල ලෙස වල් පැළෑටි වැවී ඇති නිසා, වැව අක්කර හතරකට පමණ සීමා වී වැව පරිහානියට පත්ව ඇතැයි, ප්‍රදේශවාසීහු චෝදනා කර සිටිති.ඩී. එම්. සමරසිංහ මහතා - පසුගිය වසරේ වැව ප්‍රතිසංස්කරණය කිරීමට පළාත් සභාව මගින් රුපියල් ලක්ෂ අටකට අධික මුදලක් වෙන් කර දී තිබුණා.එය වැවේ ප්‍රතිසංස්කරණය කිරීමට අවශ්‍ය මුදල් ප්‍රමාණය ඇද්ද – නැද්ද කියා පැවසීමට ප්‍රදේශවාසීන් වශයෙන් දන්නේ නැහැ. වැව ප්‍රතිසංස්කරණය කළත් වැවේ ප්‍රධාන සොරොව්ව නිසි ලෙස සකසා නැහැ. වැවේ ප්‍රධාන සොරොව්ව නිසි ලෙස සකසා නැහැ. වැවේ වැඩි ජලය මුදා හරින ලබන පිට ඇළ මාර්ගයේ එක් පැත්තක කෙටි බැම්මක් ඉදි කර ඇතත්, අවශ්‍යම පැත්තේ කඩා වැටුණු බැම්ම සාදා නොමැතිව එලෙසම පවතිනවා.ජී. ඩී. ගමගේ මහතා - මේ වැවේ රක්ෂිතයේ දුර්ලභ ගස් වර්ග තිබෙන අතර, සතුන් වර්ග ද රැසක් සිටිනවා. වැවේ සුළු ප්‍රතිසංස්කරණය කිරීමේ කටයුත්තක් පමණයි සිදු කර ඇත්තේ, වැවේ 50%ක් පමණ වීමට වල් පැළෑටි අපද්‍රව්‍ය වලින් පිරී පවතිනවා. මේ පිළිබඳව අදාළ ආයතනවල අවධානය යොමු කර මත්තේගොඩ මහ වැව නිසි ලෙස ප්‍රතිසංස්කරණය කරන ලෙස ඉල්ලා සිටිනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=r11033010</link>
    <topic>උතුරු පයාගල දුම්රිය පොළ වසර ගණනකින් අලුත්වැඩියා කර නෑ</topic>
    <author>කටුකුරුන්ද සමූහ කපිල කුලසිංහ</author>
    <content>කටුකුරුන්ද හා දකුණු පයාගල අතර පිහිටි උතුරු පයාගල දුම්රිය ස්ථානය වල් බිහි වෙමින් පවතී.දිනකට විශාල පිරිසක් ගමන් ආරම්භය සඳහා යොදා ගන්නා මේ දුම්රිය ස්ථානය වසර කිහිපයකින් අලුත්වැඩියා කොට නැත. මේ නිසා දුම්රිය ස්ථානයේ ගොඩනැගිල්ල දිරාපත් වෙමින් පවතී. අවට ප්‍රදේශය ද වල් බිහිවෙමින් පවතින නිසා රාත්‍රි හා උදෑසන කාලයන් හී මගී ජනතාවට විවිධ කරදරයන්ට මුහුණ පෑමට සිදුවේ.ලාල් පෙරේරා මහතා - නිවාඩු දිනවල පමණයි මේ දුම්රිය ස්ථානයේ මගීන් අඩු වෙන්නේ. අනෙක් හැම දිනකම රැකියාවලට යන එන පිරිස විශාලයි. ඒ හින්දා මේ දුම්රිය ස්ථානය සංවර්ධනය කළ යුතුයි. වහළ දිරලා. ගොඩනැගිල්ල අත්තිවාරම් පෑදිලා. වැසිකිළි පහසුකම් නැහැ. අවට කැලෑ වැවිලා. රාත්‍රියට උදේට තනියම කෙනෙකුට ඉන්න අමාරුයි.විශාල මගීන් පිරිසක් සිය ප්‍රවාහන අවශ්‍යතා සපුරා ගන්නා උතුරු පයාගල දුම්රිය ස්ථානය කඩිනමින් සංවර්ධනය කළ යුතුව ඇතැයි ප්‍රදේශවාසීහු වගකිවයුත්තන් ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=s1103301</link>
    <topic>ශ්‍රී ලංකාව පිට පිට දෙවැනි වරටත් ලෝක කුසලාන අවසන් මහා තරගයට</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියේ තීරණාත්මක කඩඉම ජයග්‍රාහීව පසු කළ ශ්‍රී ලංකාව 30දා මුම්බායි වැන්කෙඩේ ක්‍රීඩාංගණයේ පැවැත්වෙන අවසන් මහා තරගයට ඊයේ සුදුසුකම් ලැබීය. ශ්‍රී ලංකාව ලෝක කුසලාන තරගාවලි ඉතිහාසයේ අවසන් මහා තරගයට පැමිණි තෙවැනි අවස්ථාව මෙය වූ අතර 1996දී ලෝක ක්‍රිකට් කිරුළ මවු බිමට රැගෙන ඒමට සමත්විය. පසුගිය ලෝක කුසලාන තරගාවලියේදී අනුසූරයන් බවට පත්විය.වසර 19ක් පුරා ශ්‍රී ලංකාව වෙනුවෙන් එක්දින තරග 349කට ක්‍රීඩා කළ මුත්තයියා මුරලිදරන් උපන් බිමේදී සහභාගී වූ අවසන් තරගය මෙය විය. ලෝක පූජිත දඟ පන්දු තරුව ලෙස ක්‍රිකට් අඹරේ තවමත් දිදුලන මුරලි මේ තරගාවලියෙන් පසුව සමුගන්නා බවට කළින්ම ප්‍රකාශ කළේය.ඔහුගේ ජගත් එක්දින තරග දිවිය නිමාවීමට තවත් ඇත්තේ මුම්බායි හී පැවැත්වෙන අවසන් මහා තරගය පමනි.එබැවින් ඊයේ උපන් බිමේ අවසන් තරගයේදී ලැබූ ජය මුරලිට ලැබුණු විශිෂ්ටතම ගෞරවයක් විය.ඊයේ වෙද්දී එක්දින කඩුලු 534ක් දවාගත් මුරලි මෙවර ලෝක කුසලාන අවසන් තරගයෙන් පසුව ජගත් ක්‍රිකට් බිමෙන් සමු ගැනීමට නියමිතය.ශ්‍රී ලංකාව හා නවසීලන්තය අතර ඛෙත්තාරාම ආර්.ප්‍රේමදාස ක්‍රීඩාංගණයේ ඊයේ පැවැති අවසන් පුර්ව තරගයෙන් කඩුලු 5ක ජයක් ශ්‍රී ලංකාවට හිමිවිය. මෙයට දින 11කට කළින් මූලික වටයේදී නවසීලන්තයට ලකුණු 112ක පරාජයක් ශ්‍රී ලංකාවෙන් මුම්බායි හිදී ලබා තිබුණි.ඊයේ මුලින් පන්දුවට පහර දුන් නවසීලන්තය ඕවර් 48.5කදී ලකුණු 217ක් ලැබූ අතර ශ්‍රී ලංකාව ඕවර් 47.4කදී කඩුලු 5කට ලකුණු 220ක් ලබා ගත්තේය.දඟ පන්දුවෙන් ඉනිම ඇරැඹූ නෙදන් මැක්කලම්ගේ හිසට ඉහලින් උපුල් තරංග එල්ල කළ දැවැන්ත හයේ පහරකින් ශ්‍රී ලංකා ලකුණු පුවරුව කැරකැවීමට පටන් ගැනුණි. තරංග වේගවත් ආරම්භයක් ලබාදුන් අතර පන්දු 31කදී හයේ පහරක් හා හතරේ පහර 4ක් සමග ලකුණු 30ක් ලබා සිටියදී සවුතීගේ පන්දුවකට රයිඩර් වෙත උඩ පන්දුවක් ලබා දී දැවී ගියේය.ලෝක කුසලාන තරගාවලියේ දැනට වැඩිම ලකුණු (තරග 8,ලකුණු 467) ලාභියාවී වටිනාම ක්‍රීඩකයාට හිමි සම්මානයට ක්‍රමයෙන් සමීපවන ටී.එම්.ඩිල්ෂාන් ශ්‍රී ලංකා ඉනිමේ බලාපොරොත්තු ඉහල නංවමින් අගනා අර්ධ ශතකයක් වාර්තා කළේය.තරගය ක්‍රීඩාංගණය තුලදී නැරඔූ 35000කට අධික පේ‍්‍රක්ෂක පිරිසට ආශ්වාදයක් ගෙන දෙමින් දැවැන්ත හයේ පහරක් හා හතරේ පහර 10ක් සමග ලකුණ73ක් ඩිල්ෂාන් රැස් කළේය. එය ඔහුගේ 22වැනි එක්දින අර්ධ ශතකය විය.ඩිල්ෂාන් හා සංගක්කාර 2වැනි කඩුල්ලට ලකුණු 120ක සම්බන්ධතාවක් ගොඩනැංවූහ.ඩිල්ෂාන්ගේ දැවී යෑමත් සමග ලකුණු 9ක් තුලදී මහේල හා සංගක්කාර දැවීයෑමෙන් විටෝරිගේ සගයන් අලුත් බලාපොරොත්තුවක් ඇති කර ගත්තද එය ඵල රහිත එකක් වූහ.නායකත්වයේ ඉනිමක් ක්‍රීඩා කළ සංගක්කාර පන්දු79කදී හයේ පහරක් හා හතරේ පහර 7ක් ද සමග ලකුණු 54ක් ලබා ගත අතර එය සංගක්කාරගේ 62 වැනි එක්දින අර්ධ ශතකය විය.උපනායක මහේල ඡයවර්ධනට ඊයේ දිනය එතරම් සුබ දායක නොවූ අතර පන්දු 3කට මුහුණදී ලකුණු 1ක් ලබා ආ සැනින්ම ක්‍රීඩාගාරයට ගියේය. අනතුරුව චාමර සිල්වා ලකුණු 13කට දවා ගැනීමට වේග පන්දු යැවූ සවුතී සමත් විය.තිලාන් සමරවීර ජයග්‍රහණය උදාවන තුරුම එක් අන්තයක් ආරක්ෂා කරමින් නොදැවී ලකුණු 23ක් ලබා ගැනීම ශ්‍රී ලංකාවට සැනසිල්ල උදා කළේය. මැතිව්ස් හා තිලාන් 6වැනි කඩුල්ලට නොබිඳුනු ලකුණු 35ක සම්බන්ධතාවක් එක් කළේය.ඇන්ජලෝ මැතිව්ස් නොදැවී 14ක් ලබා ගත්තේ පන්දු 18කදී හයේ හා හතරේ පහර බැගින් එල්ල කරමිණි. කෙසේ වුවද සටන් කාමී නවසීලන්ත ක්‍රීඩකයෝ හොද තරගයක් ශ්‍රී ලංකාවට ලබා දීමට සමත් වූහ.ශ්‍රී ලංකාවට අභියෝගයක් එල්ල වෙද්දී එය ඉවත් කළ මුරලි ස්කොට් ස්ටයිරීස් ලකුණු 57කට දවා ගැනීමෙන් නවසීලන්තය විශාල ලකුණු ගණනකට යන වේගය මුළු මනින්ම අඩාල විය. කඬුල්ල මුවා කිරීමේ වරදට හසුව ස්ටයිරීස් දැවී ගිය බවට ස්ටීව් ඩේවිස් විනිසුරු තීරණය කළද එම තීරණය තෙවැනි විනිසුරුගෙන් විමසන ලෙස පිතිකරු ඉල්ලුවද රූපවාහිනී පුනරූපන වලින් දැවී යෑම තහවුරු විය.ස්ටයිරීස් තම එක්දින දිවියෙහි 28වැනි අර්ධ ශතකය ඊයේ වාර්තා කළ අතර පන්දු 77කදී හතරේ පහර 5ක් එල්ල කළේය.කාසියේ වාසිය දිනාගත් නවසීලන්ත නායක ඩැනියෙල් විටෝරී මුලින් පන්දුවට පහර දීමට තීරණය කළ අතර ආරම්භක පිතිකරුවන් ලෙස මාටින් ගුප්තිල් හා බ්‍රෙන්ඩන් මැක්කලම් පිටියට පිවිසියහ. ලකුණු පුවරුව 32ක් වෙද්දී මැක්කලම් ලකුණු 13කට දවා ගැනීමට රංගන හේරත් සමත් විය.අනතුරුව පිටියට පිවිසි ජෙසී රයිඩර් හා ගුප්තිල් එක්ව 2වැනි කඩුල්ලට ලකුණු 37ක සම්බන්ධතාවක් ගොඩනගා සිටියදී රයිඩර් දවා ගැනීමට මුරලිදරන් සමත් විය. මුරලි එවූ දුස්රා පන්දුවක් තේරුම් ගැනීමට අසමත්වූ රයිඩර් දුන් පහසු උඩ පන්දුව සංගක්කාර රැක ගත්තේය.රයිඩර් පන්දු 34කදී හතරේ පහර 2ක්ද සමග ලකුණු 19ක් ලබා ගත්තේය.නවසීලන්ත පිලේ 3වැනි කඩුල්ල බිඳහෙලීමට ලසිත් මාලිංග සමත් වූයේ ඔහුටම ආවේනිකවූ යෝකර් පන්දුවකිනි. පන්දු 65කදී 4 පහර 3ක්ද සමග ලකුණු 39ක් ලබා සිටි ගුප්තිල් දැවී ගිය පසුව ටේලර් හා ස්ටයිරීස් ක්‍රියාත්මකවී 4වැනි කඩුල්ලට ලකුණු 77ක සම්බන්ධතාවක් ගොඩනැගීම නවසීලන්තයට යම් දුරක සැනසිල්ලක් වූවේය.මේ තරගාවලියේ ලකුණු අතර සිටි රෝස් ටේලර් අජන්ත මෙන්ඩිස් එවූ පන්දුවකට ඩීප් මිඩ් විකට් හරහා එල්ල කළ දැවැන්ත පහර හතරේ සීමාව අසලදීම උඩපන්දුවක් බවට පත් කර ගැනීමට උපුල් තරංග සමත් වූයෙන් ටේලර්ගේ ඉනිම නිමාවිය. එවිට ඔහු පන්දු 55කට මුහුණදී ලකුණු 36ක් ලබා සිටියේය. වෙනදා පිත්ත සතර දෙසට වනමින් පහර එල්ල කරන ටේලර් පාලනය කරගැනීමට ශ්‍රී ලංකා පන්දු යවන්නෝ සමත් වූයෙන් ඔහු ඊයේ එල්ල කලේ හතරේ පහරක් පමණි.අවසන් ඕවර් 10දී ලකුණු ලබා ගැනීමේ වේගය වැඩි කිරීමට උත්සහයක නිරත වූ විලියම්සන් පන්දු 16කදී හතරේ පහර 3ක් සමග ලකුණු 22ක් ලබා සිටියදී මාලිංගගේ පන්දුවකට කඩුල්ල මුවා කිරීමේ වරදට හසුවී දැවී ගියේය. නවසීලන්ත ඉනිමේ 6වැනි කඩුල්ලද ඉක්මනින් බිඳ හෙලූ මාලිංග නෙදන් මැක්කලම් ලකුණු 9ක් ලබා සිටියදී ක්‍රීඩාගාරයට යැවීය.නවසීලන්තයේ අවසන් කඩුලු 4ක් ලකුණු 13කදී දවා ගැනීමට ශ්‍රි ලංකා පන්දු යවන්නෝ සමත් වූහ. මාලිංග හා මෙන්ඩිස් කඩුලු 3බැගින් ද, මුරලිදරන් කඩුලු 2ක් ද ,ඩිල්ෂාන් හා මෙන්ඩිස් කඩුල්ල බැගින්ද බිඳහෙලූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=s1103302</link>
    <topic>දෙරටක් අතර සාමයට මං විවරවන ඉන්දු- පකිස්තාන අවසන් පූර්ව තරගය අද</topic>
    <author/>
    <content>දේශපාලන වශයෙනුත් ජාතීන් වශයෙනුත් දශක ගණනාවක සිට බරපතල ලෙස ගැටුම් ගණනාවකට මුහුණ දුන් ආසියානු කලාපයේ පාරම්පරික පසමිතුරන් ලෙස හඳුන්වන ඉන්දියාව හා පකිස්තානය අද (30) ස්වකීය ආත්මාභිමානය උරගා බැලීමේ සටනකට පිවිසෙයි.ලෝක කුසලාන ක්‍රිකට් තරග මාලාවේ අවසන් පූර්ව වටයට පිවිසී සිටින ඉන්දියාව හා පකිස්තානය අද ඉන්දියාවේ මොහාලිහීදී අවසන් මහ තරගයට සුදුසුකම් ලබා ගැනීම සඳහා තරග වදින තීරණාත්මක අවස්ථාව ජාත්‍යන්තර විචාරකයන් හැඳින්වූයේ එලෙසය.රටවල් දෙකෙහි මිලියන ගණනාවක ජනතාව අද දෙපිල අතර පැවැත්වෙන උණුසුම් තරගයෙන් සිය රටට ජයග්‍රහණය අත්කර දීමට ක්‍රීඩකයන් දිරිගන්වන අතරම ඔවුනට දැඩි පීඩනයක්ද ගෙන දෙනු නිසැකය.අද තරගය දෙපිලක් අතර පැවැත්වෙන ක්‍රිකට් තරගයකට වඩා දෙරටක් අතර පැවැත්වෙන යුද සංග්‍රාමයක ස්වරූපය ගෙන ඇත. ඉන්දියාව හා පකිස්තානය අතර පැවැත්වෙන ඕනෑම ක්‍රීඩා තරගයක් කවදත් දෙරටෙහි රාජ්‍ය තන්ත්‍රය උණුසුම් කරවන්නට සමත්ය.අද තරගයට දෙපිලම පිවිසෙන්නේ ඉහළ මානසිකත්වයකින් යුතුවය. අර්ධ අවසන් පූර්ව වටයේදී ඔස්ට්‍රේලියානු ආධිපත්‍ය බිඳ හෙලීමට ඉන්දියාව සමත් වු අතර කොදෙව් පිල පහසුවෙන් පරාජය කිරීමට පකිස්තානය සමත් විය.මූලික වටයේදී ඉන්දියාව පරාජය වූයේ එක් තරගයක් පමණි. ඒ දකුණු අප්‍රිකාවටය. පකිස්තානයටද මුලික වටයේ දී නවසීලන්තයට පමණක් පරාජය විය. මේ හේතුවෙන් අද තරගයේදී ඉතා තියුණු සටනක් දෙරටෙහිම ක්‍රීඩා ලෝලීන්ට දැක බලා ගැනීමට ලැබෙනු නිසැකය.ඉන්දියාව හා පකිස්තානය අතර මේ දක්වා එක්දින තරග 119 ක් පවත්වා ඇත. ඉන් තරග 46 ක ජය ඉන්දියාවට හිමිවූ අතර තරග 69 කින් පකිස්තානය ජය ලබා ගත්තේය. තරග 4 ක් ලකුණු සමවී හෝ ප්‍රතිඵල රහිතව නිමාවට පත්විය.මෙතෙක් ලෝක කුසලාන අවසන් පූර්ව තරගයකදී ක්‍රියාත්මක නොවුණු ආකාරයේ අධි ආරක්ෂිත ක්‍රමවේදයක් අනුව දහස් ගණනක ආරක්ෂක සෙබලුන්ගෙන් වට වූ මොහාල් පිටියේදී වැඩි අවදානයට පාත්‍රවන ඉන්දීය ක්‍රීඩකයා වන්නේ යුවරාජ් සිංය. ඔහු පිතිහරඹ අංශයෙන් මෙන්ම පන්දු යැවීමේ අංශයෙන්ද මෙවර ලෝක කුසලාන තරගාවලිය පුරා දස්කම් අතර සිටින්නේය. ඊට නොදෙවැනි අන්දමින් දස්කම් දැක්වූ මෙවර තරගාවලියේ වැඩිම කඩුලුලාභියා වන පාකිස්තානු නායක ෂහීඩ් අෆ්රිඩිගේ ක්‍රීඩා රටාව ද වැඩි අවදානයට පාත්‍ර විය.පිතිහරඹ අංශයෙන් ඉන්දියාව ඉදිරියෙන් සිටියද පන්දු යැවීමේ හා පන්දු රැකීමේදී පකිස්තානය පෙරමුණේ පසුවෙයි.සචින් තෙන්ඩුල්කාර්, විරේන්ද්‍ර ෂෙවාග්, ගෞතමි ගම්භීර්, සුරේෂ් රයිනා සහිර් ඛාන් මෙවර තරගාවලියේ ඉන්දියාව වෙනුවෙන් කැපී පෙනෙන දස්කම් දැක්වූ අතර උමාර් ගුල්, කමරන් අක්මල්, මොහොමඩ් හාෆීස්, උමර් අක්මාල්, මිස්බා උල් හක්, පාකිස්තානය වෙනුවෙන් විශිෂ්ට දස්කම් දැක්වූහ. අද තරගයේදී වැඩි පීඩනයක් එල්ල වී ඇත්තේ ඉන්දියාවට බැව් පාකිස්තානු නායක අෆ්රිඩි ප්‍රකාශ කළේය. මෙවර තරග මාලාවේ සූරතාව දිනා ගන්නා රට ලෙස ආරම්භයේ සිටම ජනප්‍රිය වී තිබුණේ ඉන්දියාවයි. අපේ පැත්තෙන් බැලුවොත් අපි හිතුවටත් වඩා ඉහළින් දස්කම් දක්වලයි මේ තත්ත්වයට ආවේ.මේ නිසා අද තරගයේදී වැඩිම පීඩනයක් එල්ල වෙන්නේ ඉන්දියාවටයි. අපි අපිට සුපුරුදු ලෙස සැහැල්ලුවෙන් තරගයට අවතීර්ණ වෙනවා” අෆ්රිඩි පැවැසීය.මේ අතර ඉන්දීය නායක මහේන්ද්‍ර සිං දෝනි පැවැසුවේ තමා ලකුණු අතරේ නොසිටීම අද තරගයේදී තීරණාත්මක සාධකයක් නොවනු ඇති බවය.“අද තරගයේදී දෙපිලෙන් එක් පිලකට ජය වගේම අනෙක් පිලට පරාජයත් උරුමයි. ඒක තමයි ක්‍රීඩාවේ ස්වභාවය. අපි ඉතා වැදගත් විදිහට ක්‍රීඩාවේ නිරත වෙන්නයි බලාපොරොත්තු වෙන්නේ.” දෝනි ප්‍රකාශ කළේය.පකිස්තානු පිල අවසන් වරට ඉන්දීය සංචාරයක නිරත වූයේ 2007 වසරේ අග භාගයේදීය. ටෙස්ට් තරග 3 ක් හා එක් දින තරග 5 ක් ඇතුළත් වූ ඒ සංචාරයේදී ටෙස්ට් තරග මාලාව 1 – 0 ක් ලෙසත් එක්දින තරග මාලාව 3 – 2 ක් ලෙස ජය ගැනීමට ඉන්දියාව සමත්විය.2009 වසරේ මුල්භාගයේදී ඉන්දීය පිලේ පකිස්තානු සංචාරය නියමිතව තිබුණද 2008 වසරේ ඉන්දියාවේ සිදුවු මුම්බායි ත්‍රස්ත ප්‍රහාරයේ වගකීම පාකිස්තානයට පැවැරූ ඉන්දියාව දේශපාලනීය වශයෙන් ඇති කරගත් ගැටුම් හේතුවෙන් ඉන්දීය පිලේ පාකිස්තානු සංචාරය අවලංගු කෙරිණි. එබැවින් අද තරගය දෙරට අතර රාජත්‍රාන්ත්‍රයේ සුහදත්වය වර්ධනය කිරීමට ඉවහල් වනු ඇතැයි ඉඳුරාම පැවැසිය හැකිය.අද තරගය නැරඹීම සඳහා ඉන්දීය අගමැතිවරයා විසින් පකිස්තානු රාජ්‍ය නායකයාට ආරාධනය කිරීමත් ඔහු ඒ ආරාධනා පිළිගැනීමත් විරසක වූ දෙරට අතර හොඳ හිත වර්ධනය වීමේ පළමු සාර්ථක පියවර ලෙස සැළකේ. එක් අතකින් අද තරගය දෙරට අතර උණුසුම් වාතාවරණයක් ඇති කරලීමට සමත්වන අතරම අනෙක් අතට දෙරට අතර බිඳී ගිය සහෝදරත්වය වර්ධනය කිරීමෙහිලා ප්‍රධානතම සාධකයද වනු ඇත.ඒ අතින් බැලූවිට තරගය කවුරුන් පරාජය වූවද එය දෙරටෙන්ම ජයග්‍රහණයක් වනු නිසැකය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=s1103303</link>
    <topic>පොන්ටින් නායකත්වයට සමුදෙයි</topic>
    <author>සිඩ්නි – ඒ.එෆ්.පී.</author>
    <content>ලෝක කුසලාන තරග මාලාවේ අර්ධ අවසන් පූර්ව වටයෙන් ඉවතට විසි වූ ඔස්ට්‍රේලියානු පිලේ නායක රිකී පොන්ටින් සිය තනතුරෙන් ඉල්ලා අස්විය. 36 හැවිරිදි පොන්ටින් ටෙස්ට් හා එක්දින තරග 300 කට අධික සංඛ්‍යාවකට ඔස්ට්‍රේලියානු පිල මෙහෙය වූ අතර ඔහු මින් ඉදිරියට ජ්‍යෙෂ්ඨ ක්‍රීඩකයෙකු ලෙස ක්‍රීඩා කිරීමට බලාපොරොත්තු වන බව පැවැසීය. “ඔස්ට්‍රේලියානු ටෙස්ට් හා එක්දින කණ්ඩායම් පිල නායකත්වයෙන් මම ඉල්ලා අස් වෙනවා.නමුත් ක්‍රීඩකයෙකු ලෙස කණ්ඩායමේ තවදුරටත් රැඳී සිටීමට බලාපොරොත්තු වෙනවා” පොන්ටින් පැවැසීය. පොන්ටින්ගෙන් හිස් වූ නායකත්වයට උපනායක මයිකල් ක්ලාක් නම් කර ඇත. ඔස්ට්‍රේලියාවෙන් බිහිවූ සාර්ථකම ක්‍රිකට් නායකයා ලෙස සැළකෙන පොන්ටින් ටෙස්ට් තරග 77 කදී කණ්ඩායම මෙහෙයවා තිබෙන අතර ඉන් තරග 48 ක ජය අත්කර ගැනීමට සමත්විය. තරග 16 ක් පරාජය වූ අතර තරග 13 ක් ජය පරාජයෙන් තොරව නිමාවට පත්විය. ජාත්‍යන්තර එක්දින තරග 228 කදී ඔස්ට්‍රේලියානු පිල මෙහෙය වූ පොන්ටින් තරග 164 ක ජය සිය රටට හිමිකර දීමට සමත් වූ අතර තරග 50 කින් පරාජයට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=s1103304</link>
    <topic>සාන්ත තෝමස් විදුහලට කඩුලු හයක ජයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර සාන්ත සර්වේශස් විදුහලත් සාත්ත තෝමස් විදුහලත් අතර එකළොස්වැනි වරට පැවැත් වූ සීමිත පන්දුවාර ක්‍රිකට් තරගයේ ජය සාන්ත තෝමස් පිලට හිමිවිය. උයන්වත්ත පිටියේ දී මෙම තරගය පැවැත්විණි.කාසියේ වාසිය දිනූ සර්වේශස් නායක ළහිරු කෝකිල පන්දුවට පහරදීමට තීරණය කෙළේ ය. එහෙත් සර්වේශස් පිලේ ප්‍රබල පිතිකරුවන් කිහිප දෙනෙකුම අඩු ලකුණු සංඛ්‍යාවකට දවා ගැනීමට පන්දු යවන්නන්ට හැකි විය. සර්වේශස් ආරම්භක පිතිකරුවන් හොඳ ස්ථාවරයක් ලබා දුන්නද ඉන් වාසියක් අත්කර ගැනීමට මැද පෙල අසමත් විය.නායක ළහිරු කෝකිල නොදැවී ලකුණු 38ක් රැස්කර ගත්තේ ය. ගිහාන් නිම්සර පන්දු 29කට ලකුණු 25ක් ලබා ගත්තේ හතරේ පහර 5ක් සමඟිනි. වේග පන්දු යවන රජින්ද පුංචිහේවා 25 / 3, නිපුන් රණවීර සහ මොහොමඩ් මිස්තක් කඩුලු දෙක බැගින් දවාගත්හ. සර්වේශස් ඉනිම ලකුණු 140කට සීමා විය.ජයග්‍රහණය සඳහා ලකුණු 141ක ඉලක්කයක් හඹා ගිය තෝමසුවන් පන්දු 29ක් ඉතිරිව තිබියදී කඩුලු හයක් අතැතිව ජයග්‍රහණය සපුරා ගනී. ඉශාන් අබේසේකර නොදැවී ලකුණු 52ක්ද රවිඳු දම්සර ලකුණු 37ක් ද ලබා ගත්හ. රුචිර ජයතුංග, ගිහාන් නිම්සර, සංජීව රිද්ම සහ ළහිරු කෝකිල එක් කඩුල්ල බැගින් දවා ගත්හ.සාන්ත සර්වේශස් 140 (ඕවර 46.3) ළහිරු කෝකිල 38 නොදැවී, ගිහාන් නිම්සර 25, කසුන් රාජිත 22, ඉන්සාම් මොහොමඩ් 21, රජින්ද පුංචිහේවා 26 / 3 , නිපුන් රණවීර 22 / 2, මොහොමඩ් මිස්තකි 18 / 2,සාන්ත තෝමස් 141 / 4 (ඕවර 45.1) රවිඳු දම්සර 37, ඉශාන් අබේසේකර 52 නොදැවී, නිපුන් රණවීර 22..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=s1103305</link>
    <topic>දෙනුවර සටන ජය පරාජයක් නෑ</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>සාන්ත ඇලෝසියස් පිල හා මාතර රාහුල විදුහල අතර පැවැති දෙනුවර සටන මහ ක්‍රිකට් ගැටුම ජය පරාජයෙන් තොරව නිමාවට පත්විය.රාහුල පළමු ඉනිම 198 (ඕවර 55.1) පියුශාන් කුලතුංග 21, විහඟ කොට්ටාවසිංහ 37, සුචිත දිනුසංක 20, නඳුන් තරංග 22 (යොහාන් විජේසේකර 54/3, බිම්සර සමරකෝන් 27/2)ඇලෝසියස් පළමු ඉනිම 120 (ඕවර 39.3) චානක ධනුෂ්ක 22, චතුර මධුශාන් 21 (රුසිරු උයනහේවා 32/5, ප්‍රසන්න ඒකනායක 17/3)රාහුල විදුහල දෙවැනි ඉනිම 94/5 ඉනිම අත්හිටුවන ලදි (ඕවර 21)පියුශාන් කුලතුංග 32 නොදැවී, ප්‍රසාදික ගමගේ 26 නොදැවී. (ක්‍රිශාන් සන්තුෂ 31/2)ඇලෝසියස් විදුහල දෙවැනි ඉනිම 119/6 (ඕවර 47) චානක ධනුෂ්ක 51 නොදැවි, ක්‍රිශාන් සන්තුෂ 19 (ප්‍රසන්න ඒකනායක 46/3, රුසිරු උයන හේවා 34/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=s1103306</link>
    <topic>වයඹ රාජකීය විදුහලට ඉනිමක ජයක්</topic>
    <author>ප්‍රැන්සිස් වර්ණකුලසූරිය පොතුහැර විශේෂ</author>
    <content>කුරුණෑගල වයඹ රාජකීය ශ්‍රීමත් ජෝන් කොතලාවල මහා ක්‍රිකට් තරගයේදී ඉනිමක සහ ලකුණු තිස් හතරක (34) විශිෂ්ට ජයක් වාර්තා කරමින් මෙතෙක් පැවති ජය පැරදුමෙන් තොර තරග ඉතිහාසය වෙනස් කිරීමට වයඹ රාජකීය පිල සමත්වූහ. කාසියේ වාසිය ශ්‍රීමත් ජෝන් කොතලාවල පිලට හිමිවුවද අයහපත් කාලගුණික තත්වයත් වයඹ රාජකිය පිලේ උපනායක හරින්ද්‍ර ඒකනායකගේ සහ එස්. වනිගසේකර ක්‍රීඩකයන්ගේ පන්දු යැවීම හමුවේ ශ්‍රීමත් ජෝන් කොතලාවල පිලේ මුල් ඉනිම ලකුණු 73 කට සීමා කිරීමට වයඹ රාජකීයන් සමත් වූහ.පිළිතුරු වශයෙන් පළමු ඉනිම වෙනුවෙන් වයඹ රාජකීය පිල කඩුළු තුනකට ලකුණු 173 රැස් කරමින් දෙවන ඉනිම ක්‍රීඩා කිරීමට ශ්‍රීමත් ජෝන් කොතලාවල පිලට ආරාධනය කළේය. එහිදී දෙවන ඉනිම වෙනුවෙන්ද ශ්‍රීමත් ජෝන් කොතලාවල පිලට ලබාගත හැකිවූයේ සියල්ලන් දැවී ලකුණු 65 ක් පමණි.ඒ අනුව වසර 6 ක කාලයක් ජය පැරදුමෙන් තොරව අවසන්වූ වයඹ රාජකීය - ශ්‍රීමත් ජෝන් කොතලාවල මහා ක්‍රිකට් තරගයෙන් විශිෂ්ඨ ජයග්‍රහණයක් ලබා ගැනීමට වයඹ රාජකීය පිල සසමත් වූහ.තරගයේ වීරයා සම්මානය වයඹ රාජකීය පිලේ හරින්ද්‍ර ඒකනායකට හිමි වූ අතර දක්ෂතම පිතිකරු ලෙස එම විදුහලේම නායක දිලිප නවරත්නටත් දක්ෂතම පන්දු යවන්නා ලෙස එස්. වනිගසේකරටත් දක්ෂතම පන්දු රකින්නා ලෙස ශ්‍රීමත් ජෝන් කොතලාවල පිලේ හමීඩ් නවාසුත් සම්මාන ලැබූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=s1103307</link>
    <topic>පාපැදි සමාජ බහුතරයකගෙන් රහස් ඡන්දයකට ඉල්ලීමක්</topic>
    <author/>
    <content>මේ මස 30 වන දින පැවැත්වීමට නියමිත ශ්‍රී ලංකා පාපැදි සම්මේලනයේ නිලවරණය බලපෑම්වලින් තොරව අපක්ෂපාති හා නිදහස් ලෙස පැවැත්වීම සඳහා රහස් ඡන්දයක් ඉල්ලා සම්මේලනයේ සාමාජිකයින් වන ගම්පහ, කුරුණෑගල, අනුරාධපුර දිස්ත්‍රික් සංගම් ඇතුළු බහුතරයක් විසින් ලිඛිත ඉල්ලීමක් කර ඇත.මේ පිළිබඳව ගරු ක්‍රීඩා අමාත්‍යතුමා, ලේකම්තුමා, ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල්වරයා දැනුවත් කර ඇති අතර සාමකාමී ලෙස ඡන්දය පැවැත්වීම සඳහා මෙම ඉල්ලීම් මහ සභාවට ඉදිරිපත් කෙරේ. සම්මේලනයේ මහ සභා රැස්වීම මාර්තු මස 30 වන දින ප.ව.2.00 ට මහරගම ශ්‍රී ලංකා පාපැදි සම්මේලන මූලස්ථානයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=s1103308</link>
    <topic>අහෝසිකර තිබූ ජාතික තරුණ සේවානෙට්බෝල් සංචිතය යළි ආරම්භ කෙරේ</topic>
    <author>මහරගම විශේෂ වේහැල්ලේ පියතිලක</author>
    <content>ජාතික හා ජාත්‍යන්තර තලයේ නෙට්බෝල් ක්‍රීඩාවෙන් රටට දායාද කළ ජාතික තරුණ සේවා සභාවේ නෙට්බෝල් සංචිතය පුරා වසර දහයක් අහෝසිකර දමා තිබිණ.මහින්ද චින්තනය යටතේ තරුණ තරුණියන් පූර්ණ වශයෙන් සවිබල ගැන්වීමේ ක්‍රියාදාමය යටතේ ජාතික තරුණ සේවා සභාවේ සභාපති අධ්‍යක්‍ෂ ජනරාල් නීතීඥ ලලිත් පියුම් පෙරේරා මහතාගේ ඉදිරිපත්වීමෙන් තරුණ සේවා ජාතික නෙට්බෝල් සංචිතය ඉකුත්දා යළිත් පිහිටුවනු ලැබිණ. මේ සංචිතයේ විශේෂත්වය වන්නේ එම සංචිතයේ ක්‍රීඩිකාවන් 17 අතර උතුර හා නැගෙනහිර ක්‍රීඩිකාවන් ද ඇතුළත් කර තිබීමයි.ඉකුත් දා මහරගම ජාතික තරුණ මධ්‍යස්ථානයේ ගෘහස්ථ ක්‍රීඩාගාරයේ පැවැති උත්සවයකදී ක්‍රීඩිකාවන් බඳවා ගනු ලැබිණ.සංචිතයට තෝරාගනු ලැබූ ක්‍රීඩිකාවන්ට ජාතික තරුණ සේවා සභාවේ හෙයියන්තුඩුව ක්‍රීඩා පාසලේදී වසර දෙකක පුහුණුවක් ලබාදීමට නියමිතය.මෙය නේවාසික පුහුණුවකි . ක්‍රීඩා ඇදුම් කට්ටල උපකරණ ආහාර පාන වෛද්‍ය පහසුකම් ද නේවාසික පහසුකම් ජාතික තරුණ සේවා සභාව ලබාදෙන අතර දෙස් විදෙස් පුහුණුකරුවන් යටතේ පුහුණුව ලබාදේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=f1103302</link>
    <topic/>
    <author>මනෝලි සුබසිංහ ඡායාරූප දුෂ්මන්ත මායාදුන්න  </author>
    <content>ස්ථානය :- ආචාර්ය ලෙස්ටර් ජේම්ස් පීරිස් හා ආචාර්ය සුමිත්‍රා පීරිස් යුග පුරුෂ දෙපළගේ නිවහන. දිනය :- පසුගිය 23 වැනිදා සවස් භාගයේ දී.කාර්යබහුල ඩික්මන් පාරේ නිස්කලංක නිවහනක් වූ එම නිවස ඉදිරිපිට මාධ්‍යවේදීන් සඳහාම සැකසුණු විශේෂ කුටියක්. කුටිය පිරෙන්නටම මාධ්‍ය සගයන් එක් රොක් වෙලා. අප දන්නා හඳුනන රිදී තීරයේ ප්‍රකට ප්‍රවීණ ජනප්‍රිය තරු කිහිපයකුත් ඒ අතරේ එහා මෙහා යනවා. හැමෝම බලාගෙන සිටියේ ලෙස්ටර් සුමිත්‍රා නිවහනේ සිදුවන ඒ සුවිශේෂී මොහොත ඇරැඹෙන තුරුයි.ටික මොහොතකින් සුවිශේෂි අමුත්තිය පැමිණ ප්‍රධාන මේසයේ අසුන් ගත්තා. ඒ සුමිත්‍රා පීරිස් ය. ඇය හඳුන්වා දීමට අටුවා ටිකා අවැසි ද ? මෙරට සිනමා වංශ කතාවේ ස්වර්ණමය සිනමාකාරිය ඇය නොවේ ද ? ඇය සුවිශේෂී වන මෙම උත්සවයේ ඔහු ආචාර්ය ලෙස්ටර් ජේම්ස් පීරිස් හා සිය ජීවන ගමන් මගේ ආදරණීය සහකරුවා මාධ්‍යවේදීන් උදෙසා වෙන් වූ කුටිය සමීපයට වී ඒ ආදරණීය මොහොත විඳිමින් සිටි අයුරු තවමත් මා මතකයේ ඇත. ඇවිදිමින් රිදී තිරයේ ආකර්ෂණීය තරුත් පිළිවෙළින් අසුන් ගත්තා ය.රවින්ද්‍ර රන්දෙණිය, ජීවන් කුමාරතුංග, සංගීතා වීරරත්න, සබීතා පෙරේරා, ෂෙරින් කුමාරතුංග වැනි ප්‍රවීණ සිනමාකරුවන් ඔවුන්ගේ කාර්යබහුල ජීවිතය තුළ මේ සුවිශේෂී මොහොත අමතක කර දැමුවේ නැහැ.මාධ්‍ය හමුවෙ නිමිත්ත ඇරැඹුණා. මයික්‍රෆෝනය මුලින්ම රැඳුණේ ඔහු අත ය. ඔහු අජිත් ගලප්පත්තිය. සිනමා විචාරකයෙකු, මාධ්‍යවේදියකු ලෙස ප්‍රකට අජිත් නිමිත්ත කෙටියෙන් විස්තර කළා.“සුමිත්‍රා” අඩ සියවසක අද්වීතීය සිනමා ජීවිත කතාව ග්‍රන්ථනය කිරීම මම බාර ගත්තේ ඉතාම කැමැත්තෙන්. ඒකට මා තුළ ද විශේෂ හේතු කාරණා කිහිපයක්ම තිබුණා. ඇය මේ රටේ බිහි වු සුවිශේෂිතම සිනමා අධ්‍යක්ෂවරිය පමණක්ම නොවේ. මා ඇය දකින්නේ ශ්‍රී ලංකාවේ ජීවත් වන විශිෂ්ටතම කාන්තාවක් විදියටයි. ලංකාවේ දේශපාලනය ගත්තත් ශ්‍රී ලංකාවේ සිනමාව ගත්තත් සුමිත්‍රා පීරිස් යනු මේ යුගයේ පහළ වු විශිෂ්ටතම ස්ත්‍රියයි.වචනයේ පරිසමාප්ත අර්ථයෙන්ම ඇය දැවැන්ත සහ දැනුවත්ම ගැහැනියයි. මේ යුග ස්ත්‍රිය ගැන ලියන්නට මට ආරාධනා කළ S – Three සංවිධානය ගැනත් මතක් කළ යුතුයි. සංගීතා, ෂෙරීන්, සුධර්මා මේ ස්ත්‍රීන් තුන් දෙනාගේ අනුග්‍රහකත්වයෙන් ශ්‍රී ලංකාවේ විශිෂ්ටතම ගැහැනිය ගැන මට ලියන්නට වරම් ලැබීම මගේ ලේඛන ජීවිතයේ සුවිශේෂි කඩ ඉමක්.විචාරක අජිත් ගලප්පත්ති තමා අභිනවයෙන් යෙදුණු කටයුත්ත ගැන සඳහන් කෙළේ ඒ අයුරිනුයි.සුමිත්‍රා පීරිස් යනු ජාත්‍යන්තර හා ජාතික සම්මානයෙන් පිදුම් ලද ශ්‍රී ලාංකික සිනමාවේ විශිෂ්ටතම සිනමාවේදිනියයි. ඇය වර්තමානයේ අප රටේ සිටින ගෞරවණීයතම කලාකාරිය ලෙස සම්භාවනාවට පාත්‍ර වන්නියකි. ඈ මෙතෙක් බිහි කොට ඇති උසස්ම සිනමා කෘති නවයක් ඇතුළුව ඇගේ පවුල් පසුබිම ද ඇගේ අද්වීතිය ජීවිත කතාවට පසුබිම් වෙයි.ඇය තම සිනමාව තුළින් මෙරට ගැහැනිය සහ ගැහැනුකම දුටු ආකාරය සහ ඇගේ චිත්‍රපට කරණය තුළ දක්නට ලැබෙන සුවිශේෂී සෞන්දර්ය නීතිය ද මෙම අධ්‍යයනයට ඇතුළත් වෙයි. එමෙන්ම සුමිත්‍රා පීරිස් නම් වූ මෙම සුවිශේෂී චරිතයට අදාළ පැරැණි දුර්වල ඡායාරූප රැසකින්ද මෙම ග්‍රන්ථය අලංකාර වී තිබීමත් සඳහන් නොකරම බැරි කාරණයයි. සුමිත්‍රා පීරිස් චරිතය පිළිබඳ ගැඹුරින්ම නිමා වූ කෘතියක් එළි දැක්වීම අජිත් ගලප්පත්තිගේ අරමුණ වී ඇත. අජිත් ගලප්පත්ති විසින් රචිත මෙම ග්‍රන්ථයේ අත්පිටපත මුද්‍රණය සඳහා බාරගත් එස් - ත්‍රී සංවිධානය වෙනුවෙන් සිනමා නිළි සංගීතා වීරරත්න පැවැසුවේ සුමිත්‍රා පීරිස් මහත්මියගේ ජීවිතේ සුවිශේෂී දිනයකදි එය බාර ගැනීමට ලැබීම සතුටක් බවයි.“අද සුමිත්‍රා පීරිස් මහත්මියගේ 77 වැනි උපන් දිනයයි.”ඒ දිනය සමරමින් ඇයට නිදුක් නිරෝගී සුවය ප්‍රාර්ථනා කරමින්ම මෙම කටයුත්තට මුල පුරන්නට ලැබීම එස්-ත්‍රී සංවිධානයට තවත් සතුටක් වුණා.සංගීතා වීරරත්න, සුධර්මා නෙත්ති කුමාර සහ ෂෙරින් කුමාරතුංග ප්‍රමුඛ එස් - ත්‍රී සංවිධානයේ ව්‍යාපෘතියක් ලෙස මෙරට විශිෂ්ටතම සිනමාවේදිනිය ඇගයෙන මෙම විමසුම් ග්‍රන්ථය සුමිත්‍රා පීරිස්ගේ ප්‍රධානත්වයෙන් සහ ඇගේ සිනමා කෘතිවල රඟ පෑ සියලුම නළු නිළියන්ගේ ඇතුළු කාර්මික ශිල්පීන්ගේ සහභාගීත්වයෙන් නුදුරේදීම සම්භාවනීය උත්සවයකින් ග්‍රන්ථය එළි දැක්වීමට එස් - ත්‍රී සංවිධානය බලාපොරොත්තු වෙන් සිටී. මෙම ග්‍රන්ථය සීමාසහිත ගුණසේන සමාගමේ ප්‍රකාශනයකි.“මම අසනීප වෙලා ඉඳලා සුවවීමෙන් පස්සේ මාධ්‍යයකට එක් වූ පළමු අවස්ථාව. මගේ ජීවිතේ අඳුරු කාලයක් නිමා වුණා. මගේ ජීවිතේ නව චිත්‍රපටයක් හෝ දෙකක් නිර්මාණය කිරීමට තවත් බලාපොරොත්තුවක් තිබෙනවා. සංගීතලා ෂෙරින්ලා සුධර්මලා ඒ බලාපොරොත්තුවට මේ එකතු කරන්නේ ශක්තිය යි.උත්සව සභාව අමතමින් සුමිත්‍රා පීරිස් කළ ඒ ප්‍රකාශය සැබැවින්ම හැඟුම්බර ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=f1103303</link>
    <topic/>
    <author>හසිත දිල්නුවන්</author>
    <content>සමන් චන්දන කුමාරසිංහ තරුණ පෙළ නියෝජනය කරනු ලබන දක්ෂ ග්‍රන්ථ රචකයෙකි. තම හැකියාව හා නිර්මාණ ශක්‍යතාව මනාව භාවිතා කරමින් ඔහු ආමන්ත්‍රණය කළේ සමාජයේ අනාගතය බාරගන්නා පරපුරටය. ළමා පරපුරේ නිර්මාණශීලීත්වයත්, සාහිත්‍ය හැකියාවත් වඩා වර්ධනය කිරීමේ දැඩි උනන්දුවෙන් පසු වන චන්දන කුමාරසිංහ මහතා හොරණ කලාපයේ නියෝජ්‍ය විදුහල්පතිවරයෙකු ලෙස සේවය කරයි. මේ දක්වා ස්වීය ග්‍රන්ථ විස්සකට වැඩි ප්‍රමාණයක් නිර්මාණය කරමින් තම දායකත්වය සාහිත්‍ය කරණයට ලබා දෙමින් සිටිති. ඔබට සාහිත්‍යකරණය පිළිබඳ ඇල්මක් අතිවීමට පසුබිම් වූ විශේෂ හේතුව විස්තර කරන්නේ මේ ආකාරයටයි.පුංචිකාලේ ඉඳලාම පොත පත කියවන්න, ගී සිංදු කථා ලියන්ට මගේ පුදුම ආසාවක් තිබුණේ. පුංචි කාලේ ඉඳලම අපේ පවුල් පසුබිමෙන් ඒකට සිදුවෙච්ච උනන්දුව හේතුවෙන්න ඇති.පාසල් යන කාලෙත් කෙටි කථා පද්‍ය පංති නිර්මාණය කිරීම මගේ විනෝදාංශයක් වෙලා තිබුණා. මගේ හීනයක් තිබුණා කවදාක හරි මගේ පොතක් එළිදක්වන්න ඕන කියන එක.අපේ පාසල් සමයේ මුණගැසුණු ගුරුවරු අපිව සාහිත්‍යකරණයට යොමු කරන්න විශාල උනන්දුවකින් කටයුතු කළා. පොත පත කියවන්න ඒවාට ලියන්න අපිව යොමු කළා. මට හොඳට මතකයි මුලින්ම අපේ සාහිත්‍ය ගුරුතුමා කිව්වේ හොඳින් පොත් පත් ආදිය කියවන්න කියලයි. පත්තර සඟරා දිනපතා කියවන්න අපව යොමු කළා.ඊට පස්සෙ අපේ කණ්ඩායමක් ඒකට ඇබ්බැහි වෙලා වගේ කියවන්න පටන් ගත්තා. ඊට පස්සේ අපේ ගුරුතුමා කිව්වා අනුන් ලියන දේ කියව කියවා ඉඳලා විතරක් වැඩක් නෑ. තමන්ගේ දේකුත් පළකරගන්න උත්සාහ කරන්න කියලා. ගුරුතුමාගේ මෙන්න මේ වචන ටික මගේ හිතට තදින්ම කා වැදුනා.පුවත්පත් සඟරාවලට දිගට ම ලිව්වා. ටික කාලයක් යද්දී අපේ ලිපිත් පළ වෙන්න පටන් ගත්තා. ඒ උනන්දුව නිසාම ජයවර්ධනපුර විශ්වවිද්‍යාලයෙන් සිංහල විශේෂවේදී උපාධිය හදාරලා 1990 වසරේදී උපාධිධාරී ගුරුවරයෙකු ලෙස පත්වීම් ලබන්නත් හැකියාව ලැබුණා.මගේ මුල්ම පොත මුතු අහුරක්. මේ පොතට හොඳ ප්‍රතිචාරයක් ලැබුණා. ශිෂ්‍යයෝ වගේම ගුරුවරුන් උනන්දුවෙන් මේ ගැන කථා කරන්න පටන් ගත්තා. ඉන් ඇරඹුන ග්‍රන්ථකරණයේ ශක්‍යතාවය නිසාම මගේ කෘති කිහිපයක්ම ශ්‍රී ලංකා ග්‍රන්ථ සංවර්ධන මණ්ඩලයේ නිර්දේශිත කෘති බවට පාත්‍ර උණා. 2009 වසරේ දී ‘මුතු’ කෘතිය ද 2010 වර්ෂයේදී ‘මුතු හරිනිට බොහොම හිනා’ කෘතිය ද ඒ අතර විශේෂයි. මම මේ ග්‍රන්ථවලින් උත්සාහ කළේ රටේ තරඟකාරීත්ව සමාජ රටාව හා ජනප්‍රිය රැල්ලෙහි ආදීනව ළමයාට ද වැඩිහිටියාට ද සුචනය වන පරිදි රචනා කිරීමට යි.මම සෑම විට ම උත්සාහ කරන්නේ ළමයින්ට ලොසින්ජර කෘතියක් පිරිනැමීමට වඩා නෙල්ලි ගෙඩියක් වගේ සෑම රසක්ම ඇතුළත් කරලා ඔවුන් තුළ හොඳ පරිකල්පනාවක් ඇති කරන්නයි. ‘ගිනි දුන් සරුංගල් “ ටියුෂන් මල් “ කෙටි කථා සංග්‍රහයන් මගින් හොද සමාජ විමර්ෂණයක් කරන්න උත්සාහ කළා. යොවුන් සිත හා ගලපා ගනිමින් කවර බුද්ධි මට්ටමක අයකුට උවන් හොඳින් රස විඳිය හැකියි. “එදා අහසට මෙදා නැඟි සඳ” කෘතියත් පද්‍ය හා කොටි කථාවලින් යුතුව හොඳ සමාජ විවරණයකින් යුතුව රචනා කළා. වලස් පුංචා, නපුරු ඇතා, මුතු , සීනි කැටේ, ළමා කෘති ලෙස බොහොම ඉදිරියෙන් සිටිනවා.ළමයා සාහිත්‍යයට යොමු කිරීමේ පළමු පියවර තැබිය යුත්තේ ගුරුවරයා යි. ඔහු සෑම විටම ක්‍රියාවෙන්ම ළමයාට ආදර්ශ සැපයීය යුතුයි.ගුරුවරයා මුලින්ම සාහිත්‍යයට ඇති උනන්දුව කැපවීම හා සාහිත්‍ය කරමින් ඒ පිළිබඳ දැනුම ළමයාට දිය යුතු වෙනවා.ළමයා නිසැකවම ගුරුවරයාගේ ආදර්ශය ඔස්සේ සාහිත්‍යකරණයට පෙළෙඹෙනවා.මගේ පාසලේ සෑම පන්තියකම බිත්ති පුවත්පත් අනිවාර්ය අංගයක්. ඒ සෑම බිත්ති පුවත්පතක්ම පන්තිභාර ගුරුවරයාගේ සහයෝගයක් ඇතිව දිනපතා, සතිපතා, අලුත් වෙනවා. ළමයා තමන්ගේ නිර්මාණය පළ කරන පළමු අදියර එසේ සකසා ගන්නවා.අපේ පාසලේ දරුවන්ට මුද්දර සහිත ලියුම් කවර නොමිලේ සපයන්නේත් පාසලෙන්මයි. ඔවුන්ගේ නිර්මාණ පුවත්පත්වලට යොමු කරවීම තමයි අපේ අපේක්ෂාව. මේ වගේ සරල ක්‍රමවිධි පාසල්වල ඇති කරන්න පහසුවෙන්ම පුළුවන්. ගුරුවරුන්ගේ හා විදුහල්පතිවරයාගේ උනන්දුව විතරයි අවශ්‍ය වෙන්නේ.ඒ වගේම ළමයින්ගේ නිවෙස්වල කුඩා හෝ පොත් රාක්කයක් තනා ගැනීම අනිවාර්යයි. තමන්ට ලැබෙන පොත පත ආරක්ෂිතව තබාගන්න ඒවාට ආදරය කරන්න දරුවන් පොළඹවන්නේ එහෙමයි.මගේ පොතක් පල කිරීමේ දී ඒවා ශ්‍රේණිවලට අදාළ කරලා තමයි පළ කරන්නේ. එතකොට තමන්ට අයිති පොත පත විශේෂයෙන්ම කියවීමට ඔවුන් තුළ දැඩි උනන්දුවක් ඇතිවෙනවා.මෙහිදී ගුරුවරයා තමන්ගේ පටු ලාභ අපේක්ෂාවෙන් කරන ටියුෂන්වලට කැපකිරීම පාසල වෙනුවෙනුත් කැප කළ යුතුයි. දරුවා ටියුෂන්වලින් මුදාගන්න ඔවුන්ගේ විවේකී මනස සංවර්ධනය කරලා සාහිත්‍යකරණයට යොමුකිරීමේ වගකීමක් ගුරුවරයාම භාරගත යුතුයි.දැන් කථාබහට ලක්වෙලා තියෙන සවස 3.30 වන තුරු පාසල් පැවැත්වීමේ ක්‍රමවේදයෙන් දරුවාට හොඳ සාහිත්‍ය අවබෝධයක් දිය හැකියි. දරුවා සාහිත්‍ය රස විඳින්න පුදුම ආසාවක් දක්වන්නේ. නවීන තාක්ෂණයත් යොදා ගෙන වඩා නිර්මාණශීලීව මෙම කාර්ය කිරීමට අද පාසල් දියුණුයි. මීට පෙළඹීම තමයි අවශ්‍ය කාරණය.මිල්ලනිය ප්‍රාදේශීය ලේකම් කොට්ඨාසයේ ඉඹුල ගමෙහි ව්‍යාපාරික හා ගමේ සහයෝගයෙන් ඇති කරපු ‘මුතු හරණිය’ පාඨක සමාජය රටටම හොඳ ආදර්ශයක් 3 ශ්‍රේණියේ සිට 13 ශ්‍රේණිය දක්වා දරුවන්ගේ ළමා ලේඛන හැකියාව දියුණු කිරීම හා වටිනා ග්‍රන්ථ පිළිබඳව දැනුවත් කිරීම තමයි එහි අපේක්ෂාව. මේ සැලැසුම රටේම ක්‍රියාත්මක කළ හැකියි.ප්‍රාදේශීය ලේකම් කොට්ඨාස මට්ටමින් පාඨක සමාජ ඇතිකිරීමට රජය පියවර ගතහොත් එය අනාගතයේ හොඳ සාහිත්‍යකරණීය සමාජයක් බිහි වීමට අනිවාර්යෙන්ම හේතු වේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=f1103304</link>
    <topic/>
    <author>නදීකා දිල්හානි ජයවර්ධන</author>
    <content>ඇය නමින් විනීතා රූපසිංහ ය. වර්තමානයේ ඇය හොරණ අධ්‍යාපන කලාපයේ සිංහල විෂය භාර ගුරු උපදේශකවරිය වශයෙන් සේවය කරන්නීය. කුඩා කල පටන්ම ළමා සාහිත්‍යයට පෙම් බැඳි ඇය ළමා සාහිත්‍ය පිළිබඳව විශේෂ හැදෑරීමක් ද කරමින් “පුංචි පැංචි”, “හිත හොඳ කොක් හාමි” කෘති ළමා පරපුරට දායාද කළාය. ගුරු ගෙදර ග්‍රන්ථ කේන්ද්‍රය මගින් ප්‍රකාශයට පත් ඇගේ නවතම ළමා සාහිත්‍ය කෘතිය වන “බලුහාමිගේ කේළම” පිළිබඳව ඇය හා කළ කතාබහකි මේ.* ”බලුහාමිගේ කේළම” ළමා සාහිත්‍ය කෘතියේ අන්තර්ගතය කෙබඳුද?ළමා ලෝකයේ සුන්දරම වස්තූ®න් ලෙස ඉර, හඳ, තරු, මල් හා සතුන් සැලකිය හැකියි. ඒවා ඔවුන්ගේ අත්දැකීම් හා මුසුකර දෙමින් සිඟිති මනස උපරිම රසවින්දනයක් කරා ගෙන යාම මෙම කෘතිය සම්පාදනයේ අරමුණයි. වචනයෙන් සිදුවන අකුසලයක් වන බොරු කීම හා කේලම් කීම නිසා සත්ත්වයාට මුහුණ දීමට සිදුවන දුර්විපාක පිළිබඳව කුඩා දරුවන්ට උපදේශාත්මක යමක් කියා දීම බලුහාමිගේ කේළම තුළින් මා බලාපොරොත්තු වුණා. දරුවන්ට හුරුපුරුදු චරිත ඇසුරෙන් උපදේශාත්මක කතාවක් ගොඩනඟන්න මම මේ හරහා උත්සාහ කළා.* ඔබ ළමා සාහිත්‍ය කෙරෙහි වැඩි නැඹුරුවක් දැක්වීමට විශේෂ හේතුවක් තිබෙනවාද?ළමා කතාන්දරයක් ගෙතීම හිතන තරම් පහසු නැහැ. හැම කතන්දරයකම කුමක් හෝ අරමුණක් තිබිය යුතුයි. කුමක් හෝ සමාජ පණිවුඩයක්, ආදර්ශයක් ලබා දිය හැකි නම් එය වඩාත් අගනේයි. ඒ විතරක් නෙමෙයි ළමා කතාවකින් ළමා මනසට ආමන්ත්‍රණය කරන්න ලේඛකයා කැපවිය යුතුයි. මම ගුරුවරියක්, ගුරු උපදේශකවරියක් වශයෙන් වැඩි කාලයක් ගත කරන්නෙ දරුවන් සමඟ. ඒ වගේම ශ්‍රී ලංකා ජාතික ග්‍රන්ථ සංවර්ධන මණ්ඩලය මෙන්ම රූම් ටු රීඩ් ආයතනයේ ළමා සාහිත්‍ය පිළිබඳව පුහුණු වැඩසටහන් රාශියකටම සහභාගි වෙලා තිබෙනවා. මේ නිසා මම ළමා සාහිත්‍ය කෙරෙහි වැඩි නැඹුරුවක් දැක්වූවා.* ගුරු උපදේශකවරියක් විදියට පාසල් ළමයි අතර සංසරණය වන පොතපත ගැන ඔබේ අදහස කෙබඳුද?වර්තමානයේ ළමා පොත පත වැහි වැහැලා. ලස්සන පින්තූර ටිකක් එක්ක මොනවා හරි අකුරු ටිකක් ලියලා අලෙවි කර ගන්න තමයි ඔවුන් හදන්නෙ. නමුත් අද ළමා පොත් බහුතරයක කිසිදු ගුණාත්මක බවක් නැහැ. දරුවන්ට පණිවුඩයක් ලබා දෙන්න, සාධු ගුණධර්ම දියුණු කරන්න, යහපත් දරුවෙක් බිහිකරන්න ළමා සාහිත්‍යයෙන් කළ හැකි මෙහෙවර අපමණයි. එමනිසා යම්කිසි ප්‍රමිතියකින් යුතු ගුණාත්මක පොතපත සමාජගත කරන්න හැමදෙනාම උත්සාහ කළ යුතුයි.* පාසල් දරුවන් පොත පත කියවීමෙන් ඈත්වී ඇතැයි සමාජයේ නැඟෙන මතයක්. එයට හේතුව ලෙස ඔබ දකින්නේ කුමක්ද?මේ සඳහා ශ්‍රව්‍ය - දෘෂ්‍ය මාධ්‍යවල ශීඝ්‍ර ව්‍යාප්තිය එක් හේතුවක් ලෙස දකින්න පුළුවන්. පුංචි දරුවන් දැන් වැඩි වශයෙන් කාටුන්වලට ඇබ්බැහි වෙලා. රසවින්දනය පැත්තෙන් දරුවා මේවාට ඇද බැඳ ගන්නවා. මේ නිසා වර්තමානයේ කියවීම – ලිවීම වැනි භාෂා කුසලතා ප්‍රගුණ කර ගන්න තියෙන මාර්ග ඇහිරිලා. සාර්ථක මිනිසකු බිහිකරන්න කියවීම අත්‍යාවශ්‍යයි. මවුපියන් දරුවන්ට නිසි මාර්ගෝපදේශකත්වය පෙන්විය යුතුයි. සෑම නිවසකම හොඳ පොත් ගුලක් තිබේ නම් යහපත් පෞරුෂයක් ඇති දරුවකු බිහිකර ගැනීම එතරම් අපහසු නැහැ.* ඔබගේ ඉදිරි බලාපොරොත්තු මොනවාද?ශිෂ්‍යත්ව විභාගයට පෙනී සිටින දරුවන් වෙනුවෙන් ආදර්ශ රචනා ඇතුළත් කෘතියක් නිකුත් කරන්න අදහස් කරගෙන ඉන්නවා. හොඳම දේ දරුවන්ට තිළිණ කරන ගුරු ගෙදර ග්‍රන්ථ කේන්ද්‍රය හරහා එම කෘතියත් ප්‍රකාශයට පත්කරන්න බලාපොරොත්තු වෙනවා. ඒ වගේම රූම් ටු රීඩ් ආයතනය මගින් ළමා පොත් 02 ක් මුද්‍රණයට භාරගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=f1103305</link>
    <topic>තාත්තා දෙන කවි තෑග්ග හරිම උතුම්</topic>
    <author>සටහන සහ ඡායාරූප නිලූකා ඩී. තිලකරත්න</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම්තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ ජාතික උරුමයන් පිළිබඳ අමාත්‍යංශයේ ලේකම් කාන්ති විජේතුංග මහත්මියගෙනි.* බොහෝ දෙනෙක් ඔබව හඳුනන්නෙ කාන්ති විජේතුංග නමින්.ඔව්, නමුත් මම මලගලගේ දෝන කාන්ති හේමමාලි විජේතුංග.* ගම් ප්‍රදේශයමාම්පෙ, පිළියන්දල නාගරික මධ්‍යම පාංතික පවුල් පරිසරයක් තුළයි මා හැදී වැඩුණේ.* ඒ පිළිබඳ විස්තර කළොත් ?මගේ පියා රජයේ විධායක ශ්‍රේණියේ තනතුරක් හෙබවූ අයෙක්. එතුමා නමින් මලගලගේ දොන් වීරසිංහ. මව නන්දා තෙන්නකෝන්. ඇය අනුලා විද්‍යාලයේ ආදි ශිෂ්‍යාවක්. ගැහැනු සහෝදරියන් හය දෙනෙකුත් එක් පිරිමි සහෝදරයකුත් එක්ක ගෙවුණු ළමා කාලය ඉතා සුන්දරයි. ඒ කාලයෙත් මා ප්‍රිය කළේ නායකත්වයටයි.* නායකත්ව ගුණාංගය පිළිබඳ ඔබේ දැනීම ?ඇත්තෙන්ම නායකත්වය කෙනකු උපතින්ම රැගෙන එන්නක් නොවේ. එය හුරු පුරුදු කළ යුත්තක්. තමන් වටා සිටින පිරිස කැටුව යම් ගමනක් යෑමයි නායකත්වය ලෙස මා දකින්නේ. ඒ සඳහා තමන්ගේ දිශානතිය ගැන හොඳ අවබෝධයක් පැවතිය යුතුයි.* ළමා කාලය හා බැඳුණු නායකත්ව අත්දැකීම් විස්තර කළොත්පවුලෙ වැඩිමලී විදිහට අනෙක් සහෝදරයන් අධ්‍යාපන කටයුතුවල යෙදවීම, වෙනත් පොදු කාරණාවන්හි නියුක්ත කරවීම මා අතින් සිදුවුණා.වැඩවල නියුතුවනවා වෙනුවට ඒ අය නියුක්ත කරවීමයි එදත්මා අතින් සිදු වුණා. මෙහිදී තාත්තා ඇසුරු කළ පරිසරයත් අම්මාගේ මෙහෙයවීත් මට පිටුබලයක් වුණා කීවොත් නිවැරදි යි.* ඒ මතකය අවධි කළොත්ඉතා ගුණගරුකව හා ධෛර්යවන්තව අපි ඔසවා තබන්නට අම්මා අපි පිටුපසින් සිටියා.ඒ වගේම තාත්තා ගේ කන්තෝරු ගමන මගේ හිතේ ආශ්චර්යයමත් සිතුවමක් ඇන්ඳා. සිවිල් සේවාවේ නිලධරයන් ඔහු හාාපැවති සබඳකම් වගේම පියාගේ කාර්යාලයට ගිය විටක දී පවා මට දකින්න ලැබුණේ නායකත්වයක් ඇති පිරිසක්.කවදාහෝ දිනෙක එවැනි තනතුරක් හෙබවීමේ ආසාව පැලපදියම් වුණේ මෙතැනදීයි.* ඔබ මූලික අධ්‍යාපනය හැදෑරූ පාසල් ?පිළියන්දල රජයේ ප්‍රාථමික විද්‍යාලයෙන් මූලික අධ්‍යාපනය හදාරා පිළියන්දල මධ්‍ය මහා විද්‍යාලයටත් සරසවි ප්‍රවිශ්ටය සඳහා පන්නිපිටිය ධර්මපාලයටත් ඇතුළු වුණා. නිසි පාසල් අධ්‍යාපනය සඳහා දරුවන් හත් දෙනෙකු යොමුකිරීමේ දී අම්මාගේ දැඩි කලමනාකාරීත්වය හා ධෛර්ය නිරන්තර ඇගයීමට බඳුන් කළ යුතුයි.* පාසලේදී ඔබ ඉදිරිගාමි චරිතයක් වූ ආකාරය.දරුවකුගේ ඉදිරිගාමී පෞරුෂ වර්ධනය කරන ප්‍රධාන තැන පාසල බවයි මගේ හැඟීම. කුඩා කල පටන් නිර්මාණශිලී හැකියාවක් මා තුළ පැවැතියා. කාව්‍ය නිර්මාණයටත්, නාට්‍ය නිර්මාණයටත් මා යොමු වුණා. එහි ප්‍රතිඵලය අවසානයේ මා ග්‍රන්ථකරණයට යොමුවීමයි.* එකි නිර්මාණවලට පැවැති ප්‍රතිචාර කොහොමද ?අපේ ගෙදර සාමාජිකයෝ ගොඩක් හිටි නිසා නාට්‍ය හදලා ඒ අය නාට්‍යයේ චරිතවලට යොදාගෙන ගෙදර අයටම නාට්‍ය පෙන්නුවා. වරක් ගෙදර අල්මාරියෙ පුස්තකාලයක් පවත්වාගෙන ගියා. පොත් බෙදා හැරියෙ නංගිලටයි මල්ලිලටයි. ඒ වගේම දහම් පාසලේ ඉගැන්නුවා. ඒ බෞද්ධ අධ්‍යාපනයක් ආගමික නැඹුරුවත් මට වැදගත් වුණා. මම හිතන්නෙ මෙම නිර්මාණශීලී ගුණය වඩාත් ඔප් නැංවූයේ තාත්තයි. ඒ වගේම ඒ කාලෙ අපට රූපවාහිනි තිබුණෙ නෑ. ගුවන්විදුලිය තමයි අපේ එකම රසමාධ්‍යය. ගුවන් විදුලි නාට්‍යය රසවින්දනයට යොමු වීමත් මගේ නාට්‍ය නිර්මාණයට පාදක වුණා.* එකි හැකියාවන් ඔප් නංවන්නට තාත්තාගේ මඟ පෙන්වීම කෙබඳුද ?තාත්තට හොඳට කවි හදන්න පුළුවන්. අපේ හැම කෙනකුගේම උපන්දිනවලදී තාත්තාගේ ප්‍රධාන තෑග්ග කවි පන්තියක්. අපි ඒ කවිය ගත්තෙ බොහොම උතුම් කොට සලකාගෙන. ඒ වගේම එතුමා ඉංග්‍රීසි භාෂාව ප්‍රගුණ කළ අයෙක්. හොඳ මතක ශක්තියකුත් ඔහුට තියෙනවා. රාජ්‍ය සේවයේ භාවිත කරන ආයතන සංග්‍රහයේ ඇතැම් ඡේද දින වකවානු සහිතව කියනවා. එතුමා ඉංග්‍රීසි භාෂාවේ එන විශේෂ යෙදුම් (රූඪි) පිළිබඳ රචනා කළ ග්‍රන්ථයට පැවැතියේ සුවිශේෂී ඉල්ලුමක්. අම්මා මේ නිර්මාණශීලී හැකියාවන් විඳිමින් අපට අත්වැල සැපයුවා.* උසස් පෙළට හැදෑරූ විෂයන් ?මා හැදෑරුවේ විද්‍යා විෂයන්.ඒ 1974 වර්ෂයේදී.* කලාව කෙරෙහි වැඩි උනන්දුවක් ඇතිව සිටි ඔබ විද්‍යා විෂයන් හැදෑරීමට යොමුවීම පිළිබඳ සඳහන් කළොත් ?කලාව පිළිබඳ හැඟීමක් තිබුණත් මගේ අභිමථාර්ථය වුණේ රාජ්‍ය සේවයේ ඉහළ තනතුරක්. ඒ සඳහා විද්‍යා විෂයන් හැදෑරීම පිටුවහලක් වේ යැයි මට හැඟීමක් තිබුණා. එසේම ගණිතය පිළිබඳ විශේෂ නිපුණතාවක් මා සතුවුණා. නමුත් දොස්තර කෙනෙක් වීමේ ආශාවක් තිබුණෙ නෑ.* 1973 - 1974 කාලය තුළ වාමාංශික නැඹුරුවකට සමාජය පොළඹවමින් සිටි අවදියක්?එවැනි සීතල ක්‍රියාදාමයක් දියත් වෙමින් තිබුණ. ඇතැම් සිසුන් යම් කිසි සංවිධානයට බැඳිල කටයුතු කරන බවක් දකින්නට තිබුණා. ඔවුන් මටත් කතා කළා. නමුත් බල කිරීම් තිබුණෙ නෑ. සමාජ දරිද්‍රතාව, සමානාත්මතාව, ද්වේශය, වැනි දේ පිළිබඳ ඔවුන්ගේ අවධානය යොමුව තිබුණා. ඒ තරම් අරගල කරල ජය ගන්න තරම් දේ අපට තිබුණෙ නෑ. අපි හැමදාමත් මිනිසුන් සමඟ සුහදව සමානාත්මතාවයෙන් වගේම නිහතමානීව කටයුතු කළා. ඉහත කී අරගල නිසා පාසල් වැහුවා. ඇඳිරි නීතිය දැම්මා. ඒ සියල්ල අවසානයේ සමානාත්මතාවය හෝ දරිද්‍රතාව තුරන් කළ හැකි වුණා දැයි අදත් පැන නැගෙන ප්‍රශ්නයක්.* ඔබ උගත් සරසවියකොළඹ විශ්වවිද්‍යාලය. නිදහස් අධ්‍යාපනයේ වටිනාකම වඩාත් ඔප් නංවා ගන්නට සරසවිය මඟ පෙන්නුවා. නිවසේ සිට දේශනවලට සහභාගීවීම නිසා මවුපියන්ගේ අවධානය මැදයි මගේ සරසවි අධ්‍යාපන කටයුතු සිදු වූයේ.* සරසවි දේශපාලනය පිළිබඳ ඔබේ උනන්දුව ?දේශපාලනය පිළිබඳ කිසිම උනන්දුවක් නෑ. ඊට ප්‍රධාන වශයෙන් බලපෑවේ හැදී වැඩුණු පවුල් පරිසරය කියලයි මම හිතන්නේ.* ඔබ විශ්වවිද්‍යාලයෙන් පිට වන්නෙ ?විද්‍යා උපාධිධාරිනියක් ලෙසින්. මගේ පළමු ගුරු පත්වීම ලැබුණෙ ගම්පහ රත්නාවලියට. ඊළඟට පිළියන්දල මධ්‍ය මහා විද්‍යාලයට.* උගත් පාසලටම යන්න ලැබුණු අවස්ථාව පිළිබඳ ඔබේ හැඟීම ?මම එහි ගියේ ඉතාම සතුටින්. මොකද මම දුව පැන ඇවිදපු තැන. ඒ වගේම මා උගත් දේ ගමේ දරුවන්ට දීමට ලැබුණු මහඟු අවස්ථාවක්.* ඔබ පරිපාලන සේවයට සම්බන්ධ වන්නේ?1980 දී. එහිදී සංවර්ධන පරිපාලන ආයතනයේ වසරක පුහුණුවෙන් පසු කම්කරු දෙපාර්තමේන්තුවේ සහකාර කම්කරු කොමසාරිස් වරියක් ලෙස පත්වීම ලැබුවා. පරිපාලන ක්ෂේත්‍රයේ මා ලැබූ මුල්ම පත්වීම දස වසරක් පුරා හෙබවූවා. එය මට අලුත් අත්දැකීමක්. එනිසා සමහර ලිපි ගොනු ගෙනාවම කළ යුතු දේ ගැන උපදෙස් ගන්නෙ තාත්තගෙන්. එහිදී පාසල් හැරයන තරුණ තරුණියන් සඳහා ජංගම වෘත්තිය පුහුණු පාඨමාලාවන් වගේම කාන්තා ගැටලු නිරාකරණය කෙරේත් අපේ අවධානය යොමු වුණා. මේ කාලයේදී දිවයින පුරා යෑමේ ක්ෂේත්‍ර චාරිකාවල යෙදෙමින් සමාජයට විශාල සේවයක් සිදු කළා. මෙම අත්දැකීම නිර්මාණකරණය සඳහා මා වැඩිදුරටත් යොමු කිරීමට සමත් වුණා. පරිපාලන සේවයට සම්බන්ධවීමත් මගේ ජීවිතයට එක්තරා ආකාරයට දෛවෝපගතයි.* ඒ පිළිබඳ සඳහන් කළොත් ?මගේ විවාහ දිනයේ පෝරුවෙ ඉන්න මොහොතෙදි තාත්තා රහසින් කිව්වා මම රාජ්‍ය පරිපාලන සේවා විභාගය සමත් ව ඇති බව.* ඔබේ ස්වාමියා ?ලක්ෂ්මන් විජේතුංග. ඔහු මොරටුව විශ්වවිද්‍යාලයේ උපාධිධාරී ඉංජිනේරුවරයෙක්. දැනට ඔහු පෞද්ගලික උපදේශන සේවයක් පවත්වාගෙන යනවා. මගේ සාර්ථකත්වයට ඔහු යෝධ ශක්තියක් වූ බව පසක් කළ යුතුයි.* ඔබ නිර්මාණකරණයට යොමුවූ බව ඉහතදී පැවසුවා.ඔව් මුලදී මා පුවත්පත්වලට ලිපි ලිවීමත් කවි ලිවීමත් සිදු කළා. විශේෂයෙන් තාත්තා ඊට අනුබල දුන්නා. පසුකාලීනව කාන්තාව හා මානව හිමිකම් යන කෘතියත් දිවි මඟ රළ අතර කෘතියත් ප්‍රකාශයට පත් කළා.* පුවත්පත් කෙරේ උනන්දුවීම සඳහා ඔබ ඇසුරු කළ විශේෂ පුවත්පත් ?ඇත්තටම ඔව් ඉස්කෝලෙ ඇරිල ඇවිත් හවස් ජාමයේ මගේ රසවිත, දිනමිණයි. මම මුළු පත්තරේම කියවනවා. ඒ තත්ත්වය අද පාසල් දරුවන්ට වඩා වෙනස්. මොකද අද ළමයින් තුළ කියවීම අඩුයි. සාහිත්‍ය රසාස්වාදය ලබන්න අද දරුවන් යොමු නොවීම කණගාටුදායකයි. මීට බොහෝ දුරට බලපා ඇත්තේ රූප මාධ්‍ය කෙරේ අද දරුවන්ගේ වැඩි අවධානයක් තිබීම බවයි මගේ හැඟීම.* දිවි මඟ රළ අතර ස්වයං චරිතාපදානයක් ලෙස හැඳින්වීම නිවැරදිද ?ඔව් මෙහිදී මා උත්සාහ කළේ මවක, දියණියක හා මිණිපිරියක ගේ භූමිකාව තුළ දශක ගණනාවක් තිස්සේ කාන්තාව එකම කාරණාවන්හි දෝලනය වන ආකාරය පිළිබඳ කතා කිරීමටයි. මා 1996 දී ශ්‍රී ලංකා කාන්තා කාර්යාංශයේ අධ්‍යක්‍ෂවරිය ලෙස කටයුතු කළා. එම කාලය වෘත්තිමය වශයෙන් විශාල ආස්වාදයක් ලැබූ කාලයක්.ශ්‍රී ලාංකික කාන්තාව මුහුණ දෙන සමාජ ආර්ථික ගැටලු හඳුනාගෙන ඒවාට විසඳුම් දීමේ කාර්යයේ අපි නියුක්ත වුණා. මේ නිසා එම අත්දැකීම් කාන්තාව විෂයෙහි යමක් ප්‍රකාශයට පත් කිරීමට මා පෙළඹූ බවයි මගේ හැඟීම. එනිසා දිවි මග රළ අතර කියන්නේ එක්තරා ආකාරයක සමාජ හා මනෝවිද්‍යාත්මක කෘතියක්.මේ සංවේදීතාව නිසාම මා පුවත්පත් වලට ලිව්වා. විශේෂයෙන් ජාත්‍යන්තර පුවත්පත් වලට පවා.ජපානයේ කිතකිතියුෂො නගරයේ ක්‍රියාත්මක වන ආසියානු කාන්තාවන්ගේ සමාජ තත්ත්වය නඟා සිටුවීම සම්බන්ධ රජයට අනුබද්ධ සංවිධානයක් තිබෙනවා. එම සංවිධානය මඟින් ප්‍රකාශයට පත් කරන “ඒෂියන් බ්‍රිෂ්” සඟරාවේ මා විදේශ වාර්තාකාරිනියක ලෙස කටයුතු කළා. එහි ආරාධනාවක් මත මා අවස්ථා දෙකකදීම ජපානයට ගොස් ශ්‍රී ලාංකේය කාන්තාවගේ තත්ත්වය ගැන විශේෂ දේශන පවා පවත්වා තිබෙනවා.* ඔබේ පශ්චාත් උපාධි අධ්‍යයනයන් පිළිබඳ සඳහන් කළොත් ?මා රාජ්‍ය පරිපාලනය පිළිබඳ පශ්චාත් උපාධිය ලබා ගත්තෙ ජයවර්ධනපුර විශ්වවිද්‍යාලයෙන්. ඊළඟට හියුබට් හම්ප්‍රි අධි ශිෂ්‍යත්වය ලැබ අමෙරිකාවේ විශ්වවිද්‍යාල අධ්‍යාපනය ලබන්නත් මට වාසනාව ලැබුණා. නව් ජර්සි නගරයේ “රට්ගර්ස්” විශ්වවිද්‍යාලයේ ගෙවපු ඒ අවුරුද්ද වෘත්තිමය වශයෙනුත් පෞද්ගලිකවත් සුන්දර අත්දැකීමක්. එය පෞරුෂ වර්ධනයට වගේම නායකත්ව ගුණාංග වර්ධනයට සපුරා ඉවහල් වූ වසරක් බව සඳහන් කළ යුතුයි. ඒ කාලය තුළ මගේ දරුවන් හා ස්වාමියා ගෙන්වා ගැනීමටත් මට ලොකු සටනක් කරන්න සිදු වුණා.* දූ දරුවන් පිළිබඳත් සිහි කළොත් ?පුතා රසාංග විජේතුංග, ඔහු වරලත් වාස්තු විද්‍යාඥවරයෙක්. ඔහු දැනට ශිෂ්‍යත්වයක් මත එංගලන්තයේ ආචාර්ය උපාධියක් හදාරනවා. දුව තිළිණි නයනරශි විජේතුංග. ඇය කැලණිය විශ්වවිද්‍යාලයේ සහකාර කථිකාචාර්යවරියකව සිට දැනට උසස් තාක්ෂණික ඩිප්ලෝමා ආයතනයේ ඉංග්‍රීසි කථිකාචාරියවරියක් ලෙස කටයුතු කරනවා.* කාර්ය බහුල වෘත්තිය ජීවිතය සමඟ දුවා දරුවන් සාර්ථක මාවතක මෙහෙයවීමෙහිලා මවකගේ භූමිකාව ඔබ ජය ගත්තේ කෙසේද ?මම හිතනවා මේ භූමිකාව ජය ගැනීමෙහි ලා මගේ ස්වාමියාගෙන් ලද සහයෝගය අතිවිශිෂ්ටයි. එය මම මාහැඟි ශක්තියක් වූ බව කිව යුතුයි. වෘත්තිය ජීවිතේ ඉදිරියට යන්න ලැබුණු ඒ සහයෝගය ඉතාම ඉහළයි. ඔහු වැඩ බෙදීමක් නොකර වගකීම් සඳහා ඇප කැප වුණා. එසේම මවකගේ භූමිකාව තුළ රැඳෙමින්ම බිරියක් මවක් ලෙස හැම විටම කටයුතු කළා.* අමෙරිකා ගමනින් පසු රාජ්‍ය සේවයේ ඔබ ලැබු නිලය ?කාන්තා කාර්යාංශයේ අධ්‍යක්ෂිකා තනතුර. මම අමෙරිකාවේදී හැදෑරුවේ කාන්තාව හා සංවර්ධනයට අදාළ පාඨමාලාවක්. ඉන් අනතුරුව විදුලිබල අමාත්‍යාංශය, විද්‍යා හා තාක්ෂණ අමාත්‍යංශය, ජනමාධ්‍ය අමාත්‍යාංශය, ඛනිජ තෙල් කර්මාන්ත අමාත්‍යාංශය, ආදි අමාත්‍යාංශවල විවිධ තනතුරු දැරුවා.* ඔබ විශේෂයෙන් ප්‍රිය කළ අමාත්‍යාංශය ?මා ඛනිජ තෙල් කර්මාන්ත අමාත්‍යාංශයෙහි සිටි වසර 5 ක කාලය ඉතාම සුවිශේෂීයි. ඊට හේතුව විද්‍යා විෂයන් හැදෑරූ අයෙක් ලෙස එහි නිලධාරීන් සමඟ හරි හරියට තාක්ෂණිත කටයුතු මෙහෙයවීමට දායකත්වයක් සැපයීමට මට හැකි වුණා. එහි සභාපති හා කළමනාකාර අධ්‍යක්ෂිකා තනතුර හෙබවීමටත් අවස්ථාව ලැබුණා. එය අමාත්‍යාංශයේ අතිරේක ලේකම් ධුරයට අමතරව මා ලද නිලයක්. ජනමාධ්‍ය අමාත්‍යංශය තුළ සිටියදීත් අප විසින් දියත් කළ වැඩසටහන් විශේෂයෙන් ලෝක ළමා දිනය වැනි වැඩසටහන් ඉතා සාර්ථකව දියත් කිරීමට අපට හැකි වුණා.* මෙය අමාත්‍යාංශ ලේකම් ධුරයක් හිමිවූ ප්‍රථම අවස්ථාවද ?ඔව් රාජ්‍ය සේවයේ වසර 30 ක පමණ කාලයක් ඉතා කැපවීමෙන් කටයුතු කිරීමේ ප්‍රතිඵලයක් ලෙසයි මෙය දකින්නේ. මා මෙතෙක් රාජ්‍ය සේවයේ නියුතු වීමෙන් බෙහෙවින් නිරාමිස සතුටක් ලැබුවා. ඒ වගේම මේ තනතුර විශේෂයෙන් රාජ්‍ය සේවයේ විශ්‍රාමික නිලධාරියෙක් ලෙස මගේ තාත්තාත් අම්මාත් නිහතමානී සතුටක් වින්ඳා.* ජාතික උරුමයන් පිළිබඳ අමාත්‍යංශයෙහි ලා යමක් සඳහන් කළොත් ?සෙසු අමාත්‍යාංශ හා සංසන්දනය කරද්දී මේ අමාත්‍යාංශය වැදගත් නැතැයි බොහොමයක් දෙනා හිතනවා. නමුත් විෂය පිළිබඳ උනන්දු අය දන්නවා මේ රටේ ආර්ථික සංවර්ධනයට සමගාමීව විශාල කාර්යය භාරයක් මෙම අමාත්‍යාංශයට කළ හැකි බව.දැනටමත් අපට ලෝක උරුම අටක් තිබෙනවා. සීගිරිය, අනුරාධපුර, පොළොන්නරුව, මහනුවර, දඹුල්ල, ගාලු කොටුව, සිංහරාජය සහ හෝර්ටන් පෙදෙස ඊට අයත්. මේ අමාත්‍යාංශය යටතේ දැනට ආයතන පහක් ක්‍රියාත්මකයි.පුරාවිද්‍යා දෙපාර්තමේන්තුව, ජාතික ලේඛනාරක්ෂක දෙපාර්තමේන්තුව, ජාතික කෞතුකාගාරය, ගාලු උරුමය පදනම හා ජනකලා කේන්ද්‍රය.* පුරාවිද්‍යා දෙපාර්තමේන්තුව මේ රටේ වැදගත් දෙපාර්තමේන්තුවක්.ඇත්තටම මේ රටේ ඓතිහාසික ස්ථාන නැතිනම් පුරාවස්තු පිළිබඳ හැම දිනකම පාහේ ලිපි පල වෙනවා. මෙවර එළඹෙන ශ්‍රී සම්බුද්ධ ජයන්තියට සමගාමීව මහමෙව්නාවේ අතිත ශ්‍රී විභූතිය ඔප් නැංවිය හැකි අයුරින් සංවර්ධනය කිරීමට කටයුතු කරගෙන යනවා. ඒ වගේම ඓතිහාසික වැදගත්කම් ඇති ස්ථාන 250000 ක් පමණ දැනට අපි සොයාගෙන තිබෙනවා. ඒත් දැනට අපට ප්‍රතිපාදන ලැබෙන්නෙ ස්ථාන 13000 ක පමණ සංවර්ධන සඳහා පමණයි. ගෙවුණු යුද වාතාවරණයෙන් පසුව උතුරු ප්‍රදේශයේ විශේෂයෙන් කුච්චවේලිහි බෞද්ධ පුරාවස්තු විශාල ප්‍රමාණයක් හඳුනාගෙන තිබෙනවා. මේවා අනාගත පරපුර උදෙසා ආරක්ෂා කරමින් මෙරට සංචාරක කර්මාන්තයේ වර්ධනයට ඉවහල් කර ගත හැකි බවයි මගේ හැඟීම.* අමාත්‍යතුමාගේ ලැබෙන සහයෝගය පිළිබඳ සඳහන් කළොත් ?ආචාර්ය ජගත් බාලසූරිය අමාත්‍යතුමා පේරාදෙණිය විශ්වවිද්‍යාලයේ ආර්ථික විද්‍යා මහාචාර්යවරයෙක්. හොඳ දැනුමක් අවබෝධයක් ඇති බුද්ධිමත් අමාත්‍යවරයෙක් ලෙස ගුරුහරුකමක් දෙන්න වගේම හොඳ අනුග්‍රහයක් ලබා දෙන්නත් හැකි අමාත්‍යවරයෙක් බව කිව හැකියි. එතුමාගේ මඟ පෙන්වීම මත මේ වන විට ජාතික උරුමයන් පිළිබඳ ප්‍රතිපත්ති හදන්න යොමු වී සිටිනවා. එසේම එය අධ්‍යාපන විෂය ධාරාවට ඇතුළු කිරීමට විශේෂ උත්සාහයක් දරනවා. ජනකලාවන් කෙරෙහිත් විශේෂ අවධානයක් යොමු කරමින් ජනකලා කේන්ද්‍රය ඔස්සේ ආධුනික පාඨමාලා හඳුන්වා දෙමින් සංචාරක කර්මාන්තය නඟා සිටුවීමට අප බලාපොරොත්තු වනවා.* මෙම අමාත්‍යාංශය නව අමාත්‍යාංශයක් ලෙස යි ස්ථාපනය කළේ.පසුගිය නොවැම්බරයේ දී ජනාධිපති තුමාගේ දෙවන ධුර කාලය ආරම්භයේදී මේ තීරණය ගනු ලැබුවා. ඊට ප්‍රධාන හේතුව වූයේ ජාතික උරුමයන් පිළිබඳ මේ රටේ ජනතාව අවදි කරවීම සඳහා ප්‍රමාණවත් මැදිහත්වීමක් අවශ්‍ය නිසයි. ඒ තුළින් මෙම උරුමයන් අනාගත පරපුරට ශේෂ කිරීමට ජනතාව පෙළඹවීම අපේක්ෂාවයි.* රාජ්‍ය සේවයේ ඉහළට එන්න අපේක්ෂා කරන්නන්ට ඔබ දෙන පණිවිඩය ?ඇත්තටම මගේ ගමන දිහා තනතුරු අපේක්ෂාවෙන් ආ ගමනක් නොවේ. ධාරිතාව, කැපවීම, නිපුණතාව, පෞර්ෂය ඇතිව කටයුතු කළ විට තනතුරු අප හොයාගෙන එනවා. එනිසා රාජ්‍ය සේවයේ නියුතු විය යුත්තේ තනතුරු අපේක්ෂාවෙන් නොවෙයි. ඒ තනතුරු ලැබීමට තමන් නිරන්තර සුදුස්සෙක් විය යුතුයි.* රාජ්‍ය සේවයෙන් විශ්‍රාම යන දිනකදී ඔබේ අපේක්ෂාව ?ශාස්ත්‍රිය කටයුතුවල නියුතු වෙන්නේ පොත් පත් ලිවීමටත් කියවීමටත් මා යොමුවේවි. ඒ වගේම මේ මහ පොළොව මත ජීවත්වන සුළුකාලය තුළ ආගමික නැඹුරුවක් අපට අවශ්‍යයි. ඒ සාමකාමී සතුට ලබන්න විවේක සුවයෙන් සිටින්න දවසකදී මට හැකිවේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=f1103306</link>
    <topic>ළඟදීම කාබනික පොහොර නිපදවීමේ ගම්මාන අරඹනවා</topic>
    <author>සාකච්ඡා කෙළේ සමන්මලී පි‍්‍රයශාන්ති</author>
    <content>ආහාර හිඟයක් පිළිබඳ අනතුරු ඇඟවීමත් සමඟ අද මුළු මහත් ලෝකයම කෘෂි කර්මාන්තය කෙරෙහි වැඩි අවධානයක් යොමු කර තිබේ. දිළිඳු බව තුරන් කිරීමත් ආහාර හිඟයට මුහුණදීම සඳහාත් ශ්‍රී ලංකාව ද විවිධ වගා වැඩසටහන් ක්‍රියාත්මක කරයි.මේ වගා වැඩසටහන් ක්‍රියාත්මක කිරීමේ දී රසායනික පොහොර භාවිතය පිළිබද ගැටලු පැන නැගී ඇත. සෞඛ්‍යයට තර්ජන ඇති විය හැකි බැවින් අපේ රටේ ජනතාව කාබනික පොහොර භාවිතය පිළිබඳ විශේෂ උනන්දුවක් දක්වයි. කාබනික පොහොර පිළිබඳ අද කතිකා සමඟ අදහස් දක්වන්නේ කෘෂිකර්ම අමාත්‍යාංශයේ කාබනික පොහොර අංශයේ අධ්‍යක්ෂ ආචාර්ය හේමන්ත විජේවර්ධන මහතායි.* අද ලෝකය කාබනික පොහොර ගැන විශේෂ අවධානයක් යොමු කර තිබෙනවා. ඊට බලපාන විශේෂිත හේතුන් පිළිබඳ කතා කළොත් ?වර්ෂ ගණනාවක සිට අපි රසායනික පොහොර භාවිත කළා. නමුත් අපි ඈත අතීතයේ භාවිත කළේ කාබනික පොහොරයි. අපේ මී මුත්තන් සියවස් ගණනාවක් බෝග වගා කළේ කාබනික පොහොර භාවිත කරමිනුයි. පරිසරයේ ඇති කොළ ද්‍රව්‍ය, සත්ත්ව අපද්‍රව්‍ය දිරාපත් වන ස්වාභාවික දෑ සියල්ල බෝග විශේෂ කාබනික පොහොර ලෙස සළකනවා. නමුත් කාර්මිකකරණය වූ ලෝකය අලුතින් රසායනික පොහොර හඳුන්වා දුන් නිසා අපේ ගොවීන් ද ඊට හුරු වුණා. රසායනික පොහොර පමණක් භාවිත කිරීම පසු කලෙක අභියෝගයට ලක් වූ අතර ඉන් සෞඛ්‍යයට අහිතකර තත්ත්වයක් ඇති වන බවට මත පළ වීමත් සමඟ නැවත ලෝකය කාබනික පොහොරවලට හුරු වෙමින් සිටිනවා.* සරු අස්වැන්නක් ලබා ගැනීමට මේ පොහොර දෙවර්ගයම යෙදිය නොහැකි ද?අද වන විට පර්යේෂණ මඟින් ඔප්පු කර තිබෙනවා සරු අස්වැන්නක් ලබා ගැනීමට හොඳ ම ක්‍රමය මේ පොහොර වර්ග දෙක ම භාවිත කිරීම බව. ඒකාබද්ධ පැලෑටි පෝෂක කළමනාකරණය ලෙස එය හදුන්වනවා. මේ ක්‍රමවේදය නුවරඑළිය , බණ්ඩාරවෙල වැනි පළාත්වල ගොවීන් අනුගමනය කරනවා. මේ ක්‍රමය ලංකාවේ සෑම බෝග වගාවකට ම හදුන්වා දීමට අපි කටයුතු කරනවා.රසායනික පොහොර පමණක් යෙදීමෙන් ශාකයකට ලැබෙන්නේ පෝෂක එකක් හෝ දෙකක් පමණයි. වැඩි ම වුණොත් ලැබෙන්නේ පෝෂක තුනයි. ඒ නයිට්‍රජන්, පොස්පරස් හා පොටෑසියම් පමණයි. රසායනික පොහොර දැමූ විට ද්වීතීක හා අංශු මාත්‍ර මූලධර්ම සියල්ල ශාකයට ලැබෙන්නේ නැහැ. ඒ දෙක ම ලැබෙන්නේ රසායනික හා කාබනික වන පොහොර වර්ග දෙක ම ශාඛයට දැමීමෙනුයි.පසේ භෞතික, රසායනික හා ජීව විද්‍යාත්මක ලක්ෂණ තුන ම දියුණු වන්නේ කාබනික පොහොරවලිනුයි. සැබැවින් ම කිව හොත් පූර්ණ සාරවත් බවක් පසට ලැබෙන්නේ කාබනික පොහොරවලිනුයි.මේ නිසා කාබනික පොහොර ඉතා ගුණාත්මකයි. ශුද්‍ර ජීවීන් නැත්නම් ගසක් හොඳීන් වර්ධනය වන්නේ නැහැ. නයිට්‍රජන් , පොස්පරස් , පොටෑසියම් ලබා දෙන රසායනික පොහොර යෙදීමෙන් ගසට අවශෝෂණය කර ගන්නා ප්‍රමාණයෙන් අතිරික්ත කොටස පසට උරා ගන්නවා.පසුව ඒවා බීමට ගන්නා ජලයට එක් වෙනවා.මෙය බරපතල ගැටලුවක් වෙනවා. මේ ගැටලුවට විසඳුම් ලෙස කාබනික පොහොර ජනතාව අතර ප්‍රචලිත කිරීමේ වැඩසටහන් අපි ක්‍රියාත්මක කරනවා. එය සිදු කරන්නේ පොහොර නිෂ්පාදනය හා භාවිතය ව්‍යාප්ත කිරීමේ ව්‍යාපෘතිය යටතේ යි.* එම වැඩසටහන් පිළිබඳ වැඩි දුරටත් යමක් සඳහන් කළොත් ?මේ වැඩසටහන අපි ආරම්භ කළේ 2008 වසරේ දී යි. අපි වසරකට මිලියන 40000 ක් රසායනික පොහොර සඳහා වැය කරනවා. කාබනික පොහොර පිළිබඳ ගොවීන් දැනුවත් කළොත් එම මුදල අඩු කර ගැනීමට හැකියාව ලැබෙනවා. මේ නිසා අප ගොවීන් දැනුවත් කිරීමේ වැඩසටහන් පවත්වනවා. පර්යේෂණ කර ගොවීන්ට කරුණු පෙන්වා දෙනවා. කෘෂිකර්ම දෙපාර්තමේන්තුවේ විවිධ ප්‍රදේශවල තිබෙන ආයතනවල දී , මාකඳුර කෘෂිකර්ම සංවර්ධන මධ්‍යස්ථානයේ දී ගොවීන් පුහුණු කරනවා.* කාබනික පොහොර නිෂ්පාදනය කිරීමේ වැඩසටහන්වල ප්‍රගතියක් තිබෙනවා ද ?ඇත්තෙන් ම තිබෙනවා. මේ වන විට කාබනික පොහොර නිෂ්පාදකයන් 500 ක් පමණ අප අංශයේ ලියා පදිංචි වී සිටිනවා. අපි ඔවුන්ට නොමිලේ තාක්ෂණය , පුහුණුව ලබා දෙනවා. මේ පොහොරවල ප්‍රමිතිය බැලීමට කෘෂිකර්ම දෙපාර්තමේන්තුවේ රසායනාගාර 10 ක් දැන් වැඩි දියුුණු කර තිබෙනවා. එහි දී කොම්පෝස්ට් විශ්ලේෂණය කර නිෂ්පාදකයන්ට ඒ ගැන දැනුමක් ලබා ගන්න පුළුවන් වෙනවා.කෘෂිකර්ම දෙපාර්තමේන්තුව ස්ථාපිත කළ පසු මේ රසායනාගාර වැඩි දියුණු කළ ප්‍රථම අවස්ථාව මෙයයි. ඒ රසායනාගාරවලින් පොහොර නිෂ්පාදකයින්ට තමන් ගේ පොහොර ප්‍රමිති ආයතනයේ නිර්දේශිත තත්ත්වයට තිබේ දැයි විශ්ලේෂණය කර ගත හැකියි.මේ වැඩසටහන දීප ව්‍යාප්තව සිදු කෙරෙනවා. ගසකට යෙදිය යුතු රසායනික පොහොර ප්‍රමාණය නිර්දේශ කර තිබෙනවා.කාබනික පොහොර වැඩිපුර යෙදීමෙන් රසායනික පොහොර අඩුවෙන් යෙදීමට අවස්ථාව ලැබෙනවා.උතුරු නැගෙනහිර ප්‍රදේශවලත් අපි කාබනික පොහොර ප්‍රචලිත කිරීමේ වැඩසටහන් ආරම්භ කරනවා. ග්‍රාමීය වශයෙන් කාබනික පොහොර නිෂ්පාදනය කිරීමේ ගම්මාන ආරම්භ කරනවා. මේ වැඩසටහනට රජය රුපියල් මිලියන 350 ක් වෙන් කර තිබෙනවා. ගොවිජන සේවා දෙපාර්තමේන්තුව, හද බිම අධිකාරිය, ආහාර ප්‍රවර්ධන මණ්ඩලය හා පළාත් ආයතන මේ සඳහා අපට උදව් කරනවා. කාබනික පොහොර ප්‍රචලිත කිරීම සදහා ජුනි මාසයේ දී කාබනික පොහොර සතියක් ප්‍රකාශයට පත් කරන්නට අපි බලාපොරොත්තු වෙනවා.* කාබනික පොහොර නිෂ්පාදනය කිරීමට කැමැති අයට ඒ සඳහා සම්බන්ධ වීමට අවස්ථාව ලැබෙන්නේ කෙසේද ?කාබනික පොහොර නිෂ්පාදනය සඳහා උවමනාව ඇති ඕනෑ ම අයෙකුට අපි උපදෙස් , දැනුම හා තාක්ෂණය නෙමිලයේ ලබා දෙන්නට සුදානමින් ඉන්නවා. ඔවුන් වෙනුවෙන් ණය යෝජනා ක්‍රම සකස් කර දෙනවා. කාබනික පොහොර අංශය, කෘෂිකර්ම දෙපාර්තමේන්තුව, 80/5, රජමල්වත්ත පාර, බත්තරමුල්ල ලිපිනයෙන් හා 0112885409 දුරකතන අංකයෙන් වැඩි විස්තර දැනගත හැකියි. එසේ නැතිනම් නියේජ්‍ය අධ්‍යක්ෂ, ප්‍රාදේශීය කෘෂිකර්ම පර්යේෂණ හා සංවර්ධන මධ්‍යස්ථානය , මාකඳුර, ගෝනවල , වයඹ ලිපිනයෙන් හෝ 0312299625 දුරකථන අංකයෙන් විස්තර දැන ගත හැකිය. මේ දුරකථන මඟින් කතා කර හෝ ලිපිනයට ලිපියක් යොමු කර දිනයක් වෙන් කරවා ගෙන පැමිණ කාබනික පොහොර නිෂ්පාදනය පිළිබඳ පුහුණුව , උපදෙස් හා තාක්ෂණය ලබා ගත හැකි යි. එහි දී දිගුකාලීන පර්යේෂණ හා ගෙවතු ආදර්ශන මඟින් ප්‍රායෝගික පුහුණුවක් ද අපි ලබා දෙනවා.* රජය ආරම්භ කළ ගෘහ ආර්ථික ඒකක දසලක්ෂයක් නඟා සිටුවීමේ ජාතික වැඩ සටහනට ඔබ අංශය දායක වන්නේ කෙසේද?කාබනික පොහොර වඩාත් වැදගත් වන්නේ ගෙවත්තකටයි. රජය ඇරැඹූ ගෙවතු වැඩසටහනේ ප්‍රධාන භූමිය ගෙවත්තයි. අපි කැමැතියි අපේ ම වගාවකින් නැවුම් එළවළු හා පළතුරු නෙළා ගන්න. ගෙවත්ත ඉතා ආරක්ෂාකාරී තැනක් . මේ නිසා රසායනික පොහොර භාවිතය සුදුසු නැහැ. ගෙවත්තෙන් අපි ලබා ගන්නා අස්වැන්න විශ්වාසනීයත්වයෙන් තිබිය යුතුයි. වගේ ම නැවුම් බවින් යුක්ත විය යුතුයි. මේ නිසා අපි කාබනික පොහොර ගෙවත්තේ දීම සකස් කර ගත යුතුයි. ගෙවත්තේ සෝදාපාළුව අවම කර ගැනීමට හොඳ ම මඟ කාබනික පොහොර භාවිත කිරීමයි.ඒ අනුව අප අංශය ගෙවත්තට අවශ්‍ය කාබනික පොහොර නිෂ්පාදනය කර ගන්නා ආකාරය ගැන ගෙවතු ඒකක දස ලක්ෂයට උපදෙස් , දැනුම හා තාක්ෂණය ලබා දෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>30</day>
    </date>
    <link>http://www.dinamina.lk/2011/03/30/_art.asp?fn=f1103307</link>
    <topic>රන්කාසි ගිලින බක්මහ වසන්තය</topic>
    <author>නදීෂානි පි‍්‍රයංගිකා</author>
    <content>මේ උදාවන්නේ තවත් එක් වස්සාන සමයකි. කොහා එක් පසෙක හිඳ නාද දෙද්දී, එරබුදු ගස් රත් පැහැයෙන් බබළවමින් එරබුදු මල් කඩා හැළේ. මේ සිංහල-හින්දු අලුත් අවුරුද්දයි. බක්මහ වසන්තයයි. රබන් හඬින් තාලයට ගීතවත් වන, කැවුම් කොකිස් අතිරහ මේසයට එක්වන, ඔංචිල්ලාවේ කෙළි සෙල්ලමක යෙදෙන සුබ මුහුර්තියෙන් වැඩ කටයුතු අරඹන සුන්දර මොහොතක් උදා වී තිබේ.සිංහල- හින්දු නව අවුරුද්ද සැමරිය යුත්තේ මෙසේ යැයි පුරාණ කාලයේ සිට පැවතගෙන ආ චාරිත්‍ර වාරිත්‍ර රැසකි. එදා මුතුන් මිත්තන් අනුගත වූ සිංහල-හින්දු අලුත් අවුරුද්දේ අවුරුදු චාරිත්‍ර නැකත් පත්‍රය අද අලුත් වී ජනමාධ්‍යයෙන් නිරූපණය කරනු ලබයි.අතීතයේ සිංහල-හින්දු අලුත් අවුරුද්ද එක් අතකින් මඟුල් ගෙයක් සේ ය. අවුරුදු කාලය ළං වන විට ගෙමිදුලේ ගොම ගා පිරියම් කරයි. වරිච්චි බිත්තියේ සුදුහුනු කපරාදු කර අලුත් බවක් ඊට ලබා දෙයි. වත්තේ කොනක සිටවා තිබෙන කෙසෙල් ගස් පේළියෙන් කෙහෙල් කැන් කපා ගන අවුත් ඒවා පොළොවේ වළක් කපා තැන්පත් කරයි. ඉන් ඉක්බිති දුම් ගස්සවන්නේ ඉඳුණු කෙහෙල් ගෙඩි ලබා ගන්නට ය.රබානට අලුත් හමක් ගසා ගිනි මැළයට අල්වා වරින්වර එය පදම් කරනු ලබන්නේ මතු ප්‍රයෝජනයට ය. ගෙදර ඉදිරිපිට අඹ අත්තේ ඔංචිල්ලාවක් බඳින්නේ අවුරුදු සිරිය පොඩි එවුන්ට දැනෙන්නට ඕනෑ නිසා ය.ලිප් ගල් තුනක් එක්කර සාදාගත් ලිපෙහි. තෙල් තාච්චිය තබා, ඉරටු කූරක් අතට ගෙන කොණ්ඩ කැවුම් උයන්නේත්, අත් ගසා අතිරස උයන්නේත්, පෙර ලැබූ අස්වැන්නෙන් ලත් සහල්, දියෙන් තෙමා, පොඟවා වංගෙඩියට දමා කෙටූ පිටිවලිනි.එක් අතකින් බලන කළ එදා අවුරුද්ද මිනිසුන්ට නම් හොඳාකාරවම දැනුනේය.ඔවුන් ලක ලැහැස්ති වන්නේ එළඹෙන නව අවුරුද්ද පිළිගන්නට ය. අලුත් ඇඳුම් රැගෙන අම්මාත් තාත්තාත් කඩුල්ල පනින තුරු එදා පොඩිත්තෝ බලා සිටියහ.පන්සලේ ඝන්ටා නාදය ඇසෙන්නේ අවුරුදු චාරිත්‍ර ඉටු කරන්නට ය. නැකතට නවසඳ බලන ඔවුහු ඉන් ඉක්බිති සූදානම් වන්නේ සිහල චාරිත්‍ර වාරිත්‍ර ඉටු කරන්නට ය. නව අවුරුද්ද උදාවන මොහොත ගමට ගෙන ආවේ පන්සලේ ඝන්ටා නාදයෙනුත්, වැයෙන රබන් හඬිනුත් ය. තත්පරයක්වත් පහු නොවන්නට ඉඩ තබමින් අවුරුදු චාරිත්‍ර වාරිත්‍ර නැකත් පත්‍රයට අනුව සිදුකරන්නට පැරැන්නෝ සමත් වූහ.ගමේ පංසලට ගොස් ආගමික චාරිත්‍රවල නියුතු වන්නට නොනගතය හෙවත් පුණ්‍ය කාලය ඔවුහු මනාව කළමනාකරණය කර ගත්හ. ඉන් ඉක්බිති නැකතට වැඩ අල්ලන්ට කිරි උතුරවන්නට ගෙන ආවේ නැවුම් මැටි මුට්ටියකි. ලිප් ගල් තුනක් ගොම ගෑ ගෙබිමේ මැදවන්නට තබා නැකත් පත්‍රයට අනුගතව නිවැරදි දිසාව බලා ඔවුුහු කිරි ඉතිරෙව්වේ උදා වූ නව වසරට කිරියෙන් පැණියෙන් උතුරුවා ලන්නට අවැසි බැවිනි. එපමණක් නොව මුලින්ම කිරි ඉතිරී යන දිසාව බලා ඔවුහු වසරේ සුබාසුබ දුටුවහ.නැකත් පත්‍රයට අනුව දී ඇති වර්ණයෙන් සැරසී සුබ දිසාව බලා ඉන් ඉක්බිති ආහාර සකස් කොට ඒවා අනුභව කළහ.අවුරුදු කෑම මේසයේ දී පහනක් දල්වන්නටත්, සියල්ලෝම එකට හිඳ එක්ව ආහාර ගන්නටත් ඔවුන්ට ඕනෑ කරන ඉඩකඩ තිබිණි.බුලත් හුරුල්ලක් දී මවුපියන්ගේ දෙපා නැමද ආශිර්වාද ලබා ගනිමින් කැවුම් පෙට්ටියක්, කෙසෙල් ගෙඩි රැගෙන අසල නිවෙස්වලටත්, නැදෑ ගෙවල්වලටත් ගියේ තිබෙන හිතවත්කම් යළිඳු ඇති කරගන්නටත්, සහයෝගය වඩවන්නටත් අවැසි වූ බැවිනි.කෑම මේසය එදා පිළියෙළ වී තිබුණේද හෙළ සිරිතට අනුගතව ය.ඉන් ඉක්බිති මේ උදා වී ඇත්තේ විශ්වීය ගම්මාන සංකල්පය තුළ, හා නව විද්‍යා හා තාක්ෂණික ලෝකය තුළ සියල්ල උඩු යටිකුරු වූ යුගයකි. වාණිජ්‍යකරණයට නතු වූ මුදල් සහ බලය ස්වකීය අවිය කර ගනිමින් සමාජයට අවැසි පරිදි නොව තම තමන්ගේ රුවි අරුචිකම් මත දිවි ගෙවන්නට සූදානම් වූ යුගයකි. ඒ මත සියල්ල වෙනස් වී තිබේ.අවුරුදු උදාව පිළිගන්නට එදා මෙන් සැරසෙන යුගයක් අද දර්ශනය නොවේ. කාර්ය බහුලත්වය තුළ සියල්ල මුදල් මත සිදු වේ. ලෝකයේ ශීඝ්‍ර දියුණුවක් සමගින් මිනිසා ද පුද්ගල වශයෙන් දියුණු වී තිබේ. එදා වැට කඩොල්ලෙන් වෙන් වූ ගොම මැටි ගෑ, වරිච්චි බිත්ති බැඳි නිවස වෙනුවට ටයිල් ඇල්ලූ සුවිසල්, නවීන පහසුකම්වලින් නිවෙස් ඔවුනට හිමි වී තිබේ.සුවිසල් මැදුරුවලට කැප්පිටියා කොළ බැඳ කඩන්නට මකුළු දැල් වත්, ගොම ගා පිරියම් කරන්නට මැටි පොළොවක් වත් නැත. වෙළෙඳ නාමයන්ගෙන් සුපතල තීන්ත වර්ග පාටින් පාට මනා සංකලනයක් වන පරිදි රෝලරයේ කුලියට මුදලක් දී "පේන්ටිවරයෙකු" ලවා තීන්ත ගාවන්නේ අවුරුද්දට යහළුවන් එන නිසාත්, පාටි දමන්නට ඇති නිසාත් ය.සළුපිළි වැහි වැහැලා ඇති නිසාවෙන් දෝ මොනර කොළ දික්කර අවුරුදු ෆැෂන් බෑගයක දා ගෙදරට ගෙන එන්නේ නව විලාසිතාවකට මෙවර හෝ සැරසිය යුතු නිසාවෙනි.අවුරුදු නැකත් පත්‍රය වෙනුවට අද ජනමාධ්‍යයෙන් නැකැත් ජනතාවට ගෙන ඒ. අවුරුදු උදාව කියන්නට පන්සලේ ඝන්ටා නාදය වෙනුවට රතිඤ්ඤා කරලට සුවිශේෂී තැනක් හිමි වී තිබේ.කාර්යබහුලත්වයෙන් මිදී නිදහසේ ඉන්නට, අවුරුදු නිවාඩුව යොදාගන්නට නූතන මානවයා කටයුතු කරයි. චාරිත්‍ර වාරිත්‍ර ඉටු කරන්නට ඔවුන් තුළ හැඟීමක් නැතුවා සේය. නව සඳ බලන්නට මිදුලට බසින්නට ඔරලෝසුව වෙලාව දැක්වූ ව ද එය නිස්සාර වූවක් ලෙස වාණිජකරණයට හුරු වූ මිනිසා සිතයි.ඉන් ඉක්බිති නොනගතයට පංසල් යන්නට එදා මෙන් අද පිරිස් එක්වන්නේ ඉතා අඩුවෙනි. ඒ වෙනුවට නොනගත කාලයේ දී රූපවාහිනිය දමා චිත්‍රපටි නරඹන්නට හෝ කැසට් එකෙන් සිංදු අසා තාල අල්ලන්නට ඔවුහු පුරුදු වී සිටිති.අද කුඩා දරුවෙකු කොණ්ඩ කැවුමක් උයන ආකාරය හෝ කොකිසයක් බඳින ආකාරය දැක නැත. ඒ ඔවුන් ගේ නිවෙස්වල කැවුම් කොකිස් කෑම මේසයට ගෙන එන්නේ කඩෙන් වන බැවිනි. සියල්ලෝ එකට එක්වී බෙදා හදා ගනිමින් ආහාර අනුභව කරන්නට කාලවේලාවක් ඔවුන්ට ඉතිරි වී නැත.නැකතට ලිප ගිනි මොලවන්නට එදා නැවුම් මැටි මුට්ටියකුත්, ලිප් ගල් තුනක් යොදා ගත්තද අද නැකතට බත ඉදෙන්නේ රයිස් කුකරයේ ය.අවුරුද්දට නෑගම් යන්නට කැවුම් පෙට්ටි, කෙහෙල්කන් වෙනුවට ගෙන යන්නේ චොකලට් කේක් එකක් හෝ වෙනත් යමකි.රාත්‍රියේ එක් එක් නිවෙස්වල සංගීත කණ්ඩායම් ගෙනවුත් පාටි දමන්නේ අද අවුරුද්ද සමරන්නට ය. නානාවිද ඇඳුම් පැළඳුම් ඇඳ රිද්මයට අනුව පා තබමින් එකිනෙකා වැළඳගෙන නටන්නේ අන් කිසිවක් අරභයා නොව අවුරුද්ද භූක්ති විඳින්නට ය.ගමේ සිටින අම්මා තාත්තා බලන්නට හෝ නෑදෑයින් බලන්නට යනවාට වඩා මුලින්ම යන්නේ යහළු යෙහෙළියන් බලන්නට ය. බුලත් හුරුළු ගෙන ගොස් වැඳ ආශිර්වාද ලබා ගන්නට ඔවුන්ට නොතේරෙනවා නොව ඒවා, අගයන්නට ඔවුහු නොකැමති ය.එදා ගමේ තරුණ, බාල, මහළු පිරිස එකට එක් වී සැමරූ අවුරුද්ද එකට එක් වී සමරන්නටවත්, අවුරුදු නැකත් චාරිත්‍ර නියාමාකාරව ඉටු කරන්නටත් වාණිජ ලෝකය දොරටු වසා දැයි අපට සිතේ.රූපවාහිනියෙන් අවුරුදු චාරිත්‍ර නැරඹීමෙන් පමණක් නියමාකාරව අවුරුදු චාරිත්‍ර ඉටුවේද යන්න සිතා බැලිය යුක්තකි. අප දේශීයත්වය අගයන, ආඩම්බර ජාතියක් ලෙසින් අපේ ම අනන්‍යතාවයන් ගොඩනගා ගන්නේ අවුරුදු කාලයේ නැකත් පත්‍රානුකූලව සිදුකරන "අවුරුදු චාරිත්‍ර වාරිත්‍ර" නිසාවෙන් ද විය හැකි ය.දෙ අත එක්කර "සුබ නව වසරක් වේවා"යැයි කියනවා වෙනුවට අතට අත දී "Happy New Year" කීමත්, එස්.එම්.එස්. හරහා නව අවුරුදු කෙටි පණිවිඩය යැවීමත් සුබ පැතීමකට ප්‍රමාණවත් දැයි මදක් සිතන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n1103311</link>
    <topic>ශ්‍රී ලංකාව-ඉන්දියාවඅවසන් මහා සටනේ</topic>
    <author>ජගත් ගුණවර්ධන</author>
    <content>ලෝක කුසලාන ක්‍රිකට් කිරුළ දිනා ගැනීමේ අවසන් මහා තරගයේදී ශ්‍රී ලංකාව සමඟ තරඟ වැදීමට ඉන්දියාව ඊයේ (30) රාත්‍රියේදී සුදුසුකම් ලැබුවේය.ඉන්දියාවේ මෝහාලිහි පන්ජාබ් ක්‍රීඩාංගණය්දී ඊයේ පැවති ඉන්දු- පාකිස්තාන අවසන් පූර්ව තරඟයෙන් ලකුණු 29 කින් ඉන්දියාව ජය ගැනීමත් සමඟම මෙසේ අවසන් මහා තරඟයේදී ශ්‍රී ලංකාව සමඟ තරඟ වැදීමට ඉන්දියාව සුදුසුකම් ලැබුවේය. දස වැනි ලෝක කුසලාන ක්‍රිකට් තරඟාවලියේ අවසන් මහා තරඟය අප්‍රේල් 02 වැනිදා ඉන්දියාවේ මුම්බායිහි වැන්කඩේ ක්‍රීඩාංගණයේදී ආරම්භ වේ. මේ වන විට ශ්‍රී ලංකා පිල එම අවසන් මහ තරඟයට සහභාගී වීම සඳහා ඉන්දියාවට ගොස් ඇත.පුරා මාස එකහමාරක කාලයක් තුළ දකුණු ආසියාවේ ශ්‍රී ලංකාව, ඉන්දියාව සහ බංග්ලාදේශය යන සත්කාරක රටවල් තුළදී ලෝකයේ ක්‍රිකට් ක්‍රීඩාකරන රටවල් 12 ක ජාතික කණ්ඩායම් එකිනෙකා අතර තරඟ 48 කට මුහුණු දුන් අතර 02 වැනිදා පැවැත්වෙන අවසන් මහා තරඟය 49 වන තරඟයයි.ලෝකයේ අංක එකේ ක්‍රිකට් ශූරයන් වන ඕස්ට්‍රේලියාව, නවසීලන්තය, එංගලන්තය, බටහිර ඉන්දීය කොදෙව් දූපත්, දකුණු අපි‍්‍රකාව යන රටවලට අර්ධ අවසන් වටවලදී තරඟාවලියෙන් ඉවත්වීමට සිදු විය. ශ්‍රී ලංකාව, ඉන්දියාව සහ පාකිස්තානය යන රටවල් මෙවර ලෝක කුසලාන තරඟාවලියේදී කැපී පෙනෙන දස්කම් පෙන්වුහ. විශේෂයෙන් ශ්‍රී ලංකා පිලේ තිලකරත්න, ඩිල්ෂාන් සහ නායක කුªමාර සංගක්කාර ලකුණු අතර රැඳෙමින් ඉදිරියෙන්ම සිටීමට සමත් වූහ. මේ තරඟවලියෙන් ලකුණු 467 ක් ලබා දැනට වැඩිම ලකුණු ලබාගත් ක්‍රීඩකයා වන්නේද ශ්‍රී ලංකාවේ තිලකරත්න ඩිල්ෂාන්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n1103312</link>
    <topic>තරගාවලිය නිසා ඉන්දු-පාකිස්තාන සබඳතා ශක්තිමත් වේ</topic>
    <author/>
    <content>ලෝක කුසලාන ක්‍රිකට් තරග මාලාවේ දෙවන අවසන් පූර්ව තරගය වූ ඉන්දියාව හා පාකිස්තානය අතර පැවැති තරගය නැරඹීමට ඉන්දීය අගමැති ආචාර්ය මන්මෝහන් සිං මහතාගේ ආරාධනයෙන් පාකිස්තාන අගමැති යුෂුෆ් රාසා ගිලානි මහතා ඊයේ (30) ඉන්දියාවට පැමිණියේය.විරසක වූ දෙරට අතර හොඳ හිත වර්ධනය වීමේ සාර්ථක පියවරක් ලෙස පාකිස්තාන අගමැතිවරයා ඉන්දියාවට පැමිණීම පැසසුමට ලක් වී ඇත. මේ ක්‍රිකට් ක්‍රීඩා තරගය ඉන්දියාව හා පාකිස්තානය අතර රාජ්‍ය තාන්ත්‍රික සබඳතා තහවුරු කර ගනිමින් දෙරට අතර පවතින පීඩනය ලිහිල් කර ගැනීමට යොදාගත් හොඳ අවස්ථාවක් බවට විචාරකයන් මත පළ කර ඇත.දෙරට අතර නුරුස්සන සුළු ගතියක් පැවතියද ක්‍රිකට් ක්‍රීඩාව දෙරටට පොදු වේදිකාවක් සලසා දී ඇත. මේ හමුවීම දිවාභෝජනයත් සමග පාකිස්තාන නායක යුෂුෆ් රාසා ගිලානි මහතා ඉන්දීය අගමැති ආචාර්ය මන්මෝහන් සිං මහතා සමග සුහද කතාබහක්ද ඇති විය.2001 වසරෙන් පසු පාකිස්තාන රාජ්‍ය නායකයකු ඉන්දියාවට පැමිණි පළමු අවස්ථාව මෙය වන අතර රාජ්‍ය තාන්ත්‍රික වශයෙන් මේ සිදුවීම ඓතිහාසික සිද්ධියක් වනු ඇති බවට විවිධ මත පළ වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n1103319</link>
    <topic>ඩී. ඒ. රාජපක්ෂ ජන්ම දිනය සමරා රිච්මන්ඩ් පුනරාලෝකය</topic>
    <author/>
    <content>ගාල්ල, රිච්මන්ඩ් විද්‍යාලයේ කීර්තිමත් ආදි ශිෂ්‍යයෙකු මෙන්ම හිටපු ඇමැතිවරයකු වන ඩී. ඒ. රාජපක්ෂ ශ්‍රීමතාණන් ප්‍රමුඛ රිච්මන්ඩ් විද්‍යාලයෙන් අධ්‍යාපනය ලද සියලුම රාජපක්ෂවරුන් සිහිකිරීම සඳහා ඩී. ඒ. රාජපක්ෂ පදනම ඉදිකළ ඩී. ඒ. රාජපක්ෂ ක්‍රීඩා සංකීර්ණය ඇතුළු ව්‍යාපෘති රැසක් සිසු අයිතියට පත්කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (29) සිදුකෙරිණි.ඊයේ (30) ට යෙදුණු ඩී. ඒ. රාජපක්ෂයන්ගේ 106 වැනි ජන්ම දිනය නිමිත්තෙන් සංවිධානය කරන ලද “රිච්මන්ඩ් පුනරාලෝකය” උළෙලට සමගාමීව මෙම ව්‍යාපෘති සිසු අයිතියට පත්කරන ලද අතර නව පරිපාලන සංකීර්ණය, නව පරිගණක පද්ධතිය, විද්‍යාලයීය නව පිවිසුම් මාර්ගය, රිච්මන්ඩ් තොරතුරු කළමනාකරණ පද්ධතියද ඒ අතර වෙයි.මේ අතර රිච්මන්ඩ් විද්‍යාලයීය ආදිශිෂ්‍ය සංගමය මගින් ඉදිකරන ලද මුහන්දිරම් එස්. ඒ. වික්‍රමසිංහ දේශනාගාරය හා සමලංකෘත ප්‍රධාන ශාලාවද ජනාධිපතිවරයාගේ නිරීක්ෂණයට ලක්විය. ඊට අමතරව ඩී. ඒ. රාජපක්ෂ පිළිරුව නිරාවරණය කිරීමද ඒ මහතා අතින් සිදුවිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n1103313</link>
    <topic>ක්‍රිකට් පිලට ජය පතාආශිර්වාද පූජා පවත්වන්න</topic>
    <author/>
    <content>ක්‍රිකට් ලෝක කුසලාන වෙනුවෙන් තරග වදින ශ්‍රී ලංකා කණ්ඩායමට ශක්තිය ධෛර්යය පතා මහජන සම්බන්ධතා සහ මහජන කටයුතු ඇමැති ආචාර්ය මර්වින් සිල්වා මහතාගේ උපදෙස් මත සංවිධාන කෙරෙන සර්වාගමික ආශිර්වාද වැඩසටහන් රැසක් අද (31) පැවැත්වේ.ජනාධිපති මහින්ද රාජපක්ෂ මහතාගේ ආශිර්වාදය පෙරටු කොට ගෙන ශ්‍රී ලංකා කණ්ඩායමේ ජයග්‍රාහී මානසිකත්වය වර්ධනය කිරීමට අද උදෑසන කැලණිය රජ මහා විහාරයේදී බෞද්ධාගමික ආශිර්වාද පැවැත්වෙන අතර රාත්‍රියේ කැලණිය විෂ්ණු දේවාලයේදී හින්දු ආගමික වතාවත් සිදු කෙරේ.අපේ කණ්ඩායමට ශක්තිය ධෛර්ය පතනු පිණිස සියලු ලක් දූ පුතුන් එක්ව තම තමන් අදහන ආගම්වලට අනුකූලව ඒ ඒ සිද්ධස්ථානවලට ගොස් අද ආගමික වතාවත්වල යෙදෙන ලෙස ද ඇමැතිවරයා සියලු ජනතාවගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n11033114</link>
    <topic>ස්නායු ක්ෂති ඒකකය අදජනපති අතින් ජනතා අයිතියට</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>රුපියල් කෝටි 300ක වියදමින් ජාතික රෝහලේ ඉදි කළ නව ස්නායු ක්ෂති ඒකකය ජනාධිපති මහින්ද රාජපක්‍ෂ මහතා අතින් අද (31) ජනතා අයිතියට පත් වෙයි.අති නවීන වෛද්‍ය පහසුකම්වලින් සමන්විත මේ ස්නායු ක්ෂති ඒකකය ඉදි කිරීම සඳහා සංවර්ධනය සඳහා වූ සවුදි මූල්‍ය අරමුදල සහ ශ්‍රී ලංකා රජය මූල්‍ය දායකත්වය ලබා දී තිබේ. මේ ප්‍රතිකාර ඒකකය මහල් දහයකින් සමන්විත වන අතර, හෙලිකොප්ටර් අංගණයක් ද ඊට ඇතුළත්ය.හදිසි අනතුරුවලට ලක්වන දහස් ගණනකගේ ජීවිත බේරා ගැනීම සඳහා අවශ්‍ය ප්‍රතිකාර කඩිනමින් ලබා දීමට මේ ඒකකය විවෘත වීමෙන් පසු හැකියාව ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n11033115</link>
    <topic>සුදු කොඩි නඩුවහෙටට කල් දමයි</topic>
    <author>ශිරෝමි අබයසිංහ</author>
    <content>සුදු කොඩි ප්‍රකාශය සම්බන්ධයෙන් හිටපු හමුදාපති සරත් ෆොන්සේකා මහතාට එරෙහිව පවරා ඇති නඩුවේ විභාගය හෙට (1) දක්වා ඊයේ (30) කල් තැබිණි.ෆොන්සේකා මහතා රෝගාතුරව බන්ධනාගාර රෝහලේ ප්‍රතිකාර ලබන බව එම රෝහලේ වෛද්‍යවරයා අධිකරණයට වෛද්‍ය වාර්තාවක් ඉදිරිපත් කර තිබිණි.කොළඹ මහාධිකරණ විනිසුරු දිපාලි විජේසුන්දර මහත්මිය හමුවේ විභාගයට ගැනෙන මෙම නඩුවේ විත්තිය වෙනුවෙන් සාක්කි කැඳවීම ඊයේට නියමිතව තිබිණි.පළමුවැනිදාට විත්තිකරු අධිකරණයට ඉදිරිපත්කරන ලෙස විනිසුරුවරිය බන්ධනාගාරයට නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n11033116</link>
    <topic>පිරිමින්ව හෝටල් කාමරවලට ගෙනගොස්සුද්දය දැමූ සුරූපි කතක් අත්අඩංගුවට</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>පිරිමින් රවටාගෙන හෝටල් වලට රැගෙන ගොස් මත් පෙති මිශ්‍ර බීම වර්ග පානයට ලබා දී සිහි නැති කර ඔවුන් සතු රන් භාණ්ඩ සහ ජංගම දුරකථන සොරා ගෙන පලායන කාන්තා කල්ලියක නායිකාවක් යයි සැකකරන සූරූපි කාන්තාවක් (29දා ) පිළියන්දල නගරයේදී පිළියන්දල පොලීසිය මගින් අත්අඩංගුවට ගෙන ඇත.එම කාන්තාව මහනුවර ප්‍රදේශයේ පදිංචි වයස 28 සුරූපි කාන්තාවකි. ඇය විසින් මෙහෙයවන මේ කල්ලියට තවත් කාන්තාවන් කීප දෙනෙකුම සිටින අතර එම කල්ලියේ නායිකාව දැනට අත් අඩංගුවේ සිටින කාන්තාව බව හඳුනාගෙන ඇත. මේ සම්බන්‍ධව පිළියන්දල පොලීසියේ අපරාධ අංශයේ ස්ථානාධිපති සිසිර කුමාර මහතාට ලැබුණු තොරතුරක් අනුව මෙම කාන්තාව පිළියන්දල නගරයේ දී කොටු කර ගෙන ඇත.පිළියන්දල , මහරගම ප්‍රදේශවල පිරිමින් පිරිසක් රවටා ගෙන හෝටල් වලට ගෙන ගොස් මෙසේ සිහි නැති කර දේපළ පැහැරගෙන ඇති බව පරීක්‍ෂණවලින් හෙළි වී ඇත.ඒ අනුව මෙම කාන්තා කල්ලියේ රැවටීමට අසූ වූ පිරිමින් බොහෝ දෙනෙකු සිටින බව සැක කරන නමදු එම පිරිමින් පැමිණිලි කිරීමට මැලිකමක් දක්වන බවද පොලිසියට ඒත්තු ගැන් වී ඇත. එබැවින් පොලීසිය මහජනතාවගෙන් ඉල්ලා සිටින්නේ මේ කාන්තා කල්ලියේ කාන්තාවට අසූ නොවන ලෙසත්, එවැනි සිද්ධියකට අසූ වී ඇත්නම් පොලීසියට පැමිණිලි කරන ලෙසත් වේ.වැඩිදුර පරීක්‍ෂණ පිළියන්දල පොලිස් ස්ථානාධිපති මහේෂ් බණ්ඩාර මහතාගේ උපදෙස් පරිදි අපරාධ අංශයේ ස්ථානාධිපති සිසිරකුමාර, පොලිස් දැරියන් 19073 සීල් 38283 ජයසිංහ යන නිලධාරීන් වැඩිදුර පරීක්‍ෂණ පවත්වා ගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n1103314</link>
    <topic>මදුරු තවාන් තැනූ ආගමික ස්ථාන-පෙරපාසල් 334කට නඩු</topic>
    <author>සිතාරා සේනානි හා සන්ධ්‍යා කරුණාරත්න</author>
    <content>මදුරුවන් බෝවන ස්ථාන පවත්වාගෙන ගිය ආගමික ස්ථාන හා පෙර පාසල් හිමිකරුවන් 334 දෙනකුට එරෙහිව නඩු පැවරීමට ජාතික ඩෙංගු මර්දන වැඩසටහන පෙරේදා (29) පියවර ගෙන තිබේ.සෞඛ්‍ය අමාත්‍යාංශය ප්‍රථම වරට මෙරට ක්‍රියාත්මක කළ ජාතික මදුරු මර්දන සතිය පෙරේදා (29) අවසන් වූ අතර එදින රට පුරා පිහිටි ආගමික ස්ථාන හා පෙර පාසල් පරිශ්‍ර 12,708ක් පරීක්‍ෂාවට ලක් කෙරිණි.ඉන් 4,805ක් මදුරුවන් බෝවිය හැකි ස්ථාන ලෙසත්, 621ක් මදුරු කීටයන් සහිත ස්ථාන ලෙසත් හඳුනාගෙන තිබේ. මදුරුවන් බෝ වන ස්ථාන පවත්වා ගෙන ගිය පුද්ගලයන් 8,626 දෙනකුට වහාම තම පරිශ්‍ර පවිත්‍ර කර ගන්නා ලෙස උපදෙස් දීමට ද ජාතික මදුරු මර්දන වැඩසටහන මෙදින පියවර ගෙන තිබිණි.ජාතික මදුරු මර්දන සතිය පුරා සිදු කළ පරීක්‍ෂා කිරීම් සඳහා මහජන සෞඛ්‍ය නිලධාරීන්, සෞඛ්‍ය වෛද්‍ය නිලධාරීන්, පවුල් සෞඛ්‍ය සේවා නිලධාරීන්, කීට විද්‍යා සහකාරවරුන් මෙන්ම ත්‍රිවිධ හමුදාව හා පොලිසියේ නිලධාරීන් සහභාගී වී තිබිණි.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි ඩෙංගු, මැලේරියා හා බරවා මර්දන ජාතික වැඩසටහන් සියල්ල ඒකාබද්ධ කොට ජාතික මදුරු මර්දන සතිය ක්‍රියාත්මක කැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n1103315</link>
    <topic>ලාහෝර් ත්‍රස්ත ප්‍රහාරයට සැක 6ක් අත්අඩංගුවට</topic>
    <author>ෆවුස් මොහොමඩ්</author>
    <content>පාකිස්තානයේ ලාහෝර් නුවර දී ශ්‍රී ලංකා ක්‍රිකට් පිලට එල්ල වූ ත්‍රස්ත ප්‍රහාරයට සම්බන්ධ තවත් සැකකරුවන් 6 දෙනකු පෙරේදා (29) අත්අඩංගුවට ගත් බව පාකිස්තාන පොලිසිය කියයි.මධ්‍යම පන්ජාබ් ප්‍රාන්තයේ ප්‍රදේශ කීපයකින් ලාහෝර් ප්‍රහාරයට සම්බන්ධ සැකකරුවන් 6 දෙනකු අත්අඩංගුවට ගත් බව ලාහෝර් නුවර පොලිස් ප්‍රධානී අස්ලම් තරීන් තහවුරු කළේ ය. “ශ්‍රී ලංකා ක්‍රිකට් කණ්ඩායමට ලාහෝර් නුවර දී සිදු වූ ප්‍රහාරයට වගකිව යුතු තවත් පුද්ගලයන් 6 දෙනකු අපි අත්අඩංගුවට ගත්තා. ඔවුන් ටෙන්රීක් තලෙයිබාන් සංවිධානයට අයත් බවත්” මාධ්‍ය හමුවක දී ලාහෝර් පොලිස් ප්‍රධානී කීය.2009 වසරේ මාර්තු මස 3 වැනිදා ලාහෝර් නුවර සිදු වූ මේ ප්‍රහාරයෙන් පාකිස්තානු පොලිස් නිලධාරීහු 6 ක් හා සිවිල් වැසියෝ දෙදෙනෙක් ජීවිතක්ෂයට පත්වූහ. එමෙන්ම ශ්‍රී ලංකා ක්‍රිකට් පිලේ ක්‍රීඩකයෝ 7 දෙනෙක් ද තුවාල ලැබූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n1103316</link>
    <topic>බෙහෙත් පෙත්තේමළකඩ කෑස්ටේප්ලර් කටුවක්</topic>
    <author>ගම්පොළ සමූහ එස්.එන්.ගොඩමුන්න</author>
    <content>ගම්පොළ රෝහලේ සායනික රෝගියකුට පිටතින් ගැනීමට සිදු වූ බෙහෙත් පෙත්තක තිබී මළකඩ කා දුඹුරු පැහැ ගැන්වූ ස්ටේප්ලර් කටුවක් හමු වී තිබේ.ගම්පොළ ඇත්ගාල ජයපුර , බටේවත්ත පදිංචි විවාහක කාන්තාවක් ගත් බෙහෙත් පෙත්තක මේ ස්ටේප්ලර් කටුව තිබී ඇත.ඇගේ සැමියා ගම්පොළ ශික්ෂණ රෝහලේ සුළු සේවා පාලක ලෙස කටයුතු කරන අතර රෝහලේ සායනය වෙත තම බිරිය කැඳවාගෙන විත් ඇත්තේ ද ඔහු විසිනි.සායනයෙන් අවශ්‍ය බෙහෙත් ලැබී ඇති අතර ෆාමසියකින් ගැනීමටද ඖෂධයක් ලියා දී තිබේ. ගම්පොළ ෆාමසියකින් මේ බෙහෙත ලබාගෙන නැහැ.BIGMGT නමැති මේ ඖෂධය ඉතා උසස් ලෙස අසුරා ඇති අතර එයින් භාගයක් ගැනීමට නියමිතව තිබූ හෙයින් එම පෙත්ත කැඩීමට උත්සාහ දැරීමේදී ඒ තුළ මේ කටුව තිබී ඇත.ඉන්දියන් සමාගමක නිෂ්පාදිත බවට සඳහන් මේ ඖෂධය පිළිබඳව ගම්පොළ මහජන සෞඛ්‍ය කාර්යාලය වෙත ඇගේ සැමියා වන ගම්පොළ ශික්ෂණ රෝහලේ සුළු සේවා පාලක කේ.ජී.ජයනිමල් මහතා පැමිණිලි කොට ඇති අතර මේ පිළිබඳව සෞඛ්‍ය අමාත්‍යාංශය ඇතුළු අනෙකුත් ආයතන වෙතද පැමිණිලි කිරීමටද කටයුතු යොදා තිබේ.ඡායාරූපය :- 1.මළකඩ සහිත ස්ටෙප්ලර් කටුව බෙහෙත් පෙත්ත තුළ ඇති අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n1103317</link>
    <topic>මුහුදු මඟින් ශ්‍රී ලංකාවටගංජා අදින ජාවාරමක්</topic>
    <author>භක්ති ධර්මප්‍රිය මෙන්ඩිස්</author>
    <content>ඉන්දියාවේ සිට මුහුදු මඟින් ගංජා ගෙනැවිත් ශ්‍රී ලංකාවේ අලෙවි කිරීමේ ජාවාරමක සුලමුල අනාවරණය කර ගැනීමට නාවික හමුදාව සමත් වෙයි.ගංජා කිලෝ 36 ක් සමග සැකකරුවන් දෙදෙනකු හා ධීවර යාත්‍රාවක් පෙරේදා (29) සවස නාවික හමුදාව විසින් අත්අඩංගුවට ගැනීමත් සමඟ මේ තොරතුරු අනාවරණය වී ඇත.බහු දින යාත්‍රා මගින් ඉන්දියාවේ සිට මේ ගංජා ගෙනවිත් මුහුදේදී කුඩා ධීවර යාත්‍රා වෙත ලබා දෙන බව අත්අඩංගුවට ගත් සැකකරුවන් දෙදෙනා සිලාවතුර පොලිසියට පවසා තිබේ.වයඹ නාවික විධානයට අයත් අධි වේගී යාත්‍රාවක සිටි නාවික හමුදා නිලධාරීන් විසින් සිලාවතුර බටහිර මුහුදේ්දී සැකකරුවන් අත්අඩංගුවට ගත් බව නාවික හමුදා ප්‍රකාශක කොමාන්ඩර් කෝසල වර්ණකුලසූරිය පැවසීය.දැනට මාස හතරක පමණ කාලයක සිට මේ ජාවාරම සිදු කරන බව පැවැසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n1103318</link>
    <topic>ප්‍රාදේශීය මාධ්‍යවේදින්ටතොරතුරු තාක්ෂණ පුහුණුව</topic>
    <author>නුවන් කොඩිකාර</author>
    <content>ප්‍රාදේශීය ජනමාධ්‍යවේදින් සඳහා පවත්වනු ලබන තොරතුරු තාක්ෂණ වැඩමුඵව කොළඔ නාරාහේන්පිට ජාතික මාර්ගස්ථ දුරස්ථ අධ්‍යාපන මධ්‍යස්ථානයේදි අද (31) පැවැත් වේ.ප්‍රාදේශීය මාධ්‍යවේදින් 500දෙනකු සඳහා දිස්ත්‍රික් 19ක පිහිට් මධ්‍යස්ථාන 20ක් කේන්ද්‍ර කරගනිමින් එකම දිනයක, එකම වේලාවකදී මේ වැඩමුඵව පැවැත්ව්ම ව්ශේෂත්වයකි.රජයේ ප්‍රවෘත්ති දෙපාර්තුමේන්තුව, උසස් අධ්‍යාපන අමාත්‍යාංශය, ජාතික දුරස්ථ අධ්‍යාපන ආයතනය ඒකාබද්ධව වැඩමුළුව සංවිධානය කරයි.අන්තර්ජාල, ඊ මේල්, ජායාරූප ජාලගත කිරිම පිළිබඳව පරිගණක යන්ත්‍ර 600ක් යොදා ගනිමින් මෙහි දී පුහුණුව ලබා දෙයි.මේ සඳහා කිසිදු මුදලක් අය නොකරන අතර සහභාගිවන්නන්ට සහතික පත්‍රයක් ද නිකුත් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n11033110</link>
    <topic>බිරිය මරා වළ දමා තවත් කසාදයකට සැරසුණු බහු විවාහකයා අත්අඩංගුවට</topic>
    <author>කන්තලේ සමූහ</author>
    <content>දිවයිනේ නන්දෙසින් කාන්තාවන් කිහිප දෙනෙකු හා නීත්‍යානුකූ®ලව කාන්තාවන් තිදෙනෙකු විවාහකරගත් අයෙක් ඉන් එක් කාන්තාවක් මරා, ඇයගේ තෙහැවිරිදි දියණියද මරා දැමීමට තැත්කොට ඇත. මීට මාස 6කට පමණ උඩ දී කන්තලේ ප්‍රදේශයේ කාන්තාවක් සමඟ විවාහ වී පොලිසියට කට්ටි පනිමින් සිටි මොහු අත්අඩංගුවට ගැනීමට කන්තලේ මූලස්ථාන පොලිසියේ නිලධාරීහු සමත් වූහ.කන්තලේ මූලස්ථාන පොලිසියේ පොලිස් විශේෂ කාර්යාංශයේ ස්ථානාධිපතිවරයා ඇතුළු නිලධාරීන්ගේ දැඩි කැපවීම හා උනන්දුව මත මූලස්ථාන පොලිස් පරීක්ෂක නිමල් බණ්ඩාර, අපරාධ විමර්ශන අංශයේ ස්ථානාධිපති පො. ප. ප්‍රියන්ත මහත්වරුන් විසින් මරා වළ දමා තිබු බිරියගේ ඇටකටු තිස්සමහාරාම ප්‍රදේශයේ දී ගොඩගත් අතර සැකකරු තිස්සමහාරාම මහේස්ත්‍රාත් රම්‍ය කුමාර මහතා වෙත ඉදිරිපත්කරන ලදුව ලබන 7දා දක්වා රක්ෂිත බන්ධනාගාර ගත කරන ලදී.මෙලෙස රක්ෂිත බන්ධනාගාර ගත කරන ලද්දේ ඇඹිලිපිටිය ප්‍රදේශයේ පදිංචිකරුවෙකු වන එස්. ලසිත් වසන්ත කුමාර (36) නැමැත්තෙකි.පසුගිය 2010 අගෝස්තු 26 වැනි දින අලුයම 2.00ට පමණ කතරගම වීරවිල වැව් බැම්ම අසලදී තම අනියම් භාර්යාව වූ නිවිතිගල පදිංචි නිලානි විජේසිංහ (30) නැමැත්තිය ගෙල මිරිකා මරා දමා ඇයගේ වසර 3ක් පමණ වූ දියණිය ද ගෙලසිර කොට මහ මඟ අකුලකට දමාගොස් ඇත. කෙසේ නමුත් දැරිය අකුලෙන් පාරට පැමිණ මහමඟ අඬමින් සිටියදී පෞද්ගලික බස් රථයක රියැදුරකු දැක ඇය බේරාගෙන පොලිසියට බාර දී ඇත.සිද්ධියෙන් පසු පත්තරයේ පළවූ විවාහ දැන්වීමක් මාර්ගයෙන් කන්තලේ අග්බෝපුර ප්‍රදේශයේ පදිංචි තරුණියක් සමඟ සම්බන්ධ වී සිටි මෙම පුද්ගලයාගේ ඡායාරූපයක් මහ මඟ දමා ගිය දියණියගේ කතාවත් සමඟ පුවත්පතක පළ වී තිබෙනු දැක කන්තලේ තරුණිය ඡායාරූපයේ සිටින්නේ මෙම පුද්ගලයාම බව දැන කන්තලේ පොලිසියට දැනුම් දීමෙන් පසු සිද්ධියේ සුල මුල හෙළි වී ඇත.සති අන්ත පුවත්පත්වල පළවන මංගල දැන්වීමෙහි “වරදට සමාව දෙන අයෙකු” සොයන තරුණියන්ගේ ලිපිනයන් ලබාගෙන පසුව දුරකථනයෙන් කතා කොට යමක් කමක් ඇති පවුල්වලට සම්බන්ධ වී ඔවුන්ගේ දේපොළ රන් බඩු, සියල්ල විනාශ කොට ටික කලකින් එම ස්ථානයෙන් මාරුවීම මොහුගේ උපක්‍රමය වී තිබූ බව පරීක්ෂණ පවත්වන පොලිසිය කියයි.කන්තලේ කොට්ඨාස භාර ජේ. පො. අ නීල් හෙට්ටිආරච්චි මහතාගේ පූර්ණ අධීක්ෂණය යටතේ ස. පො. අ. තිස්ස ලාල් ද සිල්වා මහතාගේ මෙහෙයවීමෙන් මූලස්ථාන ප්‍ර. පො. ප නිමල් බණ්ඩාර, පො. ප. සමන් ගුණරත්න, අපරාධ විමර්ශන අංශයේ ස්ථානාධිපති පො. ප. ප්‍රියන්ත මහත්වරුන් ඇතුළු පෙලිස් විශේෂ කාර්යාංශයේ නිලධාරීහු මෙම මෙහෙයුමට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n11033111</link>
    <topic>විදුලි මීටරයට කම්බි කූරු ගසාරු. 321,849ක විදුලිය සොරාගෙන</topic>
    <author>සුරන්ජිත් පෙරේරා</author>
    <content>විදුලි මීටරයේ මනුවට කම්බි කූරු ගසා කැරකුම් තැටියේ ක්‍රියාකාරීත්වයට බාධා පමුණුවා රුපියල් 321,849 ක විදුලිය වංචා කළ නිවෙස් හිමියන් දෙදෙනකු ලංකා විදුලි පුද්ගලික සමාගමේ මොරටුව විමර්ශන ඒකකය මගින් ඊයේ (29) අත්අඩංගුවට ගෙන ඇත.ගල්කිස්ස පොලිසිය සමග සිදු කළ වැටලීමකදී අත්අඩංගුවට ගෙන ඇත්තේ නෙලුම්පුර රත්මලාන පදිංචි රීටා පොලිරීඩා නැමැති කාන්තාවක සහ දුම්රිය පළ පාර අඟුලාන මොරටුව පදිංචි රාමන් චන්ද්‍රසේකරන් නැමැති අයෙකි.ඉහත වරද සිදු කරමින් කාන්තාවක විසින් රුපියල් 80580 විදුලිය වංචා කර ඇති අතර අනෙක් තැනැත්තා රුපියල් 241269 විදුලිය වංචා කිරීම සම්බන්ධයෙන් ඊයේ අධිකරණයට ඉදිරිපත් කිරීමට නියමිතව තිබුණි.මොරටුව පුද්ගලික විදුලි සමාගමේ විමර්ශන ඒකකයේ නිලධාරී ධර්මසිරි නන්දසිරි මහතා සහ ගල්කිස්ස පොලිසියේ පො. සැ. 5723 කේ. වාමදේවන් යන මහත්වරු වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n11033112</link>
    <topic>සිද්ධියට අදාළ වෑන් රථයබලපිටියෙන් කොල්ල කෑ එකක්</topic>
    <author>ගම්පහ සංචාරක නිමල් ජයසිංහ</author>
    <content>පසුගිය 13 දා නුවර පාරේ කොකිස් කඩේ හන්දියෙදී පුද්ගලයන් තිදෙනකු මරණයට පත්වූ මාරක රිය අනතුරට අදාළ වෑන් රථය ධාවනය කළ රියදුරු බන්ධනාගාරයේ සිට පෙරේදා (28) නැවත ගම්පහ අධිකරණයට ඉදිරිපත් කර තිබුණි.පැමිණිල්ල වෙනුවෙන් අධිකරණයට කරුණු දැක්වූ ගම්පහ පොලිසියේ රථ වාහන අංශයේ ස්ථානාධිපතිවරයා මෙම මාරක රිය අනතුරට අදාළ වූ වෑන් රථය 2002 වර්ෂයේදී බලපිටිය ප්‍රදේශයේදී කොල්ල කන ලද වාහනයක් බවට හෙළිවී ඇති බවත් ඒ පිළිබඳ නඩුව බලපිටිය මහේස්ත්‍රාත් අධිකරණයේ විභාග වන බවත් මෙම වෑන් රථය අහුන්ගල්ල පොලිසියට ඉදිරිපත් කරන ලෙස ඉල්ලීමක් ඇති බවද පැවසීය.විත්තියේ නීතිඥ මානෙල් වික්‍රමනායක මහත්මිය කරුණු දක්වමින් සැකකරු මෙම වාහනය මිලදී ගත් එකක් බවත් 2007 සිට විවෘත පත්‍රිකා යටතේ එය භාවිත කොට ඇති බවත් ඇප ලබා දෙන ලෙසත් ඉල්ලා සිටියාය.මේ අවස්ථාවේදී ඇප ලබාදිය නොහැකි බවත් වාහනයේ අංක සම්බන්ධ ගැටලුවක් ඇති බවත් බලපිටිය උසාවියේ හඳුනාගැනීමේ පෙරෙට්ටුවට සැකකරු ඉදිරිපත් කරන ලෙස ඉල්ලා ඇති බැවින් ඉන් අනතුරුව ඇප ලබාදීම ගැන විමසීමක් කරන ලෙසත් විත්ති පාර්ශවයේ නීතිඥවරියට ගම්පහ අතිරේක මහේස්ත්‍රාත් ඉන්දික අත්තනායක මහතා දන්වා සිටියේය.සැකකරුගේ විදේශ ගමන් බලපත්‍රය සහ පුද්ගලයන් ලියාපදිංචි කිරීමේ හැඳුනුම්පත අධිකරණය භාරයේ රඳවන ලෙසත් සැකකරු බලපිටිය මහේස්ත්‍රාත් අධිකරණයට ආවරණය කර ඉදිරිපත් කරන ලෙස බන්ධනාගාර නිලධාරීන්ටද නියෝග කෙළේය. විමර්ශන කටයුතු අවසන්වූ පසු ඇප ලබාදීම ගැන සලකා බලන බවද දැන්වීය. නැවත විමසීම අප්‍රේල් 04 දිනට කල් තබන ලදී. මෙම රිය අනතුරින් යතුරු පැදියක ගමන් කල විවාහක තරුණ වියේ පුද්ගලයින් තිදෙනකු මිය ගොස් තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=n11033113</link>
    <topic>හෙරොයින් ළඟ තබාගෙන මාට්ටු</topic>
    <author>මහරගම විශේෂ - වේහැල්ලේ පියතිලක</author>
    <content>කොට්ටාව පොලිසියට ලැබුණු තොරතුරක් අනුව කරන ලද වැටලීමකදී කොට්ටාව මහල්වරාවේදී හෙරොයින් ග්‍රෑ. 1,400 ක් සමග සැකකරුවෙක් අත්අඩංගුවට ගැනීමට කොට්ටාව පොලිසියේ ප්‍රජා පොලිස් අංශයේ ස්ථානාධිපති උ. පො. පරීක්ෂක ගලගෙදර මහතා සමත් විය.අත්අඩංගුවට ගැනීමේදී සැකකරු හෙරොයින් අලෙවි කිරීම සඳහා පැකට් වලට අසුරා තිබී ඇත.මෙම සැකකරුට කුඩු ලබා දෙන මෙම කුඩු ජාලයේ මහ මොලකරු දිවයිනේ කිසියම් සිරගෙදරක සිටින බවට සැකකරුගේ පාපොච්චාරණයෙන් හෙළිදරව් වී ඇත.දිගු කලක් තිස්සේ මෙම සැකකරු කොට්ටාව පන්නිපිටිය මොරකැටිය යන ප්‍රදේශවල කුඩු ජාවාරම කර ඇති බවට තොරතුරු හෙළිවී ඇත.සැකකරු හෝමාගම මහේස්ත්‍රාත්වරයා වෙත ඉදිරිපත් කරන ලදුව ඔහු රක්ෂිත බන්ධනාගාර ගත කර ඇත. කොට්ටාව වැඩබලන පොලිස් ස්ථානාධිපති උ. පො. ප. සිරිල් මහතාගේ උපදෙස් මත කොට්ටාව පොලිසිය වැඩිදුර පරීක්ෂණ පවත්වයි.මෙම වැටලීම සඳහා පො. කො. 60227 රත්නායක, 73055 සම්පත් 81590 කුමාර හා 87079 සමන් යන අයද සහභාගි වූහ.අත්අඩංගුවට ගත් හෙරොයින් වල වටිනාකම රු. 10000 පමණ වෙතැයි පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=r1103311</link>
    <topic>සුනාමියෙන් විපතට පත්ජපන් ජාතිකයන්ට ආධාර</topic>
    <author>නිට්ටඹුව සමූහජෙනට් ජයසිංහ</author>
    <content>ජපානයේ සිදුවූ සුනාමි ව්‍යසනයෙන් විපතට පත් වූ ජපන් ජාතිකයන්ට ආධාර පිණිස ගම්පහ – ජාත්‍යන්තර සාම විහාරාධිපති තලංතල්ලේ සෝමසිරි හිමියන්ගේ උපදෙස් මත අදාළ විහාරවාසී භික්‍ෂුන් වහන්සේ පසුගිය පුන් පොහෝ දින විහාරස්ථානයට පැමිණි දායක දායිකාවන්ගේ අනුග්‍රහයෙන් රුපියල් 50,000කට අධික මුදලක් රැස්කරන ලදී.ජපානයේ යූ මොන්ජි විශ්වවිද්‍යාලයේ කථිකාචාරිණී සහ නගනූ ලංකා සංස්කෘතික, අධ්‍යාපන හා සමාජ සේවා සංගමයේ ප්‍රධාන ලේකම් යෙමිදො මයෙදා, කැලණිය විශ්ව විද්‍යාලයේ ජපන් භාෂාව පිළිබඳ කථිකාචාර්ය කුනි ඕ, අවනුමා සහ කැලණිය විශ්ව විද්‍යාලයේ කථිකාචාර්ය හෙයිකොකත්සුමා යන ජපන් දූත පිරිසට සාම විහාරස්ථානයේදී එම මුදල් දුන්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=r1103312</link>
    <topic>මුනිදාස කුමාරතුංග ජන කෞතුකාගාරයකැලෑවෙන් වැසිලා</topic>
    <author>තිහගොඩ විශේෂ – කැලුම් බෝධිමාන</author>
    <content>ශ්‍රී ලාංකීය සාහිත්‍ය වංශ කථාවේ අපූර්වතම සාහිත්‍යවේදියකු ලෙස සලකන කුමාරතුංග මුනිදාස සූරින් නමින් දික්වැල්ල ප්‍රදේශයේ ඉදිවූ ජන කෞතුකාගාරය අද වනවිට කැලෑවෙන් වැසී ගොස් ජරාජීර්ණ තත්ත්වයට පත්ව තිබේ.මේ වනවිටත් ගොඩනැගිල්ලේ බොහෝ කොටස් කැලෑවෙන් වැසී ගොස් ඇත. විශේෂයෙන් දෙමහල් ගොඩනැඟිල්ලක් වශයෙන් ඉදිකරනු ලැබූ ගොඩනැඟිල්ල පවා අද වනවිට එක් වහලක් බවට පත්වී තිබේ. තවමත් එහි ඉදිකිරීම් පවා අතරමඟ නතර කොට දමා ඇත.දැනට, ඉදිකරනු ලැබූ ගොඩනැඟිලිවල පවා කිසිදු ප්‍රමිතියක් දැක ගැනීමට නොහැක.ගොඩනැගිල්ල ඉදිකළ ගඩොල් පවා අද වනවිටත් දියවී ගොස් ඇති අයුරුද දැකගත හැකිය. වසර ගණනකින් මේ ගොඩනැගිල්ල සම්බන්ධව කිසිදු බලධාරියකුගේ අවධානයට ලක්වී නොමැත.මේ සම්බන්ධව අදහස් දැක්වූ ඩී. ඒ. ගාමිණී මහතා (විදුහල්පතිවරයෙක්), මේ රටේ පහළ වූ සුවිශේෂී සාහිත්‍යකරුවෙක් වූ කුමාරතුංග මුනිදාස පඬිවරයාණන් වෙනුවෙන් මෙවැනි දෙයක් හෝ කිරීමට හැකියාවක් නැතෙයි කියන්නේ ජාතියේ අභාග්‍යයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=r1103313</link>
    <topic>උඩුගම වතු නිවෙසකඅන්ධ අසරණ යුවළක්</topic>
    <author>බද්දෙගම විශේෂ – කැලුම් සුදර්ශන විතානගේ</author>
    <content>කිසිවකුගේ හව්හරණක් නොමැති, දෙනෙත් නොපෙනෙන අන්ධ වයෝවෘද්ධ විවාහක යුවළක් නාගොඩ ප්‍රාදේශීය ලේකම් කොට්ඨාසයේ උඩුගම දකුණ පෞද්ගලික වත්තක ඇති වතු නිවෙසක වාසය කරති.ආරුමුගම් ෂන්මුගම් (73) වෙම්බලි නාගම්මා (63) යන විවාහක දරුවන් නොමැති මේ යුවළ වතු නිවාසවල වෙසෙන අසල්වැසියන්ගේ උදව් උපකාර මත ජීවත්වන බවත් ජීවත්වීමට රජයෙන් ලබාදෙන සමෘද්ධි කාඩ්පත් හෝ වෙනත් මහජන ආධාර මුදලක් ලබා ගැනීමට අවශ්‍ය කටයුතු සිදුකරදෙන ලෙසද ඔව්හු ඉල්ලා සිටිති.උඩුගම දකුණ ප්‍රදේශයේ ඇති මේ පෞද්ගලික වත්තෙහි ද්‍රවිඩ කම්කරු පවුල් විශාල ප්‍රමාණයක් ඇති බවත් ඇස්වල රෝග ඇති, අංශභාගය රෝගවලට ලක්වූ පවුල් රැසක් මෙහි වාසය කරති.මොවුන්ගේ නොදැනුවත්කම හේතුවෙන් රජයෙන් ලැබෙන වරප්‍රසාදවත් ඔවුන්ට ලබා ගැනීමට නොහැකි වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=r1103314</link>
    <topic>ගාල්ල දිස්ත්‍රික්කයටනව කුරුඳු ප්‍රභේද දෙකක්</topic>
    <author>නන්දසිරි වැලිගමගේ - ගාල්ල දිසා සමූහ</author>
    <content>අපනයන කෘෂිකර්ම සංවර්ධන දෙපාර්තමේන්තුව මඟින් අලුතින්ම හඳුන්වා දුන් කුරුඳු ප්‍රභේද දෙකවන ශ්‍රී විජය හා ශ්‍රී ගැමුණු ප්‍රභේද ගාල්ල දිස්ත්‍රික්කයට හඳුන්වාදීම පසුගියදා සිදුකෙරිණි.දකුණු පළාත් ප්‍රධාන ඇමැති ෂාන් විජයලාල් ද සිල්වා මහතාගේ ප්‍රධානත්වයෙන් ඇල්පිටියේදී මෙම හඳුන්වාදීම සිදුකෙරුණු අතර පැමිණ සිටි කුරුඳු වගා කරුවන්ට නොමිලේ නව ප්‍රබේදවල පැළ බෙදා දෙනු ලැබිණි.නව කුරුඳු ප්‍රභේද මාතර ලෙල්ලුපිටිය පිහිටි කුරුඳු පර්යේෂණ ආයතනය මඟින් එහි ස්ථානාධිපති කේ. ජී. ජී. විජේසිංහ මහතා විසින් සොයා ගනු ලැබ තිබිණ.මේ සම්බන්ධයෙන් කරුණු දැක්වූ විජේසිංහ මහතා පවසා සිටියේ වසර දහඅටක් තිස්සේ කළ පර්යේෂණයක ප්‍රතිඵලයක් ලෙසට නව කුරුඳු ප්‍රභේදය හඳුන්වා දීමට හැකිවී යයි කීය.මෙම නව ප්‍රභේද තෙත් කලාපයේ හා අතරමැදි කලාපවල වඩාත් හොඳින් වගාකළ හැකිය.සම්ප්‍රදායික කුරුඳු වගාවකින් අක්කරයකින් ලබාගත හැකි කුරුඳු ප්‍රමාණය කිලෝ 200 - 300 වන නමුත් ශ්‍රී විජය ප්‍රභේදයන් කරුඳු හෙක්ටයාර් එකකින් කුරුඳු කිලෝ 1300 ලබාගත හැකියි.ශ්‍රී ගැමුණු ප්‍රභේදයෙන් ලබාගත හැකිවන්නේ කිලෝ 1100 - 1200 ක් පමණක් වුවද මෙම ප්‍රභේදය වඩාත් ගුණාත්මක බැවින් ඉහළ මට්ටමක පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=r1103315</link>
    <topic>හම්බන්තොට-බුන්දල ලුණු ලේවා ඉඩම්වල පොල් වගා ව්‍යාපෘති</topic>
    <author>බන්ධුල ගුණසේකර ධම්මිකා වෙලේගොඩ</author>
    <content>හම්බන්තොට දිස්ත්‍රික්කයේ පොල් වගා කටයුතු නැංවීමට පුළුල් වැඩපිළිවෙළක් ක්‍රියාත්මක කෙරේ.සත්ත්ව නිෂ්පාදන හා සෞඛ්‍ය දෙපාර්තමේන්තුවේ රිදියගම සහ වීරවිල ගොවිපොළවල මේ සඳහා අවශ්‍ය සැලසුම් සකස් කර තිබේ.මේ අනුව ලංකා ලුණු සමාගමේ මහ ලුණු ලේවායේ ඉඩම් සහ බුන්දල ලේවාය සතු ඉඩම්වල පොල් වගා කටයුතු ක්‍රියාත්මක කිරීමට නියමිතය.කථානායක චමල් රාජපක්ෂ මහතාගේ සංකල්පයක් මත මෙම වැඩසටහන ක්‍රියාත්මක කෙරේ.පොල් සංවර්ධන අධිකාරිය, පොල් වගා කිරීමේ මණ්ඩලය හා පොල් පර්යේෂණායතනය යන ආයතන මෙම වැඩසටහන සාර්ථක කර ගැනීම සඳහා අවශ්‍ය අනුග්‍රහය ලබාදී ඇත.මේ සඳහා වූ ප්‍රතිපාදන පොල් සංවර්ධන අමාත්‍යාංශය මඟින් සැපයේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=s1103311</link>
    <topic>ඉන්දියාව අවසන් තරගයට</topic>
    <author/>
    <content>මොහාලි හි පංජාබ් ක්‍රීඩාංගණයේදී ඊයේ (30) නිමාවට පත් වූ ලෝක කුසලාන ක්‍රිකට් තරගමාලාවේ දෙවන අවසන් පූර්ව තරගයේදී පාකිස්තානය පරදවා ලකුණු 29 ක තියුණු ජයක් ලැබූ ඉන්දියාව අවසන් මහා තරගයට සුදුසුකම් ලැබීය.ජයග්‍රාහී ලකුණු 261 ක ඉලක්කයක් හඹා ගිය පාකිස්තානය ඕවර 49.5 කදී සියලු දෙනා දැවී රැස්කර ගනු ලැබුවේ ලකුණු 231 කි.ආරම්භක පිතිකරු යුගලය වූ කමරන් අක්මාල් හා මොහොමඩ් හෆීස්ට හොඳ සබඳතාවක් ගොඩනඟා ගැනීමට සහීර් ඛාන් ඉඩ නුදුන් අතර ලකුණු 19 ක් ලබා සිටියදී යුවරාජ් සිං ට උඩපන්දුවක් ලබා දීමෙන් කමරන් අක්මාල් දැවී ගියේය. මොහොමඩ් හෆීස් ලකුණු 43 ක් ලබා සිටියදී මුනාෆ් පටේල්ගේ පන්දුවකට දෝනිගේ අතට උඩපන්දුවක් ලබා දී දැවී ගිය අතර ලකුණු 30 ක් ලබා සිටියදී අසාද් සාෆික් දවා ගැනීමට යුවරාජ් සිං සමත් විය.යුනුෂ් ඛාන් ලකුණු 13 ක් ලබා සිටියදී යුවරාජ් සිංගේ පන්දුවකට රයිනා අතට උඩපන්දුවක් ලබා දී දැවී ගියේය. උමාර් අක්මාල් ලකුණු 29 ක් ලබා සිටියදී හර්බජන් සිංගේ පන්දුවකට දැවී ගිය අතර අබ්දුල් රසාක් ලකුණු 3 කට දවාගැනීමට මුනාෆ් පටෙල් සමත් විය.සහීඩ් අෆ්රිඩි ලකුණු 19 ක් ලබා සිටියදී හර්බජන් සිංගේ පන්දුවකට ෂෙවාග් අතට උඩ පන්දුවක් ලබා දී දැවී ගිය අතර වහාබ් රියාස් ලකුණු 8 කට ද උමාල් ගුල් ලකුණු 2 කට ද දවාගැනීමට අශීශ් නෙහ්රා සමත් විය.ලකුණු 56 ක් ලබා සිටි මිස්බා උල් හක් සහීර් ඛාන්ගේ පන්දුවකට විරාත් කෝලි අතට උඩපන්දුවක් ලබා දෙමින් දැවී ගියේ පාකිස්තානයේ සියලු බලාපොරොත්තු බිඳ දමමිනි.කාසියේ වාසිය දිනූ ඉන්දීය නායක මහේන්ද්‍ර සිං දෝනි පළමුව පන්දුවට පහර දීමට තීරණය කළ අතර ඕවර 50 තුළදී කඩුලු 9 ක් දැවී ලකුණු 260 ක් රැස්කර ගනු ලැබීය.ඉන්දීය සුපිරි පිතිකරු සචින් තෙන්ඩුල්කාර් හා විරේන්ද්‍ර ෂෙවාග් ආරම්භක පිතිකරු යුගලය ලෙස පිටියට පිවිසි අතර ලකුණු 38 ක් ලබා සිටියදී ෂෙවාග් වහාබ් රියාස් ගේ පන්දුවකට කඩුල්ල මුවා කිරීමේ වරදට හසුවී පළමු කඩුල්ල සේ දැවී ගියේය.තෙන්ඩුල්කාර් හා එක්වූ ගෞතම් ගාම්භීර් ලකුණු 27 කට දැවී ගියේ මොහොමඩ් හෆීස්ගේ පන්දුවකට කඩුලු රකින ක්‍රීඩක ස්ටම්ප් කිරීමකට හසුකර ගැනීමෙනි. තෙවන කඩුල්ල සේ විරාත් කෝලි වහාබ් රියාස්ගේ පන්දුවකට උමාර් අක්මාල් අතට උඩපන්දුවක් දීමෙන් දැවී ගියේ ලකුණු 9 ක් ලබා සිටියදීය. වහාබ් රියාස් නැවත ක්‍රියාත්මක වීමෙන් යුවරාජ් සිං ලකුණු නොලබාම පිටියෙන් ඉවත් කරනු ලැබීය. ඒ සිව්වන කඩුල්ල වෙනුවෙනි.සුපිරි පිතිකරු සචින් තෙන්ඩුල්කාර් ලකුණු 85 ක් ලබා සිටියදී සයීඩ් අජ්මාල් ගේ පන්දුවකට සහීඩ් අෆ්රිඩි අතට උඩ පන්දුවක් ලබා දීමෙන් දැවී ගියේය. ඒ පස්වැනි කඩුල්ල ලෙසය. මහේන්ද්‍ර සිං දෝනි ලකුණු 25 ක් ලබා සිටියදී කඩුල්ල මුවා කිරීමේ වරදට හසුකර ගැනීමට වහාබ් රියාස් සමත් වූ අතර හර්බජන් සිං ලකුණු 12 ක් ලබා සිටියදී ස්ටම්ප් කිරීමකට හසුකර ගැනීමට කමරන් අක්මාල්ට හැකි වූයේ සයීඩ් අජ්මාල්ගේ පන්දුවක් හමුවේය. ඒ හත්වෙනි කඩුල්ල වශයෙනි.සහීර් ඛාන් ලකුණු 9 ක් ලබා සිටියදී වහාබ් රියාස්ගේ පන්දුවකට කමරන් අක්මාල් අතට උඩ පන්දුවක් ලබා දෙමින් අටවෙනි කඩුල්ල සේ දැවී ගිය අතර අශීෂ් නෙහ්රා දුවද්දී දැවී ගියේ ලකුණු 1 ක් ලබා සිටියදීය.සුරේෂ් රයිනා නොදැවී ලකුණු 36 ක් ද රැස්කළේය.දක්‍ෂ පන්දු යැවීමක නිරත වූ වහාබ් රියාස් ලකුණු 46 කට කඩුලු 5 ක් ද, සයීඩ් අජ්මාල් ලකුණු 44 කට කඩුලු 2 ක් ද, මොහොමඩ් හෆීස් ලකුණු 34 කට කඩුලු 1 ක් ද දවා ගත්හ.තරගයේ වීරයා සම්මානය සචින් තෙන්ඩුල්කාර්ට හිමිවිය.ඉන්දියාව කඩුලු 9 ක් දැවී (ඕවර 50) 260 - සචින් තෙන්ඩුල්කාර් 85, විරේන්ද්‍ර ෂෙවාග් 38, සුරේෂ් රයිනා නොදැවී 36, ගෞතම් ගම්භීර් 27, මහේන්ද්‍ර සිං දෝනි 25(වහාබ් රියාස් 46/5, සයිඩ් අජ්මාල් 44/2, මොහොමඩ් හෆීස් 34/1)පාකිස්තානය සියලු දෙනා දැවී (ඕවර 49.5) 231 - මිස්බා උල් හක් 56, මොහොමඩ් හෆීස් 43, අසාද් සාෆික් 30, උමාර් අක්මාල් 29, (සහීර් ඛාන් 58/2, අශීශ් නෙහ්රා 33/2, මුනාෆ් පටෙල් 40/2, හර්බජන් සිං 43/2, යුවරාජ් සිං 57/2).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=s1103312</link>
    <topic>අවසන් තරගයට ශ්‍රී ලංකා පිල මුම්බායි යයි</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියේ අවසන් මහා තරගයට සහභාගි වීමට නියමිත ශ්‍රී ලංකා ක්‍රිකට් පිල ඊයේ පෙරවරු 10.00 ට පමණ මුම්බායි බලා පිටත් විය. ශ්‍රී ලංකා ක්‍රීඩකයෝ ඊයේ සවස පුහුණුවීම් කටයුතු ආරම්භ කළ බව ශ්‍රී ලංකා කණ්ඩායමේ කළමනාකාරීත්වය සඳහන් කළේය.නවසීලන්ත ක්‍රිකට් පිල කඩුලු 5 කින් පැරදවු ශ්‍රී ලංකාව අවසන් මහා තරගයට සුදුසුකම් ලබා ගත් අතර අප්‍රේල් 2 වැනිදා පැවැත්වෙන එම තීරණාත්මක තරගයට දැන් සූදානම් වේ. අවසන් තරගය පැවැත්වෙන මුම්බායි වැන්කඩේ ක්‍රීඩාංගණයේදී ශ්‍රී ලංකා පිල මූලික වටයේ තරගයකට සහභාගි වී ජය ලබාගැනීම මානසික වශයෙන් යම් ස්ථාවරයක් ලැබීමට හේතුවකි.මේ අතර ආබාධයකට ලක්ව ඇති මුත්තයියා මුරලිදරන් හා ඇන්ජලෝ මැතිව්ස් වෙනුවට සුරාජ් රන්දීව් හා චමින්ද වාස් එක්කර ගැනීමට සූදානමක් ඇතැයි වාර්තාවේ. මේ ක්‍රීඩකයන් දෙදෙනා අවශ්‍ය වුවහොත් මුම්බායි වෙත කැඳවීමට බලාපොරොත්තුවක් තිබෙන බව ආරංචි මාර්ග සඳහන් කළේය. මුරලිදරන්ගේ අවසන් ලෝක කුසලාන තරගාවලිය මෙය වන අතර අප්‍රේල් 2 දා ඔහුගේ අවසන් එක්දින තරගය ද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=s1103313</link>
    <topic>ලෝක කුසලාන ක්‍රිකට් තරගාවලිය</topic>
    <author>විජයානී එදිරිසිංහ</author>
    <content>ලෝක කුසලාන ක්‍රිකට් තරඟාවලියේ මෙරට තරඟ පැවැති කාලය තුළ රජය ක්‍රියාත්මක කළ ආරක්ෂක වැඩපිළිවෙලට ජාත්‍යන්තර රටවල් ගණනාවක් ප්‍රශංසාව පළ කර තිබේ.ජනාධිපති මහින්ද රාජපක්ෂ මහතාගේ උපදෙස් මත ආරක්ෂක ලේකම් ගෝඨාභය රාජපක්ෂ මහතාගේ අධීක්ෂණය යටතේ පොලිසිය හමුදාවේද සහාය ඇතිව පුළුල් ආරක්ෂක වැඩ පිළිවෙලක් ක්‍රියාත්මක කර තිබිණි. පොලීසිය සහ හමුදාව එම ආරක්ෂක වැඩ පිළිවෙළ ක්‍රියාත්මක කරගෙන යන අතරතුර ජාත්‍යන්තර පොලීසිය සහ තවත් ආරක්ෂක අංශ ගණනාවක් ඔවුන්ගේ පිරිස් යොදා ආරක්ෂක කටයුතු නිරීක්ෂණය කළහ.මෙරට තරඟ 11ක් පැවැත්විණි.එම තරඟ ආරම්භ වීමටත් පෙර සිටම ආරක්ෂක කටයුතු වෙනුවෙන් කැප වූ පොලීසියේ හා හමුදාවේ සියලුම නිලධාරින්ට ක්‍රිකට් පාලක මණ්ඩලය ප්‍රශංසා කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=s1103314</link>
    <topic>ඩී. එස්. සේනානායක විදුහලටකඩුලු 2ක ජයක්</topic>
    <author>ෆවුස් මොහොමඩ්</author>
    <content>හේෂාන් පෙරේරාගේ විශිෂ්ට පන්දු යැවීමත් සවීන් සිරිල්ගේ සුපිරි පිතිහරඹයත් හේතුවෙන් මහානාම විදුහල සමග පැවැති වාර්ෂික එක්දින ක්‍රිකට් තරගයෙන් කඩුලු 2 ක ජයක් අත්කර ගැනීමට ඩී. එස්. සේනානායක විදුහල සමත් විය. පළමුව පන්දුවට පහර දුන් මහානාම විදුහල් පිලේ ඩිල්ෂාන් රුසිරු හා චතුර වන්නිආරච්චි අර්ධ ශතක රැස් කරමින් සිය පිලට අනගි දායකත්වයක් සැපයුවද සෙසු පිතිකරුවන් අසාර්ථක වීමෙන් මහානාම විදුහල් ඉනිම ලකුණු 191 කට සීමා විය. මහානාම ඉනිමට වැඩිම හානියක් කළ පන්දු යවන්නා වූ හේෂාන් පෙරේරා ලකුණු 25 කට කඩුලු 6 ක් දවාලීමට සමත් විය. පිළිතුරු ඉනිම ක්‍රීඩා කළ ඩී. එස්. සේනානායක විදුහල් පිල 45 වැනි ඕවරයේදී ජයග්‍රහණය අත් කර ගත්තේය. සවීන් සිරිල් ලකුණු 53 ක් රැස් කරමින් සිය කණ්ඩායමේ ජයග්‍රහණය සඳහා මං විවර කළේය.මහානාම විදුහල – 191 (ඕවර 48.5) ඩිල්ෂාන් රුසිරු 71, චතුර වන්නිආරච්චි 54 (හේෂාන් පෙරේරා 25 / 6)ඩී. එස්. සේනානායක විදුහල – 192 / 8 (ඕවර 44.3) සවින් සිරිල් 53, ලසිත් අබේරත්න 33, අකිල වීරසිංහ නොදැවී 25 ..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=s1103315</link>
    <topic>ක්‍රිකට් උණුසුම උතුරු නැගෙනහිරත්</topic>
    <author>ෆවුස් මොහොමඩ්</author>
    <content>ත්‍රස්තවාදී ගැටුම් නිමාවට පත්වීමෙන් පසුව ප්‍රථම වරට උතුරු නැගෙනහිර ක්‍රීඩා ලෝලීන්ට නිදහසේ ලෝක කුසලාන ක්‍රිකට් තරග මාලාවක අසිරිය විඳ ගැනීමට මෙවර අවස්ථාව උදාවිය.ඒ සඳහා අත්වැලක් සපයමින් ස්වාධීන රූපවාහිනී සේවයේ ‘වසන්දම්’ තුළින් උතුරු නැගෙනහිර පළාත්වල දමිළ ක්‍රීඩා ලෝලීන්ට මෙවර ලෝක කුසලාන විස්තර ක්‍රිකට් තරගාවලියේ විස්තර විචාර විකාශය කිරීමට කටයුතු යොදා තිබිණි.ඒ වැඩසටහන තුළින් පාර්ලිමේන්තු මන්ත්‍රී ඒ. එච්. එම්. අස්වර් මහතා ගෙන එන ක්‍රිකට් විචාරය අතිශය ජනාදරයට පාත්‍ර වී තිබේ.උතුරු නැගෙනහිර පමණක් නොව දකුණු ඉන්දියාවේ දමිළ ක්‍රීඩා ලෝලීන් අතර ද අස්වර් මහතාගේ ක්‍රිකට් විස්තර විචාරය ඉමහත් ජනපි‍්‍රයත්වයට පත්වී ඇතැයි වාර්තා වේ.ජනපති මහින්ද රාජපක්‍ෂ මහතාගේ අභිලාෂය මුදුන්පත් කරමින් ජාතීන් අතර සුහදතාව වර්ධනය කරමින් එකමුතුකම වැඩි දියුණුවීමට මෙම දමිළ විස්තර විචාරය කදිම අත්වැලක් සපයන බව අස්වර් මහතා ‘දිනමිණ’ ට ප්‍රකාශ කළේ ය.මුත්තයියා මුරලිදරන් වැනි ලෝක පූජිත ක්‍රිකට් ක්‍රීඩකයන් යාපනයෙන් ද බිහි විය යුතු බවත්, යාපනයේ අංග සම්පූර්ණ ක්‍රිකට් ක්‍රීඩාංගණයක් ඉදිකළ යුතු බවත් ජනපතිතුමා තමාට පැවසූ බව ද අස්වර් මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=s1103316</link>
    <topic>ජනසතු සේවා කැරම් කාන්තා සූරතාව ඉංජිනේරු සංස්ථාවට</topic>
    <author>ජගත් ගුණවර්ධන</author>
    <content>ජනසතු සේවා කැරම් සංගමය මෙහෙය වූ අන්තර් සමාජ කැරම් තරගාවලියේ ඒ ඛාණ්ඩයේ පිරිමි සුරතාව ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයද කාන්තා සූරතාව රාජ්‍ය ඉංජිනේරු සංස්ථාවද දිනාගත්හ.ජනසතු සේවා ආයතන, සංස්ථා, ව්‍යවස්ථාපිත මණ්ඩල හා රාජ්‍ය බැංකු වැනි ආයතන 22ක ක්‍රීඩක ක්‍රීඩිකාවන් 250 කට අධික පිරිසක් සහභාගි වූ මේ තරගාවලිය පසුගියදා ශ්‍රී ලංකා කැරම් සම්මේලන මූලස්ථානයේදී පවත්වන ලදී.තරග ප්‍රතිඵලපිරිමි “ඒ” කාණ්ඩයසූරතාව - එච්. ඩබ්ලිව්. ලලිත් කුමාර, ආර්. ඒ. එස්. එච්. රණසිංහ, මාලක අන්ද්‍රාදි, ප්‍රසංග කැලුම් (ඉංජිනේරුමය කාර්යයන් පිළිබඳ මධ්‍යම උපදේශක කාර්යංශය)අනුසූරතාව - බී. එම්. එම්. ජේ. දොරබාවිල, ඩී. ආර්. කුමාර, ප්‍රභාත් ඉන්ද්‍රජිත්, ජී. එස්. පෙරේරා (ජාතික ඉතිරි කිරීමේ බැංකුව)කාන්තා ඒ කාණ්ඩය සූරතාව - ඉනෝකා අතපත්තු, කල්‍යාණි අමරසිංහ (රාජ්‍ය ඉංජිනේරු සංස්ථාව)අනුසූරතාව - කේ. චම්පා කුමාරි, එච්. එම්. කේ. කේ. හේරත් (ලංකා ගමනා ගමන මණ්ඩලය)පිරිමි බී කාණ්ඩයසූරතාව - අයි. ඩී. බී. නයනසිරි, එන්. ඩී. පී. සී. ගුණවර්ධන, එම්. පී. මංගල, තිස්ස ධම්මික (ලේක්හවුස් ක්‍රීඩා සමාජය)අනුසූරතාව - ඩී. ජී. ජයසිංහ, යූ. ජී. ජයවීර, ජේ. ඒ. එල්. ජයකොඩි, කේ. ටී. පේ‍්‍රමචන්ද්‍ර (ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය)කාන්තා බී කාණ්ඩය සූරතාව - මොරින් ප්‍රනාන්දු, කේ. ඩී. ඒ. ආර්. උදය කුමාරි (ලංකා ඛනිජ තෙල් නීතිගත සංස්ථාව)අනුසූරතාව - චිත්‍රා ලියනගේ, ඩබ්ලිව්. එන්. තේනුවර (ලංකා බැංකුව)පිරිමි “සී” කාණ්ඩයසූරතාව - චමිත් පීරිස්, පී. සී. කුරුකුලසූරිය, එස්. එම්. එන්. කල්පගේ, හේමන්ත මිරැන්ඩෝ, (ලංකා බැංකුව)අනුසූරතාව - ඊ. ඩී. චමින්ද, ටී. පී. ප්‍රනාන්දු, ඊ. කේ. අතුල, වයි. සී. මඩපාත (ලේක්හවුස් ක්‍රීඩා සමාජය).</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=s1103317</link>
    <topic>ඉයන් බොතම් මාන්කුලම් සංචාරයක</topic>
    <author/>
    <content>උතුරු නැගෙනහිර පළාතේ ක්‍රීඩා සංකීර්ණයක් ඉදිකිරීමේ කටයුතු සොයා බැලීම සඳහා හිටපු එංගලන්ත ක්‍රීඩක ශ්‍රීමත් ඉයන් බොතම් පසුගියදා ශ්‍රී ලංකාවට පැමිණියේය.බොතම් මාන්කුලම් ප්‍රදේශයේ සංචාරයක නිරතවූ බව සංවිධායකයෝ නිවේදනයක් නිකුත් කරමින් ප්‍රකාශ කළහ.“යුද්ධයෙන් පීඩා විඳි උතුරු නැගෙනහිර ජනතාව වෙනුවෙන් ක්‍රීඩා සංකීර්ණයක් ඉදිකිරීමේ සැළසුම ගැන මම අතිශයින් සතුටට පත්වුණා” බොතම්ගේ ප්‍රකාශයක් උපුටා දක්වමින් එම නිවේදනයේ සටහන් කර තිබිණි.මේ ක්‍රීඩා සංකීර්ණය ඉදිකිරීම සුපිරි ක්‍රීඩක මුත්තයියා මුරලිදරන්ගේ The foundation of goodness සංවිධානයේ මූලිකත්වයෙන් ඇරැඹි ව්‍යාපෘතියකි. එම සංවිධානය උතුරු නැගෙනහිර දහස් සංඛ්‍යාත දරු දැරියන්ගේ සුබාසාධනය සඳහා ආරම්භ කෙරුණු එකකි.“මාන්කුලම් ප්‍රදේශයේ ක්‍රීඩා මධ්‍යස්ථානය ඉදිකිරීමට අප සූදානම් කර තිබෙනවා. මේ ඉදිවන ක්‍රීඩා සංකීර්ණය උතුරු නැගෙනහිර ඉදිකෙරෙන හොඳම පහසුකම්වලින් යුත් ක්‍රීඩා සංකීර්ණයක් වන බව මට විශ්වාසයි” මුරලිදරන් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=s1103318</link>
    <topic>ඉන්දියාව හා පාකිස්තානය තරගය නැරඹීමට පැමිණි පාකිස්තාන අගමැති</topic>
    <author/>
    <content>ලෝක කුසලාන ක්‍රිකට් තරග මාලාවේ ඉන්දියාව හා පාකිස්තානය අතර පැවැති දෙවන අවසන් පූර්ව තරගය නැරඹීමට ඉන්දීය අගමැති ආචාර්ය මන්මෝහන් සිං මහතාගේ ආරාධනයෙන් පැමිණි පාකිස්තාන අගමැති යුෂුෆ් රාසා ගිලානි මහතා තරගය ආරම්භවීමට පෙර ක්‍රීඩාලෝලීන්ට ආචාර දැක්වූ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=f1103311</link>
    <topic>ගමේ පාලනයනිර්මාණශීලී ක්‍රමවේදයකට</topic>
    <author>රාමන්</author>
    <content>අවසන් වූ පළාත් පාලන මැතිවරණයෙන් පසු ගමේ පාලනයට නව ප්‍රධානීන් පත්වෙලා. රටේ පාලන ව්‍යූහයේ පහළම දේශපාලන අධිකාරිය ලෙසයි, පළාත් පාලන ආයතන හැඳින්වෙන්නේ. ඉහළ දේශපාලන ආයතනවලට යෑමට සූදානම් වන අයට ගමේ පළාත් පාලන ආයතනය හොඳ පුහුණූ මධ්‍යස්ථානයක්. පළාත් පාලනයෙහි ඉහළට එන නායකයන් හොඳ පන්නරයක් ලැබූ අත්දැකීමක් ඇති නායකයන් ලෙසයි සැලකෙන්නේ.පසුගිය පළාත් පාලන මැතිවරණයෙන් ද සුවිශේෂී ජයග්‍රහණයක් ලැබීමට එක්සත් ජනතා නිදහස් සන්ධානය සමත් වුණා. මේ නිසා ආණ්ඩු පක්ෂය සන්ධානය යටතට පත් වූ පළාත් පාලන ආයතන ගණන 213ක් වෙනවා. විපක්ෂයේ ආයතන 23ක බලය හිමි වුණා. ඉන් එක්සත් ජාතික පක්ෂයට හිමි වී තිබෙන්නේ අයතන 9ක් පමණයි. මින් පැහැදිලි වන්නේ සම්පූර්ණයෙන් ම වාගේ ගමේ පාලනය අත්පත් කරගෙන සිටින්නේ පාලක එක්සත් ජනතා නිදහස් සන්ධානය බවයි.1991 වසරින් පසු පැරණි ගම් සභා නගර සභා හා සුළු නගර සභා ක්‍රමය අහෝසි වීමත් සමඟම ස්ථිරවම වාගේ ගමේ පාලනය හිමි වූයේ දේශපාලන පක්ෂවලට. සමහර තැන්වල ස්වාධීනව කොට්ඨාස මට්ටමින් තරග කළ නියෝජිතයන්ට සභාපති තනතුරු දක්වා පැමිණීමට තිබූ ඉඩ මේ නිසා ඇහිරුණා. මේ නිසා 1991 පසු පැහැදිලිවම ගමේ පාලනය බෙදුණේ දේශපාලන පක්ෂ වශයෙන්. එතැන් සිට බලයේ සිටින ආණ්ඩුවටම පළාත් පාලන බලය හිමි වීම සාමාන්‍ය දේශපාලන සංසිද්ධියක්.මෙවර පාලක එක්සත් ජනතා නිදහස් සන්ධානයට ලැබී තිබෙන්නේ ඡන්දය පැවැති ආයතනවලින් අති බහුතරයක බලයක්. මීට ප්‍රධාන හේතු දෙකක් බලපා තිබෙන බව පෙනෙනවා. ප්‍රධාන ම හේතුව ජනාධිපති මහින්ද රාජපක්‍ෂ මහතාගේ නායකත්වය හා එතුමා කෙරෙහි ජනතාව දක්වන පක්ෂපාතිත්වය. එසේ ම විශ්වාසය. දෙවැන්න පසුගිය පස් වසර තුළ වත්මන් රජයෙන් ගමට සිදු වූ සංවර්ධනය. නැතිනම් ගම ඉලක්ක කරගත් සංවර්ධනය. පළාත් පාලන ආයතනවල ක්‍රියාකාරීන්ගෙන් ගමට සිදු වන සේවය මේ ජයග්‍රහණයට හේතුවක් සේ මතු වන්නේ තුන් වැනුවයි.සමහර පළාත් පාලන ආයතනවල ප්‍රධානීන් හා නියෝජිතයන්ට ජනතාව කැමැති නැහැ. මෙවර ඔවුන් තෝරා පත්කර ගෙන තිබෙන්නේ ජනාධිපතිතුමාට හා රජයට ඇති කැමැත්ත නිසා බවයි පෙනෙන්නේ. “සියයට සියක් තමන්ගේ ජයග්‍රහණය නිසා තමයි ජයග්‍රහණය කළේ කියා සිතන්න එපා. ජනාධිපතිතුමා හා ඔහුගේ නායකත්වයෙන් ගෙන යන රජයේ වැඩ පිළිවෙළ නිසායි මූලික වශයෙන් ම මේ ජයග්‍රහණය ලැබූවේ.” පසුගිය කාලෙ සභාපතිවරු වෙලා සිටිය බොහෝ දෙනෙකුට විනය විරෝධී චෝදනා එල්ල වී තිබුණා.විනය මණ්ඩලයෙන් වැරදිකරුවන් කළ අයට අපි නාමයෝජනා දුන්නේ නැහැ. පරීක්ෂණ යන අතරේ සමහරුන්ට නාමයෝජනා දුන්නා. එහෙම අප දිනල තිබුණත් ඔවුන් සම්බන්ධයෙන් වන විනය පරීක්‍ෂණ නතර කරන්නේ නැහැ. ගේ ඉස්සරහ කානුව දාන්න, තාප්පය බැඳ ගන්න සභාපතිට සල්ලි දෙන්න ඕනෑ කියලා පැමිණිලි තිබුණා.” ශ්‍රී ලංකා නිදහස් පක්ෂයේ මහා ලේකම් අමාත්‍ය මෛත්‍රීපාල සිරිසේන මහතා පසුගිය දා නව පළාත් පාලන ආයතනවලට පත් වූ ප්‍රධානීන් අමතා මෙසේ සඳහන් කළ බව මාධ්‍ය වාර්තා කර තිබුණා.මින් පැහැදිලි වෙනවා සමහර අයගේ කෙරුවාවල් ගැන. ජනතාව මේ හැම දෙයක් ගැනම සෝදිසියෙන් සිට ජනාධිපතිතුමා හා රජය ගැන විශ්වාසය තබා මෙවරත් ගමේ නියෝජිතයන් තෝරා ගෙන තිබෙනවා.සමහර අයට මේ මන්ත්‍රී ධූරය අක්‍රමිකතාව සඳහා හොඳ ලයිසන් එකක්, නැතිනම් බලපත්‍රයක් වෙලා. සමහර තැන්වල ටික දිනකින් ගල් ගැලවී යන ප්‍රමිතියෙන් අඩු මාවත් ඉදි වී තිබෙන්නේ අක්‍රමිකතා මත සිදු වූ අත යට ගනුදෙණු නිසා. සමහර තැනට පාරක් අළෙවි වන්නේ කිලෝමීටරයක් රු. ලක්ෂයකටලු. කෝටි ගණන් වැය කර ප්‍රාසාද වැනි මන්දිර, කඩසාප්පු ඉදි කිරීමට පවා සමහර ආයතනවල සභාපතිකම හා උප සභාපතිකම බලපත්‍රයක් වී තිබූ බව ආණ්ඩුවේ නායකයන් පවා නොදන්නවා නොවෙයි.මේ අය අතර අවංකව ගමට වැඩක් කළ මෙලෝ වශයෙන් පමණක් නොව පරලොව වශයෙන්ද සුගතියට යන මාවත් විවෘත කරගත් නියෝජිතයන් ද සිටිනවා. ඔවුන්ගේ අධීක්ෂණය යටතේ කළ වැඩවල ප්‍රමිතිය ගමේ ජනතාවට ඇස් පනා පිට දැක බලාගත හැකියි. මේ නිසා හැමෝ ම හොරු නොවෙයි. බහුතරය අවංකවම ජනතාවට සේවය කළ නියෝජිතවරුන් බවට විවාදයක් නැහැ. එහෙත් සුළුතරය කරණ නොපනත්කම් බහුතරයේ යහ පාලනය වසා තැබීමට තරම් බලවත්.අමාත්‍ය මෛත්‍රීපාල සිරිසේන සඳහන් කරන්නේ ආණ්ඩුවක් වෙනස් කරන ක්‍රියාවලියට ද තදින්ම බලපාන්නේ එම රජයට සම්බන්ධ පළාත් පාලන ආයතනවල ප්‍රධානීන්ගේ හා නියෝජිතයන්ගේ ක්‍රියා කලාපය බවයි. මේ නිසා රජයේ ජනපි‍්‍රයත්වය රැක දීමේ වගකීම ද මේ ග්‍රාමීය ආයතනවල ප්‍රධානීන්ට පැවරෙනවා. ආණ්ඩුවට හා තමන් නියෝජනය කරන පක්ෂයට කුමක් වුව ද අදාල කාල සීමාව තුළ කීයක් හෝ හම්බකර ගැනීමේ චේතනාවෙන් කටයුතු කරන අය වෙත්නම් ඉදිරියට ද ඔවුන්ගෙන් සිදු වන හානිය සුළුපටු වන්නේ නැහැ.“පළාත් පාලන ආයතනවල නියෝජිතයන් ජයග්‍රහණය කර මාස 6ක් යනකම් හරියට හොඳයි. හැබැයි දිනල අවුරුදු දෙකක් යද්දී පක්ෂයේ වැඩට එන්නේ නැහැ සංවිධායක එක්ක එකතුවෙලා වැඩ කරන්නේ නැහැ. 2010 අයවැය පැරදුන තැන්වල අය ජනාධිපතිවරයාගේ උපදෙස් මත බව කොළඹට ගෙන්නුවා. සමහරුන් එතන දී හැසිරුනේ අශීලාචාර විදියටයි. (30. 03. 2011 ලංකාදීප)අමාත්‍ය මෛත්‍රීපාල සිරිසේන මහතා මෙවන් අතීත ආවර්ජනයක යෙදුණේ මෙතැන් සිටවත් පැරණි වැරැදි නොවෙන තැනට වැඩ බලා ගැනීමට නව නියෝජිතයනට උපදේශයක් වශයෙන්. මේ නිසා ශ්‍රී ලංකා නිදහස් පක්ෂයේ පළාත් පාලන ආයතන නියෝජිතයන් සම්බන්ධයෙන් ස්ථිර විනය මණ්ඩලයක් ඇති කිරීමට එම පක්ෂය තීරණයක් ගෙන තිබෙනවා. මෙය අනාගත දේශපාලන නායකයන් බිහිකරණ ප්‍රාදේශීය දේශපාලනයේ විනය සැකසීමටත් යහපත් තීරණයක්.පැරැණි මැතිවරණවල දී මෙන් ම මෙවර ද මනාප පොරය ඉහළින් ම දකින්න ලැබුණා. එය මෙම ක්‍රමයේ ම පවතින දුර්වල කමක්. වැරැදි ආදර්ශයක්. මේ නිසා මනාප පොරයට නොයන ලෙසත් දක්ෂතාවය හා පක්ෂයට කළ කැප කිරීම ආදී සුදුසුකම් මත පළාත් පාලන ආයතනවල ප්‍රධානීන් පත්කරන බවත් රජය මැතිවරණ සමයේ සඳහන් කළා. එහෙත් මෙවර ආයතන ප්‍රධානීන් පත් කිරීමේ දී ද පැරැණි ක්‍රමය අනුගමනය කර ඇති බවයි දක්නට ලැබෙන්නේ. නැවතත් වැඩි මනාපය පළාත් පාලන ආයතනයක ප්‍රධානියෙකු වීමට හේතුවක් වෙලා. එය හැම තැනම සාධාරන නොවෙන බවයි පෙනෙන්නේ. එක් අතකින් මෙය ජනතාවගේ කැමැත්තට ඉඩ දීමක් වුව ද එතරම් නිවැරදි ප්‍රශස්ත තීරණයක් වන්නේ නැහැ. කෙසේ හෝ වැඩි මනාපය ගත් කෙනා ප්‍රාදේශීය සභාවක සභාපතිවරයෙක් නැත්නම් නගරාධිපතිවරයෙක් වීමට සුදුසුකම් ලබනවා.මේ නිසා සමහර තැනක පත්ව තිබෙන්නේ කුරුම්බැට්ටි වැනි ලාබාලයන්. ඔවුන් අඩුම ගානේ වෑවර ගෙඩියක් තරම්වත් මෝරා නැහැ. සමහරුන්ට දැලි රැවුලත් නැහැ වගෙයි. සමහරු දේශපාලන ගැන දැනුමක් තේරුමක් නැති මුල් වරට පළාත් පාලන මැතිවරණයක් තරග කළ අය. ඔවුන් ජනතාවගේ මනාප ලබාගෙන තිබෙන්නේ විවිධ පරිත්‍යාග හා සහනාධාර පැකේජ ඔස්සේ. අවංකවම ගමේ ගැමියාට සේවයක් කළ දුප්පත් ශ්‍රී ලංකාකාරයන්ට මේ නව යොවුන් ලුම්පන් පන්තිය සමඟ ආර්ථික වශයෙන් ගැටෙන්න ශක්තියක් නැහැ.ඒ නිසාම ඔවුන් මනාප ලැයිස්තුවේ පහළට යන්න ඇති. එහෙත් ඔහු දේශපාලන වශයෙන් රජයට හා පක්ෂයට වැඩ කළ වසර ගණනාවක් පක්ෂය වෙනුවෙන් දරදිය ඇද්ද අයෙක් විය හැකියි. ඡන්දයට පමණක් උඩින් පත් වූ අයෙක් වෙන ක්‍රමයකින් හෝ මනාප ලැයිස්තුවේ මුලට පැමිණි පළියට ඔහුට අර පැරැන්නන් පාලනය කිරීමට පැවරීම සාධාරණ වන්නේ කෙසේදැයි දන්නේ නැහැ. අඩු ම ගානේ මේ සමහර නවකයන්ට ටික කලක් යනතුරු දෙවැනි තැන ලබා දී පසුව මුල් තැන හිමි කර දීමට ඉඩ තිබුණා. එසේ නොමැතිව මනාපය නිසාම ඔවුනට ඉහළ තැන් හිමි කර දීම ඒ අය ද විනාශ කිරීමක් විය හැකියි. නුසුදුසු වේලාවට තමන් නොසිතූ තනතුරක් ලැබීම නිසාම සමහරු නොමඟ යන්න පුළුවන්. මෙවැනි අය නිසි මඟට ගැනීමේ අනාගත ක්‍රමවේදය ද පැහැදිලි නැහැ.මේ නිසා අවසානේ සිදු වන්නේ ගමේ ගොඩේ දක්ෂ අවංක ශ්‍රී. ල. නි. ප. පාක්ෂිකයා අකර්මන්‍ය වීමයි. එවැනි අය ඔවුන්ගේ වැඩක් බලා ගන්නා තත්ත්වයට පත් වුවහොත් හෝ දේශපාලනය එපා වුණොත් සිදු වන්නේ කුමක්ද? නො එසේ නම් කාලානුරූපව මෙතැන් සිට අවස්ථාවාදී වුණොත් සිදු විය හැකි ප්‍රතිඵල යහපත් වන්නේ නැහැ. ගමේ සංවර්ධනය පැත්තෙන් ද නවකයන්ට මේ අයට නිසි මඟ පෙන්වීමක් අවශ්‍ය වෙනවා. සමහර තැනක එක් පළාත් පාලන බල ප්‍රදේශයකට වෙන් කළ මුදල් දෙස බලන විට දැන් ඉටු කර ඇති වැඩ කොටසකට වඩා වැඩි කාර්යයක් නිම කිරීමට තිබූ බව පැහැදිලියි. ඉදිරියේ දී ද මෙම ක්‍රමය ඉදිරියට යෑමට ඉඩදීමට සුදුසුවන්නේ නැහැ.මේ නිසා විවිධ ව්‍යාපෘති ක්‍රියාත්මක කිරීම සම්බන්ධයෙන් ස්වාධීන අධීක්ෂණයක් අත්‍යාවශ්‍යයි. ප්‍රමුඛතා දීම අතින් ද සමහර ප්‍රාදේශීය සභා කටයුතු කරන්නේ අන්ධ විදියට බවයි පෙනෙන්නේ. එක්තරා ප්‍රාදේශීය සභාවක වාර්ගත ආදායම රු. ද. ල. 30යි. ඉන් දස ලක්ෂ 20ක් ම වැය කරන්නේ අදාළ ප්‍රදේශයේ කැලි කසල ඉවත් කිරීමට. එම කාර්යය ටෙන්ඩර් මඟින් පෞද්ගලික සමාගමකට පවරා තිබෙනවා. කැලිකසල ඉවත් කිරීමට ප්‍රමුඛතාවය ලබා දීමේ ප්‍රශ්නයක් නැහැ. සභාවේ ආදායමෙන් 2/3ක් ඒ සඳහා පෞද්ගලික සමාගමකට ගෙවීම සඳහා වැය කිරීම හා එම ප්‍රමුඛතාවය යම් ස්වාධීන අධීක්ෂණයකට යටත් කිරීම වැදගත්.පැරැණි අඩුපාඩුකම් මඟ හරවා ගනිමින් අලුතින් පත්ව පළාත් පාලන කිසියම් සැලසුම්ගත ක්‍රමවේදයකට යටත්ව පවත්වා ගෙන යෑම වැදගත්. ඒ සඳහා මධ්‍යම රජයේ හා ඊට අයත් දේශපාලන පක්ෂවල නිර්මාණශීලී ක්‍රමවේදයක් අවශ්‍ය වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>31</day>
    </date>
    <link>http://www.dinamina.lk/2011/03/31/_art.asp?fn=f1103312</link>
    <topic>මොරගහ උඩ විප්ලවයේ 20 වන සැමරුම</topic>
    <author>ජනාධිපතිවරයාගේ පාර්ලිමේන්තු කටයුතු ලේකම් හා ජාතික නාමල් උයන සංවර්ධන භාරයේ ලේකම් කුමාරසිරි හෙට්ටිගේ</author>
    <content>ශ්‍රී ලංකාවේ සංස්කෘතිය වසර 2500 කට එහා දිවෙන අතීතයකට සබඳකම් පවත්නා බවට සාක්‍ෂි එමටය. මේ පෞඩ සංස්කෘතිය අද වනතෙක් එහි සාරධර්ම අඩු වශයෙන් දෝලනය වුවද පවත්වාගෙන ඒමේ ආරක්‍ෂාකරගෙන ඒමේ ගෞරවය ලාංකීය භික්‍ෂුවට හිමිවිය යුතුය. ලාංකීය ජාතියෙත් සංස්කෘතියෙත් නියමුවන් වූවේ මහා සංඝරත්නය බවට විවාදයක් නොමැත.ආගමික හා සාමාජයීය මේහෙවරේ යෙදෙන අපේ සම්ප්‍රදායික භික්‍ෂූන් වහන්සේගේ කාල සටහනින් ඔබ්බට ගොස් මේ රටේ පාරිසරික වැදගත්කමකින් යුත් ජාතික මෙහෙවරක යෙදෙන භික්‍ෂුවක් වේ නම් ඒ අතේ ඇගිලි ගණනටත් අඩුය.මෙම ලිපිය එවන් ජාතික මෙහෙවරක යෙදෙන යතිවරයාණන් වරයෙකුගේ සමාජ මෙහෙවරක විසිවන සැමරුම් සංවත්සරය වෙනුවෙනි.වසර මිලියන දසලක්‍ෂ පන්සිය පනහක් පමණ පැරණි ප්‍රාග් ඓතිහාසික යුගයට අයත් දකුණු ආසියාවේ විශාලතම රෝස තිරිවානා නිධිය හා ශ්‍රී ලංකාවේ විශාලතම නා වනය ගැන අද මේ රටේ නොදන්නා කෙනෙකු නොමැති තරම්ය.ලෝකයාගේම නෙත් යොමුව ඇති මේ ජාතික සම්පත මීට වසර විස්සකට පෙර මහවැලි එච් කලාපයට අයත් රක්‍ෂිත වන පෙදෙසක් පමනි.එදා මෙය හැඳින්වූයේ ගල්අප්පල්ලේ ලුනුගල් දෙබල, නා මූකලාන ආදී නම්වලින් දැව ජාවාරම් කරුවන්ගේත් දඩයම්කරුවන්ගේත් පමණක් ග්‍රහණයට හසුව දිනෙන් දිනම ජාතික නාමල් උයන නැමැති සුරූපි මනාලියගේ සලුපිලි එකිනෙක ගලවා දමමින් ඇයව නිරුවත් කරගෙන යමින් පවතින මොහොතක යාබද රණව විහාරස්ථානයේ වාසය කළ රාහුල හිමියන්ගේ අවධානය මේ වෙත යොමුවූයේ උන්වහන්සේට කිසිවකු හිනෙන් පවසා ඇති තොරතුරකට අනුවය.සිහිනයේ විස්තරයට අනුව හා මූකලානයට පැමිණි උන්වහන්සේට දක්නට ලැබුණේ නා ගස් පමණක් ම නොව නටබුන් වූ බෝධිඝර, චෛත්‍ය, ප්‍රතිමා ගෘහ ආදී ඓතිහාසික බෞද්ධ සිද්ධස්ථානයක නෂ්ටාවශේෂයන්ය.උපතින්ම ස්වාභාවධර්මයට ආදරය කිරීමේ ගතිකත්වයෙන් යුත් රාහුල හිමියන්ට ඊලගට දක්නට ලැබුණේ පිරිසිදු නිල්වන් දිය ඇළ පාරකින් පිරි ඉතිරී යන ගල් පාත්‍රයයි.ස්වභාවධර්මයේ මේ මාහැගි දායාදයන් එක් පසෙකය, තව පැත්තකින් ඓතිහාසික බෞද්ධ සිද්ධස්ථානයකි නටබුන් රැසකි. මුලු වනාන්තරය පුරාම ශීරපායි, උරග, මත්ස්‍ය, පක්‍ෂි වර්ගවලට අයත් සත්ත්ව ප්‍රජාවකි. විවිධ වූත් දැකුම් කලු වූත් ශාක සමූහයකි.ස්වභාධර්මයේ අසිරිමත්ම නිර්මාණය පමනක් නොව ලාංකීය ඉතිහාසයේ රණකාමිත්වයට මුල්තැන දුන් කේන්ද්‍රස්ථානයක් ලෙසිනුත් භාවනා යෝගි භික්‍ෂුන්ට සිය අරමුණු කරා ළඟා වීමට අවශ්‍ය පහසුකම් සැලස්වූ තපෝ භූමියක් ලෙසිනුත් හඳුනා ගනිමින් මෙය ආරක්‍ෂාකරගෙන නිරුපද්‍රිතව හෙට පරම්පරාවට භාරදීමේ අභියෝගාත්මක වගකීම වෙනුවෙන් තම යුතුකම ඉටුකිරීමට උන්වහන්සේ දෙවරක් සිතුවේ නැත.එහි ප්‍රතිඵලය වූවේ විසඝෝර සර්පයින්ගෙන් අනූන, වන අලින්ගෙන් ඇති උවදුරද නොතකා එහි වූ මොර ගසක් උඩ අඩි 40ක් පමන උසින් 1991 මාර්තු 28 දින පැල්පතක් අටවා ගෙන එහි ආරක්‍ෂකයා වීමය. එහෙත් එය එතරම් පහසු කාර්යයක් නොවීය. දැව ජාවාරම් කරුවන්ටත් දඩයම් කරුවන්ටත් මෙය ඉවසා ගත නොහැකි විය. උන්වහන්සේ එය අතහැර දමා පිටමන් කරන තැනට මනසින් උසස් කුලයකට අයත් වූවන්ගේ ක්‍රියා කලාපය දරුණු වූවාද අනාගත පරම්පරාව වෙනුවෙන් මේ ඓතිහාසික වටිනාකම් රාශියකින් හෙබි පුණ්‍යවන්ත භූමිය ආරක්‍ෂාකර තබා ගැනීමේ වගකීමෙන් මිදී යන්නට උන්වහන්සේගේ හෘද සාක්‍ෂිය ඉඩ දුන්නේ නැත.1991 මාර්තු 28 වෙනි දින මොරගහ උඩ පෙරලියෙන් ජනිත කළ දකුණු ආසියාවේ විශාලතම රෝස තිරිවානා නිධිය හා විශාලතම නා වනය අද ලෝක වාසීන්ගේ ඉමහත් වින්දනයට පාත්‍ර වූවකි.අප රටේ ලෝක උරුමයන්ව පවතින ජාතික වනෝද්‍යාන අපට තරම් නොවන මේ රටේ දේශිකත්වයට පරිසරයට සතා සිව්පාවාට මිල කළ සුදු ජාතිකයින්ගේ නම්වලින් හඳුන්වා දෙන යුගයක දේශීයත්වයට හුරු සංස්කෘතියට ලෙන්ගතු නාමයකින් හැඳින්වෙන ජාතික මට්ටමේ එකම බිම් කඩද ජාතික නාමල් උයන පමනක් වේ.මේ මා හැගි සත් කාර්යය වෙනුවෙන් 2004 ජනාධිපති පරිසර සම්මානය, ශ්‍රී ලංකා හරිත සම්මානය සහ ශ්‍රී ලංකා රාමඤ්ඤ මහා නිකායේත්, ශ්‍රී ලංකා අමරපුර මහා නිකාය යන නිකායන්වලින්ද වනවාසී රාහුල හිමියන් සම්මානයෙන් පිදුම් ලැබූවේ මේ මිහිතලය මත කෘතවේදී මිනිසුන් තාමත් ජීවත් වීමේ භාග්‍යයට සාක්‍ෂි දරමින්ය.2003 වර්ෂයේදී රාජ්‍ය අවධානය යොමු කරමින් මෙම ජාතික සම්පත වනසංරක්‍ෂණ දෙපාර්තමේන්තුවට පවරා දීමට උන්වහන්සේ ක්‍රියා කළේ තුන්කල් දැකීමේ ඥානයට පින්සිදු වන්නටය.ජාතික නාමල් උයන සංරක්ෂණ භාරයේ වත්මන් සභාපතිත්වය හොබවනුයේ පාර්ලිමේන්තු මන්ත්‍රී ගරු නාමල් රාජපක්‍ෂ මැතිදුන්ය. ගමේ හැදුන වැඩුන ගහ කොළ හදුනන සතා සිවුපාවා තෝරා බේරාගත හැකි ජාතික නායකයෙකු වන මහින්ද රාජපක්‍ෂ ජනාධිපතිතුමාගේ සුජාත පුත්‍රයකු වන පාර්ලිමේන්තු මන්ත්‍රී ගරු නාමල් රාජපක්‍ෂ මැතිතුමා හරහා එහි පැවැත්මට අනාගත සංවර්ධනයට විශාල මෙහෙවරක් ඉටු වෙතැයි බලාපොරොත්තු තබමින්, ජාතික නාමල් උයනට විසි වසරක් පිරීම වෙනුවෙන් පැවැත්වෙන සංවත්සරයට සුභාසිංශන එක් කරමින් පරිසරය සුරකීමේ උතුම් විශාල ජාතික මෙහෙවරක නියතු වනවාසි පූජ්‍ය රාහුල හිමියන්ටද දිගාසිරි ප්‍රාර්ථනා කරන්නෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n1104012</link>
    <topic>කි‍්‍රකට් කිරුළ දිනා ගන්නශ්‍රී ලංකා පිල වටාඑක් රොක්වන්න</topic>
    <author>ධනුෂ්ක ගොඩකුඹුර</author>
    <content>ප්‍රවීණ කි‍්‍රකට් ක්‍රීඩක මුත්තයියා මුරලිදරන්ට ගෞරව පිණිස ලෝක කුසලාන අවසන් මහ තරගයේ ජයග්‍රහණය පතා ශ්‍රී ලංකා ක්‍රිකට් කණ්ඩායම වටා එක්රොක් වන්නැයි ජනාධිපති මහින්ද රාජපක්ෂ මහතා ශ්‍රී ලාංකේය ජනතාවගෙන් ඉල්ලීමක් කරයි.ශ්‍රී ලංකා සහ ඉන්දීය ක්‍රිකට් කණ්ඩායම් අතර ඉන්දියාවේ මුම්බායි හි වැන්කඩේ ක්‍රීඩාංගණයේදී හෙට (02) පැවැත්වෙන ක්‍රිකට් ලෝක කුසලාන අවසන් මහ තරගය නැරැඹීමට ජනාධිපතිවරයා ඉන්දියාව බලා පිටත්ව යාමට නියමිත බව ජනාධිපති මාධ්‍ය ඒකකය පැවසීය. ජනාධිපතිවරයා මේ සඳහා පිටත්ව යන්නේ අන්තර්ජාතික ක්‍රිකට් සම්මේලනයේ සභාපති ෂරාඩ් පවර් මහතාගේ ඇරියුම අනුවය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n1104017</link>
    <topic>ශ්‍රී ලංකා ක්‍රිකට් පිලටඉන්දියාවේ දී දැඩි රැකවල්</topic>
    <author>පි‍්‍රන්ස් ගුණසේකර මුම්බායි සිට</author>
    <content>ක්‍රිකට් ලෝක කුසලාන තරගාවලියේ අවසන් මහ තරගයට පිවිසි ශ්‍රී ලංකා ක්‍රිකට් ක්‍රීඩකයන්ට, දැඩි ආරක්ෂාවක් සපයා ඇතැයි මුම්බායි පොලිස් ප්‍රධානී අරුප් පැට්නායික් පවසයි. එය පසුගිය වසරේ ඉන්දියාවේ සංචාරය කළ අමෙරිකා ජනාධිපති බැරක් ඔබාමාට දුන් ආරක්‍ෂාව මෙන් දෙගුණයක ආරක්ෂාවක් බවද ඔහු කීය.ශ්‍රි ලංකා ක්‍රීඩකයන් නැවතී සිටින ටාජ් හෝටලය අවට දැවැන්ත ආරක්ෂක පවුරක් යොදා ඇති අතර විශේෂ අවසරයක් නොමැති කිසිදු වාහනයකට හෝටල් පරිශ්‍රයට ඇතුළුවිය නොහැකිය. මේ අතර හෙට තරගය පැවැත්වෙන වැන්කෙඩේ ක්‍රීඩාංගණය අවට ගුවන් තහනම් කලාපයක් ප්‍රකාශ කොට ඇත. ගුවන් තහනම උල්ලංඝනය කරන ඕනෑම ගුවන් යානයකට ක්ෂණිකව ප්‍රහාර එල්ල කිරීමට ගුවන් හමුදාව සීරුවෙන් තබා ඇතැයි ඉන්දීය ආරක්ෂක අංශ පවසයි. මෙවැනි විශේෂ ආරක්ෂක පියවර රැසක් ගෙන ඇත්තේ ත්‍රස්ත ප්‍රහාරයක් පිළිබඳ තොරතුරු අනාවරණය වීම හේතුවෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n1104013</link>
    <topic>පෞද්ගලික බසයක් බටුවත්තේ දීරජරට රැජින දුම්රියේ ගැටෙයි</topic>
    <author>බන්දුල සෙනෙවිරත්න වවුනියාව උතුර සමූහ</author>
    <content>රාගම බටුවත්ත දුම්රිය හරස් මාර්ගයේ ගමන් ගත් පෞද්ගලික මගී ප්‍රවාහන බස් රථයක් ඊයේ (31) පස්වරු 2.45ට පමණ මාතර සිට වවුනියාව බලා ධාවනය වූ රජරට රැජින ශීඝ්‍රගාමී දුම්රියේ ගැටීමෙන් සිවුදෙනෙක් තුවාල ලැබුහ.අනතුර සිදුවන අවස්ථාවේ බස් රථයේ ගමන් කරමින් සිටියේ එම සිවු දෙනා පමණි. බසය දුම්රියේ ගැටීමත් සමඟ රියදුරා දුම්රියේ වැදී විසිවී ගොස් ඇත. තුවාල ලැබූවන්ගෙන් තිදෙනෙක් කාන්තාවෝය. මින් එක් අයකුගේ තත්ත්වය බරපතළ බවත්, අනෙක් තිදෙනා සුළු තුවාල සහිතව රාගම ශික්ෂණ රෝහලට ඇතුළත් කොට ඇති බවත් රාගම පොලීසිය පවසයි.අනතුරට පත් බසය දුම්රිය එන්ජිමේ ගැටී දුම්රිය වේදිකාව අවසන් වන තුරුම ඉදිරියට ඇදී ගොස් ඇති අතර, එම අවස්ථාවේ දුම්රිය වේදිකාවේ සිටි මගීන් 50කට අධික පිරිසක් බේරී ඇත්තේ අනූනවයෙනි.තුවාල ලැබූ රියදුරාගේ එක් කනක් පුපුරා ගොස් අධික ලෙස රුධිරය වහනය වූ බව සිද්ධිය ඇසින් දුටු පුද්ගලයෝ පවසති.දුම්රිය ගමන් කරන බවට විදුලි සංඥා ලබා දී තිබියදීත් බස් රථය හරස් මාර්ගයට ඇතුළත් කර ඇති බවද, ඇදී ගිය බස් රථය කුඩුපට්ටම් වී ඇති බවද පොලීසිය පවසයි.කැලණිය ජ්‍යෙෂ්ඨ පොලිස් අධිකාරී කිත්සිරි ගනේගම මහාතාගේ උපදෙස් මත රාගම පොලීසිය පරීක්ෂණ මේ පිළිබඳ පවත්වයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n1104014</link>
    <topic>මේ දවස්වලඅව්වේ යන්නේපරිස්සමෙන්</topic>
    <author>සන්ධ්‍යා කරුණාරත්න</author>
    <content>මේ දිනවල පවතින තද හිරු එළියට දෑස් නිරාවරණය වීම නිසා ඇස්වලට අනතුරු විය හැකි බව ජාතික අක්ෂි රෝහලේ අධ්‍යක්ෂ වෛද්‍ය සිසිර ලියනගේ මහතා පවසයි.එක එල්ලේම සූර්යයා දෙස බැලීමෙන් පාරජම්බූල කිරණ ඇස්වලට ඇතුළු වීමෙන් මේ හානි විය හැකි බව හෙතෙම කියයි. ප්‍රමිතියෙන් යුත් අව් කණ්ණාඩි පැළඳීමෙන් මේ අනතුරු තරමක් දුරට වළක්වා ගත හැකි බවද ඒ මහතා සඳහන් කරයි. දෑසට පාරජම්බූල කිරණ ඇතුළු වීමෙන් ඇසේ සුද ඇති වීම, දෘෂ්ටි විතානයට හානි සිදු වීම වැනි රෝග ඇති විය හැකිය.තද හිරු එළියට දෑස් නිරාවරණය වීමෙන් එක්වරම ඇසේ රෝග ඇති නොවන බවත් ඒ සඳහා වසර ගණනක් ගත වන බවත් වෛද්‍ය ලියනගේ මහතා පැවසුවේය. පදික වේදිකාවේ විකිණීමට ඇති අව් කණ්ණාඩි මිල දී ගැනීමේදී ප්‍රමිතියෙන් යුතු ඒවා මිල දී ගැනීමට ජනතාව අවබෝධයෙන් කටයුතු කළ යුතු බවත් කුඩා ළමයින් තද අව්වේ රැගෙන යන විට ඔවුන්ගේ දෑස් එක එල්ලේම අව්වට නිරාවරණය නොවන පරිදි රැගෙන යා යුතු බවත් ඔහු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n1104015</link>
    <topic>‘ඊ නිව්ස්’ ගිනි තැබීමේසිද්ධියටබෙනට් රූපසිංහ අත්අඩංගුවට</topic>
    <author>විජයානි එදිරිසිංහ</author>
    <content>ඊනිව්ස් කාර්යාලයට ගිනි තබා රජය අපකීර්තියට පත්කිරීමට සැලසුම් කිරීම සහ එම ගිනි තැබීම සිදුකළ පාතාල කොන්ත්‍රාත්කරුවන්ගේ පවුල්වලට තර්ජනය කිරීම සම්බන්ධයෙන් ඊනිව්ස් ප්‍රධාන කර්තෘ බෙනට් රූපසිංහ මහතා වැල්ලම්පිටිය පොලිසිය මඟින් ඊයේ (31) දහවල් අත්අඩංගුවට ගෙන තිබේ.ඊනිව්ස් ආයතනයට ගිනි තැබීම සම්බන්ධයෙන් ප්‍රධාන පෙළේ සාමාජිකයකු වන “ භූතයා “ සහ ඔහුගේ ගෝලයකු වූ ‘ සුසා’ නැමැත්තා මීට පෙර තලංගම පොලිසිය මගින් අත්අඩංගුවට ගැනිණි. මොවුන්ගෙන් ප්‍රශ්න කිරීමේදී හෙළිදරව් වූයේ මීගමුව ප්‍රදේශයේ ප්‍රධාන පාතාල කල්ලි නායකයකු විසින් ඊනිව්ස් ගිනි තැබීමේ කොන්ත්‍රාත්තුව ලබාගෙන ඇති බවත් ඒ අනුව ඔවුන් එම අපරාධය සිදුකළ බවත්ය.නුගේගොඩ පොලිස් අධිකාරි දේශබන්දු තෙන්නකොන් මහතාගේ උපදෙස් පරිදි පරීක්‍ෂණ සිදුවෙමින් තිබියදී එක්තරා කණ්ඩායමකගෙන් භූ®තයාගේ සහ සුසාගේ පවුල්වල සාමාජිකයන්ට මරණීය තර්ජන එල්ල වෙමින් පවතින බවට ඔවුන් විසින් වැල්ලම්පිටිය පොලිසියට අවස්ථා කිහිපයකදීම පැමිණිලි කර තිබේ. ඒ අතර භූතයාගේ සොහොයුරා වු සුදත් ජයලාල් නැමැත්තෙකුටද මරණීය තර්ජන එල්ල වී තිබිණි.එම තර්ජනවලින් කියා තිබුණේ ඊ නිව්ස් ගිනි තැබීමේ සිද්ධිය සම්බන්ධයෙන් අත්අඩංගුවට ගෙන සිටි භූතයාට සහ සුදත්ට මේ රටින් පලායන ලෙසත්, ඔවුන්ගෙන් පොලිසිය බලහත්කාරයෙන් කටඋත්තර ලබාගත් බවට අධිකරණය ඉදිරියේ කියා සිටින ලෙසත්ය.මේ අතර මීට දින දෙකකට ඉහතදී භූතයාගේ සොහොයුරාට නාඳුනන කණ්ඩායමක් විසින් පිස්තෝලයක් එල්ල කර මරණීය තර්ජන එල්ලකර පසුව පිස්තෝලයෙන් හිසට පහර දී හිසට තුවාල සිදුකර තිබේ. ඒ පිළිබඳව ඔහු වැල්ලම්පිටිය පොලිසියට පැමිණිල්ලක්ද කර ඇත.මේ අතර පොලිසිය මේ තර්ජනාත්මක දුරකථන ඇමතුම් එල්ල කිරීම සම්බන්ධව සිදුකළ පරීක්ෂණවලදී අනාවරණය වූයේ මීගමුව බන්ධනාගාරය අවට ස්ථානයක සිට එම දුරකථන ඇමතුම් දී ඇති බවයි. තවද එම දුරකථන ඇමතුම් සම්බන්ධව ඊනිව්ස් ප්‍රධාන කර්තෘ බෙනට් රූපසිංහ මහතාගේ සම්බන්ධයක් ඇති බවට තොරතුරු අනාවරණය විය. බෙනට් රූපසිංහ මහතා පාතාලය හා මෙම අපරාධ සිද්ධියට අදාළ තොරතුරු හුවමාරු කර ගැනීම සඳහා යොදාගත් සිම් කාඩ්පත් සොයාගෙන තිබිණි.එය ඒ මහතාගේ නමට ලියාපදිංචි කර නැති අතර රජයේ විවිධ නීතිගත සංස්ථාවේ සේවකයකුට අයත් එකක් එසේ යොදාගෙන ඇති බවද අනාවරණය වී තිබේ. ඒ පිළිබඳව කටඋත්තරයක් ලබා ගැනීමට ඔහුව වැල්ලම්පිටිය පොලිසියට කැඳවා තිබුණද මොහු පොලිසිය මඟහැර තිබුණි. ඒ අතර පොලිසිය පෙරේදා (30) කඩුවෙල මහේස්ත්‍රාත් අධිකරණයට මෙම තොරතුරු වාර්තා කළේය.ඊයේ (31) දහවල් බෙනට් රූපසිංහ මහතා එජාපයේ පළාත් සභා මන්ත්‍රීවරයකු වන ශීරාල් ලක්තිලක මහතා සහ දකුණු පළාත් එජාප මන්ත්‍රීවරයකු වූ නීතිඥවරයකු සමඟ වැල්ලම්පිටිය පොලිසියට බාරවිය.ඒ අවස්ථාවේ ඔහුගෙන් සිදුකළ ප්‍රශ්න කිරීම්වලදී හෙළි වු කරුණු සහ මීට ඉහත ඊනිව්ස් ගිනි තැබීම සම්බන්ධයෙන් ඔහු පිළිබඳව ලැබී තිබුණු තොරතුරුද සැලකිල්ලට ගනිමින් ඔහු අත්අඩංගුවට ගැනීම සිදුවිය.සැකකරු ඊයේ (31) පස්වරුවේ කඩුවෙල මහේස්ත්‍රාත් අධිකරණය වෙත ඉදිරිපත් කිරීමටද නියමිතව තිබිණි.කොළඹ ප්‍රදේශය බාර ජ්‍යෙෂ්ඨ නියෝජ්‍ය පොලිස්පති කේ. පී. පී. පතිරණ, නියෝජ්‍ය පොලිස්පති අනුර සේනානායක, පොලිස් අධිකාරි (නුගේගොඩ), දේශබන්දු තෙන්නකෝන්, සහකාර පොලිස් අධිකාරි නිශාන්ත සොයිසා ඇතුළු කණ්ඩායමක් පරීක්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n1104016</link>
    <topic>පාසල් නිවාඩුව 8 වැනිදා සිට</topic>
    <author/>
    <content>රජයේ සිංහල හා දෙමළ පාසල්වල පළමුවැනි වාරයේ නිවාඩුව ලබන සිකුරාදා (08) ලබා දෙන බවත් දෙවැනි වාරය ලබන 25 වැනිදා (සඳුදා) ආරම්භ වන බවත් අධ්‍යාපන අමාත්‍යාංශය කියයි.මුස්ලිම් පාසල්හි පළමු වාරය 8 වැනිදා අවසන්.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n1104018</link>
    <topic>කොටි ත්‍රස්ත බිය නැති නිරවුල් රටකටක්‍රිකට් ලෝක කුසලාන ජයගෙන එනු ඇත</topic>
    <author>ෆවුස් මොහොමඩ්</author>
    <content>2007 වසරේ කොදෙව් දූපත් හී කෙන්සිංටන් ඕවල් පිටියේදී ශ්‍රී ලංකා පිල ලෝක කුසලාන ක්‍රිකට් තරග මාලාවේ අවසන් මහ තරගයට ක්‍රීඩා කරද්දී මෙරට එක් පැත්තකින් ක්‍රිකට් උණුසුමෙන් ද තවත් පැත්තකින් කොටි ත්‍රස්තවාදීන්ගේ ම්ලේච්ඡ ප්‍රහාරයේ භීතියෙන්ද ඇළලී ගොස් තිබිණි. එදා ප්‍රබල රටවල් ගණනාවක් පරදවා ශ්‍රී ලංකා පිල අවසන් මහා තරගයට සුදුසුකම් ලැබුවේ ඔස්ට්‍රේලියාව හා සටන් වැදීමටය.1996 වසරේදීත් ඔස්ට්‍රේලියාව පරදවා ලෝක ක්‍රිකට් කිරුළ ලක් මාතාවට හිමිකර දුන් සිංහ පැටවූ 2007 වසරේදීත් ලක් දෙරණට මහත් අභිමානයක් ගෙන දෙනු දැක්මේ බලාපොරොත්තුවෙන් මෙරට ලක්ෂ සංඛ්‍යාත ක්‍රීඩාලෝලීහු රූපවාහිය වටා එක්රැස් වූයේ ඉමහත් සතුටකින්ය.නමුත් ඒ සතුට භීතියකට පෙරළීමට වැඩිවේලා ගත වූයේ නැත. ම්ලේච්ඡ එල්.ටී.ටී.ඊ. ත්‍රස්තවාදීන්ගේ ගුවන් යානා කටුනායක ගුවන්හමුදා කඳවුරට පහර දුන්නේ ශ්‍රී ලංකා පිල පන්දුවට පහර දෙමින් සිටියදීමය. කොටි ත්‍රස්තවාදීන්ගේ නින්දිත ප්‍රහාරය හමුවේ කොළඹ නගරයේ සහ තදාසන්න ප්‍රදේශවල විදුලියද විසන්ධි විය. ගුවන් ආරක්ෂිත පද්ධතිය ක්‍රියාත්මක කොට රාත්‍රී අහස එළිය කරන පැරා වෙඩි එල්ලකොට ප්‍රදේශයේ ආරක්ෂාව තහවුරු කිරීම සඳහා ආරක්ෂක අංශ සීරුවෙන් තැබීමටද කටයුතු යෙදිණි.මෙරට එසේ ත්‍රස්ත ප්‍රහාරයේ භීතියෙන් ඇළලී යද්දී කොදෙව් දූපත්හි කෙංසින්ටන් පිටියේදී ශ්‍රී ලංකා පිල ලකුණු 56 කින් ඔස්ට්‍රේලියාවට පරාජය වී අනු සූරතාවයෙන් සෑහීමකට පත්වීමට සිදුවිය. වසර 4 කට පසුව හෙට (2) ඉන්දියාවේ මුම්බායි නුවරදී ශ්‍රී ලංකා පිල නැවත වරක් ලෝක කුසලාන තරග මාලාවේ අවසන් මහා තරගයට ක්‍රීඩා කිරීමට නියමිතය.කොටි ත්‍රස්තවාදීන්ගෙන් රට මුදා ගැනීමෙන් අනතුරුව පැවැත්වෙන ප්‍රථම ලෝක කුසලාන ක්‍රිකට් තරගාවලිය මෙයයි. මෙරට සියලු ජාතීන් නියෝජනය කරන ජාතික සමගියේ සංකේතයක් බඳු ශ්‍රී ලංකා ක්‍රිකට් පිල හෙට අවසන් මහා තරගයේදී ඉන්දියාව සමඟ තරග වදිද්දී නිදහස්ව රිසිසේ ක්‍රිකට් උණුසුම විඳ ගනිමින් සිංහ පැටවුන්ට ජය පතමින් ආශිර්වාද කිරීමට මෙරට ක්‍රීඩාලෝලීන්ට දැන් හැකිය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n1104019</link>
    <topic>ගුවන්තොටේ ගුදමකින් රන් බිස්කට්සොරාගත් සැක හයක් අත්අඩංගුවට</topic>
    <author>චන්ද්‍රිකා පෙරේරා</author>
    <content>කටුනායක ගුවන්තොටුපළේ ආරක්ෂක ගුදමකින් රන් බිස්කට් තොගයක් සොරාගත් සිද්ධියේ සැකකරුවන් හයක් සමඟ සොරාගත් රන් බිස්කට්වලින් කොටසක් අපරාධ පරීක්ෂණ දෙපාර්තමේන්තුව මගින් අත්අඩංගුවට ගෙන තිබේ.මොවුන් සොරාගත් රන් බිස්කට් තොගයෙන් කොටසක් විකුණා මුදල් ලබාගෙන තිබෙන අතර එම මුදලින් රුපියල් ලක්ෂ 22 ක්ද අත්අඩංගුවට ගත් බව රහස් පොලිසිය පවසයි.මීගමුව කොච්චිකඩේ ප්‍රදේශයේ සැඟවී සිටියදී සැකකරුවන් අත්අඩංගුවට පත්ව ඇත.සැකකරුවන්ගෙන් තිදෙනෙක් ඉකුත් 28 දා අත්අඩංගුවට ගෙන තිබිණි. ඔවුන්ගෙන් ප්‍රශ්න කිරීමේදී හෙළිකළ තොරතුරු මත අනෙක් තිදෙනා සමඟ රන් බිස්කට් කොටසක් විකුණා ලබාගත් මුදල් හා ඉතිරි රන් බිස්කට් තොගය පෙරේදා (30) අත්අඩංගුවට ගත් බව රහස් පොලිසිය කීය.අත්අඩංගුවට පත්වූවන් අතර ගුවන්තොටුපළේ සේවය කරන පුද්ගලයෙකුද සිටින බව හෙළිව තිබේ.රුපියල් කෝටි හයකට අධික වටිනාකමකින් යුතු රන් බිස්කට් 126 ක් මෙසේ සොරාගෙන තිබේ. ඒවා කිලෝ 15 ක් පමණ බරකින් යුතු බවද ඉකුත් 21 දා ඩුබායි සිට එවා ඇති බවද අනාවරණය වෙයි. හෙට්ටිවීදිය දේවි ජුවලර්ස් නමැති පෞද්ගලික වෙළෙඳ සැලකට එම බිස්කට් තොගය එවා ඇති බව රහස් පොලිස් පරීක්ෂණ මඟින් හෙළිව ඇත.සිද්ධිය පිළිබඳ අපරාධ පරීක්ෂණ දෙපාර්තමේන්තුව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040110</link>
    <topic>වැඩ බලන ඇමැතිදුමින්ද දිසානායක</topic>
    <author/>
    <content>වැඩබලන යෞවන කටයුතු හා නිපුණතා සංවර්ධන ඇමැතිවරයා ලෙස දුමින්ද දිසානායක මහතා ජනාධිපති මහින්ද රාජපක්ෂ මහතා ඉදිරියේ දිවුරුම් දී ඇත. ඇමැති ඩලස් අලහප්පෙරුම මහතා විදේශ සංචාරයක නිරත වී ඇති බැවින් මෙම පත්වීම සිදුකර ඇති බව යෞවන කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040111</link>
    <topic>තනිවම දිවි ගෙවූ 45හැවිරිදි කත30 වැනිදා රාත්‍රියේ මරා දාලා</topic>
    <author>පිළියන්දල විශේෂ - ෂෙල්ටන් විදිසිංහ</author>
    <content>පිළියන්දල – හැඩිගම ප්‍රදේශයේ තනිව ජීවත්වූ 45 හැවිරිදි කාන්තාවක් පසුගියදා (30) රාත්‍රියේ කිසියම් පුද්ගලයකු විසින් මරා දමා ඇත. මියගිය අය තනිව නිවසේ ජීවත්ව ඇති අතර ඇයගේ දියණියක් විදේශගතව රැකියාව කරන බවද වාර්තාවේ.මේ සම්බන්ධව කිසිවකු මෙතෙක් අත්අඩංගුවට ගෙන නැති අතර පිළියන්දල පොලිසිය වැඩිදුර පරීක්ෂණ කටයුතු කරයි.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040112</link>
    <topic>උරයක දමා ගෙදරකට විසිකර තිබූමෘත ශරීරයේ කඳ කොටස මා ඔයේ</topic>
    <author>ගලිගමුව සමූහ - සජිත් තුෂාර ප්‍රේමදාස</author>
    <content>කෑගල්ල පල්පාත ප්‍රදේශයේ ගෙරක පඩිපෙළකට පොහොර උරයක දමා විසිකර තිබූ තරුණ මෘත ශරීරයේ දෙ අත සමග කඳ කොටස මා ඔයේ රැඳී තිබියදී ඊයේ (31) දහවල් මාවනැල්ල පොලිසිය මගින් සොයාගෙන තිබේ.මාඔයේ දිය නෑම ගිය පිරිසක් මේ හිස නැති ශරීර කොටස දැක මාවනැල්ල පොලිසියට දැනුම් දී ඇත. මා ඔය බෝ ඇල්ල ආසන්නයේ මැල්ලකැලේ ප්‍රදේශයේ දී මෙම සිරුරු කොටස හමුවී ඇති අතර මාවනැල්ල අලුත් පාලමෙන් පහලට විසිකර ඇති බවට පොලිසිය සැක කරයි.හිස සහ පාදයක් තවම සොයාගෙන නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040113</link>
    <topic>රථ වාහන වැරැදි කළ 160ක්මහනුවරදී අත්අඩංගුවට</topic>
    <author>අසේල කුරුළුවංශ හා හසලක සමූහ</author>
    <content>බීමතින් රිය පැදවූ ග්‍රාම නිලධාරියකු ඇතුළු රථවාහන වැරදි සිදුකළ පුද්ගලයින් 160 දෙනෙකු මහනුවර කොට්ඨාස මහාමාර්ග සංචාරක යතුරු පැදි ඒකකය මගින් හසලක පොලිස් වසම තුළ පෙරේදා (30) රාත්‍රියේ සිදුකළ හදිසි රථවාහන සෝදිසි කිරීමකදී අත්අඩංගුවට ගෙන තිබේ.අදාළ වැටලීමේදී බීමත් රියදුරක් 24 දෙනෙකු හා වලංගු රියදුරු බලපත් නොමැති අට දෙනෙකු පොලිසිය අත්අඩංගුවට ගෙන ඇත.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මධ්‍යම පළාත් නියෝජ්‍ය පොලිස්පති නිහාල් සමරකෝන්, මහනුවර ජ්‍යෙෂ්ඨ පොලිස් අධිකාරි අයි. එච්. කරුණාරත්න යන මහත්වරුන්ගේ උපදෙස් මත මෙම වැටලීම සිදුකර තිබේ.අත්අඩංගුවට ගත් පිරිස අතර රජයේ නිලධාරීන් හා පෞද්ගලික ආයතන කළමනාකරුවන් කිහිප දෙනෙකුද සිටින බව කොට්ඨාස මහාමාර්ග සංචාරක යතුරු පැදි ඒකකයේ ස්ථානාධිපති පොලිස් පරීක්ෂක සරත් විජේසිංහ මහතා කීය.හසලක පොලිස් වසම තුළ මහනුවරින් ගිය පොලිස් කණ්ඩායමක් පැය කිහිපයක් ඇතුළත සිදුකළ මෙහෙයුමකින් රථවාහන නඩු 160ක් ලබා ගැනීමෙන් පැහැදිලි වන්නේ හසලක පොලිසියේ අකාර්යක්‍ෂමතාව බවත් මේ පිළිබඳව පොලිස් ස්ථානාධිපතිවරයා සම්බන්ධයෙන් විශේෂ පරීක්ෂණයක් නියෝජ්‍ය පොලිස්පති ගාමිණි නවරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040114</link>
    <topic>බහින් බස්වීම දුර දිග ගොස්පොලු පහර කෑ සිවු දරු පියා මරුට</topic>
    <author>නිට්ටඹුව සමූහ, ජෙනට් ජයසිංහ</author>
    <content>ගණේමුල්ල පරකන්දෙණිය ග්‍රාමයේදී නිවස ඉදිරිපිට පාරෙහි ගොඩ ගසා තිබූ ගල් ගොඩක් ඉවත් කිරීමට යාමේදී ඇතිවූ බහින් බස් වීමක් දුරදිග යාමෙන් ඥාති පුත්‍රයකු විසින් හිසට එල්ල කරන ලද පොලු හතරකින් 51 හැවිරිදි සිවුදරු පියෙක් අදාළ සිද්ධිය වූ නිවස ඉදිරිපිට දී මියගොස් තිබේ. පෙරේදා (30) සවස 06 ට පමණ මේ සිද්ධිය සිදු වී තිබේ.මෙසේ අවාසනාවන්ත ලෙස මියගොස් ඇත්තේ අංක 151/6, පරකන්දෙණිය – ඉඹුල්ගොඩ ලිපිනයේ පදිංචි එච්. ඒ. හේමසිරි නැමති විවාහකයෙකි.මේ සම්බන්ධයෙන් සැකපිට වත්තල ප්‍රදේශයේ පදිංචි 26 හැවිරිද තරුණයෙක් ගණේමුල්ල පොලිසියේ අපරාධ අංශය මගින් අත්අඩංගුවට ගෙන ඇත. සිද්ධිය සම්බන්ධ මහේස්ත්‍රාත් පරීක්ෂණය ගම්පහ දිසා අධිකරණයේ ප්‍රධාන මහේස්ත්‍රාත් මැකී මොහොමඩ් මහතා විසින් සිද්ධිය වූ ස්ථානයේදී පවත්වන ලද අතර හදිසි මරණ පරීක්ෂණය සහ පශ්චාත් මරණ පරීක්ෂණය සඳහා මෘත දේහය ගම්පහ රෝහල වෙත එවා ඇත.මේ පිළිබඳ පොලිස් පරීක්ෂණ ගණේමුල්ල පොලිස් ස්ථානයේ ස්ථානාධිපති ප්‍රධාන පොලිස් පරීක්ෂක සෝමජිත් මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක වැන්ඩර්ගට් මහතා ඇතුළු නිලධාරී පිරිස සහ ගම්පහ කොට්ඨාස අපරාධ ස්ථාන පරීක්ෂණාගාරයේ උප පොලිස් පරීක්ෂක තිලකසිරි පිටවල සහ පොලිස් සැරයන් 27899 සේනාංකයක් පැවැත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040115</link>
    <topic>ගිනි අවි අතැතිව වෙළඳසැලට පැනවෙඩි තබා මුදල් කොල්ලකාලා</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>පානදුර – මහබෙල්ලන සිල්ලර තොග බඩු අලෙවිසැලකට ඊයේ (30) දහවල් ටී – 56 ගිනි අවි හා පිස්තෝලයක් රැගෙන පැමිණි පුද්ගලයන් දෙදෙනකු බිමට වෙඩි තබා රුපියල් ලක්‍ෂයකට අධික මුදලක් කොල්ලකා පලාගොස් ඇතැයි පානදුර පොලිසිය කියයි.කොල්ලකරුවන් පැමිණි යතුරුපැදිය වෙළඳසැලට ආසන්නයේ නතර කර පිටුපස දොරින් ඇතුළු වී ඇති කොල්ලකරුවන් දෙදෙනාගෙන් අයකු වෙළඳසැලේ පිටුපස මුදල් ලාච්චුව බාරව සිටි වෙළඳසැල් හිමිකාරිනිය හිඳගෙන සිටි පුටුවෙන් බිමට ඇද දමා ඒ ආසන්නයේ බිමට වෙඩි ප්‍රහාර දෙකක් එල්ල කර ලාච්චුවේ තිබූ මුදල් කොල්ලකා ඇතැයි පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040116</link>
    <topic>දිවි නහගන්න හැදූ ශ්‍රී ලාංකිකයා බේරාගනී</topic>
    <author>මහින්ද අලුත්ගෙදර</author>
    <content>ඕස්ට්‍රේලියාවේ කර්ලින්හි පිහිටි රැදවුම් මධ්‍යස්ථානයක වෙසෙන ශ්‍රී ලාංකික සරණාගතයකු සිය දිවි නසා ගැනීමට තැත් කිරීමේදී අඳාළ රැදවුම් මධ්‍යස්ථාන කාර්ය මණ්ඩලය විසින් බේරාගනු ලැබ තිබේ.ඕස්ට්‍රේලියානු රැකවරණය අපේක්ෂාවෙන් සිට ඇති මේ ශ්‍රී ලාංකික සරණාගතයා මෙලෙස සිය දිවි නසා ගැනීමට උත්සාහ ගෙන ඇත්තේ එම සරණාගත කඳවුරේම රැදී සිටි ඇෆ්ගන් ජාතිකයකු සිය දිවි නසා ගැනීමෙන් පැය 24 කට පසුව බව ඕස්ට්‍රේලියානු සංක්‍රමණික දෙපාර්තමේන්තුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040117</link>
    <topic>රජයේ රැකියා ලබා දීමට පොරොන්දුවී රුපියල් ලක්ෂ 65ක් වංචා කරලා</topic>
    <author>අසේල කුරුළුවංශ</author>
    <content>ඛනිජ තෙල් නීතිගත සංස්ථාව ඇතුළු රාජ්‍ය අංශයේ රැකියා ලබාදෙන බව පවසමින් පුද්ගලයන් රැසක් රවටා රුපියල් ලක්ෂ 65කට අධික මුදලක් වංචා කිරීමේ සිද්ධියක් සම්බන්ධයෙන් පුද්ගලයන් සිව් දෙනෙකු කටුගස්තොට පොලිසිය විසින් ඊයේ (31) අත්අඩංගුවට ගනු ලැබ ඇත.මුදල් ලබාදුන් පුද්ගලයන්ට ලබාදීම සඳහා ව්‍යාජ ලෙස සකස් කළ ඛනිජ තෙල් නීතිගත සංස්ථාවේ ලිපි ශීර්ෂ තොගයක්ද සැකකරුවන් සතුව තිබී පොලිසිය සොයාගෙන ඇත.බණ්ඩාරනායක සම්මන්ත්‍රණ ශාලාවේදී විෂයභාර ඇමැතිවරයාගේ ප්‍රධානත්වයෙන් පත්වීම් ලබාදෙන බව දැක්වෙන ලිපි ශීර්ෂද මේ අතර තිබූ බව පොලිසිය පවසයි.මොවුන් ව්‍යාජ නිල මුද්‍රා හා අස්සන් යොදා මෙම ලිපි සකස්කර තිබෙන බව පොලිස් පරීක්ෂණ මගින් අනාවරණය වී තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මධ්‍යම පළාත් නියෝජ්‍ය පොලිස්පති නිහාල් සමරකෝන්, මහනුවර ජ්‍යෙෂ්ඨ පොලිස් අධිකාරි අයි. එම්. කරුණාරත්න යන මහත්වරුන්ගේ උපදෙස් මත කටුගස්තොට පොලිසියේ ස්ථානාධිපති ප්‍රධාන පොලිස් පරීක්ෂක දේශප්‍රිය ජයතිලක, පොලිස් පරීක්ෂක සමරනායක බණ්ඩාර යන නිලධාරීන් පරීක්ෂණ පවත්වා අත්අඩංගුවට ගත් සැකකරුවන් දෙමටගොඩ, ගම්පහ, මරදාන හා දිවුලපිටිය යන ප්‍රදේශවල පදිංචිකරුවෝ වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040118</link>
    <topic>චලෙයි මුහුදේ දී අතුරුදන් වූනාවිකයන් සොයා මෙහෙයුම්</topic>
    <author>චන්ද්‍රිකා පෙරේරා</author>
    <content>ඩිංගි බෝට්ටුවකින් චලෙයි සිට චුන්ඩිකුලම් දක්වා ගමන් කරමින් සිටියදී අතුරුදන්ව ඇති නාවික සෙබළුන් සිවුදෙනා සොයා ශ්‍රී ලංකා, ඉන්දියා නාවික හමුදා හා ඉන්දීය වෙරළ ආරක්ෂක කණ්ඩායම් එක්ව මෙහෙයුමක් ආරම්භ කර තිබේ.ඉකුත් 29 වැනිදා සවස පිටත්ව ඇති මේ සිවු දෙනා ගමන්ගත් යාත්‍රාව වෙන්තලයිකර්නි ප්‍රදේ්ශයේ තිබී සොයා ගත් බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය පැවැසීය.මුලතිව්වලට උතුරෙන් පිහිටි චලෙයි සිට චුන්ඩිකුලම දක්වා යාත්‍රා කිරීමට පැය දෙකක තුනක අතර කාලයක් ගතවන අතර ඩිංගි බෝට්ටු වලින් මේ කඳවුරු වෙත වරින්වර කණ්ඩායම් හුවමාරු වන බව නාවික හමුදාව සඳහන් කරයි. කඳවුරු දෙක අතර මුහුදු ප්‍රදේශයේ දී අතුරුදන් සෙබළුන් ගමන් ගත් ඩිංගි බෝට්ටුව හදිසි අනතුරකට ලක්වන්නට ඇතැයි නාවික හමුදාව විශ්වාස කරයි. අතුරුදන් සෙබළුන් සොයා පෙරේදා (30) උදෑසන සිට මෙහෙයුම් ආරම්භ කළ බවද තවදුරටත් මෙහෙයුම් ක්‍රියාත්මක බවද කමාන්ඩර් වර්ණකුලසූරිය මහතා සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040119</link>
    <topic>ශ්‍රී ලාංකිකයන් 76ක් කැනඩාවටගෙන ගිය සුදු ජාතිකයාට වරෙන්තු</topic>
    <author>මහින්ද අලුත්ගෙදර</author>
    <content>ලාංකික සරණාගතයන් 76 දෙනකු භාණ්ඩ නෞකාවක් මඟින් කැනඩාවට රැගෙන යාමේ ජාවාරමකට සම්බන්ධ බ්‍රිතාන්‍ය ජාතිකයකු අත් අඩංගුවට ගැනීම සඳහා අන්තර් ජාතික පොලීසිය (ඉන්ටර්පෝල්) මඟින් වරෙන්තු නිකුත් කර ඇත.මිනිස් ජාවාරම, නීති විරෝධී සංක්‍රමණික කටයුතු හා ත්‍රස්තවාදී කටයුතුවලට සම්බන්ධ මේ පුද්ගලයා ශ්‍රී ලංකා බලධාරීන්ට ද අවශ්‍ය පුද්ගලයකු බව සඳහන් වෙයි. ෂන්මුගසුන්දරම් කනතස්කරන් නමැති මේ සැකකරු ඕෂන් ලේඩි නෞකාව මඟින් නීති විරෝධි ලෙස මිනිසුන් ප්‍රවාහනය කිරීම සම්බන්ධයෙන්ද වෝදනා ලැබ සිටියි.බ්‍රිතාන්‍ය විදේශ ගමන් බලපත්‍රයක් හිමි මේ පුද්ගලයා ශ්‍රී ලංකාවේ උපත ලැබූවකු වන අතර එක්සත් රාජධානිය, ඉන්දුනීසියාව, තායිලන්තය හා මැලේසියාව යන රටවල සිට මෙවැනි ක්‍රියාවන් සඳහා ක්‍රියාත්මක වන්නකු බවද පැවසේ. මීට අමතරව මොහු දකුණු ආසියාතික රටවල සිට මිනිස් ජාවාරමේ යෙදෙන්නකු බවද සඳහන් වෙයි. එමෙන්ම නීති විරෝධී ලෙස උතුරු කොරියාවේ සිට ශ්‍රී ලංකාවට නැව් මාර්ගයෙන් අවි ආයුධ රැගෙන ආ බවටද මේ පුද්ගලයාට චෝදනා එල්ලවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=n11040120</link>
    <topic>පාණදුර ප්‍රා. සභා සභාපතිවැඩ බාරගැනීම හෙට</topic>
    <author>වාද්දුව සංචාරක</author>
    <content>පාණදුර ප්‍රාදේශීය සභාවට පොදුජන එක්සත් පෙරමුණෙන් තරගවැද වැඩි මනාප ප්‍රමාණයක් ලබා නැවතත් ප්‍රාදේශීය සභා සභාපති වශයෙන් ජනාධිපති මහින්ද රාජපක්ෂ මහතා ඉදිරියේ දිවුරුම් දුන් පාණදුර ප්‍රාදේශීය සභාවේ හිටපු සභාපති නීල් සුනේත්‍රලාල් ප්‍රනාන්දු මහතා නිල වශයෙන් තම රාජකාරි භාරගැනීමේ උත්සවය හෙට (02) පෙ.ව. 9.00 පාණදුර ප්‍රාදේශීය සභාවේ වාද්දුව ප්‍රධාන කාර්යාලයේදී පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r1104016</link>
    <topic>අරුම පුදුම බලු පැටියා...</topic>
    <author>ඡායාරූපය - ඇල්පිටිය විශේෂ</author>
    <content>පාද 6ක්, වෙනම උදරයක්, මුත්‍ර මාර්ග දෙකක් සහිත මේ අරුම පුදුම බලු පැටියා කරන්දෙණිය උණගස්වෙල දෙබරගොඩ මහ වත්තේ වසන්ත අමරසේකර මහතාගේ නිවෙසේ සිටින බැල්ලියක් ප්‍රසූත කළ බලු පැටවුන් 7 දෙනකුගෙන් පිරිමි සතාය. දින කිහිපයක් වයසැති මේ බලු පැටියා දැක ගැනීමට බොහෝ පිරිස් පැමිණෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r1104011</link>
    <topic>තණමල්විල-බලහරුව රක්ෂිතයේ අක්කර පහක කංසා හේනක් වටලයි</topic>
    <author>නිමල් රාජපක්ෂ</author>
    <content>තණමල්විල බලහරුව වෙලන්විට රක්ෂිත වනයේ පවත්වාගෙන ගිය අක්කර පහක කංසා හේනක් වටලා රුපියල් කෝටි දෙකක් පමණ වටිනා කංසා සමඟ සැකකරුවන් හය දෙනකු ඌව පළාතේ සුරාබදු නිලධාරීන් පෙරේදා (30) අලුයම අත්අඩංගුවට ගෙන ඇත.බලහරුව ප්‍රදේශයේ සිට කිලෝ මීටර් දොළහක් බොරු වළවල්, මරඋගුල් වලින් හා අලින්ගෙන් බේරී රක්ෂිතය තරණය කොට කැළෑව මැද්දේ වගාකර තිබූ කංසා හේන සොයාගත් බව බදුල්ල සුරාබදු අධිකාරී උපාලි වික්‍රමරත්න මහතා පැවසීය.කාලයක් තිස්සේ කංසා ව්‍යාපාරය පවත්වාගෙන යන බවත්, කොළඹට රැගෙනවිත් කංසා කිලෝවක් රුපියල් තිස් දහසක් වැනි මිලකට අලෙවි කරන බවත්, සැකකරුවන් සුරාබදු නිලධාරීන් ඉදිරියේ පාපොච්චාරණය කර තිබිණ.මෙම සැකකරුවෝ ගම්පහ, වැලිමඩ, තිස්සමහාරාම යන ප්‍රදේශවල පදිංචිකරුවෝ වෙති.ඌව පළාත භාර සහකාර සුරාබදු කොමසාරිස් වසන්ත දසනායක , බදුල්ල සුරාබදු අධිකාරී උපාලි වික්‍රමරත්න යන මහත්වරු බදුල්ල , බණ්ඩාරවෙල, වැල්ලවාය, මොනරාගල යන සුරාබදු ස්ථානවල නිලධාරීන් ගේ සහය ඇතිව මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r1104012</link>
    <topic>කොකාවිල් සන්නිවේදන කුලුනවිවෘත කිරීම මේ මාසයේදී</topic>
    <author>වවුනියාව මධ්‍යම විශේෂ - බණ්ඩාර විපුලසේන</author>
    <content>උතුර - දකුණ යාකරන තවත් ප්‍රබල සන්ධිස්ථානයක් වශයෙන් කොකාවිල්හි ඉදි කරන ලද සන්නිවේදන කුලුන මේ මසදී ජනතා සේවය වෙනුවෙන් විවෘත කෙරෙන බව ජනමාධ්‍ය අමාත්‍යාංශය පවසයි.මේ වනවිට මෙම කුලුනේ ඉදි කිරීම් කටයුතු නිමා කර, සන්නිවේදන සංප්‍රේෂණ යන්ත්‍ර සවිකිරීමේ කටයුතු සිදුවෙමින් පවතී.උතුරු පළාතේ රූපවාහිනී නාලිකා හා දුරකථන පහසුකම් කිසිදු බාධාවකින් තොරව ඉතා ඉහළ මට්ටමින් පවත්වාගෙන යෑමට මෙම සන්නිවේදන කුලුන මගින් සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r1104013</link>
    <topic>පොලිස් ඇඳුමින් සැරසී කප්පම් ගත් දෙදෙනකු අත්අඩංගුවට</topic>
    <author>මුන්නේශ්වරම සමූහ ඊ.සී.ප්‍රනාන්දු</author>
    <content>පොලිස් නිල ඇඳුමින් සැරසී මත්කුඩු හා හොර මත්පැන් ජාවාරම්කරුවන්ගෙන් කප්පම් ලබාගැනීමේ ජාවාරමක් පවත්වාගෙන ගිය දෙදෙනකු යතුරුපැදියක් සමඟ පෙරේදා (30) සවස හලාවත කංජික්කුලිය ප්‍රදේශයේ දී අත්අඩංගුවට ගත් බව හලාවත පොලිසිය කීය.අත්අඩංගුවට පත්වන විට එක් අයෙක් ප්‍රධාන පොලිස් පරීක්ෂකවරයකුගේ නිල ඇඳුමින් සැරසී සිටි අතර අනෙක් පුද්ගලයා ඔහුගේ සහාය පොලිස් කොස්තාපල්වරයා ලෙස සිටි බවත් ඔහු සිවිල් ඇඳුමින් ද සැරසී සිට ඇත.වත්තල මාබෝලේ ප්‍රදේශයේ පදිංචි සැකකරුවන් අදාළ නිල ඇඳුමින් සැරසී ජැකට් පැළඳගෙන යතුරු පැදියේ නැග යමින් කප්පම් එකතු කර ඇති බවත් පසුගිය දිනවල හලාවත ප්‍රදේශයේ ස්ථාන ගණනාවකින් කප්පම් එකතු කරගෙන ඇති බවත් කියති.පොලිසියට ලැබුණ තොරතුරක් අනුව මෙම දෙදෙනා තේ පැන් හලකින් තේ පානය කරමින් සිටියදී අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r1104014</link>
    <topic>මහකුඹුක්කඩවල මාතෘ නිවාසයටප්‍රමාණවත් පහසුකම් නෑ</topic>
    <author>පුත්තලම දිසා විශේෂ ලංසගේ සිරිවර්ධන</author>
    <content>වසර 60 ක් පැරැණි මහ කුඹුක්කඩවල මාතෘ නිවාසය මධ්‍යම බෙහෙත් ශාලාවක් ලෙසද පවත්වාගෙන යයි.එදා මහකුඹුක්කඩවල ගොවි ජනපදයේ පවුල් 60 ක් හා පුරාණගමේ පවුල් 8 ක් සඳහා ප්‍රතිකාර ලබාදීමට මෙය ප්‍රමාණවත් වුණි.නමුත් අද වන විට ගම්මාන ගණනාවක් ඉදිවී පවුල් 400 කට වඩා ප්‍රතිකාර ගැනීමටත් ළදරු හා මාතෘ සායන පැවැත්වීමටත් මධ්‍යස්ථානයක් වී ඇත.නේවාසික වෛද්‍යවරයකුද ගිලන් රථයක්ද ලැබී ඇත. පවුල් සෞඛ්‍ය සේවිකාවක් සමග කාර්ය මණ්ඩලය 5 දෙනෙක් වෙති.සියලු කටයුතු සිදුවන්නේ මේ ගොඩනැගිල්ල තුළය. ඈත එපිට රෝහලකට යා ගැනීමට නොහැකි වූ ගැබිණි මවකට දරු ප්‍රසූතිය සිදු වන්නේද බොහෝ විට මෙතැනය.රෝහලක් ඇත්තේ කිලෝමීටර් 13 කට ඈතිනි. කොට්ටුකච්චියට ආණමඩුවට පුත්තලමට ඒ මග ගෙවා යා යුතුව ඇත.ගම්වැසියන් හා ස්වේච්ඡා සංවිධාන විසින් බලධාරීන්ට දේශපාලකයන්ට මේ මාතෘ නිවාසය රෝහලක් බවට පත්කොට ගොඩනැගිලි පහසුව ලබාදී ගම්මාන 6 ක ජනතාවට වෛද්‍ය පහසුකම් අපහසුවකින් තොරව ලබා ගැනීමට කටයුතු කර දෙන ලෙස ඉල්ලා සිටියත් මෙතෙක් කන්දුන් අයෙක් නොමැති බව ගම්වාසීන් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r1104015</link>
    <topic>දැරියකට අතවර කළසැකකාර තරුණයා දැලේ</topic>
    <author>අනුරාධපුර මධ්‍යම විශේෂ</author>
    <content>බාල වයස්කාර දැරියකට අතවර කළ බවට පොලිසිය මඟින් සැකපිට අත්අඩංගුවට ගෙන අධිකරණයට ඉදිරිපත් කළ තරුණයකු මේ මස (06) වැනිදා දක්වා රක්ෂිත බන්ධනාගාරගත කරන ලෙස අනුරාධපුර අතිරේක මහේස්ත්‍රාත් චන්දිම එදිරිමාන්න මහතා නියෝග කළේ ය.සැකකරු මීට සතියකට පමණ ඉහතදී දහසය හැවිරිදි දැරිය සමඟ ප්‍රේම සම්බන්ධයක් ඇති කරගෙන නිවෙසේ කිසිවකුත් නොමැති අවස්ථාවේ මෙම අපරාධය සිදුකර පලාගොස් ඇති බව පොලිසිය අධිකරණයට දැන්වීය.සිද්ධිය පිළිබඳව ලැබුණු නිර්නාමික දුරකථන ඇමතුමකට අනුව සැකකාර තරුණයා අත්අඩංගුවට ගත් බවත් අතවරයට පත් දැරිය වෛද්‍යවරයකු වෙත යොමු කළ බවත් පොලිසිය වැඩිදුරටත් අධිකරණයට දැන්වීය. මහවිලච්චිය පොලිසියේ ස්ථානාධිපති පොලිස් පරීක්ෂක කුමාරසිංහ මහතාගේ උපදෙස් මත පොලිස් කොස්තාපල් මංගල හා දුමින්ද මහත්වරු සැකකරු අධිකරණයට ඉදිරිපත් කරමින් කරුණු දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r1104017</link>
    <topic>නාරම්මල දඹගිරිගමජල ව්‍යාපෘතිය අසාර්ථකයි</topic>
    <author>නාරම්මල සමූහ චමින්ද විදානගේ</author>
    <content>නාරම්මල දඹගිරිගම ගම්මානයට පානීය ජලය ලබා දීම සඳහා මීට වසර ගණනාවකට ප්‍රථම ආරම්භ කරන ලද ප්‍රජා ජල සම්පාදන ව්‍යාපෘතිය අසාර්ථක වී තිබේ.විදේශ ආධාර යටතේ ස්ථාපිත කරන ලද මේ ජල ව්‍යාපෘතිය සඳහා රුපියල් ලක්ෂ දහ අටකට ආසන්න මුදලක් යොදවා තිබේ.ව්‍යාපෘතිය යටතේ ඉදිකර ඇති විශාල ළිඳ විනාශ වෙමින් පවතී. ඊට යාබදව ඇති කාමරයක ඩීසල් ජල පොම්ප දෙකක් දිරා යමින් තිබේ.දඹගිරිගම කන්ද මුදුණේ පිහිටුවා ඇති විශාල ජල ටැංකි දෙක අවට වල් බිහි වී ඇත. දඹගිරිගම නැගෙනහිර ප්‍රදේශයේ ජීවත්වන පවුල් පනහකට ආසන්න ප්‍රමාණයකට තවමත් පානීය ජල පහසුකම් නොමැත.පොඩි මැණිකේ – දඹගිරිගම නැගෙනහිරඅපි වතුර ලබා ගන්න සෑහෙන දුරක් යනවා. මේ පැත්තෙ පවුල් ගණනාවකට තාම වතුර නැහැ. කලින් ප්‍රජා ජල ව්‍යාපෘතියක් දියත් කළා. ඒකෙ වියදම වැඩියි. දැන් ඒක නැවතිලා.සී. චන්දිමා කුමාරි – උපන්දා සිට අපට වතුර නැහැ. ගෙවල් ගානෙ යන්න ඕන වතුර ගන්න. නළ ළිඳක් පහළ තියනවා. පවුල් 23 ක් ඒකෙන් වතුර ගන්නවා.කොන්සි පෙරේරා – මට අවුරුදු හැට දෙකයි. තාම මේ පැත්තට වතුර නැහැ. පල්ලෙහාට වතුර දීලා දේශපාලකයො ඡන්ද කාලෙට ඇවිල්ලා වතුර දෙන්න පොරොන්දු වෙලා යනවා.කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා - දඹගිරිගම ග්‍රාමයේ තවදුරටත් ජලය ලබා දිය යුතු පවුල් 40 කට විතර ඉදිරියේදී ජලය ලබා දීමට කටයුතු කරනවා. දඹගිරිගම නැගෙනහිර කොටසේ පවුල් බොහොමයකට අප පානීය ජලය ලාදීමට ජල යෝජනා ක්‍රමයක් ක්‍රියාත්මක කරලා තියනවා. එහි ජල පොම්පයේ ධාරිතාව වැඩි කරලා හැකි ඉක්මනින් අනෙක් පවුල් සඳහාත් ජලය ලබා දීමට කටයුතු කරනවා. දඹගිරිගම බටහිර කොටසේ ජල පහසුව නොමැති පවුල් සඳහා ඉදි කළ ජල යෝජනා ක්‍රමය ළඟදීම විවෘත කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r1104018</link>
    <topic>අලව්ව බිත්තර වී හිග වීමේ අවදානමක්</topic>
    <author>අලව්ව විශේෂ – ඒ. කීර්තිසිංහ</author>
    <content>ඉදිරි යල කන්නය සඳහා බිත්තර වී හිඟයක් ඇතිවීමට ඉඩ ඇත. එබැවින් ගොවීන් සතුව ඇති බිත්තර වී වලට සුදුසු යැයි හැෙඟන වී පරිභෝජනයට නොගෙන තබා ගන්නැයි අලව්ව ගොවිජන සේවා මධ්‍යස්ථානය ගොවීන් ගෙන් ඉල්ලා සිටී.පසුගියදා ගැලූ මහ ගංවතුරට ගොවීන්ගේ මෙන්ම රජයේ ගොවිපළවල ද කුඹුරු අක්කර ලක්‍ෂ ගණනක් විනාශ වීම නිසා මේ තත්ත්වය උදාවීමට ඉඩ ඇති බව අලව්ව කෘෂිකර්ම කමිටුවද පෙන්වා දෙයි.මීට අමතරව එළවළු සහ පලතුරු හිඟයක් ද ඇති වීමට ඉඩ ඇති බැවින් ගෙවතු වගාව කෙරෙහි මීට වැඩි අවධානයක් යොදවන ලෙසද කමිටුව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r1104019</link>
    <topic>පිටවල ආදාහනාගාරයවල්බිහි වෙලා</topic>
    <author>කළුතර දිස්ත්‍රික් සංචාරක</author>
    <content>බේරුවල නගර සභාව 1994 වර්ෂයේදී රුපියල් ලක්ෂ 15ක් වැය කරමින් පිටවල පොදු සුසාන භූමියේ ඉදිකරන ලද ආදාහනාගාරය කිසිදු ප්‍රයෝජනයක් නොමැතිව වල් වැදී ගරා වැටෙමින් තිබේ.දරවලින් හා විදුලි බලයෙන් මෘත දේහ පිළිස්සීමට හැකිවන අයුරින් නිර්මාණය කර ඇති ආදාහනාගාරයේ එක මෘත දේහයක්වත් මේ වන විට පුළුස්සා නොමැති බව ප්‍රදේශවාසිහු පෙන්වා දෙති.බේරුවල පිංවල පොදු සුසාන භූමිය හා ආදාහනාගාරය පන්නිල, බෝගල්ල, කුරුඳුවත්ත, වලතර, පිංහේන, ගනේ අරඩ්, කරඳගොඩ අබේපිටිය, මස්සල, බේරුවල නගරය, ඇතුළු ග්‍රාම නිලධධාරි වසම් විශාල ප්‍රමාණයක ජනතාවගේ ප්‍රයෝජනයට තිබෙන එකම සුසාන භූමිය හා ආදාහනාගාරය මෙය වේ.ආදාහනාගාරයේ මෘත දේහ පිළිස්සෙන දුම් ඉහළට යැවීම සඳහා තනා තිබු යකඩ චිමිනිය අද දිරාපත්ව කඩා වැටි අත.විදුලි බලයෙන් මෘත දේහය පිළිස්සීමට සැකසු නළ පද්ධතිය ද දැඩි සේ දිරාපත් වී ඇත. ආදාහනාගාරයට විදුලිය සැපයු විදුලි මෝටරය පවා රැගෙන ගොස් ඇත.රාත්‍රී 7න් පසු මේ ස්ථානයේ විවිධ අපචාර සිදුවන ස්ථානයක් බව ප්‍රදේශවාසිහු පවසති. සුසාන භූමිය වටා තාප්පයක් නොමැත.ග්‍රාමෝදය මණ්ඩලයේ හිටපු සභාපති එච්. ඩබ්ලිව්. ඇම්. විජේපාල මහතා මේ පිටවල ආදාහනගාරය ඉදිකළේ මුලින්ම දරවලින් මෘත දේහ පිළිස්සීමටයි. එදා සිට මේ දක්වා මේ ආදාහනාගාරය ජනතා අයිතියට පවරා නැහැ.බේරුවල නගර සභාවේ හිටපු විපක්‍ෂ නායක ඉර්පාන් මුර්සි මහතා ආදාහානගාරය ගොඩ නගන්න නගර සභාවට බැරිනම් මේක ප්‍රාදේශීය සභාවට හරි පවරලා දෙන්න. අද සුසාන භූමිය රාත්‍රී කාලයේ සිදුවන අපචාර ක්‍රියා මැඩලීමට පොලිසිය වැටලීම් කළද අපචාරවල යෙදෙන්නන් අල්ලා ගැනීමට නොහැකි වී තිබෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=r11040110</link>
    <topic>කුරුණෑගල දළදා මාළිගයවිනාශ වීමේ තර්ජනයක  </topic>
    <author>පොල්ගහවෙල සමූහ</author>
    <content>ක්‍රිස්තු වර්ෂ 1302 සිට 1326 දක්වා වූ කාලයේ කුරුණෑගල රාජධානියේ රජ කළ 4 වන පරාක්‍රම බාහු රජු ඉදිකරන ලද ශ්‍රී දළදා වහන්සේ වැඩ සිටි කුරුණෑගල ඓතිහාසික දළදා මාළිගය කිසිවකුගේ අවධානයට ලක් නොවී වනගත වී විනාශ වෙමින් පවතී.1302 – 1326 දක්වා වූ කුරුණෑගල හෙවත් ‘හස්තිශෛල පුර’ රාජධානිය කරවූ 4 වන පරාක්‍රම බාහු රජු අංග සම්පූර්ණ මහල් තුනකින් යුත් දළදා මාළිගාව ඉදිකර, ශ්‍රී දන්ත ධාතූ®න් වහන්සේ තැන්පත් කර පූජා විධි පවත්වා ඇති බව ඓතිහාසික ‘දළදා සිරිත’ කෘතියේ පැහැදිලි කර ඇත. ශ්‍රී දළදා වහන්සේ වැඩ සිටි කුරුණෑගල ඓතිහාසික දළදා මාළිගාව ප්‍රතිසංස්කරණය කිරීමට පියවර ගන්නා ලෙස ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s1104012</link>
    <topic>මුරලි - මැතිව්ස් වෙනුවටවාස් - රන්දීව් ?</topic>
    <author>ප්‍රින්ස් ගුණසේකර මුම්බායි සිට</author>
    <content>මුත්තයියා මුරලිදරන් සහ ඇන්ජලෝ මැතිව්ස් ආබාධයන්ට ලක්වීමේ හේතුවෙන් චමින්ද වාස් සහ සුරාජ් රන්දිව් ශ්‍රී ලංකා කණ්ඩායමට එක්වීම සඳහා ඊයේ (31) සවස UL 145 දරන ගුවන් යානයෙන් මුම්බායි නුවර බලා පිටත්ව ගියහ.වාස් සහ රන්දිව් අද සවස ශ්‍රී ලංකා පිලේ සෙසු ක්‍රීඩකයන් සමඟ පුහුණුවීම්වල නිරතවීමට නියමිතය. මුරලිදරන්ට සහ මැතිව්ස්ට ක්‍රීඩා කිරීමට නොහැකි තත්ත්වයක් උද්ගත වුවහොත් වාස් හා රන්දීව් අවසන් තරගයට ක්‍රීඩාකරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s1104011</link>
    <topic>ක්‍රිකට් කිරුළේ මහ සටනට මුම්බායි නගරය සූදානම්</topic>
    <author/>
    <content>වසර 15කට පසුව ලෝක ක්‍රිකට් කිරුළ රැගෙන මවු බිමට පැමිණීමට ශ්‍රී ලංකා ක්‍රිකට් ක්‍රීඩකයෝ් හොඳ සූදානමකින් පසුවෙති. සමස්ත ලෝකයම සුන්දර ක්‍රිකට් ගම්මානයක් බවට පත්කළ ක්‍රිකට් ලෝක කුසලානයේ නියම හිමිකරුවා කව්ද? යන්න හෙට දිනයේ හෙළිවනු ඇත. 1996 ලෝක කුසලාන අවසන් පූර්ව තරගයේදී මිලියන ගණන් ඉන්දියානුවන් හඩවා ශ්‍රී ලංකාව ලැබූ ජයග්‍රහනය භාරත වැසියන් අකමැත්තෙන් වූවද මෙනෙහි කරති. ඉන්දියාවට එවැනි අත්දැකීමක් අද දිනයෙත් අත්කරදීමේ උසස් මානසික තත්ත්වයක් තම කණ්ඩායම තුල ඇතැයි ශ්‍රී ලංකා ක්‍රිකට් නායක කුමාර සංගක්කාර ඊයේ වැන්කෙඩේ ක්‍රීඩාංගණයේ පැවැති පුහුණු සැසියෙන් අනතුරුව පැවැසීය.ඕනෑම කි‍්‍රකට් ජගතෙකු ඉදිරියේ අභියෝගාත්මකව නැගී සිටිය හැකි ශ්‍රී ලංකාව ලොව සිටින භයානකම ක්‍රිකට් කණ්ඩායම බව මුම්බායි වැසියන්ගේ මතය වී ඇත.එහෙයින් හෙට පැවැත්වෙන අවසන් මහා තරගයේ අවසන් පන්දුව යවන තෙක් ජයග්‍රහණය පිළිබද මත ප්‍රකාශ නොකර සිටීමට ඉන්දියානුවන් පරිස්සම්වී ඇති බවක් පෙනෙන්නට තිබේ.මේ තරගාවලියේ මූලික වටයේදී නවසීලන්තය ලකුණු 112කින් පැරැදවූ ශ්‍රී ලංකාවට වැන්කෙඩේ ක්‍රීඩාංගණය හුරුපුරුදු ජයග්‍රාහී එකකි. එම මානසික තත්ත්වය ඉන්දියාව පරාජය කිරීමේ මුලික පසුබිමක් වී ඇත. අවසන් මහා තරගයේදී ක්‍රීඩකයන්ට ශක්තිය හා ධෛර්්‍යය ප්‍රාර්ථනා කරමින් සියලු ශ්‍රී ලාංකිකයින් සිටින බව සංගක්කාර පැවැසීය.ඒ බලාපොරොත්තු ඉටු කිරීම එකම අරමුණ බවද හෙතෙම පැවැසීය.හෙට තරගයෙන් පසුව ජාත්‍යන්තර එක්දින පිටියෙන් සමුගන්නා මුත්තයියා මුරලිදරන්ගේ ශාරිරික යෝග්‍යතාව තරමක් හොඳ අතට හැරෙමින් පවතින බව සංගක්කාර පැවැසීය.මුරලි අවසන් මහා තරගයේදී ක්‍රීඩා කිරීම ඉන්දියාවට හිසරදයක් වනු ඇත. මුරලි වැන්කෙඩේ ක්‍රීඩාංගණයේදී නවසීලන්තයට එරෙහිව ලකුණු 25කට කඩුලු 4ක් දවා ගෙන ශ්‍රී ලංකා බලාපොරොත්තු ඉහළ දැම්මේය.එම තරගයේදී නොදැවී ලකුණු 41ක් හා කඩුල්ලක් දවාගත් ඇන්ජලෝ මැතිව්ස්ට පසුගිය තරගයේදී ඇතිවූ ආබාධය තවමත් හොඳ අතට පත්ව නොතිබුණි. ඔහු හෙට තරගයට ක්‍රීඩා කරන්නේද යන්න ස්ථිර නැත. වැන්කෙඩේ තණතිල්ලේ හැසිරීම අනුව මෙතෙක් වඩාත්ම වාසියක් ගෙන ඇත්තේ දඟ පන්දු යවන්නන්ය. එබැවින් හෙට දහවල් ශ්‍රී ලංකා කණ්ඩායම නම් කිරීමේදී දඟ පන්දු යවන්නන්ට වැඩි අවස්ථාවක් උදාවේ.මේ ක්‍රීඩා පිටියේදී අනිල් කුම්බ්ලේ(කඩුලු 12), හර්බජන් සිං (කඩුලු 8), හා මුත්තයියා මුරලිදරන් (කඩුලු 6) දස්කම් දක්වා ඇත.විශේෂ නිවාඩු දිනයක්විධිමත් ආරක්ෂාවක් ලබාදීම උදෙසා මහරාෂ්ඨ ප්‍රාන්තයට හෙට විශේෂ නිවාඩු දිනයක් ප්‍රකාශ කර ඇත. තරගය පැවැත්වෙන වැන්කෙඩේ ක්‍රීඩාංගණය අවට ඇති සියලුම තට්ටු ගොඩනැගිලිවල සදළු තල තාවකාලිකව වසා තබන ලෙස මුම්බායි පොලිසිය නියෝග කොට ඇත. ක්‍රීඩාංගණයේ හා අවට, පොලිස් නිලධාරීන් 10000ක් යෙදවීමට කටයුතු යොදා ඇත.එමෙන්ම සංචාරකයන්ගේ ආකර්ශනය දිනා ගැනීම උදෙසා ලස්සන කඩවසම් පොලිස් නිළධාරීන් පමණක් රාජකාරී සදහා තෝරා ගෙන ඇත. හින්දි සිනමාව මගින් ඉන්දීය පොලිස් නිළධාරීන්ට කරන අවමානය මග හරවා ගැනීම මෙමගින් බලාපොරොත්තු වේ.මහ මුහුදට මීටර් 500ක් පමණ ආසන්නයේ වැන්කෙඩේ ක්‍රීඩාංගණය පිහිටා ඇති හෙයින් නාවික හමුදාව හා වෙරළ ආරක්ෂක හමුදා ඊයේ රාත්‍රියේ සිට අඛන්ඩ සෝදිසි මෙහෙයුම් ආරම්භ කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s1104013</link>
    <topic>ක්‍රිකට් කිරුළ ජයගන්න ශ්‍රී ලංකා පිලට දිරිය දෙන්න</topic>
    <author/>
    <content>ලෝක ක්‍රිකට් කිරුළේ ජයග්‍රහණයේ අභියස සිටින ශ්‍රී ලාංකීය ක්‍රිකට් කණ්ඩායමට ශක්තිය හා ධෛර්යය ලබා දීමට සිංහල, දෙමළ , මුස්ලිම් , බර්ගර් ඇතුළු සියලු ශ්‍රී ලාංකිකයින් ආශිර්වාදාත්මකව එක්වන්නැයි ක්‍රීඩා අමාත්‍ය මහින්දානන්ද අලුත්ගමගේ මහතා ඉල්ලා සිටියි.පසුගිය කාලපරිච්ඡේදයේ ක්‍රිකට් ක්‍රීඩාවේ අනාගතය සුරක්ෂිත කිරීම සඳහා ජනාධිපති මහින්ද රාජපක්‍ෂ මහතා ලබා දුන් නිවැරදි නායකත්වය හා මඟපෙන්වීම යටතේ ක්‍රිකට් ක්‍රීඩාව ලෝක ක්‍රිකට් කුසලානයේ ජයග්‍රහණය අභියස දක්වා ගෙන ඒමට සමත් වූ අතර ලෝක ක්‍රිකට් කිරුළ දිනා ගැනීමේ දුර්ලභ අවස්ථාව යළි මව්බිමට අත්පත්කර දීම සඳහා ශ්‍රී ලංකා ක්‍රිකට් කණ්ඩායමට ආශිර්වාදයක් වීම සඳහා සියලු ජාතීන් එක්වන්නැයි ක්‍රීඩා අමාත්‍යාංශය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s1104014</link>
    <topic>ක්‍රිකට් සූරයන්ගේ ජයග්‍රහණය සමරමින් ලෝක කුසලාන සැමරුම් මුද්දර 4ක්</topic>
    <author/>
    <content>අභිමානනීය ජාතියක් ලෙස ලොවට ශ්‍රී ලාංකීය නම රැගෙන ගිය ක්‍රිකට් සූරයින්ගේ ජයග්‍රහණය සැමරීම වෙනුවෙන් ලෝක කුසලාන සැමරුම් මුද්දර 4ක් නිකුත් කිරීමට කටයුතු කරන බව තැපැල් සේවා අමාත්‍ය ජීවන් කුමාරතුංග මහතා පවසයි.අමාත්‍යවරයා සඳහන් කළේ ක්‍රීඩා විෂය භාර ඇමැතිවරයා ලෙස සිටියදීත් තමා ක්‍රිකට් ක්‍රිඩාවට බොහෝ සෙයින් ඇලුම්කළ බවත් වසරකට සමරු මුද්දර 35ක් පමණක් නිකුත් කිරීමට සීමා කර තිබියදීත් ලෝක කුසලාන ක්‍රිකට් තරඟාවලියේ වැදගත්කම හා ඒ තුළින් රටට අත් වූ කීර්තිය පිළිබඳව සලකා බලා එක් මුද්දරයක් පමණක් නිකුත් කිරීමට තිබියදී ඒ වෙනුවෙන් සමරු මුද්දර 4 නිකුත් කරන බවයි.අවසන් මහා තරගය දක්වා විජයග්‍රාහී විලාසයෙන් පැමිණි ශ්‍රී ලංකා කණ්ඩායම පිළිබඳව ලාංකික ක්‍රිකට් ලෝලීන් පමණක් නොව ලොව පුරා සිිටින සියලු ක්‍රිකට් ලෝලීන් ආඩම්බරයෙන් හා අභිමානයෙන් බලා සිටියදී මෙවැනි සමරු මුද්දර 4 ක් නිකුත් කිරීමට තමන් තීරණය කළ බවට ජීවන් කුමාරතුංග මහතා සඳහන් කරයි.එසේම, ලාංකික ක්‍රීඩා ලෝලීන් මෙවර ලෝක කුසලාන ක්‍රිකට් තරඟාවලියේ සජීවි මතකයන් බිය සැක නොමැතිව නිදහසේ භුක්ති විඳි අතර එහි මතකය සදා අනුස්මරණීය වන හොඳ සිහිවටනයක් ලෙස මෙම සමරු මුද්දර සෑම ලාංකිකයෙකුටම වැදගත් වනු ඇතැයි අමාත්‍යවරයා පවසයි.අවසන් තරගයේ ප්‍රතිඵල කුමක් වුවද ලාංකිකයන් ලෙස කි‍්‍රකට් ක්‍රීඩාව පිළිබඳව අවධානය යොමු කරන බව ද ඒ තුළ මෙම සමරු මුද්දර සඳහා වැඩි වටිනාකමක් හිමිවන බවද අමාත්‍යවරයා සඳහන් කරයි.ජීවන් කුමාරතුංග මැතිතුමා වැඩිදුරටත් සඳහන් කළේ පසුගිය මාර්තු 10 වන දින පල්ලකැලේ ජාත්‍යන්තර ක්‍රිකට් ක්‍රීඩාංගණයේ දී මෙම මුද්දරය නිකුත් කිරීමට නියමිතව තිබුණ ද අන්තර් ජාතික ක්‍රිකට් කමිටුවේ අනුමැතිය නොලැබීම හේතුවෙන් එය ප්‍රමාද වූ බවය. නමුත් එම ප්‍රමාදය තුළ මෙම සමරු මුද්දරයේ වටිනාකම තව තවත් වැඩි විය. ඒ අනුව මෙම සමරු මුද්දර ශ්‍රී ලංකා ක්‍රිකට් කණ්ඩායමේ ජයග්‍රහණයත් සමඟ නිකුත් කෙරෙන ඉතා වැදගත් සැමරුමක් වනු ඇතැයි ද අමාත්‍යවරයා අවධාරණය කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s1104015</link>
    <topic>විද්‍යාර්ථ - සිල්වෙස්තරක්‍රිකට් ගැටුම අද හෙට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර විද්‍යාර්ථ සහ මහනුවර සාන්ත සිල්වෙස්තර විදුහල් අතර පැවැත්වෙන “Battle of the Babes” නමින් හඳුන්වන 53 වන මහා ක්‍රිකට් තරගය අද සහ හෙට දෙදින පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.මෙතෙක් පැවති තරග 52 න් 13 ක ජය සාන්ත සිල්වෙස්තර විදුහල ලබා ඇත. විද්‍යාර්ථ විදුහල තරග 3 කින් ජය වාර්තා කර ඇත. සෙසු තරග 36 ජය පරාජයෙන් තොරව අවසන් ව ඇත. සාන්ත සිල්වෙස්තර විදුහල අවසන් වරට ජය වාර්තා කළේ 2009 වර්ෂයේ චානක කොළඹගේ ගේ නායකත්වය යටතේය.විද්‍යාර්ථ විදුහල අවසන් වරට ජය වාර්තා කළේ 1967 ආර්. ඇම්. ලෆීර්ගේ නායකත්වය යටතේය.මේ ක්‍රිකට් සමය තුළ (2011) සාන්ත සිල්වෙස්තර විදුහල තරග 14 ට ඉදිරිපත් වී ඇත. ඉන් තරග 4 කින් ජය වාර්තා කර ඇත. ඒවා නම් ධර්මපාල, රේවත, කෑගලු සහ කිංස්වුඩ් යන විදුහල් වේ.තරග 5 කින් පරාජය වී ඇත. එම පාසල් වන්නේ ත්‍රිත්ව ආනන්ද, සාන්ත අන්තෝනි, සාන්ත සෙබෙස්තියන් සහ ඩිමැසනඩ් වේ. ගල්කිස්ස සාන්ත තෝමස් විදුහල සමග තරගය පළමු ඉනිමේදී සම ලකුණු ලබාගෙන ඇත.විද්‍යාර්ථ විදුහල මේ ක්‍රිකට් සමය තුළ (2011) තරග 15 කට ඉදිරිපත් වී ඇත. ඉන් දෙකක් ජයගෙන ඇත. ඒවා වන්නේ හොරණ තක්ෂිලා සහ ශ්‍රී දේවානන්ද විදුහල් වේ. තරග 4 කින් පළමු ඉනිමේ ජය ලබා ඇත. තරග 6 ක් ජය පරාජයෙන් තොරව අවසන් වී ඇත. තරග 3 කින් පරාජය වී ඇත. ඒවා වන්නේ ත්‍රිත්ව, සාන්ත අන්තෝනි සහ මාතර රාහුල යන විදුහල් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s1104016</link>
    <topic>ඇසරෙන්කාඅවසන් පූර්ව වටයට</topic>
    <author>මියාමි (ඒ. එෆ්. පී.)</author>
    <content>ජගත් ටෙනිස් ශ්‍රේණිගත කිරීම්වල 2 වැනි ස්ථානයේ පසුවන ප්‍රබල බෙල්ජියම් ක්‍රීඩිකා කිම් ක්ලිජ්ස්ටර්ස් ලකුණු 6 – 3 ක් සහ 6 – 3 ක් ලෙස පරාජයට පත් කළ ශ්‍රේණිගත කිරීම්වල 8 වැනි ස්ථානයේ පසුවන වික්ටෝරියා ඇසංරන්කා අමෙරිකානු ඩොලර් මිලියන 9 ක ත්‍යාග මල්ලකට හිමිකම් කියන ලෝක ටෙනිස් සංගමයේ ඒ. ටී. පී. මාස්ටර්ස් තරගාවලියේ අවසන් පූර්ව වටයට සුදුසුකම් ලැබීමට සමත්වූවාය.මේ තරගවාරයේ පළමුවරට අවසන් පූර්ව වටයට පිවිසීමට සමත් වූ ඇසංරන්කා පෝලන්තයේ ඇගින්ස්කා රොඩ්වන්ස්කා පරාජය කළ රුසියාවේ වේරා වොනර්වා සමග තරග වදින්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s1104017</link>
    <topic>වලව නදී රජ හටන ජය පරාජයක් නෑ</topic>
    <author>ප්‍රියාන් ද සිල්වා මාතර ක්‍රීඩා</author>
    <content>අම්බලන්තොට ථෙරපුත්ත ජාතික පාසලත් හුංගම විජයබා මධ්‍ය මහ විදුහලත් අතර පැවැති වාර්ෂික මහා ක්‍රිකට් තරගය ජය පරාජයෙන් තොරව නිමාවට පත්විය. නමුත් තරගයේ සියලු ගෞරව හිමිකර ගැනීමට ථෙරපුත්තා ජාතික පාසල සමත් විය.විජයබා විදුහල් නායක හර්ෂ කුමාර ථෙරපුත්ත පිළට පන්දුවට පළමුව පහර දීමට ආරාධනා කළේය. ථෙරපුත්ත පිළ සියළු දෙනාම දැවී ලකුණු 253 ක් වාර්තා කළේය. නායකත්වයේ ඉනිමක් ක්‍රීඩා කළ කසුන් කල්දේරා හතරේ පහර 12 ක් සමග අගනා ලකුණු 89 ක් තම පිලට එක් කළේය. මිතුන් මනම්පේරි ලකුණු 34 කින් දායක විය. හසිත මධුශාන් ලකුණු 93 කට කඩුළු 6 ක් දවා ගත්තේය.විජයබා පිලේ පළමු ඉනිම ලකුණු 150 කට සීමා විය. දිලිප් චන්දන සහ ප්‍රමෝද් මධුශාන් කඩුළු 3 බැගින් ද අත්‍රී නදීශාන් සහ අරුණ මධුශාන් කඩුළු 2 බැගින්ද දවා ගත්හ. හශාන් තරින්ද ලකුණු 38 ක් රැස් කර ගත්තේය.දෙවැනි ඉනිම සඳහා නැවතත් පන්දුවට පහර දීමට විජයබා පිල පිටියට පිවිසියත් අයහපත් කාලගුණය හේතුවෙන් තරගය ජය පාරාජයෙන් තොරව නිමාවට පත්විය. තරගය නවත්වන විට විජයබා පිල ලකුණු හතකට කඩුළු 3 ක් දැවී තිබිණ. විශිෂ්ට පන්දු යැවීමක නිරත වූ දිලිප් චන්දන එක ලකුණකට එම කඩුළු තුනම දවා ගත්තේය.ථෙරපුත්ත ජා. පා. පළමු ඉනිම - 253 (ඕවර 78)කසුන් කල්දේරා 89, මිතුන් මනම්පේරි 34, දිනෙශ් මධුශාන් 30,තුසිත මධුශාන් 6/93විජයබා ම. ම. වි. පළමු ඉනිම 150 (ඕවර 58)හශාන් තරින්ද 38, සචින් චාමර 25 ,දිලිප් චන්දන 3/28, ප්‍රමෝද මධුශාන් 3/45විජයබා ම. ම. වි. දෙවැනි ඉනිම 7/3 (ඕවර 9.2) දිලිප් චන්දන 3/1.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s1104018</link>
    <topic>ලෝක පිහිනුම් සූරයාට වසර 2ක තහනමක්</topic>
    <author/>
    <content>පසුගිය වසරේ පැවැති යුරෝපීය සූරතාවලිය අතරතුරදී කරනු ලැබූ තහනම් උත්තේජන පරීක්ෂණයෙන් අසමත් වූ ස්ලෝවේකියාවේ පිහිනුම් සූර ලුබෝස් ක්‍රිස්කෝට වසර 2 ක තරග තහනමක් ලෝක පිහිනුම් සම්මේලනය විසින් පනවන ලදී. පසුගිය දෙසැම්බරයේදී කරනු ලැබූ ක්‍රිස්කෝගේ මුත්‍රා සාම්පලයේ තහනම් කරන ලද ටැමොක්සිෆෙන් ඖෂධ අඩංගු වූ බවට අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s1104019</link>
    <topic>19න් පහළ පාසල් ක්‍රිකට් අවසන් තරගය අද</topic>
    <author/>
    <content>ශ්‍රී ලංකා පාසල් ක්‍රිකට් සංගමය විසින් මෙහෙයවනු ලැබූ අන්තර් පාසල් 19 න් පහළ මංචි කුසලාන ක්‍රිකට් තරග මාලාවේ අවසන් මහා තරගය ත්‍රිත්ව විදුහල හා මරදාන සාන්ත ජෝශප් විදුහල අතර අද (1) එන්සීසී ක්‍රීඩාංගණයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s11040110</link>
    <topic>කොන්ටඩෝර් නිදොස් කළාට ස්පාඤ්ඤයට නඩු</topic>
    <author>මැඩ්රිඩ් (ඒ. එෆ්. පී)</author>
    <content>තහනම් උත්තේජන භාවිත කිරීමේ චෝදනාවට හසුවූ තෙවරක් ප්‍රංශ සවාරිය ජයගත් ඇල්බටෝ කෝන්ටඩෝර් එම චෝදනාවෙන් නිදහස් කිරීමට ස්පාඤ්ඤ පාපැදි සම්මේලනය ගත් තීරණයට එරෙහිව අභියාචනාවක් ඉදිරිපත් කිරීමට ලෝක තහනම් උත්තේජන විරෝධී ඒජන්සිය සැරසේ.“පසුගිය වසරේ ජූලි මාසයේ තහනම් උත්තේජන භාවිත කිරීමේ චෝදනාවට කොන්ටඩෝර් වැරැදිකරු වූ නමුත් ස්පාඤ්ඤ පාපැදි සම්මේලනය ඔහු නිදොස් කිරීමට පියවර ගෙන තිබෙනවා. ඊට එරෙහිව ක්‍රීඩාව සඳහා වන උසාවියේ අභියාචනාවක් නිකුත් කරමින් ලෝක තහනම් උත්තේජන විරෝධී ඒජන්සිය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s11040111</link>
    <topic>වයස අවුරුදු 15න් පහළ සමස්ත ලංකා පාසල් හොකී හෙට සිට මාතලේදී</topic>
    <author>අසෝක හිඳගොඩ මාතලේ දිසා විශේෂ</author>
    <content>සමස්ත ලංකා 15න් පහළ බාලක සහ බාලිකා පාසල් හොකී තරගාවලිය මේ මස 2 සිට 5 දක්වා මාතලේ නගරයේදී පැවැත්වීමට නියමිතය.බාලක කණ්ඩායම් 38ක් සහ බාලිකා කණ්ඩායම් 22ක සහභාගීත්වයකින් පැවැත්වෙන මේ තරගාවලිය මාතලේ එඩ්වඩ් හොකී ක්‍රීඩාංගණය, බර්නාඩ් අලුවිහාරේ ක්‍රීඩාංගණය සහ නන්දිමිත්‍ර ඒකනායක අන්තර් ජාතික හොකී ක්‍රීඩාංගණවලදී පැවැත්වේ.2010 වසරේදී පැවැත්වීමට නියමිතව තිබූ මේ තරගාවලිය කිහිපවිටක්ම කල්දැමුණු අතර තරගාවලියේ ජය සංකේත ප්‍රදානය හා සමාප්ති උළෙල ශ්‍රී ලංකා හොකී සම්මේලනයේ සභාපති සුමිත් එදිරිසිංහ මහතාගේ ප්‍රධානත්වයෙන් මේ මස 5 වැනිදා පස්වරුවේ නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණයේදී පැවැත්වීමට නියමිතව ඇතැයි තරග සංවිධායක ඉන්දික ජයවර්ධන මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=s11040112</link>
    <topic>ආබාධිත ක්‍රීඩක කුලකුලසූරියටකරාතේ රන්පදක්කමක්</topic>
    <author>තිලක් පුෂ්පකුමාර සේනානායක</author>
    <content>පසුගියදා වෙන්නප්පුවේ ඇල්ෆ්‍රඩ් පෙරේරා ගෘහස්ථ ක්‍රීඩාංගණයේදී නිමාවට පත්වූ ශ්‍රී ලංකා කරාතේ සංගමය මෙහෙයැවූ අවුරුදු 21 න් ඉහළ 10 – 07  QK.yu  (කාතා අංශයේ) ජාතික සූරතා සහිත රන්පදක්කමක් දිනා ගැනීමට ආබාධිත ක්‍රීඩකයකු වූ කේ. ඩී. ආර්. කුලකුලසුරිය සමත්විය.පේරාදෙණිය ජපන් කරාතේ දෝ නොබුකාවාහා ෂිතෝරියුකායි කරාතේ සංගමය නියෝජනය කළ වයස 21 ට වැඩි කාතා අංශයේ ජාතික සූරතාව දිනාගත් කේ. ඩී. ආර්. කුලකුලසුරිය උපතින්ම අස්ථි විකෘතිතාවයට ලක්වූ ක්‍රීඩකයෙකි.එහෙත් ඔහුගේ දැඩි අධිෂ්ඨානය නිසාම කරාතේ ක්‍රීඩාවට යොමුවී මෙම සුවිශිෂ්ට ජයග්‍රහණය ලබා ගැනීමට හැකිවී තිබේ. ජපන් කරාතේ දෝ තොබුකාවා හා ෂිතෝරියුකායි සංගමයේ නිර්මාතෘ කයිතෝ කුනි අකිතොබුකාවා මහතාගේ සංගමයේ ශ්‍රී ලංකා ශාඛාවේ ප්‍රධාන උපදේශක සෙන්සේ ප්‍රියන්ත ගුණසේකර මහතා මෙම ක්‍රීඩකයාට විශේෂ පුහුණුවක් ලබාදී කරාතේ ක්‍රීඩාවේ දුෂ්කර අංග පුහුණුකිරීමට දායක වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=f1104012</link>
    <topic/>
    <author>සංවාදය චන්දන ජයවීර</author>
    <content>2600 වැනි සම්බුද්ධත්ව ජයන්තිය නිමිත්තෙන් රටේ ඇතිව ඇති ප්‍රබෝධය කලා ක්ෂේත්‍රය තුළ ද නොඅඩුව දක්නට ඇත. ටෙලි නිර්මාණ 30කට අධික සංඛ්‍යාවක් නිර්මාණය කර ඇති ප්‍රවීණ ටෙලි නාට්‍යය අධ්‍යක්ෂවරයෙක් වන සනත් අබේසේකර සිය කළුදුල් සිනමා නිර්මාණය සඳහා තෝරාගෙන ඇත්තේ මෙරට ඉතිහාසයේ ප්‍රමුඛතම අවස්ථාවක් වන මහින්දාගමනය පිළිබඳව ය. මේ එම චිත්‍රපටය පිළිබඳව සනත් අබේසේකර සමඟ කළ සම්මුඛ සාකච්ඡාවකි.* ඔබේ කුළුදුල් සිනමා නිර්මාණය සඳහා සමකාලීන කතා ප්‍රවෘත්තියකින් බැහැරව ඓතිහාසික සිදුවීමක් පසුබිම් කරගත්තේ ඇයි?නිර්මාණකරුවෙකුට ඉතිහාසය කියන්නේ ධන නිධානයක්. අපිට වෙනත් කිසිම ජාතියකට නොමැති ලිඛිත ඉතිහාසයක් තිබෙනවා. පුරාවෘත ජන ප්‍රවාද රැසක් තිබෙනවා. ඒ අතර ඉතිහාස ප්‍රවෘත්තියෙන් ඔබ්බට ගිය රසවත් කතා කොතෙකුත් තිබෙනවා.චිත්‍රපටයට පසුබිම් වන්නේ ඓතිහාසික සිදුවීමක් වුවත් අපේ ඉතිහාසය දෙස පරීක්ෂාකාරීව බලන විට එම සිදුවීම වර්තමානයට පවා විශාල බලපෑමක් ඇතිකොට ඇති බව පෙනෙනවා. ප්‍රේමය පසුබිම් කරගත් චිත්‍රපට, ළමා චිත්‍රපට, ක්‍රියාදාම චිත්‍රපට, හාස්‍ය චිත්‍රපට යනුවෙන් සිනමා කෘතින් ප්‍රවර්ග රැසකට වර්ග කළ හැකියි. ඓතිහාසික කතා ප්‍රවෘත්ති රැගත් චිත්‍රපටත් එවැනි එක් ප්‍රවර්ගයක්.අපේ සිනමා වංශ කතාව පරීක්ෂා කරනකොට මේ වර්ගයේ චිත්‍රපට හමුවෙන්නේ ඉතාම අතළොස්සක්. සිනමාව සත්‍යය, මායාව හා සුන්දරත්වය මුසුවූ මාධ්‍යයක්. ඒ නිසා එවැනි මාධ්‍යයකට ඉතාම රසවත් හා චිත්තාකර්ෂණීය ලෙස ඓතිහාසික කතා ප්‍රවෘත්තියක් ගෙන ආ හැකියි.* ඓතිහාසික කතා ප්‍රවෘත්තියක් ආශ්‍රයෙන් සිනමා කෘතියක් තැනීමේදී චෝදනාවන්ට මුහුණ දීමට මෙන්ම පරිකල්පනයට සීමාවක් ද පැනවෙනවා නේද?සිනමාව පරිකල්පනය මත පදනම් වුණු මාධ්‍යයක්. එහෙම කියලා හේතුඵල සම්බන්ධයක් නැතිව ප්‍රබන්ධය මතම යැපිලා චිත්‍රපට හදන්න බැහැ. වාණිජ චිත්‍රපටයක වුණත් කතා ප්‍රවෘත්තියේ හේතුඵල සම්බන්ධයක් නැත්නම් රසිකයන් චිත්‍රපටය ප්‍රතික්ෂේප කරනවා.ඓතිහාසික ප්‍රවෘත්තියක් පසුබිම් කරගෙන චිත්‍රපටයක් තැනීමේදී අපි ඉතිහාසයට වගකිව යුතුයි. සිනමාව ප්‍රබන්ධයක් කියලා අධ්‍යක්ෂකගේ හිතලු චිත්‍රපටය ඇතුළට ගේන්න බැහැ. මම මහින්දාගමනයේදී හැකිතාක් දුරට ඉතිහාසයට සාධාරණයක් ඉටු කරන්න උත්සාහ කළා. සැක සහිත අවස්ථාවලදී පල්ලේගම හේමරතන නාහිමි එල්ලාවල මේධානන්ද නාහිමි, උඩුවේ ධම්මාලෝක නාහිමි වැනි උගත් බුද්ධිමත් භික්ෂුන් වහන්සේලාගෙන් උපදෙස් ගත්තා.* චිත්‍රපටය මහින්දාගමනය කේන්ද්‍ර කරගෙන නිර්මාණය වී තිබෙන නිසා එයට ආගමික චිත්‍රපටයක මුහුණුවරක් ඉබේම ලැබෙනවා නේද?ලබන මැයි මාසය වනවිට සම්බුද්ධත්ව ජයන්තිය සිදුවී වසර 2600 ක් සම්පූර්ණ වෙනවා. මේ අවස්ථාව රටේ විශාල බෞද්ධ ප්‍රබෝධයක් සඳහා යොදාගත හැකියි. මහින්දාගමනය නිෂ්පාදනයේ අරමුණ වන්නේත් 2500 සම්බුද්ධත්ව ජයන්තිය නිමිති කරගෙන බෞද්ධාගමේ පණිවුඩය ලෝකයා වෙත ගෙන යාමයි.මේ අදහස අප ජනාධිපතිතුමාට ඉදිරිපත් කළා. එතුමා බොහොම කැමැත්තෙන් අපිට උදව් කළා. නිෂ්පාදකයෙක් සොයලා දෙන්නත් කටයුතු කළා. Best lifeආයතනයේ අධිපති දමින්ද උපාලි ප්‍රනාන්දු මහතා මේ නිර්මාණයට සම්බන්ධ වුණේ ඒ අනුවයි.* සිනමා ශාලාවල තිබෙන පහසුකම් අනුව හා රසිකයින් සිනමාව කෙරෙහි දක්වන උනන්දුව අනුව සිනමාව වෙනුවෙන් යොදන ආයෝජනය යළි ලබාගත හැකිද?අද ලෝක සිනමාව අතින් බැලුවහම තාක්ෂණික හා විද්‍යාත්මක අතින් ඉදිරියට ගොස් තිබෙනවා. ඊට සාපේක්ෂව අපේ සිනමාව දියුණු වන්නේ බොහොම හෙමින්. මෙම සිනමා පටය නිර්මාණය කිරීම සඳහා ලක්ෂ 450ක් පමණ වැය වී තිබෙනවා. ඒ මුදල විශාල ආයෝජනයක්. චිත්‍රපටයට පසුබිම් වන පරිසරය නැවත ගොඩනැඟීම සඳහා වස්ත්‍රාභරණ නිෂ්පාදනය කිරීම සඳහා විශාල මුදලක් වැය වුණා. ශ්‍රී ලංකාවේ ප්‍රදර්ශනයට අමතරව අනෙකුත් බෞද්ධ රටවල ද මහින්දාගමනය චිත්‍රපටය ප්‍රදර්ශනය කිරීමට කටයුතු යොදා තිබෙනවා. මේ වගේ චිත්‍රපටයක් වෙනත් මාධ්‍යකින් නැරැඹීමේ අවස්ථාවක් නොලැබෙන නිසා රසිකයන්ගෙන් හොඳ ප්‍රතිචාරයක් ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=f1104013</link>
    <topic/>
    <author>සංවාදය හා ඡායාරූපය අනුසාර මාහිංගොඩ</author>
    <content>එම් සෆීර් පර්යේෂණාත්මක නාට්‍ය නිර්මාණ රැසක් ලාංකේය වේදිකාවට දායාද කළ පර්යේෂණාත්මක නාට්‍යකරුවෙකි. ඔහුගේ මූලිකත්වයෙන් පිහිටුවාගෙන ඇති inter act art theater house සංවිධානය පවත්වන වාර්ෂික රංග කලා උළෙල ලබන 3 දින සිට 9 දක්වා රාජගිරියේ පිහිටි බ්ලැක් බොක්ස් රඟහලේදී පැවැත්වේ. මේ සාකච්ඡාව පළවන්නේ ඒ නිමිත්තෙනි.මද අලෝකය ක්‍රම ක්‍රමයෙන් තද ආලෝකයක් බවට පත්වේ. පෙට්ටගමක් වැනි වූ කුඩා ප්‍රමාණයේ වේදිකාවක් ආලෝකයට දර්ශනය වේ. එහි වටා පුටු පහළොවක් පමණ රවුමක ආකාරයට තබා ඇත. එය පේ‍්‍රක්ෂකාගාරයයි. ප්‍රේක්ෂකයෝ එකා දෙන්නා පැමිණ පුටුවල අසුන් ගනිති. මොවුන් අතර නාට්‍ය නිෂ්පාදකවරු නාට්‍ය කළමනාකරුවන් රඟන ශිල්පීහු කිහිප දෙනෙක් සිටිති. අමුත්තකු පැමිණ කුඩා වේදිකාවේ හිඳගනියි. ඔහු ප්‍රශ්නකරුය. ප්‍රේක්‍ෂකාගාරයේ සිටින නාට්‍ය නිෂ්පාදකවරයකු වන එම්. සෆීර් කතාකරන්නට පටන් ගනියි.“මේ වෙනකොට ලෝකයේ රංග ශාලා වර්ග හයක් තියෙනවා. ඇරීනා තියටර් මුල්ම රංග ශාලාව. ප්‍රේක්ෂකයන් පහළොස් දාහකට විසිදාහකට නරඹන්න පුළුවන්. ඉන් පස්සෙ ඇම්පි තියටර් හා ට්‍රස්ට් තියටර් බිහිවෙනවා. ප්‍රොසීනියම් රඟහල බිහිවන්නේ ඊටත් පස්සේ. මේ සෑම රංග ශාලාවකම විශාල ප්‍රේක්ෂක පිරිසකට නැරඹුම් පහසුකම් තිබුණා.ඇරිනා තියටර් එකේ ගැටළු තියෙනවා. එහි ප්‍රේක්ෂක පිරිස් වැඩියි. ඒ නිසා වැඩි පිරිසකට නාට්‍ය හරිහැටි පේන්නේ නෑ. ඇම්පි තියටර්, ට්‍රස්ට් තියටර්වලත් ගැටළු තියෙනවා. ප්‍රොසීනියම් තියටර් එක මිනිසුන් අතර ජනපි‍්‍රය වෙනවා. එය වසර දෙසිය පනහක් විතර පවතිනවා. විශාල රඟහල් හැදෙනවා. මෙහිත් අවුල් මතුවෙනවා.ප්‍රේක්ෂකයාගේ පැත්තෙන් කියනවා අපට නාට්‍ය දැනෙන්නෙ නෑ කියලා. නාට්‍යකරුවා කියනවා අපි කරන කාර්යය ප්‍රේක්ෂකයා අතරට යන්නෙ නෑ කියලා. ප්‍රොසීනියම් රඟහලේ ප්‍රේක්ෂකයා හා නළුවා අතර තියෙනවා තාර්කික හා ප්‍රායෝගික හිඩැසක්.නළුවා කියනවා අපි රඟපාන එක මුල් පෙලේ ප්‍රේක්‍ෂකයාට පමණයි පේන්නේ කියලා. ප්‍රේක්‍ෂකයා කියනවා රදලයෝ ටික ඉස්සරහා, පිටුපස්සේ ඉන්න අපට නාට්‍ය පේන් නෑ කියලා. නාට්‍යකරුවන් හොයනවා මෙතනින් එහාට මොකක්ද කරන්නේ කියලා. එතකොට BLACK BOX THEATRE එනවා.ප්‍රශ්නකරු - BLACK BOX THEATRE උපත සිද්ධවෙන්නේ කොහොමද?සෆීර් - 50 හෝ 60 දශකයේ අමෙරිකාවේ නාට්‍ය කර්මාන්තය විශාලව කෙරෙනවා. බ්‍රෝඩ්වේ රඟහල ඇතුළුව ප්‍රධාන ධාරාවේ රඟහල්වල නාට්‍ය කලාව ප්‍රදර්ශනය කරනවා. ඒ නාට්‍ය අමුතුයි. බොහෝ වෙනස් . ඒවා විජ්ජාකාරී නාට්‍ය, නැත්නම් ෆැන්ටසි නාට්‍ය. අමෙරිකාවේ විශාල තියටර්වල නාට්‍ය කරන්න බැරි තරුණ කොටස් ඉන්නවා. උදාහරණයක් විදිහට අනුරාධපුරේ කෙනෙකුට අගනුවර ජෝන්ද සිල්වා එකේ නාට්‍යයක් කිරීම මැජික් එකක් නේ.ප්‍රාදේශීයව ඉන්න අලුත් තරුණයෝ නාට්‍ය කරන්න තියෙන උවමනාව නිසා අත්හැරල දාපු බිල්ඩින් , කර්මාන්ත ශාලා, නිවෙස්වල ගරාජ් කාමර වගේ තැන් තෝරාගෙන යථාර්ථවාදී සමාජ නාට්‍ය හදන්න පටන්ගන්නවා. මේක ටිකක් ජනපි‍්‍රය නාට්‍ය ක්‍රමයක් බවට පත් වෙනවා.මේක අහඹු ලෙස ජනපි‍්‍රය වෙන්න පටන් ගන්නවා. බ්‍රෝඩ්වේ වාගේ රඟහලවල පෙන්නුවේ විජ්ජාකාරී නාට්‍ය. මිනිස්සු කියනවා සැබෑ ජීවිතය අලුත් කොල්ලෝ පෙන්වනවා කියලා. මේ නාට්‍යය මිනිස්සු අතර ජනපි‍්‍රය වෙනවා. ප්‍රධාන ධාරාවේ සාම්ප්‍රදායික නාට්‍ය කලාවට එයින් පහරක් වදිනවා.ප්‍රධාන ධාරාවේ නාට්‍යවලට මේ කොල්ලන්ගේ නාට්‍ය අභියෝගයක් වෙන හින්දා ප්‍රධාන ධාරාවේ නාට්‍යකරුවන් තරුණයන්ට කියනවා, අපේ හෝල්වල නාට්‍ය කරන්න කියලා. මේ හෝල්වල තරුණයන්ගේ නාට්‍යත් යනවා විජ්ජාකාරි නාට්‍යයක් පෙන්වනවා. තරුණයන්ගේ නාට්‍යවල මැජික් නෑ. ඒවායේ තියෙන්නේ මිනිස් ගැටළු, සමාජ අසාධාරණකම්, තරුණ අයිතිවාසිකම් වැනි දේ.මේ නිසා ප්‍රධාන ධාරාවේ කට්ටිය තරුණයන්ගේ නාට්‍යවලට ශාස්ත්‍රීය වටිනාකමක් දෙනවා. ඒවා ඉහළ පැලැන්තියේ විද්‍යාලවලට උසස් අධ්‍යාපන ආයතනවලට කුඩා හෝල් සංකල්පය ලෙස හඳුන්වා දෙනවා. මේවා පර්යේෂණ නාට්‍ය බවට පත්වෙනවා. තරුණයන්ගේ විප්ලවීය නාට්‍ය ඇකඩමියක් කරනවා.70, 80 දශකවලදී යුරෝපයේ අයගේ ඇහැ ඇරෙනවා. මේ වැඩේට. මේ දශකය ගෝලීය ආර්ථිකය වෙනස් වුණු කාලය. ලෝකය කණපිට ගැහුණු අවස්ථාව.යුරෝපයේ පිළිගැනීමක් තිබ්බ දියුණු නාට්‍ය සම්ප්‍රදායක් පැවතියා. අමෙරිකාවේ එතෙක් තිබ්බ මේ නාට්‍ය කලාව යුරෝපය පටන් ගන්නවා.ඔවුන් පටන් ගන්නේ අමුතුම විදිහකට. නගර කේන්ද්‍රීය කුඩා රඟහල් සංකල්පය කියලා.මියුනිච් නගරය නාට්‍ය කරන කොට බර්ලින් කරනවා. නගර අතර විශාල තරගයක් එනවා. දශක තුනක් විතර යනකොට යුරෝපය ඇතුලේ පුදුමාකාර වෙනසක් වෙනවා. රඟහල් මූලික කරගෙන ප්‍රේක්‍ෂකයන් කල්ලි ගැහෙනවා. නගර එකිනෙක අතර තරගයක් ඇතිවෙනවා. මේ මොහොත වෙන කොට මියුනිච් නගරයේ පමණක් මෙවැනි නාට්‍ය ශලා තුන්සියයක් පමණ තියෙනවා. මේ ක්‍රමය දියුණු වෙන්න පටන් ගන්නවා. එවිට ප්‍රේක්ෂකයා හා රංගයා අතර විසංවාද ඇතිවෙනවා. දෙන්නා මුහුණට මුහුණ එකට හැප්පෙනවා. ප්‍රේක්ෂකයා ඉස්සරහා ‘ඇක්ට් එක වෙනවා. රංගයා ඉස්සරහා ප්‍රේක්ෂකයා ඉන්නවා. මෙතනදී රංගයාට බොරු කරන්න බෑ. ඕක තමයි BLACK BOX කියන්නේ. අපි ලංකාවට ගේන්නේ මේ ක්‍රමයයිප්‍රශ්නකරු – ඔබ BLACK BOX ලංකාවට ගෙන ඒම තුළත් ඉතිහාසයක් තියෙනවා. එය ආරම්භ කරන්නේ ඔබගේ යුරෝපීය ගමන හරහා.සෆීර් - 2008 වසරේදී මට යුරෝපයට ශිෂ්‍යත්වයක් ලැබෙනවා. ජර්මන් සංස්කෘතික ආයතනයෙන්. යුරෝපයට ගිහින් එහි නාට්‍ය මට්ටම, ස්වභාවය බලාගෙන එන්න. එහිදී මා යුරෝපීය නාට්‍ය උළෙලට සහභාගිවෙනවා. ඒ ගියහම මා දකින්නේ මේක තමයි. මාසයක් එක දිගට නාට්‍ය බැලුවා. එහෙ තියෙන්නේ ප්‍රේක්ෂකයන් හැත්තෑපහක්, සියයක් දෙසීයක් නරඹන නාට්‍ය . ඒවා තමයි මට බලන්න වෙන්නේ.ඒ නාට්‍ය මා දැක්කහම මට හිතුනේ මේක මට මරු. මේක ලංකාවට ගේන්න පුළුවන්නම් යන පදනම තමයි මට එන්නේ. මම යුරෝපයට යන්නේ BLACK BOX ඉගෙන ගන්න නොවේ. නාට්‍ය උළෙලක් බලන්න.යුරෝපයේදී දැකපුදේ ලංකාවට ඇවිත් හොයා ගන්නවා. ඒක හොයා ගැනීම ඒ තරම්ම ලේසි වුණේ නෑ. මම හදාරන්න පටන් ගත්තා. “බනීට ඇත්තටම ඕනේ” නාට්‍ය තමයි එහි පළමුවැනි උත්සාහය.ප්‍රශ්නකරු - හයවැනි නාට්‍ය ක්‍රම වේදය පිළිබඳ කියන්න දැන් ඔබට අවස්ථාව තියෙනවා.සෆීර් -සොයාගත් සකසාගත් අවකාශයන් තුළ නිර්මාණ කිරීම. දැන් ලෝකයේ පවතින්නේ පස්වැනි හා හයවැනි ක්‍රමවේදයි. ප්‍රොසීනියම් රඟහල වැහෙන්න පටන් අරන්. ආදායමට සාපේක්‍ෂකව වියදම සිය ගුණයකින් වැඩියි. ආයතනවලට එය පවත්වාගෙන යන්න බෑ. දැන් රජයන්වලට එච්චර මුදලක් යොදවන්න බෑ නාට්‍යවලට.එතකොට තමයි BLACK BOX වැදගත් වෙන්නේහය වැනි නාට්‍ය ප්‍රවනතාව ලොකු කතන්දරයක්. ඒ නාට්‍ය ඕනෑම තැනක ඕනෑම විදිහකට පෙන්වන්න පුළුවන් වෙන්න ඕනේ. මේ වෙනකොට බර්ලින්වල යනවා. මේ ක්‍රමවේද මා ලංකාවේ කළා. අපි 2006 ඉඳන් ලංකාවේ ඔය වැඩේ කරනවා.අපට නාට්‍ය කැරැල්ලක් ඇතිකරන්න ඕනේ. සෑම නගරයකම සංස්කෘතික අවකාශ හැදෙන්න ඕනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>01</day>
    </date>
    <link>http://www.dinamina.lk/2011/04/01/_art.asp?fn=f1104014</link>
    <topic>චන්ද්‍රසේනගේ ඉරණමට බලපෑ අදිසි හස්තය කවුරුන්ද ?</topic>
    <author/>
    <content>නම – උඩුව අතුකෝරලාගේ චන්ද්‍රසේන වයස - අනුමාන කරන තරමට අවුරුදු 44 ක් ලිපිනය – අගලවත්ත, කෙලින් කන්ද, නෙලුකැටිය, කෙලින්කන්ද ජනපදය. රැකියාව - කුලී වැඩචන්ද්‍රසේන අම්මා තාත්තා කව්ද කියලවත්, තමාට ඥාතීන් සිටිනවද කියලවත් දන්නේ නෑ. තනිකඩයෙක් ලෙස දිවිගෙවන මොහු මතක ඇති කාලයක සිට පදිංචි වී සිටියේ ඔහුගේ ආත්තම්මා කෙනකු ළඟයි. චන්ද්‍රසේන කුලී වැඩ කරලා කීයක් හරි සොයාගෙන ඉතාම අල්පේච්ඡ ජීවිතයක් ගත කළා.2007 ජූනි මස 27 වැනි දින උදෑසන 11.30 ට විතර චන්ද්‍රසේන පාරට බැස්සේ ගමේ අවමඟුලකට සහභාගි වෙන්න හිතාගෙනයි. මේ යන අතරමගදී බදුරලිය පොලිසියේ 4 දෙනෙක් චන්ද්‍රසේනව අත්අඩංගුවට ගත්තා. මේ පොලිස් නිලධාරින් චන්ද්‍රසේනව අසල තිබුණු වොලිබෝල් පිට්ටනියකට අරං ගිහින් එහි තිබුණු කණුවක් අල්ලා ගන්න යැයි පවසා පිට්ටනිය වටේ වවා තිබුණු ගිනිසීරියා පොලුවලින් ගහන්න පටන් ගත්තා.මෙලෙස තිරිසනකුටවත් නොකරන විදියට අමානුෂික අයුරින් පහර දෙන ගමන් මේ නිලධාරින් චන්ද්‍රසේනගෙන් ඇසුවේ ගමේ කසිප්පු විකුණන ස්ථානයන් තිබෙන තැන් ගැනයි. අනේ මේ අසරණයා ක්ලන්තය හැදී වැටෙනකම්ම මේ අමන නිලධාරින් හොඳ හැටි ඔවුන්ගේ අතේ පයේ හිරි ඇර ගත්තා.තුවාල වුණු චන්ද්‍රසේන තමාව රෝහල්ගත කරන ලෙසට මේ නිලධාරින්ගෙන්ම ආයාචනා කළත් “උඹට ඕන නම් පලයං. හැබැයි අපි ගැහුවා කිව්වොත් ගංජා හරි කුඩු හරි දාලා හිරේට යවනවා’ යනුවෙන් තර්ජනය කළේ යකඩෙන් හැදුණු දඩදඬු හදවත් කවදාවත් මෙලෙක් වෙන්නේ නැති බව චන්ද්‍රසේනට ඒත්තු ගන්වමින්. ඔවුන් එසේ පවසා එතැනින් පිටව ගියේ ඒ අසරණයා ඇඟපතින් රුධිරය පිටකරමින් වැටී සිටියදීයි. හිත්පිත් නැති සමාජයකින් පන්නරය ලැබූ පරපෝෂිතයන් පිරිසක් කෙසේ නම් චන්ද්‍රසේනගේ වේදනාව වටහා ගන්නද? ඒ අයුරින් සිතන විටනම් මේ කාකි ඇඳුම ඇඟලාගත් උතුමාණෝ සැබවින්ම සර්ව සාධාරණ වන්නට පුළුවන.ඉන් නොනැවතුණු මේ නිලධාරින් හතර දෙනා තවත් ගැමියන් පිරිසක් අත්අඩංගුවට ගෙන ඒ සියලු දෙනාම බදුරලිය පොලිසියට ගෙනවිත් රාත්‍රී 9.00 ට පමණ මුදාහැර තිබෙන්නේ ඇප මතයි. මේ අතර 2007 ජූනි මස 29 වැනි දින චන්ද්‍රසේන මතුගම මහේස්ත්‍රාත් අධිකරණයට ගියේ පොලිසියේ දැනුම්දීමකට අනුවයි. එහිදී ඔහුට දැන ගන්නට ලැබෙනවා ‘ගෝඩා’ ළඟ තබා ගැනීම යන චෝදනාව මත චන්ද්‍රසේනට පොලිසිය නඩු පවරා ඇති බව.උසාවියේදී චන්ද්‍රසේන ‘තමා නිවැරැදිකරු’ බවටත් පොලිසිය තමාට පහර දුන් බවටත් සිය නීතිඥවරයා මගින් අධිකරණයට පවසා සිටියා. පසුව අධිකරණය චන්ද්‍රසේන මුදාහැරියේ රුපියල් 20,000 ක ශරීර ඇප මතයි.පොලිස් පහරදීමෙන් ඇති වූ තුවාලවල වේදනාවන් අඩුවීමක් වන්නේ නැති තැන චන්ද්‍රසේන ජූලි මස 04 වැනි දින නාගොඩ මහ රෝහලට ඇතුළුවුණා.එහිදී ඔහුට දින 03 ක් නේවාසික ප්‍රතිකාර ලබා ගැනීමටද සිදුවුණා. මේ අතරේ නාගොඩ මහ රෝහලේ වාට්ටු බාර වෛද්‍යවරු හරි අපූරු වැඩක් කර තිබෙනවා. ඒ තමයි චන්ද්‍රසේන අධිකරණ වෛද්‍ය නිලධාරිවරයාට ඉදිරිපත් නොකරම ඔහු රෝහලෙන් පිටමන් කිරීම. රෝහල් පොලිසියද මෙහිදී අපූරුවට සිය රාජකාරිය ඉටුකරමින් මුනිවත රැක තිබෙනවා.ඉන්පසුව චන්ද්‍රසේන කළේ කරාපිටිය රෝහලේ විශේෂඥ වෛද්‍යවරයෙක් වෙත ඉදිරිපත් වීමයි. තමාට පහරදුන් නිලධාරියා බදුරලිය පොලිසියේ උප පොලිස් පරීක්ෂක බුද්ධික නමැති අය බව ඔහු දැන ගන්නේද මේ අතරතුරේදීයි. ඊටපස්සේ තමයි චන්ද්‍රසේන තීරණය කරන්නේ බදුරලිය පොලිසියට එරෙහිව මූලික අයිතිවාසිකම් නඩුවක් පවරන්න.චන්ද්‍රසේන නඩුවේ වගඋත්තරකරුවන් ලෙසට බදුරලිය පොලිසියේ උප පොලිස් පරීක්ෂක බුද්ධික, එහි ස්ථානාධිපති, පොලිස්පති හා නීතිපති නම් කරනු ලබනවා. චන්ද්‍රසේන වෙනුවෙන් ශ්‍රේෂ්ඨාධිකරණයේ පෙනී සිටියේ නීතිඥ ශාමේන් ගුණරත්න මහත්මියයි. උප පොලිස් පරීක්ෂක බුද්ධික ඇතුළු අනෙකුත් වගඋත්තරකරුවන් වෙනුවෙන් රජයේ නීතිඥ පී. මුණසිංහ මහතා පෙනී සිටියා. ඒ අනුවයි SC(FR )258/2007 මූලික අයිතිවාසිකම් නඩුව ශ්‍රේෂ්ඨාධිකරණයේ විභාග කිරීම ඇරැඹෙන්නේ.නඩු විභාගයෙන් අනතුරුව චන්ද්‍රසේනගේ මූලික අයිතිවාසිකම් කඩ වී ඇති බව ප්‍රකාශ කරන ශ්‍රේෂ්ඨාධිකරණය ඔහු වෙත වන්දි හා නඩු ගාස්තු වශයෙන් රුපියල් 75,000 ක මුදලක් ගෙවීමට නියෝග කරනවා.2009 මැයි මස 13 වැනි දින නඩු තීන්දුව ප්‍රකාශ කරන ශ්‍රේෂ්ඨාධිකරණය මේ මුදල එදින සිට මාස 3 ක් ඇතුළත චන්ද්‍රසේනට ගෙවන ලෙසටද නියෝග කරුණා. (ශ්‍රේෂ්ඨාධිකරණ විනිසුරුවරුන් වන ජගත් බාලපටබැඳි හා කේ. ශ්‍රීපවන් මහත්වරුන්ගේ එකඟතාව මත මේ නඩු තීන්දුව ප්‍රකාශයට පත් කළේ ශ්‍රේෂ්ඨාධිකරණ විනිසුරු ශිරානි බණ්ඩාරනායක මහත්මියයි)ඒත් සිදුවූයේ කුමක්ද චන්ද්‍රසේන ශ්‍රේෂ්ඨාධිකරණයේ රෙජිස්ට්‍රාර් තැන මුණ ගැසීමට යන යන වාරයක් පාසා ඔහු පවසන්නේ තවම වන්දි මුදල ලබා දී නොමැති බවයි. මාස 3 ද ඉක්මවා ගියත් රෙජිස්ට්‍රාර්ගේ පිළිතුරේ නම් වෙනසක් වෙන්නේ නෑ. මේ වනවිටත් චන්ද්‍රසේනට විශාල මුදලක් කොළඹට එන්න වියදම් වෙලා තිබෙනවා සේම නිසියාකාරව කුලී රැකියාවක්වත් කර ගැනීමට ඔහුට මේ නිසා ඉඩ ලැබුණේද නෑ.තවදුරටත් මේ විදියට රස්තියාදු වීමට බැරි තැන චන්ද්‍රසේන කරන්නේ මේ ගැන නැවත අධිකරණ සේවා කොමිසන් සභාවට ලිඛිතව දැන්වීමයි. ඒ දැනුම්දීමට පිළිතුරු වශයෙන් අධිකරණ සේවා කොමිෂන් සභාවෙන් ලිපියක් චන්ද්‍රසේනට ලැබෙන්නේ ඔහුගේ ඉල්ලීම ‘නිසි අධිකරණය’ වෙත ඉදිරිපත් කරන ලෙස කියමින්. මේ උභතෝටික ප්‍රශ්නයෙන් ඒ වනවිටත් බැට කා සිටි චන්ද්‍රසේන අධිකරණ සේවා කොමිෂන් සභාවට 2010 දෙසැම්බර් මස 22 වැනි දින ලිපියක් යොමුකරමින් අසා සිටියේ ‘නිසි අධිකරණය’ කුමක් ද යන්නයි. එහෙත් අවාසනාවකට ‘නිසි අධිකරණය’ කුමක් දැයි කියා මේ වන විටත් චන්ද්‍රසේනට නම් දැනුම් දීමක් ලැබී නැහැ.තත්ත්වය මෙසේ තිබියදී කිසිදු පැත්තකින් සාධාරණයක් ඉටු නොවන තැන චන්ද්‍රසේන කරන්නේ පොලිස් මූලස්ථානයට හා පොලිස්පතිවරයාට මේ පිළිබඳ කරුණු විමසා ලිඛිතව යැවීමයි. එයට පිළිතුරක් වශයෙන් පොලිස් මූලස්ථානයෙන් 2011 ජනවාරි මස 28 වැනි දින චන්ද්‍රසේනට ලිපියක් ලැබෙනවා.ලිපියේ සඳහන් වී තිබෙන්නේ අංක 675647 දරන චෙක්පත් අංකය යටතේ රුපියල් 75,000ක මුදලක් 2009. 10. 08 වැනි දින ශ්‍රේෂ්ඨාධිකරණයේ රෙජිස්ට්‍රාර්වරයා වෙත යවා ඇති බවයි. ඒ නිසා ශ්‍රේෂ්ඨාධිකරණයේ රෙජිස්ට්‍රාර්වරයා හමු වී අනන්‍යතාව තහවුරු කිරීමෙන් පසු අදාළ මුදල ලබා ගන්නා මෙන් එහි වැඩිදුරටත් සඳහන් වී තිබෙනවා.මේ පිළිබඳව රෙජිස්ට්‍රාර්වරයා වෙත දැන් වූ විට 2011 පෙබරවාරි මස 21 වැනි දින (ගොනු අංක රහිත) ලිපියක් මඟින් ඒ මුදල ලබා ගැනීමට පැමිණෙන ලෙස පවසා චන්ද්‍රසේනට ලිපියක් ලැබෙනවා.චන්ද්‍රසේන නැවතත් 2011 මාර්තු මස 07 වැනි දින රෙජිස්ට්‍රාර් තැන මුණ ගැසීමට ගිය ද ඔහුට ලැබිය යුතු වන්දි මුදල නම් ලැබෙන්නේ නෑ. ඉන් පසු මාර්තු මස 14 වැනි දින ද චන්ද්‍රසේන රෙජිස්ට්‍රාර්වරයා වෙත යන්නේ තමාට ලැබිය යුතු වන්දි මුදල එදිනට හෝ ලබා ගැනීමේ අරමුණින්.එහෙත් එදින ද ඔහුට හිස් අතින්ම නිවෙසට පැමිණීමට සිදු වෙනවා. තත්ත්වය මෙසේ වෙද්දී මාර්තු මස 22 වැනි දින ශ්‍රේෂ්ඨාධිකරණ විගණන අංශය චන්ද්‍රසේනට පෙන්වා දෙන්නේ ඔහු සඳහන් කරන ලද දින හා අංක දරන චෙක්පතින් ගෙවා ඇත්තේ SC / FR 485 / 2004 දරන නඩුවට අදාළ මුදලක් බවයි.යම්කිසි වන්දි මුදලක් ලබා දීමේ දී එය භාර ගන්නා තැනැත්තා මෙන්ම එම මුදල භාර දෙන තැනැත්තා ද ඒ පිළිබඳ සිදුකළ යුතු පූර්ව අධ්‍යයනයන් මෙහි දී සිදුකර ඇත්දැයි යන්න අප දන්නේ නැත. නීතිය පිළිබඳ හසල දැනුම් සම්භාරයකින් සන්නද්ධ වූ මේ වගකිව යුතු නිලධාරීන් අතින් වන්දි මුදල් භාරදීමේ දී හෝ භාර ගැනීමේ දී නඩු අංකය වෙනස් වීම පිළිබඳ නොවැටහුණේ මන්දැයි යන්න ගැන ද අපි දන්නේ නැත.එහෙත් මින් අසරණ වී ඇත්තේ කිසිවකුත් නොව පොලිසියේ අමන නිලධාරීන් පිරිසකගෙන් පහරකෑ ඒ අසරණ චන්ද්‍රසේන පමණක්ය යන්න නම් අපි හොඳ හැටි දනිමු. ශ්‍රේෂ්ඨාධිකරණ තීන්දුව පවා හෑල්ලුවට ලක් කිරීමට ඇතැම් නිලධාරීන් කටයුතු කිරීම මහා ඛේදවාචකයක් බව අපේ හැඟීමයි. මන්ද මාස 3ක් ඇතුළත වන්දි මුදල ගෙවිය යුතුය යන ශ්‍රේෂ්ඨාධිකරණ තීන්දුව නිකුත් වන්නේ 2009. 05. 13 වැනි දින ය. එහෙත් ඔය කියන විදියට මුදල් ලබා දී ඇත්තේ 2009. 10. 08 වැනි දිනය.එපමණක් නොව ඒ වන්දි මුදල ද අදාළ නඩුවට නොව වෙනත් නඩුවකට ලබාදීම ඇත්තෙන්ම කාගේ වරදින් සිදු වූවාක් දැයි කිව හැක්කේ කාට ද ?මේ නිසා චන්ද්‍රසේනගේ වටිනා කාලයත්, මුදලුත්, ශ්‍රමයත් වසර ගණනාවක් තිස්සේ නිරපරාදේ නාස්ති වී තිබේ. එහෙත් තවමත් චන්ද්‍රසේන පසු වන්නේ තමාට කෙසේ හෝ සාධාරණය ඉටු වේ යැයි යන නොනිත් බලාපොරොත්තුව තුළම ජීවත් වෙමිනි.කළු කඩතුරාවකින් දෙනෙත් වසාගෙන අතරැදි කඩුවෙන් කපා කොටා තරාදියකින් කිරා බැලීම සඳහා චන්ද්‍රසේනගේ දෛවය ඔහුට එරෙහිවම නැඟී සිටීම මහා ඛේදවාචකයක් නොවේ ද ? ඇතැම් නිලධාරීන් විසින් උතුම් වූ නීතිය ද සරදමකට ලක් කිරීම ඊටත් වඩා ඛේදවාචකයක් නොවේ ද ?අසරණ අහිංසකයන් තලා පෙළීමට කිසිදු නිලධාරියකුට ඉඩදිය යුතු නැත.පොලිස් නිලධාරියා යනු ජනතාවගේ ආරක්ෂකයා මිස ජනතාව පෝරකයට දක්කන අලුගෝසුවකු නොවන බව අප නැවත නැවතත් සිහිපත් කිරීමට කැමැත්තෙමු. පුද්ගල ගරුත්වය සේම වදහිංසාවෙන් තොරව ජීවත්වීමත් පුද්ගලයකු සතු වූ අයිතිවාසිකමකි.   දෙපතුළට පෑගෙන වැලිකැටයක් මෙන් එය නොසලකා හැරීමට කිසිවකුටත් නොහැකි ය. ඒ පිළිබඳව අප අමුතුවෙන් අටුවාටිකා ටිප්පනි තැබීමට ද අවශ්‍ය නැත.නීතියෙන් ලැබිය යුතු සාධාරණය චන්ද්‍රසේනට ඉටු වී තිබියදීත් එය වළක්වාලීමට හෝ එයට පිටුපා ක්‍රියා කිරීමට වෙරදරන අදිසි හස්තය කුමක්දැයි යන්න ගැන නම් දෙවරක් සිතා බැලිය යුතුයි.කවුරුන් හරිද කවුරුන් වැරැදිද යන්න අප දන්නේ නැත. එහෙත් අපට කළ හැක්කේ අසරණ චන්ද්‍රසේනට සාධාරණයක් ඉටුවන්නැයි අහස උසුලා සිටින දෙවි දේවතාවන්ගෙන් හරි දණ නමා ආයාචනා කිරීම පමණි.   .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n1104022</link>
    <topic>සිහ දද ඔසවා ජය පතමු</topic>
    <author/>
    <content>ක්‍රිකට් ලෝක කුසලානයේ ජය පතා ශ්‍රී ලංකා කණ්ඩායම තරග වදින අද (02) ජාතික ධජය ඔසවා ආදරණීය ක්‍රිකට් කණ්ඩායමට අපි ශක්තිය ධෛර්යය පතමු. ක්‍රිකට් මිණි කිරුළ ලක් මවගේ හිස පළඳන්නට අපගේ දිරිය පුතුන් දරන උත්සාහයට උපරිම සහයෝගය ලබා දීම ජාතියක් වශයෙන් අපගේ යුතුකම වන්නේය.අවසන් පූර්ව තරගයේදී උතුරු නැඟෙනහිර දකුණ බටහිර භේදයකින් තොරව එකම ජාතියක් එකම රටක් ලෙසින් එක්ව ජය ඝෝෂා නඟමින් ශ්‍රී ලංකා කණ්ඩායමට ධෛර්යය දුන් අයුරින් අවසන් සටන් ජය ගන්නටත් ජය පතමු..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n1104023</link>
    <topic>බන්ධනාගාර රැඳවියන්ටත්ක්‍රිකට් තරගය නැරැඹීමේ වරම්</topic>
    <author>බුද්ධිකා ඉඹුලාන</author>
    <content>ක්‍රිකට් ලෝක කුසලාන අවසාන මහා තරගය රූපවාහිනියෙන් නැරඹීම සඳහා සියලුම බන්ධනාරගාර රැඳවියනට සහ පුනරුත්ථාපන කඳවුරුවල රැඳවියනට අද දින අවස්ථාව සලසා දෙන ලෙස පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා උපදෙස් ලබා දී ඇත.ඒ අනුව රැඳවියනට ඔවුන් රඳවා සිටින බන්ධනාගාර වාට්ටු තුළ සිට රූපවාහිනිියෙන් එම ක්‍රිකට් තරගය නැරඹීමට පහසුකම් සලසන ලෙස බන්ධනාගාර කොමසාරිස් ජනරාල්වරයා මෙරට සියලුම බන්ධනාගාර හා පුනරුත්ථාපන කඳවුරු ප්‍රධානීන්ට දන්වා යවා තිබේ.ලෝක කුසලාන ක්‍රිකට් අවසන් තරගයට අද (02) මුහුණ දෙන ශ්‍රී ලංකා ක්‍රිකට් කණ්ඩායමට ආශිර්වාද පතා බන්ධනාගාර පරිශ්‍රයන් තුළ ආගමික වතාවත් ඉටු කිරීමට ද රැඳවියනට අවසර ලබාදීමට ඇමැතිවරයා පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n1104024</link>
    <topic>අවසන් ගැටුම නැරැඹීමටබිඳවැටීමකින් තොරව විදුලිය</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>ක්‍රිකට් ලෝක කුසලාන අවසන් මහ තරගය පැවැත්වෙන අද (02) දිවයින පුරා කිසිදු බිද වැටීමකින් තොරව විදුලිය ලබා දීමට සියල්ල සූදානම් බව විදුලිබල හා බලශක්ති අමාත්‍යාංශය පවසයි. පසුගිය තරගවලදී පවා ක්‍රීඩාලෝලින්ට විද්්‍යුත් මාධ්‍ය ඔස්සේ තරග නැරඹීමට අවශ්‍ය පරිදි බිදවැටීමකින් තොරව විදුලිය ලබා දුන් බවද විදුලිබල අමාත්‍යාංශය අවධාරණය කරයි.පසුගිය වසරේ මාර්තු මාසයේදී විදුලි ඉල්ලුම ගිගාවොට් පැය 934 ක් වන අතර, මේ වසරේදී විදුලි ඉල්ලුම ගිගාවොට් පැය 973 ක් වී ඇත. මෙමගින් මේ වසරේ විදුලි ඉල්ලුම සැලකිය යුතු ප්‍රමාණයකින් ඉහළ ගොස් ඇති බව ද විදුලිබල අමාත්‍යාංශය පෙන්වා දෙයි. අද (02) දිනයේ දී විදුලි ඉල්ලුම වර්ධනය විය හැකි බැවින් එයට මුහුණදිය හැකි අයුරින් සියලු කටයුතු සුදානම් කර තිබෙන බවද අමාත්‍යාංශය අනාවරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n1104025</link>
    <topic>අර්ජුනගේ 13න් පහළ කතාව</topic>
    <author/>
    <content>ලෝක කුසලාන ක්‍රිකට් තරගය ගැන එන්.ඩී.ටී.වී ආයතනය ඉන්දියාවේ සහ ශ්‍රී ලංකාවේ ප්‍රවීණ ක්‍රිකට් ක්‍රීඩකයන් කීපදෙනකු සමඟ සංවාදයක් පැවැත් විය.ශ්‍රී ලංකා ක්‍රිකට් කණ්ඩායමට ඔබ දෙන අවවාදය කුමක් දැයි? වැඩ සටහන ඉදිරිපත් කළ නිවේදකයා අර්ජුන රණතුංග ගෙන් ප්‍රශ්න කළේ ය.“මං අවවාද දෙන්නේ නැහැ. කණ්ඩායමට අවවාද දෙන්නේ ජනාධිපතිවරයා” ඔහු ගත් කටට ම කීවේය.ආනන්ද විදුහලේ 13 න් පහළ ක්‍රීඩා තරගයට සහභාගි වූ ක්‍රීඩකයකු ටිප් කැච් එකකින් අවුට් වී ක්‍රීඩාගාරයට ආවේ ය. ඔහු ග්ලව්ස් දෙක සහ බැට් එක පසෙකට විසි කොට ඉකි ගසා හඬන්නට විය.“ඇයි පුතා අවුට් නැද්දැ”යි පුහුණුකරු ප්‍රශ්න කළේ ය.“නැහැ සර් යන්තම් පිත්තේ ගෑවුණා” යයි ක්‍රීඩකයා කීවේය.අර්ජුන රණතුංග කර ඇත්තේ ද 13 න් පහළ ක්‍රීඩකයා කළා වැනි මෝඩ ප්‍රකාශයකි. කුහකකම සහ ඊර්ෂ්‍යාව ද එකතු වූ විට එය ගොන් කතා ගණයට වැටේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n1104026</link>
    <topic>ලංගම බසයක් ඇටම්පිටියේදීනිවෙසක් මතට පෙරළෙයි</topic>
    <author>සොරණතොට සමූහ සී. ගමගේ</author>
    <content>ශ්‍රී ලංගම බස් රථයක් ඇටම්පිටිය ගලබඩඇල්ල ප්‍රදේශයේදී ඊයේ (1) පෙරවරුවේ මාර්ගයෙන් ඉවතට පැන නිවසක් මතට පෙරළීමෙන් දස දෙනෙක් තුවාල ලැබූහ.තුවාලකරුවන් ඇටම්පිටිය සහ බදුල්ල මහ රෝහලට ඇතුළත් කළ බව ඇටම්පිටිය පොලිසිය පවසයි.කැප්පෙටිපොළ ඩිපෝවට අයත් මේ බස් රථය වැලිමඩ සිට බදුල්ල බලා ධාවනය වෙමින් තිබියදී මෙසේ අනතුරට පත්ව ඇතැයි පොලිසිය කීය.අනතුරින් බස් රථයට සහ නිවසට දැඩි ලෙස අලාභහානි සිදුවී ඇති අතර, බස් රථය නිවස මතට පෙරළෙන අවස්ථාවේ නිවසේ සිටි කාන්තාවක් තුවාල නොලබා බේරී ඇති බව පොලිසිය සඳහන් කළේය.අනතුර සිදුවන අවස්ථාවේ බසයේ මඟීන් 33 දෙනකු පමණ සිට ඇත.ඇටම්පිටිය පොලීසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n1104027</link>
    <topic>බොර තෙල් මිල ඉහළට</topic>
    <author>නිමල් රාජපක්ෂ, රක්ෂණ ශ්‍රියන්ත</author>
    <content>වසර දෙකහමාරකට පසු ලෝක වෙළෙඳ පොළේ බොරතෙල් බැරලයක මිල ඇමෙරිකානු ඩොලර් එකසිය දාහතයි ශත තිස්හයකින් (117.36) ඉහළ ගොස් තිබේ.2008 වසරේ සැප්තැම්බර් මාසයෙන් පසු බොරතෙල් බැරලයක මිල වාර්තාගත ලෙස ඉහළ ගිය ප්‍රථම අවස්ථාව මෙය වේ. ඒ අනුව ලබන මැයි මාසයේ බෙදාහරින බොරතෙල් බැරලයක මිල අමෙරිකානු ඩොලර් දෙකයි ශත විසිතුනකින් ඉහළ ගොස් තිබේ.මෙය ප්‍රතිශතයක් ලෙස සසඳා බැලීමේදී මේ වසරේ සියයට විසිහතයි දශම නවයක ඉහළ යාමකි.මේ වසරේ පළමු කාර්තුව අවසන් වන විට ලෝක වෙළෙඳ පොළේ බොර තෙල් බැරලයක මිල සියයට දාහතයි දශම අටකින් ඉහළ ගොස් තිබේ.ලිබියාවේ අර්බුදය සහ මැද පෙරදිග රටවල පවතින ගැටුම් නිසා තෙල් සැපයුමට බාධා එල්ල වූ බැවින් තෙල් මිල ඉහළ යාමට හේතුවූ බව ලෝක වෙළෙඳ පොළ පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n1104028</link>
    <topic>හෝටල් සේවකයන්ටදුම්වැටි පිළිබඳ ප්‍රචාරයක් දීලා</topic>
    <author>නිමල් රාජපක්‍ෂ</author>
    <content>බත්තරමුල්ල ප්‍රදේශයේ සුපිරි හෝටලයක සේවකයින් පිරිසකට ප්‍රසිද්ධ දුම්කොළ සමාගමක නිෂ්පාදිත සිගරැට් පිළිබඳ ප්‍රචාරය කරද්දී සුරාබදු මත්ද්‍රව්‍ය නාශක අංශය මගින් එය නතර කොට ප්‍රචාරක පුවරු අත්අඩංගුවට ගෙන ඇත. දුම්කොළ හා මද්‍යසාර පනත යටතේ මෙවැනි ප්‍රචාරණ කටයුතු කිරීම සම්පූර්ණයෙන්ම තහනම් යැයි සුරාබදු මත්ද්‍රව්‍ය නාශක අංශයේ අධිකාරී ප්‍රභාත් ජයවික්‍රම මහතා පවසයි.ප්‍රසිද්ධ දුම්කොළ සමාගමක් මෙවැනි ප්‍රචාරක කටයුතු මීට පෙරද සිදුකොට ඇතැයි ද, තොරතුරු අනාවරණය වී ඇතැයි ද සුරාබදු නිලධාරීහු පවසති. ජනාධිපති මහින්ද රාජපක්‍ෂ මහතා ගෙන යන මතට තිත වැඩසටහන ක්‍රියාවට නංවමින් අදාළ සමාගම විසින් ප්‍රචාරය කිරීමට යොදා තිබූ බඩු භාණ්ඩ සියල්ල ඊයේ (01) දහවල් අත්අඩංගුවට ගෙන තිබේ. සුරාබදු කොමසාරිස් ජෙනරාල් වසන්ත හපුආරච්චි මහතාගේ උපදෙස් මත සුරාබදු මත්ද්‍රව්‍ය නාශක අංශයේ අධිකාරි ප්‍රභාත් ජයවික්‍රම මහතා ඇතුළු නිලධාරීන් වැටලීම සිදුකොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n1104029</link>
    <topic>‘කොරල්පුර අසිරි’අනිද්දා ජාතික රූපවාහිනියෙන්</topic>
    <author/>
    <content>‘කොරල්පුර අසිරි’ රූපවාහිනී වැඩසටහන ලබන සඳුදා (04) රාත්‍රී 9.45 ට ජාතික රූපවාහිනියෙන් විකාශය වෙයි. මුහුදු පතුලේ රූගත කළ පළමු රූපවාහිනී වැඩසටහන ද මෙයයි. ”කොරල්පුර අසිරි” සමන් ලියනගේ කැමරාකරණය කරන ලද්දකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040210</link>
    <topic>ඩෙවෝන් ඇල්ල රක්ෂිතයේඅක්කර 10ක් ගින්නෙන් විනාශයි</topic>
    <author>භක්ති ධර්මප්‍රිය මෙන්ඩිස් සහ අසේල කරුලුවංශ</author>
    <content>මස්කෙළිය ඩෙවෝන් දිය ඇල්ල පිහිටි රක්ෂිතයේ පෙරේදා (31) ඇති වූ හදිසි ගින්නකින් අක්කර දහයකට ආසන්න භූ®මි ප්‍රමාණයක් විනාශ වී තිබේ.පුරා පැය හතරකට වැඩි කාලයක් පැවති ගින්න ප්‍රදේශවාසීන් පොලිසිය සහ නගර සභාව එක්ව මැඬ පවත්වා ඇත.පස්වරු 2.00 ට පමණ ගින්න හටගෙන ඇති අතර කවුරුන් හෝ රක්‍ෂිතයට ගිනි තබන්නට ඇතැයි සැක කෙරේ. මේ අතර මස්කෙළිය ලංකාවත්ත ප්‍රදේශයේ පිහිටි ලැයිම් පේළි දෙකක ඊයේ (01) උදෑසන ගින්නක් හටගෙන තිබූ අතර ප්‍රදේශවාසීන් සහ පොලිසිය එක්ව ගින්න මැඩපවත්වා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040211</link>
    <topic>බටුවත්ත දුම්රිය අනතුරින්තුවාල ලැබූ තරුණියක් මරුට</topic>
    <author>නිමල් රාජපක්ෂ</author>
    <content>බටුවත්ත දුම්රිය ස්ථානය අසළ දී පෙරේදා (31) දහවල් දුම්රියක බස් රථයක් ගැටීමෙන් බරපතළ තුවාල ලබා රාගම රෝහලට ඇතුළු කළ විසි හැවිරිදි තරුණියක් පෙරේදා (31) රාත්‍රියේ මියගියාය.මෙසේ මියගොස් ඇත්තේ ගණේමුල්ල බොල්ලත නො. 3/එච් දරණ නිවසේ පදිංචි ජයමිණි හර්ෂිකා නැමැති තරුණියයි.සිද්ධිය පිළිබඳ රාගම පොලිස් ස්ථානාධිපති නිශාන්ත රත්නපාල මහතා ඇතුළු නිලධාරීන් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040212</link>
    <topic>පළාත් පාලන ආයතනනිල කාලය ඊයේ සිට</topic>
    <author>භක්ති ධර්මපි‍්‍රය මෙන්ඩිස්</author>
    <content>මැතිවරණය පැවැත් වූ පළාත් පාලන ආයතනවල නිල කාලය ඊයේ (01) සිට ආරම්භ වන බව පළාත් පාලන සහ පළාත් සභා අමාත්‍යාංශය පවසයි.ඒ අනුව ඊයේ (01) සිට සාමාන්‍ය පරිදි එම පළාත් පාලන ආයතනවල රාජකාරි කටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040213</link>
    <topic>පෙබරවාරියේ පමණක් වැලිකඩින්ජංගම දුරකථන 118ක්</topic>
    <author>බුද්ධිකා ඉඹුලාන</author>
    <content>පසුගිය පෙබරවාරි මාසයේ පමණක් වැලිකඩ බන්ධනාගාරයෙන් සහ එහි කාන්තා රැඳවියන්ගේ අංශයෙන් ජංගම දුරකතන 118 ක් සොයා ගැනීමට බන්ධනාගාර බුද්ධි අංශ විශේෂ විමර්ශන ඒකකයට හැකි වී තිබේ.මෙහිදී අවස්ථා තුනක සිදු කළ මෙහෙයුම්වලදී මේ ජංගම දුරකතන සොයා ගත් අතර කාන්තා අංශයෙන් පමණක් ජංගම දුරකතන 46 ක් සොයාගෙන ඇත.බන්ධනාගාර බුද්ධි අංශ නිලධාරින් නිරතුරුවම රැඳවියන් පිළිබඳව විමසිල්ලෙන් සිටින බැවින් ජංගම දුරකතන බන්ධනාගාර තුළට රැගෙන ඒමට බාධා පැමිණ ඇතැයි බන්ධනාගාර කොමසාරිස් ජනරාල් මේජර් ජනරාල් වී.ආර්. ද සිල්වා මහතා කියයි.රැඳවියන් හමුවීමට පැමිණෙන අය ඔවුනට ලබාදීමට රැගෙන එන ආහාර පාන ඇතුළු ද්‍රව්‍ය බන්ධනාගාර බුද්ධි අංශ නිලධාරින් දැඩිලෙස පරීක්ෂා කරන අතර එහිදී ජංගම දුරකතන,සිම්කාඩ්පත් , මත්ද්‍රව්‍ය ,බාබුල් , ඇතුළු ද්‍රව්‍ය රැසක් අත්අඩංගුවට ගැනීමට හැකි වූ බවද කොමසාරිස් ජනරාල්වරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040214</link>
    <topic>පුස්කාපු කෑලි මිරිස් විකුණා රු: දස දහසක් දඩකයි</topic>
    <author>සමන්ති වීරසේකර</author>
    <content>මිනිස් පරිභෝජනයට නුසුදුසු පුස් සහිත කෑලි මිරිස් පැකට්ටුවක් අලෙවි කිරීමේ සිද්ධියක් සම්බන්ධයෙන් මහනුවර ප්‍රධාන පෙළේ සුපිරි වෙළෙඳ සැලක කළමනාකරුවකුට මහනුවර අධිකරණය මගින් රුපියල් දසදහසක දඩ මුදලක් නියම කෙළේය.අදාල සුපිරි වෙළෙඳසැලෙන් මිරිස් පැකට්ටුව මිලදී ගත් පාරිභෝගිකයා විසින් කළ පැමිණිල්ලකට අනුව, මහනුවර මහ නගර සභාවේ මහජන සෞඛ්‍ය වෛද්‍ය ඒකකය මගින් සිද්ධිය සම්බන්ධයෙන් අධිකරණයේ නඩු පවරනු ලැබීය.මෙයට අමතරව කල් ඉකුත් වූ පැණිබීම බෝතල් 11 ක් විකිණීම සඳහා තබා තිබූ මහනුවර නගරයේ සිසිල්බීම අලෙවි සැල් හිමිකරුවෙකුටද, රුපියල් 5000/- ක දඩ මුදලක් ගෙවන ලෙසද අධිකරණය මගින් නියෝග කරනු ලැබීය.මහනුවර මහ නගර සභාවේ මහජන සෞඛ්‍ය පරීක්ෂකවරුන් වන එම්. එන්. කේ. යාපා, එච්. එස්. විජේතුංග යන නිලධාරීහු අදාළ වැටලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040215</link>
    <topic>බලෙන් කාන්තාවක පැහැරගෙනසඟවා සිටි අයෙක් අත්අඩංගුවට</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>කාන්තාවක් බලහත්කාරයෙන් පැහැර ගොස් කොට්ටාව ප්‍රදේශයේ මිතුරෙකුගේ නිවසේ සඟවාගෙන සිටි පුද්ගලයකු පිළියන්දල පොලිසිය මගින් අත්අඩංගුවට ගෙන ඇත.සැකකරු කොළොන්නාවේ පදිංචි වයස අවු: 34 ක අයෙකු වන අතර පැහැරගෙන ගොස් ඇති කාන්තාව වයස 23 ක පිළියන්දල ප්‍රදේශයේ පදිංචි තරුණියකි.සැකකරු මෙම කාන්තාව සමග මිතුරු කමක් ඇතිකරගෙන සිට ඇති බවත් හදිසියේ පැහැරගෙන ගොස් ඇති බවටත් ඇයගේ මව විසින් පැමිණිල්ලක් කර ඇත.  කාන්තාව වෛද්‍ය පරීක්ෂණය සඳහා දකුණු කොළඹ ශික්ෂණ රෝහලට ඇතුළු කර ඇති බවට පොලිසිය පවසයි.පිළියන්දල පොලිස් ස්ථානාධිපති ප්‍රධාන පොලිස් පරීක්ෂක මහේෂ් බණ්ඩාර, අපරාධ අංශයේ ස්ථානාධිපති සිසිර කුමාර, පොලිස් සැරයන් 192073 නීල් පො.කො. වරුන් වන 28287 ජයසිංහ 40958 කපිල යන මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040216</link>
    <topic>ප්‍රධාන සැපයුමට මෝටර් යොදා වතුර ලබාගෙන මාට්ටු</topic>
    <author>සුරන්ජිත් පෙරේරා</author>
    <content>ජල සම්පාදන මණ්ඩලයෙන් සපයා ඇති සම්බන්ධතාවලට වතුර මෝටර් සවිකර නීතිවිරෝධී ලෙස ජලය ලබාගත් බේරුවල ප්‍රදේශයේ නිවෙස් හිමියන් රැසක් මොරටුව ජල සම්පාදන මණ්ඩලයේ විශේෂ වැටලීම් ඒකකය මගින් අත්අඩංගුවට ගෙන ඇත. එම ප්‍රදේශයේ ජල පාරිභෝගිකයන් විසින් විෂය බාර අමාත්‍ය දිනේෂ් ගුණවර්ධන මහතාට සහ ජල සම්පාදන මණ්ඩලයේ සභාපතිවරයාට යොමුකළ පෙත්සම් කිහිපයක් ඔස්සේ සිදුකළ පරීක්ෂා කිරීමේදී වතුර මෝටර් ආධාරයෙන් නීති විරෝධී ලෙස ජලය ලබාගෙන ඇති මෙම සැකකරුවන් කලුතර මහෙස්ත්‍රාත් නාමල් පෙරේරා මහතා වෙත ඉදිරිපත් කිරීමෙන් පසු රුපියල් 6500ක් දඩ නියම කරමින් රුපියල් ලක්ෂය බැගින් ශරීර ඇප මත මුදාහරින ලෙස නියෝග කෙළේය.සැකකරුවන් අධිකරණයට ඉදිරිපත් කරමින් ජල සම්පාදන මණ්ඩලයේ මොරටුව විශේෂ වැටලීම් ඒකකයේ නිලධාරීන් අධිකරණයට පැවසුවේ මෙම ප්‍රදේශයට සීමාසහිත ලෙස ජලය සපයන බවත් මෙවැනි පාරිභෝගිකයින්ගේ නීති විරෝධී කටයුතු නිසා ජල නලවල අධික වායුපීඩනයක් ඇතිවී එම ජලනල පද්ධතිවලට හානි විය හැකි බවයි.ඉදිරිපත් වූ කරුණු සලකා බැලූ මහෙස්ත්‍රාත්වරයා අපි‍්‍රයෙල් 25 දින නැවත අධිකරණයේ පෙනී සිටින ලෙසද සැකකරුවන්ට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040217</link>
    <topic>දෙමටගොඩ මහල් නිවැසියන්ගෙන්දුම්රියට ගල් මුල් ප්‍රහාරයක්</topic>
    <author>නිමල් රාජපක්ෂ - රක්ෂණ ශ්‍රීයන්ත</author>
    <content>දෙමටගොඩ මහල් නිවාස සංකීර්ණයෙන් පදිංචිකරුවන් කිහිපදෙනකු එම නිවාස වලින් ඉවත් කිරීම හේතුවෙන් ඔවුහු ඊයේ (01) සවස දෙමටගොඩ දුම්රිය මාර්ගයේ උද්ඝෝෂණයක නිරත වූහ.එම විරෝධතාවය හේතුවෙන් දොමටගොඩ දුම්රිය ස්ථානය පසුකර යාමට පැමිණි දුම්රිය කිහිපයකට යෑමට මාර්ගය අවහිර විය. එම දුම්රියවලට ගල්මුල් ප්‍රහාර එල්ල වීමද සිදුවී තිබේ. ඔවුන්ගේ ප්‍රහාර හේතුවෙන් දුම්රිය මගීන් කීපදෙනෙකු තුවාල ලැබූ බව දුම්රිය ආරක්ෂක හමුදා නිලධාරීහු කීහ.නාගරික සංවර්ධන අධිකාරිය විසින් ලබා දුන් මෙම නිවාස එහි කොන්දේසිවලට පටහැනිව එහි නිවාස ලාභීන් කටයුතු කිරීම හේතුවෙන් නැවත පවරා ගැනීමට සිදුවූ බව අදාළ සිද්ධිය වූ විගස එහි පැමිණි පාර්ලිමේන්තු මන්ත්‍රී දුමින්ද සිල්වා මහතා පැවසීය.මෙම නිවෙස් හිමිකරුවන් ඒවා වෙනත් පුද්ගලයන්ට කුලියට දීම ආදී යන චෝදනා සහ ඔවුන්ට වෙනත් නිවෙස් තිබෙන බවත් නාගරික සංවර්ධන අධිකාරියට අනාවරණය වී ඇතැයිද ඒ මහතා පැවසීය.පැල්පත් යුගය අවසන් කර නවීන නිවාස ලබාදීමේ ජනපති වැඩපිළිවෙළ අනුව බේරේ වැව සංවර්ධන ව්‍යාපෘතිය යටතේ විකල්ප පහසුකම් වශයෙන් මෙම නිවෙස් ඔවුන්ට ලබා දී තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040218</link>
    <topic>වැඩවර්ජනවලට මුහුණදීමට තැපෑල සූදානම්</topic>
    <author>උපාලි කරුණාරත්න</author>
    <content>කුමන වැඩ වර්ජන පැමිණියත් ජනතා සේවය අඩපණ නොවන ලෙස තැපෑල පවත්වාගෙන යාමට සූදානම් බව තැපැල්පති එම්. කේ. බී. දිසානායක මහතා පැවසීය.තමන් වරදක් කර ඇත්නම් ඕනෑම පරීක්ෂණයකට මුහුණ දීමටද සූදානම් බව තැපැල්පතිවරයා ප්‍රකාශ කෙළේය.වෘත්තීය සමිති කීපයක් එක්ව දියත් කර තිබෙන අසාධාරණ විරෝධතාවලට සියලු වෘත්තීය සමිති සහයෝගය නොලැබෙන බවද තැපැල්පති එම්. කේ. බී. දිසානායක මහතා පැවසීය. තැපැල්පතිවරයා එසේ ප්‍රකාශ කළේ ඊයේ (01) තැපැල් දෙපාර්තමේන්තු මූලස්ථානයේ පැවැති මාධ්‍ය හමුවකදීය. තැපැල් දෙපාර්තමේන්තුව තුළ ක්‍රියාත්මක වන විවිධ වෘත්තීය සමිති සහ මාධ්‍යයන් මගින් එල්ල කරන චෝදනාවලට තැපැල්පතිවරයා මෙහිදී පිළිතුරු ලබාදුන්නේය.තැපැල්පතිවරයා එහිදී මෙසේ ද කීය.“තැපෑලේ සමහර සේවකයන් නවීන තාක්ෂණය තැපෑලට ගෙන එනවාට විරුද්ධයි. තැපෑලේ අනවශ්‍ය අංශ වසා දැමිය යුතුයි. තැපෑලට අලුත් සේවාවන් හඳුන්වාදීම තුළින් සිදුවන්නෙ හොඳ ඉදිරියාවක් ඇතිවීමයි.මධ්‍යම තැපැල් හුවමාරුව තුළ සිදුවන අක්‍රමිකතා අප නැවැත්විය යුතුයි. අපි හැමෝටම රාජ්‍ය නීතිය එකයි. තැපෑලේ සේවකයො වැඩ දායක ලෙස සේවයේ යොදා ගැනීමයි අපේ බලාපොරොත්තුව.තැපෑල පරිවර්ථන යුගයක තමයි අපි දැන් සිටින්නෙ. මෙම අවස්ථාව සඳහා තැපැල් දෙපාර්තමේන්තුවේ නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040219</link>
    <topic>ෆොන්සේකාගේ ලේකම්සේනක ද සිල්වා ඇප මත නිදහස්</topic>
    <author>ශිරෝමි අබයසිංහ</author>
    <content>යුද හමුදාව හැර ගිය සෙබළුන්ට රැකවරණය දීමට කුමන්ත්‍රණය සහ අනුබල දීමේ චෝදනා ලැබ සිටින හිටපු යුද හමුදාපති සරත් ෆොන්සේකා මහතාගේ පෞද්ගලික ලේකම් සේනක ද සිල්වා මහතාට අභියාචනාධිකරණයෙන් පැන වූ ඇප මත මුදා හරින ලෙස කොළඹ මහාධිකරණ විනිසුරු දීපාලි විජේසුන්දර මහත්මිය ඊයේ (01) නියම කළාය.විත්තිකරුට ඇප නියම කරමින් අභියාචනාධිකරණය දුන් තීන්දුවේ සහතික පිටපතක් විත්තිකරු වෙනුවෙන් පෙනී සිටි නීතිඥ උපුල් ජයසූරිය මහතා අධිකරණයට ඉදිරිපත් කළේය.රුපියල් ලක්ෂ දෙකක මුදල් ඇපයක් විත්තිකරුට නියම වී ඇති අතර ඇපකරුවන් දෙදෙනෙකු ඉදිරිපත් කරන ලෙසද විදේශ ගමන් බලපත්‍රය අධිකරණයට භාර දෙන ලෙසද නියම වී තිබේ. ඇප ලැබීමෙන් පසුව සෑම මසකම අවසන් ඉරු දින අපරාධ පරීක්ෂණ දෙපාර්තමේන්තුවට වාර්තා කරන ලෙසට ඇප කොන්දේසි පැනවී තිබේ. ඇප තැබීමෙන් පසු විත්තිකරු මුදාහරින ලෙස විනිසුරුවරිය බන්ධනාගාරයට නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040220</link>
    <topic>ප්‍රධාන දුම්රිය මාර්ගයේමගීන්ට ඊයේ අපහසුතා</topic>
    <author/>
    <content>ප්‍රධාන දුම්රිය මාර්ගයේ මගීහු ඊයේ (1) උදේ තුන්වැනි වරටත් දැඩි දුෂ්කරතාවකට පත්වූහ.ඊයේ උදේ වේයන්ගොඩ සිට කොළඹ බලා එන දුම්රියක් ගම්පහ දුම්රිය ස්ථානයේදී එන්ජිම ක්‍රියා විරහිත වීම නිසා ධාවනය කිරීමට නොහැකි වූ අතර ඊළඟට පැමිණි දුම්රියෙන් දුම්රිය දෙකේම මගීන්ට කොළඹ ඒමට සිදුවිය.පෙරේදා සවස බටුවත්ත දුම්රිය හරස් මාර්ගයේදී පුද්ගලික බස් රථයක් දුම්රියේ ගැටීමෙන් දුම්රිය ධාවනය ප්‍රමාද වූ අතර, 29 වැනිදා දහවල් හදිසියේ ආරම්භ කළ දුම්රිය වැඩ වර්ජනය නිසා රැකියා සඳහා කොළඹට පැමිණි දහස් සංඛ්‍යාත මගීන්ට නිවෙස් බලා යාමට දැඩි වෙහෙසක් දැරීමට සිදුවූහ. මේ අතර දුම්රිය තාක්ෂණ ශිල්පී අකුරට වැඩ කිරීම ඊයේ දහවල් වනතුරුත් පැවැති බව දුම්රිය සේවා වෘත්තීය සමිති ඒකාබද්ධ පෙරමුණ කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=n11040221</link>
    <topic>ක්‍රීඩා සඟරාවට සමාන සඟරාවක් මුද්‍රණය කළ මුද්‍රණාලයකට අතුරු තහනමක්</topic>
    <author>රෝෂන් තුෂාර</author>
    <content>සීමාසහිත එක්සත් ප්‍රවෘත්ති පත්‍ර සමාගම ප්‍රකාශයට පත්කරන “ක්‍රීඩා sports mag”  ක්‍රීඩා සඟරාවට සමාන සඟරාවක් පළකිරීම තහනම් කරමින් කැලණියේ මුද්‍රණ සමාගමකට අතරු තහනම් නියෝගයක් කොළඹ වාණිජ මහාධිකරණය පසුගියදා නිකුත් කෙළේය.එක්සත් ප්‍රවෘත්ති පත්‍ර සමාගම විසින් පැවරූ නඩුවක් සලකා බැලීමෙන් පසුව වාණිජ මහාධිකරණ විනිසුරු ගාමිණී අමරසේකර මහතා මේ තහනම් නියෝගය නිකුත් කළේය.ක්‍රීඩා ස්පෝර්ට් මැග් සඟරාවට සමාන ප්‍රකාශනයේ කර්තෘ අතුරුගිරියේ පදිංචි සරත් ජයසිංහ හා කැලණිය බියගම පාරේ පැරමවුන්ට් ප්‍රින්ට් පැක් ලිමිටඩ් ආයතනයට මෙම තහනම නිකුත් කෙරිණි.2010 පෙබරවාරි මස සිට වෙළඳ පළට නිකුත් කර ඇති ක්‍රීඩා සඟරාවක් මගින් පැමිණිලිකාර ආයතනයේ අයිතීන් උල්ලංඝනය කර ඇති බවත්, 2003 අංක 36 දරන බුද්ධිමය දේපල පනත උල්ලංඝනය කරමින් ප්‍රකාශයට පත්කරන සඟරාව තහනම් කරන ලෙස ඉල්ලා මෙම නඩුව පවරා තිබිණි.1983 වර්ෂයේ සිට ලේක්හවුස් ආයතනය ප්‍රකාශයට පත් කරන ක්‍රීඩා ස්පොර්ට් මැග් සඟරාවට සමාන සඟරාවක් වෙළෙඳපලට ඉදිරිපත් කරමින් විත්තිකරුවන් ක්‍රීඩා පාඨකයින් නොමග යවා ඇති බවත්, වසර ගණනාවක් තිස්සේ ක්‍රීඩා සඟරාව ගොඩනගා ගත් ස්ථාවරය අයුතු ලෙස පොළඹවා ගැනීමට උත්සාහ කර ඇති බවත් පැමිණිල්ල වෙනුවෙන් කරුණු ඉදිරිපත් කෙරිණි.ක්‍රීඩා ස්පෝර්ට් මැග් සඟරාවේ “ක්‍රීඩා” යන වචනයට සෑම ආකාරයෙන් සමානව විත්තිකරුවන් ක්‍රීඩා වචනය සිය සඟරාවේ මුද්‍රණය කර ඇති බවත් පැමිණිල්ල වෙනුවෙන් කරුණු ඉදිරිපත් කෙරිණි.පැමිණිලිකාර ආයතනයේ ප්‍රසිද්ධිය, කීර්තිය හා ආර්ථික ප්‍රතිලාභ උල්ලංඝනය කරමින් පළකරන විත්තිකාර ආයතනයේ සඟරාව තහනම් කරන ලෙසත්, බුද්ධිමය දේපළ පනතේ 170/10 වගන්තිය ප්‍රකාරව සුදුසු නියෝගයක් නිකුත් කරන ලෙසත් පැමිණිල්ල වෙනුවෙන් ඉල්ලා සිටියේය.පැමිණිල්ල වෙනුවෙන් නීතිඥ මොහොන් රූපසිංහ මහතාගේ උපදෙස් පරිදි නීතිඥ කේෂාන් තල්ගහගොඩ, ජනාධිපති නීතිඥ දිනාල් පිලිප්ස් මහත්වරු පෙනී සිටියහ.දෙපාර්ශවයේ කරුණු සලාක බැලූ වාණිජ මහාධිකරණ විනිසුරු ගාමිණී අමරසේකර මහතා විත්තිකරුවන්ට අතුරු තහනම් නියෝග නිකුත් කරමින් නඩුවේ වැඩිදුර විභාගය ජුනි 09 දිනට කල්තැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r1104021</link>
    <topic>බදුල්ලේ නාය යෑම් වලින් අවතැන් වූපවුල් 1765කට විකල්ප ඉඩම්</topic>
    <author>සොරණාතොට සමූහ සී. ගමගේ</author>
    <content>බදුල්ල දිස්ත්‍රික්කයේ පසුගිය දිනවල පැවති අයහපත් කාලගුණික තත්ත්වයන් සමඟ ඇතිවූ නායයාම්වලින් අවතැන් වූ පවුල් 1765ක් සඳහා විකල්ප ඉඩම් ලබාදීමේ වැඩකටයුතු ආරම්භ කර ඇතැයි බදුල්ල දිස්ත්‍රික් ලේකම් රෝහණ කේ දිසානායක මහතා පැවසීය.ඇල්ල, බල්ලකැටුව, පුපුල, දෝව, ගවරවෙල, හීල්ඔය, පියරපන්දෝව, මීගහකිවුල, කැටවත්ත, බලගොල්ල, වැලිමඩ, කොටකිතුල්, ඌවපරණගම, උණපාන, අලගොල්ල, කැන්දගොල්ල, කන්දකැටිය, තලාකුඹුර, බොකන්ඔරුව, කිරිවෙහෙර, හපුතලේ, අලුත්වෙල, පංකැටිය, වෙලන්හින්න, ලුණුගල, ජනතාපුර මධ්‍යම, සොරණාතොට, කොහොවිල, කන්දේගෙදර, රිදීපාන, පුස්සැල්ලාව, කොස්ගොල්ල, කුට්ටියගොල්ල, ඉඩමේපංගුව, අඹගස්දෝව, පස්සර, මීදුම්පිටිය, නිකේබැද්ද, හාලිඇල, මොරේතොට, ඇටම්පිටිය, මහවත්තේගම, පනාකන්නිය, උඩකොහොවිල, වෑගම, මාලිගාතැන්න, ස්ප්‍රිංවැලි, උඩුවර ජගුල්ල, බොගොඩ, දීගල්ල හවුවලකුඹුර, බදුල්ල, මැදහාන, පියදිගුණ, උඩවෙල, පන්නගම, වේවැස්ස, අන්දෙනිය, තෙල්බැද්ද යන වසම්වල පිහිටි ඉඩම් මෙසේ හඳුනාගෙන ඇතැයි දිස්ත්‍රික් ලේකම්වරයා කීය.රජයට, වන සංරක්ෂණ දෙපාර්තමේන්තුව සහ වතු සමාගම්වලට අයත් ඉඩම් මේ අතර තිබෙන බවද හෙතෙම සඳහන් කළේය.විශේෂයෙන් මෙම ඉඩම ජාතික ගොඩනැගිලි පර්යේෂණ ආයතනය මගින් පරීක්ෂා කිරීමේ කටයුතු සිදුකරගෙන යන බවත්, බොහොමයක් ඉඩම් මේ වන විටත් එසේ පරීක්ෂාවට ලක්කර අවසන් බව දිස්ත්‍රික් ලේකම් රෝහණ කේ දිසානායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r1104022</link>
    <topic>බිත්තරවී නොමැතිකමින්වවුනියාවේ ගොවීහු අසීරුවේ</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>යල් කන්නයේ වගා කිරීම සඳහා වවුනියාව ගොවීන්ට බිත්තර වී නොමැති කමින් දැඩි අසීරුතාවකට පත්ව ඇති බව පැවැසේ.පසුගිය මාස් කන්නයේ වී වගාවන් අස්වැන්න නෙලන කාලය එළැඹීමත් සමඟ ඇදහැලුන ධාරානිපාත වර්ෂාවෙන් වගා හානි වීම මෙම බිත්තර වී හිඟයට හේතු වූ බව ගොවියන් පවපති.උතුරු ප්‍රදේශයේ කෘෂිකාර්මික ගොවිපලවලින් බිත්තර වී නිෂ්පාදනය කිරීමට ද දැඩි වර්ෂාවෙන් බාධා ඇතිවිය.මේ වනවිට වවුනියාවේ මහා වාරිමාර්ග යෝජනා ක්‍රම යටතේ ඇති වැව්වල යල් කන්නය සඳහා ප්‍රමාණවත් තරම් ජලය පවතින බැවින්, යල් කන්නයේ වගා කටයුතු සඳහා කුඹුරු සීසෑම මේ දිනවල කරගෙන යනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r1104025</link>
    <topic>ගම්මන – කූරියම්පොළ මාර්ගය අබලන්</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර සිට කූරියම්පොළ දක්වා ඇති මාර්ගයේ ගම්මන සිට කූරියම්පොළ දක්වා කිලෝමීටර් 3 1/2 ක් පමණ වන මාර්ගය ඉතාම අබලන් තත්ත්වයක පවතින බව ජනතාව පවසති.මේ කොටසේ පාර කැඩී බිඳී විශාල වළවල් හැරී ඇත.පෞද්ගලික බස් රථ තුනක් ද මේ මාර්ගයේ ධාවනය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r1104023</link>
    <topic>වතු කම්කරු ශ්‍රමිකයන් වෙනුවෙන්නව වැටුප් තලයක් ළඟදීම</topic>
    <author>එරික් තිලකරත්න – නුවරඑළිය මධ්‍යම සමූහ</author>
    <content>වතු කම්කරු ශ්‍රමිකයින් සඳහා වන නව වැටුප් තලයක් හඳුන්වාදීමේ සාකච්ඡාව ලබන සතියේ සිට ආරම්භ කිරීමට අදාළ වෘත්තීය සංගම් තීරණය කොට තිබේ.ලංකා කම්කරු කොංග්‍රසය, ලංකා ජාතික වතු කම්කරු සංගමය හා වතු කම්කරු වෘත්තීය සමිති ඒකාබද්ධතා සංවිධානය මෙම තීරණයට එළැඹ තිබේ.වත්මන් වතු කම්කරු වැටුප් ප්‍රතිපත්තිය සම්බන්ධයෙන් 2009 වසරේදී වතු හාම්පුතුන්ගේ සම්මේලනය සමග අත්සන් කරන ලද අවබෝධතා ගිවිසුමේ සක්‍රීය කාලය මෙම වසරේ මාර්තු මස 31 දිනෙන් අවසන් වන හෙයින්, වතු කම්කරු ශ්‍රමිකයින් සඳහා වත්මන් ජීවන වියදමට සරිලන, නව වැටුප් තලයක් තීරණය කිරීම හා වතු කම්කරු ශ්‍රමිකයිනට හිමිවිය යුතු නව වෘත්තීය අයිතිවාසිකම් කිහිපයක් මෙම ගිවිසුමට ඇතුළත් කිරීමට, පියවර ගැනීම මෙකී සාකච්ඡාවේ අරමුණ වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r1104024</link>
    <topic>මිනීමැරුම් ගණනකට සැකකරනඅපරාධකරුවෙක් හබරණදී දැලේ</topic>
    <author>හබරණ සමූහ සීගිරිය විශේෂ</author>
    <content>මිනීමැරුම් ගණනාවකට සම්බන්ධ යැයි සැකකෙරෙන පාතාල කල්ලියක සාමාජිකත්වය දරන දරුණු ගණයේ අපරාධකරුවෙක් සමග යතුරු පැදියක් හබරණ පොලිසිය මගින් පසුගිය 31 අත්අඩංගුවට ගෙන ඇත.හබරණ පොලිසියට ලද තොරතුරක් අනුව පොලිස්ථානාධිපති ප්‍රධාන පොලිස් පරීක්ෂක ධම්මිික හපුගොඩ මහතාගේ ඍජු මැදිහත්වීමෙන් සැකකරු හබරණ නගරාසන්නයේ අවන්හලක දී අත්අඩංගුවට ගෙන ඇත.හබරණ දඹුල්ල මාර්ගයට යාබද නගරාසන්නයේ අවන්හලක් අසල නවතා තිබූ යතුරු පැදියක් පිළිබඳ සැකසිතූ පොලිස්ථානාධිපතිවරයා එම අවන්හල පරීක්ෂා කිරීමේ දී සැකකරු අත්අඩංගුවට ගෙන ඇත.දිවයිනේ විවිධ ප්‍රදේශවලදී සිදුකළ මිනීමැරුම් දොළහකට පමණ මොහු සම්බන්ධ බවට සැකකෙරෙන අතර වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r1104026</link>
    <topic>අලව්වේ පවුල් 60කටසින්නක්කර ඉඩම් ඔප්පු</topic>
    <author>අලව්ව විශේෂ – ඒ. කීර්තිසිංහ</author>
    <content>පුරා වසර හයක් මහපොළොවේ අයිතිය නොමැතිව සිටි අලව්වේ අසරණ පවුල් 60කට සින්නක්කර ඉඩම් ඔප්පු ප්‍රදානය කිරීම පසුගියදා අලව්ව ප්‍රාදේශීය ලේකම් කාර්යාලයේ දී සිදුවිය.අලව්වේ මහඔය අයිනේ කුඩා නිවෙස්වල ජීවත්වූ මොවුන්ගේ ගෙවල් වසර හයකට උඩදී ගැලූ මහ ගංවතුරට ගසාගෙන ගියේ ය. පවුල් 60ක් පමණ වන මේ පිරිසට ඉතිරි වුනේ තම ඇඳී වත පමණි. උන්හිටි තැන් අහිමි වුණ මොවුන් තම දරු පැටවුන්ද සමග අලව්ව මිරිහෙලියේ දුම්රිය මාර්ගය දෙපස කුඩා පැල්පත් තනාගෙන අනවසරයෙන් පදිංචි වූහ.එතෙක් මෙතෙක් වසර 6ක් තිස්සේ දුෂ්කර ජීවිත ගත කරන මේ පවුල්වලට කිසිම පහසුකමක් නොලැබුණි.මේ පිරිසට අද තමන්ගේම ඉඩමක නිවසක් තනා ගැනීම සඳහා පර්චස් 20 ක ඉඩම් කැබැල්ල බැගින් මිරිහෙලිය ග්‍රාම සේවා වසමින් ලබා දී තිබේ.ඒ සඳහා සින්නක්කර ඔප්පු ප්‍රදානය කිරීම කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා අතින් පසුගියදා සිදුවිය. වත්මන් රජය දේශපාලනයට වඩා මනුස්සකමට මුල්තැන දෙන බවත් ඒ අනුව සෑම පුරවැසියකුටම මහ පොළවේ අයිතියක් සමග හිසට සෙවණක් ලබා දීමට කටයුතු කරන බවත් ඉඩම් ඔප්පු ප්‍රදානය කරමින් ශාන්ත බණ්ඩාර මහතා පැවැසීය.ඉඩම් ඔප්පු ලාභී සන්ධ්‍යා මාලනී මහත්මිය මෙසේ කීවාය. “ගෙවල් වතුරට ගසාගෙන ගියාට පස්සේ අපට කිසිම කෙනෙක් පිහිට උණේ නැහැ. ඔය පල්ලෙ එවුන් කියා අපව කොන් කළා. වසර හයකට පසුව වුණත් මේ රජයෙන් තමයි පිහිටක් ලැබුණේ. අද හිතට ලොකු සතුටක් දැනෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r1104027</link>
    <topic>අතුරුගිරිය රථගාලේකොන්ක්‍රිට් ලෑලි කැඩිලා</topic>
    <author>අතුරුගිරිය විශේෂ – වික්‍රම සමරසිංහ</author>
    <content>අතුරුගිරියේ ව්‍යාපාරික ස්්ථාන කිහිපයකම සේවය ලැබීමට එන අයගේ වාහන නතර කිරීමට වෙන්ව ඇති රථ ගාලේ මහපාරට මායිම් වූ කාණු පද්ධතිය ආවරණය සඳහා යොදා ඇති කොන්ක්‍රිට් ලෑලි කිහිපයක්ම කැඩී විනාශවී ගොස් ඇත.මහජනතාවට අත්‍යවශ්‍ය සේවයක් සපයන මෙකී ප්‍රධාන ව්‍යාපාරික ස්ථානවලට දිනපතාම සිය දහස් ගණන් පිරිස් පැමිණ සේවය ලබන අතර, ඔවුනගේ වාහන නතර කිරීමට ඇත්තේ මේ කුඩා රථ ගාල පමණි. රථ ගාලේ ඉඩකඩ ප්‍රමාණවත්ව නොමැති කමින් වාහන ගාල් කිරීමට ද අපහසුය.මෙහි විනාශවී ගිය කොන්ක්‍රීට් ලෑලි තුළ වූ යකඩ කම්බි සහ ඒවායේ කොන් පමණක් මතුවී ඇත. එහි හිරවීමෙන් වාහන වලට හානිවනවා පමණක් නොව ජනතාවට ද අනතුරුවලට මුහුණ පෑමට සිදුව තිබේ. දැඩි මාර්ග තදබදයක් මෙන්ම අනතුරු බහුල අතුරුගිරිය නගරය මධ්‍යයේ බොරැල්ල ගොඩගම මාර්ගයට මායිම්ව ඇති මේ භයානක ස්ථානය නිසා මාර්ග තදබදය තවත් වැඩිවී මාර්ග අනතුරු වීමේ අවධානමද ඉහළ යනු ඇත. අදාළ නිලධාරීන් සහ ආයතන විසින් මේ සඳහා ඉක්මන් විසඳුම් යෙදිය යුතු බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r1104028</link>
    <topic>පෙර වැරැදි කළ අයගේ අත්හිටවු සිරදඬුවම් ක්‍රියාත්මකයි</topic>
    <author>කොච්චිකඩේ විශේෂ – ඩී. මිහිදුකුල</author>
    <content>සැකකරු නිතර, නිතර වැරැදි සිදු කරන තැනැත්තකු බවට අධිකරණයට වාර්තා වී ඇති නිසා නියම කොට ඇති අත්හිටවු සිරදඬුවම් සියල්ල අද දින සිට ක්‍රියාත්මක සිරදඬුවම් බවට පත්කරන බව මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා චුදිතයකුට දඬුවම් නියම කරමින් පැවැසීය.මෙලෙස දඩ හා සිරදඬුවම් නියම වූයේ තිඹිරිගස්කටුව හරිශ්චන්ද්‍ර පුරය පදිංචි අයකුට ය.මේ තැනැත්තාට හා තවත් සැකකරුවන් තිදෙනකුට එරෙහිව රු. 2500ක් වටිනා පරවියන් දසදෙනකු සොරකම් කළේ යැයි මීගමුව පොලිසිය පැමිණිල්ලක් ගොනුකර තිබුණි.එක් පැමිණිල්ලකට වසර 2 බැගින් අත්හිටවු සිරදඬුවම් නියම කළ පැමිණිලි 12ක් පළමු සැකකරුට තිබූ බව වාර්තා වේ.පෙරවැරදි 12 ට වසර 24ක සිරදඬුවම් ද, පරවියන් සොරකම් කළ බව කියන නඩුවට වසර දෙකක සිරදඬුවමක් හා රු. 1500ක දඩයක් නියම විය. මෙලෙස පළමු චූදිතගේ සිර දඬුවම වසර 26ක් විය.අනෙකුත් චූදිතයන් තිදෙනාට පෙර වැරැදි නොමැති හෙයින් පරවියන් සොරකම් කර වරද පිළිගත් පැමිණිල්ලට එක් අයකුට වසර දෙක බැගින් වසර 5කට අත්හිටවු සිරදඬුවම් හා රු. 1500 බැගින් දඩ ගෙවන ලෙස නියෝග කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r1104029</link>
    <topic>පොල් වගාවටපොහොර සහනාධාර</topic>
    <author>කැලණිය සමූහ: එඩ්වඩ් වීරසිංහ</author>
    <content>ගම්පහ දිස්ත්‍රික්කයේ පොල් පලදාව ඉහළ නැංවීමේ අරමුණින් ‘කප්රුක දිරිය’ වැඩසටහන යටතේ ග්‍රාමීය මට්ටමින් පොල් වගාවට පොහොර සහනාධාර දීමේ වැඩපිළිවෙළක් පොල් සංවර්ධන හා ජනතා වතු සංවර්ධන අමාත්‍යාංශය මගින් ආරම්භ කර ඇත.මේ සඳහා ග්‍රාම නිලධාරී කොට්ඨාස මට්ටමින් පොල් ඉඩම් ප්‍රමාණ, ගස් ගණන ඇතුළුව පොල් වගාවේ තොරතුරු රැස් කිරීම, කෘෂිකර්ම පර්යේෂණ, නිෂ්පාදන සහකාර, සමෘද්ධි නිලධාරී හා ග්‍රාම නිලධාරී හරහා සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=r11040210</link>
    <topic>බේරුවල අසරණ පවුලකටලංකා ශක්ති පදනමෙන් නිවෙසක්</topic>
    <author>කළුතර දිස්ත්‍රික් සංචාරක</author>
    <content>බේරුවල වලතර හෙරලත් තුඩුවේ පවුලකට ලංකා ශක්ති පදනම නිවසක් ඉදිකර දේ.බේරුවල ශාසනාරක්ෂක බල මණ්ඩලයේ ලේඛකාධිකාරි මාගල් කන්දේ ධම්මානන්ද හිමියන්ගේ සහ ලංකා ශක්ති පදනමේ ඕලන්ද අලුත්ගම ශුභ සාධක කමිටුවේ අලුත්ගම සභාපති බී. ජී. බන්දුසේන මහතාගේ ඉල්ලීම මත ලංකා ශක්ති පදනමේ ව්‍යාපෘති අධ්‍යක්ෂ හා සභාපති ඉයන් කෙනඩි මහතාගේ මැදිහත් වීමෙන් නව නිවස ඉදිකර පසුගියදා පරිත්‍යාග කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=s1104022</link>
    <topic>මැතිව්ස් ඉවතට-රන්දිව් ඇතුළට</topic>
    <author/>
    <content>ආබාධයට ලක්ව ඇති තුන් ඉරියව් ක්‍රීඩක ඇන්ජලෝ මැතිව්ස් අවසන් මහා තරගයට ක්‍රීඩා නොකරන අතර දඟ පන්දු යවන ක්‍රීඩක සුරාජ් රන්දිව් කණ්ඩායමට ඇතුළත් කිරීමට අයි.සී.සී. තාක්ෂණ කමිටුව ඊයේ අවසරය ලබා දුන්නේය.මැතිව්ස්ගේ ආබාධ තත්ත්වය අනුව ඔහුට විවේක ගන්නා ලෙස වෛද්‍යවරු උපදෙස් දීම හේතුවෙන් සුරාජ් රන්දිව්ට අවස්ථාව හිමිවුණි. එක්දින තරග 21කට ක්‍රීඩා කර ඇති රන්දිව් එයින් ඉන්දියාවට එරෙහිව තරග 12කට සහභාගි විය.එක්දින කඩුලු 22ක් දවාගෙන ඇති රන්දිව් දඹුල්ලේ පැවැති එක්දින තරගයේ දී විරේන්ද්‍ර ෂෙවාග්ට මතභේදාත්මක ‘නෝ බෝල්’ පන්දුවක් ද යැවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=s1104023</link>
    <topic>මහින්ද රාජපක්ෂ අභියෝගතාවිස්සයි 20 ක්‍රිකට් තරගාවලිය 8-9</topic>
    <author>ජගත් ගුණවර්ධන</author>
    <content>තර්ස්ටන් විද්‍යාලයීය ආදි ශිෂ්‍ය සංගමය මෙහෙයවන මහින්ද රාජපක්ෂ අභියෝගතා කුසලානය සඳහා වූ ප්‍රථම විස්සයි 20 ක්‍රිකට් තරගාවලිය මේ මස 8 – 9 දිනයන්හිදී තර්ස්ටන් විද්‍යාලයීය ක්‍රීඩාංගණයේදී පැවැත්වේ.ජනාධිපති මහින්ද රාජපක්ෂ මහතා මූලික අධ්‍යාපනය ලැබූ ගාල්ල රිච්මන්ඩ් විද්‍යාලය, උසස් අධ්‍යාපනය ලැබූ කොළඹ නාලන්ද විද්‍යාලය හා කොළඹ තර්ස්ටන් විද්‍යාලයීය ක්‍රිකට් කණ්ඩායම් මේ තරගාවලිය සඳහා සහභාගී වේ.ජනාධිපති මහින්ද රාජපක්ෂ මහතාට ගෞරව කිරීමක් වශයෙන් සංවිධානය කරනු ලබන මේ තරගාවලිය මෙතැන් පටන් සෑම වසරකම වාර්ෂිකව පැවැත්වීමට බලාපොරොත්තු වන මේ තරගාවලිය වෙනුවෙන් පසුගියදා පැවැති මාධ්‍ය හමුවේදී සංවිධායක කමිටුව පැවැසී ය.ශ්‍රී ලංකා කි‍්‍රකට් ක්‍රීඩා ක්‍ෂේත්‍රයේ අනාගතය වෙනුවෙන් මෙවැනි තරග මාලා සංවිධානය කිරීම තරගාවලියට සහභාගී වන පාසල් අතර අන්‍යෝන්‍ය අවබෝධය හා එක්සත් බව වැඩි දියුණු කරගැනීමට මෙන්ම පාසල් ක්‍රිකට් ක්‍රීඩකයන්ගේ දක්ෂතා උරගා බැලීමේ අවස්ථාවක් ද වන බව මේ පාසල් තුනේ විදුහල්පතිවරුන් වෙනුවෙන් අදහස් දැක්වූ තර්ස්ටන් විද්‍යාලයේ විදුහල්පති වයි.ඒ.එන්. යාපා මහතා පැවසීය.මූලික වටයේ තරග ලීග් ක්‍රමයට තරග පැවැත්වෙන අතර අවසාන තරගයේදී ජයග්‍රාහී කණ්ඩායමට මහින්ද රාජපක්ෂ අභියෝගතා කුසලානය පිරිනැමෙනු ඇත.අනුසූරයනට අනුසූරතා කුසලානය හිමිවේ. හොඳම පන්දු යවන්නා, හොඳම පිතිකරු, හොඳම පන්දු රකින්නා, තරගාවලිය තුළ වැඩිම හයේ පහර සංඛ්‍යාවක් එල්ල කරනු ලබන ක්‍රීඩකයා, තරගාවලියේ වීරයා හා අවසන් තරගයේ වීරයා සඳහා කුසලාන පිරිනැමෙන අතර ඔවුන්ට සහතික පත් ද පිරිනැමේ.මේ තරගාවලියේ ප්‍රධාන අනුග්‍රාහකත්වය දරන්නේ සියාරා කේබල්ස් සමාගමයි. සෙසු අනුග්‍රාහකයින් ලෙස ඒ.ටී. සහ ටී සමාගම, සෙපිට්කෝ ලංකා සමාගම හා මොබිටෙල් සමාගමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=s1104024</link>
    <topic>බර ඉසිලීමේ සංගමයේ මුල් පුටුවඅර්ල් ගුණසේකරට</topic>
    <author>අසේල කුරුළුවංශ</author>
    <content>ශ්‍රී ලංකා බර උසුලන්නන්ගේ සංගමයේ සභාපති ධූරයට වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා නිතරගයෙන් පත් විය.මෙහි නිලවරණය පෙරේදා (31) ක්‍රීඩා අමාත්‍යාංශයේදී පැවැත්විණි. බර ඉසිලීමේ ක්‍රීඩාව තව තවත් ජාත්‍යන්තර තලයට ගෙන ගොස් ශ්‍රී ලංකාවට අභිමානයක් එමඟින් ලබාදීම තම අරමුණ බව නව සභාපති අර්ල් ගුණසේකර මහතා පවසයි.බර ඉසිලීමේ ක්ෂේත්‍රය තුළ දක්‍ෂතා දක්වන ක්‍රීඩකයන්ට අනුග්‍රාහකයින් සොයා දී ඔවුනට මූල්‍ය ස්ථාවරත්වයක් ඇතිකිරීම තුළින් මෙම ක්‍රීඩාව ශ්‍රී ලංකාව තුළ තවත් ජනපි‍්‍රය කරවීමට වැඩපිළිවෙළක් දියත් කරන බව ද ඒ මහතා කීය.පොදු රාජ්‍ය මණ්ඩල ක්‍රීඩා උළෙල ඇතුළු ජාත්‍යන්තර තරගවලින් රටට කීර්තියක් ගෙනා ක්‍රීඩකයින් රැසක් මෙරට සිටින බවත්, ඔවුන් රැකගනිමින් බර ඉසිලීමේ ක්‍රීඩාව දියුණු කිරීමට තමන් කැපවන බව ද සභාපති අර්ල් ගුණසේකර මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=s1104025</link>
    <topic>ශ්‍රීපාලි සුහද ක්‍රිකට් ගැටුම 10දා</topic>
    <author/>
    <content>ශ්‍රීපාලි ක්‍රිකට් සංගමය මඟින් සංවිධානය කරනු ලබන ශ්‍රීපාලි ආදි සිසුන් හා වත්මන් සිසුන් අතර සුහද ක්‍රිකට් ගැටුම හා සුහද හමුව මේ මස 10 දා විද්‍යාලයීය ක්‍රීඩා පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=s1104026</link>
    <topic>විවෘත දැල්පන්දු තරග 9 දා</topic>
    <author/>
    <content>බස්නාහිර පළාත් දැල්පන්දු සංගමය මෙහෙයවන විවෘත දැල්පන්දු තරගාවලිය මේ මස 9 වැනි සහ 23 වන දිනයන්හි පේද්‍රික් පාක් පිටියේදී පැවැත්වේ.සංගමයට අයත් සියලුම ක්‍රීඩා සමාජ සහ සංගමය මගින් ආරාධනා ලැබූ දිවයිනේ සෙසු ක්‍රීඩා සමාජ මෙදින තරග වැදීමට නියමිතය. තරගාවලිය කොටස් 5 කින් සමන්විතය. ඩී. සහ ඊ. කොටසට අයත් වන්නේ අවුරුදු 35 න් ඉහල කණ්ඩායම් සහ මිශ්‍ර කණ්ඩායම් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=f1104021</link>
    <topic>ශ්‍රී ලංකාව ආසියාවේ බලවතා වීමකාටවත් වළක්වන්න බෑ</topic>
    <author>තෙන්නකෝන් කුලසේකර</author>
    <content>රජයේ ඉදිරි දේශපාලන ගමන් මඟ එ. ජා. ප. යේ හා ජ. වි. පෙ. දේශපාලන අනාගතය “ගම” සංවර්ධනය කර දැයේ ආර්ථිකය සවිමත් කිරීමේ රජයේ දැවැන්ත වැඩපිළිවෙළ හා ජනාධිපතිතුමාට රටට හා ජනතාවට ආශිර්වාද පතා උතුම් වූ ජය ශ්‍රී මා බෝ සමිඳු වෙත පුද කරන “අලුත් සහල් මංගල්‍යය” පිළිබඳ අනුරාධපුර දිස්ත්‍රික් පාර්ලිමේන්තු මන්ත්‍රී ගොවිජන සේවා හා වන ජීවී අමාත්‍ය එස්. එම්. චන්ද්‍රසේන මහතා සමඟ කරන ලද සාකච්ඡාවකි.* මහින්ද රාජපක්ෂ මැතිතුමාගේ පළමු ජනාධිපති මැතිවරණය දෙවන ජනාධිපති මැතිවරණය, මහා මැතිවරණ පළාත් සභා හා පසුගියදා පැවැති පළාත් පාලන මැතිවරණවලදී ජනාධිපතිතුමාත් රජයත් කෙරෙහි ජනතාව පූර්ණ විශ්වාසය තැබුවා. එම විශ්වාසය වෙනුවෙන් ජනතා බලාපොරොත්තු ඉටු කළ හැකිද ?ජනාධිපතිතුමාත් රජයත් කෙරෙහි මේ රටේ ජනතාව තබා ඇති විශ්වාසය හා බලාපොරොත්තුව අකුරටම ඉටු කිරීම උදෙසා විශේෂ වැඩසටහන් හා මහා පරිමාණයේ ව්‍යාපෘති අද සාර්ථකව ක්‍රියාත්මක වෙනවා. ජනාධිපතිතුමා බලයට පත් වුණේ “බලය” ලබා ගැනීම සඳහා බොරු කියා ජනතාව මුලා කර නොවේ. එතුමා 2005 ජනාධිපති මැතිවරණයට ඉදිරිපත් වුණේ අඛණ්ඩ නොබෙදුන ශ්‍රී ලංකාවක් මතු පරපුර වෙනුවෙන් සුරක්ෂිත කිරීම උදෙසායි. එල්. ටී. ටී. ඊ. ත්‍රස්තවාදය සහමුලින්ම රටින් අතුගා දමා සාමය උදා කර දීමේ පොරොන්දු ජනතාවට දෙමින්. ඒ පොරොන්දුව ඉතා කෙටි කාලයක් තුළ ඉටු කළා. තිස් වසරක් තිස්සේ ප්‍රභාකරන් රජ කෙරූ යුගය අවසන් කළා. අපේ රාජ්‍ය නායකයෝ ගණනාවක් ප්‍රභාකරන් විසින් ඝාතනය කළා. මැති ඇමතිවරු බුරුතු පිටින් මරා දැම්මා. චන්ද්‍රිකා බණ්ඩාරනායක ජනාධිපතිවරියත් මරා දැමීමට බෝම්බ ගැහුවා.සිංහල දමිළ මුස්ලිම් ජනතාව බුරුතු පිටින් මරා දැම්මේ මුළු ලොවම කම්පා කර වූ ම්ලේච්ඡ ආකාරයෙන්. ඒ විතරක්ද ඉන්දියාවේ රජිව් ගාන්ධි අගමැතිතුමාත් මරා දැම්මා. රනිල් වික්‍රමසිංහ මහතා තම අමාත්‍ය මණ්ඩලයට පවා නොකියා එවකට රටේ සිටි ජනාධිපතිනියත් නොසලකා හැර සටන් විරාමය නමැති මර උගුල අටවා උතුරු නැඟෙනහිර ප්‍රභාකරන්ට ලියා දුන්නා. එවැනි ත්‍රස්තවාදී සංවිධානයක් තමා මහින්ද රාජපක්ෂ ජනාධිපතිතුමා සමූල ඝාතනය කර රටට සාමය උදා කළේ.ඉතිං සියලු මැතිවරණවලින් ජනාධිපතිතුමාට හා රජයට යළි යළි බලය ලබාදීම පුදුමයක්ද ? එදා යුද්ධය නතර කළ ජනාධිපති තුමා මෙදා රට සංවර්ධනය කර දැයේ ආර්ථිකය සවිමත් කරන බව ජනතාවගේ පූර්ණ විශ්වාසයයි.මහා වරායවල් ගුවන් තොටුපොළවල් නවීන මාර්ග පද්ධති, විදුලි බලාගාර ආදි මහා පරිමාණයේ සංවර්ධන ව්‍යාපෘති අද රට තුළ සාර්ථකව ක්‍රියාත්මක වෙනවා. විශේෂයෙන්ම ගෘහ ඒකකය වූ “නිවස” ආර්ථික අතින් සමෘද්ධිමත් කිරීම උදෙසා “දිවි නැගුම” මගින් පළමු අදියරේදී ගෙවතු දස ලක්ෂයක් වගා කිරීමේ අති දැවැන්ත වැඩ සටහනක් ක්‍රියාත්මක කරලා තියෙනවා. රටින් කටට එන තුරු කට අයාගෙන සිටි ජාතියක් ලොව “අදීන” ජාතියක් බවට පත් කිරීම ජනාධිපතිතුමාගේ අරමුණයි. ශ්‍රී ලාංකික ජනතාවගේ ප්‍රාර්ථනයද එයයි. ඉදිරි පස් වසර තුළ ශ්‍රී ලංකාව ආසියාවේ ප්‍රබලම රාජ්‍ය බවට පත් කිරීම කිසිදු බලවේගයකට වළක්වන්න බෑ. මේ රටේ ජනතාව ජනාධිපතිතුමා හා රජය කෙරෙහි තබා ඇති සියලු බලාපොරොත්තු ඉටු කිරීම ඉර හඳ වගේ සත්තයි.* එ. ජා. ප. යේ නායකත්වයට සජිත් ප්‍රේමදාස මහතා අනාගතයේ දී පත් වුණොත් ජනාධිපති මහින්ද රාජපක්ෂ පාලනයට අභියෝගයක් වේවිද ?පිස්සු කථාවක්. සජිත් පක්ෂ නායකයා වෙන්න මුළු රට පුරාම අඬ බෙර ගහගෙන නැටුවා නේද ? අද මොකද වෙලා තියෙන්නේ. නටපු නාඩගමකුත් නෑ. බෙරේ පලු දෙකවත් නෑ. රනිල් එලවන්න කථා කරපු උදවිය අද පස්ස පැත්තේ නැට්ට ගසා ගෙන ඉන්නවා. රනිල් ඊයේ පෙරේදා යළි පක්ෂයේ නායකයා වුණා නේද ? ඉතිං කවද්ද සජිත් එ. ජා. ප. යේ නායකයා වෙන්නේ. සජිත් නියෝජ්‍ය නායකයා “දෙක” බවට පත් වෙලා. ඒක කරු ජයසූරිය දන්නේ නෑ. ඒ අතරේ විහිළු කථාවකුත් ඇහුනා. එයා පාර්ලිමේන්තුවේ විපක්ෂ නායකතුමා නැති අතරේ විපක්ෂ නායකයලු. එහෙම තනතුරක් අපේ පාර්ලිමේන්තුවේ නම් නෑ. රනිල් වික්‍රමසිංහ මහතාගේ “සීනි” බෝල ගිලින සජිත් ප්‍රේමදාස දේශපාලන බිමේ “පචයෙක්” විතරයි. පළාත් පාලන මැතිවරණයේදී සජිත් රට පුරාම ගිහින් කීවා මට පක්ෂ නායකයා වෙන්න රනිල් පක්ෂයෙන් එළවන්න පළාත් පාලන බලය එ. ජා. ප. යට දෙන්න කියලා.පළාත් පාලන බලය ලබා ගෙන මහින්ද රාජපක්ෂ රජය පෙරලා දමන්න අඩිතාලම දමන්න ජනතා සහාය ඉල්ලුවා මොකද වුණේ. එ. ජා. ප. ය නැත්තටම නැති වුණා. රටේ නායකයා වෙන්න තටමන සජිත් ප්‍රේමදාසට හම්බන්තොට දිස්ත්‍රික්කයවත් බේරා ගන්න බැරි වුණා. මේ රටේ මිනිස්සු මැරිලා ඉපදිලා නෑ. “ප්‍රේමදාස යුගය” ලේ සලිත කළ භීෂණ යුගයක් බව ජනතාව අත් දැකීමෙන්ම දන්නවා. යළි මේ රටට ප්‍රේමදාස යුගයක් අවශ්‍ය නැති බව පළාත් පාලන මැතිවරණයේදී ජනතාව තීරණය කළා. අනෙක මහින්ද රාජපක්ෂ නමැති අභීත මහා මේරු පර්වතය සේ දැවැන්ත චරිතයක් ඉදිරියේ රනිල්ලා සෝමවංශලා සජිත්ලා අඟුටු මිට්ටෝ නේද ? යුද්ධයේදි මහින්ද රාජපක්ෂ මහතාට අභියෝග කරන්න ලෝක රාජ්‍ය නායකයන්ටත් බැරි වුණා.* ගොවිජන සේවා හා වනජීවී අමාත්‍යවරයා ලෙස මේ රටේ ගොවි ජනතාව වෙනුවෙන් මොනවද කරන්නේ ?ගොවියාට සක්විති රජකමටත් වඩා වටින්නේ ජලයයි. ජලය තිබුණොත් ගොඩ මඩ වගා සරු වෙනවා. ඒත් අද රටේ තියෙන බරපතළ ප්‍රශ්නය තමයි ගොවිතැනට අවශ්‍ය ජලය නැතිකම. මහින්ද රාජපක්ෂ ජනාධිපතිතුමා ගොවියා වෙනුවෙන් “ජලය” ලබා දීමේ දැවැන්ත වැඩපිළිවෙළක් ආරම්භ කළා. ඒ තමයි අපේ රජ දරුවන් එදා ඉදි කළ මේ වනවිට කැඩී බිඳී වල්වැදී ඇති වැව් 40000 ක් යළි ප්‍රතිසංස්කරණය කර ගොවියාට අවශ්‍ය පමණ “දියවර” ලබාදීම. මේ වසරේ වැව් දෙදහසක් සම්පූර්ණයෙන්ම ප්‍රතිසංස්කරණය කිරීමේ කටයුතු ඇරැඹිලා. අනුරාධපුරය, පොළොන්නරුව, අම්පාර, බදුල්ල මොනරාගල දිස්ත්‍රික්කවල මේ වන විට වැව් 2000 ව්‍යාපෘතිය ක්‍රියාත්මකයි. ඉදිරි කාලයේදී වැව් 40000 ම ප්‍රතිසංස්කරණය කරන්න බලාපොරොත්තු වෙනවා. ඒ වගේම තමයි ගල්ඔය ව්‍යාපාරය, උඩවලව ව්‍යාපාරය, පදවිය ව්‍යාපාරය, මහවැලි ව්‍යාපාර ආදි ගොවි ව්‍යාපාර රැසක අබලන් වාරි පද්ධති ප්‍රතිසංස්කරණය කරමින් සිටිනවා.වැව් හා ජලාශ අලුත්වැඩියා කරනවා. යාංඔය, උමාඔය දැදුරුඔය වැනි මහා පරිමාණයේ නව ජල යෝජනා ක්‍රම ආරම්භ වෙලා. මල්වතු ඔය ඇතුළු තවත් මහා පරිමාණයේ ජල යෝජනා ක්‍රම ඉදිරි පස් වසර තුළ අරඹනවා. ගොවියාට ගොවිතැනට අවශ්‍ය පමණ ජලය ලබාදී බත බුලතින් මේ රට ස්වයංපෝෂිත වෙන කොට ගොවි ආර්ථිකය ශක්තිමත් වෙනවා වගේම රටේ ආර්ථිකය ඉහළ මට්ටමකට පත් වෙනවා. මේ වන විට බඩ ඉරිඟු, මුං, තල, උඳු, වී වැනි ධාන්‍ය වගා කරන ගොවින්ගේ ආදායම් මට්ටම ඉතා උසස් තත්ත්වයට පත් වෙලා. එළවළු පලතුරු වගා කරන ගොවින්ගේ අත මිට සරුවෙලා. අද දේශීය වෙළෙඳ පොළට අවශ්‍ය ආහාර වර්ග වගා කරන ගොවීන්ගේ නිෂ්පාදන බෙදා හැරීමේ නව වැඩපිළිවෙළක්ද ගොවිජන සේවා දෙපාර්තමේන්තුව ක්‍රියාත්මක කරලා. ගොවිතැනට සේම ගොවි ජීවිතයටද වල් අලි තර්ජනයක් වෙලා. වල් අලින්ගේ ජීවිතද ගොවියා අතින් විනාශ වෙනවා.මේ තත්ත්වයට මුහුණ දීම උදෙසා විදුලි අලි වැට ඉදිකිරීම, අගල් කැපීම හා වෙනත් විකල්ප වැඩසටහන් ඇරඹුණා.නව වනෝද්‍යාන ඇති කිරීම සඳහා මූලික කටයුතු හොරොව්පතානේ පටන් ගත්තා. වල් අලි වෙනම කලාප වල රැඳවීම සිදු කරනවා. එවිට ගොවියාගේ ජීවිතත් අලි ඇතුන්ගේ ජීවිතත් ගොවි බිමත් ආරක්ෂා වෙනවා.ගංවතුරෙන් විනාශ වූ කුඹුරු සඳහා වන්දි ලබාදීමට පටන් ගත්තා. පොහොර හා බිත්තර වී නොමිලයේ ලබා දෙනවා. “දිවි නැගුම” ව්‍යාපෘතිය මගින් මේ රටේ පළමු අදියරේදී ගෙවතු දස ලක්ෂයක් වගා කිරීමේ වැඩසටහන ආර්ථික සංවර්ධන අමාත්‍යාංශය ගොවි ජන සේවා අමාත්‍යාංශය විසින් සාර්ථකව ක්‍රියාත්මක කරනවා. ගොවිජන කේන්ද්‍ර 556 ක් ගොවි සංවිධාන 13000 ක් හා ගොවි කාරක සභා ගොවි ජනතාව සංවිධානය කැර ගෙවතු වගා දස ලක්ෂය සඳහා පොහොර හා එළවළු බීජ හා පැළ වර්ග රෝපනය සඳහා නොමිලයේ ලබා දෙනවා. ඉදිරි කාලය තුළ ගොවියා මේ රටේ ශක්තිමත් බල සම්පන්න ආර්ථිකයක හිමිකරුවා බවට පත් කරනවා.* ජනාධිපතිතුමාට රජයට රටට හා ජනතාවට ආශිර්වාද පතා ජය ශ්‍රී මා බෝ සමිඳුන් වෙනුවෙන් අලුත් සහල් මංගල්‍යයක් පැවැත්වෙනවා ඒ පිළිබඳ විස්තර කළොත් ?අප්‍රේල් 02 දා හා 03 වනදා ඉපැරැණි සම්ප්‍රදායන් හා පුද සිරිත් අනුව අනුරාධපුර උතුම් වූ ජය ශ්‍රී මා බෝ සමිඳු වෙත අගහස් දානය පිරිනැමීම කිරි දානය පුද කිරීම මහා පාත්‍රය සහලින් පිරවීම වෙනුවෙන් අති උත්කර්ෂවත් ලෙස අලුත් සහල් මංගල්‍යයට ගොවි ජන සේවා හා වන ජීවී අමාත්‍යාංශය විසින් පවත්වනව. සිංහල රජ යුගය ඇරඹීමත් සමඟ මාස් කන්නයේ ගොවියා ලබන වී අස්වැන්න තම පාරිභෝජනයට ගැනීමට පෙරාතුව ජය ශ්‍රී මා බෝ සමිඳුන් වෙත පුජා කිරීම අලුත් සහල් මංගල්‍ය නමින් ඇරඹුණා. පේදුරු තුඩුවේ සිට දෙවුන්දර තුඩුව දක්වා වූ සතර දිග් බාගයේ ගොවි ජනතාව අලුත් සහල් රැගෙන ජය ශ්‍රී මා බෝ සමිඳු වෙත පැමිණ මේ උතුම් පුණ්‍ය කර්මයට සහභාගී වෙනවා.මෙවර ගොවි ජන සේවා දෙපාර්තමේන්තුව විසින් 44 වෙනි වරට අලුත් සහල් මංගල්‍යය සිදු කරනවා. ජනාධිපතිතුමාට රජයට රටට හා ජනතාවට ජය ශ්‍රී මා බෝ සමිඳුන්ගේ පිහිටාරක්ෂාව ප්‍රාර්ථනය කරනවා. විශේෂයෙන්ම ගෙවතු වගා දස ලක්ෂයක් වගා කිරීමේ “දිවි නැඟුම” ව්‍යාපෘතිය සාර්ථක කර ගැනීමටත් කෘෂි කර්මාන්තයෙන් අපේ රට ස්වයංපෝෂිත කර ගැනීමටත් ජයශ්‍රී මා බෝ සමිඳුන්ගේත් දෙවි දේවතාවුන්ගේත් පිහිටාරක්ෂාව උදෙසා අලුත් සහල් මංගල්‍යය පවත්වනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=f1104022</link>
    <topic>ඒ සුන්දර සන්ධ්‍යාව අදයි</topic>
    <author>වර්නන් ගුණසේකර</author>
    <content>ඉන්දියා උප මහාද්වීපයේ අසල්වැසි අයියා මලෝ දෙදෙනෙක් ජගත් එක්දින ක්‍රිකට් පොර පිටියේ මිණි කිරුළ දිනාගැනීමට තරග වදින අද සන්ධ්‍යාව අති සුන්දර එකක් වනු ඇත.“කමෝන් ශ්‍රී ලංකා”.... “කමෝන් ඉන්ඩියා” කියමින් දෙරටේ ක්‍රිකට් ලෝලීහු පී‍්‍රති උන්මාදයෙන් පැය හතක් තිස්සේ හඬ නගද්දී 2011 ලෝක ක්‍රිකට් කුසලානය දැනටමත් ආසියාවට හිමිවී අවසන්ය. අද තීරණය වන්නේ වඩා හපනා ලොකු අයියාද? එහෙමත් නැත්නම් පොඩි මල්ලී ද? කියා පමණි.අයියා ‘ලොකු අයියා’ වන්නේත් මල්ලී ‘පොඩි මල්ලී’ වන්නේත් භූගෝලීය වශයෙන් මිස ක්‍රිකට් අතින් නොවේ. මෙතෙක් මේ දෙරට ලෝක කුසලාන තරග බිමේ මුණගැසුණු හත් වතාවෙන් තරග හතරක් ම ජය ගෙන සිටින්නේ ශ්‍රී ලංකාවය. ඉන්දියාව ජයගෙන ඇත්තේ තරග දෙකකින් පමණි. ඉතිරි තරගයේ විසඳුමක් තිබුණේ නැත. ඊටත්, මේ දෙපිල මීට පෙර අවසන් වතාවට 2010 වසරේ අගෝස්තු 28 වැනිදා දඹුල්ලේ දී ජාත්‍යන්තර එක්දින තරගයක හමුවූ අවස්ථාවේදී ශ්‍රී ලංකාව ලකුණු 74කින් ඉන්දියාව පරාජය කළේය.මේ දෙරට ප්‍රථම වතාවට මුහුණට මුහුණලා ලෝක කුසලාන තරග බිමක මුණගැසුණේ 1979 වසරේ එංගලන්තයේ මැන්චෙස්ටර්හිදීය. මූලික වටයේ ඒ පළමු හමුවේදීම ශ්‍රී ලංකාව ලකුණු 47කින් ඉන්දියාව පැරදවීය.1992 දී දෙපිල මුණගැසුණේ ඔස්ට්‍රේලියාවේදී ය. මූලික වටයේ එම තරගය වර්ෂාව හරස් වීම හේතුවෙන් පන්දු දෙකකට පමණක් සීමා විය.ඉන්පසු 1996 වසරේ දිල්ලියේදී මූලික වටයේ මුණගැසුණු මේ දෙපිල අතරින් ජයග්‍රාහකයා වූයේ ද ශ්‍රී ලංකාවය. ශ්‍රී ලංකාව එදා කඩුලු හයකින් ඉන්දියාව පරාජය කළේය. එම තරගාවලියේ ම අවසන් පූර්ව වටයේදී මේ දෙපිල යළි මුණගැසිණි. ඊඩ්න් ගාඩ්න්ස් හි ක්‍රීඩා ලෝලීන්ගේ බාධා මධ්‍යයේ එම තරගය නතර කරන විට ඉන්දියාව පරාජය අභියස සිටියේය.ශ්‍රී ලංකාව ලබා දුන් ලකුණු 252 ක ඉලක්කය හඹා ගිය ඉන්දියාව, ක්‍රීඩා ලෝලීන් විසින් පිටියට ගල් මුල් එල්ල කරන විට කඩුලු 8ක් දැවී ලකුණු 120ක් ලබාගෙන සිටියේය.1999 වසරේ එංගලන්තයේ පැවැති තරගාවලියේ මූලික වටයේදී ඉන්දියාව ලකුණු 157කින් ශ්‍රී ලංකාව පැරදවීය. 2003 වසරේ දකුණු අපි‍්‍රකාවේ ජොහැන්නස්බර්ග් හිදී පැවැති ‘සුපර් සික්ස්’ වට තරගයෙන් ද ඉන්දියාව ලකුණු 183ක ජයක් වාර්තා කළේය.ශ්‍රී ලංකාව හා ඉන්දියාව ලෝක කුසලාන තරගාවලියක මීට පෙර අවසන් වතාවට මුණගැසුනේ බටහිර ඉන්දීය කොදෙව් හි පෝට් ඔෆ් ස්පේන් හිදීය. එහිදී ශ්‍රී ලංකාව ලකුණු 69 ක ජයක් වාර්තා කළේය.කාටත් මිතුරු තණතීරුවරෝලරයකින් මනාව මට්ටම් කර ඇති වැන්කෙඩේ තණතීරුවේ පන්දුව සමබරව බවුන්ස් වීම, පිත්ත හා පන්දුව යන දෙආකාරයේ දස්කම්වලින් පරිපූර්ණ පි‍්‍රයජනක ක්‍රිකට් ක්‍රීඩාවකට මං විවර කරනු ඇත. තරගය ඇරඹෙනු ඇත්තේ උණුසුම් දේශගුණික තත්ත්වයන් යටතේ වුවද සන්ධ්‍යාවේ හමන මුහුදු සුළඟ උෂ්ණත්වය සීතල කරනු ඇත.පන්දු යවන්නන්ට සහාය වන බවට ප්‍රකට වැන්කෙඩේ ක්‍රිකට් තණතීරුව දඟ පන්දු මෙන්ම වේග පන්දුවලට ද මිත්‍රකමක් දක්වයි. දඟ කරන ගමන් පන්දුව බවුන්ස් කරන්නැයි දඟ පන්දු යවන්නන්ට ආයාචනය කරන මේ තණතීරුව ඒ අතරවාරයේ ම, මුහුද ආසන්නයේ තමාගේ පිහිටීම නිසාවෙන් තරගයේ මුල් අවස්ථාවලදී වේග පන්දු යවන්නන්ට පන්දුව දෝලනය කරන ලෙසට ආරාධනය කරයි.ශ්‍රී ලංකා හා ඉන්දියා ක්‍රිකට් දහඩියෙන් තෙත් වන මේ තරග බිමේ අද ලෝක ක්‍රිකට් කිරුළ අපටය. එය අයියාටද මල්ලීටද යන්න මැදියම් හෝරාව ආසන්නයේ තීරණය වෙයි.ජගත් ක්‍රිකට් ලොවේ සියලු මහරජවරු අප ඉදිරියේ දණ ගසා හමාරය. එසේ නම්, ක්‍රිකට් ලොවේ අභිමානය ආසියාවේ අපට ම ය.මූලික වටයද පෙබරවාරි 19 ධකාහිදී, ඉන්දියාව ලකුණු 87කින් බංග්ලාදේශය පැරදවීය.ඉන්දියාව 370 - 4 (විරේන්ද්‍ර සෙවාග් 175, විරාට් කෝලි නොදැවී 100)බංග්ලාදේශය 283 - 9 (ටමිම් ඉක්බාල් 70, සකිබ් අල් හසන් 55; මුනාෆ් පටෙල් 4 – 48)ද පෙබරවාරි 27 බැංගලෝරයේදී, ඉන්දියා - එංගලන්ත තරගය සමව අවසන් විය.ඉන්දියාව 338 (සචින් ටෙන්ඩුල්කාර් 120, යුවරාජ් සිං 58, ගෞතම් ගම්භීර් 51; ටිම් බ්‍රෙන්සන් 5 – 48)එංගලන්තය 338 - 8 (ඇන්ඩෲ ස්ට්‍රාවුස් 158, ඉයන් බෙල් 69)ද මාර්තු 6 බැංගලෝරයේදී, ඉන්දියාව කඩුලු 5කින් අයර්ලන්තය පැරදවීය.අයර්ලන්තය 207 (විලියම් පෝට්ෆීල්ඩ් 75; යුවරාජ් සිං 5 – 31)ඉන්දියාව 210 – 5 (යුවරාජ් සිං නොදැවී 50)ද මාර්තු 9 නවදිල්ලියේදී ඉන්දියාව කඩුලු 5කින් නෙදර්ලන්තය පැරදවීය.නෙදර්ලන්තය 189ඉන්දියාව 191 - 5 (යුවරාජ් සිං නොදැවී 51)ද මාර්තු 12 නාග්පූර්හිදී ඉන්දියාව කඩුලු 3 කින් දකුණු අපි‍්‍රකාවට පරාජය විය.ඉන්දියාව 296 (සචින් ටෙන්ඩුල්කාර් 111, විරේන්ද්‍ර සෙවාග් 73, ගෞතම් ගම්භීර් 69; ඩේල් ස්ටෙයින් 5 – 50)දකුණු අපි‍්‍රකාව 300 - 7 (ජැක්ස් කලිස් 69, හෂිම් අම්ලා 61, ඒ. බී. ඩි විලියර්ස් 52)ද මාර්තු 20 චෙන්නායිහිදී ඉන්දියාව ලකුණු 80 කින් බටහිර ඉන්දීය කොදෙව් පැරදවීය.ඉන්දියාව 268 (යුවරාජ් සිං 113, විරාට් කෝලි 59; රවි රාම්පෝල් 5 – 51)බටහිර ඉන්දීය කොදෙව් 188 (ඩෙවොන් ස්මිත් 81)අර්ධ අවසන් පූර්ව වටයමාර්තු 24 අහමදාබාද්හිදී ඉන්දියාව කඩුලු 5 කින් ඔස්ට්‍රේලියාව පැරදවීය.ඔස්ට්‍රේලියාව 260 – 6 (රිකී පොන්ටිං 104, බ්‍රැඩ් හැඩ්න් 53)ඉන්දියාව 261 – 5 - යුවරාජ් සිං නොදැවී 57, සචින් ටෙන්ඩුල්කාර් 53, ගෞතම් ගම්භීර් 50)අවසන් පූර්ව වටයද මාර්තු 30 මොහාලිහිදී ඉන්දියාව ලකුණු 29 කින් පාකිස්තානය පැරදවීය.ඉන්දියාව 260 – 9 (සචින් ටෙන්ඩුල්කාර් 85; වහබ් රියාස් 5 – 46)පාකිස්තානය 231 (මිස්බා උල් හක් 56, මොහමඩ් හෆීස් 43)මූලික වටයද පෙබරවාරි 20 හම්බන්තොටදී ශ්‍රී ලංකාව ලකුණු 210 කින් කැනඩාව පැරදවීය.ශ්‍රී ලංකාව 332 – 7 (මහේල ජයවර්ධන 100, කුමාර් සංගක්කාර 92, තිලකරත්න ඩිල්ෂාන් 50)කැනඩාව - 122ද පෙබරවාරි 26 කොළඹදී ශ්‍රී ලංකාව ලකුණු 11කින් පාකිස්තානයට පරාජය විය.පාකිස්තානය 277 – 7 (මිස්බා උල් හක් නොදැවී 83, යුනුස් ඛාන් 72)ශ්‍රී ලංකාව 266 - 9 (චාමර සිල්වා 57, කුමාර් සංගක්කාර 49, තිලකරත්න ඩිල්ෂාන් 41; ෂයිඩ් අෆ්රිඩි 34 – 4)ද මාර්තු 1 කොළඹදී ශ්‍රී ලංකාව කඩුලු 9කින් කෙන්යාව පැරදවීය.කෙන්යාව 142 (කොලින්ස් ඔබුයා 52, ඩේවිඩ් ඔබුයා 51; ලසිත් මාලිංග 6 – 38)ශ්‍රී ලංකාව 146 – 1) (උපුල් තරංග නොදැවී 67, තිලකරත්න ඩිල්ෂාන් 44)ද මාර්තු 5 කොළඹදී පැවැති ශ්‍රී ලංකා - ඔස්ට්‍රේලියා තරගය වර්ෂාව හේතුවන් අහෝසි කෙරිණි. තීරණයක් නොමැති තරගයේ දෙපිලටම එක් ලකුණ බැගින් හිමිවිණි.ශ්‍රී ලංකාව 146 – 3 (කුමාර් සංගක්කාර නොදැවී 73)ද මාර්තු 10 පල්ලෙකැලේදී ශ්‍රී ලංකාව ලකුණු 139 කින් සිම්බාබ්වේ පැරදවීය.ශ්‍රී ලංකාව 327 - 6 (තිලකරත්න ඩිල්ෂාන් 144, උපුල් තරංග 133; ක්‍රිස් පොෆු 4 – 62)සිම්බාබ්වේ 188 (බ්‍රෙන්ඩන් ටේලර් 80; තිලකරත්න ඩිල්ෂාන් 4 – 4)ද මාර්තු 18 මුම්බායිහිදී ශ්‍රී ලංකාව ලකුණු 112 කින් නවසීලන්තය පැරදවීය.ශ්‍රී ලංකාව 265 – 9 (කුමාර් සංගක්කාර 111, මහේල ජයවර්ධන 66, ඇන්ජලෝ මැතිව්ස් නොදැවී 41)නවසීලන්තය 153 (මුත්තයියා මුරලිදරන් 4 – 25)අර්ධ අවසන් පූර්ව වටයද මාර්තු 26 කොළඹදී ශ්‍රී ලංකාව කඩුලු 10 කින් එංගලන්තය පැරදවීය.එංගලන්තය 229 - 6 (ජොනතන් ට්‍රොට් 86, ඔයින් මෝගන් 50)ශ්‍රී ලංකාව 231 – 0 (තිලකරත්න ඩිල්ෂාන් නොදැවී 108, උපුල් තරංග නොදැවී 102)අවසන් පූර්ව වටයද මාර්තු 29 කොළඹදී ශ්‍රී ලංකාව කඩුලු 5 කින් නවසීලන්තය පැරදවීය.නවසීලන්තය 217 (ස්කොට් ස්ටයිරිස් 57)ශ්‍රී ලංකාව 220 - 5 (තිලකරත්න ඩිල්ෂාන් 73, කුමාර් සංගක්කාර 54).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=f1104023</link>
    <topic>2011 ලෝක කුසලාන ඉරණම විසඳෙනවැන්කෙඩේ ක්‍රීඩාංගණය</topic>
    <author>වර්නන් ගුණසේකර</author>
    <content>වැන්කෙඩේ ක්‍රීඩාංගණය ඉන්දියානු නගරයක් වන මුම්බායි හි පිහිටි ක්‍රිකට් ක්‍රීඩාංගණයකි. බ්‍රැබර්න් ක්‍රීඩාංගණයේ අයිතිකරුවන් වන ඉන්දියා ක්‍රිකට් සමාජය හා මුම්බායි ක්‍රිකට් සංගමය අතර ඇතිවූ ක්‍රිකට් තරග ප්‍රවේශ පත් වෙන්කිරීම පිළිබඳ ආරවුලකින් පසුව මේ ක්‍රීඩාංගණය ඉදිකෙරිණි.1973 වසරේ ඉන්දියාව හා එංගලන්තය අතර පැවැති ටෙස්ට් තරගයෙන් පසුව මේ ආරවුල උග්‍ර අතට පත් විය. මුම්බායි ක්‍රිකට් සංගමයේ ලේකම් මෙන්ම දේශපාලනඥයකු ද වූ එස්. කේ. වැන්කෙඩේ ගේ මුලපිරීමකට අනුව මුම්බායි ක්‍රිකට් සංගමය නව ක්‍රීඩාංගණය දකුණු මුම්බායි හි චර්ච්ගේට් අසල ඉදිකරන ලදී.හය මසකින් ඉදිකෙරුණු මේ ක්‍රීඩාංගණය 1975 වසරේ ඉන්දියාව හා බටහිර ඉන්දීය කොදෙව් අතර අවසාන ටෙස්ට් තරගය පැවැත්වීම සඳහා කලට වේලාවට විවෘත කෙරිණි. එදා පටන්, එතෙක් නගරයේ ප්‍රධාන ක්‍රිකට් ක්‍රීඩාංගණය ලෙසට බ්‍රැබර්න් ක්‍රීඩාංගණයට තිබූ තැන වැන්කෙඩේ ක්‍රීඩාංගණය විසින් තමන් වෙත පවරා ගෙන සිටී. 33,317 දෙනෙකුට තරග නැරඹිය හැකි මේ ක්‍රීඩාංගණය ඉන්දියාවේදී ජාත්‍යන්තර ක්‍රිකට් තරගයකට සත්කාරකත්වය ලබා ගැනීම පිණිස නිරතුරුවම තරග වදිමින් සිටී. අතීතයේ නොයෙකුත් වැදගත් ක්‍රිකට් තරග සඳහා සත්කාරකත්වය දරා ඇති මේ ක්‍රීඩාංගණය අද පැවැත්වෙන 2011 ලෝක කුසලාන අවසාන මහා තරගය සඳහා මෑතකදී ප්‍රතිසංස්කරණය කරනු ලැබීය.1978 – 79 ටෙස්ට් තරගමාලාවේදී බටහිර ඉන්දීය කොදෙව් පිලට එරෙහිව සුනිල් ගවස්කාර්ගේ ලකුණු 205 හා එම තරගමාලාවේදීම ඇල්වින් කලිචරන්ගේ ලකුණු 187 වැනි ශ්‍රේෂ්ඨ ඉනිම මෙන්ම 1980 විසිපස් වැනි සංවත්සරික ටෙස්ට් තරගයේදී එංගලන්තයට කඩුලු 10 ක ජයක් ගෙන දුන් ඉයන් බොතම්ගේ ශතකය හා කඩුලු 13 වැනි තුන් ඉරියව්වෙන්ම කැපී පෙනෙන වීර ක්‍රියා මේ ක්‍රීඩාංගණයේදී වාර්තා වී තිබේ.වැන්කෙඩේ ක්‍රීඩාංගණයේ ඉන්දියානුවෙකුගේ වැඩිම ලකුණු සංඛ්‍යාව ලෙසින් 1992 – 93 වකවානුවේ එංගලන්තයට එරෙහිව විනෝද් කම්බ්ලිගේ ලකුණු 224 අදටත් නොමැකී සටහන්ව තිබේ.පළමු පෙළ ක්‍රිකට් තරගවල වේගවත්ම ද්විත්ව ශතකය කරා යන ගමනේදී බරෝඩා හි තිලක් රාජ්ට එරෙහිව රවී ශාස්ත්‍රි ඕවරයකට හයේ පහර හයක් 1984 – 85 තරග වාරයේදී වාර්තා කළේද මේ ක්‍රීඩාංගණයේදීය.1995 වසරේදී ක්‍රීඩාංගණය නවීකරණය කෙරුණු අතර දිවා රාත්‍රී තරග පැවැත්වීමට හැකි වන පරිද්දෙන් විදුලි ආලෝක එක්කෙරිණි. ඉන්පසුව, 1996 වසරේදී මේ ක්‍රීඩාංගණය ඉන්දියාව හා ඔස්ට්‍රේලියාව අතර ලෝක කුසලාන තරගයකට සත්කාරකත්වය දැරීය.ක්‍රීඩාංගණයට පිවිසෙන ප්‍රධාන දොරටු පොලි උම්රිගාර් හා විනූ මන්කාඩ් සිහිවීම පිණිස ඔවුන්ගේ නම්වලින් නම් කොට තිබේ.ක්‍රීඩාගාරවලට, ජනපි‍්‍රය මුම්බායි ක්‍රිකට් ක්‍රීඩකයන් වන විජේ මර්චන්ට්, සුනිල් ගවස්කාර් හා සචින් ටෙන්ඩුල්කාර්ගේ නම් යොදා තිබේ.ලෝක කුසලාන තරග ඉතිහාසයේ තරග පහක් මේ ක්‍රීඩාංගණයේ මේ දක්වා පවත්වා ඇත. 1987 දී තරග දෙකක්, 1996 දී එක් තරගයක් හා මෙවර තරගාවලියේ මෙතෙක් තරග දෙකක් වශයෙනි. වැන්කෙඩේ ක්‍රීඩාංගණයේ අවසන් වතාවට පසුගිය මාර්තු 18 වැනිදා පැවැති ලෝක කුසලාන තරගයේදී ශ්‍රී ලංකාව ලකුණු 112 කින් නවසීලන්තය පරාජය කළේය.මේ ක්‍රීඩාංගණයේ මෙතෙක් වාර්තා වී ඇති වැඩිම ජාත්‍යන්තර එක්දින මුළු ලකුණු ප්‍රමාණය කඩුලු හයට 358 කි. නවසීලන්තය එම ලකුණු වාර්තා කළේ කැනඩාවට එරෙහිව 2011 ලෝක කුසලාන තරගාවලියේදීය.ජගත් ක්‍රිකට් ක්‍රීඩාවේ ‘මක්කම’ යන විරුදාවලිය ලත් ලන්ඩනයේ ලෝඩ්ස් ක්‍රීඩාංගණයේදී පැවැති 1983 ලෝක කුසලාන අවසාන මහා තරගයේ කාසියේ වාසිය උරගා බැලීමේ සටනෙන් පැරදුනු ඉන්දියාවට පළමුව පන්දුවට පහර දීමට සිදුවූයේ ලෝකයේ හොඳම පන්දු ප්‍රහාරය සතුව සිටින බවට තර්කයට ලක්ව සිටි බටහිර ඉන්දීය කොදෙව් පිලට එරෙහිවය. ගෝමස් විසින් දක්‍ෂ අයුරින් ලබා දුන් සහාය ද ප්‍රයෝජනයට ගනිමින් රොබට්ස්, මාෂල්, ජොයෙල් ගානර් හා මයිකල් හෝල්ඩිං ඉන්දියානු පිතිකරු පෙළ කඩා සුනුවිසුණු කරද්දී ඔවුනට සැලකිය යුතු තරමේ හෝ විරෝධයක් පෑවේ ක්‍රිස් ශ්‍රීකාන්ත් (පන්දු 57 කින් ලකුණු 38 යි) හා මොහින්දර් අමරනාත් (පන්දු 80 කින් ලකුණු 26 යි) පමණි.අග පෙළෙන් එල්ල වුණු විස්මිත අභියෝගය මත ඉන්දියාවට මුළු ලකුණු 183 ක් රැස්කර ගැනීමට හැකි විය. (ඕවර 54.4 කදී සියලු දෙනා දැවී). ඉන්දියානු ඉනිමේ වාර්තා වූයේ හයේ පහර 3 ක් පමණි. ඒ ශ්‍රීකාන්ත්, සන්දීප් පටිල් (පන්දු 29 කින් ලකුණු 27 යි) හා මදන් ලාල් (පන්දු 27 කින් ලකුණු 17 යි) ගෙනි.කෙසේ වෙතත් පිළිතුරු වශයෙන්, කාලගුණික හා තණතිල්ලේ ස්වභාවයන්ගෙන් හොඳින් ප්‍රයෝජන ගත් ඉන්දියා පන්දු යවන්නෝ ඒ යුගයේ සිටි දක්‍ෂතම පිතිකරු පෙළ ඕවර 52 ක් ඇතුළත ලකුණු 140 කට දවාලීමට සමත් වූහ.ඒ අනුව, කපිල් දේව්ගේ කණ්ඩායම එතෙක් පරාජය නොකළ හැකි කණ්ඩායමක්ව සිටි කොදෙව්වන්ට එරෙහිව ලකුණු 23 ක ජයක් ලබා ගත්තේ ක්‍රිකට් ඉතිහාසයේ වඩාත්ම විස්මිත පෙරැළිය වාර්තා කරමිනි. අමරනාත් හා මදන් ලාල් (3-31) කඩුලු 3 බැගින් ලබා ගත් අතර අමතක නොවන අවස්ථාවක් වූයේ කොදෙව් පිල වෙනුවෙන් වැඩිම ලකුණු ලබා ගත් (පන්දු 28 කින් ලකුණු 33 ක්) විවියන් රිචර්ඩ්ස් දුන් උඩ පන්දුවක් රැකගැනීම සඳහා කපිල් දේව් යාර 18 – 20 අතර විශාල දුරක් දිව යාමේ දසුනයි. වඩාත් සකසුරුවම්කමින් යුත් පන්දු යවන්නා වූ අමරනාත් ඔහුගේ ඕවර හතෙන් ලකුණු 12 ක් පමණක් ලබා දී කඩුලු 3 ක් බිඳ හෙලුවේය. ඔහු ‘තරගයේ වීරයා’ ලෙස නම් කෙරිණි.පාකිස්තානයේ ලාහෝර් නුවර පැවැති 1996 ලෝක කුසලාන අවසාන මහා තරගයේ කාසියේ වාසිය දිනා ගත් ශ්‍රී ලංකාව පළමුව පන්දුවට පහර දීම සඳහා ඔස්ට්‍රේලියානුවන්ට ආරාධනා කර සිටියේය. ඒ, මීට පෙර පැවැති ලෝක කුසලාන අවසාන තරග පහේම පළමුව පන්දුවට පහර දුන් කණ්ඩායම ජයග්‍රහණ ලබා තිබියදීය.කඩුලු 7 කට ලකුණු 241 ක් රැස්කළ ඔස්ට්‍රේලියා පිලේ පන්දු 83 කින් ලකුණු 74 ක් වාර්තා කළ මාක් ටේලර් එම කණ්ඩායමේ වැඩිම ලකුණු ලබා ගත් ක්‍රීඩකයා විය. හතරේ පහර 8 ක් හා හයේ පහරක් ඔහුගේ ඉනිමට ඇතුළත්ව තිබිණි.ටේලර් හා රිකී පොන්ටිං (පන්දු 73 කින් ලකුණු 45 යි, හතරේ පහර 2 යි) දෙවැනි කඩුල්ල වෙනුවෙන් ලකුණු 101 ක සබඳතාවක් ගොඩනැගූහ.කෙසේ වෙතත් පොන්ටිං හා ටේලර් දැවී ගිය පසුව ශ්‍රී ලංකා දඟ පන්දු බලඇණිය ක්‍රියාත්මක වන්නට වූ අතර ඔස්ට්‍රේලියාව කඩුලු 1 ට මුළු ලකුණු 137 සිට කඩුලු 5 ට මුළු ලකුණු 170 දක්වා පල්ලම් බැස්සේය. මේ කඩා වැටීම මධ්‍යයේ වුවද ඔස්ට්‍රේලියාව ඕවර 50 අවසානයේ ලකුණු 241 ක් වාර්තා කළේය.පිළිතුරු ඉනිමේදී, ඔස්ට්‍රේලියාව උඩ පන්දු පහකට නොඅඩු ගණනක් අතහැරීමෙන් පසුව අර්ජුන රණතුංගගේ ශ්‍රී ලංකා කණ්ඩායම 47 වැනි ඕවරයේදී තරගය ජයග්‍රහණය කළේය. පන්දු යැවීමේදී ශිල්ප දක්වමින් ලකුණු 42 කට කඩුලු 3 ක් ලබාගෙන ඉන්පසුව නොදැවී ලකුණු 107 ක් රැස්කළ අරවින්ද ද සිල්වා ‘තරගයේ වීරයා’ විය.ලෝක කුසලාන තරගාවලියක සත්කාරක හෝ සම - සත්කාරක රටක් ලෝක ක්‍රිකට් කුසලානය දිනා ගත් ප්‍රථම අවස්ථාව එය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>02</day>
    </date>
    <link>http://www.dinamina.lk/2011/04/02/_art.asp?fn=f1104024</link>
    <topic>දේශමාමක ජනප්‍ර‍්‍රසාදන ලංකා පුත්‍ර සම්මානයෙන් පිදුම් ලබන ඇමැති ආචාර්ය කෙහෙළිය රඹුක්වැල්ල</topic>
    <author>ඉන්දික පොල්කොටුව</author>
    <content>ශ්‍යාමෝපාලි වංශික මහානිකායේ අස්ගිරි මහා විහාර පාර්ශ්වය මගින් ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක ආචාර්ය කෙහෙළිය රඹුක්වැල්ල මහතාට “දේශමාමක ජන ප්‍රසාදන ලංකා පුත්‍ර” ගෞරව නාමය අස්ගිරි පාර්ශවයේ මහානායක අතිපූජ්‍ය උඩුගම බුද්ධ රක්ඛිත මහා නාහිමි ප්‍රමුඛ කාරක මහා සංඝ සභාව මගින් එම මහා විහාරීය මංගල උපෝස්ථාගාරයේ දී අපේ‍්‍රල් 03 වැනි දින පිරිනැමීම නිමිත්තෙන් මෙම ලිපිය පළ වේ.දශක තුනක මිලේච්ඡ ත්‍රස්තවාදය පරාජය කැර මවු බිමට අනභිභවනීය විජයග්‍රහණය හිමිකැර දීමේ දී දෙස් විදෙස් බලවේගයන්ගේ විවිධ අභියෝග කුමන්ත්‍රණ රැසකට මුහුණ දීමට සිදුවිය.එම අභියෝග කුමන්ත්‍රණ අතුරින් දැඩිව මුහුණදීමට සිදු වූයේ එල්. ටී. ටී. ඊයේ මෙන්ම ඔවුන්ට උඩගෙඩිදුන් පිරිස්හි අසත්‍ය හා පදනම් විරහිත ප්‍රකාශයනට ය. මෙම අභියෝගයට මුහුණ දීමේ දී එල්. ටී. ටී. ඊයේ සේම ඔවුන් වටා සිටි දෙස් විදෙස් බලවේග ගෙන ගිය අසත්‍ය හා පදනම් විරහිත ප්‍රකාශ පරාජය කිරීම උදෙසා ද සැබෑ මෙහෙයුමක් ක්‍රියාත්මක කිරීමට සිදු විණි.දශක තුනක ත්‍රස්තවාදී යුගයේ දශක දෙකහමාරටත් අධි කාලයක් ඔවුන් කළ කී දෑ අසා, දැක නිහඬව නිවටයන් සේ සිටීම හැර කළ හැකි අන් දෙයක් ඉතිරිව තිබුණේ නැහැ.වගකීමඑම වකවානුව පුරා රටටත් රණවිරුවනටත් එරෙහිව විවිධ අසත්‍ය හා පදනම් විරහිත ප්‍රකාශ ලෝකයටම ගෙන ගිය එල්. ටී. ටී. ඊයත් ඔවුන්ගේ හිතවාදීන්ගේත් අරමුණු බිඳලීම උදෙසා සැබෑ හඬක් ලොව හමුවේ නැඟීම කාලීන අවශ්‍යතාවයක් විය.දිවි නොතකා මාතෘ භූමියට සැබවින්ම ආදරය කළ රුහුණේ දේශපාලන පරපුරක අභිමානවත් නායකයකු වූ මහින්ද රාජපක්ෂ නැමැති අද්විතීය දේශපාලනඥයා 2005 වසරේ මෙන්ම රාජ්‍ය නායකත්වයට පත්වීමත් සමඟ මාතෘ භූමිය විජයග්‍රහණය කිරීමේ වැඩපිළිවෙළට මුලින්ම විපක්ෂයෙන් එක් වූ දේශපාලන චරිතයක් ලෙස කන්ද උඩරට සෙංකඩගලපුර කෙහෙළිය බණ්ඩර දිසානායක රඹුක්වැල්ල, චරිතය ඉතිහාස ගත වනු ඇත.“කොටි හඬ” මෙන්ම ඔවුන් වෙනුවෙන් ආවඩන දෙස් විදෙස් බලවේගයන්ගේ හඬ යටපත් කැරලීම උදෙසා වූ දැවැන්ත කාර්ය භාරයේ සැබෑ අවශ්‍යතාව නිවැරැදිව අවබෝධකැර ගත් රාජ්‍ය නායකයකු ලෙසින් ජනාධිපති මහින්ද රාජපක්ෂ මහතා එම වගකීම විපක්ෂයෙන් රජයට එක් වූ කෙහෙළිය රඹුක්වැල්ලයන්ට පවරනු ලැබීය.මාතෘ භූමියේ විජයග්‍රහණය උදෙසා රාජ්‍ය නායකත්වය තමන් වෙත පවරනු ලැබූ මෙම වගකීම අකුරටම ඉටු කරලීම වෙනුවෙන් ඔහු 2006 වසරේ අපේ‍්‍රල් මාසයේ දී ජාතික ආරක්ෂාව පිළිබඳ මාධ්‍ය මධ්‍යස්ථානය නිර්මාණය කරනු ලැබීය.1954 වසරේ සැප්තැම්බර් 21 වැනි දින ටිකිරි බණ්ඩාර රඹුක්වැල්ල හා රත්නා ලාලනී තෙන්නකෝන් යුවළගේ ප්‍රථම පිරිමි දරුවා ලෙසින් උපත ලැබූ කෙහෙළිය රඹුක්වැල්ල මහතා බණ්ඩාරවෙල හා ගල්කිස්ස ශාන්ත තෝමස් විද්‍යාලයන්ගෙන් අධ්‍යාපනය ලබා ඕස්ට්‍රේලියාවේ සලස්බර්ග් විශ්වවිද්‍යාලයෙන් සංචාරක හා හෝටල් කළමනාකරණය පිළිබඳ උපාධිය ලබා ගැනීමට සමත් විය.තරුණ ව්‍යාපාරිකයකු ලෙස ප්‍රකට නමක් දිනා සිටි හේ 90 දශකයේ මුල් වකවානුවේ දී මෙරට දේශපාලනයට පිවිසියේ ය. 1993 වසරේදී එවකට ප්‍රජාතන්ත්‍රවාදී එක්සත් ජාතික පෙරමුණෙන් මධ්‍යම පළාත් සභාවට තරග කැර එහි මන්ත්‍රීවරයකු ලෙස තේරී පත් වූ රඹුක්වැල්ල මහතා පසුව එම පළාත් සභාවේ අමාත්‍යවරයකු බවට පත්විය.1999 වසරේ දී මනාප ඡන්ද 1,67,000ට අධික ප්‍රමාණයක් ලබා ගනිමින් මධ්‍යම පළාත් සභාවේ විපක්ෂ නායක තනතුරට පත් වූ හෙතෙම එදා සිට අද දක්වා තමන් මුහුණ දුන් සියලු මැතිවරණයන්ගෙන් අඛණ්ඩව පස් වරක් මනාප ඡන්ද ලක්ෂය ඉක්මවා ලබා ගනිමින් ශ්‍රී ලාංකීය දේශපාලනයේ නොමැකෙන සටහනක් තබා ඇත.ත්‍රස්තවාදය පරාජය කිරීමේ වැඩපිළිවෙළේ දී සිය හඬ පෞර්ෂය තුළින් ලොව මවිත කළ මෙම අපූරු දේශපාලනඥයා සැබවින්ම ආගමික හා ශාසනික වශයෙන් ද ගත වූ වකවානුව පුරා ඉටු කළ මෙහෙවර අති මහත් ය. මධ්‍යම පළාත් සභාවේ සංස්කෘතික අමාත්‍යවරයා ලෙස ක්‍රියා කළ වකවානුව තුළ දහම් පාසල් දහසකට වැඩි ප්‍රමාණයක් නඟා සිටුවීම උදෙසා ගෙන ගිය සුවිශේෂී කාර්යය භාරයේ ඵලයන් අදද ශේෂව පවතී. එම වකවානුව තුළ ඔහු නොගිය උපකාර නොකළ විහාරස්ථානයක් මහනුවර දිස්ත්‍රික්කයේ නොමැති තරම් ය.ඔහු එම වකවානුවේ තවත් සුවිශේෂී වැඩපිළිවෙළක් ගෙනයමින් විදුහල් දිරිගන්වමින් බුදු මැදුරු සඳහා බුදුපිළිම පරිත්‍යාග සිදු කරනු ලැබීය.ආගම කෙරෙහි අපරිමිත භක්තියකින් ක්‍රියා කරන රඹුක්වැල්ල මහතා මහනුවර නිවසේ සිටින සෑම දිනකම එම නිවසට වඩිනු ලබන මහා සංඝරත්නය එය කදිම සාක්ෂියක් දෙනු ලබයි. සිය ජීවිතයේ සෑම වැදගත් කටයුත්තකදීම පළමුව අතිඋතුම් ශ්‍රී දළඳා සමිදුන්ගේ හා මහා සංඝරත්නයේ ආශිර්වාදය ලබා ගන්නා ඔහු අනෙකුත් ආගම් සඳහා ද දක්වන්නේ සුවිශේෂි ගෞරවයකි.මේ නිසාම ත්‍රස්තවාදය පරාජය කිරීමේ වැඩපිළිවෙළේ දී මෙන්ම ආගමික වශයෙන් රටට සිදුකළ මෙහෙවර ඇගයීමට ලක් කරමින් පසුගිය වසරේ මාර්තු මාසයේ දී උඩරට අමරපුර මහා නිකායේ මහා නාහිමි ප්‍රමුඛ මහා සංඝරත්නය මගින් “ශ්‍රීමත් සේනාධිලංකාර” ගෞරව නාමය අමාත්‍ය රඹුක්වැල්ල මහතාට පිරිනමනු ලැබීය.ජාතික ආරක්ෂාව පිළිබඳ මාධ්‍ය ප්‍රකාශක ලෙස මානුෂීය මෙහෙයුම් අවසන් වකවානුව තුළ රඹුක්වැල්ල මහතා ජාත්‍යන්තරයට කළ ප්‍රකාශ මාතෘ භූමියට මහත් අභිමානයක් එක් කෙළේ ය.මාධ්‍ය මෙහෙයුමත්‍රස්තවාදීහු කුමන දේ කළත් කුමන ප්‍රකාශ සිදුකළත් එවැනි දේ නොදැක්කා නොඇසුණා සේ සිටි වකවානුවට තිත තබා ත්‍රස්තවාදීහු පමණක් නොව ඔවුන්ගේ වටා සිටි දෙස් විදෙස් බලවේග, රාජ්‍ය නොවන සංවිධාන මාධ්‍ය නඩ ආදී කණ්ඩායම් සියල්ලගේම අසත්‍ය ප්‍රචාර ව්‍යාජ තොරතුරු පදනම් විරහිත මත ආදී සියල්ල පරාජය කිරීමට එවකට රඹුක්වැල්ල මහතා ක්‍රියා කළ ආකාරය තුළින් රණවිරුවන්ගේ චිත්ත ධෛර්යය පමණක් නොව රටේ සමස්ත ජනතාව තුළම ජයග්‍රාහී මානසිකත්වය ඇති කිරීමට හේතු විය.ජාතික ආරක්ෂාව පිළිබඳ මාධ්‍ය ප්‍රකාශක ලෙස ඔහු ගෙන ගිය වැඩපිළිවෙළ මාධ්‍ය මෙහෙයුමක් ලෙස හඳුන්වනවාට වඩා එය ජාතික මෙහෙවරක් ලෙස හැඳින්වීම වඩාත් යෝග්‍යයයි.ත්‍රස්තවාදීන්ගේ මුදල්වලට ගිජු වූ ඇතැම් දෙස් විදෙස් මාධ්‍යකරුවන් සැම විටම උත්සාහ කෙළේ එල්. ටී. ටී. ඊයේ ක්‍රියා සාධාරණීකරණය කරමින් මෙරට රණවිරුවන් හා ත්‍රස්තවාදය පරාජය කිරීමේ වැඩපිළිවෙළ අඩපණ කිරීමට ය. මෙම අරමුණු මැනවින් අවබෝධකැර ගත් අමාත්‍ය රඹුක්වැල්ල මහතා ඒ සියල්ල පරාජය කිරීම උදෙසා සිය අභීත හඬ මැනවින් ලොවට නඟනු ලැබීය.සියලු අභියෝග හමුවේ නොසැලී මාතෘභූමිය වෙනුවෙන් උදාර මෙහෙවරක නිරත වු රඹුක්වැල්ල මහතා එල්. ටී. ටී. ඊ ඝාතන ලැයිස්තුවේ ඉදිරියෙන්ම සිටි අයෙකි. එල්. ටී. ටී. ඊ ඝාතන සැලැසුම් කිහිපයකින්ම දිවි ගලවා ගන්නට වාසනාව ලද ඔහු එම වාසනාව තුළින් උපරිම ජාතික මෙහෙවරේ නිරත විය.තම ජීවිතය ගැන හෝ නොසිතා ජාතික අවශ්‍යතාව වෙනුවෙන් කැප වූ ඔහුගේ ක්‍රියාදාමය ඇතැම් මාධ්‍යකරුවන් හා කාටුන් ශිල්පීන් හැඳින් වූයේ රෙදි ඇපිල්ලීමක් ලෙස ය. එයට කිසිදු මොහොතක උරණ නොවූ ඔහු සැම විටම ප්‍රකාශ කෙළේ. තමා සේදුවේ ත්‍රස්තවාදීන් ශ්‍රී ලංකා නාමයට ගා තිබූ කුණු පැල්ලම් බව ය. මාතෘ භූමිය වෙනුවෙන් රෙදි සේදීමට නොව ඕනෑම කාර්යයක් ඉටු කිරීමට සූදානම් බැව් රඹුක්වැල්ල මහතා නිරන්තරයෙන් පවසයි. දේශපාලනයේදීත් සාමාන්‍ය ජීවිතයේදීත් නිරහංකාර අව්‍යාජ මිනිසකු වන කෙහෙළිය රඹුක්වැල්ල චරිතය වර්තමාන දේශපාලනයට සැබෑ අවශ්‍යතාවයකි.ජාතික ආරක්ෂාව පිළිබඳ මාධ්‍ය ප්‍රකාශක ලෙස මාතෘ භූමියේ විජයග්‍රහණය උදෙසා ඉටු කළ මෙහෙවර මෙන්ම උදාර ශාසනික ආගමික මෙහෙවර ඇගැයීමට ලක්කැර අස්ගිරි මහා විහාර පාර්ශවයේ අතිපූජ්‍ය මහානාහිමි ප්‍රමුඛ කාරක මහා සංඝ සභාව මගින් දේශමාමක ජන ප්‍රසාදන ලංකා පුත්‍ර ගෞරව නාමයෙන් පිදුම් ලබන ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක ආචාර්ය කෙහෙළිය රඹුක්වැල්ල මහතාට චිරං ජයතු!.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n1104041</link>
    <topic>ජාතික හැඳුනුම්පත සති දෙකෙන් නිවසටම</topic>
    <author>විජයානි එදිරිසිංහ</author>
    <content>ආරක්ෂක අමාත්‍යාංශය විසින් පවරාගනු ලැබූ ජාතික හැඳුනුම්පත් කාර්යාලය එහි ගොඩගැසී තිබුණ ලක්ෂ හයක් පමණවූ හැඳුනුම්පත් මේ වනවිට අයදුම්කරුවන් වෙත යැවීමට පියවර ගෙන තිබේ. ඒ සමඟම මින් ඉදිරියට හැඳුනුම් පතක් සති දෙකක් ඇතුළත අයදුම්කරුවාට භාරදීමේ නවීන ක්‍රමයක්ද ආරක්ෂක අමාත්‍යාංශය ක්‍රියාත්මක කර තිබේ.ආරක්ෂක ඇමැති ලෙස ජනාධිපති මහින්ද රාජපක්ෂ මහතා සහ ආරක්ෂක ලේකම් ගෝඨාභය රාජපක්ෂ මහතා හැඳුනුම්පත් ඉක්මනින්ම ලබාදීමේ නව ක්‍රමය හඳුන්වා දී තිබේ.හැඳුනුම්පත් නිකුත් කිරීමේ යල් පැන ගිය ක්‍රමය වෙනුවට පරිගණක ඔස්සේ “රේඛීය ක්‍රමයක්” හඳුන්වා දී තිබේ.නව ක්‍රමය යටතේ හැඳුනුම්පතක් නිකුත් කිරීමේදී විෂය භාර ලිපිකරුට වැඩි වශයෙන් බද්ධ වී තිබුණ ක්‍රමය අහෝසි වෙයි. මේ අනුව එක් නිලධාරියකු හැඳුනුම්පතකට අත ගසන්නේ එක් අවස්ථාවක් පමණි.මින් ඉදිරියට හැඳුනුම්පත් ග්‍රාම නිලධාරියාට නොව අයදුම්කරුගේ නිවසටම ලැබේ.අයදුම්පත සමඟ ලියාපදිංචි කිරීමට වැය වන මුදලත් , තම ලිපිනය ලියූ ලියුම් කවරයත් හැඳුනුම්පත් කාර්යාලයට යැවූ විට හැඳුනුම්පත් නිවෙසට ලබාගත හැකිය.පාසල් සිසුන්ගේ වයස සීමාව 16 සපිරුණ විට කල් වේලා ඇතිව අයදුම්පත් ඉදිරිපත් කරන ලෙස විදුහල්පතිවරුන්ට උපදෙස් දී තිබේ.නව ක්‍රමය යටතේ එක් දින සේවාවද ක්‍රියාත්මකයි.නව ක්‍රමය ක්‍රියාත්මක වීමත් සමඟ හැඳුනුම්පත් කාර්යාලය ඉදිරිපිට පෝලිම් ඉවත් වී ඇති අතර අතරමැදියාටද හැඳුනුම්පත් කාර්යාලයේ දොරවල් වැසී ඇත.තමන් යැවූ හැඳුනුම්පත් පිළිබඳ කිසියම් තොරතුරක් දැන ගැනීමට අවශ්‍ය නම් අර්‍ථච් හිස්තැනක්ර්‍ථඊඉ හිස්තැනක් සහ අයදුම්කරුගේ අංකය යොදා 1919ට ඉඥදඤ කර කෙටි පණිවුඩයක් යැවිය යුතුය. එම පණිවුඩයට තත්පර කීපයකින් ප්‍රතිචාර ලැබේ.ආරක්ෂක ලේකම් ගෝඨාභය රාජපක්ෂ මහතා හඳුන්වා දුන් නව ක්‍රමය ජාතික හැඳුනුම්පත් කොමසාරිස් ජෙනරාල් ජගත් වීජේවීර, අතිරේක කොමසාරිස් (මෙහෙයුම් හා තොරතුරු) තාක්ෂණ අනුරාධ විජේකෝන් යන මහත්වරු ක්‍රියාත්මක කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n1104042</link>
    <topic>සමෘද්ධි සේවකයන් 25000කට විශ්‍රාම වැටුප්</topic>
    <author>සුභාෂිනී සේනානායක</author>
    <content>දිවිනැඟුම’ ජාතික වැඩසටහනේ ප්‍රධාන කොටස්කරුවෝ වන ශ්‍රී ලංකා සමෘද්ධි අධිකාරියේ 25,000 දෙනාට විශ්‍රාම වැටුප් ලබාගැනීමේ අවස්ථාව සැලසී තිබේ.එමෙන් ම විශ්‍රාම වැටුප් ප්‍රශ්නය ඇතුළු ඔවුන්ගේ ගැටලු 5කට සාර්ථක විසඳුම් ලබාදීමට ද පියවර ගෙන ඇත.මොවුන්ට විශ්‍රාම වැටුප් ලබාගැනීමේ විකල්ප 2ක් යෝජනා වී තිබේ. ඉන් එකක් විශ්‍රාම වැටුප් සහිතව දෙපාර්තමේන්තුවට අනුයුක්ත කිරීම වන අතර දෙවැනි විකල්පය සමෘද්ධි අධිකාරිය යටතේ ම දායක විශ්‍රාම වැටුපක් ලබාගැනීම වේ.මේ විකල්ප දෙකෙන් එකක් තෝරාගැනීමට සේවකයන්ට ඉඩ ලබා දී ඇත. සමෘද්ධි අධිකාරියේ සේවකයන් මුහුණ දී සිටින අනෙකුත් ගැටලු වන නිවාස ණය පොලී අනුපාතය අඩුකර ගැනීම, ආපදා ණය කඩිනමින් ලබාගැනීම, විධිමත් උසස්වීම් ක්‍රමයක් ස්ථාපිත කිරීම සහ වැටුප් වර්ධක ලබා ගැනීම සම්බන්ධයෙන් සාර්ථක විසඳුම් ලබාදීමට එකඟ වී ඇතැයි සමෘද්ධි සම්බන්ධීකරණ නිලධාරින්ගේ, ඒකාබද්ධ සංගමයේ සභාපති එස්. ඒ. එස්. වික්‍රමසිංහ සහ ලේකම් කේ. ඒ. ලාල් ප්‍රේමසිරි මහත්වරුන් ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040419</link>
    <topic>ඇමැති කෙහෙළිය ගිහි-පැවිදි සැමගේ ගෞරවයට පත්වී සිටිනවා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>රට, ජාතිය හා ආගමේ අභිවෘද්ධිය වෙනුවෙන් නිරන්තරව කටයුතු කරමින් ඇමැති කෙහෙළිය රඹුක්වැල්ල මහතා ගිහි පැවිදි සැමගේ ගෞරවාදරයට පත්ව සිටින බව, ඒ මහතාට දේශමාමක ජනප්‍රසාදන ලංකාපුත්‍ර ගෞරව නාමය පිරිනමමින් අස්ගිරි මහනාහිමි උඩුගම ශ්‍රී බුද්ධරක්ඛිත මහනාහිමියෝ පැවසූහ.ගෞරව නාම සන්නස් පත්‍රය පිරිනැමීමේ උත්සවය ඊයේ (3) අස්ගිරි මහ විහාර මංගල උපෝෂතාගාරයේදී පැවැත්විණි. සියම් මහ නිකායේ අස්ගිරි මහා විහාර පාර්ශ්වයේ මහානායක හිමි ප්‍රමුඛ විංශද් වර්ගික කාරක සංඝ සභාව මඟින් ඒකමතිකව අනුමත කොට ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතාට මේ ගෞරව නාමය පිරිනමනු ලැබූහ.මල්වතු පාර්ශ්වය වෙනුවෙන් එහි අනුනායක නියංගොඩ ශ්‍රී විජිතසිරි, නියෝජ්‍ය ලේඛකාධිකාරී රාජකීය පණ්ඩිත පහමුණේ සුමංගල හිමිවරුද මේ අවස්ථාවට සහභාගීවීම තුළින් මල්වතු මහ විහාර පාර්ශ්වයේ ප්‍රසාදයද මේ ගෞරව නාම පිරිනැමීමට එක්වීම විශේෂත්වයකි.ගෞරව සන්නස් පත්‍රය අස්ගිරි පාර්ශ්වයේ ලේඛකාධිකාරී ආණමඩුවේ ධම්මදස්සි හිමියෝ සභාවට ඉදිරිපත් කළ අතර, මේ අවස්ථාවට අස්ගිරි පාර්ශ්වයේ කාරක සංඝසභික හිමිවරු ප්‍රමුඛ සෙසු භික්ෂූන්වහන්සේද, අගමැති දි. මු. ජයරත්න, වැවිලි කර්මාන්ත නියෝජ්‍ය ඇමැති අර්ල් ගුණසේකර, ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල, ජාතික ආරක්ෂක මධ්‍යස්ථානයේ මාධ්‍ය ප්‍රකාශක ලක්ෂ්මන් හුළුගල්ල, රූපවාහිනි සභාපති සරත් කෝන්ගහගේ, ස්වාධීන රූපවාහිනි සභාපති රොස්මන්ඩ් සේනාරත්න, ලේක්හවුස් කර්තෘ මණ්ඩල අධ්‍යක්‍ෂ සීලරත්න සෙනරත් මහත්වරු ඇතුළු කෙහෙළිය රඹුක්වැල්ල මහතාගේ පවුලේ උදවියද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n1104043</link>
    <topic>යල කන්නයට අනුරපුරෙන් මහා පරිමාණ වී වගාවක්</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>මෙවර යලකන්නය සඳහා අනුරාධපුර දිස්ත්‍රික්කය තුළ මහා පරිමාණ වී වගා සැලැස්මක් දියත් කිරීමට විධිවිධාන යොදා තිබේ.පසුගිය ජනවාරි සහ පෙබරවාරි මාස තුළ හටගත් මහ වැසි සහ ගංවතුර හේතුවෙන් දිස්ත්‍රික්කයේ මහකන්නය තුළ වගාකර තිබූ වී සහ අතුරු භෝග අස්වනුවලින් 80%ක් විනාශ වී ගිය අතර මේ විපත් සහ ආපදාවන් නිසා කලාපයේ ගොවි ජනතාව ඉමහත් අසරණ තත්ත්වයකට පත්ව සිටිති.2011 යල කන්නය අළලා අනුරාධපුර දිස්ත්‍රික්කයේ ඉඩම් හෙක්ටයාර් 105313 ක වී සහ අනුමත අතුරුභෝග වගා කිරීම සඳහා රජයේ පොහොර සහනාධාරය ලබාදීමට පියවර ගෙන ඇතැයි අනුරාධපුර දිසාපති සහ දිස්ත්‍රික් කෘෂිකර්ම කමිටු ලේකම් එච්. එම්. කේ. හේරත් මහතා සඳහන් කරයි.2010 යල කන්නයේ පොහොර සහනාධාරය නිකුත් කරන ලද්දේ අනුරාධපුර දිස්ත්‍රික්කයේ කුඹුරු ඉඩම් හෙක්ටයාර් 48000 කට පමණි.2011 යල්කන්නය සඳහා අනුරාධපුර දිස්ත්‍රික්කයේ ගොවිජන සේවා මධ්‍යස්ථාන 40 හරහා රුපියල් මිලියන 1891 ක් වටිනා සහනාධාර පොහොර ලබාදීමට පියවර ගෙන ඇතැයි ජාතික පොහොර ලේකම් කාර්යාලයේ අනුරාධපුර දිස්ත්‍රික් සම්බන්ධීකාරක ඒ. ටී. අජිත් කුමාර මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n1104044</link>
    <topic>යාපනයේ සංවර්ධනයට ජපන් සැලසුම්</topic>
    <author>මහින්ද අලුත්ගෙදර</author>
    <content>යාපනය දිස්ත්‍රික්කයේ සංවර්ධනය වෙනුවෙන් කෙටිකාලීන, මධ්‍යකාලීන හා දිගුකාලීන සැලසුම් රැසක් ඉදිරිපත් කිරීමට ජපන් ජාත්‍යන්තර සහයෝගිතා නියෝජිතායතනය පියවරගෙන ඇත.එම සැලසුම් සම්බන්ධයෙන් අවසාන තීරණය මේ වසරේ අගෝස්තු මාසයේ දී ගැනීමට නියමිත අතර එය සංවර්ධන කටයුතු මෙහෙයවන ප්‍රායෝගික හා ඵලදායි ක්‍රමවේදයක් වනු ඇතැයි ජපන් ජාත්‍යන්තර සහයෝගීතා නියෝජිතායතනය පවසයි.ජපන් ජාත්‍යන්තර සහයෝගිතා නියෝජිතායතනය හා යාපනය දිස්ත්‍රික් ලේකම් කාර්යාලය එක්ව සංවිධානය කරන ‘යාපනය දිස්ත්‍රික් සංවර්ධනය’ වැඩසටහන පිළිබඳව විශේෂ සාකච්ඡාවක් යාපනය දිස්ත්‍රික් ලේකම් කාර්යාලයේ දී පසුගියදා පැවැත්විණි. පෞද්ගලික අංශයට, අන්තර්ජාතික ප්‍රජාවට මෙන්ම සිවිල් ප්‍රජාවටද යාපනය දිස්ත්‍රික්කයේ සංවර්ධනය වෙනුවෙන් දායක විය හැකි අතර මෙහිදී පැවැති සාකච්ඡාවේදී ලැබුණු අදහස් ප්‍රයෝජනයට ගෙන උගත් පාඩම් හා ක්ෂේත්‍ර සංචාරවලදී ලබාගත් තොරතුරු ඇසුරින් මූලික වාර්තාවක් නිර්මාණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n1104045</link>
    <topic>ක්‍රිකට් ඉතිහාසයේ වැදගත් සන්ධිස්ථානයක් සටහන් කළා</topic>
    <author/>
    <content>ක්‍රිකට් ලෝක කුසලාන අනුසූරතාව දිනා ගෙන ශ්‍රී ලංකා ක්‍රිකට් ඉතිහාසයේ වැදගත් සන්ධිස්ථානයක් සනිටුහන් කරන්නට කුමාර සංගක්කාරගේ නායකත්වයෙන් යුත් ශ්‍රී ලංකා කණ්ඩායමට හැකි වූ බව ජනාධිපති මහින්ද රාජපක්ෂ මහතා පැවසීය.ශ්‍රී ලංකා කණ්ඩායම ලැබූ ජයග්‍රහණය සම්බන්ධයෙන් සමස්ත ජාතිය වෙනුවෙන් සිය සුබ පැතුම් පිරිනමමින් ජනාධිපතිවරයා මෙසේ ප්‍රකාශ කරයි.ශ්‍රී ලංකා කණ්ඩායමේ ජයග්‍රහණය වෙනුවෙන් මුළු රට ඒකරාශි වී සිටියා සේම ඉදිරියේදීත් සියලු ජයග්‍රහණවලට ජනතා ආශිර්වාදය නිතැතින් ම හිමි වන බව ජනාධිපතිවරයා සඳහන් කළේය.ක්‍රිකට් ලෝක කුසලාන ජයග්‍රහණයේ අභියස දක්වා ශ්‍රී ලංකා කණ්ඩායමට ගමන් කිරීමට හැකි වීම සම්බන්ධයෙන් සුබ පතන ජනාධිපතිවරයා ලෝක කුසලාන තරගාවලියේ අවසාන මහා තරගයට සුදුසුකම් ලැබීමට තෙවරක් ම සමත් වීම භාග්‍යයක් බව ද ප්‍රකාශ කරයි. ශ්‍රී ලංකා කණ්ඩායමේ සියලු සාමාජිකයන් මුණ ගැසී රටේ ජනතාව වෙනුවෙන් උණුසුම් සුබ පැතුම් පළ කිරීමට අපේක්ෂා කරන බවත් ජනාධිපතිවරයා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n1104046</link>
    <topic>රාජ්‍ය-පෞද්ගලික ආයතන භාෂා 3ම භාවිතයට ගන්න</topic>
    <author/>
    <content>සියලුම රාජ්‍ය හා පෞද්ගලික ආයතනවල තොරතුරු භාෂා තුනෙන්ම සටහන් කරන ලෙස ජාතික භාෂා හා සමාජ ඒකාබද්ධතා අමාත්‍යාංශය ඉල්ලීමක් කරයි.භාෂා තුනෙන් යෙදීමට නොහැකි නම් අඩුම ගණනේ සිංහල හා දෙමළ භාෂාවෙන් තොරතුරු ඇතුළත් කරන ලෙස එම අමාත්‍යාංශය ඉල්ලා සිටියි.කොළඹ නගරයේ ස්ථාන කීපයකම වැරැදි ලෙස නාම පුවරු යොදාගෙන ඇති බව අනාවරණය කරගෙන තිබේ. සමහර නාම පුවරු ඉංග්‍රීසි භාෂාවෙන් පමණක් සටහන් කර තිබීම නිසා ජනතාව ගැටලුවලට මුහුණ දෙන බව ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා කියයි.යුද්ධය නිමාවීමත් සමඟ රටේ පවතින සාමකාමී වාතාවරණය හමුවේ උතුරු නැඟෙනහිර පළාත්වලින් කොළඹට ඇදී එන ජනතාවගේ පහසුවට මේ තීරණයට එළැඹි බව නානායක්කාර මහතා පවසයි.නාමපුවරුවල වාක්‍ය ලිවීමේදී නිවැරැදි අක්ෂර වින්‍යාස සහිතව භාෂා තුනෙන්ම ලබාදීම රාජ්‍ය භාෂා දෙපාර්තමේන්තුව මගින් සිදුකරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n1104047</link>
    <topic>කිරුළ අහිමිවීම ගැන දැඩි ලෙස කම්පා වෙනවා</topic>
    <author>ෆවුස් මොහොමඩ්</author>
    <content>මෙවර ලෝක ක්‍රිකට් කිරුළ ශ්‍රී ලංකාවට රැගෙන ඒමට නොහැකිවීම පිළිබඳව දැඩි ලෙස කනගාටුවට පත්වන බව ශ්‍රී ලංකා පිලේ නායක කුමාර් සංගක්කාර ප්‍රකාශ කළේය.අවසන් මහා තරගයට සහභාගිවීමෙන් අනතුරුව පෙරළා දිවයිනට පැමිණි ශ්‍රී ලංකා ක්‍රිකට් කණ්ඩායම පිළිගැනීම සඳහා ඊයේ (3) දහවල් නිදහස් චතුරස්‍රයේ පැවැති උත්සවයේදී ශ්‍රී ලංකා නායකයා මේ බව පැවැසීය. ‘රට වෙනුවෙන්, ක්‍රීඩා ලෝලීන් වෙනුවෙන් අප කණ්ඩායමක් හැටියට එක අධිෂ්ඨානයකින් යුතුව ක්‍රීඩා කළා.’නමුත් ඉන්දීය පිලේ පිතිකරුවන්ගේ විශිෂ්ට දස්කම් හේතුවෙන් ලෝක ක්‍රිකට් කිරුළ ජයගැනීමේ බලාපොරොත්තුව බිඳ වැටුණ බවද ශ්‍රී ලංකා ක්‍රිකට් නායකයා කීය.අනු සූරයන් හැටියට පැමිණි මේ අවස්ථාවේ ක්‍රීඩා ලෝලීන් අපව උණුසුම් ලෙස පිළිගැනීම හිතට තදින්ම කාවැදුණු සංවේදී හැඟීම් ඇති කරවන දෙයක් බවද ඔහු කීය.අවසන් තරගයේ ලැබූ පරාජයෙන් පන්නරයක් අරගෙන ලබන ලෝක කුසලාන තරගමාලාවේ ජයග්‍රහණය හිමිකර ගන්න අධිෂ්ඨාන කර ගනිමු. සංගක්කාර වැඩිදුරටත් පැවැසීය. නිදහස් චතුරස්‍රයේ දී ශ්‍රී ලංකා කණ්ඩායම පිළිගනු ලැබුවේ බස්නාහිර පළාත් ප්‍රධාන අමාත්‍ය ප්‍රසන්න රණතුංග සහ ක්‍රීඩා අමාත්‍යාංශයේ ලේකම් උදය සෙනෙවිරත්න යන මහත්වරුන් විසිනි.මඟුල් බෙර වාදන මධ්‍යයේ නිදහස් චතුරස්‍රයේ ඉදිකළ ප්‍රධාන මණ්ඩපය වෙත ගමන් ගත් ශ්‍රී ලංකා පිලේ ක්‍රීඩකයන් මහත් හරසරින් යුතුව පිළිගැන්මට අතිවිශාල ක්‍රීඩා ලෝලීහු පිරිසක් එම ස්ථානයට රැස්ව සිටියහ. අමාත්‍ය ඩිලාන් පෙරේරා මහතා ද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n1104048</link>
    <topic>ශ්‍රී ලාංකික වෛද්‍යවරයෙක් ස්වසන ආබාධ සුව කරන ඖෂධයක් සොයා ගනී</topic>
    <author>සන්ධ්‍යා කරුණාරත්න</author>
    <content>ස්වසන ආබාධවලින් පෙළෙන්නන්ට ප්‍රතිකාරයක් වන ‘ලිනා’ (lina) නමින් ඉන්හේලරයක් සහ කැප්ෂූලයක් (කරලක්) දේශීය වශයෙන් නිෂ්පාදනය කිරීමට මෙරට වෛද්‍යවරයෙක් සමත් වී තිබේ.මේ ඉන්හේලරය හා කැප්ෂූලය විශේෂඥ වෛද්‍ය අනිල් ගුණතිලක මහතා නිෂ්පාදනය කර ඇත. මෙම ඖෂධය නිෂ්පාදනය කිරීම සඳහා අක්බාර් ෆාමසියුටිකල්ස් ආයතනය මඟින් රුපියල් මිලියන 250ක් වැය කරමින් ඉදි කළ කර්මාන්තශාලාව පසුගියදා (01 දා)සෞඛ්‍ය ඇමැති මෛත්‍රිපාල සිරිසේන මහතාගේ ප්‍රධානත්වයෙන් විවෘත විය.මෙසේ දේශීය වශයෙන් ඖෂධ නිෂ්පාදනය කිරීමට ඉදිරිපත් වන නිෂ්පාදකයන්ට අවශ්‍ය සියලු සහාය රජය මඟින් ලබාදෙන බව ද සෞඛ්‍ය ඇමැතිවරයා මේ අවස්ථාවට සහභාගි වෙමින් පැවැසීය.දැනට ඇතිව තිබෙන ඖෂධ හිඟය මඟ හැරවීමට දේශීය වශයෙන් නිෂ්පාදකයන් දිරිමත් කිරීමත් , බටහිර රටවලින් ඖෂධ ගෙන්වීමත් සිදු කරන්නේ යැයි ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n1104049</link>
    <topic>පංචිකාවත්තේ යතුරුපැදි ජාවාරමක්</topic>
    <author>විජයානි එදිරිසිංහ</author>
    <content>ප්‍රසිද්ධ යතුරුපැදි ආනයන ආයතනයක සේවක පිරිසක් පංචිකාවත්තේ ජාවාරම්කරුවන් සමඟ එක්ව යතුරුපැදි අමතර කොටස් සොරකම් කර විකිණීමේ ජාවාරමක් කොළඹ අපරාධ කොට්ඨාසය මඟින් සොයාගෙන තිබේ.ඊට සම්බන්ධ එක් සැකකරුවෙක් අත්අඩංගුවට ගෙන ඇත. තවත් කිහිපදෙනෙකු අත්අඩංගුවට ගැනීමට පරීක්ෂණ සිදුකෙරේ.කොළඹ අපරාධ කොට්ඨාසය බාර පොලිස් අධිකාරි සී. ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස්් පරීක්ෂක ජනක කුලරත්න, සැරයන් මර්වින් ඇතුළු කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040410</link>
    <topic>තව වසර දහයකින් 65ට වැඩි අය වැඩිවන ලකුණු</topic>
    <author>ජීවනී පතිරණ</author>
    <content>නවතම තොරතුරුවලට අනුව 2021 වන විට ශ්‍රී ලංකාවේ ජනගහණයෙන් වයස අවුරුදු 65ට වැඩි අයගේ අනුපාතය සියයට 11.07 දක්වා ඉහළ යන බව වාර්තා වේ.වර්තමාන ජනගහනයෙන් සියයට 9.5ක් අවුරුදු 60ට වැඩි අය බවත්, අවුරුදු 65 හෝ ඊට වැඩි වයසේ අයගේ සංඛ්‍යාව 1946 සිටම වැඩිවෙමින් පවතින බවත් ජනගහන විද්‍යාත්මක ප්‍රමාණතාවලින් හෙළිදරව් වී ඇත.මේ අනුව 2021 දී අවුරුදු 60ට වැඩි අයගේ අනුපාතය ජනගහනයෙන් සියයට 23 දක්වා ඉහළ යන බව රෙජිස්ට්‍රාර් ජනරාල් දෙපාර්තමේන්තුව කළ සංගනණ වලදී හඳුනාගෙන තිබේ.1997 දී සියයට 5.9 සිට 7.4 දක්වා තිබූ වැඩිහිටි ජනගහන අනුපාතය මේ වසරේදී (2011) සියයට 12.3 සිට 17.4 දක්වා වැඩි වනු ඇතැයිද වාර්තා වේ.මෙරට ජනගහනයෙන් සියයට 18 ක් වයස අවුරුදු 60 ඉක්මවූ අය බවද, එම ප්‍රමාණය 2050 වන විට සියයට 27.6 ක් වන බවද, ගණන් බලා තිබේ.සමාජ සේවා හා සමාජ සුබසාධන අමාත්‍යාංශයේ ඊයේ (31) පෙරවරුවේ පැවති වැඩමුළුවකදී මේ කරුණු අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040411</link>
    <topic>සේවක අර්ථසාධක අරමුදලේ වටිනාකම මේ වසරේ බිලියන දහසක් දක්වා ඉහළ නැංවීම ඉලක්කයයි</topic>
    <author>රක්‍ෂණ ශ්‍රියන්ත</author>
    <content>සේවක අර්ථසාධක අරමුදලේ සමස්ත වටිනාකම, මේ වසරේ දී රුපියල් බිලියන දහසක් (ට්‍රිලියනයක්) දක්වා ඉහළ නැංවීම තම අමාත්‍යාංශයේ ඉලක්කය යැයි කම්කරු හා කම්කරු සබඳතා අමාත්‍ය ගාමිණී ලොකුගේ මහතා අවධාරණය කරයි.මේ වන විට අරමුදලේ සමස්ත වටිනාකම රුපියල් බිලියන 869.2ක් වන අතර පසුගිය වසර වන විට ක්‍රියාකාරී සේවා යෝජකයන් ගණන හැට දෙදහසක් හා ක්‍රියාකාරී සේවකයන් ගණන මිලියන දෙකයි දශම තුනක් (2.3) වේ යැයි අමාත්‍යවරයා පවසයි.අමාත්‍යවරයා මේ බව ප්‍රකාශ කළේ එම අමාත්‍යාංශයේ ඊයේ (31) පැවති විශේෂ මාධ්‍ය හමුවකදීය.අමාත්‍යවරයා වැඩිදුරටත් අදහස් දක්වමින් මෙසේ ද පැවැසීය.මේ වසරේ අපගේ ඉලක්කයන් කරා ළඟාවීමට අර්ථසාධක අරමුදල් හිඟ හා ගෙවීම් පැහැර හැර ඇති ආයතන වලින් ඒවා ලබා ගැනීමට අවශ්‍ය ක්‍රියාමාර්ග ගැනීමටත්, නව සාමාජිකයන් බඳවා ගැනීමටත් අපේක්ෂා කරනවා.ඒ අනුව සේවක අර්ථසාධක අරමුදල් අයකිරීම් ක්‍රියාවලිය විධිමත් කිරීමට කම්කරු නිලධාරීන් 464ක් පමණ සේවයෙහි යෙදී ඇති බැවින් අරමුදල් අංශයේ අරමුණු සපුරා ගැනීම සඳහා ක්ෂේත්‍ර පරීක්ෂණ නිලධාරීන් යෙදවීමට හැකියාව ලැබී ඇත. අරමුදල් අයකිරීම් ක්‍රියාවලිය සාර්ථකව කරගෙන යාමට සියලුම දිස්ත්‍රික් කාර්යාල පරිගණක පද්ධතිය ඔස්සේ ජාල ගත කිරීම් මේ වන විට අවසන් වෙමින් පවතිනවා.පුද්ගලික අංශය සඳහා ජනපතිවරයා යෝජනා කළ විශ්‍රාම වැටුප් ක්‍රමය සඳහා අවශ්‍ය කටයුතු සම්පාදනය කිරීමට අවශ්‍ය සාකච්ඡා මුදල් අමාත්‍යාංශයත් අප අමාත්‍යාංශයත් මේ දිනවල කරගෙන යනවා. ලබන මැයි මාසය වන විට පුද්ගලික අංශයටත් විශ්‍රාම වැටුප් ක්‍රමයක් ලබා දිය හැකි වෙතැයි අප අපේක්ෂා කරනවා.සේවක අරමුදල් පනතේ සංශෝධන කිහිපයක් ද අප ඉදිරියේ දී කිරීමට බලාපොරොත්තු වනවා. සේවක අර්ථ සාධක අරමුදල් නිවාස යෝජනා ක්‍රමය ඔස්සේ 30% ඔවුන්ගේ දායක මුදලෙන් ලබාදීමට අනුමැතිය ලබාගැනීමට පාර්ලිමේන්තුවට ඉදිරිපත් කර තිබෙනවා. එය සම්මත වූ වහාම ප්‍රතිලාභ ගෙවීමට කටයුතු කරනවා.සේවක අර්ථ සාධක අරමුදල් ලබා දීම විධිමත් කිරීමට අප අරඹා ඇති ඇඟිලි සලකුණු ව්‍යාපෘතිය සාර්ථක වී තිබෙනවා. ජාතික හැඳුනුම්පත් අංකය ඉදිරිපත් කර සාමාජිකයන්ට තම ගිණුමේ ශේෂය ක්ෂණිකව බලා ගැනීමට මෙම ක්‍රමය නිසා හැකි වෙනවා. එයට යම් සේවකයෙකු දත්ත තොරතුරු මේ වන විටත් ලබා දී නොමැති නම් අරමුදලේ දිස්ත්‍රික් කාර්යාලවලට හෝ උප කාර්යාලවලට ගොස් තම තොරතුරු ලබා දෙන ලෙස මා ඉල්ලා සිටිනවා. මේ ව්‍යාපෘතිය හේතුවෙන් මහජනතාවට සේවක අර්ථසාධක අරමුදල් ප්‍රතිලාභ ගෙවීමේ කටයුතු පහසුවෙන් හා කඩිනමින් ඉටුකරදීමට හැකි වන අතර ප්‍රතිලාභ ගෙවීමේ දී වන අඩුපාඩු වූවද පහසුවෙන් විසඳා ඉක්මන් සේවාවක් ලබාදීමට හැකිවනු ඇත.කම්කරු දෙපාර්තමේන්තුව මගින් ක්‍රියාත්මක වන පනත් දහයක දඩ මුදල් හා බන්ධනාගාර ගතවන කාලය සංශෝධනය කිරීමට ද අප මේ වන විට කටයුතු කරගෙන යනවා.වයස 18 ට අඩු ළමයින්ගෙන් ළමා ශ්‍රමය අනර්ථකාරී ලෙස ලබාගැනීම සම්බන්ධ අංග 51ක් හඳුන්වා දී එම වැරදි වලට ද¼ඬුවම් ලබාදීමටත් එම ළමයින්ට වන්දි ලබා ගැනීමටත් හැකි පරිදි අපි ඉදිරියේ දී පනත් ගෙන එනවා.සේවක වන්දි පනත යටතේ විවිධ අනතුරුවලට ලක් වී මියගිය අයගේ යැපෙන්නන් සඳහා ගෙවිය යුතු වන්දි මුදල් ගෙවීම ඉක්මන් කර තිබෙනවා. අප හඳුනාගත් ළමා ගිණුම් 388ක් සඳහා ගෙවිය යුතු වන්දි මුදල් නිසි අයට ලබාදීමට ඔවුන්ගේ ලිපිනවල දෝෂයන් පවතිනවා. ඔවුන්ට පැමිණ තම අන්‍යතාවය ඔප්පු කර එම මුදල් ලබා ගන්නා ලෙස ඉල්ලා සිටිනවා.මෙම අවස්ථාවට එම අමාත්‍යාංශයේ ලේකම් ඩබ්ලිව්. ජේ. එල්. යූ. විජයවීර මහතා කම්කරු කොමසාරිස් ජනරාල් වී. බී. පී. කේ. වීරසිංහ මහත්මිය, කම්කරු කොමසාරිස් ඩී. එම්. එස්. දිසානායක මහතා ඇතුළු එහි උසස් නිලධාරිහු හා නිලධාරිනිහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040412</link>
    <topic>දශක තුනක් පුරා පීඩනයට පත් වූ සිත් ගොඩනැඟීමට සම්බුද්ධත්ව ජයන්ති සැමරුම් කාලය යොදා ගනිමු</topic>
    <author>සුභාෂිනී සේනානායක</author>
    <content>2600 සම්බුද්ධත්ව ජයන්ති සැමරුම් කාලය තුළ කළයුත්තේ දශක තුනක් තිස්සේ බිඳ වැටුණු සිත් යා කිරීම සඳහා බෞද්ධ ප්‍රතිපත්තින් අනුගමනය කිරීම යැයි සීමාසහිත එක්සත් ප්‍රවෘත්ති පත්‍ර සමාගමේ (පත්තර මහගෙදර) කර්තෘ මණ්ඩල අධ්‍යක්ෂ සීලරත්න සෙනරත් මහතා පැවැසීය.කිළිනොච්චි, මුලතිව් වැනි ප්‍රදේශවල පදිංචිය සඳහා ගිය ද්‍රවිඩ පවුල් ගොවිතැන් ආරම්භ කරමින් සිටින බව කී ඒ මහතා ඊට ආධාර ඉල්ලන පිරිස් සඳහා උපකාර කිරීමට ඉදිරිපත් විය යුතු යැයි ද කීය.බුද්ධාලම්භන ප්‍රීතියෙන් අප රට තරම් දන්සැල් පවත්වන රටක් ලෝකයේ කොහේත් නැති බව කී ඒ මහතා දන්සැල් දියයුත්තේ යමක් කමක් තිබෙන අයට නොවන බවත් ඉල්ලන්නට නොහැකි එහෙත් උපකාර කළ යුතු මට්ටමේ අයට යැයි ද කීය.කර්තෘ මණ්ඩල අධ්‍යක්ෂවරයා මේ බව අවධාරණය කළේ, ලේක්හවුස් බෞද්ධ සංගමයේ 31 වන වාර්ෂික මහා සභාව පැවති අවස්ථාවට එක්වෙමිණි.ඒ මහතා මෙසේ ද කීය,ලේක්හවුස් බෞද්ධ සංගමය මේ රටේ බෞද්ධ ජනයා වෙනුවෙන් විශාල සේවාවක් ඉටු කරනවා. ආයතනය සිදු කරනු ලබන සියලු බෞද්ධ කාර්යයන්හිදීත් මූලිකව කටයුතු කරන්නේ ලේක්හවුස් බෞද්ධ සංගමයයි.2600 සම්බුද්ධ ජයන්ති සැමරුම් කාලය තුළ සිංහල බෞද්ධාගම තුළින් සිදු කරන සත්කාරක කාර්යයන් සඳහා නව ක්‍රමවේදයක් අනුගමනය කළ යුතු කාලයකට අප අවතීර්ණ වී සිටින්නේ. ඒ සඳහා පාලක මණ්ඩලයට නව යෝජනා ඉදිරිපත් කරන ලෙස මා බෞද්ධ සංගමයෙන් ඉල්ලා සිටිනවා. දන්සැල් දෙමින් ඇති අයහට බලහත්කාරයෙන් ආහාර පාන ලබාදෙනවාට වඩා නැතිබැරි අයට පිහිටවීම වැදගත්. අප ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ආයතන පරිශ්‍රය තුළ නව බුදු මැදුරක් ඉදිකිරීමට පියවරගෙන තිබෙනවා. එය බෞද්ධ සංගමයට මෙන් ම බෞද්ධයන්ටද සුභ ආරංචියක්.ඩී. ආර්. විජේවර්ධන ශ්‍රීමතාණන් ආරම්භ කළ පත්තර මහගෙදර බෞද්ධාගම සිංහලකම රටට පෙන්වීමට මෙන් ම ආදර්ශමත් සේවාවක් සැපයීමට ඔබ සැමට හැකි වේවායි පතනවා.ලේක්හවුස් බෞද්ධ සංමගමයේ සභාපති සීසර් සුදුසිංහ මහතා - ලේක්හවුස් ආයතනයේ බෞද්ධ සංගමය වසර 31 පුරා ඉදිරියට පැමිණියේ හරවත් කාර්යයන් රැසක් සිදු කරමින්. බෞද්ධ කටයුතු මෙන් ම හරවත් සමාජ සේවා රැසක් අප ඉටු කර තිබෙනවා.වාර්ෂිකව සිදුකරන සෑම බෞද්ධ කටයුත්තකදීම ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා, අධ්‍යක්ෂ මණ්ඩලය ලබාදෙන සහාය විශිෂ්ඨයි. ඒ තුළින් උතුම් සද්කාර්යයන් රැසකට අපට යොමුවීමට හැකිවුණා.වාර්ෂික 100 නමක් උදෙසා පිරිනමන සාංඝික දානමය පිංකම මෙන් ම විශාල පුණ්‍යකර්ම රැසක් අප සිදු කරනවා.බෞද්ධ පිංකම් ඇරැණු කොට සමාජයේ අසරණ වූ සහ උපකාර අවශ්‍ය අය වෙනුවෙන් අප මුදල් වෙන්කරනවා. කතරගම ප්‍රදේශයේ මවුපිය දෙදෙනාම ඝාතනයට ලක්වීමෙන් තනිවූ දරුවකුගේ අධ්‍යාපන කටයුතු අප භාරගත්තේ එසේ සිදු කරන පිංකමක් ලෙසිනි.මෙම සියලු පිංකම් සඳහා පාලනාධිකාරියට, නිලධාරි මහත්ම මහත්මීන්ට සහාය ලබාදෙන කාරක සභාවේ සහ සාමාජික මහත්ම මහත්මීන්ට මා ස්තූ®ති කරනවා.මෙම අවස්ථාවේ සංගමයේ ලේකම් සුසිල් ගුණවර්ධන මහතා ස්තූ®ති කථාව සිදුකළ අතර භාණ්ඩාගාරික ප්‍රියන්ත විජේසූරිය මහතා අය වැය ඉදිරිපත් කළේය.මෙම අවස්ථාවට කොටුව සම්බුද්ධාලෝක විහාරස්ථානයේ බළංගොඩ නන්දසිරි හිමියන් සහභාගි වූ අතර පරිපාලන සහ නීති අධ්‍යක්ෂ රසාංග හරිස්චන්ද්‍ර, ප්‍රධාන පරිපාලන නිලධාරි රෝහණ ආර්යරත්න, බුදුසරණ කර්තෘ නෙල්සන් එස්. පෙරේරා, මෙහෙයුම් කළමණාකරු මහේන්ද්‍ර රොඩ්රිගෝ ඇතුලු නිලධාරිහු, බෞද්ධ සංගමයේ සාමාජික මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040413</link>
    <topic>2015 වසර දක්වා ශ්‍රී ලංකාවේ වයස්ගතවීම පිළිබඳ ක්‍රියාකාරී සැලැස්ම හඳුන්වා දෙයි</topic>
    <author>ජීවනී පතිරණ</author>
    <content>මේ වසරේ සිට 2015 වසර දක්වා ශ්‍රී ලංකාවේ වයස්ගතවීම පිළිබඳ ජාතික ක්‍රියාකාරී සැලැස්ම සමාජ සේවා අමාත්‍යාංශයේ වැඩිහිටි තැනැත්තන් සඳහා වූ ජාතික සභාව මගින් හඳුන්වා දෙන ලදී.වැඩිහිටි පුද්ගලයින්ගේ සංවර්ධනය පිළිබඳ මෙහි ප්‍රමුඛත්වය ලබා දී ඇත.වැඩිහිටියන්ගේ සමෝධානය හා සහභාගීත්වය, සමාජ සංස්කෘතික ආර්ථික හා දේශපාලනික දායකත්වය, තීරණ ගැනීමේදී සහභාගීත්වය, යහපත් ආකල්ප ප්‍රවර්ධනය, වැඩිහිටි කමිටු ශක්තිමත් කිරීම සහ ආර්ථික සුරක්ෂිතතාවය පිළිබඳ මෙහිදී වැඩි අවධානයක් යොමු කර තිබේ.වැඩිහිටියන් පිළිබඳ වගකිවයුතු හවුල්කරුවන් ලෙස සමාජ සේවා අමාත්‍යාංශය, සෞඛ්‍ය අමාත්‍යාංශය, ජාතික වැඩිහිටි ලේකම් කාර්යාලය, අධ්‍යාපන අමාත්‍යාංශය, ප්‍රවාහන අමාත්‍යාංශය, දේශීය වෛද්‍ය අමාත්‍යාංශය, ජනමාධ්‍ය හා ප්‍රවෘත්ති අමාත්‍යාංශය, වෘත්තීය පුහුණු අධිකාරිය, ළමා සංවර්ධන හා කාන්තා අභිවෘද්ධි අමාත්‍යාංශය, පළාත් සභාව, පෞද්ගලික අංශ හා රාජ්‍ය නොවන සංවිධාන හඳුන්වා දී ඇත.සමාජ සේවා අමාත්‍යාංශය හා සෞඛ්‍ය අමාත්‍යාංශය ඒකාබද්ධව කොළඹ ඉන්ටකොන්ටිනෙන්ටල් හෝටලයේ පසුගියදා (31) පෙරවරුවේ පැවති වැඩමුළුවකදී මේ කරුණු අනාවරණය විය.මේ අවස්ථාවට සමාජ සේවා අමාත්‍යාංශයේ ලේකම් යමුනා චිත්‍රාංගනී මෙනවිය, අධ්‍යක්ෂ (සැලසුම්) ලාල් රත්නවීර, ජාතික වැඩිහිටි මහ ලේකම් කාර්යාලයේ අධ්‍යක්ෂ ජේ. ක්‍රිෂ්ණමූර්ති, ලෝක සෞඛ්‍ය සංවිධානයේ මෙරට නේවාසික නියෝජිත වෛද්‍ය එෆ්. ආර්. මෙහෙතා යන මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040414</link>
    <topic>‘දිවි නැඟුමේ’ අරමුණ ආර්ථික අතින් ශක්තිමත් සමාජයක් බිහි කිරීමයි</topic>
    <author>ගාමිණී ජයසිංහ, කිත්සිරි වනසිංහ,අමිල ප්‍රභාත් වනසිංහ, අනුරාධපුර දිසා විශේෂ හා උතුරුමැද පළාත් විශේෂ</author>
    <content>‘දිවි නැඟුම’ ජාතික වැඩපිළිවෙළෙහි අරමුණ ආර්ථික අතින් ශක්තිමත් වගේම නීරෝගී දැහැමි සමාජයක් බිහිකිරීම බව ආර්ථික සංවර්ධන ඇමැති බැසිල් රාජපක්ෂ මහතා පවසයි. ‘ඉසුරුමත් නිවහනක් - අසිරිමත් මව්බිමක්’ ඉලක්කය යථාර්ථයක් බවට පත්කරගතහැකි වන බව ද ඒ මහතා පැවසීය.‘දිවි නැඟුම’ වැඩසටහන හරහා දිවයිනේ සෑම ප්‍රදේශයක්ම ආවරණය වන පරිදි ගෘහ ආර්ථික ඒකක දස ලක්ෂයක් ස්ථාපිත කිරීමේ වැඩසටහන පිළිබඳ අනුරාධපුර දිස්ත්‍රික්කයේ සියලුම මහජන නියෝජිතයන්, රාජ්‍ය නිලධාරීන්, ස්වේච්ඡා, සංවිධානවල නියෝජිතයන් දැනුවත් කිරීමට 01 දා අනුරාධපුර මහජන ක්‍රීඩාංගණයේ පැවති වැඩමුළුවේදී ඇමැතිවරයා මේ බව පැවසීය.පවුල මූලික කරගෙන ආරම්භ කර ඇති මේ වැඩසටහන හරහා පවුලේ පෝෂණ මට්ටම නැංවීම පවුලේ දෛනික ජීවන වියදම අවම කිරීම, පවුලේ ආහාර සූරක්ෂිතතාව ඇති කිරීම හා අමතර ආදායම් මාර්ග ඇති කිරීම ප්‍රධාන අරමුණු අතර වේ.තවදුරටත් අදහස් දැක්වූ ඇමැතිවරයා. මෙසේද කීය.“දශක තුනක් මේ රටේ පැවැති යුද්ධය නිමා කිරීමට යන සටනේදී එය ජය ගැනීමට නම් එදා අපිට සිටි පිරිස් බලය තෙගුණයක් දක්වා වැඩිකළයුතු බව යුද විශේෂඥයන් ප්‍රකාශ කළා. ඒ අනුව තමාගේ දරුවෙක් නාවික හමුදාවට බාරදීමෙන් අනතුරුවයි ජනපතිතුමන් මේ රටේ දෙමවුපියන් ගෙන් ඉල්ලා සිටියේ තම ආදරණීය දරුවෙක් මේ රට නිදහස් කරගන්න ආරම්භ කර තිබෙන සටනට එක්කරන්න කියා. එදා ඒ වගේ පරමාදර්ශයක් ලබාදුන් එතුමා දිවිනැගුම වැඩසටහන ආරම්භ කිරීමට පෙර තමන්ගේ ගමේ තම ගෙවත්තේ, මෙන්ම ජනපති මැදුරෙත් ආදර්ශමත් ගෙවත්තක් ඉදිකිරීමට කටයුතු කළා.ඇතැමුන් මේ පිළිබඳව විවිධ අදහස් ප්‍රකාශ කරනවා. නමුත් ඒක අන්ධයන් පිරිසක් අලියා පිළිබඳ විස්තර කී අපේ අතීත කතාවක් වගෙයි. නමුත් මේ වැඩසටහන මතු පිටින් පමණක් බලා කතා කළ නොහැක්කක්. ඒ වගේම මෙය මහජන නියෝජිතයන්ට හා රාජ්‍ය නිලධාරීන්ට පමණක් එක්ව කළ හැකි දෙයක් නොවෙයි. මෙය පුළුල් මහජන ව්‍යාපාරයක්. මෙය තනිව රජයකට කළ හැක්කත් නොවෙයි. මෙය සිදුකිරීමට ජනතාවට නිසි ඉලක්කයක් සහිතව අවශ්‍ය දැනුම, මඟ පෙන්වීම පෙළඹවීම ඇති කළ යුතුයි.ගෙවතුවගාව නැතහොත් කෘෂිකර්මය මේ රටේ උපතයි, රජරට උපතයි. එය රටේ උරුමය, රජරට උරුමය. එය ගම්නියම් ගම් එකතු වී බිහි වූ මේ රටේ ග්‍රාම රාජ්‍ය තුළ අපේ පාරම්පරික ගෙවත්ත දක්නට තිබුණා. මෙය හුදෙක් ගෙවතු වගා වැඩසටහනක් ද නොවෙයි. එය මුළු රටේම ජනතාව සඳහා වූ ඔවුන්ගේ මුළු දිවිය හා බැඳී ඇති කාලීන ප්‍රායෝගික වැඩපිළිවෙළක්.එදා ගම හැඳින්වූයේ වැවයි – දාගැබයි සංකේතවලින්. වැවෙන් අපේ ගැමි ආර්ථිකයේ ශක්තියත් දාගැබෙන් ජනතාවගේ හැදියාවත් කියාපෑවා.අපි සෞඛ්‍ය අතින් කොතරම් දියුණු වුණත් හැදියාව නැතිනම් එම සෞඛ්‍ය දියුණුවෙන් පලක් නැහැ. එදා අපේ රජරට ගොවියා හේන් ගොවිතැන් හා කුඹුරු ගොවිතැන පමණක් නොවෙයි සත්ව පාලනය ද ඉතාමත් උසස් ප්‍රතිඵළ ලබාගනිමින් සිදුකළා.ගොවිතැන් කටයුතු නිම වූ පසු වෙනත් පාරම්පරික කර්මාන්තවල නිරත වුණා. ගමට ප්‍රදේශයට රටට අවශ්‍ය සෑම දෙයම ගමේම නිපදවීමට හැකිවුණා. ඒ යටගිය අතීතය ඒ අතීතයේ යහ පුරුදු අද අපේ අනාගත පරපුරට ඉගැන්වීමයි අපි කළ යුත්තේ.ලෝකයේ පෝෂණ මට්ටම අතින් උසස් තත්ත්වයේ ආහාර ගන්නා ජාතියක් වූ අපේ අද ආහාරවේලේ පෝෂණ මට්ටම අඩු වී තිබෙනවා. නමුත් අපි සෞඛ්‍ය අතින් ආසියාවේ වගේම ලෝකයේ වෙත් දියුණු රටවල් මෙන් ඉහළ තැනක සිටිනවා. ලොව හොඳම සෞඛ්‍ය සේවකයන් අතරට යන්න අපේ පොළොන්නරුවේ පවුල් සෞඛ්‍ය සේවිකාවක් සමත් වුණා. එවැනි දියුණු තැන්වලට අපි යායුතුයි.අද පවුලේ ආහාර වේලේ පෝෂණ මට්ටම පහළ ගොස් තිබෙන්නේ දිළිඳුකම නිසා නොවෙයි. පොහොසත් පවුල්වලත් ඒ තත්ත්වයමයි. එයට ප්‍රධාන හේතුව අද සෑම දෙයක්ම පිටරටින් නැත්නම් වෙළෙඳපොළෙන් මිලදී ගැනීමයි. විවිධ රසායන ද්‍රව්‍ය යෙදූ ආහාර රසයෙන් මෙන්ම ගුණයෙන් ද බාලයි. ඒ ත්ත්වය මඟහරවා සෞඛ්‍ය සම්පන්න පුරවැසියන් පිරිසක් බිහිකිරීමේ ප්‍රායෝගික ජාතික වැඩපිළිවෙළක් තමයි මෙය. එදා අපේ පාරම්පරික ජීවන රටාව අද වෙනස් වෙලා. එනිසා පෝෂණ මට්ටමත් වෙනස්වෙලා.අද මුදල් වැයකර කාබයිට් යෙදූ, රසායන ද්‍රව්‍ය යෙදූ ආහාර ගෙන ලෙඩවෙනවා. මෙය වෙනස් කිරීමයි අපගේ අරමුණ විය යුත්තේ. අපේ නිෂ්පාදනවලින් නිවසට අවශ්‍ය ප්‍රමාණය ඉතිරි කරගෙනයි අපි ඉතිරි ප්‍රමාණය අලෙවි කළ යුත්තේ.මේ වැඩසටහන ක්‍රියාත්මක කිරීම සඳහා මුදල් හා ක්‍රමසම්පාදන අමාත්‍යාංශය වගේම අමාත්‍යාංශ ගණනාවක් ඒකරාශී වී තිබෙනවා. ඉහළ සිට පහළ දක්වා සෑම තරාතිරමකම මහජන නියෝජිතයන් නිලධාරීන් මෙයට සම්බන්ධව සිටිනවා.ස්වභාවධර්මය හා ගැලපුණු බද්ධ වුණු අපේ ජාතිය තරම් වෙනත් ජාතියක් ලෝකයේම නැහැ. එමෙන්ම මේ රට ආසියාවේ ඓශ්චර්ය හා දැනුමේ කේන්ද්‍රය බවට පත් කිරීමේ ජනපතිතුමන්ගේ උදාර සංකල්පය සාක්ෂාත් කරගැනීමටද මේ ‘දිවිනැඟුම’ වැඩසටහන සුවිශාල අත්වැලක් වන බව නොඅනුමානයි.ජ්‍යෙෂ්ඨ ඇමැති අතාවුද සෙනෙවිරත්න මහතාතිස් වසරක් පැවති යුද සංග්‍රාමය නිම කරමින් අරඹණ ඇති සංවර්ධන සංග්‍රාමය සඳහා රට වැසියන් ලෙස සියලු දෙනා දිවා රාත්‍රී නොබලා කැපවීමෙන් ක්‍රියාකළ යුතුයි.රට සංවර්ධනය සඳහා රටේ පාලකයා ලෙස ජනාධිපති මහින්ද රාජපක්ෂ මහතා රටෙහි දැවැන්ත සංවර්ධන ඇති කිරීමට විශේෂ වූ වැඩපිළිවෙළ රැසක් ක්‍රියාවට නංවනවා. එසේම ආර්ථික සංවර්ධන අමාත්‍යාංශය යටතේ ඒ සඳහා වු වැඩපිළිවෙළ රැසක් ද ක්‍රියාත්මක කරනවා.මෙහිදී උතුරුමැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා හා ගොවිජනසේවා හා වනජීවී ඇමැති එස්.එම්. චන්ද්‍රසේන මහතාද අදහස් දැක්වූහ.ශ්‍රී ලංකා රාමඤ්ඤ මහ නිකායේ නියෝජ්‍ය අධිකරණ ලේඛකාධිකාරී හා පූර්වාරාමාධිපති පොතානේ ධම්මානන්ද නාහිමියන් ද උතුරුමැද පළාත් ආණ්ඩුකාර කරුණාරත්න දිවුල්ගනේ, තිස්ස කරල්ලියද්ද, දුමින්ද දිසානායක, ඩබ්ලිව්.බී.ඒකනායක ඇමැතිවරු හා එස්.සී. මුතුකුමාරණ, ෂෙහාන් සේමසිංහ පාර්ලිමේන්තු මන්ත්‍රීවරු හා පළාත් සභා , ප්‍රාදේශීය සභා නියෝජිතයෝ මෙන්ම රාජ්‍ය නිලධාරීහු විශාල පිරිසක් ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040415</link>
    <topic>ශ්‍රී ලංකා ක්‍රීඩකයන්ගේ දිගුකාලීන කැපවීම ලෝක කුසලාන අනුශූරතාව ලබා දුන්නා</topic>
    <author/>
    <content>දිගු කාලීන කැපකිරීමක, නොසැළෙන අධිෂ්ඨානයක, අප්‍රතිහත ධෛර්යක ප්‍රතිඵළයක් ලෙස ක්‍රිකට් ලෝක කුසලාන අනුශූරතාව දිනා ගැනීමට මෙරට ක්‍රීඩකයන්ට හැකි වූ බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා නිවේදනයක් නිකුත් කරමින් ප්‍රකාශ කරයි.රටක්, රටක ජනතාවක් වශයෙන් එකී ගුණාංග මෙරට ජනතාව තුළද වර්ධනය කර ගැනීමෙන් ආශ්චර්යමත් රටක් ගොඩනඟා ගැනීමට හැකි වන බවද එහි සඳහන් වේ.එම නිවේදනයේ වැඩිදුරටත් මෙසේද සඳහන් වේ.රට ජාතිය ලැබූ සුවිශිෂ්ඨ ජයග්‍රහණය පිළිබඳ උද්දාමයට හා සතුටට පත්ව සිටින සමස්ත ශ්‍රී ලාංකිකයන් සමඟ මාද එක්වන්නේ මහත් අභිමානයකිනි. අපේ රට ජාතිය ලැබූ ඉතා දුර්ලභ ජයග්‍රහණයක් පිළිබඳ එකාවන්ව සමස්ත ශ්‍රී ලාංකිකයන්ටම එකසේ සතුටු වන්නට හැකිවීම භාග්‍යමත් අවස්ථාවකි.නායකත්වයට අවනත වීම ලෝක ක්‍රිකට් අනුශූරයන් වීම තුළ උගත හැකි තවත් වැදගත් පාඩමකි. අපගේ ක්‍රිකට් කණණ්ඩායම තුළ සිටියේ එක නායකයෙකි. අන් සියල්ලෝ තමන්ගේ උපරිම සහයෝගය, කැපවීම ඒ නායකයාගේ සැලසුම් සහගත ක්‍රියාවලියට නොමසුරුව ලබාදුන්හ. නායකයන් දෙදෙනකු සිටියානම් එතන කණ්ඩායම් කීපයක් බිහිවනු ඇත. එහෙත් සිටියේ එක කණ්ඩායමක් පමණි. එනිසා තිබුණේද එක ඉලක්කයකි. එක න්‍යාය පත්‍රයකි.සියල්ලන්ම යොමුවුණේ ඒ හේතුවෙනි. ජයගත්තේ ඒ නිසාය. ජයග්‍රාහී මානසික තත්ත්වයෙන් සිටින මේ අවස්ථාවේදී ඉහත කරුණු ගැන ගැඹුරින් කල්පනා කිරීම ජාතියක් වශයෙන් ගත්කළ ඉතා දූරදර්ශීය. ක්‍රිකට් ක්‍රීඩාවේ උන්නතිය හා අනාගත වර්ධනය උදෙසා මහින්ද රාජපක්ෂ ජනනායකයාගේ යුගයේදී ඉටු කෙරෙන යුග කාරක කාර්යය භාරයද අනුස්මරණීය වනු ඇත.අපට ජයග්‍රහණයේ ප්‍රීතිය භුක්ති විඳීමේ අවකාශය සලසාදුන් ශ්‍රී ලංකා ක්‍රිකට් කණ්ඩායමයට, පුහුණු කරුවන්, කළමනාකරුවන් ඇතුළු පිරිසට මෙන්ම ආරම්භයේ පටන් මේ දක්වා ශ්‍රී ලංකාවේ ක්‍රිකට් ක්‍රීඩාවේ අභිවෘද්ධියට කැපවුණු සියලු දෙනාට ප්‍රණාමය පළකිරීමටද මෙය අවස්ථාවක් කරගතිමි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040416</link>
    <topic>රාජ්‍ය කළමනාකාර සහායකයන් 2273කට පත්වීම් 7 වැනිදා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>තවත් රාජ්‍ය කළමනාකරණ සහකාර නිලධාරි 2273 කට පත්වීම් ප්‍රදානය කිරීම ජනාධිපති මහින්ද රාජපක්ෂ මහතා අතින් මේ මස 07 වැනිදා සිදුකෙරේ. මෙම පත්වීම් ලිපි භාරදීම එදින අරලියගහ මන්දිරයේදී සිදුවන අතර ඔවුනගේ සේවය 11 දා සිට බල පැවැත්වේ.එම සේවයේ 5000 කට අධික ගණනක් ඇබෑර්තු ඇති අතර ඒ පිළිබඳ පැවති විභාගයේ ප්‍රතිඵල මත ඉක්මනින් පිරවීමට පියවර ගන්නැයි ජනාධිපතිතුමාගෙනුත් රාජ්‍ය පරිපාලන ඇමැතිවරයාගෙනුත් තම සංගමය දිගින් දිගටම කරන ලද ඉල්ලීම මත මෙය ඉටුකෙරෙන බව සමස්ත ලංකා රාජ්‍ය කළමනාකරණ සහකාර නිලධාරින්ගේ සංගමය කියයි.දෙවෙනි අදියර වශයෙන් ඊට අඩු ලකුණු ලබාගත් අපේක්ෂකයින් අතරින් තවත් පිරිසක් බඳවා ගැනීමටද තවත් පිරිසක් සුළු සේවකයින් සඳහා වන විභාගයකින් තෝරා ගැනීමටද නියමිත බව එම සංගමයේ සභාපති ඩබ්ලිව්. ජී. මුතුබණ්ඩා මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040417</link>
    <topic>කඩපල්ල ගම්මානයේ ගොවියකුගේ ජීවිතය වල්අලියකුට බිලි</topic>
    <author>ඌව පළාත් සමූහ – මාපා බණ්ඩාර</author>
    <content>ඇකිරියන්කුඹුර, කඩපල්ල ගම්මානයේ හේනක වැඩ කරමින් සිටි ගොවි මහතකුට වල් අලියකු පහරදීමෙන් මියගොස් ඇති බව පොලිසිය කියයි. ඇකිරියන්කුඹුර කඩපල්ල ගමේ පදිංචි ආර්. එම්. සෙනෙවිරත්න (38) නැමැති තිදෙරු පියා මෙසේ මිය ගොස් ඇත.කඩපල්ල ගම්මානයේ හේනක වැඩකරමින් සිටිය දී මාදුරා ඔය වනයෙන් පැමිණි වල් අලියා ගොවියාට පහර දී තිබේ. බරපතළ තුවාල ලැබූ සෙනෙවිරත්න ගොවි මහතා ඇකිරියන්කුඹුර රෝහලට ගෙන යන විටත් මිය ගොස් තිබේ.ඇකිරියන්කුඹුර පොලිස් මුරපොළේ නිලධාරිහු පරීක්ෂණ කටයුතු පැවැත්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040418</link>
    <topic>මාතර වාහන තදබදය අවම කිරීමට මාර්ග විදුලි සංඥා පුවරු</topic>
    <author>ජස්ටින් කොඩිකාර මාතර දිසා විශේෂ</author>
    <content>මාතර නගර සංවර්ධන වැඩසටහන යටතේ නගරයේ වාහන තදබදය අවම කිරීමට නව මාර්ග විදුලි සංඥා පුවරු සවිකෙරිණි. මාතර අනගාරික ධර්මපාල මාවත පුළුල් කිරීමේ ව්‍යාපෘතියේ ඉතිරිව තිබූ මීටර් 80ක පමණ ප්‍රමාණය පුළුල් කිරීම කඩිනමින් සිදුකෙරේ.ඇමැති ඩලස් අලහප්පෙරුම, ආරක්‍ෂක ලේකම් ගෝඨාභය රාජපක්ෂ මහතාගේ සහභාගිත්වයෙන් පැවති නගර සංවර්ධන කටයුතු කඩිනම් කිරීමේ රැස්වීමේදී ගත් තීරණ අනුව මේ සංවර්ධන කටයුතු ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=n11040420</link>
    <topic>බ්‍රිගේඩියර්ගේ රියේ හැපී 11 වියැති දරුවෙක් රෝහලේ</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ පොලිස් බල ප්‍රදේශයේ මාබිම ලොටෝ බෝර්ඩ් හන්දියේදී ජා-ඇළ ප්‍රදේශයේ සිට ආබාධිත හමුදා බ්‍රිගේඩියර්වරයකු පදවාගෙන ආ පෞද්ගලික වාහනයක්, ගම්පහ දෙස සිට පාපැදියකින් ගමන් කරමින් සිටි 11 හැවිරිදි දරුවකු සහ ඒ අවස්ථාවේදී යතුරු පැදියක ගමන් කරමින් සිටි තවත් දෙදෙනෙකු හැපී ඇති අතර පාපැදියේ ගමන් කළ දරුවාගේ හිසෙහි බරපතල තුවාල වී ඇති හෙයින් ගම්පහ දිසා මහ රෝහලෙහි හදිසි ප්‍රතිකාර ඒකකයට ඇතුළත් කර ඇත.ජා-ඇළ ප්‍රදේශයේ සිට පැමිණි වාහනය පළමුව දරුවාගේ ඇඟෙහිද දෙවනුව යතුරුපැදියෙහිද ගැටීමෙන් අනතුරුව ඒ අසල වූ බස් නැවතුමෙහිද ගැටීම නිසා වාහනයටද දැඩි ලෙස අලාභහානි සිදුවී ඇත.වාහනයේ හැපී සිහිසුන්ව ඇද වැටුණු දරුවා ශල්‍යකර්මයකට භාජනය කළ බව රෝහල් ආරංචිමාර්ග පවසයි.මෙසේ අනපේක්ෂිත ලෙස අනතුරට පත්ව ඇත්තේ මාකෙවිට, මාබිම පදිංචි කාශ්‍යප ප්‍රනාන්දු නමැති දරුවෙකි.පාදයක ආබාධිත තත්ත්වයක් තිබියදී රිය පැදවීම නිසා වාහනය පාලනය කර ගැනීමට නොහැකිවීම නිසා අනතුර සිදුවී ඇතැයි පොලිස් ආරංචිමාර්ග පවසයි. අනතුර සිදුවූ වාහනය පැදවූ බ්‍රිගේඩියර්වරයා මේ වනවිට ගම්පහ මූලස්ථාන පොලිසියේ රථවාහන අංශය මගින් පොලිස් අත්අඩංගුවට ගෙන ඇත.මේ පිළිබඳව පොලිස් පරීක්ෂණ ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ප්‍රභාත් දයානන්ද මහතාගේ උපදෙස් මත රථවාහන අංශයේ ස්ථානාධිපති පොලිස් පරීක්ෂක ප්‍රියන්ත සහ පොලිස් සැරයන් 284 අධිකාරි සහ ගම්පහ කොට්ඨාස අපරාධ ස්ථාන පරීක්ෂණ අංශයේ ස්ථානාධිපති පොලිස් පරීක්ෂක දසන්තද සිල්වා මහතාගේ අධීක්ෂණය යටතේ පොලිස් පරීක්ෂක කෝසල ලියනාරච්චි සහ උප පොලිස් පරීක්ෂක තිලකසිරි පිටවල මහතා පැවැත්වුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=r1104041</link>
    <topic>මහියංගණ විහාරයට අයත් අක්කර 500ක් ව්‍යාජ ඔප්පු හදා හොරෙන් විකුණලා</topic>
    <author>බදුල්ල දිස්ත්‍රික් සමූහ – ජයසේන විජේනායක, බිබිල මධ්‍යම සමූහ – විගොඩ හේමපාල</author>
    <content>මානව හිමිකම් සංවිධානයක ප්‍රබලයකු ලෙස පෙනී සිටිමින් මහියංගණ රජමහා විහාරස්ථානයට අයත් පෞරාණික ඉඩම්වලට ව්‍යාජ ඔප්පු සකස් කොට මහජනතාවගෙන් කූට ලෙස මුදල් ගසා කෑ බව කියන වෙළෙඳ ව්‍යාපාරිකයකු අත්අඩංගුවට ගැනීම සඳහා පරීක්ෂණ ආරම්භ කර ඇතැයි මහියංගණ පොලිසිය පවසයි.ලිපිනය රහිත අත්පත්‍රිකාවක් ඉකුත් 31 වැනිදා මහියංගණය නගරය පුරා මහජනතාව අතර බෙදාහැර තිබේ. එම අත්පත්‍රිකාවේ සඳහන් කර තිබූ කරුණු අනුව මහියංගණ පුරාණ රජමහා විහාරයට අයත් ඉඩම්වලට මෙම සංවිධානය විසින් සකස් කොට දී ඇති ප්‍රකාශන ඔප්පු පිළිගන්නා ලෙසත් ඒ සඳහා ගැටලු ඇතොත් ශ්‍රී ලංකා මානව හිමිකම් කොමිෂන් සභාවේ මහනුවර ප්‍රාදේශීය කාර්යාලයෙන් හෝ කොළඹ බාන්ස් පෙදෙසේ පිහිටි ප්‍රධාන කාර්යාලයෙන් විමසන ලෙසත් සඳහන් කර තිබිණ.විහාරස්ථානය සතුව ඇතැයි කියා ගන්නා ඉඩම්වලට මෙම සංවිධානයෙන් ලබාදී ඇති ඔප්පු පිළිගන්නා ලෙසට අභියෝග කරමින් මෙම අත්පත්‍රිකා බෙදාහැර ඇත.මේ පිළිබඳව සැළවීමෙන් පසු මහියංගණ රජමහා විහාරස්ථානයේ විහාරාධිපති උරුලෑවත්තේ ධම්මරක්ඛිත නායක හිමියෝ, සහ එම විහාරස්ථානයේ දායක සභාවේ සභාපති එච්. එම්. ගුණවර්ධන, මහියංගණ ඓතිහාසික පුදබිම සුරැකීමේ සංවිධානයේ සභාපති එස්. බී. ද සිල්වා සහ මහියංගණය වෙළෙඳ සංගමය ඇතුළු ප්‍රදේශයේ බෞද්ධ සංවිධාන රැසක සාමාජිකයන් පිරිසක් මේ ගැන පොලිසියට පැමිණිලිකොට ඇත. ඒ අනුව ක්‍රියාත්මක වූ පොලිසිය අත්පත්‍රිකා බෙදාහරිමින් සිටි පුද්ගලයන් හතර දෙනෙකු සැකපිට අත්අඩංගුවට ගෙන තිබේ. ඔවුන්ගෙන් ප්‍රශ්න කිරීමේදී හෙළිදරව් වූ කරුණු අනුව වෙළෙඳ ව්‍යාපාරිකයෙක් අත්අඩංගුවට ගැනීමට පරීක්ෂණ පැවැත්වෙද්දි ඔහු ප්‍රදේශය අත්හැර පළාගොස් ඇති බව පොලිසිය කීය.කෙසේ වෙතත් මෙම පුද්ගලයා අද (4) මහියංගණය මහේස්ත්‍රාත් අධිකරණය මගින් ලබාගන්නා වරෙන්තුවක් මත අත්අඩංගුවට ගැනීමට කටයුතු යොදා ඇතැයි මහියංගණය පොලිස් ස්ථානාධිපති ප්‍රධාන පොලිස් පරීක්ෂක ඩී. සී. ඩී. ඉලංගකෝන් මහතා ‘දිනමිණ’ට පැවැසීය. මහියංගණ රජමහ විහාරයට අයත් අම්බලම්මුල්ල, පල්ලේවත්ත, මොරයාය, බුලත්වැල්කඳුර, බේරගංතොට, වෙහෙරගම යන ප්‍රදේශවල ඉඩම් අක්කර 500 කට පමණ මොහු විසින් කූ®ට ලෙස ලිපි ලේඛන සකස් කොට ව්‍යාජ ඔප්පු සකස් කර දී ඇති බවට තොරතුරු අනාවරණය වී තිබේ. මෙම ඉඩම් ගොඩ සහ කුඹුරු ඉඩම්ය. මහියංගණය රජමහා විහාරය මගින් එම ඉඩම්වල පදිංචිය හා භුක්තියට විවිධ පුද්ගලයන් පදිංචි කොට ඇත. ඔවුහු වසර ගණනාවක් තිස්සේ විහාරස්ථානයට සහ සමන් මහා දේවාලයට බදු ගෙවති. ඔවුන් රවටා මෙම සංවිධානය විසින් එම ඉඩම් රජයේ ඉඩම් බවට හා කිසිම ආයතනයකට බදු ගෙවා නැති බවට එම ඉඩම්වල පදිංචිකරුවන්ගෙන් දිවුරුම් ප්‍රකාශ ලබාගෙන මහනුවර හා දෙහිඅත්තකණ්ඩිය ප්‍රදේශයේ නීතිඥවරයෙක් හා නීතිඥවරියක මගින් ව්‍යාජ ලෙස ඔප්පු පිළියෙළ කොට එක් ඔප්පුවක් සඳහා රුපියල් 10,000 බැගින් මුදල් අයකොට ඇති බව පොලිසිය විසින් මෙතෙක් සිදුකරන ලද මූලික පරීක්ෂණවලදී තොරතුරු අනාවරණය කරගෙන තිබේ.මෙම පුද්ගලයන්ට මුදලට ලබාදුන් එම ව්‍යාජ ඔප්පු 500 කට අධික සංඛ්‍යාවක් ඔවුන් විසින් මේ වනවිටත් මහියංගණ රජමහා විහාරස්ථානයේ විහාරාධිපති හිමිපාණන් වෙත භාර දී තිබිණ. එසේ භාරදුන් ඔප්පු පිටපත්වලින් කොටසක් පරීක්ෂණ කටයුතු සඳහා පොලිසිය භාරයට ගෙන ඇති බව මහියංගණ පොලිසිය පැවැසීය.ඌව පළාත් නියෝජ්‍ය ජ්‍යෙෂ්ඨ පොලිස්පති පූජිත ජයසුන්දර මහතාගේ උපදෙස් මත බදුල්ල ජ්‍යෙෂ්ඨ පොලිස් අධිකාරි ආනන්ද විජේසුරිය සහ සහකාර පොලිස් අධිකාරි (1), නානායක්කාර, මහියංගණය පොලිස් ස්ථානාධිපති ප්‍රධාන පොලිස් පරීක්ෂක ඩී. සී. ඩී. ඉලංගකෝන් යන මහත්වරුන්ගේ මෙහෙයවීම යටතේ පොලිස් නිලධාරින් පිරිසක් මේ පිළිබඳව වැඩිදුරටත් පරීක්ෂණ පවත්වාගෙන යනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=r1104042</link>
    <topic>ඇහැලියගොඩ නගරයේ කාණු ආවරණ කැඩිලා:</topic>
    <author>ඇහැලියගොඩ විශේෂ – නිමල් විජයතුංග</author>
    <content>ඇහැලියගොඩ නගරයේ මහජනයා නිතර ගැවසෙන ප්‍රධාන ස්ථාන කිහිපයකම කාණු ආවරණ කැඩී යාම නිසා පදිකයනට නිතර අනතුරුදායක තත්වයන්ට මෙන්ම නගර අලංකාරයට ද තර්ජනයක් වී ඇත.ආවරණ නොමැති කාණු වල කැළි කසළ එකතුවීමෙන් හමන දුගඳ මගීන්ට මහත් හිරිහැරයකි.පොලිසිය, මහජන බැංකුව, සති පොළ, ඉන්ධන පිරවුම් හල මෙන්ම රෝහල හන්දිය අසල ඇති කාණු මෙම තත්ත්වයට පත්ව ඇත.මෙම කාණු සුද්ද පවිත්‍ර කර, අවශ්‍ය ආවරණ යෙදීමට නිසි අවධානය යොමු කරන්නැයි නගරවාසීහු අදාල බලධාරීන් ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=r1104045</link>
    <topic>මහනුවර ශ්‍රී සුමනතිස්ස දහම් පාසලේ වෙබ් අඩවිය විවෘත වේ</topic>
    <author>මධ්‍යම පළාත් සංචාරක එස්. එල්. එගොඩවිට</author>
    <content>පළමු වතාවට දහම් පාසලක වෙබ් අඩවියක් විවෘත කිරීම පසුගියදා මහනුවර අස්ගිරිය මහා විහාරස්ථ ශ්‍රී සුමනතිස්ස දහම් පාසලේදී ඇරැඹිණි.දහම් පාසලේ ශිෂ්‍ය ශිෂ්‍යාවන් සඳහා නායකත්ව ලාංඡන පැළැඳවීම දහම් පාසලේ ගුරු දෙගුරු ශිෂ්‍ය ශිෂ්‍යාවන්ගේ ප්‍රධානත්වයෙන් එම පාසල් ශාලාවේදී පැවැත්විණි.මෙහි මුලසුන අස්ගිරිය විහාරයේ නියෝජ්‍ය ලේඛකාධිකාරී ශාස්ත්‍රපති නාරම්පනාවේ ආනන්ද හිමියන්ගේ ප්‍රධානත්වයෙන් පැවැත්විණි.මේ අවස්ථාවට සහභාගි වූ මහනුවර කඩවත්සතර ශාසනාරක්‍ෂක බල මණ්ඩලයේ ලේඛකාධිකාරී අස්ගිරි පාර්ශ්වයේ ඇටිපොළ මහින්ද හිමි – අද රටට අවශ්‍ය වන්නේ ගුණ නුවණින්, නැණ නුවණින් පිරිපුන් රටට, සමාජයට ආදරය කරන, රටේ අනාගතය බාර ගැනීමට සිටින දූ දරුවන් පිරිසක් බිහිකිරීමයි.නායකත්වය ආභරණයක් හැටියට නොසලකන එය වගකීමක් ලෙස සලකන අන් අය කෙරෙහි කරුණාව, දයාව දක්වන ගතිගුණ ඔවුන් තුළ තිබිය යුතුයි.මේ අවස්ථාවට අස්ගිරි මහා පරිවේනාධිපති අස්ගිරිය විහාරීය නියෝජ්‍ය ලේඛකාධිකාරී නාරම්පනාවේ ආනන්ද හිමි සහභාගිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=r1104043</link>
    <topic>‘මැඬලිය නොහැකි සුලභ රෝග’ කෘතිය දොරට වඩී</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>නීතිය පිළිබඳව කිසියම් දැනුවත්වීමක් හැම අයෙකුටම තිබිය යුතුයි. නීතිය නොදැන සිටීම නිදහසට කාරණයක් නොවෙයි. සෞඛ්‍යය පිළිබඳ අර්ථකථනයත් එසේම යි සෞඛ්‍යය පිළිබඳව නොදැන සිටින අයකුට තමාගෙන්වත් නිදහසක් ලැබෙන්නේ නැහැ. සෞඛ්‍ය අධ්‍යාපනයෙන් ඒ දැනුම්වත් භාවය ලබා ගැනීමට අප උත්සුක විය යුතුයි’ යැයි සාහිත්‍යධර ඩබ්ලියු. ඒ. අබේසිංහ මහතා පැවසීය.ඒ මහතා එසේ පැවසුවේ, කුලියාපිටිය රජයේ මූලික රෝහලේ කායික රෝග විශේෂඥ වෛද්‍ය සුමුදු බණ්ඩාරනායක මහතා රචිත ‘මැඬලිය හැකි සුලභ රෝග’ නමැති කෘතිය දොරට වැඩීම නිමිත්තෙන් පැවති උත්සවයේ දී ය.ඒ මහතා එහිදී මෙසේ ද කීය. බුදුන් වහන්සේ ද අනු දැන වදාරා ඇති පරිදි නිරෝගීකම ලොකුම සම්පත බව අප දැන සිටිනවා. අපේ ශාරීරික නිරෝගිකම රැක ගැනීමට නම් ජීවිතයේ සෞඛ්‍යවත් පිළිවෙත් පිළිබඳව අප නිවරැදි දැනුමක් ලබාගත යුතුයි. සෞඛ්‍ය අධ්‍යාපනය තුළින් ඒ නිවරැදි දැනුම්වත් භාවය අපට ලබා ගත හැකියි.විශේෂඥ වෛද්‍යවරයකු ලෙස කායික රෝග පිළිබඳව මනා දැනුමක් සුමුදු බණ්ඩාරනායක මහතාට තිබෙනවා. ඒ දැනුම ඉතා සරල අයුරින් අන් අයට ද ලබාදීම සඳහා වූ මනා සංනිවේදන හැකියාවක් ද ඔහුට තිබෙනවා. එතුමා විසින් රචනා කරන ලද මෙම පොතෙන් පැහැදිලි වෙනවා.උත්සව සභාව විචිත්‍රවත් කෙරෙමින්, භාරත නාට්‍ය ශිල්පි නාට්‍ය භූෂණ ජයන්ත කරුණාසේකර මහතා ගේ ශිෂ්‍ය පිරිස රංගනයක් ද මෙහිදී ඉදිරිපත් කෙරිණි.විශ්‍රාමලත් විදුහල්පති ප්‍රේමචන්ද්‍ර දිසානායක, කුලියාපිටිය රෝහලේ කායික රෝග විශේෂඥ වෛද්‍ය සුමුදු බණ්ඩාරනායක, හෙද නිලධාරිනියක් වන ආර්. ඩී. එම්. ප්‍රේමාවතී, පුෂ්පා ධර්මරත්න, හෙද නිලධාරී නිමල් විජේසිංහ යන මහත්ම මහත්මීහු ද මෙහිදී කථා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=r1104044</link>
    <topic>නාච්චිමලේ සුන්දර පරිසරය කැළි කසළින් පිරෙන දිනය අත ළඟ</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>සති අන්තයේ දේශීය සංචාරක පිරිස් බොහෝ සේ පැමිණෙන ඉංගිරිය නාච්චිමලේ සුන්දර වන රක්ෂිතය සහ අවට දිය ඇළි ආශ්‍රිත ප්‍රදේශවල හැසිරෙන ඇතැම් සංචාරකයන් එහි සුන්දරත්වය විඳ ගන්නා අතරම පරිසරයට ද හානි කරන බව ප්‍රදේශවාසීහු පවසති.සංචාරකයන් මෙන්ම ආරණ්‍ය සේනාසනයට පැමිණෙන ඇතැම් වන්දනා කරුවන්ද කැළි කසළ සහ වෙනත් අපද්‍රව්‍ය තැනින් තැන දමා ඇති අයුරු දැක ගත හැකිය.මේ ආරණ්‍ය රක්ෂිත භූ®මියට මත්පැන් ගෙනඒම තහනම් වුවද ඒ බව නොතකන ඇතැමුන් මත්පැන් පාවිච්චි කර දිය නෑමෙන් විනෝද වී අනතුරුව හිස් බෝතල කුඩු කැර බෝතල කටු දිය ඇල්ලට දමා ඇති අයුරුද පොලිතින් කවර කාඩ්බෝඩ් පෙට්ටි ආදිය මෙන්ම ඉවත ලන ආහාර ආදියද ආරණ්‍ය භූ®මියේම අපරික්ෂාකාරි ලෙස දමා ඇති අයුරුද දැක ගත හැකිය.මේ ආරණ්‍ය සේනාසන භූ®මියේ මෙන්ම ඒ අවට ස්වභාවික සුන්දරත්වය රැක ගැනීම සඳහා ප්‍රදේශවාසීන් අපමණ වෙහෙසක් ගත්තද පිටස්තරින් පැමිණෙන ඇතැම් සංචාරක පිරිස් නිසා පරිසරයට වන හානිය දිනෙන් දින වැඩිවෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=r1104046</link>
    <topic>එඩ්වින් කොතලාවල ගුණ සමරු උළෙල</topic>
    <author>හෝමාගම සංචාරක – මංජුල හිරිපිටිය</author>
    <content>මෙරට සිටි කීර්තිමත් දේශපාලනඥයකු, මානව හිතවාදියෙකු, කවියකු හා මාධ්‍යවේදියකු වූ දිවංගත එඩ්වින් කොතලාවල මහතාගේ දොළොස්වන ගුණ සමරුව හෝමාගම මාගම්මන පුරාණ විහාරස්ථානයේදී පසුගියදා පැවැත්විණි.ගුණ සමරු උත්සවය ජාතික භාෂා හා ජාතික ඒකාබද්ධතා ඇමැති වාසුදේව නානායක්කාර, නිවාස ඉදිකිරීම් හා ඉංජිනේරු සේවා ඇමැති විමල් වීරවංශ යන මහත්වරුන්ගේ ප්‍රධානත්වයෙන් පැවැත්විණි. මෙහිදී දිවංගත එඩ්වින් කොතලාවල ශූ®රීන් විසින් රචිත කොතවි කවි නම් කවි ඇතුළත් කෘතියක් කොතලාවල ශූරීන්ගේ දියණිය වන හිටපු පළාත් සභා මන්ත්‍රීනි පි‍්‍රයංගා කොතලාවල මහත්මිය විසින් එළිදැක්වූවාය.ඇමැති වාසුදේව නානායක්කාර මහතා - කොතලාවල මහතා ගම් මට්ටමින් ජනතා ප්‍රශ්න දෙස බලා ඒවා විසඳීමට සෘජුව කටයුතු කළා. ඔහු පළාත් පාලන මන්ත්‍රීවරයකු නොව මෙරට පාර්ලිමේන්තුව නියෝජනය කිරීමට සුදුසුකම් රැසක් තිබූ විශිෂ්ට පුද්ගලයකු ලෙස හඳුන්වන්නට පුළුවන්.කොතලාවල ශූ®රීන් කවියෙන් රටට, ජනතාවට ප්‍රබල පණිවිඩ හා අදහස් දීම සිදුකළා. 1970 වසරේදී බලයට පත් වූ ආණ්ඩුව පෙරට ගෙන යාමට විශාල වැඩ කොටසක් ඉටු කළ මානව හිතවාදියකු ලෙස හඳුන්වන්නට පුළුවන්.මේ අවස්ථාවට සහභාගිවූ කොට්ටාවේ ධම්මානන්ද හිමි ද අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=r1104047</link>
    <topic>හලාවත මහ රෝහලේ අපද්‍රව්‍ය එළිමහනේ පිළිස්සීමෙන් මහජන සෞඛ්‍යයට තර්ජන</topic>
    <author>මුන්නේෂ්වරම් සමූහ – ඊ. සී. ප්‍රනාන්දු</author>
    <content>හලාවත දිස්ත්‍රික් මහ රෝහලේ ප්‍රතිකාර කටයුතුවලට යොදා ගැනීමෙන් පසු ඉවත දමනු ලබන ඇතැම් අපද්‍රව්‍ය කිසිදු වගකිව යුතු ප්‍රමිතියකින් තොරව පුළුස්සා දැමීම නිසා ඒ මගින් ප්‍රදේශය පුරා නිදැල්ලේ ගලා යන දුම හා දුර්ගන්ධය හේතුකොටගෙන තමන් දැඩි ලෙස පීඩනයකට පත්වන බව රෝහල අසල පදිංචිකරුවෝ පෙන්වා දෙති.ඖෂධ තිබූ එන්නත් කුප්පි එන්නත් උපකරණ සේලයින් බට හා ලේ ගැනීමට හා දීමට යොදාගෙන ඉවත් කරන පොලිතීන් බට විනාශ කිරීම සඳහා හලාවත රෝහල යොදා ගනුයේ පුළුස්සා දැමීමයි. සාමාන්‍යයෙන් මෙවැනි පිළිස්සීම් සිදුකරනුයේ ඒ වෙනුවෙන් ඉදිකළ පෝරණුවකය.එහෙත් හලාවත රෝහල පෝරණුවක් යොදා නොගෙනම එම අපද්‍රව්‍ය රෝහල පිටුපස මායිම් තාප්පය අසලය. මේ නිසා මෙම පිළිස්සීම් සිදුකරන කාලයේදී අධික ලෙස පිටවන දුමක් හා අධික දුර්ගන්ධයක් අවට ප්‍රදේශය පුරා විහිද යන අතර එම අවස්ථාවලදී තමන් දැඩි ලෙස පීඩනයකට පත්වන බවත් අවට ප්‍රදේශවාසීහු පෙන්වා දෙති.සාමාන්‍යයෙන් රටට අපද්‍රව්‍ය විනාශ කිරීම සඳහා සිදුකෙරෙන පිළිස්සීම් දිවා කාලයේදී සිදුවන අතර එම දුම හා දුර්ගන්ධය පහව යනතුරු පැය 3 – 4 ක කාලයක් දහවල්ට තම නිවෙස්වල දොර ජනේල වසා දමා නිවෙස්වලට වී සිටින බවත් කියති.මේ නිසා ආශ්වාස පාශ්වාස කිරීමේ දුෂ්කරතාවක් ඇතිවන අතර හිසරදයක් හා වමනය ඇතිවන බවත් කියති. මේ දුම හා දුර්ගන්ධය නිසා දිවා කාලයේදී තමනට ආහාර ගැනීම පවා දුෂ්කර වී ඇති බවත් විශේෂයෙන්ම කුඩා දරුවන් නිතර රෝගී වනුයේ මෙම තත්ත්වය නිසා බව තමන් විශ්වාස කරන බවත් ඔවුහු පෙන්වා දෙති. දිවා කාලයේ ඇඳුමක් සෝදා වේලා ගැනීමට පිටත දැමූවිට එම ඇඳුම යළි සෝදා ගත යුතු තත්ත්වයට පත්වී දැඩි ලෙස දුර්ගන්ධයක් පෙන්නුම් කරනු බවත් කියති.ඈත අතීතයේදී මෙම පිළිස්සුම් කටයුතු කරගෙන ගියේ ඒ සඳහා ඉදිකළ ප්‍රමිතියකින් යුතු පෝරණුවකය. එහෙත් පසුකාලයකදී එම පෝරණුව කඩා වැටුණු අතර පසුව පිළිස්සීම් අපද්‍රව්‍ය ගොඩ ගසා ගිනි තබා විනාශ කරනු ලැබීය.ඊට එල්ල වූ මහජන විරෝධය මැද මෙයට වසර දෙකකට කලින් යළි පෝරණුවක් ඉදිකරන ලද නමුත් එය සති දෙකක් යාමටත් කලින් කඩා වැටීම නිසා පිළිස්සීම් නිදැල්ලේ කරගෙන යන බව සේවකයෝ පෙන්වා දෙති. මේ නිසා පෝරණුව ඉදිකිරීමට වැය වූ මුදල අපතේ ගොස් ඇති බවත් ඔවුහු පෙන්වා දෙති. කෙසේ හෝ අපද්‍රව්‍ය පිළිස්සීමට අලුතින් ප්‍රමිතියකින් යුතු පෝරණුවක් ඉදිකරදීම වැදගත් බවත් ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=s1104041</link>
    <topic>ක්‍රිකට් රජ කිරුළ භාරතයට</topic>
    <author>ප්‍රින්ස් ගුණසේකර මුම්බායි සිට</author>
    <content>ටෙස්ට් පිටියේ අංක එකේ පසුවන ඉන්දියාව වසර 28කට පසුව ක්‍රිකට් ලෝකයේ රජ කිරුළ හිමිකර ගැනීමට ද සමත් විය. මුම්බායි වැන්කඩේ ක්‍රීඩාංගණයේ පෙරේදා රාති‍්‍රයේ නිමාවූ 10වැනි ලෝක කුසලාන අවසන් මහා තරගයේදී ශ්‍රී ලංකාව කඩුලු 6කින් පරාජය කළ දෝනීගේ බල ඇණිය සමස්ථ භාරතයටම පී‍්‍රතිය උදා කළේය.ක්‍රිකට් ලෝක කුසලාන ඉතිහාසයේ මුල්වරට සත්කාරක රටේදීම අවසන් මහා තරගයෙන් ජය ගෙන ලෝක කුසලානය සිප වැළද ගත් වීරයන් බවට පත්වීමට ඉන්දීය ක්‍රීඩකයෝ සමත් වූහ. ලෝක කුසලානය එක් වරකට වැඩියෙන් දිනාගත් තෙවැනි රට බවට පත්වූ ඉන්දියාව මෙතෙක් පැවැති ලෝක කුසලාන අවසන් තරගවලදී වැඩිම ලකුණු ප්‍රමාණයක් පසුපස එලවා සූරතාව දිනා ගැනීමට සමත්වීමද විශේෂත්වයකි.කාසියේ වාසිය දිනා පන්දුවට පහර දුන් ශ්‍රී ලංකාව කඩුලු 6කට ලකුණු 274ක් ලැබූ අතර ඉන්දියාව පන්දු 10ක් ඉතිරිව තිබියදී කඩුලු 4කට ලකුණු 277ක් ලබා ජයග්‍රහණය වාර්තා කළේය.තරගයේ වීරයා සම්මානය දිනූ එම්.එස්. දෝනී දැවැන්ත හයේ පහරක් නුවන් කුලසේකරගේ පන්දුවකට එල්ල කිරීමත් සමග ඓතිහාසික ජයග්‍රහණයේ අපූර්වත්වය සටහන් විය.වැන්කෙඩේ තණතිල්ලේ මුලින් පන්දුවට පහරදී ජයග්‍රහණය කරා යා හැකි ලකුණු ප්‍රමාණයක් ශ්‍රී ලංකාව වාර්තා කළද එහි නියම ප්‍රතිඵලය අත්කර ගැනීමේ සැලසුමක් නොවීය. උඩ පන්දු රැක ගැනීමේ සමීප අවස්ථා කිහිපයක්ම ගිලිහී යෑම,තරගාවලියට ආධුනික ක්‍රීඩකයන් යෙදවීමෙන් බලාපොරොත්තු දේ ඉටු නොවීම ශ්‍රී ලංකා පරාජයේ සෙවනැලි බවට පත්විය.ඉන්දීය ආරම්භක පිතිකරු විරේන්ද්‍ර ෂෙවාග් දෙවැනි පන්දුවේදී කඩුල්ල මුවා කිරීමේ වරදට හසු කරගත් මාලිංග, තෙන්ඩුල්කාර් ගේ කඩුල්ල ඉක්මනින් දවාගෙන පීඩනයක් එල්ල කළේය.ඉන්දියාවේ කඩුලු 2ක් ලකුණු 31කට බිද වැටී තිබියදී ගාම්බීර් හා විරාත් කෝලී එක්ව තෙවැනි කඩුල්ලට ලකුණු 83ක සම්බන්ධතාවක් ගොඩ නැංවිය. ඩිල්ෂාන් පන්දු යවමින් අනර්ඝ උඩ පන්දුවක් රැක ගෙන කෝලී ලකුණු 35කට දවාගත් පසුව දෝනි වෙනදාට වඩා කලින් පැමිණ සංග්‍රාමය ආරම්භ කළේය.දෝනී - ගම්බීර් එක්ව ජයග්‍රහණයට පාදකවූ ලකුණු සම්බන්ධතාව ගොඩනැංවූහ. මේ දෙදෙනා අතර සිව්වැනි කඩුල්ලට පන්දු 118කදී ලකුණු 109ක සම්බන්ධතාවක් ගොඩනැගුණි. ගම්බීර් ලකුණු 97 කට දැවී ගියේ තම එක්දින දිවියේ 10වැනි ශතකය අහිමි කර ගනිමිණි. ඔහු පන්දු122කට මුහුණදී හතරේ පහර 9ක් එල්ල කළේය. නායකත්වයේ ඉනිමක් ක්‍රීඩා කළ භාරත වැසියන්ගේ දවසේ වීරයා වූ දෝනී හයේ පහර 2ක් හතරේ පහර 8ක් සමග පන්දු 79කදී නොදැවී ලකුණු 91ක් ලබා ගත්තේය.තරගාවලියේ වීරයා සම්මානය දිනාගත් යුවරාජ් සිං නොදැවී ලකුණු 21ක් ලබා සිටියේය.ඉන්දියාව ජයග්‍රහණය සදහා අවසන් පන්දු 30දී ලකුණු 30ක් ලබාගත යුතු තැනකට පත්ව තිබුණද වේග පන්දු යැවූ නුවන් කුලසේකර කැදවීමෙන් ජයග්‍රහණය ඉක්මන් විය.කෙසේ වුවද වසර 14ක එක්දින ක්‍රිකට් පිටියේ ලැබූ අත්දැකීම් තම ජීවිතයේ තවත් එක් සවර්ණමය තරගයක විශිෂ්ට අයුරින් ප්‍රදර්ශනය කළ උප නායක මහේල ජයවර්ධන නොදැවී ලකුණු 103ක් ශ්‍රී ලංකා ඉනිමට එක් කළේය. ඔහු පන්දු 88කට මුහුණ දී හතරේ පහර 13ක් එල්ල කළේය.මහේල ජයවර්ධන ලෝක කුසලාන අවසන් තරගයකදී ශතකයක් වාර්තා කළ දෙවැනි ශ්‍රී ලාංකික පිතිකරු විය. ලෝක කුසලාන අවසන් තරගයක ශතකයක් වාර්තා කිරීමට සමත් වූ ලොව හය වැනි පිතිකරුවා ලෙස ද මහේල ඉතිහාසයට එක්විය. මෙයට පෙර ක්ලයිව් ලොයිඩ් (102),විවියන් රිචර්ඩ්ස්(138),අරවින්ද ද සිල්වා (නොදැවී 107),රිකී පොන්ටින් (නොදැවී 140) හා ඇඩම් ගිල්ක්‍රිස්ට්(149) මේ දස්කම දක්වා තිබුණි. මහේලගේ 4වැනි ලෝක කුසලාන ශතකය හා 14වැනි එක්දින ශතකය වැන්කෙඩේ පිටියේදී වාර්තා වුණි.මුල් ඕවර් කිහිපයේ අවම ලකුණු දී අභියෝගාත්මකව පන්දු යැවූ සහීර් ඛාන් ලකුණු 2කට උපුල් තරංගව දවා ගත්තේ පළමු ස්ලිප් ක්‍රීඩක ෂෙවාග් අතට දුන්උඩ පන්දුවකිනි. එවිට ශී‍්‍ර ලංකාවේ ලකුණු තත්ත්වය 17ක්ව තිබුණි.අනතුරුව ඩීල්ෂාන් හා සංගක්කාර එක්ව දෙවැනි කඩුල්ලට ලකුණු 43ක සම්බන්ධතාවක් ගොඩනැගීය. ලකුණු පුවරුව 60ක් වෙද්දී ඉනිමේ 14වැනි ඕවරය යැවූ හර්බජාන් සිං එවූ පන්දුවක් කඩුල්ලේ වැදීමෙන් ඩිල්ෂාන් ලකුණු 33කට දැවී ගියේය. ඩිල්ෂාන්ගේ පිත්තෙන් ඉන්දියාවට එරෙහිව එල්ල වූයේ හතරේ පහර 3ක් පමණි.උප නායක මහේල තුන්වැනි කඩුල්ල සදහා සංගක්කාරට එක්වී ලකුණු ලබා ගැනීමේ වේගය ඉහළ දැම්මේ උත්දාහයක නිරත විය.දෙදෙනා එක්ව තෙවැනි කඩුල්ලට ලකුණු 62ක සම්බන්ධතාවක් එක් කළේය. සංගක්කාර තම 64වැනි එක්දින අර්ධ ශතකයට ලකුණු 2ක් අඩුව තිබියදී දැවී ගියේ යුවරාජ් සිංගේ පන්දුවකට දෝනි අතට උඩ පන්දුවක් දීමෙනි. සංගක්කාර පන්දු 67කදී හතරේ පහර 5ක් එල්ල කළේය.මහේලට එක්වූ තිලාන් සමරවීර ලකුණු 21ක් ලබා සිටියදී යුවරාජ් ගේ පන්දුවකට කඩුල්ල මුවා කිරීමේ වරදට හසුවිය. විනිසුරු සයිමන් ටෝෆුල් තිලාන් දැවී නොගිය බවට තීරණය කළද දෝනි තෙවැනි විනිසුරුට යොමු කරන ලෙස ඉල්ලා සිටියේය. රූපවාහිනී පුණරූපන නිරීක්ෂණය කළ තෙවැනි විනිසුරු එංගලන්ත ජාතික ඉයන් ගුල්තිලාන් දැවීගිය බවට තීරණය කළේය.මහේලට එක්වූ චාමර කපුගෙදර වැඩි වේලාවක් කඩුල්ලේ රැදී නොසිටි අතර සහීර් ඛාන්ගේ පන්දුවකට දුර්වල පහරක් එල්ල කරමින් ෂෝට් එක්ස්රා කවර් හී සිටි සුරේෂ් රයිනාට පහසු උඩපන්දුවක් දී ලකුණක් ලබා ක්‍රීඩාගාරයට පියමන් කළේය. එවිට ශ්‍රී ලංකා ලකුණු පුවරුව 182කට කඩුලු 5කි.මැද පෙළ පිතිකරුවන්ට කදිම ආදර්ශයක් දුන් නුවන් කුලසේකර පන්දු 30කදී ලකුණු 32ක් ලබා ලකුණු වේගය ඉහල දැම්මේය.පීඩනයකින් තොරව පිතිකරණයේ යෙදුනු කුලසේකර සහීර් ඛාන්ගේ පන්දුවකට මිඩ් විකට් හරහා යෝධ හයේ පහරක් හා හතරේ පහරක්ද එල්ල කළේය.අංක හත පිතිකරු ලෙස පිටියට පිවිසි කුලසේකරගෙන් කණ්ඩායම ඉල්ලා සිටි දෙය හොදින් තේරුම් ගෙන සිටි අතර ඔහු ලකුණක් සොරා ගැනීමට යෑමේදී දුවද්දී දැවී ගියේය. අවසන් පන්දුවට හයේ පහරක් එල්ල තිසර පෙරේරා පන්දු 9කදී හතරේ පහර 3ක්ද සමග නොදැවී ලකුණු 22ක් ලබා ගත්තේය.සහීර් ඛාන් හා යුවරාජ් සිං කඩුලු 2ක බැගින් හා හර්බජන් සිං කඩුල්ලක් දවා ගත්හ.මේ අවසන් තරගයට ඇන්ජලෝ මැතිව්ස් ආබාධයක් හේතුවෙන් ක්‍රීඩා නොකළ අතර ඒ වෙනුවට සුරාජ් රන්දිව් ආදේශ කළේය.මැද පෙළ ශක්තිමත් කිරීමට චාමර කපුගෙදර හා තිසර පෙරේරා ද කණ්ඩායමට කැදවූ අතර රංගන හේරත්, චාමර සිල්වා හා අජන්ත මෙන්ඩිස් තරගයට එක් නොවුණි.ලෝක සූර ඉන්දීය ක්‍රිකට් පිලට ජාත්‍යන්තර ක්‍රිකට් කවුන්සිලයෙන් පිරිනැමෙන රුපියල් කෝටි 33ට අමතරව මිලියන ගණන් තෑගි මුදල් ගලා එයි. ජයග්‍රහණය වාර්තා වී පැයක් ඇතුළත ඉන්දීය ක්‍රිකටි පාලක මණ්ඩලයෙන් එක් ක්‍රීඩකයෙකුට රුපියල් කෝටි 2.5 බැගින් ප්‍රදානය කිරීමට තීරණය කෙරුණි. මෙයට අමතරව සෑම ක්‍රීඩකයෙකුටම වටිනා මෝටර් රථයක්ද ලබා දෙන බව ඉන්දීය ක්‍රිකට් පාලක මණ්ඩලය පැවැසීය.තරගාවලියේ අනුග්‍රාහක ආයතනද ක්‍රීඩකයන්ට මුදල් තෑගි මිලියන ගණන් ලබා දීමට සාකච්ඡා කරමින් සිටින බව ඉන්දීය මාධ්‍ය ඊයේ (03) හෙළි කළේය.2007දී විස්සයි - 20 ලෝක සූරතාව දිනාගත් අවස්ථාවේදී ඉන්දීය ක්‍රීඩකයන්ට කෝටි ගණන් මුදල් තෑගි ලැබී තිබුණි.බිලියන 1.2ක් වූ ඉන්දීය ජනතාවක් සිටියද ක්‍රිකට් ලෝක කුසලාන අවසන් තරගය නැරුඹීමට ප්‍රසිද්ධියේ අලෙවි කරන ලද්දේ ප්‍රවේශපත් 4000ක් පමණි.වැන්කෙඩේ ක්‍රීඩාංගණයේ 35000කට ආසන පහසුකම් තිබුණද ඉතිරි ප්‍රවේශපත් සියල්ලම විවිධ හේතුමත නොමිලේ බෙදා හැර තිබුණි. තරගය පැවැති ක්‍රීඩාංගණයට සම්බන්ධ මුම්බායි ක්‍රිකට් සංගමය ප්‍රවේශපත් 20000ක්ම ලබා ගෙන තිබුණු අතර 8500ක් ජාත්‍යන්තර ක්‍රිකට් කවුන්සිලයට වෙන්කර ගෙන තිබුණි. ප්‍රවේශපත් 3000ක් ඉන්දියාවේ දේශපාලනඥයන්ට වෙන්වූ අතර ඉතිරි ඒවා ප්‍රභූවරුන්ට වෙන් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=s1104042</link>
    <topic>දෝනී ජයග්‍රහණයට හේතු පහදයි</topic>
    <author>පි‍්‍රන්ස් ගුණසේකර මුම්බායි සිට</author>
    <content>වෙනදාට වඩා තරමක් කළින් පැමිණ පන්දුවට පහරදීමට තීරණය ගත්තේ ඒ මොහොත වන විට මුරලිදරන් පන්දු යවමින් සිටි නිසා යැයි ඉන්දීය ක්‍රිකට් නායක එම්.එස්. දෝනි පැවැසීය. මුරලිගේ දුස්රාව හොදින් හඳුනන බැවින් යුවරාජ් පසුව එවීම වඩාත් සුදුසු බවට කල්පනා කළේ යැයි හෙතෙම පැවැසීය.ජාත්‍යන්තර ක්‍රිකට් පිටියෙන් සමුගත් මුරලිදරන් ඉන්දියාවට එරෙහි තරගයේදී කඩුලු ලබා ගැනීමට සමත් වූයේ නැත.විරාත් කෝලීගේ දැවී යෑමෙන් පසුව තමා තණතිල්ලට පැමින අභියෝගය භාර ගැනීම නිවැරැදි තීන්දුවක් වූ බව දෝනී සඳහන් කළේය.“වමත් - දකුණත් පිතිකරුවන් ක්‍රීඩා කරද්දී පන්දු රකින කණ්ඩායමට ඉලක්ක සෙවීම අසීරු වෙනවා. ඒ රටාව පවත්වා ගෙන යෑමත් අවශ්‍ය වුනා. හොදම ක්‍රීඩකයන් අවශ්‍ය වෙලාවට උපරිම තලයට ගෙන ඒම අපේ සැලසුමයි. සියලු සැලසුම් සාර්ථක වීම ජයග්‍රහණයට හේතුවයි. හොඳම ක්‍රීඩකයන්ගේ ශක්තිය ක්‍රමාණුකූලව ගොඩනැගීමෙන් අවසන් තරගයේදී සියයට සියයකටත් වඩා දිය හැකි වුණා” යැයි දෝනී පැවැසීය.තරගය නැරැඹූ 35000ක ඉන්දියානුවන් සෑම ලකුණකටම පී‍්‍රති ඝෝසා නැගීමෙන් තමා ඇතුලු නණ්ඩායම දිරිමත් වූ බවද ඔහු සඳහන් කළේය.සහීර් ඛාන් ගේ මුල් ඕවර් 5-3-6-1ක් වීම විශිෂ්ට ආරම්භයකි තරගය පුරා ඉන්දීය පන්දු රැකීම උසස්ව තිබූ අතර යුවරාජ්, කෝලී හා රෙයිනා ශ්‍රී ලංකාවට තවත් එක්විය යුතු ලකුණු 30ක් පමණ නවතාලූහ.සංගක්කාර පරාජය ගැන කියයිශ්‍රී ලංකා පන්දු යවන්නන්ගෙන් බලාපොරොත්තු වූ ප්‍රතිඵලයක් අත් නොවූ බව ලෝක ක්‍රිකට් අනුසූර ශ්‍රී ලංකා ක්‍රිකට් නායක කුමාර සංගක්කාර අවසන් තරගයේ පරාජයෙන් පසුව පැවැසීය. ඉන්දියාවේ මුල් පිතිකරුවන් විශිෂ්ට හොදම තත්ත්වයේ සිටින අය බැවින් ශ්‍රී ලංකා පන්දු යවන්නන්ට සාර්ථකව මුහුණ දුන් බව හෙතෙම පැවැසීය.දෝනි ක්‍රිකට් පිටියේ “කැප්ටන් කූල් බව ප්‍රකාශ කළ සංගක්කාර පැවැසූවේ දෝනි – ගම්බීර් සම්බන්ධතාව තරගය වෙනතකට හැරවූ බවය. “අපේ පන්දු යවන්නන් අසාර්ථක වෙද්දී ලැබුණු උඩ පන්දු කිහිපයක්ද අතහැරී ගියා. ඉන්දියාවේ පළමු කඩුලු දෙක වැටුණු පසුව අපේ පන්දු යැවීම පසු බැස්සා.එහෙම වෙන්නේ ඉතාම කලාතුරකින්.සුරාජ් රන්දීව් අවසන් මොහොතේ කණ්ඩායමට ඇතුලත් කළේ ඔහු ඉන්දියාවට එරෙහිව මෙයට පෙර හොදින් දක්ෂතා දැක්වූ නිසයි. චාමර කපුගෙදර අවසන් තරගයේ අසාර්ථක වීම අවාසනාවකට වූ දෙයක්.” සංගක්කාර පැවැසීය.සංගක්කාර හා දෝනී කාසියේ වාසිය උරගා බැලූ අවස්ථාවේදී ගැටලු සහගත තත්ත්වයක් මතු වූ අතර තරග තීරක ජෙෆ් ක්‍රෝ මහතා නැවැත එය උඩ දමන ලෙස ඉල්ලීමක් කළේය. “කාසියේ වාසිය මා දෙපාරම දින්නා. තරග තීරකවරයාට පළමු අවස්ථාවේ ඇහුනේ නෑ.” සංගක්කාර පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=s1104043</link>
    <topic>ශ්‍රී ලංකා ක්‍රිකට් පිලට උණුසුම් පිළිගැනීමක්</topic>
    <author>ෆවුස් මොහොමඩ් කුමාරසිරි ප්‍රසාද් ගුවන්තොටුපළ</author>
    <content>2011 ලෝක කුසලාන තරගාවලියේ අනුසූරතාව දිනූ ශ්‍රී ලංකා ක්‍රිකට් කණ්ඩායම ඊයේ (3) පෙරවරු 8.55ට ශ්‍රී ලංකන් ගුවන් සේවයේ විශේෂ ගුවන් යානයකින් දිවයිනට පැමිණියේය.කුමාර් සංගක්කාර ප්‍රමුඛ ශ්‍රී ලංකා කණ්ඩායම පිළිගැනීම සඳහා ජොන්ස්ටන් ප්‍රනාන්දු, සුසිල් පේ‍්‍රම්ජයන්ත්, මහින්ද අමරවීර, අනුර පි‍්‍රයදර්ශන යාපා, ගාමිණී ලොකුගේ, තිලංග සුමතිපාල, දුමින්ද සිල්වා හා ජෝන් සෙනෙවිරත්න යන අමාත්‍යවරුන්, පාර්ලිමේන්තු මන්ත්‍රීවරුන් සමඟ ක්‍රීඩා අමාත්‍යාංශයේ හා ක්‍රිකට් පාලක මණ්ඩලයේ නිලධාරීන් ද ගුවන් තොටුපළට පැමිණ සිටියහ.ගුවන් තොටුපළේදී රතු පලස එළා ක්‍රිකට් වීරයින් පිළිගැනීමේ අවස්ථාවට ජාතික කොඩි රැගත් ගුවන් තොටුපළ සේවකයෝ ද සහභාගි වූහ.ගුවන් තොටුපළට වැඩම කළ මහා සංඝරත්නය සෙත්පිරිත් දේශනා කරමින් ද අන්‍ය ආගමික පූජකවරු දේව මෙහෙයන් පවත්වමින් ශ්‍රී ලංකා කණ්ඩායමට ආශිර්වාද කළහ. අපිට හැම වෙලාවෙම සැලැස්මක් තිබුණා. නමුත් අපි සිතන දේ හැම වෙලාවෙම සිද්ධ වෙන්නේ නෑ. අවාසනාවකට සියලුම අංශ, පිතිහරඹ, පන්දු යැවීම, පන්දු රැකීම අවසන් තරඟයේදී නිසි පරිදි පාලනය කිරීමට නොහැකි වූ බව ශ්‍රී ලංකා ක්‍රිකට් නායක කුමාර් සංගක්කාර ගුවන් තොටුපළේ දී පැවසීය.කටුනායක ගුවන්තොටුපළේ සිට කොළඹ බලා පැමිණි ක්‍රිකට් කණ්ඩායම මහත් හරසරින් යුතුව පිළිගැනීමට මීගමුව - කොළඹ ප්‍රධාන මාර්ගය දෙපස අතිවිශාල ක්‍රීඩාලෝලීහු පිරිසක් එක්රැස්ව සිටියහ.නිදහස් චතුරස්‍රයේ දී ශ්‍රී ලංකා ක්‍රිකට් කණ්ඩායම පිළිගැනීමේ විශේෂ උත්සවයක් හා මාධ්‍ය හමුවක් සංවිධාන කර තිබූ අතර, බස්නාහිර පළාත් ප්‍රධාන අමාත්‍ය ප්‍රසන්න රණතුංග හා ක්‍රීඩා අමාත්‍යාංශයේ ලේකම් උදය සෙනෙවිරත්න යන මහත්වරුන් විසින් ක්‍රිකට් පිල පිළිගනු ලැබුවේ ඒ අවස්ථාවේ රැස්ව සිටි අතිවිශාල ක්‍රීඩා ලෝලීන්ගේ ඔල්වරසන් හඬ මධ්‍යයේ දීය.නායක කුමාර් සංගක්කාර, උප නායක මහේල ජයවර්ධන, මුත්තයියා මුරලිදරන්, තිලකරත්න ඩිල්ෂාන් හා ලසිත් මාලිංග මාධ්‍ය හමුවට එක්වූහ.මෙහිදී මාධ්‍යවේදීන් නැගූ ප්‍රශ්නවලට පිළිතුරු දෙමින් උප නායක මහේල ජයවර්ධන පැවසුවේ තරගයේ ආරම්භයේ සිටම ශ්‍රී ලංකා පිල කණ්ඩායම් හැගීමෙන් යුතුව ක්‍රීඩාවේ නිරතවුවද ඉන්දීය පිතිකරුවන්ගේ විශිෂ්ට පිතිහරඹය හේතුවෙන් අනුසූරතාවෙන් සෑහීමකට පත්වීමට සිදුවූ බවය.“අපි අවසන් මහා තරගය දක්වා පැමිණි ගමනේදී පන්දු යවන්නන්ගෙන් ඉටුවූයේ අතිවිශාල සේවයක්. නමුත් අවසන් තරගයේදී ඉන්දීය පිතිකරුවන්ගේ විශිෂ්ට පිතිහරඹය නිසා අපට තරගයෙන් ජය ගැනීමට නොහැකිවුණා” මහේල පැවැසීය.නායක සංගක්කාර, මුරලිදරන්, මාලිංග හා ඩිල්ෂාන් ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=f1104041</link>
    <topic>ගමෙන් පැන්නුවම ජවිපෙ ඉස්කෝලෙට රිංගලා</topic>
    <author/>
    <content>1994 දී ජවිපෙ යළි විවෘත දේශපාලනයට අවතීර්ණ වීමෙන් වසර 3 කට පසු 1997 දී පළාත් පාලන මැතිවරණයක් පැවැත්වුණා. මේ වකවානුව වනවිට 94’ ට කලින් සිදුවූ මිනීමැරීම්, අතපය කැපීම්, වධහිංසා කිරීම් ආදී නොයෙක් දේවල් ගැන ජවිපෙට චෝදනා එල්ල වෙමින් තිබුණා. නමුත් මේ චෝදනා අපවාදවලින් ටිකෙන් ටික ජවිපෙ බේරාගන්න අපි අසීරුවෙන් වුණත් ක්‍රියාකළා. මේ පසුබිම තුළ තමයි 97’ දී එම පළාත් පාලන මැතිවරණයෙන් ජවිපෙට මන්ත්‍රී ආසන 101 ක් ලැබුණේ.මෙවර පළාත් පාලන මැතිවරණයේදී මැතිවරණය පැවැත් වූ ආයතන 234 න්ම ජවිපෙට ලැබුණේ මන්ත්‍රී ආසන 58. තව හැට ගණනක මැතිවරණ ඉදිරියේදී තියන්න නියමිතයි. උපරිමයෙන් ගණන් බැලුවත් ඒවායිනුත් තව මන්ත්‍රී ආසන 20 – 30 ක් ජවිපෙට ලැබෙයි. 97’ දී මැතිවරණය තිබුණේ උතුරු නැඟෙනහිර හැර. නමුත් මේ මැතිවරණය රට පුරා තිබුණා. එහෙම තිබිලත් මෙවර ජවිපෙට එදා 97’දී ලැබුණු ප්‍රතිඵලයවත් නෑ.සමහර ජවිපෙ නායකයෝ අඳ බාල ලෙස ගත් වැරැදි තීරණවල ප්‍රතිඵල ඔවුන් මේ මැතිවරණයේදී හොඳට දුටුවා. වපුරපු දේ අනුව තමයි අස්වැන්න ලැබෙන්නෙත්. 2005 ජනාධිපතිවරණයේදීත් ඔය අය සිටියේ වැරැදි මාර්ගයේ.ජනතාවට මේක තේරෙන්නේ නෑ. ජනතාව රැවටුණා. අපි වේලාසනින් නැගිට්ටා වගේ කතා මැතිවරණ පරාජවලින් පසු ඔවුන්ගෙන් ඇහෙනවා. එතකොට 97’ දී ජනතාව ජවිපෙට 101 ක් දුන්නෙත් රැවටිලාද? තිස්සමහාරාම ජවිපෙට දුන්නෙත් රැවටිලාද? එදා ජනතාව බුද්ධිමත්. අද ජනතාව මෝඩයි. මේකනෙ ඒ අය කියන්නේ. ජවිපෙ දිනනකොට ජනතාව බුද්ධිමත්, පරදින කොට ජනතාව මෝඩයි.තමන් ඇද වැටී ඇති තරම තේරුම් ගන්න නම් ජවිපෙ වත්මන් නායකයෝ කරන්න ඕන ඔය වගේ කතා කියන එක නෙවෙයි. හෘදය සාක්ෂිය කියලා එකක් ඒ අයට තියෙනවා නම් ඔවුන් ඔවුන්ගෙන්ම ප්‍රශ්න කරන එකයි කරන්න ඕන. එතකොට තමන් ගත්ත මැටි මෝල් තීරණවලට ජනතාව බුද්ධිමත් ලෙස ප්‍රතිචාර දක්වා ඇති බව පෙනෙයි.ඇත්තටම, දැන් ජවිපෙට තේමා පාඨයක්වත් නිවැරැදිව තෝරන්න බෑ. දැන් තියෙන තේමා දිග පල් හෑලි. රැවටිල්ලට නිමාවක්, අලුත් ගමනක ඇරැඹුමක්’ කියලා මේ මැතිවරණයට තෝරපු තේමා පාඨයේ හැටියටම වැඩේ නම් වෙලා තියෙනවා. පොල් ගෙඩියෙ, ලූණු ගෙඩියෙ මිල ඉහළ ගියාම ජනතාව කෝප වෙලා ආණ්ඩුව ගෙදර යවයි කියලා මේ අය සිතුවා. එතකොට තේරෙනවා කවුද රැවටුණේ කියලා. මේක ගමේ ඡන්දයක්. තේමා තෝරන්න ඕන ගමට ගැළපෙන විදිහටයි.පසුගිය පළාත් පාලන මැතිවරණයට අපි “ගම ජවිපෙට” කිව්වේ ඒකයි. හැබැයි මෙවර තේමා පාඨය ගමට අදාළ නෑ. ඒක ජාතික තේමා පාඨයක්. එහෙම එකක් දාලා සන්ධානයේ උනන්දුව තවත් වැඩිකළා. ජනාධිපතිතුමාත් රැස්වීම් ඇමතුවා. සන්ධානයේ සාමාජිකයන් ජයග්‍රහණය සඳහා අවදියෙන් වැඩ කළා. මේ තේමාව උපායිකව ජවිපෙටම හානිකර එකක් වුණා. කොයිතරම් හානිකර වුණාද කියන එක ප්‍රතිඵලයෙන් පේනවා.ජවිපෙ හැමවිටම නව සාමාජිකයන් මත පදනම් වන දේශපාලන ව්‍යාපාරයක්. පැරැණි අය යන කොට අලුත් අය එනවා. එවිට පැරැණි න්‍යාය පත්‍රයට අලුත් අය ලවා ක්‍රියාත්මක කරවන්න පුළුවන්. මේ නිසා ඔවුන් ශිෂ්‍ය ව්‍යාපාරය මත වැඩි බරක් තියනවා. ඉගෙන ගෙන අනාගතයක් නැති බව පෙන්නුම් කිරීමට යාම වගේ දේවල්වලින් ජවිපෙ අලුත් සාමාජිකයන් ආකර්ෂණය කර ගන්නවා.ශිෂ්‍ය නායකයන්ට සරසවි තුළ සිවිල් බලයක් ඇතැයි පෙන්නනවා. ඒකෙනුත් තවත් අය ඇදගන්න බලනවා. මේකට ආකර්ෂණය වෙන අය විභාග පවා කඩාකප්පල් කර ගන්නවා. එවිට ශිෂ්‍යයාගේ ගමනත් ඉවරයි. එවැනි අයගෙන් ජවිපෙටත් අනාගතයක් නෑ. අපේක්ෂා භංගත්වයකින් යුතු ශිෂ්‍ය ව්‍යාපාරයකින් පක්ෂයකටවත් රටටවත් වැඩක් නෑ.මේ මැතිවරණයේදී ගම් මට්ටමින්ම සෝදාපාලුවට ගියායින් පසු පක්ෂයට පූර්ණ කාලීනයන් සොයා ජවිපෙ දැන් විශ්වවිද්‍යාල විතරක් නෙවෙයි පාසල්වලටත් රිංගන්න බලනවා.ජවිපෙ ශිෂ්‍ය ව්‍යාපාරය මෙහෙයවන්නෙ අනුර දිසානායක. අතේ තිබුණු මුද්ද විකුණලා ශිෂ්‍ය ව්‍යාපාරයට වැඩ කළා කියලා බොරු කියලා තමයි මේ අය එතැනට ආවේ. විකිණුවා කියපු මුද්ද අත සෝදන්න ගියාම ටැප් එක ළඟදි සාක්කුවෙන් බිමට වැටුණා. බොරු කරලා ඔය තැන්වලට ආව අයට ශිෂ්‍ය ව්‍යාපාරය ගැනවත්, නිදහස් අධ්‍යාපනය ගැනවත් දැක්මක් නෑ.ඔවුන්ට අවශ්‍ය එකම දේ ශිෂ්‍යයන් උද්ඝෝෂණයකට ගෙනැත් ඒකට පොලිසිය ලවා වෙඩි තබා ගැනීමයි. අපි ඉන්න කාලෙත් ඒ අයට ඒ උවමනාව තිබුණා. හැබැයි අපි ඒවාට ඉඩ දුන්නේ නෑ. පොලිසිය වෙඩි තියලා ශිෂ්‍යයො තුන් හතර දෙනෙක් මැරුණොත් මේ අයට ඉහළට යන්න පුළුවන්. ඒක තමයි වුවමනාව. ඒ මිසක් නිදහස් අධ්‍යාපනය රැක ගැනීම වගේ කාරණා ඔවුන්ට වැදගත් නෑ.හැබැයි, අද ඉන්න ශිෂ්‍යයෝ මේ උගුලෙ පැටළෙන්නේ නෑ. කළින් ඒ උගුලෙ පැටළිච්ච අය තමන් අතරමං වූ බව දැන් පිළිගන්නවා. තමන් රැවටුණ බව කියාගෙන අධ්‍යාපනය කඩාකප්පල් කරගත්බව කියාගෙන, නඩුවලදී තමන් තනිවු බව කියාගෙන කීදෙනෙක් දැන් අපිව හමුවෙන්න එනවද?එවැනි අවබෝධයක් පාසල් සිසු - සිසුවියන්ට නොතිබීමේ වාසිය ගන්න ඔවුන් වෑයම් කළත් බුද්ධිමත් දෙමව්පියන් සහ ගුරුවරුභවතුන් එවැනි දේට ඉඩනොතබන බව ඉතා පැහැදිලියි. එසේම ශිෂ්‍යයන්ටත් මේ කාරණා ගැන මූලික අවබෝධයක් තියෙනවා. ඒ නිසා ඔවුන් රවටා ගැනීමට හැකිවන්නේ නෑ.මහින්ද රාජපක්ෂ ජනාධිපතිතුමාගේ ආණ්ඩුව වෙනත් සම්ප්‍රදායික ආණ්ඩුවලට වඩා වෙනස්. මේ ආණ්ඩුව තමන්ට පහරදීමට යොදාගත හැකි බොරු ආයුධ විපක්ෂයට දෙන්නේ නෑ. රට විකුණන රට වනසන වගේ කතා මේ ආණ්ඩුවට එල්ල කරන්න බෑ. යුද්ධය ජය ගැනීමෙන් පසු දැන් අපි ජාතියක් ලෙස රටේ ඉදිරිය ගැන සිතනවා.තවත් වසර 30 ක් ආපස්සට රට ගෙනයන්න ජනතාවට අවශ්‍ය නෑ. ඔවුන් තීරණ ගන්නේ පොල් ගෙඩිය, ලූණු ගෙඩිය, මිරිස් කරලා ගැන හිතලා නෙවෙයි රට ගැන තවත් අවුරුදු 10 ක් එහාට හිතලා.ඊළඟ මහමැතිවරණයට හා ජනාධිපතිවරණයට පෙර යළි පළාත් පාලන මැතිවරණය පැවැත්වෙනවා. අලුතෙන් පත්වූ මේ සභාපතිවරුන්ගේ, නගරාධිපතිවරුන්ගේ වැඩ ඊට බලපානවා. ඔවුන් කොපමණ කාර්යක්ෂමව, අවංකව, කැපවීමෙන් තම ගැටලු විසැඳුවාද, ගමට නගරයට වැඩ කළාද කියන දේ ජනතාව අවධානයට ගන්නවා. එම ශේෂ පත්‍රය නරක නම් එය ආණ්ඩුවටම බලපානවා. වැඩ අරඹද්දීම ජනාධිපතිතුමාත් මේ බව අවධාරණය කරලයි තියෙන්නේ.ඒ සමඟම නව පනත යටතේ චෙක්පත් අස්සන් කිරීමේ බලය වැනි කාරණා මේ පළාත් පාලන ප්‍රධානීන්ගෙන් ඉවත්කර තිබෙනවා. එය සිදුකරන්නේ නිලධාරින්. එමඟින් මහජන මුදල් නාස්තිවීම වළකාගන්න පුළුවන්. විශේෂයෙන් නව පළාත් පාලන ආයතන වැඩ කරන්නේ නව පනතට අනුවයි. එය යහපත් පළාත් පාලන සංස්කෘතියක් සඳහා බලපානවා.දැනටමත්, කිරුළපන හා බොරැල්ල දෙමටගොඩ නිවාස ව්‍යාපෘති අපි ආරම්භ කර ඒවා ඉදිකෙරෙමින් තියෙනවා. රටපුරාම මේ වැඩපිළිවෙළ ක්‍රියාවට නැංවීම දැන් ආරම්භ වෙලා තියෙන්නේ. රණවිරුවන්, අඩු ආදායම්ලාභීන්, රාජ්‍ය සේවකයන් ආදී වශයෙන් මේ වැඩපිළිවෙළ ක්‍රියාත්මකයි. ‘සසුනෙන් සෙවණ’ මැයෙන් විහාරස්ථාන මුල්කර ගනිමිනුත් වැඩපිළිවෙළක් දියත් වෙනවා.අප හඳුනාගත් ඉඩම්වල නිවාස ඉදි කෙරෙනවා. මේ වසරේදී නිවාස 60,000 ක ඉලක්කය සපුරා ගැනීම අපේ ප්‍රයත්නයයි. පෞද්ගලික අංශයත් මේ වැඩපිළිවෙළට දායක කර ගනිමින් හොරණදී ‘හරිතපුරවර’ නිවාස වැඩසටහන දියත් කළා.මේ විදියට මහින්ද චින්තන ඉදිරි දැක්ම වැඩපිළිවෙළට අනුව ගරු ජනාධිපතිතුමාගේ නිවාස දස ලක්ෂයේ වැඩපිළිවෙළ යථාර්ථයක් කිරීමට අපි කටයුතු කරමින් සිටිනවා. දැනට විවිධ අමාත්‍යාංශ යටතේ නිවාස ව්‍යාපෘති සිදුවෙනවා. ඒවා සම්බන්ධීකරණය කරමින් අන්තර් අමාත්‍යාංශ කමිටුවක් ඇති කෙරුණා.එමඟින් මේ වැඩපිළිවෙළ ඒකාබද්ධ කරනවා. ඊට අදාළව සහ මේ වැඩපිළිවෙළ සමාලෝචනය කිරීමටත්, සියලු තොරතුරු එකතැනකින් ලබා ගැනීමටත් හැකිවන පරිදි ජාතික නිවාස ලේකම් කාර්යාලයක් සඳහාත් අප ඉදිරිපත් කළ කැබිනට් පත්‍රිකාවලට කැබිනට් අනුමැතිය ලැබුණා.පොදුජන සහභාගිත්වයද ඇතිව ‘ජන සෙවණ’ අපි අපේක්ෂිත ඉලක්කය කරා රැගෙන යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=f1104042</link>
    <topic/>
    <author/>
    <content>මේ එළැඹෙන 2600 වන සම්බුද්ධත්ව ජයන්තිය ශ්‍රී ලංකාවාසීන්ට පමණක් නෙමෙයි ලෝකවාසී සියලු බෞද්ධ ජනතාවට අතිශය වැදගත් වූ අවස්ථාවක්. මේ මොහොතේ අපි සිහිපත් කර ගන්න ඕනේ අවබෝධයකින් යුක්තව එය සැමරීමට. එහිදී ගමේත්, නගරයේත් මේ වන විට සම්බුද්ධත්ව ජයන්තිය පිළිගැනීම උදෙසා දැන්වීම් පුවරු ප්‍රදර්ශනය කර තිබෙනවා.නමුත්, මා දකින්නේ වචනයේ අර්ථයට වඩා අපිට වැදගත් වෙන්නේ රටේ බෞද්ධ ජනතාව, මේ වෙනුවෙන් පෙළගැස්විය යුත්තේ කෙසේද යන්නයි.”පිළිවෙතින් - පෙළගැසෙමු” තේමාව යටතේ තමයි මේ එළඹෙන සම්බුද්ධත්ව ජයන්තිය පිළිගැනීමට අපි සැරසෙන්නේ. “පිළිවෙතින් පෙළගැසෙමු” කියන්නේ වාච්‍යාර්ථය ගත් විට පෙර සූදානම යන්නයි. ඉතාමත් සරල විදිහට දැක්වූවොත් වෙසක් මස උදාවන 2600 වන සම්බුද්ධත්ව ජයන්තිය වෙනුවෙන් අපි අවබෝධයකින් යුක්තව, සූදානම් විය යුතුයි කියන අර්ථයයි.මම දකින ආකාරයට රජයේ සෘජු මැදිහත් වීම මෙහිදී වැදගත්. ඒ මැදිහත්වීම තුළින් ශ්‍රී ලංකාව පුරා විසිරී ඇති විහාරස්ථාන කේන්ද්‍රීය මධ්‍යස්ථානය විය යුතුයි. ඒ හරහා විශේෂයෙන්ම තරුණ ප්‍රජාව පන්සලට ඒකරාශී කරගෙන, මේ අදහස නිවැරැදිව අවබෝධ කර දිය යුතුයි.එහිදී, විහාරස්ථාන කේන්ද්‍රීය මධ්‍යස්ථානය වන නිසා භික්ෂූන් වහන්සේලාගේ මූලිකත්වය යටතේ, 2600 වන සම්බුද්ධත්ව ජයන්තියට “පිළිවෙතින් - පෙළගැසෙන්නේ” කෙසේද යන්න දැනුවත් කළ යුතුයි.මෙහිදී පුද්ගලයා අධ්‍යාත්මික වශයෙන් සංවර්ධනය කිරීම අනිවාර්යයෙන් ම සිදුවිය යුත්තක්. අද පවතින සමාජය ගැන සමහරුන්ගේ ආකල්ප සෘනාත්මකයි. ඔවුන්ගේ මතය වන්නේ, මේ සමාජය පිරිහිලා; තරුණ පරපුර අයාලේ ගිහිල්ලා; මේ අයව හදන්න බෑ; ගම්මානවල ස්වරූපය වෙනස් වෙලා ආදී වශයෙන් ආකල්ප ගමන් කරන්නේ නිවැරැදි මාවතකට නෙමෙයි.මේක මම දකින්නේ අමූලික බොරුවක් විදිහට පුහු දෙයක් ලෙසයි. අපේ ගම්මාන, තරුණ පරපුර හදන්න බැරි තරම් නරක්වෙලා නැහැ. ඔවුන් ව නිවැරැදි මාර්ගයට ගත හැකියි. ඒකට අවශ්‍ය කරන්නේ තරුණ පරපුර ඒකරාශී කරලා අධ්‍යාත්මික වශයෙන් ඒ අයගේ ජීවිත සුබදායී අංශයකට යොමුකිරීම පමණයි. ඔවුන්ව නිවැරැදි මාර්ගයේ යොමුකරවන්නට කරුණු ග්‍රහණය කරවීමයි යුගයේ අවශ්‍යතාවය.2600 වන සම්බුද්ධත්ව ජයන්තිය, පුද්ගල අධ්‍යාත්මික අංශය ගුණාත්මකව නංවාලන්නට සුදුසුම මොහොතක්. ඒ, “සම්බුද්ධත්ව ජයන්තිය” මුල්කර ගනිමින් ප්‍රජාව විහාරස්ථානයට ඒකරාශී කර ගැනීමට හැකි වන නිසයි.අපි තරුණ ප්‍රජාවට තමන්ගේ ජීවිතය අධ්‍යාත්මික අංශයට යොමුකර වන්නට අවශ්‍ය උපදෙස් මාලාව ලබාදිය යුතුයි. එහිදී ප්‍රධාන වශයෙන් කරුණු කිහිපයක් පිළිබඳව අවධානය යොමු කළ යුතුයි.1. පුද්ගල ජීවිතය ගොඩනඟා ගත යුත්තේ කෙසේද?2. තමන්ගේ ජීවිතය ඊට අනුකූලව සකස් කර ගත යුත්තේ කවර ආකාරයකට ද?3. දැහැමි වූ ආකාරයකට ජීවිතය පවත්වා ගන්නේ කොහොමද?4. ඒ තුළින් තමාගේ ආධ්‍යාත්මික පද්ධතියට බද්ධ වෙමින් ආර්ථික සංවර්ධනයක් කරා යා යුතු මාවත කුමක්ද?මේ අනුව අපි, අපේ තරුණ ප්‍රජාවට දැනුවත් කිරීම් සහ උපදේශකත්වය ලබාදීම කළ යුතුයි.ගම තුළ අධ්‍යාත්මික සංවර්ධනය හා බද්ධ කළ ආර්ථික සංවර්ධන රටාවක් ඇතිකළ යුතුයි. අද ජීවත්වීම සඳහා නොයෙක් දෙනා නොයෙක් දේ කරනවා. හොඳ පැවැත්මක් උදෙසා විහාරස්ථානය කේන්ද්‍ර කර ගනිමින්, පුද්ගල අධ්‍යාත්මක සංවර්ධනය සකසන අතරතුරදී, ඒ අයගේ ආර්ථික සංවර්ධනය සඳහා යම් වැඩපිළිවෙළක් ක්‍රියාත්මක කළ හැකියි.මෙම ක්‍රියාවලියේ වටිනාකම, හොඳාකාරවම අවබෝධ කර ගත යුතුයි. නමුත්, මෙය බොහෝ දෙනා නිවැරදි ආකාරයෙන් තේරුම් නොගැනීම තුළයි විහාරස්ථානය හා ජනතාව අතර බැඳීම යම් ආකාරයට සීමාවකට කොටුවෙලා තියෙන්නේ.මම දකින ආකාරයට “සම්බුද්ධත්ව ජයන්තිය” මුල්කර ගනිමින් පුද්ගල හා අධ්‍යාත්මික වශයෙන් සංවර්ධනය කිරීමත් සමඟ ඊට සමගාමී වූ ආර්ථික සංවර්ධන ක්‍රියාවලියකට පුද්ගලයාව යොමු කළ යුතුයි.එහිදී, බෞද්ධ ජනතාවට ආවේණික වූ යම් යම් කර්මාන්ත තියෙනවා. ගොවිතැන, ස්වයං රැකියා ආදිය නිදර්ශන විදිහට දැක්විය හැකියි. මේවා මනා ලෙස කළමනාකරණය කිරීම තුළින්, ආර්ථික සංවර්ධනය කරා ගමන් කරන්නේ කෙසේද යන්න අපිට ප්‍රජාවට අවබෝධ කර දීමට කටයුතු කළ හැකියි.ඒ වගේම, ඒ කරා යන්නට මනා මූල්‍ය පාලන රටාවක් පුද්ගලයා තුළ තිබිය යුතුයි කියා මා විශ්වාස කරනවා.මේ වෙනුවෙන් හැම නගරයකම, යම් යම් ස්ථානවල බැනර්, පුවරු ප්‍රදර්ශනය කරලා තියෙනවා. නමුත් එහි ප්‍රායෝගිකත්වය අඩුයි. ග්‍රාමීය සමාජයට යද්දී මෙහි තත්ත්වය පිළිබඳව සෑහීමකට පත්වෙන්න බෑ. නාගරික ප්‍රදේශ ආශි‍්‍රතව නම් එහි පූර්ව ප්‍රචාර කටයුතු සිදුවෙනවා. මෙම පෙළගැසීම ගම තුළත් සිදුවිය යුතුයි. එය සිදුවිය යුත්තේ කුමන ආකාරයකටද යන්න සාකච්ඡා කිරීමේදී මම ප්‍රධාන ලක්‍ෂණ කීපයක් දකිනවා.මේ එළඹෙන්නේ සම්බුද්ධත්ව ජයන්තිය. එය ලංකාවාසී සියලු බෞද්ධයන්ට ඉතාමත් වැදගත් වූවක්. මෙය පිළිගැනීම සඳහා නිශ්චිත වැඩපිළිවෙළක් දීප ව්‍යාප්තව ක්‍රියාත්මක විය යුතුයි. එය, නගරයෙන් ගමට යා යුතුයි. ඒ වගේම “සම්බුද්ධත්ව ජයන්තිය” පිළිගැනීමට හැඟීමක් බෞද්ධ ජනතාව තුළ ජනිත වන ආකාරයේ වැඩපිළිවෙළක් වනවා නම් එය වඩාත් සුදුසුයි.පන්සලට සීමාවෙලා විතරක් මේක සමරන්න බෑ. ඒක ප්‍රායෝගික විය යුතුයි. ප්‍රාදේශීය ලේකම් කාර්යාල හරහා ක්‍රමවත් දැනුවත් කිරීමක්, ශාසනාරක්‍ෂක බල මණ්ඩල හරහා විහාරස්ථාන කේන්ද්‍ර කර ගනිමින්, පොදු එකඟතාවය මත ක්‍රියාත්මක කළ හැකි වැඩපිළිවෙළක් අවශ්‍යයි.ඒ වැඩපිළිවෙළ ගමට ගැළපෙන්නත් ඕනේ. ආර්ථික තත්ත්වයට ගැළපෙන්නත් ඕනේ.මම දකින විදිහට “සම්බුද්ධත්ව ජයන්තිය” පිළිගැනීමට සැරසෙන අපි නියමාකාරව වත්පිළිවෙත් ආරක්‍ෂා කළ යුතුයි. ඒ වගේම තුනුරුවන් කෙරෙහි හැඟීමකින් යුක්තව කටයුතු කළ යුතුයි.අපි අන් අයගේ වැරැදි දකින්නට කලින් තමාගේ වැරදි, තම තමන්ට අවබෝධ කර ගත යුතුයි. තනි තනි පුද්ගලයා තමයි මුලින්ම ආකල්පමය වෙනසක් ඇතිකර ගත යුත්තේ. අනතුරුව එය සමාජයට ගෙන යන්නට පුළුවන්.තමා පෞද්ගලිකව තමන්ගේ ජීවිතය ගුණාත්මක හැඩගස්වා ගැනීමකට කටයුතු කළ යුතුයි. අප අපව තේරුම් ගන්නවා නම්, අන් අයව තේරුම් ගන්නට පියවරක් තැබිය හැකියි. බෞද්ධ ජනතාව විදිහට පුද්ගලයා පුද්ගලයා යහපත් අයුරින් ජීවත්වනවා නම්, “පිළිවෙතින් - පෙළගැසෙනවා” නම් එතනින් ගමත්, ඉන් ඉක්බිති රටත් මනා ලෙස ගොඩනඟන්නට හැකියාවක් ලැබෙනවා.ඔව්. ඇත්තටම. අපි වෙත සුවිශේෂී කාර්ය භාරයක් පැවරෙනවා. එය අප මනාව තේරුම් ගත යුතුයි. මේක ලෝකයට පේන්න “සම්බුද්ධත්ව ජයන්තිය” සැමරීමක් නෙමෙයි. රටට පේන්න කරන දෙයක් නෙමෙයි. සැබෑ ලෙසම, යථාර්ථවාදීව සිදුවිය යුත්තක්. භික්ෂූන් වහන්සේලා හැටියට අපට පැවරෙන කාර්යභාරය හරි හැටි වටහාගෙන, වැරදි මාර්ගයේ යන ජනතාව නිවැරදි මාර්ගයට ගෙන යෑම කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=f1104043</link>
    <topic>වසර 90ක් සපිරෙන වරකාපොළ ඇත්නාවල මහ විදුහල</topic>
    <author/>
    <content>නැණනුවණින් සහ ගුණදහමින් පිරිපුන් රටට, දැයට වැඩදායි මිණිමුතුවන් දරුපරපුරක් බිහි කිරීමට අනලස්ව කටයුතු කරන කෑ/වරකාපොල, ඇත්නාවල මහ විදුහල සිය අනූවන (90) වැනි උපන් දිනය මහත් අභිමානයෙන් සැමැරීමේ පින්කම් මාලාව ඇරඹියේ අග්ගමහා පණ්ඩිත කොටුගොඩ ධම්මාවාස අනුනායක හිමියෝ පැවැත් වූ ධර්ම දේශනාවකිනි.පුරා දශක නවයක් තිස්සේ ඇත්නාවල ගම්මානයේ පමණක් නොව අවට ගම්මානවල දූ දරුවන්ට ‘අ’ යනු ‘ආ’ යනු කියා දී ඔවුන් යහමඟට ගැනීමට වෙහෙස වුණු පාසල, අද සිය 90 වැනි උපන් දිනයට සූදානම් වනුයේ නොනිමි මෙහෙවර තව තවත් ඉදිරියට ගෙනයෑමේ අරමුණ සහිතවය.වර්ෂ 1921 මාර්තු මස 14 වැනි දින ශුභ මොහොතින් පළමුවරට විදුහල්පති වශයෙන් පත්ව ආ ඇම්. රත්නායක මහතා විසින් සිසුන් 36 දෙනෙකුට අකුරු කියවීමෙන් මෙම පාසලේ වාසනාවන්ත ආරම්භය සිදුවිය.මෙය සිදුවූයේ ඇත්නාවල ගම්වාසීන් වූ ජී. ඇම්. සිරිහලිස් ද සිල්වා, ජී. ඇම්. මොහොට්ටි අප්පු, ජී. එම්. විජේහාමි, ජී. එම්. පුංචිසිඤ්ඤෝ, ඒ. ඒ. සිඤ්ඤප්පු සහ ජී. එම්. සියදෝරිස් අප්පු යන අය විසින් පරිත්‍යාග කරන ලද රූඩ් 3 පර්චස් 15ක් තරම් වූ කුඩා ඉඩමෙහි තාවකාලිකව ඉදිකළ ගොඩනැඟිල්ලක ය.ප්‍රදේශවාසීන්ගේ ප්‍රීති උත්සව මැද්දේ ඇරඹි මේ පාසල එදා පටන් මේ වනතුරුම මුල්ගුරුවරු, ආචාර්ය මණ්ඩල සාමාජිකයින් ඇතුළු දෙමාපියන්ගේ නායකත්වය යටතේ දිනෙන් දින දියුණුව කරා ඉදිරියට පැමිණ තිබේ.ගත වූ කාලපරිච්ඡේදය ඇතුලත විදුහලේ ගොඩනැගිලි, පාසල් උපකරණ යනාදි භෞතික සම්පත්වල දියුණුවක් සිදු වූ අතර ම, විශ්‍රාමික විදුහල්පති සෝමරත්න දසනායක මහතාගේ පාලන යුගය පාසලේ ස්වර්ණමය යුගය ලෙස නම් කළ හැකිය.විෂය බාහිර ක්‍රියාකාරකම් රැසක් සිදුකරමින් පාසලේ ක්‍රීඩාව, කලාව, සංස්කෘතික, ආගමික අංශ කෙරෙහි දරු දැරියෝ යොමු කළ සෝමරත්න දසනායක විදුහල්පතිවරයාගේ පාලන සමයේ පාසලේ විනය ඉතා ඉහළ මට්ටමක පැවැතුණි.අඩු ආදායම්ලාභී පවුල්වල දරු දැරියෝ ඇති හැකි අය බවට පත් කිරීමට නම් තිබෙන එකම උපාය මාර්ගික වැඩපිළිවෙළ ගුණගරුකව ධනය උපයා ගන්නා මඟ කියාදීම ය. එම දහම අකුරටම සිත් හි තබා නැණ නුවණ ඉහළ නංවා ශිල්පීය ඥානයෙන් යුතු දරු පරපුරක් බිහි කිරීමට ඇත්නාවල මහ විදුහල ගත වූ කාලයේ ක්‍රියා කොට ඇත.සියලුම දරු දැරියන්ගේ දායකත්වයෙන් ගුරුදෙගුරුන්ගේ නිබඳ මඟ පෙන්වීම් මැද ඇත්නාවල මහ විදුහල එදා ඉතා අලංකාර, සුන්දර මල්වත්තක සිරි ගන්නා ලෙස සකස් කොට තිබුණි.අද දවස වන විට ද ඒ අනභිභවණීය තත්ත්වය රැක ගැනීමට වර්තමාන විදුහල්පති ශාස්ත්‍රපති මඩබාවිට පියතිස්ස හිමියන්ගේ උපදෙස් මත ගුරුදෙගුරු සියලු දෙනා කැපවී ක්‍රියා කරති.ඇත්නාවල විදුහල කෑගල්ල දිස්ත්‍රික්කයේ පමණක් නොව, මුළු රටේ ම අවධානය දිනූ පාසලක්ය. ඒ මීට වසර ගණනාවකට පෙර එහි තිබූ ස්වභාව සුන්දරත්වය හා විශිෂ්ඨ දක්ෂතා දැක් වූ දරු දැරියෝ විදුහලින් බිහි වූ නිසාය.සිරිලකට ලෝක අවධානය කැඳවා ගෙන ආ පමණක් නොව, කීර්තිය රැගෙන ආ ඔලිම්පික් පදක්කම්ලාභී’ සුසන්තිකා ජයසිංහ ක්‍රීඩිකාව බිහිවූයේ මේ විදුහලිනි. එදා මෙදාතුර මේ විදුහලින් සිප්සතර හදාරා රට ලොව දිනූ කීර්තිමත් ආදි ශිෂ්‍ය ශිෂ්‍යාවෝ රාශියකි.වර්තමානයේ මෙහි විදුහල්පති ධූරය හොබවන මඩබාවිට පියතිස්ස හිමියෝ අපි අනූ වැනි උපන් දිනය අභිමානවත්ව සැමැරීමට කටයුතු කළා. දෙමාපියන් ඇත්නාවල ගමේ සියලු සමිති සමාගම්, ආදි ශිෂ්‍යයෝ දායක කරගෙන පින්කමක් සංවිධානය කළා.පාසලේ සියලු ගොඩනැඟිලි, උපකරණ අලුත්වැඩියා කිරීමෙන් පමණක් මේ අවස්ථාව සමරන්න අපි සූදානම් නෑ. දරු දැරියන්ගේ අධ්‍යාත්මික සංවර්ධනයට මුල්තැන මේ සැමැරුමෙන් ලබා දෙනවා.මේ පාසලේ ඉගෙන ගන්නා දරු දැරියන්ගේ විභාග ප්‍රතිඵල ඉහළ මට්ටමකට ගේන්න ඕනෑ. අද ප්‍රදේශයේ සම්පත් තිබෙන, ජනප්‍රිය පාසල් කරා දරුවෝ ගමන් කරනවා. එය අපි වැනි සම්පත් අඩු පාසල්වල පැවැත්මට විශාල අභියෝගයක්. නමුත්! එය ජයගැනීමට අපි දැන් වැඩපිළිවෙළ යොදා තිබෙනවා.සිසුන් අධ්‍යාත්මික පැත්තෙන් ඉහළ තැනකට ගෙනඒමට අපි කටයුතු කරනවා. උන්වහන්සේ පැවැසූහ.ඇත්නාවල මහ විදුහලේ දිගු කාලයක් තිස්සේ සේවය කළ, අද දවස වන විට විශ්‍රාම ලැබ සිටින ජ්‍යෙෂ්ඨ නියෝජ්‍ය විදුහල්පති ජී. එම්. කරුණාසේකර මහතා සිය හඬ අවධි කරමින්, ‘මමත් මේ පාසලේ ආදි ශිෂ්‍යයෙක්.මේ පාසල ප්‍රදේශයේ ජනප්‍රිය පාසලක් ලෙස ඉදිරියට පවත්වාගෙන යෑමට ගුරු මණ්ඩලය, ආදි සිසුන්, දෙමාපියන්, සිසුන් බෙහෝ ම කැපවීමෙන් කටයුතු කරනවා.පාසලේ සංවර්ධන කටයුතු සඳහා ගම්වාසීන්ගෙන් ලැබෙන්නේ විශාල සහයෝගයක්. ගොඩනැඟිල්ලක් ප්‍රතිසංස්කරණය කිරීමට අරමුදල් සපයා ගැනීමට ඉකුත් දා විචිත්‍ර නැටුම්, ගැයුම් සහිතව ප්‍රසන්න සල්පිලක් පැවැත්තුවා.ඊට ආදි සිසුන්, දෙමාපියන්, දැන් ඉගෙන ගන්නා දරුවෝ පුදුමාකාර කැපවීමකින් උදව් කළා. ආචාර්ය මණ්ඩලය ලබාදෙන සහාය අගය කළ යුතුයි.කෑගල්ල දිස්ත්‍රික්කයේ කෘෂිකාර්මික වගාවන් සහිත ආදර්ශමත් ම ගොවිපල හිමි ව තිබූ මේ පාසලේ අධ්‍යාපන ක්‍ෂෙත්‍ර ප්‍රධානීන්ගේ සහභාගීත්වයෙන් විවිධ සම්මන්ත්‍රණ, සැසි, වැඩමුළු පවත්වා තිබේ. අධ්‍යාපනඥයින්, ගුරුභවතුන් විදුහල්පතිවරුන් පුහුණු කිරීමේ සැසිවලට අමතරව විදේශීය නියෝජිතයෝ පවා මෙහි පැමිණ පාසල් කටයුතු ඇගැයීමට ලක් කැරැ තිබේ.ඉතිහාසයේ මේ විදුහලට හිමිව තිබූ අද්විතීය පිළිගැනීම, යළිදු පාසලට ලබා ගනිමින් ඉදිරියට යෑම අද දවසේ මෙහි විදුහල්පතිතුමා, ආචාර්ය මණ්ඩලය සහ දරු දැරියෝ පමණක් නොව, මුළු ඇත්නාවල ගම්මානයේ ම ජනතාව මුහුණ දෙන විශාල අභියෝගය වේ. ඒ අභියෝගය කැපවීමෙන්, උනන්දුවෙන් ක්‍රියා කොට මේ පිරිස ජය ගන්නා බවට නම් සැකයක් නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=f1104044</link>
    <topic>උණුසුම් රාත්‍රියේ අසිරිමත් දසුන්</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>04</day>
    </date>
    <link>http://www.dinamina.lk/2011/04/04/_art.asp?fn=f1104045</link>
    <topic/>
    <author/>
    <content>වෙනදාට වඩා දැන් එළවළු මිල අඩුයි. එළවළු කිලෝවක් රුපියල් විස්සකින් තිහකින් අඩුවෙලා. හැබැයි සමහර එළවළුවල නම් මිල තාම ටිකක් වැඩියි. හැම තැනම එළවළු මිල අඩු නිසා පාරිභෝගිකයන්ගේ එන එක ටිකක් අඩුයි. හැම තැනම එළවළු අඩුවට තියනවානේ.ඉස්සරට වැඩිය දැන් එළවළු මිල ටිකක් අඩුයි. මම වෙළෙඳාම් කරන්නෙ පොල්. දැන් බිස්නස් අඩුයි. හේතුව ආණ්ඩුවෙන් පොල් ලොරි එවලා මිනිස්සුන්ට අඩු මිලට පොල් දෙනවානේ. ඒ හින්දා අපි ළඟට මිනිස්සු පොල් ගන්න එන්නෙ නෑ. එළවළු පොළකුත් ආණ්ඩුවෙන් දාලා තියෙනවා. ඒ හින්දා එළවළු ගන්න එන අයත් අඩුයි. අපිත් දැන් පොල් අඩු මිලට දෙන්නෙ.ඉස්කෝලෙ යන කාලෙ ඉඳලා කරන්නේ එළවළු බිස්නස්. දැනට මාස දෙකකට විතර ඉස්සර එළවළු මිල හොඳටම වැඩිව තිබුණේ. අපිට එළවළු ගෙනත් විකුණා ගන්න හැකියාවක් තිබුණෙම නෑ. අපිට එළවළු වැඩි මුදලට ගෙනල්ලා පාරිභෝගිකයන්ට අඩු මුදලට දෙන්නත් බෑනේ. ඒත් දැන් නම් එළවළු මිල අඩුයි. ඒ හින්දා එච්චර ප්‍රශ්නයක් නෑ. කලින් තිබුණ මිලට වඩා එකට එකක් එළවළු මිල අඩුවෙලා. බෝංචි වගේ දේවල් නම් ටිකක් මිල වැඩියි. ටිකක් සවුත්තු වෙච්ච එළවළුවල නම් මිල හොඳටම අඩුයි. එහෙම එළවළු ගෙනත් අපිට විකුණන්න බෑ. හේතුව එළවළුවකින් ග්‍රෑම් 250 ක් ගන්න කෙනාට හොඳම ටික දෙන්න ඕනෙ. එතකොට ටිකක් ගණන් වැඩියි.ඉස්සරහට තවත් එළවළු මිල ගණන් අඩුවෙයි. අපි මුලදි පේමන්ට් එකේනේ එළවළු විකුණුවේ. ඒත් පේමන්ට් එක කැඩුවට පස්සෙ පාරිභෝගිකයෝ අපෙන් බඩු ගන්න එන එක ටිකක් අඩුවෙලා.හැම එළවළුවක්ම ගණන් වැඩියි. අපි හම්බ කරන මුදලෙ හැටියට එළවළු ගන්න බෑ. අතරමැදියෝ තමා ලාබ ලබන්නේ. එළවළු තොග මිල අඩු වුණත් සිල්ලර මිල අඩු නැහැ.දැන් නම් එළවළු මිල අඩුයි. ඉස්සර එළවළු කන්න බැරි තරමට එළවළු මිල වැඩිව තිබුණා. දැන් ඉතින් ටිකක් ඔළුව උස්සන්න පුළුවන්. බැරි අයට කරන්න දෙයක් නෑ.එළවළු ලාබෙට තියෙන්නෙ තොග බිස්නස් කරන තැන්වල. ඒත් ගමේ කඩේට එළවළු ගන්න ගියාම එකට එකක් ගණන් වැඩියි. තොග කඩවලින් එළවළු අඩු මිලට ගෙනල්ලා අපිට දෙන්නේ ගිනි ගණන්වලට. සාධාරණ ගානකට විකුණනවා නම් කමක් නෑ. තොග තැන්වල එළවළු පන්සීය රුපියල් විස්සට තිහට ගන්න පුළුවන්. ඒත් ගමේ කඩේ එළවළු පන්සීය රුපියල් අසූවයි එකසිය විස්සයි.එළවළු මිල නම් වැඩියි. සුළු ලාභයක් තියාගෙන තමා අපි එළවළු විකුණන්නේ. සමහර වෙලාවට ලාභයක් ඇත්තෙම නෑ. එහෙම කියලා පුරුදු රස්සාව අතහරින්න බෑ. ජීවත්වෙන්නේ මේ රස්සාවෙන්නෙ.ශ්‍රී ලංකාව වූ කලී කෘෂිකාර්මික රටකි. ආසියාවේම අවධානය දිනාගත්, හරිත වර්ණයෙන් හාත්පස ප්‍රභාවත් වූ දිවයිනකි. එපමණක් නොව ලොව අන් රටවල් හා සැසඳීමේදී භෝග වගාවට අවශ්‍ය තෙතමනය, දේශගුණික තත්ත්ව, ජලය ආදී වූ සාධකවලින් සුසැදි පිං බිමකි. මේ ලක් පොළොවේ කොතැනක හෝ සාගින්නෙන් පෙළෙන අයෙකු නොමැත. ඒ, කුමක් හෝ වේවා, එදා වේල සරිකර ගන්නට තරම් සොබාදහම් මාතාව කාරුණික වී ඇති හෙයිනි.එක් අතකින් අහස් කුස සිපගන්නා ඵලබර “බත් ගස්” ය, නොහොත් “කොස් ගස්ය”, වැව් ජලයෙන් හෝ වැසි දියෙන් හෝ ඇළ මාර්ගයකින් පෝෂණය වන රන්වන් කරලින් බර “ගොයම් ගස්ය”. තවත් එක් පෙදෙසක මල් පීදුන ගෝවා, කැරට් ආදී වූ වර්ගයන්ය. මල් පෝච්චියක, බඳුනක කඩා හැලෙන ගොටුකොළ, මුගුණුවැන්න ආදී පළා වර්ගයන්ය. මේ අපට ඇති සම්පතයි. අපේ උරුමයයි.කෘෂිකාර්මික ජීවන රටාවකට නෑකම් කියා ලක් දෙරණේ බොහෝ දෙනෙක් තමන්ගේ ප්‍රධාන ආදායම් මාර්ගය උපයන්නේ, මහපොළොවේ ඵල දරණ එළවළු වලිනි. පස කොටා, බීජ සිටුවා, නියමාකාර ලෙසින් වතුර, පොහොර යොදා සිටුවන පුංචි පැලය. දිනෙන් දින දල්ල එක දෙක වී ඵලබර වෙද්දි ගොවියාගේ සිතට දැනෙන්නේ අප්‍රමාන සතුටකි.වැල්වල එතී පහළට එල්ලෙන පතෝල, වැටකොළු, කරවිල ආදිය සේම, පොළොවේ ඵල හට ගන්නා අනෙකුත් එළවළු වර්ගයෝද උදයේම කඩා කූඩයට දමා නිවසට ගෙන යන්නේ සියල්ලෝ එක්ක ඒවා වෙළෙඳපොළට සුදුසු පරිදි සකස් කරන්නටය. අනතුරුව උදයෙන්ම තමාගේ වස්තුවද රැගෙන වෙළෙඳපොළට ඔහු යන්නේ දහසක් බලාපොරොත්තු පොදි බැඳගෙනය. ඒ දහසින් බැඳි පියලි ගන්නට නොව එදා වේල පිරිමහ ගන්නට තරම් මුදලක් උපයන්නටය.නමුත්, වෙළෙඳපොළේ වෙළෙඳුන් ගොවීන්ගේ ශ්‍රමය අඩු තක්සේරු කර ඉතා අඩු මුදලට එළවළු මිලදී ගනී. නමුත්, ඉතා අඩු මුදලට ඔවුන් මිලදී ගත් නැවුම් එළවළු වෙළෙඳුන් පාරිභෝගිකයාට අලෙවි කරන්නේ ඉතා ඉහළ මිලකටය. ඒ ඔවුන්ට සුවිශාල ලාභයක් අත්කර දෙමිනි. පැල සිටුවා, සාත්තු සප්පායම් කර කාලයක් වෙහෙසී හරි හම්බකරගත් නැවුම් එළවළුවලට ඔවුන්ට ලැබෙන්නේ ඉතා සොච්ච්ම් මුදලකි.පසුගිය කාලයේ දී එළවළු මිල ඉතා ඉහළ ගියේය. හරියටම කිවහොත් පාරිභෝගිකයාට උසුලා ගන්නටවත් බැරි තරමටම එළවළු මිල අහස උසට නැග්ගේය. කන්නට හාල් තිබුණත්, බත රසකර ගන්නට එළවළු එකක් දෙකක් වෙළෙඳපොළෙන් ගෙන එන්නට ගෘහනියට වැයවූයේ තැඹිලි පාට කොළ කිහිපයකි. නැතහොත් සීයේ නෝට්ටුය.අපේ වෙළෙඳපොළ හරි අපූරුය. කුමක් හෝ සමරන්නට උත්සවයක් ළඟ එනවිට එකවරම එළවළු මිල ඉහළ යයි. නැතහොත් සාමාන්‍ය ගණයේ වෙළෙඳපොළක් දැකිය හැකිය.නමුත්, පසුගිය වකවානුව තුළ ශ්‍රී ලංකා ආර්ථිකයට ප්‍රබල බලපෑමක් එල්ල කිරීමට සොබාදම් මවගේ අකාරුණික පුත්‍රයෙකුට අවැසි විය. ඒ වර්ෂාවටයි. පොද පොද වැටුණු වැහි බිඳු එකිනෙක මොර සූරා වැස්සක් තරමට වර්ධනය වී එළවළු වැවූ බිම් කඩවල් මහා ගංගාවක් සේ දර්ශනය කළේය. එළවළු වසාගෙන ජල රකුසා ඇදී ගියේ ගොවීන්ගේ ශ්‍රමයට අනේ ! අපොයි කියන්නට ඉඩ සලසමිනි.එදා ඒ මහා ගංවතුරින් කුඹුරු පාළු විය. ගොවි බිම් විනාශ විය. වගා විනාශ විය. ඉතුරු වූයේ වගා බිම් ස්වල්පයකි. ඒ නිසාවෙන් පසුගිය කාලයේ වෙළෙඳපොළේ එළවළු මිල නොසිතූ පරිදි ඉහළ ගියේය.මේ තත්ත්වය කිහිප කාලයක් පැවතිණි. යළිදු ගංවතුරෙන් අනතුරුව, වගා බිම් හරිත වර්ණයෙන් බබළවන්නට ගොවීහු එක්වූහ. පාළු වී ගිය බිම් කඩෙහි සාරවත් ඵලදාවක් ඉපයිය හැකි එළවළු වවන්නට පටන් ගත්තේය.ඒ නිසාවෙන් දැන් වෙළෙඳපොළේ එළවළු හිඟයක් නැත. ආර්ථික විද්‍යා න්‍යායට අනුව ඉල්ලුම වැඩි වනවිට සැපයුම අඩු වේ. එවිට ඉහළ මිලක් නියම වේ. සැපයුම වැඩි වනවිට ඉල්ලුම අඩුවේ. එවිට හිතුවාටත් වඩා මිල ගණන් පහළ බසී. අවසානයේ දී වෙළෙඳපොළ මිලත් තීරණය කරන්නට සිදුවන්නේ ගොවීන්ට සිදුවිය හැකි අසාධාරණයෙන් මිදෙන්නට අවැසි බැවිනි.නූතනයේ සිදුවී ඇත්තේ එහි දෙවන න්‍යායයි. එළවළු වැවීමට සුදුසු දේශගුණික තත්ත්වයක් යළි නිර්මාණය වී ඇති නිසාවෙන් සතර දෙසින්ම වෙළෙඳපොළට එළවළු ගලා ඒ. ගොවීන් මිටි බැඳ ගනිමින් උදෑසනම වෙළෙඳපොළට එන්නේ තම එළවළු ඉක්මනින් කාට හෝ අලෙවි කර ගන්නටය.එළවළු ගොවීන් අතර තමන්ගේ එළවළු අලෙවි කර ගන්නට පවතින්නේද සුළුපටු තරගයක් නොවේ. ඒ නිසාවෙන් අඩු මිලට එළවළු අලෙවි කරන ගොවියාට වෙළෙඳපොළේ හිමිවන්නේ යම් ස්ථානයකි. නමුත්, ඔවුන්ගේ ශ්‍රමයට සරිලන මුදලක් නම් ලැබෙන්නේ නැත.වර්තමානය වනවිට පාරිභෝගිකයාට තම අවශ්‍යතාවයට සරිලන පරිදි එළවළු ලබා ගන්නට ඕනෑතරම් ඉඩකඩ තිබේ. එහෙත්, එළවළු අලෙවි කරගන්නට නොහැකිව නූතන ගොවියා සිටින්නේ හැඬූ කඳුලිනි. තමාගේ ශ්‍රමයෙන් ඉපදුණු එළවළු තැන් තැන්වල ගොඩ ගසා නිසි මිලකට අලෙවි කර ගන්නට ඔහුට නොහැකි වූ නිසාවෙනි. කාලය වෙනස් වෙනවා යනු එයයි. අප යථාර්ථය අත්විඳිය යුතුය.අවුරුදු සමයත් ළං ළං වන නිසාවෙන් පාරිභෝගිකයාට පහසු මිලකට එළවළු ලබා ගන්නට හැකිවීම ඔවුන්ගේ පාර්ශ්වයෙන් සාධාරණය. නමුත්, ගොවියාගේ පාර්ශ්වයෙන් නම් එහි අසාධාරණත්වයක්ද දක්නට ලැබේ. ඒ වර්ෂා කාලයේදී ස්වභාවික ව්‍යසනයන් නිසා පාළුවන තම ගොවිතැන, එළවළු වගාව නැවත අරඹන්නේ දහසක් බලාපොරොත්තු පොදි බැඳගෙනය. නමුත්, අවසානයේ ඔහුට සිදුවන්නේ කුණු කොල්ලයට එළවළු කාට හෝ දෙන්නටය.වෙළෙඳපොළ මිල උච්චාවචනය වීම් නිරතුරුවම සිදුවේ. ඒ අනුව බලන කල එක් කලකදී එළවළු මිල ඉහළ යෑමත්, තවත් කලක එළවළු මිල පහළ යෑමත් ආර්ථික න්‍යායට අනුව සාධාරණය, එහි වැඩි වාසිය වරෙක ගොවියාට හෝ වෙළෙන්දාටත්, අනෙක්වර පාරිභෝගිකයාටත් හිමිවන්නේ එය කාසියක දෙපැත්ත මෙන් වන නිසාවෙනි. .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n1104051</link>
    <topic>සෞඛ්‍යයට අහිතකරආහාර ඇසුරුම් තහනම්</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>මිනිස් සෞඛ්‍යයට හානිදායක වන ආකාරයේ ආහාර ඇසුරුම් තහනම් කිරීමට සෞඛ්‍ය අමාත්‍යාංශය පියවර ගනියි. ඒ අනුව මිනිස් පරිභෝජනයට සුදුසු ආහාර ද්‍රව්‍ය හා අයිතම ඇසිරීමේ නව නියෝග ජූලි මස 1 වැනිදා සිට ක්‍රියාත්මක කෙරේ.වෙළෙඳපොළේ අලෙවි කෙරෙන ආහාර ද්‍රව්‍ය ඇසුරුම් කිරීමේදී මහජනතාවගේ ආරක්ෂාවට හානි වන පරිදි ආහාර ඇසිරීම හා බහාලීම සිදු කරන බවට තහවුරු වී ඇති නිසා මේ නියෝග ක්‍රියාත්මක කිරීමට පියවර ගත් බව සෞඛ්‍ය ඇමැති මෛත්‍රිපාල සිරිසේන මහතා පවසයි.මහජනතාවගේ පරිභෝජනයට ඇති ආහාර විස වීම් වළක්වා ගැනීමේ අරමුණෙන් ආහාර උපදේශක කමිටුවේ උපදෙස් මත මේ තීරණය ගත් බව ද ඇමැතිවරයා කීය. ඒ අනුව මිනිස් සෞඛ්‍යයට අහිතකර වන ආකාරයෙන් ආහාරවල ගුණාත්මකභාවය , ස්වාභාවය හා තත්ත්වය වෙනස් කරවන ආකාරයෙන් නිෂ්පාදනය , ආනයනය , ප්‍රවාහනය , බෙදා හැරීම , අලෙවිය තහනම් කරන බව ද ඇමැතිවරයා පැවසුවේය.ආහාර ද්‍රව්‍ය ඇසුරුම් කිරීම හැර වෙනත් කටයුතු සඳහා භාවිතා කරන ලද ගෝනියක් හෝ බහාලුමක් සීනි හෝ පිටි ඇසිරීම සඳහා භාවිතා නොකළ යුතුය. එසේම වෙනත් කාර්යන් සඳහා කලින් භාවිතා කළ ටැංකි හා සයිලෝස් හැර බෝතල් හා ලෝහ බහාලුම්වල ආහාරයට ගන්නා තෙල් හා මේද ඇසුරුම් කිරීම, අලෙවිය තහනම් බව ද එම නියෝගවල සඳහන් වේ.පාන් , බනිස් වැනි ඍජුවම ආහාරයට ගන්නා ආහාර ද්‍රව්‍ය සමඟ ස්පර්ශ වන සේ අඩු තරමේ ලේබලයක්වත් නොතිබිය යුතු යැයි ද එම නියෝගවල සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n1104052</link>
    <topic>රන්බිම ඔප්පු ප්‍රදානය අදජනපති ප්‍රධානත්වයෙන්</topic>
    <author>ධනුෂ්ක ගොඩකුඹුර</author>
    <content>ඉඩම් නොමැති පවුල් 2500කට රන්බිම ඔප්පු ප්‍රදානය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී අද (5) පැවැත්වේ.ඉඩම් ප්‍රතිසංස්කරණ කොමිෂන් සභාව මෙහෙයවනු ලබන රන්බිම ඔප්පු ප්‍රදානයේ 9 වන අදියර වශයෙන් මෙම වැඩසටහන ක්‍රියාත්මක කෙරේ.ඉඩම් හිමිකම් නොමැති පවුල්වලට ඉඩම් ලබාදීමට ජනාධිපතිවරයා මහින්ද චින්තනය මගින් දුන් ප්‍රතිඥාවක් අනුව මේ ඔප්පු ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n1104053</link>
    <topic>අපේ හමුදා අත්දැකීම්වලටලොව පුරා ලොකු ඉල්ලුමක්</topic>
    <author>අසේල කුරුළුවංශ හා ඉන්දික පොල්කොටුව</author>
    <content>ත්‍රස්තවාදය සහමුලින් පරාජය කිරීම තුළින් ජාත්‍යන්තර අවධානයට ලක්වූ ශ්‍රී ලංකා හමුදාවන්ගේ අත්දැකීම් හුවමාරු කරගැනීමට රටවල් 55ක් මේ වන විට ඉල්ලුම්කර තිබෙන බව අගමැති දි. මු. ජයරත්න මහතා පවසයි.මෙරට පැවැත්වෙන හමුදා සමුළුවට සම්බන්ධවීම සඳහා විදේශ රටවල් අතර තරගකාරී ඉල්ලුමක් පවතින නමුත් සැමට අවස්ථාවක් ලබාදීමට නොහැකි තත්ත්වයක් ඇතිව තිබෙන බවත් ඒ මහතා කීය.ජනමාධ්‍ය හා ප්‍රවෘත්ති ඇමති කෙහෙළිය රඹුක්වැල්ල මහතාට අස්ගිරි මහ විහාරය මගින් දේශමාමක ජනප්‍රසාදන ලංකා පුත්‍ර ගෞරව නාමය පිරිනැමීම නිමිත්තෙන් පෙරේදා (03) පැවති උත්සවයේදී අගමැතිවරයා මේ බව පැවසුවේය.මේ සමුළුවට එක් රටකින් නියෝජිතයන් දෙදෙනෙකුට පමණක් සහභාගිවීමට අවසථාව ලබාදී ඇති නමුත් සාමාජිකයන් පස් දෙනෙකු හෝ ඊට ආසන්න සංඛ්‍යාවක් සහභාගි කරවීමට අවකාශ සලසන ලෙස රටවල් රැසකින් යෝජනා ඉදිරිපත් කැර තිබෙන බවත් හෙතෙම කීය.ම් වන විට ලොව රටවල් 18ක යුද්ධ හා ගැටුම් පවතින බවත් මේ පසුබිම තුළ ශ්‍රී ලංකාව ත්‍රස්තවාදී ප්‍රශ්නය ජයගත් ආකාරය දැනගැනීමට ජාත්‍යන්තර රටවල් ගණනාවක් උනන්දු බවත් අගමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n1104054</link>
    <topic>සුපිරි රිය කොත්මලේදී පාරෙන් ඉවතටඉන්දියානුවෝ 6ක් රෝහලේ</topic>
    <author>ඉන්දික පොල්කොටුව</author>
    <content>කටුනායක සිට නුවරඑළිය දක්වා යමින් සිටි ඉන්දියන් ජාතිකයන් පිරිසක් රැගත් අති සුඛෝපභෝගී වෑන් රථයක් කොත්මලේ තවලම්තැන්න ප්‍රදේශයේදී මාර්ගයෙන් ඉවතට පැන පෙරළීමෙන් ඉන්දීය ජාතිකයෝ හය දෙනෙක් තුවාල ලැබූහ.තුවාල ලැබූවන් අතර කාන්තාවෝ දෙදෙනක් ද වෙති. ඉන්දියාවේ බැංගලෝර්වල සිට පැමිණි පිරිසක් නුවරඑළිය දක්වා යමින් සිටියදී අනතුරට ලක්ව ඇත. නුවරඑළිය ජ්‍යෙෂ්ඨ පොලිස් අධිකාරි ගාමිණී මතුරට මහතාගේ මෙහෙයවීමෙන්පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n1104055</link>
    <topic>කප්පම්කරුවන් 60ක් අල්ලාරු. කෝටි 15ක් බේරා ගනී</topic>
    <author>විජයානි එදිරිසිංහ</author>
    <content>කප්පම් ඉල්ලූ අපරාධකරුවන් 60 ක් අත්අඩංගුවට ගත් කොළඹ අපරාධ කොට්ඨාසය ඔවුන් අතට පත්වීමට ගිය රුපියල් කෝටි 15 කට ආසන්න ප්‍රමාණයක්ද බේරාගෙන තිබේ.2010 ජනවාරි සිට 2011 ජනවාරි දක්වා වූ වසරක කාලයක් තුළදී පමණක් එම අපරාධකරුවන් කොටුකර ගැනීමට හැකි වී ඇත.කොළඹ හා ඒ අවට පදිංචි ප්‍රසිද්ධ ව්‍යාපාරිකයන් ඇතුළු 15 දෙනකුට මරණීය තර්ජන එල්ල කරමින් එම කප්පම් ඉල්ලීම් සිදුකර තිබිණි. පැහැර ගැනීම් කිහිපයක්ද ඒ අතර වෙයි. අත් අඩංගුවට පත් වී ඇති අපරාධකරුවෝ අතර පාතාලයේ සාමාජිකයෝ , හමුදාවේ සිට පළා ගිය පිරිසක් හමුදාවේ සේවය කරමින් සිටියදී කප්පම් අපරාධ සිදුකළ අයත් කප්පම් ඉල්ලූ අය අතර වෙති.එතෙර සිට කප්පම් ඉල්ලා සිටීමේ අපරාධයක්ද සිදු වී තිබේ.කෝටි 7, කෝටි 3, ලක්ෂ 75, ලක්ෂ 50 ආදී වශශයෙන් කෝටි 15 කට ආසන්න මුදල් කප්පම්කරුවන්ගේ ඉල්ලීම්වලට ලක්වී තිබිණි.කප්පම් සිද්ධිවලට ඉලක්ක කරගත් කිසිඳු පුද්ගලයකුගේ ජීවිතයට හානියක් සිදුවීමට ඉඩ නොදී කප්පම්කරුවන් අත්අඩංගුවට ගැනීමටත් පුද්ගලයන් බේරා ගැනීමටත් හැකිවීම විශේෂ කරුණකි.කොළඹ අපරාධ කොට්ඨාසය බාර නියෝජ්‍ය පොලිස්පති හා කොළඹ නියෝජ්‍ය පොලිස්පති අනුර සේනානායක, පොලිස් අධිකාරි ඩී. ආර්. එල්. රණවීර, කොළඹ අපරාධ කොට්ඨාසයේ ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහත්වරුන්ගේ උපදෙස් සහ අධීක්ෂණය යටතේ කොළඹ අපරාධ කොට්ඨාසය කළ මෙහෙයුම්වලින් එම වැටලීම් සිදුකර ගැනීමට හැකි විය.යම් අපරාධ කල්ලියක් තර්ජන එල්ල කරමින් කප්පම් ඉල්ලා සිටින්නේ නම් ඔවුන්ට කප්පම් නොදී ඒ පිළිබඳව කොළඹ අපරාධ කොට්ඨාසයට දැනුම් දෙන ලෙස නියෝජ්‍ය පොලිස්පති අනුර සේනානායක මහතා මහජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n1104056</link>
    <topic>උසස් පෙළ සිසුවාවිදුහල්පතිට පහර දෙයි</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>උසස් පෙළ සිසුවෙකුගේ ප්‍රහාරයකට ලක්වූ බව කියන වැලිගෙපොළ ප්‍රදේශයේ විදුහල්පතිවරයෙක් බලන්ගොඩ මූලික රෝහලේ ප්‍රතිකාර ලබයි.පෙරේදා 3 (ඉරිදා) දිනයේදී පාසල ආසන්නයේදී මේ පහරදීම සිදුවී ඇතැයි පැවසේ. විදුහල්පතිවරයා විසින් සිසුවාට අවවාද කිරීම නිසා කෝපවී ඔහු මේ පහරදීම සිදුකර තිබේ.නිවාඩු දිනයක නිකරුණේ මංමාවත්වල නොරැදෙන ලෙස කළ අවවාදය නොරිස්සු සිසුවා විදුහල්පතිවරයාට පහර දී තිබේ. එම අවස්ථාවේ එතනට පැමිණි පිරිස විදුහල්පතිවරයා රෝහල් ගතකර ඇත.මේ සම්බන්ධයෙන් කළ විමසුමකදී වැලිගෙපොළ පොලිසියේ නිලධාරියකු කීවේ එවැනි සිදුවීමක් ගැන කිසිදු පැමිණිල්ලක් ලැබී නැති බවයි. එහෙත් පොලිසිය විදුහල්පතිවරයාගෙන් ප්‍රකාශයක්ද ලබාගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n1104057</link>
    <topic>වත්තට ‘චූ’ කළැයිවක් පිහියකින් කොටලා</topic>
    <author>කඹුරුපිටිය සමූහ</author>
    <content>මුත්‍ර කිරීමට පොල් ඉඩමක් අසලට ගිය පාසල් සිසුවකුගේ දකුණු කකුලට ඉඩම් හිමියා විසින් වක් පිහියකින් පහරදී තුවාල සිදුකර තිබේ.රන්සෑගොඩ ප්‍රසංග රෝෂාන් නමැති 13 හැවිරිදි සිසුවා මේ පහරදීමට ලක්ව කඹුරුපිටිය ආඳපාන රෝහලේ ප්‍රතිකාර ලබයි. සැකකාර ඉඩම් හිමියා කඹුරුපිටිය පොලිසිය මගින් අත්අඩංගුවට ගනු ලැබ සිටී. කඹුරුපිටිය පොලිස් ස්ථානාධිපති ඩී. ඇම්. අබේසේකර මහතා මේ සම්බන්ධයෙන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n1104058</link>
    <topic>කොළඹ සිසිල් බීමසල් අවුරුදු සමයේ පරීක්‍ෂාවට</topic>
    <author>ජීවනී පතිරණ</author>
    <content>අලුත් අවුරුද්දට ප්‍රථම කොළඹ නගරයේ සියලුම සිසිල් බීම වෙළඳසල් වහාම පරීක්ෂාවට ලක් කිරීමට ආහාර පරීක්ෂකවරුන්ට නියෝග කර ඇතැයි කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා පවසයි.කොළඹ නගරයේ විකිණීමට ඇති ඇතැම් සිසිල් බීම බෝතල්වල මණ්ඩි ඇති බවට කොළඹ මහා නගර සභා ජන සෞඛ්‍ය දෙපාර්තමේන්තුවට ලද පැමිණිලි මත මේ පියවර ගත් බව ඒ මහතා පවසයි. දැනටමත් එම සිසිල් බීම බෝතල් රස පරීක්ෂක දෙපාර්තමේන්තුවට යොමුකර කඩිනමින් වාර්තා ලබා ගැනීමට පියවර ගෙන ඇතැයි හෙතෙම සඳහන් කරයි.බොහෝවිට අලුතින් සිසිල් බීම පිරවීමේදී බෝතල් පිරිසිදු නොකිරීම මීට හේතුවක් විය හැකි යැයි පෙන්වාදෙන ඒ මහතා, සිසිල් බීම බෝතල් අව් රශ්මියට නිරාවරණය වන සේ ප්‍රදර්ශනය නොකිරීමට වෙළඳසල් හිමියන් වග බලා ගත යුතු බවද පෙන්වා දෙයි.සමහර අවස්ථාවල අව් රශ්මියට නිරාවරණය වූ සිසිල් බීමවල ස්නායු පද්ධතියට හානිකර රසායන ද්‍රව්‍ය නිපදවිය හැකි යැයි පැවසූ ඒ මහතා, වෙළෙඳසැල් හිමියන් අනිවාර්යයෙන් සිසිල් බීම ශීතකරණවල තැබීමට හෝ අඩුම තරමින් අව් රශ්මිය නොමැති ස්ථානවල ගබඩා කර තැබීමට වග බලා ගත යුතු බවද අවධාරණය කරයි.එවැනි සිසිල් බීම බෝතල් පාරිභෝගිකයින් වෙත ලැබුනහොත් වහාම 0112676161 දුරකථන අංකයට අමතා කොළඹ මහා නගර සභාවේ ජන සෞඛ්‍ය දෙපාර්තමේන්තුවට පැමිණිලි කරන ලෙස වෛද්‍ය කාරියවසම් මහතා ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n1104059</link>
    <topic>වැඩකරන ස්ථානවලප්‍රසිද්ධ තැන්වල දුම්බීමසම්පූර්ණයෙන් තහනම්</topic>
    <author>සන්ධ්‍යා කරුණාරත්න</author>
    <content>ප්‍රසිද්ධ ස්ථානවල සහ වැඩ කරන ස්ථානවල දුම්බීම සම්පූර්ණයෙන්ම තහනම් කරන නීතිරීති සම්පාදනය කිරීමට රජය සැලසුම් කරයි.ඒ අනුව දුම්වැටි නිෂ්පාදන ඇසුරුම්වල රූපමය අනතුරු ඇඟවීම් ප්‍රකාශයට පත්කිරීමට අදාළ නීති සැකසීමටද කටයුතු කර තිබේ.මේ නව නීතිරීති අනුමත කිරීමෙන් පසුව බලධාරින් ඒවා වහාම බලාත්මක කරනු ඇතැයි දුම්කොළ හා මධ්‍යසාර ජාතික අධිකාරියේ සභාපති මහාචාර්ය කාලෝ ෆොන්සේකා මහතා පවසයි.මහජනතාව ගැවසෙන ස්ථානවල දුම්පානය කිරීමෙන්, දුම්පානය නොකරන ඒ අසල සිටින පුද්ගලයන් විවිධ රෝගවලට ගොදුරුවන බවද විද්‍යාත්මක පර්යේෂණවලින් සොයාගෙන ඇත.ඒ අනුව දුම්පානය නොකරන පුද්ගලයන් පවා පිළිකා, හෘද රෝග, හදිසි ළමා මරණ, අඩු බර උපත් යනාදියට ගොදුරු වන බවට වෛද්‍ය විද්‍යානුකූලව හෙළිකර ගෙන තිබේ.මෙලෙස දුම්පානය නොකරන පුද්ගලයන් මේ රෝගවලට ගොදුරුවීම වළක්වා ගැනීම සඳහා කළ යුත්තේ ප්‍රසිද්ධ ස්ථානවල හා වැඩකරන ස්ථානවල දුම්පානය වැළැක්වීම බවද මහාචාර්යවරයා පවසයි.දුම්කොළ ඇසුරුම්වල රූපමය අනතුරු ඇඟවීම් සටහන් කිරීමෙන් දුම්පානය කරන්නන්ට මේ රෝග පිළිබඳව පැහැදිලි අවබෝධයක් ලබාදිය හැකිය.දුම්කොළ පාලනය පිළිබඳව සම්මුතියට (FCTC) ආසියා රටවල් අතරින් ප්‍රථමවරට අස්සන් කර තිබෙන්නේ ශ්‍රී ලංකාවය. එම සම්මුතිය අස්සන් කිරීමෙන් පසුව මෙසේ රූපමය අනතුරු ඇඟවීම් සිදුකළ යුතු බවට එහි සඳහන්ය. ඉන්දියාව, තායිලන්තය ඇතුළු රටවල් 40 ක් පමණ මේ රූපමය අනතුරු ඇඟවීම් සටහන් කිරීමට එකඟ වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n11040510</link>
    <topic>සුනඛ සංගමයේ බැංකු ගිනුමකින්ලක්‍ෂ 18ක් හොරෙන් අරන්</topic>
    <author>බණ්ඩාරගම සමූහ - විමල් එස් . ජයසිංහ</author>
    <content>කොළඹ 7 රාජකීය මාවතේ ලංකා සුනඛ සංගමයට අයත් බැංකු ගිනුමකින් රුපියල් දහ අට ලක්‍ක්‍ෂ විසිහත් පන්සියයක මුදලක් ව්‍යාජ අත්සන් යෙදු චෙක්පත් දී වරින් වර ලබා ගත් 62 හැවිරිදි කාන්තාවක් නුගේගොඩ රාජ්‍ය බැංකුවකදී ඊයේ (04) දහවල් අත්අඩංගුවට ගත් බව මිරිහාන පොලිස් හදිසි ඇමතුම් අංශය කියයි.සැකකාරිය දහසය වතාවේදීම ඉදිරිපත් කළ චෙක්පත්වල එම සංගමයේ සභාපතිගේ අත්සන නිසි අයුරින් ඇති බව පවසන පොලිසිය භාණ්ඩාගාරිකගේ අත්සන පමනක් ව්‍යාජව යොදා ඇතැයි පොලිසිය කියයි.සැකකාරියට මෙම චෙක් පොත කෙසේ ලැබුනාද යන්න ගැන පරීක්‍ෂණ පවත්වන ව පොලිසිය කියයි.අත්අඩංගුවට ගත් සැකකාරිය දෙහිවල පදිංචි කාරියක් බව පවසනු පොලිසිය ඊයේ (04) නුගේගොඩ අධිකරණයට ඉදිරිපත් කිරීමට නියමිතව තිබිණි.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ උපදෙස් මත මිරිහාන පොලිස් හදිසි ඇමතුම් අංශයේ ස්ථානාධිපති පොලිස් පරීක්‍ෂක භාතිය ජයසිංහ මහතා ඇතැළු නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>05</day>
    </date>
    <link>http://www.dinamina.lk/2011/04/05/_art.asp?fn=n11040511</link>
    <topic>රාජකාරි ගිනි අවියෙන් වෙඩි තබාගෙනගුවන් භටයෙක් මරුට</topic>
    <author>විජයානි එදිරිසිංහ සහ කොච්චිකඩේ විශේෂ – ඩී. මිහිඳුකුල</author>
    <content>තම රාජකාරි ගිණිඅවියෙන් වෙඩි තබා ගැනීම නිසා බරපතළ තුවාල ලැබූ ගුවන් භටයකු මීගමුව රෝහලට ඇතුළත් කළ පසුව කොළඹ ජාතික රෝහලට ඇතුළත් කිරීමෙන් පසු මිය ගොස් ඇත.මෙලෙස මියගොස් ඇත්තේ කටුනායක ගුවන් හමුදා කඳවුරේ සේවය කළ එදිරිමාන්න නැමැති ගුවන් භටයෙකි.මියගිය ගුවන් භටයා කටුනායක ගුවන් හමුදා කඳවුරේ සේවයේ යෙදී සිටියදී 4 දා රාත්‍රියේ වෙඩි වැදී මීගමුව රෝහලට ඇතුළත් කර ඇත.අත්වැරදීමකින් වෙඩි වැදීම නිසා තුවාල සිදුවූ බව පවසමින් ගුවන් භටයාගේ භාරකරු වශයෙන් ඉදිරිපත් වූ කටුනායක ගුවන් හමුදා කඳවුරේ කෝප්‍රල් ඒකනායක නැමැති මහතෙකු එම ගුවන් භටයා මීගමුව රෝහලට ඇතුළත් කර ඇත.ගුවන් භටයාගේ උදර ප්‍රදේශයට වෙඩි වැදී බරපතල තුවාල ලබා තිබුණි.ගුවන් භටයා වෙඩි තබාගත් බවට රෝහල් පොලිසියට ප්‍රකාශ කර ඇතැයි රෝහල් ආරංචිමාර්ග කියයි..</content>
  </post></root>