<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n14071513</link>
    <topic>වාද භේද අමතක කොට ලබාගත් ජයග්‍රහණය රැක ගනිමු</topic>
    <author/>
    <content>දේශීය වශයෙන් මෙන්ම විදේශීය වශයෙන් එල්ලවන ක්‍රියාකාරකම් හමුවේ පටු වාදභේද අමතක කොට අසීරුවෙන් ලබාගත් ජයග්‍රහණ ආරක්ෂා කැර ගැනීමට අධිෂ්ඨානශීලීව කටයුතු කළයුතු බව විදේශ කටයුතු ඇමැති මහාචාර්ය ජී. එල්. පීරිස් මහතා පවසයි.“රට රකින නිල් පවුර - සුරකිමු මව්බිම” රැස්වීම් මාලාවේ උඩුනුවර හා මහනුවර ප්‍රදේශයන්හි පැවැති රැස්වීම් සඳහා එක්වෙමින් ඒ මහතා මේ බව සඳහන් කෙළේය.තවදුරටත් කතාකළ ඇමැතිවරයා මෙසේද කීය.සංස්කෘතික සම්ප්‍රදායයන් පිළිබඳ කිසිඳු තැකීමකින් තොරව බාහිර මැදිහත්වීම් පිළිබඳ තර්ජන එල්ල වන බවත්, එම සිදුවීම් අනුව අප සිහියේ තබාගත යුතු වන්නේ පටු වාද භේද අමතක කොට අසීරුවෙන් ලබාගත් ජයග්‍රහණ ආරක්ෂා කැර ගැනීමයි.කඩාකප්පල්කාරීන් මුල් අවධියේදී තම ශක්තිය බලවත් කැර ගැනීම සඳහා විදේශ සම්පත් ප්‍රයෝජනයට ගත් අතර, අවසානයේදී ඔවුන් කෙළේ සියළුම විසඳුම් තමන් සතුව ඇතැයි යන දැඩි මතයේ පිහිටා අවශ්‍ය වුවහොත් යුද බලයද උපයෝගී කරගනිමින් තනිවම බලපෑම් සිදුකිරීමටයි.කෙසේ වුවද වර්තමානයේ බොහෝ රටවල ක්‍රියාත්මකව පවතින්නේ එම රටවල පාලන කටයුතු අවුල් කරමින් අරාජිකත්වයට පත්කොට එමගින් ආර්ථික බිඳ වැටීමක් ඇතිකොට ප්‍රජාවන් අතර ගැටුම් ජාලයක් ඇති කිරීමේ සංයෝග උපක්‍රමයක්. මෙම බලවේගයන්ට තම අවසන් අරමුණු ඉටුකර ගැනීම සඳහා අවුල්කාරී වාතාවරණයක් උදා කිරීම පිණිස නොයකුත් පෙළඹවීම් මඟින් දේශීය මිත්‍ර පාර්ශ්විකයින් පහසුවෙන් සොයාගත හැකි බව සිහියේ තබා ගැනීම වැදගත්. වර්තමානයේ විදේශ ප්‍රතිපත්තියේ මූලික අරමුණුවලින් එකක් වන්නේ මෙම බලවේගයන් මැඩපැවැත්වීමයි. ඒ සඳහා රටවැසියන් ඉහළ මට්ටමින් දැනුවත්ව තැබීම අත්‍යවශ්‍යයි.මේ වනවිට ආණ්ඩුව වත්මන් සාමකාමී හා ස්ථායි වාතාවරණය යටතේ ආර්ථිකමය හා සමාජයීය වශයෙන් රට ඉදිරියට ගෙන යමින් සිටිනවා. ආර්ථික සංවර්ධනය සමඟ බැඳුණු සමාජ සාධාරණත්වය සඳහා ජනාධිපති මහින්ද රාජපක්ෂ මහතා ලබා දී ඇති ප්‍රමුඛත්වය හේතුවෙන් විශේෂයෙන්ම රටේ ග්‍රාමීය පෙදෙස්වල පාසල්, වෛද්‍ය පහසුකම්, මාර්ග හා අනකුත් යටිතල පහසුකම්වල පෙර නොදුටු විරූ සංවර්ධනයක් දක්නට ලැ‍බෙනවා. ග්‍රාමීය නිවෙස්වලට විදුලිබලය හා නළ ජලය ලබාදීමේ කටයුතු මහා පරිමාණයෙන් සිදුකිරීම මෙයට පැහැදිලි උදාහරණයක්.නොසලකා හැර සිටි ජන කොටස් විශාල ප්‍රමාණයකගේ ජීවනෝපායන්හි සැලකිය යුතු වර්ධනයක් ඇතිවූවා සේම ඔවුන්ගේ ජීවිතවලට සම්පූර්ණයෙන්ම නැවුම් අපේක්ෂාවන් ලබාදීමට ද හේතු වී තිබෙනවා. මෙම ප්‍රතිලාභවලට විවිධ බලවේග මඟින් තර්ජන එල්ල වී ඇති හෙයින් ඒ පිළිබඳව සුපරීක්ෂාකාරීව පසුවීම වැදගත්.මේ වසරේ ජූලි මාසය වනවිට ශ්‍රී ලංකාවට පැමිණ ඇති සංචාරකයන්ගේ සංඛ්‍යාව පසුගිය වසර මුළුල්ලේම ශ්‍රී ලංකාවට පැමිණි සංචාරකයන් ප්‍රමාණයට සමානයි. අද වනවිට ශ්‍රී ලංකාවේ අපනයන වටිනාකම මෙරට ඉතිහාසයේ වෙනත් කිසිඳු කාල පරිච්ඡේදයකට සමාන කළ නොහැකි ප්‍රමාණයකින් වැඩිවී තිබෙනවා.රටේ සමගිය හා එක්සත්භාවය, මෙවැනි ජයග්‍රහණයන් සඳහා අත්‍යවශ්‍ය සාධක ආගමික හා වර්ගවාදී අසහනය පැතිරවීමේ අභිලාෂයෙන් යුත් කොටස්, බාධා කිරීමට අපේක්ෂා කරන්නේ මෙවැනි වාතාවරණයකටයි. මෙවැනි ප්‍රයත්නයන් ව්‍යර්ථ කිරීම අපගේ සාමූහික වගකීමක්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n14071514</link>
    <topic>අ’පුර ආයුර්වේද රෝහලට ගෙවන වාට්ටු සංකීර්ණයක්</topic>
    <author>@ හිදෝගම සමූහ</author>
    <content>රුපියල් මිලියන 70ක් වැය කර අනුරාධපුර ආයුර්වේද රෝහලට අංග සම්පුර්ණ පහසුකම් සහිත ගෙවන වාට්ටු සංකීර්ණයක් සාදා විවෘත කිරීම ඉකුත්දා උතුරු මැද පළාත් ආණ්ඩුකාර කරුණාරත්න දිවුල්ගනේ මහතාගේ ප්‍රධානත්වයෙන් සිදුවිය.පළාත් සෞඛ්‍ය හා දේශීය වෛද්‍ය අමාත්‍ය එච්. බී. සේමසිංහ මහතාගේ සංකල්පයක් අනුව සාදා නිම කල මෙම ගොඩනැගිල්ල විවෘත කිරීමේ අවස්ථාවට උතුරු හා උතුරු මධ්‍යම දෙදිසාවේ ප්‍රධාන සංඝ නායක නුගේතැන්නේ පඤ්ඤානන්ද නාහිමි ඇතුලු මහා සංඝරත්නය සමග උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන්, පළාත් සෞඛ්‍ය හා දේශීය වෛද්‍ය අමාත්‍ය එච්. බී. සේමසිංහ පළාත් ආයුර්වේද කොමසාරිස් කුමාර ද අල්විස්, අනුරාධපුර ආයුර්වේද රෝහල් අධ්‍යක්ෂ වෛද්‍ය කුමාරි, යන මහත්ම මහත්මීන් සමග පළාත් සභා මන්ත්‍රීවරුන්, ආයුර්වේද වෛද්‍යවරුන්, අනුරාධපුර ශික්ෂණ රෝහලේ අධ්‍යක්ෂ ඇතුලු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=n14071515</link>
    <topic>ශ්‍රී ලාංකික වෘත්තිකයන්ට සීෂෙල්ස් රාජ්‍යයේ රැකියා දෙන්න එකඟතාවක්</topic>
    <author>මහින්ද අලුත්ගෙදර</author>
    <content>වේගයෙන් දියුණු වෙමින් තිබෙන රැකියා අවස්ථාවන් සඳහා ශ්‍රී ලාංකික වෘත්තිකයින් බඳවා ගැනීමට සීෂෙල්ස් රාජ්‍යය එකඟතාවය පළ කරයි.තම රටේ රැකියා වෙනුවෙන් විදේශීය වෘත්තිකයන් බඳවා ගැනීමේ දී ශ්‍රී ලාංකිකයන්ට ප්‍රමුඛත්වය ලබාදීමට තීරණය කැර තිබෙන බව ශ්‍රී ලංකාවේ සීෂෙල්ස් රාජ්‍යයේ තානාපති වෙවන් විලියම් මහතා ප්‍රකාශ කරයි.තානාපතිවරයා මේ බව සඳහන් කෙළේ විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා සමඟ ශ්‍රී ලංකා විදේශ සේවා නියුක්ති කාර්යාංශයේ දී පැවති සාකච්ඡාවේ දීය. මේ සාකච්ඡාවේ දී ශ්‍රී ලාංකික වෘත්තිකයන් බඳවා ගැනීම සම්බන්ධයෙන් දීර්ඝ ලෙස සාකච්ඡා කැර තිබෙන අතර විශේෂයෙන් එරට සංචාරක ක්ෂේත්‍රයේ පවතින රැකියා සඳහා මෙරට ශ්‍රමිකයින්ට වැඩියෙන් අවස්ථාව හිමිවනු ඇතැයි ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා ප්‍රකාශ කරයි.එහිදී සාකච්ඡා වූ ප්‍රධාන කරුණු අතර, දියුණු වෙමින් පවතින සීෂෙල්ස් රාජ්‍යයේ විවිධ ක්ෂේත්‍රයන්හි රැකියා අවස්ථා සඳහා ශ්‍රී ලාංකිකයින් යොමු කිරීමේ එකඟතාවයකට පැමිණීම වැදගත් බවද විශේෂයෙන් සංචාරක ව්‍යාපාරය දියුණු රටක් වශයෙන් කැපී පෙනෙන හෙයින් එම ක්ෂේත්‍රයට අදාළ සංචාරක හෝටල්වල විවිධ රැකියා සඳහා ශ්‍රී ලාංකිකයින් යොමු කිරීම සම්බන්ධයෙන් පුළුල්ව සාකච්ඡා වූ බවද සභාපතිවරයා පෙන්වා දෙයි. කඩිනමින් දියුණුවන එරටේ ඉදිකිරීම් ක්ෂේත්‍රය යටතේ පවතින විවිධ රැකියා පිළිබඳව ද මෙම හමුවේ දී අදහස් හුවමාරු කරගත් අතර මුල්‍යමය වශයෙන් වැදගත් වන ගණකාධිකාරීන් හා ගිණුම් ක්ෂේත්‍රයේ විවිධ රැකියා මෙන්ම පරිපාලන ක්ෂේත්‍රයේ කළමණාකාර තනතුරු වැනි රැකියා අවස්ථා සඳහා පුහුණු හා පළපුරුදු ලාංකිකයින් යැවීමට ඇති හැකියාව සම්බන්ධයෙන් ද සාකච්ඡා විය. .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=r1407151</link>
    <topic>ලොරිය ඉදිරිපස ‘නමෝ බුද්ධාය’ පිටුපස තට්ටුවේ හොර හරක් මස්</topic>
    <author>ඉඳුරුව සමූහ ඇම්. පී. මුනිදාස</author>
    <content>ඉඳුරුව, යාලේගම, ගෝනගල ප්‍රදේශවල ගවයන් හොරෙන් අල්ලාගෙන යෑමට පැමිණි දර්ගා නගරයේ ලොරියක් සමඟ ගවයන් තුන් දෙනෙක් සහ සැකකරුවන් දෙදෙනෙක් ද, තනි කානුවේ පතරොම් තුවක්කුවක්ද කොස්ගොඩ පොලිසිය මගින් අත්අඩංගුවට ගෙන තිබේ.පෙරේදා (13) අලුයම 3.20ට පමණ මේ ලොරිය යාලේගම හරස් පාරේ නතර කර තිබියදී රාත්‍රි මුර සංචාරයේ නිරත වූ පොලිස් ජීප් රථය පැමිණෙනවාත් සමග ලොරියේ සිටි අයෙක් ජිප් රථය දෙසට වෙඩි තැබූ බව පොලිසිය පවසයි.ඉන් පසු ගාලු පාරට පැමිණි ලොරිය වේගයෙන් කොළඹ දෙසට ධාවනය කර ඇත. බෙන්තොටින් හරවා ගොස් මහවිල ප්‍රදේශයේදී ලොරිය නතර කර ගැනීමට පොලිසියට හැකි වී තිබේ. එහිදී පොලිසිය තැබූ වෙඩි පහරකින් ලොරියේ සිටි අයෙකුගේ දණහිසට වෙඩි වැදී තුවාල වී ඇති බවද පොලිසිය පවසයි.මහවිලදී ලොරිය නතර කරනවාත් සමගම එහි රියැදුරු සහ ඉදිරිපස සිටි අයෙක් පැන ගොස් ඇත. ඔවුන් සතුව තිබූ තනි කානුවේ පතරොම් තුවක්කුවක් සමග ලොරිය පිටුපස සිටි දෙදෙනෙක් අත්අඩංගුවට ගෙන ඇත.මේ ලොරියේ ඉදිරිපස “නමෝ බුද්ධාය” යනුවෙන් සටහන් කර තිබූ අතර ලොරියේ පිටුපස සිටි ගැබිනි එළදෙනක් ලොරියට පටවද්දී ගෙල සිරවී මිය ගොස් තිබේ. අ‍ෙනක් හරක් දෙදෙනා පොලිස් භූමියේ ගැට ගසා ඇත.සැකකරුවන් පෙරේදා (13) බළපිටිය අධිකරණයට ඉදිරිපත් වීමට නියමිතව තිබිණි‍.ඇල්පිටිය ජ්‍යෙෂ්ඨ පොලිස් අධිකාරි ඩබ්ලිව්. ඒ. ඩී. වීරසිංහ මහතාගේ උපදෙස් පරිදි වැඩිදුර පරීක්ෂණ පැවැත්වේ‍.කොස්ගොඩ පොලිස් ස්ථානාධිපති ප්‍රධාන පොලිස් පරීක්ෂක ලාල් උඩුගමගේ මහතා‍ෙග් මෙහෙයවීම යටතේ අපරාධ අංශයේ ස්ථානාධිපති උප පොලිස් පරීක්ෂක ජනක සම්පත් මහතා ඇතුළු නිලධාරීහු වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=r1407152</link>
    <topic>මහව වල්පාලුව ගමට විදුලි පහසුකම්..</topic>
    <author>ඡායාරූපය - බොරැල්ල විශේෂ බන්දුල අලහකෝන්</author>
    <content>යාපහුව මැතිවරණ කොට්ඨාසයේ මහව ප්‍රාදේශීය ලේකම් කොටසට අයත් වල්පාලුව ග්‍රාමයට විදුලිය ලබා දීම සංස්කෘතික හා කලා කටයුතු ඇමැති ටී. බී. ඒකනායක මහතාගේ ප්‍රධානත්වයෙන් පසුගියදා සිදු කෙරිණි.එහිදී ඇමැතිවරයා විදුලි ව්‍යාපෘතිය ජනතා අයිතියට පත් කළ අවස්ථාව මෙහි දැක්වේ. ‘එක් ගමකට එක් වැඩක්'වැඩපිළිවෙළ යටතේ ක්‍රියාත්මක වන මේ ව්‍යාපෘතියට රජය වැය කරන මුදල රුපියල් ලක්ෂ 10කි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=r1407153</link>
    <topic>වැලිපැන්නට පළා යමින් සිටිය ප්‍රධාන සැකකරු අල්ලයි</topic>
    <author>@ දිලීප් නිශ්ශංක - බළපිටිය සමූහ</author>
    <content>ඌරගහ පොලිස් වසමේ හඹුරුගල මහවිල ප්‍රදේශයේදී පිහියෙන් ඇන පාසල් ශිෂ්‍යයකු ඝාතනය කළ සිද්ධියේ ප්‍රධාන සැකකරු පලායමින් සිටියදී ඌරගහ පොලීසියේ බුද්ධි අංශයේ පොලිස් සැරයන්වරයකුගේ දක්ෂතාව මත අත්අඩංගුවට ගැනීමට හැකි වී තිබේ.ඇල්පිටිය කොට්ඨාස බුද්ධි අංශයට අනුයුක්තව ඌරගහ පොලිසියේ සේවය කරන මේ බුද්ධි නිලධාරියාට පෞද්ගලික ඔත්තුකරුවකුගෙන් ලැබුණු තොරතුරකට අනුව හොරවල තොටුපළින් වැලිපැන්න ප්‍රදේශයට පළා යමින් සිටියදී අත්අඩංගුවට ගෙන ඇත.අත්අඩංගුවට ගත් සැකකරු මෙම ඝාතනයේ ප්‍රධාන සැකකරු වන අතර ඔහු මතුගම ප්‍රදේශයේ පිරිවෙනක අධ්‍යාපනය ලබමින් සිටියදී මේ ඝාතනයට පැමිණ ඇති බවත් සැකකරු තොටුපළින් පළා ගියේනම් අත්අඩංගුවට ගැනීමට අපහසු වන බවද පොලීසිය කියයි. ඉකුත් (08)දා සවස 3.00ට පමණ ඇලකාක මහ විදුහලේ උසස්පෙළ හදාරමින් සිටි ලංකාපුර රුවන් තාරක ශිෂ්‍යයා (17)ඝාතනයට සම්බන්ධ ප්‍රධාන සැකකරු ඊට පසුදිනම අධිකරණයට ඉදිරිපත් කර තිබුණු අතර අනිත් සැකකරුවන් දෙදෙනා (11) දින ඇල්පිටිය මහේස්ත්‍රාත් කේසර සමරදිවාකර මහතා වෙත ඉදිරිපත් කිරීමෙන් පසු 23 දින දක්වා රක්ෂිත බන්ධනාගාරගත කෙළේය.මරණකරුගේ බාල සහෝදරයා සමඟ සැකකරුවන් අතර ඇති වූ ආරවුලක් හේතුවෙන් මේ ඝාතනය සිදු කර ඇති බව පොලිසිය අධිකරණයට කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=r1407154</link>
    <topic>නොහොබිනා වැඩ නිසා සිසුන්ගේ වාර විභාගයට බාධා</topic>
    <author>@ අනුරාධපුර මධ්‍යම විශේෂ</author>
    <content>ඇසළ පෙරහරේ සංවිධායකයන්ගේ ඉල්ලීම මත අනුරාධපුර මධ්‍ය විද්‍යාලයේ පන්ති කාමර කිහිපයක් නර්තන අංග සඳහා පැමිණි පිරිසකට තාවකාලිකව ලැඟුම් ගැනීම සඳහා ලබා දී ඇති අතර එම පිරිස් විසින් පන්ති කාමර අපිරිසුදු කිරීම හේතුවෙන් ඊයේ (14) උදෑසන පැවැති 2014 වසරේ පාසල් දෙවැනි වාර පරික්ෂණය නිසි වේලාවට පැවැත්වීමට නොහැකි වීමෙන් සිසු සිසුවියන් දැඩි අපහසුතාවකට මුහුණ දුන්හ.මේ හේතුවෙන් අනුරාධපුර මධ්‍ය විද්‍යාලයේ 8 සහ 9 ශ්‍රේණීවල සිසුන්ට පැවැති දෙවැනි වාර පරික්ෂණය පැයකට වැඩි කාලයක් ප්‍රමාද කිරීමට විදුහල් පරිපාලනයට සිදුවිය. ඊයේ (14) උදෑසන වාර පරික්ෂණය සඳහා මුහුණ දීමට පන්ති කාමර වෙත පැමිණි සිසුන්ට ඉතා අප්‍රියජනක දසුන් පන්ති කාමරය වෙතින් දැක ගැනීමට හැකිවූ බව විද්‍යාලයේ ගුරුවරුන් මෙන්ම සිසු සිසුවියෝද පැවසූහ.දැඩි දුර්ගන්ධයක් පන්ති කාමරවලින් හැමීම නිසා පන්ති කාමරවලින් ඉවත්ව ගිය බවත් මේ හේතුවෙන් විභාග පළවන ප්‍රශ්න පත්‍රයට නිසි වේලාවට මුහුණ දීමට ඉඩ කඩ නොලැබුණු බවද සිසුහු පැවැසූහ. අපිරිසුදු කර දමා තිබූ පන්ති කාමර කඩිනමින් සුද්ධ පවිත්‍ර කොට වාර විභාගය ආරම්භ කිරීමට පාසල් පරිපාලනය කටයුතු කර තිබේ.විද්‍යාලයේ ගුරුවරුන් පවසන්නේ පොසොන් සමයේද විද්‍යාලය නවාතැන් ලෙස ලබාගත් පිරිස් පන්ති කාමර විනාශ කර දමා තිබූ බවත් මෙවරද පන්ති කාමර ලබා දෙද්දී ඒවා තිබූ අයුරින් නැවත පාසලට බාරදෙන ලෙස ඇසළ පෙරහර සංවිධාන කටයුතු කළ නිලධාරීන්ගේන් ඉල්ලා සිටියත් ඔවුන්ට එම ඉල්ලීම් පැහැර හරිමින් පන්ති කාමර අපායක් කොට නැවතත් සිසුන් අතට පත් කළ බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=r1407155</link>
    <topic>ලක්ෂ 6ක් වටිනා ගජමුතු දෙකක් විකිණීමට ගිය අයෙක් දැලේ</topic>
    <author>පුත්තලම සමූහ - ඩබ්ලිව්. සී. බී. ප්‍රනාන්දු</author>
    <content>රුපියල් ලක්ෂ හයක් වටිනා ගජමුතු දෙකක් විකිණීමට සූදානම් වූ අයෙක් එම ගජමුතු දෙකත් සමඟම අත්අඩංගුවට ගැනීමට සාලියවැව පොලිසියේ නිලධාරි කණ්ඩායමක් සමත් වී ඇත.බරින් ග්‍රෑම් 24ක් වූ මේ ගජමුතු දෙකත් සමඟ පසුගියදා සැකකරු අත්අඩංගුවට ගෙන ඇත්තේ නීලබැම්ම ප්‍රදේශයේ දී ය.රාජාංගණ ප්‍රදේශයේ පදිංචිකරුවෙක් වන සැකකරු සතුව විකිණීමට සූදානම් කළ ගජමුතු දෙකක් තිබෙන බවට ලැබුණ තොරතුරකට අනුව සාලියවැව පොලිස් ස්ථානාධිපති පොලිස් පරීක්ෂක කේ. එෆ්. සී. සී. කුමාරසිංහ මහතා උපායදූතයකු යවා නීලබැම්ම ව්‍යාපාරයේදී ගනුදෙනුව සිදු කිරීමට සූදානම්වූ මොහොතේ ගජමුතු දෙකක් සමඟ මෙසේ සැකකරු අත්අඩංගුවට ගැනීමට හැකිවී ඇත. සාලියවැව පොලිස් ස්ථානාධිපති පොලිස් පරීක්ෂක කේ. එෆ්. සී. සී. කුමාරසිංහ මහතා ප්‍රමුඛ පොලිස් කණ්ඩායමක් වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=r1407156</link>
    <topic>කාන්තාවකගේ ජංගම දුරකථනයට විද්ද පුද්ගලයකු මාට්ටු</topic>
    <author>ගම්පොළ සමූහ</author>
    <content>දෙමටගොඩ පදිංචිව සිටින දියණිය බැලීමට පැමිණි පොලොන්නරුව මවකගේ ජංගම දුරකථනයට කොටුව දුම්රිය පොළේදී විද්ද පෑලියගොඩ නමගිය අපරාධකරුවකු අල්ලා දුම්රිය ආරක්ෂක නිලධාරීන් විසින් කොටුව පොලිසිය වෙත බාරදී තිබේ.උදෑසන 6.10 කොටුව දුම්රිය ස්ථානයෙන් මඩකලපුව බලා ධාවනය වීමට නියමිත දුම්රිය හතරවැනි වේදිකාවට පැමිණෙනවාත් සමඟ එහිදී ඇතිවූ මගී තදබදයත් සමඟ මේ දුරකථනය සැකකරු විසින් රැගෙන ඇති අතර එය කිසිවෙකුත් දැක නොමැත.එහෙත් හතරවන වේදිකාව දෙස සිට පස්වන වේදිකාව දෙසට ගමන් කරන අයකුගේ ගමන් විලාසය පිළිබඳ සැක සිතූ දුම්රිය වේදිකා ආරක්ෂක නිලධාරියකු ඔහු පසුපස ගොස් ප්‍රවේශපත්‍රය ඉල්ලා ඇත.එවිට ඔහු අත ටිකට්පත නොමැති නිසා සාක්කු පරීක්ෂා කිරීමේදී දුරකථන දෙකක් හමුවී ඇති අතර ඒවාහි අංක පිළිබඳ විමසීමේදී එක් දුරකථනයක අංක කීමට අපොහොසත් වී ඇත. මේ වනවිට මඩකලපුව දුම්රියද පිටත්ව ගොස් තිබූ අතර සැකකරු දුම්රිය ආරක්ෂක කාර්යාලයට රැගෙනවිත් පරීක්ෂා කිරීමේදී මෙම දුරකථනය දුම්රිය මගියකුගෙන් සොරකම් කොට ඇති බව අනාවරණය වී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=r1407157</link>
    <topic>ශ්‍රීපාද - සමනල වැව රක්ෂිතවල හදිසි ගින්නක්</topic>
    <author>@ රක්වාන සමුහ රනිල් කුමාර සහ බලංගොඩ මධ්‍යම සමුහ</author>
    <content>බලංගොඩ මැතිවර්ණ කොට්ඨාසයේ හල්පේ සුරතලි ඇල්ලට ඉහළින් ඇති ශ්‍රීපාද රක්ෂිතයේ හා සමනල වැව රක්ෂිත භූමියේ ස්ථාන දෙකකින් රක්ෂිත භුමි ප්‍රදේශ වල ගිනි ගැනීම් ආරම්භ විය. ගින්න මැඩපැවත්වීමට දැඩි බාධාවක්වී ඇත්තේ පවතින සුළං තත්ත්වයයි.ගින්න මැඩපැවැත්වීමට සමනල වැව පොලිසිය දැඩි පරිශ්‍රමයක යෙදි සිටී. මේ රක්ෂිත ගිනි තැබීමට දායක වන අයට දැඩි දඩුවම් ලැබීමට හේතුවන නිසා මෙවන් පරිසර පද්ධති ආරක්ෂා වන අයුරින් කටයුතු කරන ලෙස සමනල වැව පොලිසිය ජනතාවගෙන් ඉල්ලා සිටි.ශ්‍රීපාද රක්ෂිතය, හා සමනල වැව රක්ෂිතය ජෛව විවිධත්වයෙන් ඉහළ වටිනාකමක් ඇති රක්ෂිතයන් වෙයි. ගින්නෙන් අක්කර විශාල ප්‍රමාණයක් විනාශ වි ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=s1407151</link>
    <topic>මහේල ටෙස්ට් පිටියට සමු දෙයි</topic>
    <author>ෆවුස් මො‍හොමඩ්</author>
    <content>අන්තර්ජාතික ක්‍රිකට් තරග බිමේ විශිෂ්ටතම පිතිකරුවකු වන ශ්‍රී ලංකා පිලේ හිටපු නායක මහේල ජයවර්ධන එළැඹෙන දකුණු අප්‍රිකා සහ පාකිස්තාන ටෙස්ට් තරගමාලාවන්ට පසුව ටෙස්ට් පිටියෙන් සමුගන්නා බව ශ්‍රී ලංකා ක්‍රිකට් ආයතනයේ ප්‍රධාන විධායක නිලධාරි ඈෂ්ලි ද සිල්වා මහතාට ලිපියක් යවමින් පවසයි.'මෙය කොහෙත්ම පහසු තීරණයක් නොවීය.පසුගිය වසර 18ක් පුරා මගේ මව්බිම නියෝජනය කරමින් ජාත්‍යන්තර ටෙස්ට් පිටියේ ක්‍රීඩා කිරීමට ලැබීම විශාල ගෞරවයකි. නමුත් ටෙස්ට් පිටියෙන් සමුගැනීමේ නිවැරැදි මොහොත මෙය බව මම විශ්වාස කරමි.' ඔහු තම නිවේදනයේ එසේ සඳහන් කර ති‍බේ. ටෙස්ට් පිටියෙන් විශ්‍රාම ගිය ද ශ්‍රී ලංකාව වෙනුවෙන් තව දුරටත් ජාත්‍යන්තර එක්දින තරග බිමේ රැඳී සිටීමට ඔහු බලාපොරොත්තු වේ.ඉන්දියාවට එරෙහිව 1997දී ටෙස්ට් වරම් ලැබූ මහේල මංගල ඉනිමේ දී ලකුණු 66ක් රැස් කිරීමට සමත්විය.එය ශ්‍රී ලංකාව ලකුණු 952ක් ලබා ලෝක වාර්තාව පිහිටවූ ඉනිම ද විය.එහි දී සනත් ජයසූරිය ලකුණු 340ක් සහ රොෂාන් මහනාම ලකුණු 225ක් ලබා දෙවැනි කඩුල්ලට ලකුණු 574ක වාර්තාගත සම්බන්ධතාවක් ගොඩ නැගූහ.මේ දක්වා ටෙස්ට් තරග 145කට සහභාගි වි ඇති මහේල එහි දී රැස් කළ ලකුණු සංඛ්‍යාව 11493කි.ඊට ශතක33ක් සහ අර්ධ ශතක 48ක් ඇතුලත්ය.මීට අමතරව ඔහු ටෙස්ට් පිටියේ උඩපන්දු 197ක් රැක ගැනීමට ද සමත්විය.මේ වනවිට ඔහු ලෝක ටෙස්ට් පිටියේ වැඩිම ලකුණුලාභීන් අතර 7වැනි තැන පසුවෙයි. 2006දී දකුණු අප්‍රිකාවට එරෙහිව ලැබූ ලකුණු 374 ඔහුගේ ටෙස්ට් ඉනිමක ඉහළම ලකුණු සංඛ්‍යාව වන අතර එම ඉනිමේ දී කුමාර් සංගක්කාර සමග එක්ව ගොඩ නැගූ ලකුණු 624ක සම්බන්ධතාව ටෙස්ට් පිටි‍යේ ඕනෑම කඩුල්ලකට පිහිටුවා ඇති හොඳම සම්බන්ධතාව ද වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=s1407152</link>
    <topic>නෙට්බෝල් නායකත්වයේ වෙනසක්</topic>
    <author>ප්‍රින්ස් ගුණසේකර</author>
    <content>ලබන සැප්තැම්බර් මාසයේ සිංගප්පූරුවේ පැවැත්වෙන ආසියානු නෙට්බෝල් ශූරතාවලියට සහභාගිවන ශ්‍රී ලංකා පිල නම් කරයි. ශ්‍රී ලංකා නෙට්බෝල් පිල අවසන්වරට සහභාගී වූ තරගාවලියේ නායකත්වය හිමිවූ මරීෂා ප්‍රනාන්දු ඉවත්කොට ශෂිකා සමරසිංහ පත් කිරීමට ශ්‍රී ලංකා නෙට්බෝල් අතුරු කමිටුව පියවර ගෙන තිබේ.ඊයේ නම්කළ ශ්‍රී ලංකා නෙට්බෝල් පිලේ උපනායකත්වය කොළඹ විශාඛා විදුහලේ ගයනි දිසානායකට හිමිව ඇති අතර ජාතික පිලට වසර ගණනාවක් අඛණ්ඩව ක්‍රීඩා කළ සෙමිනි අල්විස්ට මෙවර ස්ථානය අහිමිවි ඇත. එයට අමතරව ජාතික නෙට්බෝල් පිලට එක්ව සිටි සුරේඛා ගමගේ, තිවංකා පෙරේරා යන ක්‍රීඩිකාවන් ද අතිරේක ක්‍රීඩිකාවන් ලෙස නම් කොට තිබේ. ආසියානු කණිෂ්ඨ නෙට්බෝල් පිලට ක්‍රීඩා කළ දුලංගි වන්නිතිලක ද අතිරේක ක්‍රීඩිකාවකි.හිටපු නායිකා මරීෂා ප්‍රනාන්දු ඉවත්කොට නව නායිකාවක් පත් කිරීම පිළිබඳ ශ්‍රී ලංකා නෙට්බෝල් අතුරු කමිටු ලේකම් දමයන්ති ජයතිලක මහත්මියගෙන් කළ විමසුමකදී පැවැසුවේ ආසියානු නෙට්බෝල් ශූරතාවලිය වෙනුවෙන්ම සුදුසුකම් පරීක්ෂා කොට තීරණයකට එළැඹී බවය. ආසියානු ශූරතාවලියට සහභාගීවන නෙට්බෝල් කණ්ඩායමේ නායිකාව අත්දැකීම් බහුල ක්‍රීඩිකාවක් විය යුතු බව අතුරු කමිටුවේ මතය වූවේ යැයි ලේකම්වරිය සඳහන් කළාය.නෙට්බෝල් නායිකාව ලෙස පත්වූ ශෂිකා සමරසිංහ 2009දී පැවැති ආසියානු නෙට්බෝල් තරගාවලියේ දී ශ්‍රී ලංකා පිල මෙහෙයවා ජයග්‍රහණය අත්කර ගත්තාය.ආසියානු නෙට්බෝල් ශූරතාවලිය සැප්තැම්බර් 7දා සිට 14වැනිදා දක්වා සිංගප්පූරු ක්‍රීඩා සංකීර්ණයේ දී පැවැත්වේ. මෙවර තරගාවලියට ආසියාවේ ර‍ටවල් 13ක් සහභාගීවන අතර අවසන්වරට 2012දී කොළඹ පැවැති තරගාවලියේ ශූරතාව සිංගප්පූරුව දිනාගත්තේය. මෙතෙක් ආසියානු නෙට්බෝල් ශූරතාවලිය අටවතාවක් පවත්වා ඇති අතර එහිදී ශ්‍රී ලංකාව සිවුවතාවක් ශූරතාව දිනා තිබේ.ශ්‍රී ලංකා නෙට්බෝල් පිල ආසියානු නෙට්බෝල් ශූරතාවලියට පෙර මේ 26වැනිදා ෆීජී හී පැවැත්වෙන පුහුණු සැසියකට සහභාගීවීමට නියමිතව ඇති අතර කණ්ඩායමේ පුහුණුකාරීත්වය හයිසින්ත් විජේසිංහ, සහය පුහුණුකාරිනිය යමුනා සඳමාලී හා කළමනාකාරිනිය ලෙස යසා රාමචන්ද්‍ර මහත්මීහූ කටයුතු කරති.ශ්‍රී ලංකා නෙට්බෝල් පිල මෙසේය:- ශෂිකා සමරසිංහ (නායිකාව), ගයනි දිසානායක (උපනායිකා), තිසාලා අල්ගම (විශාඛා විදුහල), තර්ජනී සිවලිංගම් (සේලාන්), මරීෂා ප්‍රනාන්දු, නවුජලී රාජපක්ෂ (යුද හමුදාව), තිළිණි වත්තේගෙදර, චතුරංගී ජයසූරිය (ගුවන් හමුදාව), දර්ශිකා අබේකෝන්, කුමරිනී ද සිල්වා (එච්.එන්.බී.), දීපිකා දර්ශනී (නාවික හමුදාව) අතිරේක:- සෙමිනි අල්විස්, සුරේඛා ගමගේ, තිවංකා පෙරේරා, දුලංගි වන්නිතිලක</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=s1407153</link>
    <topic>අගමැති කුසලානය වේල්ස් කුමර විදුහලට</topic>
    <author>ෆවුස් මොහොමඩ්</author>
    <content>ආනන්ද විදුහල් පිලට එරෙහිව ලකුණු 29-8ක විශිෂ්ට ජයක් ලැබූ මොරටුව වේල්ස් කුමර විදුහල් පිල අන්තර් පාසල් අවුරුදු 20න් පහළ මයිලෝ අගමැති කුසලාන පිළිමලුන් පිටුදැකීමේ රගර් තරගාවලියේ ශූරතාව අත්කර ගැනීමට සමත්විය.රාජකීය විදුහල් ක්‍රීඩා සංකීර්ණයේ ඊයේ පස්වරුවේ පැවැති මේ තරගයේ පළමු භාගය නිමාවනවිට ලකුණු 10-8කින් ඉදිරියෙන් පසුවූ වේල්ස් කුමර විදුහල් පිල තරගය නිමා කළේ ගෝල් 2ක් සහ උත්සාහක දිනුම් 3ක් සමගිනි. ආනන්ද විදුහල් පිල රැස් කළේ උත්සාහක දිනුමක් සහ දඬුවම් පහරක් පමණි. අගමැති දි.මු.ජයරත්න මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=s1407154</link>
    <topic>ජර්මනියට ලෝක පාපන්දු කුසලානය</topic>
    <author/>
    <content>මාරියෝ ගොට්සෙ තරගයේ අතිරේක කාලයේදී ලබා ගත් දර්ශනීය ගෝලය ආධාරයෙන් ආජන්ටිනාව ගෝල් 1–0කින් පැරදවූ ජර්මනිය දකුණු අමෙරිකානු පොලවේ ලෝක කුසලාන පාපන්දු කිරුළ දිනාගත් පළමු යුරෝපීය රට බවට පෙරේදා පත්විය.බංකුවේ අසුන් ගෙන සිට පිටියට පිවිසි ගොට්සෙ, මරකානා ක්‍රීඩා පිටියේ වම් පෙදෙසේදී අතිදක්ෂ ක්‍රීඩාවක නියැළුනු ඇන්ඩ්‍රි ෂුරල් විසින් තමන් වෙත එල්ල කළ පන්දුව පපුව ඉදිරියට දමා පිළිගැනීමෙන් පසුව එය බිම වැටීමට පෙර පහර එල්ල කරමින් පන්දුව දැල තුළට යැවීමත් සමග ලෝක පාපන්දු කුසලානය දිනා ගැනීමට ජර්මනිය බලා සිටි වසර 24ක කාලය නිමා විය.තරගයේ අතිරේක කාලයේ තවත් මිනිත්තු හතක් පමණක් ඉතිරිව තිබියදී වාර්තා වූ මේ ජයග්‍රාහී ගෝලයත් සමග ජර්මනියට සිවුවැනි ලෝක පාපන්දු කුසලානය හිමිවිය.මාරියෝ ගොට්සෙ ලබා ගත් ගෝලය ලෝක කුසලාන පාපන්දු අවසාන මහා තරගයකදී ආදේශ ක්‍රීඩකයෙකු විසින් ජයග්‍රාහී ගෝලයක් ලබා ගත් පළමු අවස්ථාව ලෙසින් ලෝක වාර්තා පොතට එක්වෙයි. මෙය මෙවර තරගාවලියේ ආදේශ ක්‍රීඩකයෙකු ලබා ගත් 32 වැනි ගෝලය විය.විදුලි වේගයෙන් ආරම්භ වූ අවසාන මහා තරගය දෙවැනි අදියරට පිවිසි අවස්ථාවේදී එහි වේගය අඩුවන්නට වූ අතර ගොට්සෙගේ ප්‍රහාරයට පෙර එය පෙනල්ටි සටනක් බවට පත්වන ලකුණු පහළ වී තිබිණි. තරගයේ මුල් අවස්ථවේදී එනම් 21 වැනි මිනිත්තුවේදී ගෝලයක් ලබා ගැනීමට ලැබුනු අවස්ථාවෙන් ප්‍රයෝජන ගැනීමට ආජන්ටිනාවේ ගොන්සාලො හිගුවේන් අසමත් විය. ජර්මනියේ කෲස්ගේ හිසේ වැදී පිටුපසට පතිත වූ පන්දුව හිගුවේන් ලබා ගන්නා විට ඔහු ඉදිරියේ සිටියේ ප්‍රතිවාදී ගෝල් රකින්නා පමණි. එහෙත් ඔහු එල්ල කළ පහරින් පන්දුව ඉලක්කයෙන් ඉවතට ගියේය.මේ අසාර්ථක වීමෙන් පසුව මිනිත්තු නවයක් ගතවූ අවස්ථාවේ පිටියේ දකුණේ සිට ලැවිසි එල්ල කළ හරස් පහරින් ආ පන්දුව හිගුවේන් සාර්ථකව දැල තුළට යැවූවද ඔහු ‘ඕෆ් සයිඩ්’ වී සිටීම නිසා ගෝලය ප්‍රතික්ෂේප විණි. එය නිවැරදි තීරණයක් විය.ජර්මනිය වෙනුවෙන් ෂුරල් 37 වැනි මිනිත්තුවේදී දැල වෙත එල්ල කළ පන්දුව ආජන්ටිනා ගෝල් රකින ක්‍රීඩක සර්ජියෝ රොමෙරෝ විසින් ඉතාමත් දක්ෂ අයුරින් ඉවතට යවනු ලැබිණි. ඉන්පසුව තරගයේ පළමු භාගය අවසන් වීමට ඔන්න මෙන්න කියා තිබියදී බෙනඩික්ට් හොවිඩ්ස් යාර හයේ සීමාව ඇතුළේ සිට හිසෙන් එල්ල කළ පන්දුව ගෝල් කණුවේ වැදී ආපසු පැමිණියේය.මේ තරගයේදී නායක ලයනල් මෙසි විශිෂ්ට ක්‍රීඩාවක නිරත වූවද ආජන්ටිනාව ලෝක කුසලාන ජයග්‍රහණය කරා ගෙන යාමට අසමත් විය. ඔහු මෙවර තරගාවලියේ ‘රත්තරං පන්දුව’ සම්මානය හිමිකර ගත්තේය.තරගයේ නියමිත මිනිත්තු අනූවක කාලය අවසානයේ දෙපිළම ගෝල් ලබා නොසිටි බැවින් පැය භාගයක අතිරේක කාලයට තරගය පිවිසිණි. එහිදී මිනිත්තු පහළොවක පළමු භාගය අවසන් වන විටත් ගෝල් වාර්තා වී නොතිබිණි. ගොට්සෙගේ අනගි ඉනිම ප්‍රදර්ශනය වූයේ ඉන්පසුවය. මේ ජයග්‍රහණයත් සමග ජර්මනිය ලෝක කුසලාන පාපන්දු කිරුළ සිවුවතාවක් දිනා ගත් ඉතාලිය සමග සම තත්ත්වයට පිවිසියේය.මීට පෙර පැවැති ලෝක කුසලාන පාපන්දු අවසාන මහා තරග තුනම අතිරේක කාලය තෙක් දීර්ඝ වී තිබේ.2002 වසරේදී බ්‍රසීලය ගෝල් 18ක් වාර්තා කිරීමෙන් පසුව ලෝක කුසලාන පාපන්දු තරගාවලියකදී වාර්තා වූ වැඩිම ගෝල් සංඛ්‍යාව ජර්මනිය මෙවර ලබා ගත් ගෝල් 18 වෙයි.ආජන්ටිනාව ලෝක කුසලාන තරගයක අතිරේක කාලයේදී ගෝලයක් ලබා දුන් ප්‍රථම අවස්ථාව මෙය වෙයි. මෙවර තරගාවලියේදී තරග අටක් අතිරේක කාලය දක්වා දීර්ඝ විණි. 1990දීද මෙය සිදුවිණි.2014 ලෝක කුසලාන පාපන්දු තරගාවලිය අවසන් වූයේ ගෝල් 171ක් සටහන් වෙමිණි. මේ හා සමාන ගෝල් සංඛ්‍යාවක් වාර්තා වූ අනෙක් එකම අවස්ථාව 1998 ලෝක කුසලාන තරගාවලියයි.මෙවර තරගාවලියේ ‘රන් සපත්තුව’ සම්මානය දිනා ගත්තේ ගෝල් හයක් ලබා ගත් කොළොම්බියාවේ ජේම්ස් රොඩ්රිගස්ය. ජර්මනියේ දැල රකින ක්‍රීඩක මැනුවල් නෝයර් ‘රන් අත්ආවරණය’ සම්මානය හිමිකර ගත්තේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>15</day>
    </date>
    <link>http://www.dinamina.lk/2014/07/15/_art.asp?fn=f1407151</link>
    <topic>ස්වාධීන රාජ්‍යයකට බලපෑම් කිරීම එ. ජා. පරමාර්ථවලට පටහැනියි</topic>
    <author/>
    <content>එක්සත් ජාතීන්ගේ මානව හිමිකම් මහකොමසාරිස්වරිය ශ්‍රී ලංකාවට එරෙහිව සිදුකිරීමට යන ජාත්‍යන්තර පරීක්ෂණයට අභියෝග කළ හැක්කේ කෙසේ ද, ශ්‍රී ලංකාවේ මානව හිමිකම් තත්ත්වය කෙබඳු ද, රාජ්‍ය නොවන සංවිධාන මර්දනයක් තිබේ ද, දකුණු අප්‍රිකානු අත්දැකීම් අපට ‍කොතෙක් අදාළ ද ආදී කාරණා ඔස්සේ ශ්‍රීමත් ජෝන් කොතලාවල ආරක්ෂක විශ්වවිද්‍යාලයේ නීති පීඨාධිපති, ආචාර්ය නීතිඥ ප්‍රතිභා මහානාම හේවා සමඟ කළ සංවාදයකි.එක්සත් ජාතීන්ගේ මානව හිමිකම් කවුන්සිලයේදී සම්මත කරගත් යෝජනාව අනුව ශ්‍රී ලංකාවට එරෙහි පරීක්ෂණය සිදුකිරීමට මානව හිමිකම් කොමසාරිස් කාර්යාලයට බලය පැවරෙනවා. ඒ අනුව මේ පරීක්ෂණය සිදු කිරීම සඳහා 13 දෙනකුගෙන් සමන්විත පරීක්ෂණ මණ්ඩලයක් සහ ඔවුන්ට උපදෙස් දීමට 3 දෙනකුගෙන් සමන්විත විද්වත් මණ්ඩලයක් පත්කර තිබෙනවා. මේ පරීක්ෂණය සම්බන්ධයෙන් යෝජනාවක් සම්මත කළ ශ්‍රී ලංකා පාර්ලිමේන්තුව එය රටට සුබදායක නොවන බව කියමින් ඊට අප්‍රසාදය පළ කළා.ඒ අනුව මේ පරීක්ෂණය සඳහා ශ්‍රී ලංකාවට පැමිණීමට අවසර ලැබෙන්නේ නෑ. ලෝකයේ කිසිම රටක පාර්ලිමේන්තුවේ මෙවැනි යෝජනාවක් සම්මත වී නෑ. මගේ තර්කයත් මේ පරීක්ෂණය සඳහා ලංකාවට පැමිණීමට ඉඩ නොදීම හොඳ බවයි. ස්වාධිපති රාජ්‍යයකට මෙවැනි බලපෑම් ඇති කිරීම එ. ජා. පරමාර්ථවලට පවා පටහැනියි.මානව හිමිකම් කවුන්සිලය පවා පිළිගෙන ඇති පරිදි මෙවැනි පරීක්ෂණයක් සිදුකිරීමේදී අදාළ රටේ සහයෝගය ලබාගැනීම වැදගත්. මේකට සහාය නොදෙන්නේ ඇයි කියන එක ගැන ලංකාව හේතු දක්වා තිබෙනවා. ඒ අනුව, අපේ සහායක් නැතුව දැන් මේ පරීක්ෂණය කරන්න යන්නේ ලන්ඩන් සහ තවත් ස්ථානවල සිට සාක්ෂි ලබාගනිමිනුයි. මේ ක්‍රියාදාමයට අපට ඉතා හොඳින් අභියෝග කරන්න පුළුවන්. ඒ සඳහා වන මනා අභ්‍යන්තර ක්‍රමවේදයක් අප ගොඩනඟා‍ගත යුතුයි. එහෙම වුණොත් අපට ලබන ඔක්තෝබරයෙදීත්, මාර්තුවේදීත් හොඳ අභියෝගයක් එල්ල කරන්න පුළුවන්. ඒකට සුදුසුම මාර්ගය අපි ගොඩනඟාගත යුතුයි.එල්. එල්. ආර්. සී. නිර්දේශ 9ක් තියෙනවා. ඒවා හරියාකාරව ක්‍රියාත්මක කිරීම, 2012 – 2016 ජාතික මානව හිමිකම් සැලැස්ම අතුරුදහන්වූවන් පිළිබඳ කොමිසම ආදී වශයෙන් වන මේ අභ්‍යන්තර ක්‍රියාදාමය අප ශක්තිමත් කළ යුතුයි. එල්. එල්. ආර්. සී. නිර්දේශ 9න් 5ක් මුලින් ක්‍රියාවට නැංවීම වැදගත් වෙනවා. ඒවා ළමයින්, කාන්තාවන් සම්බන්ධයෙන් වගේම ජාතික, ආගමික සංහිඳියාව ගොඩනැඟීම සම්බන්ධයෙනුත් අදාළයි.මේ අභ්‍යන්තර ක්‍රියාදාමය ශක්තිමත්ව පෙරට ගෙනගියහොත් හා ඒ පිළිබඳ ලෝකයට හරියට සන්නිවේදනය කළොත් මානව හිමිකම් කවුන්සිලයේ සිටින අපට හිතවත් රටවල් මඟින් අපට මෙය අභියෝගයට ලක්කළ හැකියි.ඒක පැහැදිලියිනෙ. දැන් මේකට සාක්ෂි රැස්කරන්න හදන්නේ ලන්ඩන්, සූරිච් වගේ නගරවල ඉඳන්. තමිල්නාඩුවට එන්න හිතාගෙන හිටියට ඉන්දියාවේ සහාය ඊට ලැබෙන්නෙ නැති බවයි පෙනෙන්න තියෙන්නෙ. මේ සාක්ෂි රැස්කරන විදිහෙන්ම පැහැදිලියි ඒවා ලබාගන්නේ දෙමළ ඩයස්පෝරාවෙන් කියන එක. මෙවැනි පරීක්ෂණයක් කරන්නේ එල්. ටී. ටී. ඊ. ය හා ශ්‍රී ලංකා හමුදාව සිදුකළ යුද අපරාධ ගැන සොයන්න කියල කිව්වට එල්. ටී. ටී. ඊ. ය කළ යුද අපරාධ ගැන සෙවීමට ඔවුන්ට වුවමනාවක් නැති බව මේකෙන්ම පේනවා.මානුෂීය මෙහෙයුමේදී එල්. ටී. ටී. ඊ. ය මිනිස් පලිහක් ලෙස රඳවාගෙන සිටි 2,85,000ක් විතර ආරක්ෂක හමුදා වෙතට පලා එද්දි ඔවුන්ට වෙඩි තිබ්බෙ කවුද? එහෙමනම් මේ පරීක්ෂණය එතැනින් පටන්ගන්න ඕනනෙ. හැබැයි, ඒවා ගැන වගවිභාගයක් නැතිව ඔවුන් කතා කරන්නේ පුලිදේවන්ලා, නඩේසන්ලා මියගිය හැටි ගැනයි. ඒවා යුද්ධයෙදී සිදු වූ මරණ. එතකොට ඒවා වුණේ කොහොමද කියල සොයන්න අමාරුයි. අනෙක, මිනිස් පළිහක් ලෙස රඳවාගෙන සිටින පිරිසක් මුදාගැනීම ජිනීවා සම්මුතීන්ටත් එකඟයි. මෙවැනි කාරණා ද මතු කරමින් අපට හිතවත් රටවල් මඟින් මේ පරීක්ෂණය අභියෝගයට ලක්කළ හැකියි.ඒ සඳහා අප මෙතෙක් ඇවිත් තියෙන දුර අපට පෙන්වා දෙන්න පුළුවන්. අතුරුදහන්වූවන් පිළිබඳ පරීක්ෂණ කොමිසමට පැමිණිලි 18,000ක් පමණ ලැබුණා.ඒකෙන් පේන්නේ එවැනි ක්‍රියාමාර්ග ගැනීම සාර්ථක බවයි. මේ පැමිණිලි පිළිබඳ විභාග කිරීම වේගවත් කිරීමෙන් තවදුරටත් අපේ ප්‍රගතිය පෙන්වන්න පුළුවන්. අපි සතුටුදායක කාර්යභාරයක් ඉටුකර ඇති බව අපට හිතවත් රටවලට අවබෝධවීමට සැලැස්වීම හුඟාක් වැදගත්.ජිනීවාවලදී ඉන්දීය නිත්‍ය නියෝජිත දිලිප් සිං කළ ප්‍රකාශයෙන් අමෙරිකාව වික්ෂිප්ත වූ බව පෙනෙන්න තිබුණා. ඔහු කිව්වෙ ලංකාවේ ගොඩනැ‍ඟෙමින් ඇති ජාතික සංහිඳියාවට වැඩෙන්න දෙන්න. ඊට බාධා කරන්න එපා කියලා. මේ විදිහට රටක් ඉලක්ක කිරීම නුසුදුසු බවත් ඔහු පෙන්වා දුන්නා. ඉන්දියාව ඡන්දය දීමෙන් වැළැකුණා. යෝජනාවට ඡන්දය දීමෙන් වැළැකුණු රටවල් 12 සහයෝගය අපට ලබාගැනීමටත් මේ අභ්‍යන්තර ක්‍රියාදාමය ශක්තිමත් කිරීම හේතුවක් වෙනවා. අභ්‍යන්තර වශයෙන් ගතයුතු ක්‍රියාමාර්ග ගැන නොයෙක් අදහස් සංවාදයට ලක්වී තිබෙනවා.අභ්‍යන්තර විමර්ශනයක් කිරීම සුදුසුයි. නවි පිල්ලේ මහත්මියගේ පළමු යෝජනා‍ වෙනුවෙන් එවැනි පරීක්ෂණයකට සම්පූර්ණ සහාය දෙන බව කියැවුණා. නමුත්, ඔවුන් ගියේ බාහිර පරීක්ෂණයකටයි.ඒ නිසා අභ්‍යන්තර ක්‍රමවේදයක් ගොඩනඟා ගැනීම විය යුතුයි. දැනටමත්, මානව හිමිකම් කොමිසමක් දේශීය වශයෙන් ස්ථාපිත කිරීම, විශ්ව කාලීන සමාලෝචනයේ නිර්දේශ 101ක් ස්වේච්ඡාවෙන් භාරගැනීම, එ. ජා. සහශ්‍ර සංවර්ධන ඉලක්ක සපුරාගැනීමට ක්‍රියා කිරීම වගේ දේවල් තියෙනවා.අපි මේවා ලෝකයට සන්නිවේදනය කළ යුතුයි. එ. ජා. ආරක්ෂක මණ්ඩලයේදී චීනය, රුසියාව වගේ රටවල් අපට එරෙහි පියවරකදී නිශේධ බලය යෙදවීමට බොහෝ ඉඩ තිබෙනවා. නමුත්; ඒ දක්වා යන්නේ නැතිව මේක වළක්වාගැනීම වඩා සුදුසුයි.ශ්‍රී ලංකාවේ ප්‍රශ්නය හා දකුණු අප්‍රිකාවේ ප්‍රශ්නය සපුරාම වෙනස් බවයි මගේ නම් අදහස. සියරාලියොන්, කෙන්යාව, උගන්ඩාව වගේ රටවල සිදුවුණේ ගෝත්‍ර අතර බලය සඳහා මරාගැනීම්, එහෙ ටී. 56 මිනිස් බෝම්බ තිබුණේ නෑ. ධනවත් හා දිළිඳු ගෝත්‍ර අතර ඒ සටන් තිබුණා. මෙහෙ තිස් අවුරුද්දක් තිස්සේ අපි ත්‍රස්තවාදයෙන් බැටකෑවා. ඒ කියන්නේ මෙතැන තියෙන්නේ පදනම් 2ක්.නමුත්, අවශ්‍යනම් අපට රම්පොසාලා, ටුටුලාගේ සැලැස්ම වෙනස් කරල පාවිච්චි කරන්න පුළුවන්. ඔවුන්ගේ සත්‍ය ගවේෂණ හා සමාවදීමේ ක්‍රියාවලිය වගේ දැනට ත්‍රස්තවාදය වැළැක්වීමේ පනත යටතේ රඳවා සිටින එල්. ටී. ටී. ඊ. සාමාජිකයන්ට නඩු පවරලා සමාවදීමටත් පුළුවන්. නමුත්, ටී. එන්. ඒ. හා රජය අතර සාකච්ඡා සඳහා නම් තුන්වෙනි පාර්ශවයක් අවශ්‍ය නැති බවයි මගේ අදහස.බලය බෙදීම ගැන කිව්වොත්; රජය ඉන්දියාවට මේ වෙද්දි පැහැදිලිව දන්වා තිබෙනවා පළාත් සභාවලට පොලිස් බලතල දීමක් සිදු නොවන බව. ඉඩම් බලතල සම්බන්ධයෙනුත් මේ වනවිටත් ශ්‍රේෂ්ඨාධිකරණ තීන්දුවක් තියෙනවා. ඒ නිසා මේ බලතල ගැන විවාදයක් නෑ. අපි අතර තියෙන භාෂාමය වෙනස හැරුණම සිංහල - දෙමළ ආදී ජනකොටස් අපි කවුරුත් එකට ජීවත් වෙනවා. ඒ කියන්නෙ දකුණු අප්‍රිකාවෙයි, අපෙයි සන්දර්භය වෙනස්. ශ්‍රී ලංකාවට පොදුරාජ්‍ය මණ්ඩල සමුළුව ලබාගැනීම වගේ අවස්ථාවලදීත් දකුණු අප්‍රිකාව අපට සහාය දැක්වූවා. දකුණු අප්‍රිකාවේ අවංක මැදිහත්වීමකදී අපට ඔවුන්ගේ අත්දැකීම අධ්‍යයනය කරලා ඒ සැලැස්මෙන් පාඩම් ගත හැකියි.එන්. ජී. ඕ. විවිධ අංශවල ක්‍රියාත්මක වෙනවා. ජාත්‍යන්තර රාජ්‍ය නොවන සංවිධානත් (අයි. එන්. ජී. ඕ) මේ අතර තියෙනවා. මේවා සම්බන්ධයෙන් අදාළ පිළිගත් ව්‍යවස්ථාවක් තියෙනවා. ලියාපදිංචි කිරීමේදී පිළිගත් ඒ ව්‍යවස්ථාවලට අනුව ඒවා ක්‍රියාත්මක විය යුතුයි. ඊට පිටින් යනවානම් ඕනෑම රටකට තමන්ගේ රටේ ක්‍රියාත්මක මේ සංවිධානවලට එරෙහිව පියවර ගත හැකියි.ඇත්තටම ඔය ඡන්දය දීම ගැන ජනතාව දැනුවත් කිරීමේ කාර්යය අයිති මානව හිමිකම් කොමිෂන් සභාවට. අපේ ජාතික මානව හිමිකම් සැලැස්මෙත් එය තියෙනවා. මේ සම්බන්ධයෙන් මැතිවරණ දෙපාර්තමේන්තුවත් සමඟ එක්ව යම් යම් ක්‍රියාමාර්ග අපි අරන් තියෙනවා. තව තව සංවිධාන මේ ගැන පියවර ගැනීම හොඳයි. තමන්ගේ ඡන්දය දීමේ අයිතිය ගැන දැන ගැනීමට ජනතාවට අවස්ථා වැඩිවෙන නිසා, මේ සංවිධානවලට මුදල් ලබාදීමක් ගැන නම් මගේ දැනීමක් නෑ. හැබැයි, මේ දේ කියන්න ඕනෑ. දැන් රටේ පවතින ස්ථාවර සාමකාමී වාතාවරණය බිඳදැමීමට කවුරු හරි සැලසුම් කරනවා නම් ඒකට ඉඩදෙන්න බෑ. ලිබියාවේ, ඉරාකයේ කළ විදිහට මෙහෙ කරන්න ඉඩක් නෑ. අපේ තත්ත්වය සපුරාම වෙනස්.ශ්‍රී ලංකා මානව හිමිකම් කොමිෂන් සභාව සියලු බන්ධනාගාර පරීක්ෂාවට ලක් කළා. මරණ දඬුවම නියම වූ 529ක් විතර මේවයේ ඉන්නවා. නමුත් 1976 සිට අද දක්වාම මේ දඬුවම ක්‍රියාත්මක වෙලා නෑ. ඒ නිසා දීර්ඝ කාලයක් තිස්සේ ඇතැම් සිරකරුවන් මේවායේ ගත කරනවා. ඔවුන්ට ඇස් පෙනීමේ දුර්වලතා වගේ නොයෙක් ආබාධ තියෙනවා. සමහරු වයෝවෘද්ධයි. සිරකරුවොත් මනුෂ්‍යයෝ. අපි මේ සෑම දෙයක් ගැනම අවධානය යොමුකරල තමයි මේ නිර්දේශය කළේ. එය ක්‍රියාත්මක කිරීම පිළිබඳ වගකීම අධිකරණ අමාත්‍යංශය සතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n1407161</link>
    <topic>මීටර් 300ක දිගම නෞකාවක් මාගම්පුර වරායට ඉන්ධන ලබාගැනීමට ඇවිත්...</topic>
    <author>ඡායාරූපය - ලුණම සමූහ - සනත් ගමගේ</author>
    <content>හම්බන්තොට මාගම්පුර මහින්ද රාජපක්ෂ ජාත්‍යන්තර වරායේ තෙල් පර්යන්තයෙන් තෙල් ලබාගැනීම සඳහා මෙතෙක් වරායට පැමිණි දිගම නෞකාව අද (15) මාගම්පුර වරායට ළඟාවිය. මීටර් 300කින් දිග මීටර් 19ක් ගැඹුර මෙම නෞකාව (EURYDICE D) I.F. 380 ඉන්ධන මෙට්‍රික් ටොන් 1400 ක් ලබාගැනීම සිදු කෙරිණි.වරායෙන් ඉන්ධන නෞකාවලට සැපයීම ආරම්භ කළ දිනයේ සිට මෙතෙක් නෞකා හතකට ඉන්ධන ලබාදීම සිදු කර තිබෙන බව වරාය අධිකාරිය පවසයි. ජුනි මස 22 ආරම්භක නෞකාව Opel Colombo නෞකාවට IF 380 ටොන් 100ක්ද, ජුලි මස 02 දින වරායට පැමිණි New Castel Max නෞකාවට IF 380 ඉන්ධන ටොන් 1000ක්ද, ජුලි මස 5 දින Antonias නෞකාව IF 380 ඉන්ධන ටොන් 900ක්ද, ජුලි මස 08 දින Mohar නෞකාවට IF 380 ඉන්ධන ටොන් 300ක් සහ M.G.O. ඉන්ධන ටොන් 30ක්ද, ජුලි මස 12 දින Diamond T IF 380 ඉන්ධන ටොන් 80ක්ද, එදිනම JBU FORTH නෞකාවට 380 ඉන්ධන ටොන් 100ක්ද 15 දින පැමිණි Eurydice D නෞකාවට ‍ඉන්ධන ටොන් 1400ක්ද ලබාදීම සිදු කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n1407163</link>
    <topic>පාලම් 1,210ක් ව්‍යාපෘතිය යටතේ පාලම් 100ක ඉදිකිරීම් අවසන්</topic>
    <author>මහින්ද අලුත්ගෙදර</author>
    <content>ගමත් නගරයත් යා කරමින් ඉදිකෙරෙන පාලම් 1,210 ව්‍යාපෘතිය යටතේ මේ වනවිට පාලම් 100ක ඉදිකිරීම් කටයුතු මුළුමනින්ම අවසන් කර තිබෙන බව ආර්ථික සංවර්ධන අමාත්‍යාංශය පවසයි.රටපුරා ගමත් නගරයත් යා කරමින් මහින්ද චින්තන ඉදිරි දැක්ම යටතේ ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් ක්‍රියාත්මක ග්‍රාමීය පාලම් 1,210 ව්‍යාපෘතියේ ප්‍රථම අදියර සඳහා පාලම් 210 ක් ඉදිකිරීමට යෝජිත අතර ඒ යටතේ මේ පාලම්වල ඉදිකිරීම් අවසන්කර තිබෙන බව එම අමාත්‍යාංශය පෙන්වා දෙයි.ගම්දොරට දියුණුවේ රන් දොරටු විවර කරමින් ආර්ථික සංවර්ධන අමාත්‍යාංශය මඟින් ක්‍රියාත්මක කරනු ලබන ග්‍රාමීය පාලම් ගොඩනැඟීමේ වැඩසටහන යටතේ ප්‍රාදේශීය ලේකම් කොට්ඨාස100ක ගම් 15,000ක ජීවත්වන ලක්ෂ 60කට අධික ජනතාවට සෙත සැලසේ.ශ්‍රී ලංකාවේ ජනගහනයෙන් සියයට 75ක් ග්‍රාමීය ප්‍රදේශවල වෙසෙන බව පෙන්වාදෙන ආර්ථික සංවර්ධන අමාත්‍යාංශය එම ජනතාවගේ ආර්ථිකය සහ සංවර්ධනය ගොඩනඟන මෙම ග්‍රාමීය පාලම් මඟින් ගැමි ජනතාවගේ ජීවන් තත්ත්වය උසස් මට්ටමකට ගෙන යෑමට බෙහෙවින් ඉවහල් වනු ඇතැයි ආර්ථික සංවර්ධන ඇමැති බැසිල් රාජපක්‍ෂ මහතා විශ්වාසය පළකරයි.මඟ නැඟුම වැඩසටහනින් පාරවල් වැඩිදියුණු කිරීමෙන් පසු ජනතාවගේ ආදායම් තත්ත්වය වැඩිදියුණු වී ඵලදායිතාවය ඉහළ තත්ත්වයකට පිවිසුණු බවද ග්‍රාමීය පාලම් ඉදිකිරීමෙන් වැවිලි සහ කෘෂි ආර්ථිකය දියුණු වී රටට විශාල ආර්ථික ප්‍රතිලාභයක් අත්කර දෙමින් විශාල සංවර්ධනයක් ඉදිරියේ දී සිදුවන බවද ඇමැතිවරයා පෙන්වාදෙයි.ග්‍රාමීය පාලම් 1,210ක් ඉදිකිරීමේ වැඩසටහන අදියර දෙකක් යටතේ ක්‍රියාත්මක වනු ලබන අතර ඉන් ප්‍රථම අදියර යටතේ පාලම් 210ක් මේ වසර තුළදී මුළුමනින්ම සාදා නිම කිරීමට නියමිත අතර එයින් 100ක වැඩ මේ වනවිට නිමාවට පත්කර තිබේ. දෙවන අදියර යටතේ ඉදිවන පාලම් 1,000 මුළුමනින්ම ලබන වසර මැද භාගය වනවිට ජනතා අයිතියට පැවරීමට අපේක්ෂා කෙරෙන අතර මේ පාලම් ආරුක්කුවලින් තොරව යකඩින් ඉදිකර ඇත්තේ කාලගුණික සහ දේශගුණික විපර්යාස වලට ඔරොත්තු දෙන ආකාරයෙනි.ග්‍රාමීය ජනතාවගේ ජන ජීවිතය යහපත් කර ගැනීමේ අරමුණින් ක්‍රියාත්මක වන සංවර්ධන ව්‍යාපෘතින් ගමතුළ සාර්ථකව කරගැනීම සඳහා ගමේ ජනතාවගේ සහයෝගය සහ ඒ පිළිබඳ සොයා බැලීම අතවශ්‍ය බවද ඒ තුළින් ගමේ ජනතාවගේ අවශ්‍යතාවලට සරිලන පරිදි පරම්පරා ගණනාවක් පවතින තිරසාර යටිතල පහසුකම් සංවර්ධනයක් ගම තුළ ඇතිවන බවද ආර්ථික සංවර්ධන ඇමැති බැසිල් රාජපක්ෂ මහතා වැඩිදුරටත් කියාසිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n1407164</link>
    <topic>එජාප කාන්තාවෝ දහසකට අධික පිරිසක් ශ්‍රී ලංකා නිදහස් පක්ෂයට එක්වෙති</topic>
    <author>චමීර ඇල්ලදෙණිය</author>
    <content>ජනාධිපති මහින්ද රාජපක්ෂ මහතාගේ මෙහෙයවීමෙන් දිවයින පුරා සංවිධානය කරන 'රට රකින නිල් පවුර - සුරකිමු මව්බිම' සම්මන්ත්‍රණ මාලාවේ අනුරාධපුර දිස්ත්‍රික් කලාවැව ශ්‍රී ලංකා නිදහස් පක්ෂ කාන්තා ආසනබල මණ්ඩල නියෝජිත සම්මන්ත්‍රණයේදී එක්සත් ජාතික පක්ෂයේ කාන්තාවෝ දහසකට අධික පිරිසක් ශ්‍රී ලංකා නිදහස් පක්ෂයට එක්වෙති.ඇමැති එස්.එම්. චන්ද්‍රසේන මහතාගේ සංවිධානයෙන් (13) පෙරවරුවේ තඹුත්තේගම වෙහෙරගල විහාරස්ථා‍නයේදී පැවති මේ කාන්තා නියෝජිත සම්මේලනයේ ප්‍රධාන ආරාධිතයා ලෙස ශ්‍රී ලංකා නිදහස් පක්ෂයේ කාන්තා සංවිධාන සභාපති ශ්‍රී ලංකා නිදහස් පක්ෂ උප ලේකම් විදුලිබල හා බලශක්ති ඇමැතිනී නීතිඥ පවිත්‍රා වන්නිආරච්චි මහත්මිය සහභාගී වූවාය.මෙහිදී ජනාධිපතිතුමාට සහ සන්ධාන රජයට සහාය පළ කරමින් එක්සත් ජාතික පක්ෂයේ දහසකට අධික කාන්තාවෝ පිරිසක් ඇමැතිනී නීතිඥ පවිත්‍රා වන්නිආරච්චි මැතිනිය හමුවේ ශ්‍රී ලංකා නිදහස් පක්ෂ සාමාජිකත්වය ලබා ගත්හ.ශ්‍රී ලංකා නිදහස් පක්ෂ කාන්තා නියෝජිත සම්මේලනයට කාන්තාවෝ දස දහසකට අධික පිරිසක් සහභාගී වී සිටීම සුවිශේෂත්වයකි.මේ සම්මේලනයට සහභාගී වෙමින් ඇමැතිනී නීතිඥ පවිත්‍රා වන්නිආරච්චි මහත්මිය කියා සිටියේ රටේ කාන්තාවන්ගේ අභිවෘද්ධිය උදෙසා ජනාධිපති මහින්ද රාජපක්ෂ මහතාට ලබාදෙන නායකත්වය ඉතා ප්‍රශස්ත බවයි. මෙතෙක් බලයට පත්වූ කිසිදු නායකයෙකු කාන්තා සුබ සිද්ධිය උදෙසා මෙලෙස ක්‍රියා නොකළ බවද අමාත්‍යවරිය පෙන්වා දුන්නාය.මෙම අවස්ථාවට අමාත්‍ය එස්.එම්. චන්ද්‍රසේන, උතුරුමැද පළාත් ප්‍රධාන අමාත්‍ය එස්.එම්. රංජිත් සමරකෝන්, නියෝජ්‍ය අමාත්‍යවරුන් වන වික්ටර් ඇන්තනී, ඩබ්.බී. ඒකනායක, පාර්ලිමේන්තු මන්ත්‍රී කමලා රණතුංග, බස්නාහිර පළාත් සභා මන්ත්‍රී හිරුණිකා ප්‍රේමචන්ද්‍ර, ශ්‍රී ලංකා නිදහස් පක්ෂ කාන්තා සංවිධානයේ ලේකම් අශෝකා ලංකාතිලක යන මහත්ම මහත්මීන් ඇතුළු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071610</link>
    <topic>දේශපාලන හේතු මත සංවර්ධනයේවෙනස්කම් කිරීමට ඉඩ දෙන්නේ නෑ</topic>
    <author>ජයසිරි මුණසිංහ සහ ධනුෂ්ක ගොඩකුඹුර රත්නපුරය සිට</author>
    <content>දේශපාලන වශයෙන් කිසිවකුගෙන්වත් පළිගැනීමට තමා සූදානම් නැති වුවත් දේශපාලන හේතු මත රටේ සංවර්ධනයේ වෙනස්කම් කිරීමට ඉඩ නොතබන බව ජනාධිපති මහින්ද රාජපක්ෂ මහතා අවධාරණය කළේය.හිතුමතයට වැඩ නොකර ජනතාවට උපරිම ප්‍රයෝජන ලැබෙන අයුරින් දේශපාලන අධිකාරිය සහ රාජ්‍ය නිලධාරීන් එක්ව නිසි සැලසුම් ඔස්සේ ජාතික සංවර්ධන වැඩපිළිවෙළ ක්‍රියාවට නැංවීමේ අවශ්‍යතාව ද ජනාධිපතිවරයා පෙන්වා දුන්නේය.ජනාධිපති මහින්ද රාජපක්ෂ මහතා මෙම අදහස් පළ කළේ රත්නපුර දිස්ත්‍රික් විශේෂ සංවර්ධන කමිටු රැස්වීමට රත්නපුර ප්‍රාදේශීය ලේකම් කාර්යාලයේ ශ්‍රවණාගාරයේ දී ඊයේ (15) එක්වෙමිනි.මහින්ද චින්තන ඉදිරි දැක්ම ප්‍රතිපත්තියට අනුකූලව 'රාජ්‍ය සේවය ජනතාව පිණිසයි' යන්න තහවුරු කරමින් ඉදිකරන ලද රත්නපුර ප්‍රාදේශීය ලේකම් කාර්යාලය ජනාධිපතිවරයාගේ අතින් මෙහිදී ජනතා අයිතියට පවර දෙනු ලැබිණි.රුපියල් ලක්ෂ 800ක වියදමින් ඉදිකෙරුණු මෙම ප්‍රාදේශීය ලේකම් කාර්යාල ගොඩනැඟිල්ල අති නවීන පහසුකම්වලින් සමන්විත වන අතර ජනතාවට වඩාත් පහසුවෙන් සේවාවන් ලබා ගැනීමට එහි ඉඩ ප්‍රස්ථාව සලසා ඇත.මනාප දෙස බලාගෙන රට සංවර්ධනය කළ නොහැකි බව පෙන්වා දුන් ජනාධිපතිවරයා ඡන්ද නිසා නීතිය පහතට දමා කටයුතු කිරීමට ඉඩ දීමට තමා සූදානම් නොමැති බව පැවැසීය. ජනතාව දේශපාලනඥයන් වෙත ලබා දී තිබෙන වගකීම් නිසි ලෙස ඉටු කිරීමේ වැදගත්කම පෙන්වා දුන් ජනාධිපතිවරයා එසේ වූ විට නීතිය හරිහැටි ඉටු වන බව පැවැසීය.රත්නපුර දිස්ත්‍රික්කයට පසුගිය දිනවල බලපෑ සුළි සුළං තත්ත්වය පිළිබඳ අවධානය යොමු කළ ජනාධිපතිවරයා විපතට පත් වූවන්ට කඩිනමින් සහන සැලසීමට පියවර ගන්නා ලෙස ආපදා කළමනාකරණ ඇමැති මහින්ද අමරවීර මහතාට උපදෙස් දුන්නේය.වර්ග කිලෝමීටර් 3275කින් සමන්විත රත්නපුර දිස්ත්‍රික්කය 1082299ක ජනගහණයකින් යුක්ත වන අතර ජනාධිපති මහින්ද රාජපක්ෂ මහතාගේ සෘජු මැදිහත්වීමෙන් පසුගිය කාලය තුළ ක්‍රියාත්මක කර ඇති සංවර්ධන වැඩපිළිවෙළ මත ශීඝ්‍ර දියුණුවක් කර පියනගමින් සිටී.ඇහැලියගොඩ ප්‍රාදේශීය රෝහල මූලික රෝහලක් බවට පත් කරන ලෙසට කෙරුණු ඉල්ලීම් කෙරෙහි අවධානය යොමු කළ ජනාධිපතිවරයා පහසුකම් දුන් පසු එම රෝහල මූලික රෝහලක් කළ හැකි බවත් පහසුකම් නොමැතිව නමට වැඩ කිරීමෙන් ජනතා අප්‍රසාදයට පත් වන බවත් ප්‍රකාශ කළේය.වතු ජනතාව මුහුණ දෙන ගැටලු සම්බන්ධයෙන් මෙහිදී සාකච්ඡා කෙරුණු අතර වතු ජනතාවගේ ගැටලු විසැඳීමට වෙනම අමාත්‍යාංශයක් පිහිටුවා ඇති අතර ඔවුන්ගේ නිවාස ගැටලුව විසැඳීමට නිවාස 50,000ක් ඉදිකිරීමට පසුගිය අයවැයෙන් මුදල් වෙන් කළ බවත් කීවේය.රත්නපුර දිස්ත්‍රික්කය පසුගිය කාලය තුළ අධ්‍යාපන ක්ෂේත්‍රයෙන් ලබා ඇති ප්‍රගතිය සම්බන්ධයෙන් ප්‍රසාදය පළ කළ ජනාධිපතිවරයා රටේ දරුවන්ගේ අධ්‍යාපන ක්ෂේත්‍රය නඟා සිටුවීමට වර්තමාන රජය විශාල වැඩකොටසක් ඉටු කරන අතර සෑම දිස්ත්‍රික්කයක්ම ඒ අනුව කටයුතු කළ යුතු බව ප්‍රකාශ කළේය.රත්නපුර දිස්ත්‍රික්කයේ මැණික් කර්මාන්තය, අපනයනය පිණිස මල් වගාව, සංචාරක ව්‍යාපාරය, කිතුල් කර්මාන්තය සම්බන්ධයෙන් ද මෙහිදී දීර්ඝ වශයෙන් සාකච්ඡා කෙරුණු අතර එම අංශවල උන්තිය උදෙසා කටයුතු කරන ලෙස ජනාධිපතිවරයා අදාළ නිලධාරීන්ට උපදෙස් දුන්නේය.ඇහැලියගොඩ නගර සංවර්ධනයේ දී සිය නිවසට හානි වූ බවට සබරගමුව පළාත් සභාවේ එජාප මන්ත්‍රී සිරිපාල කිරිඇල්ල මහතා ඉදිරිපත් කළ කරුණු කෙරෙහි අවධානය යොමු කළ ජනාධිපතිවරයා අසාධාරණයක් වී ඇත්නම් කිරිඇල්ල මහතාට පමණක් නොව අසාධාරණයට ලක් වූ සියලු දෙනාටම සහන සලසන ලෙසට නියෝග කළේය.ඇමැතිවරුන් වන ඩබ්ලිව්. ඩී. ජේ. සෙනෙවිරත්න, නිමල් සිරිපාල ද සිල්වා, බැසිල් රාජපක්ෂ, පවිත්‍රා වන්නිආරච්චි, සබරගමුව පළාත් ආණ්ඩුකාර වි. ජ. මු. ලොකුබණ්ඩාර, ප්‍රධාන ඇමැති මහීපාල හේරත්, නියෝජ්‍ය ඇමැති ප්‍රේමලාල් ජයසේකර, පාර්ලිමේන්තු මන්ත්‍රීවරුන් වන සනී රෝහණ, ජානක වක්කුඹුර, රංජිත් සොයිසා, මුදල් හා ක්‍රමසම්පාදන අමාත්‍යාංශ ලේකම් ආචාර්ය පී. බී. ජයසුන්දර, ජනාධිපති කාර්ය මණ්ඩල ප්‍රධානී ගාමිණී සේදර සෙනරත් මහත්ම මහත්මීහු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071611</link>
    <topic>බණ්ඩාරගම-රත්නපුර අධිවේගයේවැඩ සැප්තැම්බරයේ ඇරැඹේ</topic>
    <author>ජයසිරි මුණසිංහ සහ ධනුෂ්ක ගොඩකුඹුර රත්නපුරය සිට</author>
    <content>බණ්ඩාරගම සිට රත්නපුරය දක්වා දිවෙන අධිවේගී මාර්ගයේ ඉදිකිරීම් මෙම වසරේ සැප්තැම්බර් මාසයේ ආරම්භ කරන බව ජනාධිපති මහින්ද රාජපක්ෂ මහතා රත්නපුර දිස්ත්‍රික් සංවර්ධන කමිටු රැස්වීමේ දී ඊයේ (15) ප්‍රකාශ කළේය.දක්ෂිණ අධිවේගී මාර්ගයේ බණ්ඩාරගම පිවිසුමෙන් ආරම්භ වන මෙම අධිවේගී මාර්ගය රත්නපුරය, ගොඩගම දක්වා ඉදිකිරීමට යෝජිත අතර මේ වන විටත් එහි ශක්‍යතා අධ්‍යයන කටයුතු අවසන් කර තිබේ.රත්නපුරය දක්වා දීර්ඝ කිරීමට යෝජනා කර තිබෙන දුම්රිය මාර්ගය මෙම යෝජිත අධිවේගී මාර්ගයට සමාන්තරව ඉදිකිරීමේ හැකියාව සොයා බලන ලෙසත් ජනාධිපතිවරයා අදාළ නිලධාරීන්ට උපදෙස් දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071612</link>
    <topic>ලුම්බිණිය ආශ්‍රිතව ජගත් ගුවන් තොටක්</topic>
    <author>කුමාරසිරි ප්‍රසාද් ගුවන් තොටුපොළ</author>
    <content>සිදුහත් කුමරු උපන් ලුම්බිණිය ආශ්‍රිතව අන්තර් ජාතික ගුවන් තොටුපොළක් ඉදිකිරීමට නේපාල රජය පියවර ගෙන ඇත. චීන රජයේ ආධාර මත ඉදිකෙරෙන මෙම ගුවන් තොටුපොළ ගෞතම් බුද්ධ ජාත්‍යන්තර ගුවන් තොටුපොළ ලෙස නම්වේ.අමෙරිකානු ඩොලර් බිලියන තුනක වියදමින් ඉදිවන නව ගුවන් තොටුපොළේ වැඩ 2017 ජුනි මාසයේ දී නිම කිරීමට නියමිතයි.සෞදි අරාබියේ මක්කම පූජා නගරයට සමාන අයුරින් ගුවන් තොටුපොළ අවට විශේෂ සංවර්ධන කලාපයක් ඇති කිරීමට නේපාල රජය බලාපොරොත්තුවේ. සංචාරක, වන්දනා හා අධ්‍යාපන මධ්‍යස්ථානයක් ලෙස මෙම කලාපය ක්‍රියාත්මක කිරීමට නේපාල රජය සැලසුම්කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n1407165</link>
    <topic>ඌව පළාත් සභාවට නාම යෝජනා තේරීම් මණ්ඩලයක්</topic>
    <author>ක්‍රිස්ටි මහේෂ් ද සිල්වා</author>
    <content>ඌව පළාත් සභාව සඳහා නාම යෝජනා කැඳවීම ලබන 31 සිට 7 දක්වා සිදු කරනු ලබන බැවින් ඒ සඳහා අපේක්ෂකයින් තේරීම සඳහා වූ නාමයෝජනා තේරීම් මණ්ඩලයක් පත් කිරීමට පෙරේදා (14දා) රාත්‍රියේදී පැවැති ශ්‍රී.ල.නි.ප. මධ්‍යම කාරක සභාවේදී තීරණය කර තිබේ.ඒ අනුව මෙම නාම යෝජනා මණ්ඩලය සඳහා ඛනිජ තෙල්සම්පත් සංවර්ධන අමාත්‍ය අනුර ප්‍රියදර්ශන යාපා, රාජ්‍ය පරිපාලන හා ස්වදේශ කටයුතු අමාත්‍ය ඩබ්.ඩී.ජේ. සෙනවිරත්න, ජ්‍යෙෂ්ඨ අමාත්‍ය ඒ.එච්.එම්. ෆවුසි මහතා හා මධ්‍යම පළාත් ප්‍රධාන අමාත්‍ය සරත් ඒකනායක යන මහත්වරුන් පත් කර ඇත.එසේම ඌව පළාත් සභා මැතිවරණ කටයුතු මෙහෙයවීමේ වගකීම ශ්‍රීලනිප ප්‍රධාන ලේකම් මෛත්‍රීපාල සිරිසේන මහතා ඇතුළුව අමාත්‍ය බැසිල් රාජපක්ෂ මහතා හා අමාත්‍ය ඩලස් අලහප්පෙරුම මහතාට පැවරී ඇත.මේ අතර ඌව පළාත් සභා මැතිවරණය සඳහා ප්‍රධාන පෙළේ කැබිනට් අමාත්‍යවරුන් කීප දෙනෙකුගේ පුත්‍රයින් ඉදිරිපත්වීමට නියමිත බව ශ්‍රීලනිප මූලස්ථාන ආරංචි මාර්ග වැඩිදුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n1407166</link>
    <topic>හෙට මහනුවරටජලය කැපේ</topic>
    <author/>
    <content>මහනුවර හා තදාසන්න ජල සම්පාදන ව්‍යාපෘති මඟින් අදියර 11 යටතේ 'විසල් මහනුවර ජල පවිත්‍රාගාරයේ' අලුතින් ඉදි කෙරුණු කැටිකරන ටැංකි සඳහාත්, පෙරහනක් සහ ජලය රැස් කිරීමේ ටැංකි සඳහාත් ජලය රැස් කිරීමේ ටැංකිය සහ පොම්පාගාරයට ප්‍රධාන ජල සම්බන්ධතා ලබාදීම හේතුවෙන් හෙට (17) වන බ්‍රහස්පතින්දා දින පෙරවරු 8.00 සිට මධ්‍යම රාත්‍රී 12 දක්වා පැය 18කට ජල සැපයුම අත්හිටුවීමට සිදුවන බව ජාතික ජලසම්පාදන හා ජලාපවහන මණ්ඩලය දැනුම් දෙයි.ඒ අනුව හාරිස්පත්තුව හා අකුරණ ප්‍රාදේශීය ලේකම් කොට්ඨාසවලට අයත් කහල්ල, කහවත්ත, අකුරණ. කුරුගොඩ, තෙළඹුගහවත්ත, හාරිස්පත්තුව, ගොහාගොඩ, නුගවෙල, බරිගම, රජපිහිල්ල, හෑදෙණිය, මැදවල හා පූජාපිටිය හා මහනුවර මහ නගර සභා බල ප්‍රදේශයේ අස්ගිරිය ජල තටාකය මඟින් ජලය බෙදාහරිනු ලබන ප්‍රදේශවල ජල සැපයුම අත්හිටවනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n1407167</link>
    <topic>යාබද ඉඩමේ පාර අයිනේ තිබු පොල් ගස ‍ හිටි හැටියේ කඩා වැටී බිරිය ඊට යට වුණා</topic>
    <author>අනුරාධපුර මධ්‍යම විශේෂ</author>
    <content>වෙනදා මෙන්ම දරුවා ගන්න බලාපොරත්තුවෙන් හිටපු මගේ බිරිය දරුවා ගන්න පාරට දුවගෙන ආවා. ඒ අවස්ථාවේ නොසිතූ ලෙස යාබද ඉඩමේ පාර අයිනේ තිබු අඩි 30ක් පමණ උසැති පොල් ගස මුලින් ඉදිරී අප සිටි තැන හරහා බිමට කඩා ගෙන වැටුණා. පොල් ගස පිහිටි යාබද ඉඩමේ ඇති කොස් ගසේ අත්තක්ද කඩා ගෙන අපි උඩට වැටුණා.බිරිය පොල් ගසට යටවුණා. නමුත් තමාට කිසිදු අනතුරක් සිදු නොවූ බව පොල් ගසකට යටවී කාන්තාවක් මිය යාමේ සිද්ධියක් සම්බන්ධයෙන් පැවැති හදිසි මරණ පරීක්ෂණයේදී අගේ සැමියා සාක්ෂි ලබා දෙමින් 14 වනදා පැවැසුවේය.අනුරාධපුර ශික්ෂණ රෝහලේ නාගරික හදිසි මරණ පරීක්ෂක එච්.එම් කුලසේකර මහතා ඉදිරියේදී මිය ගිය දීපිකා උදයන්ති ප්‍රේමදාස (33) මහත්මියගේ හදිසි මරණ පරීක්ෂණය පැවැත්වුණු අතර තිඹිරිකඩවල පාර 05 ඇළ , ශ්‍රාවස්තිපුර අනුරාධපුර ලිපිනයේ පදිංචි මිය ගිය කාන්තාවගේ සැමියා වන එච්.පී උපුල් ජනක කුමාර (39) මහතා හදිසි මරණ පරීක්ෂණයේදී සාක්ෂි ලබා දුන්නේය.එහිදී උපුල් ජනක කුමාර මහතා මෙසේද සාක්ෂි ලබා දුන්නේය. මම අනුරාධපුර නගරයේ පිහිටි මල්ටි ෆිනෑන්ස් ආයතනයේ විධායක නිලධාරියකු ලෙස සේවය කරනවා. 2006 වසරේදී අප විවාහ වුණා. අපිට අවුරුදු 4 ක දරුවෙක් ඉන්නවා. මගේ දරුවා මා විසින් ම පෙර පාසලට ඇරලවා දහවල් 12.00 ට පෙර පාසල අවසන් වු පසු ඔහු සමඟ 12.30 ට පමණ තිඹිරිකඩවල පාර දිගේ ඇවිත් නිවස ඉදිරිපිට යතුරු පැදිය නවතා ගත්තා.වෙනදා මෙන්ම බිරිය ඇවිත් දරුවා යතුරු පැදියෙන් බස්සවා අපේ නිවස ඉදිරිපිට තිබ්බා. ඇය මා ළඟ සිට හැදුනුම්පත සෑදීම ගැන කතා කරමිනුයි හිටියේ. යාබද නිවසේ පොල් ගස එකපාරට බිම වැටුනා. ඒ සමඟම බිරිය පොල් ගසේ ඉහළ කෙරවලේ කඳට යටවුණා. ඒත් එක්කම කඩා වැටුණු කොස් අත්ත යතුරු පැදිය උඩට වැටී යතුරු පැදියද පෙරළුණා. මමත් යතුරු පැදියට යටවුණා. නමුත් මට තුවාල වුණේ නැහැ. බිරිය පොල් කඳට යටවී සිහිසුන්ව සිටියා. මමයි, දරුවයි ඒ එක්කම කෑගැසුවා. අසල්වැසියන් කිහිපදෙනෙක් සිද්ධිය වු ස්ථානයට දුවගෙන ආවා. ඒ අයගේ සහාය ඇතිව පොල් කඳ තරමක් ඔසවා බිරිය ඉවතට ගත්තා.ඇගේ දකුණු පාදයේත් උදරය පෙදෙසේත් සීරීම් තැලීම් තුවාල තිබුණා. කඩිනමින් ත්‍රීරෝද රථයක් ගෙන්වා ගෙන අප්‍රමාදව බිරිය අනුරාධපුර ශික්ෂණ රෝහලට ඇතුළත් කරා. වෛද්‍යවරයකු ඇයට මුලික ප්‍රතිකාර ලබා දී ඔහු විසින් ඇය පරීක්ෂාවට ලක්කරා. පස්වරු 01.00 ට පමණ බිරිය මිය ගිය බව මා හට දැනගන්නා ලැබුණා.මෙම මරණ පරීක්ෂණයේදී අසල්වැසියකු වන කටුගම්පොළගේ නිමල් අශෝක (33) මහතාද සාක්ෂි ලබා දුන්නේය. එහිදී සාක්ෂි ලබා දුන් නිමල් අශෝක මහතා, එක් වරම විශාල සුලගක් හමනවා දැක්කා. ඒ එක්කම සරස් ගාලා විශාල ශබ්දයෙකුත් දඩාස් ගාලා ගසක් බිමට වැටෙන සද්දයෙකුත් ඇහුණා. උපුල් හා දරුවා කෑගහන ශබ්දයක් ඇසිලා මා එම දිසාවට දුවගෙන යනකොට අසල්වැසියනුත් කිහිපදෙනකු එම ස්ථානයට ආවා.උපුල්ගේ නිවසට යාබද නිවසේ වැට මායිමේ පිහිටි අඩි 30 ක පමණ පොල් ගස බිමට කඩාගෙන වැටිලා තියනවා දැක්කා. උපුල්ගේ දරුවා අඬනවාත් දැක්කා. එම ගසට උපුල්ගේ බිරිය යටවී සිටිනවාත් දැක්කා. අපි කිහිප දෙනෙක් එක්වෙලා කඩිනමින් පොල් ගස ටිකක් ඔසවා උපුල්ගේ බිරිය එම ස්ථානයෙන් ඉවත් කර ත්‍රී රෝද රථයකින් අනුරාධපුර රෝහල කරා රැගෙන ආවා.මුල දිරාපත් වීමෙන් සුළඟකට කඩා වැටුණු පොල් ගසකට යටවීමෙන් බහුවිද අභ්‍යන්තර ඉන්ද්‍රීන්වලට සිදු වු හානිය හේතුවෙන් සිදුවු හදිසි මරණයක් බවට අනුරාධපුර නාගරික හදිසි මරණ පරීක්ෂකවරයා මෙහිදී නිගමනය කළ අතර මිය ගිය කාන්තාවගේ දේහය අනුරාධපුර විජයපුර පොදු සුසාන භූමියේ භූමදානය කිරීමට ඥාතීන්ට අවසර ලබා දුන්නේය.අනුරාධපුර මුලස්ථාන පොලීසියේ විවිධ පැමිණිලි අංශයේ කොස්තාපල් (39780) වාසල මහතා සාක්ෂි මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n1407168</link>
    <topic>රිය අනතුරකින් පඩුවස්නුවර ප්‍රාදේශිය සභා මන්ත්‍රී, බිරිය හා පුතු තුවාල ලබා රෝහලේ</topic>
    <author>ඒ.එම්. සරත්කුමාර</author>
    <content>හෙට්ටිපොල පොලිස් බල ප්‍රදේශයට අයත් ගිරාතලාන දිවුල්වැව ප්‍රදේශයේදි ඉකුත් 14 වෙනිදා හවස ත්‍රිරෝද රථයක් ලොරි රථයක හැපීමෙන් ත්‍රිරෝද රථය පැදවු පඩුවස්නුවර ප්‍රාදේශිය සභා මන්ත්‍රි ප්‍රභාත් නලින්ද මහතා සහ ඔහුගේ බිරිය හා පුත්‍රයා තුවාල ලැබ හෙට්ට්පොල දිසා රෝහලට ඇතුළත් කර තිබෙන අතර බිරිය හා පුත්‍රයා වැඩිදුර ප්‍රතිකාර සඳහා කුරුණෑගල රෝහලට මාරු කර යවා ඇත.ලොරියේ රියැදුරා අධික ලෙස බීමත්ව නොසැලකිලිමත් අන්දමින් වේගයෙන් ලොරිය ධාවනය කර ඇති අතර වේගය පාලනය කර ගත නොහැකිව මෙම අනතුර සිදුව ඇති බව පැවැසේ.හෙට්ටිපොල පොලිසිය විසින් ලොරි රථයේ රියැදුරා හා ලොරිය අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n1407169</link>
    <topic>මාර්ග අනතුරු වළකනක්‍රමවේදයක් අපට නෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>මාර්ග අනතුරු වළක්වන්න ක්‍රමවේදයක් අප රට ඇතුළෙ නෑ. ගිය වසරේ මාර්ග අනතුරු ප්‍රමාණයක් අඩු වුණා. නමුත් ඒක සාර්ථක ක්‍රමයක් නොවේ. මාර්ග අනතුරු නවත්වන්න ක්‍රමවේදයක් අපට අවශ්‍ය බව මාර්ග ආරක්ෂාව පිළිබඳ ජාතික සභාවේ සභාපති නීතිඥ ගාමිණී ඒකනායක මහතා පැවැසීය.කුරුණෑගල වැව රවුම මහගෙදර නිවාඩු නිකේතනයේදී 11 වැනිදා පැවැති වයඹ මාර්ග ආරක්ෂණ සැලැස්ම සැකසීම සඳහා නිලධාරීන් දැනුවත් කිරීමේ අවස්ථාවට එක්වෙමින් හෙතෙම මේ බැව් කීය. ඒ මහතා මෙසේද කීය. ප්‍රංශය ජපානය වැනි දියුණු රටවල මාර්ග අනතුරු අඩු වෙලා තියෙනවා. එහෙම වෙලා තියෙන්නේ ඒ රටවල් අනුගමනය කළ ක්‍රමවේද නිසා. ඔවුන් වාහන නිර්මාණය කළා නම් මඟීන්ගේ ආරක්ෂාව වෙනුවෙන් සැලකිළිමත් වෙනවා.මාර්ග අනතුරු මිනිසුන් නිර්මාණය කළ දෙයක් මිස ස්වභාවික දෙයක් නොවේ.මධ්‍යම පළාත තුළ මාර්ග අනතුරු සතියක් පවත්වන්නත් කටයුතු කරගෙන යනවා. තවද මාර්ග අනතුරු අවම කිරීමේ දස අවුරුදු සැලැස්මක් සකස් කර තිබෙනවා.ඒ වගේම රට ඇතුළේ මාර්ග සංවර්ධනය සිදු වන්නේ අවිධිමත් ක්‍රමයටයි. මාර්ග සංවර්ධනය කරනවා නම් යතුරුපැදි ගමන්කරන්නන්ට හා පදිකයින්ට යා හැකි පරිදි මාර්ග සකස් කළ යුතුයි. ප්‍රධාන මාර්ග සංවර්ධනයක් සමගම අතුරු මාර්ග සංවර්ධනයේදී යතුරුපැදි පාපැදි ගමන් කිරීමට හා පදිකයන්ට ගමන් කිරීමට මාර්ග සකස් කළ යුතු වෙනවා.වයඹ පළාත්භාර ජ්‍යෙෂ්ඨ නියෝජ්‍ය පොලිස්පති ජගත් අබේගුණවර්ධන මහතාවයඹ පළාතේ සිදුවන මාර්ග අනතුරුවලින් දිනකට තිදෙනෙකු පමණ මිය යනවා. ඒ වගේම තවත් විශාල පිරිසක් තුවාල ලබනවා.අනතුරු වළක්වාලීමට මේ වන විට පළාතේ මාර්ගවල වේග සීමා පුවරු සකස් කරගෙන යනවා. ඉන්පසු අනතුරුදායක ලෙස සිදුකරන රිය පැදවීම් අඩු වෙයි. සමහර මාර්ගවල සංඥා පුවරු නිසි පරිදි සකස්කර නෑ. ඒවා සකස් කිරීම අත්‍යාවශ්‍යයි. මාර්ග ආරක්ෂාව පිළිබඳ ජාතික සභාවේ හිටපු උපදේශක හා වයඹ සංවර්ධන අධිකාරියේ සභාපති දීප්ති ළමාහේවා මහතා මෙහිදී දේශනයක් පැවැත්වීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071613</link>
    <topic>නොරොච්චෝලේ තෙවන අදියර උත්පාදන කටයුතු අගෝස්තුවේ දී</topic>
    <author>චමීර ඇල්ලදෙණිය</author>
    <content>නොරොච්චෝලේ ගල් අඟුරු බලාගාරයේ තෙවන අදියරේ විදුලි උත්පාදන කටයුතු එළඹෙන අගෝස්තු මාසයේ ආරම්භ කරන බව ලංකා විදුලිබල මණ්ඩලය පවසයි. එමගින් මෙරට විදුලිබල පද්ධතියට මෙගා වොට් 300ක විදුලි ධාරිතාවක් එක් කිරීමට නියමිතය.මේ වන විට නොරොච්චෝලේ ගල් අඟුරු බලාගාරයේ පළමු සහ දෙවන අදියරේ විදුලි උත්පාදන කටයුතු ආරම්භ කර ඇති අතර එමගින් මෙගා වොට් 600ක විදුලි ධාරිතාවක් උත්පාදනය කෙරෙයි.බලාගාරයේ තෙවන අදියරේ ඉදිකිරීම් කටයුතු ද මේ වන විට අවසන් කර ඇති අතර පරීක්ෂණ ධාවන කටයුතු සඳහා සියල්ල සූදානම් බව විදුලිබල හා බලශක්ති ඇමැති පවිත්‍රා වන්නිආරච්ච මහත්මිය පැවසුවාය.කෙසේ වෙතත් මේ වන විට නොරොච්චෝලේ ගල් අඟුරු බලාගාරයේ පරීක්ෂණ කටයුත්තක් සඳහා සති දෙකක කාලයක් දෙවන අදියරේ විදුලි උත්පාදන කටයුතු තාවකාලිකව නතර කර ඇති බව ලංකා විදුලිබල මණ්ඩලය සඳහන්කෙළේය.තෙවන අදියරේ විදුලි උත්පාදන කටයුතු ආරම්භ කිරීමට පෙර එම පරීක්ෂණ කටයුතු අවසන් කිරීමට නියමිත බවද තෙවන අදියර මේ වසර අවසානයට පෙර ජාතික විදුලිබල පද්ධතියට එක් කිරීමට නියමිත බවද පවිත්‍රා වන්නිආරච්චි මහත්මිය වැඩි දුරටත් පැවැසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071614</link>
    <topic>ගාසා තීරයේ ප්‍රචණ්ඩ ක්‍රියා ගැන ශ්‍රී ලංකාව අවධානයෙන්</topic>
    <author/>
    <content>විශාල ලෙස ජීවිත හා දේපල හානි සිදුකරමින් ගාසා තීරයේ උත්සන්න වී තිබෙන ප්‍රචණ්ඩ ක්‍රියා සම්බන්ධයෙන් ශ්‍රී ලංකාව දැඩි අවධානය යොමුකර ඇත.ඊශ්‍රායල දේශ සීමාවේ සිදුවන කුපිත කිරීම් ද අත්හිටුවීමට අවශ්‍ය පියවර ගතයුතු බව විදේශ කටයුතු අමාත්‍යාංශය පවසයි.මේ හේතුවෙන් පලස්තීන ගැටුමට තිරසාර විසඳුමක් ලබාදීම සඳහා පවත්වන සාකච්ඡා යළි ආරම්භ කිරීමේ වාතාවරණයක් සහතික කෙරෙන පරිදි ප්‍රචණ්ඩ ක්‍රියා අත්හිටුවන ලෙස ගැටුමට අදාළ පාර්ශවයන්ගෙන් ශ්‍රී ලංකාව ඉල්ලීමක් කරයි.කලාපයේ ආරක්ෂාව හා සාමය තහවුරු කිරීම සඳහා ගතයුතු එකම ක්‍රියාමාර්ගය වන සෘජු සාකච්ඡාවන් සඳහා හැකි ඉක්මණින් දෙපාර්ශවය සහභාගි වියයුතු බවද ශ්‍රී ලංකාව ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071615</link>
    <topic>ප්‍රධාන පෙළේ කුඩු ජාවාරමුන් 8ක්කුඩු කිලෝ 94ක් සමඟ අත්අඩංගුවට</topic>
    <author>විජයානි එදිරිසිංහ</author>
    <content>ජාත්‍යන්තර මත්-කුඩු ජාලයේ ජාවාරම්කරුවන් සමඟ සම්බන්ධ වී මෙරටට මත්කුඩු එවන වෙලේ සුදා සහ මොහොමඩ් සිද්ධික් පිළිබඳ සියලු තොරතුරු හෙළිකර ගෙන ඇති කොළඹ මත්ද්‍රව්‍ය නාශක අංශය ප්‍රධාන පෙළේ ජාවාරම්කරුවන් අටදෙනකු සමඟ මේ වන විට හෙරොයින් කිලෝ 94ක් සොයාගෙන තිබේ.එම කුඩු කිලෝ 94න් 85ක් මීට පෙර සොයාගෙන තිබූ අතර පෙරේදා රාත්‍රියේ එහි කොටසක් වශයෙන් කිලෝ 9ක් සමඟ වෑන් රථයක් සහ ප්‍රධාන ජාවාරම්කරුවකු කොටු වී ඇත.පාකිස්තානයේ රැඳී සිටින රතු නිවේදනවලට යටත් වෙලේ සුදා සහ මොහොමඩ් සිද්ධික් මෙරටට එවන මත්කුඩු තොග බාරගෙන රට පුරා බෙදාහරින ප්‍රධාන ගෝලයන් 8 දෙනා මෙසේ කොටු වී ඇත. පෙරේදා නැදිමාල කඩවත්ත ප්‍රදේශයෙන් කුඩු කිලෝ 9 ක් සමඟ කොටු වී ඇත්තේ නුගේගොඩ මිරිහාන ප්‍රදේශයේ පදිංචි චින්තක කුමාර ඩයස් නමැත්තාය.පසුගිය ජූනි 12වැනි දා විශේෂ කාර්ය බළකාය කුඩු කිලෝ 85 සමඟ සැකකරුවන් දෙදෙනකු සහ හයිබ්‍රිඩ් වර්ගයේ මෝටර් රථයක් අත්අඩංගුවට ගැනීමෙන් පසු කොළඹ මත්ද්‍රව්‍ය නාශක අංශය දිගින් දිගටම කළ මෙහෙයුම්වල ප්‍රතිඵලයක් වශයෙන් වෙලේ සුදා නොහොත් ගම්පලවිදානලාගේ සමන්ත කුමාර සහ මොහොමඩ් සිද්ධික් තවමත් මෙරටට කුඩු එවන බව හෙළිකර ගැනීමට හැකි වූයේ එම ජාවාරමේ කොටස්කරුවන් අටදෙනා ද කොටු කර ගැනීමත් සමඟය.පෙරේදා අත්අඩංගුවට ගත් මත්කුඩු කිලෝ 9 යේ වටිනාකම කෝටි 9 කට ආසන්න වෙයි.වෙලේ සුදා මෙරටට කුඩු ගෙන්වා ඇත්තේ ගුවන් ගමන් මලු සහ ආනයනික බඩු බහාලුම් හරහා බවට තොරතුරු හෙළි වී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071616</link>
    <topic>ඌව පළාත් හිටපු මහ ඇමැති ශෂීන්ද්‍ර නිල නිවෙසනිල වාහන බාර දෙයි</topic>
    <author>ඌව පළාත් සමුහ ප්‍රසන්න බණ්ඩාර</author>
    <content>ඌව පළාත් සභාව විසුරුවීමත් සමග හිටපු මහ ඇමැති ශෂින්ද්‍ර රාජපක්ෂ මහතා හා සිය පෞද්ගලික කාර්ය මණ්ඩලය පරිහරනය කළ නිල නිවස හා නිල වාහන සියල්ලම භාරදුන් බව ප්‍රධාන අමාත්‍යාංශයේ ලේකම් අනිල් විජේසිරි මහතා කියයි.ශෂින්ද්‍ර රාජපක්ෂ මහතා ඌව පළාත් සභාව විසිරවීමට පෙර කියා සිටියේ තමා මැතිවරණය සඳහා රජයෙන් නූල් පොටක්වත් නොගන්නා බවයි. එම කියමන සනාතකරමින් පළාත් සභාව විසුරුවීමෙන් පසු දින එතුමාට හා පෞද්ගලික කාර්ය මණ්ඩලයට ලබාදී තිබූ සියලුම රාජ්‍ය සම්පත් පළාත් සභාවට භාරදීම දේශපාලන ක්ෂේත්‍රයේ සිදුකළ ආදර්ශවත් ක්‍රියාවකි.මහ ඇමැතිවරයාගේ නිල නිවස හා එහි උපකරණ, මහ ඇමැතිවරයාට හා පෞද්ගලික කාර්ය මණ්ඩලයට ලබාදී තිබූ නිල වාහන හතම භාරදී තිබේ. මහ ඇමැතිවරයාගේ තම ධුරකාලය දැරූ කාලය තුළදී තමාගේ පරිහරණයට අලුතින් වාහන හෝ උපකරණ ලබා ගෙන නොමැත.එමෙන්ම ලේකම්වරයා වැඩිදුරටත් පවසා සිටියේ මහ ඇමැතිවරයාගේ මේ ක්‍රියා කලාපය සමස්ත දේශපාලනඥයන්ටම ආදර්ශයක් වන බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071617</link>
    <topic>අපරාධ පරීක්ෂණ දෙපාර්තමේන්තුවට ජාත්‍යන්තර සම්මානයක් හිමි වෙයි</topic>
    <author>විජයානි එදිරිසිංහ</author>
    <content>2014 වර්ෂයේ ජාත්‍යන්තර ක්‍රෙඩිට් කාඩ්පත් වංචා හෙළිකර ගත් ලෝකයේ හොඳම රටවල් 10යේ පරීක්ෂණ අංශ අතරට තේරී පත්වී ඇති අපරාධ පරීක්ෂණ දෙපාර්තමේන්තුව ඊට අදාළ ජාත්‍යන්තර සම්මානයෙන් පිදුම් ලබා තිබේ.ලෝකයේ රටවල් 196 ක් අතරින් මෙරට අපරාධ පරීක්ෂණ දෙපාර්තමේන්තුව එම සුවිශේෂී සම්මානය ලබාගැනීම මෙරටට මහත් ගෞරවයක් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය.ඊට අමතරව එම මෙහෙයුම් සම්බන්ධව 2012 වසරේදී ලෝකයේ රටවල් අතරින් තුන්වැනි ස්ථානය දිනාගැනීමටත්, 2010 වසරේ දී ආසියාවේ රටවල් අතරින් 2 වැනි ස්ථානය හිමිකර ගැනීමටත් රහස් පොලිසියට හැකි වී ඇත.ජාත්‍යන්තර ක්‍රෙඩිට් කාඩ් වංචාකරුවන් අතර සිටින ප්‍රබලම අය ඇතුළු ජාවාරම්කරුවන් 200 කට වැඩි පිරිසක් පසුගිය කාලය පුරාම රහස් පොලිසිය මඟින් කොටුකර ගෙන තිබේ. ඊට අමතරව ඔවුන් ගිණුම්වලින් අදින ලද රුපියල් කෝටි සිය ගණනක මුදල් පිළිබඳ තොරතුරු ද හෙළිකරගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071618</link>
    <topic>හෙරොයින් ළඟ තබා ගත් අයෙක්පොලිසියට බියෙන්ගෙල කපාගෙන</topic>
    <author>සිරිසේන රාජපක්ෂ</author>
    <content>හෙරොයින් ළඟ තබාගෙන සිටි පුද්ගලයකු පොලිසියට බියෙන් බ්ලේඩ් තලයකින් ගෙල කපා ගැනීමේ පුවතක් මාලිගාකන්ද මහේස්ත්‍රාත් අධිකරණයෙන් ඊයේ (15) වාර්තා විය.ප්‍රතිකාර සඳහා කොළඹ ජාතික රෝහලට ඇතුළත් කිරීමෙන් අනතුරුව ඔහු අධිකරණ වෛද්‍යවරයා වෙත යොමු කර තිබිණ. අධිකරණ වෛද්‍ය නිලධාරිවරයාගේ වාර්තාවක් සහිතව ග්‍රෑන්පාස් පොලිසියේ පො.කො. අබේරත්න (67966) මහතා විසින් ඔහු ඊයේ දහවල් මාලිගාකන්ද මහේස්ත්‍රාත් අධිකරණය වෙත ඉදිරිපත් කරමින් සිද්ධිය පිළිබඳ පරීක්ෂණ තවදුරටත් සිදුකෙරෙන බව කියා සිටියේය.සැකකරු වෙනුවෙන් පෙනී සිටි නීතිඥ ආර්. රජිත ලක්මාල් හා නීතිඥ ගීත් ආටිගල යන මහත්වරු කරුණු දක්වමින් තම සේවාදායකයා සන්තකයේ හෙරොයින් නමැති මත්ද්‍රව්‍ය තිබී නැති බවත් පොලිසියට බියෙන් සුළු තුවාලයක් කරගෙන ඇති බව කියා සිටියේය.දෙපාර්ශ්වයේ කරුණු සැලකිල්ලට ගත් මාලිගාකන්ද මහේස්ත්‍රාත් ජයකි ද අල්විස් මහත්මිය සැකකරු ලබන 28 වෙනිදා දක්වා රිමාන්ඩ් භාරයට පත් කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071619</link>
    <topic>පෝයදා විකිණීමට අරක්කු ළඟ තබාගෙන දඩකයි</topic>
    <author>සිරිසේන රාජපක්ෂ</author>
    <content>ඇසළ පෝය දින විකිණීම සඳහා නීතිවිරෝධි ලෙස මත්පැන් සන්තකයේ තබා ගත් පුද්ගල‍ෙයකුට මාලිගාකන්ද මහේස්ත්‍රාත් ජයකි ද අල්විස් මහත්මිය රුපියල් හැට දහසක (60000/-) දඩයක් ඊයේ (15) නියම කළාය.දෙමටගොඩ ප්‍රදේශයේ පදිංචිකරුවකුට මෙසේ දඩ නියම කෙරිණ.කොළඹ අපරාධ කොට්ඨාසයේ පොලිස් පරීක්ෂක චන්දන මහතා ඇතුළු පොලිස් නිලධාරි කණ්ඩායමක් විසින් කරන ලද වැටලීමක දී සැකකරු ලඟ තිබී ඉහත කී අරක්කු ප්‍රමාණය සොයාගෙන තිබේ.කොළඹ අපරාධ කොට්ඨාසයේ පො.සැ. ප්‍රේමලාල් මහතා විසින් මෙම සැකකරු ඊයේ මාලිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණ.ඒ අවස්ථාවේ සැකකරු වෙනුවෙන් පෙනී සිටි නීතිඥ ඩෙන්සිල් ලොයිඩ් ග්‍රේ මහතා අධිකරණයට දන්වා සිටියේ තම සේවාදායකයා දිනපතා මත්පැන් පානය කරන නිසා විකිණීම සඳහා නොව ඔහුගේ පරිභෝජනයට මෙම අරක්කු ප්‍රමාණය ළඟ තබාගෙන තිබෙන බවයි. නඩු නිමිත්ත ඉදිරියට ගෙන යාමට ඔහුගේ කැමැත්තක් නැති නිසා වරද පිළිගැනීමට සූදානම් බව පවසමින් ඔහුට සහනයක් සලසන ලෙස ඉල්ලා සිටියේය.නීතිඥ මහතාගේ ඉල්ලීම ගැන සළකා බැලූ මහේස්ත්‍රාත්තුමිය චූදිතට ඉහත කී දඩය නියම කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071620</link>
    <topic>වැලිපැන්නේ ගෙවල් බිඳින හොරා අත්අඩංගුවට</topic>
    <author>කළුතර මධ්‍යම සමූහ</author>
    <content>මත්කුඩු පානය සඳහා වැලිපැන්න ප්‍රදේශයේ නිවාස ගණනක් බිඳ භාණ්ඩ සොරා ගත් අයෙක් සොරකම් කළ බඩුත් සමඟ අත්අඩංගුවට ගැනීමට කළුතර කොට්ඨාස අපරාධ විමර්ශන ඒකකය සමත්වී ඇත.දිවයිනේ ලොකුම වෙන්දේසි ඉඩම වන පැලිපැන්න පොලිස් වසමේ නිව් සිටි වත්තේ නිවාස මෙසේ බිඳ ඇතැයි පොලිසිය කියයි.දිගින් දිගටම සිදුවූ ගෙවල් බිඳුම් පිළිබඳ පරීක්ෂණ කැර සැකකරුවන් අත්අඩංගුවට ගැනීමේ කාර්යය කළුතර කොට්ඨාස පොලිස් අධිකාරිවරයා විසින් කළුතර කොට්ඨාස අපරාධ විමර්ශන ඒකකයට පවරා ඇත.පරීක්ෂණ පැවැත් වූ පොලිසිය නවුන්තුඩුවේ පදිංචිකරුවකු වූ 21 හැවිරිදි අයෙක් සැකපිට අත්අඩංගුවට ගෙන පරීක්ෂා කිරීමේදී ඔහු නිවාස බිඳ සොරකම් කළ භාණ්ඩ තවත් අයෙක්ට විකුණා තිබිය දී සො‍යාගෙන තිබේ.ඒ අනුව රූපවාහිනි යන්ත්‍ර 04ක්, කැසට් යන්ත්‍ර 01ක්, ඩී.වී.ඩී. යන්ත්‍ර 02ක්, වතුර මෝටර් 2ක් ද අත්අඩංගුවට ගෙන තිබේ.සැකකරු ඊයේ (15) මතුගම මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071621</link>
    <topic>සියලුම පාසල් ආපන ශාලා හදිසි පරීක්ෂාවකට</topic>
    <author>විජයානි එදිරිසිංහ</author>
    <content>පාරිභෝජනයට නුසුදුසු ආහාර ද්‍රව්‍ය පාසල් කැන්ටින්වල පාසල් දරුවන් සඳහා අලෙවි කරන බවට පාරිභෝගික අධිකාරියට ලැබී ඇති තොරතුරු මත දිවයිනේ සියලුම පාසල්වල කැන්ටින් පරීක්ෂා කිරීම ඊයේ (15) සිදු කෙරුණි. බස්නාහිර පළාතේ එම වැඩසටහන ආරම්භ විය.ප්‍රථමයෙන් කොළඹ ආනන්ද විද්‍යාලයේ කැන්ටිම පරීක්ෂාවට ලක්කරනු ලැබිණි. එහි අලෙවි කිරීමට තිබූ සුළු කැවිලි වර්ග අතරින් හයක් පමණ මිනිස් පාරිභෝජනයට නුසුදුසු ඒවා බව හෙළිකරගෙන තිබුණි.මෙවැනි ආහාර ද්‍රව්‍ය අනුභව කිරීමෙන් පාසල් දරුවන්ගේ සෞඛ්‍යයට බරපතළ ලෙස අහිතකර වන බැවින් දරුවන්ට හඳුනාගත නොහැකි රෝග පවා සෑදීමට හේතුවන බව සෞඛ්‍ය බලධාරීන් පෙන්වා දී තිබේ.මේ නිසා වහාම ක්‍රියාත්මක වන පරිදි දිවයිනේ සියලුම පාසල්වල කැන්ටින් දැඩි ලෙස පරීක්ෂා කරන ලෙසත් පාරිභෝජනයට නුසුදුසු ආහාර අසුවුවහොත් ඔවුන්ට එරෙහිව නීතිය තදින්ම ක්‍රියාත්මක කරන ලෙසත් සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071622</link>
    <topic>නීතිඥයාගේ මුදල් වංචා කළ කත අල්ලන්න නියෝග</topic>
    <author>මල්වාන සමූහ - මහානාම විතානගේ</author>
    <content>ජ්‍යෙෂ්ඨ නීතිඥවරයෙක්ගෙන් රුපියල් එක් කෝටි තිස්තුන් ලක්ෂයක මුදලක් ලබාගෙන විශ්වාසය කඩ කළ බව කියන කාන්තාවක් වහාම අත්අඩංගුවට ගෙන අධිකරණයට ඉදිරිපත් කරන ලෙසට වත්තල මහේස්ත්‍රාත් ලංකා ජයරත්න මෙනෙවිය පසුගියදා (14) දා අපරාධ පරීක්ෂණ දෙපාර්තමේන්තුවට නියෝග කරන ලදී.තවද සැකකාරියට රටින් පිටව නොයන ලෙසට ආගමන හා විගමන දෙපාර්තමේන්තුවේ පාලක ජෙනරාල්වරයාට නියම කරනු ලැබූ මහේස්ත්‍රාත්වරිය ඇයගේ බැංකුවල ගිණුම් පිළිබඳ වාර්තා අපරාධ පරීක්ෂණ දෙපාර්තමේන්තුවට ලබා දෙන ලෙසට ද එම බැංකුවල කළමනාකරුවන්ට නියම කළාය.අපරාධ පරීක්ෂණ දෙපාර්තමේන්තුවේ වාණිජ අපරාධ විමර්ශන අංශය මගින් අධිකරණයට ඉදිරිපත් කරන ලද “බී” වාර්තාවක් සලකා බැලූ මහේස්ත්‍රාත්වරිය මෙම නියෝග නිකුත් කරනු ලැබූවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=n14071623</link>
    <topic>විපක්ෂයේ පොදු අපේක්ෂාව ජාත්‍යන්තරයට රට පාවා දීමයි</topic>
    <author>සමන්ති වීරසේකර</author>
    <content>පොදු අපේක්ෂකයා කෙසේ වෙතත් විපක්ෂයේ පොදු අපේක්ෂාව නම් ජාත්‍යන්තරයට රට පාවා දීම යන්න පැහැදිලි වෙමින් පවතින බව වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා පැවසීය.යටිනුවර මැතිවරණ කොට්ඨාශයේ ඌරාපොළ කොට්ඨාශ බල මණ්ඩල රැස්වීම අමතමින් නියෝජ්‍ය අමැති අර්ල් ගුණසේකර මහතා ඊයේ (15) මේ බව පැවසීය.ඌරාපොල අභයරාජ පරිවේනාධිපති මොරගොල්ලේ ජිනරතන නාහිමි ගේ ප්‍රධානත්වයෙන් පැවති මෙම අවස්ථාවට යටිනුවර ප්‍රාදේශිය සභා සභාපති තුසිත වලගෙදර මහතා ඇතුළු පිරිසක් සහභාගි වූහ.එහිදි වැඩි දුරටත් කතා කළ නියෝජ්‍ය ඇමැතිවරයා මෙසේද කීය.මේ ආකාරයට කටයුතු කරන විපක්ෂය මොන පොදු අපේක්ෂකයා ජනාධිපතිවරණයට ඉදිරිපත් කළත් මෙරට පොදු ජනතාව ඔහුව ප්‍රතික්ෂේප කරන බව ස්ථිරයි.විධායක ජනාධිපති ක්‍රමය අහෝසි කරන බව දක්වන සටන් පාඨය ඉදිරියට දමා පොදු අපේක්ෂකයකු ජනාධිපතිවරණයට ඉදිරිපත් කිරීමට විපක්ෂය සැරසෙනවා. ජනතාව මුලාකරන මෙම සටන් පාඨ වලට තිත තැබිය යුතු යි.රනිල් වික්‍රමසිංහ පක්ෂය තුළ තැනක් දෙන්නේ තැන නොතැන නොදන්නා අශීලාචාරයන්ට බව පසුගියදා රූපවාහිනී වැඩසටහනකදී රටම දැකගත්ත බවද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r1407161</link>
    <topic>පතල් සේවකයෝ ලෙස රඟ පෑරන් බඩු කොල්ලකරුවෝ රිමාන්ඩ්</topic>
    <author>සොරණාතොට සමූහ - සී. ගමගේ</author>
    <content>දිවයින පුරා ගොස් මැණික් පතල් සේවකයන් ලෙස රඟ පා ව්‍යාජ මැණික් ගල් පෙන්වා ජනතාව රවටා මුදල් , රන් භාණ්ඩ පැහැරගත් දෙදෙනෙකු බදුල්ල පොලිස් කොට්ඨාස නොවිසඳුන අපරාධ ඒකකයේ නිලධාරීන් විසින් අත්අඩංගුවට ගනු ලැබූහ.බදුල්ල මැදිරිය බදුලු ඔය අසල දී අත්අඩංගුවට ගත් බදුල්ල කෝට්ටගොඩ ප්‍රදේශයේ 52, 32 හැවිරිදි මේ පුද්ගලයින් දෙදෙනා ළඟ තිබී මුදල් රුපියල් 15000ක්, ව්‍යාජ මැණික් ගල් 4ක්, උකස් රිසිට් පතක්, මාලයක්, රිදී මුදු 2ක් ද අත්අඩංගුවට ගනු ලැබී යැයි පොලිසිය පැවසීය.සැකකරුවන් දෙදෙනා මහනුවර, කතරගම, තිස්සමහාරාම, බණ්ඩාරවෙල, වැලිමඩ, බදුල්ල, නුවරඑළිය, වැල්ලවාය, මොණරාගල, මහියංගණ ආදී නගර කීපයකදී මෙසේ ව්‍යාජ මැණික් ගල් පෙන්වා පුද්ගලයින් රවටා මුදල් රණ් භාණ්ඩ පැහැර‍ෙගනඇති බවත්, ඔවුන් තදින්ම හොරොයින් භාවිතයට ලොල් වූ අය බව ද පොලිසිය සඳහන් කළේය‍.ඌව පළාත් භාර නියෝජ්‍ය පොලිස්පති රොෂාන් ප්‍රනාන්දු, බදුල්ල ජ්‍යෙෂ්ඨ පොලිස් අධිකාරි චන්දන ගලප්පත්ති, වැඩබලන බදුල්ල මූලස්ථාන ප්‍රධාන පොලිස් පරීක්ෂක එස්. පී.කේ. ගාල්ලගේ යන මහත්වරුන්ගේ උපදෙස් මත ප්‍රධාන පොලිස් පරීක්ෂක එච්. එම්. ඩබලිව්. හේරත්, සැරයන් සුබසිංහ, මල්වත්ත මහත්වරු පරීක්ෂණ පැවැත්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r1407162</link>
    <topic>දික්කසාද වන්දි මුදල ඉල්ලූවාටසැමියා බිරියට පිහියෙන් ඇනලා</topic>
    <author>මාරවිල සමූහ මිහිර විජේසේකර සහ මුන්නේෂ්වරම සමූහ</author>
    <content>බිරියට තියුණු ආයුධයකින් ඇණ ඝාතනය කළ සැමියා වෙන්නප්පුව, කොස්වත්ත පොලිසිය මගින් අත්අඩංගුවට ගෙන තිබේ. මේ සිද්ධියෙන් මියගොස් ඇත්තේ නාත්තණ්ඩිය, කොට්රම්මුල්ල ප‍්‍රදේශයේ පදිංචි මුණසිංහලාගේ ලාලනී ශ්‍රීමාලි (48) නමැති දෙදරු මවකි.52 හැවිරිදි ඇගේ ස්වාමිපුරුෂයා අත්අඩංගුවට ගෙන තිබේ. මීට වසර කීපයකට පෙර මේ අඹුසැමි යුවල වෙන්වී ඇති අතර අධිකරණයේ වන්දි මුදලක් ගෙවීමට ද සැකකාර සැමියාට නියම කොට ඇත.පෙරේදා (14) රාත්‍රියේ වෙන්ව ජීවත් වූ සිය බිරියගේ නිවසට ගොස් ගෙවීමට නියමිත වන්දි මුදල සම්බන්ධයෙන් ඇතිවූ කතාබහ දුරදිග යාම හේතුවෙන් සැකකරු ළඟ තිබූ පිහියකින් ඇණ ඇයව ඝාතනය කොට ඇති බව කොස්වත්ත පොලිසියකියයි.මියගිය කාන්තාව වයස අවුරුදු 16ක පුතා සහ වයස අවුරුදු 14ක ඇගේ දියණිය සමඟ වාසය කොට තිබේ. සැකකාර සැමියා මාරවිල දිසා අධිකරණයට ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r1407163</link>
    <topic>ගලේවෙල-කුඩාවැව රජයේ අක්කර1 ½ක් හොරෙන් විකුණලා</topic>
    <author>ගලේවෙල මධ්‍යම සමූහ</author>
    <content>ගලේවෙල , කුඩාවැව දුම්කොළ සමාගමට යාබදව පිහිටි අක්කර 11/2ක රජයේ ඉඩමක් එක්තරා ව්‍යාපාරිකයකු ව්‍යාජ ඔප්පු සකස් කර කැබලිකර අලෙවි කිරීමට පටන්ගෙන ඇති බව ප‍්‍රදේශවාසීහු පවසති. මේ ඉඩම ත්‍රිකුණාමලය - කොළඹ ප්‍රධාන මාර්ගයේ පිහිටීම නිසා බිම් කොටස් අධික මිල ගණන්වලට විකුණා ඇති බව අනාවරණය වී ඇත.මේ අනුව එහි බිම් කොටස් තුනක් ලක්ෂ 16කට අලෙවි කර ඇති බව වාර්තා වේ.මේ ව්‍යාපාරිකයාට අයිති ඉතා කුඩා බිම් කොටසක් අදාළ ඉඩමට යාබදව පිහිටීම නිසා ඊට මුවා වී මේ ඉඩම් කොල්ලය සිදුකර ඇති බව ප්‍රදේශවාසීහු පෙන්වා දෙති.ප්‍රදේශයේ තරුණ පිරිසක් මේ රජයේ ඉඩම වොලිබෝල් ක්‍රීඩාවට යොදා ගැනීමට සූදානම් වූ අවස්ථාවේ දී ඉඩමේ ජාවාරමේ සුල මුල හෙළි වී ඇත. මේ පිළිබඳව ගලේවෙල ප්‍රාදේශීය ලේකම් චමිලා කුමාරි අතපත්තු මහත්මිය අදාළ රජයේ ඉඩම සම්බන්ධයෙන් ලැබුණු පැමිණිල්ලක් අනුව එම ව්‍යාපාරිකයා ගෙන්වා ඔහුට අයිති ඉඩම් කැබැල්ල මිනින්දෝරුවකු ලවා ග්‍රාම නිලධාරිවරයෙකු ඉදිරියේ බෙදා වෙන්කර ගැනීමට උපදෙස් දී ඇති බව පැවසුවාය.එම පුද්ගලයා විසින් පිටස්තර පුද්ගලයන්ට රජයේ ඉඩම හොර ඔප්පු සකස්කර අලෙවිකර ඇත්නම් ඒවායේ නීත්‍යානුකූල බවක් නැති බව ද ප්‍රාදේශීය ලේකම්වරිය වැඩිදුරටත් පැවැසුවාය.කෙසේ වෙතත් ප්‍රදේශවාසීහු පවසන්නේ අදාළ ඉඩම කැබැලි කර විකිණීමේ ක්‍රියාදාමය මේ ව්‍යාපාරිකයා විසින් අත්හැර දමා නොමැති බවයි. මේ පිළිබඳව අපක්ෂපාතී පරීක්ෂණයක් සිදුකර අලෙවි කර ඇති බිම් කොටස් අවලංගු කර රජයේ අයිතිය තහවුරු ගන්නා ලෙසට ඔවුහු අදාළ බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r1407164</link>
    <topic>කුරුමිණියකු සහිත පානීය ජල බෝතල් විකුණූ සමාගම අත්හිටුවයි</topic>
    <author>අනුරාධපුර මධ්‍යම විශේෂ</author>
    <content>කුරුමිණියකු සහිත බෝතල් කළ පානීය ජල බෝතලයක් පාරිභෝගිකයකුට විකිණු බවට අධිකරණය හමුවේ චෝදනා ලැබු සමාගමකට රුපියල් 10,000ක දඩ මුදලක් නියම කළ කැබිතිගොල්ලෑව දිසා මහේස්ත්‍රාත් රාජා සිරිමෙවන් මහේන්ද්‍ර රාජා මහතා අදාළ සමාගමේ නිෂ්පාදන බෙදාහැරීම තාවකාලිකව අත්හිටුවන ලෙසද නියෝග කළේය.සෞඛ්‍ය සේවා අධ්‍යක්ෂ ජෙනරාල්වරයාගෙන් අදාළ ජල බෝතල් පරිභෝජනය සදහා සුදුසු බවට නිසි ප්‍රමිති සහතිකයක් ලැබෙන තෙක් මෙසේ නිෂ්පාදන බෙදාහැරීම තහනම් කළේය. දඩ මුදලට අමතරව එම ජල බෝතල් බෙදා හැරි අලෙවි නියෝජිතවරයාට රුපියල් 5,000ක දඩ මුදලකුත් ජල බෝතලය අලෙවි කළ අයට රුපියල් 2,500ක දඩු මුදලක්ද ගෙවන ලෙස මහේස්ත්‍රාත්වරයා නියෝග කළේය.මේ කුරුමිණියකු සහිත ජල බෝතලය වෛද්‍යවරයෙකුට අලෙවි කල බවට අධිකරණය හමුවේ කියවුනු අතර හොරව්පතාන පරිපාලන මහජන සෞඛ්‍ය පරීක්ෂක උපාලි ශාන්ත බණ්ඩාර, මහජන සෞඛ්‍ය පරීක්ෂක වන්නිනායක මහත්වරුන් විසින් පැමිණිල්ල මෙහෙයවුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r1407165</link>
    <topic>පැය 7ක් තුළ දුම්රිය ඉතිහාසයේවැඩිම දඩ මුදල</topic>
    <author>ගම්පොල සමූහ</author>
    <content>දුම්රිය ස්ථාන විශේෂ පරීක්ෂාවක දී පැය 7ක් තුළ ප්‍රවේශපත් නොමැති මගීන් 123 දෙනෙකු අත්අඩංගුවට ගෙන ‍ඉතා කෙටි වේලාවක් තුළ දුම්රිය ඉතිහාසයේ වැඩිම දඩය ලෙස රුපියල් 234500ක් ගෙන ඇත.මොරටුව, පානදුර, කොටුව බේස්ලයින්, නුගේගොඩ හා නරාහේන්පිට දුම්රිය ස්ථානවලින් ප්‍රවේශපත් නොමැති මගීන් 40ක් අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r1407166</link>
    <topic>තරුණිය අපයෝජනය කළ අය හිරේට</topic>
    <author>මාලිගයිකාඩු සමූහ</author>
    <content>සමන්තුරේ ප්‍රදේශයේ වසර 14කට කලින් සිදුකළ කාන්තා දූෂණය සඳහා සැකකරුට වසර 10ක සිරදඬුවමක් නියම කරන ලදී. දූෂණය සඳහා සහය දුන් සැකකරුවන් දෙදෙනකුට වසර 5 බැගින් සිරදඬුවම් නියම කර ඇත.දඬුවම් නියම වූ සැකකරු ඇප මත නිදහස් වී මැදපෙරදිග රටකට ගොස් ඇති බැවින් මොහුව විදේශ අමාත්‍යාංශය මගින් ශ්‍රී ලංකාවට ගෙන්වා සිරමැදිරියට යැවීමට කටයුතු කිරීමට පොලිසිය වෙත නියෝග කර ඇත. මොහුට සහය වූ අනෙකුත් සැකකරුවන් දෙදෙනාට වසර 5 බැගින් සිර දඬුවම් නියම විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r1407167</link>
    <topic>වෙළෙඳසලේ සේවිකාව සල්ලි මඩි ගහලා</topic>
    <author>මාතර සමූහ</author>
    <content>ඌරුබොක්ක නගරයේ පෞද්ගලික වෙළෙඳ ප්‍රදර්ශනාගාරයක සේවිකාවක් එම ආයතනයෙන් රුපියල් 130497ක් වටිනා දේපල සොරකම් කළේ යැයි ඌරුබොක්ක පොලිසිය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ ඌරුබොක්ක, කිරිපිටිය ප්‍රදේශයේ පදිංචි 27 හැවිරිදි තැනැත්තියකි. මේ ආයතනය භාරව පැමිණි කළමනාකාරවරයා 2013.06.25 දින එම ආයතනයේ වැඩ භාරගැනීමේදී සියලුම භාණ්ඩ නිවැරදිව ගණනය කර භාරගෙන ඇත.ඔහු 2013. 06. 25 සිට, 2014. 02. 26 දක්වා සේවය කිරීමෙන් පසු එම කළමනාකරුට අම්බලන්තොට ප්‍රදේශයට මාරුවක් ලැබීමෙන් පසු මේ භාණ්ඩ පිළිබඳව නැවත ගණනය කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r1407168</link>
    <topic>පොල් ගහක් හිසට වැටීකතක් මරුට</topic>
    <author>කුරුණෑගල මධ්‍යම විශේෂ</author>
    <content>පොල් ගස කපන දෙස බලා සිටි කාන්තාවකගේ හිස මතට පොල් ගස වැටී එතනම මිය‍යෑමේ සිද්ධියක් පෙරේදා (14) දවල් වැල්ලව පොලිසිය වාර්තා කරයි.මේ අවාසනාවන්ත සිද්ධියට ගොදුරුවී ඇත්තේ වැල්ලව සිසිලින් ප්‍රනාන්දු නැමති දරු තිදෙනෙකුගේ මවකි. මියගිය කාන්තාවගේ සැමියා දැනට වසර 10ක් පමණ දරු පවුල අතහැර දමා ගොස් ඇති බැව් මේ පිළිබඳව පරීක්ෂණ පවත්වන වැල්ලව පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r1407169</link>
    <topic>මහනුවර ශ්‍රී දළදා මාළිගාවටඅපජල පිරිපහදු පද්ධතියක්</topic>
    <author>තිලක් පුෂ්පකුමාර සේනානායක</author>
    <content>සිංගප්පූරුවේ හැන්ග් යන්ග් තාක්ෂණික විශ්වවිද්‍යාලයේ මූල්‍ය ආධාර මත ඉදිකළ මහනුවර ශ්‍රී දළදා මාලිගාවේ අපජල පිරිපහදු කිරීමේ පද්ධතිය මධ්‍යම පළාත් ආණ්ඩුකාර ටිකිරි කොබ්බෑකඩුව මහතා අතින් ශ්‍රී දළදා මාලිගා පරිශ්‍රයේ දී පසුගිය දා විවෘත කරනු ලැබිණි.රුපියල් මිලියන 10ක වියදමින් ස්ථාපිත කළ මේ අපජල පිරිපහදු කිරීමේ පද්ධතිය සිංගප්පූරුවේ හැන්ග් යන්ග් විශ්වවිද්‍යාලයේ පූර්ණ ආධාර මත ඉදිකැරුණු අතර මෙහි සම්බන්ධීකරණ කටයුතු පේරාදෙණිය විශ්වවිද්‍යාල හා ජලාපවහන මණ්ඩලය මගින් සිදු කරන ලදී.අපජලය පිරිපහදු කර මහනුවර වැවට මුදාහැරෙන අතර මේ මගින් වැවත් මාලිගාවත් ආරක්ෂා වෙයි. මේ අවස්ථාවට හැන්ග් යන්ග් විශ්වවිද්‍යාලයේ මහාචාර්ය යන්ග් (Ng) මහතාද මධ්‍යම පළාත් ප්‍රධාන ඇමැති සරත් ඒකනායක, දළදා මාලිගාවේ දියවඩන නිලමේ ප්‍රදීප් නිලංග දෑල හා පේරාදෙණිය විශ්වවිද්‍යාලයේ උපකුලපති මහාචාර්ය අතුල සේනාරත්න යන මහත්වරු එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r14071610</link>
    <topic>කොළඹ උප තැපැල් කාර්යාල හයකපුරප්පාඩු පුරවන්න පියවර</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>කොළඹ දිස්ත්‍රික්කයේ පිහිටි උප තැපැල් කාර්යාල හයකට උප තැපැල් ස්ථානාධිපතිවරු බඳවා ගැනීම සඳහා තැපැල් දෙපාර්තමේන්තුව මඟින් ඉල්ලුම්පත් කැඳවා ඇත.විෂයයන් 4කට සම්මාන සහිතව එකවර විෂයයන් 6කින් අ.පො.ස. සාමාන්‍ය පෙළ සමත් වයස 18 – 45 අතර දෙපක්ෂයටම මේ සඳහා ඉල්ලුම් කළ හැකි වේ.උඩුමුල්ල, මාදින්නාගොඩ, නාවල, සිරිපැරකුම්පුර, හිඹුටාන හා මුල්ලේරියාව එම තැපැල් කාර්යාලය වන අතර, වැඩිදුර තොරතුරු අදාළ තැපැල් කාර්යාලවලින් දැනගත හැකි වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r14071611</link>
    <topic>පාදුක්ක තුත්තිරිපිටියේදී ලංගම බස් රිය වෙළට</topic>
    <author>මීගොඩ සමූහ - ඩබ්ලිව්. ඩී. ජයතිස්ස</author>
    <content>පාදුක්ක, තුත්තිරිපිටිය ප්‍රධාන මාර්ගයේ දී බස් රථයක් අසල වෙල්යායට පෙරළී ඇත. අසල ඇති අධිබලැති විදුලි රැහැන් කණුවක් හා ඊට ආධාරකයක් අතර බසයේ ඉදිරිපස බස් රථය හිරවී තිබේ.මේ බස් රථය හෝමාගම ලං.ග.ම. ඩිපෝවට අයත් මාර්ග අංක 125 ඉංගිරිය - පිටකොටුව ධාවනය වන බසයකි. අලුයම 2.00ට පමණ බස් රථය පිටවී ඇත්තේ ඉංගිරියෙන් පිටකොටුව දක්වා ධාවනය කිරීමට මගීන් ගොඩකර ගැනීම සඳහාය.ඉංගිරියට යන අතරමගදී අලුයම 2.20ට පමණ මේ අනතුර සිදුවී ඇත්තේ එම ස්ථාන‍ෙය් පටු මාර්ගයේ වාහනයකට ඉඩ ලබාදීම සඳහා අයින් කරන්නට යාමේදීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r14071612</link>
    <topic>ගලිගමුව සංවර්ධනය කරන්නරජයෙන් දසලක්ෂ 294ක ප්‍රතිපාදන</topic>
    <author>සබරගමුව සමූහ</author>
    <content>මේ වසර අවසන් වීමට පෙර ගලිගමුව මැතිවරණ කොට්ඨාසයේ රුපියල් දසලක්ෂ 294ක සංවර්ධන වැඩ නිමවීමට නියමිතයි. එය ගලිගමුව කොඨාසයට රජයක් වැයකළ ඉතිහාසගත ප්‍රතිපාදන මුදලක් වේ යැයි විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ගලිගමුව ප්‍රාදේශීය සම්බන්ධීකරණ කමිටු රැස්වීමේදී පැවැසීය.ගලිගමුව ප්‍රාදේශීය ලේකම් කේ. ජී. එස්. නිශාන්ත මහතා කැඳවා තිබූ මේ රැස්වීම පසුගියදා ප්‍රාදේශීය ලේකම් කාර්යාල රැස්වීම් ශාලාවේදී පැවැත්විය.‍තවදුරටත් ඉදිකරමින් පවතින සංවර්ධන ව්‍යාපෘතින් විස්තර කළ ඇමැති රංජිත් සියඹලාපිටිය මහතා, ගලිගමුව කොට්ඨාසයේ ඉදිවන නව මාතෘ සායන ගොඩනැගිලි දේවාලේගම, ෆෙයාපිල්ඩ් සහ බඹරගම යන ගම්මානවල ඉදිවෙමින් පවතිනවා.රජය ඒ සඳහා වෙන්කළ ප්‍රතිපාදන මුදල රුපියල් මිලියන 29.75ක්. මීට අමතරව ගලිගමුව සෞඛ්‍ය මධ්‍යස්ථානය, පිංදෙණිය ග්‍රාමීය රෝහලේ මාතෘ සායන සහ දෙබටම්පිටිය මාතෘ සායනය ඉදිකිරීමට රජය වෙන්කළ මුදල රුපියල් මිලියන 18.57ක්.කොටියාකුඹුර සතිපොළ ඉදිකිරීම සඳහා වෙන්කළ මුදල රුපියල් මිලියන 30ක්. ගලිගමුව බස්නැවතුම ඇස්තමේන්තුව රුපියල් මිලියන 50ක් ආදිය හැරුණුවිට දැන් එක ගමකට එක වැඩක් යටතේ වැඩ ව්‍යාපෘතින් 143ක් යෝජනා ඉදිරිපත් වී තිබෙනවා.කොටියාකුඹුර ප්‍රජා ජල ව්‍යාපෘතිය අරුග්ගම්මන ප්‍රජා ජල ව්‍යාපෘතිය ඇදුරාපොත, ගලඋඩහේන හරහා හින්පැංදොල පාර ජලනළ දීර්ඝ කිරීම වැඩ ව්‍යාපෘතියක් ලෙස යෝජනා වී තිබෙනවා.මාර්ග සංවර්ධන යෝජනා 336ක් අනුමතවී ක්‍රියාත්මක වී ඇති අතර මේ වනවිට එයින් 221ක් මීට මාසයකට පෙර වැඩ අවසන් කර තිබුණා. පාසල් පරිගණකාගාර 12ක් වැඩ ආරම්භ කළ අතර මේ වනවිට ඉන් ඉදිවෙමින් පවතින්නේ දෙකක් පමණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=r14071613</link>
    <topic>බර අඩුකරගන්න ව්‍යායාම කරලානවතින්න වුණේ වෙද ගෙදරින්</topic>
    <author>පොල්ගහවෙල සමූහ - එල්. පී. තිලකරත්න</author>
    <content>ශරීර ස්ථුලතාවය අඩුකර ගැනීම සඳහා ව්‍යායාම් උපකරණයක් ගෙනවිත් ව්‍යායාම් ආරම්භ කරන දිනයේම ‘ව්‍යායාම් උපකරණය’ කඩාවැටී තුනටිය බිඳී පත්තු බැඳීමට සිදුවූ රසවත් පුවතකි මේ.සිද්ධිය මෙසේය.පෞද්ගලික අංශයේ රැකියාවක නිරත තමරා කුඩා කල සිටම තරබාරු සිරුරකට හිමිකම් කියන්නීය. විවාහයෙන් පසුව දරු දෙදෙනකුගේ මවක් වූ පසු ඇයගේ තරබාරුකම තවත් වැඩිවිය.මේ ගැන ඇය නිවැසියන්ට පැවසූ පසු ව්‍යායාම් උපකරණයක් මිලදී ගෙන එක්සයිස් කරන ලෙස පවසා තිබේ.මැෂිම ගැනීමෙන් අනතුරුව එළඹි පළමු සෙනසුරාදා දින උදෑසන තමරා විසින් ව්‍යායාම් ආරම්භ කිරීම සිදු කරන ලදී. ගතවූයේ මොහොතකි. අම්මෝ මං ඉවරයි.දඩාස් බඩාස් ලෙස තම බිරියගේ කාමරය දෙසින් ඇසුනු ශබ්දය විමසා බැලීමට කාමරයට ගිය සැමියා දුටුවේ එක්සයිස් මැෂිමත් සමඟම බිම වැටී සිටි බිරියයි.මදෑ ඔයින් ගියා... කී සැමියා තවත් කිහිප දෙනකු සමඟ ප්‍රතිකාර සඳහා බිරිය වෙද මහතකු කරා රැගෙන ගියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=s1407161</link>
    <topic>ශ්‍රී ලංකා-දකුණු අප්‍රිකා පළමු ටෙස්ට් ගැටුම අද</topic>
    <author>වර්නන් ගුණසේකර ගාල්ලේ සිට...</author>
    <content>ජය හෝ පැරදුමක විසඳුමක් බලාපොරොත්තු විය හැකි අයුරින් සකස්කර තිබෙන පිතිකරුවන්ට මෙන්ම පන්දු යවන්නන්ටද හිතකර ගාල්ල තණතීරුවේ ශ්‍රී ලංකාව හා සංචාරක දකුණු අප්‍රිකාව අද පළමු ටෙස්ට් ගැටුමට පිවිසෙති.ඇන්ජලෝ මැතිව්ස් ශ්‍රී ලංකා ටෙස්ට් ක්‍රිකට් නායකත්වයට පත්වීමෙන් පසුව ශ්‍රී ලංකාවේදී ටෙස්ට් කණ්ඩායම මෙහෙයවන ප්‍රථම අවස්ථාව මෙය වෙයි. දකුණු අප්‍රිකානු නව ටෙස්ට් නායකයා ලෙසින් හෂිම් අම්ලාගේ පළමු තරගයද මෙයයි.ගාල්ලේදී ටෙස්ට් ක්‍රිකට් තරගයක් නැරඹීම විනෝදජනක වනුයේ එහි පැවැත්වෙන සෑම තරගයකම පාහේ විසඳුමක් තිබීමය.පිතිකරුවන්ට හා පන්දු යවන්නන්ට එක හා සමානව දස්කම් දැක්විය හැකි පරිදි තණතීරුව සකසා ඇතැයි ගාල්ල ක්‍රිකට් ක්‍රීඩාංගණය බාර ජයනන්ද වර්ණවීර මහතා පවසයි. මේ දිනවල මෙහි පැවැත්වෙන දේශගුණය අනුව තණතීරුව වියළි බවක් උසුලනු අතර අතීතයේ මෙන්ම මෙවරද තරගය පවත්වා ගෙන යද්දී තණතීරුව දඟ පන්දු යවන්නන්ට වාසිදායක වීමට ඉඩ තිබේ.අද ඇරැඹෙන තරගය ගාල්ල ජාත්‍යන්තර ක්‍රිකට් ක්‍රීඩාංගණයේ තිබෙන පොදු ජනතාව සඳහා වෙන්කර තිබෙන කලාපයේ සිට නොමිළේ නැරඹීම සඳහා ක්‍රිකට් ලෝලීන්ට අවස්ථාව ලබා දීමට ශ්‍රී ලංකා ක්‍රිකට් ආයතනය තීරණය කර තිබේ.අද ආරම්භ වන්නේ දෙපිල අතර තරග දෙකකින් සමන්විත ටෙස්ට් තරගමාලාවක පළමුවැන්නයි. කණ්ඩායම් දෙකම කරට කර සිටින බැවින් අවසන් පන්දුව යවන තෙක්ම ඉතාමත් උසස් ගණයේ ක්‍රිකට් ක්‍රීඩාවක් ක්‍රීඩා ලෝලීන්ට දැක බලාගත හැකිවනු ඇත.ශ්‍රී ලංකාව හා දකුණු අප්‍රිකාව අතර පැවැත්වෙන්නේ 21 වැනි ටෙස්ට් ක්‍රිකට් තරගයයි. මෙතෙක් පැවැති තරගවලදී ශ්‍රී ලංකා ජයග්‍රහණ වාර්තා වී ඇත්තේ පහක් පමණි. දකුණු අප්‍රිකාව තරග දහයක් ජයගෙන සිටී. තරග පහක් විසඳුමකින් තොරව අවසන් වී තිබේ.කෙසේ වෙතත් දකුණු අප්‍රිකාව මෙතෙක් ශ්‍රී ලංකාවේදී ටෙස්ට් තරගමාලාවක් ජයග්‍රහණය කර නැත. ඔවුනට පසුගිය වසර කිහිපය ඇතුළත විදේශයන්හිදී අති සාර්ථක ටෙස්ට් වාර්තාවක් ඇතත් ශ්‍රී ලංකාවේදී සැමවිටම ඔවුන්ගේ පිතිකරුවන් හා පන්දු යවන්නන් අපහසුතාවට පත්ව තිබේ.මීට අට වසරකට පෙර 2006 ජූලි මාසයේදී දකුණු අප්‍රිකාව අවසන් වතාවට දිවයිනේ කළ ටෙස්ට් තරග සංචාරයේදී ඔවුනට තරග 2–0ක පරාජයක් අත්විණි. ඔවුන්ගේ අවසාන විදෙස් ටෙස්ට් තරගමාලා පරාජයද එය විය. ඊට පෙර 2004 වසරේදී දකුණු අප්‍රිකානු කණ්ඩායම ශ්‍රී ලංකාවේදී ක්‍රීඩා කළ තරග දෙකකින් සමන්විත ටෙස්ට් තරගමාලාවේදී ඔවූහු තරග 1–0ක පරාජයක් ලැබූහ.ශ්‍රී ලංකාවට එරෙහිව පසුගියදා ලැබූ ජාත්‍යන්තර එක්දින තරගමාලා ජයග්‍රහණයෙන් දකුණු අප්‍රිකානුවන්ගේ ජීවය ඉතාමත් ඉහළ අඩියක පවතිනු නොඅනුමානය.එහෙත් ටෙස්ට් ක්‍රිකට් යනු හාත්පසින්ම වෙනස් ක්‍රීඩාවකි. ඊටද අනුගත වන පරිදි ‘ගියර් මාරුකර’ ඉදිරියට යාමේ හැකියාව ඔවුන් සතුව පවතී. පන්දුවට පහර දීමේදී මෙතෙක් පරාජය වී නැති ආරම්භක පිතිකරු හෂිම් අම්ලා දකුණු අප්‍රිකානුවන්ගේ ලකුණු යන්ත්‍රය වී තිබේ. ඕනෑම පන්දු ප්‍රහාරයකට මුහුණ දීමට සමත් අම්ලා මෙල්ල කිරීම මත මේ තරගයේ ශ්‍රී ලංකාවේ ඉරණම තීරණය වනු ඇත.ඇල්විරෝ පීටර්සන්, අම්ලාගේ සහායක ආරම්භක පිතිකරුවා වීමට ඉඩ තිබේ. ලකුණු ලබා ගැනීමේ නොනිවෙන පිපාසයක් ඔහුටද තිබේ. මේ දෙදෙනා සවිමත් ආරම්භයක් ලබා ගතහොත් එය ඊට පසුව කඩුල්ලට එන ඒ.බී. ඩි විලියර්ස් හා ජීන් පෝල් ඩුමිනි වැනි පිතිකරුවන්ට මහත් ශක්තියක් වනු ඇත.ටෙස්ට් පිටියේ දකුණු අප්‍රිකානුවන්ගේ ප්‍රධාන අවිය ඔවුන්ගේ වේග පන්දුවයි. සුපිරි පන්දු යවන්නා වන ඩේල් ස්ටෙයින් අලුත් පන්දුව මෝන් මෝකල් හෝ වර්නන් ෆිලැන්ඩර් සමග බෙදා ගනු ඇත. මේ තිදෙනා වසර ගණනාවක් තිස්සේම ඉතාමත් සාර්ථකව දකුණු අප්‍රිකානු වේග පන්දු ප්‍රහාරය දියත් කර තිබේ. එංගලන්තය පරදවා එංගලන්ත භූමියේදී ප්‍රථම ටෙස්ට් ක්‍රිකට් තරගමාලාවක ජය වාර්තා කළ ශ්‍රී ලංකා කණ්ඩායම, දකුණු අප්‍රිකානුවන් පරාජය කිරීමේ හැකියාවද තමන් සතුව ඇතැයි යන විශ්වාසයෙන් යුතුව අද තරග බිමට පිවිසෙයි.පිතිකරු උපුල් තරංග කලකට පසුව ශ්‍රී ලංකා ටෙස්ට් කණ්ඩායමට එක්ව සිටී. කෞශල් සිල්වා සමග තරංග ඔහුගේ සුපුරුදු ආරම්භක පිතිකරු ස්ථානයේ ක්‍රීඩා කරනු ඇත. ඉන්පසුව පැමිණෙන පිතිකරුවන් වන කුමාර් සංගක්කාර, මහේල ජයවර්ධන, ලහිරු තිරිමාන්න හා ඇන්ජලෝ මැතිව්ස් යන සියළු දෙනාම අත්දැකීම් බහුල ක්‍රීඩකයෝ වෙති. ශ්‍රී ලංකාවට ශක්තිමත් ඉනිමක් ලබා දීමට මේ පිතිකරුවන් සමත් විය යුතුය. දිනේෂ් චන්දිමාල්ද කණ්ඩායමේ ඔහුගේ ස්ථානය ස්ථාවර කර ගැනීම සඳහා මේ තරගමාලාව උපයෝගී කරගත යුතුව තිබේ.සුරංග ලක්මාල් හා ශමින්ද එරංග ශ්‍රී ලංකා පන්දු ප්‍රහාරය ආරම්භ කරනු ඇත. මැතිව්ස්ගේ උපරිම සහාය ඔවුනට ලැබෙනු ඇත. රංගන හේරත් හා ඩිල්රුවන් පෙරේරා භාරයේ දඟ පන්දු ප්‍රහාරය පවතී. සිය පළමු දේශීය ටෙස්ට් තරග නායකත්වයට පිවිසෙන ඇන්ජලෝ මැතිව්ස්, ඉතිහාසයට අනුව ශ්‍රී ලංකාවේදී දුර්වල වී ඇති ප්‍රතිවාදී කණ්ඩායමකට එරෙහිව ආක්‍රමණශීලී ක්‍රීඩාවකට පිවිසේවිද? එසේත් නැතහොත් ඩේල් ස්ටෙයින්, මෝන් මෝකල් හා වර්නන් ෆිලැන්ඩර් වැන්නවුන්ට එරෙහිව පළමුව පරෙස්සම හා දෙවනුව ජයග්‍රහණය ගැන සිතාවිද?කීර්තිය සොයා යාමට මැතිව්ස් පෙළඹේවිද? ටෙස්ට් ක්‍රිකට් අංක 2 ස්ථානයේ වැජඹෙන දකුණු අප්‍රිකාව පරාජය කිරීමෙන් ශ්‍රී ලංකාව ලොව ශ්‍රේණිගත ඉනිමගේ ඉතා ඉහළට යනු ඇත. තරගමාලාවේ තරග 1–0ක ජයක් ශ්‍රී ලංකාවට අංක 4 ස්ථානය ලබා දෙනු ඇත. තරග 2–0ක ජයග්‍රහණයකින් සත්කාරක ශ්‍රී ලංකාවට අංක 3 ස්ථානය හිමිවනු ඇත. මහේල ජයවර්ධන නමැති තවත් ජ්‍යෙෂ්ඨ ක්‍රීඩකයෙකු ටෙස්ට් තරග බිමෙන් සමුගැනීමට සූදානම් වෙද්දී දීර්ඝ කාලීනව ලොකු කන්දක් තමාට තරණය කිරීමට තිබෙන බව ඇන්ජලෝ මැතිව්ස් දනී. මේ තරගමාලාවේදී ඔහුගේ නායකත්වය කුමන දිසාවකට ගියද මැතිව්ස් ජගත් ක්‍රිකට් කෙළිබිමේ පාර සොයාගෙන යන අන්දම බලා සිටීම වටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=s1407162</link>
    <topic>අපි සචිත්‍ර සමගයි මහේල Twitter ඔස්සේ කියයි</topic>
    <author>ප්‍රින්ස් ගුණසේකර</author>
    <content>නීතිවිරෝධී පන්දු යැවීමේ ඉරියව්වක් ඇති බව පවසමින් ජගත් ක්‍රිකට් කවුන්සිලය තරග තහනමකට ලක් කොට ඇති සචිත්‍ර සේනානායක සමග කණ්ඩායමක් ලෙස සියලුදෙනා සිටින බව මහේල ජයවර්ධන සිය ට්වීටර් (Twitter) ගිණුම ඔස්සේ සහතික වෙයි.සචිත්‍ර සේනානායක පසුපස කණ්ඩායම සිටින බවත් ජගත් ක්‍රිකට් කවුන්සිලයේ ගිවිසුම්ප්‍රකාරව දිගටම කටයුතු කරනු ඇති බවට ද මහේල කරුණු දක්වයි. සචිත්‍ර සේනානායකට පෙර මෙන් නැවත ක්‍රිකට් පිටියට පැමිණීමේ අවස්ථාව උදාවනු ඇතැයි ද මහේල ජයවර්ධන විශ්වාසය පළකර සිටියි.මේ අතර සචිත්‍ර සේනානායකට එරෙහිව ජගත් ක්‍රිකට් කවුන්සිලය පනවා ඇති තහනමට එරෙහිව අභියාචනාවක් ඉදිරිපත් නොකිරීමට තීරණය කොට ඇතැයි ද විශ්වාස කටයුතු ආරංචි මාර්ග පවසයි.දඟ පන්දු යවන විශේෂඥයකුගේ උපදෙස් මත ජගත් ක්‍රිකට් කවුන්සිලය දක්වා ඇති වරද නිවැරැදි කර ගැනීමේ උත්සාහයක නිරතවීමට අදහස් කොට ඇතැයි පැවැසේ. එම වරද නිවැරැදි කරගත් බවට පිළිගත් වෛද්‍ය වාර්තාවක් ජගත් ක්‍රිකට් කවුන්සිලයට ලබා දිය යුතු අතර එය බොහෝ විට එංගලන්තයේ කාඩිෆ් විශ්ව විද්‍යාලයේ හෝ බටහිර ඔස්ට්‍රේලියාවේ විශ්ව විද්‍යාලයක සිදුකෙරෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=s1407163</link>
    <topic>ඉසුරු උදානට තැනක් නැත්තේ ඇයි?</topic>
    <author>ප්‍රින්ස් ගුණසේකර</author>
    <content>අන්තර් ක්‍රීඩා සමාජ තරගාවලියේ දස්කම් දක්වමින් සිටින ඉසුරු උදානට ශ්‍රී ලංකා ‘ඒ’ පිලේ අවස්ථාවක් නොදීම පිළිබඳ ක්‍රිකට් ක්ෂේත්‍රයේ බොහෝ කතා බහට ලක්ව තිබේ.ඔහු වරාය අධිකාරි ක්‍රිකට් පිල නියෝජනය කරමින් තුන්දින ක්‍රිකට් තරගාවලියේදී කඩුලු 40ක් හා එක්දින තරගාවලියේදී කඩුලු 10ක් බිඳහෙලා සිටියද ශ්‍රී ලංකා ‘ඒ’ පිලේ එංගලන්ත හා අයර්ලන්ත සංචාරයට ඇතුළත් නොකිරීම කතා බහට හේතුවී ඇතැයි වාර්තා වේ.ඉසුරු උදාන එක්දින තරග 2කදී හා විස්සයි20 තරග 6කදී අන්තර්ජාතික ක්‍රිකට් පිටියට පිවිසෙමින් ශ්‍රී ලංකාව නියෝජනය කළේය.පසුගිය වසරේ අන්තර් සමාජ එක්දින ක්‍රිකට් තරගාවලියේ අවසන් මහා තරගයේ වීරයා බවට පත්වූ චරිත් ජයම්පති, තරිඳු කෞෂාල්, චතුරංග කුමාර වැනි දක්ෂ යොවුන් ක්‍රීඩකයන්ටද එංගලන්ත-අයර්ලන්ත සංචාරයේදී ශ්‍රී ලංකා ‘ඒ’ පිලේ අවස්ථා හිමිව නොමැත.මේ ක්‍රීඩකයන්ගේ අනාගත ක්‍රිකට් දිවිය ආරක්ෂා කිරීමට හා ඔවුන්ට දිරිදීම යුතුකමක් බව බොහෝ දෙනාගේ මතයවී ඇත.ශ්‍රී ලංකා ‘ඒ’ ක්‍රිකට් පිල දැන් එංගලන්ත-අර්යලන්ත සංචාරයට එක්ව සිටින අතර එය අගෝස්තු 25 දක්වා පැවැත්වේ. ශ්‍රී ලංකා ‘ඒ’ පිලේ නායකත්වයට පසුගිය කාලයේ ජාතික ක්‍රිකට් පිලේ දස්කම් දැක්වු අශාන් ප්‍රියංජන පත්කිරීමට තීරණය විය.එයට අමතරව උපනායකයා ලෙස කුසල් ජනිත් කටයුතු කරන අතර මහේල උඩවත්ත, රමිත් රඹුක්වැල්ල, චතුරංග ද සිල්වා, සීකුගේ ප්‍රසන්න වැනි ජාතික පිල නියෝජනය කළ දක්ෂ ක්‍රීඩකයන්ද සිටිති. ශ්‍රී ලංකා ‘ඒ’ පිලට ළහිරු ජයරත්න, භානුක රාජපක්ෂ, ඉෂාන් ජයරත්න, ධනුෂ්ක ගුණතිලක, නිරෝෂන් දික්වැල්ල, සචිත් පතිරණ, දුෂ්මන්ත චමීර, ළහිරු ගමගේ, විශ්ව ප්‍රනාන්දු හා ප්‍රියමාල් පෙරේරා එක්ව සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=s1407164</link>
    <topic>වෙන්නප්පුව ජෝශප් වාස් විදුහලටපළාත් ක්‍රීඩා ශූරතාව</topic>
    <author>බී.ඒ.එන්.එස්.කුමාර කටුපොත විශේෂ</author>
    <content>වයඹ පළාත් අධ්‍යාපන දෙපාර්තමේන්තුව සංවිධාන කළ පළාත් පාසල් ක්‍රීඩා උළෙලේ ජවන හා පිටිය ශූරතාව දිනාගැනීමට වෙන්නප්පුව ජෝශප් වාස් මධ්‍ය මහා විද්‍යාලය සමත්විය.ජෝශප් වාස් විදුහල ලකුණු 156ක් රැස්කළ අතර ලකුණු 98ක් ලබාගත් කුලියාපිටිය මධ්‍ය මහා විද්‍යාලය දෙවැනි තැනටත් කුරුණෑගල මලියදේව බාලිකා විද්‍යාලය තෙවැනි ස්ථානයටත් පත්විය. තරගාවලිය වෙන්නප්පුව ඇල්බට් එෆ්.පීරිස් ක්‍රීඩාංගණයේදී පැවැත්විණි.තරගාවලියේ ප්‍රතිඵල මෙසේය-බාලක-1.වෙන්නප්පුව ජෝශප් වාස් ම.ම.වි, 2.කුරුණෑගල මලියදේව පිරිමි වි, 3.හලාවත තල්දෙන සාන්ත රිමා කනිෂ්ඨ වි.- බාලිකා-1.කුරුණෑගල මලියදේව බාලිකා, 2.කුලියාපිටිය ම.ම.වි, 3.වෙන්නප්පුව ශුද්ධ වූ පවුලේ බාලිකා- සහාය බාලක-වෙන්නප්පුව ජෝශප් වාස්, බාලිකා-කුරුණෑගල මලියදේව බාලිකා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=s1407165</link>
    <topic>ජයග්‍රාහී මාවතට පිවිසෙන්නක්‍රීඩකයන්ගේ මනස හැදුවා</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ රගර් තරගාවලියේ පසුගිය ව‍සරේ ගිලිහී ගිය ජයග්‍රහණ යළි අත්කර ගැනීමට සිය ක්‍රීඩකයන්ගේ මානසිකත්වය නිවැරැදිව සකස්කළ බවත්, ඒ අනුව මෙවර තරගවාරයේ ත්‍රිත්ව ශූරතා දිනා ගැනීමට හැකිවූ බවත් ඉසිපතන විදුහලේ රගර් පුහුණුකරු නිල්ෆර් ඉබ්‍රාහිම් පැවැසීය.අන්තර් පාසල් ජනාධිපති කුසලාන පිළිමලුන් පිටුදැකීමේ තරගාවලියේ අවසන් තරගයෙන් රාජකීය විදුහල් පිල ලකුණු 27-22කින් පරාජය කිරීමෙන් අනතුරුව රාජකීය විදුහල් ක්‍රීඩා සංකීර්ණයේ දී ඔහු 'දිනමිණ'ට ‍එසේ පැවැසීය. 'ඒ වගේම මෙවර තරගවාරයේ දී අපි ක්‍රීඩකයන්ගේ විනය සම්බන්ධව දැඩි අවධානය යොමුකළා.විනය නිසියාකාරව පවත්වාගනිමින් තරග දිනන හැටි අපි එයාලට අවබෝධ කර දුන්නා. ඒ අනුව ඔවුන්ගේ දුර්වලතා මඟ හරවා ගැනීමට හැකිවුණා. 2012 දි ලීග් ශූරතාව දිනාගත්තත් පසුගිය වසරේ දි ඉසිපතත කණ්ඩායම දැඩි පසුබෑමකට ලක්වී සිටියා. අපිට ඕනකළේ මේ ක්‍රීඩකයන් ආපහු ජයග්‍රාහී මාවතට යොමු කරවන්නයි. එය සියයට සියයක්ම සාර්ථක වුණා.මේ ජයග්‍රහණයට ම‍ගේ සහාය පුහුණුකරු අනුරංග වල්පොල වගේම විදුහ‍ල්පතිතුමා ඇතුලු ගුරු මණ්ඩලයත්, ආදි සිසු සංගමයත් සම්පූර්ණ සහයෝගය ලබාදුන්නා.' නිල්ෆර් පැවැසීය. මේ වසරේ පැවැති සත් සාමාජික පාසල් රගර් ශූරතාව, ලීග් ශූරතාව සහ ජනාධිපති කුසලාන මයිලෝ පිළිමලුන් පිටුදැකීමේ ශූරතාව යන ශූරතා ත්‍රිත්වයට හිමිකම් කීමට ඉසිපතන විදුහල් රගර් කණ්ඩායම සමත්විය.මෙවර ඉසිපතන විදුහලේ පුහුණුකරු ලෙස කටයුතු කළ නිල්ෆර් ඉබ්‍රාහිම් පසුගිය වසරේ දී ජාතික සත් සාමාජික රගර් කණ්ඩායමේ පුහුණුකරු වූ අතර ඔහු යටතේ ආසියානු සත් සාමාජික රගර් තරගාවලියට එක්වූ ශ්‍රී ලංකා කණ්ඩායම ඉතිහාසයේ පළමුවරට තුන්වැනි ස්ථානය අත්කරගත්තේය.'ජාතික සත් සාමාජික රගර් කණ්ඩායම ආසියාවේ තුන්වැනි තැනට පත් කරන්න මගේ සහයෝගය ලබාදිමට හැකිවීම ගැන මම සතුටු වෙනවා. මම ඒ දේ කළේ කිසිම විදෙස් පුහුණුකරුවෙක්ගේ සහයෝගයක් නැතිවයි. මේ සාර්ථකත්වයට ජාතික කණ්ඩායමේ සියලුම ක්‍රීඩකයන් ඔවුන්ගේ උපරිම දායකත්වය ලබාදුන්නා. අපිට හොඳ දක්ෂ දේශීය රගර් පුහුණුකරුවන් ඕනෑතරම් සිටිනවා. ඔවුන්ගේ සහයෙන් ඉදිරියේ දී ජාතික කණ්ඩායම ආසියාවේ අංක එකට පත්කරවීමට හැකි බව මට විශ්වාසයි.' ඔහු වැඩිදුරටත් කියා සිටියේය.ජනාධිපති කුසලාන තරගාවලියට සමගාමීව පැවැති අගමැති කුසලාන රගර් තරගාවලියේ ශූරතාව වේල්ස් කුමර විදුහලට හිමිවූ අතර සභාපති කුසලාන තරගාවලියේ ශූරතාව කොටහේන සාන්ත‍ බෙනඩික්ට් විදුහලට හිමිවිය. ශ්‍රී ලංකා පාසල් රගර් සංගමයේ මෙහෙයවීමෙන් හා නෙස්ලේ සමාගමේ අනුග්‍රහයෙන් මේ තරගාවලිය පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=f1407161</link>
    <topic>සමාජ සමානාත්මතාවඅපේ මන්ත්‍රයයි</topic>
    <author>සංවාද සටහන සුමේධා නවරත්න</author>
    <content>සමාජ ඒකාබද්ධතාව තුළින් ජාතික සමඟිය ගොඩනැඟීම යන තේමාව යටතේ මෙවර සමාජ ඒකාබද්ධතා සතිය සැමරීමට ජාතික භාෂා හා සමාජ ඒකාබද්ධතා අමාත්‍යාංශය තීරණය කර තිබේ. විවිධ හේතු මත සමාජයෙන් බැහැරවන ජනකොටස් සමාජගත කිරීම මේ වැඩපිළිවෙළේ පරමාර්ථයයි. මේ පිළිබඳ ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා සමඟ කළ සාකච්ඡාවකි මේ.* සමාජ ඒකාබද්ධතා සතිය නමින් සතියක් සැමරීමේ අරමුණ කුමක්ද?සමාජයේ සමඟිය ඇතිකිරීම මෙහි මූලික පරමාර්ථයක්. අප මෙතෙක් මේ සතිය සැමරුවේ අධ්‍යාපනයට මූලිකත්වය දෙමින්. මෙවර අපි සමාජ ඒකාබද්ධතාවයට මුල් තැන දෙමිනුයි එය සමරන්නේ.මෙහිදී සමාජයෙන් කොන්වී, වෙන්වී සිටි පිරිස් නැවත සමාජගත කිරීම අපේ ප්‍රධාන අරමුණයි. බොහෝ පිරිස්වලට විවිධ හේතු නිසා සමාජගත වීමට නොහැකිව තිබෙනවා. නෛතික ලියකියවිලි නොමැතිවීම, භාෂා ගැන නොදන්නාකම, අධ්‍යාපනය නිසි ලෙස නොලැබීම යනාදිය ඉන් කරුණු කිහිපයක් පමණයි. සමහරු සිංහල හෝ ඉංග්‍රීසි නොදන්නා නිසා සමාජයෙන් කොන්වෙලා. ඉතින් අපට අවශ්‍ය හැම දෙනාම සමාන තැනකට ගෙන එන්නයි. එහිදී භාෂා දැනුම ඉතා වැදගත්.* ආර්ථික සමානාත්මතාවය, භාෂා දැනුමට වඩා වැදගත් යැයි ඔබ සිතන්නේ නැද්ද?ආර්ථිකය වැදගත්. ආර්ථික ගැටලු නැතිවා නොවේ. එහෙත් භාෂාව අධ්‍යාපනය කියන කරුණුවලින් ජනතාව ඉදිරියට ගෙනා යුතුයි. උදාහරණයක් විදිහට පහේ ශිෂ්‍යත්වය බලන්න. ශිෂ්‍යත්වය සමත් වෙන්න බැරි වුණොත් දරුවන්ට අධ්‍යාපනයෙන් සම තැනක් ලබාගන්න බැරි වෙනවා. ශිෂ්‍යත්වය කියන්නේ මරු කපොල්ලක්. දුප්පත් ළමුන්ට උපකාරක පන්තිවලට යන්න සල්ලි නැහැ. අපි දැන් අපේ අමාත්‍යාංශය මගින් දරුවන්ට ශිෂ්‍යත්වය සඳහා උපකාරක පන්ති පවත්වනවා. එය දුප්පත් දරුවන්ට සමාජගත වෙන්න, උසස් අධ්‍යාපනයට එකතුවීමට ප්‍රධාන පිටිවහලක් වෙයි.* ඔබ කියන්නා සේම ශිෂ්‍යත්වය මරු කපොල්ලක්. සමස්ත පාසල් සිසුන්ට සමාන අධ්‍යාපන වරප්‍රසාද ලබාදීමට කටයුතු යොදන්නේ නම් ශිෂ්‍යත්ව මරු කපොල්ල දරුවන්ගෙන් ඉවත් කිරීමට හැකි වනවා නේද?ඒක ඇත්ත. ඒත් රටේ හැම දරුවාටම සමාන අධ්‍යාපන අවස්ථා ලැබෙන්නේ නැහැ. ඒ සම්බන්ධයෙන් ප්‍රධාන වගකීම පැවරෙන්නේ අධ්‍යාපන අමාත්‍යාංශයටයි. ඒ වුණත් මේ අධ්‍යාපන ප්‍රවාහය ඇතුළේ අපේ අමාත්‍යාංශයෙන් කළ හැකි දේ, කළ යුතු දේ අපි කරනවා.අපි ඉංග්‍රීසි, දෙමළ, සිංහල භාෂා ඉගැන්වීමටත් දැන් කටයුතු කරමින් ඉන්නවා. ජාතික භාෂා මධ්‍යස්ථාන පළාත් මට්ටමින් පිහිටුවා ජනතාව තවත් අප වෙත සමීප කර ගැනීමට එමඟින් දැනුම ලබාදීමට කටයුතු කරනවා.මේ ඒකාබද්ධතා සතියේදී අපි පළමු ජාතික භාෂා මධ්‍යස්ථානය කිලිනොච්චියේ විවෘත කළා. ඊළඟ මධ්‍යස්ථානය සබරගමු පළාත නියෝජනය කිරීමට කුරුවිට දී විවෘත කරනවා. මේ ආකාරයෙන් භාෂා දැනුම ලබාදීමෙන් කොන්වී සිටින ජනකොටස් සමාජගත කිරීමට අප බලාපොරොත්තු වෙනවා.* සමාජ සමානාත්මතාවට බලපාන ප්‍රධාන හේතුව භාෂාව බවද ඔබ හිතන්නේ?මෙහෙමයි. දැන් බලන්න ඉංග්‍රීසි භාෂාව ප්‍රශ්නයක්. ඉංග්‍රීසි නොදන්නවා නම් සමාජයෙන් කොන් වෙනවා. ඉංග්‍රීසි දැනුම තිබේ නම් ඒ කොන්වීමෙන් වළකින්න පුළුවන්.හැම භාෂාවක්ම දැනගත්තාම අපි පොදු භාෂාවක් කතා කරන පිරිසක් වෙනවා. ලංකාව ජාතික වශයෙන් එක්සත් කිරීම දේශපාලන කාර්යයක් තමයි. ඒත් එතෙක් අපට හැකි උපරිමයෙන් ඒ සඳහා පසුබිම සකස් කරනවා.* පාසල් අධ්‍යාපනයෙන් වසර 13 තිස්සේ ඉංග්‍රීසි භාෂාව හැදෑරුවත් දරුවකු පාසලෙන් නික්මෙන්නේ ඉංග්‍රීසි භාෂාවෙන් දියුණු අයෙකු හැටියට නොවේ. එවැනි තත්ත්වයක් ඇතුළේ ඔබ කොහොමද ඉංග්‍රීසි උගන්වන්නේ.ඒක වැදගත් ප්‍රශ්නයක්. ඒකට හේතු කිහිපයක්ම තිබෙනවා. පළමු හේතුව තමයි ඉගැන්වීමේ නිසි ක්‍රමවේදයක් නැතිවීම. දෙවැන්න පාඨමාලා දුර්වලවීම. තුන්වැන්න භාෂාව ගැන පුහුණු ගුරුවරුන් නොමැතිවීම. සීමිත ඉංග්‍රීසි ගුරුවරු බොහෝ දෙනෙක් එසේ උගැන්වීමට අසමත්.මෙවැනි තත්ත්වයක් තිබෙන නිසා තමයි අපි අපිට හැකි පමණින් ඒ වගකීම ඉටුකරන්න උත්සාහ කරන්නේ.* මේ කාර්යය සමස්ත රටවැසියා වෙනුවෙන්ම ඉටුකිරීමට ඔබේ අමාත්‍යාංශය සමත් ද?එය තනිවම අපට පමණක් කළ හැකි කාර්යයක් නොවේ. සමාජ සේවා අමාත්‍යාංශය, කාන්තා හා ළමා කටයුතු අමාත්‍යාංශය, අධ්‍යාපන අමාත්‍යාංශය වැනි අමාත්‍යාංශ කිහිපයක් ඒකාබද්ධ වෙමින් තමයි මේ කටයුතු සිදු කරන්නේ.* ජනතාවගේ ප්‍රතිචාර කොහොමද?ඉතාමත් ඉහළයි. ජනතාව සිටින්නේ අපට වඩා හුඟාක් ඉදිරියෙන්. ජනතාව ඉල්ලන ධාරිතාව සපුරන්න අපිට බැරි වී තිබෙනවා. හිතාගන්නත් අමාරුයි ජනතාවගේ උනන්දුව ගැන.මේ නිසා ද්විභාෂා උගත්තු අපේ ජාතික මධ්‍යස්ථානවලට බඳවාගෙන යම් පුහුණුවක් ලබා දීලා ඔවුන් මාර්ගයෙන් ජනතාවට භාෂා දැනුම ලබා දෙන්න අපි කටයුතු කරනවා.* එක් එක් ක්ෂේත්‍රවලට සීමා නොවී සමස්ත ජනයාටම සමානාත්මතාව ඇතිකිරීමට පියවර ගන්නේ නම් මෙය මීට වඩා සාර්ථකයි නේද?සමාජ සමානාත්මතාව තමයි මන්ත්‍රය. මේ මන්ත්‍රය හරියට ක්‍රියාවේ යෙදවීම තමයි අපි සියල්ලන්ගේම අරමුණ. ඒ සඳහා අඩුපාඩු රැසක් තිබෙනවා. ඒ අඩුපාඩු පිරවීම දැන් කෙරීගෙන යනවා. මේක සුළුපටු වැඩක් නොවේ.* ආර්ථික සමානාත්මතාව ඇතිකිරීම වෙනුවෙන් ගෙන ඇති පියවර ගැන ඔබ තෘප්තිමත්ද?අධ්‍යාපනය ලබාදීමෙන් පසු ආර්ථික සමානාත්මතාව ඇතිවෙනවා. ඒ වෙනුවෙන් කටයුතු කෙරෙනවා. හොඳම පාසල් 1000 ක් ඉදිරියේදී ඇතිකරනවා. සෑම ප්‍රාදේශීය ලේකම් කොට්ඨාසයකටම පාසල් 5 බැගින් ලැබෙනවා. එවිට හැම දරුවෙකුටම හොඳ අධ්‍යාපනයක් ලැබිය හැකියි.එහිදී තාක්ෂණවේදී පාඨමාලාවක් හදාරන්න සිසුන්ට පුළුවන්. එවිට විශ්වවිද්‍යාලයට නොගියත් රැකියාවක් කරන්න හැකිවෙනවා. ඊට පස්සේ අවශ්‍ය නම් උපාධියක් ලබාගන්න පුළුවන්.* සමාජවාදී පක්ෂවල එකමුතුවෙන්, එනම් එක්සත් සමාජවාදී පෙරමුණ, ශ්‍රී. ල. නි. ප. මධ්‍යම කාරක සභාවට යෝජනාවලියක් ඉදිරිපත් කළා. එහි පළමු හා ප්‍රධාන යෝජනාව තමයි විධායක ජනාධිපති ක්‍රමය අහෝසි කිරීම. ඔබේ ඉල්ලීම හරියට අශ්වයා පැන ගියාට පසු ඉස්තාලය වැසීම වැනි දෙයක් නේද?කොහෙත්ම නෑ. විධායක ජනාධිපති ක්‍රමය මේ ර‍ටේ ස්ථාවර වෙලා නැහැ. ජේ. ආර්. ජයවර්ධන විධායක ජනාධිපති ක්‍රමය ගේන විට අපි ඊට විරුද්ධ වුණා. තාමත් අපි විරුද්ධයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=f1407162</link>
    <topic/>
    <author> සංවාද සටහන බුද්ධිකා බ්‍රාහ්මණ</author>
    <content> “උන් මිනිස්සු නෙවෙයි... ඕනෑම කැත මිනිහෙක් උනත් හොයන්නෙ ලස්සන ගෑනියෙක්... එතකොට කැත එවුන් ගන්නෙ කවුද? හරිම පුදුම ලෝකයක් මේක. නංගිල දෙන්නම ඩැහැගෙන ගියේ මා බලන්න ආව දෙන්නෙක්. මගේම කරුමෙට තමයි උන් මට වඩා ලස්සන උනේ.”නිවුටන් ගුණසේකරගේ “වැලිමළුවේ‍ ප්‍රේමය” කෙටිකතා සංග්‍රහයෙහි “වැලිමළුවේ ප්‍රේමය” කෙටිකතාවේ හමුවන උපුටනයකි. ගුවන් විදුලි මාධ්‍යවේදියකු, ජනප්‍රිය නවකතාකරුවකු, ටෙලිනාට්‍ය තිරපිටපත් රචකයකු මතුනොව පරිවර්තකයකු හා වේදිකා නාට්‍ය නිෂ්පාදකයකු ද වන නිව්ටන් ගුණසේකරගේ ප්‍රථම කෙටිකතා සංග්‍රහය වන්නේ ‘වැලිමළුවේ ප්‍රේමයයි.’ මේ ඒ පිළිබඳත් වත්මන් සාහිත්‍ය පිළිබඳත් ඔහු හා කළ සංවාදයකි.* ඔබ සාහිත්‍ය ලෝකයට අත්පොත් තබන්නේම 1960 දශකයේදී කෙටිකතා රචකයකු ලෙසටයි. නමුත් ඔබ කෙටිකතා සංග්‍රහයක් පළකරන්නේ 2014දී.මම හිතන්නේ ඔබ ඔය කියන්නේ මා මුලින්ම සාහිත්‍ය සම්මානයක් දිනූ “රත්තරං ඉඩම” කෙටිකතාව පිළිබඳව වෙන්න ඇති. එය මා රචනා කළේ 1960දී ප්‍රවේශ පංතියේ පාසල් ශිෂ්‍යයකු ලෙස අධ්‍යාපනය ලබද්දීයි. නමුත් ඒ ජයග්‍රහණයට කලින් මම කෙටිකතා 15ක් 20ක් විතර ලියලා එකල පළවූ පුවත්පත්වලට යවා තිබෙනවා. කෙටිකතා විස්සක් පමණ ලියුවාට පසුවයි යාන්තම් එකක් ජනතා පත්තරේ පළවුෙණ්. ඉන් අනතුරුව වරින් වර කෙටිකතා කීපයක් ලියුවත් කෙටිකතා සංග්‍රහයකට උචිත පරිදි කතා එකතුවක් නිර්මාණය කිරීමට යොමුවුෙණ් නෑ. ඒක තරමක් සංකීර්ණ කටයුත්තක්. සමහරවිට නවකතාවක් ලියනවට වඩා හොඳ කෙටිකතාවක් නිර්මාණය කිරීම සංකීර්ණයි.* ඔබගේ කෙටිකතා සංග්‍රහය පුරා මා දකින විශේෂ ලක්ෂණ කීපයක්ම තිබෙනවා. ඒකත් විවිධ ආකෘති ඔස්සේ ප්‍රස්තුතයෝ ගොඩනැගීම.කෙටිකතාකරුවෙක් නිර්මාණාත්මක වීමේදී සීමා රාශියකට යටත්විය යුතු වෙනවා. ප්‍රස්තුතයට අදාළ නොවන එකම වචනයක් හෝ නිර්මාණයෙහි අන්තර්ගත නොවිය යුතුයි. මේ නිසා නිර්මාණකරණයේ නිරතවිය යු‍ත්තේ ඉතා සූක්ෂම ලෙසයි. කෙටි කතා සංග්‍රහයක් කිරීමේදී ඇති වැදගත්කම කතාවෙන් කතාවට විවිධත්වයක් ඇති කිරීමයි. පාඨකයාට පොත කියැවීමට උත්තේජනයක් ඇති වන්නේ විවිධත්වයක් ඇතිවිටයි. ආකෘතිය වෙනස් කිරීම වගේම විවිධ ප්‍රස්තුතවලට යාමෙන් කෙටිකතා සංග්‍රහයකට අත්‍යවශ්‍ය රිද්මය ගොඩනගාගත හැකි වෙනවා.* ඔබ මුද්‍රිත මාධ්‍යයේ මෙන්ම ශ්‍රව්‍ය මාධ්‍යයේ අත්දැකීම් බොහොමයක් ලබාගත් කලාකරුවෙක්. මේ මාධ්‍ය දෙකෙන්ම නිර්මාණය කරනවිට ඒ ඒ මාධ්‍යයේදී ඔබ අත්දකින විශේෂ වෙනස්කම් මොනවාද?කෙටිකතා, නවකතා, ආදිය මුලින්ම මුද්‍රිත මාධ්‍ය වෙත ලීවත්, මා අවුරුදු 20ක පමණ කාලයක් සේවය කළේ ගුවන් විදුලියේ. ගුවන් විදුලියේදීත්, ලේඛනයේදීත් අපගේ මාධ්‍ය‍ වන්නේ භාෂාවයි. නමුත් මේ මාධ්‍ය දෙක මුළුමනින්ම වෙනස් මාධ්‍ය දෙකක් නිසාම ඒ ඒ මාධ්‍ය ඔස්සේ නිර්මාණ කරණයේ නියැලීමේදී වෙනස් ආකෘති අනුගමනය කිරීමට සිදු වෙනවා. ගුවන් විදුලිය වෙනුවෙන් නාට්‍යයක්, කතාවක් රචනා කිරීමේදී එයට සවන් දෙන පොදු පාඨකයා පිළිබඳ විශේෂයෙන් සිතනවා. ක්ෂණයෙන් එය අසන බාල, මහළු, තරුණ, උගත්, නූගත් සියලු දෙනාට වැටහෙන අන්දමින් එය නිර්මාණය කළ යුතු වෙනවා. නමුත් මුද්‍රිත මාධ්‍යයේදී යමක් නොතේරෙනවානම්, එය නැවත වරක් කියනවා. බැලීමේ හැකියාව පාඨකයාට හිමි වෙනවා. කෙසේ වෙතත් මේ කෙටිකතා නිර්මාණවලට පමණක් නොවෙයි මාගේ අනෙකුත් නවකතා ආදියටත් ගුවන්විදුලියේ සේවය කිරීමේදී මා ලත් අත්දැකීම් වඩා උපයෝගී වුණා. අප ජීවිත කාලය තුළ ලබන අත්දැකීම්, දරාගැනීම්, විඳගැනීම් සියල්ල අනියම් ආකාරයෙන් නිර්මාණකරණයේදී උපයෝගී වෙනවා.* කෙටිකතා රචනය මෙන්ම කෙටිකතා පොත් කියැවීමත් ඉතා සීමිත පාඨක පිරිසක් අතරට සීමාවී තිබෙනවා නේද?කෙටිකතා, කවි පමණක් නොවේ නවකතා ආදිය රචනා කිරීමට උනන්දු ප්‍රතිභාසම්පන්න බොහෝ පිරිසක් සිටිනවා. ඒ අතර අධිෂ්ඨාන සම්පන්නව නිර්මාණකරණයේ යෙදෙන පිරිස ඉතා දුලබයි. බොහා් අය හිතන්නේ තමන් ලියූ මුල්ම කවිය, මුල්ම කෙටිකතාව පළවිය යුතුයි කියලයි. කේ. ජයතිලක මහතා වැනි ලේඛකයන් කියා තිබෙනවා ඔවුන් කතා විස්සක් තිහක් ලියූ පසුවයි එක් කතාවක් පළවූවේ කියලා. ලියන්න ලියන්නයි කෙනෙක් මුවහත් වෙන්නේ.අද සාහිත්‍ය රස විඳින පාඨක පිරිස සීමාවී තිබෙන බව ඇත්තක්. විද්යුත් මාධ්‍යයේ බලපෑම, තාක්ෂණයේ බලපෑම ඊට හේතුවූ බව සඳහන් වුණා. ඊළඟට බලපෑ තවත් කරුණු තිබෙනවා. උසස් නිර්මාණ හිඟ වීමත්, පාඨක රසවින්දනය හීනවීමත් මීට බලපා තිබෙනවා.* වර්තමානයේ කවි පොත් මෙන්ම කෙටිකතා පොත් මුද්‍රණය ප්‍රකාශකයන් විසින් සීමා කොට තිබෙනවා.ප්‍රකාශකයා කියන්නේ ව්‍යාපාරිකයෝ. මුද්‍රණය සඳහා වියදම් කරන්නේ තමන් මුද්‍රණය කරන දේපල අෙලවි වෙනවා නම් පමණයි. කවි, කෙටිකතා පොත් මුද්‍රණය කළත්, ඉතා සීමිත පොත් ප්‍රමාණයක් තමයි මුද්‍රණය කරන්නේ. කවුරුත් කැමැති නැහැ පොත් ගොඩවල් ගහගෙන තියාගන ඉන්න. මේ විතරක් නෙමෙයි. නවකතා වුණත් ජනප්‍රිය රැල්ලේ නවකතාවට විශාල අ‍ෙලවියක් තිබෙනවා. අනෙක් අංශය පරිවර්තනය. ඊටත් හොඳ ඉල්ලුමක් තිබෙනවා. අද අපේ රටේ ස්වතන්ත්‍ර අලවි වීමටනම් කුමන හෝ ආයතනයක සම්මානයක් ලබාගත යුතු වෙනවා.* ඔබේ අදහස ප්‍රකාශකයන් සංවිධාන කරන සම්මාන උත්සව සහ පොත් අ‍ෙලවිය අතර සම්බන්ධයක් පවතිනවා කියලද?‍අද ශ්‍රී ලංකාවේ ලේඛකයන් බොහෝ දෙනෙක් ප්‍රකාශකයන් අතර බෙදී සිටිනවා. ප්‍රකාශකයනට අවශ්‍ය වන්නේ තමන්ගේ පොත් අ‍ෙලවි කර ගැනීමටයි. ඒ නිසා ඔවුන්ම සම්මාන උත්සව පවත්වා ලේඛකයිනට ත්‍යාග මුදල් ලබා දෙමින් තමන්ගේ ලේඛකයින්ගේ පොත් විකුණාගැනීමේ උපක්‍රමයක් නිර්මාණය කරගෙන තිබෙනවා. පොත් අ‍‍ෙලවිකර ගැනීමේ නවතම ක්‍රමවේදය ඒකයි.* ඔබ පවසන්නේ මේ නිසා හොඳ නිර්මාණ ඉදිරියට පැමිණීමේ අවස්ථාව මඟහැරී ඇති බවද?සාහිත්‍ය අධ්‍යයනය, නිර්මාණකරණය විශ්වවිද්‍යාල මට්ටමින් ඉගැන්වෙන විෂයන් බවට පත්වී තිබුණද අපේ සාහිත්‍ය ජාත්‍යන්තර මට්ටමට තබා කලාපීය මට්ටමේ උසස් නිර්මාණ බවට හෝ පත්වීමේ තත්ත්වයකට අද මතුවන්නේ නැහැ. මේ තත්ත්වය පිළිබඳ හොඳින් වටහා ගත හැකි වන්නේ අපගේ පැරැණි පද්‍ය, ගද්‍ය සාහිත්‍යයේ මට්ටම පිළිබඳ සැලකිලිමත් වන විටයි.අපි දන්නවා උසස් සාහිත්‍ය කියන්නේ ඒවා තවතවත් කලාකෘතිවලට උල්පත් බවට පත්වෙන නිර්මාණයි. නමුත් අද සම්මාන ලබන උසස්, යම් සම්භාවනාවට පත්වන කෘති සම්මාන උණුසුමත් සමඟම පාඨකයාට අමතකවී යනවා.* මේ පිරිහීමට හේතුව සම්මාන උත්සව ද?හේතු රාශියක් තිබෙනවා. මම හිතන්නේ රටක දියුණුව මනින සාධක අතර ඒ රටේ සාහිත්‍ය ලබා ඇති දියුණුවත් එක් සාධකයක් වෙනවා. සමාජයේ දියුණුව සලකන විට සාක්ෂරතාව ප්‍රාථමික සාධකයක්. පොතපත කියැවීම, රසවිඳීම උසස් ලේඛන බිහිවීම හා පරිශීලනය ඒ පිළිබඳ බුද්ධිමත් සාහිත්‍ය සංවාද ඇතිවීම, දියුණු, නිදහස් සමාජයක මූලික ලක්ෂණයක්. සමාජයේ භෞතික දියුණුව වගේම මේ සාමාජික දියුණුව ළඟාකරගැනීම සඳහාත් විශේෂ වැඩපිළිවෙළක් තිබිය යුතුයි. දැනට මේ වෙනුවෙන් ක්‍රියාත්මක වන ආයතන මෙන්ම වැඩසටහන් ප්‍රමාණාත්මක නොවන බවයි මගේ අදහස.* ඔබගේ ‘වැලිමළුවේ ප්‍රේමය’ කෙටිකතා සංග්‍රහය සංස්කෘතික දෙපාර්තමේන්තුවේ ප්‍රකාශනයක් හැටියටයි එළි දැක්වෙන්නේ. ඒ පිළිබඳවත් පැවසුවහොත්?සංස්කෘතික කටයුතු දෙපාර්තමේන්තුව මඟින් පවත්වන ලද සමස්ත ලංකා කෙටිකතා අත්පිටපත් තරගයට මේ කෙටිකතා සංග්‍රහයත් මා ඉදිරිපත් කළා. එහිදී දෙවැනි ස්ථානය හිමිකර ගැනීමට සමත්වුණා. ඉන් අනතුරුවයි මෙය කෘතියක් ලෙස එළිදකින්නේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>16</day>
    </date>
    <link>http://www.dinamina.lk/2014/07/16/_art.asp?fn=f1407163</link>
    <topic>ස්වර්ණ කාන්තී හොඳ පිම්මක් පනී!</topic>
    <author>රන්ජන් අමරරත්න</author>
    <content>මිනිස් සමාජය අධ්‍යාත්මික ලෝකයක අතරමංවී සිටී. නූතන සමාජය ඒ බව පෙන්වන අපූරු කැටපතක් සේ දැක්විය හැකි ය. රට පුරා දක්නට ලැබෙන පූජා, ශාන්ති-කර්ම, ඇදහිලි, යාඥා අපට මේ තත්ත්වය තවදුරටත් තහවුරු කර පෙන්වයි.අප අත්විඳින පූජා, ඇදහිලි ආදියෙහි අංශ දෙකක් දකින්නට ලැබේ. පළමුවන්න එහි හරය හා විද්‍යාත්මක ස්වරූපය යි. දෙවන්න එහි ආටෝප-සාටෝප සහිත අලංකාර විධි ක්‍රමය යි. මේ දෙකම අද සමාජය තුළ පවතී. දෙකෙන් ම මිනිසා අපේක්ෂා කරන්නේ සැනසිල්ල හා සහනය යි.ස්වර්ණ කාන්තී පෙරේරාගේ “චෛතසික නෑයෝ” කෘතිය ඉහත පසුබිම තේමා කොට ගොතන ලද ප්‍රබන්ධයකි. එහි කතා නායිකාව වන නර්මදා බලවත් මානසික ව්‍යාධියකින් පෙළෙන ස්ත්‍රියකි. ඊට හේතුව ඇය බිහි කිරීමට යන දරුවා විකෘති ස්වාභාවයෙන් යුතු යැයි නර්මදා විසින්ම තීන්දු කරනු ලැබීම ය. මුල් ගර්භණී සමයෙහි විකෘති දරුවන් පිළිබඳ පුවත්පත් ලිපියක් කියැවීමෙන් ඇගේ මානසික ව්‍යාධිය ආරම්භ වෙයි. කතා විකාශය සිදුවන්නේ මේ ව්‍යාධිය සමඟ ගැටෙන චරිත කිහිපයක හැසිරීම් සමඟ ය.නර්මදාගේ සැමියා වන සුදත්ත අධ්‍යාත්මික බලවේගයක් ඔස්සේ රෝගය සුවපත් කිරීමට විධික්‍රම සොයයි. නාගිත හාමුදුරුවන් මේ පවුලට උපදේශන සපයන අතරම චිත්ත බලවේග මගින් නර්මදා සාමාන්‍ය තත්ත්වයට පත් කිරීමට කටයුතු කරයි. මෛත්‍රිකා නර්මදාගේ යෙහෙළිය වන අතර ඇය සියල්ල වාර්තා කරමින් විසැඳුමක් සෙවීම සඳහා වෙහෙසෙයි. මේ එකිනෙක චරිත ඔස්සේ සමාජ චින්තනය හා මිනිස් හැසිරීම් නිරූපණය කිරීමට කතුවරිය උත්සුක වෙයි.මිනිසාගේ ‍ෛචතසිකය විග්‍රහ කරන නවකතා සිංහල ප්‍රබන්ධ කථාවට ආගන්තුක ය. රචකයන් වැඩි දෙනකුගේ අවධානය යොමුව ඇත්තේ දේශපාලන යථාර්ථය හෙළිදරව් කරන ප්‍රබන්ධ කෙරෙහි ය. එහෙත් අධ්‍යාත්මික ලෝකය පිළිබඳ විශාල හිඩැසක් සමාජය තුළ පවතී. එම හිඩැස සම්පූර්ණ කිරීම සඳහා මෙබඳු පොත් හා රචනා තවදුරටත් ව්‍යාප්ත විය යුතු ය. ස්වර්ණකාන්ති කතුවරිය හරියට ම නිලය අල්ලා ඇති බවක් පෙනෙන්නට තිබේ.කතුවරිය සිය ප්‍රධාන තේමාව වූ මානසික ව්‍යාධිය හැරුණු කොට තවත් සමාජ සාධක කිහිපයක් කෙරෙහි අවධානය යොමු කර තිබේ.(I) ගුරුවරියකගේ ජීවිතය හා හැසිරීම්(II)තරුණ යුවළකගේ ජීවිතවලට අදාළ ලිංගිකත්වය(III)අධ්‍යාත්මික සැනැසිල්ලට සම්බන්ධ මිනිස් ක්‍රියාකාරකම්(IV)දරුවකු පිළිබඳ සිහින හා අනාගත සැලැසුම්මෙහි කතා නායිකාව වන නර්මදා සෞන්දර්යය ගුරුවරියෙකි. එක් අතෙකින් ඇගේ සිතිවිලි රොමෑන්තික ය. තව අතෙකින් ඇගේ සිතිවිලි අධ්‍යාත්මයට බර ය. ශික්ෂණයෙන් යුතු ය. මේ සිතිවිලි ධාරා දෙක අතර ගැටෙන නර්මදාගේ ජීවිතය සංකීර්ණ ය. ඈ ඇතැම් කරුණු දිනපොතක ලියා තබයි. ඒවා රසවත් ය. හැඟුම්බර ය. එලෙස ම ජීවිතයට අදාළ ය.“දයාබර හිමියනි... මම උදා වූ වර්තමානය තුළ කාමාශාව ශෘංගාරය නම් වූ හුදු භාවාත්මක හැඟීම් ඉක්මවා නොයන මානයක සැරිසරමි. මගේ ආත්මයේ වගකීම මම මැ බාර ගනිමි. ඒ සියල්ල ඉතා උත්සුකව වටහා ගතිමි. මා රෝහල් ගත වැ නැවත පැමිණෙන්නේ ඔබේ ලෙයින් මසින් උපන් වාසනාවන්ත බිළිඳියක් ඔබට දායාද කරමිනි. එතෙක් ඔබට දැනෙන හුදකලාව තාවකාලික වේ. විවාහය සම්පතකි. මෘදු බව, ත්‍යාගශීලී බව, නොසැලෙන බව හා කැපවීම තුළ අප සදාකාලිකව බැඳී සිටිමු... ඔබ ඔබම වී ඉන්න... මම මම මැ වී හිඳ දිවි තුරාවට ඔබට ආදරය කරමි.”(13 - පරිච්ඡේදය - 117 පිට)ප්‍රකට ලේඛක “මේගන් ෆ්‍රැම්ප්ටන්” “මෝනින් කොෆී” නමින් ප්‍රබන්ධයක් ලියා තිබේ. 2012 දෙසැම්බර් මාසයේ මුද්‍රණයෙන් නිකුත් වූ මේ පොත රොමෑන්තික නවකතාවක් ලෙස මහත් ජනප්‍රියත්වයක් ලබා තිබේ. ප්‍රභූ පවුලක තරුණ යුවළකගේ ආදරය - ලිංගිකත්වය හා බැඳීම් “මෝනින් කොෆී” කෘතියෙන් මනාව නිරූපණය කෙරේ. එහි විශේෂයක් වන්නේ තරුණ බිරිය ගැබ් ගැනීමෙන් පසු දෙදෙනා තුළ මතුවන සංකීර්ණ ආදරය මැනැවින් දක්වා තිබීම ය. මේගන් කියන ලෙස විවාපත් යුවළක් සැබෑ ලෙස ආදරය බැඳීම් ආරම්භ කරන්නේ බිරිය ගැබ් ගැනීමෙන් පසු ය. එය ඕනෑ ම සමාජයකට සාධාරණ කියමනක් සේ ගත හැකි ය.ස්වර්ණකාන්තී සිය කතා නායිකාවගේ විවාහ ජීවිතය විචිත්‍ර ලෙස නිරූපණය කරයි. ජීවිතය පිළිබඳ පරිපූර්ණ භාවයක් ඇගේ නිරූපණ ඔස්සේ මතුවෙයි. නවකතාකරුවාගේ එක් කාර්යයක් වන්නේ මිනිසාට ජීවත්වීම සඳහා කිසියම් ගැම්මක් ලබාදීම ය. ජීවිතය වටහාගැනීම ද, යථාර්ථය ස්පර්ශ කිරීම ද ‍එම ගැම්ම තුළ ම පවතී. නර්මදා සිය මානසික ව්‍යාධියට එරෙහිව සටන් කිරීම ද, ඇයගේ සැමියා වූ සුදත්ත ඒ සඳහා විශාල කැපකිරීමක සිටීම ද සාධනීය තත්ත්වයකි.කතුවරිය මවන සුදත්ත නම් චරිතය එක අතෙකින් පරමාදර්ශී චරිතයකි. විශ්වාස කටයුතු අවංක පුද්ගලයෙක් ඔහු තුළින් මතු වෙයි. අපට ඇති නූතන සමාජ අත්දැකීම් අනුව බැලුවහොත් බිරියගේ දුර්වලතා ඉවසා ගැටලුවලට විසැඳුම් සොයන පිරිමි හිඟය. බිරියගේ රෝග - පීඩා හමුවේ ඔවුන් අතහැර යන, දික්කසාද ඉල්ලන හා අනියම් සබඳතා ඇති කරන පිරිමි වැඩි වෙති. පොදු පුරුෂයාගේ ලක්ෂණය වන්නේ ද බිරියගේ අඩුපාඩු හමුවේ ඇය අතහැරීම ය. මේ අතින් බලනවිට සුදත්ත වි‍ශිෂ්ට මිනිසෙකි. ඔහු සිය බිරිය වෙනුවෙන් බොහෝ දේ ඉවසයි. බොහෝ කැපවීම් කරයි. ගැටලුවට යථාර්ථවාදී විසැඳුම් සොය යි. මෙබඳු පිරිමින් නූතන සමාජයට වැඩි - වැඩියෙන් වුවමනා කෙරේ.මේ කෘතියෙහි දක්නට ලැබෙන තවත් විශේෂතාවක් වන්නේ මිනිස් සිත ක්‍රියා කරන ආකාරය විද්‍යාත්මක ලෙස විග්‍රහ කිරීමට දරන වෑයම යි. නර්මදාගේ සිත පරිසරය අනුව වෙනස් වන ආකාරය නිරූපණය කිරීමට කතුවරිය උත්සුක වෙයි. නමවන පරිච්ඡේදය ඊට කදිම නිදසුනක් සේ දැක්විය හැකි ය.කිකිළියකගේ කෙකරගෑම, එළුවකුගේ බෑ - බෑ ශබ්දය නර්මදාගේ සිතිවිලි වෙනස් කරයි. ඈ මේ හඬ ඔස්සේ තමාගේ දරුවා ගැනත්, ස්කෑන් පරීක්ෂණය ගැනත්, සමාජයේ විවිධ ක්‍රියාකාරකම් ගැනත් සිත මෙහෙයවයි. වරෙක එම සිතිවිලි විකාරරූපීය. තව වරෙක එම සිතිවිලි තුළ ඇත්තේ බරපතළ ගැඹුරකි. කතුවරිය පරිසරයේ වෙනස්වීම් හා මිනිස් සිතිවිලි එකිනෙකට සමපාත කරන අයුරු අපූරු ය.“සුළ‍ඟේ වේගය කෙමෙන් ස්වල්පමාත්‍ර වූ තත්ත්වයට පත්වන්නේ සුදත්ත, මෛත්‍රිකා, නාගිත හිමියන්ගේ යැයි සැලැකිය හැකි සෙවණැලි කිහිපයක් අවුදින් දරු ගැබ අවුරා සිටින්නෝ ය.”(පිටුව 89)විවිධ වූ සංකීර්ණ හැඟීම් හා ස්වභාවයන් ප්‍රකට කරන්නා වූ බරපතළ නිහඬතාවක් ලෝකයේ ඇතැම් තැන්වල පවතින්නේ යැයි පැරැණි දාර්ශනිකයෙක් කියා සිටී. එය අප අත්දකින ස්වභාවයකි. එම ස්වාභාවයට මිනිසා දක්වන ප්‍රතිචාරය හා මිනිසා තුළ ඒ මතින් ඇති වන සංවේදනා සියුම් ලෙස චිත්‍රණය කිරීම නවකතාකරුවකුගේ කාර්ය-භාරයට අයත් ය. ස්වර්ණ කාන්ති පෙරේරා ද එම කාර්යය ඉතා සියුම් ලෙස ඉටු කරයි.මේ කෘතියෙහි දක්නට ලැබෙන තවත් වැදගත් ලක්ෂණයක් වන්නේ නූතන මිනිසා ඉල්ලා සිටින සැනැසිල්ල හා සහනය පිළිබඳ ප්‍රබල සංවාදයක් කතාව තුළින් ම මතු කිරීම ය. එම සංවාදය විවිධ දෘෂ්ටි-කෝණ වෙතින් කිරා මැන බැලීමට කතුවරිය උත්සාහ දරා තිබේ. යාඥාව, මනෝ උපදේශනය, ඇදහිල්ල, චිත්තබලය, භාවනාව යන විවිධ ක්ෂේත්‍ර ඔස්සේ කතුවරිය සිය ගවේෂණය අරඹයි. එහි නිමාවක් නැතත් ප්‍රබල අවදිවීමක් දකින්නට ලැබේ.“සුදත්ත ඔයා මේ ප්‍රශ්නය හමුවේ යාඥා කරන්ඩ තරං බො‍ළඳ වෙලා. පක්ෂග්‍රාහී නො වන ස්වාභාව ධර්මය යාඥාව තුළින් රවටන්ඩ ද ඔයා හදන්නෙ? ඒ තුළින් මේ ප්‍රශ්නයට විසැඳුමක් ලැබෙයි කියලා ඔයා ඔයාගෙම හිත රවටගන්ඩ උත්සාහ ගන්නවා!”“නර්මදා මම යාඥා කරන්නෙ නිශ්චිත දෙවි කෙනකුට හෝ අද්භූත බලවේගයකට නෙමෙයි. මගේ ම යටි සිතට... ඒ කියන්නෙ මගේ අධ්‍යාත්මයට... යටි සිත කියන්නේ විශ්වාසයේ නීතියට අනුකූලව ක්‍රියාකරන මූලධර්මයක්”.(පිටුව 35)“චෛතසිත - නෑයෝ” කෘතියෙහි පවතින ප්‍රධාන දුර්වලතා තුනක් ගැන ද සඳහන් කළ යුතු ය.(I) ප්‍රබල කතා වස්තුවක් නැතිකම(II) සංවාද රචනයේදී දක්වන දුර්වලතාව(III) කතුවරිය මැදිහත් වී බණ දේශනා ඉදිරිපත් කිරීමඉතා ප්‍රබල ආරම්භයක් සහිත මේ නවකතාව නිමා වන්නේ දියාරු ලෙස ය. අවසන් භාගයේ දී කතාවට එකතු කරගනන්නා මාධවී හා ඇගේ දරුවා නවකතාව බාල චිත්‍රපටයක් බවට පත් කරති. තම දරුවාගේ මානසික ආබාධයක් ගැන කල්පනා කරන මාධවී රෝහලේදී නර්මදාගේ දරුවාට තම දරුවා මාරු කිරීම පසුව නඩු විභාගයකින් නිය ම අම්මලා හා නියම දරුවන් තෝරා - බේරා ගැනීම වෘත්තාන්තයේ ගැඹුරු තේමාව සමඟ ගැළපෙන්නේ නැත. ඒවා විකාර ලෙස පෙනී යයි. කතාවේ ගැඹුර විනාශ කරයි.ප්‍රබන්ධ කථාවක සංවාද යනු ඉතා වැදගත් අංගයකි. එම සංවාද චරිතවල ස්වාභාවය, හැසිරීම කැටිකරගත් අවංක ප්‍රකාශන ලෙස සැලකේ. ඒවා රචනා කළ යුත්තේ කටවහරේ වචන, රිද්මය හා යටි අරුත් ද සැලැකිල්ලට ගනිමින් ය. එම සංවාද විශ්වාසවන්ත විය යුතු ය. සමහර ලේඛකයෝ පළමුව සංවාද ලියති. ස්වර්ණකාන්තී සංවාද ගැන කිසිඳු සැලැකිල්ලක් දක්වා නැත.කතාවේ ප්‍රධාන දුර්වලතාව ඉතා දීර්ඝ බණ දේශනා හා විග්‍රහ ඉදිරිපත් කිරීම ය. කතුවරිය මැදිහත් වී එළියට දාන මේ විස්තර නිසා කතා රසය බි‍ඳෙයි. එහෙත් මෙහි අන්තර්ගතය ගැන සලකා බලනවිට පෙනී යන්නේ ස්වර්ණකාන්තී හොඳ පිම්මක් පැන ඇති බව ය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n1407171</link>
    <topic>ඌවේ ජනතා ගැටලු 50,000කට විසඳුම්</topic>
    <author>මහින්ද අලුත්ගෙදර</author>
    <content>ජනතා ගැටලු 50,000කට සාර්ථක විසඳුම් ලබා දෙමින් ඌව පළාතේ ජංගම සේවා වැඩසටහන් 337ක් නිමාවට පත්ව ඇතැයි ආර්ථීක සංවර්ධන අමාත්‍යාංශය පවසයි.ඒ අනුව මේ මස 14 දා වනවිට ඌව පළාතේ ජංගම සේවා වැඩසටහන් 337ක් අවසන් කර ඇති අතර ඒවා සාර්ථකව ක්‍රියාත්මක වී තිබෙන බව ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කරයි.ඌව පළාතට අයත් බදුල්ල සහ මොනරාගල යන දිස්ත්‍රික්ක දෙකට අයත් ග්‍රාමසේවා වසම් 886 තුළ "ගමකින් ගමකට දොරකින් දොරකට" වැඩසටහන යටතේ රාජ්‍ය තන්ත්‍රය ගමකින් ගමකට යමින් මේ දිනවල පවත්වනු ලබන ජංගම සේවාවලදී හදුනාගනු ලබන ගැටලු විසදීමෙන් එම දිස්ත්‍රික්ක දෙකෙහි ජනතාවට විශාල සේවයක් ලබාදී තිබෙන බවද ඇමැතිවරයා පෙන්වා දෙයි.ඇමැතිවරයා මේ බව ප්‍රකාශ කෙළේ ඌව පළාතේ පවත්වනු ලබන ජංගමසේවා වැඩසටහනේ ප්‍රගතිය විමසා බැලීම සහ පවතින ගැටලු හදුනාගැනීම සඳහා ආර්ථික සංවර්ධන අමාත්‍යාංශයේ පැවති සාකච්ඡාවට එක් වෙමිනි.මේ ජංගමසේවා තුළදී විශේෂ අවධානය යොමු කළ යුත්තේ පරිපාලනමය වශයෙන් කලක් තිස්සේ නොවිසදුනු ජනතාවගේ පුද්ගලික ගැටලු විසදීම සහ රජයේ දෙපාර්තමේන්තු සහ සහ ආයතන මඟින් සිදුකෙරෙන කාර්යන් පිළිබඳ ජනතාව දැනුවත් කිරීම බවද බැසිල් රාජපක්ෂ මහතා මෙහිදී පෙන්වා දුන්නේය.මේ ජංගමසේවා සඳහා ඉදිරිපත් වන ජනතාවට අවශ්‍ය රෝද පුටු, අත්වාරු, ජාතික හැදුනුම්පත්, විවාහ සහතික, උප්පැන්න ආදී වූ අවශ්‍යතාවයන් එවෙලේම ලබාදීමට කටයුතු කරන ලෙස ද ඇමැතිවරයා අදාළ නිලධාරීන්ට දැනුම් දුන්නේය.මේ වනවිට පැවති ජංගම සේවා සඳහා 1,115,009 දෙනෙකු සහභාගී වී ඇති අතර ඉදිරිපත් වී ඇති ගැටලු සංඛ්‍යාව 122,174කි. මෙයින් 50,000කට පමණ එදිනම විසදුම් ලබා දී ඇති අතර ඉතිරි ගැටලු ප්‍රාදේශීය මටටමින් පැවැත්වීමට නියමිත ජංගමසේවා සඳහා යොමුකර තිබේ.මෙම ජංගම සේවා සඳහා යොදවා තිබූ රාජ්‍ය නිලධාරීන්ගේ සංඛ්‍යාව 30,635ක් පමණ වේ.මෙතෙක් හදුනාගෙන ඇති ගැටලුවල ප්‍රමුඛතා අනුව ඉඩම්, නිවාස ආධාර, රැකියා පුහුණුවීම, සමාජ ආරක්‍ෂණ ක්‍රම, සෙවිලි තහඩු , සනීපාරක්‍ෂක පහසුකම් යනාදිය පෙන්වාදිය හැකි බව ආර්ථීක සංවර්ධන අමාත්‍යාංශය කියයි.ආර්ථික සංවර්ධන අමාත්‍යාංශයේ ලේකම් වෛද්‍ය නිහාල් ජයතිලත මහතා ඇතුළු රජයේ නිලධාරීහු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n1407172</link>
    <topic>දිනා දුන් නිදහස රැකගැනීමරටේ සියලු දෙනාගේ වගකීමයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර.</author>
    <content>ත්‍රස්තවාදය පරාජය කර 2009 වසරේ රටට දිනා දුන් නිදහස රැකගැනීමේ වගකීම මේ රටේ සියලුදෙනා සතු බව ජනාධිපති මහින්ද රාජපක්ෂ මහතා ප්‍රකාශ කළේය.රට දෙකඩ කිරීම නතර කර සෑමකෙනකුටම නිදහසේ ජීවත් වීමේ අයිතිය රැකදීමට හැකියාව ලැබුණු බව පැවසූ ජනාධිපතිවරයා සියලුදෙනා එක්ව එම අයිතිය රැකගත යුතු බවත් අවධාරණය කළේය.ජනාධිපතිවරයා මේ අදහස් පළ කළේ රත්නපුර නිවිතිගල දෑල මහා විද්‍යාලයේ ඉදිකරන ලද ෆ්‍රැන්සිස් දෑල අනුස්මරණ ශ්‍රවණාගාරය විවෘත කිරීමේ අවස්ථාවට පෙරේදා (16) එක්වෙමිනි.මාලිදිවයිනේ ශ්‍රී ලංකා මහ කොමසාරිස් ඩික්සන් දෑල මහතාගේ පෞද්ගලික ධන පරිත්‍යාගයෙන් විද්‍යාලයට ලබාදෙන ලද මෙම ශ්‍රවණාගාරය සියලු පහසුකම්වලින් සමන්විත අංගසම්පූර්ණ ශ්‍රවණාගාරයකි.ශ්‍රවණාගාරය සිසු අයිතියට පැවරීමට පැමිණි ජනාධිපතිවරයා විද්‍යාලයේ දරුවන් විසින් මහත් හරසරින් යුතුව පිළිගනු ලැබිණි.සමරු ඵලකය නිරාවරණය කර ශ්‍රවණාගාරය සිසු අයිතියට පැවරූ ජනාධිපතිතුමා එහි නිරීක්‍ෂණ චාරිකාවක ද නිරත විය. ජනාධිපතිතුමාගේ පැමිණීම සැලවීමෙන් මවුපියන් මෙන්ම ප්‍රදේශවාසීන් ද අති විශාල පිරිසක් විද්‍යාලයට රැස්ව සිටි අතර ඔවුන් සමග සුහද කථාබහක නිරත වීමට ද ජනාධිපතිතුමා අමතක නොකළේය.ගමේ අධ්‍යාපනය නැති වී ගිය යුගයක් අප දුටු බව පැවසූ ජනාධිපතිවරයා වර්තමාන රජයේ අරමුණ රටේ සියලු දරුවන්ට හොඳ අධ්‍යාපනයක් ලබාදීමට බවත් මෙහිදී ප්‍රකාශ කළේය. දරුවන් ඒ සඳහා උනන්දු කරවීම මවුපියන්ගේ වගකීම බව පෙන්වා දුන් ජනාධිපතිවරයා දරුවන් අධ්‍යාපනයට මෙන්ම ක්‍රීඩාව වැනි බාහිර ක්‍රියාකාරකම් සඳහා යොමු කිරීමේ වැදගත්කම ද පෙන්වා දුන්නේ ය.ඇමැතිවරුන් වන ඩබ්ලිව්.ඩී.ජේ. සෙනෙවිරත්න, පවිත්‍රා වන්නිආරච්චි, නියෝජ්‍ය ඇමැති ප්‍රේමලාල් ජයසේකර, ප්‍රධාන ඇමැති මහීපාල හේරත්, මාලදිවයිනේ ශ්‍රී ලංකා මහ කොමසාරිස් ඩික්සන් දෑල මහතා ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n1407173</link>
    <topic>විදෙස් නැව්වලට තෙල් ලබා දීරුහුණු මාගම්පුර වරායරු.මි. 740ක ආදායම් උපයයි</topic>
    <author>නිරුෂි විමලවීර</author>
    <content>එක්සත් ජාතික පක්ෂය සුදු අලියෙක් බවට හැඳින්වු රුහුණු මාගම්පුර ජාත්‍යන්තර වරාය විදේශ නෞකාවලට ඉන්ධන ලබා දීමෙන් රුපියල් මිලියන 740ක ආදායමක් සති තුනක් ඇතුළත උපයා ඇතැයි වරාය හා නාවික ව්‍යාපෘති ඇමැති රෝහිත අබේගුණවර්ධන මහතා ප්‍රකාශ කළේය.ජනාධිපති මහින්ද රාජපක්ෂ මහතාගේ සුරතින් පසුගියදා තෙල් ගබඩා සංකිර්ණය විවෘත කිරීමෙන් පසු විදෙස් නැව්වලට තෙල්...මෙතෙක් කිසිදු නෞකාවක් මාගම්පුර වරායට නොපැමිණි බවට එජාපය නඟන චෝදනාවට මෙය කදිම පිළිතුරක් බව කී ඇමැතිවරයා ඊයේ (16) වන විට ඉන්ධන නෞකා හතක් මාගම්පුරට පැමිණ ඉන්ධන ලබා ගත් බවත් තෙල් මෙට්ට්‍රක් ටොන් 5500ක් විදේශ නෞකා සඳහා සපයා ඇති බවත් සඳහන් කළේය.වාහන ආනයනය සහ ප්‍රතිඅපනයන කටයුතු ඉතා සාර්ථක අයුරින් මාගම්පුර ජාත්‍යන්තර වරායේ සිදු කෙරෙන බව පැවැසු ඇමැතිවරයා වාහන ආනයනය සහ ප්‍රතිඅපන‍යයෙන් රුපියල් මිලියන 20ක ශුද්ධ ලාභයක් මාස හයක් ඇතුළත ඉපයීමට හැකි වු බව අනාවරණය කළේය.පෙරේදා (15) වන විට මේ වසර සඳහා වාහන ආනයනය සහ ප්‍රතිඅපනයන නෞකා 303ක් මෙරටට පැමිණ ඇති බව හෙළි කළ ඒ මහතා ඉන් වාහන 95,751ආනයනය කර ඇතැයි පැවසීය.ඉන්දුනීසියානු , ඉන්දියානු හා දකුණු අප්‍රිකානු ජාත්‍යන්තර මුහුදු මාර්ගයේ ගමන් ගත්නා විදේශ නෞකා සඳහා ඉන්ධන සැපයීමට හැකි වීම සතුටට කරුනක් බව හෙතෙම කීය.මෙතෙක් මාගම්පුරට පැමිණි දිගැති නෞකාව ලෙස IF380 (EURYDICED) නෞකාව වාර්තා පොතට එක් වන බවද එය මීටර් 19ක ගැඹුරින් හා මීටර් 300ක දිගින් යුත් නෞකාවක් බවද එය මාගම්පුරට පැමිණි හත් වන නෞකාව ලෙස සනිටුහන් කරමින් පෙරේදා ඉන්ධන ලබා ගත් බව ඒ මහතා අනාවරණය කළේය.2012 වසරේ ජුන් මස 31වන දින ඇරඹි මාගම්පුර වරායට පසුගිය වසරේ වාහන ආනයනය සහ ප්‍රතිඅපනයන යටතේ වාහන හැට හතර දහස් පන්සිය විසි හතරක් ආනයනය කර ඇතැයිද ඒ යටතේ ආරමිභයේ සිට වාහන එක් ලක්ෂ හැත්තෑ එක් දහස් විසි හතරක් ආනයනය කොට ඇතැයිද සඳහන් කළේය.මෙතෙක් ජාත්‍යන්තර මාර්ගවල ගමන් ගත් නෞකා ඉන්ධන ලබා ගත්තේ ඉන්දියාව සහ සිංගපූරුවෙන් යැයිද නෞකා සඳහා අවශ්‍ය ඉන්ධන මෙට්‍රික් ටොන් 80,000ක් මාගම්පුර ජාත්‍යන්තර වරායේ තැම්පත් කොට ඇතැයිද මාගම්පුර මහින්ද රාජපක්ෂ ජාත්‍යන්තර වරායේ තෙල් ගබඩා සංකීර්ණය සහ ඉන්ධන පර්යන්තයෙන් නෞකාවලට අමතරව ගුවන් යානා සඳහා අවශ්‍ය ඉන්ධන සහ LP ගෑස් අවශ්‍යතා සැපයීමට සූදානම් බව කී ඇමැතිවරයා ඝන මී‍ටර් 74000ක ධාරිතාවකින් යුත් තෙල් ගබඩා සංකිර්ණයේ නෞකා ඉන්ධන ටැංකි අටක්ද , ගුවන් යානා ඉන්ධන ටැංකි තුනක් ද, ගෑස් ටැංකි තුනක් ද ඉදිකොට ඇතැයි ද මෙය ආසි‍යාවේ ආශ්චර්යවත් අවස්ථාවක් බව ද සඳහන් කළේය .දොඹකර සවි කිරීමේ කටයුතු නිමාවීමත් සමඟ බහාලුම් ආනයනය සහ ප්‍රතිඅපනය කටයුතු කඩිනමින් අරඹන බව ශ්‍රී ලංකා වරාය අධිකාරියේ සභාපති ආචාර්ය ප්‍රියත් බී. වික්‍රම මහතා අවධාරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n1407174</link>
    <topic>ජනාධිපති කොමිසමටඅතුරුදන් වූවන් ගැනපැමිණිලි 19,284ක්</topic>
    <author>මහින්ද අලුත්ගෙදර</author>
    <content>අතුරුදන් වූවන් සම්බන්ධයෙන් තොරතුරු සොයා බැලීම සහ ඒ සම්බන්ධයෙන් විමර්ශනය සඳහා මේ වන විට පැමිණිලි 19,284 ක් ලැබී තිබෙන බව අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාව පවසයි.මේ වන විට යාපනය, කිලිනොච්ච්, මුලතිවු හා මඩකළපුව දිස්ත්‍රික්ක ආවරණය වන පරිදි කොමිසම මහජන හමු පවත්වා තිබෙන බවද ඒ සියල්ල සාර්ථකව පැවැත්වීමට හැකිවූ බවද එම කොමිසන් සභාව පෙන්වා දෙයි. මුලතිවු දිස්ත්‍රික්කයේ පුදුකුඩිඉරිප්පු ප්‍රාදේශීය ලේකම් කාර්යාලයේ සහ මැරිටයිම්පත්තු ප්‍රාදේශීය ලේකම් කාර්යාලයේ පැවැති ජනහමුවල දී පැමිණීලි 129ක් ලැබී තිබෙන අතර පුද්ගලයන් 398 ලියාපදිංචි වී තිබේ.අතුරුදන් වීම් හා පැහැර ගැනීම්වලට ලක්වූ පුද්ගලයන් සම්බන්ධයෙන් සොයා බලා සත්‍ය තහවුරු කිරීම වෙනුවෙන් ජනාධිපති මහින්ද රාජපක්ෂ මහතා මේ කොමිසම පත්කර තිබෙන අතර මේ වනවිට එහි කටයුතු හොඳින් සිදුවන බවද යුද සමයේ දී අතුරුදහන් වූ පුද්ගලයින් පිළිබදව තොරතුරු සොයා බලා සාක්ෂි සටහන් කොට විමර්ශන කටයුතු අවසන් කිරීමට තවත් කාලයක් ගතවනු ඇතැයි ද අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාව පෙන්වා දෙයි.මේ වන විට පැමිණිලි 19,284 ක් ලැබී තිබෙන අතර එයින් පැමිණිලි 14,284ක් මහජනතාවගෙන් ලැබුණු ඒවා වෙයි. ඊට අමතරව ආරක්ෂක අංශවලින් ලැබුණු පැමිණිලි 5,000 ක් ද ඊට අයත් වෙයි. මේ අතර කොමිසන් සභාව මේ වන විට පුද්ගලයන් 500 ට ආසන්න පිරිසකගෙන් සාක්ෂි ලබාගෙන තිබේ.ජනතාවගේ සුබසෙත සඳහා මේ කොමිසම පත් කිරීමට තීරණය කර ඇති අතර මෙවැනි සිදුවීම් ඉදිරියට නොවන ලෙස කටයුතු කිරීම සඳහා ගතයුතු පියවර පිළිබඳ නිර්දේශයන් ඉදිරිපත් කරන ලෙස ද ජනාධිපති මහින්ද රාජපක්ෂ මහතා මේ කොමිසන් සභාව වෙත නියෝගකර ඇත.විශ්‍රාමලත් මහාධිකරණ විනිසුරු මැක්ස්වෙල් පරාක්‍රම පරණගම මහතාගේ සභාපතිත්වයෙන් යුතු අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාවේ කොමසාරිස්වරුන් වශයෙන් අධිකරණ අමාත්‍යාංශයේ නීති කෙටුම් සම්පාදක දෙපාර්තමේන්තුවේ නියෝජ්‍ය නීති කෙටුම්පත් සම්පාදක මනෝහාරි රාමනාදන් සහ ශ්‍රී ලංකා ජනලේඛන හා සංඛ්‍යා ලේඛණ දෙපාර්තමේන්තුවේ හිටපු අධ්‍යක්ෂ ජනරාල් ප්‍රියන්ති සුරංජනා විද්‍යාරත්න මහත්මීය කටයුතු කරයි.ඊට අමතරව ශ්‍රී ලංකා පරිපාලන සේවයේ (විශේෂ ශ්‍රේණිය) විශ්‍රාමලත් නිලධාරියකු වන හේවා වාසලගේ ගුණදාස මහතා ලේකම්වරයා වශයෙන් කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n1407175</link>
    <topic>ඌව පළාත් සභාවට නම් දීමමේ 30දා සිට අගෝස්තු 6 තෙක්</topic>
    <author>නිරුෂි විමලවීර හා අනුර ප්‍රේමලාල්</author>
    <content>ඌව පළාත් සභාවට මන්ත්‍රීවරු තෝරා පත් කර ගැනීමට අදාළ අපේක්ෂක නාම යෝජනා මෙම මස 30දා සිට අගෝස්තු මස 6දා තෙක් භාර ගන්නා බව මැතිවරණ මහ ලේකම් කාර්යාලය සඳහන් කරයි.ඌව පළාත් සභාවට ප්‍රධාන පක්ෂ සහ ස්වාධීන කණ්ඩායම් යටතේ තරග කරන සියලු අපේක්ෂකයන් අගෝස්තු මස 30දා දහවල් 12ට පෙර නාමයෝජනා භාර දිය යුතු බව නියෝජ්‍ය මැතිවරණ කොමසාරිස් එම්.එම් මොහමඩ් මහතා පැවසීය.එසේම ස්වාධීන කණ්ඩායම් සඳහා ඇප මුදල් තැන්පත් කිරීම අගෝස්තු 5දා දහවල් 12ට නිමා කෙරෙන බව ඒ මහතා කීය. බදුල්ල සහ මොණරාගල දිස්ත්‍රික්ක සඳහා දේශපාලන පක්ෂයකින් හෝ ස්වධීන කණ්ඩායමකින් ඉදිරිපත් කළ යුතු අපේක්ෂක සංඛ්‍යාව පිළිවෙලින් 21හා 17ක්වේ.ඌව පළාත් සභාවට බදුල්ල දිස්ත්‍රික්කයට මන්ත්‍රීධූර 18ක් ද මොනරාගල දිස්ත්‍රික්කයට මන්ත්‍රීධූර 14ක් ද මෙවර තෝරා පත් කරගැනීමට නියමිතය.ඊට අදාළ ගැසට් පත්‍රය මැතිවරණ කොමසාරිස් මහින්ද දේශප්‍රිය මහතා ඊයේ (16) මධ්‍යම රාත්‍රියේ නිකුත් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n1407176</link>
    <topic>යුද්ධය නිමවා ගෙවුණු කෙටි කාලයේ සිදු කළ දැවැන්ත සංවර්ධනයට අභියෝග කරන්න කාටවත් බැහැ</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>යුද්ධය නිමා කර ගෙවුණු කෙටි කාලය ඇතුළත රජය රට පුරා ක්‍රියාවට නංවා ඇති වැඩපිළිවෙළ සම්බන්ධයෙන් අභියෝග කිරීමට කිසිවකුටවත් නොහැකි බව ජනාධිපති මහින්ද රාජපක්ෂ මහතා පැවැසීය.මෙතරම් සංවර්ධනයක් කරන්නට හැකි වුණේ දේශපාලන අධිකාරිය සහ රාජ්‍ය නිලධාරීන් එකමුතුව සමඟියෙන් කටයුතු කළ නිසා බව පෙන්වා දුන් ජනාධිපතිවරයා රට පුරා සෑම දිස්ත්‍රික්කයකම මේ සංවර්ධනය දැක ගත හැකි බවත් ප්‍රකාශ කළේය.ජනාධිපති මහින්ද රාජපක්ෂ මහතා මේ අදහස් පළ කළේ පෙරේදා (15) රත්නපුර ප්‍රාදේශීය ලේකම් කාර්යාලයේ ශ්‍රවණාගාරයේ දී පැවැති රත්නපුර දිස්ත්‍රික් විශේෂ සංවර්ධන කමිටු රැස්වීමට එක්වෙමිනි.රත්නපුර දිස්ත්‍රික් සංවර්ධන කමිටුවේ සම සභාපති, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා පිළිගැනීමේ කතාව කරමින්,2012 ව‍සරේ ජනාධිපතිතුමා රත්නපුරයට පැමිණිලා මේ වගේ සංවර්ධන කමිටු රැස්වීමක් තිබ්බා. එදා මේ දිස්ත්‍රික්කයේ ප්‍රගතිය සම්බන්ධයෙන්, අඩාල වී තිබුණු ව්‍යාපෘති සම්බන්ධයෙන්, අතරමඟ නතර වී තිබුණු ව්‍යාපෘති සම්බන්ධයෙන් විශේෂ අවධාන‍යක් යොමු කළා.අද නැවැත වරක් ජනාධිපතිතුමා රත්නපුරට පැමිණීම සම්බන්ධයෙන් අපි සතුටු වෙනවා. එදා කමිටුවේ දී ඉල්ලීමක් කළා පානදුර- රත්නපුර මාර්ගය වංගු රහිත පුළුල් මාර්ගයක් කරන්න කියලා.එම මාර්ගය අධිවේගී මාර්ගයක් ලෙස සංවර්ධනය කරන්නට තීරණය කිරීම ගැන ජනාධිපතිතුමාට අපි ස්තුතිවන්ත වෙනවා. මෙය ජනාධිපතිතුමා 2016 දී අපේ රට ආසියාවේ ආශ්චර්ය කරා රැගෙන යන අන්දම පෙන්වන කැඩපතක්.රත්නපුර දිස්ත්‍රික් ලේකම් සුනිල් කන්නන්ගර මහතා දිස්ත්‍රික් ප්‍රගතිය ඉදිරිපත් කරමින්,රත්නපුර දිස්ත්‍රික්කය වර්ග කිලෝමීටර් 3275කින් යුක්තයි. 1082299ක ජනගහණයක් මේ දිස්ත්‍රික්කයේ වාසය කරනවා. දළ ජාතික නිෂ්පාදනයට සබරගමුවෙන් ලැබෙන දායකත්වය සියයට 6. 5ක්. 2010- 2013 කාලය තුළ රත්නපුර දිස්ත්‍රික්කයේ සිදුකර තිබෙන සමස්ථ ආයෝජන ප්‍රමාණය රුපියල් මිලියන 20394ක්. මාර්ග, බලශක්ති, අධ්‍යාපන, කෘෂිකාර්මික, සෞඛ්‍ය, පානීය ජලය, සංචාරක යන ක්ෂේත්‍රයන් සඳහා මෙම ආයෝජන සිදු කර තිබෙනවා.ආර්ථික සංවර්ධන අමාත්‍යාංශය විසින් 2011-2013 කාලයේ රත්නපුරයේ සංවර්ධනයට යොදවා ඇති මුදල රුපියල් මිලියන 9086ක්. පළාත් මාර්ග, දිවිනැඟුම, ගම නැඟුම යනාදී ව්‍යාපෘති සඳහා මෙම මුදල ආයෝජනය කර තිබෙනවා.ජනාධිපතිවරයා- දිස්ත්‍රික්කයේ සංවර්ධන ප්‍රගතිය ගැන දිස්ත්‍රික් ලේකම්තුමාගේ වාර්තාව ඉදිරිපත් කළා. ඉතා පැහැදිලිව එහි සියලු දත්ත අඩංගු වී තිබුණා. මේ ගැන ඔබේ අදහස් දක්වන්න.සබරගමුව පළාත් සභා මන්ත්‍රී සිරිපාල කිරිඇල්ල මහතා (එ.ජා. ප)- ජනාධිපතිතුමා 2012 වසරේ ඇවිත් ජනතාවට දුන් පොරොන්දුවලින් බහුතරයක් නිමා කිරීමට දුන් සහයෝගය ගැන අපි සතුටු වෙනවා. පවුල් කිහිපයකටම අවදාමක් ගෙන දෙමින් පෙරළෙන්නට ගිය ගල වටා ආරක්ෂක බැමි බැඳලා නවතා දීම ගැන අපි ස්තුතිය පුද කරනවා. අඩි 12කට හදන්න තිබුණු පාලම අඩි 40ක් දක්වා පුළුල් කරන්නට කටයුතු කළා. රුපියල් ලක්ෂ 9 වෙනුවට එක්කෝටි පහළොස් ලක්ෂයක් වියදම් කරලා ඒ කටයුතු සිදුකළා. එරත්න මාර්ගය කාපට් කරලා, දැරණියගල මාර්ගයේ කිලෝමීටර් දෙකක් කාපට් කිරීම ගැනත් සතුටු වෙනවා. ගෝනපිටිය මාර්ගය ගැන කියන්න කනාගාටුයි.ජනාධිපතිවරයා- කාපට් නොදාපු එකද වරද, බෝක්කු යට පතල් කපපු එකද වරද?සිරිපාල කිරිඇල්ල මහතා‍- පතල් කපන එකක් එක හේතුවක්.ජනාධිපතිවරයා- කාපට් තියා කොන්ක්‍රීට් දාලවත් බේර ගන්න බැහැ පතල් කපන විදියට.සිරිපාල කිරිඇල්ල මහතා- එහෙමයි. රත්නපුර නග‍රයේ මාර්ග තදබදයට හේතු වී තිබෙන මොරගහයට පාලම මාස තුනක් ඇතුළත නිම කරනවා කිව්වා. මාස 2යි දවස් 10ක් ඇතුළත ප්‍රතිසංස්කරණ කටයුතු පටන් ගත්තා නමුත් තවම වැඩ ඉවර නැහැ.මහා මාර්ග අමාත්‍යාංශයේ ලේකම්වරයා- මොරගහයට පාලමේ වැඩ කටයුතු පටන් ගත්තා. අත්තිවාරමේ ප්‍රශ්නයක් නිසා නැවතත් සැලසුම් සකසන්න වුණා. ඒ කොන්ත්‍රාත්කරුගේ වැඩ අවසන් කර නැවත ටෙන්ඩර් කැඳවූවා. මේ මාසයේ ඒ කටයුතු අවසන් කරනවා. අපි නොහිතපු දෙයක් තමයි වුණේ.සිරිපාල කිරිඇල්ල මහතා- ඇරාපොළ සිට සිරිසෝමපුර හරහා දම්මුල්ල මාර්ගය කාපට් කිරීම ගැන කතා කළත් සතුටුදායක පිළිතුරක් නැහැ. අඩි 8ක කොන්ක්‍රීට් එකක් දාලා, තවත් තැනක අඩි 10ක කාපට් එකක් දාලා, ආයෙමත් අඩි 8ක කොන්ක්‍රීට් එකක් දාලා.ජනාධිපතිවරයා- ආසනය කොහෙද?විදුලි බල හා බලශක්ති ඇමතිනි පවිත්‍රා වන්නිආරච්චි මහත්මිය- කාපට් ව්‍යාපෘතිය නතර වූ තැන සිට කාපට් කරන්න පටන් ගෙන තිබෙනවා.සිරිපාල කිරිඇල්ල මහතා- හුන්නානමුල්ල පාලමට මුල්ගලක් තැබුවත් තවම හැදුණේ ‍නැහැ.ජනාධිපතිවරයා- පළාත් සභා ද ප්‍රාදේශීය සභාද?ආර්ථික සංවර්ධන ඇමැති බැසිල් රාජපක්ෂ මහතා- රත්නපුර ආසනයත් ඇහැලියගොඩ ආසනයත් යා කරන පාලමක්. ඒක පාලම් 1000 ව්‍යාපෘතියට ඇතුළු කර තිබෙනවා. රත්නපුර දිස්ත්‍රික්කයේ පළාත් මාර්ග කාපට් කිරීම 2011 දී ආරම්භ කළා. ඒ වෙලාවේ මාර්ග 62ක කිලෝමීටර් 280ක් කාපට් කිරීමට පටන් ගත්තා. දැනට කිලෝමීටර් 216ක වැඩ අවසන් කරලා තිබෙනවා. තව මාර්ග 9යි ඉතුරු වී තිබෙන්නේ. ඒක මහාමාර්ග අමාත්‍යාංශයට පවරා දි තිබෙනවා.අවසන් නොවූ ව්‍යාපෘති මේ වසර අවසන් වන විට අවසන් කරනවා. ග්‍රාමීය පාලම් 210 ව්‍යාපෘතිය යටතේ පාලම් 33කට අනුමැතිය ලැබී තිබෙනවා. 12ක වැඩ කෙරෙනවා. පාලම් 3ක වැඩ අවසන්. දෙසැම්බර් 31ට පෙර මේ පාලම් 33ම වැඩ අවසන් කරනවා. රත්නපුර සහ කෑගල්ල දිස්ත්‍රික්කවල කඳුකරයේ දියඇලි සහිත ප්‍රදේශවල තිබුණේ වැල් පාලම්. එම ස්ථානවලට මංතීරු 2ක් සහිත, පදිකයන්ට ගමන් කළ හැකි පාලම් ඉදිකරනවා. ඒවාට අවශ්‍ය යකඩ ස්ට්‍රක්චර්ස් දැනටමත් ලංකාවට ඇවිත් තිබෙනවා.සිරිපාල කිරිඇල්ල මහතා- ඇහැලියගොඩ නගර සංවර්ධනය ගැනත් කතා කරන්න ඕනේ.ජනාධිපතිවරයා- ඔයාගේ ගේත් කැඩුණද?සිරිපාල කිරිඇල්ල මහතා- මට ඒක ප්‍රශ්නයක් නොවෙයි.ජනාධිපතිවරයා- මං අහන්නේ කැඩුණද කියලනේ.සිරිපාල කිරිඇල්ල මහතා- පාර දෙපස කාණු උස්වීම නිසා ව්‍යාපාරික ස්ථානවලට ඇතුළුවීමට නොහැකි වී තිබෙනවා. ජාතික ඉතිරි කිරිමේ බැංකු ශාඛාව ලිපියක් දීලා තිබෙනවා මේ ගැන.පළාත් මාර්ග නිලධාරියෙක්- සමහර ස්ථානවල ගැටලුවක් තිබෙනවා. හිතලා මතලා කරපු දෙයක් නොවෙයි. බැංකුව ළඟ කාණුව පහත් කරන්න කටයුතු කරනවා.සිරිපාල කිරිඇල්ල මහතා- බැංකුව විතරක් නොවෙයි ව්‍යාපාරික ආයතන ගණනාවක් තිබෙනවා.ජනාධිපතිවරයා- ආවට ගියාට වැඩ කරන්න පුළුවන්කමක් නැහැ. යම්කිසි සැලැස්මක් තිබෙනවා නම් ඒ සැලැස්මට අනුවයි වැඩ කළ යුත්තේ. ඒ සැලැස්ම දේශපාලනඥයන්ට පෙන්නලා වැඩ කරන්න. එහෙම නැතුව අර බැංකුවට, මේ බැංකුවට ඕනේ විදියට වැඩ කරන්න බැහැ.පළාත් ඇමැති අතුල කුමාර රාහුබද්ධ මහතා- ඇත්ත වශයෙන්ම කවුරු මොනවා කිව්වත් අපි ජනාධිපතිතුමාට ස්තුතිවන්ත වෙනවා සබරගමුවට දීපු සංවර්ධනය ගැන. මේ සංවර්ධනය ගැන ජනතාවගේ විශාල ප්‍රසාදයක් තිබෙනවා. අඩුපාඩු තිබෙනවා. පළාත් සභාවේ බැනුම් අහපු ඇමැතිවරුන් ලෙස අපි ඔබතුමාට ගෞරවය පුද කරනවා මේ සංවර්ධනය ගැන.සිරිපාල කිරිඇල්ල මහතා- මම විවේචනයක් කරනවා නොවෙයි.ජනාධිපතිවරයා- විපක්ෂයේ අයකුට අවස්ථාව දෙන්න ඕනේ. නමුත් මේක පළාත් සභාව නෙවෙයි. පළාත් සභාවේ කතා කරන්න පුළුවන් ඒවා මෙතැන කතා කරන්න එපා.පාර්ලිමේන්තු මන්ත්‍රී ජානක වක්කුඹුර මහතා- මේ රටේ හිටපු කිසිදු ජනාධිපතිවරයකුට කරන්නට බැරි වූ දේවල් ඔබතුමා ඉෂ්ඨ කළා. පාරවල් කැඩෙන්න හේතු තිබෙනවා. මැණික් හා ස්වර්ණාභරණ අධිකාරිය අඩි ගණනක් නියම කරලා තිබෙනවා මාර්ගවල සිට. අඩි 33ට තිබුණු සීමාව අඩි 11ට අඩු කරලා තිබෙනවා ස්ථාන කිහිපයක . පාර කැඩුණම ආණ්ඩුවට බනිනවා. බැකෝ ගහන තැනකත් අඩි 11ට අඩු කරලා. ඒ ගැන පරීක්ෂණයක් කරන්න කියලා ඉල්ලා සිටිනවා.ජනාධිපතිවරයා- මැණික් සංස්ථාවේ කවුද ඉන්නේ?මැණික් හා ස්වර්ණාභරණ අධිකාරියේ සභාපතිවරයා-අපි මේ අවස්ථා තුනම ගැන පරීක්ෂා කළා. මේවා කලින් දීපු ලයිෂන්. ඉදිරියේදී මෙවැනි දේවල් නොවෙන්න කටයුතු කරනවා.ජානක වක්කුඹුර මහතා- අඩි 33 අඩි 11ට අඩු කළා නේද?ජනාධිපතිවරයා- කවුද මේක කළේ?සභාපතිවරයා- වසර ගණනාවකට පෙර කරපු දෙයක්.ජානක වක්කුඹුර මහතා- ඒ නිලධාරියා තවම ඉන්නවා.සභාපතිවරයා- මම ඒ ගැන තීන්දුවක් අරගෙන තිබෙනවා.පළාත් සභා මන්ත්‍රී නිලන්ත ජයකොඩි මහතා- වතුකරයේ ජනතාවගේ තුන්වැනි පරම්පරාවත් ඉන්නේ ඒ නිවාසවලමයි. ඒ අයට ගෙවල් හදා දෙන්න කියලා ඉල්ලනවා.ජනාධිපතිවරයා- වතු නිවාස ගැන වෙනම අමාත්‍යාංශයක් තිබෙනවා. ඒකෙන් අදාළ කටයුතු කරනවා.පළාත් සභා මන්ත්‍රී අකිල එල්ලාවල මහතා- ගිය සතියේ සුළි සුළඟින් විපතට පත් ජනතාවට පොලී රහිත ණය මුදලක් හා ද්‍රව්‍යමය ආධාර දෙන්න කියලා ඉල්ලා සිටිනවා.ජනාධිපතිවරයා- අද රත්නපුර සංවර්ධන කමිටු රැස්වීමට විශේෂයෙන් ආපදා කළමනාකරණ ඇමැතිවරයා ගෙන්නුවා. ඇමැතිතුමා පැහැදිලි කරන්න.ආපදා කළමනාකරණ ඇමැති මහින්ද අමරවීර මහතා- දැනටමත් අපි මූලික අවශ්‍යතා වන ආහාරවලට මුදල් දිස්ත්‍රික් ලේකම්වරයාට යවලා තිබෙනවා. වියළි සළාක දෙන්න අපි කටයුතු කරනවා. සිද්ධිය වූ වහාම සහන දෙන ලෙස ජනාධිපතිවරයා උප‍දෙස් දී තිබෙනවා. නිවාස ගැන වාර්තාව ලැබුණු පසු අවශ්‍ය මුදල් නිදහස් කරනවා.පාර්ලිමේන්තු මන්ත්‍රී සනී රෝහණ මහතා- අපි දැකලා ති‍බුණා එදා ගෝනි පඩංගුවේ තියාගෙන මිනී අරගෙන ගිය කාලයක්. අද ග්‍රාමීය මාර්ග සංවර්ධනය වෙලා විශාල දියුණුවක් ලබා තිබෙනවා. කොළොන්න ආසනයේ මාර්ග විශාල ලෙස සංවර්ධනය වෙලා තිබෙනවා. ඇල්ලෙවල ව්‍යාපෘතිය වසර 35ක් පමණ පැරැණි ව්‍යාපෘතියක්. එහි ගැටලු කිහිපයක් නිසා ප්‍රමාදයක් ඇති වුණා. මේ ඉඩමේ සිටින අනවසර පදිංචිකරුවන්ට වන්දි ගෙවන්න තීන්දුවක් ගෙන තිබෙනවා. මේකට කඩිනම් විසඳුමක් අවශ්‍යයි.වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා- ඇල්ලේවල ජල ව්‍යාපෘතිය ගැන පාර්ලිමේන්තු උපදේශක කාරක සභාවෙත් සාකච්ඡා කළා. අනවසර පදිංචිකරුවන් ඉවත් වෙනවා නම් කරන්න පුළුවන්. මේ ගැන දිස්ත්‍රික්කයේ දේශපාලන අධිකාරියේ එකඟතාවක් තිබුණේ නැහැ.පාර්ලිමේන්තු මන්ත්‍රී රංජිත් සොයිසා මහතා- රක්වාන ආසනය තුළ විශාල වශයෙන් යටිතල පහසුකම් සංවර්ධනය කරන්නට ජනාධිපතිතුමාගේ කාලය තුළ හැකි වුණා. අපේ ආසනයේ දුෂ්කර ප්‍රදේශවල පාලම් 5ක පමණ වැඩ දැන් අවසන් වෙමින් පවතිනවා. තවත් පාලම් දෙකක් තිබෙනවා. රක්වාන නගරයේ ඇඟළුම් කම්හලක් අරඹන්න අක්කර දෙකක මුඩු ඉඩමක් පවරා ගත්තා. දැන් කියනවා තුන්වැනි පාර්ශ්වයකට පැවරූ ඉඩම්වලට බැංකු ණය දෙන්නේ නැතිලු. ආයෝජකයා රුපියල් මිලියන 60ක් පමණ වියදම් කළත් ප්‍රයෝජනයක් නැහැ.නියෝජ්‍ය ඇමැති ප්‍රේමලාල් ජයසේකර මහතා- නිවිතගල- කලවාන මාර්ගය සංවර්ධනය ආරම්භ කිරීම ගැන ස්තිතුවන් වෙනවා. දිමියාව පාලමට 2007 මුල්ගල් තිබ්බා. තවමත් වැඩ කෙරුණේ නැහැ.ජනාධිපතිවරයා- කවුද මුල්ගල් තිබ්බේ?ප්‍රේමලාල් ජයසේකර මහතා- අපිම තමයි සර්.ජනාධිපතිවරයා- ඒක තමයි මම කියන්නේ මුල්ගල් තියද්දී පරිස්සම් වෙන්න කියලා.පළාත් සභා මන්ත්‍රී සලිත කරුණාරත්න මහතා- අපට විශේෂඥ වෛද්‍යවරුන් හිඟයි. ඇහැලියගොඩ රෝහල ගැන අවධානයට යොමු කරනවා.ජනාධිපතිවරයා- සෞඛ්‍ය අමාත්‍යාංශය කෝ?සෞඛ්‍ය අමාත්‍යාංශ ලේකම්වරිය- දිස්ත්‍රික්කයේ විශේෂඥ වෛද්‍යවරුන්ගේ හිඟයක් තිබෙනවා. අපි අද උදේ මේ ගැන සාකච්ඡා කළා. දිනකට එක වෛද්‍යවරයෙක් නිදහස් කරන්න පුළුවන්.සලිත කරුණාරත්න මහතා- තවම දන්නේ නැහැ.ලේකම්වරිය- අද උදේ තමයි තීන්දුව ගත්තේ.ජනාධිපතිවරයා- අද උදේ තමයි තීන්දු කරලා තිබෙන්නේ.කරුණාරත්න මහතා- මූලික රෝහලක් බවට පත් කරන්න කියලා බැගෑපත්ව ඉල්ලා සිටිනවා.ජනාධිපතිවරයා- පහසුකම් දුන්නාම කරමු. ඒවා ජනතාව රවටන දේවල්. මිනිස්සු ඒවා පිළිගන්නේ නැහැ.කරුණාරත්න මහතා- ඇහැලියගොඩ අවට ශිෂ්‍යත්වය සමත් දරුවන් කිහිපදෙනකුට ජාතික පාසල් අහිමිවෙලා.ජනාධිපතිවරයා- මොකද ඒකේ තත්ත්වය?අධ්‍යාපන අමාත්‍යාංශ ලේකම්වරයා- මේ ගැන සාකච්ඡාවක් තියලා ළමයි 13ක් බඳවා ගත්තා. ළමයි බඳවා ගැනීම සීමාසහිතයි.ජනාධිපතිවරයා-‍ තවත් පාසල් ඇති නේ?කරුණාරත්න මහතා- පළාත් පාසල් තිබෙනවා.ජනාධිපතිවරයා-ළමයි බඳවා ගත හැකි ප්‍රමාණය සීමාසහිතයි. ළමයි වැඩි වුණාට කාමර ඉලාස්ටික් වගේ ඇදෙන්නේ නැහැනේ. මේ ළමයි දැන් මොකද කරන්නේ?කරුණාරත්න මහතා- ඒ අය දැනට පාසල් යන්නේ නැහැ.ජනාධිපතිවරයා- ජාතික පාසල්වලට ළමයි ගත්තේ 170න්. මේ 160න් ගන්න ඇත්තේ දේශපාලන බලපෑම් නිසා වෙන්නැති.ලේකම්වරයා- ඇහැලියගොඩට විශේෂ අවසරයක් දුන්නා.ජනාධිපතිවරයා- ඒකනේ කියන්නේ. මේ ගැන සාකච්ඡා කරලා බලන්න. යම්කිසි පදනමක් තිබෙනවා නම් දේශපාලන හේතු මත ඒක වෙනස් කළ යුතු නැහැ. වඩා හොඳ පාසල් තිබෙනවානේ. පළාත් සභා පාසල් හොඳයි. අපේ හිටපු අධ්‍යාපන ඇමැතිතුමා, ඔබතුමාගේ කාලයේ පාසල් හැදුවානේ හොඳට.භානු මුනිප්‍රිය මහතා- බලංගොඩ නගරයට අංග සම්පූර්ණ ක්‍රීඩාංගණයක් ලබා දෙන්න කියලා ඉල්ලා සිටිනවා.ජනාධිපතිවරයා- ඒක ඔයා කරන්න.රම්‍යකුමාර වීරසිංහ මහතා- දුම්රිය රක්ෂිතයේ ජනතාව වසර ගණනාවක් එහි සිටිනවා. ඒ අයට ආපදාවක් වුණාම රටේ තිබෙන නීතිය අනුව සහනයක් ලැබෙන්නේ නැහැ.මහින්ද අමරවීර මහතා- ඉඩමේ අයිතිය තහවුරු කර නොගෙන වන්දි ගෙවන්නේ නැහැ.ජනාධිතිවරයා- ඉඩමේ අයිතිය තහවුර කරගෙන තමයි වන්දි ගෙවන්න වෙන්නෙ. දුම්රිය මාර්ගය මෙ‍හෙට ගේන්න ඕනේ නැත්නම් කමක් නැහැ.ප්‍රේමලාල් ජයසේකර මහතා- ඒ අය කියන්නේ ආපදාවක් වුණාම කවුරුත් නැහැ, ඒත් අපේ ඡන්ද වලංගුයි කියලා.ජනාධිපතිවරයා- ඇඟේ හයියට වැඩ කළාම තියෙන ප්‍රශ්නය ඕක තමයි. අපිට මානුෂිකව බලන්න පුළුවන්.පළාත් සභා මන්ත්‍රී ජී. එම්. කරුණාපාල මහතා- ඒ අයට ප්‍රාදේශීය ලේකම්තුමිය විදුලිය දීලා තිබෙනවා. ඒක තහවුරුවක් වෙනවා.ජනාධිපතිවරයා- එහෙම තහවුරු වෙන්නේ නැහැ රජයේ ඉඩම්වල. ඡන්ද බලාගෙන මේ ර‍ටේ සංවර්ධනය කරන්න බැහැ. ඡන්ද නිසා නීතිය පහතට දාන්න පුළුවන්ද? මට එහෙම කරන්න බැහැ. පසුගිය කාලයේ එහෙම කරන්නැති. අපි නීතියට ගරු කරන්න ඕනේ. ඡන්ද ගන්න කියලා බොරු කෑලි දාන්න එපා. මමත් ඔතැන ඉඳලා තමයි ආවේ. ඒවා කියන්න එන්න එපා මට. නැත්නම් ආණ්ඩුවේ ඉඩම් සියල්ල අල්ලයි. පාර යටින් මැණික් ගරනවා. පාර කැඩුණම අපිට බනිනවා. ජනතාව අපට දීලා තිබෙනවා වගකීමක්. ඒ වගකීම අපි ඉටු කළ යුතුයි. එවිට නීතිය හරිහැටි ක්‍රියාත්මක වෙනවා. මේ අය ගැන සානුකම්පිතව කටයුතු කරන්න. ‍ගොවි සංවිධාන නියෝජිතයෙක්- පරම්පරාගත කුඹුරු අයත් වන්නේ පවුලේ ලොකු පුතාට. ඒක වෙනස් කරන්න.බැසිල් රාජපක්ෂ මහතා- ඒ සඳහා කෙටුම්පත් සකසමින් තිබෙනවා.සිරිපාල කිරිඇල්ල මහතා- මගේ නිවස කඩා බිඳ දැමුවා.ජනාධිපතිවරයා- දූපතේ එකද?සිරිපාල කිරිඇල්ල මහතා- ඒ මගේ කාර්යාලයනේ.පවිත්‍රා වන්නිආරච්චි මහත්මිය- ඒක අනවසර ගොඩනැඟිල්ලක්.සිරිපාල කිරිඇල්ල මහතා- ඒක අනවසර එකක් නොවෙයි. 1974දී හදපු එකක්. ජනාධිපතිතුමත් ආපු තැනක්.ජනාධිපතිවරයා- අපි ඒකට වන්දියක් ගෙවන්නම්. මෙතුමට නොවෙයි සියලුදෙනාට අසාධාරණයක් වෙලා තිබෙනවා නම් වන්දි ගෙවන්න.ඇඹිලිපිටිය ‍සමෘද්ධි බැංකු සාමාජිකාවක්- 1994 සිට මම සමෘද්ධි බැංකුවේ කුඩා කණ්ඩායම් නායිකාවක් ලෙස කටයුතු කරනවා. දැන් ජීවනෝපාය මාර්ගයක් හදාගෙන දියුණු තත්ත්වයකට පැමිණ තිබෙනවා.ජනාධිපතිවරයා- මම මේ සියලුදෙනාට ස්තුතිවන්ත වෙනවා අදහස් ප්‍රකාශ කිරීම ගැන. අපි මේ දිස්ත්‍රික්කවල ප්‍රගතිය සමාලෝචනය කරන එකෙන් කියවෙන්නේ නැහැ සංවර්ධනය අවසන් කියලා. පසුගිය වසර ගණනාවට වඩා වැඩි සංවර්ධනයක් ‍ගෙවුණු කෙටි කාලය තුළ කරන්නට අපට හැකි වී තිබෙනවා. ඒ ගැන අභියෝග කරන්නට කාටවත් පුළුවන්කමක් නැහැ. රාජ්‍ය නිලධාරීන්, දේශපාලනඥයන් එකමුතුව සමඟියෙන් කටයුතු කළ නිසයි මෙතරම් සංවර්ධනයක් කරන්නට හැකි වුණේ. මේ දිස්ත්‍රික්කයේ සෞඛ්‍ය, අධ්‍යාපන, විදුලිය, මාර්ග යන සියලු අංශ එදා තිබුණ තැන නොවෙයි අද තිබෙන්නේ.ඉතා දිළිඳු දිස්ත්‍රික්කයක් ලෙසයි එදා රත්නපුර දිස්ත්‍රික්කය සඳහන් වුණේ. රත්නපුර, හම්බන්තොට, මොණරාගල කියන දිස්ත්‍රික්ක ඉතා පහළ තැනකයි. අද ඒ තත්ත්වය වෙනස් වෙලා තිබෙනවා. දිස්ත්‍රික් ලේකම්තුමාගේ වාර්තාවේ සඳහන් වුණා දිස්ත්‍රික්කය තුළ සංවර්ධනය බෙදී යන හැටි සහ ජනතාවගේ ජීවිත ‍ගොඩනඟන ආකාරය. ර‍ටේම මේ තත්ත්වය තිබෙන්න ඕනේ. ඒ වාර්තාවෙන් පෙනුණා ‍වාහන මොනතරම් වැඩි වෙලාද කියලා. සමහර වාහන සියයට 164කින් වැඩි වෙලා. සමහර වාහන සියයට 100කින් වැඩි වෙලා. එදාට වඩා රට තුළ වඩාත් සංවර්ධනයක් වී ඇති බවයි එයින් පෙනෙන්නේ.අධිවේගී මාර්ග හදන්නේ පාරේ තිබෙන මාර්ග තදබදයට පමණක් ‍විසැඳුම් දෙන්නට ‍නොවෙයි. එයින් කර්මාන්තශාලාවලට, ගුවන්තොටුපළට යන්නට පහසුවක් ඇති වෙනවා. එදා තිබුණේ එක ගුවන්තොටුපළයි අද දෙකක් තිබෙනවා. එවැනිම සංවර්ධනයක් අද මේ දිස්ත්‍රික්කවල තිබෙනවා. අපි බලාපොරොත්තු වූ නිදහස් අපි දිනා ගත්තා. අපි වසර 30ක් යුද්ධ කළා. මේ නිසා උතුරේ වගේම දකුණෙත් තරුණ ජීවිත විනාශ වුණා. එය නතර කළ පසු අපට තිබෙන්නේ සංවර්ධන ගමනක් යන්නයි. අපේ ප්‍රතිපත්තිය තමයි දේශීය ගොවියාට, කර්මාන්තවලට වැඩි තැනක් දීම‍. ඒක තමයි අද ක්‍රියාත්මක වන්නේ.අපි කාගෙන්වත් දේශපාලන වශයෙන් පළි ගන්නේ නැහැ. ර‍ට සංවර්ධනය කරන විට යම් යම් සිදුවීම් වෙනවා. එතැනදී යම් අසාධාරණයක් වෙනවා නම් අපි ඔවුන්ට වන්දි ගෙවන්නට සූදානම්. දේශපාලන වශයෙන් බලලා රටේ සංවර්ධනය එහාට මෙහාට ගෙන යන්නත් අපි සූදානම් නැහැ. සෞඛ්‍ය ක්ෂේත්‍රයේ විශාල දියුණුවක් තිබෙනවා. ළමා හා මාතෘ මරණ අනුපාතය ජාතික මට්ටමටත් වඩා හොඳ මට්ටමක තිබෙනවා. කිතුල් කර්මාන්තය ගැන අපි පසුගිය වතාවේ කතා කළා. ඒ අනුව තමයි අපි ඒ අයට අවසර දීලා තිබෙන්නේ‍.වතු පිළිබඳව කතා වුණා. පසුගිය අයවැයෙන් වතු නිවාස 50,000ක් හදන්න අපි මුදල් වෙන් කළා. ඒ නිවාස දැන් ක්‍රමානුකූලව හදාගෙන යනවා.යටිතල පහසුකම් සංවර්ධනයෙන් තමයි මිනිසුන්ගේ ජීවන මට්ටම උසස් කළ හැක්කේ. ඒවා ආවාට ගියාට කරන්න බැහැ. ‍කාගෙවත් වුවමනාවන්ට වැඩ කරන්නත් බැහැ. සැලැස්මක් ඇතිවයි වැඩ කළ යුත්තේ. මහා මාර්ග ටික හැදුවා වගේ අපි ඊළඟට අවධානය යොමු කරන්නේ දෙවුන්දරතුඩුවේ සිට පේදුරුතුඩුව දක්වා සියලු නිවෙස්වලට පානීය ජලය ලබා දෙන්නයි. පසුගිය කාලයේ පාරවල් හදද්දී කවුරුත් හිතුවේ නැහැ ඒක කරන්න පුළුවන් කියලා. ඒ වගේ ජලය ටික දෙන්නත් අපි කටයුතු කරනවා.සුළි සුළඟින් වූ හානි ගැන කතා කළා. ඒවා ඉදිරි දිනවලදී ලබා දෙන්නට කටයුතු කරනවා. දුම්රිය මාර්ගය ගැන මතයක් ඉදිරිපත් වුණා. දේශපාලනඥයන් සහ රජයේ නිලධාරීන්ගෙන් ඉල්ලා සිටිනවා බලහත්කාරයෙන් රජයේ ඉඩම් අල්ලා ගන්න එකට ඉඩ තියන්න එපා කියලා. එහෙම වුණොත් සාධාරණව ඉඩම් ගන්න ඉන්න අයට අසාධාරණයක් වෙනවා. ප්‍රාදේශීය ලේකම්වරුන් මේ ගැන අවධානය යොමු කරලා වහා ක්‍රියාත්මක විය යුතුයි. සැප්තැම්බර් මාසය වන විට අධිවේගී මාර්ගයේ වැඩ ආරම්භ කරනවා. ඒ සමඟම දුම්රිය මාර්ගයත් ඉදි කරන්න පුළුවන් නම් ඒ ප්‍රශ්නයත් විසඳා ගත හැකියි.රටේ සංවර්ධනය සැලැස්මක් ඇතිවයි කළ යුත්තේ. යටිතල පහසුකම් සංවර්ධනය කරන එකෙන් රැකියා ලැබෙනවා. ඉදිරියේදී තොරතුරු තාක්ෂණ අංශයේ රැකියා ලක්ෂ ගණනක් ඇති වෙනවා. හැබැයි ඒකට අවශ්‍ය මානව සම්පත අපට නැහැ. ඒ සඳහා තො‍රතුරු තාක්ෂණ උපාධිධාරීන්, ඩිප්ලෝමාධාරීන් බිහි කරන්න ඕනේ. යෞවන සමාජ මේ ගැන අවධානය යොමු කරන්න ඕනේ. රැකියා අවශ්‍යතා හඳුනාගෙනයි අපි කටයුතු කළ යුත්තේ.විදුලිබල හා බලශක්ති ඇමැතිනි පවිත්‍රා වන්නිආරච්චි මහත්මිය- 2009 වසරට පෙර මට මතකයි අපි මළගෙවල්වලට යන විට මිය ගිය රණවිරුවන්ගේ බිරින්ඳෑවරුන්, මවුවරුන් හිටපු හැටි. දිස්ත්‍රික්කයේ රණවිරුවන් 1181ක් මිය ගිහින් 552ක් ආබාධිත වුණා මේ යුද්ධය නිසා.එදා සංවර්ධනය ගැන හිතන්න පුළුවන්කමක් තිබුණේ නැහැ. ජනාධිපතිතුමා මේ රට නිදහස් කර ගත්තා. දැන් රටේ සංවර්ධනය සිදු කෙරෙනවා. විදුලිය සියයට 97ක් තිබෙනවා. මේ වසර අවසන් වන විට සියයට 100ක් ම විදුලිය දෙන්න කියලා ජනාධිපතිතුමා අපට උපදෙස් දීලා තිබෙනවා.සබරගමු පළාත් ආණ්ඩුකාර වි. ජ. ‍මු. ලොකුබණ්ඩාර, මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී. බී. ජයසුන්දර, ජනාධිපති කාර්ය මණ්ඩල ප්‍රධානී ගාමිණි සේදර සෙනරත් මහත්වරුන් ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n1407177</link>
    <topic>පාසල් බසයේ රියදුරුට-කොන්දොස්තරටමිනිස්කම අමතක වී ගිය අරුමය</topic>
    <author/>
    <content>ඩෙනීෂා සමෝධි දැරිය අම්බලන්ගොඩ ශ්‍රී දේවානන්ද විද්‍යාලයේ 2වන ශ්‍රේණියේ ඉගෙනුම ලබන දීප්තිමත් සිසුවියකි.පසුගියදා (ජුනි 11දා) සුපුරුදු පරිදි ඇය පාසල වෙත යන්නට සූදානම් වූයේ තම සීයා සමඟ යතුරු පැදියෙනි. නමුත් ඇයට යන්නට හැකි වූයේ තම පාසල ආසන්නයේම ඇති ආරියපාල වෙස්මුහුණු කර්මාන්තශාලාව අසලට පමණි.උදෑසන එම ස්ථානයේ පවතින රථ වාහන තදබදය නිසා නවතාගෙන සිටි යතුරු පැදියේ, දකුණු පැත්තේ පිහිටා ඇති සුවන පුද්ගලික රෝහල දෙසින් පැමිණි පාසල් බස් රථයක් යතුරු පැදියේ දකුණු පැත්තේ වැදී නතර විය.ඇයත් සීයත් විසි වී ගිය අතර සීයා අමාරුවෙන් නැඟිට බලන විට යතුරු පැදිය බස් රථය යටත් දරුවා මුණින් අතට වැටී සිටි අයුරුත් දැක ඇත. සීයාට තුවාල වී තිබූ අතර ඩෙනීෂා දැරියගේ වම් අත බරපතළ ලෙස බිඳී තිබුණි.සීයා අමාරුවෙන් තම දැරිය රෝහල වෙත රැගෙන ආ නමුත් බස් රථයේ සිටි රියදුරුවත්, කොන්දොස්තරවත් මොවුන් රෝහල වෙත ගෙන යාමට තරම් කාරුණික නොවුණි.මෙසේ අවට සිටි අයගේ උපකාරයෙන් බලපිටිය මූලික රෝහල වෙත රැගෙන ආ දැරියගේ අතේ තත්ත්වය බරපතළ බැවින් රෝහලේ කාර්ය මණ්ඩලයේ කාරුණික අවධානය නිසා ඈ වහාම ගාල්ල කරාපිටිය රෝහල වෙත ගෙන ගිය අතර ඇය හදිසි ශල්‍යකර්මයකට භාජනය කෙරිණි.ඇය කරාපිටිය රෝහලේත් , සීයා බලපිටිය රෝහලේත් නේවාසිකව ප්‍රථිකාර ලබන අතර රියදුරු ඇප මත නිදහස් වී බස් රථය ද මුදාගෙන සුපුරුදු පරිදි සේවයේ යෙදී සිටීම කනගාටුවට කරුණකි.අම්බලන්ගොඩ නගරයේ පාසල් බස් රථ රියදුරු සංගමයක් තිබුණත් මේ පිළිබඳව කිසිඳු ක්‍රියාමාර්ගයක් නොගත් අතර එම සංගමයේ එකම අරමුණ වූයේ බස් රථයත්, රියදුරාත් නිදහස් කර ගැනීම පමණි.තවමත් දැරියට පාසල් යන්නට නොහැකිය. ඇයගේ ළමා කාලය ඇඳට කොටු කර ඇත.මෙවැනි රියදුරන් පාසල් බස්රථ සේවයට උචිත ද නැද්ද කියා සොයා බැලීම වගකිවයුත්තන්ගේ යුතුකමකි.මෙම සිදුවීම අදාළ බලධාරීන්ගේ කාරුණික දෙනෙතට යොමුවේවා. එසේම මෙවැනි අකාරුණික රියදුරන් පදවන පාසල් බස් රථවල ගමන් කරන පාසල් දරුවන්ට වන හානිය පිළිබඳව පාසල් ළමයින්ගේ මවුපියන් ද සැලකිලිමත් විය යුතු කාලයකි මේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n1407178</link>
    <topic>ඇසිදිසි ජනමාධ්‍ය ශිෂ්‍යත්වසහතික පත් ප්‍රදානය අද</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යාංශයේ ඇසිදිසි ජනමාධ්‍ය ශිෂ්‍යත්ව වැඩසටහන යටතේ 2013/2014 වර්ෂ සඳහා තෝරාගත් ශිෂ්‍යත්වලාභීන්ට සහතික පත්‍ර ප්‍රදානය ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතාගේ ප්‍රධානත්වයෙන් එම අමාත්‍යාංශ ශ්‍රවණාගාරයේදී අද (17) පස්වරු 1.00 ට සිදුකැරේ.මහින්ද චින්තන ජාතික සංවර්ධන සැලැස්ම අනුව දියුණු ජනමාධ්‍ය සදාචාරයක් සඳහා සියලු ජනමාධ්‍යවේදීන් දැනුමෙන් සහ අත්දැකීමෙන් සන්නද්ධ කිරීම වෙනුවෙන් ඇසිදිසි ජනමාධ්‍ය ශිෂ්‍යත්ව වැඩසටහන ආරම්භ කැර තිබේ.විසි එක්වැනි සියවසේ අභියෝගයට මුහුණ දීම සඳහා පුහුණු පාඨමාලා මඟින් මාධ්‍යවේදීන්ට තම වෘත්තීය කුසලතා වර්ධනය කැර ගැනීමට ඉඩ සලසා දීම මෙහි අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n1407179</link>
    <topic>ජාතික නිදහස් පෙරමුණ ආණ්ඩුවටයෝජනා දුන්නේ මිතුරු ආකල්පයකින්</topic>
    <author>චමීර ඇල්ලදෙණිය</author>
    <content>ජාතික නිදහස් පෙරමුණ ආණ්ඩුවට ඉදිරිපත් කළ යෝජනා මිතුරු ආකල්පයකින් ඉදිරිපත් කර ඇති බව ශ්‍රී ලංකා නිදහස් පක්ෂ මධ්‍යම කාරක සභාව ඒකමතිකව කියයි. ජාතික නිදහස් පෙරමුණ, සාන්ධාන ආණ්ඩුවේ ඉදිරි අභියෝග ජය ගැනීම සඳහා දෙන සහාය බෙහෙවින් අගයන බවද ශ්‍රී ලංකා නිදහස් පක්ෂ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ අත්සනින් යුතු නිවේදනයේ සඳහන් වේ.ඒ අනුව ජානිපෙ සමඟ සාකච්ඡා ඉදිරියට පවත්වාගෙන යාම සඳහා ශ්‍රීලනිප මහ ලේකම්, ජාතික සංවිධායක හා භාණ්ඩාගාරිකට බලය පැවරීමට මධ්‍යම කාරක සභාව ඒකමතිකව තීරණය කර ඇත. ජාතික නිදහස් පෙරමුණ ඉදිරිපත් කළ යෝජනාවලියේ ඇතැම් කරුණු මේ වන විටත් ක්‍රියාත්මක කර තිබෙන බවත් අනෙකුත් යෝජනා කිහිපයක් ඉදිරියේ දී ක්‍රියාත්මක කිරීමට සැලසුම් කර තිබෙන බවත් ශ්‍රී ලංකා නිදහස් පක්ෂය නිකුත් කළ නිවේදනයේ දැක්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071710</link>
    <topic>සෑම සෞඛ්‍ය දර්ශකයකින් මශ්‍රී ලංකාවට විශාල ප්‍රගතියක්</topic>
    <author>මහින්ද අලුත්ගෙදර</author>
    <content>සෞඛ්‍ය ක්ෂේත්‍රයේ සෑම දර්ශකයකින්ම ශ්‍රී ලංකාව කැපී පෙනෙන ප්‍රගතියක් අත්කරගෙන තිබෙන බව රජය අවධාරණය කරයි.එළඹෙන 2015 වර්ෂය වනවිට කලාපීය රටවල් සමඟ සැසදීමේ දී එම දර්ශකයන්ගෙන් ඉදිරියෙන් ම සිටීම ශ්‍රී ලංකාවේ අපේක්ෂාව වී තිබෙන බව සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කළේය.මේ දක්වා කාලයේ ශ්‍රී ලංකාවේ නිදහස් සෞඛ්‍ය ක්ෂේත්‍රය වෙනුවෙන් වැඩිම මුදලක් වෙන්කිරීමට වත්මන් රජය පියවර ගෙන තිබෙන බව සිහිපත් කරන ඒ මහතා මේ වසරේ දී ඒ වෙනුවෙන් රජය වෙන් කර තිබෙන මුදල රුපියල් බිලියන 159ක් බවද කියා සිටී.ඇමැතිවරයා මේ බව සඳහන් කළේ කොළඹ, බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැති ශ්‍රී ලංකා වෛද්‍ය සංගමයේ අන්තර්ජාතික වෛද්‍ය කොංග්‍රසයේ 127වැනි සංවත්සරයට සහභාගි වෙමිනි.ජනාධිපති මහින්ද රාජපක්ෂ මහතාගේ ප්‍රධානත්වයෙන් එම සංවත්සර උළෙල පැවැත්විණි.එහි දී වැඩි දුරටත් අඳහස් දක්වමින් සෞඛ්‍ය ඇමැති මෛත්‍රීපාල සිරිසේන මහතා සඳහන් කළේ පෞද්ගලික, රාජ්‍ය යන සියලු අංශයන් එක්ව කටයුතු කරමින් මේ රටේ ජනතාවගේ සුබසාධනය හා අවශ්‍යතාව වෙනුවෙන් ක්‍රියා කළ යුතු බවයි.සෞඛ්‍ය ක්ෂේත්‍රයේ ප්‍රගතිය වෙනුවෙන් ගතහැකි සෑම පියවරක් ම ගැනීමට ජනාධිපති මහින්ද රාජපක්ෂ මහතා ප්‍රමුඛ වත්මන් රජය පියවර ගෙන තිබෙන බව සඳහන් කළ ඇමැතිවරයා ඉදිරියටත් එලෙස කටයුතු කිරීමට අවශ්‍ය පියවර ගන්නා බවද පැවසීය.මෙහිදී අඳහස් දක්වමින් ශ්‍රී ලංකා වෛද්‍ය සංගමයේ සභාපති වෛද්‍ය පාලිත අබේකෝන් මහතා ප්‍රකාශ කළේ ආසියාවේ සහ ඔස්ට්‍රේලි යාවේ පැරැණිම සංවිධානය මෙය බවත් පෞද්ගලික, රාජ්‍ය සහ හමුදා සේවාවන්හි නිරත සියලු වෛද්‍යවරු මෙහි සාමාජිකත්වය ලබා තිබෙන බවත්ය.අද දිනයේ සිට අන්තර්ජාතික වෛද්‍ය කොංග්‍රසය ආරම්භ කරන බව සඳහන් කළ ඒ මහතා එය ඉතා සාර්ථක ලෙස ක්‍රියාත්මක කිරීමට අපේක්ෂා කරන බවද ඒ වෙනුවෙන් සියලු පාර්ශවයන්ගේ සහාය අවශ්‍ය වන බවද ප්‍රකාශ කළේය.මෙරට සෞඛ්‍ය අංශය ලබා තිබෙන වර්ධනය අද ලෝකයේ විවිධ රටවල් අනුගමය කරන බවද එය අපේ රටට විශාල ගෞරවයක් බවද ඒ මහතා පෙන්වා දුන්නේය.ශ්‍රී ලාංකිකයන් වශයෙන් අපි ඉදිරියේ ප්‍රධාන අභියෝග කිහිපයක් ඇතැයි සඳහන් කළ සභාපතිවරයා වයස්ගත ජනගහනය වර්ධනය වීම, බෝ නොවන රෝග ඉහළයාම, ඇල්කොහොල් හා මධ්‍යසාර භාවිතය ඉහළ යාම සහ වෛද්‍ය ක්ෂේත්‍රයේ දියුණුව වෙනුවෙන් නවීන තාක්ෂණය යොදා නොගැනීම ඒ අතර වන බවද ප්‍රකාශ කළේය.මේ අභියෝගයන් ජයගැනීමට ක්‍රියාත්මක වී තිබෙන බව සඳහන් කළ වෛද්‍ය පාලිත අබේකෝන් මහතා සෞඛ්‍යසම්පන්න ආහාර පුරුදු සම්බන්ධයෙන් රජයේ අවධානය යොමු වියයුතු බවද ශාරීරික අභ්‍යාස ආදිය සම්බන්ධයෙන් දැනුවත් කළයුතු බවද පෙන්වා දුන්නේය.ශ්‍රී ලංකා වෛද්‍ය ක්ෂේත්‍රයේ ඉතිහාසය (A History of Medicine in Sri Lanka) මැයෙන් සම්පාදනය කළ ග්‍රන්ථයක් මෙහිදී ජනාධිපති මහින්ද රාජපක්ෂ මහතා වෙත පිරිනැමීම සිදුකෙරිණි.ජ්‍යෙෂ්ඨ ඇමැති මහාචාර්ය තිස්ස විතාරණ, මහාචාර්ය කාලෝ ෆොන්සේකා, ශ්‍රී ලංකා වෛද්‍ය සංගමයේ ලේකම් වෛද්‍ය රුවයිස් හනිෆා, උප සභාපති වෛද්‍ය ඉන්දික කරුණාතිලක මහත්වරු ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071711</link>
    <topic>අතිරේක ආහාර බෝග නිෂ්පාදනය ඉහළ නැංවීමට වැඩසටහන් රැසක්</topic>
    <author>සමන්මලි ප්‍රියශාන්ති</author>
    <content>අතිරේක ආහාර බෝග නිෂ්පාදනය ඉහළ නැංවීමේ අරමුණෙන් කෘෂිකර්ම අමාත්‍යාංශය වැඩසටහන් රැසක් ක්‍රියාත්මක කර තිබේ . ඒ අනුව හඳුනාගත් ප්‍රදේශ රැසක ලොකු ළුණු සහ මිරිස් වගාව ව්‍යාප්ත කිරීමට පියවර ගෙන තිබේ. අනුරාධපුර දිස්ත්‍රික්කයේ පමණක් හෙක්ටයාර් 700 ක් පමණ මිරිස් වගා කිරීමටත්, හෙක්ටයාර් 900 ක පමණ ලොකු ළුණු වගා කිරීමටත් අමාත්‍යාංශය සැලසුම් කර ඇත.වාරයේ වගාවට අමතරව මෙහිදී අවාරයේදී ද වගා කිරීම කෙරෙහි ගොවීන් යොමු කරන අතර එමගින් රටේ ආහාර නිෂ්පාදන ධාරිතාව පුළුල් කිරීමට නියමිතය. මීට අමතරව ආවේණික ප්‍රදේශවලින් බැහැරව බෝග වගා කළ හැකි ප්‍රදේශ අලුතින් සොයා ගොස් වගා කටයුතු වලට ගොවීන් යොමු කෙරේ.අවාරයේ ලොකු ළුණු වගාව දඹුල්ල, සීගිරිය වැනි ප්‍රදේශවල සිදු කළ අතර වෙනත් ප්‍රදේශවල එම වගාව ව්‍යාප්ත කිරීමට කෘෂිකර්ම අමාත්‍යාංශයේ දායකත්වය යටතේ සිදු කෙරිණි. ඒ අනුව අනුරාධපුර දිස්ත්‍රික්කයේ ගලෙන්බිදුණුවැව , ප්‍රාදේශීය ලේකම් කොට්ඨාසයට අයත් මයිලගස්වැව ප්‍රදේශයේ ලොකුළුණු වගා කිරිම මඟින් සාර්ථක අස්වැන්න ලබා ගැනීමට ‍ද ගොවීන් සමත් වී තිබේ .ලොකු ළුණු නිෂ්පාදනයට අමතරව ලොකු ළුණු බීජ නිෂ්පාදනයට ද මෙම ප්‍රදේශයේ ‍ගොවීන් මේ වන විට යොමු වී තිබේ .ඉන්දියානු ලොකු ළුණු බීජවලට අමතරව නැඹුරු වු ගොවීන් මේ වන විට දේශීය ලොකු ළුණු බීජ වගාවට යොමු වී තිබීම විශේෂත්වයක් බව කෘෂිකර්ම අමාත්‍යාංශය පවසයි.ලොකු ළුණු බීජ බල්බ වසන්තිකරණය කිරීමෙන් බීජ නිෂ්පාදනය කිරිමටත්, සියයට 50 දායකත්වය මත ගොවීන්ට බීජ ලබා දී වගා වපසරිය වැඩි කිරිමටත් කෘෂිකර්ම අමාත්‍යාංශය පියවර ගෙන තිබේ. මේ ගොවින් ලොකුළුණු වගාවෙන් ඉහළ අස්වැන්නක් ලබා ගැනීමට සමත් වු අතර දේශීය ලොකු ළුණු අවශ්‍යතාවය සපුරා ගැනීමට ද විශාල දායකත්වයක් ලබා දීමටද සමත් වී ඇතැයි ද කෘෂිකර්ම අමාත්‍යාංශය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071712</link>
    <topic>ඌව පළාත් සභාවේ ආසන බෙදෙන්නේඡන්ද කොමසාරිස්ට ඇති බලතල අනුවයි</topic>
    <author>නුවන් කොඩිකාර</author>
    <content>ඌව පළාත් සභාවේ ආසන බෙදීයාම සිදුකෙරෙන්නේ මැතිවරණ කොමසාරිස්වරයාට පැවරී ඇති බලතල අනුව බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.එලෙස මැතිවරණ කොමසාරිස්වරයා ගන්නා තීන්දු තීරණවලට රජයට හෝ වෙනත් කිසිදු දේශපාලන පක්ෂයකට බලපෑම් කළ නොහැකි බව යාපා මහතා කීවේය.එසේ නොමැතිව රජයට අවශ්‍ය පරිදි ආසන බේදීයාම් සිදු කරන බවට විපක්ෂයේ මන්ත්‍රීවරුන් ගෙනයන ප්‍රචාරය දැඩි පිළිකුලෙන් හෙළා දකින බවත් අසත්‍ය ප්‍රචාර නොකර ඊට අදාළ පනත කියවන ලෙසත් විපක්ෂ මන්ත්‍රීවරුන්ගෙන් ඉල්ලා සිටින බවත් හෙතෙම කීවේය.භූමිය හා ජනගහනය අනුව ඒ ආකාරයෙන් ආසන හුවමාරුවීම සිදුකෙරෙන බවත්, එය මීට පෙරාතුව බස්නාහිර, දකුණු හා මධ්‍යම පළාත් මැතිවරණවලට අදාළව ද සිදුකෙරුණු බවත් ඒ මහතා ප්‍රකාශ කෙළේය.ඛනිජ තෙල් කර්මාන්ත අමාත්‍යාංශයේ ඊයේ (16) පැවති මාධ්‍ය හමුවක දී ඇමැතිවරයා එසේ කියා සිටියේය.ඌව පළාත් සභා මැතිවරණයට අදාළව බදුල්ල දිස්ත්‍රික්කයෙන් ආසන කිහිපයක් අඩුකර එය මොණරාගල දිස්ත්‍රික්කයට එකතු කිරීම සම්බන්ධයෙන් කතා බහ සිදුකෙරුණත් ඒ පිළිබඳ අවසන් තීරණයක් ගෙන නොමැති බව යාපා මහතා කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071713</link>
    <topic>ශ්‍රීලනිප 63වැනි සම්මේලනය සැප්තැම්බර් 2දා</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකා නිදහස් පක්ෂයේ 63 වෙනි මහා සම්මේලනය සැප්තැම්බර් මස 02දා බදුල්ල මහජන ක්‍රීඩාංගණයේදී පැවැත්වේ.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති මධ්‍යම කාරක සභාවේදී ඌව පළාත් සභා මැතිවරණය සම්බන්ධයෙන් විශේෂයෙන් සාකච්ඡාවට බඳුන්වී ඇති අතර මැතිවරණය මෙහෙයවීම සඳහා අමාත්‍යවරුන්ගෙන් සැදුම්ලත් කමිටුවක් ද ඉදිරියේදී පත්කිරීමට තීරණය කර ඇත.ඌව පළාත් සභාවේ ආසන සම්බන්ධයෙන් එක්සත් ජාතික පක්ෂය යම් අධිකරණ ක්‍රියාමාර්ගයක් ගතහොත් ඒ සඳහා රජය ගත යුතු පියවර සම්බන්ධයෙන් ද මෙහිදී සාකච්ඡාවට ලක්වී තිබේ. ඉදිරි සතියේදී මැතිවරණ කොමසාරිස්වරයා විසින් අදාළ ගැසට් පත්‍රය ප්‍රකාශයට පත් කිරීමට නියමිත නමුත් එහිදී එජාපය අධිකරණ ක්‍රියාමාර්ගයක් ගතහොත් බොහෝ දුරට මැතිවරණ කාලසටහන වෙනස්වීම පදනම් කරගෙන එවැනි අවස්ථාවක ගත යුතු ක්‍රියාමාර්ග සම්බන්ධයෙන් සාකච්ඡාවට ලක් කර ඇතැයි ඉහළ පෙළේ අමාත්‍යවරයෙක් වැඩිදුරටත් ‘දිනමිණ’ට සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071714</link>
    <topic>පළිබෝධනාශකවල තත්ත්වය සොයා බැලීමට පහසුකම් නැතිවීමෙන් ජනතාවට වස විස කන්න වෙලා</topic>
    <author>සන්ධ්‍යා කරුණාරත්න</author>
    <content>පරිභෝජනයට ගන්නා ආහාර බෝගවලට යොදා ගන්නා පළිබෝධනාශකවල තත්ත්වය සොයා බැලීමට රසායනාගාර පහසුකම් නොමැතිකමෙන් මෙරට බහුතරයක් ජනතාවට වසවිස සහිත ආහාර පරිභෝජනයට ගැනීමට සිදුව ඇති බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංග‍මය පවසයි.වගාවන්ට යොදන පළිබෝධනාශක හේතුවෙන් බෝ නොවන රෝගයන් වන පිළිකා, වකුගඩු රෝග වැළඳීමේ ප්‍රවනතාව පවතින බව ද එම සංගමය ප්‍රකාශ කරයි.මිනිස් සිරුරට විස සහිත වන පළිබෝධනාශක වර්ග තහනම් කළ විට එම තහනම් කළ වර්ගයේ නම වෙනස් කර වෙනත් නමකින් ඒවා ‍අලෙවිය සඳහා වෙළෙඳපොළට නිකුත්වීම සිදුවන්නේ යැයි ද එම සංගමය පවසයි.ඇතැම් පළිබෝධනාශක වගාවන්වලට යෙදීමෙන් පසුව මාස 14ක් ගත වන තෙක් ආහාරයට ගැනීමට නුසුදුසු බවත් බටු, තක්කාලි, බෝංචි, ඇපල් වැනි එළවළු හා පලතුරු වර්ගවලට බහුල වශයෙන් පළිබෝධනාශක භාවිතා කරන බවත් සංගමය පවසයි.ඇතැම් ආහාරයන්ට රසායනික ද්‍රව්‍ය යෙදීම සම්බන්ධයෙන් රසායනාගාර පර්යේෂණ සිදු කිරීමේ දී විශාල මුදලක් වැය කර පරීක්ෂණ සිදු කළ යුතු බවත් නොමිලේ පරීක්ෂණ කළ හැකි පරිදි ‍රසායනාගාර පරීක්ෂණ පහසුකම් වැඩිදියුණු කළ යුතු බවත් එම සංගමය සඳහන් කරයි.වස විස රහිත ආහාර මහජනතාවගේ පරිභෝජනයට ලබා දීමට රජය කටයුතු කරන්නේ නම් මීට වඩා නිරෝගිමත් ජනතාවක් මෙරට බිහි කර ගත හැකි බවත් ජනතාව ලෙඩ රෝගවලට ගොදුරු වීමෙන් ඔවුන්ට ප්‍රතිකාර කිරීමට රජයට අමතර විශාල මුදලක් වැය කිරීමට සිදු වන බවත් සංගමය කියයි.නිරෝගී සම්පන්න ජනතාවක් රටක සිටීමෙන් රටේ සංවර්ධන කටයුතුවලට ඔවුන්ගේ දායකත්වය වැඩිපුර ලබා ගත හැකි යැයි ද එමගින් රටේ ආර්ථික සංවර්ධනයට යහපතක් වන්නේ යැයි ද එම සංගමය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071715</link>
    <topic>ලංකා හොස්පිට්ල් ප්‍රයිවට් ලිමිටඩ්හි නව රසායනාගාරය ජනාධිපති මහින්ද රාජපක්ෂ මහතා . . .</topic>
    <author/>
    <content>ලංකා හොස්පිට්ල් ප්‍රයිවට් ලිමිටඩ්හි නව රසායනාගාරය ජනාධිපති මහින්ද රාජපක්ෂ මහතා අතින් ඊයේ (16) විවෘත කෙරුණු අවස්ථාව. අගමැති ආචාර්ය දි. මු. ජයරත්න, සෞඛ්‍ය නියෝජ්‍ය ඇමැති ලලිත් දිසානායක ආරක්ෂක ලේකම් ගෝඨාභය රාජපක්ෂ, මහත්වරු ඇතුළු රෝහල් අධ්‍යක්ෂ ‍මණ්ඩල සාමාජික සාමාජිකාවෝ පිරිසක් මෙහි වෙති. ඡායාරූපය - උදේශ් ගුණරත්න</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071716</link>
    <topic>හසලක ගාමිණී රණවිරුවාගේ 23 වන සැමරුම</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>දේශයේ ඒකිය භාවය උදෙසා අභිමානවත් ලෙස ජීවිතය පරිත්‍යාග කළ හසලක ගාමිණී රණවිරුවාගේ 23 වන සැමරුම් උත්සවය කිලිනොච්චිය ආඥාපති මේජර් සුදන්ත රණසිංහ මහතාගේ හා ගාමිණී රණවිරුවාගේ මෑණියන්ගේ ප්‍රධානත්වයෙන් පසුගිය (14 ) දා අභිමානවත් අයුරින් පැවැත්විනි.එහිදී පිළිරුවට පුෂ්පෝපහාර දැක්වීම ,උත්තමාචාර පිරිනැමීම හා ජීවිත පරිත්‍යාග කළ සියලු රණ විරුවන් සිහිකිරීම ද සිදුවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071717</link>
    <topic>දෙමළ සන්ධානය ජනතාව ඉදිරියේ බෙදුම්වාදය අත්හළ යුතුයි</topic>
    <author/>
    <content>දෙමළ ජාතික සන්ධානය ව්‍යවස්ථාව ඉදිරියේ ඒකීයභාවය පිළිගන්නා සේම දෙමළ ජනතාව ඉදිරියේ බෙදුම්වාදය අත්හළ යුතු බව ජාතික හෙළ උරුමය කියා සිටියි.එහි මාධ්‍ය ලේකම් සහ බස්නාහිර පළාත් සභා මන්ත්‍රී නිශාන්ත ශ්‍රී වර්ණසිංහ මහතාගේ අත්සනින් නිකුත් කර ඇති නිවේදනයේ මෙසේ සඳහන් වේ.ඉලංගෙයි තමිල් අරසුකච්චි පක්ෂයේ සහ දෙමළ ජාතික සන්ධානයේ මැතිවරණ ප්‍රකාශනයන් හි ශ්‍රී ලංකාව තුළ වෙනම රාජ්‍යයක් පිහිටුවීම සංකල්පය සඳහන් වන බව සඳහන් කරමින් ශ්‍රේෂ්ඨාධිකරණයට ගොනුකර තිබූ මූලික අයිතිවාසිකම් පෙත්සම් 06ක් ඊයේ දිනයේ දී විභාග වූ අවස්ථාවේ දී දෙමළ ජාතික සන්ධානය ශ්‍රී ලංකාව ඒකීය රාජ්‍යයක් ලෙස දිවුරුම් ප්‍රකාශයක් මඟින් පිළිගෙන ඇත. ඉලංගෙයි තමිල් අරසුකච්චි පක්ෂයේ සහ දෙමළ ජාතික සන්ධානයේ ක්‍රියාකාරකම් හා ප්‍රකාශන වෙනම රාජ්‍යයක් වෙනුවෙන් බව රටට නොරහසකි.සියලු ජාතීන් නීතිය ඉදිරියේ සමාන බවත් ඔවුන් සියලුදෙනාටම නීතියේ සාධාරණත්වය සමානව ලැබෙන බවත්, මේ පෙත්සම් අධිකරණය හමුවේ කැඳවූ අවස්ථාවේ දී අගවිනිසුරු මොහාන් පීරිස් මහතා ප්‍රකාශ කර ඇත.එම ශ්‍රේෂ්ඨාධිකරණ තීන්දුව ජාතියක් වශයෙන් රටක් වශයෙන් ඉතා වැදගත් වන අතර එම තීන්දුව අප ඉතා අගය කොට සළකමු.දෙමළ ජාතික සන්ධානය ශ්‍රී ලංකාවේ ඒකීයභාවය ව්‍යවස්ථාව ඉදිරියේ පිළිගත්තා සේම වැදගත් වන්නේ, ඉතා නිවැරැදි වන්නේ දේශීය වශයෙන් හා ජාත්‍යන්තර වශයෙන් මෙන්ම දෙමළ ජනයා ඉදිරියේ බෙදුම්වාදය හා ඊනියා නිජබිම්වාදය අත්හරින බව ප්‍රසිද්ධියේ ප්‍රකාශ කිරීමෙනි. ව්‍යවස්ථාව ඉදිරියේ ‍රටේ ඒකීයභාවය පිළිගන්නා බව දෙමළ ජාතික සන්ධානය ප්‍රකාශ කළද සැබැවින්ම ඔවුන් කළ යුත්තේ බෙදුම්වාදී වෙනම රාජ්‍යයක් සඳහා වූ මතවාදයන් හා ක්‍රියාකාරකම් නතර කිරීමය. සැබෑ ලෙසම ඒකීයභාවය පිළිගත්තා වන්නේ එවිටය.දෙමළ ජාතික සන්ධානය වගඋත්තරකරුවන් කරමින් රටේ ඒකීයභාවය වෙනුවෙන් ශ්‍රේෂ්ඨාධිකරණයට පෙත්සම් ගොනුකරමින් මෙම තීරණය ශ්‍රේෂ්ඨාධිකරණය හරහා ලබා ගැනීමට කටයුතු කළ සියලුම ජාතිමාමක සංවිධානවලට අපගේ ගෞරවය පිරිනමන අතර ශ්‍රී ලංකාවේ ඒකීයභාවය තව තවත් ශක්තිමත් කරලීම සඳහාත් ජාතික එක්සත් භාවයක් ගොඩනැගීම සඳහාත් දෙමළ බෙදුම්වාදය දේශපාලනමය, ව්‍යවස්ථාමය, නෛතිකමය වශයෙන් දුර්වල කිරීම සඳහාත් පෙරට එන ලෙස ජාතිමාමක සැමගෙන් ඉල්ලා සිටිමු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071718</link>
    <topic>හෝකන්දර සම්බුද්ධ ජයන්ති දක්ෂිණාරාමයේ සර්වඥධාතු නිධානෝත්සවය මහත් හරසරින්</topic>
    <author>සමන්ති මිරියගල්ලකඩුවෙල සමූහ</author>
    <content>දකුණු හෝකන්දර ශ්‍රී සම්බුද්ධ ජයන්ති දක්ෂිණාරාම විහාරස්ථානයේ අභිනවයෙන් ඉදිකරනු ලබන චෛත්‍ය රාජයාණන් වහන්සේගේ ශ්‍රී සර්වඥධාතු නිධානෝත්සවය ඇල්ලේ ගුණවංශ නායක ස්වාමීන් වහන්සේගේ ප්‍රධානත්වයෙන් හා ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති කඩුවෙල සංවර්ධන කමිටුවේ සභාපති විමල් වීරවංශ මහතාගේ සහභාගීත්වයෙන් පසුගියදා එම විහාරස්ථානයේ දී සිදුකෙරිණි.ඵෙතිහාසික බුත්තල යුදඟනාව රජමහා විහාරස්ථනයේ සිට හෝකන්දර ශ්‍රී සම්බුද්ධ ජයන්ති දක්ෂිණාරාමය වෙත වැඩම කරනු ලැබූ ශ්‍රී සර්වඥ ධාතූන් වහන්සේගේ නිධානෝත්සවය මෙදින මහත් හරසරින් යුක්තව සිදුකරනු ලැබීය.හෝකන්දර දක්ෂිණාරාමාධිපති ආචාර්ය මාඳුරුඔයේ ධම්මිස්සර ස්වාමීන් වහන්සේගේ අනුශාසනා පරිදි විහාරස්ථ දායක සභාව විසින් මේ පුණ්‍ය මහෝත්සවය සංවිධානය කරන ලදී.2006 වසරේදී ආරම්භ කරනු ලැබූ මේ විහාරස්ථානය කේන්ද්‍ර කොට ගනිමින් මේ වන විට දක්ෂිණාරාම පිරිවෙණ ද ක්‍රියාත්මක වනු ලබන්නේ භික්ෂූන් වහන්සේගේ අධ්‍යාපන කටයුතු පහසු කිරීම සඳහාය.ගෞරවනීය මහා සංඝරත්නය ඇතුළුව, ජල සම්පාදන හා ජලාපවාහන ඇමැති දිනේෂ් ගුණවර්ධන, බස්නාහිර පළාත් ඇමැති උපාලි කොඩිකාර, බස්නාහිර පළාත් සභා මන්ත්‍රීවරුන් වන හෙක්ටර් බෙත්මගේ, ජගත් කුමාර, කඩුවෙල මහ නගර සභාවේ නාගරික මන්ත්‍රීවරුන් වන මනෝජ් බෙත්මගේ, දීපාල් හෙට්ටිආරච්චි, මහත්වරුන් මහාචාර්ය වොල්ටර් මාරසිංහ, වාස්තු විද්‍යාඥ උඳුල බණ්ඩාර අවුසදහාමි මහත්වරුන්,සැදැහැවත්හු ඇතුළු විශාල පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071719</link>
    <topic>ශ්‍රී ලංකා-බංග්ලාදේශ වෙළෙඳ කටයුතුවලඅමෙරිකානු ඩොලර් මිලියන 100ක වර්ධනයක්</topic>
    <author>චමීර ඇල්ලදෙණිය</author>
    <content>ඉතිහාසයේ පළමු වතාවට ශ්‍රී ලංකාව හා බංග්ලාදේශය අතර වෙළෙඳ කටයුතු අමෙරිකානු ඩොලර් මිලියන 100ක් දක්වා වර්ධනය කර ගැනීමට සමත්ව ඇත.එය පසුගිය වසරවලට වඩා තුන් ගුණයක වර්ධනයක් වන අතර, බංග්ලාදේශය හා ශ්‍රී ලංකාව අතර ද්වීපාර්ශ්වික ආරක්ෂණ ගිවිසුම ශක්තිමත් කරමින් තවත් වෙළෙඳ කටයුතු ඉහළ නැංවීමට කටයුතු කරමින් සිටින බව කර්මාන්ත හා වාණිජ කටයුතුඇමැති රිෂාඩ් බදියුදීන් මහතා පවසයි.ශ්‍රී ලංකාවේ බංග්ලාදේශ මහකොමසාරිස් මොහොමඩ් සෆර් අහමඩ් මහතා සිය ධූර කාලය අවසාන වීම හේතුවන් කර්මාන්ත හා වාණිජ කටයුතු අමාත්‍යාංශය සංවිධාන කර තිබූ උත්සවයකදී මේ කරුණු අනාවරණය විය. ශ්‍රී ලංකාවේ ආයතන 45ක් මේ වන විට බංගලාදේශයේ ඩොලර් මිලියන 292ක ආයෝජනයක් සිදු කර ඇති අතර, රැකියාවන් සඳහා 15,000ක් පමණ එරටට ගොස් තිබේ.බංග්ලාදේශය විසින් ශ්‍රී ලංකාව තුළ ආයෝජන ව්‍යාපෘති හයක් සඳහා දායකත්වය සපයනු ලබයි.මේ වන විට ශ්‍රී ලංකාව ද්වීපාර්ශ්වික ආරක්ෂණ ගිවිසුම් රටවල් 28ක අත්සන් කර ඇති බවත්,එමඟින් ශ්‍රී ලංකික ආර්ථිකය ශක්තිමත් කිරීමට හැකිවී තිබෙන බවත් කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පවසයි. කපු, වියන ලද රෙදි, ඇඟලුම් හා වෙනත් උපාංග, ජීවිතාරක්ෂක කබා, අත්වැසුම් උපකරණ ශ්‍රී ලංකාවෙන් බංගලාදේශයට අපනයන කරන භාණ්ඩ අතර ප්‍රධාන තැනක් ගනී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071720</link>
    <topic>ඉන්දු-ශ්‍රී ලංකා ගුවන් හමුදාපතිවරු අතර හමුවක්</topic>
    <author/>
    <content>ශ්‍රී ලංකාවට පැමිණ සිටින ඉන්දීය ගුවන් හමුදාපති එයාර් චීෆ් මාර්ෂල් අරුප් රහා හා ශ්‍රී ලංකා ගුවන් හමුදාපති එයාර් මාර්ෂල් කෝලිත ගුණතිලක අතර නිල හමුව ගුවන් හමුදා මුලස්ථානයේ දී ඊයේ (16) උදෑසන පැවැත්විණි.ගුවන් හමුදා මුලස්ථාන පරිශ්‍රයට පැමිණි ඉන්දිය ගුවන් හමුදාපති එයාර් චීෆ් මාර්ෂල් අරුප් රහා ගුවන් හමුදා කොළඔ කදවුරු අණදෙන නිලධාරි එයාර් කොමොඩෝර් ඩිජේසි වීරකෝන් විසින් පිළිගත් අතර ගුවන් හමුදා වර්ණ පක්ෂාංගය විසින් ආචාර පෙළපාලියක් ද පැවැත්විණි.මේ හමුවේදී දෙරටේ ආරක්‍ෂක තත්ත්වය පිළිබඳ කරුණු රැසක් සාකච්ඡා කරන ලද අතර ඉන්දිය ගුවන් හමුදාපති එයාර් චීෆ් මාර්ෂල් අරුප් රහා හා ශ්‍රී ලංකා ගුවන් හමුදාපති එයාර් මාර්ෂල් කෝලිත ගුණතිලක අතර හමුවීම සිහිගැන්වීම පිණිස විශේෂ සමරු තිළිණ හුවමාරුවක්ද සිදුවිණි.ශ්‍රී ලංකා ගුවන් හමුදා මාණ්ඩලික ප්‍රධානි ඇතුළු අධක්‍ෂ මණ්ඩලයේ නිලධාරින්ද මේ අවස්ථාවට සහභාගි වූහ.මෙරටට පැමිණ සිටින ඉන්දීය ගුවන් හමුදාපතිවරයාගේ ආර්යාව වෙනුවෙන් වෝටර් ඒජ් හෝටලයේ දී ශ්‍රී ලංකා ගුවන් හමුදාපති තුමන්ගේ ආර්යාව රොෂානි ගුණතිලක මහත්මිය විසින් විශේෂ තේ පැන් සංග්‍රහයක් පවත්වන ලද අතර එම අවස්ථාව සඳහා ශ්‍රී ලංකා ගුවන් හමුදා අධ්‍යක්‍ෂ මණ්ඩලයේ සහ ශ්‍රී ලංකා ගුවන් හමුදාවේ ජ්‍යෙෂ්ඨ නිලධාරීන්ගේ මහත්මීහුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071721</link>
    <topic>ජාතික ශිෂ්‍යභට බළකායට ගුරුවරුන්බඳවා ගැනීමේ සම්මුඛ පරීක්ෂණ 22 හා 23</topic>
    <author/>
    <content>ජාතික ශිෂ්‍යභට බළකායේ අභිමානවත් අධිකාරි තනතුරට ගුරුභවතුන් බඳවා ගැනීමේ අවසන් සම්මුඛ පරීක්ෂණ මේ මස 22 හා 23 දින වලදී පැවැත්වේ.වාර්ෂිකව ශිෂ්‍යභට බාලක බාලිකාවන් 84000කට අධික ප්‍රමාණයක් ජාතික ශිෂ්‍යභට බළකායේ පුහුණුව ලබා විසිර යති. මේ බළකාය සඳහා ආධුනික නිලධාරීන් බඳවා ගැනීමේ අවසන් සම්මුඛ පරීක්ෂණය මේ මස 22 හා 23 දිනවලදී ජාතික ශිෂ්‍යභට බළකා මූලස්ථානය, අංක 15 දුටුගැමුණු වීදිය - පාමංකඩ දෙහිවලදී පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071722</link>
    <topic>සය හැවිරිදි දරුවා හා කාන්තාවක කපා කොටා මැරූ  යුක්රේන් ජාතික යුවළට මරණීය දණ්ඩනය</topic>
    <author>රෝෂන් තුෂාර</author>
    <content>සය හැවරිදි දරුවකු හා කාන්තාවක කපා කොටා ඝාතනය කර තවත් කාන්තාවකට මරණාසන්න තුවාල සිදු කළ යුක්රේන් ජාතික යුවලකට කොළඹ මහාධිකරණය ඊයේ(16)මරණිය දණ්ඩනය නියම කළේය.ඝාතනයට ලක්වු දරුවාගේ මව මැරීමට තැත්කීරම , පිහියකින් ඇන මරණාසන්න තුවාල සිදු කිරිම යන චෝදනා වලට ද චුදිතයන් දෙදෙනාම වරද කරුවන් කළ මහාධිකරණ විනිසුරු මඩුල්ල බර පතළ වැඩ සහිත වසර පහළොව බැගින් සිර දඩුවමක්ද නියම කෙළේය.එම සිර දඩුවමට අමතරව රුපියල් විසි පන්දහස බැගින් දඩයක්ද එම දඩ නොගෙවන්නේ නම් මාස 12 බැගින් සිර දඩුවම්, හා තුවාල ලත් කාන්තාවට රුපියල් ලක්ෂ පහ බැගින් ලක්ෂ දහයක වන්දියක් ද වන්දිය නොගෙවන්නේනම් තවත් මාස 12 බැගින් සිර දඩුවම්ද නියම කෙළේය.කොළඹ මහාධිකරණ විනිසුරු දේවිකා තෙන්නකෝන් මහත්මිය හා විමල් නම්බුවසම් යන මහාධිකරණ විනිසුරු දෙපළ මේ තින්දුව ප්‍රකාශ කළහ.මෙසේ සිර දඩුවම් හා මරණිය දණ්ඩණය නියම වුයේ යුක්රේන් ජාතිකයන් වන මසූර් ඉයුජින් ට හා යානා බ්‍රිෂියානා නමැති කාන්තාවටය.2010 පෙබරවාරි 23 දින රාජගිරියේදි ජේසන් කිම් දරුවාගේ හා ඩේසි මනෝහා යන කාන්තාවගේ මරණය සිදු කිරිම , ඊට අධාර අනුබල දීම , වික්ටෝරියා කිම් යන කාන්තාවට පිහියකින් ඇන මැරීමට තැත්කිරිම ඇතුළු චෝදනා හතක් ඉදිරපත් කරමින් නීතිපතිවරයා මේ නඩුව පවරා තිබිණි. ‍ඉදිරිපත් කර තිබු චෝදනා හතෙන් චෝදනා පහක් සාධාරණ සැකයකින් තොරව පැමිණිල්ල ඔප්පු කර ඇති බව සඳහන් කළ විනිසුරු දෙපළ ඝාතනයන් සිදු කිරිමට පළමු චුදිතට ආධාර අනුබල දුන් බවට ඉදිරිපත් කළ චෝදනා දෙකෙන් දෙවැනි චුදිතව නිදොස් කොට නිදහස් කරන බව ප්‍රකාශ කෙළේය.2012 අප්‍රියල් 24 දින සිට මහාධිකරණ විනිසුරුදේවිකා තෙන්නකෝන් මහත්මියගේ සභාපතිත්වයෙන් කේ සුමිත්‍රපාල මහතා හා තමන් ඇතුළු ත්‍රි පුද්ගල විනිසුරු මඩුල්ලක් ඉදිරියේ මේ නඩුව විභාග කළ බව මහාධිකරණ විනිසුරු විමල් නම්බුවසම් මහතා පැවසීය. පුරා වසර දෙකක් විභාග කළ නඩුවේ සාක්ෂි පිටු හාරදහසක් පමණ වන බවත් නඩුව විභාග කිරිමට හා යුක්තිය පසිඳලීමට සහාය වු සැමට තුති පුදකරන බවත් තීන්දුව ප්‍රකාශ කිරිමට පෙර විනිසුරුවරයා දන්වා සිටියේය.වික්ටෝරියා කිම් යන් කාන්තාවගේ මරණය සිදු කිරිමට තැත්කිරිම යන චෝදනා දෙක සම්බන්ධයෙන් දඩුවම් ලිහිල් කිරිමට කරුණු ඇත්නම් සඳහන් කරන ලෙසට අධිකරණය විත්තියේ නීතිඥවරුන්ට දන්වා සිටියේය. මෙහිදි පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ නීතිඥ තුසිත් මුදලිගේ මහතා කරුණු දක්වමින් මෙසේ පැවසීය. චුදිතයින් අදාළ කාන්තාවට පිහියකින් පහර එල්ල කර තිබු අතර ඇයගේ වාසනාට ඇය තම දරුවා ගැනද නොසිතා එම නිවසින් පිටතට පැමිණ තිබුණා.ඒ බව ඉදිරිපත් වු සාක්කි තහවුරු කරනවා. තුවාල ලත් කාන්තාවට ලේ ලබා දිමට වෛද්‍යවරුනට සිදුවුණා. එහෙත් ඒ ලේ ලබාදුන්නේ ලේ වර්ගය කුමක්ද යන්න තහවුරු නොකර, එසේ තහවුරු කිරිමට විනාඩි 20 කාලයක් ගතවන බැවින් අවදානම නොතකා කළු බෝවිල රෝහලේ වෛද්‍යවරයා ලේ දුන්නා.සිද්ධිය වු නිවසේ පඩි පෙළ අසල ලීටර් දහයේ පෙට්‍රල් ගැලුම් දෙකක් තිබුණා.ඒ අනුව මේ වූදිතයින් කළ අපරාධයේ තරම වටහා ගත හැකියි . මේ චෝදනාවන් අනුව උපරීම දඩුවම් ලබා දෙන ලෙසට අධිකරණයෙන් ඉල්ලා සිටිනවා‍. විත්තියේ නීතිඥවරයා කරුණු දක්වමින් කියා සිටියේ විත්තිකරුන් නිර්දෝෂි බවත්. ඉහළ අධිකරණයට අභියාචනය කරන බවත්ය.මරණිය දණ්ඩනය ලබාදීමට පෙර ප්‍රකාශයක් කළ ‍දෙවන වූදිත තැනැත්තිය තමන් අට වියැති දරුවකුගේ මවක් බවත් තමන්ට දරුවකු මැරීමට තියා දරුවකුට ගැසීමට තරම් වන හිතක් නොමැති බව ප්‍රකාශ කළාය. මේ චෝදනාව වික්ටෝරියා කිම් හා ජනක් ශ්‍රි විදාන ගේ යන අයගේ නිර්මාණයක් බවත් පැවසුවාය.නඩුවේ භාෂා පරිවර්තක ලෙස කටයුතු කළ සිංහල ශබ්ද කෝෂයේ සහකාර කර්තෘ රංජන දේවමිත්‍ර සේනසිංහ මහතාට අධිකරණයේ ගෞරවය හිමවන බව මහාධිකරණ විනිසුරු විමල් නම්බුවසම් මහතා විශේෂ ස්තුතියක් පුද කරමින් ප්‍රකාශ කෙළේය. පැමිණිල්ල වෙනුවෙන් රජයේ ජේ්‍යෂ්ඨ නීතිඥ තුසිත් මුදලිගේ, රජයේ නීතිඥ චමින්ද අතුකෝරාල මහත්වරු පෙනී සිටියහ. අගතියට පත් පාර්ශවය වෙනුවෙන් ජනාධිපති නීතිඥ ජයන්ත වීරසිංහ මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071723</link>
    <topic>මැතිවරණයට පෙර දිනනවා කියමින් කට මැද දොඩනඑජාපයට අවසානයේ අත්වන්නේ අන්ත පරාජයක්</topic>
    <author>නිරුෂි විමලවීර සහ වයිමන් හෙට්ටිආරච්චි</author>
    <content>මැතිවරණයට පෙර ඡන්දය දිනනවා කියමින් කට මැද දොඩන එක්සත් ජාතික පක්ෂයට ඡන්දය අවසානේ අත්වන්නේ අන්ත පරාජයක් යැයි බස්නාහිර පළාත් මහ ඇමැති ප්‍රසන්න රණතුංග මහතා ප්‍රකාශ කළේය.ඌව විසිරුවා හැරි දා සිට ඌව දිනනවා දිනනවා කියමින් ඔවුන් මෙවර දවල් හීන දකිමින් සිටින බවද ‍මහ ඇමැතිවරයා අනාවරණය කෙළේය. නිදහසින් පසු ඌව පළාතට දැවැන්තම සංවර්ධනයක් සිදු කෙළේ වත්මන් රජය යැයිද එවන් සංවර්ධනයක් ඉතිහාසයේ කිසිදු රජයක් ඌවට සිදු කොට නැතැයිද කී ඒ මහතා එළඹෙන මැතිවරණයේදි 29වන පරාජයට සටහන් තබන විපක්ෂ නායක රනිල් වික්‍රමසිංහ මහතා ඉතිහාස ගතවන බව අවධාරණය කෙළේය. පෙරේදා(14)සවස කොළඹ ශ්‍රාවස්ථි මන්දිරයේදි පැවැති බස්නාහිර පළාත් ගුරු උපදේශකවරු 83 දෙනකුට පත් වීම් ලිපි ප්‍රධානයට එක් වෙමින් ඒ මහතා එසේ සදහන් කෙළේය.වැඩිදුරටත් අදහස් දැක්වු මහ ඇමැතිවරයා මෙසේද කීය. මේ රට දිනෙන් දින දියුණු වෙනවා.සමහර අයට මේ දියුණුව ඉවසන්න බැහැ.අද රට සාමකාමියි .රටේ දේශපාලනය ස්ථාවර වී රට ස්ථාවර වෙනවාට මේ අය කැමති නැහැ .කවදාවත් ඡන්ද දිනන්න බැරි අය රට අවුල් කරන්න හදන්නේ ඒකයි.රටේ ජනතාව මේ උගුල්වලට අහු වෙන්නේ නැහැ. රටේ සංවර්ධනය පේන්න බැරි මේ අය කොමිස් ගහනවා කියමින් අපිට චෝදනා නගනවා .එක්සත් ජාතික පක්ෂ රජය පැවැති සමයේ මහජන මුදල් ගසා කාපු හැටි අපි අමුතුවෙන් කියන්න ඕනෑ නැහැ . ඒක මුළු රටම දන්නා කරුණක්.අපි ජනතා මුදලින් ජනතාවට සේවය කරනවා . බස්නාහිර පළාතේ වැඩිම මුදල් ප්‍රමාණයක් වෙන් කෙරෙන්නේ අධ්‍යාපනයටයි.අය වැයෙන් වෙන් කරන මුදලට අමතරව තවත් විශාල මුදලක් විවිධ අවස්ථා වලදි ආණ්ඩුවෙන් අපිට වෙන් ක‍රලා දී තියෙනවා.අධ්‍යාපනයට වෙන් ක‍ළ මුදල් ප්‍රමාණය මදි කියමින් පුරසාරම් දොඩන එජාපය 2002-2004 දි අධ්‍යාපනයට වෙන් කෙළේ සොච්චම් මුදලක්.මම පළාත් ප්‍රධාන ඇමැති ලෙස අධ්‍යාපනය නගා සිටු වීමට ක්‍රියා මාර්ග රැසක් ගත්තා. එදා බස්නාහිර පළාතේදරුවන් 30කට එක් ගුරුවරයෙක්ව තිබු ක්‍රමය වෙනස් කර දරුවන් 20කට එක් ගුරුවරයෙක් ලෙස අලුතින් ගුරුවරු බඳවා ගත්තා.අපි ඒ යටතේ උපාධිධාරින් දස දහසක් බඳවා ගත්තා.සමහරුන්ට මේවා බලා ඉන්න බැහැ.බස්නාහිර පළාතේ ප්‍රතිළුල ඉහළ නැංවීමට මට ඔබගේ සහාය අවශ්‍යයි.හැම වසරකම ලංකාවේ විභාග ප්‍රතිළුල වලින් ප්‍රථම ස්ථානය බස්නාහිර පළාත හිමිකර ගන්නවා.නමුත් එහි ප්‍රගතිය වසරින් වසර ඉහළට ගෙන යා යුතුයි.මේ අවස්ථාවට බස්නාහිර පළාත් අධ්‍යාපන අමාත්‍යාංයේ ලේකම් බන්දුල දයා සෙනරත් පළාත් අධ්‍යාපන අධ්‍යක්ෂ විමල් ගුණරත්න මහත්වරුන්ද එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071724</link>
    <topic>මාවනැල්ල සභාපති ඉවත් කිරීමේ නියෝගයබල රහිත කරන්නැයි කළ ඉල්ලීම ඉවතට</topic>
    <author/>
    <content>මාවනැල්ල ප්‍රාදේශීය සභාවේ සභාපතිධූරයෙන් තමා ඉවත් කරමින් පළාත් පාලන විෂයභාර ඇමැතිවරයා ලෙස සබරගමුව ප්‍රධාන ඇමැති මහීපාල හේරත් මහතා දී තිබූ නියෝගය අවලංගු කරන ලෙසට හිටපු සභාපති පී. පී. වික්‍රමසිංහ මහතා කළ ඉල්ලීම කෑගල්ල මහාධිකරණ විනිසුරු ගාමිණී අමරසේකර මහතා ඊයේ ප්‍රතික්ෂේප කෙළේය.සභාවේ කටයුතු කරගෙන යාමට උප සභාපති එම්. එස්. මොහොමඩ් කමෙල් මහතා මාවනැල්ල ප්‍රාදේශීය සභාවේ සභාපති ධූරයේ කටයුතු කිරීම අත්හිටුවමින් අතුරු තහනම් නියෝගයක් නිකුත් කරන ලෙසට පෙත්සම්කාර වික්‍රමසිංහ මහතා කළ ඉල්ලීමද ඉවත දැමූ මහාධිකරණ විනිසුරුවරයා පෙත්සමෙ කරුණුවලට ලබන අගෝස්තු 20 දින විරෝධතා ගොනු කරන ලෙස වගඋත්තරකාර මහ ඇමැති මහීපාල හේරත් මහතාට නියෝග කෙළේය.පෙත්සම්කරු ඉල්ලා සිටින සහන ලබාදීම සඳහා කරුණු නිසි පරිදි තහවුරු කර නොමැති බවද පෙත්සම්කරුගේ ඉල්ලීම් ඉවත දමමින් විනිසුරු වරයා දන්වා සිටියේය.2014.06.23 දින 1865/25 දරන ගැසට් නිවේදනය මඟින් තමා එම ධුරයෙන් ඉවත් කිරීමට සබරගමු මහ ඇමැතිවරයා දුන් නියෝගයට එරෙහිව වික්‍රමසිංහ මහතා රිට් 4472 නඩුවක් කෑගල්ල පළාත් බද මහාධිකරණයේ ගොනු කර තිබිණි.මහ ඇමැතිවරයාගේ නියෝගය බල රහිත කරන්නැයි ඇතුළු ඉල්ලීම් කිහිපයකට අදාළ සර්සියෝරාරි රීට් ආඥාවක් නිකුත් කරන්නැයි පැමිණිලිකාර වික්‍රමසිංහ මහතා ඉල්ලා තිබූ අතර සභාපති ධූරයෙන් ඉවත් කිරීමේ තීන්දුව අත්හිටුවන ලෙසත් නව සභාපතිවරයෙකු පත්කිරීමේ තීන්දුව වළකාලන ලෙසත් වික්‍රමසිංහ මහතා අධිකරණයෙන් ඉල්ලා තිබිණි.වගඋත්තරකාර සබරගමු මහ ඇමැතිවරයා වෙනුවෙන් නීතිඥ දිනේෂ් ජයවර්ධන මහතාගේ උපදෙස් මත නීතිඥ රංජිත් සේනාධීර මහතා පෙනී සිටි අතර පැමිණිලිකාර ප්‍රාදේශීය සභා හිටපු සභාපති පී. පී. වික්‍රමසිංහ මහතා වෙනුවෙන් නීතිඥ නිමල් රාජපක්ෂ මහතාගේ උපදෙස් මත ජනාධිපති නීතිඥ විජයදාස රාජපක්ෂ මහතා කරුණු දැක්වීය.පැමිණිලිකාර පී. පී. වික්‍රමසිංහ මහතා මහ ඇමැතිවරයාට එරෙහිව සර්සියෝරාරි රීට් ආඥාවක් ලබාගැනීම සඳහා ඉදිරිපත් කර තිබූ කරුණු ඒ සඳහා ප්‍රමාණවත් නැතැයි සඳහන් කරමින් විනිසුරු ගාමිණී අමරසිංහ මහතා වික්‍රමසිංහ මහතාගේ ඉල්ලීම් ප්‍රතික්ෂේප කෙළේ යැයි මේ පිළිබඳව කරුණු දක්වමින් මහීපාල හේරත් මහ ඇමැතිවරයා වෙනුවෙන් කරුණු දක්වන නීතිඥ දිනේෂ් ජයවර්ධන මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=n14071725</link>
    <topic>කණ්ඩලම වලව්වේ සිටිය දී මුදවා ගත් ඇත් පැටවුපන්සල් 2කට දීම වළක්වන්නැයි පෙත්සමක්</topic>
    <author>නෙල්කා මැදගෙදර</author>
    <content>මීරිගම කණ්ඬලම වලව්වේ නීති විරෝධීව රඳවා සිටියදි වන ජීවි නිලධාරින් විසින් මුදවා ගෙන පින්නවල අලි අනාථාගාරයෙහි රඳවා සිටින ඇතා කුරුණෑගල ඇත් කඳ විහාරයට සහ උඩවලව ඇත් අතුරු සෙවණ හි රඳවා සිටින අලි පැටවා පන්නිපිටිය දෙව්රම් වෙහෙරට ලබා දිම වළක්වන නියෝගයක් නිකුත් කරන ලෙස ඉල්ලා අභියාචනාධිකරණයට පෙත්සමක් ඉදිරි පත් කර තිබේ.ඇත් කඳ විහාරයේ තුඹුල්ලේ සිලකන්ද නාහිමියන්ට සහ පන්නිපිටිය දෙව්රම් විහාරයේ කොළොන්නාවේ සුමංගල හිමියන්ට එම ඇතා සහ ඇත් පැටවා ගේ නිත්‍යානුකූල භාරකාරත්වය ලබා දීමේ බලපතු නිකුත් කිරීමෙන් බලධාරින් වළක්වන නියෝගයක් නිකුත් කරන ලෙසද පෙත්සම මලින් ඉල්ලා තිබේ.ජාත්‍යන්තර සත්ත්ව සුබසාධන භාරය, එහි භාණ්ඩාගාරික අයිරාංගනී සිල්වා වනජීවී සහ ස්වභාව ආරක්ෂණ සමාජය ඇතුළු තිදෙනකු විසින් මේ පෙත්සම ගොනු කර තිබේ. ‍‍වනජීවී සහ වන සම්පත් ඇමැති ගාමිණී විජිත් විජයමුණි සොයිසා වන සංරක්ෂණ අධ්‍යක්ෂ එච්.ඩී. රත්නායක, කුරුණෑගල ඇත්කඳ විහාරයේ තුබුල්ලේ සීලක්ඛන්ද හිමි, පන්නිපිටිය දෙව්රම් වෙහෙරේ කොළොන්නාවේ ශ්‍රී සුමංගල හිමි මේ පෙත්සමේ වගඋත්තරකරුවන් වෙති.ඇත්පැටවෙකු සහ ඇතෙකු නීති විරෝධීව රඳවාගෙන සිටින බවට ලැබුණු තොරතුරකට අනුව ඉකුත් මාර්තු මස 27 වනදා වන රක්ෂණ නිලධාරියකු විසින් කල වැටලීමකදී මීරිගම කණ්ඩලම වලව්වේ සිටි ඇතුන් දෙදෙනකු අත්අඩංගුවට ගනු ලැබිණි.පසුව අධිකරණ නියෝගයකට අනුව එම ඇත් පැටවා උඩවලව ඇත් අතුරු සෙවණටද ඇතා පින්නවල අලි අනාථාගාරයටද භාරදෙනු ලැබිණ. පසුව මේ ඇත් පැටවා සහ ඇතා නීතියානුකූල භාරකරුවන්ට භාරදෙන ලෙස අත්තනගල්ල ‍මහේස්ත්‍රාත් අධිකරණය විසින් නියෝග කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=r1407171</link>
    <topic>සුවාරපොළ ශ්‍රී ජයබෝධි විහාරස්ථානයේචෛත්‍යයේ කොත නිරාවරණය කළ දා</topic>
    <author>කැස්බෑව සංචාරක ධර්මසිරි සුරවීර</author>
    <content>බුදුරජාණන් වහන්සේගේ ධාතූන් වහන්සේ ස්ථිර සාර අන්දමින් යම් පූජනීය ස්ථානයක තැන්පත් කරනවාද ඒ තැන්පත් කරන ස්ථානය පූජනීයත්වයට වැඩි දියුණු වී ඇති පාරිශුද්ධත්වයට පත්වන බව කොළඹ කොටුව සම්බුද්ධාලෝක මහා විහාරාධිපති ශ්‍රී ලංකා පාලි හා බෞද්ධ විශ්ව විද්‍යාලයේ මහෝපාධ්‍යාය මහාචාර්ය පූජ්‍යපාද ඉත්තදෙමළියේ ඉන්දසර හිමියෝ පැවසූහ.උන්වහන්සේ එසේ පැවසුවේ පිළියන්දල සුවාරපොළ ශ්‍රී ජයබෝධි විහාරස්ථානයේ ප්‍රදේශවාසීන්ගේ සහ පරිත්‍යාගශීලීන්ගේ ආධාරයෙන් ඉදිකරවන ලද චෛත්‍යයේ කොත නිරාවරණය කිරීමේ පුණ්‍යෝත්සවයේ මුලස‍ුනේ අනුශාසනාව පවත්වමිනි.කොත නිරාවරණය කිරීම සුබ මොහොතින් මහාචාර්ය ඉත්තදෙමළියේ ඉන්දසර හිමියන්ගේ සුරතින් සිදු කෙරිණි.මෙ අවස්ථාවට ශ්‍රී ජයබෝධි විහාරාධිපති රාජකීය පණ්ඩිත ශාස්ත්‍රපති සේදවත්තේ ප්‍රඥාවංශ විහාරාධිකාරී ශාස්ත්‍රපති කිරම ප්‍රේමරතන ස්වාමීන්ද්‍රයන් වහන්සේ ඇතුළු මහා සංඝරත්නය සහභාගි වූහ.මහාචාර්ය ඉත්තදෙමළියේ ඉන්දසර ස්වාමීන්ද්‍රයන් වහන්සේ එහිදී මෙසේද පැවසූහ. අද ධාතූන් වහන්සේ තැන්පත් කර නොමැති චෛත්‍යයන් තිබෙන පුජනීය ස්ථානයන් තිබෙනවා. නමුත් අප එම පූජනීයස්ථානයන් විහාරස්ථානයක් ලෙස හඳුන්වනු ලබන්නේ නැහැ. අප එවැනි පූජනීය ස්ථානයන් හඳුන්වන්නේ ආවාස හැටියටයි.අද මේ ජයබෝධි විහාරස්ථානය මෙම ප්‍රදේශයේ ජීවත්වන සියලු දෙනාම පින් සිදුකර ගන්නට හැකි විහාරස්ථානයක් වාගේම වටිනා පින් බිමක් බවට පත්වුණා.රිලාවල සුසීමාරාමය සහ සුවාරපොළ ශ්‍රී ජයබෝධි උභය විහාරාධිපති රාජකීය පණ්ඩිත ශාස්ත්‍රපති සේදවත්තේ පඥාවංශ හිමියන් කෙටි අනුශාසනාවක් සිදු කළ අතර විහාරස්ථ දායක සභාවේ සභාපති ලාල් පෙරේරා මහතා ස්තුති කතාව කළේය.දෙමටගොඩ ආනන්ද රාමාධිපති ගාලු කෝරළේ ප්‍රධාන සංඝනායක ගම්මැද්දේගොඩ විමල නාහිමි ප්‍රධාන වහන්සේ ඇතුළු ප්‍රදේශවාසීහු විශාල පිරිසක් මෙම පුණ්‍යෝත්සවයට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=r1407172</link>
    <topic>මහනුවර ජාත්‍යන්තර සම්මන්ත්‍රණ ශාලාවපේරාදෙණිය සරසවි පරිශ්‍රයේ ඉදිකරයි</topic>
    <author>මහානාම ගලහිටියාව මහනුවර උතුර විශේෂ</author>
    <content>මහනුවර දිස්ත්‍රික්කය තුළ ඉදිකිරීමට යෝජිත අංගසම්පූර්ණ ජාත්‍යන්තර සම්මන්ත්‍රණ ශාලාව සඳහා පේරාදෙණිය විශ්වවිද්‍යාල පරිශ්‍රය යොදා ගැනීමට අදාළ පාර්ශ්වයන් එකඟතාවකට පැමිණ තිබේ.කොළඹ නෙළුම් පොකුණ සම්මන්ත්‍රණ ශාලාවේ ඇති සියලුම පහසුකම්වලට සමාන පහසුකම්වලින් යුතුව ඉදිකිරීමට යෝජිත මෙම රඟහල සඳහා දැනට රුපියල් මිලියන 1500ක මුදලක් ලැබී ඇති බව ද වාර්තා වේ. අවශ්‍යතාවය පරිදි ඉදිරියේ දී තවත් මුදල් යෙදවීමට අපේක්ෂා කෙරේ.ප්‍රධාන සම්මන්ත්‍රණ ශාලාවට අමතරව තවත් සම්මන්ත්‍රණශාලා හතරකින් පමණ සමන්විත වන පරිදි ඉදිකෙරෙන මෙම රඟහල සාම්ප්‍රදායික උඩරට ගෘහ නිර්මාණ ශිල්පීය ක්‍රම අනුගමනය කරමින් ඉදිකිරීමට නියමිතය. අදාළ ඉදිකිරීම් කටයුතු නාගරික සංවර්ධන අධිකාරිය මඟින් සිදුකිරීමට නියමිත අතර, සංස්කෘතික කටයුතු දෙපාර්තමේන්තුව මඟින් ඉදිකිරීම් සම්බන්ධීකරණය කරනු ලබයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=r1407173</link>
    <topic>අපේ ගමෙන් ඩෙංගු දුරලමු වැඩසටහනක්</topic>
    <author>මහරගම විශේෂ වේහැල්ලේ පියතිලක</author>
    <content>ලෝකයේ සෞඛ්‍යය පිළිබඳව ප්‍රථමයෙන්ම දේශනා කළ ආගම් කර්තෘවරයා බුදුරජා ණන් වහන්සේය. උන් වහන්සේගේ අසූහාරදහසක් ධර්ම ධනස්කන්ධයෙන් ආරම්භයේදීම අනුදැන වදාළේ ‘ආරෝග්‍යා පරමා ලාභා’ යන්නයි. නමුත් වර්තමානයේ අපේ සමාජය රෝග වාට්ටුවක් බවට පත්වී තිබීම කනගාටුදායකය.ජාතික අධ්‍යාපන ආයතනයේ හිටපු ආගමික අංශ ප්‍රධානී වත්මන් එහි නියෝජ්‍ය අධ්‍යක්ෂ ජනරාල් මාබුල්ගොඩ දූවේ පුරාණ විහාරස්ථානාධිපති ආචාර්ය මාබුල්ගොඩ සුමනරතන හිමියන් මෙම අදහස් පළ කළේ “අපේ ගමෙන් ඩෙංගු වසන්ගතය දුරලමුයන තේමාව යටතේ පැවැති ජනහමුවකදීය.මාබුල්ගොඩ සිවිල් ආරක්ෂක කමිටුව මෙහෙයවූ මෙම වැඩසටහන් හිරිපිටිය, නියදගල, මාබුල්ගොඩ, බ්‍රාහ්මණගම යන ග්‍රාම නිලධාරී පළාත් ආවරණය වනසේ පවුල් තුන්දහසක් පාදක කරගෙන සංවිධානය වී තිබිණි.තවදුරටත් අදහස් දැක්වූ ආචාර්ය සුමනරතන හිමියෝ පරිසරය විනාශ කිරීම අපේ රටේ පවතින රෝග බහුතරයකට ප්‍රධාන හේතුවයි. අපේ පාරම්පරික හැසිරීම්, ගතිපැවතුම්, ආහාර රටා වෙනස් කර බටහිරින් එන ජීවන රටාවලට ඇබ්බැගිවීම බහුතරයක් රෝගවලට හේතුවී තිබේ.බොහෝ අය ඇඳුම, පැලඳුම ගැන දක්වන සැලකිල්ලෙන් 1%ක් තම පරිසරය ගැන නොසලකයි.අතීත ශ්‍රී ලංකාවේ සමාජයේ මරණය, මඟුල, සංවර්ධනය සෑම කටයුත්තකට මුල්වූයේ උපදේශනය ලබා දුන්නේ පන්සලයි. විදේශීය ආක්‍රමණ නිසා ගම සහ පන්සල ඈත් වුණා. ගමයි පන්සලයි දුරස්ත වුණා. එහි අනිටු විපාක අද අපි අත්විඳිනවා.හෝමාගම පොලිස් ස්ථානාධිපති ප්‍රධාන පොලිස් පරීක්ෂක ලියනගම, මහරගම ප්‍රාදේශීය සභා මන්ත්‍රී අරුණ ශාන්ත, හෝමාගම ප්‍රාදේශීය වෛද්‍ය නිලධාරී ලක්ෂ්මන් ජයමාන්න, හෝමාගම ප්‍රජා පොලිස් ඒකකයේ උ.පො. ප. දයානන්ද, ප්‍රදේශ‍ෙය් මහජන සෞඛ්‍ය පරීක්ෂක පී. සමරසේකර මහත්වරුද ජන හමුව ඇමතූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=r1407174</link>
    <topic>වනාන්තර රැක ගැනුමටවන සංරක්ෂණ කමිටු</topic>
    <author>නාගොඩ විශේෂ එන්. විජේරත්න</author>
    <content>ශ්‍රී ලංකාව පුරා විසිරී පවතින වනාන්තර සුරක්ෂිත කිරීම සඳහා පරිසර හා පුනර්ජනනීය බලශක්ති පිළිබඳ අමාත්‍යාංශය මඟින් වන සංරක්ෂණ කමිටු පිහිටුවීමට පියවර ගෙන තිබේ.කළුතර දිස්ත්‍රික්කය තුළද මෙම වන සංරක්ෂණ කමිටු පිහිටුවීම සම්බන්ධයෙන් කළුතර දිස්ත්‍රික් කෘෂිකර්ම කමිටුවේදී තීරණවලට එළඹුණු බව කළුතර දිස්ත්‍රික් මාධ්‍ය ඒකකයේ ප්‍රවෘත්ති නිලධාරී ඩබ්ලිව්. එම්. ශාන්තප්‍රිය මහතා පැවසීය.මේ අනුව කළුතර දිස්ත්‍රික්කය තුළ පිහිටි ඉංගිරිය ප්‍රාදේශීය ලේකම් කොට්ඨාසයට අයත් දොඹගස්කන්ද රක්ෂිතය ආශ්‍රිතව ප්‍රථම වන සංරක්ෂණ කමිටුව දැනටමත් පිහිටුවා තිබේ. ප්‍රාදේශීය අඩවි වන නිලධාරීගේ ප්‍රධානත්වයෙන් ග්‍රාමීය වන සංරක්ෂණ කමිටුව ක්‍රියාත්මක වන අතර ඊට ග්‍රාම නිලධාරි, ආගමික නායකයන්, පොලිසිය හා ප්‍රදේශයේ ප්‍රභූවරුද ඇතුළත් වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=r1407175</link>
    <topic>පහ වසර ශිෂ්‍යත්ව සම්මන්ත්‍රණයක්</topic>
    <author>පොල්ගස්ඕවිට සමූහ</author>
    <content>පහ වසර ශිෂ්‍යත්ව විභාගයට පෙනී සිටින දරු දැරියන් උදෙසා නොමිලේ පවත්වන උපකාරක සම්මන්ත්‍රණයක් හා මවුපියන්ට උපදෙස් දීමේ වැඩසටහනක් අගෝස්තු 2 සෙනසුරාදා දවස පුරා පොල්ගස්ඕවිට, අම්බලන්ගොඩ ශ්‍රී සුධර්මාරාම විහාරස්ථානයේදී පැවැත්වේ.විහාරස්ථ තරුණ බෞද්ධ සංගමය හා රතුකුරුස ඒකකය මඟින් දොළොස්වැනි වරටත් සංවිධානය කරන මෙම වැඩමුළුවට එක්වන දරුවනට අනුමාන ප්‍රශ්න පත්‍ර හා තිළිණයක්ද ලබාදීමට කටයුතු යොදා ඇත.කීර්තිමත් ශිෂ්‍යත්ව උපදේශිකාවන් වන කැස්බෑව ධර්මසේන ආටිගල බාලිකා විද්‍යාලයේ ඊ. ඩී. නන්දසීලි, පිළියන්දල සෝමවීර චන්ද්‍රසිරි විද්‍යාලයේ සේපාලිකා බණ්ඩාර, මහරගම ජාතික අධ්‍යාපන ආයතනයේ ජානකී පතිරණගේ මහත්මීහු මෙම වැඩසටහන මෙහෙයවනු ලබති. සහභාගි වීමට කැමති දරුදැරියන් ජූලි 31ට පෙර විහාරාධිපති හිමි, ශ්‍රී සුධර්මාරාමය, අම්බලන්ගොඩ, පොල්ගස්ඕවිට ලිපිනයට දැන්විය යුතු බව සංවිධායකවරු පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=r1407176</link>
    <topic>ගම්පහ ශ්‍රී බෝධි පෙදෙස දසලක්ෂ10ක වියදමින්සංවර්ධනයට</topic>
    <author>යක්කල විශේෂ රුවන් සමන්ත අධිකාරි</author>
    <content>ගමන් කිරීමට නොහැති තරමට අබලන් වී තිබුණු ගම්පහ ශ්‍රී බෝධි මාර්ගයේ “ශ්‍රී බෝධි පෙදෙස” රුපියල් මිලියන දහයක වියදමින් කාපට් අතුරා සංවර්ධනය කිරීමට ආර්ථික සංවර්ධන අමාත්‍යාංශය මඟින් පියවරගෙන ඇති අතර ප්‍රදේශවාසීහු මේ පිළිබඳව එම අමාත්‍යාංශයට සිය ප්‍රසාදය පළකර සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=r1407177</link>
    <topic>කොහුබත් අපනයනයේ සියයට 37ක වර්ධනයක්</topic>
    <author>කොටදෙනියාව සමූහඑම්.පී. කුමාර</author>
    <content>මේ වසරේ මුල් මාස තුන තුළ කොහුබත් අපනයනයේ සියයට 37ක වර්ධනයක් දක්නට ඇති බව පොල් සංවර්ධන හා ජනතා වතු සංවර්ධන අමාත්‍යාංශය පවසයි.2013 වසරේ මේ කාලයේදී මෙට්රික් ටොන් 33209ක කොහුබත් අපනයන ප්‍රමාණය මේ වසර තුළ එම කාලපරිච්ඡේදයේ මෙට්රික් ටොන් 45331ක් දක්වා මෙසේ වර්ධනය වී ඇත. උද්‍යාන වගාව සඳහා යොදා ගන්නා කොහු නිෂ්පාදන අපනයන ප්‍රමාණය 2013 මුල් මාස තුන තුළ මෙට්රික් ටොන් 11594ක් වුවද මේ වසරේ අදාළකාලය තුළ එය මෙට්රික් ටොන් 12871දක්වා සියයට 11ක වර්ධනයක් ලබා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=r1407178</link>
    <topic>ගම්පහ වී වගාව නැංවීමටගොවි පුහුණු වැඩසටහන්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කයේ ගොවි පුහුණු වැඩසටහන් අතර වී වගාව, ගෙවතු වගාව, මල් වගාව, බිම්මල් වගාව, කොම්පෝස්ට් පොහොර නිෂ්පාදනය ආදී වශයෙන් 2014 වසරේ ව්‍යාපෘති ක්‍රියාත්මක කර ඇතැයි ගම්පහ පළාත් නියෝජ්‍ය කෘෂිකර්ම අධ්‍යක්ෂිකා දුලංජලි චන්ද්‍රසේකර මහත්මිය පැවැසුවාය.ගම්පහ දිස්ත්‍රික් කෘෂිකර්ම කමිටුව ඉදිරියේ ගම්පහ දිසාවේ කෘෂිකර්ම ප්‍රගතිය විස්තර කළ අධ්‍යක්ෂිකා දුලංජලී චන්ද්‍රසේකර මහත්මිය වී වගාවේ අස්වැන්න ඉහළ නැංවීමට යාය වැඩසටහන් ක්‍රියාත්මක කිරීමට රුපියල් 4250000/-ක ප්‍රතිපාදන හෙක්ටයාර 310ක් වෙනුවෙන් වෙන් කර ඇතැයි ද පැවසුවාය.මෙය බිත්තර වී සැපයීම සහ අවශ්‍ය පොහොර සැපැයීම ද වෙනුවෙනි. එසේම මහ කන්නයේ සිට ක්‍රියාත්මක වී වගාවේ ඵලදායිතාව නැංවීම සඳහා පැරෂුට් ක්‍රමය ක්‍රියාත්මක කිරීමට හෙක්ටයාර් 10ක ප්‍රමාණයකට රුපියල් 350,000/-ක මුදලක් ප්‍රතිලාභින් 25 දෙනෙකු සඳහා වෙන්කර ඇති බව ද කීවාය.මේ අතර වගාවන්ට අවශ්‍ය කාබනික පොහොර නිෂ්පාදනය හා භාවිතය දිරි ගැන්වීම සඳහා 2014 වසරට රුපියල් මිලියන 1.35ක් අනුමත කර ඇති බව ද හෙළි කළාය. වී ආදර්ශන අක්කර 1 බැගින් වූ ආදර්ශන සංඛ්‍යාව 200කි. එළවළු ආදර්ශන අක්කර ¼ බැගින් 10කි.අල වගාව නව වගාවක් සේ ඇති කිරීමට යෙදවුම් හා රෝපණ ද්‍රව්‍ය සැපයීමට රුපියල් 140000/-ක් ප්‍රතිපාදන වෙන් කර ඇති අතර හෙක්ටයාර් 0.05 බැගින් වන ඒකක 15කට බීජ අල ලබාදේ. ප්‍රතිලාභී ගොවින් සංඛ්‍යාව 15කි.වෙනත් එළවළු වගාවන්ට ද, යෙදවුම් හා රෝපණ ද්‍රව්‍ය ලබාදීම සඳහා ප්‍රතිලාභීන් 40කට රුපියල් 390000/-ක මුදලක් ප්‍රතිපාදන 2014 වසරට වෙන් කර ඇත. මේ යටතේ ගොවීන් 40කට හෙක්ටයාර් 0.1 බැගින් වූ ඒකක 40ට බීජ වර්ග, කාබනික පොහොර, ‍ඩොලමයිට්, ප්ලාස්ටික් ඇසුරුම් කූඩ ලබා දීම ද සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=r1407179</link>
    <topic>නෙතට අරුණක් වැඩසටහනින්</topic>
    <author>පෝරුවදණ්ඩ සමුහ</author>
    <content>බස්නාහිර පළාත් මහ ඇමැති ප්‍රසන්න රණතුංග මහතාගේ සංකල්පයකට අනුව දෘශ්‍ය ආබාධිත ජනතාවට ඇස් කණ්ණාඩි ලබා දීමේ අරමුණින් නෙතට අරුණක් වැඩසටහන පසුගියදා ඇරඹිණි.එහිදීබස්නාහිර පළාත් නියෝජ්‍ය සභාපති යසපාල කෝරළගේ මහතා අතින් මීවනපලාන ශ්‍රී සුනන්දාරාම විහාරයේදී මීවනපලාන ප්‍රදේශවාසින් 150කට ඇස් කණ්ණාඩි ප්‍රදානය කෙරිණි.බස්නාහිර පළාත් ප්‍රධාන සංඝ නායක මීවනපලානේ සුමේධ හිමිගේ ප්‍රධානත්වයෙන් මේ උත්සවය පැවැත්විණි. ගුරුගොඩ සමෘද්ධි කළමණාකාර මහතා ඇතුළු සමෘද්ධි නිලධාරිණියන් සහ වසමේ ග්‍රාමසේවා නිලධාරී මහත්මින් මෙම අවස්‌ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=s1407171</link>
    <topic>දකුණු අප්‍රිකාව කඩුලු 5ට ලකුණු 268යි</topic>
    <author>වර්නන් ගුණසේකර ගාල්ලේ සිට...</author>
    <content>ශ්‍රී ලංකාව හා සංචාරක දකුණු අප්‍රිකාව අතර ගාල්ල ජාත්‍යන්තර ක්‍රිකට් ක්‍රීඩාංගණයේ ඊයේ ආරම්භ වූ පළමු ටෙස්ට් ක්‍රිකට් තරගයේ ශ්‍රී ලංකා පන්දු යවන්නන්ගේ දස්කම් හමුවේ දකුණු අප්‍රිකානු කඩුලු පහක් ලකුණු 268කට බිඳ වැටී තිබියදී පළමු දින තරගය නතර විණි.තරගයේ පළමු වරු දෙකේම සිය අණසක පතුරුවා ගෙන සිටි දකුණු අප්‍රිකාව සවස් වරුවේදී ප්‍රබල පසුබෑමකට ලක්වූ අතර ඔවුන්ගේ කඩුලු හතරක් ලකුණු 73කට බිඳ වැටිණි.වේග පන්දු යවන සුරංග ලක්මාල් ලකුණු 29කට කඩුලු 2ක්ද, දඟ පන්දු යවන ඩිල්රුවන් පෙරේරා ලකුණු 100කට කඩුලු 2ක්ද ලබා ගත්හ.දකුණු අප්‍රිකාව වෙනුවෙන් සාර්ථක පිතිහරඹයන්හි නියැළුනු ඩීන් එල්ගා ලකුණු 103ක්ද, ෆෆ් ඩු ප්ලෙසි ලකුණු 80ක්ද රැස් කළහ. ඔවුන්ගේ ලකුණු යන්ත්‍රය වන හෂිම් අම්ලා ට ලබාගත හැකිවූයේ ලකුණු 11ක් පමණි.කාසියේ වාසිය උරගා බැලීමේදී අම්ලා කළේ ඔහුගේ කණ්ඩායමට අවශ්‍යවම තිබූ දෙයයි. දකුණු අප්‍රිකානු නායකයා ලෙසින් සිය පළමු ටෙස්ට් ක්‍රිකට් තරගයේ කාසියේ වාසිය දිනාගත් අම්ලා ඉතාමත් වියළි, රළු තණතීරුවේ පළමුව පන්දුවට පහර දීමට තීරණය කළේය.දකුණු අප්‍රිකාවට ඉම්රාන් ටහිර් නමැති එක ම විශාරද දඟ පන්දු යවන්නා හා විටින් විට පිට දඟ පන්දු යවන ජීන් පෝල් ඩුමිනි පමණක් සිටියදී ශ්‍රී ලංකාව සිය කණ්ඩායමට රංගන හේරත් හා ඩිල්රුවන් පෙරේරා යන දඟ පන්දු යවන්නන් ඇතුළත් කර තිබිණි.ඇල්විරෝ පීටර්සන් හා ඩීන් එල්ගා දකුණු අප්‍රිකානු ඉනිම ආරම්භ කළේ ධනාත්මක ක්‍රීඩාවකිනි. ශ්‍රී ලංකාව තරගයේ පළමු පැය ඇතුළත ඔවුන්ගේ පන්දු යවන්නන් සියළු දෙනාම ප්‍රහාරයට යොදා ගෙන තිබිණි.එහි ප්‍රථම ඵලය ලැබුනේ 17 වැනි ඕවරයේදීය. ඩිල්රුවන් පෙරේරාගේ පන්දුවට කඩුල්ල මුවා කළ පීටර්සන් මුළු ලකුණු සංඛ්‍යාව 70ක්ව තිබියදී දැවී ගියේය. රිචඩ් කෙට්ල්බොරෝ තරග විනිසුරුගේ තීරණය පිළිබඳව දෙවැනි මතයක් පීටර්සන් ඉල්ලා සිටියද රූපවාහිනී විනිසුරුගේ තීරණය වූයේද එය දැවී යාමක් බවය. මිනිත්තු 71ක් කඩුල්ලේ රැඳී සිටි පීටර්සන් පන්දු 46කට මුහුණ දෙමින් හතරේ පහර හතරක් සමග ලකුණු 34ක් රැස් කළේය.දිවා ආහාරය සඳහා තරගය නතර කරන විට දකුණු අප්‍රිකාව එක් කඩුල්ලක් පමණක් අහිමි කරගෙන ලකුණු 111ක් රැස්කර ගෙන සිටියේය.දිවා ආහාරයෙන් පසුවද ඩීන් එල්ගා හා ෆෆ් ඩු ප්ලෙසි නිදහසේ ලකුණු රැස් කරන්නට වූ අතර සවස තේ පානය සඳහා තරගය නතර කරන විට දකුණු අප්‍රිකා ලකුණු පුවරුව කඩුලු 1 ට ලකුණු 194ක් ලෙසින් දිස්විණි. ඒ වන විට එල්ගා ඔහුගේ දෙවැනි ටෙස්ට් ශතකය වාර්තා කර තිබිණි.තරගයේ 57 වැනි ඕවරයේදී එල්ගා ශතකය ලබා ගත්තේ ඩිල්රුවන් පෙරේරාගේ පන්දුවට හයේ පහරක් එල්ල කරමිණි. එය දකුණු අප්‍රිකානු ආරම්භක පිතිකරුවෙකු ශ්‍රී ලංකාවේදී ශතකයක් ලබා ගත් පළමු අවස්ථාව විය. මිනිත්තු 214ක් හා පන්දු 162කින් වාර්තා වූ එල්ගාගේ ශතකය හතරේ පහර 11ක් හා හයේ පහර 3කින් වර්ණවත්ව තිබිණි.තේ පානයෙන් පසුව යැවුනු තෙවැනි ඕවරයේ අවසන් පන්දුවෙන් එල්ගා දැවී ගියේය. ඒ සමගම ඔහු සහ ඩු ප්ලේසි පන්දු 277කින් ගොඩනැගූ ලකුණු 125ක දෙවැනි කඩුලු සබඳතාවද නිමා විය. සුරංග ලක්මාල්ගේ පන්දුව පිත්තේ අග වැදී කඩුලු රකින දිනේෂ් චන්දිමාල් අතට යනවිට එල්ගා ලකුණු 103ක් ලබාගෙන සිටියේය. මිනිත්තු 241ක් කඩුල්ලේ රැඳී සිටි මේ පිතිකරුවා පන්දු 186කට මුහුණ දුන්නේය. දෙවැනි කඩුල්ල බිඳ වැටෙන විට මුළු ලකුණු ප්‍රමාණය 195ක් විය.මේ සංචාරය පුරාවටම පිත්තෙන් දස්කම් පෑ හෂිම් අම්ලා ප්‍රථම වතාවට ඊයේ පිතකරණයේ අසාර්ථක විය. ටෙස්ට් නායකයා ලෙසින් ඔහුගේ පළමු ඉනිම ලකුණු 11කට පමණක් සීමා විය. රංගන හේරත්ගේ පන්දුවට ‘එක්ස්ට්‍රා කවර්’ ස්ථානයේ පන්දු රකිමින් සිටි ඩිල්රුවන් පෙරේරා අතට උඩ පන්දුවක් ලබා දෙමින් අම්ලා මුළු ලකුණු 220දී දැවී ගියේය. 74 වැනි ඕවරයේ අම්ලා දැවී යන විට ඔහු මුහුණ දී සිටියේ පන්දු 36කට පමණි.මුළු ලකුණු 246දී දකුණු අප්‍රිකා සිවුවැනි කඩුල්ල බිඳ වැටිණි. එවර දැවී ගියේ ෆෆ් ඩු ප්ලෙසි ය. 83 වැනි ඕවරයේ ඩිල්රුවන් පෙරේරාගේ පන්දුවට ප්ලෙසිගේ පිත්තෙන් නික්ම ආ උඩ පන්දුව ‘ෂෝට් ලෙග්’හිදී කෞශල් සිල්වා සාර්ථකව රැක ගත්තේය. මිනිත්තු 238ක් තිස්සේ පන්දු 197කට මුහුණ දුන් ප්ලෙසි හතරේ පහර පහක් හා හයේ පහරක් සමග ලකුණු 80ක් ලබා ගත්තේය.ඕවර 85ක් අවසානයේ දකුණු අප්‍රිකාව කඩුලු 4කට ලකුණු 255ක් රැස්කර ගෙන සිටියදී ශ්‍රී ලංකාව දෙවැනි නව පන්දුව ලබා ගත්තේය. එහි පළමු ඕවරය යැවුවේ හේරත් ය. ඊළඟට නව පන්දුව බාරගත් ඩිල්රුවන් පෙරේරා යැවූ දෙවැනි පන්දුවට ඒ.බී. ඩි විලියර්ස් දුන් උඩ පන්දුව නැවත වතාවක් ‘ෂෝට් ලෙග්’හි පන්දු රකිමින් සිටි කෞශල් සිල්වා අල්ලා ගත් අතර එය දැවී යාමක් බවට තීරණය විණි. එහෙත් එම තීරණයට ඩි විලියර්ස් අභියෝග කළ අතර රූපවාහිනී විනිසුරු තීන්දු කළේ පන්දුව පිත්තේ නොවැදී පා ආවරණයේ පමණක් වැදී ගිය බවටය. ඒ අනුව තව දුරටත් කඩුල්ලේ රැඳී සිටීමට ඩි විලියර්ස් ට අවස්ථාව ලැබිණි.වේග පන්දු යවන්නෙක් නව පන්දුව බාර ගත්තේ ඕවර හතරකට පසුවය. ඒ, සුරංග ලක්මාල් ය. ඔහු හයවැනි පන්දුවෙන් කඩුල්ලක් බිඳ දැමුවේය. දැවී ගියේ ඩි විලියර්ස් ය. පිත්තේ අග වැදුනු පන්දුව ඉන්පසුව කඩුල්ලේ ගැටෙන විට ඩි විලියර්ස් ලකුණු 21ක් ලබා ගෙන සිටියේ පන්දු 47කිණි. ඔහු හතරේ පහර හතරක් එල්ල කළේය. පස්වැනි කඩුල්ල බිඳ වැටෙන විට මුළු ලකුණු සංඛ්‍යාව 266ක් විය.තවත් ඕවරයක් යැවීමෙන් පසුව (ඕවර 91යි) පළමු දින තරගය අවසන් විය. ඒ වන විට කුයින්ටන් ඩි කොක් ලකුණු 17ක්ද, කඩුල්ල ආරක්ෂා කිරීමට පැමිණි (නයිට් වොච්මන්) ඩේල් ස්ටෙයින් ලකුණු නොලබාද සිටියහ.ඊයේ තරගයේ පන්දු රකිමින් සිටියදී වේග පන්දු යවන ශමින්ද එරංගගේ දකුණතේ මාපටැඟිල්ලේ සවිය පැලී ගියේය. තුවාළයට මැහුම් අටක් දමා ඇති බවත් දවසින් දවස තුවාළය නිරීක්ෂණය කිරීම වෛද්‍ය උපදෙස වී ඇති බවත් ශ්‍රී ලංකා වේග පන්දු පුහුණුකරු චමින්ද වාස් කියා සිටියේය.ශ්‍රී ලංකාව : උපුල් තරංග, කෞශල් සිල්වා, කුමාර් සංගක්කාර, මහේල ජයවර්ධන, ලහිරු තිරිමාන්න, ඇන්ජලෝ මැතිව්ස් (නායක), දිනේෂ් චන්දිමාල් (කඩුලු රකින්නා), ඩිල්රුවන් පෙරේරා, රංගන හේරත්, ශමින්ද එරංග, සුරංග ලක්මාල්.දකුණු අප්‍රිකාව : ඇල්විරෝ පීටර්සන්, ඩීන් එල්ගා, ෆෆ් ඩු ප්ලෙසි, හෂිම් අම්ලා (නායක), ඒබ්‍රහම් ඩි විලියර්ස්, කුයින්ටන් ඩි කොක් (කඩුලු රකින්නා), ජීන් පෝල් ඩුමිනි, වර්නන් ෆිලැන්ඩර්, ඩේල් ස්ටෙයින්, මෝන් මෝකල්, ඉම්රාන් ටහිර්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=s1407172</link>
    <topic>පාපන්දු සභාපති පොලිසි යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතාගේ ජීවිතයට මරණ තර්ජන ඇතැයි කොළඹ නියෝජ්‍ය පොලිස්පති කාර්යාලයට පැමිණිල්ලක් ඉදිරිපත් කරයි. රංජිත් රුද්‍රිගු මහතා ඊයේ ඉදිරිපත් කරන ලද එම පැමිණිල්ලෙන් දක්වා ඇත්තේ පාපන්දු ක්‍රීඩාව නව මාවතකට යොමු කරමින් විධිමත් සංවර්ධන සැලස්මක් ක්‍රියාවට නගද්දී එයට එරෙහිව පිරිසක් කුමන්ත්‍රණයක යෙදී සිටින බවයි.එම පිරිස තමාගේ ජීවිතයට හානි කිරීමට අමතරව නීති විරෝධි මත්ද්‍රව්‍ය හා භණ්ඩ තම වාහනයට, කාර්යාලයට හෝ නිවසට ඇතුල් කිරීමට උත්සාහයක යෙදී සිටින බවද පැමිණිල්ලේ සඳහන්ව ඇත.එයට අමතරව සෘජුව හෝ වක්‍රව තම ශරීරයට විෂ ඇතුල් කිරීමට ද ඔවුන් සැලසුම් කර ඇති බවට විශ්වාස කටයුතු ආරංචි මාර්ගවලින් දැනගත් බව රුද්‍රිගු මහතා පැමිණිල්ලේ සඳහන් කොට ඇත. ශ්‍රී ලංකා පාපන්දු සභාපති ලෙස රංජිත් රුද්‍රිගු මහතා මෙයට වසරකට පමණ පෙර පත්වු අතර එතැන් සිට පසුගිය කාලයේ සිදුවු දුෂණ වංචා රැසක් හෙළිවිය. මේ හේතුවෙන් පාපන්දු ක්‍රීඩාවට සම්බන්ධ ඇතැම් පාර්ශවයන් රුද්‍රිගු මහතාට එරෙහිව කටයුතු කරන බවට අවස්ථා කිහිපයකදීම ප්‍රකාශ විය.පාපන්දු සභාපතිවරයා පොලිසියට කරන ලද පැමිණිල්ලෙන් ජීවිත ආරක්ෂාව හා තම ප්‍රතිරූපය රැකගැනීමට අවශ්‍ය වාතාවරණය සැකසීම අරමුණු කොට තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=s1407173</link>
    <topic>පරීක්ෂණයේදී සචිත්‍ර දැඩි පීඩනයකට හසුකළා</topic>
    <author>වර්නන් ගුණසේකර</author>
    <content>ශ්‍රී ලංකා දඟ පන්දු යවන ක්‍රීඩක සචිත්‍ර සේනානායකගේ පන්දු යැවීමේ ඉරියව් පිළිබඳව කෙරුණු පරීක්ෂණයේදී ඔහු දැඩි පීඩනයකට හසුකර ඇතැයි වාර්තා වෙයි.කුරිරු ජෛවයාන්ත්‍රක පරීක්ෂණයකින් පසුව සේනානායකගේ පන්දු යැවීමේ ඉරියව් නීතිවිරෝධී බව දක්වමින් ජගත් ක්‍රිකට් කවුන්සලය ඔහුට ජාත්‍යන්තර ක්‍රිකට් ක්‍රීඩාවේ පන්දු යැවීම තහනම් කළේය. සචිත්‍ර සේනානායක මේ පරීක්ෂණයට ලක්කළ ක්‍රියා පිළිවෙල පිළිබඳව ශ්‍රී ලංකා ක්‍රිකට් ආයතනයේ සමහරු තුළ අප්‍රසාදයක් හටගෙන තිබෙන බව පැවසේ. සේනානායකගේ පන්දු යැවීමේ ඉරියව් නීතිවිරෝධී බවට චෝදනා කෙරුණේ එංගලන්තය සමග පැවැති සිවුවැනි ජාත්‍යන්තර එක්දින තරගයේදීය.පරීක්ෂණයේදී සේනානායක පන්දු යැවුවේ එම තරගයේදී පන්දු යැවූ ආකාරයට නොවන බව නිතර නිතර පවසමින් පරීක්ෂණය පැවැත්වූ පුද්ගලයන් විසින් සේනානායක ප්‍රබල පීඩනයකට ලක්කළ බව ඔහු සමග එම පරීක්ෂණයට සහභාගි වූ දඟ පන්දු යැවීමේ පුහුණුකරු පියල් විජේතුංග ඉදිරිපත් කර තිබෙන වාර්තාවේ සඳහන් වෙයි. සචිත්‍ර සේනානායකගේ පන්දු යැවීමේ ඉරියව්ව නිවැරදි කරගෙන ලෝක කුසලාන ක්‍රිකට් තරගාවලියට පෙර ඔහු ජාත්‍යන්තර ක්‍රිකට් ක්‍රීඩාවට නැවත සහභාගි කරවීමට හැකිවනු ඇතැයි ශ්‍රී ලංකා ක්‍රිකට් ආයතනය විශ්වාස කරයි.සේනානායක සම්බන්ධයෙන් ගතයුතු ඉදිරි ක්‍රියා මාර්ග පිළිබඳව සාකච්ඡා කිරීම පිණිස ආයතනයේ ක්‍රිකට් කමිටුව පසුගියදා රැස්වූ අවස්ථාවේදී, ඉදිරි දින කිහිපය ඇතුළත ජෛවයාන්ත්‍රික වාර්තාව සම්පූර්ණයෙන්ම අධ්‍යයනය කිරීමෙන් පසුව ඉදිරි පියවර ගැනීමට තීරණය වූ බවද වාර්තා වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=s1407174</link>
    <topic>පොදු රඳ මඩුලු ක්‍රීඩා උළෙලට ශ්‍රී ලංකා කණ්ඩායම ග්ලාස්ගොව් යයි</topic>
    <author>ප්‍රින්ස් ගුණසේකර</author>
    <content>ස්කොට්ලන්තයේ ග්ලාස්ගොව් නුවරදී මේ මස 23වැනිදා ආරම්භවන 20වැනි පොදු රාජ්‍ය මණ්ඩලීය ක්‍රීඩා උළෙලට සහභාගීවන ශ්‍රී ලංකා කණ්ඩායමේ ක්‍රීඩක ක්‍රීඩිකාවන් 78ක් ඊයේ රාත්‍රියේ පිටත් විය.එම පළමු අදියරේ කණ්ඩායමට මලල ක්‍රීඩක ක්‍රීඩිකාවන්, පිහිනුම්, බැඩ්මින්ටන්, ස්කොෂ්, බර ඉසිලීම, ටේබල් ටෙනිස්, පැරා මලල ක්‍රීඩා හා පැරා පිහිනුම් ක්‍රීඩක ක්‍රීඩිකාවෝ ඇතුළත්ව සිටියහ.මෙයට අමතරව පොදු රාජ්‍ය මණ්ඩලීය ක්‍රීඩා උළෙල නි‍යෝජනය කරන බොක්සිං පිල පෙර පුහුණුවක් සඳහා අද එංගලන්තයේ නොටිංහැම් බලා පිටත්වන අතර එහි සිට ලබන සදුදා ග්ලාස්ගොව් වෙත ලගාවීමට නියමිත වේ.වෙඩි තැබීමේ ක්‍රීඩක ක්‍රීඩිකාවෝ හෙට ශ්‍රී ලංකාවෙන් පිටත්වන අතර අවසන් කණ්ඩායම ලෙස රගර්, ජූඩෝ, ජිම්නාස්ටික් හා පාපැදි ක්‍රීඩක ක්‍රීඩිකාවෝ මේ 20දා ග්ලා‍ස්ගොව් බලා පිටත් වේ.ක්‍රීඩා 14ක් සඳහා ශ්‍රී ලංකා ක්‍රීඩක ක්‍රීඩිකාවෝ 99ක් සහභාගීවන අතර මලල ක්‍රීඩක මංජුල කුමාරට පමණක් වීසා ලබාදීම ප්‍රතික්ෂේප කිරීමෙන් තරගාවලියට එක්වීමේ අවස්ථාව අහිමිවී ගියේය.පුහුණුකරුවන් හා නිලධාරීන් 21ක් පොදු රාජ්‍ය මණ්ඩලීය ක්‍රීඩා උළෙලට සහභාගීවන අතර කණ්ඩායම භාර ප්‍රධානියා ලෙස නිශාන්ත පියසේන මහතා සහභාගී වේ.ප්‍රධාන කළමනාකාරුවන් ලෙස දේවා හෙන්රි, ගාමිණී ජයසිංහ හා මධුෂ ඉන්දික අබේවික්‍රම යන මහත්වරුන් කටයුතු කරති‍. ප්‍රධාන වෛද්‍යවරයා ලෙස ලාල් ඒකනායක,‍ භෞතචිකිත්සකයින් ලෙස චරිත් රුක්මාල්, මාර්කි රීඩ්, සම්භාහකයන් ලෙස මංජුල ප්‍රදීප්, උපුල් බණ්ඩාර යන මහත්වරු එක්ව සිටිති.පාලන කටයුතු සඳහා සදිශි නිරාෂා මහත්මිය එක්ව ඇති අතර මලල ක්‍රීඩා පුහුණුකරුවන් ලෙස යොගානන්ද විජේසුන්දර, ජයසේන රොද්‍රිගු හා සුනිල් ගුණවර්ධන යන මහත්වරු සහභාගී වෙති. මේ තරගාවලියට සහභාගීවන අනෙකුත් පුහුණුකරුවන් වන්නේ ජුලියං බෝලිං, සංකර් අන්නමලේ, පීටර් හිග්මන් (බැඩ්මින්ටන්), හර්ෂ කුමාර, ඩයන් ගෝමස්, ජෝජ් ෆෝර්මටා (බොක්සිං) යන මහත්වරුය.බොක්සිං කළමනාකරු ලෙස ඕබ්රි වර්නන් පීරිස් හා අතිරේක පුහුණුකරු ලෙස වසන්ත කුමාර යන මහත්වරු කටයුතු කරති.අවසන්වරට ඉන්දියාවේ නවදිල්ලි නුවර පැවැති පොදු රාජ්‍ය මණ්ඩලීය ක්‍රීඩා උළෙලේදී ශ්‍රී ලංකාවෙන් ක්‍රීඩක ක්‍රීඩිකාවන් 94ක් එක්ව රිදී පදක්කමක් හා ලෝකඩ පදක්කමක් දිනා ගත්හ.එම පදක්කම් දෙක බර ඉසිලීමෙන් ශ්‍රී ලංකාවට අත්කර දුන්නේ චිංතන ගීතාල් විදානගේ හා සුදේශ් පීරිස් විසිනි. මේ ක්‍රීඩකයන් දෙදෙනා මෙවරද එක්ව සිටීම විශේෂත්වයකි.බර ඉසිලීමට අමතරව බොක්සිං ක්‍රීඩාවෙන්ද පදක්කම් කිහිපයක් දිනා ගැනීමට ශ්‍රී ලංකා ක්‍රීඩක ක්‍රීඩිකාවෝ සමත්වනු ඇතැයි බලාපොරොත්තු පළ කරති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=s1407175</link>
    <topic>කනිෂ්ඨ කාන්තා වොලිබෝල් පිල ආසියානු ශූරතාවලියට</topic>
    <author>ප්‍රින්ස් ගුණසේකර</author>
    <content>ආසියානු වොලිබෝල් සම්මේලනය මෙහෙයවන රටවල් 15ක සහභාගිත්වයෙන් පැවැත්වෙන ආසියානු කාන්තා කනිෂ්ඨ වොලිබෝල් තරගාවලියට සහභාගීවන ශ්‍රී ලංකා පිල චීන තායිපේ බලා පිටත් විය.ශ්‍රී ලංකා කනිෂ්ඨ කාන්තා වොලිබෝල් පිල 'ඒ' කාණ්ඩයෙන් තරගවදින අතර එම කොටසේ සත්කාරක චීන තායිපේ හා ඉරානය සිටිති. 17වැනි වරට පැවැත්වෙන මේ තරගාවලියට චීනය, කසකස්ථානය, නවසීලන්තය, වියට්නාමය, ජපානය, ඉන්දියාව, ටර්කිමෙනිස්තානය, හොංකොං, තායිලන්තය, කොරියාව, ඔස්ට්‍රේලියාව හා මැකාවෝ යන රටවල් නියෝජනය කරති.අවසන් වරට ආසියානු කනිෂ්ඨ කාන්තා වොලිබෝල් තරගාවලිය තායිලන්තයේදී පැවැති අතර එහිදී චීනය ශූරතාව දිනාගත් අතර චීන තායිපේ අනුශූරතාව දිනාගත්තේය. ශ්‍රී ලංකාව එම තරගාවලියේදී 13වැනි ස්ථානයට පත්විය.ශ්‍රී ලංකා පිල කවීෂා ලක්ෂාණි පෙරේරා මෙහෙයවන අතර අනුරිෂා චතුරානී, නෙලුම් ප්‍රියදර්ශනී, විනෝදි කෞෂල්‍යා, මධුරංගි සෙනෙවිරත්න, සකුන්තලා ප්‍රනාන්දු, අනුත්තරා සඳමාලි, එච්.කේ.ද සිල්වා, ඒ.ඒ.කෞෂල්‍යා, පියුම් හේරත්, එස්.එල්.හංසනී, දිනුත්තරා රාජපක්ෂ ක්‍රීඩා කරති. කණ්ඩායමේ කළමනාකාරු ලෙස නීතිඥ ලලිත් පියුම් පෙරේරා මහතා කටයුතු කරන අතර ප්‍රධාන පුහුණුකරු ලෙස සමන් ඉන්ද්‍රජිත් මහතා කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=s1407176</link>
    <topic>දකුණු පළාත් ලංකා බැංකු ක්‍රීඩා ජය හම්බන්තොටට</topic>
    <author>තංගල්ල විශේෂ</author>
    <content>දකුණු පළාත් ලංකා බැංකු ශාඛා සේවක සේවිකාවන්ගේ ක්‍රීඩා උළෙලේ ප්‍රථම ස්ථානය දිනාගැනීමට හම්බන්තොට දිස්ත්‍රික් කණ්ඩායම සමත්විය. හම්බන්තොට දිස්ත්‍රික්කය ලකුණු 151ක් රැස්කරගත් අතර ලකුණු 109ක් ලබාගත් මාතර දිස්ත්‍රික්කය දෙවැනි ස්ථානය පත්විය.තෙවැනි ස්ථානය හිමිවු ගාල්ල දිස්ත්‍රික්කය ලබාගත්තේ ලකුණු 88ක් පමණි. හම්බන්තොට ලංකා බැංකු කළමණාකරු සි.පුංචිහේවා, ලංකා බැංකුවේ මාතර කළමණාකරු එස්.කන්දගේ යන මහත්වරුන්ගේ ප්‍රධානත්වයෙන් ක්‍රීඩා උළෙල පසුගියදා මාතර උයන්වත්ත ක්‍රීඩාංගණයේදී පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=s1407177</link>
    <topic>ෆිජී ක්‍රීඩක එමෝරිට ඉහළ මිලක්</topic>
    <author>ෆවුස් ‍මොහොමඩ්</author>
    <content>ශ්‍රී ලංකා සත් සාමාජික රගර් තරගබිමේ ප්‍රබලතම සාමාජිකයකු බවට පත්වී සිටින ෆිජී ක්‍රීඩක වකවුලගී එමෝරි කාල්ටන් සෙවන්ස් ජාත්‍යන්තර සත් සාමාජික රගර් තරගාවලියේ ක්‍රීඩක වෙන්දේසියේ වැඩිම මිලකට අලෙවි වූ ක්‍රීඩකයා බවට පත්විය. තරගමාලාවට එක්වී සිටින කණ්ඩායම් 10කට ක්‍රීඩකයන් තෝරාගැනීමට පසුගියදා පැවැති ක්‍රීඩක වෙන්දේසියේ දී ඔහු රුපියල් මිලියන 4.5ක මුදලකට මිළට ගනු ලැබුවේ යෝෂිත රාජපක්ෂගේ නායකත්වයෙන් යුතු වෙස්ටර්න් වොරියර්ස් කණ්ඩායම විසිනි.පසුගියදා නිමාවට පත්වූ කාල්ටන් සෙවන්ස් දේශීය තරගමාලාවේ සම ශූරතා දිනූ නෝර්ත් සෙන්ට්‍රල් ටයිපූන්ස් කණ්ඩායමේ ප්‍රබලතම සාමාජිකයා වූ එමෝරි කුරුණෑගල පැවැති කාල්ටන් සෙවන්ස් දේශීය තරගමාලාවේ පළමු අදියරේ වැඩිම උත්සාහක දිනුම් සංඛ්‍යාවක් වාර්තා කළ ක්‍රීඩකයා ද වේ.ඔහුට අමතරව ‍මෙරට ස්ථීර පදිංචිකරුවකු වී සිටින ෆිජී ක්‍රීඩක ජෝශප් ඩන් ද රුපියල් මිලියන 3කට අත්කර ගනිමින් මෙවර තරගමාලාවේ කැපී පෙනෙන කණ්ඩායම බවට වෙස්ටර්න් වොරියර්ස් කණ්ඩායම පත්වී සිටී. ජෝශප් ඩන් කාල්ටන් සෙවන්ස් දේශීය තරගමාලාවේ දී නියෝජනය කළේ සබරගමුව ස්ටැලියොන්ස් කණ්ඩායමය.ජාත්‍යන්තර තරගමාලාවේ දී සෑම කණ්ඩායමකටම විදෙස් ක්‍රීඩකයන් 3ක් ඇතුලත් කරගැනීමේ අවස්ථාව ලැබී ඇති හෙයින් වෙස්ටර්න් වොරියර්ස් පිල තවත් ශක්තිමත් වනු ඇතැයි ද, ඒ අනුව මෙවර තරගමාලාවේ දි වෙස්ටර්න් වොරියර්ස් පිල වෙතින් සෙසු කණ්ඩායම්වලට දැඩි අභියෝගයක් එල්ල වනු ඇතැයි දැනටමත් අනාවැකි පළවී තිබේ.මේ අතර දේශීය තරගමාලාවේ දෙවැනි අදියර ලෙස බෙලිඅත්තේ දී පැවැති තරගමාලාවේ වැඩිම උත්සාහක දිනුම් සංඛ්‍යාවක් වාර්තා කළ ධනුෂ්ක රංජන් රුපියල් මිලියන 2.7කට අත්කර ගැනීමට ෆාසිල් මරිජාගේ නායකත්වයෙන් යුතු නෝදර්න් ග්ලැඩියේටර්ස් කණ්ඩායම සමත්විය. රෝහිත රාජපක්ෂගේ නායකත්වයෙන් යුතු සෙන්ට්‍රල් කිංග්ස් කණ්ඩායම විසින් රිචඩ් ධර්මපාල ද මිලියන 2.7කට මිලට ගනු ලැබීය.ධනුෂ්ක හා රිචඩ් මෙවර ක්‍රීඩක වෙන්දේසියේ වැඩිම මිලකට අලෙවි වූ දේශීය ක්‍රීඩකයෝ වෙති. කාල්ටන් සෙවන්ස් ජාත්‍යන්තර තරගමාලාවේ පළමු අදියර ලබන අගොස්තු මස 9 සහ 10‍ කොග්ගල දී පැවැත්වෙන අතර දෙවැනි අදියර අගෝස්තු මස 16 සහ 17 කොළඹ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=s1407178</link>
    <topic>දිවුලපිටිය ශ්‍රී ඥානෝදය විදුහලට ක්‍රිකට් ජයක්</topic>
    <author/>
    <content>දංකොටුව ශ්‍රී සංඝබෝධි විදුහල් පිලට එරෙහිව ලකුණු 70ක ජයක් වාර්තා කළ දිවුලපිටිය ශ්‍රී ඥානෝදය මධ්‍ය මහා විද්‍යාලයීය කණ්ඩායම අන්තර් පාසල් අවුරුදු 15න් පහළ තුන්වැනි කොටසේ අවසන් තරග වටයට සමත්විය. දිවුලපිටියේ දී පැවැති මේ තරගයේ පළමුව පන්දුවට පහරදුන් ශ්‍රී ඥානෝදය විදුහල් පිල ලකුණු 134ක් රැස් කළ අතර සංඝබෝධි විදුහල් පිල ලකුණු 64කට දැවී ගියේය.ශ්‍රී ඥානෝදය – 134යි. යුවන්ත චමෝද් 40, තරිඳු දිල්ෂාන් 30 (ඒ.දිල්රංග 30/3)ශ්‍රී සංඝබෝධි - 64 (යුවන්ත චමෝද් 10/5, අමරජිත් මධුසංක 15/3)</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=f1407171</link>
    <topic>එළවළු මිලේ වැඩිවීම</topic>
    <author>රාමන්</author>
    <content>අමු මිරිස් කරල් ගණනින් මිල නියම වන බවක් පසුගිය සමයේ මාධ්‍ය වාර්තා කළා. මේ දිනවල අමු මිරිස් පමණක් නොව සමස්තයක් වශයෙන් එළවළු මිලේ වැඩි වීමක් දක්නට ලැබෙනවා. ඕනෑම භාණ්ඩයක නිෂ්පාදන අඩුවීම මඟින් ඉල්ලූමට කරන බලපෑම ප්‍රකාශයට පත්වන්නේ එම භාණ්ඩයට නියම වන මිලෙන්. නැතිනම් මිල වැඩිවීමෙන්.වත්මන් එළවළු මිලේ වැඩිවීමට හේතු සාධක කීපයක් ම බලපා තිබෙනවා. නිෂ්පාදනය අඩුවීම, පසුගිය සමයේ දක්නට ලැබුණු අධික වර්ෂාව, මීට ඉහත නිෂ්පාදනය වැඩිවීම නිසා මිල මට්ටම් පහළ බැසීම ආදී කාරණා ඉන් ප්‍රධානයි. සමහර ගොවීන් එළවළු නිෂ්පාදනයෙන් ඉවත් වීම නිසා වෙළෙඳ පොළට එන එළවළු නිෂ්පාදනයේ අඩුවීමක් දක්නට ලැබීම ද මිල වැඩිවීමට හේතුවක්.2013 වසරේ දක්නට ලැබුණේ මේ රටේ එළවළු නිෂ්පාදනයේ ඊට පෙර වසරට වඩා වැඩි වීමක්. එය 15%ක් ලෙසින් ගණනය කර තිබෙනවා. සාමාන්‍යයෙන් 2013 වසරේ මෙට්‍රික් ‍ටොන් 1,091,491 ක එළවළු නිෂ්පාදනයක් පැවැති බව 2013 මහ බැංකුව වාර්තාවේ සඳහන් වෙනවා.මින් උඩරට එළවළු නිෂ්පාදනයේ වර්ධනය 29% ක් වන විට පහතරට එළවළු නිෂ්පාදනය 5% කින් වැඩි වෙලා. පොහොර සහනාධාරය, දිවිනැඟුම මඟින් ගෙවතු එළවළු වගාව දිරිගැන්වීම, හොඳ බීජ වර්ග ‘දිවිනැගුම’ වැඩ සටහන මඟින් සැපයීම මේ වර්ධනයට හේතු වුණා. 2013 වසරේ එළවළු පැළ මිලියන 20.13 ක් දිවි නැගුම මඟින් බෙදා දී තිබුණා. එසේ ම බීජ පැකට් මිලියන 56.14 ක් බෙදා හැරීම ද මේ වර්ධනයට තවත් හේතුවක්. ඒ සමඟ ම ගෙවතු වගාවට රජය වැය කළ මුදල රුපියල් දස ලක්ෂ 667ක් වෙනවා.එසේම අමුමිරිස් හෙක්ටර්යාර් 15,439 ක් 2013 වසරේ වගා කර තිබුණා. මේ යුගයේ අමු මිරිස් වගාවේ ද දක්නට ලැබුණේ ද දැවැන්ත වර්ධනයක්. මේ වර්ධනය ම මෙම වසරේ මැද භාගය වන විට එළවළු නිෂ්පාදනයේ අඩු වීමට ද හේතු වී තිබෙනවා. ඊට හේතුව වැඩි අස්වැන්න අරබයා හැමදාම ගොවියා මුහුණු දෙන ප්‍රශ්නයට 2013 අස්වැන්න ද හේතුවක් වීමයි.වත්මන් කෘෂි නිෂ්පාදනවල මිල මට්ටම පහත වැටීමේ දී යෙදවුම්වල මිලට සාපේක්ෂ අඩු විය යුතු අවම මට්ටමක් තිබෙනවා. එළවළු කිලෝ එකක් නිෂ්පාදනය කිරීමේ දී අනිවාර්යයෙන් ම දැරිය යුතු නිෂ්පාදන මිලත් ඊට ඇතුළත්. ඊට අඩුවෙන් සිල්ලර මිල තීරණය වීමෙන් ප්‍රශ්නයට විසඳුමක් ලැබෙන්නේ නැහැ.අදාළ වගාව සඳහා ගොවියා අනිවාර්යයෙන් ම දරනු ලබන වියදම අලෙවියෙන් නොලැබෙන්නේ නම් හෝ එළවළු කිලෝවක් රුපියල් 10.00 ට හෝ රුපියල් 15.00 ට මිල වන්නේ නම් එම එළවළු නිෂ්පාදනයෙන් ගොවියාට අත් වන්නේ පාඩුවක්. පසුගිය සමයේ ආර්ථික මධ්‍යස්ථාන අසළ ලොරි ගණනින් එළවළු තොග විනාශ කිරීමේ දර්ශන රූපවාහිනී මඟින් අපට දැක ගැනීමට ලැබුණා. කෙසෙල් අස්වැන්නට ද ඒ දෙයම සිදු වුණා.සහතික මිලක් යටතේ ‘වී’ මිලට ගැනීම නිසා වී ගොවිතැන සම්බන්ධයෙන් නම් අද මෙවන් තත්ත්වයක් දක්නට ලැබෙන්නේ නැහැ. එසේ ම වී විකුණා ගැනීමට නොහැකිව වස බොන ගොවීන් ගැන අද අසන්නට ලැබෙන්නේ නැහැ. මේවන විට වී කිලෝවක් නිපදවීමට යන මිලට වඩා වැඩි මිලක් වී මිලයට ගැනීමේ සහතික මිල තීරණය කර තිබෙන නිසා දැන් වී ගොවිතැන ලාභදායි වගාවක් බවට පත් වී අවසන්. අද පෞද්ගලික අංශය පවා වී මිලයට ගන්නේ රජය නියම කර ඇති සහතික මිලටත් වඩා වැඩි මුදලකටයි. මේ නිසා වී වගාවේ ප්‍රශ්නය විසඳිලා.එහෙත් එළවළු සම්බන්ධයෙන් එවැන්නක් දක්නට ලැබෙන්නේ නැහැ. අනෙක් පැත්තෙන් සෑම ගොවි නිෂ්පාදනයක් ම සහතික මිලක් සහිතව රජයකට මිල දී ගැනීමේ හැකියාවක් නැහැ. විශේෂයෙන් එළවළු ඉතා කඩිනමින් විනාශවන ප්‍රමාණය ප්‍රවාහනයේ දී ද නාස්ති වන නිසා රජයේ මැදිහත් වීමෙන් මිල දී ගැනීමේ යාන්ත්‍රණයක් සකස් කිරීමේ අපහසුතාවයක් තිබෙනවා. එහෙත් සමහර ගොවීන් සහතික මිලක් යටතේ ආණ්ඩුවේ මැදිහත් වීමෙන් සිදුවන මිල දී ගැනීමක් බලාපොරොත්තු වෙනවා. එහෙත් ස.තො.ස. හා පෞද්ගලික අංශයේ එම මට්ටමේ වෙළෙඳ සැල් උදෙසා නව නිෂ්පාදන සැපයීමට සූදානම් සංවිධානය වූ ගොවි මහතුන් ද මේ අතර සිටිනවා.විශේෂයෙන් ම පෞද්ගලික අංශයේ සංවිධානයක වෙළෙඳසැල් ජාලයට එළවළු පලතුරු සපයන ගොවි මහතුන් සිටිනවා. ඒ අයට ලැබෙන වැඩි මිල මට්ටම මෙන් ම අතර මැදියන්ගේ ගසා කෑමෙන් මිදීමට ද ඔවුනට අවස්ථාව සැලසීලා. මෙවන් මිල දී ගැනීමේ ක්‍රමයක් උදෙසා රජයේ මැදිහත් වීම වැදගත්. එසේ නොමැතිව ආණ්ඩුවේ මුදල් යොදවා තොග ගණනින් එළවළු වැනි ද්‍රව්‍ය මිල දී ගැනීම ලාභය කෙසේ වෙනත් අඩුම ගානේ ඒ සඳහා යන අනිවාර්ය වියදමවත් පිරිමසා ගැනීමට හැකි වේද යන්න ප්‍රශ්නයක්.එහෙත් වැඩි අස්වනු විකුණා ගැනීමට නොහැකිව අපතේ යන නිෂ්පාදනයන් මෙන්ම ගොවියා රැක ගැනීමේ වැඩ පිළිවෙළක් රටකට අවශ්‍යයි. එසේ නො වන්නේ නම් ඊළඟ කන්නයේ මිල මට්ටම් අඩු වූ එළවළු වගා කිරීමට ගොවියා පෙලඹෙන්නේ නැහැ. වත්මන් එළවළු මිල වැඩිවීමේ සත්‍ය කතාව ඇත්තේ මෙසේ නිෂ්පාදනය අඩු වීම කරන කොට ගෙනයි.මෙහි අනෙක් ඛේදවාචකය මිල වැඩිවීමේ වාසිය වුව ද ගොවි ජනතාවට නොලැබීමයි. හොඳම උදාහරණය මිරිස් මිලයි. මේ දිනවල මිරිස් ග්රෑම් 100 ක් අලෙවි වන්නේ රුපියල් 70.00 ත් 80.00 ත් තරම් ඉහළ මිලකටයි. ආර්ථික මධ්‍යස්ථානවලින් වුව ද ඊට වඩා අඩු සිල්ලර මිලකට අමු මිරිස් ලබා ගැනීමේ හැකියාවක් නැහැ. එහෙත් මාධ්‍ය වාර්තා කරන්නේ ගොවියාගෙන් අමු මිරිස් මිලයට ගන්නේ කිලෝ එකක් රුපියල් 400.00ක් 450.00ක් තරම් අඩු මිලකට බවයි.වෙළෙඳ පොළේ සිල්ලරට කිලෝ එකක් රුපියල් 800.00 ට අලෙවි වන්නේ ගොවියාගෙන් රුපියල් 400.00 ට ලබා ගන්නා මිරිස් කිලෝවක් නම් මිරිස් වෙළෙඳමෙන් එකට එකක් ලාභ යන්නේ අතරමැදියා. බව පැහැදිලියි. ගොවියාටවත්, පාරිභෝගිකයාටවත් සහනයක් නොමැති අතරමැදියාගේ ලාභ තීරුව තර වීමේ කතාව අලූත් හා අහඹු සිදුවීමක් නොවෙයි. මෙය කාලාන්තරයක් තිස්සේ ම සිදු වන ක්‍රියාදාමයක්.පසුගිය සමයේ අමු මිරිස් විකුණා ගැනීමට නොහැකි මට්ටමේ ඉහළ අස්වැන්නක් වාර්තා කළා. ඒ අමු මිරිස් ම වර්තමනයේ මිලට ගැනීමට නොහැකි මට්ටමකට මිල වැඩි වෙලා. එහෙත් ඉන් ගොවියාට ද එතරම් සෙතක් සැලසී නැහැ.මෙවන් පසුබිමක අස්වනු වැඩි සමයේ ඒවා සුරක්ෂිතව මිල දී ගෙන කල්තබා ගැනීමේ ක්‍රමයක් අවශ්‍යයි. රජයක් මැදිහත් විය යුත්තේ ඒ සඳහා යි. කෘෂිකර්මය සඳහා අමාත්‍යාංශයක් අවශ්‍ය වන්නේ කුමක් සඳහා ද යන ප්‍රශ්නය මෙහි දී පැන නගිනවා. එනම්, ගොවි උපදේශන සේවාවන්ට, වැඩි අස්වැන්න සඳහා අනුමත හොඳ බීජ වර්ග සොයා දීමට, ලෙඩ රෝග හඳුනා ගැනීමට, බීජ වර්ග වැඩි දියුණු කිරීමට, පසු අස්වනු කල්තබා ගැනීමට, අවශ්‍ය ක්‍රමවේද හා වෙළෙඳ පොළ සොයා ගැනීමට, උදව් වීම ආදි කාරණා සඳහා බව බැලූ බැල්මට වුව ද පෙනෙනවා. සහන මිලට පොහොර සැපයීමට අමාත්‍යාංශයක් අවශ්‍ය වන්නේ නැහැ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=f1407172</link>
    <topic>ඓතිහාසික චිත්‍රපටවලටමාව ගැළපෙන්නේ නැහැ</topic>
    <author>සටහන සමදරා ජයසිංහ</author>
    <content>මහේන්ද්‍ර පෙරේරා කියන්නේ කවුද කියා මුළු රටම දන්න නිසා ඔහු ගැන කියන්න අටුවා ටිකා ටිප්පනි අවශ්‍ය වන්නේ නැහැ. මේ දිනවල තිරගත වන කොස්තාපල් පුඤ්ඤසෝම වගේම සත්පියවරු, චෙස්, සුළග, මත මොහොතක් ගිනි අවි සහ ගිනිකෙළි වගේ නිර්මාණ කිහිපයකම මහේන්ද්‍රගේ එකිනෙකට වෙනස් වූ රංගන විලාස අපට දැක බලාගන්න පුළුවන්. මහේන්ද්‍රගේ අලුත් තොරතුරු අපට කිවුවේ මෙන්න මේ විදිහට.කොහොමද කොස්තාපල් පුඤ්ඤසෝම?පුඤ්ඤසෝමත් හොඳින්, මමත් හොඳින්, ඊයේ කොස්තාපල් පුඤ්ඤසෝම චිත්‍රපටියේ දින 75 පසුකළා. ඒ වෙනුවෙන් පුංචිම පුංචි උත්සවයක් ඊයේ පැවැත්වූවා. ලැබුණ ප්‍රතිචාර ඉතා ඉහළයි. හොඳ වගේම චෝදනාත් අහන්න ලැබුණා. මොකද සමහර රසිකයෝ මගෙන් බලාපොරොත්තු වෙන්නේ සීරියස් ඇක්ටින් මම විකට චරිතයක් වෙනවාට ඒ අය කැමැති නැහැ. ඒ නිසායි එහෙම චෝදනා ආවේ.ඔබ චාලි චැප්ලින්ව අනුකරණය කළා වැනි ස්භාවයක් මෙහි තිබුණා නේද?මගේ අම්මෝ චාලි චැප්ලින් වගේ නළුවෙක් අනුකරණය කරන්න මම කවුද? චාලි චැප්ලින්ට කිට්ටු වෙන්න වත් මට බැහැ. උදයකාන්තට අවශ්‍ය වී තිබුණේ පොඩි වෙ‍නසක් කරන්න. මගේ පළමු හාස්‍ය රංගනය තිබුණේත් උදයගේ බහුභූතයෝ චිත්‍රපටියේ.උදය මාව හොඳින් වටහා ගෙන හඳුනාගෙන තිබුණා. ඒනිසා ඔහු තුළ විශ්වාසයක් තිබුණා මම ඒ චරිතයේ ඔහුට අවශ්‍ය විදිහට හොඳින් නිරූපණය කරයි කියලා. පොඩි උඩු රැවුලක් දාල එහෙම ගත්තම චාලි චැප්ලින් වගේ මාත් පෙනුණා. ඒ ඇරෙන්න අනුකරණය කරන එක මම රංගනයේදී භාවිතා කරන්නේ නැහැ. රංගනය කියන්නේ අනුකරණය නොවෙයි. ඒ චරිතයට ප්‍රවේශවෙන්න මම ඉගෙන ගත්තු අභිරූපණ රංගනය පිළිබඳ දැනුම ඉවහල් වුණා.කොස්තාපල් පුඤ්ඤසෝම දින 100ය පසු කරන්න සූදානම්ද?ලෙහෙසියෙන්ම දින 100 පසු කරන්න පුළුවන් යූ ටියුබ් දැම්මේ නැත්නම්. කොහේද යන අධමයන් ටිකක් ඔර්ජිනල් ෆිල්ම් එකම යූ ටියුබ් දාලා. දැන් බලන්න මෙහෙම වුණාම මිනිස්සු සිනමාහලට එයිද? සිනමා ශාලාවේ චිත්‍රපටියක් බලන එ‍ෙකන් ඇති රසවින්දනයේ හා යූ ටියුබ් එකේ බලන එකේ වෙනස හඳුනන අය එයි.ඒත් චිත්‍රපටියට වෙන අසාධාරණය. මේක හරියට මිනිහෙක් මරනව වගේ වැඩක්. හොඳට දුවන්න පුළුවන් නිර්මාණයකට මේ වගේ දෙයක් කරනවා කියන්නේ අධ්‍යක්ෂවරයාට කරන ලොකු හානියක්. මෙහෙම ගියොත් සියලු සිනමා අධ්‍යක්ෂවරුන්ට වෙන්නේ සියල්ල අත්හැරලා වනගතවෙලා දැහැමෙන් සෙමෙන් ජීවත් වෙන්න තමයි.මැර චරිත, විකට චරිත, කළු චරිත, සුදු චරිත කියලා, කාලයක් එකම චරිත කළ නළුවන්ට ලේබල් වදිනවා. ඒත් ඔබ එහෙම රාමුවකට කොටු වී නැහැ.මට චරිතයක ගඳ සුවද හොඳින් දැනෙනවා. මගේ ජීවිතේ පවා මම විසුරුවා ගෙන තිබෙන්නේ. එය එක තැන පල්වෙන්න දෙන්නේ නැහැ. පහසුවෙන් හුස්ම අරන් තමයි රඟපාන්නේ. ඕනෑම චරිතයක් මට කරන්න පුළුවන් කියන විශ්වාසය තියෙනවා.මට තාම අර වගේ චරිතයක් මේ වගේ චරිතයක් ලැබුණේ නැහැ කියලා හීන මවන්නේ නැහැ. ලැබෙන චරිතය අප තුළ මවා ගන්නවා. චරිත හැමතිස්සේම විවිධත්වයට පත්විය යුතුයි. එයයි චරිතාංග නළුකම. මෙය අධ්‍යක්ෂකවරයාට හසුවිය යුතුයි සහ අප ඒ දේ පෙන්විය යුතුයි.මෙහිදී අධ්‍යක්ෂ සමඟ සංවාදය ඉතා වැදගත්. මම රඟපාන්න ආසයි. ඒ උණත් ඇ‍ඟේ තියෙන්න ඕනේ.තමන්ගේ දැනුම අලුත් පරපුරට ලබාදෙන එක අතරමඟ නවතා දැම්මේ ඇයි?රඟපාන එක උගන්වන්න බැහැ. ඒක ඉගෙන ගන්න ඕනේ. අපට පුළුවන් මඟ පෙන්වන්න විතරයි. මම ඒක කළා. මගෙන් ඉගෙන ගත්ත අය හොඳින් ඒ දේ කරනවා. හැබැයි මගේ ගෝලයෝ නැහැ. අලුත් අයට ඉදිරියට යන්න පොඩි ස්ටාර්ට් එකක් අරන් දුන්නා විතරයි.අතරමගදී පොඩි ප්‍රශ්න ටිකක් ආවා. ආර්ථික අර්බුද ආවා. කලකිරීම් ඇතිවුණා. ඉතිං රංගන පාසල නැවැත්තුවා. දැන් ආයිත් ඉරිදාට විතරක් කිරිබත්ගොඩ වැඩමුළු කිහිපයක් පවත්වනවා. ලොකු දේවල් නෙමෙයි. අලුත් ළමයින්ට අලුත් විදිහට හිතලා දෙයක් කරන්න මග පෙන්වනවා. මේ අයව සම්බන්ධ කරගෙන ටෙලි නිර්මාණයක් කරන්නත් බලාපොරොත්තු‍වක් තියෙනවා. මේ දවස්වල ඒකට අනුග්‍රහකයෝ හොයනවා.ඓතිහාසික චිත්‍රපටවල රඟපාන්නේ නැත්තේ ඇයි?ඒවාට මාව ගැළපෙන්නේ නැහැ. ඒකයිවේදිකාවේ දකින්න නැහැනේ?ආයිත්නම් මම වේදිකා නාට්‍යවල රඟපාන්නේ නැහැ. අද රසවින්දනය සෑහෙන්න විනාශවෙලා. වේදිකාව තුළ අද කරන්නේ බොරුවක්. පසුගිය දිනවල ඕස්ට්‍රේලියා ගිය වේලාවේ වේදිකා නාට්‍යය රඟපෑවා. ඒ මට ඇති ලංකාව වටේ මට දුවන්න ඕනේ නැහැ.අලුත් පරපුරට දෙන උපදේශය මොකක්ද?හැකි ඉක්මනින් ආධුනික බවින් මිදෙන්න. මෙය තමයි ගාමිණී ෆොන්සේකා මහත්තයා මට දුන්න පළමු අවවාදය. ඒ නිසා ක්ෂේත්‍රය ඉක්මනින් හඳුනා ගන්න. ලෝකේ අලුත් වෙනවා, කලාව අලුත් වෙනවා. ඒ නිසා අලුත් දේ හොයන්න මොලේ මෙහයවන්න. අද තියෙන්නේ හයිස්ප්‍රීඩ් ෂූටිං නේ. ඒ නිසා චරිතය සොයා ගන්න මේ අයට අවස්ථාව නැහැ. එක අතකින් බැලුවාම ඒක මේ අයගේ වැරැද්දක් නෙමෙයි. අද වැඩිපුර තියෙන්නේ බො‍රු රඟපෑම් තමයි.අලුත් චිත්‍රපටි කිහිපයකට එක් වුණා නේද?ජැක්සන් ඇන්තනි නිර්මාණය කළ ඇඩ්ඩ්‍රස් නැහැ චිත්‍රපටියේ රඟපෑවා. ප්‍රසන්න ජයකොඩිගේ 28 එන්න තියෙනවා. මේ මගේ රංගන ජීවිතයේ ලොකු හුස්මක් ගන්න අවස්ථාවක්. වෙනස්ම චරිත දෙකක්. මාව මේකට තෝරාගත්ත එකට ජැක්සන්ට හා ප්‍රසන්නට ස්තුති කරන්න ඕනේ. සමහරවිට හිතෙනවා මම ඒ චරිතයට කැපවුණා මදිදෝ කියලත්.තව අනුර පී. ජයසිංහගේ ධවල දූවිලි ජයප්‍රකාශ් සිවගුරුනාදන්ගේ කොමාක් නොමාක් චිත්‍රපටිවලට සම්බන්ධ වුණා. තව කිහිපයක්ම තියෙනවා. මට එක පාරටම මතක් වෙන්නේ නැහැ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=f1407173</link>
    <topic>රත්නාවලී සිංහ එෆ්.එම් ඔස්සේ</topic>
    <author>-සමදරා</author>
    <content>ශ්‍රී ලාංකේය කාන්තා වීරත්වය පිළිබඳව මෙතෙක් ගුවන් විදුලි මාධ්‍යයෙන් කතා බහ නොවූ නවමානයකට ශ්‍රාවකයන් රැගෙන යන සිංහ එෆ්.එම්. සූරියකාන්ත අඩවිය ඉතිහාස ගත වීර කාන්තා චරිත ඇසුරින් නවතම ගුවන් විදුලි නාට්‍ය පෙළක් අසන්නන් වෙත තිළිණ කරයි.වීර මද්දුම බණ්ඩාරගේ මෑණියන් වූ ඇහැළේපොල කුමාරිහාමි චරිතය ඇසුරින් නිර්මිත ගුවන්විදුලි නාට්‍යයකින් ඇරැඹි මෙම කතා පෙළ අනතුරුව කන්ද උඩරට සිහසුනට උරුම කම් කියූ දෝන කතිරිනා නොහොත් කුසුමාසන දේවියගේ කතා පුවතත්, ජාතියේ සිංහ මාතාව විහාර මහා දේවියගේ කතා පුවතත්, උන්මාද චිත්‍රා කුමාරියගේ කතා පුවතත් වශයෙන් දිග හැරුනු මේ කතා මාලාවේ මේ වන විට විකාශය වන්නේ පළමු වැනි පරාක්‍රමබාහු නරෙන්ද්‍රයාණන්ගේ මෑණියන් වූ රත්නාවලී බිසවගේ කතා පුවතයි.සිංහල රාජවංශයේ ඉතාමත් ප්‍රබල ස්ථානයක් හිමි කරගත් පළමු වැනි පරාක්‍රමබාහු රජු රටට ජාතියට ආගමට ඉටු කළ මහා මෙහෙයට ශක්තියක් වූ පරාක්‍රමබාහු කුමරුන්ගේ උපතේ සිට රාජාභිෂේකය දක්වා එන ගමනේදී නොයෙක් උවදුරු දුරු කරමින්, සතුරන්ගෙන් කුමරුගේ දිවි ගලවා ගැනීමට රට පුරා සැඟවෙමින් දුෂ්කර ජීවිතයක් ගත කළ රත්නාවලි බිසවගේ කතා පුවත මෙමඟින් නාට්‍යානුසාරයෙන් දිග හැරෙයි.රංගන ශිල්පිනී කුසුම් රේණු, රත්නාවලී බිසවගේ චරිතයට හඬ මුසු කරන අතර ජනප්‍රිය ශිල්පීන් රැසක් මෙහි චරිත සඳහා කටහඬින් දායක වෙයි. Fm.88.6 Fm 88.8 ඔස්සේ පෙරවරු 10 සිට 12 දක්වා දිනපතා සිංහ එෆ් එම් සූරියකාන්ත අඩවියෙන් මෙය ප්‍රචාරය වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=f1407174</link>
    <topic>සිනමා හා රූපවාහිනි තිර රචනා ගැන වැඩමුළුවක්</topic>
    <author/>
    <content>සිනමා සහ රූපවාහිනී තිර රචනා කලාව පිළිබඳ දින දෙකක වැඩමුළුවක් නොමිලේ පැවැත්වීමට ශ්‍රී ලංක රූපවාහිනී අභ්‍යාස ආයතනය කටයුතු යොදා ඇත.19 සහ 20 දින වලදී පෙරවරු 9.00 සිට පස්වරු 4.00 දක්වා පැවැත්වෙන මෙම වැඩමුළුවට සිනමා සහ රූපවාහිනි තිර රචනා කලාව හැදෑරීමට කැමති ඕනෑම අයෙකුට සහභාගී වීමට ඉඩ ප්‍රස්ථාව ඇත.විශේෂයෙන් සිනමාව සහ රූපවාහිනි මාධ්‍ය විෂයයක් ලෙස හදාරන විශ්වවිද්‍යාල සිසුනට සහ එම ක්ෂේත්‍රයන්හි කටයුතු කරන ආධුනිකයන් අරමුණු කොටගෙන පැවැත්වෙන මේ වැඩමුළුව සඳහා සම්පත් දායකත්වය සපයන්නේ ප්‍රවීණ ශ්‍රව්‍ය දෘශ්‍ය මාධ්‍යවේදියකු නේම සිනමා සහ රූපවාහිනි අධ්‍යක්ෂකවරයකු තිරරචනා ශිල්පියකු වන බර්ට්‍රම් නිහාල් විසිනි.මෙහිදී සංකල්ප වර්ධනය, සෞන්දර්යය සහ තිරරචනා කලාව, තිරරචනා විධි සහ තාක්ෂණික පිටපත් රචනා ආදී විෂය කරුණු ඔස්සේ වැඩමුළුව පැවැත්ෙව්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=f1407175</link>
    <topic>යළිත් ඔබ හමුවන චංගුමි</topic>
    <author/>
    <content>2003 වසරේ දී සුජාත දියණි නමින් ශ්‍රී ලාංකේය රසික හදවත් වැළඳ ගත් චංගුමි නැවත ඔබේ ආලින්දයට ගොඩවීමට සූදානම්. ඒ චංගුමීට පණ දුන් ලී යොන්ග් ඒ ලෙසින්. ඇය දැන් සදාදරණීය බිරිඳක් හා මවක් ලෙස කාර්යබහුල එමෙන්ම සුන්දර දිවියක හිමිකාරියක්. දශකයකට පසුව ලී යොන්ග් ඒ නැවත රංගනයට පිවිසෙන්නේ ඇයගේ සැබෑ ජීවිතයේ දෛනික වැඩකටයුතු සිදුකරන ආකාරය පිළිබඳ නිෂ්පාදනය කෙරෙන වාර්තා වැඩසටහන් හරහාය.ජෝසෝන් අධිරාජ්‍යයේ ආහාර පිළිබඳ නොතිත් උනන්දුවකින් සිටි ලී යොන්ග් කොරියානු සූපවේදයේ ඇති වටිනාකම පිළිබඳ අවධානය යොමු කරමින් ඒ පිළිබඳ වැඩිමනත් තොරතුරු දැන ගත්තාය.ඒ ඔස්සේ නිර්මාණය වූ ‘Lee Young He’s Hansik Banquet’ නම් වන මෙම වාර්තා වැඩසටහන සිංහල දෙබසින් රසකර චංගුමි සහ කොරියානු සූපවේදය නමින් ප්‍රතිනිර්මාණය විය.අතුල රන්සිරිලාල්ගේ හඬකැවීම් අදියුරු උපදෙසින් හා සංස්කරණයෙන් ද, අමාලි විජේ‍සේකරගේ හඬකැවීම් අදියුරුවමින් හා රවි අසංක කුමාර පේලි‍ගේ හඬ සටහනින් මෙය නිමවා තිබේ. චංගුමී ලෙස සිතාරා පවිත්‍රානි, රොෂාන් චමින්ද, විදත් පස්මින, මිහුදි විජේසූරිය, සීලරත්න සෙනරත්, කුමාරි පෙරේරා, නෙළුම් කළුබෝවිල, කුමාර කරුණානන්ද, ශාන්ත කුමාර, උදානි රත්නායක, ශ්‍රියාණි කුරුවිට, කෞෂිකා ගීතානි හා සමන්ත මුදුන්කොටුව ඇතුළු ශිල්පීන් රැසක් මෙහි හඬ කැවීමෙන් දායක වේ.චංගුමීගේ නිවසට යමින් ඇයගේ දරුවන් සමඟ පෙම්බර සැමියා සමඟ ගෙවන ඒ ලස්සන ජීවිතය හා චංගුමීගේ ඉවුම් පිහුම් ගැන දැන ගන්න ඔබත් කැමැති නම් 20 වැනි ඉරිදා පස්වරු 2ට ජාතික රූපවාහිනියෙන් විකාශය වන චංගුමී හා කොරියානු සූපවේදය නරඹන්න.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=f1407176</link>
    <topic>චරිත සංවර්ධනයසහතිකයකට වඩා වටිනවා</topic>
    <author>ඉරෝෂිණී දීපිකා ඡායා - රුවන් ද සිල්වා</author>
    <content>උඳුවප් මහට සමුදීලා තවත් සීතල දුරුතු මහක් උදාවුණා. බැලු බැලු අත අමුතුම සිරියාවයි. කවුරුත් දුරුත්ත පිළිගත්තෙ හරිම උද්‍යෝගයෙන්. ගහකොළ මලින් පලින් බරවෙලා. කුරුලු කොබෙයි නදින් පරිසරය අමුතු ප්‍රබෝධයක් ලබලා.ගුවන් තලය සිසාරා සුනිල වලා ඇදී යන්නේ නව වසරක ප්‍රීතිය සමරනවා වගෙයි. කුරුණෑගල ප්‍රදේශයේ මීගොල්ල නමැති පිටිසර ගම්මානයේ වැසියොත් ජනේරුවේ ප්‍රාර්ථනා කළේ බත බුලතින් අටු කොටු පිරිලා අතමිට සරුවේවා! කියලයි. අක්කර ගණන් අයිති ඉඩම් හිමි වැවිලිකරුවො බොහෝ පිරිසක් හිටි මේ ගමේ මීගොල්ල නමැති පවුලෙ උදවියත් බත බුලතින්, යස ඉසුරින් පිරි පවුලක්.හේරත් මුදියන්සේලාගේ පද්මසිරි හේරත් කියන්නෙ ගුරු වෘත්තියේ නිරතවෙලා ඉඳලා, ගමේ දරු දැරියන්ගෙ නැණැස පෑදු ගුරුවරයෙක්. ඒත් පස්සෙ කාලෙදි ඔහු ගුරු වෘත්තියට සමු දෙන්න හිතුවා. ඔහු ගුරු වෘත්තියට සමු දුන්නෙ වෙන කිසිවක් නිසා නෙමෙයි. නීතිඥ විභාගය සමත්වෙලා, නීතිඥයකු ලෙස දිවුරුම් දීලා වැඩ බාර ගත්ත නිසයි.පද්මසිරි කියන මේ නීතිඥවරයා විවාහ වෙලා හිටියෙ මේ ගම් පියසෙ ජීවත් වුණු ටී. එම්. පී. මීගොල්ල නමැති තරුණිය සමඟයි. විවාහයෙන් පස්සෙ මේ යුවළ මා පියන් බවට පත් වීමට පෙරුම් පුරමින් හිටියෙ. දරු පැටියකුගෙ කිරි සිනහ දකින්නට නොඉවසුම් සිතින් දිවි ගෙවූ මේ දෙපළගේ ඒ සිහිනය 1959 වසරේ සීතල දුරුත්තේ දාහතර වැනිදා ඉෂ්ට වුණා.“හේරත් මහත්තයට පුතෙක් ලැබිලා. හරිම සිරියාවන්ත කොලු පැටියා. ඇරපු අතක් නෑ පවුලටම කිරි උතුරන්න වගේ හරියනවා.”එදා දුටු දුටුවන් කිව්වෙ ඒ වගේ කතා. හැමෝම මේ පුංචි කොලු පැටියට හරිම ආද‍ෙරයි. අම්මගෙ නෑයො වගේම අප්පච්චිගෙ නෑයොත් පවුලට එකතු වුණා මේ කොලු පැටියා ගැන කතා කළේ හරිම සංතෝෂයෙන්.අම්මත්, අප්පච්චිත් දරුවගෙ වෙලාව එහෙම බලගෙන ඇවිල්ලා සුදුසු නමක් දාන්න කල්පනා කළා. ඒ අනුව, හේරත් මුදියන්සේලාගේ හේමකුමාර ආනනදසිරි හේරත් යැයි ඔවුන් මේ දරුවට නම් තැබුවා.කල දවස කෙමෙන් කෙමෙන් ගෙවිලා ගියා. පාසල් වියට එළැඹුණු හේමකුමාරව ගමේ පාසල වුණ ගෝණිගොඩ මහා විද්‍යාලයට ඇතුළත් කරන්න මවුපියො තීරණය කළා.මීට පෙර ගුරුවරයකුව සිටි අවධියේ දී හේමකුමාරගෙ පියා මේ පාසලේ ගුරුවරයකුව සිටි නිසා, ඔවුන්ට මේ පාසල හරිම හුරු පුරුදුයි. අම්මගෙයි, අප්පච්චිගෙයි දෙපා නැමැඳ ආශිර්වාද ලබාගත් මේ පුංචි කොලු පැටියා, මාපියන්ගෙ දෑතෙ එල්ලිලා අකුරට යන්න පිටත් වුණා.සෙල්ලම් කරන්න, අකුරු ලියන්න, ඒ විතරක් යෑ කයි කතා කියන්න මේ හැමදේටම දක්ෂ දැරුවන් අතරට හේමකුමාරත් එක්කාසු වුණා.“පුංචි පුතාගෙ නම කියන්න” ගුරුතුමිය හිස අතගාලා මේ දරුවන් එක්ක හරිම ආදරයෙන් කතා කළා. මවුපියො දරුවන් පන්ති කාමරයේ තනිකරලා පාසලෙන් නික්ම යන හැටි බල බලා සමහර දරුවො ඉකි ගහ ගහ අඬද්දී, පන්ති කාමරය වටකොට ගසා තිබූ දැල් අතරින් අම්මත්, අප්පච්චිත් පිටව යන හැටි හේමකුමාර බලාගෙන හිටියා.“හේමකුමාර දක්ෂ දරුවෙක්” පන්ති භාර ගුරුතුමිය අම්මා, අප්පච්චි හමුවුණු වේලාවට කිව්වෙ ඒ විදිහටයි. “ඔහු සැබෑවටම දක්ෂ දරුවෙක් වුණා. ගුරුවරුන් කිව්ව ආකාරයටම ඔහු පන්ති කාමරය තුළ දී සිය දක්ෂතා උපරිම අයුරින් පෙන්වූවා.පුංචි සන්ධියේ ඉඳන්ම සෑම ක්‍රීඩාවකටම ඇල්මක් දක්වන හේමකුමාර, අවුරුදු දහයක් වෙනකන්ම අකුරු කළේ ගමේ පාසලෙන්. ගමේ ගොඩේ පොල් වතුවල දුව පැන ඇවිදිමන් පුංචි ළමයින් සමඟ සවස් යාමයක ඇවිදින්න යන එක හේමකුමාරගෙ විනෝදාංශයක්.පුංචි කාලයේ ඉඳන්ම ගහට කොළට සත‍ා සීපාවට, පරිසරයට ආදරය කළ දරුවෙක් වුණ මොහු සම වයසේ අනෙකුත් ළමයින් සමඟ බඩවැටිවල, වෙල් ඉපනැල්ලේ දුව පැන ඇවිද්දෙත් හරිම ආශාවෙන්.“ අපි ඒ කාලෙදි ගමේ ඇවිද්දෙ ගඩාගෙඩි කකා විනෝදයෙන්. අඹ ගහක ගෙඩි දැක්කොත් පොලු ගහලා කඩා කෑමෙන් අහිසංක සතුටක් වින්දා. ඇල අයිනෙ හැදෙන මාදං, බෝවිටියා, බැද්දේ හැදෙන එරමිණියා, ඇඹිල්ල ව‍ගේ ගෙඩිත් කන්න අපි හරිම ප්‍රියයි. ඒ විතරක් නෙමෙයි කැටපෝලයක් හදාගෙන ඈත ඉලක්කවලට විදින්නත්, සෙල්ලම් තුවක්කු හදලා, කොහුකිරිල්ල ගෙඩි දාලා වෙඩි තියන්නත් කුඩා සන්දියේ දී අපි කටයුකු කළා. අද දරුවන්ට අහිමි, එදා අපට හිමි සුන්දර ලෝකෙ පිරිලා තිබුණෙ මේ වගේ වැඩවලින්.කොස් කොළ ඔටුනු පැළඳගෙන රජවෙන්නත්, පොල්කටුවලින් තැනූ බොරුකකුල් වලින් ඇවිදින්නත්, කොළපොත පදින්න‍, ටයර් එළවන්න එදා අපිට හැකිවුණා. මේ විදිහට සෙල්ලම් කළ මම, පාසල් කාලයේදී බාස්කට් බෝල් සහ දිවීම වැනි ක්‍රීඩා අංශවලට මුල්තැනක් දුන්නා. ඒ වගේම අනෙකුත් ක්‍රීඩාත් කළා. දැන් මම වැඩියෙන්ම කැමැති ගොල්ෆ් ක්‍රීඩාව කරන්නයි.”අවුරුදු දහයක් වයසැති හේමකුමාර පහේ පන්තියට විතරක් එනකං ගමේ පාසලෙන් ඉගෙන ගත්තා. හයේ පන්තියෙදී කොළඹ රාජකීය සිසුවකු බවට පත්වන ඔහු, උසස් පෙළ දක්වා එම විද්‍යාලයෙන් ඉගෙන ගන්නවා. එහිදී ඔහුට මේ සෑම ක්‍රීඩාවක් ම හොඳින් කරගෙන යාමට හැකිවෙනවා. ක්‍රීඩා උළෙලවලදී විවිධ දස්කම් දක්වමින් සම්මාන, පදක්කම් ලබා ගැනීමට පවා ඔහු උත්සුක ‍වුණා.“මගේ ජීවිතයට බලපෑමක් කළ චරිතයක් විදිහට සෑම් විජේසිංහ මහත්මයා හඳුන්වන්න පුළුවන්. එවකට දේශපාලන ක්ෂේත්‍රයේ සුවිශේෂී නමක් හිමිකරගෙන සිටි එතුමා හරිම උගත්, බුද්ධිමත් කෙනෙක්. එතුමා මගේ මාමා කෙනෙක්. මට රාජකීය විදුහලට යන්න මඟ පාදා දුන්නා පමණක් නෙමෙයි, එතුමා මට ගුරුහරුකම් දෙමින්, හොඳ නොහොඳ කියා දෙමින් මගේ ජීවිතය ඒකාලෝක කරන්න හරියට වෙහෙස වුණා. පාසලෙන් පිටවුණාට පස්සේ ශ්‍රී ලංකා යුද හමුදා සේවයට බැඳෙන්න පවා මට මඟපෙන්නුවේ එතුමායි.සෑම් අන්කල් නිසා මගේ ජීවිතය ආලෝකවත් වුණා. එතුමා මගේ ජීවිතයට ශක්තියක් වුණා. අදටත් එතුමා මගේ ජීවිතයට ශක්තියක්. අද වනවිට මා මෙතෙක් දුරක් පැමිණ තිබෙන්නේ සෑම් අන්කල් නිසා යැයි කිව්වොත් නිවැරැදියි.”රාජකීය සිසුවකු බවට පත්වන හේමකුමාර, එතැන් පටන් කොළඹ තිඹිරිගස්යායේ සිය මාපියන් සමඟ පදිංචි වෙනවා. පාසලේ දක්ෂ, දීප්තිමත් සිසුවකු බවට ඔහු පත් වුණා. කොළොම්පුරේ වෙසෙන්නකු විදිහට ඔහුට පාසල් යන්න සිදුවුණේ බසයෙන්. තිඹිරිගස්යායේ සිට පාසල් යාමටත්, කෑම ගැනීම සඳහාත් ඔහුගේ පියා ඔහුට දිනපතා ශත පනහ බැගින් දීම පුරුද්දක්. හේමකුමාර‍ත් පාසල් යන්න සූදානම්වෙලා මේ ශත පනහ ලැබෙනතුරු බලා ඉන්නවා.“කොලු වයසට ආවහම විවිධ අත්හදාබැලීම් කරනවනෙ. අපිත් ඒ වගේ විවිධ දේවලට යොමු වුණා. චිත්‍රපට බලන්න ගියා. නාට්‍ය බලන්න, යාළුවොත් එක්ක විවිධ ගමන් ගියා. හොරෙන් හොරෙන් සිගරැට් බිව්වා. පොඩි පහේ විනෝදයක් ලබාගන්න මේ වැඩ කළාට අවසානයේ මට හොඳ දඬුවමක් විඳින්න වුණා.එක දවසක් සිගරැට් බීලා කියලා අප්පච්චිට අහුවුණා. අපේ අප්පච්චි හරිම සැරයි. එයා ගන්නෙ හරිම දැඩි තීරණ. කොහොම හරි සිගරැට් බීලා අහු‍වීමේ ප්‍රතිඵලයක් විදිහට එදා ඉඳන් දිගටම මට උදේට ලබාදුන්න ශත පනහා අහිමි වුණා. එදා ඉඳන් හැමදාම මට පාසලට යන්නත්, ආපහු එන්නත් සිද්ධ වුණේ පයින්. බස් ගමන එතැනින් නතර වුණා.එදා අපේ අප්පච්චි වෙලාවකට දරදඬු තීරණ ගත්තා කියලා හිතුණත්, ඒ හැම දෙයක්ම ක‍ෙළ් අපේ හොඳටයි කියලා තේරෙන‍්නෙ දැනුයි. දරුවන්ට තියෙන ආදරය, ඔවුන‍්ගේ ජීවිත සැපවත් කරන්න, ආලෝකවත් කරන්න, කාගෙන්වත් කතන්දරයක් නොඅසා ජීවත් වෙන්න මඟපෙන්වීමක් තමයි ඒ හැම දඬුවමකම තිබුණේ.පුංචි කාලෙ ඉඳන්ම අප්පච්චි අපට ඉංග්‍රීසි දැනුම ලබා දෙන්න උත්සහ කළා. අපට ඉංග්‍රීසි කියා දුන්නා. ඒ දවස්වල හැමදාම හවසට අප්පච්චි ඉංග්‍රීසි වචන දහයක් විතර දෙනවා පාඩම් කරන්න කියලා. ඒවා පාඩම් කරලා එදාට එදාටඅප්පච්චිට කියන්න ඕනෑ. තාත්තාට අපි බය නිසා ඒවා පාඩම් කරලා කියනවා. ඒ හැම දෙයක්ම කළේ අපේ හොඳටයි. සැරපරුෂ කෙනෙක් විදිහට අපට එතුමාව පෙනුණත්, අප්පච්චි ඒ විදිහට හිටියේ අප හොඳින් හදාවඩාගන්න ඕන නිසයි.”එදා ගම් පියසෙ හිටිද්දි පවා පියාගෙන් අවසර ගෙන සෑම තැනකම යාමට හේමකුමාරට සිදුවුණා. අහල පහළ ළමයි එක්ක සෙල්ලම් කළත්, ගමේ දුර ඈතටම ඇවිදින්න ගෙදරින් අවසර ලැබුණෙ නෑ. ඒත් යන තැන කියා යායුතුයි.“අපේ ගමේ එක්තරා පැත්තකට වෙන්න විශාල වනගත පෙදෙසක් තිබෙනවා. ඒ කැලෑව පැතිරිලා තියෙන්නෙ විශාල කන්දක් වසාගෙනයි. පුංචි සන්දියේදි ඒ කැලේ ඇවිදින්න යන්න මට ආශාවක් තිබුණත්, කවදාකවත් එහෙ ඇවිදින්න යන්න ලැබුණෙ නෑ. ගෙදරට හොරෙන්වත් යන්න හිතුවෙත් නෑ. එහෙම ගිහින් ගෙදරට අහුවුණා නම් ආයෙ ගෙදර ඉන්න නෙමෙයි.ඔය කන්දෙන් තමයි කුරුණෑගල අපේ ගම් පැත්තත්, නුවර ප්‍රදේශයත් වෙන්වෙලා තියෙන්නෙ. කන්දෙන් එහා පැත්ත නුවර වුණත්, අපට එහෙ යන එක තහනම් වුණා. ඒත් අපි ගමේ ජීවත් වෙන කාලෙ ජීවිතයට විවිධ අත්දැකීම් උකහා ගත්තා. ඒ කාලෙ මං කුඹුරු වැඩ කරන හැටි බලන් ඉන්න, ඒවාට උදවු කරන්න යන්න හරිම කැමැතියි. කුඹුරු වැඩ කාලෙට ලියදිවල බැහැලා දඟලනවා. ගොයම් කපනකොට, වී පාගනකොට ඒ දිහා බලන් ඉන්නවා. පුංචි කාලෙ ගැන මතක් කරනකොට ඒ වැඩ කරපු හැටි අදටත් මතකයි.”රාජකීය විද්‍යාලයේ ඉගෙන ගන්නා සමයේදී ඔහු හා විසූ ඔහුගේ පන්ති සඟයන් බොහෝ දෙනෙක් අද වනවිට සමාජයේ බොහෝ ඉහළ තනතුරු දරමින්, සමාජයේ නම්දැරූ පුද්ගලයන් බවට පත්ව සිටිනවා. ඒ පිළිබඳ ඔහුගේ හිතේ තිබෙන්නෙ සංතෝෂජනක හැඟීමක්. හිටපු ගුවන් හමුදාපති එයාර් වයිස් මාර්ෂල් හර්ෂ අබේවික්‍රම මානුෂීය මෙහෙයුමේදී සටන ජයගනිමින් මවුබිමට සාමය කැන්දාගෙන එනුවස් අනභිභවනීය මෙහෙයක් ඉටුකළ ජගත් ජයසූරිය, දේශපාලනඥයකු වන විදුර වික්‍රමනායක වැන්නවුන් ඒ අතරින් කිහිප දෙනෙක්.1979 වසරේ අප්‍රේල් මාසයේදී හමුදා සේවයට එක්වුණ හේමකුමාර, රටේ සෑම ප්‍රදේශයකම පාහේ සේවා කටයුතුවල නිරත ‍තිබෙනවා. වසර 34ක් යුද හමුදාව වෙනුවෙන් සේවය කළ ඔහු පසුගිය වසරේදී සේවයෙන් විශ්‍රාම ගියා. හමුදා සේවයේ කුඩාම තනතුරේ සිට බොහෝ තනතුරු හෙබවූ ඔහු, විශ්‍රාම ගියේ මේජර් ජෙනරාල්වරයකු ලෙසයි. රටට සාමය උදාකරනු වස් කැපවීමෙන් කටයුතු කළ මොහු, 1979 සිට ත්‍රස්තවාදය නිමා කරන තෙක් බොහෝ යුද මෙහෙයුම්වලට දායකත්වය සැපයූවා.“අපිව හැදුවෙ ආමි එක. හමුදාවෙන් හොඳ මිනිසුන් හදනවා ජීවිතයේ අභියෝග ජයගන්න, මිනිසකු ලෙස ශක්තිමත්ව නැගී සිටින්න අපට ඉගැන්නුවේ යුද හමුදාව කිව්වොත් නිවැරැදියි. මා ජීවිතයේ අද සිටින තැනට ආවෙත් හමුදා සේවයෙන් මාව හදපු නිසයි.”මිනිසකුට තමන් කළ මෙහෙවර පිළිබඳ, තමන්ගෙ වෘත්තිය පිළිබඳ සතුටු වෙන්න පුළුවන්නම්, ජීවිතයේ උපරිම සතුට එයින් ලබන්න පුළුවන්. මේජර් ජෙනරාල් හේමකුමාර කියන්නෙත් එවැනි මිනිසෙක්.හමුදා සේවයෙන් විශ්‍රාම ගියද මේ වසරේ මුල සිට ඔහුට වෙනත් තනතුරකට හිමිකම් කියන්න ලැබුණා. ඒ ජාතික ශිෂ්‍යභට බළකායේ අධ්‍යක්ෂ ජෙනරාල් හැටියටයි.“මේ තනතුර මට ලබාදුන්නෙ ආරක්ෂක ලේකම් ගෝඨාභය රාජපක්ෂ මහත්මයා. එතුමා මා වෙත විශ්වාසය තබලයි මට මේ වගේ තනතුරක් ලබාදුන්නෙ. එතුමා මා කෙරෙහි තැබූ ඒ විශ්වාසය සුරක්ෂිත කරමින්, මට හැකි උපරිම ශක්තියෙන්, මට පැවරුණු කාර්ය මා ඉටුකරනවා. ඒ වෙනුවෙන් මා ඇපකැපවෙලා කටයුතු කරනවා.ජාතික ශිෂ්‍යභට බළකාය කියන්නෙ ජාතිය එකතු කිරීමේ, ගොඩනැගීමේ සහ සාරධර්ම හා විනය සුරැකීමේත්, කණ්ඩායම් ක්‍රියාවේත් ප්‍රතිමූර්තියක්. මෙහිදී චරිත සංවර්ධනයක් සිදු වෙනවා. චරිත සංවර්ධනය කියන්නෙ සහතිකයකට හෝ තෑග්ගකට වඩා වටින දෙයක්.ජාතික ශිෂ්‍යභට බළකාය මගින් පුහුණු කඳවුරු පවත්වනවා. මා දකින ආකාරයට ජාතික ශිෂ්‍යභට පුහුණු කඳවුර කියන්නෙ පුහුණුවේ තිඹිරි ගෙයක්. එහෙමත් නැත්නම් තොටිල්ලක් ලෙස සැලකිය හැකි අනභිභවනීය ආයතනයක්. බොහෝ ජාතික නායකයන්ගේ නායකත්වයේ ඇරැඹුම වුණේ මේ ස්ථානය බව කිය යුතුයි.අපගේ සමාජයේ කොඳු නාරටිය වන්නේ පවුල බව මගේ පෞද්ගලික විශ්වාසයක්. සියලුම ක්‍රියාවල මධ්‍යස්ථානය වෙන්නෙත් පවුලයි. මේ නිසා දරුවන්ගේ සියලු ක්‍රියාකාරකම්වලදී මාපිය, ගුරුවර, වැඩිහිටි සැමගේ සෙනෙහස, දිරිදීම ඔවුන්ට අත්‍යවශ්‍යයයි.”ජ‍ාතික ශිෂ්‍යභට බළකායේ ඉහළම තනතුර හොබවන මේජර් ජෙනරාල් එච්. එම්. එච්. ඒ. හේරත් මහතා, ජාතික ශිෂ්‍ය භට බළකාය නවමු මඟකට යොමු කිරීමේ අභිලාශයෙන් සිටින්නෙක්. එදා ශීෂ්‍යභටයකු ලෙස කටයුතු කරමින්, ජීවිතයේ විවිධ අභියෝගවලට මුහුණදීමේ ශක්තිය ගොඩනගාගත් මොහු, අද වනවිට ශිෂ්‍යභට බළකායේ උසස්ම නිලධාරියා බවට පත්වන්නට බලපා ඇත්තේ ඔහු පවසන මේ කරුණු අනුව ක්‍රියා කිරීම නිසා ම වන්නට පුළුවන.කාංචනා හේරත් සමඟ විවාහ වී සිටින ඔහු, සුජාතා හේරත් සහ නිර්මාල් හේරත් යන දූ පුතුනගේ ආදරණීය පියානන්ය.ජාතික ශිෂ්‍ය භට බළකාය වෙනුවෙන් මහඟු මෙහෙයක් ඉටු කිරීමට මේජර් ජෙනරාල් එච්. එම්. එච්. ඒ. හේරත් මහතා සූදානමින් සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>17</day>
    </date>
    <link>http://www.dinamina.lk/2014/07/17/_art.asp?fn=f1407177</link>
    <topic>පර සුද්දන් දෙදෙනා වචනවලින් දණ ගැස්සවූ නායක හාමුදුරුවෝ</topic>
    <author>බන්ධුල ආර්. ගුලවත්ත</author>
    <content>ඒ බ්‍රිතාන්‍ය පාලන යුගයයි.කොළඹ සිට මහනුවර දක්වා ධාවනය වන දුම්රියෙහි පළමු පන්තියේ ආසන වෙනදා මෙන් ම සුදු ජාතිකයන්ගෙන් පිරී තිබුණි. එහෙත් මෙදින පළමුවන පන්තිය තුළ නුහුරු නුපුරුදු දසුනක් දකින්නට තිබුණි. ඒ වයෝවෘද්ධ තෙරුන් වහන්සේ නමක් ද අසුනක වැඩ සිටීමය. ඒ දසුන සුද්දන් දෙදෙනෙකුගේ ඇහේ උල් කටු අනින්නාක් මෙන් විය. පසෙක වාඩිගෙන සිටි ඔවුන් දෙදෙනා කෝපයෙන් හා ඊර්ෂ්‍යාවෙන් ගැහෙමින් වියරු වැටී සිටියේ කළ යුතු නොකළ යුතු දේ ගැන මෙනෙහි කරමිනි.“මේ නාකි උන්දෑ හොරෙන් තමයි යන්නෙ. නැතිනම් ඔවුන්ට කොහෙද පළවෙනි පන්තියෙ ඉඩක්” ඉවසීමේ සීමාව පැන්න එක් සුද්දෙක් කෝපය පිට කළේය.“ඒයි ස්ටීවන් හෙමින් කතා කරන්ඩ. ඒ නාකි ගොයියට ඇහෙයි”“අනේ නිකං ඉන්න. උන්නාන්සෙයි මමයි දන්නෙ ඉංග්‍රීසි. ප්‍රශ්නයක් ආවොත් තළ නව‍ෙන හක්ක. උන්ගෙ රට වුණාට ආණ්ඩුව අපේනෙ”එකල පර ගැති සුද්දන්ගෙන් මාතෘ භූමිය අයිති ස්වදේශිකයන්ට අයත් වූයේ මෙවන් ඉරණමකි. සෑම තන්හිදීම සුදු ජාතිකයෝ ස්වදේශිකයන්ට අවමන් කළහ. සුදු ජාතිකයන් දෙදෙනාගේ උසුළු විසුළු මැද දුම්රිය ඉදිරියට ධාවනය වෙයි. වයෝවෘද්ධ තෙර නම සුපුරුදු ලෙස ශාන්ත ලීලාවෙන් වැඩ සිටිති.සුදු ජාතිකයනගේ උදහසට වැඩියෙන්ම ‍ලක්වූයේ භික්ෂූන් වහන්සේය. කුඩාපොළ හාමුදුරුවන් බඳු ශ්‍රේෂ්ඨ ජනතා වීරයන් ගැන සුදු ජාතිකයො දැන සිටියහ. සෑම බෞද්ධ භික්ෂුවක් කෙරෙහිම ඔවුන් බියක් දැක්වූයේ 1848 මාතලේ කැරැල්ල සිහිපත් කරමිනි. මේ බිය සමඟ මහා ‍ෛ‍වරයක් ද සම්බන්ධ වී තිබිණි.දුම්රිය පොල්ගහවෙල දුම්රියපොළට ආසන්න වෙමින් තිබුණි. “මේ පුද්ගලයා කරන්නේ වංචාවක්. තුන්වැනි පන්තියේ ටිකට් එකක් අරගෙන අපේ පන්තියේ ගමන් කරන්නේ”“ඒ මදිවට බුලත් හපනවා. පොල්ගහවෙල දී ඇදලා දාමු ද?”“ඒයි ස්ටීවන් කලබල වෙන්නෙපා”පොල්ගහවෙලදී දුම්රිය ටික වේලාවකට නතර විණි.මහනුවර සිට කොළඹ බලා ධාවනය‍ වෙමින් තිබුණු දුම්රිය එකිනෙකට ළංව නතර විණි. එම දුම්රියෙහි විශේෂ මැදිරියේ ගමන් ගත් දැවැන්ත සිරුරකින් හෙබි සුදු ජාතිකයෙක් වයෝවෘද්ධ භික්ෂූන් වහන්සේ දැක හුනස්නෙන් නැඟී සිට දුම්රියෙන් මෙහා දුම්රියේ සිටි භික්ෂූන් වහන්සේ දැක වැඳ ආචාර කර සුවදුක් විචාළේය. ව්‍යක්ත ඉංග්‍රීසි බසින් වචන කීපයක් දෙදෙනාම හුවමාරු කර ගත්හ. නැවත ගමන ආරම්භ කෙරිණි.ඉහත කී සුද්දෝ දෙදෙනා අතිශය බියටත්, විමතියටත් පත්වූහ. තමන් කියූ දේ ගැන ඔව්හු ලැජ්ජාවට පත් වූහ. පසුව දෙදෙනාම භික්ෂූන් වහන්සේට ආචාර කර සමාව ඇයද සිටියහ.“අපට වැරදුණා, අනේ අපිට සමාවන්න, නොදැනයි මේ වරද සිදුවුණේ. සමාවෙන්න හාමුදුරුවනේ”අප හිමිපාණන් ඉතා ගෞරවාන්විතව පැවසූ අදහස් අති විශිෂ්ට විය. එය ඓතිහාසික ප්‍රකාශනයක් ලෙස අද ද පිළිගැනේ.“නුඹලාට පරිභව කරන්නට මට අවශ්‍ය නෑ. උඹලා කී දෙයින් මම කම්පා වූයේ නෑ. නුඹලාගේ උඩඟුකම නුඹලාගේ ම ලැජ්ජාවට හේතුවක් වුණා. ආණ්ඩුව උඹලගේ. නමුත් මාතෘ භූමිය අපේ. අපේ පොළවේ සාරයෙන් උඹල ජීවත්වන්නේ. අපි ප්‍රෞඪ ජාතියක්. නුඹලා සමඟ ඔට්ටුවන්නට මට අවශ්‍යතාවක් නෑ. මුදල් තියෙන ඕනෑම කෙනෙකුට පළමුවැනි පන්තියෙන් යන්න පුළුවන්. උඹලා දුම්රිය පටන් ගත්තට දුවන්නෙ අපේ රටේ මහ පොළව උඩ. මේ නොසන්ඩාලකම් වැඩි කලක් කරන්නට අපි උඹලාට ඉඩ තියන්නේ නැහැ. ශීලාචාරකම මොකක්ද කියලා අපෙන් ඉගෙන ගනිල්ලා.සිය බුද්ධි මහිමයෙන් කාලෝචිත වාං මාලාවෙන් ඉතා එඩිතර ලීලාවෙන් සුද්දන් දෙදෙනා දණගැස්සවූ මේ තපෝ වෘද්ධ වයෝවෘද්ධ ඥානවෘද්ධ සුපරිසිදු තෙර නම වූයේ අන් කවුරුත් නොව, හික්කඩුවේ සුමංගල නායක හිමිපාණන් වහන්සේය.ඉංග්‍රීසි භාෂාව ජාත්‍යන්තර මට්ටමේ භාෂාවක් බව අපි අනිවාර්යයෙන් පිළිගනිමු. එහෙත් ඉංග්‍රීසි භාෂාව අහංකාර විලාශයෙන් හසුරුවමින් යටත් විජිත චින්තනයෙන් යුතුව අදත් ජීවත්වන පන්තියට ද සුමංගල නාහිමිපාණන්ගේ එඩිතර ප්‍රකාශය අතුල් පහරක් වැන්න.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n1407181</link>
    <topic>ගුවන් යානා ඉන්ධන අලෙවියෙන්</topic>
    <author>සුභාෂීණී සේනානායක</author>
    <content>මත්තල මහින්ද රාජපක්ෂ ජාත්‍යන්තර ගුවන් තොටුපොළ පසුගිය මාස 15 තුළ ගුවන් යානා ඉන්ධන විකිණිමෙන් අමෙරිකානු ඩොලර් මිලියන 10.5ක ආදායමක් උපයා තිබේ. වසර 2013 මාර්තු 18 ආරම්භ කළ දෙවන ජාත්‍යන්තර ගුවන් තොටුපොළින් ගුවන් යානා ඉන්ධන ලීටර් මිලියන 12ක් ගුවන් යානා සඳහා ලබා දී ඇත.පසුගිය ජුනි මස 22 වනදා ගුවන් යානා ඉන්ධන ලබා දීම ගුවන් තොටුපොළ තුළ ස්ථාපිත කළ අතර එදා සිට මේ දක්වා ගුවන් යානා ඉන්ධන ලීටර් මිලියන 1.35740ක් ගුවන් යානා සඳහා ලබා දී ඇති අතර ඉන් ලබා ඇති ආදායම අමෙරිකානු ඩොලර් මිලියන 1.0878762කි.ලොව විශාලතම මගී ගුවන් යානා වන A-380 ගුවන් යානා සහ ලොව විශාලතම භාණ්ඩ ප්‍රවාහන ගුවන් යානා වන AN-225 ගුවන් යානා ගොඩ බෑම සඳහා ඇති පහසුකම් මෙන්ම ඔස්ට්‍රේලියාව සහ මැදපෙරදිග රාජ්‍යයන්ට සමීප ගුවන් පථයක මත්තල රාජපක්ෂ ගුවන් තොටුපොළ පිහිටීම හේතුවෙන් මේ ගුවන් මාර්ගවල ගමන් ගන්නා ගුවන් යානා මත්තලට පැමිණීමේ ප්‍රවණාතවක ඇතැයි සිවිල් ගුවන් සේවා ඇමැති පියංකර ජයරත්න මහතා කියා සිටී.මත්තල රාජපක්ෂ අන්තර් ජාතික ගුවන් තොටුපොළ සමඟ ශ්‍රී ලන්කන් ගුවන් සමාගම, මිහින් ලංකා ගුවන් සමාගම, ෆ්ලයි ඩුබායි ගුවන් සමාගම, මෙන්ම රොටානා ගුවන් සමාගමද ගුවන් ගමන් මෙහෙයවයි.සතියකට ගුවන් ගමන් වාර 31 ක් ගුවන් ගත කෙරෙන අතර චීනයේ බීජිං සහ ෂැංහයි, එක්සත් අරාබි එමීර් රාජ්‍යයේ ඩුබායි සහ අබුඩාබී, සවුදි අරාබි රාජ්‍යයේ ජෙඩා, මාලදිවයිනේ මාලේ, ඉන්දියාවේ චෙන්නායි, ඉන්දුනීසියාවේ පොලෝනියා මීඩෑන් ගුවන් තොටුපොළ දක්වා මේ ගුවන් ගමන් මත්තල හරහා සිදු කෙරේ.දිනපතා ඩුබායි රාජ්‍ය වෙත ගුවන් ගමන් සිදු කිරීම හේතුවෙන් ලෝකයේ ඕනෑම රටකට ගමන් කිරීමට මත්තලින් ගුවන් ‍‍වන මගීන්ට හැකියාව ලැබෙනු ඇත.මෙයට අමතරව කටුනායක බණ්ඩාරණායක අන්තර් ජාතික ගුවන් තොටුපොළ හරහා ගුවන් ගත වන මගීන්ට දිනකට මත්තල කටුනායක ගුවන් ගමන් වාර දෙකක්ද අඟහරුවාදා බදාදා සහ සෙනසුරාදා ගුවන් ගමන් වාර තුනක්ද සිදු කෙරේ.ඕනෑම ගුවන් යානයක් හදිසි අවස්ථාවකදී ගොඩබැස්සවීම සඳහා පැයක ගුවන් කාලයක් සඳහා අවශ්‍ය ඉන්ධන ප්‍රවිශ්ට වන රටට ගෙන යා යුතු බවත් කටුනායකට පැමිණෙන ගුවන් යානයක් හදිසි තත්ත්වයකදී ඉන්දියාවට යාම සිදු කළ යුතු වූවත් මත්තල ජාත්‍යන්තර ගුවන් තොටුපොළ ඉදිකිරීම නිසා මෙලෙස ඉන්ධන විශාල ප්‍රමාණයක් ගබඩා කිරීම එම ගුවන් යානා සිදු නොකළ යුතු බැවින් එම ගුවන් සමාගම්වලට විශාල මුදලක් ඉතිරි කර ගැනීමට හැකි වී ඇති බවත් ගුවන් තොටුපොළ හා ගුවන් සේවා ශ්‍රී ලංකා සමාගමේ සභාපති ප්‍රසන්න වික්‍රමසූරිය මහතා කියා සිටියේය.මේ මගින් ශ්‍රී ලන්කන් ගුවන් සමාගම පමණක් වසරකට අමෙරිකානු ඩොලර් මිලියන 10ක් ඉතිරි කර ගැනීමට හැකි වී ඇතැයිද වික්‍රමසූරිය මහතා කියා සිටියේය. ඔමාන් රාජ්‍යයේ ඔමාන් එයාර් ගුවන් සමාගම සහ අබුඩාබි ගුවන් සමාගමේ එතිහාඩ් ගුවන් සමාගම විකල්ප ගුවන් තොටුපොළ ලෙස කටුනායක සහ මත්තල ජාත්‍යන්තර ගුවන් තොටුපොළ භාවිත කරයි.ජනාධිපති මහින්ද රාජපක්ෂ මහතා මෙරට ජනතාවගේ පිනට පහළ වූ තුන්කල් දක්නා ජනපතිවයෙක් බවත් එදා කොටි ත්‍රස්තවාදීන් කටුනායක අන්තර් ජාතික ගුවන් තොටුපොළට ප්‍රහාර එල්ල කරද්දී විකල්ප ගුවන් තොටුපොළක් නොමැති වීමෙන් අපි ඉන්දියාව දක්වා ගුවන් යානා ගෙන ගිය බවත් මත්තල ජාත්‍යන්තර ගුවන් තොටුපොළ ඉදිකිරීමෙන් අපේ රටට මෙන්ම අනෙකුත් රටවලටද විශාල පහසුවක් ගබා දී ඇති බවත් ප්‍රකාශ කළ ඇමැති පියංකර ජයරත්න මහතා මත්තල අන්තර් ජාතික ගුවන් තොටුපොළ තවත් වසර කිහිපයකින් ලෝකයම ජයගැනීමට සූදානමින් සිටින බවත් අවධාරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n1407182</link>
    <topic>ගුරුවරුන්ගේ සුබසාධනය ඉහළ නැංවීමට විධිමත් වැඩපිළිවෙළක් සකසන්න</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>ගුරුවරුන්ගේ සුබසාධනය ඉහළ නැංවීම සඳහා විධිමත් වැඩපිළිවෙළක් ක්‍රියාත්මක කරන ලෙස ජනාධිපති මහින්ද රාජපක්ෂ මහතා අධ්‍යාපන ඇමැති බන්දුල ගුණවර්ධන මහතාට සහ පළාත් මහ ඇමැතිවරුන්ට උපදෙස් දෙයි. දරුවන් වෙත හොඳ අධ්‍යාපනයක් ලබාදීම සඳහා ගුරුවරු යහපත් මානසිකත්වයකින් පසුවිය යුතු බව පෙන්වා දෙන ඒ මහතා ඇතැම් පළාත්වල පවතින ගුරු හිඟයට හේතුව ඔවුන් වෙනුවෙන් විධිමත් සුබසාධන වැඩපිළිවෙළක් ක්‍රියාත්මක නොවීම බවද ඉදිරියේ දී ඒ කෙරෙහි විශේෂ අවධානය යොමුකර කටයුතු කරන බවද ප්‍රකාශ කරයි. ජනාධිපති මහින්ද රාජපක්ෂ මහතා මේ බව සඳහන් කළේ පළාත් මහ ඇමැතිවරුන් සමඟ ජනාධිපති කාර්යාලයේ දී ඊයේ (17) පැවැති විශේෂ සාකච්ඡාවකට එක් වෙමිනි. ගුරුවරුන්ට ස්ථාන මාරුවීම් ලබාදීමේ දී වසර අවසානයේ එම මාරුවීම් සිදුකිරීමේ වැදගත්කම ද මෙහිදී පෙන්වාදුන් මහින්ද රාජපක්ෂ මහතා වසර මැද එම මාරුවීම් ලබාදීම හේතුවෙන් දරුවන්ගේ අධ්‍යාපන කටයුතුවලට මෙන්ම විභාග කටයුතුවලට ද බාධා එල්ලවන බව සඳහන් කළේය. මේ අතර ගුරුවරුන් බඳවා ගැනීමේ දී පාසල් පාදක කරගනිමින් එම බඳවා ගැනීම් සිදුකිරීමේ අවශ්‍යතාවය ද ඒ මහතා පෙන්වා දුන්නේය.අධ්‍යාපන, සෞඛ්‍යය, මාහාමාර්ග, වාරිමාර්ග, කෘෂිකර්ම යන ක්ෂේත්‍රවල ඒ ඒ පළාත් මට්ටමින් ලබා ඇති ප්‍රගතිය සහ ඉදිරියේ දී ක්‍රියාත්මක කිරීමට අපේක්ෂිත යෝජනා සම්බන්ධයෙන් ද මේ සාකච්ඡාවේ දී දීර්ඝ ලෙස අවධානය යොමු කෙරිණි.විශේෂයෙන්ම උතුරු මැද පළාතේ වකුගඩු රෝගය පැතිරීම පාලනය සඳහා ක්‍රියාවට නංවා ඇති වැඩපිළිවෙල පිළිබඳව ද මෙහිදී සාකච්ඡාකර තිබෙන අතර වකුගඩු රෝගය පාලනය සඳහා මේ වසරේ රුපියල් මිලියන 600ක් රජ‍ය මඟින් වෙන්කර ඇති බවද එයින් සියයට 75ක් උතුරු මැද පළාතට ලබාදී තිබෙන බවද මෙහිදී අනාවරණය විය.වකුගඩු රෝගය පාලනය කිරීම සඳහා පානීය ජල ව්‍යාපෘති ක්‍රියාත්මක කිරීම, ජංගම සේවා ක්‍රියාත්මක කිරීම සහ පාසල් මට්ටමින් ක්‍රියාවට නංවා ඇති වැඩපිළිවෙල පිළිබඳව මෙහිදී කරුණු ඉදිරිපත් කෙරිණි.ඒ ඒ පළාත්වලට බලපෑ ස්වාභාවික ආපදාවලින් විපතට පත්වූ ජනතාවට සහන සැළසීමට ගෙන යන වැඩපිළිවෙල සම්බන්ධයෙන් ද ජනාධිපතිවරයා කරුණු විමසීය. අගමැති දි.මු ජයරත්න, ජනාධිපති කාර්ය මන්ඩල ප්‍රධානී ගාමිණී සෙනරත් මහත්වරු ද පළාත් මහ ඇමැතිවරුන්, අමාත්‍යාංශ ලේකම්වරුන් ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n1407183</link>
    <topic>ජාතික පෝෂණ පාගමන සහ ප්‍රදර්ශනය ජනපති ප්‍රධානත්වයෙන් හෙට</topic>
    <author>ධනුෂ්ක ගොඩකුඹුර</author>
    <content>ජාතික පෝෂණ පාගමන සහ ප්‍රදර්ශනය ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (19) කොළඹ 07, බෞද්ධාලෝක මාවතේ පිහිටි කාර්මික තාක්ෂණ ආයතන පරිශ්‍රයේ දී පැවැත්වේ.නීරෝගී පරපුර රටේ ශක්තියයි තේමාව ඔස්සේ පෝෂණය සම්බන්ධයෙන් ජනතාව දැනුවත් කිරීමේ අරමුණින් ජාතික පෝෂණ ලේකම් කාර්යාලය සහ කාර්මික තාක්ෂණ ආයතනය එක්ව මේ පාගමන සහ ප්‍රදර්ශනය සංවිධාන කරයි.ජාතික පෝෂණ පාගමන කාර්මික තාක්ෂණ ආයතනයේ තෙවැනි දොරටුවෙන් උදෑසන හතට ආරම්භ කෙරෙන අතර එතැන් සිට ටොරින්ටන් චතුරශ්‍රය හරහා කුරුඳුවත්ත පොලීසිය අසළින් ගමන් කර ආචාර්ය ස්ටැන්ලි විජේසුන්දර මාවත ඔස්සේ බෞද්ධාලෝක මාවතට ඔස්සේ පැමිණ නැවතත් කාර්මික තාක්ෂණ ආයතනයට පැමිණීමට නියමිතය. අනතුරුව කාර්මික තාක්ෂණ ආයතන පරිශ්‍රයේ පැවැත්වෙන ප්‍රදර්ශනය දේශීය ආහාර භාවිතය සම්බන්ධයෙන් ජනතාව දැනුවත් කෙරෙන ප්‍රදර්ශන කුටි 34කින් සමන්විතය.යකඩ සපිරි ආහාර ගන්න තේමාව ඔස්සේ ජාතික පෝෂණ ලේකම් කාර්යාලය ජූනි මාසය කේන්ද්‍ර කොට ගනිමින් පැවැත් වූ ජාතික පෝෂණ මාසයට සමගාමීව මේ පාගමන සංවිධාන කෙරෙන බව ජාතික පෝෂණ සම්බන්ධීකාරක වෛද්‍ය ලලිත් චන්ද්‍රදාස මහතා ප්‍රකාශ කළේය. ඒ මහතා මෙසේ ප්‍රකාශ කළේ ජාතික පෝෂණ පාගමන සහ ප්‍රදර්ශනය සම්බන්ධයෙන් මාධ්‍ය දැනුවත් කිරීමට කොළඹදී ඊයේ (17) පැවැති මාධ්‍ය හමුවකදීය. මෙරට ජනගහණයෙන් සියයට 20ක පමණ පිරිසක් යකඩ ඌනතාවෙන් පෙළෙන බව පෙන්වා දුන් චන්ද්‍රදාස මහතා යකඩ පෙති ලබා දීමෙන් පමණක් යකඩ ඌනතාව වළක්වා ගත නොහැකි බවත් ආහාරපාන මඟින් යකඩ ලබා ගැනීම සම්බන්ධයෙන් ජනතාව දැනුවත් කිරීම සිය අරමුණ වූ බවත් පැවසීය. පාසල් සිසුන්ගේ විභාග ප්‍රතිඵල යකඩ ඌනතාව මත රඳා පවතින අතර ඊට විසැඳුම් ලෙස රජය සියලු පාසල් සිසුන්ට යකඩ පෙති ලබා දීමට කටයුතු කර ඇති බවත් ඒ මහතා කීවේය. දේශීය ආහාර භාවිතයෙන් පෝෂණය ලබා ගත හැකි ආකාරය පිළිබඳ කාර්මික තාක්ෂණ ආයතනය විවිධ පර්යේෂණ කරන බවත් ඒ නිසා ඔවුන්ගේ දායකත්වයෙන් මේ පාගමන සහ ප්‍රදර්ශනය සංවිධාන කෙරෙන බවත් ඒ මහතා පැවසීය. ජාතික පෝෂණ පාගමන සහ ප්‍රදර්ශනයට සමගාමීව වීදි නාට්‍ය, රූපවාහිනී වැඩසටහන් වැනි විවිධ දැනුවත් කිරීමේ වැඩසටහන් රැසක් ද පැවැත්වීමට කටයුතු යොදා ඇති බව කාර්මික තාක්ෂන ආයතනයේ සභාපති මහාචාර්ය විමලධර්ම අබේවික්‍රම මහතා ප්‍රකාශ කළේය. දේශීය ආහාර නිෂ්පාදකයන්ට අත දීමක් වශයෙන් ප්‍රදර්ශන කුටි නොමිලේ ලබා දුන් බව පැවසූ ඒ මහතා මේ අවස්ථාවට සහභාගී වී පෝෂණය පිළිබඳ දැනුම ලබා ගන්නා ලෙස ජනතාවට ආරාධනා කර සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n1407184</link>
    <topic>මගීන් 295ක් රැගත් මැලේසියානු ගුවන් යානයක් කඩාවැටෙයි</topic>
    <author/>
    <content>මගීන් දෙසිය අනූපහක් රැගත් මැලේසියානු ගුවන් යානයක් ඊයේ (17) අනතුරට පත් වී තිබේ.රුසියානු සහ යුක්රේන දේශසීමාවට ඉහළ දී ගුවන් යානය අනතුරට පත්ව ඇති බව විදේශ පුවත් සේවා වාර්තා කරයි.නෙදර්ලන්තයේ ඇම්ස්ටර්ඩෑම් නුවර සිට මැලේසියාවේ ක්වාලාලම්පූර් දක්වා ගුවන් යානය පියාසර කරමින් තිබී ඇත.රුසියානු ගුවන් කලාපයේ සිට කිලෝමීටර් 50 ක් ඈතින් මෙම ගුවන් යානය අනතුරට පත් වී ගිනි ගෙන දැවුණු බව විදේශ පුවත් සේවා පවසයි. යුක්රේනයට අයත් දේශසීමාවට මෙය කඩා වැටී ඇති බව කියයි. රුසියාව පවසා ඇත්තේ තමන්ගේ දේශසීමාවෙන් පිටතට මෙම යානය කඩා වැටී ඇති බවයි.සටන්කාමීන්ගේ ප්‍රහාරයකට ලක්ව මෙය කඩාවැටෙන්නට ඇතැයි සැකකරන බව විදේශ ‍පුවත් සේවා කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n1407185</link>
    <topic>ආගමික සහජීවනය පවතින තාක් කිසිම ජාත්‍යන්තර බලවේගයකට ශ්‍රී ලංකාවට බලපෑම් කරන්න බෑ</topic>
    <author>මල්වාන සමූහ - මහානාම විතානගේ</author>
    <content>අද ශ්‍රී ලංකා දේශයට එරෙහිව ජාත්‍යන්තරයේ ඇතැම් තැන්වලින් නොයෙකුත් ගැටලු හා ප්‍රශ්න මතු කරමින් සිටියද ආගමික සහජීවනය පවතින තාක් කල් කිසිම බලවේගයකට හෝ කිසිම කෙනෙකුට කිසිම බලපෑමක් කිරීමට හැකිවන්නේ නැතැයි අගරදගුරු ආචාර්ය මැල්කම් කාදිනල් රංජිත් හිමිපාණෝ පැවසූහ.අගරදගුරු හිමිපාණන් එසේ පැවැසුවේ පෙරේදා (16 වැනිදා) සපුගස්කන්ද යොෂිඩා අධ්‍යාපන හා සමාජ සේවා පදනමේ සහ යොෂිඩා ළදරු අධ්‍යාපන ආයතනයේ 35 වැනි සංවත්සර උළෙලට හා ක්‍රීඩා උළෙලට ප්‍රධාන ආරාධිතයා වශයෙන් සහභාගි වෙමිනි.එහිදී වැඩිදුරටත් කතා කළ අගරදගුරු හිමිපාණෝ මෙසේ ද කීහ.ශ්‍රී ලංකා දේශයේ විවිධ ජාතීන් ජීවත් වෙනවා. ඔවුන් විවිධ ආගම් අදහනවා. නමුත් මේ ශ්‍රී ලංකා දේශයට එරෙහිව ජාත්‍යන්තර කුමන්ත්‍රණ මතුවී තිබෙන මේ අවස්ථාවේ අපි ජාති හා ආගම් ඉවතලා සැවොම එකම ධජයක් යටතේ එකමුතු වන්න ඕනෑ. එයට ආගමික සහජීවනය ඉතාමත් වැදගත්. මේ බව අපි වටහා ගෙන කටයුතු කළ යුතුයි. එසේ කළහොත් අපට රටක් හැටියට ඉදිරියට යාමට හැකියි. රටක අනාගතය රඳා පවතින්නේ දරු පරපුර මතයි. ඒ අනුව දරුවන් කුඩා කළ සිටම ආගමික පරිසරයත් නිසි අධ්‍යාපනයත් ලබා දෙන්න කටයුතු කළ යුතුයි. එවිට දරුවන් නිසි මඟට යොමුවී රටට වැඩදායක විනයගරුක පුරවැසියන් බවට පත් වේවි.යොෂිඩා අධ්‍යාපනික හා සමාජ සේවා පදනමේ විධායක අධ්‍යක්ෂක ජපානයේ ප්‍රධාන සංඝනායක බානගල උපතිස්ස නාහිමියෝ - අගරදගුරු හිමිපාණන් කිතුනු බැතිමතුන් දෙස බලන ඇසින් බොදු බැතිමතුන් දෙසත් බලනවා. එය මේ රටේ ආගමික සහජීවනය වර්ධනය කර ගැනීමට ඉමහත් රුකුලක්. ඉදිරියටත් අපි ආගමික සහජීවනය එලෙසම පවත්වාගෙන යාමට ඇප කැප වන්න ඕනෑ.යෞවන කටයුතු අමාත්‍යාංශයේ මාධ්‍ය ලේකම් නිමල් වීරතුංග - ළදරු අධ්‍යාපන ආයතනයේ විදුහල්පතිනි ශර්මිලා ලංකාතිලක මහත්ම මහත්මීන් හා යොෂිඩා ෂෝකන්ජි ජාත්‍යන්තර පාසලේ කාව්‍යා අරුණි සිසුවිය මෙහිදී අදහස් දැක්වූහ.ශ්‍රී ලංකා මහා බෝධි සමාගමේ නියෝජ්‍ය ලේකම් කීනියාවල පාලිත හිමි, ආපදා කළමනාකරණ නියෝජ්‍ය ඇමැති ඩුලිප් විජේසේකර, පාර්ලිමේන්තු මන්ත්‍රී රුවන් විජයවර්ධන, කොළඹ විශ්වවිද්‍යාලයේ උප කුලපති ආචාර්ය කුමාර හිරිඹුරේගම යන මහත්වරු ද ඇතුළු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n1407186</link>
    <topic>ණය බර අඩුකර සංවර්ධන මාවතට රට යොමු කළේ මහින්ද රාජපක්ෂ පාලන සමයයි</topic>
    <author>අසේල කුරුළුවංශ</author>
    <content>චන්ද්‍රිකා මේ රටේ ආර්ථික වර්ධන වේගය ඉතිහාසයේ පළමු වතාවට සෘණ අගයකට ගෙනාවා. ඒ පාලනය අවසන් කරලා අපි බලයට ගෙනාපු රනිල් කළේ රටේ ණය බර 106% දක්වා ඉහළට ගෙන ඒමයි. මේ දෙදෙනාගේ වැරැදි ආර්ථික කළමනාකරණය නිවැරැදි කැර ර‍ෙට් ණය බර අඩු කර රට සංවර්ධන මාවතට යොමු කළේ ජනපති මහින්ද රාජපක්ෂ පාලනයයි. මෙය බොරුවක් කියා ඔප්පු කළොත් තමන් ඇමැතිකමින් වුවත් අස්වීමට සූදානම් යැයි උසස් අධ්‍යාපන ඇමැති එස්. බී. දිසානායක මහතා පැවැසීය.වසර 2004 වනවිට මෙරට ණය බර 106%ක් වී තිබුණා. ණය ගෙවන්න රටේ ජාතික ආදායමත් මදි වුණා. 2012 වනවිට 75% කටත් 2013 දී 70% කටත් මෙම අගය ගෙන ඒමට රජයට හැකිවුණා. වසර 2015 දී රටේ ණය බර 65% දක්වා ගෙන ඒම ජනපතිතුමාගේ අපේක්ෂාවයි.ගම නැඟුම ව්‍යාපෘතිය යටතේ සංවර්ධනය කෙරෙන හේන්දෙණිය, බෝයගම, පල්ලේ අලුදෙණිය, ගංහත, බඹරදෙණිය සංවර්ධන ව්‍යාපෘතීන් සඳහා මුල්ගල් තැබීමේ උත්සවයක දී ඇමැතිවරයා මේ බව කීය.අද විපක්ෂය චෝදනා කරනවා රට ලෝක බැංකුව ඉදිරියේ දන ගහලා ණය ඉල්ලනවා. උපදින්න ඉන්න දරුවොත් ලෝකයට ණය කරනවා කියලා. අපි විතරක් නොවේ ලෝකයේ ඕනෑම රටක් ණය ගන්නවා. මේ රජය ණය ගන්නවා තමයි ඒ ණය අරන් මොන තරම් රටපුරා සංවර්ධනයක් කරනවද?චන්ද්‍රිකා රනිල් පාලන සමයට වඩා අද ආර්ථික කඩා වැටීමක් රටේ සිදුවෙලා තිබෙනවා කියලා කවුරු හරි ඔප්පු කළොත් මම ඇමැතිකමෙන් මන්ත්‍රීකමෙන් අස්වෙනවා.සමහරු කියනවා ජීවන වියදම සැරයි ජීවත් වෙන්න අමාරුයි කියලා. එදාට වඩා හැමදේම වෙනස් වෙලා. 2004 කුස්සියේ තිබුණු බඩු නොවෙයි අද තිබෙන්නේ. අද ගෙවල්වල මෝටර් සයිකල්, ත්‍රීවිල්, කාර් පාවිච්චි කරනවා. මස්, මාළු පරිභෝජනය වැඩි වෙලා. එදාට වඩා ජීවන වියදම වැඩිවෙලා කියලා විපක්ෂය කෑගසන්නේ මේවා තේරුම් නොගෙනයි.රනිල්ට ඕන රට කෑලි කෑලිවලට කඩලා දීලා හරි රටේ පාලන බලය ලබා ගන්නයි. අපි මේ යථාර්ථය තේරුම් ගත යුතුයි. අද උතුරු පළාත් සභාව ඉල්ලන්නෙත් ප්‍රභාකරන් ඉල්ලපු දේමයි. ජනපති මහින්ද රාජපක්ෂ මහතාගේ රජය මේ දේවල් ලබා දෙන්න කිසිදු සූදානමක් නොමැති බවද කිව යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n1407187</link>
    <topic>ජනපති මහින්ද තෙවන වරටත් මෙරට ජනපති පදවියට පත්වෙනවා</topic>
    <author>ඉන්දික පොල්කොටුව</author>
    <content>අධිරාජ්‍යවාදී යුගයෙන් පසු රටේ සංවර්ධනයට දැවැන්තම සේවාවක් සිදු වූයේ වත්මන් ජනපතිතුමාගේ යුගයේ බැවින් ඉතිහාසයේ ප්‍රථම වරට මහින්ද රාජපක්ෂ මහතා තෙවන වරටත් මෙරට ජනපති පදවියට පත්වන බව කඳුරට ජනතා පෙරමුණේ නායක පාර්ලිමේන්තු මන්ත්‍රී වී. රාධක්‍රිෂ්ණන් මහතා පැවසීය.අභියෝග ජයගෙන රටක් ඉදිරියට ගෙන යාමට විධායක ජනාධිපති ක්‍රමය ඉතාම සුදුසු බවත්, දශක තුනක ත්‍රස්තවාදය නිමා කැර රට යෝධ සංවර්ධන මාවතකට ගෙන යමින් මහින්ද රාජපක්ෂ මහතා වත්මන් ජනාධිපති ක්‍රමය රටට ඉතා සුදුසු බැව් ඔප්පු කැර පෙන්වා ඇතැයි ද රාධක්‍රිෂ්ණන් මහතා පැවසීය. මහනුවර දී ඊයේ (17) පැවැති මාධ්‍ය හමුවකදී හෙතෙම මේ බැව් කීය.එදා අධිරාජ්‍යවාදීන් මේ රටට කළ සංවර්ධන කාර්යයන් පිළිබඳව ජනතාව කතා කළ බවත්, එහෙත් අද එය වෙනස් වී මහින්ද රාජපක්ෂ යුගයේ සංවර්ධන කාර්යයන් පිළිබඳ කතා කිරීමට ජනතාව උනන්දු වන බවත් ඒ මහතා පැවසීය.ඌව පළාත් සභා මැතිවරණයෙන් සන්ධානය දැවැන්ත ජයග්‍රහණයක් ලබන බවත්, ඒ සඳහා තම පක්ෂය ඇතුළු සියලු ද්‍රවිඩ පක්ෂවල සහය රජයට ලැබෙන බවත් මන්ත්‍රීවරයා කීය.ආණ්ඩුව පිළිබඳව ඇතැම් අවස්ථාවල යම් යම් ප්‍රශ්න කතා කළ ද ජනාධිපතිතුමන් කෙරෙහි මේ රටේ ජනතාවගේ අසීමිත ආදරයක්, ගෞරවයක් හා විශ්වාසයක් පවතින්නේ යැයි ද හෙතෙම කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n1407188</link>
    <topic>අතුරුදන් වූ සුදු නයා සතුන් වත්තෙන්ම හමුවෙයි</topic>
    <author>භක්ති ධර්මප්‍රිය මෙන්ඩිස්</author>
    <content>දෙහිවල සත්වෝද්‍යානයෙන් අතුරුදන් වුණු සුදු නාගයා ඊයේ (17) හමුවී ඇති බව පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ මහතා පැවසීය.දෙහිවල සත්වෝද්‍යානයෙන් මේ සුදු නාගයා අතුරුදන් වූයේ ඉකුත් සඳුදාය.කෙසේ වෙතත් ඊයේ (17) දිනයේ එම නාගයා කොට්ට උරයක දමා යළි සත්වෝද්‍යානය තුළට වීසි කර දමා තිබියදී කුරුල්ලන් පුහුණු කරනා නිලධාරියකුට හමුවී තිබේ. සුදු නාගයා මනා සෞඛ්‍ය තත්ත්වයෙන් සිටින බව සත්වෝද්‍යානයේ වෛද්‍යවරුන් විසින් තහවුරු කර ඇති බවත්, වැඩිදුර පරීක්ෂණ පැවැත්වීම සඳහා නාගයා මේ වන විට දෙහිවල පොලීසියට බාරදී ඇති බවත් පොලිස් මාධ්‍ය ප්‍රකාශකවරයා වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n1407189</link>
    <topic>තෙල් සංස්ථාව කෑලි කෑලිවලට කඩා විකුණූ එජාපය  තෙල් පිරිපහදුව නිරීක්ෂණය කිරීම සදාචාරාත්මක නැහැ</topic>
    <author>කැලණිය විශේෂ</author>
    <content>තෙල් සංස්ථාව කෑලි කෑලිවලට කඩා සොච්චම් මුදලකට විකුණා දැමූ එක්සත් ජාතික පක්ෂයට තෙල් පිරිපහදුව නිරීක්ෂණය කිරීමට සදාචාරාත්මක අයිතියක් නැතැයි පවසමින් සපුගස්කන්ද තෙල් පිරිපහදුව නිරීක්ෂණය කිරීමට පැමිණි එජාප මන්ත්‍රී කණ්ඩායමට තෙල් සංස්ථා සේවකයන් විරෝධය පළ කළහ.තෙල් සංස්ථා සේවක සේවිකාවන් උද්ඝෝෂණ පුවරු ඔසවාගෙන කළු කොඩි දමා එජාප මන්ත්‍රීවරුන්ට විරෝධය දැක්වූහ. මෙහිදී මාධ්‍ය වෙත අදහස් දැක්වූ පිරිපහදු ශ්‍රී ලංකා නිදහස් සේවක සංගමයේ සභාපති බන්දුල සමන් කුමාර මහතා මෙසේ කීය.තෙල් සංස්ථාවට ආදරය කරන මෙහි සියලුම සේවක සේවිකාවන් එක්සත් ජාතික පක්ෂයේ මේ නිරීක්ෂණ මන්ත්‍රී කණ්ඩායමට විරෝධය දක්වනවා.ඔවුනට මේ භූමියට ඇතුළුවීමට සැබැවින්ම සදාචාර අයිතියක් නැහැ. එයට හේතුව ඔවුනගේ පාලන සමයේදී මේ ආයතනය විනාශ කළ බැවිනි. 2003 වසරේදී තෙල් සංස්ථාව කෑලිවලට කඩා සොච්චම් මුදලකට විකුණා දැමූ මොවුන් මෙහි පැමිණෙ‍නුයේ රෙදි ඇඳගෙනදැයි අපි විමසනවා.එදා මොවුන් පෞද්ගලීකරණය මුවාවෙන් බොහෝ ආයතන විකුණා කෑ උදවියයි. තෙල් සංස්ථාවට සමීපව තිබූ නයිලෝන් සික්ස් ආයතනය එදා එක්සත් ජාතික පක්ෂ රජය විසින් තුට්ටු දෙකට විකුණා දැමුවේ එහි සේවකයින් ද අතරමං කරමිනි.මේ වන විට නිදහස් රටේ නිදහස් ආකාරයට වරාය තුළට ඉන්ධන පැමිණෙනවා.එල්. ඕ. අයි. සී. සමාගමට රටට අයත් ඉන්ධන හල් විකුණා දැමූ උදවිය මේ ආයතනයේ දූෂණ සොයනුයේ කිසිදු හිරිකිතයකින් තොරවය. ඉතිහාසය තුළ සපුගස්කන්ද ප්‍රදේශය එක්සත් ජාතික පක්ෂයට අමතකව ගොස් ඇති බවක් පෙනෙන්නට තිබේ. බටලන්ද වධකාගාරය පිහිටා තිබුණේ ද තෙල් සංස්ථාව ආසන්නයේය. එය දැකගන්නට මේ අය නොයන්නේ ඇයි?තෙල් පිරිපහදුව ආරම්භ කළේ සිරිමා‍වෝ බණ්ඩාරනායක මැතිනිය හා ටී. බී. ඉලංගරත්න මහතාය. මහින්ද රාජපක්ෂ ජනාධිපතිතුමා මේ වන විට මේ ආයතනය රැකගනිමින් නිසි මඟකට ගෙන ඇත.වසර 45 ක ඉතිහාසයක් ඇති පිරිපහදුව අපවිත්‍ර කිරීමට එක්සත් ජාතික පක්ෂ මන්ත්‍රීවරුනට ඉඩදිය නොහැක. මේ සේවක විරෝධය ඒ නිසාය.මේ අතර සපුගස්කන්ද පොලිස් ස්ථානාධිපතිවරයා විසින් මේ සම්බන්ධව මහර මහේස්ත්‍රාත් අධිකරණයට පැමිණිල්ලක් ඉදිරිපත් කර තිබූ අතර සංස්ථා දේපොළ හා ‍පුද්ගල හානි සිදුකරන ඕනෑම අයෙකු තරාතිරම නොබලා අත්අඩංගුවට ගෙන අධිකරණය වෙත යොමුකරවීමට ඉන් බලය දී තිබූ බව සඳහන්ව තිබුණි. මෙහිදී පොලිස් බලඇණි සීරුවෙන් තබා දැඩි පොලිස් ආරක්ෂාවක් තෙල් සංස්ථාව වටා ඇතිකර තිබුණි.බස්නාහිර උතුර භාර නියෝජ්‍ය පොලිස්පති එල්. ජී. කුලරත්න මහතා මෙහිදී අධිකරණ වාර්තාව එක්සත් ජාතික පක්ෂ මන්ත්‍රීවරුනට ඉදිරිපත් කරන ලදී.මේ නිරීක්ෂණ චාරිකාව සඳහා එක්සත් ජාතික පක්ෂ මන්ත්‍රීවරුන් වන අජිත් පී. පෙරේරා, හර්ෂ ද සිල්වා, එරාන් වික්‍රමරත්න, රවි කරුණානායක, අජිත් මාන්නප්පෙරුම, රුවන් විජයවර්ධන, නලින් බණ්ඩාර, නිරෝෂන් පෙරේරා, ගයන්ත කරුණාතිලක යන මන්ත්‍රීවරු සහභාගි වූහ.මෙහිදී ඔවුන් මාධ්‍ය වෙත අදහස් දක්වමින් මේ සඳහා දැඩි විරෝධයක් පාන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071810</link>
    <topic>යුද හමුදා සේවා වනිතා ඒකකයෙන් රණවිරුවන්ට රු. කෝටි 2ක පරිත්‍යාග</topic>
    <author>විජයානි එදිරිසිංහ</author>
    <content>රට වෙනුවෙන් දිවි පිදූ සහ ආබාධිත වූ රණවිරුවන් ඔවුන්ගේ දූ දරු මවුපිය ඥාතීන් වෙනුවෙන් යුද්ධ හමුදා සේවා වනිතා ඒකකය ඊයේ (17) රුපියල් කෝටි දෙකකට ආසන්න වටිනාකමකින් යුත් පරිත්‍යාග රැසක් සිදු කෙළේය.යුද්ධ හමුදාපති ලුතිනන් ජෙනරාල් දයා රත්නායක මහතාගේ ප්‍රධානත්වයෙන් යුත් එම උත්සවයේදී රණවිරුවන් 759 දෙනකුට එම පරිත්‍යාග හිමි විය.එම රණවිරුවන්ට අමතරව සිවිල් සේවකයන් තිදෙනකු, රණවිරු සුව සහන මධ්‍යස්ථාන අභිමංසල I, II හා III වෙනුවෙන් හා මිහිඳු සෙත් මැදුරේ නේවාසික විරුවන්ගේ ප්‍රයෝජනය සඳහා ද පරිත්‍යාග රැසක් සිදු විය.මේ පරිත්‍යාගවල සම්පූර්ණ වටිනාකම රුපියල් එක්කෝටි අසූලක්ෂයක් වෙයි.මේ යටතේ නිවසක් තනාගැනීමට ඉඩමක් නොමැති රණවිරුවන් වෙනුවෙන් ඉඩම් ඔප්පු, නිවාස නොමැති අයට නව නිවාස, අඩක් නිමකළ නිවාස තනාගැනී‍මට මූල්‍ය ආධාර, මියගිය රණවිරුවන්ගේ සහ ආබාධිත රණවිරුවන්ගේ රෝගී තත්ත්වයන්ගෙන් පෙළෙන දරුවන්ට ප්‍රතිකාර ලබාගැනීමට මූල්‍ය ආධාර, ශ්‍රව්‍ය දෘෂ්‍ය උපකරණ, රෝද පුටු, කෘත්‍රිම පාද, විදුලි රෝද පුටු, අධ්‍යාපනික ආධාර, කෘත්‍රිම අත්, පරිගණක, රණවිරු දියණියන්ගේ ඉල්ලීමකට අනුව පොළොන්නරුව ප්‍රදේශයේ දුෂ්කර පාසලකට රුපියල් ලක්ෂයකට වැඩි වටිනාකමකින් යුත් උස පැනීමට භාවිතා කරන මෙට්ටයක් ඇතුළු හමුදාවෙන් ඔබ්බට ගිය සද්කාරක පරිත්‍යාග කිහිපයක් ද යුද්ධ හමුදා සේවා වනිතා ඒකකය මඟින් ලබා දෙනු ලැබිණි.‍එම සේවා වනිතා ඒකකය වසර පහකට අධික කාලයක් තිස්සේ කාය දානයෙන්, ජීවිත දානයෙන් රට වෙනුවෙන් කැප වූ හමුදා විරුවන් සහ ඔවුන්ගේ පවුල්වල අවශ්‍යතා සොයා රණවිරු පවුල් පසුපස යමින් ඒවා ලබාදීමට කටයුතු කරගෙන යයි. ඒ අනුව යුද්ධයෙන් පසු රුපියල් කෝටි ගණනක් වටිනා පරිත්‍යාග රැසක් කර තිබේ.වත්මන් යුද්ධ හමුදා සේවා වනිතා ඒකකයේ සභාපතිනි දමයන්ති රත්නායක මහත්මිය යුද්ධ හමුදාපති ලුතිනන් ජෙනරාල් දයා රත්නායක මහතාගේ උපදෙස් මත එම සේවා වනිතා ඒකකය හරහා එහි ඉදිරි දියුණුව හා සුරැකුම් වෙනුවෙන් ද නව වැඩපිළිවෙළ ගණනාවක් දියත් කර තිබේ.රජයට හෝ යුද්ධ හමුදාවට කිසිදු බරක් නොවී ඔවුන් විසින්ම ආධාර, වෙනත් ඉපයුම් හරහා සොයාගත් මූල්‍ය සම්පත් යොදා ගනිමින් මෙතරම් විශාල සද්ක්‍රියා රැසක් සිදුකරයි.ඊයේ යුද්ධ හමුදා මූලස්ථානයේදී එම පරිත්‍යාග සිදුවිය. යුද්ධ හමුදා මාණ්ඩලික ප්‍රධානී මේජර් ජෙනරාල් ප්‍රසාද් සමරසිංහ, එම මැතිනිය ඇතුළු යුද්ධ හමුදා සියලුම සේනාංකවල ජ්‍යෙෂ්ඨ හමුදා නිලධාරීන්, එම සේවා වනිතා ඒකකවල සභාපතිනියන් සමඟ විශාල පිරිසක් මේ අවස්ථාවට සහභාගි වී සිටියහ.මෙහිදී කතා කළ යුද්ධ හමුදාපති ලුතිනන් ජෙනරාල් දයා රත්නායක මහතා, යුද්ධ හමුදා සේවා වනිතා ඒකකය රණවිරුවන් වෙනුවෙන් සිදුකරන එම උතුම් පරිත්‍යාග දැඩි ඇගයීමකට ලක්කළේය. ඔවුන් එම පරිත්‍යාග හරහා යුද්ධ හමුදාවට ශක්තියක් වන ආකාරයත්, යුද්ධය නිම වී වසර පහක් ගතවුවත් රණවිරුවන් අමතක නොකර ඔවුන් වෙනුවෙන් එම සේවා තව තවත් වැඩි කර සිදුකිරීම ඔවුන්ට දක්වන උතුම් කෘතගුණ සැලකීමක් බවත් පැවසීය. තවද මෙරට ත්‍රස්තවාදයෙන් බේරාගත් රණවිරුවන් සහ ඔවුන්ගේ පවුල්වල ඥාතීන් කිසිම අවස්ථාවක අමතක නොකර ඔවුන්ගේ ඉල්ලීම් අවශ්‍යතාවයන් වෙනුවෙන් ප්‍රමුඛත්වයක් ලබා දී කටයුතු කරන බව ද කීය.තවද අපේ රණවිරුවන් වෙනුවෙන් ලෝකයේ කිසිම රටක් සිදු නොකරන ආකාරයේ ඉහළ සැළකීමක් අපේ රටේ රජය සහ ජනතාව සිදුකරන බවත්, එම කෘතගුණ සැළකීම අද ලෝකයටම ආදර්ශයක් වී ඇති බව ද යුද හමුදාපතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071811</link>
    <topic>කොළඹ ශත සංවත්සර බාලදක්ෂ ජම්බෝරිය ජනපතිගේ ප්‍රධානත්වයෙන් දුම්මලසූරිය දී</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>කොළඹ දිස්ත්‍රික් බාලදක්ෂ සංගමයට වසර සියයක් පිරිම නිමිත්තෙන් “කොළඹ ශත සංවත්සර සැමරුම් ජාත්‍යන්තර බාලදක්ෂ ජම්බෝරිය ලබන මස 01 වැනිදා සිට 07 වැනිදා දක්වා දුම්මලසූරිය මාදම්පේ “වයිග්රො“ කඳවුරු භූමියේදි පැවැත්වේ.ශ්‍රී ලංකාවේ ප්‍රධාන බාලදක්ෂ ජනාධිපති මහින්ද රාජපක්ෂ මහතාගේ සහභාගිත්වයෙන් අගෝස්තු මස 02 වන දින නිල වශයෙන් කඳවුර විවෘත කෙරේ.මේ ජම්බෝරිය සඳහා රටවල් 30 ක හා මෙරට බාලදක්ෂ දක්ෂිකාවන් 3500 කට අධික පිරිසක් සහභාගි වීමට නියමිතය.මීට අමතරව පෝතක බාලදක්ෂයින් 1500 ක් මෙම කඳවුරට සහභාගි වීමට නියමිත අතර ඉන් 200 දෙනෙකු ප්‍රථම වතාවට දින දෙකක් පුරා කඳවුරු බැදීමට නියමිත බව කොළඹ දිස්ත්‍රික් බාලදක්ෂ කොමසාරිස් රිසා අසූර් මහතා පැවැසීය.කොළඹ සිටි හෝටලයේ පෙරේදා (16) පැවැති මාධ්‍ය හමුවේදි රිසා අසූර් මහතා එසේ කීවේය.සාමාන්‍ය බාලදක්ෂ ජම්බෝරි සම්ප්‍රදායෙන් ඔබ්බට ගිය විචිත්‍රවත් සැණකෙළි ස්වාභාවයකින් සමන්විතව අත්දැකීම් මෙම කඳවුරේදි ලබාගත හැති පව පැවැසු ඒ මහතා සංස්කෘතික සංදර්ශන, සංගීත සංදර්ශන, ගිණිමැළ, රංග භූමියන්ගෙන් සමන් විත බව ප්‍රකාශ කෙළේය.මේ අවස්ථාවට වයඹ පළාත් ප්‍රධාන ඇමැති දයාසිරි ජයසේකර, ප්‍රධාන කොමසාරිස් මහාචාර්ය නිමල් ද සිල්වා, ලෝක බාලදක්ෂ කමිටුවේ සභාපති සයිමන් හැංග් බෝක් රී, ආසියානු පැසිෆික් කලාපීය බාලදක්ෂ කම්ටුවේ සභාපති ආචාර්ය චෝ ෂෝ පෝ මහත්වරුන් ඇතුලු උසස් නිලධාරීන් රැසක් සහභාගි විමට නියමිත බවද අසූර් මහතා කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071812</link>
    <topic>දාහේ හොර නෝට්ටු 2ක් ළඟ තබාගෙන අත්අඩංගුවට</topic>
    <author>සිරිසේන රාජපක්ෂ</author>
    <content>දාහේ හොර නෝට්ටු දෙකක් සන්තකයේ තබා ගත් සැකකරුවකු කොටුව පොලිසිය මගින් ගාලුමුවදොර පිටියේ දී අත්අඩංගුවට ගෙන තිබේ.මේ සැකකරු ඊයේ (17) කොටුව පොලිසිය මගින් ඉදිරිපත් කෙරුණ අවස්ථාවේ කොළඹ කොටුව මහේස්ත්‍රාත් තිළිණ ගමගේ මහතා විසින් ඔහු 18 දක්වා (අද) රිමාන්ඩ්භාරයට පත්කරන ලදී.මට්ටක්කුලියේ පදිංචිකාර විසිපස් හැවිරිදි රොෂාන් රුමේෂ් නැමැත්තා මෙසේ රිමාන්ඩ් භාරයට පත්කෙරුණ සැකකරුය.ගාලුමුවදොර පිටියේ පිහිටි අවන්හලකින් කෑම කා දාහේ හොර නෝට්ටුවක් දීමේ දී එය හොර නෝට්ටුවක් බව මුදලාලිට දැනී තිබේ.ඒ බව අසල රාජකාරියේ යෙදී සිටි පොලිස් නිලධාරියකුට මුදලාලි දැනුම් දීමෙන් පසු ඔහු පිළිබඳ වැඩිදුර පරීක්ෂණයේ දී ඔහු ළඟ තිබී තවත් දාහේ හොර නෝට්ටුවක් හමුවී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071813</link>
    <topic>ජනපතිගේ බෑණා යයි පවසා ලංකාවේ ඉඩම් දෙන්න රුසියන් ජාතිකයකුගෙන් ඇ.ඩොලර් ලක්ෂ 6ක් වංචා කරලා</topic>
    <author>සිරිසේන රාජපක්ෂ</author>
    <content>ජනාධිපති මහින්ද රාජපක්ෂ මහතාගේ බෑණා කෙනෙකු බව හඟවා ශ්‍රී ලංකාවෙන් ඉඩම් ලබා දෙන බවට රුසියන් ජාතිකයකු සමඟ ගිවිසුම් අත්සන් කර ඇමරිකන් ඩොලර් හයලක්ෂ අනූදහසක් (6,90,000/-) වංචා කිරීමේ සිද්ධියක් ගැන රහස් පොලිසියේ වාණිජ අපරාධ අංශය ඊයේ (17) කොටුව මහේස්ත්‍රාත් අධිකරණයට වාර්තා කළේය.එසේ වාර්තා කරමින් සිද්ධියට අදාළ දෙපාර්ශ්වය අතර ඇතිවී තිබෙන මුදල් ගනුදෙනුවට සම්බන්ධ පුද්ගලික බැංකුවක ගිණුම් විස්තර ලබාගැනීමට රහස් පොලිස‍ියේ අවසරය ඉල්ලා සිටියේය.රහස් පොලිසියේ එම ඉල්ලීමට කොටුව මහේස්ත්‍රාත් තිළිණ ගමගේ මහතා විසින් අවසර ලබා දෙන ලදී.රුසියාවේ ප්‍රෙස්කොස් හි පදිංචි ඇලෙක්සැන්ඩර් නිකොලොව් රයිසින් නමැත්තකු විසින් කරන ලද පැමිණිල්ල ‍පිළිබඳ රහස් පොලිසියේ වාණිජ අපරාධ අංශය මේ පිළිබඳව පරීක්ෂණ ආරම්භ කර තිබේ.පැමිණිලිකාර රුසියන් ජාතිකයා ඔහුගේ මිතුරකු වන වැලරික් කොස්ලෝ නමැත්තා මාර්ගයෙන් ශ්‍රී ලංකාවේ සැකකරු හඳුනාගෙන තිබේ. පසුව දෙදෙනා අතර මිත්‍රකමක් ගොඩනැඟී ඇති අතර කීප වතාවක් සැකකරු රුසියාවේදී දෙදෙනා හමු වී තිබේ.ඒ අතරතුර තමා ජනාධිපතිවරයාගේ බෑණා කෙනෙකු බව හඟවා ව්‍යාපාර කටයුතු සඳහා කොම්පඤ්ඤවීදියේ හුණුපිටිය ප්‍රදේශයේ පර්චස් තිහක (30) ඉඩමක් ලබා දෙන බව පවසා ඇමරිකන් ඩොලර් 450000 ක් ද, මහරගම නගර සභා බලප්‍රදේශයේ රූඩ් එකයි පර්චස් එකොළහක ඉඩමක් ඇමෙරිකන් ඩොලර් 240000 සඳහා ලබාදීමට ගිවිසුම් අත්සන් කර තිබේ.පැමිණිලිකරු මේ ගිවිසුම් ගැන කීප වතාවක්ම සැකකරුගෙන් විමසුවත් පලක් වී නැති නිසා ලේඛන පරීක්ෂා කර කිසිම ගිවිසුමක් අත්සන් කර නැති බවත්, ව්‍යාජ ලේඛන ඉදිරිපත් කර ගිවිසුම් අත්සන් කර ඇති බවත් තොරතුරු හෙළිවූ බව පැමිණිලිකරු සිය පැමිණිල්ලෙන් කියා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071814</link>
    <topic>කොල්ලුපිටියේ සමාජශාලාවක නළඟනකට තවත් නළඟනන් තිදෙනෙක් පහරදීලා</topic>
    <author>සිරිසේන රාජපක්ෂ</author>
    <content>‍ෙකාල්ලුපිටියේ මුහුදු මාවතේ පිහිටි ඉන්දියානු සමාජශාලාවක නළඟනන් තිදෙනෙකු විසින් එහිම තවත් නළඟනකට අතින් පයින් පහරදීමේ සිද්ධියක් පිළිබඳ කොටුව මහේස්ත්‍රාත් අධිකරණයෙන් වාර්තා වේ. සිද්ධිය සම්බන්ධයෙන් සැකපිට කොල්ලුපිටිය පොලිසියේ පො.සැ. ප්‍රේමරත්න (24575) සහ පො.කො. බුද්ධික (78685) යන මහත්වරුන් විසින් සුරේකා, දිල්කි සහ තිළිණි යන නළඟනන් තිදෙනා ඊයේ කොටුව මහේස්ත්‍රාත් අධිකරණය වෙත ඉදිරිපත් කර තිබිණි.ඒ අවස්ථාවේ සැකකාර නළඟනන් තිදෙනා වෙනුවෙන් පෙනී සිටි නීතිඥ සුදර්ශනී ගුණරත්න මහත්මිය අධිකරණය වෙත කරුණු දක්වමින් පහරදීමක් සිදුවූවා නම් සිද්ධිය සිදුවී ආසන්නයේම අධිකරණයට ඉදිරිපත් කිරීමට තිබුණ නමුත් එවැනි පහරදීමක් සිදුවී නැති බව පවසමින් සැකකාරියන්ට ඇප ලබා දෙන ලෙස ඉල්ලා සිටියාය.නීතිඥ මහත්මිය‍ෙග් එම ඉල්ලීමට අනුව කොටුව මහේස්ත්‍රාත් තිළිණ ගමගේ මහතා විසින් සැකකාරියන් තිදෙනා ශරීර ඇප මත මුදාහැරීමට තීරණය කෙළේය.මේ පහරදීම ගැන එම සමාජ ශාලාවේම නළඟනක් වන නෙල්කා නැමැතිය කොල්ලුපිටිය පොලිසියට පැමිණිලි කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071815</link>
    <topic>සංවර්ධන ක්‍රියාවලිය ආපස්සට හැරවීමට ඇතැම් බටහිර රාජ්‍යයන් කුමන්ත්‍රණය කරනවා</topic>
    <author>චමීර ඇල්ලදෙණිය</author>
    <content>යුද්ධය අවසන් කර රට තුළ මහා සංවර්ධන සංග්‍රාමයක් සිදුවන මොහොතක, එම ක්‍රියාවලිය ආපස්සට හැරවිමට ඇතැම් බටහිර රාජ්‍යයන් කුමන්ත්‍රණය කරමින් සිටින බව , විදුලිබල හා බලශක්ති ඇමැතිනි පවිත්‍රා වන්නිආරච්චි ප්‍රකාශ කළාය.ජනාධිපති මහින්ද රාජපක්ෂ මැතිතුමාගේ මෙහෙයවීම මත ක්‍රියාත්මක 'රට රකින නිල් පවුර සුරකිමු මව්බිම' සම්මන්ත්‍රණ මාලාව යටතේ කැබිතිගොල්ලෑවෙන් ආරම්භ කෙරුණ ශ්‍රී ලංකා නිදහස් පක්ෂ කාන්තා සංවිධානයේ කලා වැව බලමණ්ඩල නියෝජිත සම්මේලනයට සහභාගි වෙමින් ඇමැතිනි පවිත්‍රා වන්නිආරච්චි මේ බව පැවසුවාය.ශ්‍රී ලංකාවට එරෙහි ජාත්‍යන්තර කුමන්ත්‍රණ පරාජය කිරීමේ මහජන බලවේගය ශක්තිමත් කිරීමට රටේ සියලු කාන්තාවන් පෙරමුණ ගතයුතු බවද, රට තුළ යුද්ධය අවසන් වී ගොඩනැගෙමින් පවතින සංවර්ධන ක්‍රියාවලිය ඇතැම් බටහිර රාජ්‍යයන්ට දරාගැනීමට නොහැකි බවද පෙන්වාදුන් ඇමැතිවරිය, ඔවුන්ගේ අරමුණ යළි දිවයින තුළ ත්‍රස්තවාදය වැපිරවීම බවද කීය.රටකට වැදගත් වන්නේ රටේ නායකයාගේ දර්ශනය හා ප්‍රතිපත්තිය බවද මහින්ද රාජපක්ෂ යනු දැක්මක් සහිත නායකයෙක් බවද වන්නිආරච්ච මහත්මිය කීවාය. මහපොළොව මත පයගසා සිටින නායකයෙකු ලෙස ඔහු ත්‍රස්තවාදයට එරෙහිව ගත් සෘජු තීරණය කොටි හිතවාදී බටහිර බලවේග වලට දරා ගැනීමට නොහැකි වී තිබේ. අෙමරිකාව, එංගලන්තය වැනි රාජ්‍යය, ශ්‍රී ලංකාවේ නායකත්වය වෙනස් කර කොන්ද පණ නැති නායකයෙකු බලයට ගෙන ඒමට වෙර දරන්නේ කොටි උවමනාව සපුරාලීමට බවද ඇමැතිවරිය පැවසුවාය.මෙහිදී වැඩිදුරටත් අදහස් දැක්වූ පවිත්‍රා වන්නිආරච්චි මහත්මිය,“කැබිතිගොල්ලෑව ජනතාව එදා යුද්ධයෙන් විඳි පීඩාව අපිට දැනුනා. .කැබිතිගොල්ලෑවට එදා මිනිස්සු එන්න බය වුණා. තිස්ස කරලියද්ද ඇමතිතුමා මට මතකයි පාර්ලිමේන්තුවේදි මේ ප්‍රදේශයේ ජනතාවගේ ආරක්ෂාව ගැන දිගින් දිගටම කතා කළා. . මේවා තිබුණේ මායිම් ගම්මාන විදිහට. ජන ජීවිතය මුළුමනින්ම අභියෝගයට ලක්වෙලා . රෑ නින්දට ගියේ මර බියෙන්. දරුවෝ පාසල් ආවේ කොයිවෙලාවේ හෝ කොටි පහරදෙයි කියන චකිතයෙන්. සමහරුන්ට මේක පෙනුනේ නැහැ. ඒත් මහපොළොව මත පය ගසා සිටින නායකයෙකු ලෙස, මේ ප්‍රදේශවල ජනතාවගේ ජීවන තත්ත්වය ජනාධිපතිතුමා සැබෑවටම දැක්කා. එවැනි නායකයෙකු පළවාහැරීමට බටහිර කුමන්ත්‍රණ සිදුවෙනවා. ඒ කුමන්ත්‍රණ පරාජය කළ යුතුයි.අපට අනාගතය පිළිබඳ අපේක්ෂාවක් තිබුණේ නැහැ. යුද්ධය කැබිතිගොල්ලෑවෙන්, වව්නියාවෙන්, වැලිකන්දෙන් නතර වුණේ නැහැ. කොළඹටත් දැණුනා. කොටි ත්‍රස්තවාදීන් ගුවනින් කොළඹට ප්‍රහාර එල්ල කළා . සමස්ත ආර්ථික මර්මස්ථාන විනාශ කළා. එදා බටහිර රටවල් මේවා දැක දැක හිටියා. ඒ ගැන වගක් කතා කළේ නැහැ. අද මානව හිමිකම් ගැන මහා විදිහට කතා කරන රටවල් මේ රටේ සැබෑ යුද්ධය දැක්කේ නැහැ. ඒ අය දැක්කේ දෙමළ ඩයස්පෝරාවේ මවාපෑම් පමණයි.ජනාධිපතිතුමා එක්ක ඒකාත්මික වුණේ , බද්ධ වුණේ, එතුමාට ඡන්දෙ දුන්නේ, ආදරේ කළේ, එතුමාගේ වැඩපිළිවෙල කරට ගත්තේ මේ රටේ කාන්තාවෝ. රැස්වීම්වලට ආවේ, කැන්වසින් ගියේ අපේ කාන්තාවො. ඒ නිසාම තමයි අපේ ජනාධිපතිතුමා කිව්වේ, කාත්නාව ඉදිරියට ගන්න පුළුවන් සෑම දෙයක්ම කරන්න කියලා ඒ වෙනුවෙන් ක්‍රියාත්මක වුණ බැසිල් රාජපක්ෂ ඇමැතිතුමා, ආර්ථික සංවර්ධන අමාත්‍යාංශය හරහා සැම දිස්ත්‍රික්යකටම වෙන්කරන ප්‍රතිපාදන වලින් 60%ක් චක්‍ර ලේඛණයකින්ම වෙන්කළා , කාන්තාවන්ගේ ජීවනෝපාය වැඩිදියුණු කරන්න. මොන නායකයාද කාන්තාවන්ගේ ජීවිත නැගිට්ටන්න මෙහෙම හිතුවේ. අපට වැදගත් වන්නේ රටේ නායකයාගේ දර්ශනය. රටේ නායකයාගේ ප්‍රතිපත්තිය. යුද්දෙ ඉවර කරන්න පුළුවන් වෙයි කියලා කව්රුත් විශ්වාස කළේ නැහැ. ලංකාව වගේම මුළු ලෝකෙම එක මතයකට ආවා. යුද්දෙ අවසන් කරන්නනම්, කොටි ඉල්ලන ඉල්ලන දේ දෙන්න ඕන කියලා. ඒ වෙලාවේ අපි යුද්දෙ භයංකාරත්වය වින්දා. ඇමැති තිස්ස කරලියද්ද, පළාත්සභා මන්ත්‍රීවරියන් වන කල්‍යාණි කරලියැද්ද, මල්ෂා කුමාරණතුංග, ශ්‍රී ලංකා නිදහස් පක්ෂ කාන්තා සංවිධානයේ ලේකම්, අශෝකා ලංකාතිලක යන මහත්ම මහත්මීහු ඇතුළු පන්දහසකට අධික විශාල පිරිසක් මෙම අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071816</link>
    <topic>හිනිදුමට සංවර්ධන යෝජනා 757කට ලක්ෂ 2010ක්</topic>
    <author>@ ගාල්ල දිසා සමුහ</author>
    <content>හිනිදුම ආසනයේ මෙම වර්ෂයේ සංවර්ධන කටයුතු සඳහා සංවර්ධන යෝජනා 757 ක් සඳහා රුපියල් ලක්ෂ 2010 ක මුදලක් මේ වන විට ලැබී ඇතැයි ගාල්ල දිස්ත්‍රික් ක්‍රමසම්පාදන අධ්‍යක්ෂිකා පුෂ්පා මලලසේකර මහත්මිය පැවසුවාය.මෙම මුදල් ආසනයේ ඇති නෙළුව , නාගොඩ, නියාගම හා තවලම යන ප්‍රාදේශිය සභා බලප්‍රදේශ සඳහා බෙදා ඇති අතර නෙළුවට ව්‍යාපෘති 204 ක්ද නාගොඩට 221ක් ද නියාගමට 159 ක්ද තවලමට 173 ක්ද වශයෙන් බෙදා ඇතැයිද ඒ මහත්මිය පෙන්නා දෙයි.මෙම මුදල්වලින් එක ගමකට එක් වැඩක් යන ක්‍රමය යටතේ ව්‍යාපෘති 397ක් ද ගම නැගුම වැඩසටහන යටතේ 187 ක් ද විමධ්‍යගත යෝජනා යටතේ 123 ක්ද පාසල් සංවර්ධන වැඩ සටහන් යටතේ 29 ක්ද විශේෂ ව්‍යාපෘති යටතේ 74 ක්ද වශයෙන් සැලසුම් සකස්කොට ඇති බවත් පවසන එම මහත්මිය මේ යටතේ හිනිදුම ආසනයේ මෙම වසරේ දි මාර්ග හා පාලම් 212 ක් වාරි මාර්ග වැඩසටහන් 4ක් නළ ජල ව්‍යාපෘති 21ක් ප්‍රජාශාලා 8 ක්අධ්‍යාපන ගොඩනැගිලි 43ක් ,කුඩා ක්‍රීඩා පිටි 9ක් හා තවත් ව්‍යාපෘති හතරක් මෙම වසර අවසන් වීමට ප්‍රථම වැඩ අවසන් කිරීමට සියලු කටයුතු යොදා ඇතැයි ද මලලසේකර මහත්මිය පැවසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071817</link>
    <topic>රත්තොට පාසල් පහකට ලක්ෂ 205ක්</topic>
    <author>@ මාතලේ දිසා විශේෂ</author>
    <content>ආර්ථික සංවර්ධන අමාත්‍යංශ මූල්‍ය ප්‍රතිපාදන මගින් පළාත් නැගුම යටතේ රුපියල් ලක්ෂ 205 ක වියදමින් රත්තොට මැතිවරණ කොට්ඨාසයට අයත් රත්තොට ප්‍රාදේශීය ලේකම් කොට්ඨාසයේ පාසල් පහකට නව ගොඩනැගිලි ඉදිකිරීමට හා ප්‍රතිසංස්කරණ කටයුතු සඳහා මුදල් වෙන්කර දී ඇතැයි රත්තොට ප්‍රාදේශීය සංවර්ධන කොමිටු සභාපති උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා පැවසීය.කයිකාවල ප්‍රාථමික විදුහලේ නව සම්මන්ත්‍රණ ශාලාව ට රුපියල් ලක්ෂ 50 ක්ද, බණ්ඩාරපොළ මහා විදුහල නව දෙමහල් ශාලාවට රුපියල් ලක්ෂ 60 ක්ද , අළකොලමඩ මහා විදුහල නව දෙමහල් ශාලාවට රුපියල් ලක්ෂ 50ක්ද , නෙළුවාකන්ද බෞද්ධ විද්‍යාලය දෙවැනි මහල ඉදිකිරීමට රුපියල් ලක්ෂ 35ක් හා වේරගම සිරිසීවලි මහ විදුහලේ ප්‍රධාන ශාලාව ප්‍රතිසංස්කරණ ට රුපියල් ලක්ෂ 10 ක්ද මුදල් වෙන්කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071818</link>
    <topic>වර්තමාන රජය යටතේ අධ්‍යාපන ක්ෂේත්‍රය විශාල දියුණුවක් ලබලා</topic>
    <author>@ බුලත්කොහුපිටිය සමුහ ඩබ්ලිව්.රෝහණ</author>
    <content>වර්තමාන රජය යටතේ අධ්‍යාපන ක්ෂේත්‍රය විශාල දියුණුවක් ලබා ඇති බව' අධ්‍යාපන ඇමැති බන්දුල ගුණවර්ධන මහතා පවසයි. අැමැතිවරයා මෙම අදහස් ප්‍රකාශය කෙළ් පෙරේදා දැරණියගල බස්නාගල මහා විදුහලේ මහින්දෝදය තාක්ෂණ විද්‍යාගාරය විවෘත කිරීම නිමිත්තෙන් පැවැති උත්සවයට සහභාගි වෙමිනි.එහිදී වැඩි දුරටත් අදහස් දැක් වූ අැමැතිවරයා '1977 වර්ෂයේ සිදු වූ ආණ්ඩු පෙරළියත් සමගම අධ්‍යාපන ක්ෂේත්‍රයේ ද වෙනස්කම් රාශියක් සිදු විය . ඒ යටතේ වරප්‍රසාද ලත් පංතියේ මවුපියන්ගේ දරුවන්ට සමාජයේ වෛද්‍ය, ඉංජිනේරු, ගණකාධිකාරි වැනි රැකියා ක්ෂේත්‍රවලට යාමට හැකියාව ලැබිනි. එහි දී ග්‍රාමීය මට්ටමේ දරුවන් අධ්‍යන පොදු සහතික පත්‍ර සාමාන්‍ය පෙළ හා අධ්‍යන පොදු සහතික පත්‍ර උසස් පෙළ විභාගවලින් අසමත්ව විශාල පිරිසකට අධ්‍යාපන නතර කිරීමට සිදුවිය.ඔවුන් සමාජයේ විවිධ දේශපාලන බලවේගවලට හසුව විවිධ සමාජ විරෝධි ක්‍රියාවලටයොමුවින. මෙම ක්‍රමය තේරුම් ගත් මහින්ද රාජපක්ෂ මැතිතුමා අධ්‍යාපන ක්‍රමය රටට ගැලපෙන ලෙස සකස් කිරීමට අදාළ බලධාරීන්ට උපදෙස් දුන්නේය.ඒ අනුව අධ්‍යාපනයේ තීරණාත්මක සාධකයක් වූ ගණිතය අසමත් වන අයට පසුව වසර දෙකක පමන කාලයක් තුල ගණිතය විෂය සමත් වන තෙක් පාසල් අධ්‍යාපනය ලබා දීමට කටයුතු කෙළ්ය.දරුවන් එක් විෂයකින් අසමත් වුවත් සහජ දක්ෂතා තිබීමට පුළුවන් බව විද්‍යාඥයන් පවා සොයා ගෙන තිබේ.එම නිසා එක් විෂයක් අසමත්වීම හේතුවෙන් දරුවෙකුගේ අධ්‍යාපනය නතර කළ නොහැකිය.එදා නාගරික පාසල්වලට පමනක් සීමා වී තිබුනු මානව හා භෞතික සම්පත් ග්‍රාමීය පාසල්වලට ද ලබා දීමට රජය පියවර ගෙන තිෙබ් යි.ඒ යටතේ මහින්දෝදය තාක්ෂණ විද්‍යාගාර දහසක් රට තුල ඇති කිරීමට පියවර ගෙන තිබෙන බව 'ද අැමැතිවරයා සිහිපත් කෙළ්ය.මෙහිදී අදහස් දැක් වූ දැරණියගල ප්‍රාදේශීය සම්බන්ධීකරණ කමිටු සභාපති හා පශු සම්පත් නියෝජ්‍ය අැමැති එච්.ආර් මිත්‍රපාල මහතා 'දුෂ්කර මැතිවරණ කොට්ඨාසයක් වූ දැරණියගල මැතිවරණ කොට්ඨාසය අද සංවර්ධනය වෙමින් පවතී. එහි විදුලි අවශ්‍යතාවයෙන් සියයට සියයක් ම මේවන විට ලබා දී තිබෙනවා. මංමාවත් , පාසල් සංවර්ධනය වී තිබෙනවා . කවුරු කුමන කතා කීවත් පසුගිය වසර කිහිපය තුල මෙවැනි සංවර්ධනයක් දැරණියගල දැක ගැනීමට නොහැකි වීය. එම තත්ත්වය අද වෙනස් වී තිබෙයි.ඒ පිළිබද ජනාධිපතිතුමාට ස්තුති වන්ත විය යුතුයි .මෙම අවස්ථාවට සබරගමුව පළාත් සභා මන්ත්‍රී දුෂ්මන්ත මිත්‍රපාල , දැරණියගල ප්‍රාදේශීය සභාවේ සභාපති අනුර විජේසූරිය යන මහත්වරු ද සහභාගි වී සිටියහ. මෙදින අධ්‍යාපන අැමැතිවරයා දැරණියගල සිරිසමන් ජාතික පාසලේ මහින්දෝදය තාක්ෂණ විද්‍යාගාරය ද විවෘත කළ අතර දැරණියගල කදිරේෂන් විදුහලේ ද නිරික්ෂණ චාරිකාවක යෙදුනේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071819</link>
    <topic>නැඟෙනහිරට කුඩා කර්මාන්ත අලෙවි සලක්</topic>
    <author>ත්‍රිකුණාමලය විශේෂ ඒ.ටි.එම්.ගුණානන්ද</author>
    <content>නැගෙනහිර පළාතේ සංචාරක කර්මාන්තය ප්‍රවර්ධනය උදෙසා මඩකලපුව , පාසිකුඩා වෙරළට මුහුණලා පළාත් ග්‍රාමීය කර්මාන්ත දෙපාර්තමේන්තුව මගින් ඉදිකළ පේෂකර්ම හා කුඩා කර්මාන්ත අලෙවි සල හා සංචාරක නිවාසය පළාත් කෘෂිකර්ම, ග්‍රාමීය කර්මාන්ත ඇමැති හාපීස් නසීර් අහමඩ් මහතා අතින් විවෘත විය.නැගෙනහිර පළාත් සභා මුල්‍ය අරමුදලින් මේ සඳහා රුපියල් මිලියන අටක් වැය කළ බව පළාත් ග්‍රාමීය කර්මාන්ත අධ්‍යක්ෂ ලක්ෂ්මේන්ද්‍ර දමයන්ත් කුමාර තෙන්නකෝන් මහතා පැවසීය.විවෘත කළ නව අලෙවි සල සමඟ මේ වන විට පළාතේ අලෙවි සල් අටක් විවෘත කර ඇති බවකී ග්‍රාමීය කර්මාන්ත අධ්‍යක්ෂවරයා මෙයින් පළාතේ පේෂකර්ම හා කුඩා කර්මාන්ත නිෂ්පාදන දෙස් විදෙස් සංචාරකයන්ට අලෙවි කිරීම මෙහි අරමුණ බවද කීය. මෙම අවස්ථාවට පළාත් කෘෂිකර්ම, ග්‍රාමීය කර්මාන්ත ලේකම් කේ.පද්මනාදන්, පශු සම්පත් හා සත්ව නිෂ්පාදන පළාත් අධ්‍යක්ෂ වෛද්‍ය ටී.කේ.නවරාජන් යන මහත්වරු ඇතුළු එක්සත් අරාබි එමීර් රාජ්‍යයේ ව්‍යාපාරික පිරිසක්ද එක්වූහ. අලෙවි සල පහළ මාලයේ ස්ථාපනය කර ඇති අතර සංචාරක නිවාසය උඩු මහලේ ස්ථාපනය කර ඇති බවද අධ්‍යක්ෂවරයා වැඩි දුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071820</link>
    <topic>යල කන්නයේ සෝයා වගාවෙන් පාඩු ලැබූ ගලෙන්බිදුණුවැව ගොවීන්ට වන්දි ගෙවීම කඩිනම් කරන්න</topic>
    <author>@ නිමල් විජේසිංහඅනුරාධපුර අතිරේක දිස්ත්‍රික් සමූහ</author>
    <content>වර්ෂ 2013 යල කන්නයේ අනුරාධපුර දිස්ත්‍රික්කයේ ගලෙන්බිදුණුවැව හා දේවහූව ගොවිජන පදවල සෝයා වගාවෙන් පාඩු ලැබූ ගොවීන්ට වන්දි ගෙවීම කඩිනම් කරන මෙන් දිස්ත්‍රික්කයේ ගොවි ජනතාව නිලධාරීන්ගේ ඉල්ලා සිටිති.2013 යල කන්නය වන විට අනුරාධපුර දිස්ත්‍රික්කය මෙරට ප්‍රධානතම සෝයා වගා කලාපය ලෙස හඳුනාගෙන තිබූ අතර එතෙක් අක්කර 5000කට පමණ සීමා වී තිබූ සෝයා වගාව අක්කර 25000 දක්වා ව්‍යාප්ත කිරීමට පියවර ගෙන ඇත. එක්තරා පෞද්ගලික සමාගමක් (Agri Ventures) මගින් ගලෙන්බිඳුනුවැව , හුරුළුවැව සහ දේවහූව ප්‍රදේශ වල ගොවීන් අතර බෙදා දී තිබූ බීජ ප්‍රභේදය සිටු වීමෙන් පසු අකලට මල් හටගෙන ඉති අඩු අස්වැන්නක් ගෙන දීම නිසා අක්කර 2500ක පමණ වගා පාලුවක් සිදුවී 1000කට ආසන්න ගොවීන් පිරිසක් ඉතාමත්ම අසීරුතාවකට පත්ව ඇත.සමාගම අදාළ ප්‍රදේශවල ගොවීන් හට බෙදා දුන් බීජ ප්‍රමිතියකින් යුක්ත නොවූ බවද ඒ නිසා ඉතා අඩු අස්වැන්න ලබා ගැනීමට සිදු වී ඇතැයි ද පවසමින් මේ ප්‍රදේශවල ජනතාව තමනට රජයෙන් හෝ පෞද්ගලික සමාගමෙන් සිදු වූ පාඩුවට වන්දි ලබාදෙන ලෙස දිගින් දිගටම උද්ඝෝෂණය කළ අතර පසුව කෘෂිකර්ම අමාත්‍යංශය සමග එකඟතාවයකට පත් වී අදාළ පෞද්ගලික සමාගම තමන් හට සෝයා අස්වැන්න අලෙවි කළ ගොවීන් හට සාධාරණ වන්දි මුදලක් ලබා දීමට ඉදිරිපත් විය.මෙම සංසිද්ධිය පිළිබඳ දිනමිණට අදහස් පල කළ අනුරාධපුර දිසාපති මහින්ද සෙනෙවිරත් මහතා. 'ගොවින්ට සිදු වූ වගා හානියක් සම්බන්ධයෙන් පෞද්ගලික සමාගමක් ස්වෙච්ඡාවෙන් මේ ආකාරයට වන්දි ගෙවීමට එකඟවීම ශ්‍රී ලංකාවේ සිදු කර ඇත්තේ අනුරාධපුර දිස්ත්‍රික්කයේ පමණක් වීම සුවිශේෂි කරුණක්' යැයි පෙන්වා දුන්නේය. මේ වන විට ගොවීන් හට රුපියල් 11 179 900 මුදලක් සෝයා වගා හානි වන්දි වශයෙන් සමාගම මගින් ගෙවා තිබේ. ඒ ගලෙන්බිඳුණුවැව ගොවීන් හට රුපියල් 9 078 125 හා දේවහූව ප්‍රදේශවාසීන් 2 101 575 වශයෙන්. මෙම වටයේදී ගොවීන් 758 දෙනෙකුට වන්දි වරම් ලැබී ඇත.එහෙත් තමන්ට වන්දි නොලැබුණු බව කියමින් දිගින් දිගටම ගොවින් පිරිසක් විරෝධතාවය පල කළ නිසා යළිත් වන්දි හිමිවිය යුතු ගොවීන් පිළිබඳ සමීක්ෂණ කිහිපයක් සිදුකළා. මේ අනුව දෙවන වටයට සෝයා ගොවීන් 380 දෙනෙකුට 7 658 137ක් හා පසු අවස්ථාවකදී අනාවරණ වූ කරුණු අනුව තවත් ගොවීන් 270 දෙනෙකුට රුපියල් මිලියන 5 818 340ක් වන්දි ලෙස ලබාදෙන මෙන් අදාළ බීජ සමාගමෙන් ඉල්ලීමක් කොට තිබෙන බවත්. දිසාපතිවරයා අවධාරණය කළේය.මෙම සිදුවීම පිළිබඳ සිදුකළ විමසීමකදී කරුණු පැහැදිලි කළ දිස්ත්‍රික් කෘෂිකර්ම අධ්‍යක්ෂ ගාමිණී එරබදුපිටිය මහතා සමාගම විසින් දක්වන ප්‍රතිචාරය අනුව ඉදිරි සති කිහිපය තුළ දැනට වන්දි අහිමිව සිටින තවත් ගොවීන් පිරිසකට වගා හානි වන්දි ලබා දීම පිණිස සූඳානමින් සිටින බව සඳහන් කළේය.මේ අතර ඇග්‍රී වෙන්චර්ස් (Agri Ventures) ප්‍රකාශකයෙකුට අනුව සමාගම රුපියල් මිලියන 15ක පමණ මුදලක් වන්දි වශයෙන් ගෙවීමට කටයුතු කරගෙන යන බවද ඇතැම් ගොවීන් තමන්ගෙන් බිජ ලබාගත් පසුව කොන්දේසි කඩකරමින් පිටස්තර සමාගම්වල සිට අස්වැන්න අලෙවි කර ඇති බවට තොරතුරු ලැබී ඇති බව පෙන්වා දුන්නේය.සිය සමාගම මගින් බීජ සැපයූ ගොවීන් හට අනුග්‍රහයක් වශයෙන් රුපියල් ලක්ෂ 40ක් වැයකොට සෝයා සඳහා දියර පොහොර ලබා දී ඇති බවද හෙතෙම වැඩිදුරටත් පැවසිය. මේ අතර තම සමාගම විසින් 2013 යල කන්නයේ ගොවීන් හට සපයා දී ඇති සෝයා බීජ සඳහා රජයෙන් රුපියල් මිලියන 10කට ආසන්න මුදලක් ලැබිය යුතුව ඇතැයිද ප්‍රකාශකයා හෙළි කළේය.මෙම පසුබිම තුළ අනුරාධපුර දිස්ත්‍රික්කයේ සෝයා බෝංචි වගාව විශාල කඩාවැටීමකට ලක්වවන බවට ලකුණු පහළ වී තිබේ. දැනටමත් මෙම අර්බුධ කාරී තත්ත්වය උඩ සමාගම් දිස්ත්‍රික්කයේ සෝයා අස්වනු මිලදී ගැනීම ඇතුළු බීජ බෙදා දීමේ වඩකටයුතු වලින් ඉවත්ව සිටින බව ආරංචි මාර්ග පෙන්වා දෙයි.මෙම තත්ත්වය යටතේ සෝයා වගාවෙන් දුරස්වී සිටින ගොවීන් යළිත් ඒ සඳහා උනන්දු කරවන මෙන් ක්ෂේත්‍ර නිලධාරීන් හට උපදෙස් දී ඇතිඅතර මෙම අඩුපාඩු මැද සෝයා මිලදී ගැනීමට මැදිහත් වන අතර මැදියන්ගෙන් ගොවීන් මුදා ගැනීමේ සැලැස්මක් ක්‍රියාත්මක කිරීමටද විධිවිධාන යොදා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071821</link>
    <topic>ප්‍රචණ්ඩකාරී ඇතැම් සංවිධානවලට ආදර්ශයක් ගන්න සැබෑ බොදු සේනාව දකින්නට බදුල්ලට පැමිණෙන්න</topic>
    <author/>
    <content>කිසිවෙකුට හානි කරන හිංසා කරන නින්දා කරන පරුෂ වචනයෙන් බැන වදින ප්‍රචණ්ඩකාරීව හැසිරෙන ඇතැම් සංවිධාන වලට හොඳම ආදර්ශය බදුල්ල දිස්ත්‍රික්කය බවත් සැබෑ බොදු සේනාව දකින්නට බදුල්ලට පැමිණෙන්නැ' යි විපක්ෂය ඇතුළු සියලුම සේවා සංවිධානවලට තමා ආරාධනය කරන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පැවසීය.ඇමැතිවරයා මෙසේ සඳහන් කළේ ශ්‍රී ලංකා නිදහස් පක්ෂයේ බදුල්ල දිස්ත්‍රික් පාක්ෂිකයන් බලගැන්වීමේ වැඩ සටහනේ හාලිඇල මැතිවරණ කොට්ඨාසයේ පැවැති ජන රැළියකට සහභාගි වෙමිනි.එහිදී වැඩිදුරටත් අදහස් දැක්වු ඩිලාන් පෙරේරාඇමැතිවරයා මෙසේද පැවසීය.බදුල්ල දිස්ත්‍රික්කය මූලික කර ගනිමින් අපි හාලිඇල මැතිවරණ කොට්ඨාසයේ පසුගිය කාලය තුළ වැඩ කළේ එක අම්මගෙ දරුවෝ වගේ. ජාති කුල ආගම් සියලු බේද බින්න පැත්තකට දමා නිල්ල නිලන යායකට ජනතාව ඒකරාශි කිරීමට අපි කටයුතු කළා.එදා අපේ ආසනය ලියාපදිංචි වී තිබුණේ එජාපයේ ආසනයක් හැටියටයි. වියලුව ඇරුණම බොහෝ මැතිවරණ කොට්ඨාස එදා එජාපය ජය ගත්තා. ඒත් රටට ආදරය කරන ගමට ආදරය කරන කොන්ද පණ ඇති නායකයෙක් යටතේ අද ශ්‍රී ලංකා නිදහස් පක්ෂය බදුල්ලේ නිල් කොඩිය ඔසවා හමාරයි.ඒ ශක්තිය අපට ලැබුණේ මා ගැන පක්ෂය ගැන විශේෂයෙන්ම අපේ පක්ෂයේ නායක මහින්ද රාජපක්ෂ මැතිතුමා පිළිබඳ බදුල්ලේ ජනතාව තැබූ විශ්වාසය නිසයි. ඒ ජනතා විශ්වාසය අපි අද වන විට දෙගුණ තෙගුණ කර තිබෙනවා.ජනාධිපතිතුමාගේ ආශිර්වාදය යටතේ මධ්‍යම ආණ්ඩුව පළාත් සභාව වගේම පළාත් පාලන ආයතන වල ශක්තියෙන් අති දැවැන්ත සංවර්ධනයක් බදුල්ල දිස්ත්‍රික්කයට ඉටු කිරීමට අපට හැකි වුණා.එදා සියයට හැටක් පමණ වු විදුලිය ලබාදීමේ ප්‍රතිශතය අද වන විට සියයට අනූ හයක් දක්වා ඉහළට ගෙනැවිත් තිබෙනවා. මහාමාර්ග කොන්ක්‍රීට් මාර්ග සහ අනෙකුත් සියලුම මාර්ගවල වැඩ කටයුතු අද වන විට ක්‍රියාත්මක වන්නේ අවසන් අදියරේයි.අද රජ මාවත ඉදිකරමින් පැරණි රජමාවත මහනුවර දක්වා ඉදිකිරීමට පියවර ගෙන තිබෙනවා.වැඩියෙන් ගම දිහා බලලා වැඩ කරපු එකම ආණ්ඩුව සංධාන ආණ්ඩුවයි. ගැමිදිරිය දිවිනැඟුම ගම නැඟුම මග නැඟුම වැනි දූරදර්ශි ව්‍යාපෘතීන් ඔස්සේ ගම හරහා රට නගන්නට අපට හැකියාව ලැබී තිබෙනවා.ශ්‍රී ලංකා නිදහස් පක්ෂය කියන්නේ අද විපක්ෂයට අත් වෙලා තිබෙන ඉරණම වගේ නාම මාත්‍රික පක්ෂයක් නොවෙයි. රට වෙනුවෙන් සියලු අභියෝගයන්ට මුහුණදුන් ජනතා ව්‍යාපාරයක්. එය ජිවිතය හා බද්ධවෙලා.රටට ණය නැති රටම ආදරය කරන නායකත්වයක් යටතේ ශ්‍රී ලංකා නිදහස් පක්ෂය පෙරටුකොටගත් සංධාන ආණ්ඩුව ගැන ජනතාව තබා ඇති විශ්වාසය අබ මල් රේණුවකින් පළුදු නොකරන්නට අපි කටයුතු කර තිබෙනවා.ජාති කුල ආගම් බේදයෙන් තොරව අපි එකම ශ්‍රී ලාංකේය ජාතියක් ලෙස ඒකරාශි වෙනකොට බදුල්ලේ ජනතාවට හා ඔවුනගේ දරුවන්ට ජාති බේදයෙන් තොරව පොත්පත් පාසල් උපකරණ සිල්රෙදි ආදී දේ පිරිනමන වැඩසටහනක් ඩිලාන් පෙරේරා සහයෝගීතා පදනම යටතේ සකස් කර තිබෙනවා.පන්සලට පල්ලියට වගේම කෝවිලටත් අපි ඒවා පිරිනමනවා. සැබෑ බෞද්ධ දර්ශනයෙන් කියැවෙන්නේ එයම බවද ඇමැතිවරයා පැවසීය.ඛණිජ තෙල් සංවර්ධන ඇමැතිඅනුර ප්‍රියදර්ශන යාපා මහතා අදහස් දක්වමින්,ශ්‍රී ලංකා නිදහස් පක්ෂයේ ස්වර්ණමය යුගයේ ඒ යුගය අපට උදාකර දුන් එඩිතර නායකයෙක්ගේ ආශිර්වාදය යටතේ ගමින් ගමට අපි ගමන් කරද්දී බුරුතු පිටින් ජනතාව ඒකාරාශි වීම අප විපක්ෂයට දරාගන්න බැරි දෙයක් වෙලා. අපේ ආසන බල ගැන්වීමේ සම්මේලනයට සහභාගි වන ජනකායක් විපක්ෂයට ඒකරාශි කර ගන්නා දිස්ත්‍රික් සමුළුවකදීවත් නොහැකි තත්ත්වයකට අද පත්වෙලා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071822</link>
    <topic>විදේශ ආයෝජනවලින් ඇ.ඩො. බිලියන 2ක ආදායමක්</topic>
    <author>@ යක්කලමුල්ල විශේෂ</author>
    <content>2014 වර්ෂයේ විදේශ ආයෝජනවලින් ඇ. ඩො. බිලියන 2 ක ආදායමක් උපයා ගැනීමට රජය බලාපොරොත්තු වේ. 2013 වසරේ මුල් කාර්තුවට සාපේක්ෂව 2014 මුල් කාර්තුවේ 100% කින් විදෙස් ආයෝජන ඉහළ ගොස් ඇති අතර එය ඩො. මි. 440 ක් වේ යැයි ආයෝජන ප්‍රවර්ධන අැමැති ලක්ෂ්මන් යාපා අබේගුණවර්ධන මහතා පැවසීය. ගාල්ල හොල්සිම් සිමෙන්ති සමාගමේ නිෂ්පාදන ධාරිතාව වැඩිකිරීම සඳහා ආයතනය නවීකරණය කිරීමෙන් පසු එහි නිරීක්ෂණ චාරිකාවකට එක්වෙමින් අැමැතිවරයා එම අදහස් කීය.ඉදිරි කාලයදී ඉදිකිරීම් සඳහා සිමෙන්ති ටොන් 60 ලක්ෂයක අවශ්‍යතාව පවතී. දැන් වැඩි ප්‍රමාණයක් ආනයනය කරනු ලබන හෙයින් අප රටේ සිමෙන්ති නිෂ්පාදනය වැඩිකිරීම රජයේ අරමුණයි.ඒ සඳහා දෙස් විදෙස් ආයෝජකයන්ට රජය සියලු පහසුකම් ලබාදෙන අතර එකී ආයෝජන හිතකර ඒවා විය යුතුයි. විදෙස් ආයෝජකයන්ට පමණක් නොව දේශීය ආයෝජකයන්ට බදු සහන ලබාදෙනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071823</link>
    <topic>ඌවට ශ්‍රීලනිප අපේක්ෂකයන් තේරීමේ සම්මුඛ පරීක්ෂණ 28දා</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකා නිදහස් පක්ෂය මගින් ඌව පළාත් සභාවට තරග කරන අපේක්ෂකයන් තෝරා ගැනීමේ සම්මුඛ පරීක්ෂණ ලබන 28දා පෙරවරුවේදී ශ්‍රීලනිපක්ෂ මූලස්ථානයේ දී පැවැත්වේ.එම පළාත් සභාවට තරග කරන අපේක්ෂකයන්ගේ අයදුම්පත් මේ දිනවල ශ්‍රීලනිප මූලස්ථානය මගින් කැඳවා තිබෙන අතර අයදුම්පත් භාරදීමේ අවසාන දිනය ලබන 25න් අවසන් කිරීමට නියමිතය. ඌව පළාත් සභාවට තරග කරන අපේක්ෂකයන් තෝරා ගැනීමේ සම්මුඛ පරීක්ෂණ මණ්ඩලය පසුගියදා පත් කළ අතර එම මණ්ඩලයේ සභාපති ලෙස රාජ්‍ය පරිපාලන හා ස්වදේශ කටයුතු ඇමැති ඩබ්. ඩී. ජේ. සෙනෙවිරත්න මහතා කටයුතු කරයි. එම මණ්ඩලයේ ඉතිරි සාමාජිකයන් ලෙස ඒ. එච්. එම්. ෆවුසි, අනුර ප්‍රියදර්ශන යාපා හා සරත් ඒකනායක යන මහත්වරු කටයුතු කරති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071824</link>
    <topic>නිපුණතාවෙන් සපිරි ශ්‍රම බළකාය හෙට දිනයේ දී ශ්‍රී ලංකාව ලෝක සිතියමේ ඉහළින් ඔසවා තබාවි</topic>
    <author/>
    <content>අනාගතයේ යම් දිනක ශ්‍රී ලංකාව ලෝක සිතියමේ ඉහළින්ම ඔසවා තබන්නේ මෙරට නිපුණතාවයෙන් සපිරි ශ්‍රම බළකායයි. එම ශ්‍රම බළකාය ගොඩනැඟීමේ වගකීම අධ්‍යාපන, උසස් අධ්‍යාපන හා නිපුණතා සංවර්ධන අමාත්‍යාංශ වෙත ජනාධිපතිතුමන් පවරාදී තිබෙන බව යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා කොළඹ නිදහස් චතුරශ්‍රයේදී ප්‍රකාශ කළේය.'ජාතික ‍නිපුණතා දිනය' වෙනුවෙන් කොළඹ ලිප්ටන් වටරවුමේ සිට නිදහස් චතුරස්‍රය දක්වා පැවැති නිපුණතා පාගමන අවසානයේ ඊට සහභාගී වූ හාරදහසකට ආසන්න තරුණ තරුණියන් පිරිස අමතමින් ඇමැතිවරයා මේ බව ප්‍රකාශ කළේය.මෙයට සමගාමීව නිපුණතා දිනය වෙනුවෙන් තැපැල් දෙපාර්තමේන්තුව හා මුද්දර කාර්යාංශය මඟින් නිකුත් කරන ලද මුල් දින කවරය සහ සමරු මුද්දරය නිකුත් කිරීමද සිදු කෙරුණි.ඇමැති ඩලස් අලහප්පෙරුම මහතා මෙසේද කීය.අපි අරගල භූමියක සිට නිදහසේ ‍ක්ෂේම භූමියට ආවේ පූජණීය කටයුත්තක් වෙනුවෙනුයි. ලිප්ටන් වටරවුම ඉතිහාසයේ සිට ප්‍රචලිත වී තිබෙන්නේ අරගල භූමියක් ලෙසයි. කාර්මික අධ්‍යාපනය රටට නිසි පරිදි ඔසවා තබන්නට නොහැකි වීමෙන් ඇති වී තිබූ ගැටලු නිරාකරණයටත් සියවසක් තිස්සේ අරගල කරන්නට සිදු වුණා. නිපුණතාවයෙන් සහ නූතනත්වයෙන් පිරිපුන් ශ්‍රම බළකායක් ගොඩනැඟීමේ වගකීම අධ්‍යාපන, උසස් අධ්‍යාපන හා නිපුණතා සංවර්ධන අමාත්‍යාංශ වෙත ජනාධිපතිතුමා පවරා දී තිබෙනවා. පාසල් විෂය ධාරාවට තාක්ෂණ විෂය ධාරාව හඳුන්වා දුන් ජුලි 15දා ජාතික නිපුණතා දිනය ලෙස නම් කර තිබේ. 68වන එක්සත් ජාතීන්ගේ මහා මණ්ඩල රැස්වීමේ දී ශ්‍රී ලංකාවේ ජනාධිපතිතුමා යෝජනා කළා ජාත්‍යන්තර නිපුණතා දිනයක් ප්‍රකාශයට පත් කරන්න කියලා. එය මේ වන විට එක්සත් ජාතීන්ගේ සංවිධානයේ සෑම සැසි වාරයකම සාකච්ඡාවට බඳුන් වෙමින් තිබෙන බව පසුගිය දා පැවැති ලෝක සමුළුවට ලංකාවට පැමිණි එක්සත් ජාතීන්ගේ මහා මණ්ඩලයේ සභාපති ජෝර්ජ් විලියම් ඈෂ් මහතා ප්‍රකාශ කළා. ඒ අනුව ලෝකයේ සෑම රටකටම ජාත්‍යන්තර නිපුණතා දිනයක් එකතු වේවි. එය නූතනත්වයෙන් පරිපූර්ණ නිපුණතාවයෙන් සපිරි ශ්‍රම බළකායක් නිර්මාණය කරන්නට මහඟු පිටුවහලක් වන බව නොඅනුමානයි.දැනුම කේන්ද්‍රීය සමාජයක් ගොඩනැඟීමටයි අපි වෙහෙසෙන්නේ. අනාගතයේ යම් දිනක ශ්‍රී ලංකාව ලෝක සිතියමේ ඉහළින්ම ඔසවා තබන්නෙත් මේ ශ්‍රම බළකායයි. ලෝකයේ රටවල් 168ක තරුණ ප්‍රජාව දින 5ක් අපේ රටේ රැඳී සිටිමින් එළිදක්වපු කොළඹ ප්‍රකාශනය ලෝකයේ සෑම රටකටම පොදු ප්‍රබලම කාරණාව ලෙස සටහන් කළේත් විරැකියාවයි. ශ්‍රී ලංකාවට නිදහස කැන්දාගෙන ආ මේ ශුද්ධ භූමියේ සිට අනාගතයට ප්‍රේම කරන අය ලෙස අපි මේ අධිෂ්ඨානය ඇති කර ගත යුතුයි. සෑම මවක්ම සෑම පියෙක්ම සෑම නායකයෙක්ම සෑම පාලකයෙක්ම ශ්‍රී ලාංකේය ලකුණ ලෝක සිතියමේ ස්ථාපිත කිරීම උදෙසා නිපුණතාවයෙන් පිරිපුන් ශ්‍රම බළකායක් ගොඩනැඟීමට අධිෂ්ඨාන කර ගත යුතුයි.අපි මේ නිදහස් භූමියේ සිට අද සපථ කරන්නේ ඒ සඳහා උස් වූත් පළල් වූත් අරමුණු සාක්ෂාත් කරගැනීමයි .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=n14071825</link>
    <topic>සාමාන්‍ය පෙළින් ගණිතය අසමත් සිසුන්ට එම විෂය සමත්වීමට වසර දෙකක කාලයක්</topic>
    <author>සිතාරා සේනානි සහ නුවන් කොඩිකාර,</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගය හොඳින් සමත්ව ඇතත් ගණිතය විෂය අසමත් සිසුන්ට එකී විෂය සමත්වීම සඳහා වසර දෙකක කාලසීමාවක් ලබා දීමට රජය තීරණය කරයි.මේ සඳහා මෙතෙක් දී තිබූ කාලසීමාව වන්නේ වසරකි.අධ්‍යයන පොදු සහතික පත්‍ර සාමාන්‍ය පෙළ විභාගයෙන් ගණිතය විෂය අසමත්වන අනිවාර්ය අධ්‍යාපන වයසේ සිටින සිසු-සිසුවියන් පාසලෙන් නෙරපා හැරීම වළක්වා ඔවුන් තව දුරටත් පාසල් පද්ධතියෙහි රඳවා ගැනීමේ අරමුණින් අධ්‍යාපන ඇමැති බන්දුල ගුණවර්ධන මහතා මෙකී ‍ඵෙතිහාසික යෝජනාව කැබිනට් මණ්ඩලයට ඉදිරිපත් කළ බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා කැබිනට් තීරණ දැනුම්දීමේ මාධ්‍ය හමුවේ දී පැවැසීය.එම මාධ්‍ය හමුව ජනමාධ්‍ය හා ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (17) පැවැත්විණි.ගණිතය විෂය අසමත් සිසුන් තවදුරටත් රඳවා ගැනීම ගැනීම සඳහා ඔවුන්ට වැඩි පහසුකම් සැලසීම අවශ්‍ය බැවින් ඔවුන් සඳහා අ.පො.ස. උසස් පෙළ කලා විෂය ධාරාවට අමතරව තාක්ෂණ විෂය ධාරාවේ ජෛව පද්ධති තාක්ෂණවේදය හැදෑරීමට අවස්ථාව ලබා දීමටත්, ගණිතය අසමත් සිසුන් විසිදෙනකුට වැඩි සංඛ්‍යාවක් සිටින විට ඔවුන් සඳහා අතිරේක පන්තියක් ලබාදීමටත්, එසේ නොමැතිවිට පෝෂක පාසල් වැඩපිළිවෙළ යටතේ අවශ්‍ය පහසුකම් සළසා දීමටත් අධ්‍යාපන අමැතිවරයා මෙම කැබිනට් පත්‍රිකාව ඉදිරිපත් කරමින් යෝජනා කැර තිබූ බවද, ඒ සඳහා අනුමැතිය ලැබුණු බවද ඇමැති කෙහෙළිය රඹුක්වැල්ල මහතා පැවැසීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r1407181</link>
    <topic>කළුතර-නාගොඩ ජල ව්‍යාපෘති දෙකක් ජනතා අයිතියට‍</topic>
    <author>නාගොඩ විශේෂ එන්. විජේරත්න</author>
    <content>කළුතර ප්‍රාදේශීය සභා බලප්‍රදේශයට අයත් නාගොඩ කලාපය තුළ පානීය ජල ව්‍යාපෘති දෙකක් ජනතා අයිතියට පත් කිරීම පසුගියදා සිදු කැරිණි.කළුතර ප්‍රාදේශීය සභාවේ සභාපති දේශකීර්ති ලක්ෂ්මන් විදාන පතිරණ මහතාගේ ඉල්ලීම් මත මහ මාර්ග, වරාය හා නාවුක කටයුතු පිළිබඳ ඇමැති රෝහිත අබ්ගුණවර්ධන මහතා විසින් ආර්ථික කටයුතු අමාත්‍යාංශ ප්‍රතිපාදන යටතේ එම ව්‍යාපෘති සඳහා මූල්‍ය දායකත්වය ලබා දී තිබේ.මේ අනුව රුපියල් ලක්ෂ 15ක ප්‍රතිපාදන යටතේ නිමකළ ගල්ලස්සපුර මහගම මේධාලෝක නාහිමි මාවත පානීය ජල ව්‍යාපෘතියත් (ප්‍රදේශයේ පවුල් 150කට සෙත සැලසෙන) කජුදූවවත්ත - මරඳගහවලවත්ත පානීය ජල ව්‍යාපෘතිය රුපියල් ලක්ෂ 15ක ප්‍රතිපාදන යටතේ ද( ප්‍රදේශයේ පවුල් 75කට සෙත සැලසෙන) ජනතා අයිතියට පත් කෙරිණි.මෙම පානීය ජල ව්‍යාපෘති ජනතා අයිතියට පත් කරමින් පැවැති ජන හමුවක දී මහමාර්ග වරාය හා නාවුක කටයුතු පිළිබඳ අමාත්‍ය රෝහිත අබේගුණවර්ධන මහතා මෙසේ පැවසීය.මම බේරුවල ඉඳින් කළුතරට එන කොට කළුතර නගරයහා ප්‍රධාන මාර්ගය ආශ්‍රිත සීමිත කොටසකටයි පානීය ජලය ලැබී තිබුණේ. කළුගඟ විශාල ජල ප්‍රමාණයක් රැගෙන කළුතර ආසනය මැදින් මුහුදට ගලාගෙන යනවා.ඒ අභියෝගය භාර අරගෙන සමස්ථ කළුතර ආසනයෙන්ම 10%ක්ව පැවැති පානීය ජල සැපයුම 95%ක් දක්වා ගෙන ඒමට කටයුතු කර තිබෙනවා.කළුතර ප්‍රා. සභා සභාපති දේශකීර්ති ලක්ෂ්මන් විදානපතිරණ මහතා - නාගොඩ ප්‍රදේශය තුළ අතිවිශාල සංවර්ධනයක් සිදුවී තිබෙනවා. රජවත්ත, වෙනිවැල්කැටිය, අළුබෝගහලන්ද, ගල්ලස්ස වැනි ප්‍රදේශවල සියලු මාර්ග කොන්ක්‍රීට් කර හෝ කාපට් අතුරා සංවර්ධනය කර තිබෙනවා.ඒවගේම නාගොඩ ප්‍රදේශයට තිබු පානීය ජල ප්‍රශ්නය විසඳීමට කටයුතු කර තිබෙනවා.පානීය ජල ව්‍යාපෘති රාශියක් මේවනවිට ක්‍රියාත්මක කරනු ලැබුවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r1407182</link>
    <topic>මාර්ග අංක 125 ඇතැම් බස් කොන්දොස්තරලා මගීන්ට ටික‍ට් දෙන්නේ නෑ</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>ඉංගිරිය-පිටකොටුව හා පාදුක්ක පිටකොටුව මාර්ග අංක 125 මාර්ගයේ ධාවනය වන පෞද්ගලික බස් රථ බොහොමයක් ප්‍රවේශ පත්‍ර නොදීමෙන් ඉතා අපහසුතාවනට පත් වන බව මගීහු පවසති.ගමනාන්තයට අදාළ බස් ගාස්තුව ලබා ගන්නා ඔවුහු, ප්‍රවේශ පත්‍ර ඉල්ලු විට, නෑසුණාක් මෙන් රථයේ ඉදිරිපසට ගමන් කරති. නැවත, නැවත ඉල්ලීමේ දී කොන්දොස්තරවරයා, මගියා සමග බහින් බස් වීමට කටයුතු කරයි. මේ තත්වය මත ප්‍රවේශ පත්‍ර පරීක්ෂකවරුන් පැමිණියහොත්, මගියා අත ප්‍රවේශ පත්‍රයක් නොමැතිවීමෙන් දඩ මුදලක් ගෙවීමට සිදු වේ. මේ සම්බන්ධ අදාළ බලධාරින්ගේ හා වගකිව යුත්තන්ගේ විශේෂ අවධානය යොමුවිය යුතු බව මඟීහු පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r1407183</link>
    <topic>මතුගම මැතිවරණ ‍ෙකාට්ඨාසයේ නිල් බළකාය සවිබල ගන්වයි</topic>
    <author>මතුගම මධ්‍යම නිමල් වීරසේන</author>
    <content>ශ්‍රී ලංකා නිදහස් පක්ෂයේ ඉතිහාසය ගැන කාටවත් අමුතුවෙන් හඳුන්වා දිය යුතු නැහැ. අපේ පක්ෂය හැර බොහෝමයක් පක්ෂ රටේ තරුණ තරුණියන් විප්ලවවලට කැරලිවලට, යුද්දෙට යොදාගෙන ඔවුන්ගේ අනාගතය අඳුරට ගෙන ගිය බව පාර්ලිමේන්තු මන්ත්‍රී නාමල් රාජපක්ෂ මහතා පැවැසීය.මන්ත්‍රීවරයා එසේ ප්‍රකාශ කළේ ශ්‍රී ලංකා නිදහස් පක්ෂයේ නිල් බළකාය සවිබල ගැන්වීමේ අරමුණින් මතුගම මැතිවරණ කොට්ඨාසයේ කජුදූව, බොලොස්සගම, බදුගම, නාරවිල, ගල්මත්ත, නෑබඩ, යටදොළ ප්‍රදේශවල පැවැති ජනහමුවලදීය.මේ තරුණ තරුණියන්ගේ වැඩිහිටියන්ගේ තරුණ කාලය ගෙවුණේ අසුන්දරවයි. මෙහෙන් ජනතා විමුක්ති පෙරමුණේ කැරැල්ල, එක්සත් ජාතික පක්ෂයේ භීෂණ පාලන කාලය, උතුරේ ත්‍රස්තවාදය මේ නිසා අද මෙතෙන ඉන්න වැඩිහිටියන්ගේ අරමුණු බලාපොරොත්තු බොඳව ගියා. විශාල තරුණ තරුණියන් පිරිසකගේ ජීවිත නැතිවුණා.අපි උත්සාහ කරන්නේ වැඩිහිටියන්ට වැරදුන තැන්, නිවැරදි කරගෙන මෙවැනි අවාසනාවන්ත තත්ත්වයට පත් නොවන්න කටයුතු කිරීමයි. අප කිසිවිටක තරුණ තරුණියන්ට අවි ආයුධ අතට දෙන්නේ නැහැ. දීලත් නැහැ. අපි ගමින් ගමට නගරයෙන් නගරයට ගොස් තරුණ පිරිස් හමුවන්නේ ඔවුන්ගේ ප්‍රශ්න හඳුනාගෙන කිසියම් විසඳුමක් ලබා දෙන්න.අපි දේශපාලනයට එනවිට තිබුණේ දේශපාලනඥයා ළඟට මිනිස්සු එන ක්‍රමයක්. ඒ ක්‍රමය නැති කරලා දේශපාලනඥයා මිනිස්සු ළඟට එන ක්‍රමයක් තමයි අපි නිර්මාණය කරන්නේ.බස්නාහිර පළාත් සභා මන්ත්‍රී සෙනාල් වෙල්ගම මහතා-ශ්‍රී ලංකා නිදහස් පක්ෂය වෙනුවෙන් දහඩිය, කඳුළු වගුරපු දුක්වින්ද වැඩිහිටි ජනතාවගේ දු පුතුන් තමයි අද මෙතන රැස්වෙලා ඉන්නේ.ඒ නිසා ශ්‍රී ලංකා නිදහස් පක්ෂය ගැන අමුතුවෙන් කියලා දෙන්න දෙයක් නැහැ. නිල් බළකා තුළින් අපේ තරුණ තරුණියන්ට හඬක් නඟන්න, රටේ අනාගතය ඉදිරිය ගැන හිතන්න අවස්ථාවක් ලැබෙනවා.මේ පිරිස ඇවිත් ඉන්නේ පෞද්ගලික දේවල් කර ගන්න නෙවෙයි. රටේ සංවර්ධනය ගැන ඔවුන්ට දැනෙනවා. ගම දියුණු වෙන හැටි අඩුපාඩු සපිරෙන හැටි ඔවුන් දකිනවා. මේ තරුණ පිරිසට නිල් බළකාය නිසැකවම අත්වැලක් වේවි.පාර්ලිමේන්තු මන්ත්‍රී සේනක සේමසිංහ, කනක හේරත්, දකුණු පළාත් සභා මන්ත්‍රී පසඳ යාපා අබේවර්ධන මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r1407184</link>
    <topic>විවිධ බලවේගවලින් දරුවන් රැක ගැනීමට මහත් වෙහෙසක් දැරීමට සිදුව තිබෙනවා</topic>
    <author>එස්. කේ. සමරනායක</author>
    <content>යම් වරදකට සිසුවකුට දඬුවම් කළහොත් එම සිසුවාගේ මවුපියන් ගුරුවරුන්ට දඬුවම් කරන යුගයක් එළැඹ ඇතැයි මහනුවර කිංස්වුඩ් විදුහල්පති පී. ජී. එස්. බණ්ඩාර මහතා කීය.කිංස්වුඩ් විදුහලේ උසස් පෙළ සිසුන් හා ඔවුන්ගේ මවුපියන් වෙනුවෙන් පැවැති රැස්වීමක දී විදුහල්පතිවරයා මේ බව ප්‍රකාශ කළේය. මෙහිදී වැඩිදුරටත් අදහස් දැක් වූ බණ්ඩාර මහතා මෙසේද කීය. අද තිබෙන්නේ ඉතාමත් සංකීර්ණ සමාජයක්. සමාජයේ විවිධ බලවේගවලින් දරුවන් ආරක්ෂා කර ගැනීමට අපට මහත් වෙහෙසක් දැරීමට සිදුවී තිබෙනවා. ඒ අතුරින් මත්ද්‍රව්‍ය උවදුර තරුණ පරපුර ගිල ගනිමින් සිටිනවා. ඒ නිසා අප හැම ඉතා අවදියෙන් සිට එම විෂම බලවේගවලින් දරුවා බේරාගත යුතුයි.කිංස්වුඩ් විදුහල ඉතා හොඳ විනයක් පවත්වාගෙන යන පාසලක්. ඒ වගේම අධ්‍යාපන කටයුතු අතින් ද අප විශිෂ්ට ප්‍රගතියක් ලබා තිබෙනවා. මේ සියල්ල අප සමබරව පවත්වාගෙන යා යුතුයි. එසේ නොමැති වුවහොත් අපට විශාල ලෙස ප්‍රශ්නවලට මුහුණදීමට සිදුවෙනවා. අද ඇතැම් දරුවන්ගේ මෙන්ම මව්පියන්ගේද ගුණධර්ම පිරිහී තිබෙනවා. එය සමාජයේ යහපැවැත්මට බාධාවක්. අද කිසිම වරදකට දරුවකුට දඬුවමක් දීමට ගුරුවරයකුට නොහැකි තත්ත්වයක් උදාවී තිබෙනවා.එසේ දඬුවම් කළ පසු අදාළ දරුවාගේ පාර්ශ්වයෙන් එම ගුරුවරයාට විවිධ බලපෑම් එල්ල වෙනවා. මෙය ඉතාමත් අවාසනාවන්ත තත්ත්වයක්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r1407185</link>
    <topic>කඩුවෙල මාර්ග දහසයකට කාපට් ඇතිරීම අරඹයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කඩුවෙල මැතිවරණ බල ප්‍රදේශයේ මාර්ග කාපට් අතුරා සංවර්ධනය කිරීමේ වැඩපිළිවෙළ යටතේ මාර්ග 16ක් කාපට් කිරීමේ කටයුතු ආරම්භ කර ඇත.කඩුවෙල මැතිවරණ බල ප්‍රදේශයේ ආණ්ඩු පක්ෂයේ ප්‍රධාන සංවිධායක හා පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත් මහතාගේ ඉල්ලීම අනුව රුපියල් දස ලක්ෂ 485.95ක මුදලක් මේ සඳහා පළාත්බද මාර්ග සංවර්ධන අධිකාරිය මඟින් ලබාදී ඇත.මෙම වැඩපිළිවෙළ යටතේ පාරවල් 5ක කාපට් කිරීමේ කටයුතු දැනට නිමවෙමින් පවතින බව, කඩුවෙල නගරාධිපති ජී. එච්. බුද්ධදාස මහතා පැවැසීය.පට්ටියවත්ත පාර, විහාර මාවත, ජෝතිපාල මාවත, ජයන්ති මාවත හා තුන්අඳහේන මාවත එම මාර්ග වේ.ඉදිරියේ දී කාපට් කිරීමට අයත් මාර්ග 11 මෙසේ ය.දැදිමුත්තුඩුව පාර, උඩවත්ත පාර, කොස්වත්ත දුටුගැමුණු මාවත, මාලබේ රොබට් ගුණවර්ධන මාවත, මුත්තෙට්ටුගොඩ පාර, රාමනායක මාවත, තලවතුගොඩ වැව පාර, තපෝවනය පාර, රාජසිංහ මාවත, වැලිහිඳ පාර හා කොරතොට මැණිකාගාර යන පාරවල් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r1407186</link>
    <topic>කෑගලු කොහොඹා කංකාරියට පාසල් සිසුන්ට ආරාධනා</topic>
    <author>රඹුක්කන විශේෂ - ඔස්වල්ඩ් ගොඩකුඹුර</author>
    <content>කෑගල්ල, මීපිටිය, රෝයල් ජාත්‍යන්තර පාසලේ දී කොහොඹා කංකාරි ශාන්තිකර්මයක් අද (18) පැවැත්වේ.ජනාධිපති සම්මානලාභී නර්තනාචාර්ය සිරිසේන පඬිවිට මහතාගේ මුලිකත්වයෙන් පැවැත්වෙන මෙම ශාන්තිකර්මය රෝයල් ජාත්‍යන්තර පාසලේ නර්තන ආචාරිනී අචිනි අරඹේවත්ත මහත්මිය ඇතුළු පාසලේ නර්තන අංශය විසින් මවුපියන්ගේද සහභාගිත්වයෙන් සංවිධානය කර ඇත.කලකින් දැක ගැනීමට නොලැබෙන මෙම කොහොඹා කංකාරි ශාන්ති කර්මය පිළිබඳ මෙදින පෙරවරුවේ රෝයල් ජාත්‍යන්තර පාසලේ දී පාසල් සිසුන් දැනුවත් කිරීමේ වැඩමුළුවක් ද සංවිධානය කර ඇත.එම වැඩමුළුවට සහභාගිවීමට කෑගල්ල නගරය අවට පාසල්වල සිසු සිසුවියන්ට ආරාධනා කර ඇතැයි කෑගල්ල රෝයල් ජාත්‍යන්තර පාසලේ අධ්‍යක්ෂ ආචාර්ය නිව්ටන් පීරිස් මහතා පැවැසීය.මෙම කොහොඹා කංකාරි ශාන්තිකර්මය මෙදින රාත්‍රී 7.30 සිට පසුදා පහන්වනතුරු මීපිටිය රෝයල් ජාත්‍යන්තර ක්‍රීඩාංගණ‍ෙය් දී පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r1407187</link>
    <topic>තායි වෙදැදුරෝ අපේ සුවදුක් බලන්න ඇවිත්</topic>
    <author>ඡායාරූපය - ඒ. සුමනසේන - කොළොන්නාව සමූහ</author>
    <content>306 සී1, දිස්ත්‍රික් සිංහ සමාජයේ සිංහාධිපති ධුරයට පත්වී සිටින සිංහ කුසුම් සන්දනායක මහතාගේ පදවි ප්‍රාප්තිය නිමිත්තෙන් තායිවාන් වෛද්‍ය කණ්ඩායමකගේ සහභාගිත්වයෙන් ගොතටුව පාරමිතා ශ්‍රී බෝධිමළු විහාරයේදී වෛද්‍ය සායනයක් පැවැත්වූ අයුරු.විහාරාධිපති අරම ධම්මතිලක නාහිමි, තායිවාන් වෛද්‍ය මණ්ඩලයේ නායක විශේෂඥ වෛද්‍ය ලු, හිටපු දිස්ත්‍රික් සිංහාධිපති කස්සප මහේන්ද්‍ර ද සිල්වා හා නව දිස්ත්‍රික් සිංහාධිපති කුසුම් සන්දනායක මහත්වරුද මෙහි සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r1407188</link>
    <topic>බණ්ඩාරගම වෑවිට මෛත්‍රී මහා විද්‍යාලයේ තාක්ෂණ විද්‍යාගාරයට මුල්ගල</topic>
    <author>@ හල්තොට සමූහ විනීතා මානෙල් ගමගේ</author>
    <content>අපේ රටේ අධ්‍යාපනයේ විප්ලවීය වෙනස්කම් තුනක් සිදුවූණා. යටත් විජිත බලපෑමෙන් පස්සෙ බිහි වුණ රටේ ස්ව භාෂා අධ්‍යාපනය ඇති කිරීම පළමු වන විප්ලවීය වෙනස්කමයි. සී.ඩබ්. ඩබ් .කන්නන්ගර ශ්‍රීමතානන්, එස් .ඩබ්ලිව්. ආර්.ඩී. බණ්ඩාරණායක ශ්‍රීමතානන් ගත්තු දූර දර්ශි ක්‍රියාමාර්ග නිසා ස්ව භාෂා අධ්‍යාපනය අපේ රටේ පැලපදියම් වුණා. මේ නිසා ගම්බද දුවා දරුවන් වෛද්‍යවරුන් ඉංජිනේරුවරුන් විදියට පිටරට විශ්ව විද්‍යාල වල රැකියා වලට සුදුසුකම් ලැබුවා. බණ්ඩාරගම ශ්‍රීලං.නි.ප. ප්‍රධාන සංවිධායක අධිනීතිඥ ජානක ප්‍රියන්ත බණ්ඩාර මහතා පැවසුවේය.ඒ මහතා එසේ ප්‍රකාශ කළේ පසුගියදා බණ්ඩාරගම වෑවිට මෛත්‍රී මහා විද්‍යාලයේ ඉදිකිරිමට යෝජිත නව තෙමහල් මහින්දෝදය තාක්ෂණ විද්‍යාගාරයට මුල්ගල තැබීමේ අවස්ථාවට සහභාගි වෙමිනි. බණ්ඩාරගම අධ්‍යාපන කොට්ඨාසයේ ඉදිකෙරෙන ප්‍රථම මහින්දෝදය තාක්ෂණ විද්‍යාගාරය මෙය වේ. මෙහිදී තව දුරටත් අදහස් දැක්වු ඒමහතා මෙසේදකීය. යටත් විජිත බලපෑමත් එක්ක ඒ අධ්‍යාපනය කඩා වැටීමෙන් සීමා මායිම් පටු වුණා. උසස් පෙළ සමතුන් උපාධිධාරින් කුඩු ගහල හිරගෙවල් වල ඉන්නෙ මේ නිසයි.මේ නිසා අධ්‍යාපනයෙ වෙනසක් ඇති කිරීම අවශ්‍යයි .තාක්ෂවේදය විෂය ධාරාව හදුන්වා දීම යටත් විජිත බලපෑමෙන් පස්සෙ බිහි වුණ රටේ දෙවන විප්ලවීය වෙනස විදියට හදුන්වන්න පුළුවන්. ඒ විප්ලවීය වෙනස ඇති කිරීමේ ගෞරවය හිමි වෙන්නේ අති ගරු මහන්ද රාජපක්ෂ මැතිතුමාටයි. මේ නිසා ප්‍රාදේශීය ලේකම්කොට්ඨාශයක ඕනෑම දරුවෙකුට සියළුම විෂය ධාරාවන් හදාරන්න ඉඩ කඩ ලැබෙනවා. කළුතර දිසා ශසනාරක්ෂක මණ්ඩළයේ ලේඛකාධිකාරි ගල්තුඩේ පඤ්ඤාකිත්ති හිමිපාණන් අනුශාසනා කතාව පැවැත් වූ අතර විදුහල්පති ගාමිණි තිස්ස මහතා පිළිගැනීමේ කතාව පැවැත්විය.පළාත් සභා මංත්‍රීවරුන් වන නිමල් චන්ද්‍රරත්න, ලලිත් එල්ලාවල යන මහත්වරුද මෙහිදි අදහස් දැක්වූහ. කොට්ඨාශ අධ්‍යාපන අධ්‍යක්ෂක ජී.කේ.ටී.පෙරේරා මහතා ඇතුළු අවට පාසැල් වල විදුහල්පතිවරුන් මන්ත්‍රීවරුන් ඇතුළු විශාල පිරිසක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r1407189</link>
    <topic>පියාගේ බැංකු ගිණුමෙන් හොරෙන් මුදල් ගත් දියණිය අත්අඩංගුවට</topic>
    <author>සෙරණාතොට සමූහ- සී. ගමගේ</author>
    <content>තම පියාගේ බැංකු ට්‍රෙලර් යන්ත්‍ර කාඩ්පතක් සොරාගත් දියණියක් වැලිමඩ නගරයේ බැංකු ට්‍රෙලර් යන්ත්‍රයකින් පියාගේ ගිණුමෙන් 643,927ක මුදලක් වංචනිකව ලබා ගැනීමේ චෝදනාවට දියණිය සැකපිට අත්අඩංගුවට ගත් බව වැලිමඩ පොලිසිය කියයි.‍අත්අඩංගුවට ගත් දියණිය දියතලාව ඇල්ලගම ප්‍රදේශයේ 21 හැවිරිදි තැනැත්තියකි. ඇය වැලිමඩ නුවරඑළිය පාරේ පදිංචි පියා බැලීමට නිවෙසට ආ අතරතුරෙ පියාගේ බැංකු ට්‍රෙලර් යන්ත්‍ර කාඩ්පත සොරාගෙන එහි සටහන්ව තිබූ රහස් අංකය අනුව මෙසේ බැංකුවේ ට්‍රෙලර් යන්ත්‍ර කාඩ්පතේ පියාගේ ගිණුමේ මුදල් ලබාගෙන ඇතැයි පොලිසිය පැවැසිය.මේ සම්බන්ධයෙන් පොලිසිය පරීක්ෂණ පැවැත්වීමේ දී බැංකු රහස් කැමරාවේ ඇය මෙසේ වරින් වර මුදල් ලබාගත් ආකාරය සටහන් වී තිබිණැයි පොලිසිය කීය.ඌව පළාත භාර නියෝජ්‍ය පොලිස්පති රොෂාන් ප්‍රනාන්දු, බණ්ඩාරවෙල ජ්‍යෙෂ්ඨ පොලිස් අධිකාරි බුද්ධික සිරිවර්ධන මහත්වරුන්ගේ උපදෙස් මත වැලිමඩ පොලිස් ස්ථානාධිපති ප්‍රධාන පොලිස් පරීක්ෂක බුද්ධික ඒකනායක පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=r14071810</link>
    <topic>අනුරාධපුර ශික්ෂණ රෝහලේ හෙදියක් එන්නත් වර්ගයක් ශරීරගත කර ගෙන</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර ශික්ෂණ රෝහලේ සේවයේ නියුතුව සිටි අවිවාහක හෙදියක් සෞඛ්‍ය අමාත්‍යංශය මඟින් ආනයනය කරන ලද එන්නත් වර්ගයක් ශරීරගත කර ගැනීමෙන් ජීවිතක්ෂයට පත්වී ඇත.ඉන්දියාවෙන් මෙරටට ආනයන කරන ලද එන්නත් කුප්පි හතරක් සිරින්ජරයක් ආධාරයෙන් ශරීරයට එන්නත් කර ගැනීමෙන් අනතුරුව ජීවිතක්ෂයට පත්ව ඇත්තේ පිහිඹියගොල්ලෑව මැදවච්චිය ලිපිනයේ ස්ථීර පදිංචි , ලිංගල පාර රඹවැව නොච්චියාගම ලිපිනයේ තාවකාලිකව පදිංචිවි සිටි ජයනන්දගේ අනුෂා කාංචනමාලී ජයනන්ද (30) යන අවිවාහක හෙදියයි.ඇය වසර කිහිපයක සිට නොච්චියාගම , රඹවැව ප්‍රදේශයේ පිහිටි සිය අවිවාහක පුංචි අම්මාගේ නිවෙසේ සිට රැකියාවට ගොස් ඇති අතර එම නිවෙසේ පවුලේ සාමාජිකයන් කිහිපදෙනෙකුම පදිංචිව සිටින බවද අනුරාධපුර ශික්ෂණ රෝහලේ පැවති හදිසි මරණ පරීක්ෂණයේදී අනාවරණය විය. මියගිය හෙදිය පෙරේදා (16) සුපුරුදු පරිදි රැකියාවට ගොස් නැවත නිවෙසට පැමිණ සිටි බවත් ඇය යම් සිත් තැවුලකින් පීඩාවිඳි බවක් නොදුටු බවද පවුලේ ඥාතීහු මරණ පරීක්ෂණයේදී සාක්කි දෙමින් කියා සිටියහ.මියගිය හෙදියගේ මව මීට වසර 06 කට පමණ පෙර මියගොස් ගොස් ඇති අතර ඇයගේ පියා සහ සහෝදරයා මැදවච්චිය නිවෙසේ පදිංචිව සිටී. ඇගේ සොහොයුරා ශ්‍රී ලංකා ගමනා ගමන මණ්ඩලයේ සේවයේ නියුතු අයෙකි. මියගිය හෙදියගේ මාමාගේ දියණිය වු 14 හැවිරිදි පාසල් සිසුවියද ඇගේ කාමරයේ පෙරේදා (16) රාත්‍රියේ විභාගයට පාඩම් කරමින් සිට ඇති අතර ඇය රාත්‍රී 12.00 පමණ වන තුරු පාඩම් කර ඇති බවද මරණ පරීක්ෂණයේදී අනාවරණය විය. එහෙත් එම කාලය අතුරතුරදී මියගිය හෙදිය කිසිදු ක්‍රියාවක නිරත වන අයුරක් ඇය විසින් දැක නැති බව මරණ පරීක්ෂණයේදී අනාවරණය විය.ඊයේ (17) අලුයම ඇය රාජකාරී කටයුතු සදහා යෑමට අවදි නොවීම හේතුවෙන් පුංචි අම්මා විසින් ඇයව නින්දෙන් ඇහැරවීමට උත්සහ කළත් ඇය සිහිසුන්ව සිටි නිසා නොච්චියාගම රෝහල වෙත රැගෙන ගොස් ඇත. ඇය රෝහල් ගත කරන විටත් මියගොස් සිටි බවට වෛද්‍යවරුන් නිගමනය කර ඇත. ඇය නිදා සිටි ඇඳ ආසන්නයේ තිබී මිලි ලිටර් 02 හිස් එන්නත් කුප්පි හතරක් , මිලි ලිටර් 10 සිරින්ජරයක්ද නොච්චියාගම පොලීසිය විසින් සොයාගෙන තිබුණි. එහෙත් සිරිංජරයේ එන්නත් කටුව සොයා ගැනීමට පරීක්ෂණ පවත්වන නොච්චියාගම පොලීසියට නොහැකි විය. සිය සහෝදර හෙදිය මියගොස් සිටින බවට ආරංචි වීමත් සමග අනුරාධපුර ශික්ෂණ රෝහලේ 67 වන වාට්ටුවේ සේවය කරන හෙදියන් විශාල පිරිසක් අනුරාධපුර ශික්ෂණ රෝහලේ මෘත ශරීරාගාරය වෙත පැමිණි අතර සිය දිවි නසා ගැනීමට තරම් කාරණාවක් ඇයට නොතිබුණු බව ඔවුහු අප සමග පැවසුහ. පෙරේදා (16) දිනයේත් වෙනදා මෙන්ම රාජකාරිය අවසන් වී නැවත රැකියාවට එන බව පවසා ඇය රෝහලෙන් පිටව ගිය බවද හෙදියන් පිරිසක් පැවසුහ. ඇයට විවාහ යෝජනා කිහිපයක් ගෙනආවත් පසුව විවාහ වන බව පවසමින් අවිවාහක සිටි බවත් පෙම් සබධතාවක් පිළිබදවද මරණ පරීක්ෂණයේදී කිසිදු අනාවරණයක් නොවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=s1407181</link>
    <topic>ඩුමිනිගේ අගනා ශතකයෙන්</topic>
    <author>වර්නන් ගුණසේකර ගාල්ලේ සිට...</author>
    <content>ජීන් පෝල් ඩුමිනිගේ ශතකය හා අග පෙල පිතිකරුවන් සමග කඩුලු සබඳතා මත දකුණු අප්‍රිකාව ගාල්ල ජාත්‍යන්තර ක්‍රිකට් ක්‍රීඩාංගණයේ ශ්‍රී ලංකාවට එරෙහිව පැවැත්වෙන පළමු ටෙස්ට් ක්‍රිකට් තරගයේ ඊයේ දෙවැනි දිනයේදී කඩුලු 9 ට ලකුණු 455ක් රැස්කර ගෙන පළමු ඉනිම නතර කළේය.දෙවැනි දින තරගය නතර කරන විට ශ්‍රී ලංකාව කිසිවෙකු නොදැවී ලකුණු 30ක් ලබා ගෙන සිටියේය. කෞශල් සිල්වා ලකුණු 8ක්ද, උපුල් තරංග ලකුණු 20ක්ද රැස්කර ගෙන සිටියහ. මේ පිතිකරුවන් දෙදෙනා මුහුණ දුන්නේ ඕවර 12කට පමණි.අංක 8 පිතිකරු ලෙසින් කඩුල්ලට පැමිණ නොදැවී ශතකයක් වාර්තා කළ ඩුමිනි හා වර්නන් ෆිලැන්ඩර් අතර 8 වැනි කඩුල්ල වෙනුවෙන් ලකුණු 75ක සබඳතාවක්ද, ඩුමිනි හා මෝන් මෝකල් අතර 9 වැනි කඩුල්ල වෙනුවෙන් ලකුණු 66ක සබඳතාවක්ද ගොඩනැගිණි.කඩුලු 5කට ලකුණු 268 සිට ඊයේ දෙවැනි දින තරගය ආරම්භ කළ දකුණු අප්‍රිකාවේ හයවැනි කඩුල්ල ඊයේ යැවුනු නව වැනි ඕවරයේදී බිඳ වැටෙමින් ඩේල් ස්ටෙයින් (3) දැවී ගියේය. ඔහුගේ කඩුල්ල බිඳ දැමුවේ වේග පන්දු යවන සුරංග ලක්මාල් ය. තරගය ආරම්භ වී මිනිත්තු 33ක් ගතවෙද්දී එම කඩුල්ල බිඳ වැටෙන විට මුළු ලකුණු සංඛ්‍යාව 290ක් විය. ඕවර 101.4දී දකුණු අප්‍රිකානු ඉනිමේ මුළු ලකුණු 300 වාර්තා විය. පෙරේදා පළමු දින තරගයේ පන්දු රකිමින් සිටියදී තුවාළ ලැබූ වේග පන්දු යවන ශමින්ද එරංග ඊයේ තරගයට ක්‍රීඩා කළේ නැත. දකුණතේ මාපටැඟිල්ලේ සවිය පැලී මැහුම් අටක් දමා තිබෙන එරංග මේ තරගයේ ඉදිරි දිනවල ක්‍රීඩා කිරීම අවිනිශ්චිතය.කුයින්ටන් ඩි කොක් හා ජීන් පෝල් ඩුමිනි හත්වැනි කඩුල්ල වෙනුවෙන් ලකුණු 24ක් එක් කරමින් සිටියදී ඩිල්රුවන් පෙරේරාගේ පන්දුවට ‘ස්ලිප්’ ක්‍රීඩක මහේල ජයවර්ධන වෙත දුන් උඩ පන්දුව රැක ගැනීමෙන් ඩි කොක් දැවී ගියේය. ඒ වන විට මුළු ලකුණු ප්‍රමාණය 314ක් විය. මිනිත්තු 108ක් තිස්සේ පන්දු 90කට මුහුණ දුන් ඩි කොක් හතරේ පහර හයක්ද එල්ල කරමින් ලකුණු 51ක් රැස් කළේය.දිවා ආහාරය සඳහා තරගය නතර කරන විට දකුණු අප්‍රිකාව කඩුලු 7කට ලකුණු 331ක් ලබා ගෙන සිටියේය.ඩි කොක් දැවී යාමෙන් පසුව කඩුල්ලට පිවිසි වර්නන් ෆිලැන්ඩර්, ඩුමිනි හා එක්ව 8 වැනි කඩුල්ල වෙනුවෙන් ලකුණු 75ක අගනා සබඳතාවක් ගොඩනැගීමට සමත් විය. මේ දෙදෙන මිනිත්තු 110ක කාලයක් ඕවර 30කට මුහුණ දෙමින් 8 වැනි කඩුල්ල ආරක්ෂා කළහ.අවසානයේ තරගයේ 139 වැනි ඕවරයේ මුළු ලකුණු සංඛ්‍යාව 389ක් ලෙස සටහන්ව තිබියදී ඇන්ජලෝ මැතිව්ස්ගේ පන්දුවට කඩුල්ල මුවා කරමින් ෆිලැන්ඩර් දැවී ගියේය. පන්දු 96කට මුහුණ දුන් ඔහු හතරේ පහර 3ක් සමග ලකුණු 27ක් ලබා ගත්තේය. 143 වැනි ඕවරයේදී දකුණු අප්‍රිකානු ඉනිමේ මුළු ලකුණු 400 වාර්තා විණි.සවස තේ පානය සඳහා තරගය නතර කරන විට දකුණු අප්‍රිකාව කඩුලු 8ක් දැවී ලකුණු 414ක් ලබා ගෙන සිටියේය. දිවා වරුවේ තරගයේදී ඔවුන් එක් කඩුල්ලක් පමණක් අහිමි කරගෙන ලකුණු 83ක් රැස්කර ගෙන තිබිණි.මුළු ලකුණු 433දී දකුණු අප්‍රිකාවේ 9 වැනි කඩුල්ල ලබා ගැනීමට උදාවූ අවස්ථාවෙන් ප්‍රයෝජන ගැනීමට ශ්‍රී ලංකා කණ්ඩායමට නොහැකි විය. ලකුණු 82ක් ලබා ගෙන සිටි ඩුමිනි, රංගන හේරත්ගේ පන්දුවට ‘මිඩ් ඕෆ්’ ස්ථානයට දුන් උඩ පන්දුව ඩිල්රුවන් පෙරේරා අතින් ගිලිහිණි.ඕවර 166ක් අවසානයේ ශ්‍රී ලංකාව තෙවැනි නව පන්දුව ලබා ගත්තේය. එයින් යැවුනේ පන්දු දෙකක් පමණි. ඩිල්රුවන් පෙරේරා යැවූ එම ඕවරයේ පළමු පන්දුවෙන් ලකුණක් ලබා ගනිමින් ඩුමිනි ඔහුගේ ශතකය ලබා ගත්තේය.මිනිත්තු 261ක් හා පන්දු 206කින් වාර්තා වූ එම ශතකයට හතරේ පහර 10ක් ඇතුළත්ව තිබිණි. මෙය ජීන් පෝල් ඩුමිනිගේ සිවුවැනි ටෙස්ට් ක්‍රිකට් ශතකය විය.දෙවැනි පන්දුව කෙළින්ම කඩුල්ලේ වැදීමෙන් මෝන් මෝකල් දැවී ගියේය. ඒ, 9 වැනි කඩුල්ල මුළු ලකුණු 455දී බිඳ වැටීමත් සමගම දකුණු අප්‍රිකාව ඉනිම නතර කළේය.මිනිත්තු 110ක් කඩුල්ලේ රැඳී සිටිමින් පන්දු 74කට මුහුණ දුන් මෝකල් හතරේ පහර හතරක්ද එල්ල කරමින් ලකුණු 22ක් රැස් කළේය. ඔහු සහ ඩුමිනි 9 වැනි කඩුල්ල වෙනුවෙන් පන්දු 165කදී ලකුණු 66ක් එක් කළහ.ඩිල්රුවන් පෙරේරා ලකුණු 162කට කඩුලු 4ක්ද, සුරංග ලක්මාල් ලකුණු 75කට කඩුලු 3ක්ද ලබා ගත්හ. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=s1407182</link>
    <topic>පොදු රාජ්‍ය මණ්ඩලීය ක්‍රීඩා අත්දැකීම් ආසියානු ක්‍රීඩා උළෙලට වැදගත්</topic>
    <author/>
    <content>පොදු රාජ්‍ය මණ්ඩලීය ක්‍රීඩා උළෙලට සහභාගීවන මලල ක්‍රීඩක ක්‍රීඩිකාවන් මීලග ආසියානු ක්‍රීඩා උළෙලට හොඳ පෙරහුරුවක් ලබාගනු ඇතැයි ප්‍රවීණ මලල ක්‍රීඩා පුහුණුකරු යෝගානන්ද විජේසුන්දර මහතා පවසයි. විජේසුන්දර මහතා ශ්‍රී ලංකා මලල ක්‍රීඩා කණ්ඩායම සමග ස්විට්සර්ලන්තයේ ග්ලාස්ගොව් බලා ගොස් සිටින අතර ඔහු සමග සුනිල් ගුණවර්ධන හා ජයසේන රුද්‍රිගු මහතා ද එක්ව සිටිති.“ශ්‍රී ලංකාවට ආසියානු ක්‍රීඩා උළෙලේදී පදක්කම් දිනා ගැනීමේ ඉඩ ප්‍රස්ථා වැඩිවෙන්න ප්‍රධානතම තරගාවලිය පොදු රාජ්‍ය මණ්ඩලීය ක්‍රීඩා උළෙලයි. ආසියානු ක්‍රීඩා උළෙලට මාසයකට පෙර පොදු රඳ මඩුලු ක්‍රීඩා උළෙල ඇති නිසා ක්‍රීඩා කිහිපයක හොඳ දියුණුවක් ලැබිය හැකියි.මලල ක්‍රීඩා, වෙඩි තැබීම, බර ඉසිලීම වැනි ඉසව්වලින් ආසියානු ක්‍රීඩා උළෙලේ පදක්කම් දිනා ගැනීමේ අවස්ථාව වැඩි වීමට පොදු රාජ්‍ය මණ්ඩලීය ක්‍රීඩා අත්දැකීම් ශ්‍රී ලංකාවට වැදගත්” විජේසුන්දර මහතා පැවැසීය.“පොදු රාජ්‍ය මණ්ඩලීය ක්‍රීඩා උළෙලට යුරෝපයේ හා අප්‍රිකාවේ රටවල දක්ෂ ක්‍රීඩක ක්‍රීඩිකාවෝ එක්වෙනවා. ඒ නිසා තරගකාරිත්වය වැඩියි. අපේ ක්‍රීඩක ක්‍රීඩිකාවන් කළ යුත්තේ හොඳ තරගයක් දී ආසියානු ක්‍රීඩා උළෙලට හොඳ පන්නරයක් ලබා ගැනීමයි” ශ්‍රී ලංකා මලල ක්‍රීඩා පුහුණුකරු පැවැසීය.ග්ලාස්ගොව් සිටින ශ්‍රී ලංකා මලල ක්‍රීඩා කණ්ඩායමට මීටර් 400 කඩුලු ඉසව්වට එක්වන ක්‍රිස්ටීන් සොනාලී මෙරිල් අමෙරිකාවේ සිට පැමිණෙන අතර හෙල්ල විසිකිරීමේ ශූරී නදීකා ලක්මාලි පින්ලන්තයේ සිට පැමිණෙයි.එම ඉසව් දෙකට අමතරව ශ්‍රී ලංකා මලල ක්‍රීඩක පිරිස මීටර් 400 (චන්ද්‍රිකා සුභාෂිනී), මීටර් 800 (ඩබ්ලිව්.කේ.එල්.ඒ.නිමාලි), මීටර් 400 (චානක මධුෂාන්) හා මීටර් 400X4 (කසුන් කල්හාර, අංජන මධුෂාන්, කාලිංග කුමාරගේ, නලීන් කරුණාරත්න) ඉසව් නියෝජනය කරති.මෙයට අමතරව ශ්‍රී ලංකාව පොදු රාජ්‍ය මණ්ඩලීය ක්‍රීඩා උළෙලේ පැරා මලල ක්‍රීඩා තරග කිහිපයක්ද නියෝජනය කරයි. වැලමිටෙන් පහළ අබාධවුවන්ගේ කවපෙත්ත විසිකිරීමේ ඉසව්වට ජී.ඒ.වෙස්ලි එක්වන අතර එම අංශයෙන්ම එම්.චන්ද්‍රසේන ද එක්වේ.පොදු රාජ්‍ය මණ්ඩලීය ක්‍රීඩා උළෙල මේ 23වැනිදා රටවල් 71ක සහභාගීත්වයෙන් ආරම්භ කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=s1407183</link>
    <topic>‘සරුංගලයෙන් උඩුගුවනට’ යන්න අගෝස්තු 8දා ගාලු මුවදොර එන්න</topic>
    <author>කොළඹ සංචාරක</author>
    <content>රාවණා ඇවේෂන් සරුංගල් තරගාවලිය (Ravana Aviation Kite Festival) අගෝස්තු 8වැනිදා පෙරවරු 8.00 සිට දවස පුරා කොළඹ ගාලු මුවදොර පිටියේ දී පැවැත්වේ. ප්‍රථමවරට සංවිධාන කැරෙන මේ තරගාවලිය ‘සරුංගලයෙන් උඩුගුවනට’ තේමාව පෙරදැරි කොට ගෙන මෙවර පවත්වන බව රාවණා ඇවේෂන් ප්‍රධානී ගුවන් නියමු, කපිතාන් හර්ෂ ගෝවින්ද කෝරළේ ආරච්චි මහතා පවසයි. ගුවන් නියමු හා ගුවන් යානා තාක්ෂණය කෙරෙහි කුඩා දරුවන්ගේ අවධානය යොමු කරවී‍ම තම මූලික ඉලක්කය බව ද ඔහු කීය.අවුරුදු 15 හා ඉන් පහළ දරුවන් සඳහා පමණක් විවෘත මේ තරගාවලිය තරග කාණ්ඩ 4ක් යටතේ පැවැත්වේ. හොඳම නව නිර්මාණාත්මක සරුංගලය, හොඳම නිර්මාණාත්මක කඩදාසි ගුවන් යානය, හොඳම සංස්කෘතික සරුංගලය සහ හොඳම ස්වභාවික සරුංගලය යන අංශ යටතේ මුදල් ත්‍යාග පිරිනැමේ.තරගකරුවන් තමන් කැමති තරග කාණ්ඩයන්ට අදාළව සරුංගල සාදා එදිනට රැගෙන ආ යුතුය. වැඩිහිටියන් තරගකරුවන්ට ලබා දිය යුත්තේ සීමිත උපකාරයක් පමණි. සියලු සරුංගල අතින් කළ නිර්මාණ විය යුතුය.ඉල්ලුම්පත් ravana aviation ‍‍පේස් බුක් පිටුවෙන් හෝwww.ravanaaviation.com වෙබ් අඩවියෙන් ලබා ගත හැකිය. අගෝස්තු 1 වැනි දාට ප්‍රථම සාමාන්‍ය තැපැල් මඟින් ‘රාවණා ඇවේෂන් සරුංගල් තරගාවලිය’ 405, වනවාසල, කැලණිය ලිපිනයට හෝ rakf@ravanaaviationacademy.comවිද්යුත් තැපෑලට හෝ යොමු කළ යුතුය. දුරකථන අංක 0712501063 (ක්‍රිෂාන්), 0778027998 (ප්‍රසාද්), 0775436176 (අනුරාධ) අමතා වැඩි විස්තර ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=s1407184</link>
    <topic>හෙයියන්තුඩුව ක්‍රීඩා සංවර්ධන මධ්‍යස්ථානය අද විවෘත කෙරේ</topic>
    <author/>
    <content>නවීකරණය කරන ලද හෙයියන්තුඩුව ශ්‍රී ලංකා යූත් ක්‍රීඩා සංවර්ධන මධ්‍යස්ථානය අද (18) පෙ.ව.10.00ට ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් විවෘත කෙරේ.රුපියල් මිලියන 70ක පමණ වියදමකින් ජාත්‍යන්තර ප්‍රමිතියට අනුව සංවර්ධනය කරන ලද වොලිබෝල්, කබඩි හා නෙට්බෝල් ක්‍රීඩා පිටි මෙන්ම රට මැද පිහිටි එකම බීච් වොලිබෝල් ක්‍රීඩා පිටියක්ද මේ සංවර්ධනය මධ්‍යස්ථානයේ ඉදිකර තිබේ. 500 දෙනකුට නවාතැන් ගතහැකි නේවාසිකාගාරයක්ද මෙහි පිහිටා ඇත.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, ආපදා කළමනාකරණ නියෝජ්‍ය ඇමැති ඩුලිප් විජේසේකර, යෞවන කටයුතු හා නිපුණතා සංවර්ධන අමාත්‍යාංශ ලේකම් බී.විජයරත්න, ජාතික තරුණ සේවා සභාවේ සභාපති හා ශ්‍රී ලංකා තරුණ සේවා අධ්‍යක්ෂ ජනරාල් නීතිඥ ලලිත් පියුම් පෙරේරා මහත්වරුන් මේ අවස්ථාවට සහභාගී වෙති‍.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=s1407185</link>
    <topic>වික්‍රමාන්විත ක්‍රීඩා වෙබ් අඩවියක්</topic>
    <author/>
    <content>'ඇවිදින්නෝ' සංගමයේ ප්‍රථම සංවත්සරය හෙට (19) සමරන බව එම සංගමයේ අධ්‍යක්ෂ තිමිර ජනිත් යාපා මහතා පැවැසීය. කඳු නැගීම, අවදානම් පිහිනුම්, බෝට්ටු පැදීම්, ඇවිදීම් ඇතුලු වික්‍රමාන්විත ක්‍රීඩා ඉසව් සංවිධානය කරන තම සංගමයේ වෙබ් අඩවිය (www.Avidinno.lk) විවෘත කිරීමද හෙට සිදු කරන බව පැවැසු යාපා මහතා කොළඹ ගංගාරාම විහාරස්ථානයේ පිංකමක් පැවැත්වෙන බවද 'දිනමිණ'ට පැවැසීය. වැඩි විස්තර දු.ක.0712088713 (තිමිර) ලබාගත හැකිය‍.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=s1407186</link>
    <topic>කොළඹ-මහනුවර පාසල් රගර් තරගය 26දා</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් රගර් සංගමය හා එක්ව 'thepapare.com' වෙබ් අඩවිය මෙහෙයවනු ලබන මධ්‍යම ඒකාබද්ධ පාසල් රගර් කණ්ඩායම හා බස්නාහිර ඒකාබද්ධ පාසල් රගර් කණ්ඩායම අතර වාර්ෂික රගර් තරගය මේ මස 26වැනිදා කොළඹ තුරඟ තරග පිටියේ දී පැවැත්වේ. 'කලම්බු බ්ලූස්' සහ 'කැන්ඩි රෙඩ්ස්' ලෙස නම් කොට ඇති මේ කණ්ඩායම්වලට පසුගියදා නිමාවට පත්වූ පාසල් රගර් තරගවාරයේ දස්කම් දැක්වූ විශිෂ්ටතම ක්‍රීඩකයන් ඇතුලත් වෙති.මෙවර පාසල් රගර් තරගවාරයේ ත්‍රිත්ව ශූරතා දිනූ ඉසිපතන විදුහල් පිලේ නායක සෙනාල් දීලක මෙවර 'කලම්බු බ්ලූස්' කණ්ඩායම මෙහෙයවන අතර ත්‍රිත්ව විදුහල් පිලේ නායක තරින්ද රත්වත්ත 'කැන්ඩි රෙඩ්ස්' කණ්ඩායම මෙහෙයවයි.ලබන සැප්තැම්බර් මස ශ්‍රී ලංකාවේ පැවැත්වීමට නියමිත ආසියානු කනිෂ්ඨ දෙවැනි කොටසේ රගර් තරගාවලිය නියෝජනය කරන ශ්‍රී ලංකා යොවුන් කණ්ඩායම ‍තෝරාගැනීම සඳහා මේ තරගය පැවැත්වේ. මේ තරගයෙන් අනතුරුව ක්‍රීඩකයන් 25‍ ‍තෝරා ගන්නා බවත්, මේ වසරේ අ.පො.ස.උසස් පෙළ විභාගයට මුහුණදීමට සූදානමින් තරගයට ඉදිරිපත් නොවන ක්‍රීඩකයන්ද ඇතුළත් කොට ආසියානු කණිෂ්ට රගර් තරගාවලිය සඳහා සංචිතයක් ඇති කරන බවත් තරගය සම්බන්ධව පෙරේදා කොළඹ පැවැති මාධ්‍ය හමුවේදී ශ්‍රී ලංකා පාසල් රගර් සංගමයේ ලේකම් සුසන්ත මෙන්ඩිස් මහතා ප්‍රකාශ කළේය. ආසියානු කණිෂ්ට දෙවැනි කොටසේ රගර් තරගාවලියේ ජය අත්කර ගනිමින් ලබන වසරේ දී පළමු කොටසේ තරගාවලියට එක්වීමට බලාපොරොත්තු වන බව ද මෙන්ඩිස් මහතා කීවේය.බස්නාහිර පළාත් කණ්ඩායම ‍තෝරාගැනීම පසුගියදා රාජකීය විදුහල් ක්‍රීඩා සංකීර්ණයේ දී සිදුකෙරුණු අතර ඊට ක්‍රීඩකයන් 80කට ආසන්න සංඛ්‍යාවක් සහභාගි වූහ. ඒ අතරින් තෝරාගත් ක්‍රීඩකයන් 40ක් අතරින් අවසන් කණ්ඩායම ‍තෝරාගැනීමට නියමිතය.'කලම්බු බ්ලූස්' කණ්ඩායමේ පුහුණුකරුවන් ලෙස ‍ඉසිපතන විදුහලේ පුහුණුකරු නිල්ෆර් ඉබ්‍රාහිම් සහ ජනාධිපති කුසලාන තරගාවලියේ අනුශූරතාව දිනූ රාජකීය විදුහල් පි‍ලේ පුහුණුකරු සනත් මාටිස් මහත්වරු පත්කර ඇත.ආනන්ද කස්තුරි හා ප්‍රියන්ත ගුණරත්න මහත්වරු 'කැන්ඩි රෙඩ්ස්' කණ්ඩායමේ පුහුණුකරුවන් ලෙස කටයුතු කරති. 'කලම්බු බ්ලූස්' සහ 'කැන්ඩි රෙඩ්ස්' අතර රගර් තරගයට පූර්ණ අනුග්‍රාහකත්වය සපයනු ලබන්නේ ඩයලොග් සමාගම විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=s1407188</link>
    <topic>වයඹ විශ්වවිද්‍යාල ක්‍රීඩා ශූරතාව ව්‍යවහාරික විද්‍යා පීඨයට</topic>
    <author>ඩබ්ලිව්.රණසිංහකුලියාපිටිය විශේෂ</author>
    <content>වයඹ විශ්වවිද්‍යාලයේ ශාරීරික අධ්‍යාපන අංශය සංවිධාන කළ නවක සිසු සිසුවියන්ගේ අන්තර් පීඨ ක්‍රීඩා තරගාවලියේ සමස්ථ ශූරතාව දිනාගැනීමට ව්‍යවහාරික විද්‍යා පීඨය සමත්විය. ‍තරගාවලියේ ප්‍රථම ස්ථාන 10ක් හා දෙවැනි ස්ථාන 4ක් සමගින් ලකුණු 70ක් ලබාගැනීමට ව්‍යවහාරික පීඨ කණ්ඩායමට හැකිවිය.තරගාවලයේ අනුශූරතාව ව්‍යාපාර අධ්‍යායන හා මූල්‍ය පීඨයට හිමිවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=f1407181</link>
    <topic>සබරගමු මහ ඇමැතිට නිදා ගන්න කොට්ට දහයක්</topic>
    <author>අන් දොස් හොයන්නේ</author>
    <content>දේශීය පලතුරු පරිභෝජනය නඟාසිටුවීමේ අරමුණින් පලතුරු ප්‍රවර්ධන සතිය පසුගිය සඳුදා හොරණ කනන්විලදී ආරම්භ කෙරුණේ ජනාධිපති මහින්ද රාජපක්ෂ මහතාගේ ප්‍රධානත්වයෙන් ය. කෘෂිකර්ම ඇමැති මහින්ද යාපා අබේවර්ධන, ආර්ථික සංවර්ධන ඇමැති බැසිල් රාජපක්ෂ, මන්ත්‍රී විදුර වික්‍රමනායක හා යසපාල කෝර‍ළගේ මහත්වරු විසින් ජනාධිපතිවරයා පිළිගත්තේ මහත් උණුසුම් අයුරින්ය.උත්සවය ආරම්භ වනවිට මධ්‍යහ්නය ළඟාවෙමින් පැවැති අතර, අවට පරිසරය පැවැතියේ දැඩි උණුසුම්කාරී තත්ත්වයකි. ඒ උණුසුම ගැන කිසිදු තැකීමක් නොකළ දරුදැරියෝ ජනාධිපතිවරයාගේ පැමිණීම අපේක්ෂාවෙන් දෑස් අයා බලා සිටියහ.දැරියන් දුටු ජනාධිපතිවරයා “මොකද මේ දරුවොටික අව්වෙ තියාගෙන යැයි ප්‍රශ්න කළේ පියකු මෙන් දයාබර හැඟීමෙන්ය.”උත්සවයේ ප්‍රධාන කථිකාවලින් අනතුරුව ජනාධිපතිවරයා ප්‍රදර්ශන කුටි නැරඹීමට ද එක්විය. විවිධ අංශ අගයමින් ජනපතිවරයා කියා සිටියේ මෙතරම් ගුණැති පලතුරු අපේ රටේ තිබියදී පිටරටින් පලතුරු ගෙන ඒම හාස්‍යයට කරුණක් බව ය.එය අනුමත කරමින් හිස සෙලවූ මහින්ද යාපා ඇමැතිවරයා දෙස බැලූ ජනාධිපතිතුමා අපේ දරුවන්ට මේ පලතුරු කන්න දෙන්න ඕන. අපේ දරුවන්ට මේවා පෙන්වන්නත් ඕන. පාසල් දරුවන්ට ප්‍රදර්ශනය නරඹන්න අවසර දෙන්න. මෙය හරිම සුන්දර තැනක් යැයි කීවේය.මම දැනටමත් දේශීය වගා වැඩපිළිවෙළකට අවතීර්ණවී සිටින බව කී ජනපතිවරයා අරලියගහ මන්දිරයේ තිබූ මල් වගාව ඉවත් කර එළවළු වගාව ආරම්භ කළා යැයි සිනාසෙමින් කීය. මේ අතරතුරදී මෑත සිදුවීමක් ගෙනහැර දැක්වූ ජනපතිවරයා, මට රාජකීය විදුහලේදී ශක්තිජනක පානයක් කියමින් මොකක්ද බීම එකක් දුන්නා.කෘතිම බීමවර්ගයක් කිලයි මම හිතුවේ. ඒත් බිව්වට පස්සෙ දන්නේ ඒ කොළකැඳ බව. එනජි ඩ්‍රින්ක් එකට මම කවදත් ආස නෑ. ඒ නිසා මම නිතරම කොළකැඳ බොනවා යැයි ජනපතිවරයා කීවේය. ප්‍රදර්ශන භූමියේ පිහිටි නාරංවලින් පිරී තිබූ ගසක් ජනපතිවරයාගේ සිත් ගත්තේය. එය අසලට රොක්වී සිටි කුඩා දරුවන් දෙස බැලූ ජනපතිවරයා “කඩාගෙන කන්න මොකට මේ බලාගෙන ඉන්නේ යැයි” ඇසීය.මොහොතකට සිය ළමාවියේ තනිවූ ජනපතිවරයා ඉන් ගෙඩියක් කඩාගෙන කෑවේ දරුවන්ටද කඩාගන්නා ලෙස සුරතින් සංඥාකරමිනි.රත්නපුර දිස්ත්‍රික්කයේ සංවර්ධන කමිටු විශේෂ රැස්වීම පසුගිය අඟහරුවාදා පැවතියේ ජනාධිපතිවරයාගේ ප්‍රධානත්වයෙන් ය. ඊට ජෝන් සෙනෙවිරත්න, බැසිල් රාජපක්ෂ, නිමල් සිරිපාල ද සිල්වා, පවිත්‍රා වන්නිආරච්චි, අමාත්‍යවරු මෙන්ම සබරගමු ආණ්ඩුකාර විජමු ලොකුබණ්ඩාර, මහ ඇමැති මහීපාල හේරත් මහත්වරු ද එක්වී සිටියහ.රැස්වීම ආරම්භයේදීම එජාප සබරගමු පළාත් සභා මන්ත්‍රී සිරිපාල කිරිඇල්ල මහතා කියා සිටියේ ඇතැම් මාර්ගවල සංවර්ධන කටයුතු නිසියාකාරව සිදුවී නැති බවය. දිගින් දිගටම නැඟූ චෝදනාවට පිළිතුරු දුන් පවිත්‍රා වන්නිආරච්චි මන්ත්‍රීවරිය, මන්ත්‍රීතුමාට ඕන ඕන විදිහට පාරවල් හදන්න සල්ලි දෙන්නේ රනිල් දැයි දැඩි හඬින් කීවාය.ඇහැළියගොඩ මාර්ගය පුළුල් කිරීමේදී ගෙවල්දොරවල් රැසකට හානිවෙලා යැයි නැවත කිරිඇල්ල මන්ත්‍රීවරයා ජනාධිපතිවරයා දෙස බලමින් කීය. කිරිඇල්ල මන්ත්‍රීතුමාගේ නිවසටත් හානිවෙලාද? නිවාස හානිවූ සැමට වන්දියක් ගෙවන්න. අපි පළිගැනීමේ අදහසින් කටයුතු කරන පිරිසක් නෙමෙයි. සංවර්ධන කටයුතුවලදී මතුවන ගැටලු බාධාවක් කරගන්න අවශ්‍ය නැතැයි ද ජනපතිවරයා වන්නිආරච්චි මහත්මිය හා කිරිඇල්ල මහතා දෙස බලමින් කීය.ඒ පිළිතුරෙන් ද සෑහීමකට පත් නොවූ සිරිපාල මහතාගේ විවේචනවල අඩුවක් නොවීය. “තමන්ට ඕන ඕන විදිහට හැසිරෙන්න ඕන ඕන දේ කියන්න මේක පළාත් සභාව නොවේ යැයි ජනාධිපතිවරයාගේ ප්‍රකාශයෙන් සිරිපාල මන්ත්‍රීවරයා ඉතා නිහඬව බිම බලාගත්තේය. ඉන් අනතුරුව ජාතික පාසල්වලට සිසුන් ඇතුළත් කිරීමට අදාළව අදහස් දැක්වූ ජනපතිවරයා, මනාප බලාගෙන ඡන්ද බලාගෙන පොපියුලර් දේශපාලනයට යන්න එපා. නීතිගරුකව කටයුතු කරන්න. නීතිය වල්වැදුනාවේ කියා කටයුතු කරන්න එපා යැයි ද අවධාරණය කළේය.විපක්ෂ නායක රනිල් වික්‍රමසිංහ මහතා පසුගිය සෙනසුරාදා සහ ඉරිදා දෙදින පුත්තලම, වෙන්නප්පුව හා කල්පිටිය ප්‍රදේශයන්හි ගතකළේ සාමාජික ප්‍රවර්ධන වැඩපිළිවෙළකට එක්වෙමින් ය. ඊට එරාන් වික්‍රමරත්න, පාලිත රංගේබණ්ඩාර, නිරෝෂණ පෙරේරා ආදී මන්ත්‍රීවරුන් ද එක්වී සිටියහ.මේ වැඩපිළිවෙළ අතරතුරදී වික්‍රමසිංහ මහතා පක්ෂයේ වගකීම් පිළිබඳ පැහැදිලි කළේය. 1988 භීෂණ සමයේදී රණසිංහ ප්‍රේමදාස මහතා ජනාධිපතිවරයා බවට පත්කළේ පාක්ෂිකයන්ගේ ජීවිත පරිත්‍යාගයෙනුයි. පක්ෂයේ ජයග්‍රහණය සඳහා ඒ ආදර්ශය ඉදිරියටත් ගෙනයමු යැයි වික්‍රමසිංහ මහතා කීය.විදේශිකයන් අපේ සම්පත් කොල්ලකෑම අද ඊයේ සිදුවූවක් නොවේ. දැන් චීන, ඉන්දියන් කාරයෝ සිංහ කොඩිය දාගෙන අපේ මුහුදු සීමාවේ මාළු අල්ලනවා යැයි වික්‍රමසිංහ මහතා කීවේ නව ප්‍රවණතාවක් ගැන සිහිපත් කරමින් ය.එක්සත් ජාතික පක්ෂ මහලේකම් තිස්ස අත්තනායක මහතා පසුගියදා ලන්ඩන් නුවර බලා පිටත්ව ගියේ දියණියගේ උපාධි ප්‍රධාන උත්සවයට සහභාගිවීම සඳහා ය. එහිදී හොඳම විදේශ ශිෂ්‍යයාව ලෙස තිස්ස අත්තනායක මහතාගේ දියණිය වන දිල්මිණි අත්තනායක මෙනවිය සම්මානයෙන් පිදුම් ලැබුවාය. මෙහිදී මහත් සතුටින් ඉපිලගිය අත්තනායක මහතා එම මොහොතේම ශ්‍රී ලාංකික මිතුරකුට කතාකළේ ඉතා හැඟීම්බරවය. “දුව නිව් කාසල් විශ්වවිද්‍යාලයේ උපාධිය සමත්වන බව මම දැන සිටියා ඒත් හොඳම විදේශ ශිෂ්‍යයාව වීම මට අදහාගන්න බෑ යැයි” හෙතෙම කීය.දේශපාලන කරළියේ මහත් ආන්දෝලනාත්මක සිදුවීමකට මුහුණ දුන් වයඹ මහඇමැති දයාසිරි ජයසේකර මහතා පසුගිය සඳුදා නැවත රූපවාහිනී දේශපාලන වැඩසටහනකට එක්විය.ජයසේකර මහතා වැඩසටහන ආරම්භයේම කියාසිටියේ පෙර පැවැති රූපවාහිනී සිද්ධිය සම්බන්ධයෙන් ජාතියෙන් සමාව අයද සිටින බවය. මෙම සිද්ධිය හා බැඳුණු තමාට මුහුණදීමට සිදුවූ සංවේදී කරුණක් සම්බන්ධයෙන්ද ජයසේකර මහතා අදහස් ප්‍රකාශ කළේ ඉතා හැඟීම්බරවය.මගේ දුව මෙම සිද්ධියෙන් පසු “අප්පච්චි අංකල් කෙනෙක්ගේ කණ සපාකෑවා ද? පාසලේ මිතුරු මිතුරියන් මට උසුළු විසුළු කරනවා යැයි” කීවා යැයි ජයසේකර මහතා කීය. මෙම ප්‍රකාශයෙන් මට ලොකු ආත්ම අනුකම්පාවක් ඇතිවුණා යැයි කී මහඇමැතිවරයාගේ දෙනෙත කඳුලින් තෙමී ගියේ නොදැනුවත්ව ම ය.වැඩසටහන අවසානයේ ක්‍රියා විරහිත කර තිබූ දුරකථනය ජයසේකර මහතා නැවත ක්‍රියාත්මක කළේ සුපුරුදු වැඩපිළිවෙළට අවතීර්ණ වීම සඳහා ය. එහෙත් ඔහු තැතිගන්වමින් රූපවාහිනී වැඩසටහනෙදී පෙන්වූ මහත්මා දේශපාලනය අගය කරමින් අතිවිශාල කෙටි පණිවිඩ ප්‍රමාණයක් ඔහුගේ ජංගම දුරකථනයේ සටහන්ව තිබුණි.තාරුණ්‍යයට හෙටක් වැඩසටහන පසුගිය සෙනසුරාදා දකුණු පළාතේ දෙවුන්දර හා දික්වැල්ලේදී පැවැතියේ නාමල් රාජපක්ෂ මහතාගේ ප්‍රධානත්වයෙන් ය. ඊට මන්ත්‍රී උදිත ලොකුබණ්ඩාර මහතා මෙන්ම ප්‍රාදේශීය දේශපාලඥයන් පිරිසක් ද එක්වී සිටියහ. තරුණ රාජපක්ෂ මහතා ඊට එක්වූයේ පැමිණ සිටි අයගේ ප්‍රීතිඝෝෂා මධ්‍යයේ ය.“මේ අපේ අනාගත නායකයා යැයි” කියමින් තරුණ පිරිස් ඉතා ඉහළ ප්‍රතිචාර දක්වද්දී ඒ අතර සිටි එක් තරුණයෙක් “මේ අපේ අනාගත ජනාධිපතිතුමා. එතුමාට ජයවේවා යැයි” කියමින් නාමල් මන්ත්‍රීවරයා සමීපයට සේන්දු විය. ඔටුණු පැළදුවත් නැතත් මේ රටේ තරුණයන් සියලු දෙනා අනාගත රජවරු බව හඟවමින් නාමල් රාජපක්ෂ තරුණයාව උණුසුම් අයුරින් වැළඳගත්තේය. අනතුරුව සමීපයට පැමිණි කුඩා දරුවන්ගේ සුරතල් බස් අසමින් ඔවුන් සමඟ මදවේලාවක් ගතකිරීමට ද නාමල් මන්ත්‍රීවරයා අමතක නොකළේ ය.ළඟ එන ඌව පළාත් සභා මැතිවරණයේ භාරදූරම කටයුතු පැවරී ඇත්තේ මැතිවරණ මහලේකම් කාර්යාලයට ය. ජන අනුපාතයට අනුව මොනරාගල දිස්ත්‍රික්කය මන්ත්‍රී ආසන තුනකින් ඉහළ නැංවීම සම්මත ක කරගත් යෝජනා අතර ප්‍රධාන වෙයි. ඊට අදාළ ගැසට් නිවේදනය පසුගිය බදාදා රාත්‍රී නිකුත් විය. මෙම යෝජනා අභියෝගයට ලක්කරමින් නීතිමය ක්‍රියාමාර්ගවලට අවතීර්ණ වන බව එජාපයේ මහලේකම් තිස්ස අත්තනායක මහතා සඳහන් කළේය.මීට අදාළ ගැසට් පත්‍රය නිකුත් කරන්නේ කවදාදැයි මාධ්‍යවේදීන් නැඟූ ප්‍රශ්නවලට පිළිතුරු දුන් ‍මහින්ද දේශප්‍රිය මහතා කියා සිටියේ “ගැසට් එක නිකුත් කරන්නේ හෙටද අනිද්දාද කියන්න බෑ නියෝජ්‍ය මැතිවරණ කොමසාරිස් එම්. එම්. මොහොමඩ් මහතාගේ භාෂාවෙන් කියනවානම් ඉන් සමා අල්ලා (දෙවියො තමා දන්නේ) යන පිළිතුරය.”ඌව පළාත් සභාවට නාමයෝජනා කැඳවීමත් සමඟ ප්‍රධාන දේශපාලන පක්ෂ ඔවුන්ගේ මහඇමැති අපේක්ෂකයන් තෝරා පත්කරගැනිමේ භාරදූර කටයුත්තට අවතීර්ණ වී සිටියහ. හිටපු මහ ඇමැති ශෂේන්ද්‍ර රජාපක්ෂ මහතා එක්සත් ජනතා නිදහස් සන්ධානයේ මහ ඇමැති අපේක්ෂකයා ලෙස නැවත තරග කරන අතර ජනතා විමුක්ති පෙරමුණේ සමන්ත විද්‍යාරත්න මහ ඇමැති අපේක්ෂකයා ලෙස තරග කිරීමට නියමිතය. ඌව පළාත් සභාවට එජාප මහ ඇමැති අපේක්ෂකයා ලෙස හරීන් ප්‍රනාන්දු මහතා තරග කරන අතර, ඒ මහතා මෙම සතියේ පාර්ලිමේන්තුවේ විශේෂ ප්‍රකාශයක් කරමින් සිය මන්ත්‍රී දුරයෙන් ඉල්ලා අස්වීමට නියමිතය.“රට රකින නිල් පවුර සුරකිමු’ තේමා කර ගනිමින් ශ්‍රී ලංකා නිදහස් පක්ෂය රට පුරා සංවිධාන කරන සම්මන්ත්‍රණ මාලාවේ තවත් එක් සම්මන්ත්‍රණයක් පසුගිය සෙනසුරාදා නුවරඑළිය නගරශාලාවේදී පැවැතියේ පක්ෂයේ නියෝජ්‍ය මහලේකම් සබරගමුව මහ ඇමැති මහීපාල හේරත් මහතාගේ ප්‍රධානත්වයෙන්ය.එදින අලුයම සිට පැවැති අධික සීතල දැඩි සුළඟ මෙන්ම මහ වැසි හේතුවෙන් සම්මන්ත්‍රණය අසාර්ථක වෙතැයි කලබලයට පත් එහි සංවිධායක ඇමැති නවීන් දිසානායක මහතා සම්මන්ත්‍රණ ශාලාවේ ඔබ මොබ ඇවිද ගියේ දුරකථනයෙන් හිතවතුන්ට යුහුසුළුව ඇමතුම් ගනිමින්ය. අවසානයේ ශාලාවේ අසුන් පිරී යනු දුටු ඇමැතිවරයාගේ දෙනෙත සතුටින් පිරී ඉතිරිණි. එජාපයේ නායකත්ව පුටුවට මටත් උරුමයක් තිබෙනවා. ඒත්තනතුරු පසෙකලා ජනාධිපතිතුමාගේ රජයට එක්විය යුතු බව මගේ හදවත මට බල කළා යැයි නවීන් දිසානායක මහතා කීය.වලපනේ මැතිවරණ කොට්ඨාසයේ පක්ෂ සම්මන්ත්‍රණය පැවැතියේ රාගල හරස්බැද්ද යොවුන් සේනා සම්මන්ත්‍රණ ශාලාවේය. සම්මන්ත්‍රණයට මත්තෙන් පැවැති සුලි සුළං තත්ත්වයටද එරෙහි වෙමින් දකුණ මහ ඇමැති ශාන් විජයලාල්ද සිල්වා මහතා මෙන්ම සබරගමු මහ ඇමැති මහීපාල හේරත් මහත්වරුන් ශාලාවට පැමිණියේ තැති ගැන්මෙන් යුතුවය.සී.බී. රත්නායක ෆීලික්ස් පෙරේරා ඇමැතිවරුන් මෙන්ම නියෝජ්‍ය කථානායක චන්දිම වීරක්කොඩි මහත්වරුන්ද ඊට එක් වී සිටියහ. සී.බී රත්නායක මහතා ෂාන් විජයලාල් මහඇමැතිවරයාගේ සද්ධන්ත සිරුර දෙස බලමින් සිනාසෙමින් ඔබතුමා ඉඳහිට හරි අපේ ගම් බිම්වලට ඇවිත් ඔය සද්ධන්ත ඇඟ අපිට පෙන්නලා යන එක සතුටක් යැයි කීවේය.විජයලාල් මහ ඇමැතිවරයා ඊට පිළිතුරු දීමටත් මත්තෙන් ඒ වගේම තමා අපේ නියෝජ්‍ය කථානායකතුමා එතුමා අපිට පාසලේ නියෝජ්‍ය විදුහල්පතිතුමාගේ චරිතය සිහි ගන්වනවා. කථානායකතුමා පාර්ලිමේන්තුවේ නැති අවස්ථා-වල අපි පාලනය කරන්නේ මේ වයිස් පින්සිපල් යැයි රත්නායක මහතා සිනා සෙමින් කීය.මම උස කෙනෙක් නෙමේ. මම කොටයි. ඒ නිසා රැස්වීම් ආරම්භ කිරීමට පෙර ස්ටේජ්එකේ කොටයක් තියෙනවා. කොටය මතට නැගී මම කථා කරනවා. නමුත් කොට මොඩල් ළඟ පිකප් වෙනවා යැයි” ෆීලික්ස් පෙරේරා සිනා සෙමින් කීවේ පිරිස් සිනහ ගන්වමින්ය.දැන් තරුණ තරුණියෝ ඉස්සරවගේ නෙමේ. ඒ අයට SMS මෝස්තරයක් වෙලා. SMS වලට රීලෝඩ් කරන්න සල්ලි වියදම් වෙනවා. හැබැයි අපි තරුණ කාලේ අපිට ඔය SMS වලට වියදමක් ගියේ නැහැ. SMSවලින් දෙන පණිවිඩය අපි එදා දුන්නේ ඇසක් ගසා යැයි ෆීලික්ස් පෙරේරා මහතා පිරිස සිනහගන්වමින් කීය.ඇඹිලිපිටිය හා පැල්මඩුල්ල අතරතුර හමුවන සංඛපාල දූරාතීතයේ සිට ප්‍රසිද්ධියක් උසුලන ස්ථානයකි. එහෙත් මෑතක සිට ප්‍රකට වන්නේ මඟ දෙපස දක්නට ලැබෙන ලොකු කුඩා පුළුන් කොට්ට කඩපිල් නිසාය. අසලින් ගමන් කරද්දී හොඳ කපු පුළුන් කොට්ට දෙකක් මිලටගන්න ඕනෑ යැයි කී මහ ඇමති මහීපාල හේරත් මහතා දුප්පත් කඩපිළක් ළඟ රථය නතර කරන්නැයි රියැදුරාට කීය.දිවා රාත්‍රී වෙහෙසී නොනිදන මහ ඇමැතිවරයා කොට්ට ගැනීමට යෑම පිළිබඳ විමසිලිමත් වූ රියැදුරු කඩපිළක් අසල රථය නතර කළේ විපරමින්ය. වැරහැලි ඇඳුමින් සැරසුණ මැහැල්ලක් රථය අසලට පැමිණ සර් කොට්ටයක මිල රුපියල් 250ක් යැයි කීවාය. අපිට කොට්ට10 ක් දෙන්න මහ ඇමැතිවරයා කීවේ රියැදුරා තවත් උභතෝකෝටික ප්‍රශ්නයකට මැදි කරමින්ය.සර් කොට්ට10ක් යැයි හේ විමසිල්ලෙන් ඇසීය. ඔව් ඔව් කොට්ට 10ක් කිසිම වැරැදීමක් වුණේ නැතැයි කී මහ ඇමැතිවරයා කොට්ට10ට මුදල් දුන්නේ රියදුරාට ගමන් අරඹන ලෙස සංඥා කරමින්ය. දැඩි නිහඬතාව බිඳිමින් මහ ඇමැතිවරයා මට ඕනෑ එක කොට්ටයයි. ඒ අහිංසක මනුස්සයා දැක්කම මට දුක හිතුණා යැයි කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=f1407182</link>
    <topic>චිත්‍ර ‍ෙස්නට නර්තනය පූජනීය දෙයක් වුණා</topic>
    <author>සංවාදය</author>
    <content>ශ්‍රි ලාංකික නර්තන කලාවේ අභිමානය ලොවට ගෙන ගිය ප්‍රමුඛ කලාකරුවා වන චිත්‍රසේනයන්ගේ නවවන සැමරුම අදට යෙදි තිබේ. දේශීය නර්තන කලාවේ ආභාෂය ලබමින් චිත්‍රසේනයන් නවතම කලා මාධ්‍යයක් ලෙස මුද්‍රා නාට්‍ය ගොඩනැංවූ ආකාරය හා නර්තන කලාවේ අනාගතය, සමකාලින ප්‍රවණතා ගැන චිත්‍රසේනයන්ගේ නර්තන සහකාරිය හා ජීවන සහකාරිය වූ ප්‍රවීණ නර්තන ශිල්පිනී වජිරා චිත්‍රසේන දැක්වූ අදහස් මෙසේය.එයාට වුවමනා වුණේ අපේ නර්තනය වෙන කිසිම රටක තියෙන නර්තනයට දෙවෙනි නොවන උත්තම කලාවක් කියල පෙන්වන්නයි. චිත්‍රා, අපේ සම්ප්‍රදායික නර්තනයත් ඉන්දියාවට ගිහින් පෙරදිග නර්තනයත් හැදෑරුවා. ඊට පස්සේ ඒ දැනුම යොදාගෙන නව නිර්මාණ කළා.අපේ සම්ප්‍රදායික නර්තනය ගැන වගේම නැටුම් ගුරුවරුන් ගැනත් චිත්‍රාට විශාල කැක්කුමක් තිබුණා. ඔවුන් රැකගත යුතුයි කියලා එයා කල්පනා කළා. බලාපොරොත්තු තැබිය හැකි ගුරුවරුන් හා ශිල්පීන් හඳුනාගන්න එයාට හැකියාවක් තිබුණා. ඔවුන්ගේ කුසලතා වර්ධනය කර ගැනීමට උදව් කළා.නර්තනය ඉගැන්වීම පිළිබඳ පුහුණු ක්‍රම දියුණු කිරීම ඔහුගෙන් ඉටුවූ තවත් මෙහෙවරක්. මේ සියල්ල අතරින් මම හිතන්නේ ඔහු නර්තනය‍ට දැක්වූ ලොකුම උපහාරය තමයි එහි ගෞරවණීයත්වය ආරක්ෂා කිරීම. ඒ වගේම නර්තන ශිල්පීන්ට වෘත්තික පදනමක් ඇති කිරීම.චිත්‍රා... පිට පළාත්වල තියෙන ශාන්ති කර්ම බලන්න යනවා. ඒවායේදි හමුවෙන දක්ෂ නර්තන ශිල්පීන් අපේ කණ්ඩායමට බඳවා ගත්තා. ජේ.ඊ. සේදරමන්, අම්බලන්ගොඩ ආරියපාල ගුරුන්නාන්සේ ඒ විදිහට අපේ කණ්ඩායමට සම්බන්ධ වූ සාමාජිකයින්.පහතරට නර්තනය අපේ නර්තන කණ්ඩායමට එක් කළේ ආරියපාල ගුරුන්නාන්සේ. සේදරමන් ගුරුන්නාන්සේගෙන් උඩරට නැටුම් ගැන නිපුණතාව ලැබුණා. ඔවුන් ප්‍රචලිත නැට්ටුවන්. ඒ විදිහට අපි සමඟ සම්බන්ධ වූ පාරම්පරික නර්තන ශිල්පීන්, ඔවුන්ගෙන් පසු පරම්පරාත් අප සමඟ වැඩ කළා. විදේශ සංචාරයන්ට සම්බන්ධ වුණා. එයින් ඔවුන්ගේ නම පිටරටවලත් ප්‍රසිද්ධ වුණා.ඒක දෛවයේ සරදමක්. ආරම්භයේදී නර්තනය ස්ත්‍රින්ට තහනම් කලාවක්. නර්තන ශිල්පිනියන් දිහා සමාජය බැලුවේ වපර ඇහින්. ඒ තත්ත්වය වෙනස් කරන්න අපේ දායකත්වයත් බලපාන්න ඇති. බාලිකා පාසල්වල නර්තනය විෂයක් හැටියට ඉගැන්නුවා තමයි.මමත් මුලින්ම නැටුම් ඉගෙන ගත්තේ කොල්ලුපිටිය මෙතෝදිස්ත පාසලෙන්. නර්තනය පාසැල්වල ඉගැන්වුවත් වෘත්තික නර්තන ශිල්පින්යන් වෙන් කවුරුවත් කල්පනා කළේ නැහැ. නර්තනයේ පුරුෂ පක්ෂයේ සම්මාදම නැත්නම් තාණ්ඩව ස්වභාවය මතු වෙන්නේ නැහැ. ඒනිසා නර්තනයේ පැවැත්මට නැට්ටුවන් බිහිවිය යුතුයි. මම හිතන්නේ නර්තනයට පිරිමි පක්ෂය සම්බන්ධ නොවීමට හේතුව ආර්ථික කාරණාවක්.ඒ වගේ වැඩපිළිවෙළක් අවශ්‍යයි කියලා අපි කල්පනා කරනවා. ඒ වගේම අපි තරුණ දක්ෂ නිර්මාණකරුවන් ගොඩනඟා ගන්න හා ඔවුන් ආරක්ෂා කර ගන්න ‘ගිෆ්ට් ඔෆ් ඩාන්ස්’ හා ‘ප්‍රෙසව් ද ඩාන්ස්’ නමින් වැඩසටහන් දෙකක් ක්‍රියාත්මක කරනවා.ඔවුන් අපි එක්ක දිගටම වැඩ කරනවා කියලා දෙයක් නැහැ. ඔවුන්ට අවශ්‍ය නම් අපේ කණ්ඩායමට සම්බන්ධ වෙලා වැඩ කරන්න පුළුවන්. එහෙම නැත්නම් තමන් ජීවත්වන පළාත්වල කලායතන ආරම්භ කරන්න පුළුවන්. අපි ස්වාධීනව වැඩ කරන්න තියෙන ඉඩ අහුරලා නැහැ. ...... ‍ ‍‍‍‍‍කුරුල්ලෝ කොහොමත් ඉගිලිලා යනවා. නමුත් ඔවුන් දිගටම නර්තනයේ රැ‍ඳෙනව නම් ඒක අපේ බලාපොරොත්තු ඉටු කිරිමක්.ඒ කාලේ වුණත් ඒකට අභියෝග කරපු අය හිටියා. චන්ද්‍රලේඛා නාටිකාංගනාව වෙස් බැන්දා. නමුත් මම උඩරට නැටුම් ‍ඉගෙන ගන්නට වෙස් බඳින්න ගියේ නැහැ. අපි වෙස් තට්ටුව වෙනුවට නලල් පටක් බැන්දා.ආරම්භයේ සිටම අපේ පරමාර්ථය වුණේ අපේ නර්තනය දියුණු කිරීම ගැනයි. සෙක්සි ඩාන්ස් පෙන්වලා මිනිස්සුන්ව ආකර්ෂණය කරගන්න අපි කල්පනා කළේ නැහැ. ඇත්තටම ඒවා බාල උපක්‍රම.කලාවක නිපුණතාව නැති අය‍ ප්‍රේක්ෂකයන් ආකර්ෂණය කරගන්න අවසානයේ පිහිට පතන්නේ විජ්ජාවල. ශෘංගාරය මතු කිරීමත් ඒ වගේ දෙයක්.නර්තනය කියන්නේ පූජනීය දෙයක්. ඒක චිත්‍රසේනත් විශ්වාස කළා. ‘කන බොන තැන්වල නටන්නේ නැහැ’ කියන දේ චිත්‍රසේනගේ ප්‍රධාන ප්‍රතිපත්තියක්. අපි ඒක තදින්ම පිළිගන්නවා.අපි නැටුවේ නැටුමට ගෞරවයක් ලැබෙන අපිට ගෞරවයක් ලැබෙන තැන්වල පමණයි. අපි කවදාවත් ‘කන බොන තැන්වල නටලා නැහැ’.නේරු, චෝ එන්ලායි, ඉන්දිරා ගාන්ධි වගේ රාජ්‍ය නායකයන් පැමිණි අවස්ථාවල බණ්ඩාරනායක අගමැතිතුමා නර්තන ඉදිරිපත් කරන්න අපිට ආරාධනා කළා. අපි ඒ අවස්ථාවලදී අරලියගහ මන්දිරයේ වෙනම මණ්ඩපයක වේදිකාවක් මත නර්තන ඉදිරිපත් කළා. ඒක නර්තන දර්ශනයක්.ෂෝ එකෙන් පස්සේ වෙනත් තැනක අමුත්තන්ට ආහාර ගැනීමට පහසුකම් සලසා තිබුණා. අපි සාද අතර නටන්න නොගියෙ එයින් කලාවෙ ගෞරවය නැති වෙන නිසයි.චිත්‍රසේනත් කවදාවත් ඒ වගේ දේවල් කළේ නැහැ. මම වුණත් ඒක අනුමත කරන්නේ නැහැ. අපි හැමදාම නැටුවේ වේදිකාව මත පමණයි. තාමත් යන්නේ ඒ පිළිවෙළටම තමයි. සල්ලි කීයක් දෙනවයි කිව්වත් අපි කවදාවත් ‘කන බොන තැන්වල’ නටන්නේ නෑ. ඒ වගේම ‘උපහාර පෙරහැර’ සඳහා නර්තනය යොදා ගන්නෙත් නැහැ.එවැනි ඉඩක් තිබුණා. නමුත් අපි මුල් තැන දුන්නේ මුදල් ඉපැයීමට නෙවෙයි. අපි නර්තන දර්ශන පැවැත්වුවේ නොමිලේ කියලා මම කියන්නේ නැහැ. අපි මුදල් අය කළා. ඒත් ඒක ඉහළ මිලක් නෙවෙයි. චිත්‍රාවත් මමවත් කවදාවත් නර්තනයෙන් හම්බ කළේ නැහැ. අපි දෙන්නගෙන් එක්කෙනෙක්ටවත් කවදාවත් රංගනයට දීමනා ලැබුණේ නැහැ. අපි ඒවා ගැන හිතුවා නම් මේ කාර්යය කරන්න ලැබෙන්නේ නැහැ.එකතුවීම සමානයත් සමඟ විය යුතු දෙයක්. අපි ඒ විදිහට සමාන අදහස් දරන අයත් එක්ක එකතුව වැඩ කරලා තියෙනවා. ඉන්දියාවේ නේත්‍රග්‍රාම් නාට්‍ය කණ්ඩායම සමඟ එකතුව අපි දැනටත් නිර්මාණ කරනවා. ඔවුන් විශේෂිත ගුරුකුලයක්. ඒ අය වාණිජ පරමාර්ථ සමඟ නර්තනය පටලවා ගන්නේ නැහැ. එහි සාමාජිකයන් ග්‍රාමය තුළම ජීවත් වෙමින් නර්තනයේ යෙදෙනවා.අපි ඔවුන් එක්ක වැඩ කරන්න අනිත් හේතුව තමයි ඔවුන් නියෝජනය කරන නර්තන සම්ප්‍රදාය. නේත්‍රාග්‍රාම් නර්තන කණ්ඩායම වැඩ කරන්නේ ඔරිස්සා රංග සම්ප්‍රදායත් එක්කයි. ඒ නැටුම් ශිල්පය හරියට උඩරට නැටුමේ ස්ත්‍රී නැටුම කියන්න පුළුවන්. ඉතින් අපිට තේරුම් ගියා ඔවුන්ගේ නැටුමත් අපේ නැටුමත් සම්මිශ්‍රණය කිරීම ඵලදායි කියලා.අපේ දක්ෂ ශිල්පීන් නේත්‍රාග්‍රාම්වලට ගිහින් ඉගෙන ගන්නවා. නවාතැන් පහසුකම් වියදම් ඔවුන් දරනවා. අපි වරකට මේ වැඩසටහන සඳහා යොමු කරන්නේ 7 - 8 දෙනෙක්. මොකද ඒ මිනිස්සුත් වැඩ කරන්නේ දුෂ්කරතා මධ්‍යයේ. කරදර කරන එක හරි නෑනේ.චිත්‍රසේන කලායතනය ශ්‍රී ලංකාවේ සම්ප්‍රදායික නර්තනය පිළිබඳ පැරැණිම හා වඩාත්ම ප්‍රසිද්ධ පාසලය. එය ආචාර්ය චිත්‍රසේනයන් විසින් ආරම්භ කරන ලද්දේ 1944 දී ය. දේශීය නර්තන කලාව වෙනුවෙන් දැඩි සේ ඇප කැප වූ නර්තන ශිල්පීන් හා ප්‍රාසාංගික කලාකරුවන් බිහිකිරීම හා ඒ සඳහා අවශ්‍ය ශිල්පීය නිපුණතාව හා පුහුණුව ලබාදීම කලායතනයේ අරමුණයි. ශ්‍රී ලංකාවේ සම්ප්‍රදායික නර්තනය ඉගැන්වීම පිළිබඳ පළමු විෂය නිර්දේශය හා ව්‍යුහගත පුහුණු වැඩසටහන සකස් කරන ලද්දේ චිත්‍රසේන, වජිරා දෙපල විසිනි.චිත්‍රසේන කලායතනය, චිත්‍රසේන නර්තන සංසදය පාලනය කරනු ලබන්නේ 1982 සමාගම් පනත යටතේ ලියාපදිංචි පුණ්‍ය ආයතනයක් වන චිත්‍රසේන වජිරා පදනම මඟිනි.ශ්‍රී ලාංකේය සාම්ප්‍රදායික නර්තනය අන්තර්ජාතික වශයෙන් සම්භාවනීයත්වයට පත් කලා මාධ්‍යයක් බවට පත්කිරීම සඳහා වෙහෙසුණු මෙම දෙපළගේ මඟපෙන්වීම යටතේ නර්තනයේ විශිෂ්ටත්වයට පත් ශිල්පීන් දහස් ගණනක් ඉකුත් දශක හත තුළ බිහිව ඇත. පදනම විසින් ලබා දෙන ලද නිවැරැදි මඟපෙන්වීම යටතේ පෝෂිත වූ ඔවුන් සංස්කෘතික තානාපතිවරුන් බවට පත්ව ශ්‍රී ලාංකේය නර්තනයේ අභිමානය දසත රැගෙන යාමේ භාරදූර කාර්යයෙහි නියැලෙති.ශ්‍රී ලාංකීය දේශයේ නර්තන කලාවේ උරුමය සොයා පාදා ගැනීමේ පු‍රෝගාමී කටයුත්තට මුලික වූයේ ආචාර්ය චිත්‍රසේනයන්ය. එතුමන්ගේ දැක්මට අනුප්‍රාණයක් වු වජිරාවන්ගේ හා දියණියන් වන උපේකා හා අංජලිකාගේද මිණිබිරියන් වන හේෂ්මා හා උමි, තාජිගේ කැපවීම මත චිත්‍රසේන පදනම සිය මෙහෙවර අභිමානවත් ලෙස සිව්වන පරපුර දක්වා ද රැගෙන යාමට සමත්ව ඇත. සප්ත දශකයක් ඉක්මවා ගිය එම මෙහෙවර චිත්‍රසේන ලේ උරුමයෙන් ඔබ්බට ගෙන යාමේ අවශ්‍යතාව චිත්‍රසේනයන්ගේ අනුප්‍රාප්තිකයන් හඳුනා ගැනීම සම්ප්‍රදායික නර්තනයේ ආයුෂ තවත් කලකට සහතික කරවයි.නර්තනයේ ඉදිරි පැවැත්ම අරභයා මතුව ඇති අභියෝග ගැඹුරින් වටහාගත් චිත්‍රසේන දෙවන හා තෙවන පරපුර නර්තනය ව්‍යාප්ත කිරීම සඳහා සිය මෙහෙවර පුළුල් කොට ඇත.මෙරටට අනන්‍ය සම්ප්‍රදායික නර්තනය අඛණ්ඩව පවත්වාගෙන යාමේ වැදගත්කම මනාව වටහාගත් චිත්‍රසේන පදනම ඒ සඳහා නව පරපුර නර්තන ක්ෂේත්‍රයට යොමු‍වීමේ අවශ්‍යතාව හැඳින ගනී. නව පරපුර නර්තනයට යොමුවීමට නම් එය ඔවුන්ට සුරක්ෂිත වෘත්තියක් බවට පත්විය යුතුය. නිපුන ශිල්පියෙක් බිහිකිරීම දින හෝ සති අනුව තීරණය වන කාර්යයක් නොවන හෙයින් ඒ සඳහා වසර ගණනාවක දුෂ්කර ව්‍යායාමයක යෙදිය යුතුය. ශිල්ප ඥානය සොයා යාමේ දැඩි කැපවීමකින් පැවැති තරුණ තරුණියන් සොයා ගොස් ඔවුන්ට නොමිලේ නර්තන දායාදය ලබා දෙන අතරම පුහුණු කාලය තුළ සුරක්ෂිත ආර්ථික පදනමක් ඇති කිරීමටද චිත්‍රසේන පදනම අදහස් කරයි. මේ යටතේ දැනට සිසුන් දස දෙනෙක් තෝරාගෙන පුහුණුව ලබා දෙන අතර ඔවුන්ට වසර දෙකක (2) පුහුණු කාලය සඳහා මසකට 3000 ක දීමනාවක් ලබා දේ.වෘත්තික නර්තන ශිල්පීන් ලෙස හා ගුරුවරුන් ලෙස කටයුතු කිරීමට අදහස් කරන ශිල්පීන් සඳහා මෙම වැඩසටහන ක්‍රියාත්මක කෙරේ. මෙහිදී සතියට දින 03ක් නර්තනය හා බෙර වාදනය ඉගැන්වෙන අතර වසර දෙකක අධ්‍යයන කාලයකින් යුක්තය. පුහුණු කාලයේ දී ඔවුන්ට මසකට 10,000ක දීමනාවක් ලබාදේ. පුහුණුවෙන් පසු පදනමට සම්බන්ධව කටයුතු කළ හැකි අතර සිය කැමැත්ත අනුව ස්වාධීන ශිල්පීන් ලෙස නිර්මාණකරණයෙහි යෙදීමේ අවස්ථාවද හිමිවේ.මෙම වැඩසටහන් සඳහා සම්බන්ධවීමට ද එය පවත්වාගෙන යාම සඳහා ද නර්තන හිතෙෂීන්ගෙන් චිත්‍රසේන වජිරා පදනම සහය බලාපොරොත්තු වෙයි.රබින්ද්‍රනාත් තාගෝර්යන්ගේ නෘත්‍ය නාටකය වූ “ශාප්මෝචන්” ඔස්සේ ඇති වූ නෘත්‍ය නාටක පිළිබඳ ප්‍රබෝධය ලාංකේය මුද්‍රානාට්‍ය කලාවක් සඳහා පසුබිම සකස් කළේය. මුද්‍රානාට්‍ය කලාව මෙරට ස්ථාපිත වීමටත්, ප්‍රචලිතවීමටත් හේතු වු‍ෙය් චිත්‍රසේන වජිරා දෙපළ කළ නිර්මාණයන්ය. දශක හතක් ඉක්මවා යන ඔවුන්ගේ නිර්මාණ මුද්‍රාවේ ඉසියුම් තැන් කිහිපයක් මෙසේ දක්වමු.විදුර - 1943 දී ප්‍රදර්ශනය විය. චිත්‍රසේනගේ මුල්කාලීන මුද්‍රා නාට්‍යයකි. විදුර ජාතකය ඇසුරින් සකස් වූවකි. ඉන්දියානු නෘත්‍ය නාටක හා භාරතීය නර්තනයේ බලපෑම දක්නට ඇත.චණ්ඩාලි - චණ්ඩාලි කුලියේ තරුණියක් ආනන්ද හිමියන්ට ප්‍රේම කිරීම හා එයින් ඇතිවන ගැටුම මුල් කරගත් බෞද්ධ පුරා වෘත්තය ඇසුරින් නිර්මිත මුද්‍රා නාට්‍යයකි. චිත්‍රසේනයන්ගේ මුල් කාලීන (1952) නිර්මාණයකි. එහි නව නිෂ්පාදනය 1996 දී වජිරා විසින් කරන ලදී.නල දමයන්ති - චිත්‍රසේනයන්ගේ මුල් කාලීන නිර්මාණයන්ගෙන් වඩාත්ම ජනප්‍රියත්වයට පත්වූහ. පරිනත නිර්මාණය මෙයයි. මහාභාරතයේ පෙම්කතාව මෙයට පාදකව ඇත. 1951 දී මුල්වරට නිෂ්පාදනය කළ අතර එහි නව නිෂ්පාදන කිහිපයක්ද බිහිව ඇත.සාම විජය - විදේශ රටක රඟ දක්වනු ලැබූ ප්‍රථම ලාංකේය මුද්‍රා නාට්‍ය නිර්මාණය මෙයය. රුසියාවේ හා චෙකොස්ලෝවැකියාවේ රඟ දක්වා ඇත. පිටපත තේජා ගුණවර්ධනයෝය. ලෝක සාමය තේමා කරගත් මෙම නිර්මාණයෙන් මුල්ම මිනිසා හා ගැහැනියගේ සිට ලෝකය විකාශය වූ අයුරුත් මිනිසාගේ බල තණ්හාව නිසා යුදවාදී තත්ත්වය මත න්‍යෂ්ටික විනාශයක අභිමුවට ජගත් ප්‍රජාව පත්ව ඇති අයුරුත් මෙම නිර්මාණයෙන් කියවේ.කරදිය - ශ්‍රී ලාංකික අනන්‍යතාව ප්‍රබල ලෙස නිරූපණය කෙරෙන නිර්මාණය මෙන්ම දිවයිනේ සෑම ප්‍රදේශයකම පාහේ වේදිකාගත වූත් අතිශයින්ම ජනප්‍රිය වූ නිර්මාණය කරදියය. ධීවර ජීවිතයේ ඛේදජනක තත්ත්වය මෙයින් නිරූපිතය. රුසියාවේ “බොල්ෂෝයි” රඟහල ඇතුළු විදේශීය රඟහල ගණනාවක ප්‍රදර්ශනය කෙරී ඇත. අවස්ථා කිහිපයකදී නව නිෂ්පාදන බිහිව ඇත.කිංකිණි කෝලම - ජන නාට්‍ය ලක්ෂණ සහ ලාංකික නර්තන උඩ, පහතරට නර්තන සම්ප්‍රදායන්ගේ ලක්ෂණ මනාව උකහාගත් උපහාස මුද්‍රා නාට්‍යයකි. නාට්‍යමය ඉදිරිපත් කිරීම අතින් ඉදිරිගාමී උත්සාහයකි. දුරස්ථිකරණ ලක්ෂණ යොදා ගෙන ඇත. කුල භේදය පිළිබඳ ගැටලුව සාකච්ඡාවට ලක් කෙරෙන මෙම චිත්‍රසේන නිර්මාණය මුල්වරට වේදිකාගත වූයේ 1975 දීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=f1407183</link>
    <topic>අවබෝධයෙන් කලකිරුණු කෙනා ප්‍රබෝධවත්</topic>
    <author>සාකච්ඡා කළේ</author>
    <content>මෙරට දසසිල් මාතාවන් සහ භික්ෂුණීන් වහන්සේලා මුහුණදෙන විවිධ ප්‍රශ්න සහ ධර්ම කාරණා පිළිබඳ ශ්‍රී ජයවර්ධනපුර විශ්වවිද්‍යාලයේ සිංහල අධ්‍යයන අංශයේ ජ්‍යෙෂ්ඨ කථිකාචාර්ය, නාවලපිටියේ අනුරාධා සුධම්මිකා මෙහෙණින් වහන්සේ සමඟ කළ කතාබහකි මේ.සිල් මාතාවක් කියන්නෙ සාමණේර ශීලය රකින පැවිදි කාන්තාවන්ට. මෙහෙණින් වහන්සේ නමක් කියන්නේ පැවිද්දේ ඉහළම තත්ත්වය වන උපසම්පදාව ලැබූ පැවිදි කාන්තාවකටයි.බුද්ධ කාලයේදී සිල් මාතා කියලා වචනයක් තිබුණෙ නෑ. කොහොම වුණත් මිහිඳු මහ රහතන් වහන්සේ ලංකාවට වැඩම කළාට පස්සෙ රජ මෙහෙසිය වුණ අනුලා දේවිය ඇතුළු කාන්තාවන් පිරිසක් ධර්මය අසා පැහැදිලා සඝමිත් මහ රහතන් වහන්සේ මෙරටට වඩිනතෙක් බලාසිටි බව මහා වංසයේ සඳහන් වෙනවා.ඒ අය දස සිල් මාතාවන් විදිහට සිටි උපාසිකා පිරිසක්. මේ සිදුවීම වුණේ ක්‍රි. පූ. තුන්වැනි සියවසේදී. ඒ කාලයේදී වුණත් උපාසිකා යන වචනය භාවිත වුණා මිසක්, සිල් මාතාව යන වදන භාවිත වී නෑ. ‘මහණ’ සහ ‘මෙහෙණි’ යන වචන අප භාවිත කරන්නේ ගෞරවාර්ථයෙන්.අනුරාධපුර යුගයේ අග භාගය සහ පොළොන්නරු යුගයේ මුල් භාගය වෙද්දි ලංකා මෙහෙණි සසුන විවිධ දේශපාලන ගැටුම් සහ ආරවුල් නිසාත්, රාජ්‍ය අනුග්‍රහය නොලැබීම නිසාත්, රජවරුන්ට වඩාත් සමීපව සිටියේ භික්ෂූන් වහන්සේලා නිසාත් යන විවිධ කරුණු කාරණා හේතුවෙන් මෙහෙණින් වහන්සේලා දකින්න ලැබෙන්නේ නෑ.කෙසේ වුවත් 1905 වගේ කාලය වනවිට නැවතත් මෙරට සිල් මාතා පරපුරක් ඇතිවුණා. එය සිදුවුණේ බුරුම රටේ ශාසනගත අයගේ මූලිකත්වයෙන්. ඊට පසුවත් විවිධාකාරයේ උන්නති සහ අවනති වරින්වර ඇති වුණත්, සිල් මාතා පරපුර අභාවයට ගියේ නෑ.1986 වසරේ ප්‍රේමදාස යුගයේදී එතුමාගේ මැදිහත් වීමෙන් කුලදැරියන් සියයක් අනුරාධපුරයේදී පැවිදි කළා. එය සිල් මාතා පරපුරේ චිරස්ථිතිය වෙනුවෙන් සිදුකළ මහඟු මෙහෙයක්. එදා පැවිදිවුණු එම කුල දැරියන් සිය දෙනාගෙන් කෙනෙක් විදිහට මා හඳුන්වන්න පුළුවන්. එදා අනුරාධපුරයේදී පැවිදි වුණු අප සැමට ම ‘අනුරාධා’ යන නම භාවිත කළා. එදා ඒ අයුරින් සිදු කෙරුණු එම මාහැඟි කර්තව්‍ය, මෙරට පැවිදි කාන්තා පරපුර ධෛර්යවත් කිරීමක් වුණා.1998 වසර වන විට මෙරට භික්ෂූණී පරපුර නැවතත් බිහි වෙනවා. එහිදී සිදු කෙරුණෙ දීර්ඝ කාලයක් පැවිදිව සිටි සිල් මාතාවන්ට උපසම්පදාව ලබා ගැනීමට මඟ පෑදීමයි. ඒ අවස්ථාවේදී ලාබාල සිල් මාතාවන්ට පවා උපසම්පදාව ලබා ගැනීමට හැකි වුණා. එතැන් පටන් ශ්‍රී ලංකාවේ සිල් මාතාවන් හා මෙහෙණින් වහන්සේලා යන පාර්ශ්ව දෙකක් ඇති වුණා.බාහිර ස්වරූපය අනුව දැකීමෙන් හඳුනාගන්න බෑ. ඇසුරු කිරීමෙන්ම තමයි හඳුනාගන්න පුළුවන් වෙන්නෙ. ‘සංවාසේන ඛෝ භික්ඛවේ සීලං වේදිතබ්බං’ යැයි බුදු රජාණන් වහන්සේ දේශනා කරලා තියෙන්නෙ, කෙනෙක්ගෙ ශීලය හඳුනාගත හැකි වන්නේ ඇසුරු කිරීමෙන් ම බව හැඟවීමටයි.බුදු රජාණන් වහන්සේ කිසිම අවස්ථාවක කාන්තාව පහත් තත්ත්වයට ඇද දමලා, දෙවැනි තැනට දාලා කතා කරලා නෑ. කොසොල් රජතුමාට දියණියක් ලැබුණුවිට බුදු හිමියන් පැවසුවේ ඇය හොඳින් පෝෂණය කරන්න, අනාගතයේදී ඇය පතිවත රකින සිල්වත්, බුද්ධිමත් කාන්තාවක් වේවි කියලයි.ඉත්ථිභාවෝ නොකිං කයිරා චිත්තංහි සුසමාහිතෝ ඥානම්හි වත්තමානම්හි සම්මා ධම්මං විපස්සතෝයන සෝමා තෙරණියගේ උදාන ගීයෙන් කියැවෙන්නෙ, සිත සමාධිගත කළ හැකි නම්, ඥානයේ වර්ධනය සහ වත්මානත් පිරිය හැකිනම්, යහපත් ධර්මයේ හෙවත් විදර්ශනා ඥානය උපදවාගත හැකිනම්, ස්ත්‍රී භාවය කුමක් කරයි ද යන අදහසයි.ස්ත්‍රී භාවයට වඩා ඥාන ශක්තිය උත්කෘෂ්ඨ බව සලකලා මඟ පෙන්වූ අවස්ථා බෞද්ධ සාහිත්‍ය තුළ බොහෝ අවස්ථාවල හමු වෙනවා. එබඳු දැක්මක් බුදුරජාණන් වහන්සේට පැවැති නිසා තමයි, සම්බුද්ධ ශාසනයේ ඥානයෙන් හා ඍද්ධියෙන් අගතැන්පත් අග්‍ර ශ්‍රාවිකාවන් දෙනමක් වගේම තවත් විවිධ ශඛ්‍යතා විශේෂතා පැවැති භික්ෂුණීන් වහන්සේලා විවිධ අග තනතුරු ලබන්නෙ.ඒ වගේම තමයි කාන්තාවන් අතුරින් විශාඛා මහ උපාසිකාව, චූල සුභද්‍රාව වැනි සෝවාන් කතුන් වගේම, බුජ්ජුත්තරා, වේළුකන්ඨකී නන්දා මාතා වැනි අනාගාමී තත්ත්වයට පත්වුණ කාන්තාවන් ශාසනයේ රැඳී සිටි නිසා, ඒ අය අනුගමනය කරන්න යැයි බුදුරජාණන් වහන්සේ උපදෙස් දී තිබුණේ. බුද්ධ මාතා ගෙදර බුදුන් අම්මා වැනි ගෞරවණීය වදන් කාන්තාව ඇමතීමට යෙදුවෙ කාන්තාව කෙරෙහි උන්වහන්සේ තුළ පැවැති ගෞරවය නිසයි.මේ අනුව අපට පැහැදිලි වෙන්නේ කාන්තාව කෙරෙහි පැවැති බමුණු මතවලට වඩා, බෞද්ධ දෘෂ්ටිකෝණය වෙනස් ‍බවයි.ඒ අදහස සම්පූර්ණයෙන්ම වැරැදි එකක්. ඒ කාලෙ ජෛන ආගමේ පරිබ්‍රාජිකාවො ඕනතරම් හිටියා. භික්ෂුණී ශාසනය පිහිටුවීමේ ප්‍රමාදයක් නෙමෙයි වුණේ. බුදු රජාණන් වහන්සේ බුද්ධත්වයෙන් පස්වැනි වර්ෂයේදී කිඹුල්වතට වැඩිවේලේ පැවිදි වීමට වරම් ලබාදෙන ලෙස ඉල්ලා සිටියෙ යශෝදරාවයි. එතෙක් එවැනි ඉල්ලීමක් ඉදිරිපත් වූ බවට සාක්ෂි නෑ. ප්‍රථමයෙන් ම ඇය පැවිදි කළානම් සමාජ අපවාද එන්න පුළුවන්. ඒ නිසා කාන්තා පැවිද්ද පිළිබඳ ප්‍රථම ඉල්ලීම ප්‍රතික්ෂේප කරනවා.ශාඛ්‍ය කෝලීය දෙපාර්ශ්වයෙන් 500ක් දෙනා පැවිදිවූ අවස්ථාවේ, එම කුමාරවරුන්ගේ දේවීන්වහන්සේලා 500ක් දෙනා තම කුමාරවරු මුණගැසීමේ අරමුණෙන් ප්‍රජාපතී ගෝතමිය හරහා පැවිද්ද ලබාගැනීමට ඉල්ලීම් කරනවා. ඔවුන්ගේ අරමුණ දුකින් නිදහස්වීම හෝ නිර්වාණය නොවන නිසා ඒ අවස්ථාවෙදිත් බුදු රජාණන් වහන්සේ මේ ඉල්ලීම ප්‍රතික්ෂේප කළා.සුදොවුන් රජ පිරිනිවීමෙන් පසු ප්‍රජාපතී ගෝතමිය පැවිදි වීමට නැවත අවසර පතනවා. ඒ සමීප කාලයේදී පැවිද්ද ලබා දුන්නොත් වැන්දඹුවන්ගේ පරපුරක් බවට මෙය පත්වේ යැයි හිතලා උන්වහන්සේ තෙවැනි ඉල්ලීමත් ප්‍රතික්ෂේප කළා.බුදු රජාණන් වහන්සේ භික්ෂූන්ට දේශනා කළේ, ‘ආ‍රණ්‍යගතෝවා, රුක්ඛමූලගතෝවා, ශුන්‍යාගාරගතෝවා කියලයි. ඒත් කාන්තාවකට ඒ අයුරින් වැඩ වාසය කරමින් කල් ගෙවීමේදී භාහිර අනාරක්ෂිත බව නිසාත් මෙසේ ප්‍රතික්ෂේප වීමට ඉඩ තිබුණා.ඒ කාලෙ වනවිට භික්ෂුණීන් සඳහා වෙනම ආරාම නොවූ නිසාත්, එවැනි සම්පත් එකවර ලබාදීමට අපහසු වීමත්, ස්ත්‍රී ලක්ෂණ නිසා ඇය සුරක්ෂිත කිරීමේ ගැටලුත් කාන්තාවට පැවිදි බව ලබාදීමට පෙර බුදු හිමියන් හිතන්නට ඇතැයි සිතිය හැකියි. මෙවැනි බොහෝ කරුණු නිසා කාන්තාවට පැවිද්ද ලබා දීමට කාලයක් ගතවුණා.කාන්තාවට පැවිද්ද ලබා ගැනීමට නම්, අෂ්ඨගරුධර්ම පිළිගන්න සිදුවුණා. එහි එන යම් යම් නීතිවලින් භික්ෂුණියට අඩු වටිනාකමක් ලැබී තිබෙනවා යැයි කෙනෙක්ට තර්ක කරන්න පුළුවන්.අෂ්ඨගරුධර්ම ඉදිරිපත් කළේ ප්‍රජාපතී ගෝතමියට මිස, සමස්ත පැවිදි කාන්තා පරපුරටම නෙමෙයි. ඒත් පසුකාලීනව විනය පොත ලියැවී තිබෙන්නෙ හැමෝටම අදාළ කරලයි. මේ පිළිබඳ විවිධ අය විවිධ මත දරන්න පුළුවන්. ඒත් ගරුධර්ම ඉදිරිපත් කළේ පැවිදි කාන්තාව අවමානයට ලක් කිරීමට නෙමෙයි.වත්මන් සමාජයෙන් එවැනි අය සිටින්න පුළුවන්. අධ්‍යාත්මික දියුණුවක් ලැබූ අය සිටිය හැකියි. ඒ තත්ත්වයට පත්වූවන් කවුරුවත් තමා මගපල ලැබුවා යැයි පවසන්නේ නෑ. මේ නිසා වත්මන් සමාජය තුළ එවැන්නක් නැතැයි අපට කොහෙත්ම කියන්න බෑ.ඒ සම්බන්ධයෙන් මට බොහෝ අත්දැකීම් තිබෙනවා. මා විවිධ අපහසුතාවලට ලක්වූ අවස්ථා තිබෙනවා. බොහෝ මෙහෙණින්වහන්සේලා සිල් රැක්කත්, ගුණදම් පිරුවත්, සමහර භික්ෂූන් වහන්සේලා ඉදිරියේ අපහසුතාවට ලක්වෙනවා.විශ්වවිද්‍යාල අධ්‍යාපනය ලැබීමේදී භික්ෂූ, දසසිල්මාතා යන දෙපිරිසම එක්ව අසුන්ගෙන හිටියත්, සාමාන්‍ය සමාජයේදී භික්ෂූන් වහන්සේට වඩා පහත් අසුනක අසුන් ගතයුතු යැයි පවසන අවස්ථා තිබෙනවා. ඒත් මධ්‍යස්ත මත දරන භික්ෂූන් වහන්සේලා කවමදාකවත් භික්ෂුණිය අපහසුතාවට ලක්වන විධිහට ක්‍රියා කරන්නේ නෑ.කලකිරීම මහණ වීම සාර්ථකවුණ අවස්ථා වගේම අසාර්ථක වුණ අවස්ථා තිබෙනවා. ඒකට හේතුව ශරීරය පැවිදි කළාට හිත පැවිදි නොවීමයි. අවබෝධයෙන් කලකිරුණු කෙනා ප්‍රබෝධවත්.‘සබ්බ දුක්ඛ නිස්සරණ නිබ්බාණ සච්ඡිකරණත්ථාය’ යන පාඨයෙන් කියවෙන්නේ සියලු දුක් නැතිකර ගැනීමටත්, නිවන සාක්ෂාත් කර ගැනීමටත් පැවිදි වන බවයි. පැවිද්දේ අරමුණ විය යුත්තේ එයයි.අපට කරන්න පුළුවන් ජනතාවට අවබෝධය ලබාදීම පමණයි. ප්‍රශ්නවලින් පෙ‍ෙළන කාන්තාවන්ට අප උපදේශනය ලබාදෙනවා. අප කොපමණ උපදෙස් දුන්නත්, ඒවා සුරක්ෂිත කර ගැනීම තමන් සතු කාර්යයක්.අප ජීවත් වෙන්නෙ කෙලෙස් පිරුණු ලෝකයකයි. ඒ නිසා අවබෝධය ඇතිව ජීවත් විය යුතුය. සිල්වත්ව ආරාමික කටයුතු කරමින්, දායකකාරකාදීන්ගේ දානමාන, භාවනා පිංකම්, බෝධිපූජා, පිරිත් පිංකම්වලට දායක වෙමින් නිහඬව අමිල මෙහෙවරක් කිරීමට මෙරට මෙහෙණින් වහන්සේලා කටයුතු කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>18</day>
    </date>
    <link>http://www.dinamina.lk/2014/07/18/_art.asp?fn=f1407184</link>
    <topic>බෞද්ධයාගේ අරමුණ විය යුත්තේ දැහැමි ජීවිතයක්</topic>
    <author/>
    <content>මස් මාංශ ආහාරයට ගැනීමෙන් සපුරාම වැළැකිය යුතුයි කියා නියමයක් බෞද්ධ ප්‍රතිපදාවෙ නැහැ. මස් මාංශ කෑමෙන් වැළැකිය යුතු යැයි බුදුන් වහන්සේ තමන් වහන්සේගේ ශ්‍රාවකයන්ට පැනවීමක් සිදු කර නැහැ. සම්පූර්ණයෙන්ම නිර්මාංශ නොවූවත් ඉතා හොඳ දැහැමි ජීවිත ගත කරන බෞද්ධ පිරිස් අපට දැකගත හැකියි.මස් මාළු කන විට කෙනෙක් වක්‍රාකාරයෙන් සත්ත්ව ඝාතනයට වගකිව යුතු වන බව සත්‍යයක්. එහෙත් එළවළු ආහාරයට ගන්නා විටත් කිසියම් ආකාරයක සත්ත්ව ඝාතනයකට ඔබ වක්‍රාකාරයෙන් වගකිව යුතු වන බව මදක් කල්පනා කර බැලීමේ දී පෙනී යනවා.ඇයි මා එසේ කියන්නේ? ගොවියෙක් එළවළු වගා කිරීමේ දී නොයෙක් ආකාරයේ කෘමිනාශක වර්ග භාවිතා කරනවා. කෘමි සතකු විසින් ඇති කරන ලද කිසිදු සිදුරක්, පළුද්දක් නැතිව හොඳ පෙනුමෙන් යුත්. එළවළු ඔබට වෙළෙඳපොළෙන් මිලදී ගත හැකි වන්නේ ඒ නිසාය.අනෙක් අතට ඔබ පාවිච්චි කරන සම් පටි, සම් අත් බෑග් ආදිය නිෂ්පාදනය කරන්නත් යම් සත්ත්වයකුට ජීවිතය පුදන්නට සිදුවනවා නේද? තෙල් වර්ග, සබන් වර්ග ඇතුළු වෙළෙඳ පොළේ ඇති දහසකුත් එකක් පරිභෝජන භාණ්ඩ නිපදවීමටත් විවිධාකාරයෙන් සත්ත්ව කොටස් යොදාගෙන තිබෙනවා.ඒ අනුව බැලූ විට, කිසිදු ආකාරයක සත්ත්ව ඝාතනයකට වක්‍රාකාරයෙන් හෝ වගකිවයුත්තෙක් නොවී එදිනෙදා ජීවිතය ගත කළ නොහැකි බව පෙනී යනවා. මෙය එක් අතෙකින් පළමුවැනි ආර්ය සත්‍ය පැහැදිලි කිරීමට ඉදිරිපත් කළ හැකි උදාහරණයක් ද වෙනවා. දුක්ඛ සත්‍යයෙන් කියැවෙන්නේ සාමාන්‍යයෙන් අප ගත කරන මේ ජීවිතය දුකෙන් හා අතෘප්තියෙන් වෙළී පවතින බවයි. දුක මත ලෝකය පිහිටා තිබෙනවා.පළමුවැනි සිල්පදය ගැන ඔබ සඳහන් කළ නිසා මෙයත් කිව යුතුයි. පාණාතිපාතා වේරමණී සික්ඛා පදං සමාදියාමි එනම් පරපණ නැසීමෙන් වැළැකීම කියා ශික්ෂා පදය සමාදන් වී එය ආරක්ෂා කිරීමෙන් කෙනෙක් සත්ත්ව ඝාතනයකට සෘජුවම වගකිව යුත්තෙක් වීමෙන් වැළැකෙනවා.චීනයේ මහායාන බෞද්ධ සම්ප්‍රදාය තුළ නිර්මාංශ වීම සඳහා විශාල පෙළඹවීමක් ඇති කරනවා. එහෙත් ජපානයේ හා ටිබෙටයේ තත්ත්වය ඊට වෙනස්. ඒ රටවල භික්ෂූන් වහන්සේ සහ උපාසක උපාසිකා යන දෙපිරිසම සාමාන්‍යයෙන් මස් මාංශ අනුභව කරනවා.එක් මිනිසෙක් සිටිනවා, සම්පූර්ණයෙන්ම නිර්මාංශ ආහාර තමයි ඔහු අනුභව කරන්නේ. එහෙත් ඔහු ආත්මාර්ථකාමියි; වංකයි; ලෝභයි. තවත් කෙනෙක් සිටිනවා මස් මාංශ ආහාරයට ගත්තත් ඔහු අනෙක් අය ගැන සිතා බලා කටයුතු කරනවා. දයාව, කරුණාව සහ අවංකකම ඔහු තුළ තිබෙනවා. මේ දෙදෙනාගෙන් වඩාත් හොඳ බෞද්ධයා කවුරුන්ද?ඇයි ඔබ එහෙම තීරණය කළේ?ඇත්තෙන්ම මස් මාළු අනුභව කළා වූවත් කෙනෙකු තුළ පිරිසිදු හදවතක් තිබිය හැකියි. මාංශ ආහාරයට ගන්නේ නැතත් කෙනෙකුගේ හදවත අපිරිසිදු නම් එහි වටිනාකමක් නැහැ. බුදු හිමියන්ගේ දේශනාව අනුව, වඩාත් වැදගත් වෙන්නේ පවිත්‍ර හදවත මිස ආහාරවේලෙහි අඩංගු වන දෙය නොවෙයි.සමහරුන් තමන්ගේ ආහාර වේලෙන් මස් මාංශ ඉවත් කර ගැනීම පිළිබඳ ලොකු උනන්දුවක් දැක්වූවත් තමන්ගේ හදවතේ තිබෙන ලෝබකම, ආත්මාර්ථකාමී බව, වංකකම හා ඊර්ෂ්‍යාව වැනි දුර්ගුණ ගැන ඒවා ඉවත් කර ගැනීම ගැන කොහෙත්ම සැලකිල්ලක් දක්වන්නෙ නැහැ.ඔවුන් තමන්ගේ ආහාරවේලෙන් මස් මාංශ ඉවත්කරනවා. එය කිරීම සිතෙන් අපිරිසිදු දුර්ගුණ ඉවත්කිරීමට වඩා ඉතා පහසු නිසා. එහෙත් මතක තබාගන්න බුදු දහමේ ඉගැන්වීම්වලට අනුව මස් මාංශවලින් වැළැකීමට වඩා වැදගත් වන්නේ සිත පිරිසිදු කර ගැනීමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n1407191</link>
    <topic>දකුණු ආසියාවේ හොඳම රටශ්‍රී ලංකාව</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>කඩිනමින් සහ පහසුවෙන් මහජනතාවට මිත්‍රශීලී ලෙස රාජ්‍ය සේවා ලබාදීමට තොරතුරු තාක්ෂණය යොදා ගන්නා දකුණු ආසියානු කලාපීය රටවල් අතුරින් ප්‍රමුඛ ස්ථානය ශ්‍රී ලංකාවට හිමිවන බව එක්සත් ජාතීන්ගේ සංවිධානය නිකුත් කළ නවතම වාර්තාවේ සඳහන් වේ.එක්සත් ජාතීන්ගේ සංවිධානයේ ඉ-රාජ්‍ය සංවර්ධන සමීක්ෂණ වාර්තාවට අනුව ලෝකයේ ‍රටවල් 193 අතුරින් ශ්‍රී ලංකාව 74 වැනි ස්ථානය දිනා ගෙන ඇත.මේ අන්දමට ඉතා ඉහළින් තොරතුරු තාක්ෂණ පහසුකම් මහජනතාවගේ සේවා පහසුව සැලැසීමට යොදා ගන්නා රටවල් අතුරින් ඉන්දියාව ශ්‍රී ලංකාවට වඩා ස්ථාන 44ක් පිටුපසින් සිටියි. ලෝකයේ එක් එක් රටවල පුරවැසි සේවා සැපයීම සඳහා තොරතුරු හා සන්නිවේදන තාක්ෂණය භාවිතා කරන අන්දම නියාමනය කෙරෙන එක්සත් ජාතීන්ගේ “ඉ - රාජ්‍ය” සංවර්ධන වාර්තාවට අනුව මේ වසරේ ශ්‍රී ලංකාව අද්විතීය දියුණුවක් ලබා තිබෙන අතර එක්සත් ජාතීන්ගේ සංවිධානයේ සමීක්ෂණයට අනුව ලෝකයේ රටවල් 193 ක් අතරින් ශ්‍රී ලංකාව 74 වැනි ස්ථානයට පැමිණ තිබේ.පසුගිය 2012 වාර්තාවට අනුව ශ්‍රී ලංකාව 115 වැනි ස්ථානයේ පසුවූ අතර මෙවර පියවර 41 ක් ඉදිරියට පැමිණ තිබේ. මේ සමීක්ෂණය පසුගිය 2003 වසරේ දී ආරම්භ කැර තිබෙන අතර සමීක්ෂණය සඳහා ප්‍රධාන වශයෙන් නිර්ණායකයන් කිහිපයක් භාවිතා කරයි. අන්තර්ජාල රාජ්‍ය සේවා, මානව ප්‍රාග්ධනය සහ විදුලි සංදේශ උප ව්‍යුහ ඒ අතර වෙයි .එක්සත් ජාතීන්ගේ සංවිධානයේ මේ වාර්තාව මඟින් සාමාජික රටවල ආණ්ඩු පුරවැසි සේවාවන් සැපයීම සඳහා තොරතුරු තාක්ෂණය භාවිතා කරන ආකාරය වාර්ෂිකව විශ්ලේෂණය කරන අතර එම පුරවැසි සේවාවන්ගේ තත්ත්වය, ගුණාත්මක භාවය මෙන්ම පාරදෘෂ්‍යභාවය ද එහිදී නියාමනය කෙරේ .මේ වාර්තාවට අනුව ආසියාවේ විශිෂ්ඨතම මහජන සේවා සැපයීම සඳහා තොරතුරු තාක්ෂණය භාවිතා කරන රට ලෙස ශ්‍රී ලංකාව මුල් තැනට පත්ව තිබෙන අතර දෙවැනි ස්ථානය හිමිකර ගෙන සිටින මාලදිවයින පසුවන්නේ ශ්‍රී ලංකාවට ස්ථාන 20ක් පිටුපසිනි. ඉන්දියාව ශ්‍රී ලංකාවට වඩා ස්ථාන 44ක් පිටුපසින් වන අතර දර්ශකයේ ඔවුන්ට හිමිව තිබෙන ස්ථානය 118 යි.ඉ - රාජ්‍ය සංවර්ධන වාර්තාවට අනුව ලෝකයේ මධ්‍යම ආදායම් ලබන රටවල් 48 අතර පස්වැනි ස්ථානය දිනා ගැනීමට ශ්‍රී ලංකාව සමත්ව තිබෙන අතර ඉ - සේවා උප දර්ශකයේ 36 වැනි ස්ථානය ද එම දර්ශකයේ අඩු මධ්‍යම ආදායම් ලබන රටවල් කාණ්ඩයේ දෙවැනි ස්ථානය ද ශ්‍රී ලංකාවට හිමිව තිබේ. ඊට අමතරව ඉ - සහභාගිත්ව උප දර්ශකයේ 33 වැනි ස්ථානය ද එම දර්ශකයේ අඩු මධ්‍යම ආදායම් ලබන රටවල් කාණ්ඩයේ දෙවැනි ස්ථානය ද ශ්‍රී ලංකාවට හිමිව ඇත.මේ සම්බන්ධ මාධ්‍ය දැනුවත් කිරීම කොළඹ නිදහස් චතුරස්‍රයේ පිහිටි ආකේඩ් හිදී පැවැත් වි .ණි.එහිදී අඳහස් පළකරමින් විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා සඳහන් කෙළේ මහින්ද චින්තන ප්‍රතිපත්තියට අනුව මහජන හිතකාමී සමීප රාජ්‍යය සේවාවක් සැපයීමේ අරමුණින් ඉ - ශ්‍රී ලංකා වැඩසටහන යටතේ තොරතුරු හා සන්නිවේදන තාක්ෂණය උපරිම ලෙස රාජ්‍ය අංශය තුළ භාවිතා කිරීම මේ ජයග්‍රහණය ලබා ගැනීමට හේතුව වී තිබෙන බවත් ආණ්ඩුවේ නිවැරැදි සංවර්ධන වැඩපිළිවෙළ එක්සත් ජාතීන්ගේ සංවිධානය මේ වාර්තාව හරහා අගයකර ඇති බවත්ය .මේ අතර ඒ මහතා ප්‍රකාශ කෙළේ සෑම ක්ෂේත්‍රයක්ම තොරතුරු තාක්ෂණය ආධාරයෙන් සවිබල ගැන්වීම අඛණ්ඩව සිදුකරන බවයි. දකුණු ආසියානු කලාපයට අයත් සෙසු රටවල් ශ්‍රී ලංකාවට පිටුපසින් සිටින බව පෙන්වාදුන් ඒ මහතා නගරයට පමණක් නොව ගමටද තොරතුරු තාක්ෂණ පහසුකම ලබා දෙන්නට වත්මන් ආණ්ඩුව ක්‍රියාකර තිබෙන බව සිහිපත් කෙළේය.මෙවැනි ජයග්‍රහණයක් කරා යාමට හැකිවීම සම්බන්ධයෙන් සතුට පළකළ රංජිත් සියඹලාපිටිය මහතා ඒ පිළිබඳව ජනාධිපති මහින්ද රාජපක්ෂ මහතා දක්වන සහයෝඟය කෘතවේදීව සිහිපත් කරන බවද පැවසිය.මේ අතර ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රෙෂාන් දේවපුර මහතා පෙන්වා දුන්නේ ලෝකයේ සෑම රටක්ම ඊ රාජ්‍යයක් බිහි කිරීමට දැඩි උනන්දුවක් දක්වන බවත් මෙවැනි අවස්ථාවක දර්ශකයේ ඉහළට ඒමට හැකිවීම ශ්‍රී ලංකාව ලැබූ විශාල ජයග්‍රහනයක් බවත්ය.රාජ්‍ය අංශයේ සේවාවන්ට තොරතුරු තාක්ෂණය උපරිමයෙන් යොදා ගෙන තිබෙන බව සඳහන් කළ ඒ මහතා නොයෙක් ව්‍යාපෘතිවල සාර්ථකත්වය ළගා කැර ගැනීමට එය සෘජුවම දායක වී තිබෙන බවද මේ ජයග්‍රහන ලබා ගැනීමට දායක වූ සැමට ස්තුතිය පිරිනමන බවද ප්‍රකාශ කෙළේය.විදුලි සංදේශ හා තොරතුරු තාක්ෂණ අමාත්‍යාංශයේ ලේකම් ගෝඨාභය ජයරත්න, ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ සභාපති මහාචාර්ය පී.ඩබ්ලිව් ඈපාසිංහ, අධ්‍යක්ෂ වසන්ත දේශප්‍රිය මහත්වරු ද මේ අවස්ථාවට එක්ව සිටියහ .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n1407192</link>
    <topic>සංවර්ධන සමාලෝචන රැස්වීම්වලටනොයන නිලධාරීනට එරෙහි පියවර</topic>
    <author>ක්‍රිස්ටි මහේෂ් ද සිල්වා</author>
    <content>ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන දිස්ත්‍රික් සංවර්ධන සමාලෝචන ‍රැස්වීම්වලට හා ඇමැතිවරුන් හා මන්ත්‍රීවරුන්ගේ මූලිකත්වයෙන් පැවැත්වෙන දිස්ත්‍රික් සංවර්ධන කමිටු රැස්වීම් වලට සහභාගී නොවන රජයේ නිලධාරීන් සම්බන්ධයෙන් දැඩි තීරණ ගැනීමට ආණ්ඩුව තීරණය කැර ඇතැයි ඉහළ පෙළේ ඇමැතිවරයෙක් පැවසීය.පසුගිය කාලයේදී මෙවැනි රැස්වීම් සඳහා සහභාගී නොවී සිටිය නිලධාරීන් සම්බන්ධයෙන් පැමිණිලි රැසක් ලැබී තිබූ අතර සමහරුන්ට අවවාද කිරීමට පවා සිදුවී යැයි ඇමැතිවරයා සඳහන් කෙළේය.ජනතාවගේ ප්‍රශ්න වලට නිසි පිළිතුරු ලබා නොදී කර අරින මෙවැනි නිලධාරීන් සම්බන්ධයෙන් දැන්මම තීරණයක් නොගතහොත් ඉදිරි මැතිවරණ වලදී රජය බෙහෙවින් අපහසුතාවයට ලක්වනු ඇතැයි ඇමැතිවරුන් රැසක් පසුගිය කාලයේදී ජනාධිපතිවරයාට පෙන්වා දී ඇතැයි එම ඇමැතිවරයා පෙන්වා දුන්නේය.ජනතාවගේ සෘජු ඉල්ලීම් වලට කන්නොදී සමහර නිලධාරීන් ව්‍යාපාරිකයන් හා ජාවාරම්කරුවන්ගේ ඉල්ලීම් වලට කන්දී කටයුතු කිරීම සම්බන්ධයෙන් ඇමැතිවරුන් ගණනාවක්ම ජනාධිපතිවරයා වෙත පැමිණිලි කිරීම හේතු කොට ගෙන මෙම පියවර ගත් බවද හෙතෙම වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n1407193</link>
    <topic>තංගල්ල ප්‍රා: සභාවේ සභාපති ඇතුළු විත්තිකරුවන් 4කටබරපතළ වැඩ සහිතව 20 වසරක සිර දඬුවමක්</topic>
    <author>රෝෂන් තුෂාර</author>
    <content>බ්‍රිතාන්‍ය ජාතිකයකු ඝාතනය කැර ඇ‍යගේ පෙම්වතිය සමුහ දුෂණය කිරිම සම්බන්ධයෙන් චෝදනා ලැබ සිටි තංගල්ල ප්‍රාදේශිය සභාවේ සභාපති සම්පත් චන්ද්‍ර පුෂ්ප විදාන පතිරණ ඇතුළු විත්තිකරුවන් සිවු දෙනකු නඩුවේ සියලු චෝදනාවන්ට වරද කරුවන් බව තීන්දු කළ කොළඹ මහාධිකරණය විත්තිකරුන් දෙදෙනකු ‍සියළු චෝදනාවන්ගෙන් ‍නිදොස් කොට නිදහස් කෙළේය.නීතිපතිවරයා ඉදිරිපත් කැර තිබු චෝදනා 17 න් එක් එක් චෝදනාවට මාස හයේ සිට වසර 20 දක්වා බරපතළ වැඩ සහිත සිර දඩුවම් නියම කළ මහාධිකරණ විනිසුරු රෝහිණි වල්ගම මහත්මිය දුෂණයට ලක්වු රුසියානු කාන්තාවට රුපියල් ලක්ෂ දෙක බැගින් වන්දි ගෙවන ලෙසට වරද කරුවන් වු චූදිතයින්ට නියම කළ අතර රුපියල් විසි දහස බැගින් දඩයක්ද නියම කළාය.වන්දි මුදල නොගෙවන්නේ නම් වසර දෙකක සිර දඬුවම බැගින්ද නියම කළාය. චෝදනා 17 ට වෙන් වෙන් වශයෙන් නියම කළ සිර දඩුවම් සියල්ල වසර විස්සකින් එකවර ගෙවී යන පරිදි ක්‍රියාත්මක වන බවද විනිසුරු වරිය තීන්දුව අවසානයේ පැවසුවාය.ඕබඩ ආරච්චිගේ ළහිරු කැළුම් නොහොත් රවීන්ද්‍ර, උඩුවනගේ සමන් දේශප්‍රිය, සභාපති සම්පත් චන්ද්‍ර පුෂ්ප විදාන පතිරණ, හා වීරප්පුලිගේ ප්‍රනීත් චතුරංග යන චූදිතයින් සියළු චෝදනාවන්ට වරද කරුවන් කළ අතර මොහොට්ටිගේ සරත් නොහොත් සහන් හා සරණ ආරචිචි පටබැදිගේ චානුක චතුරංග විත්තිකරුවන් නිදොස් කැර නිදහස් කෙළේය.2011 දෙසැම්බර් 25 දින හෝ ඊට ආසන්න දිනකදි තංගල්ල නේචර් හෝටලයේදි බ්‍රිතාන්‍ය ජාතික කුරාම් සමාන් ෂයික් මරණයට පත් කිරිම,ඔහුගේ පෙම්වතිය වු රුසියන් ජාතික ටිකෂේවා වික්ටෝරියා ඇලෙක්සැන්ඩ්‍රා ට පහරදි රංචු ගැසි දුෂණය කිරිම , රයන් අකලංක යන පුද්ගලයාට පහර දීම,හෝටලයේ දේපෙළවලට අලාභ හානි කිරිම හා ගිනි අවි භාවිතය ඇතුළු චෝදනා යටතේ නීතිපතිවරයා මේ නඩුව පවරා තිබිණි.මහාධිකරණ විනිසුරු රෝහිණි වල්ගම මහත්මිය තීන්දුව ප්‍රකාශයට පත් කිරිමට පෙර විශේෂ ප්‍රකාශයක් කළ අතර තම තීන්දුව දේවත්වයෙන් සළකන බව ප්‍රකාශ කළාය.විත්තිකරුවන් අමතාද විශේෂ ප්‍රකාශයක් කළ විනිසුරුවරිය නඩුව යළි අභියාචනය කරන්නේ නම් තම හෘද සාක්ෂියට එකඟව අධ්‍යාත්මයට කතාකර එය සිදු කරන ලෙසට පැවසුවාය.මේ නඩුව 2013 ඔක්තෝම්බර් 13 වැනිදින නීතිපතිවරයා තංගල්ල මහාධිකරණයේ පැවරූ අතර පසුව නීතිපතිවරයාට හිමි විශේෂ බලතල යටතේ කොළඹ මහාධිකරණය හමුවේ විභාග කිරිම ආරම්භ කෙළේ.මහාධිකරණ විනිසුරු රෝහිණි වල්ගම මහත්මිය ඉදිරියේ මාස තුනහ මාරකට අධික කාළයක් නඩුව විභාග කෙරිණි.නීති විරෝධි කල්ලියක සාමාජිකයින් වී රයන් අකලංක නමැති අයට පහර දීමේ පළමු චෝදනාවට මාස හයක බරපතල වැඩ සහිත සිර දඩුවමක් නියම කළ මහාධිකරණ විනිසුරුවරිය සෙසු චෝදනාවන්ට පිළිවෙළින් මෙසේ දඩුවම් නියම කළාය.රයන් අකලංක යන අයට බෝතල් , පුටු , සිමෙන්ති කැබලි, ගිනි අවියෙන් පහර දීම සිදුකර බරපතල තුවාල සිදු කිරිමට අවුරුදු දෙකක බරපතල වැඩ සහිත සිර දඩුවමක් ද ., කුරාම් යන අය චේතනාන්විත නොවන සාවද්‍ය මීනි මැරිමක් බවට තීරණය කැර වසර 20 ක බරපතල වැඩ සහිත සිර දඩුවමක්ද, වික්ටෝරියා ඝාතනය කිරිමට තැත් කිරිම යන චෝදනාවට වසර දහයක බරපතල වැඩ සහිත සිර දඩුවවක්ද,රයන් අකලංකට පහර දීම, කුරාම්ට පහරදි ඝාතනය කිරිම හා වික්ටෝරියා මැරීමට තැත්කිරම යන 5 ,6,7 යන චෝදනාවන්ට පිළිවෙළින් වසර 2 බැගින් හා වසර 20 බැගින් හා වසර 14 බැගින් බර පතල වැඩ සහිත සිර දඩුවම් නියම කළාය.වික්ටෝරියා කාන්තාව රංචු ගැසි දුෂණය කිරිමේ චෝදනාවට සභාපති සම්පත් විදාන පතිරණ ඇතුළු චූදිතයින් සිවු දෙනාට වසර 20 බැගින් බර පතල වැඩ සහිත සිර දඩුවම් නියම කළ අතර රුපියල් විසි දහසක දඩයක් බැගින් හා ලක්ෂ දෙකක වන්දියක් බැගින් ලක්ෂ අටක වන්දියක් නියම කළාය. එය නොගෙවන්නේ නම් වසර දෙක බැගින් සිර දඩුවමක්ද චූදිතයින්ට නියම කෙරිණි.තංගල්ල නේචර් හෝටලයට රුපියල් 160255 ක අලාභයක් සිදු කිරිම යන චෝදනාවට වසර 1 ක බැගින් සිර දඩුවමක් ද,මත්පැන් බෝතල් කොල්ල කෑමේ චෝදනාවට වසර පහ බැගින් සිර දඩුවම් නියම කළාය.ගිනි අවියක් සන්තකයේ තබාගත් හතර වැනි චූදිතට අවුරුදු දහයක සිර දඩුවමක්ද නියම කෙරිණි.නියම කළ මේ දඩුවම් සියල්ලම එකවර ගෙවී යන බවද විනිසුරුවරිය තීන්දුව අවසානයේ ප්‍රකාශ කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n1407194</link>
    <topic>ශ්‍රි ලංකා ගමනා ගමන මණ්ඩලයටදිනපතා රු: ලක්ෂ 20 ආදායමක්</topic>
    <author>ශීලා උඩුවර</author>
    <content>අධි සුඛෝපභෝගි බස් රථ ධාවනයට යෙදවීම නිසා ශ්‍රි ලංකා ගමනා ගමන මණ්ඩලයට දෛනිකව රුපියල් ලක්ෂ 20 කට ආසන්න අමතර ආදායමක්ලැබෙන බව ලංගම ප්‍රධාන මෙහෙයුම් අධිකාරි එච්.එම්. චන්ද්‍රසිරි මහතා පැවසීය.අධිවේගි මාර්ගයේත් කොළඹ සිට දුර පළාත් දක්වාත් දිනකට ලංගම අධිසුඛෝපභෝගි බස්රථ 60 ක්පමණ ධාවනයට යොදවා ඇති අතර බස් රථයක් කිසියම් කාර්මික දෝෂයකට ලක්වූ අවස්ථාවක හෝ ඒවායේ නඩත්තු කටයුතු සිදුකරන අවස්ථාවක දී ධාවනයට යෙදවීම සඳහා අමතර බස්රථ 6 ක් පමණ වෙන්කැර තිබෙන බවද ඒ මහතා පැවසීය.බස්රථ 45 ක් සාමාන්‍ය පරිදි ධාවනයට ත් බස්රථ 10 ක් සංචාරක සේවා සඳහාත් තවත් බස්රථ 5 ක් දෛනිකව විශේෂ චාරිකා සඳහාත් වෙන්කැර ඇති බව චන්ද්‍රසිරි මහතා පැවසීය.මේ නිසා ලංගම දෛනික ආදායම මිලියන 60 ක් පමණ දක්වා වැඩිවී ඇති බවද ඒ මහතා පැවසිය.අධිවේගි මාර්ගයේ මාතර - කඩුවෙල, මහරගම-මාතර, මහරගම-ගාල්ල කඩුවෙල - ගාල්ල, පානදුර - මාතර, මතුගම- කොළඹ, කටුනායක -කොළඹ , මීගමුව - කොළඹ, දක්වාත් අනිකුත් මාර්ග වන කොළඹ සිට ආරුගම්බෙ, කල්පිටිය, පාසිකුඩා , පුත්තලම, හලාවත, කුලියාපිටිය, බදුල්ල, තංගල්ල දක්වාත්, මහනුවර- කුරුණෑගල දක්වාත් මෙම බස් සේවා යොදවා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n1407195</link>
    <topic>විනාශ වූ මැලේසියානු ගුවන් යානයේශ්‍රී ලාංකිකයන් නැහැ</topic>
    <author>භක්ති ධර්මප්‍රිය මෙන්ඩිස්</author>
    <content>මගීන් 295 දෙනකු සමගින් විනාශයට පත්වූ මැලේසියානු ගුවන් යානයේ ශ්‍රී ලාංකිකයින් නොමැති බව විදේශ කටයුතු අමාත්‍යාංශය සදහන් කරයි.අමාත්‍යාංශ ප්‍රකාශකයකු කියා සිටියේ මැලේසියාවේ සහ නෙදර්ලන්තයේ තානාපති කාර්යාල හරහා ඒ පිළිබඳ කරුණු සෙවීම ආරම්භ කැර ඇති බවයි.අදාළ යානයේ ගමන්ගත් මගීන්ගේ තොරතුරු අනාවරණය කැර ගැනීමේ කටයුතු තවදුරටත් සිදු කෙරෙමින් පවතින බව මැලේසියානු ගුවන් සේවයේ ප්‍රකාශකයෙකු සඳහන් කැර තිබේ.අනතුරට පත් යානයේ නෙදර්ලන්ත ජාතිකයින් 154 දෙනකු, ඕස්ට්‍රේලියානු ජාතිකයින් 27 දෙනකු, මැලේසියානු ජාතිකයින් 23 දෙනකු සහ ඉන්දුනිසියානු ජාතිකයින් 11 දෙනකු සිටි බව පැවසේ.ඊට අමතරව බ්‍රිතාන්‍ය ජාතිකයින් 6 දෙනකු, ජර්මන් ජාතිකයින් 4දෙනකු, බෙල්ජියම් ජාතිකයින් 4 දෙනකු, පිලිපීන ජාතිකයින් 3දෙනකු ද වන බව වාර්තා වේ. මෙම ගුවන් යානයේ සේවයේ නියුතුව සිටි කාර්යය මණ්ඩලයේ 15 දෙනාම මැලේසියානු ජාතිකයින් බැව් කියැවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n1407196</link>
    <topic>ඉදිකිරීම් කටයුතු සිදු කළ ඉතාලි සමාගමටඑරෙහිව නීතිමය පියවර ගන්න උපදෙස්</topic>
    <author>නුවන් කොඩිකාර</author>
    <content>කොළඹ වරායේ සිට සපුගස්කන්ද තෙල් පිරිපහදුව දක්වා තෙල් රැගෙන යන බෝයාවට සවි කරනු ලබන නළයක සිදුවූ පිපිරීම සම්බන්ධයෙන් එහි ඉදිකිරීම් කටයුතු සිදු කළ ඉතාලි සමාගමට එරෙහිව නීතිමය කි‍්‍රයාමාර්ග ගන්නා බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා පැවැසීය.ඊට අවශ්‍ය පියවර ගන්නා ලෙද තමන් නිලධාරීන්ට උපදෙස් දුන් බවත් සිදු වු පාඩුව මහජනතාව වෙත නොපරවන බවත් හෙතෙම කීවේය. ඉදිරියේදී ටෙන්ඩර් කැඳවීමකින් තොරව ඍජු මිලදී ගැනීම් හරහා අදාළ නළ පද්ධතිය සවි කිරීමේ වැඩ කටයුතු සිදු කිරීමට පියවර ගන්නා බවද ඒ මහතා කීවේය.කොළඹ වරායේ සිට ගැඹුරු මුහුද හරහා සපුගස්කන්ද දක්වා තෙල් රැගෙන යන නළයක මීට මාස එකහමාරකට පමණ පෙර පිපිරීමක් සිදු වුණ අතර එම නළය අවස්ථා ගණනාවකදීම නැවත සකස් කළද යළිත් එය පුපුරායාම හේතුවෙන් සපුගස්කන්ද තෙල් පිරිපහදුවේ ක්‍රියාකාරීත්වයද තාවකාලිකව නතර කිරීමටද සිදුවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n1407197</link>
    <topic>රාජ්‍ය භාණ්ඩාගාර මුළු ආදායමෙන් 57%ක්රේගුව එකතු කැර දෙයි</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රී ලංකා රේගුව රාජ්‍ය භාණ්ඩාගාරයට ඉකුත් වසරේදි රුපියල් මිලියන හාර ලක්ෂ හැත්තෑ හතර දහස් අටසිය විසිපහක මුදලක් රජයට උපයා දී තිබේ.වැටලීම් සහ තීරු බඳු ඇතුළු බදු මඟින් මෙම මුදල රේගුවට ලබා ගැනීමට හැකි වු බව රේගු අධ්‍යක්ෂ ජෙනරාල් ජගත් පී .විජේවීර මහතා පැවසීය.වර්තමාන ආණ්ඩුව මගින් වරායන් සංවර්ධනය කිරීම සහ පහසුකම් රේගුවට ලබාදීම තුළින් ශ්‍රී ලංකා රේගු දෙපාර්තමේන්තුවේ විශාල දියුණුවක් ලබා ඇති බව අධ්‍යක්ෂකවරයා කියයි .රාජ්‍ය භාණ්ඩාගාරයට එකතු කැර දෙන මුළු ආදායමෙන් සියයට 57ක මුදලක් රේගුව ලබා දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n1407198</link>
    <topic>කොළඹ සංවර්ධන කමිටු රැස්වීමටමහ නගර සභාවේ කවුරුත් නෑ</topic>
    <author>මැද කොළඹ සමූහවයිමන් හෙට්ටිආරච්චි</author>
    <content>කොළඹ දිස්ත්‍රික් සංවර්ධන කමිටු රැස්වීමට දිස්ත්‍රික්කයේ ප්‍රධානතම පළාත් පාලන ආයතනයේ එකම මහජන නියෝජිතයකු හෝ නිලධාරියකු සහභාගි නොවීම සම්බන්ධයෙන් ඊයේ (18) කොළඹ මහ නගර සභාව දැඩි දෝෂ දර්ශනයට ලක් විය.රැස්වීමේ මුලසුන හොබවූ එහි සම සභාපති පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා මේ තත්ත්වය අතිශය ඛේදනීය සිද්ධියක් බව පැවැසීය.දිස්ත්‍රික්කයේ මහජන ගැටලු හා අඩුපාඩු සපුරා ගැනීමේ සාකච්ඡා මණ්ඩපය වන මේ රැස්වීමට දිස්ත්‍රික්කයේ අනෙක් සියලු මහ නගර සභා නගර සභා, ප්‍රාදේශීය සභා සියල්ලේම නගරාධිපතිවරු හා සභාපතිවරුන් පැමිණ සිටිය දී කොළඹ මහ නගර සභාවේ නගරාධිපති, නියෝජ්‍ය නගරාධිපති නාගරික මන්ත්‍රිවරු නාගරික කොමසාරිස් ඇතුළු කිසිදු නිලධාරියකු ඊයේ (18) පැවැති රැස්වීමට සහභාගි නොවූහ.කොළඹ මහ නගර සභාවට සම්බන්ධ යෝජනා ගැටලු හා ප්‍රශ්න ගණනාවක් න්‍යාය පත්‍රයට ඇතුළත්කර තිබුණද ප්‍රශ්න මතු වූ අවස්ථාවේදී මහ නගර සභාව මගින්ම පිළිතුරු සැපයිය යුතුව තිබු අතර නමුත් ඊට අවස්ථාවක් නොවීය.කොළඹ මහ නගර සභාවේ නියෝජිතයින් කමිටු රැස්වීමට නොපැමිණීම ප්‍රහෙලිකාවක් බව සුසිල් ප්‍රේමජයන්ත මහතා කීය.කොළඹ නගරයෙන් බැහැර කරන කසළ දැමීම නිසා ආපදාවට ලක් වූ කොළොන්නාව මීතොටමුල්ල පොතුවිල් කුඹුර අවට නිවාසලාභීන්ට සාලමුල්ලේ ඉදිකරන නිවාසවලින් නිවාස 200ක් ලබා දීමට පියවර ගෙන ඇති බව නාගරික සංවර්ධන අධිකාරිය කළ දැනුම් දීම පිළිබඳව මෙහිදී අදස් දැක්වූ ප්‍රේමජයන්ත මහතා දැවැන්ත ප්‍රශ්නයකට විසඳුමක් ලැබෙන අවස්ථාවේ නගර සභාව ඊට දායක නොවීම ගැන විමතිය පළ කළේය.මේ පිළිබඳව නගර සභාවේ අය කොහේ හෝ සිට අඩුපාඩු පෙන්වා රජය විවේචනය කරන බව කී ඇමැතිවරයා එකට වාඩි වී සාකච්ඡාවෙන් ප්‍රශ්න විසඳා ගැනීමට මහ නගර සභාවට කිසිදු උවමනාවක් නොමැති බව කීය.මහ නගර සභාවට තිබූ ලොකුම හිසරදය සුව කිරීමට ‍හැකි වූයේ මධ්‍යම රජයට බව අමතක නොකළ යුතු බවද ඒ මහතා කීය.බොරැල්ල සර්පන්ටයින් මහල් නිවාස සංකීර්ණය දක්වා ලෙස්ලි රණගල මාර්ගයේ සිට පාලමක් ඉදිකිරීම, ගෝතමිපුර ඔබේසේකරපුර සම්බන්ධ කර පාලමක් ඉදිකිරීම, ආගමන විගමන දෙපාර්තමේන්තුවේ ප්‍රධාන කාර්යාලය පුංචි බොරැල්ලේ මංසන්ධියෙන් ඉවත් කර වෙනත් සුදුසු ස්ථානයක ස්ථාපිත කිරීම යන සාකච්ඡාවට ගැනුනත් ඒ පිළිබඳව කරුණු ඉදිරිපත් කිරීමට නගර සභාවේ වගකිවයුත්තන් නොසිටීම නිසා සාකච්ඡාව කල් තැබිණි.දිනේෂ් ගුණවර්ධන, බන්දුල ගුණවර්ධන, ජීවන් කුමාරතුංග, ගාමිණි ලොකු‍ගේ ඇමතිවරු නියෝජ්‍ය ඇමැති ගීතාංජන ගුණවර්ධන පාර්ලිමේන්තු මන්ත්‍රි තිලංග සුමතිපාල, බස්නාහිර පළාත් මහ ඇමති ප්‍රසන්න රණතුංග, දුමින්ද සිල්වා, පළාත් ඇමැති උපාලි කොඩිකාර පළාත් සභා මන්ත්‍රී හෙක්ටර් බෙත්මගේ , මහරගම මහ නගර සභාපතිනි කාන්ති කොඩිකාර මහත්ම මහත්මීහුද කොළඹ දිස්ත්‍රික් ලේකම් එච්. ටී. කමල් පත්මසිරි මහතාද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n1407199</link>
    <topic>කොළඹ ප්‍රධාන පෙළේ පිරිමි පාසල් 2කආපනශාලාවල කුණු වූ ආහාරපාන</topic>
    <author>විජයානි එදිරිසිංහ</author>
    <content>කොළඹ රාජකීය විදුහලේ ආපනශාලා පරීක්ෂා කිරීමේදී මිනිස් පරිභෝජනයට නුසුදුසු නරක් වූ අර්තාපල් යොදා සාදන ලද ආහාර වර්ග සොයා ගැනීමට නිලධාරීහු සමත් වූහ. ‍මෙම ආපනශාලාවට එරෙහිව මාලිගාකන්ද මහේස්ත්‍රාත් අධිකරණයේ දී නඩු පැවරූ අතර රුපියල් 8000 ක දඩයක් නියම කළ බව නිලධාරීහු වැඩිදුරටත් පැවසූහ.කොළඹ තර්ස්ටන් විදුහලේ සිසු දරුවන් විසින් විදුහල්පතිවරයා දැනුවත් කිරීමෙන් අනතුරුව එම විදුහල්පතිවරයාගෙන් පාරිභෝගික අධිකාරියට ලැබුණු පැමිණිල්ලක් මත නරක් වූ පරිභෝජනයට නුසුදුසු පලතුරුවලින් සාදන ලද පලතුරු බීම විකුණූ එම පාසලේ ආපනශාලාව ද වැටලීමට ලක්කර ඇත.මේ වන විට දිවයිනේ සියලුම පළාත් හා දිස්ත්‍රික් ආවරණය වන පරිදි ලංකාව පුරා පාසල් 1020 ක් පරීක්ෂාවට ලක්කර ඇති අතර ඒ අතරින් මිනිස් පරිභෝජනයට නුසුදුසු ආහාරපාන විකිණීමත්, වැඩි මිලට භාණ්ඩ අලෙවි කිරීම, මිල ප්‍රදර්ශනය නොකිරීම යන පාරිභෝගික පනත උල්ලංඝණය කිරීම යටතේ පාසල් 84 ක පිහිටි ආපනශාලාවලට එරෙහිව නඩු පවරා ඇත. තවත් පාසල් 167 ක පිහිටි ආපනශාලා සඳහා වැටලීම් නිලධාරීන් විසින් දැඩි අවවාද ලබා දී ඇත.මේ වැටලීම් ඇරඹීමත් සමඟ පාසල් ළමයි හා ‍මවුපියන්ගේ පැමිණිලි විශාල සංඛ්‍යාවක් පාරිභෝගික අධිකාරිය වෙත ලැබෙන බවත් එය වැටලීම් සිදුකිරීමේදී ඉතා ප්‍රයෝජනවත් වූ බව නිලධාරීහු ප්‍රකාශ කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n14071910</link>
    <topic>සිවිල් ආරක්ෂක බළකායේවැලිඔය මූලස්ථානය විවෘත වේ</topic>
    <author>රත්නසිරි පතිරණ සහ රක්ෂණ ශ්‍රියන්ත වැලිඔය සිට</author>
    <content>සිවිල් ආරක්ෂක බළකායේ වැලිඔය බළකා මූලස්ථානය ඊයේ (18) රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ ප්‍රධානත්වයෙන් විවෘත කෙරිණි.මෙළකා මූලස්ථානය වැලිඔය ප්‍රාදේශීය ලේකම් කොට්ඨාසයට අයත් ගල්කුලම ප්‍රදේශයේ ස්ථාපිතකර ඇත. මේ ප‍්‍රදේශය ම්ලේච්ඡ කොටි ත්‍රස්තවාදීන්ගේ ප්‍රහාරයන්ට ලක්ව වසර ගණනාවක් වල් බිහිව ජරාවාසව පැවැති ප්‍රදේශයකි.මෙහි පෙර තිබූ ධීවර අභිජනන මධ්‍යස්ථානයට අයත් ගරාවැටී තිබූ ගොඩනැගිලි ශුද්ධ පවිත්‍රකර අලංකාරවත් ලෙස වැලිඔය සිවිල් ආරක්ෂක බළකා මූලස්ථානය ඉදිකර ඇත.මෙය අණදෙන නිලධාරි නිල නිවස්නයක්, සුබසාධක වෙළෙඳ සැලක්, දේශන ශාලාවක්, බුදුමැදුරක්, කාන්තා භට නිවස්නයක් ඇතුළු සියලු අංගෝපාංගවලින් සමන්විතය.මෙහිදී ආරක්ෂක ලේකම් ගෝඨාභය රාජපක්ෂ මහතාගේ උපදෙස් පරිදි සිවිල් ආරක්ෂක බළකායේ සුබසාධන සත්කාරයක් ලෙස ජලය පිරිපහදු කිරීමේ යන්ත්‍ර ලබාදීමද ඊයේ (18) මේ බළකා මූලස්ථානයේ දී සිදුකෙරිණි.ඒ අනුව කන්තලේ, වැලිඔය, වව්නියාව, මැදවච්චිය, පුත්තලම, හොරොව්පතාන, යාල, කතරගම, මැදිරිගිරිය, මොරණරාගල, කිළිනොච්චිය, මිහින්තලය යන බළකා මූලස්ථානයන්ට අනුයුක්ත සිවිල් ආරක්ෂක බළකා සාමාජිකයන් 262 දෙනෙකු වෙත ජල පෙරණ යන්ත්‍ර 262ක් ලබාදීම ද සිදු විය.තවද සිවිල් ආරක්ෂක බළකායේ මියගිය සාමාජිකයන් ‍14 දෙනෙකු වෙනුවෙන් රුපියල් මිලියනය බැගින් ‘සුවසවිය’ ප්‍රතිලාභ ගෙවීම් සහ විශ්‍රාම ලැබූවන්ගේ සේවය අගයමින් සහතික ප්‍රදානය කිරීම ද සිදුකෙරිණි.මෙයට සමගාමීව වැලිඔය නව බළකා මූලස්ථානයේ බුදුමැදුර විවෘත කිරීම, ශ්‍රී මහා බෝධි අංකුරයක් රෝපණය කිරීම, පෙර පාසල විවෘත කිරීම ඇතුළු අවස්ථා රැසකට ආරක්ෂක ලේකම්වරයා සහභාගී විය.මහා සංඝරත්නය, ක‍තෝලික පූජකතුමා, නියෝජ්‍ය ඇමැති සරත් වීරසේකර, සිවිල් ආරක්ෂක බළකායේ අණදෙන නිලධාරී රියර් අද්මිරාල් ආනන්ද පිරිස් , වැලිඔය බළකා අණදෙන නිලධාරී ලුතිනන් කර්නල් සුමේධ බාලසූරිය යන මහත්වරු මෙන්ම ත්‍රිවිධ හමුදාව, පොලිසිය සහ සිවිල් ආරක්ෂක බළකායේ උසස් නිලධාරීන් හා සෙසු නිලධාරීන්, සිවිල් ආරක්ෂක බළකායේ පවුල්වල සාමාජිකයන් ඇතුළු පිරිසක් මේ අවස්ථාවට සහභාගී වූහ‍‍.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n14071911</link>
    <topic>කොරියාවෙන් ශ්‍රී ලාංකික ශ්‍රමිකයන්ට දෙනවිශ්‍රාම වැටුප් ක්‍රමයේ කිසිදු වෙනසක් කර නෑ</topic>
    <author>මහින්ද අලුත්ගෙදර</author>
    <content>කොරියානු රජය ශ්‍රී ලාංකික ශ්‍රමිකයන්ට ලබාදෙන එරට විශ්‍රාම වැටුප් ක්‍රමයේ කිසිඳූ වෙනසක් නොමැති බව ශ්‍රී ලංකා විදේශ සේවා නියුක්ති කාර්යාංශය අවධාරණය කරයි.ඒ අනුව කොරියාවේ සේවය කරන ශ්‍රී ලාංකික ශ්‍රමිකයන්ට සමාජ ආරක්ෂණය වෙනුවෙන් හඳුන්වා දී තිබෙන ‘කූක්මෙන්’ විශ්‍රාම වැටුප් ක්‍රමයේ කිසිදු වෙනසක් සිදුවී නොමැති බවද එරට සේවය කරන ශ්‍රමිකයන්ට මෙම විශ්‍රාම වැටුප් ක්‍රමයට තම අභිමතය පරිදි සම්බන්ධ වියහැකි බවද එම කාර්යාංශය පෙන්වා දෙයි.මේ අතර ශ්‍රී ලංකා විදේශ සේවා නියුක්ති කාර්යාංශය පෙන්වා දෙන්නේ සේවා යෝජකයන් ද ඊට දායකත්වය ලබාදෙන බවයි.ශ්‍රමිකයකු කොරියාවේ සේවය නියමිත කාලය අවසන් කර නැවත ශ්‍රී ලංකාවට පැමිණීමට පෙර තම විශ්‍රාම වැටුප් ක්‍රමයට ගෙවූ මුදල් ආපසු ලබාගැනීම සඳහා ඉල්ලුම් කළ හැකිවන අතර එම ශ්‍රමිකයා ගුවන් තොටුපළින් ශ්‍රී ලංකාවට ඒමට පෙර තමන් ගෙවූ විශ්‍රාම වැටුප් මුළු මුදලම ආපසු ලබාදෙන බවද එම කාර්යාංශය කියයි.එම නිසා මෙම විශ්‍රාම වැටුප් ක්‍රමය පිළිබඳව කිසිදු බියක් ඇති කර නොගන්නා ලෙස ද ශ්‍රී ලංකා විදේශ සේවා නියුක්ති කාර්යාංශය කොරියානු රැකියාලාභින්ගෙන් ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n14071912</link>
    <topic>හිටපු සහකාර පොලිස් අධිකාරි ඇතුළුතවත් දෙදෙනකුට අධිචෝදනා භාර දෙයි</topic>
    <author>ගම්පහ සංචාරක නිමල් ජයසිංහ හා ගම්පහ මධ්‍යම සමූහ ඔලිවර් පෙරේරා</author>
    <content>මරාගෙන මැරෙන බෝම්බකරුවකු යොදා ගැනීමෙන් හිටපු අමාත්‍ය ජෙයරාජ් ප්‍රනාන්දුපුල්ලේ මහතා ඇතුළු පුද්ගලයන් 14 දෙනකු ඝාතනය කිරීම සම්බන්ධයෙන් හිටපු සහකාර පොලිස් අධිකාරිවරයකු හා ද්‍රවිඩ ජාතිකයින් දෙදෙනකුට එරෙහිව ගම්පහ මහාධිකරණය හමුවේ ඊයේ (18) අධිචෝදනා පත්‍ර භාර දීම සිදුකෙරිණි.මහාධිකරණ විනිසුරු පියසීලි වික්‍රමසිංහ මතුරට මහත්මිය හමුවේ අධිචෝදනා 31කින් සමන්විත නීතිපතිවරයා ගොනු කළ අධිචෝදනා පත්‍ර භාර දුන්නේ. ගම්පහ හිටපු සහකාර පොලිස් අධිකාරි එස්. ලක්ෂ්මන් කුරේ, සෙල්වරාජ් තිරුබාකරන් නොහොත් මොරිස් සභා තම්බයියා ප්‍රකාශ් යන විත්තිකරුවන් තිදෙනාටය.මේ නඩුව කැඳවූ අවස්ථාවේ දෙමළ මාධ්‍යයෙන් භාෂා පරිවර්තකයකු නොමැති වූ නිසා, ගම්පහ මහේස්ත්‍රාත් අධිකරණයේ භාෂා පරිවර්තක ප්‍රියදර්ශනි බණ්ඩාර මහත්මිය කැඳවා දෙමළ භාෂාවෙන් ද්‍රවිඩ ජාතික විත්තිකරුවන් දෙදෙනාට අධිචෝදනා පත්‍ර කියවා දීම සිදුකෙරිණි.වැලිවේරිය කාන්ති ක්‍රීඩාංගණය අසලදී 2008.04.06 දින පවත්වන්නට යෙදුනු මැරතන් ධාවන තරගයක් ආරම්භ කිරීමට පැමිණි අවස්ථාවේ දී හිටපු අමාත්‍ය ජෙයරාජ් ප්‍රනාන්දුපුල්ලේ මහතා ඇතුළු 16 දෙනෙකු මරාගෙන මැරෙන බෝම්බයකින් ඝාතනයට ලක් වූහ.පැමිණිල්ල වෙනුවන් රජයේ නීතිඥ උදාර කරුණාතිලක මහතා පෙනී සිටි.රජයේ ජ්‍යෙෂ්ඨ නීතිඥ ඩිලාන් රත්නායක මහතා අධිකරණය අමතමින් මේ නඩුව විභාග කරන අවස්ථාවේදී දෙමළ භාෂා පරිවර්තකයෙකු අවශ්‍ය බවත්, විත්තිකරුවන්ට නඩුවට පෙනී සිටීමට සූදානම්ව පැමිණෙන ලෙසද නියෝගයක් නිකුත් කරන ලෙසට ඉල්ලා සිටියේය.විත්තිකාර ලක්ෂ්මන් කුරේ වෙනුවෙන් පෙනී සිටි නීතිඥ අංජන රත්නසිරි මහතා කරුණු දක්වමින් දැනට විත්තිකරුවන් අධිකරණයට ඉදිරිපත්කර ඇති නිසා නැවතත් ත්‍රස්ත විමර්ශන ඒකකයට නොයවා රක්ෂිත බන්ධනාගාර ගත කරන ලෙස ඉල්ලා සිටියේය. රජයේ ජ්‍යෙෂ්ඨ නීතිඥ ඩිලාන් රත්නායක මහතා ඉල්ලීමක් කරමින් පළමු හා දෙවන සැකකරුවන් දෙදෙනාවන පේදුරුතුඩුවේ ෂෙල්වරාජ් තිරුබාකරන් නොහොත් මොරිස් සහ ලක්ෂමන් කුරේ යන අය ත්‍රස්තවාදි විමර්ශන අංශයේම රඳවා තබන ලෙසත්, තුන්වන සැකකරුවන තම්බයියා ප්‍රකාශ් යන අය නැවත රක්ෂිත බන්ධනාගාර ගතකරන ලෙසත් ඉල්ලා සිටියේය.නඩුව නැවත කැඳවීම 2014 සැප්තැම්බර් 15 දිනට කල් තැබූ අතර එදිනට විත්තිකරුවන් තිදෙනාගේ ඇඟිලි සලකුණු ලබා ගැනීමට ද නියෝග කළාය.මේ විත්තිකරුවන් තිදෙනාට එරෙහිව ජෙයරාජ් ප්‍රනාන්දුපුල්ලේ මහතා ඝාතනය කිරීමට කුමන්ත්‍රණය කිරීම පුද්ගලයින් 14 දෙ‍නකුගේ මරණ සිදුකිරීම එල්. ටී. ටී. ඊ. සංවිධානයේ කටයුතුවලට ආධාර අනුබල දීම ප්‍රවාහනය කිරීම යන කරුණු මත ත්‍රස්තවාදය වැළැක්වීමේ පනත හා 2005 හදිසි අවස්ථා රෙගුලාසි යටතේ නඩුවෙන් අධිචෝදනා ඉදිරිපත් කැර ඇත. ත්‍රස්තවාදි විමර්ශන අංශයේ නිලධාරීන් විත්තිකරුවන් අධිකරණය වෙත ඉදිරිපත් කළේය.ද්‍රවිඩ ජාතික විත්තිකරුවන් වෙනුවෙන් නීතිඥ නියෝජනයක් නොවීය.පාර්ලිමේන්තු මන්ත්‍රිනී වෛද්‍ය සුදර්ශනි ප්‍රනාන්දුපුල්ලේ මහත්මිය ඇතුළු පිරිසක් අධිකරණය වෙත පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n14071913</link>
    <topic>ඉතිහාස ගත නඩුවක්: මාගේ හෘද සාක්ෂියට එකඟව තීන්දුව දුන්නා</topic>
    <author>රෝෂන් තුෂාර</author>
    <content>තංගල්ල නේචර් හෝටලයේ දී බ්‍රිතාන්‍ය ජාතිකයකු ඝාතනය කර ඇයගේ පෙම්වතිය සමුහ දුෂණය කිරීම සම්බන්ධයෙන් තංගල්ල ප්‍රාදේශීය සභාවේ හිටපු සභාපතිවරයා ඇතුළු පිරිසට එරෙහි නඩුව ඉතිහාස ගත නඩුවක් වන බවට නඩුවේ තීන්දුව ප්‍රකාශ කළ කොළඹ මහාධිකරණ විනිසුරු රෝහිණි වල්ගම මහත්මිය ප්‍රකාශ කළාය.නඩුවේ තීන්දුව ප්‍රකාශයට පත් කිරීමට පෙර විශේෂ ප්‍රකාශයක් කළ විනිසුරුවරිය මෙසේද සඳහන් කළාය.මේ නඩුවට විශාල ප්‍රචාරයක් මාධ්‍ය මගින් ලබා දුන්නා. මාධ්‍යයේ යන දේවල් සමඟ කටයුතු කරන්න මා බැඳිලා නෑ. ඒකයි ඇත්ත.පැමිණිල්ල පිළබඳව විශාල වශයෙන් කරුණු ප්‍රචාරය කළා. මේ නඩුව නිසා අපහාස වින්දේ මම. අනවශ්‍ය ලෙස කල් යනවා, සාධාරණයක් ඉටු වන්නේ නෑ. ආදි විවිධ කරුණු මාධ්‍යවල ප්‍රචාරය වුණා.ඒක නෙවෙයි ඇත්ත. ඒක තීන්දුවේදි බලා ගන්න පුළුවන්.මෙය විශේෂ නඩුවක් ලෙස සළකා කොළඹ අහන්න ගත්තා. මාස තුනහමාරක් නඩුව විභාග කළා.ජූරි සභාවක් නැතුව, විනිසුරු මඩුල්ලක් ඉදිරියේ නොවෙයි මේ නඩුව ඇහුවේ.මගේ මුළු කාලයම කැපකරල අහපු නඩුවක් . එම කාර්යයයේ දී මට සහය වු පැමිණිල්ලේ නීතිඥ මහත්වරුන්ට, විත්තියේ නීතිඥයන්ට හා අධිකරණ කාර්ය මණ්ඩලයට, ලඝු ලේඛිකාවන්ට මාගේ ස්තුතිය පළ කරනවා.පැමිණිල්ලට මෙය රාජකාරියක්, මට මෙය රාජකාරියටත් වඩා දේවකාරියක්. මා මේ නඩුවේ තීන්දුව දේවත්වයෙන් සළකනවා.මම මේ තීන්දුව දුන්නේ මාගේ හෘද සාක්ෂියට එකඟවයි.විත්තිකරුවන්වන ඔබලා ඉහළ උසාවියකට යනවනම් ඔබලාගේ හෘද සාක්ෂිය එකඟව එය කරන්න. අධ්‍යාත්මයට තට්ටු කරලා බලන්න. එහෙම බලලා තීරණයක් ගන්න යැයි ද විනිසුරුවරිය ප්‍රකාශ කළාය.මේ නඩුවේ පැමිණිල්ල වෙනුවෙන් රජයේ ජ්‍යෙෂ්ඨ නීතිඥ තුසිත් මුදලිගේ, රජයේ නීතිඥවරුන් වන චමින්ද අතුකෝරාල, නයෝමි වික්‍රමසේකර මෙනවියපෙනීසිටියහ.විත්තිකරුවන් වෙනුවෙන් ජනාධිපති නීතිඥවරුන් වන ජයන්ත වීරසිංහ, රාසික් සරුක්, කාලිංග ඉන්ද්‍රතිස්ස මහත්වරුන් සමඟ ජ්‍යෙෂ්ඨ නීතිඥ යු ආර් ද සිල්වා ඇතුළු නීතිඥ කණ්ඩායමක් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=n14071914</link>
    <topic>දරු දෙන්නාත් අරන් එයා අපව දාලා ගියා</topic>
    <author>කොළඹ සංචාරක</author>
    <content>'ආදරයෙන් අහිංසකව ජීවත් වූ අපේ කැදැල්ල සුණු විසුණු කරලා දැම්මේ ඇයි දෙයියනේ... මගේ සැමියා දරු දෙන්නයි මාරයා උදුරා ගත්තා.. මට මේ දුක තවත් වාවන්න බැහැ. නීල් ඔයා දරු දෙන්නත් අරගෙන යන්න යනවා. අපිව දාලා ඔයාල තුන්දෙනා මේ කොහේද යන්නේ' යැයි කියමින් නාලිකා සමන්මලී (33) මහත්මිය හඬා වැටුණාය.කඩවත මංකඩ මාර්ගයේ ඉහළ බියන්විල වෙළෙඳ සැලක් අසලදී පෙරේදා (17) උදේ ත්‍රිරෝද රථයක් සහ ලොරියක් මුහුණට මුහුණ ලා ගැටීමෙන් එකම පවුලේ පියා, දියණිය, පුතා මියගොස් තිදෙනෙක් තුවාල ලැබූහ.මාකොළ උතුර ගුණරත්න මාවතේ පදිංචි බී.කේ. ඉඳුනිල් ප්‍රසාද් (36) පියා, බී.කේ. ඉමාෂා ගිම්හානි (දියණිය) නිමේෂ් තත්සර (පුතා) අනතුරින් මිය ගියහ.පියා සහ දියණිය රාගම රෝහලට ඇතුළත් කිරීමෙන් අනතුරුව (17) වැනිදා උදෑසන මිය ගිය අතර ඔවුන්ගේ බාල පුතා ඊයේ (18) උදෑසන කොළඹ ජාතික රෝහලේදී මිය ගිය බව රෝහල් ආරංචි මාර්ග කියයි.බරපතළ ලෙස තුවාල ලැබූ ඉහළ බියන්විල විහාර මාවතේ පදිංචි ගයාත්‍රි කල්හාරි පාසල් ගුරුවරිය දුලානි රාජපක්ෂ පාසල් දැරිය සහ ත්‍රීරෝද රථයේ රියදුරු වන සඳරුවන් ප්‍රදීප් කරුණාරත්න රාගම රෝහලේ ප්‍රතිකාර ලබති. ඉඳුනිල් සේවය කළේ කොළඹ පංචිකාවත්ත ප්‍රදේශයේ යතුරුපැදි අලුත්වැඩියා කරන ආයතනයකයි.ත්‍රිරෝද රථ රියදුරාගේ ඉවසීම නොමැති නිසාම ඔවුන්ගේ කැදැල්ල සුණු විසුණු විය. එහි වන්දි ගෙවීමට අද සිදුව ඇත්තේ බිරියට සහ වැඩිමහල් දියණියටය. නිවෙස් හිමිකාරිය වූ වයි. උදේනි දිල්රුක්ෂිකා (35) මහත්මිය මෙසේ කීවාය.නීල් අයියා ඇතුළු පවුලේ අය අවුරුදු අටක් අපේ ගෙදරක නැවතී සිටිනවා. අපේම සහෝදරයෙක් වගේ ඔවුන් අපිත් එක්ක ළෙන්ගතුව ජීවත්වුණා.'අපිට පුළුවන් විදියට කාලා ඇඳලා දරුවන්ට හොඳට උගන්වමු කියලා නීල් නිතරම කිවා. ‍ඔවුන්ගේ හදිසි වියෝව දරාගත නොහැකිව මාකොළ උතුර ගම්මානයම කම්පාවට පත්ව සිටිති.පාසල් දරු දැරියන් සිය සොහොයුරියට සොහොයුරාට අවසන් ගෞරව දැක්වීමට පැමිණ සිටියහ. සිය ආදරණීය බිරිඳ, දියණිය ඥාති හිත මිත්‍රාදීන්ගෙන් සමුගෙන දරු දෙදෙනා සමඟ අද සවස මාකොළ උතුර නෙල්ලිගහ කනත්තේදී ඔවුන් තිදෙනාගේ දේහයන් මිහිදන් කිරීමට නියමිතය.ඡායාරූප-කොළඹ සංචාරක</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=r1407191</link>
    <topic>දහම් පාසලකටම වසරක් පාසාමෙතරම් මුදල් දෙන වෙනත් රජයක් නෑ</topic>
    <author>හොරණ මධ්‍යම විශේෂ - චන්ද්‍රා ශ්‍රී පෙරේරා</author>
    <content>වාර්ෂිකව ලංකාවේ සෑම දහම් පාසලකටම මුදලින් රුපියල් ලක්ෂය බැගින් ලබාදෙන රජයක් මෙතෙක් බිහිවී තිබුණේ නෑ. ඒ කාර්ය මහින්ද චින්තන වැඩපිළිවෙළ යටතේ ජනාධිපති මහින්ද රාජපක්ෂ මහතා වි‍ශේෂිත නිර්දේශයක් මත බස්නාහිර පළාත් සභාව මගින් පළාතේ විහාරස්ථාන 2709ට ලබාදීමට කටයුතු කර ඇතැයි බස්නාහිර පළාත් සභා මන්ත්‍රී හා නියෝජ්‍ය සභාපති යසපාල කෝර‍ළගේ මහතා පැවසීය.ඒ මහතා එසේ පැවසුවේ පසුගියදා හොරණ පූර්වාරාම විහාරස්ථ දහම් පාසලේ පැවැති ත්‍යාග ප්‍රදාන උළෙලේ ප්‍රධාන ආරාධිත අමුත්තෙකු වශයෙන් සහභාගි වූ උත්සව සභාව අමතමිනි.මෙහි මුලසුන බණ්ඩාරගම, වල්ගම මහා විද්‍යාලයේ විදුහල්පති වීදාගම කාශ්‍යප හිමියෝ හෙබවූහ. මෙදින වේදිකාවේ දහම් දරුවන් විසින් ඉදිරිපත් කළ විවිධ ප්‍රසංගය “අපේ කම - ගමේ කම” අර්ථවත්වන අයුරින් පැවැත්වීම සුවිශේෂ සිද්ධියක් විය.ඒ මහතා මෙසේ ද කීය. අද අපේ සමජයෙත් අපේ සංස්කෘතිය, සභ්‍යත්වය හා අපේකම බොහෝසේ ගිලිහී යන ප්‍රවණතාවක් දකින්න ලැබෙනවා. එදා පන්සල වෙහෙර විහාර මුල් කර‍ගනිමින් වැවයි දාගැබයි ගමයි පන්සලයි යන උදාරතර චින්තනය තුළ තමයි අපේ සමාජය නිර්මාණය වී තිබුණේ. ඒවා පරදේශක්කාරයන්ගේ ග්‍රහණයට අපේ රට හසුවූ පසු ක්‍රමක් ක්‍රමයෙන් අපේකම නැතිවී ගියා.වසර 30ක පැවැති යුද සමය ජනාධිපති මහින්ද රාජපක්ෂ මහතා නිමාකර තිබෙනවා. නිදහස් නිවහල් රාජ්‍යයක් බවට පත්කරල තියෙනවා.දැන් අපිට රජෙක් ඉන්නවා. අප කළ යුත්තේ බෞද්ධ දර්ශනයට මුල් තැන දෙමින් රටට දැයට ආදරය කරන පරපුරක් නිර්මාණය කිරීමේ භාරදුර කාර්යට අත ගැසීමයි.ඒ සඳහා පන්සල මෙන්ම දහම් පාසල වැදගත් වෙනවා. එයට අන්‍ය ආගම්වල දහම් පාසල්වලට ද බලපානවා. ඒ සෑම දහම්පාසලක් වෙනුවෙන්ම රජය සෑම ආධාරයක්ම ලබාදීමට රජය ඇපකැපවී සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=r1407192</link>
    <topic>කොට්ටාව පෙර පාසල් 20කට සහ දරු දැරියන් 1000කට උපකරණ</topic>
    <author>මහරගම විශේෂ - වේහැල්ලේ පියතිලක</author>
    <content>පැළයක් ගසක්වීමට එය පැළය කාලයේ සිටම අවශ්‍ය පොහොර වතුර එක්කළ යුතුවාක් මෙන්ම පෙරපාසලේ සිට දරුවන්ට පෙරපාසලේ සිට රාජ්‍ය පෝෂණය ලබාදියයුතු බව මහින්ද චින්තනය අවධාරණය කරන බව ජල සම්පාදන හා ජලාපවහන ඇමැති දිනේෂ් ගුණවර්ධන මහතා පැවැසීය.ඇමැතිවරයා මෙම අදහස් පළකළේ කොට්ටාව පෙර පාසලේ 20කට සහ දරු දැරියන් 1000 ලිපිද්‍රව්‍ය පොත්පත් සහ උපකරණ බෙදාදීම සඳහා කොට්ටාව පුණ්‍යාභිවර්ධනාරාම විහාරස්ථානයේ පැවැති උත්සවයේ දීය.තවදුරටත් අදහස් දැක්වු ඇමැතිවරයා මෙසේ ද පැවැසීය.අධ්‍යාපනයට පෙළ ගැසෙන දරුවාගේ අධ්‍යාපනයට මුල්ගල තැබෙන්නේ පෙරපාසලෙනි. එම නිසා පෙර පාසල් පාලිකාවන් රටේ අධ්‍යාපනයේ පෙරගමන්කරුවන් .අපේ බොහෝ පෙර පාසල්වල අධ්‍යාපන මනෝවිද්‍යාවක් නොදත් කිසිදු පුහුණුවක් නැති අය වෙනුවට සුදුසු ගුරුභවතුන් පුහුණු කිරීමට අධ්‍යාපන දෙපාර්තමේන්තුවට අත ගැසිය යුතු කාලය එළඹ තිබේ. පෙර පාසල් ගුරු පුහුනු ආයතන ඇති කර පෙර පාසල් අධ්‍යාපනය සවිබල ගැන්වීමට අධ්‍යාපන දෙපාර්තමේන්තුව කටයුතු කළ යුතුය.දරුවා රටේ සම්පතය. එම සම්පත මහාර්ඝ සම්පතක් කිරීම අධ්‍යාපනයේ වගකීමය.හිටපු පළාත් සභා මන්ත්‍රී ලයනල් කාරියවසම් මහතාගේ විමධ්‍යගත පළාත් සභා අරමුදල් මෙම සද්කාර්ය සඳහා යොදා ගැනින.පිළිගැනීමේ කතාව මහරගම ප්‍රදේශීය ලේකම් බුද්ධි තරංග කරුණාසේන මහත්මිය කළාය.කොට්ටාව පුණ්‍යාභිවර්ධනාරාම විහාරස්ථානාධිපති වේරදුවේ සිරිජෝති හිමියන්ගේ ප්‍රධානත්වයෙන් පැවැති මෙම උත්සවයට හිටපු පළාත් සභා මන්ත්‍රී ලයනල් කාරියවසම් සහ මහරගම නාගරික මන්ත්‍රී ජගත් පතිරණ සහ අමාත්‍යාංශයේ මාධ්‍ය ලේකම් සහ කැස්බෑව නාගරික මන්ත්‍රී ලලිත් රෝහණ යන මහත්වරු ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=r1407193</link>
    <topic>සාමිමලේ ට්‍රාන්ස්පෝමරයකට මාර ගසක් කඩා වැටී මණ්ඩලයට දසලක්ෂ 2ක පාඩුවක්</topic>
    <author>අසේල කුරුළුවංශ</author>
    <content>මස්කෙළිය සාමිමලේ ප්‍රධාන මාර්ගයේ බ්‍රවුස්වික් වතුයායේ පිහිටි තොණ්ඩමන් පරිගණක මධ්‍යස්ථානය ඉදිරිපිට තිබූ විශාල ගසක් කපා දැමීමේ දී එය විදුලි බල මණ්ඩලයට අයත් වොට් 33000ක ධාරිතාවයෙන් යුත් විදුලි ට්‍රාන්ස්පෝමරයක් මතට වැටීමෙන් පුපුරා යෑම නිසා විදුලි බල මණ්ඩලයට රුපියල් දසලක්ෂ 02ක පාඩුවක් සිදුව තිබේ.අඹගමුව ප්‍රාදේශීය සභාවේ දැනුම්දීමක් බව කියමින් වතු කම්කරුවන් දෙදෙනෙකු විදුලි බල මණ්ඩලය දැනුවත් නොකර මේ ගස කපා තිබෙන බව පරීක්ෂණ මඟින් අනාවරණය වී ඇත.ට්‍රාන්ස්පෝමරය පුපුරා යෑම නිසා ප්‍රදේශයේ ස්ථාන රැසක විදුලි සැපයුම් බිඳ වැටී තිබෙන බව විදුලි බල මණ්ඩලය පවසයි.තොණ්ඩමන් පරිගණක මධ්‍යස්ථානයට මේ ගස කඩා වැටීමේ අවධානමක් පැවතීම නිසා එය කපා දැමීමට පියවර ගෙන තිබෙන බව හෙළි වී ඇතත් එවැනි අවධානමක් නොතිබූ බව ප්‍රදේශවාසීහු පවසති.ට්‍රාන්ස්පෝමරය පුපුරා යෑමෙන් සිදු වූ අලාභය අඹගමුව ප්‍රාදේශීය සභාවෙන් අයකර ගැනීමට කටයුතු කරන බව විදුලි බල මණ්ඩලය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=r1407194</link>
    <topic>දෙහිවල සැරිසැරු ජැන්ඩිපහේ කුඩු කල්ලියවෙරළේ ගැවසෙන ජෝඩුවලිනුත් සල්ලි ගරලා</topic>
    <author>ගාමිණී රූපානන්ද කොළඹ දකුණ සමූහ</author>
    <content>ප්‍රධාන පෙළේ මත්කුඩු ජාවාරමකට සම්බන්ධ බවට සැකපිට දෙහිවල පොලිසිය විසින් සුඛෝපභෝගී මෝටර් රථයක් හා මත්කුඩු ද සමඟ පෙරේදා අත්අඩංගුවට ගත් ටයිපටි පැළැඳි හැඩවැඩ ජේත්තුකාර මංකොල්ල කල්ලියක සමාජිකයන් සිවුදෙනා දීර්ඝ කාලයක පටන් පොලිස් විශේෂ විමර්ශන නිලධාරින් බව අඟවා අවන්හල් වල සිටින හා මුහුදු වෙ‍රළේ ගැවසෙන ජෝඩු වලින් රුපියල් ලක්ෂ ගණනක මුදල් හා භාණ්ඩ පැහැරගෙන ගොස් ඇති බව පොලිසිය පවසයි.මේ සිද්ධියට සම්බන්ධ සැකකරුවන් වයස අවුරුදු 38ත් 40ත් අතර පසුවන පුද්ගලයින් වන අතර ඔවුන් විසින් කුලී පදනම මත ලබාගන්නා ලද සුඛෝපභෝගී මෝටර් රථ වාහන යොදාගෙන කලක පටන්ම විවිධ අපරාධ රැසක් සිදුකරගෙන ගොස් ඇති බව පොලිසියට අනාවරණය කර ගැනීමට හැකි වී තිබේමොවුන් රාගම , ජාඇළ, බොරැල්ල, නාරහේන්පිට හා කොළඹ ප්‍රදේශයේ පදිංචිකරුවෝ වෙති.මේ මංකොල්ල කල්ලිය මිරිහාන විශේෂ පොලිස් විමර්ශන ඒකකයේ නිලධාරීන් බව හඟවා අවන්හල්වලට බලහත්කාරයෙන් කඩා පැන කාමරවල වල සිටින තරුණ ජෝඩු හා විවාහක මැදිවියේ පුද්ගලයෝ හා අනියම් බිරියන් ළඟට ගොස් ඔවුන් බියවද්දා දේපොළ කොල්ල කා ඉන් නොනැවති පදිංචි නිවාසවලට ද රැගෙන ගොස් කප්පම් ලෙස මුදල් ලබාගෙන නිදහස් කර යැවීමේ ජාවාරාමක කලක පටන්ම යෙදී ඇති බව දීර්ඝ ලෙස සිදුකරනු ලබන ප්‍රශ්න කිරීම්වල දී හෙළි වී ඇති බැව් පොලිසිය පවසයි.මේ පිළිබඳ වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=r1407195</link>
    <topic>හොරකමක් අල්ලන්න ගිය පොලිස් නිලධාරියකුට වෙඩි තියන්න හදලා</topic>
    <author> බළපිටිය සමූහදිලිප් නිශ්ශංක</author>
    <content>හරක් හොරකමක් ඇල්ලීමට ගිය පොලිස් නිලධාරියකුට නොම්මර 12 තුවක්කුවකින් වෙඩි තබා ඝාතනයක් සිදු කිරීමට තැත් කිරීමේ චෝදනාව සම්බන්ධයෙන් සැකපිට අත්අඩංගුවට ගත් සැකකරුවන් දෙදෙනකු බළපිටිය මහේස්ත්‍රාත් අසංග බෝදරගම මහතා හමුවට ඉදිරිපත් කිරීමෙන් පසුව රක්ෂිත බන්ධනාගාරගත කිරීමට නියම කළේය.මෙසේ රක්ෂිත බන්ධනාගාරගත කරන ලද්දේ අලුත්ගම දර්ගා නගරයේ පදිංචි පුද්ගලයෙකි.ඉකුත්දින අලුයම 3.30ට පමණ යාලගම ගෝනගල ප්‍රදේශයෙන් ගවයන් රැගෙන යාමට පැමිණි සැකකරුවන් සිවු දෙනකු පොලීසිය දැක ලොරි රථයෙන් පළා යන විට ඌරගහ ප්‍රදේශයේදී අත්අඩංගුවට ගැනීමට තැත් කළ අවස්ථාවේ සැකකරුවකු පොලීසියට වෙඩි තබා මනුෂ්‍ය ඝාතනයක් සිදු කිරීමට තැත් කළ බව පොලීසිය පැමිණිල්ල අධිකරණයට ඉදිරිපත් කරමින් දන්වා සිටියේය.කොස්ගොඩ පොලිස් ස්ථානාධිපති ලාල් උඩුගමගේ මහතාගේ උපදෙස් මත සුළු පැමිණිලි අංශයේ ස්ථානාධිපති උප පොලිස් පරික්ෂක සොයිසා මහතා සැකකරුවන් අධිකරණයට ඉදිරිපත් කරමින් පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=s1407191</link>
    <topic>රිය අනතුරකින් ශ්‍රී ලංකා බොක්සිං ශූරියට පොදුරද මඩුලු ක්‍රීඩා උළෙල අහිමි වෙයි</topic>
    <author>ප්‍රින්ස් ගුණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙල නියෝජනය කිරීමට බලාපොරොත්තුවෙන් සිටි බොක්සිං ශූරී අනුෂා දිල්රුක්ෂිට රිය අනතුරක් හේතුවෙන් එම අවස්ථාව අහිමි වෙයි.ස්කොට්ලන්තයේ ග්ලාස්ගොව් බලා පිටත්වීමට සුදානමින් සිටියදී මීගමුවේදී මේ රිය අනතුරව සිදුව අතර අනුෂාගේ අතකට බරපතල තුවාල සිදුව ඇත.මේ අනතුරේදී තවත් ක්‍රීඩකයන් කිහිපදෙනකු සුළු තුවාල ලැබුවද ඔවුන්ට පොදු රාජ්‍ය මණ්ඩලීය ක්‍රීඩා උළෙල නියෝජනය කිරීමේ වාසනාව උදාවිය. ශ්‍රී ලංකා බොක්සිං පිල මේ දිනවල එංගලන්තයේ නොටිංහැම්හී පුහුණුව ලබන අතර 22දා ග්ලාස්ගොව් වෙත පැමිණීමට නියමිතය.අනතුරටපත් අනුෂා දිල්රුක්ෂි ශ්‍රී ලංකාව නියෝජනය කරමින් පොදු රාජ්‍ය මණ්ඩලීය ක්‍රීඩා උළෙලට එක්වීමට නියමිතව සිටි එකම බොක්සිං ක්‍රීඩිකාව වීමද විශේෂත්වයකි.ඇය 2013දී ටියුනිසියා අන්තර්ජාතික බොක්සිං තරගාවලියේ රන් පදක්කම දිනාගත් අතර 2009 ආසියානු බොක්සිං තරගාවලියේ ලෝකඩ පදක්කම, 2010 වියට්නාම ආසියානු තරගාවලියේ රන් පදක්කම දිනා ශ්‍රී ලංකාවට ගෞරවය ගෙනදුන් ක්‍රීඩිකාව වූවාය.පොදු රාජ්‍ය මණ්ඩලීය ක්‍රීඩා උළෙලට සහභාගීවන රගර්, ජූඩෝ, ජිම්නාස්ටික් හා පාපැදි කණ්ඩායම් හෙට ග්ලාස්ගොව් බලා පිටත්වීමට නියමිතය. මේ වනවිට ක්‍රීඩක ක්‍රීඩිකාවන් 75ක් පමණ ග්ලාස්ගොව් ක්‍රීඩා ගම්මානයේ රැදී සිටින අතර මූලික පුහුණුවීම් ආරම්භ කොට ඇතැයි එහි සිටින කණ්ඩායම් ප්‍රධානී නිශාන්ත පියසේන මහතා 'දිනමිණ'ට පැවැසීය.ක්‍රීඩා ගම්මානයේ ඇතැම් ක්‍රීඩක ක්‍රීඩිකාවන්ට මුල් දින දෙකේදී කෑම අරුචියක් ඇතිවී වමනය යෑමේ අසනීප තත්ත්වයක් තිබුණද දැන් එය සම්පූර්ණයෙන්ම පාලනය වී ඇතැයි ඒ මහතා සඳහන් කළේය.“දින තුනකට පමණ පෙර වර්ෂාව තිබුණා. එබැවින් ක්‍රීඩක ක්‍රීඩිකාවන්ට පුහුණුවීම් කිරීම අපහසු වුණා. අධික ශීත තත්ත්වය දැන් ක්‍රමයෙන් පහව යමින් තිබෙනවා. ක්‍රීඩා උළෙල පැවැත්වෙද්දී කාලගුණය හොඳ අතට හැරෙයි කියා ග්ලාස්ගොව් සංවිධායකයන්ගේ විශ්වාසය” ශ්‍රී ලංකා කණ්ඩාය‍ම් ප්‍රධානියා පැවැසීය.විසිවැනි පොදු රාජ්‍ය මණ්ඩලීය ක්‍රීඩා උළෙළ මේ 23වැනිදා ආරම්භ වන අතර අගෝස්තු 3වැනිදා නිමාවට පත්වේ. ක්‍රීඩා උළෙල උත්කර්ෂවත් ලෙස පැවැත්වීමට සංවිධායකයෝ අපේක්ෂාවෙන් සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=s1407192</link>
    <topic>කනිෂ්ඨ වොලිබෝල් ක්‍රීඩිකාවන්ට ඉතිහාසගත ජයක්</topic>
    <author>ප්‍රින්ස් ගුණසේකර</author>
    <content>චීන තායිපේහි මේ දිනවල පැවැත්වෙන ආසියානු කනිෂ්ඨ කාන්තා වොලිබෝල් තරගාවලියේදී ශ්‍රී ලංකා කණ්ඩායම අවසන් කණ්ඩායම් 8ට තේරී පත්විය. ඊයේ පැවැති ඉරානය සමග තරගයේදී වට 3-1කින් ජයගත් ශ්‍රී ලංකා කනිෂ්ඨ ක්‍රීඩිකාවෝ ආසියානු තරගාවලියක අවසන් කණ්ඩායම් 8ට පැමිණි පළමු අවස්ථාව මෙය ලෙස ඉතිහාස ගතවූහ.මේ තරගයේදී ශ්‍රී ලංකාව චීන තායිපේට 3-1කින් පරාජයට පත්විය.ආසියානු වොලිබෝල් සම්මේලනය මෙහෙයවන මේ තරගාවලියට රටවල් 15ක සහභාගී වෙති.ශ්‍රී ලංකා කනිෂ්ඨ කාන්තා වොලිබෝල් පිල 'ඒ' කාණ්ඩයෙන් තරග වදින අතර එම කොටසේ සත්කාරක චීන තායිපේ හා ඉරානය සිටිති. 17වැනි වරට පැවැත්වෙන මේ තරගාවලියට චීනය, කසකස්ථානය, නවසීලන්තය, වියට්නාමය, ජපානය, ඉන්දියාව, ටර්කිමෙනිස්තානය, හොංකොං, තායිලන්තය, කොරියාව, ඔස්ට්‍රේලියාව හා මැකාවෝ යන රටවල් නියෝජනය කරති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=s1407193</link>
    <topic>පාසල් අයෝමයශිෂ්‍යයා සොයයි</topic>
    <author/>
    <content>අධ්‍යාපන අමාත්‍යාංශය ශ්‍රී ලංකා කායවර්ධන හා ශාරීරික යෝග්‍යතා සම්මේලන සහාය ඇතිව සංවිධාන කරන වසරේ පාසල් අයෝමය ශිෂ්‍යයා තරගය සඳහා මේ දිනවල අයැදුම්පත් කැඳවයි.අවු.13ත් 20ත් අතර පාසල් සිසුන්ට සහභාගී විය හැකි තරගාවලියේ අයැදුම්පත් භාර ගැනීම මේ මස 31වැනිදායින් අවසන් වේ. කායවර්ධන සම්මේලනය පවසන්නේ තරගය සඳහා අයැදුම්පත් විදුහල්පතිවරුන් වෙත ලබාදී ඇති අතර තරගය ඉදිරිපත්වන තරගකරුවන් ඒවා සම්පූර්ණ කර ක්‍රීඩා අධ්‍යක්ෂ, ක්‍රීඩා අංශය, අධ්‍යාපන අමාත්‍යාංශය, ඉසුරුපාය, බත්තරමුල්ල ලිපිනයට යොමුකළ යුතුය. වැඩි විස්තර දු.ක 0714463837 ලබාගත හැකිය. පාසල් අයෝමය ශිෂ්‍යයා තරග සැප්තැම්බර් මස 20වැනිදා පෙ.ව.8.00ට කොළඹ රාජකීය විද්‍යාලයීය නව රඟහල් ශාලාවේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=s1407194</link>
    <topic>මැතිව්ස්ගේ හා තරංගගේ දිරිය පිතිහරඹයෙන් ශ්‍රී ලංකාව කඩුලු 9ට ලකුණු 283යි</topic>
    <author>වර්නන් ගුණසේකරගාල්ලේ සිට...</author>
    <content>නායක ඇන්ජලෝ මැතිව්ස් හා ආරම්භක පිතිකරු උපුල් තරංගගේ නිර්භීත මෙන්ම ආක්‍රමණශීලී පිතිහරඹයන් ආධාරයෙන් ශ්‍රී ලංකාව ගාල්ල ජාත්‍යන්තර ක්‍රිකට් ක්‍රීඩාංගණයේ දකුණු අප්‍රිකාවට එරෙහිව පැවැත්වෙන පළමු ටෙස්ට් තරගයේ ඊයේ තෙවැනි දිනය නිමාවන විට කඩුලු 9ක් දැවී ලකුණු 283ක් රැස්කර ගෙන සිටියේය.මේ, දකුණු අප්‍රිකාව කඩුලු 9කට ලබා ගත් ලකුණු 455ට පිළිතුරු ලෙසිණි. ඒ අනුව තරගයේ තෙවැනි දිනය අවසානයේ ශ්‍රී ලංකාව පළමු ඉනිමේ තවත් එක් කඩුල්ලක් අතැතිව ලකුණු 172කින් පිටුපසින් සිටියේය.මැතිව්ස් හා තරංග යන දෙදෙනාම දැවී ගියේ ශතක ආසන්නයේදීය. මැතිව්ස් ලකුණු 89කට දැවී ගිය අතර තරංග ලකුණු 83කට දැවී ගියේය. මැතිව්ස්, ශ්‍රී ලංකාවට පිට පිට නැවත වතාවක් පන්දුවට පහර දීමට සිදුවීම වළක්වා ගනිමින් ප්‍රබල පිතිහරඹයක නියැළුනේය.ඩේල් ස්ටෙයින් ශ්‍රී ලංකා පිතිකරුවනට ප්‍රබල අභියෝගයක් එල්ල කරමින් ලකුණු 50කට කඩුලු 5ක් ලබා ගත්තේය. ඊයේ තරගයේ අවසන් අවස්ථාවලදී පන්දු රකිමින් සිටියදී ස්ටෙයින්ගේ තුවාළ සිදුව තිබූ අත යළිත් තුවාළ විය.ඊයේ තෙවැනි දින තරගයේ යැවුනු පස්වැනි ඕවරයේදී ශ්‍රී ලංකා පළමු කඩුල්ල බිඳ වැටිණි. වේග පන්දු යවන ඩේල් ස්ටෙයින් බවුන්සර් පන්දුවක් යවමින් ‘හුක්’ පහරකට යාමට කෞශල් සිල්වා පොළඹවනු ලැබූ අතර ඔහුගේ පිත්තේ ඉහළ කෙළවර වැදුනු පන්දුව ‘ෆයින් ලෙග්’ ස්ථානයේදී වර්නන් ෆිලැන්ඩර් ඉතාමත් දර්ශනීය අයුරින් රැක ගත්තේය. ඒ අනුව ඉනිමේ 17 වැනි ඕවරයේදී පළමු කඩුල්ල ශ්‍රී ලංකාවට අහිමි වන විට මුළු ලකුණු ප්‍රමාණය 39ක් වී තිබිණි. මිනිත්තු 73ක් කඩුල්ලේ රැඳී සිටිමින් පන්දු 43කට මුහුණ දුන් සිල්වා හතරේ පහරක් සමග ලබා ගත්තේ ලකුණු 8ක් පමණි.ශ්‍රී ලංකා මුළු ලකුණු සංඛ්‍යාව 98ක්ව තිබියදී වැසි පතිත වීම හේතුවෙන් තරගය මිනිත්තු අටකට ඇනහිටිණි. තරගය යළි ආරම්භ වී මෝකල් යැවූ දෙවැනි පන්දුවෙන් කුමාර් සංගක්කාර දැවී ගියේය. ‘සංගා’ දැවී යන විට රැස්කර ගෙන සිටියේ ලකුණු 24ක් පමණි. පන්දු 34කට මුහුණ දුන් ඔහු හතරේ පහර 3ක් එල්ල කළේය. සංගක්කාර හා උපුල් තරංග දෙවැනි කඩුල්ල වෙනුවෙන් පන්දු 93කින් ලකුණු 59ක් එක් කළහ.දිවා ආහාරයට පෙර ශ්‍රී ලංකාවට තවත් කඩුල්ලක් අහිමි විය. ඒ, මහේල ජයවර්ධනගේ කඩුල්ලය. පන්දු 9කට, මුහුණ දී ලකුණු 3ක් ලබා ගෙන සිටි ජයවර්ධන 36 වැනි ඕවරයේ ස්ටෙයින්ගේ අවසන් පන්දුවට කඩුල්ල මුවා කළ බවට තරග විනිසුරු තීරණය කළේය. එම තීරණය යළි නිරීක්ෂණය කරන ලෙසට ජයවර්ධන ඉල්ලා සිටියද රූපවාහිනී විනිසුරුද පිටියේ තරග විනිසුරුගේ තීන්දුව ස්ථිර කළේය.ජයවර්ධනගේ දැවී යාමත් සමග දිවා ආහාරය සඳහා තරගය නතර කෙරිණි. ඒ වන විට ශ්‍රී ලංකා ඉනිම කඩුලු 3ට ලකුණු 104ක් ලෙස සටහන්ව තිබිණි.වේගවත් ඉනිමක නියැළුනු තරංග, දඟ පන්දු යවන ඉම්රාන් ටහිර්ගේ එක් ඕවරයකදී පිට පිට හයේ පහරක් හා හතරේ පහරක් එල්ල කළේය. එහෙත් ඉන්පසුව තරංගට වැඩි වේලාවක් කඩුල්ලේ රැඳී සිටීමට වරම් නොලැබිණි. ජීන් පෝල් ඩුමිනිගේ පන්දුවට සීමාවෙන් ඉදිරියට පැමිණ පහරක් එල්ල කිරීමට දැරූ උත්සාහයේදී පිත්ත පැරදවූ පන්දුව කුයින්ටන් ඩි කොක් කඩුලු රකින්නා අතට ගියේය. ඩි කොක් අපහසුවකින් තොරව කඩුල්ල බිඳ දැමුවේය.මිනිත්තු 187ක් තිස්සේ පන්දු 155කට මුහුණ දුන් උපුල් තරංග ලකුණු 83ක සිය ඉනිමේදී හතරේ පහර 14ක් හා හයේ පහරක් එල්ල කළේය. මුළු ලකුණු ප්‍රමාණය 190ක්ව තිබියදී ස්ටෙයින් විසින් තිරිමාන්න–මැතිව්ස් සබඳතාව බිඳ දමන ලදී. කඩුලු රකින්නා වෙත උඩ පන්දුවක් දෙමින් තිරිමාන්න දැවී යාමත් සමග ලකුුණු 54ක පස්වැනි කඩුලු සබඳතාව අවසන් විය. තිරිමාන්න 72 වැනි ඕවරයේ දැවී යන විට ලකුණු 38ක් ලබා ගෙන සිටියේය. පන්දු 98ක ඒ ඉනිමට හතරේ පහර 7ක් ඇතුළත්ව තිබිණි.දිනේෂ් චන්දිමාල් දැවී ගියේ අවලක්ෂණ අයුරෙනි. ස්ටෙයින් එවූ කෙටි පන්දුවට චන්දිමාල් ‘ෂෝට් මිඩ් විකට්’ ස්ථානයේ පන්දු රකිමින් සිටි ඇල්විරෝ පීටර්සන් ට ලබා දුන්නේ ඉතාමත් පහසු උඩ පන්දුවකි. කණ්ඩායම වැටී සිටි අසීරු තත්ත්වය තේරුම් ගෙන ඔහු මීට වඩා කල්පනාවෙන් යුතුව ක්‍රීඩා කළ යුතුව තිබිණි. පන්දු 11කට පමණක් මුහුණ දෙමින් චන්දිමාල් ලබා ගත්තේ ලකුණු 6ක් පමණි. ඩේල් ස්ටෙයින් වේග පන්දු යවන්නා ඔහුගේ ඊළඟ ඕවරයේදී තවත් කඩුල්ලක් ලබා ගනිමින් ඩිල්රුවන් පෙරේරා දවාලීය. එය මේ තරගයේ ස්ටෙයින්ගේ පස්වැනි කඩුල්ල විය. ඩි කොක් කඩුලු රකින්නා වෙත උඩ පන්දුවක් ලබා දෙමින් පෙරේරා (0) මුළු ලකුණු 201දී හත්වැනි කඩුල්ල ලෙසින් දැවී ගියේය.අංක 9 පිතිකරු ලෙසින් රංගන හේරත් පිටියට පිවිසීමත් සමග පිතිකරු පෙලේ අග දිස්වෙද්දී මැතිව්ස් දැඩි ආක්‍රමණශීලී පිතිහරඹයකට අවතීර්ණ විය. ශ්‍රී ලංකාව පිට පිට දෙවැනි වතාවටත් පන්දුවට පහර දීමෙන් වැළකී සිටීමට නම් තවත් ලකුණු 55ක් අවශ්‍යව තිබිණි. මැතිව්ස් හතරේ පහර පමණක් එල්ල කරන්නට පටන් ගත්තේය. මැතිව්ස්, නායකත්වයට පත්වීමෙන් පසුව රැස්කළ ලකුණු සංඛ්‍යාව 1000 ඊයේ අභිබවා ගියේය.ඊළඟ ඕවරයේ ඩීන් එල්ගාගේ සිවුවැනි පන්දුවට මැතිව්ස් හතරේ පහරක් එල්ල කිරීමත් සමග එතෙක් ශ්‍රී ලංකා කණ්ඩායමට හිසරදයක් වී තිබූ පිට පිට නැවත වතාවක් පන්දුවට පහර දීමේ කරච්චලය අවසන් විය.ලකුණු පුුවරුවේ මුළු ලකුණු 272ක් ප්‍රදර්ශනය වෙමින් තිබියදී මැතිව්ස්ගේ දිරිය ඉනිම නිමා විය. ටහිර්ගේ පන්දුව මැතිව්ස්ගේ පිත්ත පරදවා කඩුල්ල සමග ගැටුනේය. පැය තුනක් හා මිනිත්තු හතළිස් හතරක් කඩුල්ලේ රැඳී සිටි ශ්‍රී ලංකා ක්‍රිකට් නායකයා පන්දු 182කට මුහුණ දෙමින් ලකුණු 89ක් රැස් කළේය. ඔහුගේ අති අගනා ඉනිම හතරේ පහර 14ක් හා හයේ පහරකින් අලංකාර වී තිබිණි. මැතිව්ස් හා හේරත් අටවැනි කඩුල්ල වෙනුවෙන් මිනිත්තු 83ක් තිස්සේ පන්දු 117කට මුහුණ දෙමින් ලකුණු 71ක් රැස්කළ අතර මෙය ශ්‍රී ලංකා ඉනිමේ වැඩිම කඩුලු සබඳතාව විය.කිසිවෙකු නොදැවී ලකුණු 30 සිට ඊයේ තරගය ආරම්භ කළ ශ්‍රී ලංකා කණ්ඩායමේ 9 වැනි කඩුල්ල ඊයේ තරගයේ අවසාන ඕවරයේ (100) අවසන් පන්දුවේ මුළු ලකුණු ප්‍රමාණය 283ක්ව තිබියදී බිඳ වැටෙමින් සුරංග ලක්මාල් ලකුණු 6කට දැවී ගියේය. හේරත් ලකුණු 12ක් ලබා ගෙන නොදැවී ක්‍රීඩා කරමින් සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=s1407195</link>
    <topic>ආදි විද්‍යාර්ථ ක්‍රිකට් සැණකෙළිය හෙට</topic>
    <author>ඉන්දික පොල්කොටුව</author>
    <content>මහනුවර විද්‍යාර්ථ විද්‍යාලයීය ආදි ශිෂ්‍ය සංගමය සංවිධාන කරන ආදි විද්‍යාර්ථ ක්‍රිකට් සැණකෙළිය හා සය සාමාජික සැහැල්ලු පන්දු ක්‍රිකට් තරගාවලිය හෙට (20) මහනුවර නිත්තවෙල ක්‍රීඩාංගණයේදී පැවැත්වේ.ඕනෑම වයස් කාණ්ඩයක ආදි ශිෂ්‍යයන්ගෙන් සමන්විත කණ්ඩායමකට මේ සඳහා ඉල්ලුම් කළ හැකි අතර සැහැල්ලු පන්දු තරගාවලියට කණ්ඩායම් 28ක් ඉල්ලුම් කර ඇතැයි සැණකෙළිය කමිටු සභාපති රසික රත්නායක මහතා පවසයි.විද්‍යාර්ථ විද්‍යාලයෙන් බිහිවු ප්‍රථම ටෙස්ට් ක්‍රිකට් ක්‍රීඩක කෝසල කුලසේකර නමින් ශූරතා කුසලානය නම් කර ඇති අතර සැණකෙළියට සමගාමීව ළමා හා විනෝද ක්‍රීඩා රැසක්ද පැවැත්වෙන බව ආදි ශිෂ්‍ය සංගමයේ සභාපති සුමිත් දයානන්ද මහතා කීය.සිරස සුපර් ෆයිටර් බොක්සිං තරගාවලියේ ජනප්‍රියම ක්‍රීඩකයා වු විද්‍යාර්ථ විද්‍යාලයේ ඉසංක සංජය ඇගැයීමට ලක්කිරීමද මෙහිදී සිදු කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=s1407196</link>
    <topic>සිහශක්ති සංවත්සර එල්ලේ තරග හෙට</topic>
    <author/>
    <content>මිනුවන්ගොඩ වීදිවත්ත 'සිහශක්ති' එල්ලේ ක්‍රීඩා සමාජයේ පළමු සංවත්සරය වෙනුවෙන් සංවිධාන කරන තුන්කොන් එල්ලේ තරගාවලිය හෙට (20) පෙ.ව.10.30 සිට උඩුගම්පල විදුහල් ක්‍රීඩාංගණයේදී පැවැත්වේ. මෙහිදී කටාන ප්‍රබල, බැළුම්මහර හංසරාජ ක්‍රීඩා සමාජ සමගින් සිහශක්ති කණ්ඩායම තරග වැදීමට නියමිතය. ක්‍රීඩා සමාජයේ ප්‍රධාන සංවිධායක එම්.කේ.ටෝනි ප්‍රනාන්දු මහතා තරගාවලිය සංවිධානය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=s1407197</link>
    <topic>මයිලෝ පාසල් රගර් අගමැති කුසලානය වේල්ස් කුමරුවන්ට</topic>
    <author>ඡායාරූපය-ඩිල්වින් මෙන්ඩිස් මොරටුව ක්‍රීඩා</author>
    <content>අන්තර් පාසල් අවු.20න් පහළ මයිලෝ රගර් තරගාවලියේ අගමැති කුසලානය දිනාගැනීමට මොරටුව වේල්ස් කුමර විදුහල සමත්විය. වේල්ස් කුමරය මේ කුසලානය දිනාගත් තෙවැනි අවස්ථාව මෙය විය. ජයග්‍රාහී කණ්ඩායම ඉදිරි පෙළ (වමේ සිට)-සුජාන් කොඩිතුවක්කු (උප නායක), නුවන් තිලක්ෂණ, ෂා නවාස් (කළමනාකරු), රන්දුල ජයතිලක (ශාරීරික පුහුණුකරු), කවින්ද ගමගේ (රගර් භාර ආචාර්ය), ජේ.ඩබ්.එස්.සිරිවර්ධන (විදුහල්පති), වෙනුර චතුරංග (නායක), කේ.ඒ.සෝමපාල (ක්‍රීඩා භාර ආචාර්ය), සී.එම්.එස්.සමරකෝන් (පුහුණුකරු), නිලුෂ ප්‍රනාන්දු (සහාය පුහුණුකරු), උත්පල එදිරිසිංහ, විහංග පිවිතුරු, මැද පෙළ (වමේ සිට)-තිළිණ ධනුෂ්ක, සුරංග කසුන්, තිසර දිවංක, යොහාන් පීරිස්, සචින් චමිශ්ක, තරිඳු ඩිල්ෂාන්, ජාලිය වීරපෙරුම, ටෙෂාන් ප්‍රනාන්දු, පසිඳු විජේරත්න, නවෝද්‍ය පීරිස්, ජනීශ ප්‍රනාන්දු, ළහිරු ලක්ෂාන්, ප්‍රබුද්ධ සමරසූරිය, මදුෂ උමයංග, හසිත ධනුෂ්ක, පසු පෙළ (වමේ සිට)-නේශක ප්‍රසංජන, නලින් තෙන්නකෝන්, උෂල් ජයදේව, ප්‍රමේෂ් ධනුෂ්ක, නිශේන් නියෝමාල්, හර්ෂන දේශප්‍රිය, මනුෂාන් සිල්වා, කවිඳු චතුරංග, අභිලාෂ් සෙනෙවිරත්න.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=s1407198</link>
    <topic>ජනසතු සේවා විස්සයි 20 ‍ක්‍රිකට්</topic>
    <author/>
    <content>ජනසතු සේවා විස්සයි20 ‍ක්‍රිකට් තරගාවලියේ රාජ්‍ය ඖෂධ සංස්ථාව සමග පැවැති තරගයෙන් ලකුණු 33ක ජයක් හිමිකර ගැනීමට සේවා නියුක්තිකයන්ගේ භාර අරමුදල් මණ්ඩල සමත්විය. රත්මලානේ පැවැති තරගයේදී සේවා නියුක්තිකයන්ගේ පිල කඩුලු 3ක ලකුණු 67ක් රැස්කළ අතර පිළිතුරු ලෙස ඖෂධ සංස්ථා පිලට සියල්ලන් දැවී ලබාගත හැකිවුයේ ලකුණු 34ක් පමණි. ජයග්‍රාහී සේවා නියුක්තිකයන්ගේ භාර අරමුදල් මණ්ඩල කණ්ඩායම.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>19</day>
    </date>
    <link>http://www.dinamina.lk/2014/07/19/_art.asp?fn=f1407191</link>
    <topic>ජනාධිපතිතුමා බලය අනිසි ලෙස පාවිච්චි කරලා නෑ</topic>
    <author>සාකච්ඡා කළේ නුවන් කොඩිකාර ඡායාරූප -දුෂ්මන්ත මායාදුන්න.</author>
    <content>මුලින්ම කිව යුතුයි මෙය පක්ෂයේ නෙවෙයි මගේ පෞද්ගලික මතයක්. අනෙක මම එවැනි මතයක් දරන්නේ ඇයි කියා ඔබ මගෙන් විමසුවා. ඒකට හේතු ගණනාවක් තිබෙනවා. මේ රට ස්වාධීන රාජ්‍යයක් ලෙස ඉදිරියට පවත්වාගෙන යන්න නම් බලයක් සහිත ජනාධිපතිවරයෙක් සිටිය යුතුයි.අනික බලන්න මෙම බලතල නොතිබුණා නම් යුද්ධය අවසන් කරන්න පුළුවන්කම ලැබෙනවද කියළා. යුද්ධයේ අවසන් අදියරේදි දේශීයව හා විදේශීයව කොයිතරම් ප්‍රශ්න හා බලපෑම් ආවද ? ඒ සියල්ලට නොබියව මුහුණ දීමට හැකිවුණේ විධායක බලතල සහිත ජනාධිපතිවරයකු සිටිය නිසයි. අනෙක් කාරණය තමයි නිතර නිතර මන්ත්‍රීවරුන් පක්ෂ මාරු කරන විදියට රජයක් ස්ථාවරව ගෙනියන්න බැරි වෙනවා. එහෙම වුණානම් සිදුවෙන්නේ මැතිවරණ තිය තියා ඉන්න එක විතරයි.එතකොට මැතිවරණ විතරයි. සංවර්ධනය, යටිතල පහසුකම් දියුණු කිරීම හෝ රැකියා ලබාදිමක් තියා කිසිම දෙයක් කරන්න හැකිවෙන්නේ නැහැ.එම නිසා තමයි මා කියන්නේ අගමැති ධූරය අහෝසි කරන්න ඕන කියලා. අගමැතිවරයෙක් අවශ්‍ය නැහැ කියන මතයේ තමයි මම ඉන්නේ. ජනාධිපතිවරයයි කැබිනට් මණ්ඩලය හිටියම හොඳටම ඇති.විධායක බලතල සහිත අගමැති කිව්වත් එකයි ජනාධිපති කිව්වත් එකයි. සමහරුන්ට ජනාධිපති කියන වචනයත් අසනීපයක් වගේ. එම නිසා තමයි මම කියන්නේ අගමැති ධූරය අහෝසි කරලා දැන් තිබෙන ක්‍රමයටම විධායක ජනාධිපති ක්‍රමය පවත්වාගෙන ගියාම හොඳයි කියලා.මම හිතන්නේ විපක්ෂයේ අයට කියන්න වෙන දෙයක් නැති නිසයි මේ දේ කියන්නේ. මොකද මැතිවරණවලට ගිහින් ඒ අය මොනව කියන්නද ? රට සංවර්ධනය කළා කියන්නද, යටිතල පහසුකම් දියුණු කළා කියන්නද ? ඒ නිසා තමයි දැන් මේ අය කියන්නේ විධායක ජනාධිපති ක්‍රමය අහෝසි කරනවා කියළා. එහෙම දෙයක් කියලා හරි ජනතාව ඉදිරියට යන්නයි ඒ අය හදන්නේ. ජනතාව මුලාවේ දාන්න මේ ගොල්ලන්ට බැහැ. එම නිසා විපක්ෂය කියනදේට ජනතාව කොහෙත්ම අහුවෙන්නේ නැහැ.දැනටත් ජනාධිපතිතුමා මාස තුනකට වරක් පාර්ලිමේන්තුවට පැමිණෙනවා. ඒ වගේම විශේෂ විවාද පැවැත්වෙන කොටත් එතුමා එනවා.ඒ නැතත් සභානායක, ආණ්ඩුවේ ප්‍රධාන සංවිධායකවරයා රජයේ වෙනුවෙන් ඕනෑම ප්‍රශ්නයකට පිළිතුරු ලබා දෙනවා. දැනටත් එතුමන්ලා පාර්ලිමේන්තුවේදි පැන නගින ප්‍රශ්නවලට රජයේ මතයන් ඉදිරිපත් කරනවා. එම නිසා අගමැති ධූරය අහෝසි කළා කියලා ගැටලුවක් මෙහිදි පැන නඟින්නේ නැහැ.ලංකාවේ නම් පොදු අපේක්ෂකයකු ඉදිරිපත් කරන්න බැහැ. වෙනත් රටක නම් එහෙම කරන්න පුළුවන් වේවි. පස් දෙනෙක් එකතු වෙලා කතා බහ කරළා අපේ රටේ ප්‍රශ්න විසද ගන්න බැහැ. හපා ගන්නවා.ගහ මරාගන්නවා. එහෙම එකේ කොහො මද මේ අය පොදු අපේක්ෂකයකු ඉදිරි පත් කරන්නේ. ඔහොම කියන අය අතර එක මතයක් තියෙනව ද ? දර්ශනයක් තියෙනව ද ? විපක්ෂයේ අයට කොහොමත් එකට ඉන්න බැහැ. ඒක පසුගිය ජනාධිපතිවරණයෙන් පවා ඔප්පු වුණා. එදා පොදු අපේක්ෂකයකු දාපු අයට වගේම පොදු අපේක්ෂකයකු වුණ අයට මොකද වෙලා තියෙන්නේ.තිස් අවුරුදු යුද්ධය අවසන් කළා. රට පුරා දැවැන්ත සංවර්ධනයක් කරලා තිබෙනවා. ජාත්‍යන්තරයේදි පවා විශාල කීර්තියක් අත්පත් කරගෙන තිබෙනවා.අනෙක් දේ තමයි ජනාධිපතිතුමා තමන්ගේ බලය අනිසි ලෙස පාවිච්චි කරලා නැහැ. එතුමාගේ ආණ්ඩුව ඇතුලෙම ඉන්න පිරිස් අද එතුමා විවේචනය කරනවා. ඒ වුණාට කවදාවත් ඒවා වළක්වලා නැහැ. එම නිසා මේ රටට සුදුසු එකම පොදු අපේක්ෂකයා මහින්ද රාජපක්ෂ ජනාධිපතිතුමා විතරයි. එතුමට කිට්ටුවෙන්න කෙනෙක් දැනුත් නැහැ. ඉදිරියට පේන්නත් නැහැ. විපක්ෂයට එහෙම කෙනෙක් හදා ගන්නත් බැහැ.විපක්ෂය කොයි කාලේ ඉදලා ඔහොම කතා කියනවද ? එතුමන්ලා එහෙම දේවල් කියන්න කියන්න සිදුවෙන්නේ විපක්ෂයේ පිරිස් අපි සමඟ එකතු වෙන එක විතරයි. එම නිසා අපෙන් එක්කෙනෙක්වත් යන්නේ නැහැ. ආණ්ඩුව ඇතුලේ ඉදන් කෑ ගසන කිසි කෙනෙක්වත් අපෙන් යන්නේ නැහැ. මම දිගින් දිගට ඔබට කිව්වා සේ විපක්ෂය මාධ්‍ය ඉදිරියේදි තමයි ඔය වගේ කතා කියන්නේ. මේ තරම් වැඩක් කරන්න කිසිම මන්ත්‍රීවරයකුට මීට කලින් තිබු කිසිඳු ආණ්ඩුවක් ඉඩ ලබාදීලා නැහැ. අද වෙන කොට ප්‍රාදේශීය මට්ටමේ ඉඳලා මැති ඇමැතිවරුන් දක්වා හැම කෙනකුටම කොන්ද කෙලින් තියාගෙන ගමට, ජනතාව‍ ඉදිරියට යන්න ශක්තිය ජනාධිපතිවරයා ලබාදීලා තිබෙනවා. ඒ නිසා අපි ඉදිරියේදි බලමු අපෙන් යනවද ? නැත්නම් තව තවත් අපිත් එක්ක එක්කාසු වෙනවද කියලා. මේ ආණ්ඩුව විපක්ෂයේ සුරංගනා කතාවලින් බිඳවට්ටන්න බැහැ. ඒ නිසා අපෙන් කවුරුත් යන්නේ නැහැ.නමුත් ඉදිරි පළාත් සභා මැතිවරණයේදි විවිධ මට්ටමේ පිරිස් විපක්ෂයේ සිට අපිට එකතු වන බව ඉතා පැහැදිලියි.කවුද මේ චෝදනා එල්ල කරන්නේ කියලා මුලින්ම බලමු. මේ හැම චෝදනාවක්ම කරන්නේ විපක්ෂය. විපක්ෂය මෙවැනි දේ නොකියා මොනවද කියන්නේ. ඒ අය මාධ්‍යවලට තමයි ඔය දේවල් කියන්නේ. ඒ අයගේ උත්සහයක් ඇති රටේ යළිත් කලබලකාරීත්වයක් ඇති කරලා ඒකෙන් වාසි ලබාගන්න. නමුත් අපි කිසිඳු අවස්ථාවක කිසිඳු සංවිධානයකට, බලවේගයකට සහය දෙන්නේ නැහැ. විපක්ෂය කරන ඒ චෝදනා දැඩි පිළිකුලෙන් යුතුව හෙළා දකිනවා. බේරුවල සිද්ධිය වුන වේලාවේ මම එතනට ගියා සිංහල, මුස්ලිම් ජනතාව එක්ක කතා බහ කළා. ජනාධිපතිතුමත් ඒ හැම තැනටම ගියා ජනතාව සමඟ කතා කළා. යම් අලාභ හානි වෙලා තිබුණ තැන්වලට වන්දි ගෙවන්නත් අපි කටයුතු කළා.ආණ්ඩුවේ ආර්ථික කළමනාකරණය ඉතාම දියුණුයි. හොඳයි. ආර්ථික වේගය අද සියයට 7 ඉක්මවා ගිහින් තිබෙනවා. චීනය හැර ආසියාවේ වැඩි ආර්ථික වේගයක් තිබෙන්නේ අපේ රටේ.විරැකියාව සියයට හතර දක්වා අඩුවී තිබෙනවා. යටිතල පහසුකම් විශාල ලෙස දියුණු කර තිබෙනවා.ජනතාවගේ බඩුවල මිල වැඩියි කියන දේ තමයි චෝදනාවක් ලෙස අද එල්ල වෙන්නේ. ඒත් ලෝකයේ ඇතැම් රටවල් සමඟ සසඳා බලද්දි අපේ රටේ බඩු මිළ අඩු අගයකයි තියෙන්නේ. අපි ආසන්නයේ පිහිටා තිබෙන ඉන්දියාවේ බඩු මිල අපිට වඩා වැඩියි. මේරට මේ වන විට ඇති වෙමින් තිබෙන සංවර්ධනය නිසා වැඩි කාලයක් යන්න කලින් ජනතාවට සාධාරණව ඉතා යහපත් ජීවන පැවැත්මක් ඇතිව ජිවත් වීමට අවශ්‍ය වටපිටාව සකස් වන බව ඉතා පැහැදිලියි. මේ ඇති වි තිබෙන තාවකාලික තත්ත්වය ඉවසා දරාගැනීම ජනතාවගේ යුතුකමක් කියලයි මම හිතන්නේ.කිසිම රජයක් නොකරපු වැඩ කොටසක් අපේ රජය ඌවට කර තිබෙනවා. ඒක අපි කියනවට වඩා ඒ පළාතේ ජනතාව එය හොදින් දන්නවා. එම නිසා අපිට මෙවරත් තරගයක් නැහැ. ජයග්‍රහණයේ කිසිඳු සැකයක් නැහැ. අති විශිෂ්ට ජයග්‍රහණයක් මෙවරත් අත්පත් කර ගන්නා බව ඉතා පැහැදිලියි. ඒ සම්බන්ධයෙන් දෙගිඩියාවක් තියාගන්න එපා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n1407211</link>
    <topic>සියලු පාර්ශ්වයන්ට ප්‍රතිලාභ සමඟබදුල්ල සංවර්ධනයට ලක්ෂ 26570ක්</topic>
    <author>මහින්ද අලුත්ගෙදර</author>
    <content>සංවර්ධනයේ ප්‍රතිලාභ රටේ සියලු පාර්ශ්වයන් වෙත ලබාදෙමින් සෑම ප්‍රදේශයක්ම සංවර්ධනය කිරීමේ අරමුණින් බදුල්ල දිස්ත්‍රික්කයේ සංවර්ධන කටයුතු වෙනුවෙන් රුපියල් මිලියන 2,657ක (ලක්ෂ 26570) මුදලක් වෙන් කිරීමට රජය තීරණය කරයි.‘දොරින් දොරට ගමින් ගමට’ ආර්ථික සංවර්ධනය සඳහා වූ ජාතික සැලැස්ම ක්‍රියාත්මක කිරීමේ වැඩසටහන යටතේ ආර්ථික සංවර්ධන අමාත්‍යාංශය මඟින් ඌව පළාතේ බදුල්ල දිස්ත්‍රික්කය සඳහා එම මුදල ලබාදීමට ඇමැති බැසිල් රාජපක්ෂ මහතා තීරණය කරයි.ඒ අනුව බදුල්ල දිස්ත්‍රික්කයේ හපුතලේ, බණ්ඩාරවෙල, ඌව-පරණගම, වැලිමඩ, මහියංගනය, පස්සර, බදුල්ල, හාලිඇල, වියළුව යන මැතිවරණ කොට්ඨාශ නවයට අයත් ප්‍රාදේශීය ලේකම් කොට්ඨාශ 15ක ග්‍රාමසේවා වසම් 567 ක සංවර්ධන වැඩටසහන් ක්‍රියාත්මක කරන අතර එම දිස්ත්‍රික්කයේ පවුල් 239,463කට ජනගහනය 811,758 ක් බවද ඒ අතර සිටින දිවි නැගුම ප්‍රතිලාභීන් සංඛ්‍යාව 59,273 ක් බවද ආර්ථීක සංවර්ධන අමාත්‍යාංශය පවසයි.ජනාධිපති මහින්ද රාජපක්ෂ මහතාගේ උපදෙස් අනුව ආර්ථික සංවර්ධන ඇමැති බැසිල් රාජපක්‍ෂ මහතාගේ මෙහෙයවීමෙන් බදුල්ල දිස්ත්‍රික්කයේ ක්‍රියාත්මක කරන මෙම වැඩසටහන් මඟින් ගම්මාන 1,991කට සෙත සැලසෙන බව බදුල්ල දිස්ත්‍රික් ලේකම් රෝහණ දිසානායක මහතා ප්‍රකාශ කරයි.මෙම සංවර්ධන වැඩසටහන් බදුල්ල දිස්ත්‍රික්කයේ සිදුකරනුයේ ඇමැතිවරුන් වන නිමල් සිරිපාල ද සිල්වා, ඩිලාන් පෙරේරා, ලක්ෂ්මන් සෙනෙවිරත්න, හිටපු මහ ඇමති ශ‍ෂීන්ද්‍ර රාජපක්ෂ, පාර්ලිමේන්තු මන්ත්‍රීවරුන් වන චාමික බුද්ධදාස, උදිත ලොකුබණ්ඩාර, රෝහණ පුෂ්පකුමාර, තේනුක විදානගමගේ මහත්වරුන් ඇතුළු ජනතා නියෝජිතයින්‍ ගේ මඟ පෙන්වීම යටතේය.මේ අනුව දිස්ත්‍රික්කයේ ග්‍රාමීය පාසැල්වල සනීපාරක්‍ෂක සහ අනෙකුත් පහසුකම් වැඩිදියුණු කිරීම සදහා රුපියල් මිලියන 54ක්ද ගම නැගුම වැඩසහන යටතේ රුපියල් මිලියන 840ක්ද වනජීවී සංරක්‍ෂණය සඳහා රුපියල් මිලියන 70ක්ද පුබුදුමු වෙල්ලස්ස වැඩසටහන් සඳහා රුපියල් මිලියන 824ක්ද ලබාදී තිබේ. ජනතා අවශ්‍යතා හදුනා ගනිමින් මහජන නියෝජිතයින් විසින් ඉදිරිපත් කළ යෝජනා ක්‍රියාත්මක කිරීම සඳහා රුපියල් මිලියන 175ක්ද විමධ්‍යගත අයවැයෙන් රුපියල් මිලියන 40ක්ද ලැබී තිබේ.ඊට අමතරව ආර්ථික සංවර්ධන අමාත්‍යාංශය මෙහෙයවීමෙන් රටපුරා ක්‍රියාත්මක වන ග්‍රාමීය පාලම් 210 වැඩසටහ‍න යටතේ බදුල්ල දිස්ත්‍රික්කයේ ග්‍රාමීය පාලම් 10ක් දැනටමත් ඉදිකිරීම් අවසන්කර තිබේ. එමෙන්ම 2014 වසරේ අයවැය යෝජනා තුළින් ක්‍රියාත්මක වන ග්‍රාමීය පාලම් දහසක් තැනීමේ ව්‍යාපෘතිය යටතේ බදුල්ල දිස්ත්‍රික්කය තුළ තවත් පාලම් රැසක වැඩකටයුතු ආරම්භකර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n1407212</link>
    <topic>නියඟයෙන් වගා හානි වූ මොනරාගල උක් ගොවීන්ටජනපති නියමයෙන් ලක්ෂ 750ක්</topic>
    <author>අනුර ප්‍රේමලාල්</author>
    <content>නියඟයෙන් වගාපාලුවූ මොනරාගල උක් ගොවීන්ට ජනාධිපති මහින්ද රාජපක්ෂ මහතාගේ නියමයෙන් රුපියල් මිලියන හැත්තෑපහක (ලක්ෂ 750ක) මුදල් සහනාධාර ලබාදීමට සීනී කර්මාන්ත සංවර්ධන අමාත්‍යාංශය පියවර ගෙන ඇත.මේ සම්බන්ධයෙන් මාධ්‍යවෙත අදහස් දැක්වූ සීනි කර්මාන්ත සංවර්ධන ඇමැති ලක්ෂ්මන් සෙනෙවිරත්න මහතා - උක්ගොවියා අසරණ නොකර ඔවුන්ව රැකගැනීමට සිදුකරන පියවරක් ලෙස මෙය හැඳින්විය හැකි අතර මෙහිදී කාණ්ඩ දෙකක් යටතේ ‍සහනාධාරය ලබාදෙන බවත් වගා කර තිබෙන හෙක්ටයාර් ගණන අනුව සියලු ගොවීන්ට මෙය ලබාදීමට කටයුතු කරන බවත් පැවසීය.ඒ අනුව නිරි වගාව (මහ කන්නය)හෙක්ටයාර් එකක් සඳහා රුපියල් පන්දහසක්ද පැළ වගාව (මහ කන්නය)හෙක්ටයාර් එකක් වෙනුවෙන් රුපියල් දොළොස් දහසක්ද බීජ උක්වගාව,නිරි වගාව හා පළමු වගාව (මහ කන්නය)හෙක්ටයාර් එකකට රුපියල් දහඅට දහසක් බැගින් ලබාදීමට කටයුතු යොදා ඇත.මේ මුදල් රජය ආපසු අය නොකරන අතර දෙවන කාණ්ඩය යටතේ ලබාදෙන ගොවීන් දිරිමත් කිරීමේ දීමනාව රුපියල් දෙසීයේ සිට පන්සීය දක්වාවැඩි කර ඇත.ඉදිරි කන්නයේ යළි අය කරගන්නා පදනම යටතේ එය ක්‍රියාත්මකයි.වසර 2013දී ඉදිරිපත්වූ අයවැයෙන් ඉඩම් හෙක්ටයාර් එක්ලක්ෂ තිස්දහසක් ලබාදුන් අතර එය උක්ගොවීන් ලැබු ජයග්‍රහණයකී.ඉකුත් වසරේ පැල්වත්ත හා සෙවණගල කර්මාන්ත රුපියල් මිලියන එක්දහස් හාරසිය අසුහයක ලාභයක් ලැබු අතර ඉන් රුපියල් මිලියන දෙසීය අනු හතක් ඒ කර්මාන්තශාලා ඉතිහාසයේ පළමුවතාවට ගොවීන්ට හා සේවකයන්ට දිරිදීමනා ලෙස ලබා දීම ගැන ජනාධිපති මහින්ද රාජපක්ෂ මහතාට ප්‍රශංසා කළ යුතුයි.පාලනය කළ නොහැකි නියඟය නිසා මේ වසරේ ඉලක්කය වූ මෙට්‍රික් ටොන් හාරලක්ෂයක උක් අස්වැන්න ප්‍රමාණයට අපට ළඟා විය හැකි නොවුණත් අපේ සැලසුමට අනු‍ව සීනී නිෂ්පාදනයෙන් මේ ස්වයංපෝෂණය කිරීමේ ගමන ඉතා ශක්තිමත්ව ඉදිරියට ගෙන යන්න සීනි කර්මාන්ත සංවර්ධන අමාත්‍යාංශය ඉතාම ඕනෑකමෙන් ක්‍රියා කරන බව ඒ මහතා වැඩි දුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n1407213</link>
    <topic>ලොව හොඳම පාසල් දන්ත සෞඛ්‍ය සේවාව මෙරට ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>ලෝකයේ හොඳම පාසල් දන්ත සෞඛ්‍ය සේවාවක් මෙරට ක්‍රියාත්මක වන බව සෞඛ්‍ය අමාත්‍යාංශ‍යේ නියෝජ්‍ය අධ්‍යක්ෂ ජනරාල් (දන්ත සේවා) විශේෂඥ වෛද්‍ය ජයසුන්දර බණ්ඩාර මහතා පවසයි.මෙරට දරුවන් අතර වැඩිපුරම ව්‍යාප්තව පවතින මුඛ රෝගයන් ලෙස දත් දිරායාම හා විදුරුමස් රෝග හඳුන්වාදිය හැකි බවත් මේ රෝගයන් දරුවන් අතර නිවාරණය කිරීමට සංවිධානාත්මක මුඛ සෞඛ්‍ය සේවාවක් පාසල්වල ක්‍රියාත්මක කරන බවත් ඒ මහතා ප්‍රකාශ කළේය.දවසකට දෙවරක් ෆ්ලෝරයිඩ් දන්තාලේපයකින් දත් මැදීම සිදු කළ යුතු බව දරුවන් අතර ප්‍රචලිත කිරීම, චාර්වක දත්වල ආහාර රැඳීමේ හැකියාව ඇති කාණු සහිත ස්ථාන පිරවීම හා "චාර්වක දත් සුරකිමු" ව්‍යාපෘතිය ක්‍රියාත්මක කිරීම පාසල් දරුවන් අතර දන්ත සෞඛ්‍ය සේවාව ප්‍රවර්ධනය කිරීමට පවතින විශේෂ වැඩසටහන් ලෙස ක්‍රියාත්මක කෙරේ. වයස අවුරුදු හයේදී දරුවන්ගේ මුඛයට ස්ථිර දත් ලැබෙන අතර වයස අවුරුදු 80 වන විට ඔවුන්ගේ මුඛයේ දත් 20 ක් සුරැකිව පවතින පරිදි මුඛ සෞඛ්‍ය පවත්වා ගැනීම කෙරෙහි පාසල් දන්ත සෞඛ්‍ය සේවාවේදී මූලික වශයෙන් අවධානය යොමු කර ඇති බව ද හෙතෙම කීය.වැඩිහිටි මුඛ සෞඛ්‍ය හොඳින් පවත්වා ගැනීම සඳහා මූලික පියවර ගත යුත්තේ පාසල් අවධියේ වන අතර ඒ සඳහා වූ විශේෂ වැඩපිළිවෙළක් ලෙස පාසල් දන්ත සෞඛ්‍ය සේවාව ප්‍රවර්ධන කිරීමට වැඩසටහන් රැසක් ක්‍රියාත්මක කරන බව ද ඒ මහතා ප්‍රකාශ කළේය.පාසල් දරුවන්ගේ මුඛ සෞඛ්‍ය සේවාව ප්‍රවර්ධනය සඳහා පාසල් දන්ත චිකිත්සක සේවාව සහ පාසල් දන්ත වෛද්‍ය සේවාව ඉහළ නංවා ඇති බවත් පාසල් දන්ත චිකිත්සකවරුන් 400 ක් පමණ සෑම දිස්ත්‍රික්කයක්ම ආවරණය වන පරිදි සේවයේ නියුතුව සිටින බවත් ඒ මහතා පැවැසීය.පාසල් දන්ත චිකිත්සකවරුන් 64 දෙනකු අලුතින් බඳවා ගැනිමට පියවර ගෙන ඇතැයි ද පළාත් නවයම ආවරණය වන පරිදි ඔවුන්ට පත්වීම ලබාදීම සිදු කරන්නේ යැයි ද වෛද්‍ය ජයසුන්දර බණ්ඩාර මහතා පැවැසුවේය. මසකට වරක් හෝ තමන්ගේ මුඛයේ දත් ස්වයං පරීක්ෂාවකට ලක් කරන්නේ නම් දතක වෙනසක් ඇති වන මූලික අවස්ථාවේදීම එය හඳුනාගෙන ප්‍රතිකාර කර දත දිරායාමෙන් වළක්වා ගැනීමේ හැකියාව පවතියි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n1407214</link>
    <topic>මත්තල මහින්ද රාජපක්ෂ ගුවන් තොටුපොළට ගුවන් නියමු පුහුණු පාසලක්</topic>
    <author>සුභාෂිණී සේනානායක</author>
    <content>මත්තල මහින්ද රාජපක්ෂ ජාත්‍යන්තර ගුවන්තොටුපළේ ගුවන් නියමු පුහුණු පාසලක් ආරම්භ කිරීමට රජය සැළසුම් කර ඇත. පුහුණු පාසලට සමගාමීව ඉංජිනේරු අංශයන් මෙන්ම අනෙකුත් අංශ පුහුණු කිරීම ද මෙහිදී ආරම්භ කරනු ඇත.සිංගප්පුරු රාජ්‍යයේ එරෝ ස්පේස් ආයතනය සහ ලංකාවේ සිනෙට් (CINET) ආයතනය එක්ව මේ පුහුණු පාසල ආරම්භ කිරීමට නියමිතය. මේ සම්බන්ධයෙන් රාජ්‍යයන් දෙකම සිදු කළ සියලු සාකච්ඡා අවසන් බවත් එම හමුවීම් සාර්ථක වූ බවත් ප්‍රකාශ කළ සිවිල් ගුවන් සේවා ඇමැති පියංකර ජයරත්න මහතා කඩිනම්න් පුහුණු පාසල ඉදිකිරීම ආරම්භ කරන බව කීවේය.ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්මට අනුව නිල් ගුවන ජයගැනීමේ තවත් එක් පියවරක් ලෙස මේ පුහුණු පාසල ආරම් කරන බව කී ඇමැති ජයරත්න මහතා මින් ශ්‍රී ලංකාව ජාත්‍යන්තරයට වඩාත් සමීප වන බවද කීවේය.මෙතෙක් ගුවන් නියමුවන් පුහුණු වූවේ විදේශ රටවලට ගොස් විශාල මුදලක් වැය කර බව කී ඇමැතිවරයා ගුවන් නියමුවකු වීමට ශ්‍රී ලාංකීය සිසුන්ගේ විශාල ඉල්ලුමක් ඇතැයිද කීවේය.මෙම වැඩපිළිවෙළ සාර්ථක කර ගැනීමට අමාත්‍යාංශ ගණනාවක් සමග වරින් වර සාකච්ඡා සිදු කළ බවද ඒ මහතා කීවේය. මේ ඉදිකිරීම් සහ අනෙකුත් කටයුතු සඳහා යන සියලු වියදම් දෙරටේ සමාගම් එක්ව සිදු කරනු ඇත.මත්තල ගුවන්තොටුපල සහ ගුවන්සේවා සමාගමට මේ සඳහා ඉඩම් වෙන් කිරීමට තමා දැනුම් දුන් බවද ඇමැතිවරයා දිනමිණට වැඩිදුරටත්කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n1407215</link>
    <topic>ඌව තැපැල් ඡන්දයටඅයැදුම්පත් අගෝස්තු 6දාට පෙර</topic>
    <author>නිරූෂි විමලවීර</author>
    <content>ඌව පළාත් සභා මැතිවරණයේ තැපෑලෙන් ඡන්දය සලකුණු කරන රාජ්‍ය සේවකයන් අගෝස්තු 6දාට පෙර සිය අයැදුම්පත් ඉදිරිපත් කළ යුතු බව මැතිවරණ මහලේකම් කාර්යාලය අනාවරණය කරයි.තැපැල් ඡන්දයට අයැදුම්පත් ඉදිරිපත් කිරීම පසුගිය 18 දා සිට ඇරඹි බවද එහෙත්තැපැල් ඡන්ද සඳහා මෙතෙක් කිසිදු අයදුම්පතක් ඉදිරිපත්ව නැතැයි ද නියෝජ්‍ය මැතිවරණ කොමසාරිස් එම්.එම්. මොහමඩ් මහතා ප්‍රකාශ කළේය.අයදුම්පත් අගෝස්තු මස 06 ට පෙර සිය දෙපාර්තුමේන්තු ප්‍රධානියා මඟින් දිස්ත්‍රික්ක තේරිම්භාර නිලධාරියා වෙත හෝ දිස්ත්‍රික්ක මැතිවරණ කාර්යාලය වෙත ලබාදිය යුතු බවත් මේ දිනය කිසිදු හේතුවක් නිසා දීර්ඝ නොකර බවත් නියෝජ්‍ය කොමසාරිස්වරයා සදහන් කළේය.වසර 1988 අංක (02) දරණ පළාත් සභාපනතේ 24-3 වගන්තිය යටතේ නාමයෝජණා දැන්වීම පළ කර පසුදින සිට තැපෑලෙන් ඡන්දය සලකුණු කිරීමේ අවස්ථාව තැපැල් ඡන්දදායකයන්ට හිමිවන්නේ යැයිද පළාත් නීතියට අනුව මේ කාල සීමව ඒ සඳහා හිමිවන්නේ යැයිද හෙතෙම අනවරණය කළේය .ඌව පළාත් සභා මැතිවරණය සඳහා ඡන්දදායකයින් 9,42,730දෙනෙක් ඡන්දය දිස්ත්‍රික්කයෙන්ද ඡන්දය භාවිතා කිරීමට සුදුසුකම් ලබා ඇතැයි ඉන් ඡන්දදායකයින් 6,09,966 ක් බදුල්ල දිස්ත්‍රික්යෙන්ද ඡන්දදායකයින් 3,332,764 මොනරාගල දිස්ත්‍රික්කය නියෝජනය කරමින් සුදුසුකම් ලබා ඇතැයි ඒ මහතා සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n1407216</link>
    <topic>සබරගමුව විශ්වවිද්‍යාලය අද යළි විවෘත කෙරේ</topic>
    <author>කොළඹ සංචාරක</author>
    <content>සබරගමුව විශ්වවිද්‍යාලය අද (21) යළි විවෘත කෙරේ. අයහපත් කාලගුණික තත්ත්වය හේතුවෙන් විශ්වවිද්‍යාලය පසුගිය 13 වෙනිදා සිට තාවකාලිකව වසා තැබිණ. සියලු සිසුන් නේවාසිකාගාරවලට පැමිණිය යුතු බවත් සුපුරුදු කාල සටහන් අනුව විශ්වවිද්‍යාලයේ විභාග ආරම්භ වන බවත් උපකුලපති මහාචාර්ය චන්දන ශ්‍රී උඩවත්ත මහතා කියයි.පසුගිය දිනවල පැවතුණු දැඩි සුළං තත්ත්වය හේතුවෙන් සිසු නේවාසිකාගාරවලට හානි සිදුවූ බවත් සිසුන්ට යහපත් මානසික තත්ත්වයකින් විභාගවලට මුහුණදීමට නොහැකිවීම පිළිබඳ සලකා බලා විශ්වවිද්‍යාලය තාවකාලිකව වසා දමා තිබූ බවත් උපකුලපතිවරයා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n1407217</link>
    <topic>මැලේසියාවෙන් අසු වූ එල්.ටී.ටී.ඊ. ත්‍රස්තයන් ගැන පුළුල් පරීක්ෂණ</topic>
    <author>මහින්ද අලුත්ගෙදර, රක්ෂණ ශ්‍රියන්ත</author>
    <content>මැලේසියානු පොලිසිය මඟින් අත්අඩංගුවට ගැනීමෙන් අනතුරුව ශ්‍රී ලංකාවට බාරදුන් එල්.ටි.ටි.ඊ ත්‍රස්ත සංවිධානයේ හිටපු ප්‍රබල සාමාජිකයින් තිදෙනා සම්බන්ධයෙන් විවිධ පැතිකඩ ඔස්සේ පුළුල් පරීක්ෂණ සිදුකරන බව පොලීසිය ප්‍රකාශ කරයි.ඔවුන් තිදෙනා සම්බන්ධයෙන් වැඩිදුර පරීක්ෂණ සිදුකිරීම සඳහා ත්‍රස්ත විමර්ශන ඒකකය වෙත බාරදී තිබෙන බවද එම මඟින් රඳවා තබාගෙන වැඩිදුර විමර්ශන සිදුකරන බවද පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධීකාරී අජිත් රෝහණ මහතා සඳහන් කරයි.විවිධ ත්‍රස්ත ක්‍රියාකාරකම් වල නිරත වෙමින් සිටියදී මේ ප්‍රබල ත්‍රස්තවාදීන් තිදෙනා පසුගිය 18 දා ශ්‍රි ලංකාවට රැගෙනවිත් තිබෙන අතර ඔවුන් එඩ්මන් සිංගරාජා නොහොත් සීලන් නොහොත් ශෂී, අඟුරු කම්කානම්ලාගේ ඉන්දික සංජිව නොහොත් මොහොමඩ් සංජය අබ්දුල් සහ අබ්දුල් සලිම් බින් මොහොමඩ් යන පුද්ගලයින් බවට හඳුනාගෙන තිබේ.විවිධ ත්‍රස්ත ක්‍රියාකාරකම් සිදුකරන පුද්ගලයන් සෙවීම සඳහා මැලේසියානු පොලීසිය විසින් සිදුකළ විශේෂ මෙහෙයුමක දී මේ ත්‍රස්තවාදීන් තිදෙනා අත්අඩංගුවට ගෙන තිබෙන අතර ඒ අවස්ථාවේ දී ඔවුන් සතුව තිබී එක්සත් ජාතින්ගේ සරණාගතයින් පිළිබඳ මහ කොමසාරිස් කාර්යාලය (UNHCR) මඟින් නිකුත් කරන හැඳුනුම්පත් ද සොයාගෙන තිබෙන බව වාර්තා වෙයි.කෙසේ වෙතත් මලයාසියානු පොලිසිය මඟින් සිදුකළ දීර්ඝ විමර්ශනයකින් අනතුරුව මොවුන් ශ්‍රි ලංකාවට එවීමට පියවර ගෙන තිබෙන අතර මොවුන් සම්බන්ධයෙන් තොරතුරු රැසක් අනාවරණය කරගැනීමට ශ්‍රී ලංකා ආරක්ෂක අංශ සමත්ව තිබෙන බවද පොලිස් මාධ්‍ය ප්‍රකාශකවරයා සඳහන් කළේය.මැලේසියානු ත්‍රස්ත විරෝධී විශේෂ ශාඛාව මඟින් සෙලන්ගෝර් ප්‍රාන්තයේ සිදුකළ විශේෂ සෝදිසි මොහෙයුමක දී මේ ත්‍රස්තවාදීන් අත්අඩංගුවට ගෙන තිබෙන අතර ඔවුන් තිදෙනා ස්ථාන තුනකදී අත්අඩංගුවට ගත්බව වාර්තා වෙයි.අත්අඩංගුවට පත් පුද්ගලයන් තිදෙනා ජාත්‍යන්තරය තුළ එල්.ටී.ටී.ඊ සංවිධානය නැවත පණ ගැන්වීමට උත්සාහ කරඇති බවට තොරතුරු අනාවරණය කරගෙන ඇති අතර එල්.ටී.ටී.ඊ. සංවිධානයේ ප්‍රචාරක කටයුතු මෙන්ම මුදල් එක්රැස් කිරීම ඇතුළු කටයුතුවල නිරතව තිබේ.අත්අඩංගුවට ගත් එල්.ටී.ටී.ඊ සැකකරුවන් තිදෙනා පසුගිය 2004 වර්ෂයේ දී මලයාසියාවට පැමිණි ඇති බවද මොවුන් මැලේසියාව කේන්ද්‍ර කරගනිමින් විවිධ ත්‍රස්ත ක්‍රියාකාරකම් වල නිරතව තිබෙන අතර එම ත්‍රස්ත මෙහෙයුම් කටයුතු වලට යොදා ගන්නා පත්‍රිකා, සන්නිවේදන උපකරණ මෙන්ම විදේශ රටවල් 24 ට අයත් මුදල් තොඟයක් ද මැලේසියානු ආරක්ෂක අංශ විසින් සොයා ගෙන තිබෙන බව වාර්තා වෙයි.මෙවැනි ත්‍රස්තවාදීන් අත්අඩංගුවට ගැනීම සඳහා මැලේසියානු පොලීසිය විසින් පුළුල් පරීක්ෂණ ආරම්භකර තිබෙන අතර එවැනි ත්‍රස්තවාදීන්ට එරෙහිව දැඩි ක්‍රියාමාර්ග ගන්නා බවට එරට රජය ප්‍රකාශකර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n1407218</link>
    <topic>අලියාගේ උදරය යටින් එහා මෙහා ගියඑක් දරු පියා අලියා පහරදීමෙන් මරුට</topic>
    <author>රත්නපුර දිසා විශේෂ එන්.පී. නිරෝෂණ පෙරේරා රත්නපුර විශේෂ රාජදොරේ, රක්වාන සමූහ</author>
    <content>කොටන් ඇදීමට නිවස අසල ඉඩමකට ගෙනවිත් සිටි හීලෑ අලියෙකුගේ උදරය යටින් ගියේ යැයි කියන 50 හැවිරිදි පුද්ගලයෙක් අලියාගේ පහරදීමකින් එතැනම මරණයට පත්විය.ගොඩකවෙල කොවිනාතොට දී පසුගිය සිකුරාදා 18 උදේ සිදු වූ අලි ප්‍රහාරයෙන් මියගියේ නිශාන්ත හේවාවසම් නැමැති එක්දරු පියෙකි.තම පුතු සමඟ අලියා රැඳ වූ ස්ථානයට ගොස් අලියාගේ උදරය යටින් දෙවරක් ගමන් කරන අවස්ථාවේදී ඔහු පහරකෑමට ගොදුරු වී තිබේ.මියගිය පුද්ගලයා අලියාට කෑමද ලබාදී ඇතැයි ඔහුගේ හිතවතෙකු කීවේය. අලියා නිශාන්ත හේවාවසම් මහතාට පහරදීම සිදුකළ අවස්ථවේදී අලි බාස් එම ස්ථානයේ නොසිටි බව පොලිසිය කියයි.ප්‍රහාරය සිදුකරන ලද අලියා මීට පෙර කිසිදු කලබලයක් නොකළ කීකරු අලියෙකු බව අලියා බලාගන්නා පුද්ගලයා පවසයි.මියගිය තැනැත්තා අලියාගේ උදරය යටින් තම දරුවාද සමඟ ගමන් කර ඇතැයිද එලෙස තෙවතාවක් යද්දී අලියා බියට පත්වීමත් කුඩා දරුවාගේ කෑ ගැසීමත් ප්‍රහාරයට හේතුවන්නට ඇතැයි ඇත්ගොව්වා වන කේ. ඒ. ජී. සේන මහතා කීවේය.මෙම අලියා අවුරුදු 18ක් වන හීලෑ අලියෙකු බවද ඌ මීට පෙර කලබලකාරී ලෙස හැසිරී නැතැයිද මේ සිදුවීමෙන් පසු අලියා මහමඟ ඔස්සේ තම නිවසට රැගෙන විත් ගේ මිදුලේ බැඳ දැමූ බවද හෙතෙම කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n1407219</link>
    <topic>මාතර දිස්ත්‍රික්කයේ ඩෙංගු මර්දන සතිය අද සිට</topic>
    <author>ජස්ටින් කොඩිකාර මාතර දිසා විශේෂ</author>
    <content>මාතර දිස්ත්‍රික්කයේ ඩෙංගු රෝගය පාලනය කිරීමේ ඩෙංගු පාලන සතිය අද (21) සිට ලබන 26 දක්වා ක්‍රියාත්මක කිරීමට කටයුතු යොදා ඇත.අද (21) ආයතනික දිනය, 22 පරිසර දිනය, 23 පළාත් පාලන දිනය, 24 වැඩි අවදානම් දිනය, 25 අධ්‍යාපනික දිනය හා 26 නේවාසික පරීක්ෂා දිනය වශයෙන් මෙම සතියේ දින නම් කර තිබේ.ඒ අනුව ප‍්‍රදේශයේ සියලුම රාජ්‍ය ආයතනවල හා පෞද්ගලික ආයතනවල මදුරුවන් බෝවන ස්ථාන, ආගමික ස්ථාන, සුසාන භූමි ඇතුළු පොදු ස්ථාන, නාගරික කානු පද්ධති, ඉදිකිරීම් ස්ථාන, වැඩ බිම්, අත්හැර දැමූ ඉඩම්, මහා මාර්ග දෙපස අවදානම් කලාප, සියලුම රාජ්‍ය හා පෞද්ගලික අධ්‍යාපන ආයතන, විශ්වවිද්‍යාල ඇතුළු අනෙකුත් උසස් අධ්‍යාපන නේවාසික ස්ථාන, ළදරු පාසල් අවට පරිශ‍්‍රයන් සහ සියලු ම නිවාස පරිශ්‍ර පරීක්ෂා කිරීම හා පිරිසිදු කිරීම සිදුකිරීමට නියමිතය.මාතර දිස්ත්‍රික් ලේකම් ඊ.ඒ.සී. විදානගමාච්චි මහත්මියගේ උපදේශකත්වය මත දිස්ත‍්‍රික් ලේකම් කාර්යාලය හා සියලුම ප්‍රාදේශීය ලේකම් කාර්යාල ඇතුලු රාජ්‍ය ආයතන මේ සඳහා සම්බන්ධ වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n14072110</link>
    <topic>සෑම අංශයකින්ම ශ්‍රී ලංකාව සමඟ දැඩි මිත්‍රත්වයක් ඇතිකර ගැනීම අපේක්ෂාවයි</topic>
    <author/>
    <content>ආර්ථීක, සංස්කෘතික මෙන්ම දේශපාලන ඇතුළු සෑම අංශයකින්ම ශ්‍රී ලංකාව සමඟ දැඩි මිත්‍රත්වයක් ඇතිකර ගැනීම තම අපේක්ෂාව බව පෘතුගාලය අවධාරණය කරයි.නිල සංචාරයක් සඳහා ශ්‍රී ලංකාවට පැමිණී පෘතුගාල අගමැති පෙඩ්‍රො පැසොස් කොයෙල්හෝ (Pedro Passos Coelho) මහතා මේ බව සඳහන් කළේ අරලියගහ මන්දිරයේ දී ඊයේ (20) ජනාධිපති මහින්ද රාජපක්ෂ මහතා හමුවූ අවස්ථාවේදීය. නිල සංචාරයක් සඳහා ඊයේ (20) ශ්‍රී ලංකාවට පැමිණි අගමැතිවරයාගේ පළමු ශ්‍රී ලංකා සංචාරය මෙය වෙයි.තම ශ්‍රී ලංකා සංචාරය තුළින් ද්වීපාර්ශවික මිතුදම ශක්තිමත් වනවා පමණක් නොව ජාත්‍යන්තර කරුණුවල දී එක්ව කටයුතු කිරීමට ද මෙය හොඳ අවස්ථාවක් වන බව පෙඩ්‍රො පැසොස් කොයෙල්හෝ මහතා ශ්‍රී ලංකා ජනාධිපතිවරයා හමුවේ ප්‍රකාශ කළේය.ත්‍රස්තවාදය අවසන්කර උතුරු හා නැඟෙනහිර පළාත්වලට පමණක් නොව සමස්ත රටටම සාමය උදාකර බියෙන් හා සැකයෙන් තොරව ශ්‍රී ලාංකිකයන්ට ජීවත්වීමට අවස්ථාව උදාකර දී තිබෙන බව ජනාධිපති මහින්ද රාජපක්ෂ මහතා මෙහිදී පෙන්වා දුන්නේය.ශ්‍රී ලංකාවේ ආර්ථික වර්ධනය පිළීබඳව දීර්ඝ ලෙස කරුණු දක්වමින් ඒ මහතා සඳහන් කළේ දළ ජාතික නිෂ්පාදිතයේ වර්ධනය සියයට 7.3ක් තරම් අගයක් ගන්නා බවත් උතුරු පළාතේ එය සියයට 20 - 24 ත් අතර අගයක් ගන්නා බවත්ය.ත්‍රස්තවාදය හේතුවෙන් තරුණ ජීවිත විශාල ප්‍රමාණයක් රටට අහිමි වූ බව පෙන්වා දුන් ජනාධිපතිවරයා ශ්‍රී ලංකාවේ සංහිඳියා වැඩපිළීවෙල සම්බන්ධයෙන් ද මෙහිදී කරුණු දැක්වීය.විදේශ කටයුතු ඇමැති මහාචාර්ය ජී.එල් පීරිස්, විදේශ කටයුතු අමාත්‍යාංශයේ ලේකම් ෂෙනුකා සෙනෙවිරත්න, ජනාධිපති කාර්ය මණ්ඩල ප්‍රධානී ගාමිණී සෙනරත්, ප්‍රංශයේ ශ්‍රී ලංකා තානාපති මහාචාර්ය කරුණාරත්න හඟවත්ත මහත්ම මහත්මීන් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n14072111</link>
    <topic>අපි වැඩි පොළියට විදේශ බැංකුවලින් ණය ගන්නවා කියා විපක්ෂය දොස් කියනවා</topic>
    <author>මුන්නේශ්වරම සමුහ ඊ.සි.ප්‍රනාන්දු</author>
    <content>අද විපක්ෂය ආණ්ඩුවට විශාල දෝෂාරෝපණයක් නගනවා ආණ්ඩුව අධික පොළියකට ණය ගන්නා බව කියමින්. එදා ජනාධිපතිතුමා යුද්ධය අවසන් කිරිමට විදේශ බැංකුවලින් ණය මුදල් ගැනිමට යන විට රනිල් වික්‍රමසිංහ මහත්තයලා ණය දෙන්න එපා දුන්නොත් එජාප රජයක් ආ විට ඒ ණය ගෙවන්නේ නැහැ කියලා තර්ජනය කළා. අන්න ඒ බිය කිරිම නිසයි ආණ්ඩුව වැඩි පොළියට ණය මුදලක් ගන්නේ. එදා ණය අරන් යුද්ධය නිම කළා වාගේම මෙදා ණය අරන් රට සංවර්ධන කරන විට අපේ විපක්ෂයට දරා ගන්න බැරි ඊර්ෂ්‍යාවක් ඇතිවනවා යැයි ආර්ථික කටයුතු පිළිබඳ නියෝජ්‍ය ඇමැති ලක්ෂ්මන් යාපා අබේවර්ධන මහතා ප්‍රකාශ කළේය.ඒ මහතා ඒ අදහස් ප්‍රකාශ කළේ හලාවත මැතිවරණ බල ප්‍රදේශයේ ශ්‍රි ලංකා නිදහස් පක්ෂ කාන්තා සම්මේලනය හලාවත ෂර්ලි කොරයා ගුණානුස්මරණ ශාලාවේ දි පසුගිය 19 දා පැවැති අවස්ථාවේදීය.තවදුරටත් අදහස් දැක්වු නියෝජ්‍ය ඇමැතිවරයා මෙසේද කිය.දිවයින පුරා පිහිටි ශ්‍රි ලංකා නිදහස් පක්ෂ කාන්තා සමිති ප්‍රතිසංවිධාන කරමින් ඒවා පනගන්වන් ලෙසට ජනාධිපතිතුමා දුන් නියෝගයක් අනුව මේ වන විට අප ර‍ට වටා යමින් එම සංවිධාන ප්‍රතිසංවිධාන කරනවා. මේ වන විට විපක්ෂය ආණ්ඩුවට එරෙහිව විවිධ අසත්‍ය චෝදනා නගමින් රට වටා යමින් ජනතාව නොමග යවනවා. එසේ තිබිය දි අපේ පක්ෂයට ලැදි කාන්තාවන්ට පුළුවන් ඒ අවලාද බොරු චෝදනා බොරු කරන්න. මොකද මේ රටේ කාන්තාවන් තමයි ඇත්ත දන්නේ. එදා යුද්ධය තිබිය දි අපේ කාන්තාවන් තමයි වැඩිපුරම බැට කෑවේ.යුද්දෙට ගිය සැමි‍යා, පුතා දිවි පිදිමෙන් මෙන්ම උදේ ගෙදරින් පිටවී වැඩ‍ට ගිය සැමියන් බෝම්බවලට හසුවෙලා මිය යාම නිසා වැඩිපුරම එදා බැට කෑවේ අපේ මවුවරුන්, බිරියන්. අද එහෙම වෙන්නේ නැහැ. අද ඒ වගේ මිය යන්නේ නැහැ. බෝම්බ පිපිරෙන්නේ නැහැ. අද තියෙන්නේ යුද්ධය අවසන් කරලා සංවර්ධනය වෙන රටක්. එය අපේ අම්මලා අක්කලා නංගිලා දන්නවා. ඔවුන් ජනාධිපතිතුමාට ආදරෙයි.එදා විදේශ බලවේග ජනාධිපතිතුමාව විදුලි පුටුවේ වාඩි කරවන්න ගෙන යන්න නොදුන්නේ අපේ රටේ කාන්තාවන්. එහෙත් අද සමහරුන්ට එදා පැවැති තත්ත්වය අමතකයි. යුද්දය පැවැතියා නම් අද රටේ සාමයක් නැහැ. අපට කිසි දිනක එදා තිබුණු යුද්ධය අමතක කරන්න බැහැ. එදා අපි සංවර්ධනය වෙනුවට දුටුවේ යුද්ධයයි. ඒ කාලේ ජේ.ආර්. වගේ බලවත් ජනාධිපතිවරුන්ට ප්‍රේමදාස, විජේතුංග, චන්ද්‍රිකා වැනි ජනාධිපතිවරුන්ට හයෙන් පහක ආණුඩුවකට රනිල්ට යුද්ධය අවසන් කිරන්න බැරිව ගියා. හැබැයි අපේ මහින්ද රාජපක්ෂ ජනාධිපතිතුමා ඒක ඉවර කළා. එදා ජේවිපියත් කොන්දේසි දමමින් පස්සට ඇද්දා.යුද්ධය අවසන් කරන්න සල්ලි නැතිව තිබියදි ආණ්ඩුව එච්.එස්.බි.සි.බැංකුවෙන් ණයක් ගන්න ගිය විට රනිල් මහත්තයා මොනවාද කළේ. ණය දන්නොත් යු.එන්.පි. ආණ්ඩුවක් ආ විට ණය ආපසු නොගෙවන බව බැංකුවට තර්ජනය කළා. අන්න ඒ නිසා එහිදි අපට වැඩි පොළියට ණය ගන්න වුණා. එදා ජනතාව ඉල්ලුවේ යුද්දය අවසන් කරලා රට තුළ සාමය ඇති කරන්නයි. ජිවත්විමේ අයිතිය දෙන ලෙසයි එදා ජනතාව ඉල්ලුවේ.දැන් යුද්ධය අවසන් වෙලා. මාර්ග සංවර්ධන වෙලා. අලුත් ගොඩනැගිලි ඉදිවෙලා. අධිවේගී මාර්ග හැදිලා. අද කොළඹ වගේම හම්බන්තොටත් දියණු වෙනවා. හැම ගමකම ලොකු දියුණුවක් ඇති වෙලා.ලබන මාසේ පුත්තලම කල්අඩියේ වෙළද කලාපයක් හදනවා. මේ පැත්තටත් ඉඩමක් දුන්නොත් වෙළද කලාපයක් දාන්න පුළුවන්. කටුනායක වෙළද කලාපයේ කර්මාන්ත ශාලාවල රස්සාවලට පුද්ගලයෝ නැහැ. හැම කෙනාම හදන්නේ රට රස්සාවලට යන්නයි.මේ වන විට අපි මේ රටේ ජනතාවගේ ආර්ථිකය සවිමත් කරන වැඩ අරඹලා තියෙන්නේ. ගම්බද ස්වයංරැකියා කිරිමට කාන්තාවන්ට ණය මුදල් ලබා දෙනවා. ආර්ථිකය සංවර්ධන කිරිම අපේ මිළඏ අරමුණයි.අද සරත් ෆොන්සේකා කියනවා පොදු අපේක්ෂකයෙක් නොඑන බව. මේ රටේ එකම පොදු අපේක්ෂකයා මහින්ද රාජපක්ෂයි. තවත් පොදු අපේක්ෂකයකු දාන්න හදන්නේ විදේශ බලවේගයි. ඔවුන්ට අවශ්‍ය කොපමණ වියදම් කරලා හරි ජනපති මහින්දව ගෙදර යටවන්න‍යි. අද ඡන්දය කාටත් හොරෙන් දාන්න බැහැ. පසුගිය ඡන්දවල දුෂණ තිබු බව කිසිවෙකු කියන්නේ නැහැ.බටහිර බලවේගවලට මහින්ද කියන්නේ හිතුවක්කාර පාලකයෙක්. එයාලට නටවන්න බැරි නිසා එහෙම කියනවා. ඊළඟ ජනාධිපතිවරණය ඉතා ඉක්මණින් පවත්වාවි. ඒ ගැන සිතලා අපි ගම්වලට ගිහින් වැඩ කරන්න ඕනැ යැයිද කිය.දකුණ පළාතේ ආණ්ඩුකාර කුමාරි බාලසුරිය මහත්මිය - මේ අවස්ථාවට ශ්‍රිලංකා නිදහස් පක්ෂයට සම්බන්ධ මේ පළාතේ පැරැණි මුහුණු රැසක්ම මේ අවස්ථා‍වට පැමිණ සිටිනු දැකිම ගැන ලොකු සතුටක්ඇති වෙනවා. එදා අපි මේ පක්ෂය ගොඩ නවගන්න විශාල දුකක් කැපවිමක් සිදු කළා. ඒවා අපට අමතක කරන්න බැහැ. අප සියලුදෙනා එකතු වුණොත් ජනාධිපතිතුමාගේ දැත් සවිමත් විම ස්ථිරයි. අද විදේශ බලවේග විවිධ මුහුණුවලින් අපේ රටේ කාන්තාවන් බිළිබා ගෙන මහින්ද රාජපක්ෂ ජනාධිපතිතුමා ගෙදර යවන්න කැස කවනව. ඒකයි අමෙරිකන් තානාපතිනිය මේ රටේ යහ පාලනයක් ඇති කළ යුතුයි කියලා කියන්නේ. අපේ රටට සුද්දගෙන් යහ පාලනය අවශ්‍ය නැහැ. ඔය විදේශ බලවේග එක ගමක එක ගෙයක් හදලා දුන්නද. මේ වන විට අපේ රටේ විශ්වවිද්‍යාලවල ඉන්න කථිකාචාර්යවරුන් සිය දෙනෙක් ගමින් ගමට ගිහින් ජනාධිපතිතුමා ගැන කියන්න සුදානම් යැයි පැවැසීය.නැ‍ඟෙනහිර පළාත් සභාවේ සභාපතිනි ආරියවති ගලප්පති, ජ්‍යෙෂ්ඨ ඇමැති පී. දයාරත්න, විදේශ කටයතු නියෝජ්‍ය ඇමැති නියෝමාල් පෙරේරා මහත්ම මහත්මීහු ද මෙහිදි අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n14072112</link>
    <topic>‘තිනෙත’ චන්ද්‍රිකා රූපවාහිනී නාලිකාවේ විකාශය අරඹයි</topic>
    <author/>
    <content>රටවල් 116ක් ආවරණය කරමින් ශ්‍රී ලංකාවේ සිට විකාශය කරන තිනෙත චන්ද්‍රිකා රූපවාහිනී නාලිකාවේ විකාශයේ ආරම්භය ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් සිදුවිය. මෙම අස්ථාවට ප්‍රංශ තානාපති ජෝන් ඩීන්, ජනමාධ්‍ය අමාත්‍යාංශ ලේකම් ආචාර්ය චරිත හේරත්, රජයේ ප්‍රවෘත්ති අමාත්‍යාංශයේ අධ්‍යක්ෂ ජනරාල් මහාචාර්ය ආරියරත්න ඇතුගල, ශ්‍රී ලංකා පදනම් ආයතනයේ සභාපති මහාචාර්ය රන්ජිත් බණ්ඩාර, ශ්‍රී ලංකා රූපවාහිනී සංස්ථාවේ සභාපති විමල් රූබසිංහ සහ විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනුෂ පැල්පිට යන මහත්වරුන් සහභාගී වූහ.මෙහිදී අදහස් දැක්වූ ජනමාධ්‍ය අමාත්‍යාශයේ ලේකම් ආචාර්ය චරිත හේරත් මහතා ලංකාවේ රූපවාහිනී නාලිකා විශාල ප්‍රමාණයක් තිබුනත් මේ රටේ සෞන්දර්ය, විශේෂයෙන්ම යුද්ධයෙන් පසු මේ රට ඇති වී තිබෙන පිබිදීම, සංවර්ධනය ලෝකය වෙත ගෙන යාමේ අඩුවක් තවමත් තියෙනවා. එම අඩුව තිනෙත නාලිකාවේ පැමිණීමෙන් මග හැරේවි කියා විශ්වාස කරන බව පැවසීය.මෙහිදී අදහස් දැක්වූ තිනෙත සභාපති රොහාන් වැලිවිට මහතා ජනමාධ්‍ය නීති රීති හා සම්ප්‍රදායන් ඉහළින්ම රකිමින් ශ්‍රී ලංකාවේ ප්‍රතිරූපය ගොඩනැ‍ඟෙන , සංවර්ධන වැඩසටහන් සහ විශේෂාංග වැඩසටහන් ලොව පුරා ප්‍රේක්ෂකයන් වෙනුවෙන් තිනෙත විකාශය කරනු ඇතැයි පැවැසීය.තිනෙත චන්ද්‍රිකා රූපවාහිනී නාලිකාව Apstar – 7 , F – 4063H, S – 1250 යන තාක්ෂණික දත්ත ඔස්සේ නැරඹිය හැකි බව පැවසූ ඒ මහතා තිනෙත රූපවාහිනිය හා අත්වැල් බැඳ‍ගන්නා මෙන් විශේෂයෙන් විදෙස් ගත ලාංකිකයන්ට ආරාධනා කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n14072113</link>
    <topic>‘කුමාරතුංග මුනිදාස සිසුවරම’අනුස්මරණ ශිෂ්‍යත්ව ප්‍රදානය 25 දා</topic>
    <author/>
    <content>අසහාය ප්‍රාඥයකු හා ජාතික වීරයකු වන කුමාරතුංග මුනිදාසයන් ගේ 127 වැනි ජන්ම සමරුව හා අ.පො. ස (සා.පෙ) විභාගයෙන් සිංහල භාෂාව හා සාහිත්‍යය’ විෂයයට මුළු දිවයිනෙන්ම වැඩිම ලකුණු ලබාගන්නා සිසුවාට / සිසුවියට පිරිනැමෙන ‘කුමාරතුංග මුනිදාස සිසුවරම’ අනුස්මරණ ශිෂ්‍යත්ව ප්‍රදානය මේ මස 25 පස්වරු 3.ට කොළඹ ජාතික කෞතුකාගාර ශ්‍රවණාගාරයේ දී අධ්‍යාපන අමාත්‍ය බන්දුල ගුණවර්ධන මහතාගේ ප්‍රධානත්වයෙන් හා මහාචාර්ය විනී විතාරණ මහතාගේ විශේෂ සහභාගිත්වයෙන් පැවැත්වෙනු ඇත.කැලණිය විශ්වවිද්‍යාලයේ මහාචාර්ය කුලතිලක කුමාරසිංහ සූරීන් ‘නූතන සිංහල ප්‍රබන්ධයෙහි වර්ධනයට කුමාරතුංගයන් ගේ දායකත්වය’ යන මැයෙන් ද සබරගමුව පළාත් ආණ්ඩුකාරවර වි.ජ.මු. ලොකුබණ්ඩාර සූරීන් ‘ කුමාරතුඟුන් ගේ අගේ’ යන මැයෙන් ද මෙහි දී වෙසෙසි දෙසුම් පවත්වනු ඇත. සමරු ගී හා කුමරතුඟු පැබැඳම් ගැයුම ඇල්බට් ප්‍රනාන්දු, විශාරද චන්දි රණතුංග හා පාසල් කුමර - කුමරියන් විසින් සිදු කෙරෙනු ඇත.2013 අ.පො.ස (සා.පෙ) විභාගයෙන් ‘ සිංහල භාෂාව හා සාහිත්‍යය’ විෂයයට මුළු දිවයිනෙන්ම වැඩිම සම ලකුණු ලැබ කුමාරතුංග මුනිදාස සිසුවරම අනුස්මරණ ශිෂ්‍යත්වය මෙවර දිනා ගෙන ඇත්තේ කොළඹ 8, දේවි බාලිකා විදුහලේ පී. ඒ. අදිතා සංදීපනී සිසුවිය හා ගම්පහ, රත්නාවලී බාලිකා විදුහලේ මෙනුෂිකා ජයනි කාරියවසම් සිසුවිය විසිනි.කුමාරතුංග මුනිදාසයන් ගේ ‘ව්‍යාකරණ විවරණය’ හා ‘ශික්ෂා මාර්ගය’ පොත්වල නව මුද්‍රණ ද මෙදින එළි දකිනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n14072114</link>
    <topic>ශ්‍රී ලංකා අධිකරණය ලබාදුන් තීන්දුව හිස නමා පිළිගන්නවා</topic>
    <author>මහින්ද අලුත්ගෙදර</author>
    <content>තංගල්ල ප්‍රදේශයේ හෝටලයක දී බ්‍රිතාන්‍ය ජාතිකයෙකු ඝාතනය කර ඔහුගේ පෙම්වතිය දූෂණය කළ බවට චෝදනා එල්ල වී සිටි තංගල්ල ප්‍රාදේශීය සභාවේ හිටපු සභාපතිවරයා සහ ඇතුළු පිරිසට ශ්‍රී ලංකා අධිකරණය ලබාදුන් තීන්දුව හිස නමා පිළිගන්නා බව බ්‍රිතාන්‍ය රජය අවධාරණය කරයි.පසුගිය 2011 වසරේ දෙසැම්බර් 24 දා බ්‍රිතාන්‍ය ජාතික කුරාම් ෂෙයික් නැමැති තරුණයා ඝාතනය කර ඔහුගේ පෙම්වතිය දූෂණය කිරීමේ සිද්ධියක් සම්බන්ධයෙන් කොළඹ මහාධිකරණය මේ තීන්දුව ලබාදී තිබෙන අතර සැබවින්ම එම තීන්දුව අගය කරන බවද ශ්‍රී ලංකාවේ බ්‍රිතාන්‍ය මහකොමසාරිස් කාර්යාලය ප්‍රකාශ කරයි.සාධාරණත්වය වෙනුවෙන් දිගු කාලයක් තිස්සේ අරගල කළ ඔහුගේ පවුලේ ඥාතීන්ට සහ මිතුරන්ට මේ තීන්දුව සම්බන්ධයෙන් දැනුම් දීමට කටයුතු කරන බවද එම මහකොමසාරිස් කාර්යාලය සඳහන් කරයි.නීතිපතිවරයාගේ කාර්යාලයේ නිලධාරීන් මෙම නීතිමය ක්‍රියාමාර්ග වෙනුවෙන් අවංකව හා විනිවිදභාවයෙන් යුක්තව කටයුතු කිරීම පිළිබඳ තම ප්‍රශංසාව පිරිනමන බවද ශ්‍රී ලංකාවේ බ්‍රිතාන්‍ය මහකොමසාරිස් කාර්යාලය කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=n14072115</link>
    <topic>තෙවැනි ජගත් ජල සමුළුව ලබන මස පල්ලේකැලේ දී</topic>
    <author>එස්.කේ. සමරනායක</author>
    <content>තෙවන ජාත්‍යන්තර ජල සමුළුව 2014 ලබන අගෝස්තු මස 22 සිට 24 දක්වා මහනුවර පල්ලේකැලේ ශ්‍රී ලංකා ජාත්‍යන්තර බෞද්ධ පීඨයේදී පැවැත්වීමට කටයුතු යොදා තිබෙන බව ජල සම්පාදන හා ජලාපවහන ඇමැති දිනේෂ් ගුණවර්ධන මහතා කීය. පෙරේදා (19) පෙරවරුවේ මහනුවර කැන්ඩි සිටි සෙන්ටර්හිදී පැවැති මාධ්‍ය හමුවකදී ඇමැතිවරයා මේ බැව් සඳහන් කළේය.ජලය ප්‍රජාව හා සෞභාග්‍ය යන තේමාව යටතේ පැවැත්වෙන මෙම ජාත්‍යන්තර සමුළුවට රටවල් රැසක ජල සම්පාදන ඇමැතිවරු හා විෂය පිළිබඳ විශේෂඥවරුන් විශාල පිරිසක් සහභාගි වන බවද ඇමැතිවරයා කීය.ජනාධිපති මහින්ද රාජපක්ෂ මහතාගේ ප්‍රධානත්වයෙන් අගෝස්තු 22 ආරම්භ වන මෙම ජාත්‍යන්තර සමුළුවට සමගාමීව කැන්ඩි සිටි සෙන්ටර්හිදී ප්‍රදර්ශනයක්ද පැවැත්වේ. මධ්‍යම පළාතේ ආණ්ඩුකාර ටිකිරි කොබ්බෑකඩුව මහතා මෙම මාධ්‍ය සාකච්ඡාවට එක් විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=r1407211</link>
    <topic>රුපියල් දසලක්ෂ 257ක් වැය කරවත්තලට සංවර්ධන ව්‍යාපෘති රැසක්</topic>
    <author>හැඳල විශේෂ ජූලියන් කෝරාළ</author>
    <content>මේ වසරේ වත්තල ප්‍රාදේශීය ලේකම් බලප්‍රදේශයේ සංවර්ධන ව්‍යාපෘති 25 ක් සඳහා ආර්ථික සංවර්ධන අමාත්‍යාංශය රුපියල් දසලක්ෂ 256 ක මුදල් ප්‍රතිපාදනයක් තමන් වෙත මුදාහැර ඇතැයි වත්තල ප්‍රාදේශීය ලේකම් ඩබ්. ජී. ප්‍රේමලාල් මහතා පැවැසීය.වත්තල ප්‍රාදේශීය ලේකම් කාර්යාලයේ සහකාර සැලැසුම් අධ්‍යක්ෂ නාලක ප්‍රියදර්ශන මහතා විසින් වත්තල ප්‍රදේශයේ වැඩිදියුණු කළ යුතු ව්‍යාපෘති 256 ක වාර්තා ඵලගැන්වීමට ගම්පහ දිස්ත්‍රික් මහලේකම් ජේ. ජේ. රත්නසිරි මහතාගේ මැදිහත්වීමෙන් ගම්පහ දිස්ත්‍රික් ක්‍රමසම්පාදන අධ්‍යක්ෂ ගාමිණි වික්‍රමපාල මහතාගේ නිර්දේශ මත මේ ප්‍රතිපාදන ආර්ථික සංවර්ධන ඇමැති බැසිල් රාජපක්ෂ මහතා විසින් වත්තල ප්‍රාදේශීය ලේකම්තුමාට ලබා දී තිබේ.මේ සංවර්ධන ව්‍යාපෘති 256 ම මේ වසර අවසන් වීමට පෙර නිමකළ යුතු අතර ඒවායේ බලධාරීත්වය වත්තල ප්‍රාදේශීය සභාව, වත්තල මාබෝල නගර සභාව, කලාප අධ්‍යාපන අධ්‍යක්ෂ කාර්යාලය, ධීවර කාර්යාලය, පශු වෛද්‍ය කාර්යාලය, සෞඛ්‍ය වෛද්‍ය නිලධාරි කාර්යාලය වෙත ප්‍රාදේශීය ලේකම් ඩබ්. ජී. ප්‍රේමලාල් මහතා පවරා දී තිබේ. මේවායේ අධීක්ෂණය වත්තල ප්‍රාදේශීය ලේකම් කාර්යාලයේ සැලසුම් අංශය විසින් සිදුකෙරෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=r1407212</link>
    <topic>හොරණ තක්ෂිලා මැදි විදුහලේ මහින්දෝදය තාක්ෂණය විද්‍යාපීඨ ගොඩනැඟිල්ලට මුල්ගල</topic>
    <author>කළුතර දිසා සමූහ දයාරත්න කුමාරසිංහ</author>
    <content>වාණිජකරණයේ ඛේදවාචකය නිසා අපේ දරුවනට විවිධ ප්‍රශ්නවලට මුහුණ දෙන්නට සිදුවී ඇති බවත් දැන් මනුස්සකමද සෝදා පාළුවට යන්නට පටන් ගෙන ඇති බවත් කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා පැවැසීය.මන්ත්‍රීවරයා එසේ පැවැසුවේ හොරණ, තක්ෂිලා මධ්‍ය විද්‍යාලයේ ඉඳිකෙරෙන, නව මහින්දෝදය තාක්ෂණ විද්‍යා පීඨයට මුල්ගල තැබීමෙන් අනතුරුව පැවැත්වූ උත්සව සභාව අමතමනි.මන්ත්‍රීවරයා මෙසේද කීවේය. දරුවන් තුළ අභිමානයක් ඇති කිරීමට මවුපියන් විශේෂ අවධානය යොමුකළ යුතුයි. මත්පැන් පානය වැනි දුසිරිත්වලින් වෙන්වී දරුවනට ආදර්ශයක් දිය යුතුයි. පවුලේ දරුවන්ගේ වීරයා තාත්තායි. පියා දරුවන්ගේ වීරත්වය වර්ධනය කළ යුතුයි. බිය සැක නැතිකර දරවන් තුළ අභිමානය ඇති කිරීම මවුපියන්ගේ වගකීමක් බවද විශේෂයෙන් පෙන්වා දිය යුතුයි.වැඩිහිටි නිවාස ඉස්සර මේ රටේ තිබුණේ නැහැ. මවුපියන්ට සලකන විනයගරුක සමාජයක් එදා නිර්මාණය වී තිබුණා. මනුස්සකම දැන් සෝදා පාළුවට යනවා. මේ ගැන මවුපියන්නේ සිත් යොමු කළ යුතුයි. ජනාධිපති තුමා ඇරැඹු තාක්ෂණ විද්‍යා පීඨ වැඩපිළිවෙළ අගය කළ යුතුයි. උපාධි නැති රැකියා විරහිත තරුණ තරුණියන්ට මේ විද්‍යා පීඨවලට ඇතුලත්ව තම නිර්මාණ ශිලිත්වය හා තාක්ෂණ දැනුම වර්ධනය කර ගැනීමට පහසුකම් සලසා තිබෙනවා.තක්ෂිලා මධ්‍ය විද්‍යාලයේ විදුහල්පතිනී කේ. කේ. පී. ඇම්. ජයතිලක මහත්මිය සහ නියෝජ්‍ය විදුහල්පති ආනන්ද අයිලප්පෙරුම මහතාද කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=r1407213</link>
    <topic>විද්යුත් හැඳුනුම්පත පිළිබඳවජනතාව දැනුවත් කරයි</topic>
    <author>පෝරුවදණ්ඩ සමූහ එච් කුලතිලක</author>
    <content>දැනට භාවිතාවන ජාතික හැඳුනුම්පත වෙනුවට පුද්ගල අනන්‍යතාව වඩාත් හොදින් තහවුරු වනසේ වයස අවුරුදු 15ට වැඩි සියලු පුරවැසියන් සඳහා පුද්ගලයන් ලියාපදිංචි කිරීමේ දෙපාර්තමේන්තුව මගින් විද්‍යුත් ජාතික හැඳුනුම්පතක් නිකුත් කිරීමට රජය කටයුතු සැලැසුම් කර ඇත.මේ මගින් දැනට භාවිතාවන ජාතික හැඳුනුම්පතින් කෙරෙන අක්‍රමිකතා වැළැක්වීම මෙන්ම පුද්ගල අනන්‍යතාව තහවුරු කිරීමට යෑමේදී සිදුවන අපහසුතා මඟ හැරවීම රජයේ අරමුණයි.නව විද්‍යුත් ජාතික හැදුනුම්පත් අයදුම් පත්‍රයෙහි අදාළ තොරතුරු ඇතුලත් කිරීම පිළිබදව ජනතාව දැනුවත් කිරීමේ වැඩසටහනක් පසුගියදා මීවනපලාන ග්‍රාම නිලධාරිනි රන්ජනී පැලිස් මහත්මිය විසින් මීවනපලාන ශ්‍රී සුනන්දාරාම විහාරස්ථානයේදී පවත්වන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=r1407214</link>
    <topic>කළුතර දිවිනැඟුම නිලධාරීන්සහ ප්‍රතිලාභීන් දැනුවත් කරයි</topic>
    <author>ඉංගිරිය මධ්‍යම සමූහප්‍රියදර්ශනි කහවල</author>
    <content>කළුතර දිස්ත්‍රික්කයේ දිවිනැඟුම සංවර්ධන නිලධාරීන් සහ ප්‍රතිලාභීන් දැනුවත් කිරීම සඳහා ආර්ථික සංවර්ධන අමාත්‍යාංශය සහ දිවි නැඟුම සංවර්ධන දෙපාර්තමේන්තුව එක්ව සංවිධානය කරන ලද විශේෂ දැනුවත් කිරීමේ සම්මන්ත්‍රණයක් මතුගම ශ්‍රවණාගාරයේදී පසුගියදා පැවැත්විණි.මේ අවස්ථාවට එක්වූ දිවි නැඟුම සංවර්ධන දෙපාර්තමේන්තුවේ අතිරේක අධ්‍යක්ෂ ජනරාල් , නීතිඥ , බන්දුල තිලකසිරි මහතා මෙසේ කීය.“අද ලංකාවේ දිළිඳුකමේ තත්ත්වය ගැන සැළකුවොත් කොළඹ දිස්ත්‍රික්කයේ දිළිඳුකම 1%ට බැහැලා. ගම්පහ 2%ක් පමණ කළුතර දිස්ත්‍රික්කයේ 3%ක් පමණ මෙය 0%දක්වා ගෙනෙන අතරතුර අනෙක් පිරිස ඉදිරියට ගෙනයෑමයි අපිට පැවරි ඇති වගකීම වෙන්නේ. බොහෝ පිරිසක් සමෘද්ධි ව්‍යාපාරයට සම්බන්ධ වූ 1995 කාලයේදී මේ රටේ දිලිඳුකම 30%ක් පමණ තිබුණා. දැන් ඒක 6%කට අඩුවෙලා.“දිවිනැඟුම පනත ලංකාවේ හඳුන්වාදෙන අවස්ථාවේ තිබුණු මූලික ඉල්ලීම තමයි රැකියාවට සුරක්ෂිතභාවයක් මෙන්ම රාජ්‍යසේවයට ඇතුළත්වීමට අවශ්‍ය බවට කළ ඉල්ලීම . 2005 දී මහින්ද චින්තනය යටතේ ඔබ සියලු දෙනා එක්වුණා. ඒ වැඩපිළිවෙළ ජනතාව අනුමත කළා. ඔබගේ විශ්‍රාම වැටුප් දෙපාර්තමේන්තුවකට ස්ථාපිත කරමින් ජීවනෝපාය සංවර්ධනයකට ප්‍රමුඛතාවය ලබාදෙන වැඩපිළිවෙළකට අනුගත කිරීමේ යෝජනාව ආවේ 2010 දී. ඔබ ස්වේච්ඡාවෙන් කළ සේවයට වැඩි වටිනාකමක් දෙන්නයි අපිට අවශ්‍ය වුණේ. දැන් ඔබ සියලු දෙනා මේ දෙපාර්තමේන්තුවේ රාජ්‍ය සේවකයන් වී හමාරයි යැයි පැවසීය.කළුතර දිස්ත්‍රික් ලේකම් යු. ඩී. සී. ජයලාල්, විවෘත විශ්වවිද්‍යාලයේ උප කුලපති විජිත නානායක්කාර යන මහත්වරුන්ද මෙහිදී කතාකළ අතර, කළුතර දිස්ත්‍රික්කයේ දිවි නැඟුම සංවර්ධන නිලධාරීන්, ප්‍රතිලාභීන් ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=r1407215</link>
    <topic>වත්තල ප්‍රාදේශීය ලේකම් කාර්යාලයේරටට සෙත්පතා පිරිත් පින්කමක්</topic>
    <author>හැඳල විශේෂ ජූලියන් කෝරාල</author>
    <content>වත්තල ප්‍රාදේශීය ලේකම් ඩබ්. ජී. ප්‍රේමලාල් මහතා සිය කාර්ය මණ්ඩලය සමඟ එක්වී ජනාධිපති මහින්ද රාජපක්ෂ මැතිතුමාටත්, ගම්පහ අතිරේක දිසාපති ඇතුළු කාර්ය මණ්ඩලයටත්, වත්තල ප්‍රාදේශීය ලේකම් කාර්යාලයේ සියලුම සේවකයින්ටත්, වත්තල ජනතාවටත් සෙත් පැතීමේ සර්ව රාත්‍රික පරිත්‍රාණ ධර්ම දේශනාවක් පසුගියදා වත්තල ප්‍රාදේශීය ලේකම් පරිශ්‍රයේදී ප්‍රදේශයේ සියලුම විහාරස්ථානවල ස්වාමින් වහන්සේගේ සහභාගිත්වයෙන් පැවැත්වූහ.මේ පින්කමේ තවත් අරමුණක් වූයේ ආගම් අතර, ජාතීන් අතර සමඟිය, සමාදානය, සහජීවනය ඇතිවීම සඳහා ආශීර්වාදය ලබාගැනීමයි. වැලිසර මුලගන්ධකුටි විහාරාධිපති කෙරවළපිටියේ සුමේධ ස්වාමීන්ද්‍රයාණන් වහන්සේ සංඝයා වහන්සේලා මේ පුණ්‍යකර්මය සඳහා සහභාගි කරවීමට දායක වූහ.මේ පින්කමට ගම්පහ දිස්ත්‍රික් අතිරේක ලේකම් සුනිල් ජයලත් මැතිතුමා ඇතුළු ප්‍රදේශයේ සමිති සමාගම් රැසකින්ම නියෝජිතවරුන් ද සහභාගි වී සිටි අතර වත්තල ප්‍රාදේශීය ලේකම් කාර්යාලයේ සියලුම ග්‍රාම නිලධාරීන්, සංවර්ධන නිලධාරීන්, ලේකම්තුමා, සහකාර ලේකම්තුමිය ඇතුළු කාර්ය මණ්ඩලයේ සෑම සාමාජිකයකුම සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=s1407211</link>
    <topic>දකුණු අප්‍රිකානු වේග පන්දු ප්‍රහාරයෙන් ශ්‍රී ලංකාවට ලකුණු 153ක පරාජයක්</topic>
    <author>වර්නන් ගුණසේකර ගාල්ලේ සිට...</author>
    <content>ඩේල් ස්ටෙයින් හා මෝනෙ මෝකල්ගේ ප්‍රබල වේග පන්දු ප්‍රහාරය හමුවේ මහත් සේ අසරණ වූ ශ්‍රී ලංකාව ගාල්ල ජාත්‍යන්තර ක්‍රිකට් ක්‍රීඩාංගණයේදී දකුණු අප්‍රිකාවට එරෙහිව පැවැති පළමු ටෙස්ට් ක්‍රිකට් තරගයෙන් ලකුණු 153ක පරාජයක් ලැබීය.ලකුණු 370ක ජයග්‍රාහී ඉලක්කයක් හඹා ගිය ශ්‍රී ලංකාව ඊයේ පස්වැනි දින තරගයේ සවස තේ පානයට පෙර ලකුණු 216කට දැවී ගියේය. ඔවුන් දෙවැනි ඉනිමේ මුහුණ දුන්නේ ඕවර 71යි පන්දු 3කට පමණි. දර්ශනීය වේග පන්දු රංගනයක යෙදුනු ස්ටෙයින් හා මෝකල් ශ්‍රී ලංකා කඩුලු 20න් 16ක්ම ඔවුන් අතර බෙදා ගත්හ.තරගයේ වීරයා බවට පත්වූ ස්ටෙයින් සමස්ත තරගයේදී ලකුණු 99කට කඩුලු 9ක් ලබා ගත් අතර මෝකල් ලකුණු 78කට කඩුලු 7ක් ලබා ගත්තේය. දෙවැනි ඉනිමේදී ස්ටෙයින් ලකුණු 45කට කඩුලු 4ක් ලබා ගනිද්දී මෝකල් ලකුණු 29කට කඩුලු 4ක් ලබා ගත්තේය. ඩේල් ස්ටෙයින්ගේ පන්දු යැවීම ගාල්ල ජාත්‍යන්තර ක්‍රිකට් ක්‍රීඩාංගණයේදී වේග පන්දු යවන්නෙකු වෙතින් වාර්තා වූ හොඳම පන්දු යැවීම විය. ශ්‍රී ලංකා පරාජයට ප්‍රධාන වශයෙන්ම හේතුවූයේ මැද පෙල පිතිකරුවන්ගේ අසාර්ථකත්වයයි. කොළඹ එස්.එස්.සී. ක්‍රීඩාංගණයේ පැවැත්වීමට නියමිත දෙවැනි ටෙස්ට් තරගයට පෙර මේ පිළිබඳව ශ්‍රී ලංකා කඳවුරේ දැඩි අවධානය යොමුවිය යුතුව තිබේ.ශ්‍රී ලංකා දෙවැනි ඉනිමේ සාර්ථක පිතිකරුවා වූ කුමාර් සංගක්කාර ලකුණු 76ක් ලබා ගත්තේය. ඔහුගේ දැවී යාම තරගයේ හැරවුම් ලක්ෂ්‍යය විය. ඊයේ දිනය සංගක්කාරගේ 14 වැනි ටෙස්ට් සංවත්සරය විය. මීට හරියටම වසර 14කට පෙර මෙවැනිම දිනෙක, මේ ප්‍රතිවාදී කණ්ඩායම ට ම එරෙහිව මේ ක්‍රීඩාංගණයේදීම ‘සංගා’ ඔහුගේ මංගල ටෙස්ට් තරගයට ක්‍රීඩා කළේය. කෞශල් සිල්වා ලකුණු 38ක් රැස්කළ අතර නායක ඇන්ජලෝ මැතිව්ස් දෙවැනි වතාවටත් පිතිකරණයේ දස්කම් දක්වමින් නොදැවී ලකුණු 27ක් ලබා ගත්තේය. ඊයේ තරගයේදී ශ්‍රී ලංකා කඩුලු පහක් ලකුණු 52කට බිඳ වැටිණි.කඩුලු 9ක් අතැතිව ලකුණු 260ක අභියෝගය හමුවේ ඊයේ පස්වැනි දින තරගයට පිවිසි ශ්‍රී ලංකා කණ්ඩායමේ දෙවැනි කඩුල්ල සිවුවැනි ඕවරයේදී බිඳ වැටිණි. පෙර දිනයේ ලකුණු 37ක් රැස්කර ගෙන සිටි කෞශල් සිල්වාට ඊයේ ලබා ගත හැකිවූයේ තවත් එක් ලකුණක් පමණි. ඔහුගේ පිත්තේ අග දැවටී ගිය ඩේල් ස්ටෙයින්ගේ වේග පන්දුව කුයින්ටන් ඩි කොක් කඩුලු රකින්නා දර්ශනීය අයුරින් රැක ගත්තේය. පන්දු 98කට මුහුණ දුන් සිල්වා හතරේ පහර 5ක් එල්ල කළේය. සිල්වා පළමු ඉනිමේදී ලකුණු 8කට දැවී ගියේද ස්ටෙයින්ගේ පන්දුවකටය. කෞශල් සිල්වා හා කුමාර් සංගක්කාර දෙවැනි කඩුල්ල වෙනුවෙන් පන්දු 199කට මුහුණ දෙමින් ලකුණු 104ක සබඳතාවක් පිහිටුවූහ.ලකුණු පුවරුවේ මුළු ලකුණු 153ක් සටහන් වෙද්දී ශ්‍රී ලංකාවට තවත් වටිනා කඩුලු 3ක් අහිමි වී තිබිණි. ඒ, මහේල ජයවර්ධන, කුමාර් සංගක්කාර හා ලහිරු තිරිමාන්න ය. මහේල ජයවර්ධන මේ තරගයේ දෙවැනි වතාවටත් පිතිකරණයේ් අසාර්ථක වෙමින් ලකුණු 10කට දැවී ගියේය. ජයවර්ධන පළමු ඉනිමේදී ලබා ගත්තේ ලකුණු 3ක් පමණි. තවත් ඕවර හතරක් අවසානයේ කුමාර් සංගක්කාර දැවී ගියේය. ජීන් පෝල් ඩුමිනිගේ ඊයේ දිනයේ පළමු පන්දුවෙන්ම ‘සංගා’ දැවී යාමත් සමග ශ්‍රී ලංකා කණ්ඩායමේ අවසන් බලාපොරොත්තුවද බොඳව ගියේය. පන්දු 145කට මුහුණ දුන් සංගක්කාර හතරේ පහර 9ක් හා හයේ පහරක් එල්ල කරමින් ලකුණු 76ක් ලබා ගත්තේය. ඔහු ලකුණු 65ක් රැස්කර ගෙන සිටියදී මෝකල්ගේ පන්දුවට කඩුල්ල පිටුපසට දුන් උඩ පන්දුව ඩි කොක් අතහැරීම නිසා කළින් දැවී යාමෙන් බේරිණි. ලහිරු තිරිමාන්න ඊළඟට දැවී ගිය පිතිකරුවා විය. ස්ටෙයින්ගේ පන්දුවට ‘ස්ලිප්’ ක්‍රීඩක ඒ.බී. ඩි විලියර්ස් අතට උඩ පන්දුවක් දෙමින් තිරිමාන්න දැවී යන විට රැස්කර ගෙන සිටියේ ලකුණු 12ක් පමණි. හයේ පහරක් එල්ල කළ ඔහු පන්දු 23කට මුහුණ දුන්නේය. ශ්‍රී ලංකා ඉනිම තවත් අගාධයකට යමින් දිනේෂ් චන්දිමාල් එක් ලකුණකට දැවී ගියේය. මෝකල්ගේ පන්දුවට කඩුලු රකින්නා වෙත උඩ පන්දුවක් දෙමින් ඔහු 55 වැනි ඕවරයේ දැවී යන විට මුළු ලකුණු ප්‍රමාණය 158ක් විය. පිටියේ තරග විනිසුරුගේ තීරණයට චන්දිමාල් අභියෝග කළද රූපවාහිනී විනිසුරුගේ තීරණය වූයේද එය දැවී යාමක් බවය.පළමු ඉනිමේදීද දුර්වල වූ චන්දිමාල් එහිදී ලබා ගත්තේ ලකුණු 6ක් පමණි. දිවා ආහාරය සඳහා තරගය නතර කරන විට දෙවැනි ඉනිමේ කඩුලු 6ක් ලකුණු 161කට බිඳ වැටී ශ්‍රී ලංකා කණ්ඩායම පරාජයේ අභියසට පිවිස සිටියේය. දිවා ආහාරයෙන් පසුව දෙවැනි ඕවරයේදී ස්ටෙයින්ගේ පන්දුවට කඩුලු රකින ඩි කොක් අතට උඩ පන්දුවක් දෙමින් ඩිල්රුවන් පෙරේරා (0) දැවී ගියේය. හතරේ පහර 4ක් එල්ල කළ ඔහු පන්දු 18කින් ලකුණු 20ක් ලබා ගෙන ඩුමිනිගේ පන්දුවට ඩි විලියර්ස් වෙත උඩ පන්දුවක් දෙමින් මුළු ලකුණු 190දී දැවී ගියේය.මුළු ලකුණු 216දී මෝකල්ගේ පන්දුවලට ශ්‍රී ලංකා අවසන් කඩුලු දෙක පිට පිට බිඳ වැටිණි. සුරංග ලක්මාල් ලකුණු 12කටත්, ශමින්ද එරංග බින්දුවකටත් දැවී ගියේය. ඒ වන විට නායක ඇන්ජලෝ මැතිව්ස් හතරේ පහර 3ක් හා හයේ පහරක් එල්ල කර පන්දු 70කින් නොදැවී ලකුණු 27ක් රැස්කර ගෙන සිටියේය.පෙරේදා සිවුවැනි දින තරගයේ ඕවර 4යි පන්දු 5ක් ඇතුළත ශ්‍රී ලංකා පළමු ඉනිමේ අවසන් කඩුල්ල බිඳ වැටෙමින් රංගන හේරත් (19) දැවී ගියේය. ශ්‍රී ලංකාව ලකුණු 292ක් රැස්කළ අතර ඒ අනුව දකුණු අප්‍රිකාව ලකුණු 163කින් පළමු ඉදිරියේ පෙරමුණට පිවිස සිටියේය.ඉන්පසුව දෙවැනි ඉනිමේ ලකුණු රැස්කළ දකුණු අප්‍රිකාව කඩුලු 6ට ලකුණු 206ක් රැස්කර ගෙන සවස තේ පානය වන විට ඉනිම නතර කළේය. ඒ අනුව තරගය ජය ගැනීම සඳහා ලකුණු 370ක අභියෝගයක් ශ්‍රී ලංකාව හමුවේ තැබිණි. හෂිම් අම්ලා දකුණු අප්‍රිකානු ටෙස්ට් කණ්ඩායමේ නායකත්වය දැරූ මේ ප්‍රථම තරගයේදී ඉනිම දෙකේදීම පිතිකරණයේ අසාර්ථක විය. දකුණු අප්‍රිකානු දෙවැනි ඉනිමේ වඩාත්ම සාර්ථක පිතිකරුවා වූ ඒ.බී. ඩි විලියර්ස් හතරේ පහර 6ක් එල්ල කරමින් පන්දු 58කින් ලකුුණු 51ක් වාර්තා කළේය.පෙරේදා තරගය නතර කරන විට කෞශල් සිල්වා හා කුමාර් සංගක්කාර ශ්‍රී ලංකා මුළු ලකුණු සංඛ්‍යාව 110 දක්වා ඉහළ නංවා තිබිණි. සිල්වා නොදැවී ලකුණු 37ක්ද, සංගක්කාර නොදැවී ලකුණු 58ක්ද රැස්කර ගෙන සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=s1407212</link>
    <topic>මැද පෙළ පිතිකරුවන් ගැන සතුටු වෙන්න බැහැ</topic>
    <author>වර්නන් ගුණසේකර ගාල්ලේ සිට...</author>
    <content>දකුණු අප්‍රිකාවට එරෙහිව පැවැති ජාත්‍යන්තර එක්දින තරගවල සිට ශ්‍රී ලංකා මැද පෙල පිතිකරුවන් අසාර්ථක වෙමින් සිටින බව ගාල්ල ජාත්‍යන්තර ක්‍රිකට් ක්‍රීඩාංගණයේදී දකුණු අපි‍්‍රකාව වෙතින් ශ්‍රී ලංකාව ලකුණු 153ක පරාජයක් ලැබීමෙන් පසුව නායක ඇන්ජලෝ මැතිව්ස් කියා සිටියේය.පරාජයේ වගකීම කණ්ඩායමේ සියළු දෙනාම බාරගත යුතු නමුත් තමා තම කණ්ඩායමේ මැද පෙල පිතිකරුවන් පිළිබඳව සතුටු නොවන බවද මැතිව්ස් ප්‍රකාශ කළේය. “එක්දින තරගවලදී ඉඳන් මැද පෙල පිතිකරුවන්ගෙන් අපි ආයෙත් පස්සට යමින් සිටිනවා. එක්දින තරගවලදී ලකුණු ලබා ගත්තේ ඩිල්ෂාන් හා සංගක්කාර පමණයි. මේ තරගයේදීත් ලකුණු අතරේ සිටියේ සංගක්කාරයි. අපිට පිතිකරුවන් හත් දෙනෙක් ඉන්නවා.ඒ හැමෝම එක් පිතිකරුවෙකුගෙන් පමණක් ලකුණු බලාපොරොත්තු වෙනවා නම් අපි හැමෝම වැරදියි. පිතිකරුවන් සියළු දෙනාම ලකුණු ලබා ගත යුතුයි” මැතිව්ස් පවසා සිටියේය.ලොව අංක 2 ටෙස්ට් කණ්ඩායම බවට පත්ව සිටින දකුණු අප්‍රිකාව ලොව සෑම තැනකම ඉතාමත් හොඳින් ක්‍රීඩා කරන බවත් ගාල්ලේ තණතීරුව මන්දගාමීව තිබියදී පවා එහි කඩුලු ලබා ගැනීමට ඔවුන්ගේ වේග පන්දු යවන්නන් සමත් වීම ශ්‍රී ලංකා පරාජයට හේතුවූ බවත් මැතිව්ස් කීවේය.“ඊයේ (පෙරේදා) අපි ක්‍රීඩා කළ විලාශය අනුව එක් කඩුල්ලක් පමණක් දැවී ලකුණු 110ක් ලබා ගෙන ඉන්නකොට අපි හැමෝම කල්පනා කළා අද (ඊයේ) අපිට ඉලක්කයට යාමට හැකිවේවි කියලා. නමුත් අපි අද පළවෙනි ටිකේ ඊයේ වගේ හොඳට ‘බැට්’ කළේ නැහැ. අද දිවා ආහාරය වෙනකොට හොඳට ‘බැට්’ කරලා තිබුණා නම්, කඩුලුත් එක්ක තව ලකුණු 70ක් විතර අරගෙන තිබුණා නම් අපට ඉලක්කය හඹා යන්න තිබුණා. මොකද, පස්වැනි දිනයේදී ඒගොල්ලන්ගේ දඟ පන්දු යවන්නන් අපේ අය වගේ හොඳට දඟ කවන්නේ නැහැ. අපට පරෙස්සම් වෙන්න තිබුණේ ඔවුන්ගේ වේග පන්දු යවන්නන්ගෙනුයි. නමුත් අපි හොඳට ‘බැට්’ කළේ නැහැ. ‘සංගා’ විතරයි එකදිගට ලකුණු අතරේ හිටියේ.මම හැමදාම කියන දෙයක් තමයි එක් කෙනෙකුගෙන් විතරක් ලකුණු බලාපොරොත්තු වෙන්න බැහැ කියලා. තරගය ජය ගන්න නම් අපි හැමෝම හොඳින් ක්‍රීඩා කළ යුතුයි” මැතිව්ස් පැවසීය.සාර්ථකව පිතිකරණයේ නියැළුනු දකුණු අප්‍රිකානුවෝ ශ්‍රී ලංකා දඟ පන්දු යවන්නන්ට හොඳින් මුහුණ දුන් බවත් කුමාර් සංගක්කාරගේ දැවී යාම ශ්‍රී ලංකාව තරගයේ පසුපසට ගෙන ගිය බවත් මැතිව්ස් ප්‍රකාශ කළේය.ඩේල් ස්ටෙයින් අදහාගත නොහැකි අන්දමේ පන්දු යවන්නෙකු බවත් ඔහු කණ්ඩායමේ සිටිනවා දැකීමට ඕනෑම නායකයෙකු ඉතාමත් කැමති වනු ඇති බවත් මැතිව්ස් කීවේය. දකුණු අප්‍රකානු වේග පන්දු යවන ක්‍රීඩක වර්නන් ෆිලැන්ඩර් පන්දුව පළුදු කිරීම ගැන විමසූ අවස්ථාවේදී පුහුණුකරු රසල් ඩොමින්ගෝ කියා සිටියේ අනෙක් කණ්ඩායම්ද එසේ කරන බවය.ඒ ප්‍රකාශය ගැන ඇසූ විට ශ්‍රී ලංකා ක්‍රිකට් නායකයා පිළිතුරු දුන්නේ සිනාවකින් මුව සරසා ගෙනය. “අපි එහෙම කරන්නේ නැහැ !”</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=s1407213</link>
    <topic>ශ්‍රී ලංකා දෘශ්‍යාබාධිත ක්‍රිකට් කණ්ඩායමට අරමුදල් රැස් කරති</topic>
    <author>වර්නන් ගුණසේකර</author>
    <content>දකුණු අප්‍රිකාවේ ලබන නොවැම්බරයේදී පැවැත්වෙන දෘශ්‍යාබාධිත ලෝක කුසලාන ක්‍රිකට් තරගාවලියට සහභාගි වීමේ අපේක්ෂාවෙන් සිටින ශ්‍රී ලංකා දෘශ්‍යාබාධිත ක්‍රිකට් කණ්ඩායමට අරමුදල් එක්රැස් කිරීමේ ක්‍රියාදාමයට සහාය වීමට ශ්‍රී ලංකා ක්‍රිකට් කණ්ඩායම මෙන්ම මේ දිනවල දිවයිනේ තරග සංචාරයක යෙදී සිටින දකුණු අප්‍රිකානු කණ්ඩායමද ඉදිරිපත්ව සිටිති.ශ්‍රී ලංකා ක්‍රිකට් ආයතනය හා ස්ටෑන්ඩර්ඩ් චාටඩ් බැංකුව එක්ව සංවිධානය කරන මේ අරමුදල් රැස්කිරීමේ උත්සාහයේදී දකුණු අප්‍රිකානු කණ්ඩායමේ සංචාරය ආශ්‍රයෙන් විශේෂ ක්‍රියාදාමයන් ත්‍රිත්වයක් සංවිධානය කර තිබේ. ශ්‍රී ලංකා හා දකුණු අප්‍රිකා කණ්ඩායම් දෙකේම සාමාජිකයන් සහභාගි වන විශේෂ උත්සවයකදී ඔවුන් මුණගැසීම හා එහිදී සිහිවටන සඳහා ලංසු තැබීමට ක්‍රිකට් ලෝලීන්ට අවස්ථාව ලබා දීම එක් වැඩසටහනකි.මේ උත්සවයට සහභාගි වීම වෙනුවෙන් එක් අයෙකුගෙන් රුපියල් 5,000ක මුදුලක් අයකෙරෙන බව ශ්‍රී ලංකා ක්‍රිකට් ආයතනය කියයි. දෙවැනි වැඩ සටහන පුහුණු කඳවුරකි. කණ්ඩායම් දෙකේ තෝරා ගත් ක්‍රීඩකයන් හා පුහුණුකරුවන් විසින් පවත්වනු ලබන කුමේ කඳවුරට තරුණ ක්‍රීඩකයන්ට හා ඔවුන්ගේ මව්පියන්ට සහභාගි විය හැක.කිසිදිනෙක අමතක නොවන මතක සටහන් මෙන්ම සිහිවටනද ලබා ගත හැකි මේ කඳවුරට සහභාගි වීම සඳහා ගාස්තුව රුපියල් 20,000කි. ‘සුපිරි ක්‍රීඩා ලෝලියා’ නමැති අනෙක් වැඩසටහනට සහභාගි විය හැක්කේ අන්තර්ජාලයෙනි. එහිදී වැඩිම ලංසුව තබන්නාට, කොළඹ එස්.එස්.සී. ක්‍රීඩාංගණයේ පැවැත්වෙන ශ්‍රී ලංකා–දකුණු අප්‍රිකා දෙවැනි හා අවසාන ටෙස්ට් තරගය නිමා වීමෙන් පසුව ක්‍රීඩා පිටියේදී ක්‍රීඩකයන් මුණගැසී පන්දුවකට නායකයන්ගේ සමරු අස්සන් ලබා ගැනීමේ අවස්ථාව ලැබෙනු ඇත.මේ සඳහා අන්තර්ජාලයෙන් අමෙරිකානු ඩොලර් 50ක් හෝ ඊට වැඩි ලංසු තැබිය යුතු වෙයි. පසුගියදා ශ්‍රී ලංකාවේ සංචාරය කළ ඔස්ට්‍රේලියානු දෘශ්‍යාබාධිත ක්‍රිකට් කණ්ඩායම සමග පැවැති තරග පහකින් (ඕවර 40) සමන්විත තරගමාලාව තරග 4–0කින් ජය ගැනීමට ශ්‍රී ලංකා දෘශ්‍යාබාධිත ක්‍රිකට් කණ්ඩායම සමත් විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=s1407214</link>
    <topic>පොදුරද මඩුලු ක්‍රීඩා ගම්මානයටස්කොට්ලන්ඩ්යාඩ් පොලිසිය රිංගයි</topic>
    <author>ප්‍රින්ස් ගු ණසේකර -ස්කොට්ලන්තයේ ග්ලාස්ගොව් සිට</author>
    <content>විසිවැනි වරට පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ ක්‍රීඩා ගම්මානය තුළ සිටින ක්‍රීඩක ක්‍රීඩිකාවන්ගේ හැසිරීම් නිරීක්ෂණයට ස්කොට්ලන්ඩ්යාඩ් පොලිසියේ හදිසි වැටලීම් ඒකකයක් ඇතුල් වෙයි.ස්කොට්ලන්තයේ ග්ලාස්ගොව්හී තවත් දින දෙකකින් ආරම්භවන පොදු රාජ්‍ය මණ්ඩලීය ක්‍රීඩා උළෙලේ ක්‍රීඩා ගම්මානයේ සිටින ක්‍රීඩක ක්‍රීඩිකාවන් හා නිලධාරීන් 6500කට පමණ විශේෂ ආරක්ෂාවක් සැලසීමට එම පොලිසියේ තවත් විශේෂ කණ්ඩායමක් යොදවා ඇත. මෙය ක්‍රීඩක ක්‍රීඩිකාවන්ට කිසිදු අයුරකින් බාධා නොවන ආකාරයෙන් පිහිටුවීමට සංවිධායකයෝ වගබලා තිබීම විශේෂත්වයකි.මේ අතර ශ්‍රී ලංකා කණ්ඩායමේ කවරෙකු වුවද යම් වැරදි ක්‍රියාවක නිරත වුවහොත් ඔහු හෝ ඇය ග්ලාස්ගොව් නුවරින් පිටමං කොට ශ්‍රී ලංකාවට එවන බව කණ්ඩායම් ප්‍රධානී නිශාන්ත පියසේන මහතා පැවැසීය.ශ්‍රී ලංකාවේ කීර්තිනාමය ආරක්ෂා කිරීම ක්‍රීඩක ක්‍රීඩිකාවන්ගේ වගකීමක් බව පෙන්වා දුන් නිශාන්ත පියසේන මහතා පැවැසුවේ කිසියම් විනය විරෝධී ක්‍රියාවක් සිදුකොට ඇතැයි පරීක්ෂණයක් මගින් තහවුරු වුවහොත් ක්‍රීඩා ඇමැතිවරයාට දන්වා ඉදිරි තරගාවලි තහනමක් ද පැනවීමට බලාපොරොත්තු වන බවයි.ඇතැම් තරගාවලිවලදී ක්‍රීඩක ක්‍රීඩිකාවන්ගේ අතුරුදහන්වීම් වාර්තා වන අතර ස්කොට්ලන්තයේදී එවැනි සිදුවීම් අපේක්ෂා නොකරන බව ඒ මහතා වැඩිදුරටත් පැවැසීය.මෙවර පොදු රාජ්‍ය මණ්ඩලීය ක්‍රීඩා උළෙලට සහභාගීවන බර ඉසිලීමේ හා රගර් ක්‍රීඩකයන්ගේ තහනම් උත්තේජක පරීක්ෂාවක් ශ්‍රී ලංකාවෙන් පිටත්වීමට පෙර සිදු කිරීමට ජාතික ඔලිම්පික් කමිටුව පියවර ගෙන ඇත. එම තහනම් උත්තේජක පරීක්ෂාවේදී බර ඉසිලීමේ ක්‍රීඩකයකු පරීක්ෂණය මඟ හැර ගොස් ඇති අතර දින 2කට පසුව පැමිණ තහනම් උත්තේජක පරීක්ෂාවට ලක්ව ඇතැයි පැවැසේ.ග්ලාස්ගොව් ක්‍රීඩා ගම්මානයට ශ්‍රී ලංකා පිලේ අවසන් කණ්ඩායම අද පැමිණීමට නියමිතව ඇත. ඊයේ ශ්‍රී ලංකාවෙන් පිටත්වූ පිරිසට රගර්, ජූඩෝ, ජිම්නාස්ටික් හා පාපැදි ක්‍රීඩක ක්‍රීඩිකාවෝ ඇතුළත්ව සිටින අතර දීර්ඝ ගුවන් ගමනකින් පසු ඔවුහු ග්ලාස්ගොව් වෙත ලගාවේ.ක්‍රීඩා ගම්මානය අංග සම්පූර්ණ ලෙස හෙක්ටයාර් 35ක පමණ භූමිභාගයක ඉදිකොට තිබේ. මේ ක්‍රීඩා උළෙලින් පසුව ග්ලාස්ගොව් ක්‍රීඩා ගම්මානය නිවාස 1400ක් බවට පත්කොට නිවාස නොමැති පවුල්වලට කුලී පදනම මත පැවැරීමට අපේක්ෂාවෙන් සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=s1407215</link>
    <topic>පන්දුව පළුදු කරනවා නම් එය හොර රහසේ කරන්න. නැත්නම් නොකර ඉන්න</topic>
    <author>වර්නන් ගුණසේකර ගාල්ලේ සිට...</author>
    <content>“පන්දුව භාවිතා කිරීමේදී දකුණු අප්‍රිකාව මීට වඩා හොර රහසේ ක්‍රියා කළ යුතුයි. එහෙම නැත්නම් පන්දුව තමන්ගේ වාසියට හරවා ගැනීම නතර කළ යුතුයි.”මේ දකුණු අප්‍රිකානු ක්‍රිකට් කණ්ඩායමේ පුහුණුකරු රසල් ඩොමින්ගෝ දෙන පණිවිඩය යි. ඔහු මෙසේ පවසන්නේ දකුණු අප්‍රිකානු කණ්ඩායමේ වේග පන්දු යවන වර්නන් ෆිලැන්ඩර් පන්දුව පළුදු කර හසුවීමෙන් පසුවය.ශ්‍රී ලංකාව හා සංචාරක දකුණු අප්‍රිකාව අතර ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැති පළමු ටෙස්ට් ක්‍රිකට් තරගයේදී පන්දුව පළුදු කළ ෆිලැන්ඩර් ට ඔහුගේ තරග මුදලින් සියයට 75ක් දඩ ගසා තිබේ.තරගයේ තෙවැනි දිනයේ (සිකුරාදා) සවස් වරුවේදී ෆිලැන්ඩර් පන්දුව පළුදු කර තිබෙන අතර චෝදනාව පිළිබඳව වාද නොකළ ඔහු දඬුවම බාරගෙන ඇත.ෆිලැන්ඩර් ඔහුගේ ඇඟිලිවලින් හා මාපටැඟිල්ලෙන් පන්දුව සූරන අයුරු තෙවැනි දින තරගයෙන් පසුව එහි දර්ශන යළි නිරීක්ෂණය කිරීමේදී තරග විනිසුරුවන් දැක තිබේ.සජීවීව විකාශනය නොකෙරුණද බිලී බවුඩන් හා රිචඩ් කෙට්ල්බොරෝ යන පිටියේ තරග විනිසුරුවන් දෙදෙන හා තෙවැනි විනිසුරු නයිජල් ලෝන්ග්, සිවුවැනි විනිසුරු රුචිර පල්ලියගුරුගේ හා තරග විනිසුරු ජෙෆ් ක්‍රෝව් තෙවැනි දින තරගයේ රූපවාහිනී දර්ශන යළි නිරීක්ෂණය කිරීමේදී ෆිලැන්ඩර්ගේ මේ ක්‍රියාවන් හසුව තිබේ. සිකුරාදා තරගයේ සවස තේ පානයෙන් පසුව දකුණු අප්‍රිකානු වේග පන්දු යවන ඩේල් ස්ටෙයින් පන්දුවෙන් සැලකිය යුතු තරමේ ‘රිවර්ස්–ස්වින්ග්’ වාසියක් ලබා ගැනීම බැහැර කළ හැකි කරුණක් නොවේ. සවස් වරුවේදී ස්ටෙයින් ඕවර පහක් ඇතුළත කඩුලු තුනක් ලබා ගත්තේය.“මේ ක්‍රියාවේදී (පන්දුව පළුදු කිරීම) අනෙක් කණ්ඩායම් අපට වඩා ටිකක් හොඳ බව මට හොඳටම විශ්වාසයි” ඩොමින්ගෝ පෙරේදා තරගයෙන් පසුව පැවැති මාධ්‍ය හමුවේදී කියා සිටියේය. “මෙය අපි ආඩම්බර වන ක්‍රියාවක් නොවේ. අපට වුවමනා කරන්නේ මේ විදියට ක්‍රීඩා කරන්න නෙවෙයි.”“වර්නන් කියන්නේ එයා පන්දුව සුද්ද කළා පමණයි කියලයි. රූපවාහිනිය කියනවා එයා පන්දුව සීරුවා කියලා. වරද පිළිගන්නේ නැතුව ඉඳලා වැරදිකරු බවට ඔප්පු වුනොත් වර්නන්ට ටෙස්ට් තරගයක තහනමක් ලැබෙනවා. ඒ නිසා වරද පිළිගෙන සිද්ධිය මෙතනින් ඉවර කළා” යැයි ඩොමින්ගෝ වැඩි දුරටත් කියා සිටියේය.ගෙවී ගිය මාස නවය ඇතුළත පන්දුව පළුදු කිරීමේ චෝදනාවට ලක්ව දඩ ගසනු ලැබූ දෙවැනි දකුණු අප්‍රිකානුවා බවට ෆිලැන්ඩර් පත්වෙයි. පසුගිය ඔක්තෝබරයේ එක්සත් අරාබි එමීර් රාජ්‍යයේදී පාකිස්තානයට එරෙහිව දකුණු අප්‍රිකාව මෙවැනිම සිද්ධියකට අසුවිය. එහිදී ඔවුනට ලකුණු පහක දඩයක් හිමිවිය.එම අවස්ථාවේදී ෆෆ් ඩු ප්ලෙසි ඔහුගේ කලිසම් සාක්කුවේ ‘සිපරය’ ළඟ පන්දුව අතුල්ලන අයුරු රූපවාහිනියෙන් දර්ශනය විණි. පන්දුව තරගය පැවැත්වෙද්දීම මාරු කෙරුණු අතර දකුණු අප්‍රිකාවට දඩ ගැසිණි. ඩු ප්ලෙසි පන්දුව පළුදු කිරීමේ චෝදනාවට වරද පිළිගත්තේය. තමන්ගේ තරග මුදලින් සියයට 50ක දඩයක් විඳීමට ඩු ප්ලෙසි ට සිදුවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=s1407216</link>
    <topic>ටේප්බෝල් ක්‍රිකට් තරගාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා ටේප්බෝල් ක්‍රිකට් සම්මේලනය සංවිධාන කරන දීප ව්‍යාප්ත අන්තර් වෙළෙඳ ආයතන ඕවර 10 ක්‍රිකට් තරගාවලියට අයැදුම්පත් භාර ගැනේ. එක් පිලකට 11දෙනා බැගින් වන පිළිමළුන් පිටු දැකීමේ ක්‍රමයට සිංගර් ශ්‍රී ලංකා සමාගමේ අනුග්‍රහයෙන් පැවැත්වෙන තරගාවලියේ අයැදුම්පත් භාර ගැනීම මේ මස 31දා අවසන් වේ. වැඩි විස්තර දු.ක 0714257018 (රොබින්සන්) හෝ 0775564387 (සුසිල්) ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=s1407217</link>
    <topic>බස්නාහිර පළාත් පාසල් වොලිබෝල් තරගාවලිය</topic>
    <author/>
    <content>බස්නාහිර පළාත් පාසල් වොලිබෝල් තරගාවලියේ අවු.17න් පහළ බාලිකා ශූරතාව දිනාගැනීමට පානදුර අගමැති බාලිකා විද්‍යාලයීය කණ්ඩායම සමත්විය. ඔවුන් හමුවේ අවසන් තරගයේදී මහගමසේකර මහ විද්‍යාලය වට 3-2කින් පරාජයට පත්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=f1407211</link>
    <topic>අපි දෙයක් කිව්වොත් කරල පෙන්වනවා</topic>
    <author>සාකච්ඡා කළේ කුමුදු හෙට්ටිආරච්චි</author>
    <content>ඌව පළාත් සභා මැතිවරණය විශේෂ වන්නේ එය අවසන් පළාත් සභා මැතිවරණය නිසයි. එසේම වාමාංශිකව තීන්දු තීරණ ගන්න වැඩි පිරිසක් සිටින්නෙ ඌව පළාතෙ. අපි මේ මැතිවරණයට සූදානම් වුණේ පසුගිය මැතිවරණය පැවැත්වූ දින සිටයි. ඒ නිසා පළාත් සභාව විසුරුවන දින වකවානු පිළිබඳ අපට ගැටලුවක් තිබුණෙ නැහැ. සුදු අලියෙක් කියන මේ පළාත් සභා යාන්ත්‍රණය ඊට වඩා එහාට අරගෙන යන්න පුළුවන් කියන එක පසුගිය කාලය තුළ අපි ප්‍රායෝගිකව ඔප්පු කළා. හිටපු මන්ත්‍රීවරුන් අලුතින් එකතුවන අපේක්ෂකයනුත් සමඟ සන්ධානයක් ලෙසට එක්ව ශක්තිමත් පළාත් සභාවක් පිහිටුවන්න කටයුතු කරනවා. අනිවාර්යෙන්ම මේ මැතිවරණ සටනින් අපි විජයග්‍රහණයක් ලබනවා.අනිවාර්යෙන් මම අතිසාර්ථකයි. අපි හැම දෙනාම යන්නෙ පොදු අරමුණක් කරා. විනිවිද බවකින් මේ වැඩකටයුතු කරන්න මම හැම විටම උත්සාහ කළා. අප ගන්න තීන්දු මගේ කාලයේ මම කරපුවා කියල නතර වෙන්නෙ නැහැ. ඒව ඉදිරියට ක්‍රියාත්මක වෙනවා. චෝදනාවන්ට ලක්වන අයුරින් මම තනිවම කිසිම වැඩකට අත ගැසුවෙ නැහැ. කිසි දිනක තනි තීරණ ගත්තෙත් නැහැ. මට අවශ්‍ය දේ පමණක් සිදුකළෙත් නැහැ. විපක්ෂයේ සිටිය සැමගේ විශ්වාසය ද දිනාගන්න මට හැකි වුණා.මම පසුගිය ඡන්දයෙන් මහ ඇමැතිවරයා ලෙස තේරී පත්වුණේ නව ඌව වෙල්ලස්සක් හදන්න. ඌව වෙල්ලස්ස කියන්නෙ මේ රටේ සශ්‍රීකම වැදගත්ම පළාත මෙන්ම රටේ කොඳු නාරටිය. රටේ මෙච්චර පළාත් තිබිය දී සුද්ද ‘ඌව’ විනාශ කළේ ඒ නිසයි. කවුරුත් අහනව දැන් ඌව වෙල්ලස්ස හදල ඉවරද කියලා. වසර හතරකුත් මාස දහයකින් ඒක කරන්න පුළුවන්නම් විශ්වකර්මයක්ම වෙන්න ඕනි. අපි ඌවේ මානව සංවර්ධනය, හා භෞතික සංවර්ධනයට අවශ්‍ය සියලු අඩිතාලම් දාල තිබෙන්නෙ. අනාගතයට වගකියන්න පුළුවන් හොඳ පරපුරක් හදන්නයි මේ සියල්ල සිදු කරන්නෙ. වෙල්ලස්ස දැන් පිබිදෙමින් තිබෙන්නෙ. එනිසා මෙවර “පිබිදෙන වෙල්ලස්සට නව ශක්තියක්, ජවයක්” බවට අපේ තේමාව කරගන්නවා.ඕන වෙලාවක ඕනෑම අභියෝගයක් බාර ගන්න මමත් සූදානම්. එතුමා අභියෝගය බාර නොගෙන මට ඔට්ටුවක් දාන්න. කියනවා. ඔට්ටු දාන්න ඕනි දිනන මිනිහෙක් එක්ක. පරදින අය එක්ක ඔට්ටු දාන්න අවශ්‍ය නැහැ. පැරදීමක් ගැන නෙමෙයි එන්න මට වඩා හොඳ වැඩපිළිවෙළක් ඉදිරිපත් කරන්න. මම ඉල්ලා අස්වෙනවා. ඡන්දෙන් දිනල එතුමා මහ ඇමැති වුණොත් මම අනිවාර්යෙන් විපක්ෂ නායක. මම දින්නොත් අනිවාර්යෙන් මම මහ ඇමැති. හැබැයි එතුමාට විපක්ෂ නායකකම දෙනවාද?මම කියන්නෙ එතුමාට මට වැඩිය හොඳ වැඩපිළිවෙළක් ඉදිරිපත් කරල පෙන්වන්න කියලයි. ඒ ප්‍රතිපත්ති අපට වඩා හොඳ නම් ජනතාව තීන්දුවක් ගනියි. අපි ඕනෑම වෙලාවක අයින්වෙන්න ලෑස්තියි.පළාතක් සංවර්ධනයට කරන්න අවශ්‍ය මා බලාපොරොත්තුවෙන් සිටින දේවල් සමඟ බැලුවොත් නම් හොඳටම මදි නමුත් රටතුළ පළාත් නවයක් තියෙනවා. අපි ඒක තේරුම් ගන්න ඕනි. මධ්‍යම ආණ්ඩුවේ මහා භාණ්ඩාගාරයෙන් සෘජුවමයි පළාත් සභාවලට ප්‍රදානයන් දෙන්නෙ. එසේ ලැබෙන ප්‍රාග්ධනය අනුවයි වැඩ කරන්නෙ. ඌව පළාත් සභාවට ලැබුණු සෑම සතයක්ම 100%ක්ම වඩාත් නිවැරැදිව අපි ආයෝජනය කළා. පාරක් හැදුවෙත් නිවාස 50 ක් නියෝජනය වන ලෙස කුඹුරයි, ගමයි, නගරයයි, වෙළෙඳපොළයි සම්බන්ධ කෙරෙන ප්‍රධාන පාලම් 54ක් නිම කර තිබෙනවා. දැනට සිදු කරල තිබෙන සංවර්ධනය ගැන මම සෑහීමකට පත් නොවන්නෙ ආවට වඩා සිය දහස් දේ අපට කළ යුතුව ඇති නිසයි.‘ඒක ජනගහන අනුපාතයක් එක්ක කරන දෙයක්. බස්නාහිර, දකුණු හා මධ්‍යම පළාත්වල ඒ දේම සිදුවුණා. වැඩිපුර පාර්ලිමේන්තු ආසනයක් මොනරාගලට ආපු වෙලාවෙත් මට චෝදනා එල්ල කළා. ඒ මට පාර්ලිමේන්තුවට යන්න මන්ත්‍රී ආසනයක් දුන්න කියල. ඔය චෝදනා කරන අය පොඩි බරක් දාල මොනරාගල දිස්ත්‍රික්කය දින්නනම් ඉවරයිනෙ.පෙර පාසල් ළමුන්ට ඉගැන්වීමේ ක්‍රමවේදයක් ඌවට තිබුණෙ නැහැ. අපි පළමු වතාවට මුල් ළමාවිය ප්‍රඥප්තියක් ඇතිකරල එමගින් පෙර පාසල් ළමයින්ට ඉගැන්වීමේ ක්‍රමවේදයක් සැකසුවා. එසේම පෙර පාසල් පාලිකාවන්ට පුහුණුවීම් ලබා දී ඩිප්ලෝමා ලබා දුන්නා.පාසල් පද්ධතියත් සම්පූර්ණයෙන් සංවර්ධනය කළා. 2013 දෙසැම්බර් වනවිට පළාතේ සිටින උපාධිධාරීන් 5948 දෙනෙක් බඳව ගත්තෙ හැමදාමත් ඒ ගුරුවරු පළාතෙ පාසල් තුළ රැදී සිටින නිසයි. විද්‍යාපීඨ ගුරුවරු බහුතරය පිට පළාත්වලින් එන නිසා වසර පහ පිරුණු සැණින් ඔවුන් යනව. අපේ ළමයි හැමදාමත් හිටියේ අලුත් ගුරුවරුත් එක්ක. දැන් ඌවට ඒ ප්‍රශ්නෙ නැහැ. ඌව අධ්‍යාපනයේ විශාල වර්ධනයක් පෙන්වනව. විශ්වවිද්‍යාලයට ඌවෙන් කලින් ගියේ සිසුන් 480 දෙනෙක්. දැන් ඒ පිරිස 780 දක්වා වර්ධනය වෙලා.ආර්ථික සංවර්ධන අමාත්‍යාංශය හරහා බීජ ලබාදීමේ සිට ආහාර නිෂ්පාදනය දක්වාම ගොවියාට සහන සැලසීම මගින්. අස්වැන්නෙ විශාල වර්ධනයක් වෙලා තිබෙනවා. ඒ නිසා ඒ අතිරික්ත නිෂ්පාදනය අපනයනය කරන ක්‍රමවේදයක් සැකසීමයි දැන් කරන්න තිබෙන්නෙ කොරියාව, ඉන්දුනීසියාව, පිලිපීනය වැනි කාර්මීකරණය වූ රටවලින් අපේ කෘෂි නිෂ්පාදනයන්ට හොඳ ඉල්ලුමක් තිබෙනවා. ජනාධිපතිතුමා ලොකු සම්බන්ධයක් ගොඩනගා ගෙන සිටිනවා. ඒ රටවලට අපේ කෘෂි නිෂ්පාදන අපනයනය කරන්න. ඒ ඉල්ලීම් සැපයීම සඳහා අප සූදානම් වෙනවා.ඌව පළාතේ කෘෂිකර්ම, වෙළඳ හා සමූපකාර අමාත්‍යාංශයත් එක්ක ආර්ථික මධ්‍යස්ථානයක් ඉදිකරන්න බලාපොරොත්තු වෙනවා. දඹුල්ලට වඩා තාක්ෂණික අතින් වඩාත් දියුණු මධ්‍යස්ථානයක්. ඒ හරහා කෘෂි නිෂ්පාදන වර්ගීකරණය කර අපනයන මටටමේ නිෂ්පාදන අපනයනය සඳහා හම්බන්තොටින් නැව්වලට පටවන්න සැලසුම් කර තිබෙනවා. රටට පමණක් නොවෙයි විදේශ රටවල පවා අවශ්‍යතා සපුරන මහා ධාන්‍යාගාරයක් ලෙසට අපි ඌව ගොඩනගනවා.ඌව පළාතට තිබෙන ලොකුම ගැටලුව පානීය ජල ප්‍රශ්නය, එය අභාග්‍ය සම්පන්න තත්ත්වයක්. මීට පිළියමක් ලෙස අපි මොනාරාගල දිස්ත්‍රික්කයේ නක්කල ජල යෝජනා ක්‍රමය හදන්න ඉඩම් මනින්න ගියා. මින් ගෙවල් 3800ක් යටවෙනවා. වතුර ඔක්කොම ගෙනියන්නෙ හම්බන්තොටට සත පහක ප්‍රයෝජනයක් අපට වෙන්නෑ කියල ජ.වි.පෙ. අය මුළු ගමම කුලප්පු කළා. නක්කල ජල යෝජනා ක්‍රමයෙන් යටවන්නෙ ගෙවල් 250ටත් වඩා අඩුවෙන්. හැබැයි ඒ හැම කෙනාටම හිටියටත් වඩා හොඳින් ජීවත්වන ක්‍රමවේදයක් අපි සකස් කරනවා. මේ වතුර ඔක්කොම අරන් යන්නෙ සියඹලාණ්ඩුව, කොටියාගල, ඇතුමලේ ප්‍රදේශවලට ඒ පැත්තෙ ජනතාව කුපිත වෙලා. මේක නැවැත්තුව කියල. මම කියන්නෙ ජනතාව උසිගන්වනකොට පරිස්සම් වෙන්න කියල. ජනතා කලබලවීම නිසා අපි තාවකාලිකව ජල යෝජනා ක්‍රමය නැවැත්තුව. හාලි ඇල, බදුල්ල, මහියංගනය, ඇල්ල, බඩල්කුඹුරට දැවැන්ත ජල ව්‍යාපෘති සඳහා මුදල් වෙන් කළා. ඒ ව්‍යාපෘති දැන් ආරම්භ කර තිබෙනවා.අපේ පවුලෙ ඇතුළෙ තියෙන බහුතරය නොදන්න දෙයක් තමයි අපි අපිම අපේ වැරදි පෙන්නගන්න එක. වගකීම් විරහිතව චෝදනා කරන අයට වඩා අපේඅය කියන කරන දේවල් අපට හොඳට පේනවා. සද්භාවයෙන් බලල වැරැද්ද නිවැරදි කරගන්න පුළුවන්. හැබැයි ඊර්ෂියාවෙන් බැලුවහම පේන කෝණය වෙනස්. අපට කරන චෝදනා ඇත්ත නම් ජනතාවට ඒව දැනෙන්න ඕනි. මුන් ඕන් නෑ කියල ජනතාව කියන්න ඕන. ඡන්දෙන් පස්සෙ මට ඒකට හොඳ උත්තරයක් දෙන්න පුළුවන්.අපි දෙයක් කිව්වොත් කරල පෙන්වනව.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=f1407212</link>
    <topic>අපි කිතුල් කාර්මිකයන්ට ජීවිත රක්ෂණ ක්‍රමයක්හඳුන්වා දුන්නා</topic>
    <author>සාකච්ඡා කළේ චින්තා රණසිංහ</author>
    <content>කිතුල් කර්මාන්තයේ සංවර්ධනය උදෙසා සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය යටතේ ජාතික කිතුල් සංවර්ධන වැඩසටහනක් ආරම්භ කර ඇත. එම අමාත්‍යාංශයේ අතිරේක ලේකම් (සංවර්ධන) හා කිතුල් වැඩසටහනේ අංශ ප්‍රධානි සුසන්ත ද සිල්වා මහතා සමඟ කිතුල් කර්මාන්තයේ සංවර්ධනය සහ එහි ගැටලු පිළිබඳ කළ සාකච්ඡාවකි මේ.ජාතික කිතුල් සංවර්ධන වැඩසටහන ආරම්භ කළේ 2009 වසරේ දී. එම කාලය ඇතුළත මෙරට කිතුල් වගාව සංවර්ධනය කිරීම, කිතුල් කාර්මිකයන්ගේ ජීවන තත්ත්වය නගා සිටුවීම සහ කිතුල් ශාඛය ආශ්‍රිත සියලුම නිෂ්පාදනයන් දේශීය මෙන්ම විදේශීය වෙළෙඳපොළ දක්වා ගෙන යෑමට රජය විශාල කැපවීමක් කර තිබෙනවා. ඉදිරියේ දී එම වැඩපිළිවෙළ ශක්තිමත් කිරීමට අවශ්‍ය පියවර රැසක් අරගෙනයි තියෙන්නේ. අද ගම් දනව් සිසාරා නිෂ්පාදනය වන කිතුල් නිෂ්පාදන විවිධ වෙළෙඳනාම යටතේ වෙළෙඳපොළේ දක්නට ලැබෙනවා. එම නිෂ්පාදන මිලදී ගැනීමට පාරිභෝගිකයන් තුළ පවතින උනන්දුව දිනෙන් දින වැඩිවනවා.කිතුල් සංවර්ධනය සඳහා රජය මේ වසරේ වෙන් කර ඇති මුදල රුපියල් මිලියන 25 ක්. 2012/2013 වසරවල රුපියල් මිලියන 19 ක් කර තිබුණා. මේ මුදල් වැය වන්නේ කිතුල් නිෂ්පාදන බිහි කිරීම සඳහා අවශ්‍ය දැනුම, තාක්ෂණය, උපකරණ සහ සේවාවන් සැලසීම වෙනුවෙන්.කිතුල් ආශ්‍රිත සියලුම නිෂ්පාදන ඇතුළත් ප්‍රදර්ශන දිස්ත්‍රික් මට්ටමින් පැවැත්වීමට ජාතික කිතුල් වැඩසටහන පියවර ගෙන තිබෙනවා. විශේෂයෙන්ම වාර්ෂිකව කොළඹ සුදර්ශී ශාලාවේ පවත්වනු ලබන ‘කිතුලක වරුණ‘ ප්‍රදර්ශනය සඳහා මෙවර රුපියල් මිලියන පහක් වැය වුණා. මේ ප්‍රදර්ශන සඳහා විශාල මුදලක් වැය වනවා. මේ ප්‍රදර්ශනවලට සහභාගී වූ කිතුල් ව්‍යාපාරිකයින්ගේ නිෂ්පාදන දින දෙකෙන් තුනෙන් අවසන් වුණා. ගුණාත්මක කිතුල් නිෂ්පාදන මිල දී ගැනීමට පාරිභෝගිකයන් කැමතියි. මේ නිසා ඉල්ලුමට සරිලන සැපයුම කිතුල් නිෂ්පාදකයින්ට අසීරු කටයුත්තක් වෙලා. මේ කර්මාන්තයෙන් උපයන මුදල් එක් වන්නේ ජාතික ආර්ථිකයටයි. ලබන සැප්තැම්බරයේ නුවර දිස්ත්‍රික්කයේ කැන්ඩි සිටි සෙන්ටර්හි දී කිතුල් ප්‍රදර්ශනයක් පැවැත්වෙනවා.‘මහින්ද චින්තන ඉදිරි දැක්ම’ යටතේ කිතුල් සංවර්ධන වැඩසටහන ආරම්භයේ දී පටන් ගත් වැඩසටහන් කිහිපයක් තිබෙනවා. කිතුල් කර්මාන්තයේ යෙදෙන සියලුම කිතුල් කාර්මිකයන්ට අපි උපකරණ බෙදා දීම ආරම්භ කළා. කිතුල් තෙලිදිය සහ කිතුල් පැණි නිෂ්පාදනයේ දී ඒවායේ ගුණාත්මකභාවය නීර්ණය කිරීම සඳහා PH METER(පී.එච් මීටර්), BRIX METER (බ්‍රික්ස් මීටර්) බෙදා දීම, පැණි නිෂ්පාදනය කිරීම සඳහා ලිප්, කාර්මිකයන්ගේ ජීවිතාරක්ෂාව වෙනුවෙන් ආරක්ෂිත ඇඳුම් කට්ටල ලෙස ආරක්ෂිත කබා, හෙල්මට්, බඳ පටි ආදිය ලබා දීම ප්‍රාදේශීය ලේකම් කොට්ඨාස හරහා ක්‍රියාත්මක කෙරෙනවා. ලංකා කාර්මික සංවර්ධන මණ්ඩලය ද මේ සඳහා අපට විශේෂ සහයෝගය ලබා දෙනවා. එම කොට්ඨාස මට්ටමින් සිදු කරන දැනුවත් කිරීමේ වැඩසටහන් ක්‍රියාත්මක කෙරෙනවා. තෙලිදිය නිෂ්පාදනයේ දී අවශ්‍ය කෙරෙන ‘කැස්පර් රසායනය‘ ද කාර්මික තාක්ෂණ ආයතනයේ පර්යේෂණයක් අනුව නිෂ්පාදනය වී තිබෙනවා.වර්තමාන පරපුර කිතුල් කර්මාන්තයට සම්බන්ධ කර ගැනීම අපිට එල්ල වී තිබෙන අභියෝගාත්මක කාර්යයක්. විශේෂයෙන්ම කිතුල් ශාඛය පැතිර ඇති රත්නපුර, කෑගල්ල, මාතලේ, නුවරඑළිය, කළුතර, ගාල්ල, මාතර වැනි ප්‍රදේශවල කිතුල් කාර්මිකයන් මේ කර්මාන්තයෙන් ඉවත් වීමේ අවධානම අපි වළක්වා ගත යුතුයි. කිතුල් මල් මැදීමේ දී ඇති වන දුෂ්කරතා, කිතුල් පැණි හා හකුරු නිෂ්පාදනයේ දී එහි ගුණාත්මක තත්ත්වය ආරක්ෂා කිරීම, හොඳ මිලකට නිෂ්පාදන අළෙවි කිරීම වැනි කාරණා යහපත් මට්ටමක තිබෙනවා නම් ඔවුන් එම කර්මාන්තය කරගෙන යනවා.කිතුල් ආශ්‍රිතව නිෂ්පාදනය වන ආහාරවල පෝෂණ තත්ත්වය පිළිබඳ සැක සංකා මතුවීම ද ගැටලුවක්. කිතුල් පැණි හා හකුරුවල සීනි මට්ටම සොයා බැලීමේ පර්යේෂණයක් ද සිදු කෙරෙනවා.කිතුල් ශාඛ රැසක් ව්‍යාප්ත වී තිබුණත් මල් මැදිය නොහැකි නොහැකි ගස් ඒ අතර තිබෙනවා. තෙලිදිය වැඩිපුර ලබා ගත හැකි ගස් නිර්මාණය කර දෙන ලෙස කාර්මික තාක්ෂණ ආයතනයෙන් අප ඉල්ලීමක් කළා. මෙය ස්වභාවිකව පැතිරෙන ශාඛයක්. බොහෝ විට ගණ වනාන්තර මැද්දේ හට ගන්නා ශාඛයක්. බොහෝ විට කිතුල් පැළ අපේ අවශ්‍යතාවයට පැළ කිරීමට තිබෙන හැකියාව අඩුයි. නමුත් මේ සියලු අභියෝග බාරගෙන කිතුල් කාර්මිකයන්ට එම කර්මාන්තය කරගෙන යාම සඳහා අවශ්‍ය කටයුතු සලසා දීම රජයේ වගකීමයි.කිතුල් කාර්මිකයන්ට මෙය ප්‍රධාන අභියෝගයක් වී තිබුණා. නමුත් අපි ඒ තත්ත්වය නැති කළා. අපි ආරම්භ කළා සියලුම කිතුල් කාර්මිකයන් සඳහා විශේෂ හැඳුනුම්පතක් නිකුත් කිරීමට. කිතුල් මල් මැදීමේ දී නීතිය මැදිහත් වන අවස්ථා ඈත ගම්වලින් අපට අසන්නට ලැබුණා. මේ නිසා ඔවුන්ට නීතියේ ආරක්ෂාව සැලසීම වෙනුවෙන් ප්‍රාදේශීය ලේකම් කාර්යාල හරහා දැනුවත් කිරීමේ කටයුත්ත කළා. මේ වන විට අපි හැඳුනුම්පත් 2700 ක් නිකුත් කර තිබෙනවා. හැඳුනුම්පත් ලබා ගැනීම සඳහා දැනට ලියාපදිංචි වී ඇති කිතුල් කාර්මිකයන් ගණන 50000 කට ආසන්න වී තිබෙනවා.මීට අමතරව කිතුල් කාර්මිකයන්ගේ මතු ආරක්ෂාව සඳහා ජීවිත රක්ෂණ ක්‍රමයක් ජාතික කිතුල් වැඩසටහන යටතේ ක්‍රියාත්මක කෙරෙනවා. සමූපකාර රක්ෂණ සමාගම මේ රක්ෂණ ක්‍රමයට දායකත්වය ලබා දී තිබෙනවා. හදිසි අවස්ථාවක දී අදාල කිතුල් කාර්මිකයාට ලබා දෙන රක්ෂණ මුදලින් 25% ක් ජාතික කිතුල් වැඩසටහන හරහා ලබා දෙනවා.ඇමරිකාව, කැනඩාව සහ ජපානය වැනි රටවලින් අපේ කිතුල් පැණි හා හකුරුවලට තිබෙන්නේ ලොකු ඉල්ලුමක්. ජාතික කිතුල් සංවර්ධන වැඩසටහන සමඟ එක්ව කටයුතු කරන කිතුල් ව්‍යාපාරිකයන් කිහිප දෙනෙක් විදේශ වෙළෙඳපොළට කිතුල් නිෂ්පාදන අපනයනය කරනවා. එම ඉල්ලුම වැඩිවෙමින් පවතින නිසා සැපයුම් කිරීමට තරම් නිෂ්පාදන නොමැති වීම එම ව්‍යාපාරිකයින්ට ගැටලුවක් බවට පත්වෙලා. කාර්මිකයින් කිතුල් ගසකින් ලබන මාසික ආදායම රුපියල් 20,000 ත් 30,000 ත් ඉක්මවනවා. ගස් කිහිපයකින් රුපියල් ලක්ෂයක් ඉක්මවා ආදායම් ලැබිය හැකියි. රජය කිතුල් කර්මාන්තයට අත හිත දෙන නිසා එම සහයෝගය ලබාගෙන සිය ජීවන තත්ත්වය උසස් කර ගැනීම කිතුල් කාර්මිකයන් සතු වගකීමක්.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=f1407213</link>
    <topic>බන්ධනාගාරයේසරුසාර අස්වැන්න</topic>
    <author>බුද්ධිකා ඉඹුලාන ඡායාරූප - සමන් ශ්‍රී වෙදගේ</author>
    <content>‘බන්ධනාගාරය’ බොහෝ දෙනා කතා කිරීමට අකමැති මාතෘකාවකි. එහි සිටින රැඳවියන් තමන් සිදුකළ මිනීමැරුම්, සොරකම් ඇතුළු නානාවිධ වැරැදිවලට දඬුවම් විඳින අතර ඔවුන්ගේ පවුල්වල උදවිය ඔවුන් නොකළ වරදකට සමාජයෙන් හංවඩු ලබන්නේය.කළුවර කාමරයකට වී සුසුම්ලන ඒ සාම්ප්‍රදායික බන්ධනාගාර රැඳවියා වෙනුවට රටට සමාජයට වැඩදායක පුද්ගලයකු බිහි කිරීමට වැඩ පිළිවෙළක් දැන් බන්ධනාගාර දෙපාර්තමේන්තුව අරඹා ඇත.බන්ධනාගාරයේ ඇති සුළු ඉඩකඩින් පවා ප්‍රයෝජනය ගත හැකි බව කියාපාන මෙම වැඩපිළිවෙළෙහි ආරම්භය සනිටුහන් කරනුයේ කොළඹ 09, බන්ධනාගාර මූලස්ථානය ඉදිරිපස මිදුලේය.සෑම උදෑසනකම සරු පසෙහි වැඩුණු එළවළු වගාව පරීක්ෂා කරන්නෙක් වෙයි. ඒ බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතායි. මෙම වගා සංකල්පය ඔහුගේය.රැඳවියන් සතු කෘෂිකාර්මික හැකියාව, ශ්‍රමදායකත්වයද එක්තැන් කළ බන්ධනාගාර බිම්වල එළවළු වගාව බන්ධනාගාර මූලස්ථානයේ ඇති සීමිත ඉඩකඩෙහි මෙන්ම, කොළඹ රිමාන්ඩ් බන්ධනාගාරයේ මෙන්ම බන්ධනාගාර රෝහල, වැලිකඩ කාන්තා ‍අංශය සහ මැගසින් බන්ධනාගාරවල සීමිත ඉඩ ප්‍රමාණයක සිදුකරයි.කොළඹ නගරයේ බොරැල්ලේ පිහිටි බන්ධනාගාර මූලස්ථානයේ ප්‍රධාන දොරටුව ඉදිරිපස භූමිය එළවළු වගාවෙන් පිබිදුණු, සිරියාවෙන් හා අස්වැන්නෙන් සරුසාර වී ඇත්තේ කොන්ක්‍රීට් පුරවරයට නව අරුතක් එක් කරමින් යැයි කීම සාවද්‍ය නොවේ. සරුපසට මිශ්‍ර වූ කාබනික පොහාරද උපයෝගි කරගෙන රැඳවියන් විසින් වගා කර ඇති මේ බිමෙහි වම්බටු, බණ්ඩක්කා, මිරිස්, ගෝවා ආදී භෝග රැසක් ඵලදාවෙන් බරවී තිබේ. මල් වවා ගෙවතු අලංකරණයෙහි හුරුපුරුදු මේ භූමි අද එළවළු වගාවෙන් සරුසාර වී ඇති සැටි නම් අරුමයක්ම වන්නේය.මෙම වගාවෙන් ලබාගන්නා අස්වැන්න එම භෝගවල වෙළෙඳ පොළේ මිල ගණන්වලට වඩා ඉතා අඩු මිලකට අලෙවි කිරීමට ද බන්ධනාගාර කොමසාරිස් ජනරාල්වරයා කටයුතු යොදා ඇත.‍සමාජයෙන් කොන් කළ යුතු යැයි කියන සිරකරුවන් ද මනුෂ්‍යයන් බව පසක් කරමින් ඔවුන්ද රටේ සංවර්ධන ක්‍රියාවලියකට යොමු කර, එම සිරකරුවන් යළි සමාජගත වන විට ඔවුනට ආදායම් මාර්ගයක් කරගත හැකි කෘෂි කර්මාන්තයෙහි නිරතවීමට දෑත් හුරුකරවන මෙම වැඩපිළිවෙළ පිළිබඳ බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා පැවැසුවේ මෙවැනි අදහසකි.“මෙම තනතුර දැරීමට කලකට ඉහත මා මහරගම ප්‍රාදේශීය ලේකම්වරයා ලෙස රාජකාරි සිදුකරන විටදී මෙවැනි වගා ක්‍රමයක් තුළින් සාර්ථක ඵල නෙළාගත්තා. නාගරිකරණයට දොස් නගන්නේ නැතිව නාගරිකරණය ජය ගන්නේ කෙසේද යන්න මා ඒ තුළින් අත්දැකීම් ලබාගත්තා. එය තවදුරටත් බන්ධනාගාර තුළ ව්‍යාප්ත කරන්නට මා වෑයම් කරනවා.බන්ධනාගාරවල සාමාන්‍ය වශයෙන් සිදු කරන වගාවන්ට අමතරව ඉදිරිපස කොන්ක්‍රීට් ගොඩනැගිලි ආශ්‍රිතයෙහි ඇති පුංචි පුංචි බිම් තීරුවල එළවළු ඇතුළු විවිධ බෝග වගාවන් සිදු කරන ලෙස මා සියලුම බන්ධනාගාරවලට දැනුම් දී තිබෙනවා. එහි පළමු ආදර්ශය ලෙසයි බන්ධනාගාර මූලස්ථානයේ මෙම වගාව ආරම්භ වුණේ. කොළඹ ‍රිමාන්ඩ් බන්ධනාගාරයෙත්, බන්ධනාගාර රෝහල් භූමියේත්, වැලිකඩ කාන්තා අංශයේත් මේ වගාවන් සිදුකර තිබෙනවා.බන්ධනාගාර තුළ ඕනෑතරම් ශ්‍රමය තිබෙනවා. ඒ ශ්‍රමයෙන් උපරිම ප්‍රයෝජන ගැනීමක් මේ වගාව තුළින් දැකිය හැකියි. වැඩි වෙහෙස මහන්සියකින් තොරව මේ සඳහා රැඳවියකුට දායක විය හැකියි. මෙය රැඳවියකුට මානසික සුවය ලැබීමේ ක්‍රමයක් ලෙස යොදා ගන්නට පුළුවන්. ඔහුගේ සිත තුළ දැවෙන ප්‍රශ්න මේ වැඩෙන ගහ කොළ ඵල දෙස බලා අමතක කරන්න පුළුවන්.” පල්ලේගම මහතා පවසන්නේ මෙය සද් කාර්යයයක් බව පසක් කරමින්ය.මෙම වගා කටයුතුවල නිරත වන රැඳවියන් ඒ සඳහා දායක වන්නේ නොමද සතුටිනි. ‘අපි මේ බන්ධනාගාරයට කොටුවෙලා ඉන්නේ හිතකින් නොවෙයි. ජීවිතයේ එක දවසක වුණු වැරැද්දක් නිසා අපි අද දඬුවම් විඳිනවා. ඒ දඬුවම අපි හිරකුටියකට වෙලා මානසිකව විඳවනවා. ඒ අඳුරු කාමරයකට වෙලා පීඩා විඳින අපිට මේ වගා කටයුතු සිතට සුවයක්.බිම සකස්කරලා පැළ වර්ග තවාන් කරලා අපි හිටවපු භවබෝග දවසෙන් දවස වැඩෙන කොට අපට දැනෙන්නේ පුදුම සතුටක්. සෑම උදේවරුවකම මේ පැළවලට සාත්තු කරනකොට අපේ හිතේ තිබෙන ප්‍රශ්න අමතක වෙනවා.” මේ වගාවන්හි යෙදෙන රැඳවියන් පවසන්නේ එලෙසින්.“මේ පුංචි ඉඩකඩේ වුණත් අපි උපරිම ප්‍රයෝජනය අරගෙන එළවළු වර්ග වවලා තියෙනවා. ඇත්තටම අපේ බන්ධනාගාර කොමසාරිස් ජනරාල්තුමා අපිට හඳුන්වා දීලා තියෙන මේ වගා සංකල්පය ආදර්ශයක්. අපි හිර ගෙදරින් නිදහස් වෙලා ගිය දවසක අපේ ගෙවල්වල වුණත් මේ ක්‍රමයට බව භෝග වගා කරන්න පුළුවන්.අපි නිකම්ම නිකං හිරකාරයන් කියලා පැත්තකට දාලා තියන්නේ නැතිව මේ වගේ කටයුත්තකට දායක කරගත්තාට, කොමසාරිස් ජනරාල්තුමාටත්, බන්ධනාගාරයේ නිලධාරි මහත්වරුන්ටත් ස්තුතිවන්ත විය යුතුයි.”රටට, ආයතනයට වැඩක් කරන අය ලෙස අපි දැන් හුඟක් සතුටින් ඉන්නවා. උදෑසන මේ භෝගවලට ජලය එක්කරන රැඳවියකු පැවසුවේ උද්දාමයෙනි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=f1407214</link>
    <topic>වර්ගවාදයෙන් මිනිස්වාදයට...</topic>
    <author>නීතිඥ පියුමාල් හේරත් වයඹ පළාත් සභා මන්ත්‍රී</author>
    <content>ජාතිවාදය යනු: ඉහිළිය නොහැකි දුර්ගන්ධයක් සහිත, සිරි සිරි ගා එහා මෙහා යන පණුවන්ගෙන් පිරි උඩු දුවන ලද තුවාලයකි. එයට කොතෙක් ප්‍රතිකාර කළ ද අදාළ ශරීරාංගය ඉවත් කරන තුරු එම තුවාලය සුව කළ නොහැකිය. සූර්යයාගේ සිට තුන්වැනි ග්‍රහලෝකයේ සියලුම රාජ්‍යයන් ගත් විට දී මෙම ඔඩු දුවන ලද තුවාලය සුවකරගත නොහැකිව තමන්ගේම මිනිසුන් හා අරගල කරනවුන් අප ඇස් පනාපිටම නිතර දෙවේලේ දකින්නෙමු. එකී අරගලයන්ගේ අවසාන අරමුණ කුමක් වුවද පෙර කී ඔඩු දුවන තුවාලය කෝටු කැබැල්ලකින් පාරමින් එහි අප්‍රියසහගත බව රස විඳින්නවුන් ගේ මනදොළ සැපිරීම නම් ඉන් සිදුවන බව කිව හැකිය.පසුගියදා, අලුත්ගම සහ දර්ගා නගරයේ වූ සිදුවීම් මාලාව තවත් අවාසනාවන්ත කළු ජූලියක පුනරාගමනයක් සටහන් කළාක් වැනිය. දේපළ හානි, ජීවිත හානි මෙන්ම එකිනෙකා දෙසට හුවමාරු කරගන්නා වාග්මාලාවන් පිළිබඳ විද්යුත්, මුද්‍රිත මාධ්‍යය ද මදි නොකියමින් වාර්තා කර තිබුණි. මෙය සිදු වූ මොහොතේ සිට මේ වනතෙක් මින් ඇති වූ කළු පැල්ලම මකාදමන්නට රජයට මහත් පරිශ්‍රමයක්දරන්නට සිදු විය. මෙකී අවාසනාවන්ත තත්ත්වය නිර්මාණය කළෝ කවුරුන් වුවද ඔවුන් පසෙක සිටිය දී රටක් ලෙස සියලු දෙනාටම ජාත්‍යන්තරය ඉදිරියේ අතිශය කනගාටුදායක තත්ත්වයකට මුහුණ දීමට සිදු විය.මේ සිදුවීමත් සමඟ Facebook, twitter මෙන්ම විවිධ වෙබ් අඩවි හරහා දැවැන්ත ජාතිවාදී ව්‍යාපාරයක් ඇරඹෙන්නට වීමද මෙහි බරපතළකම තව තවත් වැඩි කළ සිදුවීමකි.අවාසනාවන්ත තත්ත්වය නම් මින් කිහිප දිනකට පසු අලුත්ගමට, දර්ගා නගරයට වැලඳුණු ඒ ඔඩුදුවන්නට ආසන්න තුවාලය ඉබ්බාගමුවට මෙන්ම පන්නලට ද වැලඳීමයි. සිදු වූ තත්ත්වය විනාඩි කිහිපයකින් සමනය කළ ද මෙහි ඇති බරපතළ බව මෙයට සම්බන්ධ වූන්ට කෙදිනක හෝ අවබෝධ වනු ඇත.සෑම ජන සමාජයකම අන්තවාදී මානසිකත්වයකින් හෙබි සුළුතර පිරිසක් වාසය කරති. නමුත් එවැනි අන්තවාදයකට සුදුසු පරිසරයක් නිර්මාණය වන තුරු ඔවුන්ට සිදු කළ හැකි විනාශකාරී ක්‍රියාවක් වේ නම් ඒ ඉතා සුළු වශයෙනි. එහෙත් අභාග්‍යය නම් මේ සිදු වූ සිදුවීම් එකී අන්තවාදී මන්ද මානසිකයින්ට එම පරිසරය නිර්මාණය වීමට තරම් වටපිටාවක් ඇති වී තිබීමයි. එම පරිසරය තුළ ඔවුන්ට සිදු කළ හැකි හානිය අති සුවිශාලය. ඔවුන් වල්ග ගිනිගත් හනුමා මෙන් තැනින් තැන ගිනි දෙනවා මිස ඉන් තමන්ම දැවී හළු වන බව නොසිතති.ඒ අතරතුර දැන් අලුත් නාට්‍යයක ජවනිකාද කරළියේ දිගහැරෙමින් තිබේ. ඒ ඇති වූ තත්ත්වය සමනය කිරීමට වඩා ඉන් තම පටු අරමුණු ඉටු කර ගන්නට බොහෝ දෙනා උත්සාහ කිරීමය.ශ්‍රී ලංකාව ආගමික වශයෙන් බෞද්ධ රටකි. සමස්ත ජනගහනයෙන් හරස්කඩ වැඩි බහුතරයක් සිටින්නේ බෞද්ධ ජනතාවය. මෙවැනි රටක පදනමක් නොමැති ආගමික සමානාත්මතාවය හෙවත් සර්වාගමික ආටෝප සාමයික සහජීවනයක් මවාපෑමෙන් පමණක් කිසිදු ඵලක් නොමැත. අප අදහන ආගම බෞද්ධ හෝ වේවා, ඉස්ලාම් හෝ වේවා, හින්දු හෝ වේවා, ක්‍රිස්තියානි හෝ කුමන හෝ ආගමක් වේවා කවර ආගමික දර්ශනයක් අනුගමනය කළ ද අප පෙන්විය යුත්තේ අපේ ආගමික බලය නොව අපගේ ජාතික බලයයි. ආගමික වශයෙන් වාර්ගික වශයෙන් විවිධත්වයෙන් යුතු අප උපන් මොහොතේ එකිනෙකාගෙන් වෙනස් වන ‘ආගම’ රටේ සංහිඳියාවට බාධාවක් කර නොගත යුතුය.බෞද්ධාගමිකයා, ඉස්ලාම් දහමට සමානව සැලකිය යුතු යැයි අපට තර්ක කළ නොහැක. මන්ද යත් බුදු දහම යනු දර්ශනයකි. ඉස්ලාම් ධර්මය යනු දේවවාදී ධර්මයකි. ඒ අනුව දර්ශනයක් හා දේවවාදී ධර්මයක් ප්‍රායෝගිකව ගත් විට හාත්පස වෙනස්ය. න්‍යායාත්මකව කුමක් වුවද ශ්‍රී ලංකාව බහුතර බෞද්ධ රටක් ලෙස අපට පිළිගන්නට සිදුවේ. ප්‍රායෝගිකව බෞද්ධාගමික රාජ්‍යයක ආණ්ඩුවල හා දේවවාදී ආගමික රාජ්‍යයන් හි ආණ්ඩුවල ඇති නීතිය වශයෙන් පවත්නා වූ වෙනස්කමක් ඇත.එනම් : හරයාත්මකව ගත් විට බෞද්ධාගමික රාජ්‍යයන්හි ආණ්ඩු ‘සමාජ ප්‍රජාතාන්ත්‍රවාදය’ පදනම් කරගත් පාලන ක්‍රමයක් මූලික කර ගන්නා අතර දේවවාදී රාජ්‍යය ආණ්ඩු දේවවරම් වාදයෙහි පිටපතක් හෙවත් සියල්ලට වඩා දෙවියන් උතුම් කොටගත් පාලන ක්‍රමයක් තුළ ක්‍රියාත්මක කරයි. අප රටේ ඉහත කී සමාජ ප්‍රජාතන්ත්‍රවාදය හා දේවවරම්වාදය එකම තරාදියේ දෙපැත්තකට දැමුවද ඊට නිශ්චිත අගයක් ලබා දිය නොහැක. නමුත් මුලින්ම හමු වූයේ කිකිළිය ද, බිත්තරය ද යන්න සෙවීමට වඩා අප කළයුතු වැදගත් යමක් ඇත. එනම් ‘ජාතිකත්වය’ නමැති බීජය හොඳ සාරවත් පසක් බලා රෝපණය කිරීමය. එලෙස සාරවත් පසක් සෙවීම කියන තරම් ලෙහෙසි පහසු කටයුත්තක් නොවේ. එය සියුම් අයිස් තට්ටුවක් මත හිඳ කරනා ක්‍රීඩාවක් මෙනි. එතරම් ම ප්‍රවේශමෙන් සිදු කළ යුතුය. ඉහළට මතු වෙමින් ආපසු යට යමින් නැවත මතුවන එම අයිස් තට්ටුව මතු කරනා මෙම ක්‍රීඩාවෙහිදී කිසි විටකත් කිසිවෙකුත් අත හැරිය නොහැක. ඒ සඳහා බෞද්ධාගමිකයන් ලෙස ඔබ කළ යුත්තේ, තම ආගම මෙන්ම රටේ පවතින අනෙකුත් සියලුම ආගම්වලට ගරු කිරීමයි. සහෝදර ආගමිකයන්ට සහජීවනයේ හස්තය දිගු කිරීමය. ඉස්ලාම් ආගමික ඔබ කළ යුතු වන්නේ, “කිසිදු හේතුවක් නිසා හෝ තම ආගම සමඟ රටේ පවත්නා නීතිය පටලවා නොගැනීමයි” යන්න මගේ අදහසයි.යම් ලෙසකින් සියලු ආගම් එසේ රටේ නීතිය සිය ආගම හා සම්බන්ධ කර ගනිමින් නීතිය අතට ගතහොත්, ඔබේ ආගමට අනුව සියලු නීතින් සකස් විය යුතු බවට මතයක් ඇති වුවහොත් ඔබ නිරායාසයෙන්ම නිර්මාණය කර ගන්නා ආගමික කල්ලිත්, තවත් ජාත්‍යන්තර අන්තවාදී සංවිධාන අතරත් කිසිදු වෙනසක් නොමැති බවත් තරයේ මතක තබාගත යුතුයි.එසේ නම් අප ශ්‍රී ලාංකික ජාතිය නිර්මාණය කරමු. එකී නිර්මාණය ආසියාවේ ආශ්චර්යය කරා අප යන ගමනට අත්වැලක් කර ගනිමු. එහෙත් ඒ තුළපවත්නා වූ සිංහල - හින්දු, සිංහල - ඉස්ලාම්, සිංහල - ක්‍රිස්තියානි ආදි වශයෙන් බෙදීම්වලින් කිසිදු ඵලක් නොමැත. ඉහත සඳහන් කළ සියලු ආගමිකයන්ට තමන්ගේ ආගම ඇදහීමේ නිදහස සම්පූර්ණ වශයෙන් හිමි විය යුතුය. එහෙත් ආගම කුමක් වුවද ජාතිකත්වය යන සාධකය තුළ සිටිය යුත්තේ එකම තලයක බව පමණක් අප මතක තබාගත යුතුයි.එය එසේ වුවහොත් අන්තවාදී පාර්ශ්වයන්ට විනාශකාරී උඩ ගෙඩි දීම්, උසිගැන්වීම් සිදු කිරීමට උචිත පරිසරයක් හෝ පසුබිමක් කිසි විටෙක නිර්මාණය නොවනු ඇත.නීතියේ උල්පත දෙවියන් යැයි තර්ක කිරීමට හෝ නීතියේ උල්පත මිනිසා යැයි තර්ක කිරීමට කාලය මිඩංගු නොකර අද දිනයේ නීතියේ උල්පත උත්තරීතර ආකාරයට ක්‍රමවත් ලෙසට විශ්වාස කරන්නට කාලය එළඹී ඇත. එපමණක්ද නොව පවතින නීතිය ඇත්තේ සැමට ඉහළින් බව පිළිගැනීමට කාලය එළඹී ඇත. නීතිය විශ්වාස කිරීමේ කාලය එළඹී ඇත. ආගම හා නීතිය අතර ඇති අනිසි ඝට්ටනයන් විසඳා ගැනීමට මේ හොඳම කාලයයි. නඩරාජලාටත්, සෙනෙ‍ෙහලතාලා, සුමනසිරිලාටත්, ඈන්ලා, පෙරේරලාට පමණක් නොව මොහොමඩ්ලාටත්, ෆාතිමාලාටත් එකතු වී ගොඩනඟන්නට දැන් දේශයක් ඇත. යටත් වන්නට නීතියක් ඇත. කඩ කළහොත් දඬුවම් දීම විමසන්නට උසාවියක් ඇත. ඔබ රැකීමට උවමනාවක් රජයට පැවරී ඇත.අවසාන වශයෙන් කිව හැක්කේ මෙපමණකි. ඉස්ලාම් සොයුරු සොයුරියනි, ඔබ තමන් ඊනියා මහ ජාතිය ලෙස වර්ධනය වීමේ ආගම්වාදී කුමන්ත්‍රණයට සම්මාදම් නොවන්න. බෞද්ධ සොයුරු සොයුරියනි ඔබ තමන් මහ ජාතිය වීම නිසාම සුළු ජාතීන් අතු ගා දැමීමේ හෝ ඔවුනට ආගම පදනම් කරගනිමින් කිසිදු ආකාරයක වෙනස්කමක් දැක්වීමේ ක්‍රියාවලින් වළකින්න.පාවෙන අයිස් තට්ටුව මත හිඳ අප කරන්නට යන මේ ක්‍රීඩාවේ අවසානය දුගඳ හමන තුවාලය ඔඩු දුවන්නට ප්‍රථම සුව කර ගැනීමද? එසේ නැතහොත් සිරි සිරි ගා දඟලන පණුවන් එයට එක් වූ පසු කර කියාගත නොහැකිව අවසානයේ කකුල කපා ගැනීමද? ක්‍රීඩා කරන්නට ගොස් අයිස් තට්ටුව බිඳී ගිලී විනාශයට සියලු දෙනා ඇදගෙන යාමද? තීරණය ඔබේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=f1407215</link>
    <topic>ශ්‍රී ලංකාවේ ප්‍රථම වර්ණ සඟරාව‘සිතුමිණ’</topic>
    <author>නන්දික බැද්දේගම ඡායාරූප පිටපත් කෙළේ - ලක්ෂාන් මධුරංග</author>
    <content>ශ්‍රී ලංකාවට සිහිනයක් වී තිබූ ප්‍රථම අධිවේගී මාර්ගය පළමුව කොට්ටාවේ සිට ගාල්ලටත් පසුව ගාල්ලේ සිට මාතර ගොඩගමට දීර්ඝ කිරීම දකුණේ වැසියන්ට මාතර වැසියන්ට මහත් ප්‍රීතියක් ගෙන දෙන්නක් විය. මේය රටේ සංවර්ධනයට මහත් පිටුවහලක් ඇති කිරීමට ශ්‍රී ලංකාවේ අධිවේගී මාර්ගයන්හි නිර්මාර්තෘ මහින්ද රාජපක්ෂ ජනාධිපති තුමාට හැකි විය.රුපියල් කෝට් 9000කට වැඩි මුදලක් ආයෝජනය කොට ඉදිකළ මේ මාර්ගය අනාගත පරපුරට මහඟු සම්පතකි. දිගින් කිලෝමීටර් 128 වන මේ මාර්ගය මත්තල හා හම්බන්තොට දක්වා දීර්ඝ කිරීමට රුපියල් කෝටි 26200ක් ඇස්තමේන්තු මුදලක් දැනට සකසා ගොඩගම සිට බෙලිඅත්ත දක්වා පළමු කොටසේ වැඩ ආරම්භ කිරීමට ජනපති මහින්දට හැකි විය.ශ්‍රී ලංකාව අධිරාජවාදීන්ගේ පාලනයට යටත්ව තිබූ සමයේ ඔවුන්ගේ පාලනය පහසු කිරීම උදෙසා කොළඹ සිට මාතර දක්වා දුම්රිය මාර්ගයක් ඉදිකිරීමට කටයුතු කෙළේය. යටත් විජිත යුගයේ ලංකාවේ මහාමාර්ග විප්ලවයේ පියා ලෙස සලකන ආණ්ඩුකාර එඩ්වඩ් බාර්න්ස් මේජර් තොමස් ස්කිනර් හා එක්ව මේරට මාර්ග පද්ධතිය සැකසීමට කටයුතුකෙළේය. එකල ශ්‍රී ලංකාවේ මහාමාර්ග ලෙස සැලකිය හැකි කිසිවක් නොවීය. 1890 වන විට යටත් විජිත පාලකයන් මේරට ඉදිකර තිබූ පාරවල් ප්‍රමාණය සැතපුම් 3142ක් විය. ඉන් සැතපුම් 1635 කළුගල් යොදා සකස්කරන ලද මහාමාර්ග වේ. බ්‍රිතාන්‍යයන් ශ්‍රී ලංකාව අතහැර යනවිට දුම්රිය මාර්ග පද්ධතිය කිලෝමීටර් 445ක් දක්වා දීර්ඝකර තිබුණි.මාතරට දුම්රිය මාර්ගය 1895 දෙසැම්බර් 17 දින විවෘත කිරීම “සිහිවන” පිණිස (පසුකාලයේ ගම්සභා විනිශ්චයකාරධුරය හා මුදලි නමක් දැරූ) අර්වින් ගුණවර්ධන මහතා 1895 දෙසැම්බර් මස “සිතුමිණ” නමින් සඟරාවක් ආරම්භ කරන ලදී.මේ රටේ 1895 වනවිට ප්‍රචාරයට පත්කරන ලද සියලු සිංහල සඟරා හා පුවත්පත් කළු හා සුදු වර්ණයන්ගෙන් පමණක් මුද්‍රණය විය. අර්වින් ගුණවර්ධන මහතා ආරම්භ කරන ලද මේ ‘සිතුමිණ’ සඟරාව හි මුද්‍රණ කඩදාසිය ඉතා උසස් කඩදාසියෙන් යුක්තව ඇත. මෙහි පිටපත් අද ද නිරුපද්‍රිතව කොළඹ ජාතික කෞතුකාගාර පුස්තකාලයේ ඇත. සිතුවම් සහිත (ඡායාරූප) මුද්‍රණය කරන ලද වර්ණ පළමු සිංහල සඟරාව මෙයයි.මෙහි ලිපි සපයා ඇත්තේ 1895 වසරේදී ශ්‍රී ලංකාවේ සිටි ව්‍යක්ත ලේඛක මණ්ඩලයකි. මේ සඟරාවේ ප්‍රථම කාණ්ඩයේ කලාප 12ක් දැනට කොළඹ ජාතික කෞතුකාගාරයේ පුස්තකාලයේ සුරක්ෂිතව තැම්පත් කර ඇත.මේ සඟරාවට ලිපි සැපයු අය අතර හික්කඩුවේ සුමංගල හිමි හෙයියන්තුඩුවේ සිරි දේවමිත්ත හිමි, උඩුගම්පොළ ජොත්‍යාසභා ජ්‍යොති සබාහිමි, මඩුගල්ලේ සිද්ධාර්ථ හිමිදේවගැති ගෞ. ඒ. ඇස්. අමරසේකර උන්නාන්සේ , ගෞ.ජි. ඩී. ද. ලැනරෝල් උන්නාන්සේ, ටී. බී. පාණබොක්කේ විනිශ්චයකාරතුමා, ගාල්ලේ ඊ. ආර්. ගුණරත්න වාසල මුදලි තුමා, චාර්ල්ස් සිල්වා සමරසිංහ සිරිවර්ධන මුහන්දිරම් මහතා, අධිනීතිඥ වොල්ටර් පෙරේරා මහාතා, නීතිඥ වී පෙ. රණසිංහ මහතා, නීතිඥ ජෝන් ද සිල්වා මහතා, ඇම්, ධර්මරත්න ලක්මිණි - පහන කර්තෘ, ඒ. ජේ. වික්‍රමසිංහ, ලක් රිවිකිරණ කර්තෘ, ටී. ඒ. මැන්දිස් - ඥානාර්ථ ප්‍රදීප කර්තෘ, ඩී. බී. ජයතිලක, සත්‍යොදය කර්තෘ, ඩී. ඇස්. විජයරත්න සංසප්‍රදීප කර්තෘ, ඩී. ඇම්. සිල්වා, සත් සරසවිය කර්තෘ, එච්. ඇස්. පෙරේරා - සරසවිය සඳ රැස කළමනාකාර, ජේ. සමරදිවාකර, ඩී. දහනායක, ඇල්බට් ද. සිල්වා යන අය වෙති.ප්‍රථම කාණ්ඩයේ පළවු කළාපයේ සිතුවම් පහත සඳහන් දෑ අන්තර්ගත වෙයි. අර්වින් ගුණවර්ධන මහතා, නිල්වලා ගඟ, අබ්දුල් අහමද් ලැමසුරියර් මහතා, ධම්පාල හේවාවිතාරණ මහතා, දඹදිව මහාබෝධි ආරාමය, මහන්තා නොහොත් මොහන්ත් කෘෂ්ණ දෙයල් ගිරි.මේ සඟරාවට අමතරව මාතරට දුම්රිය මාර්ගය විවෘත කිරීම නිමිත්තෙන් ජේ. පී. ඒකනායක මහතා විසින් ශ්‍රී ල ඩ් කොත්තංසය නමින් සඟරාවක් 1895 දෙසැම්බර් 17 වන දින පටන් ගන්නා ලදී.සිතුමිණ සඟරාව පළමුව 1885 වසරේ දී අර්වින් ගුණවර්ධන මහතාගේ සංස්කරණය යටතේ අතින් ලියා ප්‍රචාරයට පමුණුවන්නට පටන් ගත් සඟරාවකි. අතින් ලියා පළ කිරීමට පටන් ගත් පළමු සඟරාව මෙය බව කළු කොඳයාවේ ප්‍රඥාශේඛර හිමි සිය සිංහල පුවත්පත් සඟරා ඉතිහාසය පොතේ සඳහන් කරයි. මේ සඟරාවේ තුන් මසක දායක මිල ශත 37 ½කි. අතින් ලියා පළ කරන ලද සිතුමිණ සඟරාව ගැන 1895 දෙසැම්බර් මස සිතුමිණ සඟරාවේ මෙසේ සඳහන් වෙයි.මීට අවුරුදු දහයකට පමණ ප්‍රථම (1885 ඔක්තෝම්බර් මස 01 වෙනි දින) අප විසින් “සිතුමිණ” යන නමින් පිටු අටකින් යුත් සඟරාවක් අපමිත්‍ර ආර්. ජී. පෙරේරා මහත්මයාගේ උපදෙස් පිට ඊ. හේවාවිතාරණ, බී. ජෝර්ජ් පෙරේරා, ඒ. ඇල්.ද. සිල්වා යන අප සහෝදර මහතුන් තිදෙනාගේ ආධාරත් ඇතිව ටික කාලයක් පවත්වන ලදී. මෙය මුද්‍රණය කරවා ප්‍රසිද්ධ කළ සඟරාවක් නොව මාස්පතා අත් අකුරින් ලියා යවන ලද්දක් බැවින් මේ ගැන වැඩි දෙනෙක් නොදනී යැයි සිතමු.”1894 මැයි මස වනවිට ගාල්ල දක්වා මුහුදු බඩ දුම්රිය මාර්ගය කොළඹ සිට දික්කිරීමට යටත් විජිත පාලකයන්ට හැකිවිය.1894 මාර්තු මාසයේ ගාල්ලේ සිට ඉඳිකිරීම් ඇරැඹි මාතර දූමරථ මාර්ගය 1895 දෙසැම්බර් 17 වැනිදා වනවිට විවෘත කිරවීමට බ්‍රිතාන්‍ය පාලකයන්ට හැකිවිය. සැතපුම් 27ක් වූ මේ මාර්ගය විවෘත කිරීම මාතර වැසියන්ට එකල මහත් ප්‍රීතිය ගෙන දෙන්නක් විය.මේ දූමරථ රථ මාර්ගය මාතර දක්වා දික්කිරීම නිමිත්තෙන් එකල ජනමාධ්‍ය ක්ෂේත්‍රයේද විශාල පෙරළියක් සිදුවිය.එනම් මාතරට දුම්රිය මාර්ගය 1895 දෙසැම්බර් 17 දින විවෘත කිරීම නිමිත්තෙන් වර්ණ ඡායාරූප සහිතව මුද්‍රණය කරන ලද ප්‍රථම සිංහල සඟරාව වූ ‘සිතුමිණ’ එළිදැක්වීමට අර්වින් ගුණවර්ධන මහතාට හැකිවීමයි.මාතරට දූමරථ මාර්ගය විවෘත කිරීම නිමිත්තෙන් ඇරැඹි මේ සඟරාව ශ්‍රී ලංකා මුද්‍රණ ඉතිහාසයේ සිංහල බසින් පළවු පළමු වර්ණ සඟරාවයි. මේ වකවානුව වන විට ශ්‍රී ලංකාවේ පළවු සියලුම සඟරා පළකරන ලද්දේ කළු හා සුදු වර්ණයන්ගෙන්ය. 1895 දෙසැම්බර් මස ඇරැඹි ‘සිතුමිණ’ සඟරාව පළමුවරට කළු හා සුදු වර්ණයන්ගෙන් මිදී සිතියම් සහිතව වර්ණවත්ව ඉදිරිපත් කිරීමට අර්වින් ගුණවර්ධන නම් තරුණයාට හැකිවිය.අද මාතර දුම්රිය මාර්ගය බෙලිඅත්ත දක්වා දික් කිරීමේ වැඩ අවසන් වෙමින් පවතී.“ඉංග්‍රීසි සඟරාවල මෙන් පළමු වෙනි කලාපයේ අපේ සිතුයම ද යෙදුවෙමු. එය 1893 නේ දී ගත් ඡායාරූපයකින් ගන්නා ලද්දකි. මාතර නිල්වලා ග‍ඟේ “සිතුයම” දෙවැනි වේ. තුන්වැනි “සිතුයම” මාතර දිශාපති තැන්පත් නොබෝදා මහමදාගම් භක්තිකයෙක් වූ අපමිත්‍ර අබ්දුල් අහමද් ලැමසුරියාර් මහතාගේ වේ. එය එතුමා විසින් අප වෙත එවන ලද පස් අවුරුද්දකට පමණ ප්‍රථම ගත් ඡායාරූපයකින් ගන්නා ලදී.”14 වෙනි දින පත්‍රයේ ශිලා චාර පාලනය මාතෘකා කොට වාක්‍යයක් ප්‍රසිද්ධකර තිබේ. පුරාණ කාලයේ යමෙක් මද්‍යපානය කෙළේ නම් එය ඉතා රහසිගතව බව දැක්වීමට මෙසේ කියා තිබේ.“රාජාධිරාජසිංහ මහරජ කාලයෙහි විශ්‍රාම ශාලාවක වැඩකරවන නිලමවරුන්ගේ අඩුක්කු පෙට්ටි තුබූ තැනට අසුපිටින් අහම්බෙන් පැමිණි මහරජාණන් විසින් නිලමේවරුන්ගේ භෝජනයන් පරීක්ෂා කරන පිණිස අඩුක්කු පෙට්ටි විවෘත කරවා බලන අතර එක නිලම කෙනෙකුගේ පෙට්ටියෙහි කොළඹින් ගෙන්වා ගත් මද්‍යකුප්පියක් තිබුණා. මහරජ දුටු බව අනභිමුඛව කටයුතුවල යෙදී සිටි නිලමේ අසා දැන බිය පත්ව ඊට රාජ දඬුවම් ලැබේ යැයි යන සංකාවෙන් එතැනින්ම සැඟවී, ඌව දිසාවට ගිය බවත් ඒ මැතිඳා කටයුතුවල දක්ෂයෙක් වූ හෙයින් මහ රජාණන්ගේ කරුණාව තිබෙන බැව් දන්වා යවා නැවත ගෙන්වා ගත් බවත් උඩරට ප්‍රකාශ වූ කථා ප්‍රවෘත්තියක් යනුයි. පුරාණයේ දී මද්‍ය වර්ග භාවිතා කිරීම ඉතා රහස් වශයෙන් කළ බවට මෙය හොඳ නිදර්ශනයකි. මිනීමැරුම්, පිහියා ඇනුම් සහ වෙනත් නොයෙක් දුශ්චරිත වැඩිවීමට ප්‍රධාන හේතුවක් නම් මත්පැන් භාවිතාව බහුලවේගෙන යාම බව අපි කියමු. එබැවින් ක්‍රමක්‍රමයෙන්වත් මේ අන්තරාදායක පානය භාවිතා කිරීම අඩුකිරීමට උත්සාහ දැරීම ආණ්ඩුවේ යුතුකමක් බැව් මතක් කරමු”.“ මෙහි කර්තෘ වූ තරුණ අර්වින් ගුණවර්ධන මහතා ගැන කරුණු මඳක් කියනු කැමැත්තෙමු. මුන්නැහේ නැසීගිය අන්දිස් ප්‍රේරා ධර්මගුණවර්ධන මුහන්දිරම් මහත්මයාගේ මුණුබුරෙක් සහ සත්ගුණවත් ධර්මපාල මහතාටත්, සහෝද්රත්වයක් ඇත්තෙකි. නැසී ගිය මුහන්දිරම් මහත්මයා යහපත් ගුණවන්තයෙක් ද ලෝකයාගේ මිත්‍රයෙක් ද වූවාක් මෙන් මේ තරුණ මහතාගේ ක්‍රීඩාපර්වශ විය යුතු වයසේ දී නපුරු සමාගම්වලින් තොරව මනා අදහස් ඇතුව තමාගේ සහ අනුන්ගේත් ශිෂ්ටාචාර දියුණුව පෙරටු කරගන මෙබඳු යහපත් වැඩ පටන් ගැනීම මහත් ප්‍රීතියකි.”“ඇස්.පී. ඩී. ගුණවර්ධන මුහන්දරිම් මහත්මයාගේ පුත්‍ර වූ ප්‍රසිද්ධ විද්‍යාධාර සභාවේද ලේකම් ධුරයක් දරන අර්වින් ගුණවර්ධන මහත්මයා විසින් ප්‍රකාශ කරන්ට අදහස් කර තිබේ. මෙම සිතුමිණ නම් සඟරාවේ යෝජනා පත්‍රය අද පත්‍රයේ අතිරේකයක් වශයෙන් අප දායක මහතුන්ට එවා ඇත‍.”“මාතර දුම්රිය මඟ විවෘත කිරීම සිහිපත් වනු පිණිස අර්වින් ගුණවර්ධන මහත්මයා විසින් ආරම්භ කරන ලද මේ නම් සඟරාවේ ප්‍රථම කලාපය අප වෙත එවන ලදින් ස්තූතියෙන් පිළිගෙන බැලිමු. මෙය පිටු 18කින් යුත් මාසික සඟරාවකි. සියල්ලන්ගේ නෙත් සිත් පිණවන පරිද්දෙන් මේ සඟරාව සකස්කර තිබේන බැව් පෙනේ. මේ කලාපයෙහි “සිතුමිණ” ගැනද, මාතර ගැනද, ගාල්ල පටන් මාතර දක්වා මාර්ග විස්තර ගැනද, සිංහල භාෂාව ගැනද, ශිෂ්ටාචාරය ගැනද, සිංහල භාෂාවේ උත්පත්තිය ගැනද, ස්වදේශමමත්වය ගැනද, ගොවි කර්මාන්තය ගැනද, ස්ත්‍රීන්ගේ තත්ත්වය ගැනද, සිංහල නීතිය ගැනද ලියන ලද ලියවිලි ද අන්තභීත කර තිබේ.”“ සිතුමිණ සඟරාවේ 9 වෙනි කලාපයක් ලැබුණා. මෙම සඟරාවේ මහාසිත්වය අප නොකීවාට දැන් රටතොට පසිඳු වී ඉවරයි.නොබෝදා කථාශෙෂභාවොපගත වූ ඉලංගකොන් ලමාඑතනිගේ ඡායාරූපයක් ද එහි යොදා තිබේ.මෙහි බහා පසිඳු කර තිබෙන වාක්‍ය කොයිවත් ප්‍රයෝජන වත් ඒවා වෙති. එහෙත් “ස්වදේශ සංගමයක් අපට ඕනෑද? ‍”යන මාතෘකාවෙන් යුත් සඳරැස කළමනාකාර තැම්පත් එච්. ඇස්. පෙරේරා මහතාගේ වාක්‍යය වි‍ෙශෂයෙන්ම සැලකිය යුත්තකි. ලක් දිවටත් මෙබඳු සංගමයක් අවශ්‍යයෙන් වුවමනා බව අපි ද සිතමු.එබඳු සංගමයක් පිහුටුවා ගන්නා තුරු ආණ්ඩුවේ නිලධාරීන්ගේ මඟින් නෙයෙක් විට ලැබෙන අලාභ හානි හිරිහැර ආදියෙන් ලක්වැසියන් මුදවා ගැනීම උගහටය.”සිතුමිණ සඟරාවේ 2වෙනි කලාපය වූ 1896 ජනවාරි කලාපයේ ප්‍රශ්නයක් අසා තිබුණි. සිංහල පත්‍ර සම්බන්ධවත් අප සඟරාවෙන් ප්‍රසිද්ධ කිරීමට යුරෝපයේ පත්‍රයක ප්‍රසිද්ධ වී තිබුණ ප්‍රශ්නයක් අප උගත් මිත්‍රයකු විසින් එවන ලදී. එය සිතුමිණ සඟරාවේ 2 කලාපයේ පත්‍ර සම්බන්ධ ප්‍රශ්නයක් බහාලීමු.එනම් මහත්මයා වැඩි ගරුකොට සලකන සිංහල ප්‍රවෘත්ති පත්‍ර මොනවාද?යනුයි.එයට ලැබුණු පිළිතුරු අනුව 1896 වන විට ජනප්‍රියව තිබූ පුවත්පත් පිළිවෙළට මෙසේය.01 සරසවි සඳරැස02 ලක්රිවි කිරණ03දිනකර ප්‍රකාශය04 දිනපත්‍ර ප්‍රවෘත්ති05 ලක්මිණ පහන06 සත්‍යායෝදය07ඥානාර්ථ ප්‍රදීපය08 ශ්‍රීලාංකොත්තංශය09 ලංකා ප්‍රදීපය10 සත් මිණිකිරුළඉහත සඳහන් පිළිවෙළට උත්තර ලියා එවූ ලැබූ අකුරැස්සේ මිනිදෝරු මහතකු වූ ඩී. සී. අභය ගුණවර්ධන මහතා එම තරගයේ තෑග්ග වූ සිතුමිණ ඔරලෝසුව දිනාගෙන ඇත.ස්ත්‍රීන්ගේ ඥානයෙහි උතුම්කම නින්දා සරදම් වාදයේ ඇතැම් අය ගෑනුන් පිළිබඳගෑනු වගේ වැඩ නැති හෙරලියෝ නැත ටිකක් අඬ අඬා මුල්ලට රිංගාත බැරිය කිය කියා කිරි කැද බැටේ දෙනු ගෑනු වගේ හත්පල් මෝඩියෝ නැතයනු කියති නමුත් ස්ත්‍රී ජාතියේ ඤාණයේ උතුම්කම නොකියති. නොහොත් නොදනිති .....අප රටේ කාව්‍ය නක්ෂත්‍ර ආදි ශාස්ත්‍රයන් දැනීමෙහි පතළාවූ කීර්ති අතිව සිටිය ගජමන් නෝනා නැමති කාන්තාවගෙන් ඔප්පුවේ ඈ විසින් රචනා කරන ලද සිව් පදයක් මෙහි පහතබහාලම් මේ එක කාව්‍යයෙහි අර්ථ සහිතවු කාව්‍ය අටක් අඩංගුකොට සාදා තිබේ.තිලක රත්නය ගුණැති මුදලිදු දීර කේසර සමර නමකුරු ලකල පත්මස නැබග යසසිදු සිර සාගර පැතිර ලදි සුරුකලක තර්ගය දවල හරනිදු නෑර ආවර පැහැ කරදුරු සි පත ගත්මය ලෙසට පරසිදු කෝරළේකර පවර බුවිසුරුමෙසේ ස්ත්‍රියේ අඥානියෝය, මෝඩියෝය, කාරණා රහිත වූ අතිකානුකුලවූ පුහු භාෂණ........ (සිතුමිණ සඟරාවෙන්)විශේෂ ස්තුතිය -දිනමිණ ප්‍රධාන කර්තෘ ගාමිණි ජයලත් මහතාගේ ඉල්ලීම පරිදි 1895 – 1896 ‘සිතුමිණ’ සඟරාවල ජායාරූප ගැනීමට අවසර ලබා දුන් ජාතික කෞතුකාගාරයේ අධ්‍යක්ෂ , සරෝජා කස්තුරි ආරච්චි මහත්මියට හා කෞතුකාගාර පුස්තකාලයේ පුස්තකාලයාධිපති චූලනී මහත්මියට හා ප්‍රවර්ධන නිලධාරි ප්‍රදීප් ලංකා මහත්මාට</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=f1407216</link>
    <topic>ශ්‍රද්ධාව</topic>
    <author>සටහන උමේෂා සිරිවර්ධන</author>
    <content>බුදුන් වහන්සේ දේශනා කොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින් උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටියි. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදාවකම පළවේ.ශ්‍රද්ධාවෙන් බැහැරව නිවන් මඟට ගමන් කළ නොහැකිය. ශ්‍රද්ධාවෙන් ඉවත් වූ කළ මිථ්‍යාදෘෂ්ටික භාවයන්ට පත් වේ. මිථ්‍යාදෘෂ්ටික භාවයන්ට පත්වීමත් සමඟම මේ සසර ගමන තව තවත් දිගු වනවා මිස කෙටි වීමක් නොමැත. අප ජීවත්වනවා යන්නෙහි අර්ථය වන්නේ අප විසින් රැස්කළා වූ ආයුෂ, වර්ණ, සැප, බල ගෙවා දැමීමයි. එසේ අප විසින් රැස් කළා වූ සංස්කාරයන් ගෙවා දැමිය යුත්තේ ශ්‍රද්ධාවෙනි.බෞද්ධයා මෙලොව පහළ වූයේ ශ්‍රද්ධාව මෙලොව පහළවීමෙන් පසු ය. මිහිදු මා හිමියන් ලක්දිවට බුදු දහම රැගෙන ඒමත් සමඟ ලක්දිව පුරා ජනතාව බුදු දහම වැලඳගත්හ. එසේ ක්‍රම ක්‍රමයෙන් මිථ්‍යාදෘෂ්ටියෙන් ඈත්වූ ජනතාව සත්‍ය පදනම් කරගත් ආගමක්, දහමක් අදහන්නට විය. ඒ බෞද්ධාගමයි. කාලයාගේ ඇවෑමෙන් ජනතාව නැවතත් ශ්‍රද්ධාවෙන් ඈත්වෙමින් පසුවේ. එමෙන් ම ඔවුන් ධර්මය අකීකරුභාවයට ගනී.සිංහල, බෞද්ධ ජනගහනය ශීඝ්‍රයෙන් අඩුවෙමින් පවතින බවට සමාජයේ මතවාදයක් පවතී. එයට හේතුව වන්නේද ජනතාව ශ්‍රද්ධාවෙන් තොරවීමයි. එය මෙසේ පැහැදිලි කළ හැකිය.යම් පුද්ගලයකු එක් ආත්ම භාවයක සිංහල, බෞද්ධයකු වශයෙන් උපදී. ඔහු කාලයාගේ ඇවෑමෙන් ධර්මය දෘෂ්ටිගතව ගනී. ධර්මය අකීකරුභාවයෙන් ගනී. මෙසේ ධර්මය දෙස දෘෂ්ටිවාදීව බලන කළ ඔහු නැවත් උපත ලබන්නේ මිථ්‍යාදෘෂ්ටික ග්‍රහණයකය. මෙසේ මිථ්‍යාදෘෂ්ටික ග්‍රහණ පෙර ආත්මභවවලදී බෞද්ධයන්ව ඉපදී සිටි පුද්ගලයන්ම ය. එබැවින් සිංහල බෞද්ධයින් ශීඝ්‍රයෙන් ශූන්‍ය වෙමින් පවතී.එසේ නම් මේවාට යුද කොට ඵලක් නැත. මෙයට බලපෑම් කරන්නේ හේතුඵලවාදී ධර්මතාවකි. එයට විසැඳුම් ලබාදිය යුත්තේ ද ධර්මයෙනි.බෞද්ධයින්ඉතා අර්ථවත්ව ශ්‍රද්ධාව වැඩි දියුණු කරගත යුතුවේ. ශීලය වැඩි දියුණු කරගත යුතුවේ. සිංහල ජාතියෙහි රැකීම නිසා බෞද්ධයා ද රැකෙයි යන්න යථාර්ථවාදී නොවේ.පෙර ජීවිතයෙහි ද අප ශ්‍රද්ධාවෙන් යුතුව කටයුතු කළ නිසාම මේ ආත්මභාවයේද මනුෂ්‍යයකු ලෙස උපත ලබා තිබේ. ඔබ මේ අත්භවයේ දී ශීලය ආරක්ෂා කළහොත් ඊළඟ අත්භවයේදී ඔබ දෙවියකු හෝ මනුෂ්‍යයකු වශයෙන් මෙලොව උපත ලැබිය යුතු බව තීරණය කරන්නේ ශීලයයි. බුදුරජාණන් වහන්සේ දේශනා කර තිබෙන්නේ දෙඇස්වල ආරක්ෂාවට වඩා ඔබ ශීලය ආරක්ෂා කළ යුතු බවයි.දෑස අන්ධ වුවහොත් සිදුවන්නේ අවුරුදු විස්සක් තිහක් අන්ධභාවයෙන් දුක් විඳීමටයි. එහෙත්, ඔබ ශීලය ආරක්ෂා නොකළහොත් කල්ප ගණනක් සතර අපායෙහි දුක් විඳීමට සිදුවේ. ඒ නිසාම දුස්ශීල භාවයෙන් හා ප්‍රමාදී බවෙන් ආරක්ෂා වන ලෙස බුදුන් වහන්සේ දේශනා කර තිබේ.ප්‍රමාදී බව යන්නෙන් හඳුන්වන්නේ රැකියාවට, පාසල් යන්නට ප්‍රමාදවීම ගැන නොවේ. “ප්‍රමාදය” යන්නෙන් අදහස් වූයේ. සත්වයා සතර අපායන්හි වැටෙමින් වන ප්‍රමාදය පිළිබඳ ය. සතර අපායන්හි තිබෙන්නා වූ ද්වේශය, ලෝබය, මෝහය හේතුකාටගෙන සත්වයා සතර අපායන්හි විඳින්නා වූ දුක පිළිබඳ මෙහිදී ප්‍රමාදය යන්නෙන් අදහස් වේ.මේ ජීවිතය ලබන්නට උපකාරී වූ තුන්වැනි කරුණ වන්නේ “දානය” යි. පුද්ගලයාට ආයුෂ, වර්ණ, සැප, බල ලැබෙන්නේ දානය නිසාය. දානයෙහි ආනිසංස හරිහැටි වටහා ගන්නට නොහැකි වූ පුද්ගලයන් වෙති. එය වටහා ගන්නට නොහැකි වූ විට එයට බලපෑම් කරන්නෙ සමාජ අසාධාරණයයි යනුවෙන් හුවා දක්වති. එය මෙසේ පැහැදිලි කළ හැකිය. තිරිසන් ලෝකයේ සිටින සුනඛයන් තැන තැන යමින්, ඉඳුල් කමින් නොයෙක් පුද්ලයන්ගෙන් හිංසා පීඩාවන්ට ලක්වෙමින් සිටියි. තවත් සුනඛයන් දරුවන් විඳින සැප සම්පත් විඳියි. මෙයට හේතුව සමාජ අසාධාරණය නොවේ.මෙහි පළමුව සඳහන් කළ සුනඛයන් පෙර ආත්මභාවයෙහි දන් නොදුන් සිල් නොරැකි පුද්ගලයන්ය. දෙවනුව සඳහන් කළ සුනඛයින් පෙර ආත්මභාවයේදී සිල් නොරැකි නමුත් දන් දුන් පුද්ගලයින් වේ. එසේ නම් එය හේතුඵලවාදී ධර්මතාවක් වන බව පැහැදිලි වේ. ඔබ ජීවිතයේ පිළිගන්නා වූ ආයුෂ, වර්ණ, සැප බල වන්නේ පෙර ජීවිතයේ කර්මය, කර්ම ඵල, විශ්වාසයෙන් පූජා කළා වූ දානයන්ගේ ආනිසංසයන්ය. නිවන් මග වෙත යන පුද්ගලයා සතර අපායෙන් මිදුණු අයකු විය යුතු වේ. ධර්‍මය සන්දිට්ඨිකව තිබෙන මේ මොහොතේ ඔබ සතර අපායෙන් මිදිය යුතු වේ. බැඳීම් හේතුවෙන් ඔබ සතර අපායෙන් මිදීම ප්‍රමාද කරන්නේ නම් එයින් අදහස් වන්නේ ඔබ තුළ තවමත් තුනුරුවන් කෙරෙහි ශ්‍රද්ධාව සකස් වී නොමැති බවයි. දරුවන් සිටින නිසා මේ ආත්මයේදී සතර අපායෙන් මිදීමට නොහැකි වෙයි. ඒ නිසා ඊළඟ අත්භවයකදී හෝ මා සතර අපායෙන් මිදීමට උත්සහ දැරිය යුතුයි යනුවෙන් ඔබ සිතනවා විය හැකිය. එහෙත්, ඔබ තුළ ඒ විචිකිච්ඡාව සැකය තිබෙන තුරු කිසි දිනක තෙරුවන් කෙරෙහි ශ්‍රද්ධාව සකස් වන්නේ නැත.ධර්මය සන්දිට්ඨිකව තිබෙන තුරු සෝවාන්, සකෘදාගාමී, අනාගාමී, අරහත් උත්තමයින්ගෙන් ශාසනය හිස් නොවන බව බුදු රජාණන් වහන්සේ දේශනා කොට තිබේ. එසේ නම්, ධර්මය සන්දිට්ඨිකව තිබියදීත්, බුදු රජාණන් වහන්සේ එසේ දේශනා කර තිබියදීත් විචිකිච්ඡාව සිත්හි දරා සිටීම නොකළ යුත්තකි.එයට බැඳී තිබෙන තවත් අකුසල මූල ධර්මයකි මානය. විචිකිච්චාව නැතිකරගත් තැන මානයෙන් උඩගුවීම නොකළ යුත්තකි. ජීවිතයේ ඇතිකරගන්නා අධි බලාපොරොත්තු හේතුවෙන් ඇතැමුන් මුළු ජීවිතයම විනාස කරගන්නේ “මානය” නිසාය. එය මෙසේ පැහැදිලි කළ හැකිය.බුදුරජාණන් වහන්සේ ගිහි පින්වතුන්ට අනුදැන වදාළේ සතර අපායෙන් මිදිය යුතු බවයි. එසේ සතර අපායන්ගෙන් මිදීමට ක්‍රියා කරද්දී චතුරාර්ය සත්‍ය අවබෝධයට සිත පිහිටි විට සෝවාන් ඵලයට පත්වන්නටත් පෙර සෝවාන් ඵලයට පත් වූ බව සිතමින් පුද්ගලයා අධිමානය සකස් කර ගනියි. එහෙයින් අධිමානය නිසා තමා යන්නට සැරසුණු ගමන අතරමඟදී විනාස වේ. මෙම ධර්මතාවයන් නිසිලෙස වටහාගෙන තුනුරුවන් කෙරෙහි වූ ශ්‍රද්ධාව සකස් කරගැනීම මහත් පුණ්‍ය කර්මයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=f1407217</link>
    <topic>මොනරාගල විහාරයේ තැනෙනලොව විශාලතම සෙල් පිළිමය</topic>
    <author/>
    <content>ලොව විශාලතම ශෛලමය බුදු පිළිම වහන්සේ කුරුණෑගල රම්බඩගල්ල මොනරාගල විහාරයේ මහා කළු ගල් පර්වතයක් සුමට කරමින් නිර්මාණය වෙමින් පවතී. දැන් එහි අවසන් අදියරට පැමිණ ඇති අයුරු දකින් කාගේත් නෙත් සිත් බුද්ධාලම්භන ප්‍රීතියෙන් පිනා යනු නිසැකය.අනුරාධපුර, පොළොන්නරුව යුගයෙන් පසුව ශ්‍රී ලංකාවේ කළු ගලින් නිර්මාණයවී වන්දනාවට පාත්‍රවන දැවැන්තම බුදුරුව වන්නේද රම්බඩගල්ල මොනරාගල විහාරයේ නිර්මාණය වෙමින් පවතින මෙම සමාධි බුදු පිළිම වහන්සේ වනු ඇත. මෙම පිළිම වහන්සේ ධ්‍යාන මුද්‍රාවෙන් යුතු වීරාසනයෙන් වැඩසිටින හිඳි පිළිමයක් වන අතර එහි උස අඩි 67 1/2 කි. මෙය තනි කළු ගලකින් යුතු පර්වතයක නිර්මාණය වෙමින් පවතී.ලොව විශාලතම වූ මෙම අසිරිමත් බුදුපිළිම වහන්සේ නිර්මාණය කිරීමේ අදහස විහාරාධිපති අමරපුර අරියවංස සද්ධම්ම යුත්තික මහා නිකායේ මහා නායක ශාස්ත්‍රපති එගොඩමුල්ලේ අමරමෝලි නාහිමියන්ගේ සිතේ ඇතිවූ පින්බර සිතුවිල්ලක ප්‍රතිඵලයකි.මේ මහා ආශ්චර්යවත් නිර්මාණය කරනු ලබන ශිල්පියා වන්නේ ඉන්දියානු ජාතික මුත්තයියා ස්ථපති මහතාය. ඔහු ඇමරිකාව, එංගලන්තය, ජර්මනිය, මැලේසියාව, බැංකොක් ආදි රටවල මූර්ති ශිල්පියකු වශයෙන් තම ප්‍රතිභාව ප්‍රකට කළ ඉන්දියාවේ ‘පද්ම ශ්‍රී’ හා ‘ශිල්ප කලාමනී’ ගෞරව නාමයන්ගෙන් ද උපහාර ලැබූ පාරම්පරික මූර්ති ශිල්පියෙකි. ස්ථපති මහතා සමඟ තවත් ඉන්දියානූ ශිල්පීන් එකොළොස් දෙනෙකු පිළිමය නෙළීමේ කටයුත්තට උරදී සිටී.විහාර භූමියේ ඇති මහා ගල් පර්වතයේ බඳ අඩි 40ක් ඉදිරියට හාරමින්, ගල් තලාව පතුල අඩි 17ක් ගැඹුරට සුද්ධ පවිත්‍ර කොට මෙම පිළිමය නෙළීම ආරම්භ කොට ඇත. පිළිමයේ ඉදිරිපස බිමෙහි අඩි 7 ක් ගැඹුර රමණීය පොකුණක් ද තැනෙයි. එසේම පිළිමය ඉදිරිපස දැවැන්ත ගල සමතලා කර සැකැසූ මහා පීඨිකාවකි. පොකුණ වටා ශෛලමය කැටයම් වැටක් හා මල් ආසන කීහිපයක් කළු ගලින්ම නිර්මාණය වූ අගනා කලා කෘතියක් ලොවට දායාද කරයි.මොනරාගල විහාරය අයත් වන්නේ රිදීගම මහලේකම් කොට්ඨාසයේ මාදුරේ කෝරලයටය. වයඹ පළාතේ කුරුණෑගල දිස්ත්‍රික්කයේ පිහිටි දොඩම්ගස්ලන්ද මැතිවරණ කොට්ඨාසයට අයත් මේ පුදබිම ආසන්නයේ මාතලේ දිස්ත්‍රික්කය හා මහනුවර දිස්ත්‍රික්කය පිහිටා ඇත. මොනරාගල පර්වතය මුදුනේ මොනර සලකුණක් ඇති හෙයින් මොනරාගල යයි හදුන්වන බව ජනප්‍රවා‍දයේ ඇත. මොනරාගල පිරිවෙනද පිහිටි රම්බඩගල්ල ග්‍රාමයට ඒ නම නිර්මාණය වීම පිළිබද ඇති ජනප්‍රවාද අතර පිළිමයක උදර‍ කොටසේ රත්‍රන් නිදන් කොට තිබීමත්, රුවන්වැලි මහාසෑය තුළ තැන්පත් කර ඇති නිදන් වස්තු අතර රන් සැලක් ඇති අතර එම රන් සැල ලැබුනේ රන්බඩගල්ලෙන් බව සදහන් වෙයි.පිළිම නෙළීමේ කලාවේ ආරම්භය වූ ගාන්ධාර හා මථුරා සම්ප්‍රදායන් දෙකේම සංකලනයක් වූ අමරාවතී සම්ප්‍රදාය ලංකාවේ නෙළන ලද බුදු පිළිමවලට බෙහෙවින්ම ගුරු වී ඇති බව ඉතිහාසය හැදෑරීමේදී පෙනී යයි. කෙසේ වෙතත් ක්‍රි.ව 1215 පසුව ලංකාවේ සෙල් පිළිම නිර්මාණය වී ඇති බවට සාක්ෂි නොමැත. එවකට රට තුළ පැවැති දේශපාලනයම ආරවුල් මෙන්ම 1505න් පසු පෘතුගීසි, ලන්දේසි, ඉංග්‍රිසි ආක්‍රමණයන්ද එබදු නිර්මාණයන් බිහි කරන්නට යෝග්‍ය පුද්ගල බද්ධතාවන් හා මානසිකත්වයක් ගොඩනගන්නට ඉඩ හසර නොතැබූ බවද වැඩිදුර අධ්‍යයනය කිරීමෙන් අවබෝධ වේ. මේ මහා ආශ්චර්යවත් නිර්මාණය සැබවින්ම ලක්දිවට බුදුන් වහන්සේ හතර වන වතාවට නැවත වැඩම කිරීමකි.වර්ෂ 2001මාර්තු 16 දා අන්තවාදී තලෙයිබාන්වරු විසින් ඇෆ්ගනිස්ථානයේ ඇති ලෝක උරුමයන් අතර මුල්තැන දරන බුදු පිළිම විනාශ කිරීම දියතම කම්පා කරවන ඛේදජනක මිලේච්ඡ සිදුවීමකි. එදිනම රම්බඩගල්ල මොනරාගල විහාරස්ථානය වෙත සංවේදී බෞද්ධයෝ එක්රොක් වූහ.ඊට පසු උදාවූ පෝය දින ප්‍රාථමික අංශයේ දරු දැරියන් මේ පන්සලේ පෙහෙවස් සමාදන් විණි. ඒ කුඩා දරුවන් මේ බුද්ධ ප්‍රතිමා වහන්සේගේ වැඩ කටයුතු ආරම්භ කිරීමට පළමු දායකත්වය ලෙස රුපියල් 1358ක මුදලක් එකතු කර නාහිමියන්වෙත භාරදී ඇත. මේ මුදල් කුමකටදැයි නාහිමියන් විමසූ විට දරුවන් කියා ඇත්තේ මේ අර විනාශ කළ පිළිම වෙනුවට බුදු පිළිමයක් නෙළීම සදහා මුදල් බවයි. මේ මහා නිර්මාණය කිරීමේ අරමුදල ආරම්භ වන්නේ එතැනිනි. ගල් පිළිමයක් සෑදීමට වැය වන මුදල කොතරම් දැයි උන්වහන්සේට සිතාගත නොහැකි වුවද කළු ගලින් පිළිමයක් කෙසේ හෝ සෑදිය යුතුමයැයි ස්ථිරවම අමරමෝලී නා හිමි සිතේ ගලේ කෙටූ අකුරක් සේ ලියවෙන්නේ මෙම සිදුවීමත් සමඟය.මෙරට පමණක් නොව මෙතෙක් ලෝකයේ ඉදිවන අසමසම ශෛලමය බුද්ධප්‍රතිමාව සෑදීමේ අමරමෝලි නාහිමියන්ගේ අදහස මල්ඵල ගැන්වීම සදහා උන්වහන්සේ නිර්මාණ ශිල්පියකු සෙවීමේ කාර්යයේ දිවා රෑ නොබලා නියළුනද මෙවන් අසීරු කාර්යයක අත්දැකීම් ඇති ගලෙන් නිර්මාණ කළ හැකි විශිෂ්ට ගණයේ ශිල්පියකු සොයා ගැනීම ද ලෙහෙසි පහසු කාර්යයක් නොවීය. මේ අතර නාහිමියන්ට නුවර එළිය රම්බොඩ ප්‍රදේශයේ කෝවිලක ගලින් නෙළූ මනා අංගලක්‍ෂණ සහිත හනුමාන් පිළිමයක් ඇති බවට හෝඩුවාවක් ලැබේ. නාහිමියන්ගේ උත්සාහය බිඳ වැටෙන කර්ණ කඨෝර කතා මධ්‍යයේ අභීත බුද්ධ පුත්‍රයෙකු ලෙසින් මේ මහා කාර්ය කෙසේ හෝ ජය ගත යුතුයැයි මහා අධිෂ්ඨාන ශක්තියකින් යුතුව උන්වහන්සේ කටයුතු කරන්නට වුහ.අවසානයේ නාහිමියන් හට නුවර එළිය රම්බොඩ හනුමන් කෝවිලේදී මීට සුදුසු නිර්මාණ ශිල්පියෙකු මුණ ගැස්සවීමට හැකි අයෙකු හමු වී තිබේ. ඒ කෝවිලේ පාලක සභාවේ සභාපති ඩී. ඊශ්වරන් මහතාය. හෙතෙම නාහිමියන් සමඟ ඉන්දියාවට ගොස් මේ සඳහා දැනට ජීවත්වන විශිෂ්ට ගල් කැටයම්කරුවකු වන “පද්ම ශ්‍රී” ශිල්ප කලාමනි එම්. මුත්තයියා ස්ථපති මහතා මුණ ගැහි මේ ගැන කතා බස් කොට තිබේ. ‘ස්ථපති මහතා කවදාවත් බුදු පිළිමයක් නෙළලා තිබුණේ නෑ. ඒත් එතුමා පොරොන්දු වුණා ලෝකයේ තිබෙන ලස්සනම පිළිමය නෙළලා දෙන්න’ යනුවෙන් නාහිමි අප සමඟ පැවසීය.ස්ථානය ඇසින් නොදුටුව ද යන මුදල අනුමාන වශයෙන් ගණන් සාදා ස්ථපති මහතා පවසා ඇත්තේ මෙම කාර්යයට ඉන්දියානු රුපියල් දශ ලක්‍ෂ දහයක් පමණ වැය වෙන බවකි. මුදල ගැන කිවූ පමණින් අමරමෝලි හිමියන්ගේ සැලීගිය බව දුටු ඊශ්වරන් මහතා හිමියන්ගේ කනට කර පැවැසුවේ ‘ස්වාමීන් වහන්ස ගණන අපට ලාභයි’. ඒ ගැන තවත් කතා නොකරන ලෙසය.එම හමුවීමෙන් පසුව ස්ථපති මහතා මොනරාගල විහාරස්ථානයේ ගල් තලාව බැලීමට ලංකාවට පැමිණ ගල්තලාව දැකීමෙන් පසුව ස්ථපති මහතාගේ අදහස වෙනස් වී තීරණය කරගත් අඩි 50 ක පිළිමය අඩි 67.5 ක් දක්වා තවත් විශාල ලෙස නිමකරවීමට භාරගෙන තිබේ. පිළිමය නෙළීම ආරම්භ වන්නේ 2002 සැප්. 13 වැනිදා වසරක් පුරා පැවැති පරිත්‍රාණ ධර්ම දේශනා මධ්‍යයේය.මෙම පිළිමය නෙළීමේ කාර්යයේ නියැළී සිටින්නේ ඉන්දියාවේ ද්‍රවිඩ හින්දු භක්තිකයන් වීම විශේෂිතය. ත්‍රස්ත්‍රවාදී අරගලවලින් මේ රට ඇවිළුණ එදා සිට සාමය උදා වූ අද දක්වාම ඉන්දියානු ද්‍රවිඩ ශිල්පීන් විසින් ජාති ආගම් කුල භේද නොසලකමින් මහත්වූ භක්තියකින් පිළිමය නෙළීම සිදුකරයි. එම ශිල්පීන් වෙනත් ආගමික නායකයකුගේ ප්‍රතිමාවක් නෙළීම සිදුකරමින් ලොවටම කියා පාන්නේ සාමයේ සහජීව‍නයේ පණිවුඩය නොවන්නේද? ඔවුන් තමන්ගේ ආගම සිහිකොට ඉතා භක්තියකින් මෙම වැඩ බිමට පිවිසෙන බව ද අමරමෝලි හිමියෝ පවසති.එදා සිට මේ දක්වා මේ අසහාය පිළිම වහන්සේ නෙළීම සදහා රුපියල් ලක්ෂ හයසිය පනහකට අධික මුදලක් වැයවී තිබේ. මේ මහා පුණ්‍ය කර්මය සදහා ජනාධිපති මහින්ද රාජපක්ෂ මහතා, දිවංගත ඇමැතිවරයකු වූ ජෙයරාඡ් ප්‍රනාන්දු පුල්ලේ මහතා, ඉන්දියානු හිටපු මහකොමසාරිස් නිරූපමා රාවෝ මහත්මිය, මැති ඇමැතිවරුන්, යුද හමුදාව, රාජ්‍ය ආයතන ප්‍රධානීන් මෙන්ම තානාපතිවරු පවා පැමිණ මෙය නරඹා එමෙන්ම සිය කාර්ය මණ්ඩල සමඟ පැමිණ මුදලින් මෙන්ම ශ්‍රමයෙන්ද මෙම කටයුත්තට විශාල ලෙස දායකවු බව අම‍රමෝලි නාහිමියෝ පැවසූහ. තවද ව්‍යාපාරික ප්‍රජාව, දානපති පරිත්‍යාගශීලීන් මෙන්ම ජාති, කුළ, ආගම් භේදයකින් තොරව සෑම තරාතිරමකම මිනිසුන් තම ශක්ති ප්‍රමාණයෙන් හරි හම්බ කළ ධනය දහඩිය ශ්‍රමය මේ මහ ගල්කුලට බුදුහිමියන්ගේ ගුණ සුවද කැවීම සදහා පරිත්‍යාග කර තිබේ.නිර්මාණ ශිල්පියා සම්බන්ධ කර දුන් ඊශ්වරන් බ්‍රදර්ස් ව්‍යාපාරයේ සභාපති ඩී.ඊශ්වරන් මහතා තම කාලයත් ධනයත් වැයකරමින් අදත් මේ දැවැන්ත කාර්ය පසුබිම වසා හිඳින යෝධ සෙවණැල්ලකි. අමරමෝලී හිමියන් පවසන්නේ ඊශ්වරන් මහතා වච‍නයේ පරිසමාප්තාර්ථයෙන්ම ඉටු දෙවියකු ලෙසින් මේ කාර්යයේදී තමාට පිහිට වූ බවයි. ඩී.එස්.අයි ආයතනයේ අධ්‍යක්ෂ නන්දදාස රාජපක්ෂ මහතා සැම්සන් සමූහ ආයතනය මගින් පුළුල් ලෙස මාධ්‍ය ඔස්සේ ප්‍රචාරක කටයුතු විශාල මුදලක් වැය කරමින් සිදු කර ඇති අතර සිය ප්‍රදර්ශනාගාරවල කැට තැන්පත් කරමින් එහි රැස්වූ විශාල මුදලක් මේ සදහා පරිත්‍යාග කරමින් අදටත් සක්‍රිය ලෙස මේ සදහා දායකවන බව අමරමෝලි නාහිමියෝ කෘතවේදීව සිහිපත් කරයි.රම්බඩගල්ල මොනරාගල විහාරයට කොළඹ සිට කිලෝ මීටර 116 ක්ද,අනුරාධපුර සිට කිලෝමීටර 115 ක්ද ඇත. කුරුණෑගලින් නුවර පාරේ කි.මී. 4 ක් පමණ පැමිණ මල්ලවපිටිය හන්දියෙන් වමට හැරී කැප්පිටිගල පාරේ තවත් කි.මී. 20 ක් පමණ ගමන් කිරීමෙන් මොනරාගල විහාරස්ථානයට පැමිණිය හැකිය. නැතහොත් දඹුල්ල මාතලේ පාරේ රුක්අත්තනගහ හන්දියෙන් දකුණු පසට ඇති මාර්ගයෙන් රිදීගමට ගොස් රිදීගම රම්බඩගල්ල මාර්ගයෙන් ගමන් කළත් මෙම පූජනීය භූමියට ළඟා විය හැකිය.මේ වන විට මේ අසහාය නිර්මාණයේ අවසන් අදියරට පැමිණ තිබේ. එනම් බුදු පිළිම බඳේ සියුම් තැන් දෙතිස් මහා පුරුෂ ලක්ෂණ, වචනයකින් කියා නිම කළ නොහැකි බුදු ගුණ කදම්බය කටුවත් මිටියත් උපයෝගී කරමින් මතුකරන අවසන් අදියරය. අතීතයේ ඉදිකළ මෙවන් මහා සෙල් පිළිම අප අද නැරඹුවද ඒවා ඉදිකළ අයුරු දැකීමට අපට නොහැකි වුවත්, රම්බඩගල්ල සමාධි පිළිමය දැවැන්ත කළු ගලක් තුළින් මතුවන අයුරු දකින්නට ඹබේ දෙනෙත් පිංකර ඇත. ඒ නිර්මාණයට දායක වීමට සමස්ත ලංකාවාසීන්ටම අවස්ථාව සැලසී ඇත.ඒ සදහා ලංකා බැංකුව රිදීගම 9454404, මහජන බැංකුව රිදීගම 100100000912, කොමර්ෂල් බැංකුව කුරුණෑගල 8160023576, සම්පත් බැංකුව කුරුණෑගල 100650287430 යනාදී ගිණුම් අංක ‌ විවෘතව පවතී. එගොඩමුල්ලේ අමරමෝලි හිමි, මොනරාගල පිරිවෙන් විහාරය, රම්බඩගල්ල, රිදීගම, කුරුණෑගල යනු උන්වහන්සේගේ ලිපිනයයි. උන්වහන්සේ ඇමතීමට අවශ්‍යනම් 0372252018 අංකයට ඇමතිය හැකිය.මුළු විශ්වය පුරාවටම බුදු බැතිය පළ කරන මෙම ආශ්චර්යවත් නිර්මාණය සදහා ඔබ ලබා දෙන දායකත්වය ඔබට යම් දිනක නිරාමිස සතුටකට හේතු වනු නොඅනු මානය. ඒ කෙසේද යත්, මේ මහා බුදුරුව පාමුල ලක්ෂ සංඛ්‍යාත උවැසි උවැසියන් දොහොත් මුදුන් දී වන්දනා මාන කරද්දී, ඒ මහා පින් කන්දරාව මේ නිර්මාණය සදහා දායකවූ ඔබටද අනුමෝදන් වන බැවිනි.සටහනරක්ෂණ ශ්‍රියන්තඡායාරූප - රුවන් ද සිල්වා</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>21</day>
    </date>
    <link>http://www.dinamina.lk/2014/07/21/_art.asp?fn=f1407218</link>
    <topic>රනිල්ගේ කුඩු කතාව කුඩුවෙන හැටි</topic>
    <author>ජනතා මිත්‍ර</author>
    <content>“මේ රට මත්කුඩුවලින් මත් වුණු රටක්. මත්කුඩු උවදුරින් මේ රට බේරා ගැනීම සඳහා රාජපක්ෂ ආණ්ඩුව පරාජය කළ යුතුයි. තරුණ පරපුර විනාශ කරලා රටත් විනාශ කිරීමටයි, රාජපක්ෂ ආණ්ඩුවට අවශ්‍ය වෙලා තියෙන්නේ” පසුගිය දිනවල පැවති ජනහමු කිහිපයකදී මෙසේ අදහස් දැක්වූයේ රනිල් වික්‍රමසිංහ විපක්ෂ නායකවරයාය. දේශපාලනමය වශයෙන් ප්‍රතික්ෂේප වන රනිල් වික්‍රමසිංහ මහතා පසුගිය කාලය පුරාම විවිධ සටන් පාඨ තෝරා ගත්තේ පොදු මහජනතාව අතරට පැමිණීමටය. ජනතාවගේ හදවතට දැනෙන ලෙස ආමන්ත්‍රණය කිරීමේ ආවේණික රෝගයකින් පෙළෙන නිසා වික්‍රමසිංහ මහතා නිතරම කල්පනා කළේ ජනතාවගේ සිත දිනා ගැනීමේ සටන් පාඨ කොහෙන් හෝ අහුලා ගැනීමටය. එහිදී ඔහුට මත්කුඩු කතා ඉතා ලාභෙට සොයාගත හැකි විය. රනිල් වික්‍රමසිංහ මහතාත් විරුද්ධ පක්ෂයත් දේශපාලනමය වශයෙන් කෙතරම් බංකොලොත් වී ඇතිද? යන්න මේ මත්කුඩු කතාවලින් ඉතා හොඳින් ඔප්පු වේ. මත්කුඩුවලින් මත් වූ මත්ලෝලීන්වත් මෙවැනි විකාර කතා කියවන්නේ නැත. නමුත් රනිල් වික්‍රමසිංහ මහතා ප්‍රමුඛ විරුද්ධ පක්ෂය තව දුරටත් විකාර කතා කියමින් සිටින්නේ ඔවුන්ට කිරීමට දෙයක් නොමැති නිසාය.මත්කුඩු උවදුර මෙරටට අද ඊ‍යේ පැමිණි දෙයක් නොවේ. 1977 විවෘත ආර්ථිකය හඳුන්වා දීමෙන් පසුව මේ රටට මත්කුඩු පැමිණියේ 80 දශකයේ ආරම්භයේ දීමය. නමුත් රනිල් වික්‍රමසිංහ මහතා කතා කරන්නේ 2005 වසරේදී මහින්ද රාජපක්ෂ මහතා බලයට පැමිණි පසුව මෙරට මත්කුඩු වසංගතය ආරම්භ වූ ආකාරයෙනි. නමුත් රනිල් වික්‍රමසිංහ මහතා නොදන්නා වුණාට මත්කුඩු රකුසා මුළු රටම වෙළාගැනීමට කටයුතු කළේ එක්සත් ජාතික පක්ෂ ආණ්ඩුව කාලයේදීය.කුඩු ඩේලු යන නම ඇසෙන විට ඒ කාලයේදී එක්සත් ජාතික පක්ෂ ආණ්ඩුවේ හිටපු ඇමැතිවරුන් ද පුටුවලින් නැගී සිටියේ ඉද්ද ගැසුවාක් මෙනි. ඒ තරමටම කුඩු ඩේලුට එදා සිටි මැති ඇමැතිවරු ද බිය වූහ. කුඩු ඩේලුගෙන් මැතිවරණවලදී උදව් උපකාර ගත් ඇතැම් දේශපාලනඥයින් කුඩු ඩේලුටද ප්‍රතිඋපකාර කිරීමට අමතක නොකළේය. කුඩු ඩේලුගේ මත්කුඩු ව්‍යාපාරය සඳහා අවශ්‍ය ආරක්ෂාව ලබා දුන්නේ ඔහුට මත්කුඩු ව්‍යාපාරය තව දුරටත් හොඳින් කරගෙන යාමටය. ඊට අමතරව තවත් මත්කුඩු ව්‍යාපාරිකයින් රැසක්ම දේශපාලන අධාරකරුවන් බවට පත්වූයේ එක්සත් ජාතික පක්ෂ ආණ්ඩුවට පින් සිදුවන්නටය. ඒ අතීතය අමතක කරන රනිල් වික්‍රමසිංහ මහතා මේ සැරසෙන්නේ කුමකට ද?එදා රජයේ ගුවන් විදුලිය, රූපවාහිනිය, ස්වාධීන රූපවාහිනිය හා ලේක්හවුසිය හ‍ැරෙන්නට පෞද්ගලික මාධ්‍ය ආයතන තිබුණේ අතේ ඇඟිලි ගණනටත් වඩා අඩු සංඛ්‍යාවකි. එමනිසා ප්‍රචාරණ මාධ්‍යයට සමාජය තුළ ප්‍රබල ඉඩක් අත්වූයේ නැත. යම් සිද්ධියක් වාර්තා වු ද එයට සමාජය තුළ වැඩි අවධානයක් යොමු වන්නේ කලාතුරකිනි. නමුත් වර්තමානයේ තත්ත්වය ඊට වෙනස්ය. රූපවාහිනි නාළිකා, ගුවන් විදුලි නාළිකා, පුවත්පත්, වෙබ් අඩවි වැහි වැහැලාය. ඉතා කුඩා සිද්ධියක් වුව තොරතුරු පිපාසයෙන් පෙළෙන සියලුම මාධ්‍ය ආයතන හරහා වාර්තා වූ විට එය මුළු සමාජයේම කතාබහ කරන ප්‍රවෘත්තියක් සේ පෙනේ.මත්කුඩු වැටලීම්, මත්කුඩු අත්අඩංගුවට ගැනීම්, මනුෂ්‍ය ඝාතන, කොල්ලකෑම් වැනි අපරාධ සිද්ධි සෑම මාධ්‍යයකින්ම වාර්තා වන විට පෙනී යන්නේ ඒවා සංඛ්‍යාත්මකව වැඩි වී ඇති බවයි. එමඟින් අපරාධ සංඛ්‍යාවේ වැඩිවීමක් තිබෙන බව එම ප්‍රවෘත්ති දිනපතා අසන බලන විට වැටහේ. එම තත්ත්වය පෙන්නුම් කරමින් විපක්ෂය පෙන්වා දෙන්නේ රටේ ඝාතන, අපරාධ හා මත්කුඩු වැඩි වී ඇති බවයි. මත්කුඩු වැටලීම් දිනපතා මාධ්‍ය මඟින් වාර්තා වන විට ද හැ‍ඟෙන්නේ මත්කුඩු ව්‍යාපාරය ද ශීඝ්‍ර ලෙස ව්‍යාප්ත වී ඇති බවයි. වැටලීම් වැඩිවීම ගැන රනිල් වික්‍රමසිංහ මහතා වචනයකුදු කතා නොකරයි.මත්කුඩු වැටලීම් අති සාර්ථකව සිදුවන කාලයක් ලෙස මෙම කාලය වර්තමානයට එක්වේ. රුපියල් හය කෝටියකට අධික වටිනාකමකින් යුත් මත්කුඩු කිලෝ 9 ක් පසුගියදා අත්අඩංගුවට ගන්නා ලද්දේ බොරැල්ලේ පොලිසිය විසිනි. රාගම, මරදාන, බොරැල්ල, වනාතමුල්ල ඇතුළු ප්‍රදේශ රැසක ප්‍රධාන පෙළේ මත්කුඩු ජාවාරම්කරුවන් අත්අඩංගුවට ගැනීමට පොලිසියට හැකි විය. අත්අඩංගුවට ගත් පුද්ගලයින්ගෙන් ලබාගන්නා තොරතුරු මත තවදුරටත් පරීක්ෂණ කටයුතු සිදුකරන බව පොලිසිය පවසයි.දිනූෂ හා වෙලේ සුදා නමැති ප්‍රධාන පෙළේ මත්කුඩු ජාවාරම්කරුවන්ගේ තොරතුරු ඔස්සේ සිදු කෙරෙන පරීක්ෂණවලදී මත්කුඩු ජාවාරමේ යෙදෙන තවත් ප්‍රධාන පෙළේ පුද්ගලයින් රැසකගේ තොරතුරු අනාවරණය කර ගැනීමට පොලිසිය සමත් වී සිටී. රාගමින් පැන ගිය කුඩු රජා අල්ලා ගැනීම සඳහා ද පොලිසිය මෙහෙයුම් රැසක් ක්‍රියාත්මක කර ඇත.දිනූෂ නමැති ප්‍රධාන සැකකරුවෙකු මත්කුඩු ග්රෑම් 500 ක් සමඟ අත්අඩංගුවට ගෙන ඇති අතර ඔහුගේ පෙම්වතියගේ නිවසේ තිබී තවත් මත්කුඩු කිලෝ ග්රෑම් 1 ½ ක තොගයක් හමු වී තිබේ. මෙම මත්කුඩු තොග පැකට් නවයක අසුරා තිබූ ආවරණ මත ව්‍යාජ ලෙස සකස් කර “සිලෝන් ටී” යනුවෙන් වූ සංකේත ද සබන් නාමයකින් වූ ව්‍යාජ සංකේතයක් ද සෑම ඇසුරුමකම මුද්‍රණය කර තිබී ඇති බවත් පොලිසිය පවසයි.මෙම සැකකරුගෙන් දීර්ඝ ලෙස ප්‍රශ්න කිරීමේදී තවත් මත්කුඩු කිලෝ 7 ½ ක් කුඩා ප්‍රමාණයේ කොන්ක්‍රීට් කණුවලට දමා සිමෙන්ති බදාමෙන් වසා ජාඇල ප්‍රදේශයේ පිහිටි ප්‍රධාන සැකකරුගේ ඥාති නිවෙසකට ගෙන ගොස් ඇති බව පොලිස් පරීක්ෂණවලදී අනාවරණය වී තිබේ. මත්කුඩු ජාවාර‍ෙම් තවත් මහ මොළකරුවකු වන වෙලේ සුදාගේ ගෝලයන්ට ද මත්කුඩු සපයා ඇත්තේ දිනූෂ නමැති ප්‍රධාන ‍සැකකරු බව පරීක්ෂණවලදී හෙළි වී ඇත.බොරැල්ල පොලිසිය විසින් මෙම මත්කුඩු වැටලීමේ මෙහෙයුම ආරම්භ කර ඇත්තේ මීට දින කිහිපයකට පෙර රාත්‍රී කාල‍යකදීය. බොරැල්ල, වනාතමුල්ල පී. සරවනමුත්තු ක්‍රීඩාංගණය (ඕවල් ක්‍රීඩාංගණය) අසලදී හෙරොයින් ග්‍රෑම් 03 මිලිග්‍රෑම් 200 ක් සන්තකයේ තබාගෙන සිටි සැකකරුවෙකු ද සර්පන්ටයින් පාරේදී හෙරොයින් ග්‍රෑම් 03 මිලිග්‍රෑම් 110 ක් සමග සැකකරුවෙකු අත්අඩංගුවට ගැනීමෙන් පසු ඒවා ලබා දුන් පුද්ගලයා පිළිබඳ දිගින් දිගටම ප්‍රශ්න කිරීමේදී ප්‍රධාන සැකකරු වන දිනූෂ් නමැත්තා සේදවත්ත ප්‍රදේශයේදී හෙරොයින් ග්රෑම් 500 ක් සමඟ අත්අඩංගුවට ගැනීමෙන් පසු මේ මහා පරිමාණ හෙරොයින් ජාවාරම සොයා ගැනීමට පොලිසිය සමත් වී තිබේ.මෙතෙක් පොලිසිය මඟින් සොයාගත් ‍විශාලතම හෙරොයින් තොගය මෙය වන බවත් පොලිසිය සඳහන් කරයි. මෙම හෙරොයින් ජාවාරම්කරුවන් ළඟ තිබූ බැංකු ගිණුම් කිහිපයක් ගැන ද පොලිස් පරීක්ෂණ ආරම්භ කර ඇත. දිනූෂ් නමැත්තා අත්අඩංගුවට ගැනීමට ගිය අවස්ථාවේදී රුපියල් ලක්ෂ ගණනක් පොලිසියට ලබා දී පැන යාමට සැලසුම් කර තිබුණ ද පොලිස් නිලධාරීන් නියමාකාරයෙන් නීතිය ක්‍රියාත්මක කළ නිසා දිනූෂ නමැති ප්‍රධාන සැකකරුට පලා යාමට නොහැකි විය. මේ මත්කුඩු ජාවාරමට සම්බන්ධ තවත් ප්‍රධාන පෙළේ සැකකරුවන් රැසකගේ තොරතුරු දිනූෂ නමැති මහා පරිමාණ මත්කුඩු ජාවාරම්කරුගෙන් ලබාගත හැකි බව පොලිසිය විශ්වාසය පළකරයි.මේ පොලිස් පරීක්ෂණවලින් අනාවරණය වී ඇත්තේ මත් කුඩු ජාවාරම්කරුවන් කිසිවෙකුටත් සිතා ගැනීමට නොහැකි වන අයුරින් මත්කුඩු ප්‍රවාහනය හා රඳවා තැබීම සිදුකරගෙන යන බවයි. කුඩා සිමෙන්ති කණුවල මත්කුඩු බහා ප්‍රවාහනය කිරීම, මිනී පෙට්ටිවල මත්කුඩු බහා ප්‍රවාහනය කිරීම වැනි කාරණා මෙහිදී සැලකිල්ලට ගත යුතුයි.පසුගියදා මත්කුඩු කිලෝග්‍රෑම් 17 ක් මිනී පෙට්ටියක ඉතා සූක්ෂ්ම ලෙස අසුරා මිනුවන්ගොඩ ප්‍රදේශයට ගෙන ගොස් ඇත. ඒ සඳහා සැකසූ මිනී පෙට්ටිය අඩි තුනහමාරක් පමණ දිගට සාදා ඇත්තේ පුංචි දරුවෙකුගේ මළසිරුරක් ඒ තුළ තියන බවට ඒත්තු ගැන්වීම සඳහාය. පසුව එම මිනී පෙට්ටිය අසලින් මල්වඩම් තබා මත්ද්‍රව්‍ය ජාවාරම්කරුවන්ට අයත් මෝටර් රථයකින් මිනුවන්ගොඩ ප්‍රදේශයේ නිවසකට රැගෙන ගොස් භාර දුන් බව අත්අඩංගුවට පත් වූ සැකකරුවෙකු අනාවරණය කර ඇත.දිනූෂ නමැත්තා අත්අඩංගුවට ගන්නා විට ඔහු ඊට පසු දින විවාහ වීමට සූදානමින් සිට ඇත. විවාහ මංගල්‍යය මහා ඉහළින් පැවැත්වීම සඳහා ඔහු විශාල වශයෙන් මුදල් වියදම් කර තිබූ අතර විශාල මුදලක් වියදම් කර සුපිරි පන්නයේ උත්සව ශාලාවක් ද වෙන්කර තිබුණි.මේ හෙරොයින් ජාවාරමේ තවත් ප්‍රධානීන් දෙදෙනකු සිටින බවට ද පොලිසියට තොරතුරු වාර්තා වී ඇත. ඉන් එක් අයෙකු “ඕතා” යනුවෙන් හඳුන්වන අතර අනෙක් පුද්ගලයා හඳුන්වන්නේ “පොඩි සුදා” නමිනි. ඔවුන් අත්අඩංගුවට ගැනීමට ද මෙහෙයුම් ආරම්භ කර ඇත. පොලිසිය විසින් ගණේමුල්ල, බොල්ලත ප්‍රදේශයේ පිහිටි ඕතාට අයත් නිවස වටලන ලදී. නිවසේ කිසිවෙක් නොසිටි අතර මත්කුඩු සඟවා තිබූ සිමෙන්ති කණු එහිදී හමු වී තිබේ.මේ වන විට ඕතා හා පොඩි සුදා අතුරුදන් වී ඇත. ඕතා හා පොඩි සුදා මීට පෙර සිට ඇත්තේ බස් චන්න නමැති වනාතේ සිටි ප්‍රධාන ගණයේ හෙරොයින් ජාවාරම්කරුවකු සමඟය. ඔවුන් සමඟ පසුගියදා මහර හිරෙන් පැන ගිය තිලාන් ද සිට ඇත. පසුව බස් චන්න පොලිස් වෙඩි පහරින් මියගිය පසු චන්නට අයත්ව තිබූ කුඩු කිලෝග්‍රෑම් 05 ක් තිලාන් රැගෙන සැඟවී ඇති බවට තොරතුරු වාර්තා වේ. ඒ අනුව චන්නගේ හෙරොයින් ඒකාධිකාරය තිලාන්ට හිමි වී තිබේ. එහෙත් තිලාන් කාලයත් සමඟ ඕතා සහ පොඩි සුදාගෙන් වෙන් වී ඇත. ඉන් අනතුරුව දෙපිරිස හෙරොයින් ජාවාරමේ යෙදී ඇත්තේ කණ්ඩායම් දෙකක් වශයෙනි. කෙසේ වෙතත් බොරැල්ල පොලිසියෙන් අත්අඩංගුවට ගත් හෙරොයින් කිලෝග්‍රෑම් නවයේ හිමිකරු පොඩි සුදා බවට අනාවරණය වී තිබේ. මෙම හෙරොයින් කිලෝ නවයත් සමඟ පසුගිය මාස හය තුළදී පමණක් හෙරොයින් කිලෝ 142 ක් අත්අඩංගුවට ගැනීමට මෙරට ආරක්ෂක අංශ සමත් වී සිටී.පසුගිය ජූනි 12 වෙනිදා පොලිස් විශේෂ කාර්ය බළකාය විසින් හෙරොයින් කිලෝග්‍රෑම් 85 ක් කැලණිය ප්‍රදේශයෙන් ද පසුගියදා නැදිමාල ප්‍රදේශ‍ෙයන් තවත් හෙරොයින් කිලෝග්‍රෑම් 09 ක් ද අත්අඩංගුවට ගැනුණි. ඒ වෙලේ සුදාට අයත් හෙ‍රොයින් බව පොලිසිය පවසයි. තවත් විශේෂත්වයක් වූයේ පැය 48 ක් ඇතුළත මත්කුඩු කිලෝග්‍රෑම් 18 ක් අත්අඩංගුවට ගැනීමට පොලිසිය සමත්ව තිබීමයි. මේ මත්කුඩු ජාවාරම්වලට සම්බන්ධ තවත් ප්‍රධාන සැකකරුවන් දෙදෙනකු වන වෙලේ සුදා සහ මොහොමඩ් මජික් සිද්ධික් අත්අඩංගුවට ගැනීම සඳහා රතු නිවේදන ද නිකුත් කොට ඇති අතර ඔවුන් විදෙස් රටවලට පැන ගොස් ඇත්නම් අත්අඩංගුවට ගැනීම සඳහා ජාත්‍යන්තර පොලිසියේ සහාය ලබාගැනීමට ද කටයුතු සිදුකරමින් සිටියි.මෙතරම් මත්කුඩු ප්‍රමාණයක් අත්අඩංගුවට ගත් කාලයක් ඉතිහාසයේ නොමැති තරම්ය. පසුගිය මාස 6 තුළදී පමණක් මත්කුඩු කිලෝග්‍රෑම් 142 ක් අත්අඩංගුවට ගැනීමෙන් ඒ බව මනාව පැහැදිලි වේ. ඊට අමතරව මත්කුඩු ව්‍යාපාර මෙහෙයවන මහ මොළකරුවන් සෘජුවම අත්අඩංගුවට ගැනීමේ වැඩසටහනක් ද ක්‍රියාත්මක වේ. මීට පෙර පැවති ආණ්ඩුවලදී බොහෝ විට මත්කුඩු ව්‍යාපාර සම්බන්ධයෙන් අත්අඩංගුවට ගන්නා ලද්දේ තෝරුන්, මෝරුන් නොව හාල්මැස්සන්ය. මත්කුඩු සිල්ලර මට්ටමින් බෙදන කොල්ලන් කුරුට්ටන් පමණක් අත්අඩංගුවට ගත් අතර මහ මොළකරුවන්, මහා පරිමාණ මත්කුඩු ව්‍යාපාරිකයින් නිදැල්ලේ සිටියේ කිසිදු කරදරයකින් තොරවය. ඔවුන්ට බොහෝ අවස්ථාවලදී යම් යම් දේශපාලනඥයින්ගේ රැකවරණය ලැබුණු නිසා පොලිසියට ද කිසිවක් කර කියාගත නොහැකි විය. ඇතැම් අවස්ථාවලදී මහා පරිමාණ මත්කුඩු ජාවාරම්කරුවන් වෙනුවෙන් බන්ධනාගාර ගතවීමට වෙනම පිරිසක් සූදානමින් සිටි බව රහසක් නොවේ. ඔවුන්ගේ දරු පවුල්වලට මහා පරිමාණ මත්කුඩු ව්‍යාපාරිකයින් ඉතා හොඳින් සලකන අතර ඒ සඳහා අවශ්‍ය වූයේ මත්කුඩු ව්‍යාපාරිකයා වෙනුවෙන් බන්ධනාගාර ගතවීමට ඉදිරිපත් වීම පමණි. මේ ක්‍රමය පසුගිය කාලය තුළ ඉතා ප්‍රබලව දක්නට තිබුණු අතර දැන් දැන් එම ක්‍රමය ද හීන වෙමින් යන්නේ මහා පරිමාණ ව්‍යාපාරිකයාම අත්අඩංගුවට ගැනීම සඳහා මෙහෙයුම් ක්‍රියාත්මක වන නිසාය.මීට පෙර පැවති ආණ්ඩු කාලවලදී මත්කුඩු වැටලීම් මහා පරිමාණ මත්කුඩු ජාවාරම්කරුවන් අත්අඩංගුවට ගැනීම් ඉතා අලස තත්ත්වයක පැවතුණු අතර වර්තමානයේදී එම තත්ත්වය මුළුමනින්ම වෙනස් වී ඇත. මත්කුඩුවලින් තරුණ පරපුර බේරාගැනීම සඳහා හැකි සෑම දෙයක්ම සිදු කරන ලෙස මහින්ද රාජපක්ෂ ජනාධිපතිවරයා ආරක්ෂක අංශවලට උපදෙස් ලබා දුන්නේය. මහා පරිමාණ මත්කුඩු ජාවාරම්කරුවන් සියල්ලට එරෙහිව දැඩි ලෙස නීතිය ක්‍රියාත්මක කරන ලෙසත්, කිසිදු භේදයකින් තොරව ඔවුන් අත්අඩංගුවට ගන්නා ලෙසත් ජනාධිපතිතුමා තවදුරටත් උපදෙස් ලබා දුන්නේය. ජනාධිපතිවරයාගේ උපදෙස් පරිදි ගෝඨාභය රාජපක්ෂ ආරක්ෂක ලේකම්වරයා ද සියලු ආරක්ෂක අංශවලට දැනුම් දී ඇත්තේ මත්කුඩු වසංගතය තුරන් කිරීම සඳහා හැකි උපරිම ආකාරයෙන් කටයුතු කරන ලෙසයි.නීතියෙන් පමණක් නොව විවිධ දැනුවත් කිරීම් මගින් ද මත් උවදුරෙන් තරුණ පරපුර බේරාගැනීමේ මෙහෙයුම් රට පුරා ක්‍රියාත්මක වෙමින් පවතී. නීතියට අමතරව සෞඛ්‍ය ක්ෂේත්‍රයෙන් හා අධ්‍යාපන ක්ෂේත්‍රයෙන් ද ආගමික වශයෙන් ද මත් උවදුරේ ආදීනව ගැන දැනුවත් කෙරේ. පාසල් මට්ටමින් සිදුකෙරෙන දැනුවත් කිරීම් ඉතා වැදගත් වේ. මත් උවදුර තරුණ පරපුර ගිල ගැනීමට සූදානම් වන්නේ පාසල් කාලයේදීමය. ඒ තත්ත්වය හොඳින් තේරුම් ගත් වර්තමාන ආණ්ඩුව අධ්‍යාපන අමාත්‍යාංශය හරහා මත් උවදුරේ ආදීනව ගැන දැනුවත් කිරීමේ වැඩසටහන් රැසක් ආරම්භ කර තිබේ. සෞඛ්‍ය අමාත්‍යාංශය මඟින් ද මේ දැනුවත් කිරීමේ වැඩසටහන් ඉතා හොඳින් සිදු කෙරේ. මත් උවදුරුවලට ලක් වූවන් පුනරුත්ථාපනය කිරීමේ වැඩසටහන් සාර්ථකව ක්‍රියාත්මක වන අතර ඒ සඳහා විශාල මුදලක් ආණ්ඩුව වෙන්කර තිබීම ද විශේෂත්වයකි.මීට කාලයකට පෙර පාසල් දරුවන් විවිධ සිරප් වර්ගවලට ඇබ්බැහි වී ඇති බවත්, ඔවුන් ඉන් බේරාගැනීමට මහත් පරිශ්‍රමයක් දැරීමට සිදු වූ බවත් රහසක් නොවේ. කැස්සට බොන සිරප් වර්ග, කොණ්ඩයේ ගාන විවිධ ජෙල් වර්ගවලින් යම් මත්වීමේ උත්තේජයක් ලැබුණු නිසා ඇතැම් පාසල් දරුවන් මේවා පානය කිරීමට පෙලඹුණේ වසංගතයක් ආකාරයෙනි. නමුත් ඒ වසංගතය පාලනය කිරීම සඳහා නිවැරදි උපදෙස් අදාළ බලධාරීන්ට ලබා දුන්නේ මහින්ද රාජපක්ෂ ජනාධිපතිවරයා විසිනි.පාසල් දරුවන්ට අධ්‍යාපනයට අමතරව යහපත් සෞඛ්‍ය පුරුදු, යහපත් ආහාර පුරුදු ඇතුළු ඔවුන්ගේ අනාගතයට හිතකර තවත් බොහෝ දේවල් ලබාදීමට වත්මන් ආණ්ඩුව කටයුතු කර තිබීම රහසක් නොවේ. විශේෂයෙන්ම පාසල් දරුවන්ගෙන් සැලකිය යුතු පිරිසකට දියවැඩියා තත්ත්වයක් ඇතිවීමේ අවධානමක් ගැන ද පසුගිය කාලය තුළ කතාබහක් ඇති වුණි. ඇතැම් පාසල් දරුවන්ගේ සීනි තත්ත්වය ඉහළ යා හැකි බව සෞඛ්‍ය අංශ කරන ලද පරීක්ෂණවලදී ද අනාවරණය විය.පාසල් දරුවන්ගේ සෞඛ්‍ය සම්පන්න භාවය ආරක්ෂා කිරීම සඳහා වත්මන් ආණ්ඩුව වැඩසටහන් රැසක් ක්‍රියාවට නැංවීය. සියලුම පාසල්වල ආපනශාලාවලින් දරුවන්ට ලබා දෙන ආහාරපාන වර්ගවල සෞඛ්‍ය සම්පන්න භාවය ගැන අධ්‍යාපන අමාත්‍යාංශය දැඩි අවධානයක් යොමු කෙරිණි. විශේෂයෙන්ම පැණි බීම වර්ග සඳහා අවසර ලබා නොදීමට ගත් තීරණය ඉතා වැදගත් ය. විවිධ කෘත්‍රිම පැණි බීම වර්ග මඟින් පාසල් දරුවන්ගේ සෞඛ්‍යයට සිදුවන හානිය ඉතා විශාලය. එමනිසා පැණි බීම සඳහා පාසල් ආපනශාලාවල ඉඩකඩ ඇහිරීම ඉතා හොඳ දෙයකි. ඊට අමතරව බේකරි නිෂ්පාදන වෙනුවට විවිධ ධාන්‍ය වර්ග, අල වර්ග, බත් ඇතුළු සෞඛ්‍යයට හිතකර අහාර පාසල් දරුවන්ට හුරුකිරීමට ගෙන තිබෙන තීරණය ද ඉතා වැදගත් වේ.දිවි නැඟුම මඟින් ගෙවතු හා පාසල්වල එළවළු කොටු සරුසාර කිරීම සඳහා ද ගෙන යන වැඩපිළිවෙළ අගය කළ යුතුයි. මෙම එළවළු කොටු හරහා වස විසෙන් තොර ආහාර සංස්කෘතියකට පාසල් කාලයේදීම දරුවන් හුරු කිරීම ඉතා වැදගත් ය. කොළඹ රාජකීය විද්‍යාලය මේ සඳහා හොඳ ආදර්ශයක් සපයා තිබීම විශේෂත්වයකි. එළවළු කොටු, පලතුරු වර්ග ඉතා හොඳට වවා තිබෙන පාසලක් වන්නේ කොළඹ රාජකීය විද්‍යාලයයි. රාජකීය විද්‍යාලය නොව දිවයිනේ සෑම පාසලකම පාහේ මෙසේ එළවළු කොටු හා පලතුරු කොටු ඉතා හොඳ මට්ටමකින් පවත්වාගෙන යයි. එමනිසා පාසල් මට්ටමේ සිට දරුවන්ගේ සෞඛ්‍ය ගැන වැඩි අවධානයක් යොමුකරමින් අපේ අනාගත තරුණ පරපුර නඟාසිටුවීම සඳහා වත්මන් ආණ්ඩුව විශාල වැඩකොටසක් සිදුකරමින් සිටී. එමනිසා මත් උවදුරෙන් තරුණ පරපුර ‍මුදාගන්නවා පමණක් නොව යහපත් පුරුදු ඔවුන්ට ඇතිකර යහපත් සෞඛ්‍ය පුරුදු ලබාදීමට ද වත්මන් ආණ්ඩු කටයුතු කරමින් සිටී.වසර 30 කට අධික කාලයක් රටට වින කළ ත්‍රස්තවාදය මුළුමනින් ම පරාජය කළ රාජ්‍ය නායකයෙකුට මත් උවදුරෙන් මුළුමනින්ම තරුණ පරපුර බේරාගැනීම එතරම් අභියෝගයක් නොවේ. ඒ කර්තව්‍ය ජනාධිපතිවරයා ත්‍රස්තවාදය මුළුමනින්ම පරාජය කළ පරිදිම මේ රට මත් උවදුරෙන් බේරාගැනීමේ මෙහෙයුම සාර්ථකව ක්‍රියාවට නංවා ඇත. ඒ සඳහා සියලු දෙනාගේ සහයෝගය හිමිවිය යුතුය. “මේ කුඩු අත්හැරියේ නැත්නම් මගේ රට කුඩේ කුඩු යනුවෙන් නිහාල් නෙල්සන් කලාකරුවා මත් උවදුර ගැන ගීතයකින් කියයි. නමුත් රනිල් වික්‍රමසිංහ මහතාට කියන්න වෙන්නේ “ මේ කුඩු කතාව අත්හැරියොත් මගේ පක්ෂය කුඩේ කුඩු” කියා නොවේද?</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n1407222</link>
    <topic>සුබ්‍රමනියම් ස්වාමි ජනපති හමුවී....</topic>
    <author/>
    <content>ඉන්දියාවේ ජනතා පක්ෂ නායක ආචාර්ය සුබ්‍රමනියම් ස්වාමි මහතා ඊයේ (21) අරලියගහ මන්දිරයේ දී ජනාධිපති මහින්ද රාජපක්ෂ මහතා හමු වූ අවස්ථාව. ඡායාරූපය - උදේෂ් ගුණරත්න</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n1407223</link>
    <topic>මානව හිමිකම් කවුන්සිලයට ලොව රටවල් රැසක විරෝධය</topic>
    <author>මහින්ද අලුත්ගෙදර</author>
    <content>මානව හිමිකම් කඩවීම් සිදුවූ බවට චෝදනා නඟමින් එක්සත් ජාතීන්ගේ මානව හිමිකම් කවුන්සිලය විසින් ශ්‍රී ලංකාවට එරෙහිව සිදුකිරීමට යන ජාත්‍යන්තර පරීක්ෂණය සම්බන්ධයෙන් ලෝකයේ රටවල් රැසක විරෝධය පළ වෙයි.ශ්‍රී ලංකාව අභ්‍යන්තරයේ පවත්නා ගැටලු විසඳා ගනිමින් කල් පවත්නා විසඳුමක් ලබාදීමේ කාර්යයේ දී අන්තර්ජාතික වශයෙන් මැදිහත්වීමක් නොව ඒ සඳහා අවශ්‍ය වන්නේ රට අභ්‍යන්තරයෙන්ම පරීක්ෂණයක් පැවැත්වීම බවද ජාත්‍යන්තර ප්‍රජාව කළ යුත්තේ එවැනි අභ්‍යන්තර පරීක්ෂණයක් වෙනුවෙන් සහාය ලබාදීම බවද එම රටවල් පෙන්වා දෙති. ශ්‍රී ලංකාවට එරෙහිව සිදුකිරීමට යන අන්තර්ජාතික පරීක්ෂණය සම්බන්ධයෙන් ඉන්දියාව, නේපාලය, බංග්ලාදේශය, පාකිස්තානය සහ මාලදිවයින ඇතුළු රටවල් රැසක් විරෝධය පළකර තිබෙන අතර එවැනි අන්තර්ජාතික මට්ටමේ පරීක්ෂණයක් කිසිවිටෙකත් අවශ්‍ය නොවන බවට ඔවුන් පෙන්වා දී තිබෙන බවද ශ්‍රී ලංකා මානව හිමිකම් කොමිසමේ කොමසාරිස් නීතීඥ, ආචාර්ය ප්‍රතිභා මහනාමහේවා මහතා සඳහන් කරයි.ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත යෝජනාවක් ඉදිරිපත් කළ අවස්ථාවේ සිට ඉන්දියාව සහ පාකිස්තානය සිය විරෝධය පළකළ බව සිහිපත් කළ ඒ මහතා තනි රටක් වශයෙන් ශ්‍රී ලංකාව හුදෙකලා කොට අන්තර්ජාතික මට්ටමේ පරීක්ෂණයකට ඔවුන් කිසිවිටෙකත් සහාය නොදෙන බවට ප්‍රකාශ කළ බවද 13 දෙනෙකුගෙන් සමන්විත ජගත් මානව හිමිකම් පිළිබඳ මහ කොමසාරිස්වරියගේ කමිටුව සිය පරීක්ෂණ කටයුතු සඳහා ඉන්දියාවේ තමිල්නාඩු වලට පැමිණීමට උත්සාහ කළ අවස්ථාවේ දී වීසා ලබාදීම ඉන්දියාව විසින් ප්‍රතික්ෂේප කළ බවද ආචාර්ය ප්‍රතිභා මහනාමහේවා මහතා පෙන්වා දුන්නේය.දකුණු ආසියානු කලාපයේ එක් රටක් හැරෙන්නට අනෙක් සියලු රටවල් ශ්‍රී ලංකාවට සහාය ලබාදෙමින් අදාළ පරීක්ෂණයට විරෝධය පළකර තිබෙන බව සඳහන් කළ ඒ මහතා මෙහිදී සාර්ක් කලාපීය රටවල් හොඳ නායකත්වයක් ලබාදී තිබෙන බවද කීවේය.මේ අතර ඉන්දියාව මේ සම්බන්ධයෙන් ප්‍රකාශකර ඇත්තේ රටවල්වල අභ්‍යන්තර ප්‍රශ්නවලට බාහිරව ඇඟිලි ගැසීම සම්බන්ධයෙන් සම්පූර්ණයෙන්ම විරුද්ධත්වය ප්‍රකාශ කරන බවත් ශ්‍රී ලංකාව සම්බන්ධයෙන් විමර්ශනයක් සිදුකරන්නේ නම් එය ශ්‍රි ලංකා රජයේ සහයෝගයෙන් සිදුකළ යුතු බවත්ය. අන්තර් ජාතික ප්‍රජාව ශ්‍රී ලංකාව සමඟ සහයෝගයෙන් ක්‍රියාකළ යුතු බවද ඉන්දීය විදේශ කටයුතු අමාත්‍යංශය ප්‍රකාශ කර ඇත. ඊට අමතරව ශ්‍රී ලංකාව සම්බන්ධයෙන් ගනු ලබන තීරණ රටේ ඉදිරි ගමන කිසිඳු බාධාවක් නොවිය යුතු බව පෙන්වා දී තිබෙන ඉන්දීය විදේශ කටයුතු අමාත්‍යාංශය ශ්‍රී ලංකාවට අවශ්‍ය අන්තර්ජාතික සහයෝඟය බැවින් තරවටු කිරීම්වලින් ගැටලු නිරාකරණය කළ නොහැකි බවද ජගත් මානව හිමිකම් මණඩල සැසිවාරයේ දී ඡන්දය දීමෙන් වැළකී සිටියේ එම ස්ථාවරයේ සිට බවද සඳහන්කර ඇත.මානුෂික මෙහෙයුමේ අවසන් අදියරයේ දී ශ්‍රී ලංකාවේ සිදුවූ බව පවසන මානව හිමිකම් කඩකිරීම් සම්බන්ධයෙන් ජාත්‍යන්තර පරීක්ෂණයක් පැවැත්විය යුතු බවට පසුගිය මාර්තු මාසයේ දී පැවති එක්සත් ජාතින්ගේ මානව හිමිකම් කවුන්සිල සැසිවාරයේ දී ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ යෝජනා කළ අතර ඒ සඳහා පින්ලන්තයේ හිටපු ජනාධිපති නොබෙල් සාම ත්‍යාගලාභී මාර්ටි අතිසාරි, නවසීලන්ත හිටපු මහාධිකරණ විනිසුරු සිල්වියා කාට්රයිට් සහ පාකිස්තාන ශ්‍රේෂ්ඨාධිකරණ නීතීඥ සංගමයේ හිටපු සභාපති හා එරට හිටපු මානව හිමිකම් පිළිබඳ කොමසාරිස් අස්මා ජහන්ගීර් යන අය කමිටුවේ විශේෂඥයින් ලෙස නම් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n1407224</link>
    <topic>පළාත් පාලන ආයතන 22ක් පුර නැඟු‍ෙමන් සංවර්ධනයට</topic>
    <author>මහින්ද අලුත්ගෙදර</author>
    <content>යටිතල පහසුකම් සංවර්ධනය වේගවත් කරමින් පුර නැඟුම ව්‍යාපෘතිය යටතේ දිස්ත්‍රික්ක හතරකට අයත් පළාත් පාලන ආයතන 22ක් සංවර්ධනය කිරීමට රජය තීරණය කරයි.ඒ අනුව අනුරාධපුරය, පොළොන්නරුව, පුත්තලම සහ මොනරාගල දිස්ත්‍රික්කයන්ට අයත් පළාත් පාලන ආයතන 22ක් මේ ව්‍යාපෘතිය යටතේ සංවර්ධනය කිරීමට තෝරාගෙන ඇතැයි ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කරයි.මේ වෙනුවෙන් අමෙරිකානු ඩොලර් මිලියන 86ක් (රුපියල් කෝටි 1,100) වැයවන අතර එයින් අමෙරිකකානු ඩොලර් මිලියන 50ක් (රුපියල් කෝටි 640) අන්තර් ජාතික සංවර්ධන ඒජන්සියේ ණය මුදලක් ලෙස ලෝක බැංකුව හරහා ශ්‍රී ලංකාවට ලබා දෙන බව සඳහන් කරන ඒ මහතා ඇමෙරිකානු ඩොලර් මිලියන 18.8ක් (රුපියල් කෝටි 240) ඔස්ට්‍රේලියානු රජයේ ආධාරයක් ලෙස ලබා දෙන බවද ඉතිරි මුදල ශ්‍රී ලංකා රජය මඟින් ලබා දෙන බවද පෙන්වා දෙයි.උතුරු නැඟෙනහිර පළාතේ ක්‍රියාත්මක කරනු ලැබූ පුර නැගුම ව්‍යාපෘතියේ සමස්ත සාර්ථකත්වය සැලකිල්ලට ගෙන අලුතින් එකතු වූ පාළාත් පාලන ආයතන 22 සඳහා ද මූල්‍ය ප්‍රදානයන් සිදුකිරීමට ඔස්ට්‍රේලියානු රජය තීරණය කර තිබෙන බවද බැසිල් රාජපක්ෂ මහතා කියාසිටී. ඇමැතිවරයා මේ බව ප්‍රකාශ කළේ ඔස්ට්‍රේලියානු රජය මඟින් ලබාදෙන මූල්‍ය ප්‍රදාන යටතේ තෝරාගත් පලාත් පාලන ආයතන 22 ක් සඳහා එක් ආයතනයකට රුපියල් මිලියන 50 බැඟින් මූල්‍යාධාර ලබාදීම වෙනුවෙන් ආර්ථික සංවර්ධන අමාත්‍යාංශයේ දී පැවැති උත්සවය අමතමිනි.ආර්ථික සංවර්ධන අමාත්‍යාංශය මඟින් ක්‍රියාත්මක වන පුර නැගුම ව්‍යාපෘතිය උතුරු නැඟෙනහිර පළාත් පාලන සේවා වැඩිදියුණු කිරීමේ ව්‍යාපෘතිය ලෙස පෙර හදුන්වන ලද අතර එම ව්‍යාපෘතිය යටතේ උතුරු පළාතට අයත් යාපනය, කිළනොච්චිය, මුලතිව්, වවුනියාව හා මන්නාරම යන දිස්ත්‍රික්කයන් ද නැඟෙනහිර පළාතට අයත් අම්පාර, මඩකලපුව සහ ත්‍රිකුණාමලය යන දිස්ත්‍රික්ක තුළ පිහිටි පලාත් පාලන ආයතන 79ක් සඳහා ප්‍රතිපාදන ලබාදීම පසුගිය 2010 වර්ෂයේ සිට ආර්ථික සංවර්ධන අමාත්‍යාංශය මඟින් සිදු කරයි.ප්‍රාදේශීය හා ග්‍රාමීය මට්ටමින් සම්බන්ධීකරණය කිරීම සඳහා පළාත් පාලන ආයතනවල පරිපාලනය ශක්තිමත් කිරිම තුළින් එම ආයතනවල ධාරිතා වර්ධනය කරා වඩා යහපත් හා කාර්යක්‍ෂම පළාත් පාලන සේවාවක් මහජනතාවට ලබාදීම මෙම ව්‍යාපෘතියේ මූලික අරමුණ බව ප්‍රකාශ කළ ආර්ථික සංවර්ධණ ඇමැතිවරයා පළාත් පාලන අමාත්‍යංශය යටතේ මේ වනවිට ශ්‍රී ලංකාවේ පළාත් පාලන ආයතන 108ක් සංවර්ධනය කරනු ලබන බවද මෙම ව්‍යාපෘතියට ඇතුළත් නොවූ ආයතන 22ක් මෙසේ සංවර්ධනය කිරීමට තෝරාගත් බවද කියා සිටියේය.මේ මුදල් ආයෝජනය කිරීමේ දී මූලික සංරචක කිහිපයකට අවධානය යොමු කරන බවද හෙතෙම පැවසීය. මේ ව්‍යාපෘතියට වෙන්කරන මුදල් අංශ කිහිපයක් යටතේ ආයෝජනය කරන අතර යටිතල පහසුකම් සංවර්ධනය කිරීම යටතේ ග්‍රාමීය පාලම්, අපවහන පද්ධති, කුඩා පාලම් හා බෝක්කු, වෙළද මධ්‍යස්ථාන, සතිපොලවල්, ඝන අප ද්‍රව්‍ය කළමනාකරණය, ග්‍රාමීය ජල විදුලිය සහ පොදු උද්‍යාන වැනි දෑ සංවර්ධනය කරන බවද බැසිල් රාජපක්ෂ මහතා පෙන්වා දුන්නේය. ඊට අමතරව වගවීම් ආයතනගත කිරීම බව පෙන්වාදුන් ඒ මහතා එහි ඉලක්කය වන්නේ පළාත් පාලන ආයතන රාජ්‍ය වියදම් හා ප්‍රාදේශීය සේවා ලබාදීමේ දී මනා විනිවිද භාවයකින් කටයුතු කරන බවට සහතිකයක් ලබා ගැනීම බවද ධාරිතා වර්ධනය පිළිබඳව අවධානය යොමු කරන බවද ඇමැතිවරයා ප්‍රකාශ කළේය.ප්‍රාදේශිය සේවා සැපයීම සඳහා එම ආයතනවල හැකියාව ගොඩනැඟීමත් ඒ සඳහා වූ පළාත් හා ජාතික මට්ටමේ ආයතනවල අධීක්‍ෂණ ධාරිතාවය ශක්තිමත් කිරීමත් මේ යටතේ සිදුවන අතර ඇගයීම් හා තක්ෂේරුකරණය සිදුවන බවද මේ සඳහා අනුරාධපුර දිස්ත්‍රික්කයෙන් පළාත් පාලන ආයතන 09ක්, පොළොන්නරුවෙන් සහ මොනරාගලින් පළාත් පාලන ආයතන 03 බැඟින් සහ පුත්තලමෙන් පළාත් පාලන ආයතන 07 ක් තෝරාගෙන තිබෙන බවද පෙන්වා දුන්නේය. ඇමැතිවරුන් වන එස්.එම්. චන්ද්‍රසේන, සුමේධා ජී. ජයසේන, වයඹ පළාත් ප්‍රධාන ඇමැති දයාසිරි ජයසේකර, උතුරු මැද පළාත් ප්‍රධාන ඇමැති එස්.එම් රංජිත්, ශ්‍රී ලංකාවේ ඕස්ට්‍රේලියානු මහ කොමසාරිස් රොබින් මූඩි, ආර්ථික සංවර්ධන අමාත්‍යාංශයේ ලේකම් වෛද්‍ය නිහාල් ජයතිලක මහත්ම මහත්මීන් ඇතුළු පිරිසක් මේ අවස්ථාවට පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n1407225</link>
    <topic>තෘතියික අධ්‍යාපන පුහුණු නිලධාරි කාර්යක්ෂමතාව ඉහළ දැමීමට රු. 8000ක මාසික දිමනාවක්</topic>
    <author>චමීර ඇල්ලදෙණිය</author>
    <content>තෘතියික අධ්‍යාපන පුහුණු කාර්ය මණ්ඩලවල නිලධාරීන්ගේ කාර්යක්ෂමතාව ඉහළ නැංවීමේ අරමුණින් මාසිකව රුපියල් අටදහසක (8,000) දීමනාවක් ලබාදීමට තීරණය කර ඇත.මේ සඳහා දැනට ක්ෂේත්‍රයේ නියුතු වෘත්තීය පුහුණු අධිකාරිය, ජාතික ආධුනිකත්ව හා කාර්මික පුහුණු කිරීමේ අධිකාරිය,ජර්මානු කාර්මික අභ්‍යාස ආයාතනය, ජාතික තරුණ සේවා සභාව, සාගර විශ්වවිද්‍යාලය සහ ජාතික යොවුන් සේනාංකය වැනි ආයතනවල උපදේශක පරීක්ෂක ශ්‍රේණිවල නිලධාරීන්ට මාර්තු මස සිට ලබා දෙන බව යෞවන කටයුතු අමාත්‍යාංශය කියයි.මේ අවස්ථාව සංකේතවත් කරමින් ජාතික ආධුනිකත්ව හා කාර්මික පුහුණු ආධිකාරියේ නිලධාරීන් 461 දෙනෙකුට හා ජර්මානු කාර්මික අභ්‍යාස ආයතනයේ නිලධාරීන් 150දෙනකුට මහරගම තරුණ සේවා සභාවේදී ඇමැති ඩලස් අලහප්පෙරුම මහතාගේ ප්‍රධානත්වයෙන් අද දින (22) මේ දීමනාව ලබාදීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n1407226</link>
    <topic>“රට රකින නිල් පවුර-සුරකිමු මවුබිම” සම්මේලනය රට වටා</topic>
    <author/>
    <content>“රට රකින නිල් පවුර - සුරකිමු මවුබිම” යන තේමාව යටතේ ජනාධිපති මහින්ද රාජපක්ෂ මහතාගේ මඟපෙන්වීම මත ශ්‍රී ලංකා නිදහස් පක්ෂය විසින් මේ වනවිට මුළු දිවයිනම ආවරණය වන පරිදි ආසන නියෝජිත සම්මේලන මාලාවක් සංවිධානය කරමින් පවතී.මේ වනවිට ආසන 48ක් ආවරණය කරමින් මෙම සම්මේලන මාලාව ඉතා සාර්ථක ලෙස ක්‍රියාත්මක කර ඇති අතර අනෙකුත් ආසන ද ආවරණය වන පරිදි ඉදිරියේ දී මෙම සම්මේලන මාලාව තවදුරටත් ක්‍රියාත්මක වේ.රජය ගන්නා ක්‍රියාමාර්ග හා රටේ සංවර්ධනය පිළිබඳ ජනතාව දැනුවත් කිරීම මෙම සම්මේලන මාලාවේ ප්‍රධාන අරමුණ වී ඇති අතර ශ්‍රී ලංකා නිදහස් පක්ෂයේ ඉදිරි ගමන් මඟ සහ රට සංවර්ධනය කිරීම පිළිබඳ මෙන්ම ජනතාව හා ආසන නියෝජිතයන් අතර සම්බන්ධතාව වර්ධනය කර ගැනීම ද මෙම සම්මේලන මාලාවේ අරමුණු අතර වේ.මෙම සම්මේලන මාලාවට සමගාමීව කාන්තා හා තරුණ සම්මේලන මාලාවක් ද පවත්වාගෙන යනු ලබන අතර මෙම සම්මේලන මාලාව කේන්ද්‍ර කර ගනිමින් විශාල ජන ආකර්ෂණයක් තිබීම මෙහි සුවිශේෂිතාවකි. මැති ඇමතිවරුන්, අදාළ ක්ෂේත්‍රයන්හි ප්‍රවීණයන්, ආසන සංවිධායකවරුන් ආදී ප්‍රභූවරුන්ගේ සහභාගීත්වයෙන් මෙම සම්මේලන මාලාව ක්‍රියාත්මක වේ.මේ වනවිට උඩුදුම්බර, බිබිල, මොනරාගල, වැල්ලවාය, ඇහැළියගොඩ, බලන්ගොඩ, වැලිමඩ, බණ්ඩාරවෙල, හපුතලේ, මහනුවර, බදුල්ල, නුවරඑළිය, රත්නපුර, පොල්ගහවෙල, කුරුණෑගල, මාවනැල්ල, රුවන්වැල්ල, රඹුක්කන, මහියංගණය, කොත්මලේ, කොළොන්න, ගලගෙදර, කෑගල්ල, යටියන්තොට ආදී ආසනවල මෙම සම්මේලන මාලාව ක්‍රියාත්මක කර ඇත.එසේම දඹුල්ල, කුලියාපිටිය, මාවතගම, පොලොන්නරුව, මිහින්තලය, මීගමුව, ගම්පහ, පානදුර, රත්මලාන, මොරටුව, ගාල්ල, තංගල්ල, මාතලේ, රත්තොට, වාරියපොළ, යාපහුව, ත්‍රිකුණාමලය, මැදවච්චිය, බේරුවල, බලපිටිය ආදී ආසනවල ඉදිරි මාස කිහිපය තුළ මෙම සම්මේලන මාලාව ක්‍රියාත්මක කිරීමට අපේක්ෂිත බව ශ්‍රී ලංකා නිදහස් පක්ෂය පවසයි. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n1407227</link>
    <topic>ජගත් මානව හිමිකම් කමිටුව ශ්‍රී ලංකාව ගැන රටවල් 3ක සිට පරීක්ෂණ කිරීම යුක්ති සහගත නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් විමර්ශන සිදුකිරීම සඳහා ජගත් මානව හිමිකම් පිළිබඳ මහ කොමසාරිස්වරිය පත්කර තිබෙන කමිටුව සිය පරීක්ෂණ කටයුතු රටවල් තුනක සිට මෙහෙයවීමට ගත් තීරණය කිසිසේත් යුක්ති සහගත නොවන බව රජය අවධාරණය කරයි.ඔවුන් ඒ ඒ රටවලට ගොස් අසත්‍ය කරුණු පදනම් කරගනිමින් වාර්තාවක් සකසනු ඇති අතර මෙලෙස විවිධ රටවලට ගමන් කිරීම හුදෙක්ම ඔවුන්ගේ විනෝද චාරිකාවක් පමණක් බවද විදේශ කටයුතු නියෝජ්‍ය ඇමැති නියොමාල් පෙරේරා මහතා ප්‍රකාශ කළේය.ශ්‍රී ලංකාව සම්බන්ධයෙන් විමර්ශන සිදුකිරිම සඳහා පත්කරනු ලැබ සිටින කමිටුව ඇමෙරිකා එක්සත් ජනපදයේ නිව්යෝර්ක්, ස්විට්සර්ලන්තයේ ජිනීවා සහ තායිලන්තයේ බැංකොක් යන නගරවල සිට අදාළ සාක්ෂි විමසීමට තීරණය කර ඇති අතර මෙය පිළිගත නොහැකි ක්‍රියා පිළිවෙතක් බවද රජය ප්‍රකාශ කරයි. කෙසේ වුවද නියෝජ්‍ය ඇමැතිවරයා ප්‍රකාශ කළේ මේ සම්බන්ධයෙන් ශ්‍රී ලංකා රජය එකම ස්ථාවරයක පසුවන බවත් කිසිඳු අවස්ථාවක ශ්‍රී ලංකාවට එරෙහිව පරීක්ෂණ පවත්වන කණ්ඩායමක් සඳහා මෙරටට පැමිණීමට වීසා නිකුත් නොකරන බවත්ය.මීට පෙර සිටම ශ්‍රී ලංකා රජය මේ වෙනුවෙන් පූර්ණ විරුද්ධත්වය පළකර ඇති බව සිහිපත් කළ නියොමාල් පෙරේරා මහතා කිසිඳු අවස්ථාවක එය වෙනස් නොවන බවද අවධාරණය කරයි. විනිවිද භාවයකින් තොරව කටයුතු කරන මෙම කමිටුවට මෙරටට පැමිණීමට කිසිඳු අවස්ථාවක වීසා ලබාදීමේ අවශ්‍යතාවක් නොමැති බවද හෙතෙම කීවේය. ශ්‍රී ලංකාවේ සිදුවු බව කියන මානව හිමිකම් උල්ලංඝණය කිරීමේ සිද්ධීන් සම්බන්ධයෙන් විමර්ශන සිදුකිරීම සඳහා එක්සත් ජාතීන්ගේ මානව හිමිකම් පිළිබඳ මහකොමසාරිස් නවනීදන් පිල්ලෙයි විසින් කමිටුවක් පත්කර තිබෙන අතර ඒ සඳහා පින්ලන්තයේ හිටපු ජනාධිපති නොබෙල් සාම ත්‍යාගලාභී මාර්ටි අතිසාරි, නවසීලන්ත හිටපු මහාධිකරණ විනිසුරු සිල්වියා කාට්රයිට් සහ පාකිස්තාන ශ්‍රේෂ්ඨාධිකරණ නීතීඥ සංගමයේ හිටපු සභාපති හා එරට හිටපු මානව හිමිකම් පිළිබඳ කොමසාරිස් අස්මා ජහන්ගීර් යන අය කමිටුවේ විශේෂඥයින් ලෙස නම් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n1407228</link>
    <topic>විදුලි උත්පාදනයට ආසියානු සංවර්ධන බැංකුවෙන් ඩොලර් මිලියන 300ක ආධාර</topic>
    <author>මහින්ද අලුත්ගෙදර</author>
    <content>ඉන්ධන මඟින් විදුලි උත්පාදන කටයුතු වෙනුවෙන් වැයවන පිරිවැය අවම කිරීම සහ පුනර්ජනනීය බලශක්ති නිෂ්පාදනය ඉහළ නැංවීම සඳහා අමෙරිකානු ඩොලර් මිලියන 300ක (රුපියල් කෝටි 3,850) ආධාරයක් ශ්‍රී ලංකාවට ලබාදීමට ආසියානු සංවර්ධන බැංකුව එකඟතාවය පළකරයි.ඒ අනුව අමෙරිකානු ඩොලර් මිලියන 150 මුදලක් මෙගා වොට් 30 ක විදුලි උත්පාදනයක් සහිත මධ්‍යම පළාතේ මොරගොල්ල විදුලි බලාගාරයේ කටයුතු වෙනුවෙන් වන අතර ඉතිරි කොටස උතුරු පළාතේ ඉදි කිරීමට යෝජිත මෙගා වොට් 100ක සුළං බලශක්ති යෝජනා ක්‍රම දෙකක් ක්‍රියාත්මක කිරීමේ කටයුතු වෙනුවෙන් එළඹෙන 2016 වසරේ දී ලබාදෙන බවද ආසියානු සංවර්ධන බැංකුව සදහන් කරයි.විදුලිබල උත්පාදනය සඳහා ඉන්ධන ආනයනයෙන් ආර්ථිකයට විශාල බරක් මෙන්ම පරිසරයට දැඩි හානි සිදුවන අතර එවැනි වියදම් අවමකර ගැනීම හේතුවෙන් මේ ආධාරය ශ්‍රී ලංකාවට ලබාදෙන බව ආසියානු සංවර්ධන බැංකුවේ ප්‍රධාන බලශක්ති විශේෂඥ මුක්තෝර් කමුද්කානෝ (Mukhtor Khamudkhanov) ප්‍රකාශ කරයි.මෙම ණය ආධාරය මඟින් ශ්‍රී ලංකාව තුළ විදුලිය උත්පාදනය සඳහා පුනර්ජනනීය බලශක්ති වැඩි වශයෙන් යොදා ගැනීමට හැකිවනු ඇතැයි ආසියානු සංවර්ධන බැංකුව විශ්වාසය පළ කරයි.ඊට අමතරව රටේ ආර්ථිකය පුළුල් ලෙස ව්‍යාප්ත වීමට සහ දිළිදු ජනතාවගේ සුභසාධනය සඳහා මෙය ඉවහල් වනු ඇති බවද ආසියානු සංවර්ධන බැංකුව වැඩිදුරටත් ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n1407229</link>
    <topic>මාලදිවයිනේ සෞඛ්‍ය නංවන්න අපේ වෛද්‍ය-හෙද සහාය ඉල්ලයි</topic>
    <author>රක්ෂණ ශ්‍රියන්ත</author>
    <content>මාලදිවයිනේ රෝහල්වල සේවය කිරීම සඳහා ශ්‍රී ලාංකික වෛද්‍යවරුන්ගේ සහ හෙදියන්ගේ සේවය ලබාදෙන ලෙස මාලදිවයින් සෞඛ්‍ය ඇමතිනී ආචාර්ය මාරියාම් ශකීලා මහත්මිය සෞඛ්‍ය අමාත්‍ය මෛත්‍රිපාල සිරිසේන මහතාගෙන් ඉල්ලීමක් කර තිබේ..ඇය මේ ඉල්ලීම කර ඇත්තේ ශ්‍රී ලාංකික වෛද්‍ය ක්ෂේත්‍රයේ ඇති ගුණාත්මක තත්ත්වය සැලකිල්ලට ගනිමින් බව සෞඛ්‍ය අමාත්‍යංශය පවසයි. ඇය මේ ඉල්ලීම සිදුකර ඇත්තේ මෑතදී ශ්‍රී ලංකාවේ සිදුකර ඇති සංචාරයේ දී මෙරට සෞඛ්‍ය ඇමැතිවරයා හමුවූ අවස්ථාවේදී ය .ඇයත් සමඟ තවත් මාලදිවයින් නියෝපිත පිරිසක් ද මේ අවස්ථාවට එක්වූ බව සෞඛ්‍ය අමාත්‍යංශය ප්‍රකාශ කරයි.. මෑතදී ජනාධිපති මහින්ද රාජපක්ෂ මහතාගේ මාලදිවයින් සංචාරයේ දී අත්සන් කෙ‍රුණු අවබෝධතා ගිවිසුමකට අනුව ඇයගේ සංචාරය සිදුවී තිබේ. ශ්‍රී ලංකා රජය මාලදිවයින් රජය වෙත දක්වන යහපත් ප්‍රතිචාරයන්ගේ ප්‍රතිඵලයක් වශයෙන් දෙරට අතර මිත්‍රත්වය සහ සබදතා තවදුරටත් ශක්තිමත්ව ඇති බව ආචාර්ය ශකීලා මහත්මිය පෙන්වා දී තිබේ.ශ්‍රී ලංකාවේ පවත්නා සෞඛ්‍ය සේවාවේ විශිෂ්ට භාවයත් නිදහස් අධ්‍යාපන ක්‍රමයත් මාලදිවයින විශේෂයෙන් අගය කරන බව ඇය කියා සිටී.මේ අනුව මාලදිවයිනේ සෞඛ්‍ය ආයතනය වෙත මෙරට වෛද්‍යවරු හා හෙද හෙදියන් යවන ලෙසත් මාලදිවයිනේ සෞඛ්‍ය ‍ක්ෂේත්‍රයේ වෘත්තිකයන්ට නොමිලයේ පුහුණුව ලබාදෙන ලෙසත් සෞඛ්‍ය අමාත්‍යවරයා බළධාරීන්ට උපදෙස් ලබාදී තිබේ‍..</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n14072210</link>
    <topic>අධිකරණ කාර්යාල කාර්ය සහායක කුඩු සමඟ දැලේ</topic>
    <author>සිරන්ජනි කුමාරි</author>
    <content>හෙරොයින් සිද්ධියක් සම්බන්ධයෙන් දෙවනවරට අත්අඩංගුවට ගනු ලැබු මහාධිකරණ ඇප මත සිටි කොළඹ ප්‍රධාන මහෙස්ත්‍රාත් අධිකරණයේ කාර්යාල කාර්ය සහායක මේ මස 25 වන දින දක්වා වැල්ලම්පිටිය පොලිසියේ රඳවා පරික්ෂණ කිරීමට කොළඹ වැඩබලන මහෙස්ත්‍රාත් එම්. සම්සුදීන් මහතා ඊයේ (21) පොලිසියට අවසර ලබා දුන්නේය.හෙරොයින් ග්‍රෑම් 51 මිලිග්‍රෑම් 160ක් ළඟ තබා ගැනීමේ සිද්ධියක් සම්බන්ධයෙන්ඉකුත් 19 වන දින කොටිකාවත්ත පීසාහට් ආයතනය ඉදිරිපිට දී සැකකරු පොලිසිය විසින් අත්අඩංගුවට ගෙන තිබේ. නො. 97/6 , නාගහමුල්ල පාර , කොලොන්නාව පදිංචි වැලිවිට ආරච්චිගේ සමන් උදයකුමාර යන සැකකරු ඇඳ සිටි දිග කලිසමේ දකුණු සාක්කුවේ රෝසපාට සේලෝපෙන් කවරයක ඔතා තිබු පාර්සලයක් තිබි අත්අඩංගුවට ගත් බවට පොලිසිය අධිකරණය හමුවේ පවසා සිටියේය.මෙම සැකකරු මේ වසරේ අප්‍රේල් පළමු වැනි දා ද හෙරොයින් මිලිග්‍රැම් 2060ක් සන්තකයේ තබා ගෙන නාගහමුල්ල ප්‍රදේශයේ දී අත්අඩංගුවට පත් විණ. එම සිද්ධිය සම්බන්ධයෙන් ඉකුත් මස දී මහාධිකරණ ඇප නියම ව තිබු අතර එසේ ඇප මත සිටිය දී මෙම සිද්ධියට සැකකරු අත්අඩංගුවට ගෙන තිබිණ. මෙම හෙරොයින් ජාවාරම් කරන පුද්ගලයන් කවුද ? බෙදාහරින පුද්ගලයන් කවුරුන්ද ? මෙම ජාවාරමට කවරෙකු සම්බන්ධ ද? යන්න සම්බන්ධයෙන් විමර්ශන පැවැත්වීම සඳහා සැකකරු රැඳවුම් නියෝග මත පොලිසියේ රඳවා ප්‍රශ්න කිරිමට අවශ්‍ය බවට පොලිසිය අධිකරණය වෙත කරුණු වාර්තා කොට තිබිණ.අදාළ කරුණු සලකා බැලු මහෙස්ත්‍රාත්වරයා සැකකරු මේ මස 25 වන දින දක්වා පොලිසියේ රඳවා පරික්ෂණ පැවැත්විමෙන් අනතුරුව අධිකරණයට ඉදිරිපත් කරන ලෙස පොලිසියට නියම ක‍ළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n14072211</link>
    <topic>වගකීමෙන් යුතුව මාධ්‍ය නිදහස භාවිතා කිරීම මාධ්‍යවේදියා සතු විෂයාවබෝධය මත රඳා පවතිනවා</topic>
    <author>දෙමෝදර සමූහ - ආර්.එම් සෝමරත්න.දිනමිණ බදුල්ලේ වැඩමුළුව</author>
    <content>හෘද සාක්ෂියට එකඟව මනා වගකීමකින් යුතුව තමා සතු මාධ්‍ය නිදහස භාවිතා කිරීම මාධ්‍යවේදියාගේ හෝ පුවත්පත් කලාවේදියාගේ දක්ෂතාවෙන් ඇතිවන විෂයාවබෝධය මත රඳා පවතින අතර විසිඑක්වන සියවසේ එළිපත්තටම පැමිණ සිටින ජන සන්නිවේදනය සහ පුවත්පත් කලාවේදිත්වය අද ලෝකයේ එකම විශ්ව පවුලක් බවට පත්ව ඇතැයි ලංකාවේ සීමාසහිත එක්සත් ප්‍රවෘත්ති පත්‍ර සමාගමේ ප්‍රකාශනයන්හි කර්තෘ මණ්ඩල අධ්‍යක්ෂ සහ ප්‍රවීණ මාධ්‍යවේදි සීලරත්න සෙනරත් මහතා බදුල්ල පැල්ගහතැන්න පිහිටි ඌව පළාත් සභාවේ කළමනාකරණ පුහුණු ආයතනයේ ශ්‍රවණාගාරයේ ඉකුත් 19දා පැවති රැස්වීමකදී ප්‍රකාශ කළේය.හෙතෙම එසේ ප්‍රකාශ කළේ දිනමිණ ,තිනකරන්,ඩේලිනිවුස් පුවත්පත් සඳහා ප්‍රදේශීය වාර්තා සපයන ඌව පළාත් මාධ්‍යවේදින් වෙනුවෙන් පැවති එක්දින වැඩමුළුවකදීය. කර්තෘ මණ්ඩල අධ්‍යක්ෂ සීලරත්න සෙනරත් මහතා මෙසේද පැවසීය.අද මාධ්‍ය කටයුතු සඳහා නව තාක්ෂණය යොදා ගැනීම අත්‍යාවශ්‍යයි. තොරතුරු තාක්ෂණය සමග ජනමාධ්‍යවේදියා මේ වනවිට සෑහෙන දුරක් ගමන් කර තිබෙනවා. රැස්ව සිටින මෙම මාධ්‍යවේදින් සමාජමය වශයෙන් පමණක් නොව එක්සත් ප්‍රවෘත්ති පත්‍ර සමාගම වෙනුවෙන්ද මහත් සේවයක් ඉටු කර ඇති බව පවසන්නේ මම මහත් අභිමානයෙන් . ජනමාධ්‍ය මනා විෂයාවබෝධයකින් යුතුව භාවිතා කළ යුතුයි. එසේම අපගේ කර්තෘ මණ්ඩලයේ සෑම තරාතිරමේ නිලධාරින්ටත් ඔවුන්ගේ ඇප කැපවීම පිළිබදව මම ආයතනය වෙනුවෙන් ස්තුතිවන්ත වෙනවා. මාධ්‍යවේදි මහත්වරුනි ! ඔබ සැමට අප ස්තුතිවන්ත වෙනවා ජාති, ආගම් කුලභේදවලින් තොරව අපක්ෂපාතිව සත්‍ය තොරතුරු සපයමින් අප සමාගමේ පුවත්පත් වෙනුවෙන් ඉටු කරනු ලබන ගෞරවාන්විත සේවය පිළිබදව.දිනමිණ පුවත්පතේ ප්‍රධාන කර්තෘ මාධ්‍යවේදි හා ප්‍රකට රංගන ශිල්පි ගාමිණී ජයලත් මහතා -වසර එකසිය හතරක පමණ දීර්ඝ ඉතිහාසයක් ඇති අප පුවත්පත් සමුහයේ පුවත්පත් සත්‍ය තොරතුරු පමණක් පදනම් කරගෙන ප්‍රවෘත්ති සපයන අතරම රාජ්‍ය පුවත්පතක් බැවින් කිසිදු අයුරකින්වත් සමාජ විරෝධී ප්‍රවෘත්තින් සඳහා හෝ ජනප්‍රිය කිරීමේ අදහසින් හෝ ක්ෂණිකව පුවත්පත් අලෙවි කර ගැනීමේ අදහසින් හෝ, අලෙවියෙන් දිවයිනේ මුල්තැන ගන්නා අදහසින් හෝ, ජනමාධ්‍ය නිදහස පාවිච්චියට නොගන්නා බවත්, සිරස්තල මගින් පත්තර විජ්ජා පෙන්වීමේ අදහසක් ආයතනයේ නොපවතින බවත් පැවසිය.ස්ත්‍රී දුෂණ බාලාපරාධ වැනි පිළිකුල් සහගත ප්‍රවෘත්ති, සමාජ විරෝධි ප්‍රවෘත්ති, අප පුවත්පත් සමුහයෙන් මින්පසු ප්‍රකාශ නොකිරීමට තීරණය කොට ඇති බවත් විශේෂයෙන් ළමා සිත් දුෂණය වන තොරතුරු හා ප්‍රවෘත්ති පළ නොකරන බවත් ඉන්දීයාවේ තරුණියක් සමුහ දුෂණයට පත්වු අවස්ථාවේ ඇගේ නම හෝ ඡායාරූපයක් අඩුම තරමින් පළ නොකිරීමට ඉන්දිය ජාතික පුවත්පත් වග බලාගත් බවත් අපත් එම ස්ථාවරයේ පිහිටා සිටින බවත් පැවසිය.ප්‍රවිණ මාධ්‍යවේදි දිනමිණ කළමනාකරණ කර්තෘ රන්ජන් අමරරත්න මහතා - සෑමවිටම නව තාක්ෂණය මෙන්ම බාහිර අත්දැකීම් තොරතුරු ගැනද සොයා බලා ජනමාධ්‍යකරුවා විසින් සපයනු ලබන ප්‍රවෘත්තියේ වැදගත්කම කර්තෘ මණ්ඩලය විසින් සලකා බැලිය යුතු අතර සංවර්ධනය, වැදගත්කම, සංස්කෘතිය, චරිත නිරූපන පිළිබදවද මාධ්‍යවේදියා තමන් විසින් සපයනු ලබන ප්‍රවෘත්ති පිළිබදව අවධානයක් යොමු කළ යුතු බවද පැවසීය.දිනමිණ පුවත්පතේ ප්‍රවෘත්ති කර්තෘ සහ ප්‍රාදේශීය ප්‍රවෘත්ති කර්තෘ නලින් දිල්රුක්ෂ මහතා - අප පුවත්පත් සමුහයේ ජනමාධ්‍යවේදින් සඳහා නව තාක්ෂණය පුහුණු කිරීමේ වැඩපිළිවෙළක් ක්‍රියාත්මක කළ නමුදු එහි උපරිම ප්‍රයෝජනය ගැනීමට ඇතැම් මාධ්‍යවේදින් උත්සාහ නොගත් බව කණගාටුවෙන් වුවද ප්‍රකාශ කළ යුතුයි.නව තාක්ෂණය උපයෝගි කොට නොගෙන, සැබෑ තොරතුරු නොසපයන,සුදුසු වාර්තා සැපයීමට අසමත් මාධ්‍යවේදින් සඳහා අනාගතයේදි ආයතන පාලක මණ්ඩලය යම් යම් තීරණයන් ගැනීමට ඉඩ ඇති බවත් පැවසීය. දක්ෂ ලෙස කටයුතු කරන මාධ්‍යවේදින් අගය කරන බවත් පැවසූ ඒ මහතා අනෙකුත් මාධ්‍යවේදින් සඳහා උපදෙස් ද ලබා දුන්නේය.ශ්‍රී ලංකාවේ ප්‍රකට ද්වී භාෂා මාධ්‍යවේදියෙකු මෙන්ම දිනමිණ පුවත්පතේ ප්‍රවෘත්ති කර්තෘවරයා ලෙස කලක් සේවය කළ ටී. චන්ද්‍රසේකර මහතා - (දමිළ බසින් හා සිංහල බසින්) ප්‍රවෘත්ති ක්ෂේත්‍රයේ නිරත ජනමාධයවේදින්ද, ජනමාධ්‍ය ආධුනිකයෝද, සාමාන්‍ය ජනතාවද, පොදු පාඨකයන්ද දැන් දැන් පුවත්පත් කලාව පිළිබදව විෂය දැනුම සොයමින් සිටිනවා. මේ නිසා ජනතාව කිසිසේත්ම රැවටිය නොහැකියි හෙයින් මනාව අවබෝධ කරගෙන අප පුවත්පත් සමුහයේ මාධ්‍යවේදින් කටයුතු කිරීම ඉතා වැදගත් බව ද ප්‍රකාශ කළේය.නියෝජ්‍ය ප්‍රාදේශීය ප්‍රවෘත්ති ය කර්තෘ ආසිරි මල්ලවආරච්චි මහතා ප්‍රාදේශීය වාර්තාකරුවන් ඇගයීමට ලක් කළ අතර , බදුල්ල ජයසේන විජේනායක ,මොණරාගල සුමනසිරි ගුණතිලක, වැලිමඩ රාජමන්ත්‍රී, යන මහත්වරුද කතා කළහ.මාධ්‍යවේදි ආර්.එම් සෝමරත්න මහතා ඌව පළාත් මාධ්‍යවේදින් වෙනුවෙන් ස්තූති කතාව පැවැත්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n14072212</link>
    <topic>අද විපක්ෂය බලන් ඉන්නේ මේ රටේ සංවර්ධන ගමන බිඳ වැටෙන තුරුයි</topic>
    <author>#චන්දිමා එදිරිමාන්න</author>
    <content>අද විපක්ෂය බලන් ඉන්නේ මේ රට සංවර්ධනය වෙලා රට ඉදිරියට යන තුරු නොවෙයි. සංවර්ධන ගමන බිඳ වැටෙන තුරුයි. කොහේ හරි සිදුවන අසුභවාදී ප්‍රවෘත්තියක් රස කර කර බුදින්නට උපන් මෙවන් විපක්ෂයක් ලෝකයේ වෙන කිසිම රටක දැකලා නැතැයිද ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.ඇමැතිවරයා මේ අදහස් පළ කළේ රුපියල් මිලියන 18ක වියදමින් පූර්ණ ප්‍රතිසංස්කරණයට ලක්කළ දෙමටගොඩ ආරාමය පෙදෙස මහල් නිවාස 1 හා 11 අදියර ජනතා අයිතියට පත්කිරීමේ අවස්ථාවට ප්‍රධාන ආරාධිතයා වශයෙන් සහභාගී වෙමිණි. මෙය 1999 වර්ෂයේදී ආරම්භ කර ඇත. ගොඩනැඟිලි 3 කින් සමන්විත මෙහි නිවාස 48ක් පිහිටා ඇත. මේ නිවාස සංකීර්ණය මෙලෙස පුළුල් ප්‍රතිසංස්කරණයට ලක්වූයේ වසර 15 කට පසුවවීම විශේෂත්වයකි.මෙහිදී ඇමැතිවරයා මෙසේ ද පැවසීය.විපක්ෂය බලාගෙන ඉන්නෙම කාටහරි මොකක්හරි කරදරයක් විපතක් සිදුවෙනකල්. එක්කෝ සිංහල, මුස්ලිම් ජනතාව කොහේ හරි මරාගන්නා තුරු, එහෙම නැතිනම් දෙමළ, සිංහල ජනතාව මරාගන්නා තුරු. එහෙම නැත්නම් ආයිත් නොරොච්චෝලෙ කැඩෙනකන්, මත්තලට ගුවන් යානා එකක්වත් එන්නේ නැති වෙනකන්. මත්තලට ගුවන් යානා එනකොට ඒ අයගේ පපුව දනවා. හම්බන්තොට වරායට නැව් එනකොට ඒ අයගේ පපුව ගැහෙනවා. නැව් එන්නේ නැත්නම් හරි සතුටුයි. ඔවුන් බලන් ඉන්නේ මේ රට සංවර්ධනය වෙලා ඉදිරියට යන තුරු නොවෙයි. සංවර්ධන ගමන බිඳ වැටෙන තුරු.රටක විරුද්ධ පක්ෂයකට පුළුවන් ධනාත්මක විවේචන කරන්න. විරුද්ධ පක්ෂයකට පුළුවන් බොහොම උපායමාර්ගික දැක්මක් ඔවුන්ට තියෙනවා කියලා පෙන්වන්න. ඒත් අද මොකක්ද විරුද්ධ පක්ෂයට තියෙන උපාය මාර්ගිත දැක්ම. රනිල් වික්‍රමසිංහ මහත්තයා හිතනවා ටයිඑක දාගෙන මාසයක් අමෙරිකාවේ පුරුදු පුහුණුවෙලා ඇවිත් ඊළඟ ජනාධිපතිවරණයට ඉල්ලලා දිනන්න පුළුවන් කියලා. .කරූ ජයසූරිය මහත්තයා මේ පැත්තේ ඉදලා තකහනියක් ඒ පැත්තට ගියේ වික්‍රමසිංහ මහත්තයා මේ පාර ජනාධිපතිවරණෙට ඉල්ලන එකක් නැහැ මට පොට්ට චාන්ස් එකක් වදී ජනාධිපතිවරණෙට ඉල්ලන්න කියලා. ඒත් මේ පාරත් හරියන පාටක් නැහැ. කරූ ජයසූරිය මහත්තයට ඉතිං හැමදාම වෙන්නේ බස් වරදින එක. දැන් වික්‍රමසිංහ මහත්තයා බලාගෙන ඉන්නේ ජනාධිපතිවරණයට එන්න, ඇවිත් දිනන්න. ඉතිං එතුමට ඕනේ ඒ අරමුණ ඉටුකරගන්න. එතුමාට ඒ අරමුණ ඉටුකරගන්න නම් එතුමාට වැඩි වැඩියෙන් කෝහේ හරි ප්‍රශ්න ඕනේ. ඒ වගේම සමාජයේ සෑම මොහොතකම අවිනිශ්චිතභාවය අවශ්‍යයි. ඒ අවිනිශ්විතභාවය හදන්න දෙයක් නැත්නම් හේතුවක් හදලා හරි ඒ අවිනිශ්චිතභාවය නිර්මාණය කළ යුතුයි.දැන් විරුද්ධ පක්ෂයේ කට්ටිය පොළවල්වලට ගිහින් මිරිස් ගන්නවා. මේ කාළේ මිරිස් ටිකක් ගණන්. ඒක ඒ අයට හරි ජොලි. රනිල් වික්‍රමසිංහ මහත්තයා මම දන්න තරමින් මිරිස් කන්නේ නැහැ. මිරිස් මිල බැහැලා මාළු මිරිස් මිල නැග්ගොත් ඒක පෙන්නනවා. මාළුමිරිස් මිල බැහැලා වම්බටු වල මිල නැග්ගොත් ඒ අය ඒක පෙන්නනවා. එහෙම මොකක්හරි මිල ඉහළ යන භාණ්ඩයක් බදාගෙන ඉන්නවා. ඒ අය මාධ්‍ය සාකච්ඡාවලට එන්නේ පිරිස් අරන්. මම මාධ්‍යවේදියෙක් වෙලා හිටියානම් කියනවා මිරිස් කරලක් කාලා පෙන්වන්න කියලා. අද ඒ බාල දේශපාලනයට මේ රටේ අභියෝග ජයගන්න බැහැ.අද ජාත්‍යන්තර පරීක්ෂණ කණ්ඩායම කියනවා ඔවුන්ට ශ්‍රී ලංකාවට එන්න දෙන්නේ නැති නිසා ඔවුන් රටවල් 3ක ඉදලා ඔවුන්ගේ පරීක්ෂණය කරනවලු. ඒ කියන්නේ ඔවුන් රටවල් 3 ක ඉදන් කඳවුරු බැඳගෙන මෙහෙයුමක් හදනවා. අපේ හමුදාවේ කොයි මට්ටමක හෝ කෙනෙක්ව සල්ලි දීලා ඔවුන් ගන්නත් පුළුවන්. අරගෙන සල්ලිවල බලයෙන් ඔහු ලවා බොරු කියවන්නත් පුළුවන්. එහෙම කියවලා යුද අපරාධ සිදුවුණා කියන මේ බොරුව ඇත්ත කරලා පෙන්වන්නත් පුළුවන්. ලෝකේ එහෙම වෙලා තියෙනවා. බටහිරින් බොරුවක් හදලා ඒ බොරුව විස්වාස කරන්න ඒ බොරුව ඒ කඳවුරේම කෙනෙක් කියන්න ඕන නම් ඔහු ලවා ඒ බොරුව කියවගන්න මුදල් වියදම් කරනවා. දරු පවුලම එහෙ අරන් යනවා. වියදම් කරනවා. ඕනතරම් සැප පහසුකම්දීලා ඒ බොරුව ඔහු ලවා කියනවා. දිනාගත් සාමය හොඳද? නරකද? කියලා බලන්න නේද මේ යන්නේ. ඒ නිසා ඒ ජාත්‍යන්තර හතුරු වටලෑමට මුහුණදෙමින් ඒ ජයගැනීම සඳහා වන ජන සමඟිය, ජන එකමුතුව ඇතිකරගනිමින් අපි ඉදිරියට යා යුතුයි. ඒ සඳහා පටු දේශපාලන වාද භේද ඉවත්කර දැමිය යුතුයි.විමල් වීරවංශ අමාත්‍යවරයාගේ උපදෙස් පරිදි මේ මහල් නිවාස සංකීර්ණයේ වහල අළුත්වැඩියාව, මල නාලිකා පද්ධතිය ප්‍රතිසංස්කරණය කිරීම, ප්‍රවේශ මාර්ගය සැකසීම, බුදු මැදුර අළුත්වැඩියා කිරීම, ප්‍රජා ශාලාව නවීකරණය කිරීම, ප්‍රතිසංස්කරණයෙන් පසු ගොඩනැඟිල්ලේ තීන්ත ආලේප කිරීම ආදී ප්‍රතිසංස්කරණ කටයුතු රැසක් මහල් නිවාස සංකීර්ණයේ සිදුකොට තිබේ.කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල, කොළඹ මහ නගරසභාවේ නාගරික මන්ත්‍රී මොහොමඩ් මුසම්මිල්, ජාතික නිවාස සංවර්ධන අධිකාරියේ සාමාන්‍යාධිකාරී බ්‍රිගේඩියර් මහින්ද මුදලිගේ, සහාධිපත්‍ය කළමනාකරණ අධිකාරියේ සාමාන්‍යාධිකාරී උපාලි උපවංශ යන මහත්වරු, නිලධාරීහු හා ප්‍රදේශවාසීහු ඇතුළු විශාල පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n14072213</link>
    <topic>පළමු ශ්‍රේණියට ළමයින් ඇතුළත් කිරීම ක්‍රමවත් කිරීමට බලධාරීන් පියවර ගතයුතුයි</topic>
    <author>රෝෂන් තුෂාර</author>
    <content>රජයේ පාසල්වල පළමු ශ්‍රේණියට ළමයින් ඇතුළත් කිරීමේ චක්‍රලේඛ දෙකක් ක්‍රියාත්මක වීම හේතුවෙන් ගුරුවරුන්ට හා දෙමාපියන්ට නිසි මඟපෙන්වීමක් නොමැති තත්ත්වයක් උද්ගත වී ඇති බවත් එම ක්‍රියාවලිය ක්‍රමවත් කිරීමට අධ්‍යාපන බලධාරීන් පියවර ගතයුතු බවත් අල්ලස් චෝදනා ලැබ සිට නුගේගොඩ මහාමායා බාලිකා විද්‍යාලයේ හිටපු විදුහල්පතිනිය හා නියෝජ්‍ය විදුහල්පතිනිය එම චෝදනා වලින් නිදොස් කොට නිදහස් කළ කොළඹ මහාධිකරණ විනිසුරු විමල් නම්බුවසම් මහතා ඊයේ (21) පැවසීය.පැමිණිල්ල සාධාරණ සැකයකින් තොරව ඔප්පු කිරීමට පැමිණිල්ල අපොහොසත් වී ඇතිබවද විනිසුරුවරයා තීන්දුව ඉදිරිපත් කරමින් පැවසීය.පළමු ශ්‍රේණියට ළමයින් ඇතුළත් කිරීමට අදාළ 2007 අංක 16 දරන චක්‍ර ලේඛය අනුව පාසල් සංවර්ධන සමීතියකට හෝ කිසිදු සමිතියකට පාසලකට ළමයින් ඇතුළත් කිරීමේදී මුදල් ලබා ගැනීමට නොහැකි බවට සඳහන් වුවද 82/2 චක්‍රලේඛය අනුව පාසල් සංවර්ධන සමිතියට මුදල් ලබා ගැනීමට හැකියාව ලබා දී ඇති බව පෙන්වාදුන් විනිසුරුවරයා මේ ක්‍රියාදාමය විසදීමට අධ්‍යාපන අමාත්‍යාංශය පියවර ගතයුතු බව පෙන්වා දුන්නේය..මේ අනුව නු‍ගේගොඩ මහාමායා බාලිකා විද්‍යාලයේ හිටපු විදුහල්පති ලියනගේ ශ්‍රියානි චන්ද්‍රිකා හා නියෝජ්‍ය විදුහල්පතිනි සුමනා ගලගෙදර යන විත්තිකාරියන් සියලු චෝදනාවලින් නිදොස් කොට නිදහස් කිරීමට විනිසුරුවරයා තීන්දු කළේය.ලබාගත්තා යැයි කියන රුපියල් පහළොස් දහසක මුදලට රිසිට් පතක් නිකුත් කිරීම, පසු දිනම එය පාසල් සංවර්ධන අරමුදල නමින් බැංකු ගත කිරීම හා එම මුදල පෞද්ගලික වුවමනාවක් මත නොව සාමාන්‍ය පරිදි පාසලේ සංවර්ධනය අපේක්ෂාවෙන් ලබා ගැනීම යන සාක්ෂි තහවුරු කිරීම මත පැමිණිල්ල සාධාරණ සැකයකින් තොරව ඔප්පු කිරීමට අපොහොසත් වීම යන කරුණු මත මේ තීන්දුව ලබා දෙන බව විනිසුරුවරයා සිය තීන්දුවේ දී ප්‍රකාශ කළේය.2008 පෙබරවාරි මස 19 දින යුද හමුදා නිලධාරිවරයකුගේ දැරියක පාසලට ඇතුළත් කර ගැනීමට රුපියල් 15000 ක මුදලක් ඇයද සිටිම, එම මුදල ලබා ගැනීම යන චෝදනා හයක් යටතේ අල්ලස් පනතේ19 (ආ) වගන්තිය ප්‍රකාරව මේ නඩුව අල්ලස් හෝ දුෂණ විමර්ශන කොමිෂන් සභාව මඟින් පවරා තිබිණි.නඩු භාණ්ඩ ලේඛන 14 ක් හා සාක්ෂිකරුවන් දස දෙනකු කැඳවමින් 2009 වසරේ සිට මේ නඩුව විභාග කර තිබිණි.පැමිණිල්ල වෙනුවෙන් අල්ලස් හෝ දුෂණ විමර්ශන කොමිෂමේ සහකාර අධ්‍යක්ෂ (නීති)අසිත ඇන්තනී මහතා පෙනී සිටියේය. විත්තිය වෙනුවෙන් නීතිඥ ලාල් කුලරත්න මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n14072214</link>
    <topic>දේශීය ආදායම් වැඩබිමේ සැක යකඩ හොරු 28 තෙක් රිමාන්ඩ්</topic>
    <author>සිරිසේන රාජපක්ෂ</author>
    <content>කොළඹ දේශීය ආදායම් දෙපාර්තමේන්තු ගොඩනැගිලි වැඩබිමේ සිදුවී ඇතැයි කියන යකඩ වංචාවේ සැකකරුවන් තිදෙනා මේ මස 28 වෙනිදා දක්වා රිමාන්ඩ් භාරයේ තැබීමට කොටුව මහේස්ත්‍රාත් තිළිණ ගමගේ මහතා ඊයේ (21) නියෝග කළේය.ඇල්පිටිය ආචාරිගේ තාරක මදුරංග, සුදුවා දේවගේ සුජිර ප්‍රසාද් පියරත්න, මීවල ආරච්චිගේ සමන්ත කුමාර යන සැකකරුවන් තිදෙනා මෙසේ රිමාන්ඩ් භාරයට පත්කෙරිණි.සැකකරුවන් අතර එම වැඩබිමේ උප කොන්ත්‍රාත්කරුවකු යටතේ සේවය කරන සේවකයින් දෙදෙනකු හා ත්‍රිරෝද රථ රියැදුරකු ද වේ.මේ යකඩ සොරකම පිළිබඳව එම වැඩබිමේ වැඩබිමේ වැඩ නායක කොම්පඤ්ඤවීදිය පොලිසියට පැමිණිලිකර තිබේ.පසුගිය 19දා අත්අඩංගුවට ගත් මේ සැකකරුවන් තිදෙනා කොළඹ මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව වැඩබලන මහේස්ත්‍රාත්වරයා ඔවුන්ව රිමාන්ඩ් භාරයට පත්කර තිබිණ.ඉන්පසු එම සැකකරුවන් රිමාන්ඩ් භාරයේ සිට ඊයේ කොටුව ස්ථිර මහේස්ත්‍රාත්වරයා හමුවට පැමිණවීමෙන් පසු මෙසේ රිමාන්ඩ් භාරයට පත් කෙරිණි. පාසන්ස් පාරේ අභිනවයෙන් ගොඩනඟන දේශීය ආදායම් දෙපාර්තමේන්තු‍ව අයත් ගොඩනැගිල්ලේ ඉදිකිරීම් කටයුතු භාරව රාජ්‍ය ඉංජිනේරු සංස්ථාව කටයුතු කරන අතර එහි උප කොන්ත්‍රාත්කරුවකු යටතේ සේවකයන් යොදවා ඇති බවත්, එහි පුද්ගලික ආරක්ෂක අංශයේ සහාය ඇතිව එච්. හැඩයෙන් යුතු අඩි හයක පමණ දිග යකඩ බාර් තුනක් සොරාගෙන මහාමාර්ගයේ ගමන් කළ ත්‍රිරෝද රථයක දමාගෙන විකිණීමට ගෙන යද්දී කොම්පඤ්ඤවීදිය පොලිසියේ උප පොලිස් පරීක්ෂක කුමාර මහතාට හසුවී තිබේ.කොම්පඤ්ඤවීදිය පොලිසියේ උප පොලිස් පරීක්ෂක උපාලි බණ්ඩාර මහතා සමඟ කොස්තාපල් සම්පත් පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n14072215</link>
    <topic>පාකිස්තානුවාගේ ජංගම දුරකතනය සොරා ගත් කතට ඇප දෙයි</topic>
    <author>සිරිසේන රාජපක්ෂ</author>
    <content>පාකිස්තාන ජාතිකයකුට අයත් ඇමරිකන් ඩොලර් හාරසීයක් වටිනා ජංගම දුරකතනයක් සොරාගත් බව කියන කාන්තාවකට කොටුව මහේස්ත්‍රාත් තිළිණ ගමගේ මහතා රුපියල් ලක්ෂය බැගින් වූ ශරීර ඇප දෙකක් පසුගියදා (18) නියම කරන ලදී. සන්ධ්‍යා සඳමාලි ජයසිංහ නමැත්තියට මෙසේ ඇප නියම කෙරිණි.පාකිස්තාන ජාතික අන්වර් වසීමා නමැත්තකු කළ පැමිණිල්ලකට අනුව මේ සැකකාරිය කොල්ලුපිටිය පොලිසිය මඟින් අත්අඩංගුවට ගෙන කොල්ලුපිටිය පොලිසියේ කොස්තාපල් බුද්ධික මහතා කොටුව මහේස්ත්‍රාත් අධිකරණය වෙත සැකකාරිය ඊයේ ඉදිරිපත් කර තිබිණි.ඒ අවස්ථාවේ සැකකාරිය වෙනුවෙන් පෙනී සිටි නීතිඥ සරත් සිරිවර්ධන හා නීතිඥ දීමතී බැද්දෙවෙල මහත්මියගේ ඉල්ලීමකට අනුව සැකකාරියට ඉහත කී ඇප නියම කෙරිණි.පැමිණිලිකාර පාකිස්තාන ජාතිකයා සංචාරයක් සඳහා පසුගිය 27දා ශ්‍රී ලංකාවට පැමිණ කොල්ලුපිටියේ තරු පහේ හෝටලයක තාවකාලිකව නවාතැන්ගෙන ඇත.ඔහු එම කාමරයේ කාන්තාවක් ද නවතාගෙන ඇති බවත් පැමිණිලිකරු කාමරයෙන් පිට ගිය අවස්ථාවක දී ඔහුගේ “අයිෆෝන්” වර්ගයේ ජංගම දුරකතනය රැගෙන පලාගොස් ඇතැයි අධිකරණයේ දී හෙළිවිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n14072216</link>
    <topic>ජනපතිතුමන්ගේ සංවර්ධන ක්‍රියාවලියජනතාව අනුමත කරන බව පැහැදිලියි</topic>
    <author>හිඳෝගම සමූහ චිත්‍රාරත්න කළුආරච්චි</author>
    <content>අනුරාධපුර නැඟෙනහිර ආසනයේ රට රකින නිල් පවුර කාන්තා සම්මේලනයට බලාපොරොත්තු නොවූ ජනගඟක් පැමිණීමෙන් ජනාධිපතිතුමා කරගෙන යන සංවර්ධන ක්‍රියාවලිය ජනතාව තවදුරටත් අනුමත කරන බව පැහැදිලි වනවා යැයි ශ්‍රී ලංකා නිදහස් පක්ෂ, ශ්‍රී ලංකා කාන්තා බල මණ්ඩලයේ සභාපතිනි අශෝකා ලංකාතිලක මෙනෙවිය පැවසුවාය.ඉකුත්දා (18) අනුරාධපුර නැඟෙනහිර ආසන රට රකින නිල් පවුර කාන්තා සම්මේලනය අනුරාධපුර පළාත් සභා ශ්‍රවණාගාරයේදී පැවැත්විණි. එදින එම ශාලාව කාන්තාවන්ගෙන් පිරී ඉතිරී ගොස් තිබුණ අතර එළිමහනේද දහස් ගණනක් කාන්තාවන් සිටිනු දක්නට ලැබුණි. එම අවස්ථාවට සහභාගී වූ සභාපතිනිය මෙසේද කීවාය.සේමසිංහ ඇමතිතුමාගේත් ශෙහාන් සේමසිංහ මහතාගේත් ශක්තිය අපට අද දැකගැනීමට හැකි වුණා. ඒ දෙදෙනා තමයි අද මේ සම්මේලනය සංවිධානය කර තිබුණේ. අද මේ තරම් කාන්තාවන් පිරිසක් සහභාගීවෙයි කියලා අපි කිසිසේත්ම බලාපොරොත්තු වුණේ නැහැ. මේ ශාලාව ඉඩ මදි නිසා කාන්තාවන් දහස් ගණනක් එළියේ සිටිනවා. මේ පෙන්වලා තිබෙන්නේ ජනාධිපතිතුමාගේ සහ ශ්‍රී ලංකා නිදහස් පක්ෂයේ කාන්තා ශක්තිය.රට බේරා ගැනීමට හැම විටම ඉදිරිපත් වුණේ ශ්‍රී ලංකා නිදහස් පක්ෂය. නැ‍ඟෙනහිර ආසනයට විශාල කැපකිරීමක් කරන ජනතාව අතර සිටින සේමසිංහ දෙපළ පිළිබඳ අපි ආඩම්බර වනවා. එතුමාගේ බිරිඳ, හිටපු කථානායක දිවංගත කේ.බී. රත්නායක මහතාගේ දියණිය ධම්මිකා සේමසිංහ මහත්මිය අනුරාධපුර නැඟෙනහිර ආසනයේ ශ්‍රී ලංකා නිදහස් පක්ෂයේ කාන්තා බල මණ්ඩලයේ සභාපතිනිය, එතුමිය වසර ගානක සිටම අප පක්ෂයට ලොකු ශක්තියක් වුණා. කාන්තාවන්ගේ ශක්තිය වැඩියි කියන්නේ එතැන විජයග්‍රහණය පෙන්නුම් කරනවා යන්නයි.2009 වසරට පෙර කාන්තාවන් තමයි රටේ වැඩියෙන්ම දුකෙන් සිටියේ. ඒ කුරිරු යුද්ධය නිසා. විරුද්ධ පක්ෂය බොරු කියමින් රට පුරා යනවා. බොරු කීමේ සහ මඩ ප්‍රචාර ගෙන යාමේ සම්මානලාභී මංගල සමරවීර මහතා කියන බොරු රටේ ජනතාව දැන් පිළිගන්නේ නැහැ. ඒ බොරු පිළිගන්නවා නම් අද මෙතනට මේ තරම් ජනතාවක් එන්නේ නැහැ. ලංකා රෝහල් අධ්‍යක්ෂ තනතුරක් ගෝඨාභය රාජපක්ෂ මහතාට ලැබුණාම විපක්ෂය කීවේ ගෝඨාභය රාජපක්ෂ මහතා ලංකා රෝහල මුදලට ගත්තා කියලා. එදා කළු ජූලිය නිරමාණය කළේත් යුද්ධය වවාගෙන කෑවේත් එක්සත් ජාතික පක්ෂය. රනිල් මහතා කොළඹ ඉඳගෙන ප්‍රභාකරන් සමඟ හොර ගිවිසුමක් ඇති කර ගත්තා.උතුරු නැඟෙනහිර උසාවි වෙනම තිබුණා. මුද්දර පවා මුද්‍රණය කළා. වෙනම රාජ්‍යයක් ඒ පළාත් වල තිබුණේ. එවැනි වෙලාවක තමයි මහින්ද රාජපක්ෂ මහතා ජනාධිපති වුණේ. එතුමා ත්‍රිවිධ හමුදාවට පොලිසියට උපදෙස් දෙමින් ඒ බිහිසුණු යුද්ධය නතර කළා. එහි වැඩිම ප්‍රයෝජනය තිබෙන්නේ කාන්තාවන්ට. එදා කාන්තාවන් හට තිබූ බිය නැති කර දුන්නා. ජනතා විමුක්ති පෙරමුණ අද ප්‍රජාතන්ත්‍රවාදය ගැන කථා කරනවා. මේ රටේ වැඩිපුරම භීෂණය සිදු කළේ නිදා සිටින ජනතාව අවදි කර බෙල්ල කපලා වෙල් යායවල්වල කෝටුවක ඔළුව ගැහැ‍ව්වේ ජනතා විමුක්ති පෙරමුණ බව මේ කාන්තාවන් දන්නවා. ඒ වගේම තරුණ තරුණියන් අරගෙන ගිහිල්ලා මරා දැම්මා. රාජ්‍ය නිලධාරීන් තැන් තැන්වල මරා දැම්මා. අද ප්‍රජාතන්ත්‍රවාදය ගැන කථා කරනවා.මේ සියල්ලම ජනාධිපතිතුමා නතර කළා. ජනතාවට නිදහසේ ජීවත්වීමට අවස්ථාව උදා කර දුන්නා. ඒ යුද්ධයෙන් වාගෙම භීෂණයෙන් වැඩිපුරම දුක් වේදනා වින්දේ කාන්තාවන්. ඒ එදා කාන්තාවට තිබූ දුක් ගින්දර නිවා කාන්තාවට නිදහස සහනය ලබා දුන්නේ ජනාධිපතිතුමා. ජනාධිපතිතුමා වෙනුවෙන් අපේ කාන්තාවන් එතුමාට ශක්තිය දීමට හැමවිටම ඉදිරිපත් වුණා. හෙට දිනයේත් ඒ කාන්තාව ජනාධිපතිතුමාට ශක්තියක් වීමට එතුමා වටා එක්රොක් වනවා.අප අද කොළඹ සිට අනුරාධපුරයට පැය දෙකෙන් ආවා. ඒ සංවර්ධනයේ ප්‍රතිඵල. මේ රටේ ජනතාවගේ බුද්ධියට විහිළු කරන එක්සත් ජාතික පක්ෂයට සහ ජනතා විමුක්ති පෙරමුණට සංවර්ධනය පේන්නේම නැහැ. රටක සංවර්ධනයට වැඩිම දායකත්වය ලබා දෙන්නේ කාන්තාවන් කියලා අපට ආඩම්බරයෙන් කියන්න පුළුවන්. ශ්‍රී ලංකා නිදහස් පක්ෂ කාන්තාවන්ට හැමදාම ගෞරවයක් තිබුණා. මේ ආණ්ඩුව අපි ආරක්ෂා කරන්න ඕන. ඒ වගේම ජනාධිපතිතුමාට ශක්තියක් වන්න ඕන.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=n14072217</link>
    <topic>‘ඩොලර්වලින් යැපෙමින් මවුබිමේ ස්වෛරී බව වනසන රාජ්‍ය නොවන සංවිධාන පාලනය කළ යුතුයි’</topic>
    <author/>
    <content>පි‍ටරටින් ලැබෙන ඩොලර්වලින් යැපෙමින් මවුබිමේ ස්වෛරීත්වය විනාශ කරන රාජ්‍ය නොවන සංවිධාන පාලනයට පියවර ගත යුතු යැයි උසස් අධ්‍යාපන ඇමැති එස්.බී.දිසානායක මහතා පවසයි.එසේ නොමැති වුවහොත් ශ්‍රී ලංකාවට සිදුවන්නේ ලිබියාවට, චිලී දේශයට සිදු වු දෙයම යැයි ද දිසානායක මහතා අවධාරණය කළේය.චිලීවල ඇලනේ ඩේ මරන්නත් ලිබියාවේ ගඩාපි මරන්නත් ඇතැම් එන්.ජී.ඕ. සංවිධාන ඩොලර්වලින් යැපෙමින් කුමන්ත්‍රණ ක්‍රියාත්මක කළ ආකාරය අද ලෝකයටම පසක් වී ඇතැයි ද ඇමැතිවරයා ප්‍රකාශ කළේය.දිසානායක මහතා මේ අදහස් පළ කළේ උඩුනුවර රේවත විද්‍යාලයේ පැවැති උත්සවයකට සහභාගී වෙමිනි.එහිදී ඒ මහතා මෙසේද කීය.ශ්‍රී ලංකාවේ ස්වෛරීත්වය විනාශ කරන්නත් එල්.ටී.ටී.ඊ සංවිධානයට උදව් කරන්නත් එදා එන්.ජී.ඕ රැසක් පෙළ ගැසිලා සිටියා. ඒ අය කොටින්ට සල්ලි, ආයුධ මෙන් ම වෙනත් ආකාරයේ උදව් උපකාරත් කළා. අපේ රජය මීට එරෙහිව දැඩිව සිටි නිසා අපට ත්‍රස්තවාදය ජයග්‍රහණය කරන්නට ලැබුණා.අවුරුදු සියයකට පස්සේ මේ රට වේගයෙන් සංවර්ධනය වෙන්නට පටන් අරන් තිබෙනවා. මේක දුර්ලභ අවස්ථාවක් අපිට ලෝකයේ සංවර්ධිත මට්ටමට එන්නට. ඒ නිසා රටේ ජනතාව වශයෙන් අපි ජනාධිපතිතුමාට ශක්තියක් විය යුතුයි පුරවැසියන් වශයෙන්. 'මහින්ද චින්තන ඉදිරිදැක්ම" කියන්නේ එක්සත් ජාතික පක්ෂය වරින් වර ඉදිරිපත් කළ බොළඳ සහ සින්තටික් ප්‍රතිපත්ති ප්‍රකශ නොවෙයි. එය යථාර්ථවත් සහ දැක්මක් සහිත ප්‍රතිපත්ති ප්‍රකාශයක්. 2004 වන විට රට තිබුණු තැන සහ 2014 වනවිට රට තුළ සිදු වී තිබෙන සංවර්ධනය ඇඟට දැනෙන, ඇසට පෙනෙන, කනට ඇසෙන සංවර්ධනයක් බවට පත් වී තිබෙනවා නොවේ ද?අද අමෙරිකාවට, බ්‍රිතාන්‍යයට අවශ්‍ය වෙලා තිබෙන්නේ රනිල් රටේ ජනාධිපති කරගෙන ඔහු රූකඩයෙක් වශයෙන් පාවිච්චි කරමින් රට කැබලිවලට කඩා මවුබිමේ සිදුවන සංවර්ධනය අඩාල කරන්නට. ඔවුන්ට ලොකු තරහක් තිබෙනවා අපේ ජනාධිපතිතුමා ඔවුන්ගේ හඬට ඇහුම්කන් නොදුන් නිසා. එතුමා රට පාවා නොදුන් නිසා. එදා ප්‍රභාකරන් භාරදෙන්න කියලා ඉල්ලා සිටිද්දී, යුද්ධය නවත්තන්න කියලා ඉල්ලා සිටිද්දී සමස්ත ජාතියේ සහ රටේ අනාගතය ගැන සිතමින් මානුෂීය මෙහෙයුම නොනැවැත්වුවා. රට ත්‍රස්තවාදයෙන්, මර බියෙන් තොර රටක් බවට පත් කළා. එහෙම කරපු අපේ නායකයා පිළිබඳව ඒ අයට තිබෙන්නේ කේන්තියක්. යුද්ධයේ අවසාන භාගයේ බ්‍රිතාන්‍ය සහ කැනේඩියානු විදේශ අමාත්‍යවරු බලෙන් කටුනායකට ගොඩ බැස්සා. ජනාධිපතිතුමා තමන් කොන්ද පණ තියන නායකයෙක් බවට ඔප්පු කරමින් තමන්ගේ ජනතාව වෙනුවෙන් පත් වුණු නායකයෙක් බව ඔප්පු කරමින් වීසා නොමැතිව පැමිණි ඒ අය ආපසු හරවා යැව්වා. ඒ වෛරය තවමත් පැසවමින් තිබෙනවා.ඒ අයට අවශ්‍ය වුණේ රට ගිනිබත් වෙවී තිබෙනවා දකින්නට. තවත් ඉරාකයක්, ලිබියාවක්, ඇෆ්ගනිස්ථානයක් වශයෙන් පවතින්නට. තැන තැන බෝම්බ පිපිරෙන, තැන තැන මිනී මැරෙන රටක් බවට පත් කරන්නට. රනිල් වික්‍රමසිංහව බලයට ගේන්නට ඒ රටවල්වලට දැඩිව අවශ්‍යතාවක් තිබෙන්නේ ඒ නිසයි. ඔවුන්ගේ පදයට නටන්නේ නැති නූල් රූකඩයක් ලෙස කටයුතු නොකරන රාජ්‍ය නායකයෙක් සිටීම ඔවුන්ට ගැටලුවක් වෙලා තිබෙන්නේ.අපි අපේ දරු දැරියන්ට දිය යුතු පණිවිඩය තමයි, ලෝකයෙන් නිෂ්පාදන මිලදී ගත් කාලය, ආනයනය කළ කාලය අවසන් කළ යුතු යි. අපි අපේ නිෂ්පාදන ලෝකයට අලෙවි කළ යුතු කාලය ඇවිල්ලා. අද විශ්වවිද්‍යාල ආචාර්යවරුන්ට අපි පර්යේෂණ දීමනා ලෙස වැටුපට සියයට 35ක් එකතු කරලා තිබෙන්නේ. ඒකට හේතුව තමයි අලුත් අලුත් දේ අපි නිෂ්පාදනය කළ යුතු යි. පර්යේෂණ කරලා නව නිපැයුම් කරන්නට නව දේවල් සොයා ගන්නට අපි මහන්සි ගත යුතු යි. අපි අද තරමක් දුරට ඒ කටයුත්ත කරගෙන යනවා. එදා රබර් ෂීට් රට පටවපු අපි රබර් නිෂ්පාදන අපනයනයට පටන් අරන්. තේ කුඩු බැරල් පිටින් පටවපු අපි දැන් තේ පැකට් කරලා යවන්නට පටන් අරන්. මත්ස්‍ය නිෂ්පාදන රට යවන්න පටන් අරන්. මේ කාර්යය තවදුරටත් සිදු කරන්නට පුළුවන් අපිට අලුත් අලුත් දේවල් හදන්නට පුළුවන් නම්. අපේ රජය මේ අවශ්‍යතාව හොඳින් ම හඳුනාගෙනයි තිබෙන්නේ.අද විපක්ෂය චෝදනා කරනවා අපි ලෝකයට ම ණය වෙලා තිබෙන්නේ කියලා. ඒකට දෙන්න තියන පිළිතුර තමයි එක්සත් ජාතික පක්ෂ රජයන් සමයේ තිබුණු ණය බර සහ දැන් අපි ලබාගෙන තිබෙන ණය සංසන්දනය කරලා බලන්න කියන එක. රනිල්ගේ කාලයේ විදේශ ණය ප්‍රමාණය වාර්ෂික ආදායමෙන් සියයට 102ක් වුණා. ජනාධිපතිතුමා රට භාර ගන්න විට ඒ තත්ත්වය සියයට 96 තිබ්බේ. නමුත් එතුමා එම ණය අනුපාතය සියයට 75 දක්වා ගිය වසර වන විට අඩු කළා. වසර 2016 වනවිට එය සියයට 65 දක්වා අඩු කරන්නට කටයුතු කිරීමට අපි ඉලක්ක කරගෙනයි ඉන්නේ. අපිට සතයකවත් ණයක් දෙන්නට අකමැතිවෙලා තිබ්බ බැංකු සහ ආයතන ණය දෙන්නේ එළව එළවා. මේක තමයි ඇත්ත. දැන් අපිට ලෝක බැංකුව ණය දෙන්නේ සියයට .5 පොලියට, ජාත්‍යන්තර මූල්‍ය අරමුදල දෙන්නේ සියයට 1ට. ආසියානු සංවර්ධන බැංකුව ණය දෙන්නේ සියයට 1.5 පොලියට. සමස්තයක් වශයෙන් බැලුවම අනුපාතය සියයට 2ට අඩු යි.රටේ ජාතික ආදායම වේගයෙන් වැඩිවෙනවා. කිලිනොච්චිය, මන්නාරම, වවුනියාව, අක්කරෙයිපත්තුව වගේ පළාත්වල ආයෙත් ගොයම් හොඳට පැහෙනවා. ඒ ගොවියන්ට දැන් අතමිට සරුයි. හේතුව ත්‍රස්තවාදයක් නැහැ. සහල් නිෂ්පාදය වැඩි වෙලා. සහල් වගේ ම රටින් ගෙනාපු බඩ ඉරිඟුත් දැන් අපි අපනයනය කරනවා. ඒ නිසා අවුරුදු සියයකට පසුව ඇවිත් තිබෙන මේ දුර්ලභ අවස්ථාව ආපස්සට හරවන්නට කිසිවකුටත් ඉඩ නොදෙන්නට අපි වගබලා ගනිමු. මේක අපේ රට යි. යනුවෙන් ද පැවසීය.මෙම අවස්ථාව උඩුනුවර ප්‍රධාන අධිකරණ සංඝනායක බෝවල සුමන හිමි ප්‍රමුඛ මහා සංඝ රත්නය, උඩුනුවර ප්‍රාදේශීය සභා සභාපති බන්දුල සෙනෙවිරත්න, ප්‍රාදේශීය සභා මන්ත්‍රීවරු ඇතුළු පිරිසක් ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=r1407221</link>
    <topic>සිවිල් ආරක්ෂක භටයකු ඝාතනය කර සිරුර පුළුස්සා පළාගිය සැකකාර සෙබළකු මුන්දලමේදී අල්ලයි</topic>
    <author>අනුරාධපුර මධ්‍යම විශේෂ</author>
    <content>සිවිල් ආරක්ෂක බළකා සෙබළකුගේ ගෙල සිර කර ඝාතනය කිරීමෙන් අනතුරුව ඔහුව හඳුනාගත නොහැකිවන ලෙස පුළුස්සා ප්‍රදේශය අතහැර දමා පලාගිය සැකකාර සිවිල් ආරක්ෂක සෙබළකු පුත්තලම මුන්දලම මංගලඑළිය ප්‍රදේශයේ නිවෙසක සැඟව සිටියදී පැය 12ක් ගත වීමටත් පෙර අනුරාධපුර කොට්ඨාස අපරාධ විමර්ශන අංශයේ නිලධාරීන් අත්අඩංගුවට ගෙන තිබේ.ඝාතනයට සම්බන්ධ සැකකරු අත්අඩංගුවට ගැනීමට පරික්ෂණ පවත්වන ලෙස කොට්ඨාස අපරාධ විමර්ශන අංශයට පරික්ෂණ පැවැත්වීමට අනුරාධපුර කොට්ඨාස බාර ජ්‍යෙෂ්ඨ පොලිස් අධිකාරී මහේෂ් සේනාරත්න මහතා උපදෙස් දී තිබුණි. ඒ අනුව එම අංශයේ ස්ථානාධිපති පොලිස් පරීක්ෂක කිත්සිරි හේරත් මහතාගේ මෙහෙයවීම මත නිලධාරින් පිරිසක් ලැබුණු තොරතුරු මත පුත්තලම ප්‍රදේශයට ගොස් ඇත.සැකකාර සෙබළා බිරියගේ මවගේ නිවෙසේ සැඟව සිටිද්දී විශාල පරිශ්‍රමයක් දරා කොස්තාපල්වරුන් දෙදෙනකු ඔහු අත්අඩංගුවට ගෙන තිබේ. සැකකරු ඉස්සන් කොටුවකට පැන පළා යෑමට උත්සහ දැරුවත් කොස්තාපල්වරුන් දෙදෙනාගේ උත්සහාය මත ඔහු අත්අඩංගුවට ගැනුනි.සිද්ධිය පිළිබඳව පැහැදිලි කර දීමෙන් අනතුරුව සැකකරු පොලිස් බාරයට ගෙන තිබේ. සැකකාර සිවිල් ආරක්ෂක බළකා සෙබළා මියගිය සෙබළාට රුපියල් 14 000ක් ණය මුදලක‍් ලබා දීමට තිබූ බව පොලීසිය අනාවරණය කරගෙන තිබේ. එම මුදල් ලබා දීමට ඝාතනයට ලක් වූ සෙබළාට 20 වැනිදා පැමිණෙන ලෙස සැකකරු දන්වා ඇති අතර එහිදී දෙදෙනා අතර යම් බහින් බස් වීමක්ද සිදු වී තිබේ.ඝාතනයට ලක්වූ සිවිල් ආරක්ෂක බළකා සෙබළා සැකකරුගේ අත සපා කෑම නිසා කෝපයට පත් වී සැකකරු ඔහුට පහර දී ඇති අතර පසුව දෙදෙනාම විනාඩි 10කට ආසන්න කාලයක් දබර කර ගනිමින් සිට ඇති බවද පොලීසිය පවසයි. සැකකරු ඉන් අනතුරුව ඝාතනට ලක්වූ පුද්ගලයාගේ ළඟ තිබූ කුඩා පිහියක් රැගෙන පපු ප්‍රදේශයට පිහි පහර කිහිපයක් ඇන ගෙල සිරකර මරා දමා යතුරු පැදිය උඩට සිරුරද දමා ගිනි අවුළුවා අනතුරුව සෙබළා ළඟ තිබූ මුදල් සහ ලිපි ලේඛන සහිත බෑගය රැගෙන පලාගොස් ඇත.මියගිය සෙබළාගේ සියලු ලේඛන සහ ජංගම දුරකථනයත් සැකකරුගේ ලේ තැවරුණු ඇඳුමත් ගින්නට දමා පුළුස්සා ඇති බව පොලීසිය පවසයි. ඝාතනයට ලක් වූ සෙබළාගේ පපු පෙදෙසට පිහියෙන් අනිද්දී එම පිහිය කැඩී සැකකරුගේ අතකටද තුවාල සිදු වී තිබේ.ගිනි තැබූ ලිපි ලේඛන ඇතුළු භාණ්ඩත් පිහියත් සොයා ගැනීම සඳහා අනුරාධපුර මූලස්ථාන පොලීසියේ අපරාධ විමර්ශය තවදුරටත් පරික්ෂණ සිදුකරයි. ඝාතකයාත් ඝාතනයට ලක්වූ පුද්ගලයාත් මිතුරන් බව පොලීසිය අනාවරණය කරගෙන තිබේ. සැකකරු ළඟ තිබී රුපියල් 55000ක පමණ මුදලක් පොලීසිය අත්අඩංගුවට ගෙන ඇති බවද අනාවරණය විය. අනුරාධපුර කොට්ඨාස භාර ජ්‍යෙෂ්ඨ පොලිස් අධිකාරී මහේෂ් සේනාරත්න , සහකාර පොලිස් අධිකාරි එච්.සමුද්‍රජීව යන මහත්වරුන්ගේ උපදෙස් මත අනුරාධපුර මූලස්ථාන පොලීසියේ කොට්ඨාස අපරාධ අංශයේ ස්ථානාධිපති පොලිස් පරික්ෂක කිත්සිරි හේරත්, මහතා ඇතුළු නිලධාරිහු සැකකරු අත්අඩංගුවට ගත්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=r1407222</link>
    <topic>වයඹ අධ්‍යාපන පරිපාලන සේවයට නව පත්වීම් 39ක්</topic>
    <author/>
    <content>වයඹ පළාත් අධ්‍යාපන පරිපාලන සේවයට නව පත්වීම් 39ක් ප්‍රදානය කිරීම ඊයේ (21) වයඹ පළාත් ප්‍රධාන ඇමැති දයාසිරි ජයසේකර මහතාගේ ප්‍රධානත්වයෙන් පැවැත්විණි. එහිදී පත්වීම්ලාභීන් ප්‍රධාන ඇමැතිවරයාගේ අතින් පත්වීම් ලබාගත් අයුරුයි මේ.සීමිත තරග විභාගයකින් සහ කුසලතා මත මේ පත්වීම් ලබාදී තිබේ. ඡායාරූප -කුරුණෑගල දිස්ත්‍රික් සංචාරක ගුණරත්න ලියනආරච්චි</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=r1407223</link>
    <topic>දඹුල්ල තිත්තවැලිගොල්ලේ කුණු කරවල සෝදා වියළන ස්ථානයක්</topic>
    <author>සීගිරිය විශේෂ</author>
    <content>මිනිස් පරිභෝජනයට නුසුදුසු ඉවත් කරන ලද කරවල තොග අඩු මුදලට රැගෙන විත් සෝදා වියළා නැවත වෙළෙඳ පොළට යවන ජාවාරමක් දඹුල්ල තිත්තවැල්ගොල්ල ප්‍රදේශයේ නිවෙසක් පිටුපස කැලෑබද ස්ථානයක පවත්වාගෙන යද්දී මාතලේ පාරිභෝගික සේවා අධිකාරිය මගින් ඊයේ (21) අනාවරණය කර ගන්නා ලදී.ලැබුණු තොරතුරක් මත මේ ස්ථානයට පාරිභෝගික සේවා අධිකාරිය වැටලීම් ඒකකයේ නිලධාරීන් යනවිටත් සේවකයින් යොදාගෙන කුණු කරවල සෝදමින් සිටින අයුරු දැකගැන්මට හැකිවිය.මේ ස්ථානයේ තිබී සෝදා වියළමින් තිබූ කුණු කරවල කිලෝ දහසකට වැඩි ප්‍රමාණයක් හා සේදීමට තිබූ තවත් කරවල කිලෝ පන්සියයකට අධික ප්‍රමාණයක් සමඟ කරවල ජාවාරම සිදුකරගන ගිය ප්‍රධාන සැකකරු පාරිභෝගික නිලධාරින් විසින් අත්අඩංගුවට ගනු ලැබීය. එහි සේවය කරමින් සිටි පිරිසට අවවාද කර මුදා හැරීය.මෙම ව්‍යාපාරිකයා කුණු කරවල ජාවාරම වසරක පමණ කාලයක සිට මේ ස්ථානයේ සිදුකරගන ගොස් ඇති බව ප්‍රශ්න කිරීම්වලදී අනාවරණය විය.කොළඹ ප්‍රදේශයේ කරවල ආනයනය කරන ස්ථානවලින් ඉවත්කරන ලද කරවල කිලෝවක් රු: 50/= සිට රු: 150/= දක්වා මිලගණන් යටතේ ලබාගන මේ ස්ථානයට රැගෙනවිත් සෝදා නැවත වියලා හොඳ කරවලවලට කළවම් කර කිලෝවක් රු: 450 සිට රු: 650 දක්වා මිල ගණන් යටතේ වෙළෙඳ පොළට යොදවන බව ව්‍යාපාරික‍යා පාරිභෝගික අධිකාරියේ නිලධාරීන්ට පැවැසීය.අත්අඩංගුවට ගත් ව්‍යාපාරිකයා බැඳුම්කරයක් මත නිදහස් කළ අතර ලබන බදාදා අධිකරණයට ඉදිරිපත් කරන බව මාතලේ පාරිභෝගික සේවා අධිකාරියේ වැටලීම් ප්‍රධානි ඒ. එම්. ජේ. සමන්ත මහතා පැවැසීය. මාතලේ පාරිභෝගික අධිකාරියේ ප්‍රධානි ඒ. එම්. ජේ. සමන්ත, වැටලීම් නිලධාරීන් වන ඩී. ඒ. වීරසේකර මහතා ආර්. එම්. ආර්. කේ. රත්නායක මහත්මිය වැටලීමට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=r1407224</link>
    <topic>පොළොන්නරුවේ ඓතිහාසික ශිව දේවාලය විනාශ මුඛයේ</topic>
    <author>පොළොන්නරුව දිසා සමූහඇම්. පී. සරත්</author>
    <content>ලෝක ප්‍රකට පොළොන්නරුව ඓතිහාසික ශිව දේවාලය ගරාවැටී විනාශ වෙමින් පවතී.පරාක්‍රමබාහු යුගයේ ඉදිකළා යැයි කියන මේ ශිව දේවාලය දෙමළ ජනතාවගේ හදවත වේ. ශිව දේවාලයේ බඳින ලද කළුගල් එකින් එක වෙනස් වී ගිලා බැස විනාශ වෙමින් පවතී. ශිව දේවාලයේ බඳින ලද විශාල තුඹස කලුගල් බිත්තිය ඈත්වී පිටට ගොස් පිට බිත්තිය පුරා තුඹස පැතිර ගොස් විශාල තුඹසක් බවට පත්වී තිබේ.මේනිසා මෙහි සර්පයන් සිටීදැයි බියෙන් දේශීය හා විදේශීය සංචාරකයන් ශිව දේවාලය ඇතුළට ඒමට මහත් බියක් දක්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=r1407225</link>
    <topic>නෝර්වේ ජාතික දැරියකට අතවර කළ ධීවරයකු සොයා පරීක්ෂණ</topic>
    <author>මාතර සමූහඩබ්ලිව්. පී. ධර්මසේන</author>
    <content>ඔරුවක් මුහුදෙන් ගොඩට ඇද ගැනීමට සහාය දුන් 13 හැවිරිදි නෝර්වේ ජාතික දැරියකට ලිංගික අතවර කළ ධීවරයකු අත්අඩංගුවට ගැනීමට මාතර පොලිසිය පරීක්ෂණ අරඹා ඇත.පෙරේදා 20 සවස 02.30ට පමණ මාතර පොල්හේන මුහුදු තීරයේ දී සිදු වූ මෙම සිද්ධිය මෙසේය.තම මවත් සමඟ පසුගිය 06 වන දින ශ්‍රී ලංකාවට පැමිණ ඇති මෙම දැරිය හොරණ පාසිකුඩා ප්‍රදේශවල සංචාරය කිරීමෙන් පසු පසුගිය දිනක පොල්හේන හෝටලයට පැමිණ ඇත. පොල්හේන මුහුදු තීරය ඉදිරිපිට හෝටලයේ නැවතී සිටි මෙම දැරිය මුහුදේ දිය නාමින් සිටින විට සවස 02.30ට පමණ එම ස්ථානයෙන් ඔරුවක් පැදගෙන පැමිණ ඇති තරුණයකු එම ඔරුව ගොඩට ඇද ගැනීමට දැරියගෙන් සහාය ඉල්ලා ඇත.ඒ අනුව ගොඩට පැමිණ ඇති දැරිය ධීවර තරුණයා සමඟ එක් වී ඔරුව ගොඩබිමට ඇද තිබේ. පසුව මෙම දැරියට තැඹිලි බීම සඳහා තරුණයා කථා කර ඇති අතර ඇය එය ප්‍රතික්ෂේප කළ විට තරුණයා දැරියට අතවර කළ බව දැරිය සිය මවට පවසා ති‍බේ. පසුව දැරියගේ මව විසින් මාතර පොලිසියට පැමිණිලි කරනු ලැබීය.මාතර මූලස්ථාන පොලිස් පරීක්ෂක මහින්ද සුනිල් කල්දේරා මහතා ඇතුළු නිලධාරීන් හා පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=s1407221</link>
    <topic>පොදුරද මඩුලු ක්‍රීඩා උළෙල හෙට ඇරැඹේ</topic>
    <author>ප්‍රින්ස් ගු ණසේකර ස්කොට්ලන්තයේ ග්ලාස්ගොව් සිට</author>
    <content>ඔලිම්පික් උළෙලට පමණක් දෙවැනි වන ප්‍රබල ක්‍රීඩක ක්‍රීඩිකාවන් සටනට පිවිසෙන පොදු රාජ්‍ය මණ්ඩලීය ක්‍රීඩා උළෙල හෙට ස්කොට්ලන්තයේ ග්ලාස්ගොව් හී දී ආරම්භ වෙයි.විචිත්‍රවත් සමාරම්භක උළෙලකින් 20වැනි ක්‍රීඩා උළෙල වර්ණවත් කිරීමට ග්ලාස්ගොව් සංවිධායකයෝ කටයුතු සැලසුම් කරමින් සිටිති.විවිධ වකවානුවල දී බ්‍රිතාන්‍ය පාලනය යටතේ පැවැති රටවල් 71ක ක්‍රීඩක ක්‍රීඩිකාවන් 4500ක් පමණ පොදු රාජ්‍ය මණ්ඩලීය ක්‍රීඩා උළෙලට එක්ව සිටින අතර ක්‍රීඩා 17ක් යටතේ ඉසව් 261කට ඔවූහූ සහභාගී වෙති. දින 12ක් පුරා ක්‍රීඩාංගණ 13කදී තරග පැවැත්වෙන අතර එය ලොව පුරා බිලියන ගණනාවකට එසැනින් පෙන්වීමට ටාජ් රූපවාහිනී ආයතනය කටයුතු යොදා ඇත.ක්‍රීඩා උළෙලේ මෙවර සත්කාරකත්වය ලබා ගැනීමට ග්ලාස්ගොව් හා අම්බුජා නගර 2007 නොවැම්බර් 9දා කොළඹ දී තරග වැදුණු අතර එහි දී රටවල් 71කින් ග්ලාස්ගොව් වෙත ඡන්ද 47ක් ද, අම්බුජා වෙත රටවල් 24ක් ද කැමැත්ත පළකොට තිබිණි.එතැන් සිට මේ දක්වා ග්ලාස්ගොව් නගරයේ ක්‍රීඩා සංකීර්ණ හා ක්‍රීඩා ගම්මානය ඉදිකරමින් උළෙල සංවිධානයට විශාල පරිශ්‍රමයක් දරා තිබීම කාගෙත් පැසසුමට ලක්ව තිබේ. රටවල් 71ක ක්‍රීඩක ක්‍රීඩිකාවන් හා නිලධාරීන්ට අවශ්‍ය සියලු පහසුකම් සලසා ඇති අතර විවිධ භාෂා දැනුම තිබෙන ස්වේච්ඡා සේවක සේවිකාවෝ 15000ක් පමණ පුහුණු කර තිබීම විදෙස් ක්‍රීඩා කණ්ඩායම්වලට අමතර පහසුකමක් වී තිබේ.ස්කොට්ලන්ඩ්යාඩ් පොලිස් ආරක්ෂාවට අමතරව සියලුම ක්‍රීඩා සංකීර්ණ පාලනය බ්‍රිතාන්‍යයේ පී - ෆෝ - එස් නම් ආරක්ෂක සංවිධානයට පවරා ඇත. පසුගිය ලන්ඩන් ඔලිම්පික් උළෙලේ ක්‍රීඩා සංකීර්ණ පාලනය ද මෙම සංවිධානය ඉටු කළේය. එම ආරක්ෂක නිලධාරීහූ 5000ක් පොදු රද මඩුලු ක්‍රීඩා උළෙලේ සංවිධානයට එක්කොට ඇත.ස්කොට්ලන්තයේ පොදු රාජ්‍ය මණ්ඩලීය ක්‍රීඩා උළෙල තුන්වැනි වරට පැවැත්වීම ද විශේෂත්වයකි. වසර 1970 දී හා 1986දී එඩින්බරෝහී දී පොදු රාජ්‍ය මණ්ඩලීය ක්‍රීඩා උළෙල සංවිධානය කිරීමේ වාසනාව ස්කොට්ලන්තයට හිමිවිය. එම පැරැණි අත්දැකීම් සියල්ල සැලකිල්ලට ගෙන මෙවර පොදු රාජ්‍ය මණ්ඩලීය ක්‍රීඩා උළෙල අති සාර්ථකත්වයට පත් කිරීම ග්ලාස්ගොව් නගර ප්‍රධානීන්ගේ අරමුණ වී තිබේ.ග්ලාස්ගොව් අගනගරයට ආසනනයේ පිහිටි 'සෙල්ටික්' ක්‍රීඩාංගණයේ සමාරම්භක උත්සවය පැවැත්වෙන අතර එය හරිත වර්ණ අරුතකින් හැඩගැන්වීම සැලසුම වේ.සිත් මුලාකරන විශේෂාංග එක්කරන බවත්, පරිසරය සමග බැඳී පවතින ජීවන රටාවට එය මනස්කාන්ත අත්දැකීමක් වනු ඇති බවත් පැවැසේ.40000කට නැරැඹීමේ පහසුකම් ඇති සෙල්ටික් ක්‍රීඩාංගණයේ සෑම ප්‍රවේශපත්‍රයකින්ම යුරෝ එකක් ලොව ළමා සුබසාධනය සඳහා යුනිසෙෆ් ආයතනයට ලබාදෙන බව සංවිධායකයෝ පවසති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=s1407222</link>
    <topic>ශ්‍රී ලංකා පාසල් මයිලෝ ක්‍රීඩා වර්ණ ප්‍රදානෝත්සවයේ සුපුන් හා කිමිකෝ හොඳම ක්‍රීඩක ක්‍රීඩිකා සම්මාන දිනති</topic>
    <author>නිරෝෂාන් ප්‍රියංකර</author>
    <content>දේශීය පාසල් ක්‍රීඩා පිටියේ විශිෂ්ටතම ක්‍රීඩක ක්‍රීඩිකාවන් ඇගැයීමට ලක් කෙරෙන 2013වසර සඳහා වන ශ්‍රී ලංකා පාසල් මයිලේ වර්ණ ප්‍රදානෝත්සවයේ දී වසරේ හොඳම ක්‍රීඩකයා ලෙස සුපුන් විරාජ් රන්දෙණිය සම්මාන දිනාගැනීමට සමත්විය.නෙස්ලේ සමාගමේ අනුග්‍රහයෙන් කොළඹ බණ්ඩාරනායක සම්මන්ත්‍රණ ශාලාවේදී පසුගියදා පැවැති මයිලෝ වර්ණ ප්‍රදානෝත්සවයේදී වසරේ ක්‍රීඩිකාව ලෙස කි‍මිකෝ රහීම් සම්මාන ලැබුවාය. සුපුන් විරාජ් පසුගිය වසරේ දැක්වූ දස්කම් අතර 57වැනි ජාතික කනිෂ්ඨ ශූරතාවලියේදී අවුරුදු 20න් පහළ කඩුලු පැනීමේ ඉසව්ව තත්පර 14.27කින් නිමකරමින් නව තරග වාර්තාවක් බිහිකිරීම කැපී පෙනේ. සුපුන් බිඳ දැමුවේ ඔහු විසින්ම තත්පර 14.45කින් තබනු ලැබූ කනිෂ්ඨ වාර්තාවයි. කිමිකෝ රහීම් පිහිනුම් ක්‍රීඩාවෙන් දස්කම් දක්වන අතර ලබන 23වැනිදා ආරම්භ වන පොදු රාජ්‍ය මණ්ඩලීය ක්‍රීඩා උළෙලේදී ශ්‍රී ලංකාව නියෝජනය කරන එකම ක්‍රීඩිකාව වන්නේද ඇයයි.ආනන්ද විද්‍යාලයේ ඩිනුල් තිසර දොලුවීර වසරේ නැඟී එන ක්‍රීඩකයා ලෙස සම්මාන දිනාගත් අතර පානදුර ශ්‍රී සුමංගල බාලිකා විද්‍යාලයේ ලක්ෂානි සාරංගි සිල්වා වසරේ නැඟී එන ක්‍රීඩිකාව ලෙස තේරී පත්වුවාය.පාසල් ක්‍රීඩා පිටියේ දස්කම් පෑ 450කට අධික පාසල් සංඛ්‍යාවක් අතරින් හොඳම ක්‍රීඩා පාසල ලෙස කොළඹ විශාඛා විද්‍යාලය සම්මාන දිනාගත්තේය.විශාඛා විදුහලට මේ සම්මානය හිමිවුනේ පසුගිය වසරේ වැඩිම ජයග්‍රහණය සංඛ්‍යාවක් හිමිකර ගෙන තිබීම හේතුවෙනි.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැති වර්ණ ප්‍රදානෝත්සවයට අධ්‍යාපන අමාත්‍යාංශ ලේකම් (සංවර්ධන) එච්.යූ.ප්‍රේමතිලක, නෙස්ලේ ලංකා සමාගමේ කළමනාකාර අධ්‍යක්ෂ ගනේෂන් අම්පලවානර් මහත්වරුන් ඇතුලු පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=s1407223</link>
    <topic>පාසල් ආධුනික ජූඩෝ තරගාවලියේ දක්ෂතම ක්‍රීඩකයා තරුෂ: ක්‍රීඩිකාව නිසංසලා</topic>
    <author>ගම්පොල සමූහ</author>
    <content>ශ්‍රී ලංකා පාසල් ජූඩෝ සංගමය සංවිධාන කළ දාහත්වැනි පාසල් ආධුනික ජූඩෝ තරගාවලියේ දක්ෂතම ක්‍රීඩකයා ලෙස ගම්පොල ගඟසිරිපුර විද්‍යාලයේ තරුෂ දේශාන් හා දක්ෂතම ක්‍රීඩිකාව ලෙස ගම්පොල ගිරාඋල්ල මහා විද්‍යාලයේ නිසංසලා ගංගානි පියනන්ද සම්මාන දිනාගත්හ.තරගාවලියේ සමස්ත බාලක ශූරතාව ගම්පොල ගඟසිරිපුර විද්‍යාලය දිනාගත් අතර බාලිකා ශූරතාව ගම්පොල පන්විලතැන් මහ විද්‍යාලයට හිමිවිය. පන්විලතැන්න විදුහල මේ තරගාවලියේ ශූරතාවක් දිනාගත් පළමු අවස්ථාව මෙය විය.ගම්පොල වික්‍රමබාහු ජාතික පාසලට බාලක අනුශූරතාවත් ගම්පොල ජිනරාජ මහ විද්‍යාලයට තෙවැනි ස්ථානයත් හිමිවිය. බාලික අනුශූරතාව ගම්පොල ගිරාඋල්ල මහා විද්‍යාලය හිමිකරගත් අතර තෙවැනි ස්ථානය ගම්පොල සාන්ත ජෝශප් බාලිකාව සතුවිය.ගම්පොල වික්‍රමබාහු ජාතික පාසල් ප්‍රධාන ශාලාවේදී දෙදිනක් පුරා පැවැති තරගාවලියට පාසල් 80ක් නියෝජනය කරමින් ක්‍රීඩක ක්‍රීඩිකාවන් 550කට අධික පිරිසක් එක්ව සිටියහ. තරගාවලියේ ප්‍රධාන ආරාධිතයන් ලෙස අධ්‍යාපන අමාත්‍යාංශයේ ක්‍රීඩා අධ්‍යක්ෂ බී.ඒ.අබේරත්න, මධ්‍යම පළාත් අධ්‍යාප දෙපාර්තමේන්තු ක්‍රීඩා අධ්‍යක්ෂ අතුල ජයවර්ධන, ශ්‍රී ලංකා ජූඩෝ සංගමයේ සභාපති ගයාන් ප්‍රියන්ත, පාසල් ජූඩෝ සංගමයේ සභාපති ජයන්ත කුමාරසිංහ හා ගම්පොල කලාප ක්‍රීඩා අධ්‍යක්ෂ අනුර කුමාර මහත්වරුන් ඇතුලු පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=s1407224</link>
    <topic>හසිනි ඉරේෂා වූෂු රන් දිනයි</topic>
    <author>විනීතා මානෙල් ගමගේ හල්තොට සමූහ</author>
    <content>කොළඹ සුගතදාස ගෟහස්ථ ක්‍රීඩාංගණයේ දී නිමාවු සමස්ථ ලංකා වූෂු තරගාවලියේ ගුංෂු තරග ඉසව්වේ රන් පදක්කම දිනාගැනීමට බණ්ඩාරගම ජාතික පාසලේ හසිනි ඉරේෂා උදුගොඩ සමත් වූවාය .පාසලේ මළල ක්‍රීඩා තරග වලටද සහභාගි වී ජයග්‍රහණ හිමිකර ගෙන ඇති හසිනි නෙට්බෝල්, වොලිබෝල්, ක්‍රිකට් කණ්ඩායම් වලද සාමාජිකාවක් ලෙස කටයුතු කරන්නීය.විජිත හතුරුසිංහ මහතාගේ පුහුණුව යටතේ 8 වසරේ සිට වූෂු ක්‍රීඩාව ප්‍රගුණ කළ හසිනි 2013 වසරේ මහරගම තරුණසේවා සභාවේදි පැවැති වූෂු තරගාවලියේ ෆයිටින් අංශයෙන් ප්‍රථම ස්ථානයත් එම වසරේදීම කොළඹ අශෝක විද්‍යාලයේ පැවති වූෂු කණ්ඩායම් තරගයෙන් තුන්වන ස්ථානයත් හිමි කරගනු ලැබුවාය .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=s1407225</link>
    <topic>සිරිධම්ම විදුහල‍ට ලකුණු 184ක ජයක්</topic>
    <author>ලංකින්ද නානායක්කාර ඉමදුව සමුහ</author>
    <content>ඇල්පිටිය ගෝනගල මධ්‍ය මහා විද්‍යාලය සමග පැවති වයස අවුරුදු 15න් පහළ එක්දින ක්‍රිකට් තරගය ලකුණු 184 කින් ජය ගැනිමට ගාල්ල ලබුදූව සිරිධම්ම විද්‍යාලය සමත් විය.බද්දේගම කුම්මේ ක්‍රීඩාංගණයේ දී පසුගියදා පැවැති තරගයේ පළමුව පන්දුවට පහරදුන් සිරිධම්ම විද්‍යාලය කඩුළු 07 ක් දැවී ලකුණු 241ක් රැස් කළේය. නායක විශාල් විමුක්ති නොදැවී 101ක් රැස් කිරීම කැපී පෙනුණි. පිළිතුරු ලෙස ගොනගල විදුහලට සියල්ලන් දැවී ලබාගත හැකි වුයේ ලකුණු 57ක් පමණි.සිරිධම්ම-241/7 (ඕවර 50) - විශාල් විමුක්ති නොදැවී 101, චන්දිමාල් නානායක්කාර 24, මෙලාන් සසංක 21 (කේ.පි.දුල්සර 16/2, නමාල් අවිදු 32/2)ගොනගල -57 (ඕවර 23.1) යු.ඩි.රවිදු 30 (දිල්ෂාන් අමිල 2/2, රවිදු ලක්‍ෂාන් 5/2, විශාල් විමුක්ති 8/2)</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>22</day>
    </date>
    <link>http://www.dinamina.lk/2014/07/22/_art.asp?fn=f1407221</link>
    <topic>පාරිභෝගිකයාට වාසි වන ලෙස රාජ්‍ය වෙළෙඳ ජාලය ක්‍රියාත්මකයි</topic>
    <author/>
    <content>ඌව පළාත් මැතිවරණයේදී ආණ්ඩුවේ සැලැසුම් මොනවාද? අත්‍යවශ්‍ය භාණ්ඩ මිල පාලනය කිරීමට අමාත්‍යාංශ මට්ටමින් ගෙන ඇති ක්‍රියාමාර්ග සහ තවත් කාලීන හා සමාජ කරුණු ගැන නියෝජ්‍ය ඇමැති හේමාල් ගුණසේකර මහතා සමඟ සිදුකළ සාකච්ඡාවකි මේ.ඔව්. බඩු මිල ඉහළ යාම පාලනයට හොඳම විකල්පයක් විදිහට ලක් සතොස ඇති කිරීම හඳුන්වන්නට පුළුවන්. මෙතෙක් කල් තිබුණේ පුද්ගලික වෙළෙඳුන්ගේ ඒකාධිකාරියක්. එහෙත් ලක් සතොස බිහි කිරීම නිසා නගරවලත් ගම්වලත් සිටින පුද්ගලික වෙළෙඳුන් සමඟ තරගකාරී මිලකට අත්‍යවශ්‍ය භාණ්ඩ පාරිභෝගිකයාට ලබාදීමට පුළුවන්කම ලැබී තිබෙනවා. මේ විදිහේ ප්‍රබල රාජ්‍ය වෙළෙඳ ජාලයක් රජය සතුව තිබුණා. එහෙත් පසුව බලයට පත්වූ එක්සත් ජාතික පක්ෂ ආණ්ඩුව මේ ජාලය සම්පූර්ණයෙන්ම විනාශ කළා පමණක් නොවෙයි සම්පූර්ණයෙන්ම කඩාකප්පල්කර දැමුවා. ජනාධිපතිතුමා බලයට පැමිණි පසු තමයි පැරැණි සතොස ලක් සතොස නමින් යළිත් ඇති කළේ. අද වනවිට රටපුරා ශාඛා විශාල සංඛ්‍යාවක් ඇතිකළා. මෙයට ඇමැති ජොන්ස්ටන් ප්‍රනාන්දු මහතාගේ පූර්ණ දායකත්වය හා සහාය ලැබුණා. අපට පුළුවන්කම ලැබිලා තිබෙනවා මේ වෙළෙඳ ජාලය ඔස්සේ පාරිභෝගිකයා වගේම ඔවුන්ගේ ආර්ථික තත්ත්වය ආරක්ෂා කිරීමටත්.ඕනෑම දෙයක් ගැන ධනාත්මකව බැලීම වැරැදි දෙයක් නෙවෙයි. ඕනෑම කෙනෙකුට බලාපෙ‍ාරොත්තු තියා ගැනීමටත් ඒ අනුව කටයුතු කිරීමටත් පුළුවන්කම තිබෙනවා. එජාපයටත් අද උදාවෙලා තිබෙන්නේ ඒ විදිහේ තත්ත්වයක්. ඔවුන් හැම මැතිවරණයකදීම විශාල බලාපොරොත්තු තියා ගන්නවා. ඒත් හැම මැතිවරණයකදීම ඔවුන් තබාගන්නා බලාපොරොත්තු ඡන්දයෙන් පසුව බිඳ වැටෙනවා. මෙවර ඌවෙදි වෙන්නෙත් ඒ දේම තමයි. බස්නාහිරදී දකුණේදී එක්සත් ජාතික පක්ෂය ප්‍රකාශ කළේ බලපෙරළියට කොළ එළියක් කියලා. ඒත් මැතිවරණ ප්‍රතිඵල එද්දි එජාපය පරාදයි. ඌවෙදිත් ඒ ප්‍රතිඵලයම තමයි. හරින් ප්‍රනාන්දු නොවෙයි ජේ. ආර්. ජයවර්ධන මහතා ඡන්දය ඉල්ලුවත් ඌව පළාත දිනන්න බැහැ.පළාත් සභාවක් දිනාගන්න බැරි එජාපයට ජාතික මැතිවරණයක් දිනාගැනීම කියන එක මුළාවක් පමණයි. මට පෙනෙන විදිහට එජාපයට තනිව තරගකර ප්‍රාදේශීය සභාවක් හෝ ජයග්‍රහණය කරන්න බැහැ. ඒ නිසා ජාතික මැතිවරණයක් කියල එජාපයටවත් පොදුවේ විපක්ෂයටවත් කිසියම් ජයග්‍රහණයක් ලබාගැනීම සිහිනයක් පමණයි.අද විපක්ෂය ජනමතය මගින් ජයග්‍රහණයක් ලබා ගැනීමට බැරි නිසා තමයි විවිධ කුමන්ත්‍රණ මඟින් ‍හෝ තම දේශපාලන න්‍යායපත්‍ර ක්‍රියාත්මක කිරීමට උත්සාහ ගන්නෙ. ඒත් මේ අයගේ අරමුණු හෝ ප්‍රතිපත්ති ජයග්‍රහණය කිරීම දුෂ්කර දෙයක්.රට තුළ ප්‍රජාතන්ත්‍රවාදය අහිමිවීමේ අවදානමක් ඇතැයි විපක්ෂයත් රාජ්‍ය නොවන සංවිධානත් චෝදනා එල්ල කරනවා.මේ අයට ප්‍රජාතන්ත්‍රවාදය ගැන කතා කරන්න තිබෙන අයිතිය මොකක්ද කියන එක ප්‍රශ්නයක්. එදා ප්‍රජාතන්ත්‍රවාදය කඩකළ එජාපය තමයි දැන් ප්‍රජාතන්ත්‍රවාදය ගැන කතා කරන්නේ. ඒත් මේ ආණ්ඩුව ඉතාමත් ඉහළින් ප්‍රජාතන්ත්‍රවාදය සුරක්ෂිත කර තිබෙනවා. මැතිවරණ නිසි කලට පවත්වනවා. මාධ්‍ය නිදහස ඉහළින් තිබෙනවා. නිදහස් අදහස් පළ කරනවා. ඉතින් මාධ්‍ය නිදහස නැහැ කියලා මේ අය චෝදනා කරන්නේ කොහොමද?රාජ්‍ය නොවන සංවිධානත් එහෙමයි. ඔවුන්ට අවශ්‍ය කරන්නේ අස්ථාන චෝදනා එල්ල කරමින් තමන්ගේ අරමුණු ඉටුකර ගැනීමයි. අද එන්. ජී. ඕ. සංවිධානත් විපක්ෂයත් කටයුතු කරන්නේ දේශද්‍රෝහී න්‍යායපත්‍රයකට අනුවයි.විනය පිරිහී යාම එක් අංශයකට පමණක් සීමා කර කතා කිරීම අසාධාරණයි; හැම අංශයකම හොඳ අය වගේම නරක අයත් ඉන්නවා. දේශපාලනය කියලත් එතැන වෙනසක් නැහැ. ඒත් දේශපාලනඥයකු වුණාම හැකිතාක් විනයක් ඇතිව හික්මීමක් ඇතිව කටයුතු කළ යුතුයි. එහෙම කටයුතු කිරීම මගින් පමණයි කාගේත් ගෞරවය ආරක්ෂා වන්නේ.මේ ආණ්ඩුව ඉතාමත් ඉහළින් ජාතික සමගිය අගය කරන ආණ්ඩුවක්. හැම මොහොතකම ජනාධිපතිතුමා ප්‍රමුඛ ආණ්ඩුව කටයුතු කරන්නේ ජාතීන් අතර සමගිය හා සහජීවනය ගොඩනැගෙන විදිහටයි. අප නිතරම සහජීවනය හා සමානාත්මතාව අගය කරනවා. සමගිය ඇති කිරීමේ වගකීම තිබෙන්නේ ආණ්ඩුවක් විදිහට අපට පමණක් නොවෙයි. ජනතාවටද විශාල වගකීමක් තිබෙනවා. ඒ වගකීම සියලු දෙනා එක්ව කරට ගත්තොත් මුළු රටපුරා සමගිය හා සහජීවනය ගොඩනැගීම අපහසු දෙයක් වෙන්නේ නැහැ.ඔබ නියෝජනය කරන දකුණු පළාත ඇතුළු රටපුරා පැතිර ගිය සංවර්ධනයක් දක්නට තිබෙනවා. එහෙත් මේ සංවර්ධනය ගැන එක් එක් පාර්ශව විවිධ මත පළ කරනවා. ඇතැමුන් කියන්නේ මේ සංවර්ධනයේ ප්‍රතිඵල පොදු ජනතාව වෙත නිසි ලෙස නොලැබෙන බවයි.ඒ අදහස ඉතාමත් වැරැදියි. ගම්බද ප්‍රදේශවල යටිතල පහසුකම් ප්‍රශ්නය කාලයක් තිස්සේ බලවත් ගැටලුවක් වෙලා තිබුණා. විවිධ ආණ්ඩු බලයට පත්වුණා. බලයෙන් ඉවත් වුණා. ඒත් ගම්බද ජනතාවට ලැබුණු සෙතක් නැහැ. ඒත් ජනාධිපතිතුමා 2005දී බලයට පැමිණි පසු විශාල ලෙස ගම්බද ප්‍රදේශවල සංවර්ධනය ගැන අවධානය යොමුකර කටයුතු කළා. අද ගම්බද ප්‍රදේශවලටත් නගරයේ ඇති පහසුකම් ලබාදී තිබෙනවා. මෙය සුවිශේෂ තත්ත්වයක් විදිහටයි හඳුන්වාදීමට පුළුවන්කම තිබෙන්නේ. මේ ඇස්පනාපිට සිදුවන සංවර්ධනය අවතක්සේරු කිරීම කුහක කම මිස අනෙකක් නොවෙයි.ඒ විතරක් නොවෙයි. මහා පරිමාණ සංවර්ධන ව්‍යාපෘති ඇති කිරීම අතිනුත් මහින්ද යුගය සුවිශේෂ කාලයක් විදිහට හඳුන්වන්න පුළුවන්. වරාය, ගුවන්තොටුපොළ, අධිවේගී මාර්ග ඉදිකිරීම නිසා රටේ අනාගතයත් ආර්ථික ස්ථාවරත්වයත් ඉහළ නංවා ගැනීමට පුළුවන්කම ලැබී තිබෙනවා. මේ විදිහේ රටට වැඩදායක ව්‍යාපෘති විවේචනය කිරීමක් තමයි අද එජාපය ඇතුළු විපක්ෂය සිදු කරන්නේ.මේ තත්ත්වය ගැටලුවක් විදිහට අප පිළිගන්නවා. මේ ගැන අවධානය යොමුකර අවශ්‍ය විසැඳුම් ලබාදීමට අප කටයුතු කර තිබෙනවා. මෙතැනදී ගොවියාත් පාරිභෝගිකයාත් සුරක්ෂිත වන විදිහේ වැඩපිළිවෙළකුයි ඇති කළ යුත්තේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n140723_1</link>
    <topic>දිනමිණ සිටි එෆ් එම් ප්‍රවෘත්ති විකාශය ඇරඹේ</topic>
    <author/>
    <content>ශ්‍රී ලංකා ගුවන්විදුලි සංස්ථාව හා ලේක්හවුස් ආයතනය එක්ව ඇරඹූ දිනමිණ සිටි එෆ් එම් 30 වන මිනිත්තුවේ මංගල ප්‍රවෘත්ති විකාශය මීට සුළු මොහොතකට පෙර ලේක්හවුස් දිනමිණ මැදිරියේදී ආරම්භ විය.එම අවස්ථාවට ජ්‍යෙෂ්ඨ ජනමාධ්‍යවේදීන් වන බන්දුල පද්මකුමාර මහතා සහ හඩ්සන් සමරසිංහ මහතා ඇතුළු සම්භාවනීය අමුත්තන් රැසක් සහභාගි විය.මංගල ප්‍රවෘත්ති විකාශය ඉදිරිපත් කිරීම ලේක්හවුස් මාධ්‍යවේදී වසන්ත ජයසිංහආරච්චි විසින් සිදු කළ අතර ප්‍රවෘත්ති සංස්කරණය සිදු කරනු ලැබුවේ ලේක්හවුස් මාධ්‍යවේදීනී සමදරා ජයසිංහ විසිනි.මෙම ප්‍රවෘත්ති විකාශය එෆ් එම් 89.6 සහ 89.8  ඔස්සේ දිනපතා පෙ.ව. 9.00 සිට ප.ව. 5.00 දක්වා දිවයින පුරා විසුරුවා හැරේ.  </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n1407231</link>
    <topic>අධිවේගයේ ආදායම කෝටි 4500ක්</topic>
    <author>නිරුෂි විමලවීර</author>
    <content>විපක්ෂයේ සියලු චෝදනා පුස්සක් බවට පත් කරමින් දක්ෂිණ සහ කටුනායක අධිවේගි මාර්ග විවෘත කළ දා සිට මේ වන තෙක් රුපියල් කෝටි 4500ක වාර්තාගත ආදායමක් උපයා තිබේ.දක්ෂිණ අධිවේගි මාර්ගය විවෘත කළ 2011නොවැම්බර් 27දින සිට ක්‍රමක්‍රමයෙන්ආදායම ඉහළ ගිය බවද මේ වන විට රුපියල් කෝටි 3300ක වාර්තාගත ආදායමක් උපයා ඇතැයිද මහාමාර්ග වරාය හා නාවික කටයුතු ව්‍යාපෘති ඇමැති නිර්මල කොතලාවල මහතා ප්‍රකාශ කරයි.දක්ෂිණ අධිවේගි මාර්ගය මසකට රුපියල් කෝටි 15 ක පමණ ආදායමක් උපයන බවත් ඇමැතිවරයා අවධාරණය කරයි.කටුනායක අධිවේගි මාර්ගය විවෘත කළ 2013 ඔක්තෝම්බර් 27 දා සිට මේ දක්වා රුපියල් කෝටි 1200ක එහි ආදායම උපයා ඇතැයිද එහි ආදායම දිනෙන් දින ඉහළ ගිය බවකී ඇමැතිවරයා මේ වනවිට එහි ආදායම රුපියල් කෝටි 14 ක් පමණ වන බවද සඳහන් කරයි.ජනතාවගේ අධිවේගි මාර්ග භාවිතය මේ වනවිට වැඩි වීම ඊට හේතු වි ඇතැයි කියන ඇමැතිවරයා සති අන්තයේ දක්ෂිණ අධිවේගි මාර්ගයේ ආදායම වඩාත් ඉහළ යන බවත් සති අන්තයේ එහි ආදායම රුපියල් මිලියන හත ඉක්මවන බවත් කියයි.සති අන්තයේ ගම් බිම් බලා යන වාහන 20000ක් පමණ දක්ෂිණ අධිවේගයේ ධාවනය කෙරෙන බව කී ඇමැතිවරයා මෙය ආශ්චර්යක් බව පවසයි. රත්නපුර-කොළඹ අධිවේගි මාර්ගයේ මෙන්ම පිටත වට රවුම් මාර්ගයේ ඉදිකිරීම් කඩිනම් කරන ලෙස ජනාධිපති මහින්ද රාජපක්ෂ මහතා තමාට උපදෙස් දි ඇතැයි කී ඇමැතිවරයා මේ වසර අවසන් වීමට පෙර එම අධිවේගි මාර්ග දෙකේම වැඩ අරඹන බව කියයි. කොළඹ-රත්නපුර මාර්ගයේ තදබදය අවම කිරීම සඳහා තෙමසක් ඇතුළත නව අධිවේගී මාර්ගයේ ඉදිකිරීම් අරඹන ලෙස ජනාධිපති මහින්ද රාජපක්ෂ මහතා තමාට උපදෙස් දි ඇතැයිද හෙතෙම පවසයි.ඒ අනුව කොළඹ සිට රත්නපුරය දක්වා කිලෝ මීටර් 71.8ක දුරකින් නව අධිවේගි මාර්ගයේ ඉදිකිරීම් තෙමසක් ඇතුළත ජනාධිපතිවරයාගේ සුරතින් අරඹන බව ඇමැති කොතලාවල මහතා ප්‍රකාශ කරයි .කොළඹ සිට රත්නපුර දක්වා විනාඩි 45කින් ගමන් කළ හැකි අයුරින් නව ‍අධිවේගී මාර්ගය ඉදි කිරීමට මහාමාර්ග අමාත්‍යාංශය කටයුතු සූදානම් කර ඇතැයිද හෙතෙම පවසයි. ශ්‍රී ලංකාවේ තෙවන අධිවේගී මාර්ගය ලෙස ඉදිවන දක්ෂිණ අධිවේගී මාර්ගයේ කහතුඩුව සිට හොරණ ඉංගිරිය රත්නපුර හරහා පැල්මඩුල්ල දක්වා ඉදිකිරීමට සැලසුම් කර ඇතැයි එමඟින්කොළඹ සිට රත්නපුර දක්වා මෙතෙක් ගමන් කිරීමට ගත වූ පැය තුනක කාලයක් ඉතිරි කර ගත හැකි බවත් එහෙයින් මේ මාර්ගය ඉදිකිරීමට සැලසුම් කළ බවත් ඇමැතිවරයා කීය‍.මේ මාර්ගය ප්‍රවේශ මාර්ග 14කින් සමන්විත වන බවද කහතුඩුව, ගැලනිගම, හොරණ , හඳපාන්ගොඩ, ඉංගිරිය, මුණසිංහපුර, කිරිඇල්ල, ඔටුවාගල, ඇහැළියගොඩ, කිතුල්පේ , දොඩම්පේ, කොස්ගොඩ, කුරුවිට, රත්නපුර හරහා පැල්මඩුල්ල ඊට අයත් වෙන බවද ‍ඒ මහතා සඳහන් කළේය.එසේම පිටත වටරවුම් මාර්ගය අතුරුගිරියේ සිට කඩුවෙල, කඩවත හරහා කෙරවළපිටිය දක්වා ඉදි කරන බවත් එහි ඉදිකිරීම්ද සිදු වෙමින් පවතින බව වැඩි දුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n1407232</link>
    <topic>මෙරට පැමිණ දුටු තත්ත්වය හා මාධ්‍යයෙන් දුටුවාර්තා අතර විශාල වෙනසක් තිබෙනවා</topic>
    <author/>
    <content>මෙරටට පැමිණ දුටු තත්ත්වය සහ මාධ්‍ය වලින් වාර්තා කරන තත්ත්වය අතර විශාල වෙනසක් ඇතැයි ටැන්සානියා විදේශ කටයුතු සහ ජාත්‍යන්තර සහයෝගිතා ඇමැති බර්නාඩ් කේ. මේම්බේ මහතා ජනාධිපති මහින්ද රාජපක්ෂ මහතා හමුවූ අවස්ථාවේදී ප්‍රකාශ කෙළේය.ටැන්සානියා විදේශ ඇමැතිවරයා පෙරේදා සවස අරලියගහ මන්දිරයේදී ජනාධිපතිතුමා හමු විය. සාකච්ඡාව ආරම්භ කරමින් මෙම්බේ මහතා 2013 වසරේ පොදු රාජ්‍ය මණ්ඩලීය රාජ්‍ය නායක සමුළුව (CHOGM) සාර්ථකව පැවැත්වීම පිළිබඳ ශ්‍රී ලංකාවට සුබ පැතූ අතර එම අවස්ථාවට සහභාගීවීමට ශ්‍රී ලංකාවට පැමිණි ටැන්සානියානු දූත පිරිසෙහි 'සොඳුරු මතකයන්' පිළිබඳවද ජනාධිපතිතුමාට මෙනෙහි කළේය.ජනාධිපති මහින්ද රාජපක්ෂ මහතා 2013 වසරේ පොදු රාජ්‍ය මණ්ඩලීය නායක සමුළුවට සහභාගීවීම පිළිබඳ සහ ජාත්‍යන්තර සමුළුවලදී ශ්‍රී ලංකාවට දක්වන ලද අඛණ්ඩ සහයෝගය පිළිබඳව ටැන්සානියාවට තම ස්තූතිය පුද කළේය.විදේශ ඇමැතිවරයා තවදුරටත් පවසා සිටියේ ඔහු මෙරටට පැමිණි විට දුටු තත්ත්වය සහ මාධ්‍ය වලින් වාර්තා කරන තත්ත්වය අතර විශාල වෙනසක් ඇති බවයි. පසුගිය මාස අටට පසුවද 'සුවිශේෂී වෙනස්කම්' ඔහුට පෙනෙන බව තවදුරටත් පැවසීය.පශ්චාත් යුද ගැටුම් සමය තුළ රටවල් මුහුණපාන අභියෝග පිළිබඳවද ජනාධිපතිතුමා සහ විදේශ ඇමැතිවරයා සාකච්ඡා කළහ. අප්‍රිකානු ජාතීන් ගණනාවක් ගැටුම් අවසානයේ පැන නැඟුණු අපහසුතාවයන්ට මුහුණ දෙමින් සිටින බව මෙම්බේ මහතා පැවසුවේය.'ඔබතුමා මානව හිතවාදය, සාමය හා ස්ථාවරත්වය සහ ආර්ථිකයෙහි සුවිශේෂී වෙනස්කම් සිදු කර ඇත. 'ශ්‍රී ලංකාවේ පශ්චාත් යුද අත්දැකීම් පිළිබඳව කතා කරමින් මෙම්බේ මැතිතුමා පැවසීය.ටැන්සානියානු ජනාධිපති ජකායා කික්වේතේ (Jakaya Kikwete) මැතිතුමාගේ සුබ පැතුම් එක් කරමින් කතා කළ විදේශ ඇමැතිවරයා ශ්‍රී ලංකාව අතර පවතින ද්විපාර්ශ්වික සම්බන්ධතා පිළිබඳ සෑහීමකට පත් වන බවත් ඉදිරියේදී මෙම සම්බන්ධතා තවදුරටත් ශක්තිමත් කිරීමට බලාපොරොත්තු වන බවත් පැවසීය.ටැන්සානියානු විදේශ කටයුතු සහ ජාත්‍යන්තර සහයෝගිතා අමාත්‍යාංශයේ ඉහළ පෙළේ නිලධාරීන් කිහිප දෙනෙක් මෙම්බේ මහතා සමඟ මෙම සාකච්ඡාවට සහභාගී වූහ.විදේශ කටයුතු ඇමැති මහාචාර්ය ජී.එල්.පීරිස්, විදේශ කටයුතු අමාත්‍යාංශයේ ලේකම් ෂෙනුකා සෙනෙවිරත්න මහත්මිය සහ ශ්‍රී ලංකාවේ උගන්ඩා තානාපති (ටැන්සානියාවට අනුයුක්ත) වී. කනනාදන් (V.Kananathan) මහතා ද මේ හමුවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n1407233</link>
    <topic>දිණමිණ සිටි එෆ් එම්අද සිට 89.6-89.8 ඔස්සේ</topic>
    <author>චන්දිමා එදිරිමාන්න</author>
    <content>ලේක්හවුස් ආයතනය හා ශ්‍රී ලංකා ගුවන්විදුලි සංස්ථාව එක්ව මෙහෙය වන අලුත්ම ප්‍රවෘත්ති රැගත් පුවත් සේවයක් අද (23) සිට ඇරඹේ.දැනට ශ්‍රී ලංකා ගුවන්විදුලි සංස්ථාවේ ජනප්‍රිය නාලිකාවක් වන සිටි එෆ් එම් සේවය සමඟ එක්ව විකාශය කරන මේ පුවත් සේවයෙන් පෙ.ව 9.30 සිට ප.ව 5.30 දක්වා පැයෙන් පැයට අලුත්ම පුවත් ඉදිරිපත් කරනු ඇත.ලේක්හවුස් ආයතනයේ සභාපති ඡ්‍යෙෂ්ඨ මාධ්‍යවේදී බන්දුල පද්මකුමාර සහ ශ්‍රී ලංකා ගුවන්විදුලි සංස්ථාවේ සභාපති හඩ්සන් සමරසිංහ මහත්වරුන්ගේ ප්‍රධානත්වයෙන් මේ නාලිකාවේ විකාශන කටයුතු අද සුභ මොහොතින් ආරම්භ කෙරේ. “දිනමිණ“ට සතර දෙසින් ගලා එන අලුත්ම පුවත් එසැණින් පාඨකයන් සහ ගුවන්විදුලි අසන්නන් වෙත ලබාදීම මෙහි මුලික අරමුණ වේ.මෙහි සන්නිවේදන නිවේදක නිවේදිකාවන් වශයෙන් කටයුතු කරනු ලබන්නේ ලේක්හවුස් ආයතනයේ සේවයේ නියුතු මාධ්‍යවේදීන් වීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n1407234</link>
    <topic>එල්ටීටීඊ ත්‍රස්තවාදය සම්පූර්ණයෙන්ම පරාජයට පත්වීමෙන් ඉන්දියාවේ ආරක්ෂාව ද තහවුරු වෙලා</topic>
    <author>මහින්ද අලුත්ගෙදර</author>
    <content>ශ්‍රී ලංකාව තුළ එල්.ටී.ටී.ඊ. ත්‍රස්තවාදය සම්පූර්ණයෙන්ම පරාජයට පත්වීම තුළින් තම රටේ ආරක්ෂාව තහවුරු වී ඇතැයි ඉන්දියාව අවධාරණය කරයි.ඒ හේතුවෙන් ශ්‍රී ලංකාවට සහ ඉන්දියාවට සංවර්ධනය කරා ගමන් කිරීම පහසුවක් වී තිබෙන බව ඵෙතිහාසික වශයෙන් දෙරටේ පවත්නා ද්වීපාර්ශ්වික සහයෝගය වඩා ශක්තිමත් වී තිබෙන බව ද ඉන්දීය භාරතීය ජනතා පක්ෂයේ ක්‍රමෝපාය කටයුතු පිළිබඳ කමිටුවේ සභාපති සහ එරට මධ්‍යම රජයේ හිටපු ඇමැති ආචාර්ය සුබ්‍රමනියම් ස්වාමි මහතා ප්‍රකාශ කරයි.සංචාරයක් සඳහා ශ්‍රී ලංකාවට පැමිණි ආචාර්ය සුබ්‍රමනියම් ස්වාමි මහතා ජනාධිපති මහින්ද රාජපක්ෂ, විදේශ කටයුතු ඇමැති මහාචාර්ය ජී.එල්. පීරිස් සහ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරුන් හමුවී පැවැති සාකච්ඡාවලදී මේ බව අනාවරණය කෙළේය.ජනාධිපති මහින්ද රාජපක්ෂ මහතා සමඟ අරලියගහ මන්දිරයේ පැවැති සාකච්ඡාවේ දී වැඩි අවධානයක් යොමුව ඇත්තේ ඉන්දීය සාගරයේ ආරක්ෂාව තහවුරු කිරීම සම්බන්ධයෙන් වන අතර පාරිසරික සහ සමුද්‍ර කටයුතු පිළිබද අධ්‍යයන ආයතනයක් පිහිටුවීම සම්බන්ධයෙන් ද අවධානය යොමු කෙරිණි.ඉන්දීය අගමැති නරේන්ද්‍ර මෝදි මහතා ශ්‍රී ලංකාව සමඟ උපරිම සහයෝගයෙන් කටයුතු කිරීමට අවශ්‍ය බව සුබ්‍රමනියම් ස්වාමි මහතා ප්‍රකාශ කෙළේය.සංචාරයක් සඳහා ශ්‍රී ලංකාවට පැමිණී ආචාර්ය සුබ්‍රමනියම් ස්වාමි මහතා බණ්ඩාරනායක ජාත්‍යන්තර අධ්‍යයන මධ්‍යස්ථානය විසින් සංවිධානය කරන ලද වැඩමුළුවකට ද එක්විය. “මෝදි මහතා යටතේ ඇති ඉන්දියාව ජාත්‍යන්තරයට සහ කලාපයට අදාළවන ආකාරය” යන තේමාව යටතේ මේ වැඩමුළුව පැවැත්වුණු අතර ඊට දෙස් විදෙස් ඉහළ පෙළේ නිලධාරීන් රැසක් එක්වූහ.මෙහිදී වැඩිදුරටත් අදහස් දැක්වූ භාරතීය ජනතා පක්ෂයේ ක්‍රමෝපාය කටයුතු පිළිබද කමිටුවේ සභාපතිවරයා පෙන්වා දුන්නේ ජගත් මානව හිමිකම් මණ්ඩලයට ශ්‍රී ලංකාව තුළ දැන් භූමිකාවක් නොමැති බවයි. ඉන්දීය භාරතීය ජනතා පක්ෂයේ සාමාජිකයන් වන ආචාර්ය සුරේෂ් ප්‍රභාකර් ප්‍රභූ, ආචාර්ය වාරි සේශාද්‍රි රාමානුජන්, ආචාර්ය ස්වාපන් දාස්ගුප්තා, මහාචාර්ය මාධව් නලපත් මහත්වරු ද ශ්‍රී ලංකාවට පැමිණීයහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n1407235</link>
    <topic>යුධ ස්වේච්ඡා බළ‍සේනාවටරාජ්‍ය සේවයෙන් 47 දෙනෙක්</topic>
    <author>විජයානි එදිරිසිංහ</author>
    <content>ශ්‍රී ලංකා යුද්ධ හමුදා ස්වේච්ඡා බළ සේනාවට රාජ්‍ය ආයතනවලින් තෝරාගත් විවිධ ක්ෂේත්‍රවලට සම්බන්ධ විද්වතුන් 47 දෙනකු බඳවා ගැනීම ඊයේ (22) දියතලාව හමුදා කඳවුරේදී මේජර් ජෙනරාල් ලලිත් දවුලගල මහතාගේ ප්‍රධානත්වයෙන් සිදු කෙරිණි.මේ පිරිසට ඊයේ සිට ලබන අගෝස්තු 22 දක්වා මසක කාලයක් ලබාදෙන පුහුණුවකින් අනතුරුව අදාළ කටයුතු සඳහා යොමු කෙරේ.1984 වර්ෂයට පෙර මෙම ස්වේච්ඡා බලසේනාවට විද්වතුන් බඳවා ගැනීම ආරම්භ වූ අතර එසේ බඳවාගත් මෙරට විද්වතුන් විශාල පිරිසක් ස්වේච්ඡා යුද සේවය හරහා යුද්ධ සමයේදී හමුදාව සමඟ එක්ව විශාල සේවයක් මෙරටට සිදු කර තිබුණි.ඊයේ (22) මෙසේ බඳවාගත් පිරිස අතර වෛද්‍ය, ඉංජිනේරු, ‍ගණකාධිකාරී, මාධ්‍යවේදී, ලිපිකරු ඇතුළු සිංහල, දෙමළ, මුස්ලිම් යන ජාතීන් නියෝජනය වන පරිදි බඳවා ගැනීම් සිදු කර තිබේ.ස්වේච්ඡා බල සේනාවට දහසක පිරිසක් බඳවා ගන්නා අතර පසුගියදා පැවැත්වූ සම්මුඛ පරීක්ෂණවලින් අනතුරුව 47 මෙසේ පළමු වටයේදී බඳවාගෙන ඇත. ඊළඟ වටයේදී තවත් පිරිසක් බඳවා ගැනීම සිදු වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n1407236</link>
    <topic>දක්ෂතා ඇති පාසල් සිසුන්ටමාධ්‍ය පුහුණු වැඩමුළු</topic>
    <author>ඇම්.පි.චන්ද්‍රපාල තංගල්ල විශේෂ</author>
    <content>දකුණු පළාතේ පාසල්වල සිසුන් අතර සංනිවේදන කටයුතු පිළිබඳව දක්ෂතා ඇති පාසල් සිසුන් හඳුනාගෙන ඔවුන්ට විශේෂ මාධ්‍ය පුහුණු වැඩමුළු කිපයක් පැවැත්වීමට දකුණු පළාත් අධ්‍යාපන ඇමැති චන්දිම රාසපුත්‍ර මහතා පියවර ගෙන ඇත. හම්බන්තොට ,මාතර, ගාල්ල දිස්ත්‍රික්කවල 9 වන ශ්‍රේණියෙන් ඉහළ පංතිවල අධ්‍යාපනය ලබන ලේඛන කලාවට, ඡායාරූපකරණයට , නිවේදන කටයුතුවලට දක්ෂතා ඇති ශිෂ්‍ය ශිෂ්‍යාවන් හඳුනාගෙන ඔවුන්ට තාක්ෂණය පිළිබඳව පුහුණුවක් ලබා දීමට පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n1407237</link>
    <topic>රැකියා පෝලිමේ නොසිට වැඩිදුර අධ්‍යාපනය නොනවත්වා පවත්වාගෙන යන්න</topic>
    <author/>
    <content>අභ්‍යාසලාභී රුකියා පෝලිමේ ඉන්නට කිසිසේත් සිතන්නට එපා. තමන්ගේ වැඩිදුර අධ්‍යාපනය නොනවත්වා පවත්වාගෙන යන්න. ශ්‍රී ලාංකිකයන් වශයෙන් අපට උරුම ජානමය ශක්තිය හඳුනා ගත යුතු යි. අවුරුදු 100කට පසු සංවර්ධනය වන අපේ රටේ එම ක‍්‍රියාදාමයට ක‍්‍රියාකාරීව දායකත්වය ලබාදෙන්නට ඔබට හැකියාව ලැබෙන්නේ එවිට යැයි උසස් අධ්‍යාපන ඇමැති එස්.බී. දිසානායක මහතා පැවසී ය. වයඹ විශ්වවිද්‍යාලයේ 10 වැනි උපාධි ප්‍රදානෝත්සවයට සහභාගී වෙමින් ඇමැතිවරයා මේ අදහස් පළ කළේය.එහිදී දිසානායක මහතා මෙසේද කීවේය.උපාධිධාරීන් ලෙස මා ලබාදෙන මූලික ම උපදේශය නම් ‘ඔබ දැනට රැකියාවක් කරන්නේ නැත්නම් ලබන ඉරිදා ම පුවත්පත් බලලා කුමක් හෝ රැකියාවකට අයදුම් කරන්න. ඒක ඔබේ විෂය පථයට අදාළ නොවෙන්නට පුළුවන්. නමුත් අවශ්‍යවන්නේ අත්දැකීම සහ එයින් ලබාගන්නා දැනුම යි. අද මේ උපාධි ලබාගෙන පිටවන ඔබ මීට අවුරුදු තුනකට, හතරකට හෝ පහකට පෙර ලංකාවේ දක්ෂතම සිසුන් අතරින් දක්ෂතමයන් ලෙස තේරීපත් වුණු අය. ඔබට තිබෙන හැකියාවෙන් රටට සේවය කිරීම අරමුණු කරගත යුතු යි.අද ඔබට පශ්චාද් උපාධියක් ලබාගන්නට ඕනෑ තරම් ආයතන තිබෙනවා. රාජ්‍ය විශ්වවිද්‍යාල පමණක් නොවෙයි විදේශ ආයතන 51ක් මේ වනවිට රටේ ක්‍රියාත්මක වෙනවා. ඔබේ මව්පියන්ට පමණක් නොවෙයි රටට ම ආඩම්බර විය හැකි විද්‍යාර්ථියකු, වෘත්තීයවේදියකු, පර්යේෂකයෙකු, විද්‍යාඥයෙකු වන්නට ඉටා ගන්න යැ යි ද තවදුරටත් පැවසී ය. මේ අවස්ථාවට විදුලි සංදේශ ඇමැති රංජිත් සියඹලාපිටිය, වයඹ විශ්වවිද්‍යාලයේ කුලපති මහාචාර්ය ටියුලින් ද සිල්වා, උපකුලපති මහාචාර්ය ජයසේකර මහතා ඇතුලූ පිරිසක් ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n1407238</link>
    <topic>කොළඹ නගර සභාවේසංවර්ධන සහකාරවරයාසුළු සේවකයාගේ බෙල්ල මිරිකයි</topic>
    <author>සිරන්ජනී කුමාරි</author>
    <content>බහින් බස්විමක් දුර දිගයාමෙන් කොළඹ නගර සභාවේ සුළු සේවකයෙකුගේ බෙල්ල මිරිකු නගර සභා සංවර්ධන සහකාරවරයා මේ මස 25 වන දින දක්වා රක්ෂිත බන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (22) නියම කෙළේය. මෙසේ රක්ෂිත බන්ධනාගාරගත කරනු ලැබුවේ තලවතුගොඩ පදිංචි පුද්ගලයෙකි.ගනේමුල්ල පදිංචිකරුවෙක්වන පැමිණිලිකරු නගර සභා තරප්පු පෙළ අසල රැඳී සිටිය දී සැකකාර සංවර්ධන සහකාරවරයා පැමිණ තමා ට පහර දුන් බවත් කැරකිල්ල ඇති ව පොලිසියට ගොස් වෛද්‍ය පෝරමයක් පුරවා කොළඹ ජාතික රෝහලට ඇතුළු වු බවට පැමිණිල්ලේ සඳහන්වේ.පැමිණිලිකරුගේ බෙල්ලේ නියපොතු පහරවල් සහිත තුවාල තිබු බවට ද ‍පොලිසිය අධිකරණය හමුවේ පවසා සිටියේය..මෙහිදි සැකකරු වෙනුවෙන් පෙනි සිටි නීතිඥ මර්වින් සිල්වා මහතා පවසා සිටියේ පැමිණිලිකරු තමා ට පහර දී රෝහල්ගත වු බවය..අදාළ කරුණු සළකා බැලු මහේස්ත්‍රාත්වරයා සැකකාර සංවර්ධ සහකාරවරයා මේ මස 25 වන දින දක්වා රක්ෂිත බන්ධනාගාරගත කරන ලෙස නියම කළේය. කුරුදුවත්ත පොලිසියේ සැරයන් මෙන්ඩිස් ,විජිත පැමිණිල්ල වෙනුවෙන් පෙනී සිටි අතර සැකකරු වෙනුවෙන් නීතිඥ මර්වින් සිල්වා මහතා පෙනී සිටියේය .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n1407239</link>
    <topic>කළුතර දිස්ත්‍රික් එජාප මන්ත්‍රීටඅතුරු ආඥාවක්</topic>
    <author>කළුතර මධ්‍යම සමූහ</author>
    <content>මතුගම, දියගල, හෝකන්දයාය අක්කර තුනක කුඹුරු ඉඩම ගොඩ කිරීමෙන් වළකින ලෙසට කළුතර දිස්ත්‍රික් එජාප පාර්ලිමේන්තු මන්ත්‍රී පාලිත තෙවරප්පෙරුම මහතාට ඊයේ (22) අතුරු ආඥාවක් නිකුත් කළ මතුගම අතිරේක මහේස්ත්‍රාත් චමරි වීරසූරිය මහත්මිය අගෝස්තු මස 05 වන දින අධිකරණය හමුවේ පෙනී සිටින ලෙසට සිතාසි නිකුත් කරන ලෙසද නියම කළාය.ගොවිජන සේවා කොමසාරිස් ජනරාල්වරයාගේ ලිඛිත අවසරයක් නොමැතිව ගොවිජන සේවා සංවර්ධන පනතේ 33(1) වගන්තිය උල්ලංඝනය කරමින් කුඹුරේ කානු කපමින්, පස් ඉවත් කරමින් නැවත පස් පුරවමින් කුඹුර ගොඩ කරන බව කියමින් හා එම ගොඩකිරීම වළක්වාලමින් අතුරු තහනම් නියෝගයක් නිකුත් කරන ලෙස ඉල්ලමින් කළුතර ගොවිජන‍ සේවා සහකාර කොමසාරිස් නිලූකා දිල්රුක්ෂි මහත්මිය ඉදිරිපත් කළ පෙත්සමක් සළකා බැලූ විනිසුරුවරිය මෙම නියෝගය කළාය.මතුගම, දියගල, හෝකන්දයාය කුඹුර ගොඩකිරීම වළක්වාලමින් නිකුත් කළ අතුරු තහනම් නියෝගය ස්ථිර නොකිරීමට හේතු ඇත්නම් අගෝස්තු මස 05 වන දින අධිකරණයට දැනුම් දෙන ලෙස දන්වමින් අතුරු තහනම් ආඥාවක් පිස්කල් මගින් වගඋත්තරකරුට භාරදෙන ලෙසද විනිසුරුවරිය විසින් තවදුරටත් නියෝග කරන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n14072310</link>
    <topic>දේශීය කර්මාන්ත නැංවීමේ රජයේ වැඩපිළිවෙළ කිසිසේත් වෙනස් කරන්න සූදානම් නෑ</topic>
    <author/>
    <content>දේශීය කර්මාන්තකරුවා නඟාසිටුවීමට රජය අනුගමනය කළ නිවැරැදි ප්‍රතිපත්තීන් හේතුවෙන් රට ආර්ථික ජයග්‍රහණ රැසක් ලබා ඇති බව පෙන්වා දුන් ජනාධිපතිතුමා එම ක්‍රමවේදය වෙනස් කිරීමට තමා කිසිසේත් සූදානම් නැති බව ප්‍රකාශ කළේය.එම ක්‍රමවේදයන් වෙනස් කිරීම හේතුවෙන් 77 කාලයේ රටේ ඇති වූ අහිතකර තත්ත්වය සිහිපත් කළ ජනාධිපතිතුමා එදා අනුගමනය කළ ප්‍රතිපත්ති හේතුවෙන් අපගේ දේශීය ආර්ථිකය විනාශ වී ගිය අයුරුද සිහිපත් කළේය.ජනාධිපති මහින්ද රාජපක්ෂ මැතිතුමා මේ බව පෙන්වා දුන්නේ සුළු හා මධ්‍ය පරිමාණ කාන්තා ව්‍යවසායකයන් සමග ඊයේ (22) පෙරවරුවේ ජනාධිපති කාර්යාලයේ පැවති විශේෂ හමුවේදීය.2015 අය වැය සැකසීම සඳහා ඔවුන්ගේ අදහස් හා යෝජනා ලබා ගැනීමට මේ හමුව කැඳවා තිබුණි. පසුගිය රජයන් අනුගමනය කළ සියලු දේ පිටරටින් ගෙන්වීමේ ප්‍රතිපත්තිය හේතුවෙන් අපගේ දේශීය කර්මාන්තකරුවා ඇද වැටුණු බවද පැවසූ ජනාධිපතිතුමා වත්මන් රජයේ නිවැරැදි වැඩපිළිවෙළ යටතේ අද ඔවුන් නැවත ගොඩනැගෙමින් සිටින බවද කියා සිටියේ ය.එදා මහා පරිමාණ ව්‍යාපාරිකයන් පමණක් කතා කළ වෙළඳපල අද ගමේ කුඩා ව්‍යාපාරවල නිරතවන කාන්තාවගේ ද ඉල්ලීම බවට පත්ව ඇත. නගරයේ මෙන්ම ගමේත් සිදුව ඇති දැවැන්ත සංවර්ධනය මනාව තහවුරු වන බවද පැවසූ ජනාධිපතිතුමා ගමේ ජනතාවද මෙවන් තත්ත්වයකට ගොඩනැගීම පිළිබඳ තමා නිහතමානිව ආඩම්බර වන බවද කියා සිටියේ ය.රටේ සිදුව ඇති දැවැන්ත යටිතල පහසුකම් සංවර්ධනය ඇතැම් දේශපාලඥයන් නොදුටුවද අද එහි උපරිම ප්‍රතිලාභ ගමේ ජනතාව භුක්ති විඳිමින් සිටින බවද ජනාධිපතිතුමා මෙහිදී වැඩි දුරටත් පෙන්වා දුන්නේ ය.ආහාරපාන නිෂ්පාදන, කිතුල්පිටි නිෂ්පාදන, තල් ආශ්‍රිත නිෂ්පාදන, කුළුබඩු සහ සහල් පිටි නිෂ්පාදන, පශු සම්පත් හා එළකිරි, යෝගට් නිෂ්පාදන, කොහු ආශ්‍රිත නිෂ්පාදන, සම් ආශ්‍රිත නිෂ්පාදන, මැහුම් කර්මාන්තය, අත්කම් නිර්මාණ ඇතුළු ක්ෂේත්‍ර රැසක් නියෝජනය කරමින් කාන්තා ව්‍යවසායකයන් මීට එක්ව සිටියහ.ඒ ඒ ක්ෂේත්‍රවලින් ඔවුන් මුහුණ පා ඇති ගැටලු පිළිබඳවද මෙහිදී ජනාධිපතිතුමාව දැනුවත් කෙ‍රිණි. කිතුල් කර්මාන්තය සඳහා සෘජුව මැදිහත්වන ආයතනයක අවශ්‍යතාව මෙහිදී එම කර්මාන්තයේ නිරතවන කාන්තා ව්‍යවසායකයන් ජනාධිපතිතුමා වෙත පෙන්වා දුන් අතර ඒ කෙ‍රෙහි අවධානය යොමු කළ ජනාධිපතිතුමා සාම්ප්‍රදායක කර්මාන්ත හා කුඩා ව්‍යවසාය සංවර්ධන අමාත්‍යාංශය ‍යටතේ ඒ සඳහා වෙනම ම ලේකම්වරයකු පත් කිරීමට උපදෙස් දුන්නේ ය. කිරි ගවයන් සඳහා අවශ්‍ය තණ බිම් නොමැතිවීම හේතුවෙන් කිරි ගොවීන් මුහුණ පා ඇති ගැටලු පිළිබඳවද අවධානය යොමු කෙරුණු අතර එම තණ බිම් හඳුනා ගැනීම සඳහා අවශ්‍ය අධ්‍යයනයන් මේ වන විට සිදුකරමින් පවතින බව ජනාධිපතිතුමා පැවසීය. තම කර්මාන්ත සඳහා අවශ්‍ය විදේශ පුහුණුව ලබා ගැනීම, ප්‍රවාහන ගැටලු. බැංකු ණය ලබා ගැනීම, අමුද්‍රව්‍ය ලබා ගැනීම, තම නිෂ්පාදන සඳහා ප්‍රමිති සහතික ලබා ගැනීම, ව්‍යාපාර ලියාපදිංචියේ මතුව ඇති ගැටලු පිළිබඳ මෙහිදී ජනාධිපතිතුමාගේ අවධානයට යොමු කෙරිණි.තම නිෂ්පාදන සඳහා විදේශ වෙළඳපළ අවස්ථා ලබාගැනීම පිළිබඳ මෙහිදි කාන්තා ව්‍යවසායකයන් දීර්ඝ වශයෙන් ඉල්ලීම් සහ යෝජනා ඉදිරිපත් කළාය.දශක තුනක් පුරා රටේ පැවති ත්‍රස්තවාදය හමුවේ මුළු ගැන්වී තිබූ තම ජීවිතවලට නව ආලෝකයක් උදා කර දුන්නේ ජනාධිපති මහින්ද රාජපක්ෂ මහතා බව මෙහිදී කියා සිටි එම කාන්තාවෝ ඒ පිළිබඳව ජනාධිපති වෙත සිය ප්‍රණාමය පළකර සිටියහ.අමාත්‍යවරුන්වන ඩග්ලස් දේවානන්ද, බැසිල් රාජපක්ෂ, තිස්ස කරලියද්ද, ජොන්ස්ටන් ප්‍රනාන්දු, නියෝජ්‍ය අමාත්‍යවරුන් වන හේමාල් ගුණසේකර, ලක්ෂ්මන් වසන්ත පෙරේරා, වයි. ජී. පද්මසිරි , නිශාන්ත මුතුහෙට්ටිගම යන මහත්වරුන් ද මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතා ඇතුළු අමාත්‍යාංශ ලේකම්වරු සහ රජයේ නිලධාරිහු මීට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n14072311</link>
    <topic>මහජන විරෝධය හේතුවෙන් මොනරාගලනක්කල ජලාශයේ වැඩ ඇරඹීම ප්‍රමාද වෙලා</topic>
    <author>රන්ජිත් පද්මසිරි - ස්වර්ණා විජේකෝන් හා සුභාෂිනී සේනානායක</author>
    <content>දැනට වගාකරන වගාබිම් අක්කර 3000ක පමණ හා අළුතින් අක්කර 10,000ක පමණ යල මහ දෙකන්නයට ජලය ලබා දීමේ අරමුණින් ආරම්භ කිරීමට අපේක්ෂා කළ මොනරාගල නක්කල ජලාශය වාරි ව්‍යාපෘතිය මහජනතාවගේ විරෝධය නිසා වැඩ ආරම්භ කිරීම ප්‍රමාද වී ඇති බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා ඊයේ (22) පාර්ලිමේන්තුවේ දී කීය.මේ ව්‍යාපෘතිය සඳහා ශක්‍යතා අධ්‍යයනයක් කරඇති බවත් ඉදිකිරීම් සඳහා දේශීය අරමුදල් යොදා ගැනීමට යෝජනා කර තිබූ බවද ඇමැතිවරයා කීය.මොනරාගල දිස්ත්‍රික්කයේ බඩල්කුඹුර, මැදගම හා මොනරාගල යන ප්‍රාදේශීය ලේකම් කොට්ඨාසවලට මායිමෙන් ගලා බසින කුඹුක්කන් ඔය හරස් කර මේ ජලාශ ව්‍යාපෘතිය ආරම්භ කරන බව ඇමැතිවරයා කීවේ මොනරාගල දිස්ත්‍රික් මන්ත්‍රී රන්ජිත් මද්දුම බණ්ඩාර මහතා ඇසූ ප්‍රශ්නයකට පිළිතුරු දෙමිනි. මේ ව්‍යාපෘතිය මඟින් වාර්ෂිකව ගිගා වොට් පැය 16ක බලශක්තිය ද මිරිදිය ධීවර කටයුතු, සංචාරක කර්මාන්තය මොනරාගල බඩල්කුඹුර, මැදගම, බුත්තල, මඩුල්ල, සියඹලාණ්ඩුව යන ප්‍රදේශවල පානීය ජලය සපයා ගැනීම, මෙමගින් භූගත ජල මට්ටම ඉහළ යාමෙන් ජලාශය ආශ්‍රිතව පරිසර පද්ධතිය ගොඩනඟා ගැනීම හා ප්‍රදේශ‍ෙය් ආර්ථික හා සමාජ සංවර්ධනය ඇති කර ගැනීම අපේක්ෂාව බව කී ඇමැතිවරයා ජලාශය හා ඊට අදාළ රක්ෂිතය සඳහා ඉඩම් හෙක්ටයාර් 381ක් පමණ වෙන්කළ යුතුව ඇති බව කීය.මේ ප්‍රදේශයේ පදිංචිව සිටින පවුල් නිශ්චිතව හඳුනා ගත යුතු බව පෙන්වා දුන් ඇමැතිවරයා ඒ සඳහා මිනුම්කටයුතු වලට ගිය නිලධාරීන්ට බාධා කළ නිසා කටයුතු ඇන හිටි බවද කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n14072312</link>
    <topic>විපක්ෂ නායක නඟන චෝදනාවේකිසිදු සත්‍යතාවක් නැහැ</topic>
    <author>රන්ජිත් පද්මසිරි, ස්වර්ණා විජේකෝන් හා සුභාෂිනි සේනානායක</author>
    <content>රුපියල් බිලියන 5ක් ඉක්ම වූ පිරිවැයක් දරමින් ගුවන් යානා මූලිකාංග නඩත්තු මධ්‍යස්ථානයක් ත්‍රිකුණාමලයේ පිහිටුවීමට රජය තීරණයක් ගෙන ඇතැයි විපක්ෂ නායකවරයා කරන ප්‍රකාශයේ කිසිදු සත්‍යතාවයක් නැති බව විදේශ ඇමැති මහාචාර්ය ජී. එල්. පීරිස් මහතා ඊයේ (22) පාර්ලිමේන්තුවේදී කීය.ප්‍රතිලාභ රැසක් අත්කර ගත හැකි මෙවැනි මධ්‍යස්ථානයක් පිහිටුවීමට රජය තීරණයක් ගෙන ඇතත් එය පිහිටුවන්නේ කොහේද කියා තවම අවසන් තීරණයක් ගෙන නැති බව කී මහාචාර්ය පීරිස් මහතා මේ හරහා විපක්ෂ නායකවරයා අවුලක් ඇති කිරීමට උත්සහ දරන බව කීය. මේ පිළිබඳව වැරැදි වැටහීමක් ඇති කිරීමට උත්සහ දරන විපක්ෂ නායකවරයා බො‍රදියේ මාළු බෑමට කටයුතු කරන බව පෙන්වා දුන් මහාචාර්ය පීරිස් මහතා මේ මධ්‍යස්ථානය පිළිබඳව තවම කිසිවකු සමඟ කිසිදු ගිවිසුමක් අත්සන් කර නැති බව අවධාරණය කළේය.මේ පිළිබඳව ඉන්දියාවේ විදේශ ඇමැතිනි ස්වරාජ් සුෂ්මා මහත්මිය සමඟද අදහස් හුවමාරු කර ගෙන ඇති බව කී මහාචාර්ය පීරිස් මහතා මෙවැනි මධ්‍යස්ථානයක් පිහිටුවීමේ දී ජෙට් යානා ගොඩබැස්විය හැකි තැනක් තෝරාගෙන නැතැයි ද කීය. විපක්ෂ නායකවරයා කියන පරිදි මේ නිසා කිසිදු තැනක ආන්දෝලනයක් සිදුවී නැතැයි පෙන්වා දුන් මහාචාර්ය පීරිස් මහතා මේ ව්‍යාපෘතිය මගින් විදේශ තාක්ෂණය අපේ රටට ලැබෙන බව කීය.රජය මෙරටදී විවේචනය කළත් රටින් පිට, රට විවේචනය නොකරන බවට ඉන්දීය විදේශ ඇමැතිනිය කළ ප්‍රකාශය වික්‍රමසිංහ මහතා අවබෝධ කර ගත යුතු බව කී මහාචාර්ය පීරිස් මහතා මේ සිද්ධිය පිළිබඳව විපක්ෂ නායකවරයා කටයුතු කරන ආකාරය කනගාටුදායක බව පෙන්වා දුන්නේය.විපක්ෂ නායක රනිල් වික්‍රමසිංහ මහතා ස්ථාවර නියෝග 23 – (2) යටතේ කළ විමසීමකට පිළිතුරු වශයෙන් මහාචාර්ය පීරිස් මහතා මේ ප්‍රකාශය ඊයේ (22) පාර්ලිමේන්තුවේ දී කළේ ය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n14072313</link>
    <topic>ජනාධිපතිතුමා ත්‍රස්තවාදීන්ගෙන් මවුබිම බේරාගත්තද විපක්ෂය එය නැවත බටහිර අධිරාජ්‍යවාදීන්ට පාවාදීමට උත්සාහ දරනවා</topic>
    <author/>
    <content>විපක්ෂය එදා කොටි ත්‍රස්තවාදීන්ට පාවා දුන් මව්බිම මහින්ද රාජපක්ෂ ජනාධිපතිතුමන්ගේ අභීත නායකත්වය මත වීරෝදාර රණවිරුවන් විසින් බේරාගත්තද විපක්ෂය අද එය නැවත බටහිර අධිරාජ්‍යවාදීන්ට පාවාදීමට උත්සහ දරන බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.විපක්ෂය එදා රටට කළ විනාශය ජනතා මතකයේ තිබෙනතුරු ඔවුන්ට රටේ පාලන බලය දීමට ජනතාව කිසිවිටෙක කටයුතු නොකරන බවද, දශක තුනක් පුරාවට යුධ ගින්නෙන් දැවෙමින් තිබූ රට මහින්ද රාජපක්ෂ ජනාධිපතිතුමන් ප්‍රමුඛ වත්මන් ජය විසින් ගොඩනඟන බව ජනතාවගේ පරම විශ්වාසය බවත් ඇමැති තිස්ස කරල්ලියද්ද මහතා කියයි.'රට රකින නිල් පවුර සුරකිමු මව්බිම ' යන තේමාව යටතේ ශ්‍රී ලංකා නිදහස් පක්ෂය දීපව්‍යාප්තව ආරම්භ කර ඇති එම පක්ෂයේ ප්‍රතිසංවිධාන වැඩසටහන යටතේ අත්තනගල්ල ආසනයේ ශ්‍රී ලංකා නිදහස් පක්ෂ කාන්තා සම්මේලනයේ ප්‍රධාන ආරාධිතයා ලෙස සහභාගිවෙමින් ඇමැතිවරයා මේ බව පැවසීය.අත්තනගල්ල ප්‍රාදේශීය සභා ශ්‍රවණාගාරයේ දී පැවති මෙම සම්මේලනය ඛණිජ තෙල් සම්පත් සංවර්ධන නියෝජ්‍ය ඇමැති සරණ ගුණවර්ධන මහතා විසින් සංවිධානය කර තිබිණි.විවිධ මානව හිමිකම් සංවිධාන විසින් ශ්‍රී ලංකාව සම්බන්ධයෙන් සිදුකරනු ලබන පදනම් විරහිත චෝදනා මෙන්ම බලය ලබාගැනීමේ අරමුණින් විපක්ෂය ජනතාව අතර පතුරුවන අසත්‍ය කටකතා නිසා නිවැරදි තීරණ නොගන්නේ නම් ඉදිරියේ දී රටට සිදුවන හානිය පිළිබඳව ද මෙහි දී ජනතාව දැනුවත් කිරීම සිදු කරන ලදි .එහි දී තවදුරටත් අදහස් දැක්වූ ඇමැති තිස්ස කරල්ලියදද් මහතා මෙසේ ද කීය.ජනාධිපතිතුමන්ගේ ජයග්‍රහණය කියන්නේ මේ රටේ ජයග්‍රහණයයි. ඒ ජයග්‍රහණය වෙනුවෙන් මේ රටේ කාන්තාව වැඩි දායකත්වයක් ලබාදුන්නා. හෙට දවසේ ඇගේ වගකීම,යුතුකම එලෙසම ඉටුවන බව අද මෙතැනට පැමිණ සිටින සහෝදරියන්ගේ ප්‍රමාණයෙන් පෙනී යනවා. ලෝකයේ සමස්ත කාන්තා පරපුරමට ආඩම්බර විය හැකි අවස්ථාවක් ශ්‍රී ලංකා නිදහස් පක්ෂය ලොව ප්‍රථම අගමැතිනිය බිහිකිරීමෙන් උදාකර දුන්නා.අද මේ රටේ කාන්තාවගේ අයිතිවාසිකම් පිළිබඳ කතා කරන මානව හිමිකම් මුදලාලිලා දන්නේ නැහැ. ලෝකයේ ඇතැම් රටවල්, ජාතීන් සිටිනවා තමන්ගේ රටේ කාන්තාවන්ට වෙනත් ජාතියක පිරිමින් හා විවාහ වීමටත් ඉඩක් නැහැ . එය විශාල මානව හිමිකම් උල්ලංඝණය කිරීමක්.නමුත් ශ්‍රී ලංකාවේ කාන්තාවට එවැනි බාධා කිසිවක් නැහැ. ඇයට මේ රටේ පිරිමි දරණ ඕනෑම තනතුරක් දැරීමට නිදහස, අවස්ථාව ලබා දී ඇති බව ප්‍රායෝගික සත්‍යයක්. ඒ වගේම මෙරට කාන්තාවන්ට එවැනි අගනා අවස්ථාවන් බොහොමයක් උදාකර දී තිබෙන්නේ ශ්‍රී ලංකා නිදහස් පක්ෂය ප්‍රමුඛ රජයන් සමයේ බව ද නිහතමානී ආඩම්බරයෙන් සිහිපත් කරනවා.මෙහි දී අදහස් දැක්වූ විදුලිබල හා බලශක්ති අමාත්‍ය පවිත්‍රා වන්නිආරච්චි මහත්මිය .බටහිර රූකඩයක් ලෙස කටයුතු කරන විපක්ෂය බලයට පත්වුවහොත් නැවතත් අපේ දරුවන්ට නිදහසේ ජීවත්වන්නට රටක් නැති වෙනවා.ඒ වගේම විපක්ෂය බලයට පත් වුනොත් වරාය, ගුවන් තොටුපල, මහ බැංකුව, දුම්රිය, බස්රිය, පන්සල, පල්ලිය, මහ මඟ මේ හැම තැනම නැවතත් බෝම්බ පිපිරී විශාල විනාශයක් සිදුවීමට ඉඩ තිබෙනවා. මේ රටේ ජනතාව, විශේෂයෙන් කාන්තාවන් නැවත රටේ එවැනි වාතාවරණයක් ඇති වීමට ඔවුන්ගේ ආශිර්වාදය ලබාදෙන්නේ නැහැ. නමුත් ඉතාම කණගාටුවෙන් කියන්න වෙනවා ඉතාම සුළු පිරිසත් එදා මහින්ද රාජපක්ෂ ජනාධිපතිතුන් මාතෘ භූමියට ලබාදුන් නිදහස අමතක කර තිබෙනවා.නමුත් බහුතර බුද්ධිමත් ජනතාව අද රටේ ඇති නිදහසේ අගය මෙන්මදියුණු රටවල්වල තිබෙන පහසුකම් පවා ලබාදෙමින් රටේ සිදුවන විශ්මය ජනක සංවර්ධනය පිළිබඳ අවබෝධයෙන් සිටීම සතුටට කරුණක්.”උතුරුමැද පළාත් ප්‍රධානඇමැති එස්.එම්.රංජිත් සමරකෝන්, ඛනිජ තෙල් සම්පත් සංවර්ධන නියෝජ්ය ඇමැති සරණ ගුණවර්ධන, මහරගම නගරාධිපතිනි කාන්ති කොඩිකාර, අත්තනගල්ල ප්‍රාදේශීය සභා සභාපති ප්‍රියන්ත පුෂ්ප කුමාර යන මහත්මීන් ද මෙහි දී අදහස් දැක්වූහ.මේ අවස්ථාවට බස්නාහිර පළාත් සභා මන්ත්‍රී වන සන්ධ්‍ය සිරිවර්ධන, උපුල් මහේන්ද්‍ර රාජපක්ෂ , ලක්ෂ්මන් ගුණවර්ධන මහත්ම මහත්මීන් ඇතුළු අත්තනගල්ල ආසනයේ ශ්‍රී ලංකා නිදහස් පක්ෂයේ කාන්තා සමිතිවල නියෝජිතයන් ඇතුළු පක්ෂ ක්‍රියාකාරිනියන් දෙදහසකට අධික පිරිසක් සහභාගී වූහ .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=n14072314</link>
    <topic>කොරියානු රැකියාවල නිරතශ්‍රමිකයන්ගේ සමාජ ආරක්ෂණඅරමුදලට අත තියන්න එපා</topic>
    <author>රන්ජිත් පද්මසිරි - ස්වර්ණා විජේකෝන් හා සුභාෂිණි සේනානායක</author>
    <content>කොරියානු රැකියාවන්හි නිරතවන ශ්‍රී ලාංකේය ශ්‍රමිකයන්ට හිමි සමාජ ආරක්ෂණ අරමුදලට අතතැබීමට කිසිවකුට තමන් ඉඩ නොතබන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පාර්ලිමේන්තුවේදී ඊයේ (22) ප්‍රකාශ කළේය.මෙම මුදල මුළුමනින්ම කොරියානු රැකියාවල නිරත ශ්‍රමිකයන්ට අයත් මුදලක් බවත් සමාජ ආරක්ෂණ මණ්ඩලයේ සභාපතිනිය සිදුකර ඇති ප්‍රකාශය හේතුවෙන් නැති ප්‍රශ්න ඇතිවන බවත් ඩිලාන් පෙරේරා මහතා සඳහන් කළේය. ‘කුංමින්’ නමින් හැඳින්වෙන අරමුදල සඳහා කොරියානු රජයෙන් (4.5%) සියයට හතරයි දශම පහක් ද, කොරියානු රැකියාවන්හි නිරත වන ශ්‍රමිකයන්ගේ වැටුපෙන් සියයට හතරයි දශම පහක්ද වෙන් කරන අතර මෙම මුදලේ අයිතිය පවතින්නේ ශ්‍රමිකයාට බවද ඇමැතිවරයා වැඩිදුරටත් ප්‍රකාශ කළේය. ඇමැතිවරයා මේ බව සඳහන් කළේ පත්කළ මන්ත්‍රි අනුර කුමාර දිසානායක මහතා ස්ථාවර නියෝග 23 - 12 යටතේ මතු කරන ලද ප්‍රශ්නයකට පිළිතුරු දෙමිනි. වැඩිදුරටත් අදහස් දැක්වූ ඩිලාන් පෙරේරා මහතා සඳහන් කළේ සමාජ ආරක්ෂණ මණ්ඩලයේ සභාපතිනිය කොරියාවේ සේවය කරන ශ්‍රමිකයන්ගේ සංඛ්‍යාවත් නිවැරදිව නොදැන කරුණු දක්වා ඇති බවයි.කොරියාවේ සේවය කරන ශ්‍රමිකයින් තම සේවය අවසන් කිරීමෙන් පසු දින වුවද මෙම මුදල ලබාගත හැකි අතර නොදැනුවත්කම නිසා මෙම මුදල ලබා ගැනීමට නොහැකි වූ ශ්‍රමිකයන් දහතුන්දහසකටද තමන්ට හිමි මෙම මුදල ලබා දීමට තමන් කටයුතු කළ බවද ඇමැතිවරයා කීය.එමෙන්ම සයිප්‍රසයේ සේවය කරන ශ්‍රී ලාංකේය ශ්‍රමිකයන් වෙනුවෙන්ද මෙවැනි ක්‍රමවේදයක් ඇති කිරීම සම්බන්ධයෙන් දැනටමත් අවධානය යොමු ව ඇති බවද ඇමැතිවරයා අනාවරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=r1407231</link>
    <topic>අරණායක දිප්පිටිය ප්‍රා. සභාවේනව ගොඩනැඟිල්ලේ ඉදිකිරීම් ඇරැඹේ</topic>
    <author>මාවනැල්ල සමූහ පී. සෙනෙවිරත්න</author>
    <content>මහින්ද චින්තනයේ පුර නැඟුම වැඩසටහන මඟින් ඉදිකෙරෙන මාවනැල්ල - අරණායක දිප්පිටිය ප්‍රාදේශීය සභාවේ නව ‍ගොඩනැගිල්ලේ වැඩ කටයුතු මේ වනවිට ආරම්භ කර ඇති හෙයින් එම සභා කාර්යාලය තාවකාලිකව උස්සාපිටිය නගරයේ ආසන්න තැනෙක ස්ථාපිතව ඇති උප කාර්යාලය වෙත ගෙන එන බව පැවසූ ප්‍රා‍දේශීය සභාවේ සභාපති සාමවිනිසුරු දිනේෂ් ගුණරත්න මහතා මේ නව ‍ගොඩනැගිල්ල සඳහා ආර්ථික අමාත්‍යාංශයෙන් කෝටි දහතුනහමාරක මුදල් ප්‍රතිපාදන ලබා දී ඇති බවද කීය.මෙහිදී ප්‍රාදේශීය සභාව සඳහා නව ගොඩනැගිල්ල ඉදිකෙරෙන අතර දැනට පවත්වාගෙන යනු ලබව දිප්පිටිය නගරයේ ප්‍රාදේශීය සභාවට ආසන්නව පිහිටි වෙළෙඳ සංකීර්ණය ද මෙහිදී පුර නැඟුම වැඩසටහනට සමඟාමීව අලුත් ගොඩනැගිල්ලක් ලෙසට ඉදිකෙරෙන බව මෙහිදී සභාපතිවරයා පැවැසීය.සබරගමුව පළාත් සභා මන්ත්‍රී චමිල දිසානායක මහතාගේ හා නියෝජ්‍ය සෞඛ්‍ය ඇමැති ලලිත් දිසානායක මහතාගේ ද ආරාධනයෙන් මේ ගොඩනැගිලි සංකීර්ණයන් සඳහා සබරගමුව පළාත් සභා මහ ඇමැතිවරයා මහීපාල හේරත් මහතා විසින් මුල්ගල් තබන ලදී.මෙහි වෙළෙඳ ශාලා ගොඩනැගිල්ල තුන්මහල් ගොඩනැගිලි සංකීර්ණයක් ලෙස ඉදිකෙරෙන අතර සතිපොළ පවත්වාගෙන යාමට ද ඉඩ පහසුකම් මේ ගොඩනැගිලි සංකීර්ණය අතරින් වෙන්ව කෙරේ.මේ නව සංවර්ධන වැඩසටහන් නියෝජ්‍ය සෞඛ්‍ය ඇමැති ලලිත් දිසානායක මහතාගේ සංකල්පයක් මත සිදුකෙ‍රේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=r1407232</link>
    <topic>කෑගල්ල කොලබරහේනකඳු පෙදෙස සංවර්ධනයට</topic>
    <author>කෑගල්ල දිස්ත්‍රික් සමූහදයාරත්න බණ්ඩාර</author>
    <content>සමහර භික්ෂූන් ඇතිකරගෙන යන සංඝ බේද නිසා සිංහල බෞද්ධයා අසමඟියට පත්ව ඇති බවත්, එසේ නොකර බුදුදහම දියුණු කරන්න සමඟියෙන් ක්‍රියා කළ යුතු බවත්, ශ්‍යාමෝපාලි මහා නිකායේ අස්ගිරි පාර්ශ්වයේ සතරකෝරළ මහා දිසාවේ බෙලිගල්කෝරළයේ ප්‍රධාන සංඝනායක යටිගල්ඔලුවේ විමලරතන නායක හිමියෝ පැවැසූහ.උන්වහන්සේ එසේ පැවැසුවේ කෑගල්ල මාම්පිට පලපොලුව මාර්ගයේ කොලබරහේන කඳු පෙදෙස සංවර්ධනය කිරීමේ උත්සවයකට සහභාගි වෙමිනි.තවදුරටත් කතා කළ උන්වහන්සේ මෙසේ ද පැවැසීය.අද ග්‍රාමීය මාර්ග බොහොමයක් දියුණු වෙලා‍. මේවා කළේ වර්තමාන රජයෙන්. මාම්පිට රජමහ විහාර‍ය ශ්‍රී පාදය වගේ කඳු මුදුනක තිබෙන ස්ථානයක් විහාරයට පිවිසෙන්න මාර්ග තුනක් තියෙනවා.ඒ මාර්ග සියල්ලම දැන් සංවර්ධනය වෙමින් පවතිනවා. මේවා ලබාදීමට ජනාධිපතිතුමා, අගමැතිතුමා, ඇමැති මණ්ඩලයම ක්‍රියාකළා. මේ සඳහා අපට විශේෂ දායකත්වයක් ලබා දුන්නේ අතාවුද සෙනෙවිරත්න ඇමැතිතුමායි. මේ වසරේ දැනට මේ ගම්මානය දියුණු කරන්න ලක්ෂ එකසිය තිහක මුදලක් ලැබිලා තියෙනවා. මාම්පිට පාලමට රුපියල් ලක්ෂ පනහක් වියදම් කරලා වැඩ නිම කළා.එදා මේ පළාතට සම්පත් ලැබුණේ නැහැ. ගම අරාජික වෙලා තිබුණේ. මා ඇවිත් ගම දියුණු කළා. විදුලිය, මාර්ග, ජලය දැන් ලැබිලා තියෙනවා. දැදිගම, ගලිගමුව ආසන මායිම්වයි මේ විහාරය තිබෙන්නේ. සමහර මන්ත්‍රීවරුන්ගේ නිවාස අපට විවෘත නැහැ. අපි රාජ්‍ය බලය ලබාගන්නවා. මේ අතාවුද ඇමැතිතුමා අපිට සලකනවා. එතුමා අපිට විදුලි යෝජනා ක්‍රම දෙකක් ලබා දුන්නා.රට හැමතැනම ඩෙංගු වගේ හොරු බෝවෙලා. අද පින් නැතුව ගිහින්. ජාති ආගම් භේද ඇතිවෙලා. මේවා නැතිකර අපි සමඟියෙන් සිටිය යුතුයි.ග්‍රාමීය සංවර්ධන කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා -මේ නායක හාමුදුරුවෝ පන්සල හදන්නැතිව ගම හදන්නයි දියුණු කරන්නේ. ගුණ ධර්ම විමුක්තිය සොයා යනවා. හොඳ සමාජ සේවකයෙක් කියලා හිතන්න පුළුවන්.අප රජයත් විහාරස්ථාන දියුණු කරන්න ආධාර, උපකාර කරනවා. මැණික්කඩවර, මංගෙදර, තෝලංගමුව, නාපේ, ඉහළගම, දොරවක යන පන්සල්වලට ආධාර ලබා දුන්නා. එදා බුදුරජුන් මිනිසුන් සුමඟට යොමු කළා. අපේ ජනනායකයත් ඉවසන නායකයෙක්. එනිසා රට දියුණු කරනවා. අද ගෙවල්වල රූපවාහිනි, ජංගම දුරකථන හතර පහ තියෙනවා.සමෘද්ධි සංවර්ධන නිලධාරිනී ප්‍රින්සි දේවිකා මහත්මිය ඇතුළු කිහිපදෙනෙක් මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=r1407233</link>
    <topic>හොරණ තක්ෂිලා මහ විදුහලේමහින්දෝදය විද්‍යා පීඨයට මුල්ගල්</topic>
    <author>ඉංගිරිය මධ්‍යම සමූහ -ප්‍රියදර්ශනී කහවල</author>
    <content>හොරණ තක්ෂිලා මධ්‍ය මහා විද්‍යාලයේ ඉදිකිරීමට යෝජිත තෙමහල් මහින්දෝදය තාක්ෂණික විද්‍යා පීඨය සඳහා මුල්ගල් තැබීමේ උත්සවයක් පසුගියදා එම විදුහල් පරිශ්‍රයේදී පැවැත්විණි.රුපියල් මිලියන 25 ක වටිනාකමින් යුත් මේ ගොඩනැගිල්ලට මුල්ගල් තැබීමේ උත්සවයේ ප්‍රධාන ආරාධිතයා වශයෙන් සහභාගි වූයේ කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාය.මෙහිදී කළ කතාවේ දී විදුර වික්‍රමනායක මහතා පැවැසුවේ, උපාධිධාරින්ට රැකියා ලබාදීමේ පුළුල් වැඩසටහනක් අද රටේ ක්‍රියාත්මක බවත්, ඒ තුළ දරුවන් අතරමං නොවෙන බවත්, ගැටලුවකට ඇත්තේ දරුවන් විශාල ගණනක් එකවර එකම විෂය ධාරාවක් හැදෑරීම බවත් ය. රටක් සංවර්ධනය වන්නේ නිර්මාණශීලී මිනිසුන් බිහිවු තරමට බවත්, චීනය අද ඒ තැනට පැමිණ ඇත්තේ ඒ ආකාරයෙන් බවත් පැවසූ පාර්ලිමේන්තු මන්ත්‍රීවරයා දරුවන්ව තාක්ෂණික විෂයන් වලට යොමු කිරීම සම්බන්ධව තමන් පෞද්ගලිකව සතුටු වන බවත් පවසා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=r1407234</link>
    <topic>නායයෑමේ අවදානමට ලක් වූ පාසල්සුරකින්න රජය මුදල් වෙන්කර තිබෙනවා</topic>
    <author>සබරගමුව සමූහ</author>
    <content>ලංකාවේ නායයාමේ අවදානමට ලක්වී ඇති සියලුම පාසල් මේ වසරේ ඉන් මුදාලීමට රජය කටයුතු කරනවා. මේ සඳහා රජය වෙන්කළ මුදල රුපියල් දසලක්ෂ එක්දහස් එකසියයි.ආපදා කළමනාකරණ ඇමැති මහින්ද අමරවීර මහතා පසුගිය දා කෑගල්ල දිසා ලේකම් කාර්යාලයේ පැවැති වැඩමුළුවකට එක්වෙමින් පැවසීය.කෑගල්ල දිස්ත්‍රික් ආපදා කළමනාකරණ මධ්‍යස්ථානය සංවිධානය කළ මෙම වැඩමුළුව කෑගල්ල සහ සීතාවක පොලිස් කොට්ඨාසවල නිලධාරීන් හා යුද හමුදා අනුකණ්ඩවල නිලධාරීන් සඳහා දේශගුණික විපර්යාස හා ඒවා හඳුනාගැනීම යන මාතෘකා ඔස්සේ කාලගුණ විද්‍යා දෙපාර්තමේන්තුව මෙහෙයවනු ලැබීය. මෙහිදී තවදුරටත් අදහස් දැක්වූ ඇමැතිවරයා මෙසේද කීය.මහින්ද රාජපක්ෂ ජනාධිපතිතුමාගේ රජයේ ප්‍රධාන ඉලක්කය වී තිබෙන්නේ මේ රට ආසියාවේ දියුණු රටක් බවට, ආසියාවේ ආශ්චර්යමත් රට බවට ප ත්කිරීමයි. මම නම් හිතන්නේ එය යුද ජයග්‍රහණය කරනවාට වඩා අමාරු කාර්යයක්, නමුත් මේ රජය ඒ අභියෝගය භාරගෙන පියවරෙන් පියවරට ගත වූ වසර 05ක් තුළ මේ රටේ ආර්ථික සංවර්ධනය ඉහළ මට්ටමකට ගෙනවිත් තිබෙනවා.ජනාධිපතිතුමා කිසිම කොන්දේසියක් නැතිව ණය අරගෙන රට සංවර්ධනය කරා ගෙන යනවා. රටේ සංවර්ධනයට සමානවම අද වන විට ජනතාවගේ පුද්ගලික වියදම් වැඩිවීමක් සිදුවෙලා. ආදායම් උප්පාදනය සීමාවෙලා. අපි දැන් කරන්න ඕනේ අදායම් උත්පාදනය කරන එකයි. මේ සඳහා රජය ජාතික අය වැය හරහාත් දැයට කිරුළ වැනි වැඩසටහන් හරහාත් දිසා ලේකම් කාර්යාල හරහා විශාල ප්‍රතිපාදනයක් ලබාදී තිබෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=r1407235</link>
    <topic>අසරණ සෙබළාගේ නිවස තනන්නසිවිල් ආරක්ෂක බළකායේ සහාය</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන ප්‍රාදේශීය ලේකම් කොට්ඨාසයේ බැද්දවල, නාඹරුව ලිපිනයේ පදිංචි සිවිල් ආරක්ෂක බළකා සෙබළ ආර්.පී. ප්‍රේමසිරි මහතාට නව නිවසක් ඉදිකරදීමට සිවිල් ආරක්ෂක බළකා දෙපාර්තමේන්තුව මඟින් පියවර ගනී.මොහු ශ්‍රී ලංකා යුධ හමුදාවේ රාජකාරියේ යෙදී සිටියදී ත්‍රස්තවාදී ප්‍රහාරයකට ලක්ව යුධ හමුදා සේවාවෙන් නිත්‍යානුකූලව ඉවත්ව සිවිල් ආරක්ෂක බළකායට එක්වූ රණවිරුවෙකි. දරුවන් තිදෙනෙකුගේ පියකු වන ඔහු වෙනුවෙන් නව නිවසක් ඉදිකිරීම සඳහා සිවිල් ආරක්ෂක දෙපාර්තමේන්තුව මඟින් රුපියල් ලක්ෂයක මුදලක් වෙන්කර තිබෙන බව පවසන ප්‍රේමසිරි රණවිරුවා සේවා වනිතා ඒකකය මඟින් ලබාදෙන එම මූල්‍ය ආධාරයෙන් තම නිවසේ ඉදිකිරීම් ආරම්භ කිරීමට සැලසුම් කර ඇතැයි කීවේය.සිවිල් ආරක්ෂක බළකා සේවා වනිතා ඒකය මඟින් 2012 වර්ෂයේදී නිවාස 102ක්ද, 2013 වර්ෂයේදී නිවාස 210ක්ද, ඉදිකළ අතර මෙම වර්ෂයේදී රට පුරා නිවාස 350ක් ඉදිකිරීමට සැලසුම් කර ඇත.ආර්.පී. ප්‍රේමසිරි රණවිරුවාගේ නිවාස අවශ්‍යතාව පිළිබඳව පසුගිය ජුනි 14 දා “දිනමිණ” සතර දෙසින් විශේෂාංගයෙන් ද පෙන්වා දෙනු ලැබීය. ඒ වන විටත් මෙම රණවිරුවා වෙනුවෙන් රුපියල් ලක්ෂයක මුදලක් නිවස ඉදිකිරීම සඳහා වෙන්කිරීමට පියවර ගෙන තිබූ බව සිවිල් ආරක්ෂක බළකා ප්‍රකාශකයෙක් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=s1407231</link>
    <topic>පොදුරද මඩුලු ක්‍රීඩා උළෙලට හරිත වර්ණ සංකල්පයක්</topic>
    <author/>
    <content>ඔලිම්පික් මහෝත්සවයට පමණක් දෙවැනි වන ලොව දැවැන්තම ක්‍රීඩා උළෙල වන විසිවැනි පොදු රාජ්‍ය මණ්ඩලීය ක්‍රීඩා උළෙල අද ස්කොට්ලන්තයේ සෙල්ටික් ක්‍රීඩාංගණයේදී බ්‍රිතාන්‍ය මහ රැජනගේ ප්‍රධානත්වයෙන් ඇරැඹෙයි. හතලිස් දහසකට ආසන පහසුකම් ඇති සෙල්ටික් ක්‍රීඩාංගණයේ පැවැත්වෙන මේ සමාරම්භක උළෙලට 3000ක ශිල්ප ශිල්පිනියන් සහභාගීවීමට සූදානමින් සිටිති.ස්කොට්ලන්ත ක්‍රීඩා සංස්කෘතියේ සුවිශාලතම පෙරැලිය ලෙස සැලකෙන මේ උළෙල යුරෝපාකරයේ වාර්තාගත සමාරම්භක උළෙලක් ලෙස පැවැත්වීමට සූදානම්වීම විශේෂත්වයකි. පොදු රාජ්‍ය මණ්ඩලීය ක්‍රීඩා උළෙලේ සංවිධායකයින් පවසන්නේ විශ්මය ජනක නාට්‍යමය රූපාන්තරණයකින් හරිත වර්ණ සංකල්පය මේ සමාරම්භක උළෙලේදී ප්‍රති නිර්මාණය කරණ බවයි.සමාරම්භක උළෙලට දිගින් අඩි 100ක් හා උසින් අඩි 75කින් යුත් නවීන පන්නයේ ‘ලෙඩ් විදුලි තිරයක්’ යොදා ගැනීමට සැලසුම් කොට තිබේ. එවැනි විශාලම විදුලි තිරයක් යුරෝපයේ ධනවත් රටවල් හෝ තවම යොදා නැති අතර අවසන් ලන්ඩන් ඔලිම්පික් උළෙල පැවැත්වූ එංගලන්තයද, එවැන්නක් නොකළ බව සංවිධායකයෝ සිහිපත් කරති.පොදු රාජ්‍ය මණ්ඩලීය ක්‍රීඩා උළෙලේ සමාරම්භය හරහා ස්කොට්ලන්තයේ ග්ලාස්ගෝව් නගරය ‘ලොවට විවර වන අලුත් කවුළුවක්’ වනු ඇතැයි එරට නගර ප්‍රධානියා ප්‍රකා‍ශ කරයි. දැනට බ්‍රිතාන්‍ය පාලනය යටතේ සිටින ස්කොට්ලන්ත වැසියන් එම පාලනයෙන් මිදී ස්වාධීන විය යුතුද යන්න තීරණය කෙරෙන ජනමත විචාරණයක් ලබන මාසයේ පැවැත්වෙන බැවින් ග්ලාස්ගොව් නගරයේ ශක්තිය ලොවට ප්‍රදර්ශනය කළ යුතු හොඳම හා තීරණාත්මක අවස්ථාව මෙය බවට විශ්වාසයකි. එබැවින් ක්‍රීඩා උළෙලේ සංවිධානය උපරිම තලයකට ගෙන ඒමට ස්කොට්ලන්ත බලධාරීහූ විශාල වෙහෙසක් දරමින් සිටිති.අදින් ආරම්භවන පොදු රාජ්‍ය මණ්ඩලීය ක්‍රීඩා උළෙලේදී රන් පදක්කම් 261ක් වෙනුවෙන් ක්‍රීඩක ක්‍රීඩිකාවෝ 4900ක් ලබන 3 වැනිදා දක්වා ක්‍රීඩා 17කින් තරග බිමට පිවිසෙති. ක්‍රීඩා උළෙලේ සමාරම්භක මහොත්සවය නිල වශයෙන් ආරම්භ කරමින් දල්වන මහ රැජනගේ ගිනිසිළුව දින288කදී කිලෝමීටර් 190000ක් ගමන් කිරීමෙන් පසු අද දින සෙල්ටික් ක්‍රීඩාංගණයට රැගෙන ඒමට නියමිතය. පසුගිය වසරේ එංගලන්තයේ බකිංහැම් මාලිගාව ඉදිරිපිටින් ගමන් ආරම්භවූ ගිනිසිළුව ශ්‍රී ලංකාව ඇතුලු රටවල් රටවල් 70ක ගමන් කොට අද දින අවසන් අදියරේදී ස්කොට්ලන්ත පාපන්දු කළමනාකරු ගෝඩන් ස්ට්‍රැචාන්ට භාර ගනු ඇත. ශ්‍රී ලංකා කණ්ඩායම් නායක නවදිල්ලි පොදු රාජ්‍ය මණ්ඩලීය ක්‍රීඩා උළෙලේ ලොකඩ පදක්කම් දිනූ බර ඉසිලීමේ ශූර සුදේශ් පීරිස් අතුලු කණ්ඩායම ශ්‍රී ලංකා ධජය පෙරටු කොට අද දින සමාරම්භක පෙළපාලියේ ගමන් කරීමට නියමිතය.ක්‍රීඩා උළෙලේ චමත්කාරය සජීවී ‘යූ ටියුබ්’ චැනලයකින් ලොව පුරා විකාශය කොට තරුණ පරපුරට සුවිශේෂී අත් දැකීමක් එක් කිරීමට කටයුතු යෙදීමද විශේෂත්වයකි. එය පොදු රාජ්‍ය මණ්ඩලීය ක්‍රීඩා ඉතිහාසයේ මුල්වරට සිදුවන්නකි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=s1407232</link>
    <topic>පළමු පෙළ පාපන්දු ශූරතාව තිහාරිය යූත්ට</topic>
    <author/>
    <content>ශ්‍රී ලංකා පාපන්දු සම්මේලනය සංවිධාන කළ අන්තර් සමාජ පළමු පෙළ පාපන්දු තරගාවලියේ ශූරතාව දිනාගැනීමට ගම්පහ තිහාරිය යූත් ක්‍රීඩා සමාජය සමත්විය. නාවලපිටිය ජයතිලක ක්‍රීඩාංගණයේදී පසුගියදා පැවැති අවසන් තරගයේදී තිහාරිය කණ්ඩායම හමුවේ ගෝල් 1-0කින් ගම්පොල ක්‍රිස්ටල් පැලස් කණ්ඩායම පරාජයට පත්විය.තරගයේ වාර්තා වූ එකම ගෝලය 23වැනි මිනිත්තුවේදී තිහාරිය පිලේ එම්.බී.එම්.ඉල්හා වෙතින් වාර්තා විය. දැල වෙත එල්ල කළ පන්දුව ක්‍රිස්ටල් පැලැස් දැල් රකිනාගේ වැදී ඉදිරියට පැමිණෙද්දී ඉල්හා එය නැවත දැල වෙත තල්ලු කරමින් තිහාරිය පිලේ ජයග්‍රහණය තහවුරු කළේය. ඉන් පෙර කණ්ඩායම් දෙකටම එක හා සමානව ගෝල් වාර්තා කිරීමේ අවස්ථා හිමිවුවද ඉන් උපරිම ඵල නොලා ගැනීමට කිසිවකුටත් නොහැකිවිය.තරගයේ 73වැනි මිනිත්තුවේදී ගෝලය වාර්තා කළ ඉල්හා කහ කාඩ් පත් 2ක් හිමිවීම නිසා තරගයෙන් ඉවත් කෙරිණි. එහෙත් ඉන් ප්‍රයෝජන ගනිමින් තරගය සමකර ගැනීමට ක්‍රිස්ටල් පැලස් පිලට නොහැකිවිය. මේ කණ්ඩායම් දෙකටම අප්‍රිකානු ක්‍රීඩකයන් තිදෙනකු බැගින් එක්ව සිටියහ.තිහාරිය පිලට පාපන්දු සම්මේලන කුසලානය සමගින් රුපියල් ලක්ෂ පහක මුදලක් පිරිනැමුණු අතර අනුශූරතාව හිමිකරගත් ක්‍රිස්ටල් පැලැස් පිලට දෙලක්ෂ පනස්දහසක මුදලක් පිරිනැමුණි. මේ සමගින් දැවැන්ත පාපන්දු තරගාවලියක් වන ඩය‍ලොග් ලීග් පාපන්දු තරගාවලියට සුදුසුකම් ලබාගැනීමට මේ කණ්ඩායම් දෙක සමත්විය.තරගාවලියේ ප්‍රධාන ආරාධිතයා ලෙසින් මධ්‍යම පළාත් සභා මන්ත්‍රී අනුරාධ ජයරත්න මහතා සහභාගී වූ අතර ශ්‍රී ලංකා පාපන්දු සම්මේලනයේ උප සභාපති සුනිල් සෙනවීර, වැඩ බලන ලේකම් රාහුල සිරිවර්ධන මහත්වරුන් ඇතුලු පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=s1407233</link>
    <topic>දකුණු අප්‍රිකාවට එරෙහි කොළඹ තරගයට එරංග නෑ</topic>
    <author/>
    <content>දකුණු අප්‍රිකාවට එරෙහිව කොළඹ එස්.එස්.සී. ක්‍රීඩාංගණයේදී හෙට ඇරැඹෙන දෙවැනි ටෙස්ට් තරගයට ශ්‍රී ලංකා වේග පන්දු යවන ක්‍රීඩක ශමින්ද එරංග සහභාගි නොවේ.ගාල්ලේ පැවැති පළමු ටෙස්ට් තරගයේ පළමු දිනයේදී ‘මිඩ් ඕෆ්’ ස්ථානයේ පන්දු රකිමින් සිටියදී එරංගගේ දකුණු අතේ මාපටැඟිල්ල හා දබරැඟිල්ල අතර පෙදෙස තුවාළ විය. ඔහු වහාම රෝහලට ගෙන යනු ලැබූ අතර තුවාළයට මැහුම් අටක් දැමිණි. එරංග එම තරගයේදී පන්දු යැවුවේ ඕවර නවයක් පමණි.ධම්මික ප්‍රසාද් හා චානක වෙලගෙදර යන වේග පන්දු යවන්නන්ද ශ්‍රී ලංකා සංචිතයට ඇතුළත්ව සිටිති. එංගලන්තයේ හෙඩිංලිහි පැවැති ශ්‍රී ලංකා ක්‍රිකට් කණ්ඩායමේ ආසන්නම ටෙස්ට් ජයග්‍රාහී තරගයේ දෙවැනි ඉනිමේදී ප්‍රසාද් කඩුලු පහක් ලබා ගත්තද වෙලගෙදර 2012 දෙසැම්බරයේ සිට ටෙස්ට් ක්‍රීඩා කර නැත.ශමින්ද එරංග 27.64ක සාමාන්‍යයකින් යුතුව කඩුලු 25ක් ලබා ගෙන 2014 වසරේ ශ්‍රී ලංකා කණ්ඩායමේ වඩාත්ම සාර්ථක පන්දු යවන්නා වී සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=s1407234</link>
    <topic>සමස්ත ලංකා අන්තර් ආයතන එල්ලේ සීදූව නගර සභා-යුද හමුදා ශූරතා දිනති</topic>
    <author>අසෝක බණ්ඩාර හිඳගොඩමාතලේ දිසා විශේෂ</author>
    <content>ඩී. ඒ රාජපක්ෂ සැමරුම් අන්තර් ආයතන සමස්ත ලංකා එල්ලේ තරගාවලියේ ජ්‍යෙෂ්ඨ පිරිමි ‘ඒ’ කාණ්ඩයේ ශූරතාව කටුනායක සීදූව නගර සභා පිල දිනාගනිද්දී විවෘත කාන්තා ශූරතාව ශ්‍රී ලංකා යුධ හමුදාව සතු විය. පිරිමි කනිෂ්ඨ ‘බී’ කාණ්ඩයේ ශුරතාව සිවිල් ආරක්ෂක දෙපාර්තමේන්තු පිලටද, පිරිමි ආධුනික ‘සී’ කාණ්ඩයේ ශුරතාව ඉඩම් ගොඩකිරීමේ හා සංවර්ධන දෙපාර්තමේන්තු පිලටද හිමිවුහ.මාතලේ දිස්ත්‍රික් පාර්ලිමේන්තු මන්ත්‍රී ප්‍රවාහන නියෝජ්‍ය ඇමැති රෝහණ දිසානායක මහතාගේ ඉල්ලීම අනුව ශ්‍රී ලංකා එල්ලේ සංගමය මගින් මේ තරගාවලිය මාතලේ බර්නාඩ් අලුවිහාරේ ක්‍රීඩාංගණය කෙන්ද්‍රකර ගනිමින් පැවැත්විණි. සමස්ත ලංකා මට්ටමේ එල්ලේ තරගාවලියක් මාතලේදී පැවැති ප්‍රථම අවස්ථාවද මෙය විය. පිරිමි ඒ.බී.සී. කාණ්ඩ තුන යටතේ සහ කාන්තා විවෘත කාණ්ඩය යටතේ තරග උකුවෙල එස්.බි.යාලේගම, මාතලේ හින්දු මහා විද්‍යාලය හා මාතලේ බර්නාඩ් අලුවිහාරේ ක්‍රීඩාංගණවලදී පැවැත්විණි. කණ්ඩායම් 20 ක් තරගාවලියට එක්විය. තරගාවලියේ ජය සංකේත ප්‍රදානය ශ්‍රී ලංකා එල්ලේ සංගමයේ සභාපති ලුතිනන් යෝෂිත රාජපක්ෂ මහතාගේ ප්‍රධානත්වයෙන් සිදු කෙරිණි. මේ අවස්ථාවට ප්‍රවාහන නියෝජ්‍ය ඇමැති රෝහණ දිසානායක, මාතලේ පුරපති හිල්මි කරිම් මහත්වරුන් සමගින් ආරාධිතයන් රැසක් එක් වුහ.තරගාවලියේ දක්ෂතම ක්‍රීඩක ක්‍රීඩිකාවන් ලෙස සම්මාන ලැබුවෝ මෙසේය.පිරිමි ‘ඒ’ කාණ්ඩය - දිලුම් වසන්ත (කටුනායක සීදුව නගර සභාව)පිරිමි ‘බී’ කාණ්ඩය - සුරේෂ් සිල්වා (සිවිල් ආරක්ෂක දෙපාර්තමේන්තුව)පිරිමි ‘සී’ කාණ්ඩය - සුමිත් පෙරේරා (ඉඩම් ගොඩ කිරීම හා සංවර්ධන දෙපාර්තමේන්තුව)කාන්තා විවෘත - උදයංගනි බණ්ඩාර (ශ්‍රී ලංකා යුධ හමුදාව)වැඩිම උඩපන්දු රැකීම හා ලකුණු ලබාගත් ක්‍රීඩකයන් - උඩපන්දු - සංජය වික්‍රමතිලක (පිරිමි ‘ඒ’ කාණ්ඩය - කටුනායක සීදුව නගර සභාව) සුරේෂ් සිල්වා (පිරිමි ‘බී’ කණ්ඩායම - සිවිල් ආරක්ෂක දෙපාර්තමේන්තුව) සුමිත් පෙරේරා (පිරිමි ‘සී’ කණ්ඩායම - ඉඩම් ගොඩකිරිම හා සංවර්ධනය දෙපාර්තමේන්තුව) අචලා මනෝරි රණතුංග (කාන්තා විවෘත - ශ්‍රී ලංකා යුධ හමුදාව)- වැඩිම ලකුණු - ප්‍රදීප් කුමාර (පිරිමි ‘ඒ’ කාණ්ඩය - කොලොන්නාව නගර සභාව) ඒ.බී.එම් ලක්මාල් (පිරිමි ‘බී’ කාණ්ඩය - සිවිල් ආරක්ෂක දෙපාර්තමේන්තුව) සුමිත් පෙරේරා (පිරිමි ‘සී’ කාණ්ඩය - ඉඩම් ගොඩකිරිමේ හා සංවර්ධන දෙපාර්තමේන්තුව) උදයංගනි බණ්ඩාර (කාන්තා විවෘත ශ්‍රී ලංකා යුධ හමුදාව)තරගාවලියේ සමස්ත ප්‍රතිඵල මෙසේය.පිරිමි ජ්‍යෙෂ්ඨ - ‘ඒ’ කාණ්ඩය-1‍.කටුනායක සීදුව නගර සභාව, 2.කොලොන්නාව නගර සභාව, පිරිමි කනිෂ්ඨ ‘බී’ කාණ්ඩය-1.සිවිල් ආරක්ෂක දෙපාර්තමේන්තුව, 2.කටුනායක කාගීල්ස් ආයතනය.පිරිමි ආධුනික ‘සී’ කාණ්ඩය-1‍.ඉඩම් ගොඩකිරිමේ හා සංවර්ධන දෙපාර්තමේන්තුව, 2.මධයම පළාත් අධ්‍යාපන දෙපාර්තමේන්තුවවිවෘත කාන්තා-1. ශ්‍රී ලංකා යුධ හමුදාව, 2.මාතලේ ප්‍රාදේශිය ලේකම් කාර්යාලය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=s1407235</link>
    <topic>ජාතික එල්ලේ ශූරතාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා එල්ලේ සම්මේලනය සංවිධාන කරන 2014 ජාතික ශූරතා එල්ලේ තරගමාලාවට අයැදුම්පත් කැඳවීම මේ දිනවල සිදු කෙරේ. තරගාවලිය පිරිමි හා කාන්තා ලෙස පැවැත්වීමට නියමිතය. ශ්‍රී ලංකා එල්ලේ සම්මේලනයේ ලියාපදිංචි කණ්ඩායම්වලට මේ සඳහා සහභාගිවිය හැකි අතර ලියාපදිංචිය අගෝස්තු මස 10වැනිදායින් අවසන් වේ.ශ්‍රී ලංකා එල්ලේ සම්මේලන‍ ප්‍රධාන කාර්යාලය අංක 101 පෙරහැර මාවත කොළඹ 03 ලිපිනයෙන්, දු.ක 0715279110 (ලසන්ත) ඇමතීමෙන් හෝ සියලුම ප්‍රාදේශීය ලේකම් කාර්යාලවල ක්‍රීඩා නිලධාරීන් මගින් අයැදුම්පත් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=s1407236</link>
    <topic>අන්තර් පාසල් බැඩ්මින්ටන් තරගාවලිය</topic>
    <author/>
    <content>අන්තර් පාසල් බැඩ්මින්ටන් තරගාවලියේ සී කාණ්ඩයේ 19න් පහළ බාලිකා ශූරතාව දිනාගැනීමට ගම්පහ රත්නාවලී බාලිකාව විදුහල සමත්විය. ජයග්‍රාහී කණ්ඩායම ඉදිරි පෙළ වාඩිවී (වමේ සිට)-දීපානී ගුණරත්න (ක්‍රීඩා භාර ආචාර්ය), එච්.ඒ.එම්.ජයවර්ධන (විදුහල්පතිනී), ‍පසු පෙළ (වමේ සිට)-ඉමන්ෂා බණ්ඩාරනායක, පුබුදි සසන්කා මල්ලිකාරච්චි, ඩී.පී.හිරුෂි, රශ්මි බණ්ඩාරනායක. ඡායාරූපය-ගම්පහ සංචාරක</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=f1407231</link>
    <topic>‘මිනිස් බල සැලැස්මෙන්’විරැකියාවට විසැඳුමක් ලැබෙනවා</topic>
    <author>සාකච්ඡා ‍ෙකළේ චන්දන ජයවීර ඡායාරූප - රුවන් ද සිල්වා</author>
    <content>අපේ රටට මානව සම්පත් ගැන කවදාවත් ප්‍රතිපත්තියක් තිබුණේ නැහැ. අධ්‍යාපනය වගේ ක්ෂේත්‍රවලට ජාතික ප්‍රතිපත්තියක් තිබුණත් සමස්තයක් විදිහට ශ්‍රම බළකාය දිහා අවධානය යොමු කරපු ප්‍රතිපත්තියක අඩුවක් තිබුණා.අමාත්‍ය මණ්ඩලය ඒ හින්දා ප්‍රතිපත්තිය ක්‍රියාත්මක කරන ආකාරය පිළිබඳ සැලැස්මක් සකස් කරන්න කියලා අපිට යෝජනාවක් කළා.අධ්‍යාපන, උසස් අධ්‍යාපන, කම්කරු, වෘත්තීය පුහුණු, විදේශ රැකියා ප්‍රවර්ධන අමාත්‍යාංශය වගේ ප්‍රධාන අමාත්‍යාංශ 10 ක් මේ කටයුත්තට සෘජුවම දායක වෙනවා. ශ්‍රම බළකායට සම්බන්ධ අමාත්‍යාංශවල ලේකම්වරු සමඟ සාකච්ඡා, වැඩමුළු පවත්වා මේ ප්‍රතිපත්තිය සකස් කළා. කාර්යය සැලැස්ම සකස් කරන්නත් ඔවුන් දායක වුණා. ඒ අතර විශ්වවිද්‍යාල බුද්ධිමතුන්ගේ, ආර්ථික හා සමාජ විද්‍යාඥයන්ගේ අදහස් ලබාගත්තා. ඇත්තටම රටක මිනිස්බල ඵලදායිතාව පිළිබඳ ජාතික ප්‍රතිපත්තියක් සකස් කරනවා කියන්නේ ඒ රටේ ආර්ථික සැලැස්ම සකස් කිරීමක්. ඒ අමාරු කාර්යය අපි දැන් ඉටුකර තිබෙනවා. මෙයට සති දෙකකට පෙර ජාතික ප්‍රතිපත්තියත්, සැලැස්මත් දෙකම කැබිනට් මණ්ඩලය අනුමත කළා.මේ වැඩසටහනට සෘජුවම සම්බන්ධ වන අමාත්‍යාංශ 10 ට අමතරව තවත් අමාත්‍යාංශ 18 ක් සම්බන්ධ වෙනවා. අමාත්‍යාංශ විසි ගණනක කටයුතු සම්බන්ධීකරණය කිරීම තවත් සහෝදර අමාත්‍යාංශයකට කළ නොහැකියි. ඒ නිසා මේ අමාත්‍යාංශ සම්බන්ධීකරණය කිරීම සඳහා ජ්‍යෙෂ්ඨ අමාත්‍යවරුන්ගේ කාර්යාලයේ වෙනම ඒකකයක් ඇතිකිරීම ගැන රජයේ අවධානය යොමුව තිබෙනවා.ප්‍රාථමික පාසලට ඇතුළුවන ළමයින්ගෙන් විශ්වවිද්‍යාලයට යාමට අවස්ථාව ලැබෙන්නේ සීමිත පිරිසකට පමණයි. අතරමඟදී හැළෙන පිරිස වැඩියි. මේ සැලැස්මෙන් අවධානය යොමු කරන්නේ අනාගත ශ්‍රම බළකාය ගැන. එයට මේ දෙපිරිසම අයත්.මේ හැළෙන පිරිසට ඉදිරියට යන්න අවශ්‍ය දැනුම, නිපුණත්වය, ආකල්ප සකස් කළ යුතුයි. මෙහිදී ජාතික ආර්ථිකය ගැන පමණක් අවධානය යොමු කිරීම ප්‍රමාණවත් නැහැ. අපේ ශ්‍රම බළකායෙන් සැලකිය යුතු පිරිසක් විදේශ රටවලත් සේවය කරනවා. ඒ නිසා ගෝලීය ආර්ථිකය පිළිබඳත් අවධානය යොමු කර විදේශ රැකියා ඉල්ලුම ගැනත්, මිනිස් බල සැලැස්ම සකස් කිරීමේදී අවධානය යොමු කළා.හඳුනාගත් එක ක්ෂේත්‍රයක් තමයි අවිධිමත් ආර්ථික ක්ෂේත්‍රය. රාජ්‍ය සේවයටත් අයත් නොවන පුද්ගලික අංශයටත් සෘජුවම අයිති නොවන ක්ෂේත්‍රය මේ යටතේ ගැනෙනවා. තේ කඩයක තේ හදන කෙනා, රෙදි ‍සාප්පුවක රෙදි මනින කෙනා, පදික වෙළෙන්දා, කුඩා පරිමාණයේ තේ වගාකරුවන්, සංචාරක මඟපෙන්වන්නන් මේ ක්ෂේත්‍රයට වැටෙනවා. සමාජයේ පහළම තලය නියෝජනය කරන්නේ ඔවුන්.මහාචාර්යවරුන්, විද්‍යාඥයන් බිහිකරනවා වගේම පහළ තලයේ අය ගැනත් අවධානය යොමු කළ යුතුයි. ශ්‍රම බළකායෙන් 62% ක් නියෝජනය කරන්නේ අවිධිමත් ආර්ථිකය තුළ. සමාජය ඔවුන් දිහා බලන්නේ නැහැ. ඒ අයට පෙන්ෂන් නැහැ. අර්ථසාධක නැහැ. තනියම නැඟී සිටින මේ පිරිස වෙනුවෙන් ආණ්ඩුවේ මඟපෙන්වීම ලැබිය යුතුයි.ඒ සඳහා ඔවුන්ට අඩු පොලියට ණය දිය යුතුයි. එයට ක්ෂූද්‍ර මූල්‍ය බැංකු ඇතිකළ යුතුයි. ඉඩම් නැති අයට ඉඩම් ලබාදිය යුතුයි. මේ විදිහෙ වැඩ සැලැස්මක් ශ්‍රම බල සැලැස්මෙන් සකස් කර තිබෙනවා. අධ්‍යාපනයෙන් හැළෙන අයට දැනුම දුන්නහම අවශ්‍ය නම් ඔහුට ස්වයං රැකියාවක් ආරම්භ කරන්න පුළුවන්. නැත්නම් කර්මාන්ත අංශයට යොමු වෙන්න පුළුවන්.දවසට පැය අටක් වැඩ කරන්න අවශ්‍ය නැහැ. පැය තුනක් හරියට වැඩ කරනව නම් මීට වඩා වැඩි සේවයක් මහජනයාට සලසන්න පුළුවන්.ඒ නිසා රාජ්‍ය සේවය මුළුමනින්ම ප්‍රතිසංස්කරණය කළ යුතුයි. ඒ සඳහා අපි යෝජනා කරන්නේ පුහුණුවීම්, ආකල්පමය වෙනස්කම් ඇති කළ යුතුයි කියලයි. රාජ්‍ය සේවය බිඳ වැටිලා. දෙපාර්තමේන්තු ප්‍රධානීන් කියන දේවල් සේවකයින් තුට්ටුවකට ගණන් ගන්නේ නැහැ.අපි හදන්නේ පුළුල් ප්‍රතිපත්තියක්. නිර්දේශපාලනීකරණය කිරීම වැදගත් වෙන්නේ සැලැස්ම ක්‍රියාත්මක කිරීමේදී. ඒවා අමාත්‍යාංශ මට්ටමින් සකස් කරගත යුතු ප්‍රතිපත්ති. ඔවුන් ජාතික ප්‍රතිපත්තියට අනුව නිර්ණායක සකස් කර ගත යුතුයි. ඒ ඒ අමාත්‍යාංශවල සැලසුම් සකස් කර ගත යුතුයි. ඒක පුහුණුවීම් යටතේ කළයුතු දෙයක්. රාජ්‍ය සේවයේ ඇති විය යුතු වෙනස්කම්වලින් පුහුණු ක්‍රමවේද ඇති කිරීම එක් ප්‍රතිසංස්කරණයක් පමණයි.රාජ්‍ය සේවය දේශපාලනීකරණය වුණේ අද ඊයේ නොවේ. මේක 70 දිත් තිබ්බා 77 දි තව වැඩි වුණා. දේශපාලනීකරණය නිසා දෙපාර්තමේන්තු ප්‍රධානියෙක්ට විනයක් ඇති කරන්න බැහැ. ඩී.ඇම්.ඕලට රෝහල් පාලනය කරන්න බැහැ.වෘත්තීය සමිතිවලින් කෙරෙන මැදිහත්වීම් තියෙනවා. ඊට අමතරව දේශපාලනඥයන් විසින් කරන මැදිහත්වීම් ද තියෙනවා. මේ ක්‍රමය නිසා රජයේ සේවකයන්ගේ හිතෛෂිභාවය තියෙන්නේ එම්.පී. ට මිසක් රජයේ නිලධාරියාට නොවේ. මේක සමස්ත සමාජයේම තියෙන ප්‍රශ්නයක්. මන්ත්‍රීවරයා මිනිසුන්ගේ ජීවිතේට ගැට ගහලා තියෙන්නේ. ඒ නිසා මේ ඡන්ද ක්‍රමය වෙනස් විය යුතුයි. දෙපාර්තමේන්තු ප්‍රධානින්ට බලය තිබුණට අධිකාරිය නැහැ. බලය පිටින් දෙන්න පුළුවන්. අධිකාරිය ගොඩනඟාගත යුතුයි.රාජ්‍ය සේවය සීමා කළ යුතුය කියන එක ලෝක බැංකුවේ නියමය. යු.ඇන්.පිය කළේ ලෝක බැංකු පදයට නටපු එකනේ. ඒ නිසා රාජ්‍ය සේවය කප්පාදු කළා.නව ලිබරල්වාදී මතවාදය සන්ධාන ආණ්ඩුව පිළිගන්නේ නැහැ. රැකියා සැපයීම ආණ්ඩුවේ වගකීමක්. ඒක හරියට කිරීම සේවකයාගේ වගකීමක්. මේ රජය බලයට පත්වුණයින් පස්සේ ලක්ෂ කීයකට රැකියා දුන්නද. රැකියා සීමා කරන්නේ නැහැ. නමුත් ඵලදායීතාව වැඩි කළ යුතුයි.එකක් ආණ්ඩුක්‍රම ව්‍යවස්ථාව වෙනස් කළ යුතුයි. ඊළඟට ආණ්ඩුවේ ආදායම ඉහළ යන විදිහට බදු ප්‍රතිපත්තිය වෙනස් කළ යුතුයි. ආදායම් බදු හොරු බදු දැලට අහුකරගත යුතුයි. නව ලෝක ආර්ථික රටාවලට ගැළපෙන විදිහට අපේ විදේශ ප්‍රතිපත්තියේ වෙනස්කම් විය යුතුයි. මේවා එකක්වත් අලුත් යෝජනා නෙවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=f1407234</link>
    <topic>ගම්පෙරළියට77යි</topic>
    <author>දයාපාල ජයනෙත්ති පරිපාලන ලේකම් මාර්ටින් වික්‍රමසිංහ භාරකාර මණ්ඩලය</author>
    <content>සියවසක් ද ඉක්මවා වසර දහයක් ගෙවෙන සිංහල නවකතා වංශයේ ප්‍රථම යථාර්ථවාදී කලාත්මක නවකතාව වන “ගම්පෙරළිය” මුද්‍රණයෙන් පිට වී පසුගිය මැයි මාසයට වසර හැත්තෑවක් සපිරුණේය. ඒසා දිගු ඉතිහාසයකට උරුමකම් කියූව ද ගම්පෙරළිය අදටත් අලුත් ය. දැනුදු වසරකට පිටපත් 5000කට වඩා අලෙවි වෙමින් වාර්ෂිකව දසදහස් සංඛ්‍යාත පාඨක පිරිසක් කියවන ගම්පෙරළිය නව කතාවේ 45වැනි මුද්‍රණය ද මේ වනවිට අවසාන වෙමින් පැවතීමෙන් පෙනී යන්නේ තවමත් එය මෙරට හද බැඳගත් ජනප්‍රිය නවකතාව වන බවයි. ගම්පෙරළිය නවකතාව බිහිවීම පිළිබඳ පුවත ඓතිහාසික අතින් වැදගත්වන සුන්දර මතකයන් හා බැඳුණකි. මීට අවුරුදු පනහකට පෙර එනම්, 1964 දී ගම්පෙරළිය නවකතාවට අවුරුදු 20ක් ගෙවීම නිමිත්තෙන් “විසිතුර” පුවත් සංග්‍රහයට කෙටි ලිපියක් සැපැයූ මාර්ටින් වික්‍රමසිංහයන් සඳහන් කෙළේ තමා ගම්පෙරළිය ලියුවේ විනෝදාස්වාදය සඳහා නොව මානව ජීවිතය දයානුකම්පාවෙන් යුතුව තේරුම් ගැනීම උදෙසා බවයි. වික්‍රමසිංහයන්ගේ කියුම මේය.“මා ගම්පෙරළිය ලියා ප්‍රසිද්ධ කළේ 1944 දී ය. නවකථා පොතක සාමාන්‍යයෙන් යොදන ‘නිමි’ යන වචනය වෙනුවට මම පහත සඳහන් වගන්තිය යොදා ඇත්තෙමි. “හුදී ජන ප්‍රසාදය පිණිස නවීන සිංහල ජන වං‍ශයෙන් බිංදු මාත්‍රයක් විස්තර කරනු වස් ප්‍රබන්ධ කළ ගම්පෙරළිය ‍මෙයින් නිමියේය.” මේ පාඨයෙන් අදහස් වන පරිදි ගම්පෙරළිය හුදෙක් විනෝදය සඳහා ලියූවක් නොව සානුකම්පාව දැනවීමට හා මිනිස් ජීවිතය වඩා දයානුකම්පාවෙන් තේරුම් ගැනීම සඳහා ලියූවක් බව පෙනී යනු ඇත.අප රටේ නිර්මාණාත්මක සාහිත්‍යය සම්බන්ධයෙන් පවත්නා අහිතකර හා අගතිගාමී ප්‍රවණතාවක් නම් හැම සාර්ථක නිර්මාණයක් ම වෙනත් රටක හොඳ නිර්මාණයක ඡායාවක් නැත්නම් ආභාසයක් ලෙස සලකා හඳුන්වා දීමට දරන උත්සාහයයි. මාර්ටින් වික්‍රමසිංහයන්ගේ මඩොල් දූව, ගම්පෙරළිය හා විරාගය යන නවකතා අරභයා නොයෙක් විද්වතුන් විසින් එසේ සැසැඳීම් කර තිබෙනු දක්නට ලැබිණ. මෙය වූ කලී තම පණ්ඩිත මානී බව හැඟවීමට දරන වෑයමක් සේ ම ඔවුන් සිත් යටිමඩියෙහි තැන්පත්ව ඇති පරගැති අනුකාරක ඇබ්බැහිකම පළ කිරීමක් ද වෙයි. වරක් එක් පඬිවරයකු ගම්පෙරළිය ඉතාලි ජාතික ගිසෙප් ඩි ලැම්පඩූසාගේ “ද ලෙපර්ඩ්” නවකතාව ඇසුරෙන් ලියූවක් යැයි කීය. “ද ලෙපර්ඩ්” කෘතිය බිහිවූයේ ගම්පෙරළියට අවුරුදු 14කට පසුව බව අනාවරණය වීමෙන් එම අනුකාරක පඬිමතය සුන්බුන් විය.තමා ගම්පෙරළිය ලියූවේ විසිවන සියවසේ මුල දී පැවැති කොග්ගල පරිසරය ද තම පියා, මව, සොහො‍යුරියන් හා ගෙදර ජීවිතයේ අත්දැකීම් ද ඇසුරු කොට ගෙන බව “ගම්පෙරළිය හා මගේ නවකතා කෙටිකතාවලට පසුබිම් වූ අත්දැකීම්” යනුවෙන් සඟරාවකට සැපයූ ලිපියකින් වික්‍රමසිංහයන් වරක් සඳහන් කළේය. පෙර කී “විසිතුර” පුවත්පතට සැපයූ ලිපියේ වික්‍රමසිංහයන් මෙසේ ද දක්වා තිබුණි.“ගම්පෙරළිය වූ කලි බටහිර ශිෂ්ටාචාරය සමඟ ගැටෙන්ට වීම නිසා සාමාන්‍ය ගැමි ජීවිතයේ ක්‍රමයෙන් ඇතිවූ විපර්යාසය කියාපෑමට පෙලඹෙන නවකතාවකි. මේ සඳහා මවිසින් උපයෝගී කරගනු ලැබූවේ මා හැදී වැඩුණු ගම වන කොග්ගල සාමාන්‍ය ගැමි ජනකායගේ ආශ්‍රයෙන් හා එගම විසූ මධ්‍යම පංතික පවුලක් ආශ්‍රයෙනුත් පහළ වූ මගේ හෘදයංගම අත්දැකීම්වලියයි. මේ නවකතාවෙන් නිරූපණය වන විපර්යාසය සෑම සිංහල ගමකට ම පොදුය යනු මගේ හැඟීමයි. ගම්පෙරළියේ දක්වා සිටින ගැමි ජීවිතයේ විපර්යාසය, කථාව තුළින් මෝරා වැඩෙන්නේ ගසක් ලියැලමින් වැඩෙන්නා සේ හෙමින් ය.”නවකතාවක් කෙටිකතාවක් හෝ වෙන යම් නිර්මාණාත්මක ලේඛනයක් හෝ ලියන්ට පෙර ඒ අරභයා තමන් සිත තුළ පිළිසිඳ ගත් අදහස කෙටි සටහනක් සේ ලියා ඒ අනුසාරයෙන් තම රචනය ගොඩනගා ගැනීමේ පුරුද්දක් මාර්ටින් වික්‍රමසිංහයන් තුළ පැවැතිණ. ඒ බව වික්‍රමසිංහ ලේඛනාගාරයේ සුරක්ෂිතව ඇති සටහන්වලින් පැහැදිලි වෙයි. එතුමා කටුපොතක් (Scrap Book) වශයෙන් 1944 වසරේ මුල් කාලයේ භාවිත කළ මොනිටර් ඇක්සයිස් පොතක සිය නවකතා, කෙටිකතා පිළිබඳව ලියූ සැකිලි සටහන් කිහිපයක් හමුවෙයි. ඒ අතර ‘නවකතාවක් සඳහා (For a Ovel) යන හිසින් ඉංග්‍රීසියෙන් ලියන ලද පිටු හතරක අඛ්‍යාන සටහනක් දක්නා ලැබේ. එම ඓතිහාසික සටහන වූ කලි ගම්පෙරළිය නවකතාව පිළිබඳ අදහස වික්‍රමසිංහයන්ගේ සිත තුළ පිළිසිඳගත් අයුරු හෙළි කරන ඓතිහාසික ලේඛනයකි.1944 වසරේ මුල් කාර්තුව තුළ ලියන ලදැයි සිතිය හැකි එම සටහන ආරම්භ වන්නේ සිංහල අලුත් අවුරුදු දිනය සමරමින් මුහන්දිරම් කුලචන්ද්‍රගේ නිවසෙහි දිවා ආහාර අනුභව කිරීමේ උත්සවය පැවැත්වූ බව සඳහන් කරමිනි. එය සංවිධානය කරන ලද්දේ මුහන්දිරම්ගේ හා ඔහුගේ සහෝදරයාගේ පවුල් දෙකේ තරුණ තරුණියන් විසිනි. උළෙලට අසල්වැසි ඥාතීන්ට ද ඇරයුම් කොට තිබූ අතර ඊට සහභාගී වූ එකම පිටස්තරයා වූයේ මුහන්දිරම්ගේ තරුණ දියණියන් දෙදෙනාට පාඩම් කියා දෙන සිරිමල් රණවීර පමණි. ඉන්පසු ගම්පෙරළිය නවකතාවේ එන කතා පුවත සැකෙවින් එකී සටහනේ දක්වා තිබිණි. කටුපොතේ ලියන ලද එම සටහනේ සඳහන් මුහන්දිරම් කුලචන්ද්‍ර, පසුව කයිසාරුවත්තේ මුහන්දිරම් විය. සිරිමල් රණවීර, පියල් විය. නන්දා හා මාතර හාමිනේ ආදී සංඥා නාම එසේම යොදා ගැනිණ. “ගම්පෙරළිය” යන නාමය යොදන්ට ඇත්තේ නවකතාව ලියා අවසන් වූ පසුව යයි සිතමි.ගම්පෙරළිය නවකතාව පිළිබඳ එදා මෙදා තුර සැත්තෑ වසරක් පුරා ලියා ඇති විවේචන හා අගැයුම්, එම කෘතිය මෙන් දහස් ගුණයක් විශාල යැයි කිව හැකිය. මතු මතු ද ඒ අරභයා ලියැවෙනු ඇත. එසේ වුවද ගම්පෙරළිය පිට වී නොබෝ දිනකින් ඒ පිළිබඳ ලියැවුණු පුරෝගාමී විවේචන නැවුම් බවින් මෙන්ම කෞතුක අගයෙන් ද පිරිපුන් හෘදයග්‍රාහී ප්‍රකාශන වැන්න. අපූර්ව කෘතියක් කියවා ලද ආස්වාද පරිචය එම විමසුම තුළින් නිරූපණය වෙයි.ගම්පෙරළිය නවකතාව බිහි වී දින කිහිපයකින් ඒ අරභයා ලියූ මුල්ම විවේචනය හමුවන්නේ 1944 මැයි 23 වැනිදා පිටවූ “සිංහල ජාතිය” පුවත්පතෙහිය. ‘ග්‍රන්ථ සමාලෝචන’ යන හිසින් පළව තිබූ එම විවේචනය අවසන වූ සිව් අකුරකින් යුත් විරුද නාමය අපැහැදිලි ය. පහත දැක්වෙන්නේ එම සමාලෝචනයෙන් ගත් උපුටන දෙකකි.“නවකතාකාරයකුටත් වඩා දක්ෂ ලේඛකයකු වශයෙන් අප අතර ප්‍රකට මාර්ටින් වික්‍රමසිංහ මහතා විසින් ලියන ලද ගම්පෙරළිය ඇත්ත වශයෙන් ම කිහිපවරක් වුවද කියවිය හැකි නවකතාවකි. තමන්ට ම හිමි විශේෂ රචනා විලාසයකින් ලංකාවේ ලේඛකයන් අතර උස්ව නැඟී සිටින වික්‍රමසිංහ මහතා, ඇදහිය නොහැකි අද්භූත වර්ණනා සිය සිතින් මෙන්ම ගතින් ද පැලෑවූ බව දැක්ම තුෂ්ටිජනකය. ස්වභාව ධර්මයේ විස්මයජනක ප්‍රලය ශක්තිය කරන කොට ගෙන කොග්ගල ග්‍රාමය පරිවර්තනය වූ අයුරු ගම්පෙරළිය කියවන විට පාඨකයාගේ සිතෙහි ඇදී යන්නේ චමත්කාර ජනක අන්දමිනි.”“ගතානුගතිකත්වයෙන් තොරව වයසින් පැසෙත් පැසෙත්ම කාලානුකූල නවීන අදහස් උදහස්වලින්ද පැසෙන වික්‍රමසිංහ මහතාගේ මේ ගම්පෙරළිය ඒ මහතාගේ සෙසු පොත් මෙන්ම ඉතා ඉක්මනින් කියවන්නන‍්ගේ සැලකිල්ලට භාජන වෙතියි සිතමු. සමාජ තත්ත්වය නිරූපණය වන පරිද්දෙන් සැපයෙන මෙවැනි නවකතාවලින් සමාජෝන්නතියට ලැබෙන රුකුල අනල්පය.”ගම්පෙරළිය නවකතාව පිළිබඳව ඊළඟට හමුවන දීර්ඝතම විවේචනය ලියන ලද්දේ හේමපාල මුනිදාස මහතා විසිනි. 1944 ජූනි මස 08වැනිදා ‘සිංහල බලය’ පුවත්පතේ පිටුවක් සපුරා පළවූ එම ලිපිය තීරු හයකින් යුතු විය. ගම්පෙරළිය ගැන ලියූ මුල්ම සාරගර් විවේචනය එය විය. එම ලිපියෙන් උදුරාගත් ඡේද දෙකක් මෙහි ලා දක්වන්නේ, පසුකාලීන යුගයේ ගම්පෙරළියේ සනාතන අගය වටහාගත් වියතුන්ගේ නිගමන, අවුරුදු හැත්තෑවකට පෙර ස්වමතිකව වටහාගෙන ඉදිරිපත් කළ පුරෝගාමී විචාරකයා හේමපාල මුනිදාසයන් වූ බව දක්වනු අටියෙනි.“...විසිවන ශතවර්ෂයෙහි සමාරම්භක සමයෙහි කොග්ගල ග්‍රාමයෙහි ඇතිවුණ ග්‍රාම විප්ලවය නැතහොත් ජන විප්ලවය තමන් හටම විශේෂ වූ රචනෝද්දීප්තියෙන් හා නිර්මාණ කෞශල්‍යයෙන් යුක්තව නිරූපණය කිරීම සඳහා වික්‍රමසිංහ මහතා විසින් මෙය සම්පාදනය කොට තිබෙන නමුත් එයින් කියැවෙන විප්ලවය වූ කලී කොග්ගල පියසට හෝ දකුණු පළාතට හෝ රුහුණු ජනපදයට හෝ හෙළ දිවයිනට ම හෝ සීමාවන සිද්ධියක් නොවේ. මුළු ලොවට ම සාධාරණ වූ සිද්ධියකි.”“පාඨකයා හමුවෙහි සිතුම් පැතුම්, සිරිත් විරිත්, සැප දුක් ආදියත් සමගින් රූපය නිර්මිතව පෙනී යන අන්දමින් කල්පිත චරිත සමූහයක් ඇති ගම්පෙරළිය වූ කලී වික්‍රමසිංහයන් විසින් මෙතෙක් කෙරුණු අත්‍යුත්කෘෂ්ට කෘත්‍යය වශයෙනුත් සිංහල නවකථා කරණය උදෙසා කෙරුණු අත්‍යුත්කෘෂ්ට සංග්‍රහයක් වශයෙනුත් පිළිගැනෙනු නොඅනුමානය.”ගම්පෙරළිය ලියූ යුගයට පෙර අඩසියවසක් හෝ සියවසක් තුළ ‍ලෝක ජන සමාජයෙහි අධිපති පන්තියත් ඔවුන් විසින් හෙළා දකිනු ලැබූ මධ්‍යම පංතියත් අතර ඇතිවුණු තරගය හා ඉන් ගතානුගතික ධනපති පන්තිය පරදවා ව්‍යාපාර විෂයෙහි ගැලුණු මධ්‍යම පන්තිය ලැබූ ජයග්‍රහණය ගම්පෙරළියෙන් කියැවෙන නිසා එහි නිරූපණය වන සමාජ විප්ලවය මුළු ලොවට ම සාධාරණ වූවක් බව හේමපාල මුනිදාස සිය දීර්ඝ විවේචනයෙහි දක්වා තිබේ.අලුත් පො‍තක් ලියා පළ කළ විගස එහි පිටපතක් තම හිතමිත්‍රාදීන්ට යැවීමේ සිරිත මාර්ටින් වික්‍රමසිංහයන් තුළ මුල් අවධියේ සිටම පැවතිණ. ඒ අනුව ගම්පෙරළිය නවකතාවේ පිටපතක් එවකට සිරභාරයේ පසුවූ පූජ්‍ය උඩකැන්දවල සිරි සරණංකර හිමියන් වෙත යවා ඇත. ගම්පෙරළිය අගය කරමින් කොළඹ සිරගෙදර සිට 1944 ජූනි 16වැනිදා සිරි සරණංකර හිමියන් පැන්සලකින් ලියා එවූ ලිපියෙහි උද්ධෘත කිහිපයක් මෙහිලා දක්වන්නේ එම සත්පුරුෂයන් දෙපළ කෙරෙහි අප තුළ හටගත් ගෞරවනීය භක්ති ප්‍රේමය පෙරදැරි කොට ගෙනය.“ඔබ විසින් එවන ලද ගම්පරළිය කියවා බලා ඉතාම ප්‍රීති වුණෙමි. ඒ ගැන ඔබට අනේක වාරයක් ස්තුති කරමි. මේ මස 26වැනි දින මම නිදහස් වන බවද දන්වමි. මගේ බන්ධනාගාර කාලය වන අවුරුදු දෙක එදිනට සම්පූර්ණ වේ.”“ඔබේ පොත ගැන කියන්ට දෙයක් නැත. එය කොග්ගල සමාජය ගැන පමණක් නොව අප මුළු සමාජයේ ම චිත්‍රයකි. මහගෙදර මුහන්දිරම්ගේ චරිතය ජීවමාන එකකි. ඔහුගේ භාර්යාව මුහන්දිරම්ගේ හොර ලියමන සම්භවුණ හැටියේ ඇතිවුණ හැඟීම් චිත්‍ර කළ ආකාරය ඉතාම වැදගත්. නන්දාගේ ස්වාමි භක්තියත් පියල් සමඟ ඇතිවූ කථාත් අන්තිමයේ පියල් කෙරෙහි ඈ තුළ ඇතිවුණ පිළිකුලත් නැවත එය වෙනස් වීමට අප සමාජ තත්ත්වය කොපමණ ආධාර වී දැයි කල්පනාවෙන් කියවන කාට නමුත් අවබෝධ වේ. මහගෙදර වංස කබල පියල්ගේ මුදල් බලයට අන්තිමයේ යටත් විය. ජිනදාස දුප්පතෙක් වූ නිසා ඔහුට සිය හිතවත් භාර්යාව අතහැර අතරමග මිය යන්නට සිදුවිය. ජිනදාස කෙරෙහි නන්දා අන්තිමට දැක්වූ ගෞරවය ඉතාම උසස් නමුත් පියල් කී වචනය ඉතා නින්දිතය. අපේ වර්තමාන සමාජ ක්‍රමය කොපමණ ඉක්මනින් වෙනස් වන්නේද යන්න මේ පොත කියවන කාට නමුත් අවබෝධ වෙනවා ඇත. මෙය කොග්ගල සමාජයට පමණක් සිදුවූවක් නොවේ.”“ඇත්තටම මේ පොත අපේ සිංහල සාහිත්‍යයට ඉතාම වටිනා දෙයක් වෙනවා ඇත. මෙය ඉංග්‍රීසියෙන්ද පළ කළහොත් ඉතාම ප්‍රයෝජනය. පළමුවන පිට චිත්‍රය අපේ නවකතා පොත් පළ කරන්නන්ට ආදර්ශයක් වෙනවා ඇත. මේ ගැන ඔබ යෙදූ උත්සාහය ‍ඉතාම සාර්ථකය. මෙවැනි නවකතාවක් සිංහල භාෂාවෙන් පළ වූ පළමුවැනි වාරය මෙය බව මගේ හැඟීමයි.”උඩකැන්දවල සිරි සරණංකර හිමියන් 1944 ජූනි 16 වැනිදා සිරගෙදර සිට එවූ ඉහත ලිපියේ අවසානයට ඉදිරිපත් කළ අපේක්ෂාවන් හා නිගමන සියල්ල වර්තමානය වන විට ඉටු වී තිබේ. සිංහල නවකථා නිර්මාණය නව මඟකට යොමු කළ කෘතිය ගම්පෙරළිය බව අද ද විද්වත් සමාජය පිළිගනී. මේ වනවිට ගම්පෙරළිය UPROOED නමින් ඉංගිරිසියෙන් ද පළ වී ඇත. පොත් පිටකවර චිත්‍ර නිර්මාණාත්මකව සකස් කිරීමට පසුකාලීන කතුවරුන්ට ආදර්ශ ලැබුණේ මාර්ටින් වික්‍රමසිංහයන්ගෙනි. සිංහල සමාජ පරිණාමය ගැන කියන නවකතාවක් සිංහල භාෂාවෙන් ලියූ පළමුවාරය ගම්පෙරළිය බිහි වූ වකවානුව බව මීට හැත්තෑ වසරකට පෙර ප්‍රකාශ කළා සේම උඩකැන්දවල සරණංකර හිමියන් ජීවතුන් අතර සිටියා නම් අද ද පවසනවා නොඅනුමානය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=f1407232</link>
    <topic>ලෝ පූජිත විරුවන් අනාගත පරපුරට</topic>
    <author>චින්තා රණසිංහ</author>
    <content>ලෝකය දිනා ගත්තේ මිනිසාය. සොබා දහමින් එල්ල වන අභියෝගවලට පවා නොබියව මුහුණ දෙන්නට සමත් වු මිනිසා සිය සමාජයේ විවිධ සංස්කෘතීන් අතරින් පැන නගින ගැටලුවලට විසැඳුම් සොයා ගැනීමට සමත් විය. දහස් සංඛ්‍යාත මිනිසුන් අතරින් පෙරී ඉදිරියට පැමිණෙන ඇතැම් සුවිශේෂී පුද්ගලයන් සිය නැණස දල්වා ලොව එළිය කළහ. එවැනි පුද්ගලයන්ට අපි ‘විරුවෝ‘ කියමු.ලෝ පූජිත එම විරුවන් සදානුස්මරණය කිරීමට නම් අනාගත පරපුර වෙත එපුවත් දායාද විය යුතු ය.ඔවුන් පිළිබඳ වතගොත විවිධ මනස් කෝණයෙන් ලියවිය යුතු ය. ශ්‍රී ලාංකේය ඉතිහාසයේ ප්‍රථම වරට ආධුනික ලේඛක ලේඛිකාවන් පිරිසක් විසින් ලියැවුණු පොත් පෙළක් ශ්‍රී ලංකා පදනම් ආයතනයේ දී ඉකුත් බ්‍රහස්පතින්දාවේ (17) පාඨක අප වෙත තිළිණ කෙරිණ. ‘ මහ ගස් යට‘ කෘති පෙළ නම් වු එම මෞලිමංගල්‍යයේ දී දොරට වැඩුණු මේ පොත් දාහතර ද්වි භාෂික පොත් පෙළක් ලෙස කළඑළි බැසීම දෙස් විදෙස් පාඨක සැමට අතිශයින්ම වැදගත්ය.ලොව පුරා ජීවත් වූ විචිත්‍රවත් විරු චරිතයන්ගේ ජීවන තොරතුරු පිළිබඳ විශ්ලේෂණයක් මේ සැම කෘතියකම අන්තර්ගතය. මේ චරිතයන්ගේ ජීවිත ස්වභාවය කුටුම්බයේ ඇති වූ විවිධ ගැටලු සහ දූදරු සබඳතා පිළිබඳත් තරුණ ලේඛකයන්ගේ දෘෂ්ටිවාදාත්මක විමසුම් මේ ග්‍රන්ථයන්හි පැහැදිලිව සඳහන් වෙයි.‘මෝහන් දාස් කරම්චන්ද් ගාන්ධි (දුරින් හිඳ ඔබ පියාණෙනි)‘ කෘතිය කොළඹ රාජකීය විදුහලේ සහ කොළඹ විශ්වවිද්‍යාලයේ අධ්‍යාපනය ලදුව චීනයේ එරොස්පේස් විශ්වවිද්‍යාලයේ ව්‍යාපාර කළමනාකරණ අංශයෙන් අධ්‍යාපනය ලබමින් සිටින සොනාල ගුණවර්ධන නමැති ආධුනික ලේඛකයාගේ නිර්මාණයකි. මහත්මා ගාන්ධිතුමාගේ සමබර චිත්‍රයක් ඉදිරිපත් කිරීමට සහ එතුමාගේ වැඩිමහල් පුතු වන හරිලාල් ගාන්ධි සමග පවත්වාගෙන ගිය අර්බුධකාරී සම්බන්ධතාව පිළිබඳ පැහැදිලි කිරීමටත් ඉන්දියාවේ ජාතියේ පියා ලෙස හැඳින්වුව ද සිය පුතුන් සම්බන්ධයෙන් අසාර්ථක වූයේ කෙසේද යන්න පැහැදිලි කිරීමටත් මේ කෘතිය රචනයේ යෙදුනු බව හෙතෙම කියයි.‘මාග්‍රට් තැචර් - නිහඬ ඉකිබිඳුම‘ කෘතිය රචනා කළේ ගාල්ලගේ දෝන රසාංගි කල්පනා ලේඛිකාව විසිනි. මහරගම පදිංචිව සිටින ඇය කොළඹ විශ්වවිද්‍යාලයේ නීති පීඨයේ දෙවන වසර ශිෂ්‍යාවකි. ‘මහ ගස් යට පොඩි ගස් හැදෙන්නේ නෑ‘ යන්න දැක්ම කොට ගෙන මහා පුරුෂ සමීපයේ ඉන් ආභාසය ලබමින් ගන්ධබ්බයෝ නූපන්හු ද? යන්න සත්‍ය ගවේෂණයක යෙදෙමින් සෙවූ බව ලේඛිකාව කියයි.‘ඇල්බට් අයින්ස්ටයින් - සිඳු මත බිඳු‘ කෘතිය සවි සත්‍යනී වික්‍රමාරච්චි ආධුනික ලේඛිකාවගේ වෑයමකි. මොරටුව සරසවියේ සිසුවියක වන ඇයගේ පියාණන් මහාධිකරණ විනිසුරුවරයෙක් සේ ම කතුවරයකු ද, පරිවර්තකයකු ද, විචාරකයකු ද වේ. පියා ගමන් ගත් මඟ යමින් සුප්‍රකට ඇල්බට් අයින්ස්ටයින් චරිතය වටා චාරිකාවක යෙදෙන්නට ඇය සමත් වූවාය.‘චේ ගෙවාරා - ගරිල්ලා සින්ඩ්‍රෝමය ‘ තරුණ ලේඛක පන්සිළු සන්නස්ගලගේ කතා චාරිකාවකි. ‘සැබෑවට ජීවත් වන මිනිස් කණ්ඩායම ජීවිතයේ අරමුණ වෙනුවෙන් දිවි හිමියෙන් කැප වී ලෝකයාට ප්‍රතිරූපයක් ද ඉතිරිකොට යති. චේ ගෙවාරා යනු තමන් විශ්වාස කළ දෙයක් වෙනුවෙන් මරණයට පත් වූවෙකි. කී දෙනෙකුට එවැනි කීර්තියක් අත් කර ගත හැකි ද?‘ මේ පන්සිළු ගේ හඩයි. පන්සිළු සන්නස්ගල සිංහල භාෂාව පිළිබඳ මෙරට ප්‍රසිද්ධ කථිකාචාර්යවරයකුගේ පුත්‍ර රත්නයකි.‘රෝල්ඩ් ඩාල් - පන්හිඳට මුවා වී‘ කෞමදි පුන්සරාදේවී ජයවීර ආධුනික ලේඛිකාවගේ කෘතියයි. ඉංග්‍රිසි සාහිත්‍ය හදාරද්දී පරිශීලනය කළ පොතපත අතරින් රෝල්ඩ් ඩාල් ගත්කතුවරයාගේ පොත් පරිශීලනය කළ බව කියන කෞමදි ලේඛිකාව ඔහුගේ අප්‍රකට පවුල් ජීවිතය සිය කෘතියට උචිතම යැයි සිතුවාය. නමුදු එය පෞද්ගලික රහස් පිළිබඳ ලියැවුණු ප්‍රලාප ගොනුවක් නොවන බව කියන ඇය,මිනිසකුගේ වරුන්නාන්තය ඔහු ඉපදීමට පෙරත් මියගිය පසුත් සැරිසරන ආකාරයත්, දරුවන් සිය මාපියන්ටත් ඔවුන් පෙරළා දරුවන්ටත් ඉටු කිරීමට සූදානම් නිහඬ කර්තව්‍යයේ ගැබ්ව ඇති අපූර්වත්වයත් පිළිබඳ කියා පාන්නීය.‘විප්ලවයක දූ පුතුන් - කාල් මාක්ස්‘ කෘතිය හිරණද්‍යා දේවසිරි ලේඛිකාවගේ කෘතියකි. ‘කාල්මාක්ස්ගේ දියණිවරු ක්‍රියාකාරී දේශපාලන චරිත වූ අතර ඔවුන් පිළිබඳ ලිවීමත් තෘප්තියකි. පියාගේ ශ්‍රේෂ්ඨත්වය නිසා ඉතිහාසයේ සැගවී ගොස් ඇති ඔවුන්ගේ චරිත වෘතාන්ත (ජෙනී, ලෝරා, එලෙනෝර්) පිළිබද තොරතුරු මේ කෘතියේ වෙයි.‘අර්නස්ට් හෙමිංවේ නොලියූ කතාව‘ කෘතිය ලියැවෙන්නේ ගීමි වැල්ලවත්ත ලේඛිකාවගේ සුරතිනි. ඇයගේ පියා මෙරට රාජ්‍ය ආයතනයක සභාපති ධූරය හොබවන්නෙකි. කොළඹ විශ්වවිද්‍යාලයේ සිසුවියක වන මේ කතුවරියගේ අදහසට අනුව අර්නස්ට් සිය ග්‍රන්ථකරණය තුළ ඔහුගේ පෞද්ගලික ජීවිතය විනාශකොටගෙන ඇත්තේ ය. එය ඔහුගේ සෙවණැල්ල මෙන් හැදී වැඩී ඊළග පරම්පරාව ද වසාගෙන ඇත.‘සුදු පාට මැන්ඩෙලා‘ කෘතිය රචනා කරන්නේ සචින්ත්‍යා ගගුලැලි ද සිල්වා කතුවරිය විසිනි. ‘මිනිසත් බවේ පැවැත්ම තීරණය වනුයේ ලද අයිතිවාසිකම් රැක ගැනීමෙන් හා නොලද අයිතිවාසිකම් නා ගැනීමෙනි‘ යන්න ලොවට පසක් කළ නෙල්සන් මැන්ඩෙලාගේ නොනිමි අරගලය තේමා කරගත් මේ කෘතිය අයිතිවාසිකම් අහිමිව ඉච්ඡාභංගත්වයට පත් නූතන මිනිස් සමාජයට ලබා දෙන්නේ අපූර්වතම පණිවඩයකි.‘නොනිමි නාදය - බොබ්මාලේ‘ කෘතිය රචනය චතුපමා පාඨලී අබේවික්‍රම ආධුනික කතුවරිය විසිනි. කොළඹ විශ්වවිද්‍යාලයේ සිසුවියක වන ඇය බොබ් මාලේගේ ජීවන තොරතුරු ඇතුළත් කරමින් මේ කෘතිය ලියා ඇත.‘එල්විස් ප්‍රෙස්ලි - තරුවක සෙවණැල්ල‘ කෘතිය දෞපදි චන්දමිත්තා ජයවීර කතුවරිය විසින් රචිත ය. නීතිවේදී උපාධිය හදාරමින් සිටින ඇය, එල්විස් සහ ඔහුගේ දියණිය අතර දිවෙන පරස්පරතාව ගැන විමසමින් කෘතිය ලියා ඇත. දරුවකුට තම ලේ සබැඳියාව හේතුකොට ගෙන සිය මාපියන්ගේම ප්‍රතිරූපයක් නොවිය හැකි බව ඒත්තු ගැන්වීම කතුවරියගේ අරමුණ වී ඇත.‘මොහොමඩ් අලි - ආලවන්ත සටන්කාමියා‘ කෘතිය රචනයේ යෙදෙන්නේ එම්.ටී.චමෝද්‍යා ලක්ෂාණි ආධුනික කතුවරියයි. සුපිරි බොක්සින් ක්‍රීඩකයකු වන ඔහුගේ පෞද්ගලික ජීවිතය, අධ්‍යාපනය මෙන් ම ක්‍රීඩාව පිළිබඳ විමසමින් මේ කෘතිය රචනා කර ඇත.‘ඒබ්‍රාහම් ලින්කන් - කඳුළින් ලියැවුණු කතාවක්‘ කෘතිය පාඨකයා වෙත තිළිණ වන්නේ බුද්ධි ප්‍රසාදිනී දයානන්ද ආධුනික කතුවරිය අතිනි. ඒබ්‍රාහම් ලිකන්කන් නම් වූ මහ ගස් යට කුඩා ගස් වූ ඔහුගේ දරුවන් සැදී වැඩණේ කෙසේ ද යන්න මේ කෘතියේ විවරණය කිරීමට උත්සාහ කළ බව කතුවරිය කියයි. ඇය කොළඹ විශ්වවිද්‍යාලයේ සිසුවියකි.‘වින්ස්ටන් චර්චිල් - අසහාය සෙවණැල්ල‘ භාග්‍යා වික්‍රමසිංහ කතුවරියගේ නිර්මාණයකි. නීතීඥවරියක වන වන ඇය චර්චිල්ගේ ජීවන තොරතුරු ඇතුළත් කොට මේ කෘතිය රචනා කර ඇත. අන්තර්ජාතික නීතිය සම්බන්ධයෙන් පිරිනමන වීරමන්ත්‍රි සම්මානයෙන් ද ඇය පිදු ලබා ඇත.‘චාල්ස් ඩාවින් - පරිණාමවාදයෙන් එහාට‘ කෘතිය රචනා කරන්නේ නදුනි දසන්ති කතුවරිය විසිනි. පරිණාමවාදය නමැති මහා විද්‍යාත්මක සංකල්පයට එහා ඔහුගේ ජීවන තොරතුරු පිළිබඳ ලියන කතුවරිය ඔහුගේ දරුවන් එම සංකල්පයට කොතෙක්දුරට අනුගත වී ඇති ද යන්න විග්‍රහ කිරීමට මේ කෘතිය යොදා ගෙන ඇත.ප්‍රකට චරිත මහා රූස්ස ගස් වැනි ය. ඔවුන්ගේ බීජ පැළවී හට ගන්නා කුඩා ගස් සමග ඇති කරගන්නා සම්බන්ධතා කෙතරම් දුරට සාර්ථකද? මහ ගස් යට කෘති පෙළ පරිශීලනය කිරීමෙන් එය අවබෝධ කර ගත හැකි වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=f1407233</link>
    <topic>උපාලිගේ කතා බයිස්කෝප් වගෙයි!</topic>
    <author>රන්ජන් අමරරත්න</author>
    <content>උපාලි වනිගසූරිය යනු සිංහල පාඨකයන්ගේ ආකර්ෂණය දිනාගත් ජනප්‍රිය ගණයේ නවකතා රචකයෙකි. ඔහුගේ අභිනව කෘතිය “සුදු සඳ රැස්” ලෙසින් නම් කොට තිබේ. මේ නම දුටු සැණෙන් ප්‍රබන්ධයේ ස්වාභාවය හා එහි අන්තර්ගතය පිළිබඳ අනුමානයක් අප සිත් තුළ නැඟෙයි. එනම්; එක්කෝ මෙය බොළඳ පෙම් කතාවක් හෙවත් පැණි කතාවක් විය යුතු බව ය. නැතහොත් මෙය පවුලක අනම් - මනම් විස්තර සහිත බොල් කතාවක් විය යුතු බව ය. එහෙත් උපාලිගේ ප්‍රබන්ධ කථා විමසන විට පළමු අනුමාන දෙක ම යුක්ති සහගත නැති බව පෙනෙයි. මන්ද යත්; අපගේ අනුමාන ඉක්ම යන ගතිකයක් එම නිර්මාණ ඔස්සේ මතුවීම ය. විචාරක අවධානයට ලක්විය යුත්තේ කතුරවයා සතු එකී සාධනීය ලක්ෂණ සමූහය යි.එබැවින් පළමුව කතාවේ හොඳ ලක්ෂණ ද, දෙවනුව එහි නරක ලක්ෂණ ද මතු කරන්නට අදහස් කරමු. කතුවරයා ජීවිතයට වැදගත් සාධනීය ලක්ෂණ කිහිපයක් නිරූපණය කරයි.(I) ජීවිතය යනු දුෂ්කර ගමනකි. ඒ ගමන පුරාම ගැටුම් පිරී ඇත.(II) මේ ගැටුම් හමුවේ අභීත ව නැඟී සිටිය යුතු ය. එවිට අවසන් මොහොතේ හෝ ජයග්‍රහණයක් ලැබෙනු ඇත.(III) ස්වාභාව ධර්මයේ නීතියට අනුව ජීවත් වෙන්න; එවිට කිසිවකුට වරදින්නේ නැත.(IV) පරාජය යනු තවත් පන්නරයකි. එය ජීවිතය ජයගැනීම සඳහා ම යොදාගත යුතු අතර; පරාජය හමුවේ කළකිරීමට පත් ව තම ප්‍රතිපත්ති පාවා දිය යුතු නැත. වරදට පෙලැඹිය යුතු නැත.බැලූ බැල්මට පෙනී යන්නේ කතුවරයා බණක් කියන බව ය. නැතහොත් උපදේශන නවකතාවක් (උපදේශාත්මක නවකතා) ලියන බව ය. එහි වරදක් නැත. බණ මෙන් ම උපදේශන නූතන සමාජයට අවශ්‍ය බැවිනි.මේ වෘත්තාන්තයෙහි ප්‍රධාන චරිතය වන්නේ සුලෝචනා නම් සාමාන්‍ය පන්තියේ ගැහැනිය යි. ඇය ජීවිතයේ විවිධ අකරතැබ්බවලට මුහුණ දෙන එහෙත් ජීවත්වීම සඳහා සාර්ථක සටනක් දෙන ස්ත්‍රියකි. ඇගේ ප්‍රථම ප්‍රේමය කැඩී - බිඳී විසිරී යන්නේ තාත්තාගේ අහඹු මරණයත් සමඟ ය. ඉක්බිති ජීවත්වීම සඳහා රැකියාවක් සොයා යන ඇය වැන්දඹු හා වැඩිමහලු පුරුෂයෙක් සමඟ විවාහ වෙති. දරුවෝ ලබති. ලොකු පුතා අපලයක් නිසා දිවි නසා ගනී. පොඩි පුතා අපලයක් නිසා රෝගී තත්ත්වයට පත් වෙයි. දුව ජීව විද්‍යාව උගනී. ජීවිතය බොහෝ කම්කටොලුවලින් පිරී යයි. සැමියාට රැකියාව අහිමි වෙයි. එහෙත් ඈ සංසුන් ව යහපත් ජීවිතයක් සඳහා තම ආත්මය කැප කරයි.සුලෝචනා යනු පරමාදර්ශී චරිතයකි. බොහෝ අවස්ථාවලදී ඇයව වරදට පෙලැඹෙන්නට ඉඩ තිබිණි. එබඳු අවස්ථා ගණනාවක් ඇය විසින් සාර්ථකව පසු කරනු ලැබේ. සැමියා ඇය සැක කරයි. ඇගෙන් වෙන්වීමට සැලැසුම් හදයි. එහෙත් ඒ සෑම අවස්ථාවකට ම ආවේගයකින් තොර ව සන්සුන් ලෙස මුහුණ දීමට සුලෝචනා සමත් වෙයි. මේ ජීවිතයෙන් නූතන ගැහැනියට ගත හැකි පාඩම් බොහෝ ය.සමහර නවකතාකරුවෝ ජීවිතයේ ගැඹුර නිරූපණය කරමින් ඒ ඔස්සේ ජීවිතය කියා දීමට උත්සාහ කරති. දොස්තොයෙවුස්කි අනුගමනය කළේ එම උපාය මාර්ගය යි. උපාලි වනිගසූරිය වැනි නවකතාකරුවෝ ජීවිතයේ ඇතුළාන්තය ස්පර්ශ නොකොට මතුපිට සිදුවීම්වලින් පමණක් ජීවිතය මේ යැයි කියා දෙන්නට වෑයම් කරති. එය ද ප්‍රතික්ෂේප කළ නො හැකි ය. එහිදී ගත යුත්තක් තිබේ.මෙහි එන චරිතවලට විවිධ අබග්ග පාත්වන්නේ එකිනෙක පෙළගැසෙමින් ය. එක කරදරයක් සමඟ තවත් කරදරයක් යන ලෙසටය. එම කරදර අතර එකිනෙක චරිත කෙරෙහි බලපවත්වන සැකය, වෛරය, ක්‍රෝධය, පළිගැනීම වැනි මනුෂ්‍ය ආවේග ඔස්සේ ද දෙවනුවත් මිනිසා කරදරයට පත් වේ. මුළුමනින් ම ගත් කළ ජීවිතය යනු බරපතළ ගැටුම්වලින් සමන්විත ක්‍රියාන්විතයකි. මේ ක්‍රියාන්විතයට අභීතව හා බුද්ධිමත්ව මුහුණ දිය යුතු ය. කතුවරයා මේ වැදගත් පණිවිඩය පාඨකයන් වෙත රැගෙන යයි.කතාව අවසන් වන ආකාරය හෙළිදරව් නොකළ යුතු වුව ඒ ගැන ඉඟියක් දීම අසාධාරණ නැත. අවසන් ලෙස අප දකින්නේ විසිරුණු පවුලක් නැවත එකතු වන හැටි ය. සැක හැර එකිනෙක චරිත වටහා ගන්නා හැටි ද එහි සඳහන් වේ. චරිතවල ‍බාහිර හැසිරීමෙන් පමණක් එම චරිතවල සැබෑ ස්වරූපය තීන්දු කළ නො හැකි බව ද කතුවරයා අපට කියයි. හොඳ ම නිදසුන අනෝමදස්සී හිමියෝ ය. උන්වහන්සේ නොයෙක් චෝදනාවලට හා ගැරැහීම්වලට ලක්වූහ. සැකයට බඳුන් වූහ. එහෙත් උන්වහන්සේ සියල්ල දෙස උපේක්ෂාවෙන් බලන්නාහ. අන්තිමේ සත්‍යය ලෝකයට වැටහෙන්නට ඉඩ හරින්නාහ. කිසිවකු අත වැරැදි නැති බව ද; වැරැද්ද ඇත්තේ අප සිතන හා සැලැසුම් කරන ආකාරයෙහි යැයි ද කතුවරයා අපට කියා දෙයි.කුතුහලය හා කතා රසය පවත්වා ගනිමින් පරිපූර්ණ කතාවක් ගෙත්තම් කිරීම අතිශය දුෂ්කර කාරණයෙකි. එ‍හෙත් දක්ෂ රචකයා මේ අභියෝගයට විවිධ උපාය මාර්ග ඔස්සේ මුහුණ දෙයි. උපාලි වනිගසූරිය ද එබඳු දක්ෂ රචකයෙකි. ඔහු ප්‍රධාන උපාය මාර්ග දෙකක් ඔස්සේ පාඨක අවධානය ‍රඳවා ගනී.(I) සිදුවීම් හා අවස්ථා බහුල වීම.(II) සැකය මූලික කොට චරිත හැසිරවීම.මේ වෘත්තාන්තය පුරා ම ඇත්තේ බරපතළ සිදුවීම් ය. ලොතරැයි අලෙවි කරන පොඩි පුතාට මැරයො පහර දෙති. ලොතරැයි කඩේ අයිතිකරු සුලෝචනාට අනවශ්‍ය ලෙස සමීප වෙයි. සුලෝචනාගේ සැමියාට ත්‍රිකුණාමලයට මාරුවීමක් ලැබෙයි. වෛද්‍ය විද්‍යාලය සඳහා තේරී පත් ව සිටි දුවට එම තත්ත්වය අහිමි වෙයි. මේ අතර සුලෝචනාගේ හිසට පොල් ගෙඩියක් වැ‍ටෙයි. ආපසු ගෙදර එන සැමියා සුලෝචනා ගැන බලවත් සැකයකින් පසු වෙයි.මේ සියලු සිදුවීම් පාඨකයාට උණුසුම් ය. ඊළඟට සිදුවන්නේ කුමක් ද යන කුතුහලය කතුවරයා විසින් දිගින් - දිගට ම පවත්වාගෙන යනු ලැබේ. කතා රසය නවකතාකරුවකුට ඉතා වැදගත් ය. පහසුවෙන් දිරවා ගත නො හැකි හා සරල ආස්වාදයෙන් තොර කතා කියැවීමේ හෝ හැදෑරීමේ හෝ පුරුද්දක් සිංහල පාඨක සමාජය තුළ නැත. එබැවින් උපාලි වනිගසූරිය වැනි ජනප්‍රිය නවකතාකරුවන් කෙරෙහි වැඩි විශ්වාසයක් තබන්නට අපට සිදු වී තිබේ.මෙබඳු ප්‍රබන්ධ විසින් ඇතිකරනු ලබන හානිදායක තත්ත්ව කිහිපයක් ද තිබේ.(I) මනුෂ්‍යත්වය පිළිබඳ ගැඹුරු සංවාදයට තිත තබයි.(II) ජීවිතය හා නිර්මාණය අතර පවත්නා ගැඹුරු සම්බන්ධය ලිහිල් කරයි.(III) සාහිත්‍ය හැදෑරීම වෙනුවට සාහිත්‍ය කියැවීමට අවකාශ සලසයි.(IV) ප්‍රබන්ධ කථාව උපදේශන මාර්ගයට යොදා ගනී.රසිකත්වය යනු ගැඹුරු සංකල්පයකි. ඒ වනාහී බොහෝ නිර්මාණ කෘතීන් හැදෑරීමෙන් හා රසවින්දනයෙන් පසු මිනිසා වෙත ළඟා වෙන මානව ආයෝජනයකි. එම ආයෝජනය මුදලට වඩා වටිනා බුද්ධිමය සාධකයක් ලෙස සැලැකිය හැකි ය. මිනිසාගේ අනාගතයට වඩාත් වැදගත් සංකල්ප මැවිය හැක්කේ මේ රසිකත්වය ඔස්සේ ය. එම සංකල්ප තොරතුරුවලට හා දැනුමට වඩා ඉහළින් පවතී. එහෙත් උපාලි වනිගසූරියලාගේ පොත් කියැවීමෙන් ගැඹුරු රසිකත්වයක් ගොඩනැ‍ඟෙන්නේ නැත. ඔවුන්ගේ කෘති අදාළ වන්නේ රසිකත්වයේ ප්‍රාථමික අවදිය වන කියැවීමට පමණි.නොසැලකිල්ල නිසා හෝ නොදන්නාකම නිසා හෝ මේ කතුවරයා භාෂාව විකෘති කරයි. පොඩි ළමයින් පවා දන්නා ‍භාෂාවේ සරල වියරණය ඔහු අතින් බිඳී යයි.“කතාවෙන් පසුව සිසුන් පිරිසක් එක්ව ඉෂාරව ඔසවා බිමින් තැබූහ. ඒ සමඟ ම මහා ඝෝෂාවකි. පෙළපාලියෙන් පැමිණි සිසුන් පොලිස් රැකවල් බිඳගෙන ඉදිරියට යෑමට තැත් කරයි...”(පිටුව - 109)“පෙළපාලියෙන් පැමිණි සිසුන්ගෙන් අඩක් පමණ හිස් ලූ - ලූ අත දිව යති. තවත් පිරිසක් දෙනෙත් වසාගෙන ජල ප්‍රවාහය දෙසට දෑත් දිගු කරයි.”(පිටුව - 109)කතුවරයා උක්ත - අඛ්‍යාත සම්බන්ධය දන්නේ නැත. අක්ෂර වින්‍යාසය දන්නේ නැත. නවකතාවක ප්‍රධාන මෙවලම භාෂාව වන බැවින් භාෂාව පරෙස්සමෙන් හා නිර්මාණාත්මක ලෙස හැසිරවීම දක්ෂ රචකයකුගේ සිරිත වේ. කතුවරයාගේ භාෂාව කොහොමටත් දුර්වල ය. එහි භාවපූර්ණ බවක් නැත. ඒ අතර සරල වියරණය ද බිඳ දැමීමෙන් නවකතාව තවදුරටත් දුර්වල වේ.උපාලි වනිගසූරියගේ කතා මුළුමනින් ම ගත්කළ ජනප්‍රිය හින්දි චිත්‍රපට වගේ ය. එය නරඹන වෙලාවට හොඳ ය. එහෙත් ගත යුත්තක් හෝ ඉතිරියක් හෝ එහි නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>23</day>
    </date>
    <link>http://www.dinamina.lk/2014/07/23/_art.asp?fn=f1407235</link>
    <topic>දුවේ එන්න! පුතේ එන්න! මෙන්න School Bus</topic>
    <author>සුරාජි කරුණාතිලක ප්‍රවෘත්ති නිලධාරිරජයේ ප්‍රවෘත්ති දෙපාර්තමේන්තුව</author>
    <content>මගී ජනතාවගේ සමාජීය හා ආර්ථික අවශ්‍යතා ඉටුකරලීමට කාර්යක්ෂම පොදු මගී බස් රථ සේවාවක් සැපයීමේ අරමුණෙන් සිසු සැරිය, ගැමි සැරිය හා නිසි සැරිය යන බස් සේවා ක්‍රියාත්මක වෙමින් පවතියි. මෙයින් සිසු සැරිය පාසල් දරුවන් වෙනුවෙන් ද, ගැමි සැරිය ග්‍රාමීය බස් සේවාව ‍වැඩිදියුණු කිරීම සඳහා ද, නිසි සැරිය රාත්‍රී බස් සේවාව විධිමත්ව පවත්වාගෙන යෑමේ අරමුණෙන් ද ක්‍රියාත්මක වේ.ශ්‍රී ලංකාව තුළ ක්‍රියාත්මක වන පුද්ගලික ප්‍රවාහන සේවාවන් අතරින් ප්‍රමුඛතම සේවාව වන මගී ප්‍රවාහනය වැඩිදියුණු කිරීමේ අරමුණින් පුද්ගලික ප්‍රවාහන අමාත්‍යංශය මෙම ව්‍යාපෘති තුන ක්‍රියාත්මක කිරීමට කටයුතු කර ඇත. මෙම ව්‍යාපෘතීන් සඳහා මූල්‍යාධාර ලබාදීම පුද්ගලික ප්‍රවාහන අමාත්‍යාංශය යටතේ ක්‍රියාත්මක වන ජාතික ගමනාගමන කොමිෂන් සභාව විසින් සිදුකරනු ලබයි.සිසු සැරිය ව්‍යාපෘතියමෙම ව්‍යාපෘති අතරින් පාසල් ළමයින් වෙනුවෙන්ම ක්‍රියාත්මක කරන ලද සිසු සැරිය ව්‍යාපෘතිය සඳහා ප්‍රමුඛස්ථානයක් හිමිවනු ඇත. පොදු මගී බස් රථ අපේක්ෂාවෙන් මාර්ගවල රැඳී සිටින පාසල් දරුවන් ප්‍රවාහනය කිරීමේ ක්‍රියාවලිය විධිමත් කිරීමේ අරමුණින් සිසු සැරිය පාසල් බස් සේවාව 2005 වසරේදී ආරම්භ කරන ලදී. මෙම සේවාව රාජ්‍ය අනුග්‍රහය යටතේ දිවයිනේ සියලුම නගර කේන්ද්‍ර කරගත් මාර්ග ආවරණය වන පරිදි වඩා විශ්වාසනීය මෙන්ම ආරක්ෂාව සහිතව පාසල් ළමයින් ප්‍රවාහනය කිරීම සඳහා ම වෙන්වූ නිත්‍ය බස් සේවාවකි.දිවයින පුරා ලක්ෂ 40 ක් පමණ පාසල් ළමයින් විසිරී සිටින අතර මෙයින් නාගරික ප්‍රදේශවල සිට පැමිණෙන සිසුන්ගෙන් 7.3% ක් පාසල් බස් රථවලින් ද, 28.8% ක් පොදු බස් රථවලින් ද, 34.5% ක් පෞද්ගලික වාහනවලින් ද, 4% ක් දුම්රියෙන් හා ඉතිරි අය පා ගමනින් ද පාසල් කරා පැමිණෙති. 2005 වසරේ සිසු සැරිය හඳුන්වා දෙන අවස්ථාවේ දිවයින පුරා සාමාන්‍ය පාසල් සේවා බස් රථ 80 ක් හා පාසල් සිසුන් සඳහා ම වෙන් වූ බස් රථ 27 ක් ධාවනය සඳහා එක්කර තිබුණි. මේ අනුව පාසල් සිසුන් සඳහා වෙන්වූ බස් රථ නිසි ප්‍රමිතියකින් තොරව ක්‍රියාත්මක වීම හේතුවෙන් බොහෝ මවුපියන්ට අධික වියදමක් දැරීමට සිදුවිය. මෙයට විකල්පයක් ලෙස, දරුවන් පාසල් වෙත ප්‍රවාහනය කිරීමට පාසල් වෑන් රථ දහස් ගණනක් ධාවනය සඳහා එකතු කරන ලදී. මෙහි ප්‍රතිඵලයක් ලෙස සෑම පාසල් දිනකම ප්‍රධාන පාසල් වෙත වෑන් රථ අධික ප්‍රමාණයක් ධාවනය වීම නිසා උදය හා දහවල් කාලයේ කොළඹ මාර්ගවල මෙන්ම දිවයින පුරා නාගරික ප්‍රදේශවල ද විශාල මාර්ග තදබදයක් ඇතිවිය. ඊට අමතරව මෙම වෑන් රථ ගාල්කර තැබීමට විධිමත් ක්‍රියා පිළිවෙතක් නොවීම හේතුවෙන් පාසල් අවට මාර්ග අවහිර වීම ද විශාල ගැටලුවක් වී තිබුණි.අවිධිමත් පාසල් වෑන් රථ හේතුවෙන් සිදුවන අනතුරු අඩුවීමටත්, නාගරික ප්‍රදේශවල උදය හා සවස් කාලයේ මාර්ග තදබදය අවම කිරීමටත්, පෞද්ගලික වාහන මඟින් කරනු ලබන පාසල් ගමන් වාර ගණන අඩු කිරීමටත්, එමඟින් ඉන්ධන භාවිතය අවම කිරීමට හා වාහනවලින් පිටවන දුමාරය නිසා සිදුවන පරිසර දූෂණය අවම කිරීමටත් මෙම සිසු සැරිය ව්‍යාපෘතිය යටතේ හැකියාව ලැබිණි. මෙම වැඩපිළිවෙළ ‍හරහා පාසල් ළමයිනට මානසික හෝ ශාරීරික අපහසුතාවකින් තොරව කලට වේලාවට පාසල වෙත පැමිණීමට මෙන්ම ආරක්ෂිතව නැවත තම නිවෙස් කරා යෑමට ද හැකියාව ලැබෙනු ඇත. විශ්වාසවන්ත බව හා විධිමත් භාවය තුළින් ළමා හිංසනය අවම කර ගැනීම මෙම ව්‍යාපෘතියේ අනෙකුත් පරමාර්ථ වේ.ශ්‍රී ලංකා ගමනාගමන මණ්ඩලයේ බස් රථ හා පෞද්ගලික බස් රථ මඟින් මෙම ව්‍යාපෘතිය සඳහා බස් රථ සේවා සපයනු ලැබේ. මෙම සේවාවේදී පාසල් සිසුන්ගෙන් සාමාන්‍ය ගාස්තුවෙන් 50% ක අනුග්‍රාහක ගාස්තු අය කර ප්‍රවාහනය කරනු ලබයි. සිසු සැරිය පාසල් බස් රථ සේවාව වෙනුවෙන් රජය මඟින් 2005 වසරේ ලබා දුන් රුපියල් මිලියන 15 ක ප්‍රතිපාදන මුදල 2013 වසර වන විට රුපියල් මිලියන 298 දක්වා වර්ධනය කර තිබේ. පාසල් බස් රථ සේවාව පවත්වාගෙන යෑමේදී ශ්‍රී ලංගමයට හා පෞද්ගලික අංශයට සිදුවන අලාභය රජය මඟින් ප්‍රතිපූරණය කිරීමට ද කටයුතු කෙරේ.2005 වසරේ සිට 2014 වසරේ මේ වන විට සිසු සැරිය සේවාව යටතේ පාසල් බස් රථ 1135 ක් ක්‍රියාත්මක කෙරෙමින් පවතියි. මේ ව්‍යාපෘතිය යටතේ ශ්‍රී ලංගම බස් රථ 638 ක් හා පෞද්ගලික අංශයේ බස් රථ 497 ක් ධාවනයට එක්කර තිබේ. ෙම් වන විට තවත් සිසු සැරිය බස් රථ 100 ක් ධාවනයට එක්කර තිබේ. 2014 වර්ෂය සඳහා සිසු සැරිය බස් සේවා ඉලක්කය 1300 දක්වා වැඩි කිරීමට අපේක්ෂිතය. මෙම ව්‍යාපෘතිය පාසල් බලධාරීන්ගේ ද, පාසල් සිසුන්ගේ මෙන්ම මවුපියන්ගේ ද ඉමහත් පැසසුමට ලක්ව ඇත.මේ වන විට ලක්ෂ 40 ක් පමණ පාසල් දරුවන්ගේ ප්‍රවාහනය සම්බන්ධව විධිමත් නියාමනයක් සඳහා සමීක්ෂණයක් සිදුකර නොමැති බැවින් ඒ පිළිබඳ සමීක්ෂණයක් සිදුකිරීමට සැලසුම් කරමින් පවතින බව ජාතික ගමනාගමන කොමිෂන් සභාවේ සභාපති රේණුක දුෂ්‍යන්ත පෙරේරා මහතා පවසයි.ගැමි සැරිය ව්‍යාපෘතියගැමි සැරිය ව්‍යාපෘතිය යටතේ ප්‍රවාහන සේවාව ගම් හා නගර සම්බන්ධ කිරීමේ එක් අංගයක් ලෙස ක්‍රියා කරනු ලබයි.මෙම ව්‍යාපෘතියේ අරමුණ වන්නේ ග්‍රාමීය ජනතාවට ඔවුන්ගේ එදිනෙදා අවශ්‍යතා සඳහා නගරය වෙත පැමිණීමට විශ්වාසදායී මෙන්ම ආර්ථික වශයෙන් ලාභදායී ප්‍රවාහන සේවාවක් සැපයීමයි. 2013 වසර අවසන් වන විට ගැමි සැරිය බස් රථ 40 ක් පමණ ක්‍රියාත්මක වෙමින් පැවැති අතර මෙම සේවාව 2014 වර්ෂය අවසන් වන විට බස් රථ 120 දක්වා වැඩි කිරීමට අපේක්ෂිතය. දැනට මෙම බස් රථ බස්නාහිර, දකුණ, වයඹ, උතුරුමැද හා නැ‍ඟෙනහිර යන පළාත්වල ක්‍රියාත්මක කෙරේ.නිසි සැරිය ව්‍යාපෘතියරාත්‍රී කාලයේ පොදු ප්‍රවාහනය භාවිත කිරීමට අවශ්‍ය මඟින්ට අපහසුවකින් තොරව සිය ගමනාන්තයට යෑම පහසු කිරීමට ජාතික ගමනාගමන කොමිෂන් සභාව විසින් නිසි සැරිය ව්‍යාපෘතිය හඳුන්වා දෙන ලදී.මෙම ව්‍යාපෘතියේ අරමුණ වන්නේ රාත්‍රී අවසන් ගමන් වාරය සහ අලුයම ප්‍රථම ගමන් වාරය සඳහා පොදු බස් රථ උපයෝගී කරගනු ලබන මගීන්ට වඩාත් විශ්වාසදායී හා ආරක්ෂාකාරී ලෙස සිය ගමනාන්තය කරා යෑමට අවශ්‍ය පහසුකම් සැලසීමයි.2013 වසර අවසන් වන විට මෙම සේවාව යටතේ බස් රථ 150 ක් ධාවනයේ යෙදෙවෙමින් තිබූ අතර මෙය 2014 අවසන් වන විට 200 දක්වා වැඩි කිරීමට ජාතික ගමනාගමන කොමිෂන් සභාව අපේක්ෂා කරයි. මේ වන විට දිවයින පුරා දිස්ත්‍රික්ක 15 ක නිසි සැරිය සේවාව ක්‍රියාත්මක වෙමින් පවතියි.මහින්ද චින්තන ඉදිරි දැක්මේ සඳහන් පරිදි බස් සේවාවේ ඉහළම අවධානය පාසල් දරුවන්ට යොමු කරමින් පොදු මගී ජනතාවට ද ගුණාත්මක ප්‍රවාහන සේවාවක් ලබාදීම යන ප්‍රතිපත්තිය මේ වන විට සාර්ථක අයුරින් ක්‍රියාත්මක වෙමින් පවතියි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n1407241</link>
    <topic>නොරොච්චෝලේ ලක් විජය බලාගාරයෙන්ගෘහස්ථ විදුලිය 97%ක්ම සැපයේ</topic>
    <author>චමීර ඇල්ලදෙණිය</author>
    <content>මහින්ද චින්තන ඉදිරි දැක්ම යථාවත් කරමින් විදුලි අර්බුදයට ස්ථිර විසඳුමක් ලබාදීමට ජනාධිපති මහින්ද රාජපක්ෂ මහතා නොරොච්චෝලේ ගල් අඟුරු විදුලිබලාගාරය ඉදිකිරීමට පියවර ගැනීමෙන් සමස්ථ ගෘහ විදුලිය සියයට 97ක් ලබාදීමට සමත්ව ඇත.අසූව දශකයේ සිට විපක්ෂයේ හා ශ්‍රීලනිපයේ ඇතැම් නායකයින් ගල් අඟුරු බලාගාරයක් ඉදිකිරීමට උත්සාහ ගත්තද දේශපාලන වාසි බලා එය ක්‍රියාත්මක නොකිරීම නිසා විදුලි අර්බුදය තවතවත් උග්‍රවිය. 2005දී බලයට පත් මහින්ද රාජපක්ෂ මහතා විසින් නොරොච්චෝලේ ගල් අඟුරු බලාගාරය ඉදිකිරීමට ඍජු තීරණයක් ගෙන මේ රටේ පවතින විදුලි අර්බුදයට ස්ථිර විසඳුම් ලබාදීමට පියවර ගත්‍තේය.ඒ අනුව 2005 වසර වන විට ශ්‍රී ලංකාවේ සමස්ත නිවාස සංඛ්‍යාවෙන් 76.7% කට විදුලිය සපයා තිබූ අතර 2014 වනවිට එය 97% ක් බවට පත්වී තිබේ. 2005 වසරේ රටේ මුළු ස්ථාපිත විදුලි ධාරිතාවය මෙගාවොට් 2412 ක් වන අතර මේ වනවිට ඉන් මෙගාවොට් 3,363 ක් ලෙස ඉහළ නංවා තිබේ.චීන ජනරජයේ සහන ණය ආධාර මත 2006 වසරේදී නොරොච්චෝල බලාගාර ව්‍යාපෘතියේ ඉදිකිරීම් කටයුතු, ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ආරම්භ කෙරුණු අතර සමස්ත ව්‍යාපෘතිය සඳහා වැය කෙරෙන මුදල ඩොලර් මිලියන 1341 කි.මෙම බලාගාරය ඉදිකිරීමට ගිය මුදල මේ වන විටත් උපයා ගැනීමට හැකිවී ඇතැයි විදුලිබල හා බලශක්ති ඇමැති පවිත්‍රා වන්නිආරච්චි මහත්මිය පැවසුවාය.බලාගාර ව්‍යාපෘතියේ තෙවැනි ජනන යන්ත්‍රයෙන් නිපදවන විදුලිය, අනුරාධපුරය දක්වා රැගෙනයාමට අවශ්‍ය රැහැන් එළීමට අදාළ කටයුතු, මේ වනවිට ඉදිකිරීම් මට්ටමේ පවතී. නොරොච්චෝල බලාගාරයේ සිට අනුරාධපුරය දක්වා දිවෙන කිලෝ වොට් 220 අධිසැර සම්ප්‍රේෂණ මාර්ගයේ කුළුණු 234 ක් ඉදිකිරීමට නියමිතය. එයින් කුළුණු 197 ක වැඩ මේ වනවිට අවසන්කර තිබේ.නොරොච්චෝල බලාගාර ව්‍යාපෘතිය අදියර දෙකකින් සමන්විත වේ. එහි පළමු අදියරට එක් ජනන යන්ත්‍රයක්ද, දෙවන අදියරට ජනන යන්ත්‍ර දෙකක්ද අයත් වේ. මේ අනුව බලාගාර ව්‍යාපෘතියේ ජනන යන්ත්‍ර දෙකක් මගින් මේ වනවිට මෙගාවොට් 600 ක විදුලිය ධාරිතාවයක් නිපදවේ.තුන්වන ජනන යන්ත්‍රයද තව නොබෝ දිනකින් ක්‍රියාත්මක තලයට ගෙන ඒමත් සමඟ, නොරොච්චෝල බලාගාර ව්‍යාපෘතියෙන් අපේක්ෂිත සමස්ත ධාරිතාවය වන මෙගාවොට් 900 ජාතික විදුලිබල පද්ධතියට සම්බන්ධ කිරීම සම්පූර්ණ කෙරෙනු ඇත. නොරොච්චෝල බලාගාර ව්‍යාපෘතිය මගින් මසකට විදුලි ඒකක මිලියන 540 ක් නිපදවීමට අපේක්ෂිතය. ඒ අනුව I වන හා IIවන ජනන යන්ත්‍රවලින් මැයි මාසය වනවිට ජනනය කර ඇති විදුලි ඒකක ප්‍රමාණය ගිගාවොට් පැය 1114 කි.ශ්‍රී ලංකාවේ විදුලිය උත්පාදනය සඳහා යොදාගත හැකි ජල මූලාශ්‍රයන් වැඩි ප්‍රමාණයක් දැනටමත් භාවිතයට ගෙන ඇති බැවින්, විදුලි උත්පාදනය වෙනුවෙන් විකල්ප ප්‍රභවයන් වෙත අවතීර්ණ වීමට සිදුවී තිබේ. ඒ අතරින් වඩාත් ලාභදායි විදුලි ජනන ප්‍රමුඛතා අනුපිළිවෙලින් ගල්අඟුරු බලාගාර සහ ස්වභාවික වායු බලාගාර ලෙස හඳුනාගෙන ඇත. එමෙන්ම මේ වනවිට පුනර්ජනනීය බලාගාරවලින් මෙගාවොට් 367 ක් ජාතික විදුලිබල පද්ධතියට එක්කර ඇති අතර එය රටේ සමස්ත විදුලිබල ඉල්ලුමෙන් 10% ක ප්‍රමාණයකි.ත්‍රිකුණාමලය, සාම්පූර් ප්‍රදේශයේ දෙවන ගල්අඟුරු බලාගාරය ඉදිකිරීම සඳහා මේ වනවිට සියලු කටයුතු යොදා ඇති අතර, මෙමගින් ජාතික විදුලිබල පද්ධතියට මෙගාවොට් 500 ක ධාරිතාවයක් සම්බන්ධ කිරීමට අපේක්ෂිතය. අනාගතයේදී ඇතිවිය හැකි බලශක්ති අර්බුද ජයගැනීම සඳහා ස්වභාවික වායු බලාගාර මඟින් විදුලි ජනනය කිරීම උදෙසාද රජය මේ වනවිට මූලික සැලසුම් සකස් කරමින් සිටී.බලාගාරය සඳහා ගල් අඟුරු ඉන්දුනීසියාවෙන් ලබාගැනීමට තීරණය වී ඇත්තේ ඉන්දුනීසියාව අප රටට ඉතා ආසන්නව ඇති නිසාත්, ඉන්දුනීසියාවේ ගල් අඟුරුවල සල්ෆර් මට්ටම අඩු නිසාත්, ගල් අඟුරු නිෂ්පාදනය කරන අනෙක් රටවල් වන ඔස්ට්‍රේලියාව, දකුණු අමෙරිකාව සහ චීනයට වඩා ඉන්දුනීසියාවේ ගල් අඟුරු මිලෙන් අඩු නිසාත් ය. ඉන්දියාවේ ඇති ගල් අඟුරුවල වැඩි සල්ෆර් ප්‍රමාණයක් ඇති අතර එය යන්ත්‍ර සූත්‍රවලට හානිකර බැවින් ඉන්දියාවෙන් ගල් අඟුරු නොගෙන්වන ලදී.මේ ගල් අඟුරු මිලිමීටර 10 කුඩා කොටස්වලට කඩන අතර ඒවායින් අපද්‍රව්‍ය ඉවත් කෙරේ. ගල් අඟුරුවල ඇති සල්ෆර් ඩයොක්සයිඩ් සහ නයිට්‍රජන් ඩයොක්සයිඩ් ඉවත් කිරීම සඳහා පහසුකම් බලාගාරයේ ඇත. ගල් අඟුරු අළු පෙරාගැනීම සහ ඒවා වෙනම ගබඩා කර ගැනීම සඳහාත් යාන්ත්‍රණයක් බලාගාරය සතුව තිබේ. ගල් අඟුරු අළුවලින් සිමෙන්ති නිෂ්පාදනය සිදු කෙරෙන අතර ගොඩකිරීමේ අවශ්‍යතාවයන් සඳහාත් යොදාගැනීමට නියමිත ය. දැනට සිමෙන්ති නිෂ්පාදකයන් සමඟ මේ ගල් අඟුරු අළු විකිණීම ගැන සාකච්ඡා සිදුවෙමින් පවතී.උත්පාදක යන්ත්‍ර වාෂ්ප මගින් ක්‍රියාත්මක වන අතර මේ වන විට බලාගාරය අංගසම්පූර්ණ ක්‍රියාදාමයක් සඳහා සූදානම් ය. ඒ සඳහා මුහුදු ජලය පොම්ප කිරීම, මාළු සහ අනෙක් අනවශ්‍ය මුහුදු ද්‍රව්‍ය පද්ධතියට ඇතුළුවීම වැළැක්වීම සඳහාත් ඛණිජ ලවණ උරා ගෙන ජලය පිරිසිදු කිරීම සඳහාත් පෙරණයක් ඇත. ගල් අඟුරුවලින් සිදුකරනු ලබන්නේ ජලය රත්කිරීම සඳහා ගිනි තැබීමත්, එමඟින් ජලය නටවා වාෂ්පය නිෂ්පාදනය කිරීමත්ය. මෙම ව්‍යාපෘතිය පරිසරයට හිතකරය. ගල් අඟුරු පටිය සම්පූර්ණයෙන් වැසෙන ලෙස සුළං ආවරණයක් ඇති බැවින් ගල් අඟුරු අළු පරිසරය හා මිශ්‍ර වීම වළකී.යටිතල පහසුකම් සංවර්ධනය කිරීමටද කටයුතු කර ඇති අතර, බලාගාරයේ ඉදිකිරීම් කටයුතු හේතුවෙන් නිවාස අහිමි වූ 70 කට අංග සම්පූර්ණ නිවාස ලබාදී තිබේ. ඊට අමතරව සෑම පවුලකටම අක්කර දෙකක ඉඩමක්ද ලබාදී තිබේ. මේ තුළින් 3000 කට පමණ සෘජු හා වක‍්‍ර රැකියා අවස්ථා උදාවේ.බලශක්ති විප්ලවයේ නියමුවා ලෙස මහින්ද රාජපක්ෂ මහතා මේ රටේ අවශ්‍යතාවයට සරිලන විදුලිය නිපදවීමට කටයුතු කළා සේම එය සමස්ථ ආර්ථික වර්ධනයට විශලා පිටුවහලක් විය. විදුලිබල ක්ෂේත්‍රයට නව මඟක් කරා යන ගමනේදී වත්මන් රජය සිදු කළ මෙහෙය අගය කළ යුතුය. ඉදිරියේදී නව බලාගාර ඉදිකිරීමටද රජය සැලසුම් කර තිබේ. ඒ අනුව තවත් වසර කිහිපයකට අදාළව අවශ්‍ය තරම් විදුලිය නිපදවීමට හැකි වනු ඇත. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n1407242</link>
    <topic>තිරප්පනේ මහානාම විදුහලේමහින්දෝදය විද්‍යාගාරයඅද සිසු අයිතියට</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>පෝෂණයයි සුව දිවියයි වැඩ සටහනට සමගාමීව අනුරාධපුර , තිරප්පනේ මහානාම විදුහලේ මහින්දෝදය විද්‍යාගාරය සිසු අයිතියට පැවරීම අද (24) පෙරවරු 11.00 ට ජනාධිපති මහින්ද රාජපක්ෂ මහතා අතින් උත්සවාකාරයෙන් සිදු කෙරේ.අනුරාධපුර දිස්ත්‍රික් පාර්ලිමේන්තු මන්ත්‍රී අධ්‍යාපන සේවා ඇමැති දුමින්ද දිසානායක මහතාගේ ආරාධනයෙන් පැවැත්වෙන මෙම උත්සවයට උතුරු මැද පළාත් ආණ්ඩුකාර කරුණාරත්න දිවුල්ගනේ , අධ්‍යාපන ඇමැති බන්දුල ගුණවර්ධන , විශේෂ ව්‍යාපෘති ඇමැති එස්.එම්.චන්ද්‍රසේන ,උතුරු මැද ප්‍රධාන ඇමැති රංජිත් සමරකෝන් , පළාත් අධ්‍යාපන ඇමැති කේ.එච්.නන්දසේන යන මහත්වරු ඇතුළු පළාත් සභා මැති ඇමැතිවරු , ප්‍රාදේශීය සභා සභාපතිවරු , මන්ත්‍රීවරු සහ අධ්‍යාපන කේෂත්‍රයේ ජ්‍යෙෂ්ඨ නිලධාරීන් රාශියකට මෙම අවස්ථාවට සහභාගී වන ලෙසට අමාත්‍යංශ ලේකම් කාන්ති පෙරේරා මහත්මිය ආරාධනා කර සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n1407243</link>
    <topic>ඌව පළාත් මැතිවරණයේ‍තැපැල් ඡන්ද හිමි නාමලේඛනය ප්‍රදර්ශනයට</topic>
    <author>ක්‍රිස්ටි මහේෂ් ද සිල්වා</author>
    <content>ඌව පළාත් සභා ඡන්දයේදී තැපැල් ඡන්දය පාවිච්චි කිරීමට හැකි අයගේ නාම ලේඛන දිස්ත්‍රික් ලේකම් කාර්යාල, ප්‍රාදේශීය ලේකම් කාර්යාල හා ග්‍රාම නිලධාරී කාර්යාලවල ප්‍රදර්ශනයට තබා ඇතැයි මැතිවරණ කොමසාරිස් මහින්ද දේශප්‍රිය මහතා පවසයි.ඌව පළාත් සභා බල ප්‍රදේශයට අයත් මැතිවරණ කොට්ඨාසවල ලියාපදිංචි වී ඇති වෙනත් ප්‍රදේශවල රැකියා කටයුතු සඳහා ජීවත්වන අයවලුන් සඳහා තැපැල් ඡන්දය පාවිච්චි කිරීමට අවස්ථාවක් නැති බවද හෙතෙම සඳහන් කළේය.ඌව පළාත් සභා මැතිවරණයේ තැපැල් ඡන්දය සඳහා සුදුසුකම් ලබා ඇත්තේ පොලිස් නිලධාරීන්, හමුදා නිලධාරීන්, විදුහල්පතිවරුන්, ගුරුවරුන්, දුම්රිය හා ගමනාගමන මණ්ඩල සේවකයින්, රාජ්‍ය නිලධාරීන් බවද මැතිවරණ කොමසාරිස්වරයා පවසයි.කෙසේ වෙතත් ලබන මස 6දා තැපැල් ඡන්දය සඳහා ඉල්ලුම්පත් භාර ගැනීම අවසන් වන බව සඳහන් කළ මැතිවරණ කොමසාරිස්වරයා ඉදිරියේදී පැවැත්වීමට නියමිත ඌව පළාත් සභා මැතිවරණයට අවශ්‍ය ප්‍රතිපාදන ලබාදීමට පියවර ගෙන ඇතැයි ද සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n1407244</link>
    <topic>චීන ගුවන්යානා අලුත්වැඩියා කිරීමේ අංගණයක් ඉදිකිරීමට ගුවන් හමුදාවෙන් යෝජනාවක්</topic>
    <author>විජයානි එදිරිසිංහ</author>
    <content>ශ්‍රී ලංකා ගුවන් හමුදාව සතු චීන ගුවන් යානා නඩත්තු කිරීම සඳහා චීනයට ඇදී යන රුපියල් කෝටි සිය ගණනක මුදල් මෙරටට ඉතිරිකර ගැනීමේ අරමුණ මත එම ගුවන් යානා අලුත්වැඩියා කිරීමේ අංගණයක් මෙරට ඉදිකිරීම සඳහා ගුවන් හමුදාව රජයට යෝජනා කර තිබේ.චීන ගුවන්යානා නඩත්තු විශේෂඥයන්ගේ දැනුම ලබා ගනිමින් ගුවන් හමුදාවේ දක්ෂ ඉංජිනේරුවන්ට මෙම කටයුත්ත කළ හැකි බවද එවැනි දක්ෂයන් ගුවන් හමුදාව තුළ සිටින බවද ගුවන් හමුදාව පවසයි. චීනයෙන් මිලදී ගන්නා ලද ගුවන්යානා විශාල ප්‍රමාණයක් මෙරට ගුවන් හමුදාව සතුව තිබේ.ඒවායේ නඩත්තු, අලුත්වැඩියා කටයුතු සඳහා සම්පූර්ණ යානාව හෝ කොටස් වශයෙන් ගලවා ගෙන එම රටවලටම ගෙන ගොස් අලුත්වැඩියා කිරීම මේ වන විට සිදු වෙයි. මේ සඳහා අති විශාල මුදල් සම්භාරයක් වියදම් වෙයි.එහෙත් මෙම යානා අලුත්වැඩියා කිරීමේ අංගණයක් මෙරට යම් තැනක ඉදිකිරීමේ හැකියාව ඇති බැවින් සහ එතරම් විශාල විදේශ විනිමයක් මෙරටට ඉතිරි කර ගැනීමට හැකි නිසා ගුවන් හමුදාව එම යෝජනාව රජයට ඉදිරිපත් කර ඇති බව ගුවන් හමුදා මාධ්‍ය ප්‍රකාශක වින් කමාන්ඩර් ගිහාන් සෙනෙවිරත්න මහතා කීය. මෙවැනි නඩත්තු ඒකකයක් ඉදිකිරීමෙන් වාසි රැසක් රජයට ලැබෙන නිසා ඒ පිළිබඳව රජය අවධානය යොමු කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n1407245</link>
    <topic>රටට වින කරන කිසිදු ක්‍රියාවකට රාජ්‍ය නොවන සංවිධානවලට ඉඩ නෑ</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණි සේනානායක</author>
    <content>රාජ්‍ය නොවන සංවිධාන අධ්‍යාපනය ලබාදෙන මුවාවෙන් රටට වින කරන කිසිදු ක්‍රියාවකට ඉඩ නොදන බවත්, ඒ පිළිබඳ දැඩි විමසිල්ලෙන් සිටින බවත් අගමැති දී.මු. ජයරත්න මහතා පාර්ලිමේන්තුවේදී ඊයේ (23) ප්‍රකාශ කළේය.යම් සංවිධානයක් තම විෂය පථයට පරිබාහිරව හෝ පවත්නා නීතියට පටහැනිව ක්‍රියා කරන බවට තොරතුරු අනාවරණය වුවහොත් ලංකාවේ වලංගු නීතිප්‍රකාරව කටයුතු කරව බවද අගමැතිවරයා අවධාරණය කළේය.ස්ථාවර නියෝග 23(2) යටතේ විපක්ෂ නායක රනිල් වික්‍රමසිංහ මහතා රාජ්‍ය නොවන සංවිධානවල කටයුතු පිළිබඳව බුද්ධි අංශ සේවා මඟින් වාර්තා සකස් කර තිබේ දැයි කළ විමසීමට පිළිතුරු දෙමින් ඒසේ කී අගමැතිවරයා යම් රාජ්‍ය නොවන සංවිධානයක් තම ප්‍රකාශිත විෂය පථයෙන් බැහැරව නීති උල්ලංඝණය කරමින් ජාතික ආරක්ෂාවට බලපෑමක් හෝ තර්ජනය වන ආකාරයට කටයුතු කිරීම නීතියට පටහැනි ක්‍රියාවක් ලෙස රජය සලකන බවද කීය.මෙම සංවිධාන පවත්වාගෙන යාම සඳහා පනවා ඇති 1980 අංක 31 ස්වේච්ඡා සමාජ සේවා සංවිධාන (ලියාපදිංචි කිරීම හා අධීක්ෂණය කිරීම) පනත හා 1998 අංක 8 දරණ සශෝධන පනත් කෙටුම්පත මඟින්ද ඒ යටතේ ඇති ප්‍රකාශිත රෙගුලාසි චක්‍රලේඛ උපදෙස් මාලා මෙම සංවිධානවලට බලපාන නීත ලෙස හඳුන්වන බවද කීය.රාජය බුද්ධි සේවාව මේ පිළිබඳව සකස් කළ වාර්තාව සැකසීමේදී අනෙකුත් බුද්ධි අංශ වාර්තා ද සැලකිල්ලට ගෙන ඇති බව කී අගමැතිවරයා බුද්ධි අංශ සිය නිගමන සඳහා යොදා ගත් මිනුම් දඬු ලෙස සෑම රාජ්‍ය නොවන සංවිධානයක්ම ශ්‍රී ලංකාවේ පවත්නා නීති අනුව ලියාපදිංචි කළ යුතු අතර, ඔවුන් එහිදී තම ක්‍රියාකාරකම් ප්‍රකාශ කළ යුතුය.එලෙස ඔවුන් ප්‍රකාශිත ක්‍රියාකාරකම්වලින් ඔබ්බට යමින් හෝ රටේ පවත්නා නීතියට පරිබාහිරව කටයුතු කරන්නේ නම් බුද්ධි අංශ මේ සංවිධාන පිළිබඳව විමසිල්ලෙන් සිටින බවත්, මෙම සංවිධාන ලියාපදිංචි කළාද, ප්‍රකාශිත ක්‍රියාකාරකම් කරනවාද, නීතියට පරිබාහිරව නීතිය උල්ලංඝණය කරමින් කටයුතු කරනවාද යන්න සොයා බලන බවද කීය.රාජ්‍ය ආරක්ෂාවට බලපෑමක් යනු රනිල් වික්‍රමසිංහ මහතා නැගූ ප්‍රශන්යකට පිළිතුරු දුන් අගමැතිවරයා, රටකට ක්‍රමෝපායික වශයෙන් ඉතා වැදගත් තොරතුරු දේශීය හෝ විදේශීය සතුරු පාර්ශවයන් හෝ ත්‍රස්තවාදීන් අතට පත්වීම හෝ නැතිවීම මඟින් රටට, රටෙහි ස්වෛරීත්වට ඇතිවන හානිය මඟින් රටෙහි පැවැත්මට බලපෑම මෙමඟින් නිරූපණය කරන බවද කීවේය.රාජ්‍ය නොවන සංවිධාන ලියාපදිංචි කිරීමට හා ඒවා නියාමනය කිරීමට අවශ්‍ය පියවර රජය ගෙන තිබෙන බව කී අගමැතිවරයා රට විනාශ කරන කුමන්ත්‍රණ පිළිබඳ බුද්ධි අංශ අවධියෙන් සිටින බවත් පෙන්වා දුන්නේය.යුද්ධයක් අවසන්වී තිබෙන මොහොතක රටේ අනන්‍යතාවය හා භෞමික අඛණ්ඩතාවය රැක ගැනීම වෙනුවෙන් බුද්ධි අංශය නිරත්නර අවධියෙන් සිටින බවද දී.මු. ජයරත්න මහතා වැඩිදුරටත් කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n1407246</link>
    <topic>කොටින්ගෙන් මුදා ගත් යාපනයේඅක්කර 26000ක් යළි හිමිකරුවන්ටම</topic>
    <author>විජයානි එදිරිසිංහ</author>
    <content>කොටි ත්‍රස්තවාදීන් විසින් දශක තුනක කාලයක් පුරා එහි පදිංචිකරුවන්ගෙන් බලහත්කාරයෙන් උදුරාගෙන කඳවුරු තනාගෙන තිබූ යාපනයේ අක්කර 26000ක් හමුදාව මඟින් බේරා ගැනීමෙන් අනතුරුව විසිදහසක් යළි හිමිකරුවන්ටම බාරදී තිබේ.ඊට අමතරව සාමාන්‍ය ජනතාවට හිමි සහ හමුදාව මඟින් කොටින්ගෙන් බේරාගෙන ආරක්ෂාව පිණිස කඳවුරු තනා තිබූ කඳවුරු 200කට වැඩි ප්‍රමාණයක් වසා දමා ඇති බව යුද්ධ හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා පැවසීය.යාපනයේ සාමාන්‍ය ජනතාවට අයත් බොහෝ ඉඩම් කොටි ත්‍රස්තවාදීන් වසර තිහකට වඩා වැඩි කාලයක් බලහත්කාරයෙන් ලබාගෙන ඉන් අනතුරුව මහවිරු පවුල්වලට පවා ලබාදී තිබුණි.හමුදාව යළි ඒවා නියම හිමිකරුවන්ට යාපනයේ දිසාපතිවරයා හරහා ලබාදීම නිසා යාපනයේ ඉඩම් අහිමිව සිටි විශාල පිරිසකට එම ඉඩම් හිමි විය. මීට අමතරව ප්‍රදේශයේ ජනතාවගේ ආරක්ෂාව පිණිස පිහිටුවා ඇති කඳවුරුවලට අයත් පෞද්ගලික ඉඩම් කට්ටි ඒවායේ හිමිකරුවන්ට මුදල් දී පවරාගෙන ඇත.සාමාන්‍ය වටිනාකමට වඩා විශාල ප්‍රමාණයක් ඒ සඳහා ගෙවනු ලබන අතර යාපනයේ එක්තරා දේශපාලන පක්ෂ කණ්ඩායමක් ඒවායේ හිමිකරුවන්ගේ ගනුදෙනු අතරට බලහත්කාර ලෙස මැදිහත්වී බලපෑම් කිරීම නිසා ඉඩම් විකිණීම නවත්වා තිබේ.යාපනයේ අච්චුවේල් සහ මුරුසුයිලි ප්‍රදේශයේ ගනුදෙනුකරුවන් දෙදෙනකුට මේ නිසා ඔවුන්ගේ ගනුදෙනු අතරමග නතර කිරීමට සිදුවී තිබේ. මුරුසුයිලි ප්‍රදේශයේ 83 හැවිරිදි කාන්තාවක් ඉඩමට මිලියන ගණනක මුදලක් ලබාගෙන ඇය එය තම දූ දරුවන් අතරේ බෙදාදීමට සූදානම්ව දැඩි කැමැත්තෙන් සිටියදී ඉහත දේශපාලන කණ්ඩායම ඊට බලපෑම් කර නවතා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n1407247</link>
    <topic>සරණාගතයන් 157 දෙනකු සමඟ කතා කිරීමට ඉන්දියාව ඔස්ට්‍රේලියානු රජයෙන් ඉල්ලයි</topic>
    <author>මහින්ද අලුත්ගෙදර</author>
    <content>ඉන්දියාවේ තමිල්නාඩුහි පුදුච්චෙරි ප්‍රදේශයේ සරණාගත කඳවුරක සිට ඔස්ට්‍රේලියාවට සංක්‍රමණය වූ ශ්‍රී ලාංකික සරණාගතයින් 157 දෙනෙකු සමඟ කතා බහ කිරීමට අවස්ථාව ලබාදෙන ලෙස ඉන්දියානු මධ්‍යම රජය ඔස්ට්‍රේලියානු රජයෙන් ඉල්ලීමක් කර ඇත.ඔස්ට්‍රේලියාවේ සිටින ඉන්දීය මහ කොමසාරිස්වරයා ඇතුළු රාජ්‍ය තාන්ත්‍රිකයින්ට ඒ සඳහා අවස්ථාව ලබාදිය යුතුව ඇති බව ඉන්දීය රජය විසින් පෙන්වාදී දී ඇති බවද ඉන්දීය මාධ්‍ය වාර්තා සඳහන් කරයි.මේ අතර ඔස්ට්‍රේලියානු සංක්‍රමණික කටයුතු ඇමැති ස්කොට් මොරිසන් මහතා ඉන්දියාවේ සංචාරයක නිරත වී තිබේ.එය ඔස්ට්‍රේලියානු සංක්‍රමණික ඇමැතිවරයෙකු ඉන්දියාවේ සංචාරය කළ පළමු අවස්ථාව ලෙස රාජ්‍ය තාන්ත්‍රික වශයෙන් සලකුණු වී ඇති අතර එහිදී ඉන්දීය විදේශ ඇමැතිනී සුස්මා ස්වරාජ්, ස්වදේශ ඇමැති රාජ්නාත් සිං යන අය හමුවී මෙම ප්‍රශ්නය සම්බන්ධයෙන් පුළුල් වශයෙන් සාකච්ඡා කර ඇත.කිසියම් ස්වදේශිකයෙකු නීති විරෝධී ලෙස වෙනත් රටකට ඇතුළුවීම හෝ වෙනත් රටක අයෙකු නීති විරෝධී ලෙස ඉන්දියාවට ඇතුළුවීම තමන් පිළිනොගන්නා බවද එහිදී නීතිමය වශයෙන් කටයුතු කළ යුතුව ඇති බවද ඉන්දීය ස්වදේශ ඇමැති රාජ්නාත් සිං පෙන්වාදී තිබේ.එසේ වුවද තමිල්නාඩුවෙන් ඔස්ට්‍රේලියාවට නීති විරෝධී ලෙස සංක්‍රමණයවූ පිරිස් අතර කුඩා දරුවන් ද සිටින බැවින් නීත්‍යනුකූලව මෙන්ම මානුෂීයව ද ක්‍රියාමාර්ග ගතයුතුව තිබෙන බවද එබැවින් ඔවුන් සමඟ සාකච්ඡා කිරීමට ඉඩකඩ ලබාදිය යුතුව ඇති බවද ඉන්දීය ඇමැතිවරුන් වැඩිදුරටත් සඳහන් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n1407248</link>
    <topic>පසුගිය වසරේ කෘෂි බෝගඅපනයනයෙන් වාර්තාගත ආදායමක්</topic>
    <author>පී.පී.ජී.සුගතදාසතිහගොඩ සමූහ</author>
    <content>පසුගිය වසරේ කෘෂිකාර්මික බෝග අපනයනයෙන් වාර්තාගත ආදායමක් උපයාගැනීමට අපනයන කෘෂිකර්ම දෙපාර්තමේන්තුව සමත් වෙයි.අපනයන කෘෂිකර්ම දෙපාර්තමේන්තුවේ අධ්‍යක්ෂ ජනරාල් අනුර රූපසිංහ මහතා ප්‍රකාශකරන පරිදි පසුගිය වසරේ(2013) කෘෂිබෝග අපනයනයෙන් එම දෙපාර්තමේන්තුව උපයනලද සම්පුර්ණ ආදායම රුපියල් දස ලක්ෂ 48000 කි.අපනයනය කරන ලද මුළු කෘෂි බෝග ප්‍රමාණය මෙට්ට්‍රික් ටොන් 57200 කි. ඊට පෙර වසරේ (2012) කෘෂි බෝග මෙට්‍රික් ටොන් 37500 අපනයනය කළ හැකි වූ බවත්, එමගින් උපයන ලද සම්පුර්ණ ආදායම රුපියල් දස ලක්ෂ 35300 ක් වූ බවද හෙතෙම පවසයි. ඒ අනුව සසඳා බලනවිට 2012 වසරට වඩා 2013 වසරේ දි කෘෂි බෝග අපනයනය මගින් රුපියල් දස ලක්ෂ 12700 වැඩිපුර ආදායමක් උපයාගැනීමට මෙම දෙපාර්තමේන්තුව සමත් වී ඇත.ශ්‍රි ලංකාවේ අපනයන බෝගවලින් කුරුඳු, ගම්මිරිස්, කරාබුනැටි හා සාදික්කා සඳහා ප්‍රමුඛතාවය හිමිවේ. ඊට අමතරව කුරුඳු පොතු සහ කොළ තෙල්, පැඟිරි තෙල්, කරාබු නැටි තෙල්, ගම්මිරිස් තෙල්,කරඳමුංගු හා සාදික්කා ආදි බෝග වර්ගවලින් නිෂ්පාදනය කරන ලද තෙල් වර්ග අපනයනය කිරීමද මෙම දෙපාර්තමේන්තුව මගින් සිදුකරන බව අධ්‍යක්ෂ ජනරාල් අනුර රූපසිංහ මහතා සඳහන් කරයි. තවද, මෙම වසරේ දී වැඩිපුර කෘෂි බෝග ප්‍රමාණයක් අපනයනය හරහා පෙර වසරට වඩා ආදායමක් උපයාගැනීම අපනයන කෘෂිකර්ම දෙපාර්තමේන්තුවේ අපේක්ෂිත ඉලක්කය බව එහි අධ්‍යක්ෂ ජනරාල් අනුර රූපසිංහ මහතා වැඩිදුරටත් ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n1407249</link>
    <topic>ළමා අපයෝජනය ගැන ජාතික දත්ත පද්ධතියක්</topic>
    <author>බුද්ධිකා ඉඹුලාන</author>
    <content>ළමා අපයෝජන පිළිබඳ ජාතික දත්ත පද්ධතියක් ආරම්භ කෙරේ. ඊයේ (23) මාදිවෙල ජාතික ළමා ආරක්ෂක අධිකාරිය පරිශ්‍රයේදී ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන්, පැවැති උත්සවයකදී මෙම ජාතික දත්ත පද්ධතිය විවෘත කෙරිණි.ළමා අපයෝජන මර්දනය කරමින් ළමයින්ගේ ආරක්ෂාව සහතික කිරිමෙහිලා ජාතික මට්ටමින් ගනු ලබන තීන්දු තීරණ සඳහා මෙම ජාතික දත්ත පද්ධතියේ තොරතුරු ඉවහල් කර ගැනේ.මෙවැනි ජාතික දත්ත පද්ධතියක අවශ්‍යතාව 1998 අංක 50 දරන ජාතික ළමා ආරක්ෂක අධිකාරි පනතෙහිද ඇතුළත් වන අතර වසර ගණනාවකට පසු එවැනි කාර්යයක් ඇරැඹීමට දායකත්වයක් දක්වා ඇත්තේ ශ්‍රී ලංකා ටෙලිකොම් සහ ශ්‍රී ලංකා ටෙලිකොම් මොබි‍ෙටල් ආයතනයයි.එමෙන්ම ජාතික ළමා ආරක්ෂක අධිකාරිය ක්‍රියාත්මක කරන 1929 ළමා දුරකථන සේවාවේ සිව්වන සංවත්සරය සැමරීමද ඊයේ (23) ළමා සංවර්ධන හා කාන්තා කටයුතු ඇමැති තිස්ස කරල්ලියද්ද , ජාතික ළමාරක්ෂක අධිකාරියේ සභාපති නීතිඥ අනෝමා දිසානායක , අමාත්‍යාංශ ලේකම් එරික් ඉලයප්ආරච්ච, අතිරේක ලේකම් සුසීමා විජේසේකර ශ්‍රී ලංකා ටෙලිකොම් සමූහ ප්‍රධාන විධායක නිලධාරි ලලිත් ද සිල්වා, ජාතික ළමා ආරක්ෂක අධිකාරියේ නියෝජ්‍ය සභාපතිනි නීතිඥ සුජාතා කුලතුංග මහත්ම මහත්මීන්ගේ සහභාගිත්වයෙන් සිදු කෙරේ. මෙතෙක් දුරකථන සම්බන්ධතා මාර්ග 04ක් ඔස්සේ පැවැතුණ 1929 ළමා උපකාරක දුරකථන සේවාව දුරකථන මාර්ග 09ක් ඔස්සේ ව්‍යාප්ත කිරීමද ඊයේ (23) සිදුකර ලදී.මෙම අවස්ථාවේදී උත්සව සභාව ඇමැතූ ළමා සංවර්ධන හා කාන්තා කටයුතු ඇමැති තිස්ස කරල්ලියැද්ද මහතා 1929 ළමා දුරකථන සේවාව සිව්වසරක් පුරා සාර්ථකව පවත්වාගෙන යාමට දායකත්වය ලබාදුන් ශ්‍රී ලංකා ටෙලිකොම් සමාගමට සිය ස්තූතිය පළ කළේය. සිව්වසරක් පුරා මෙම ඇමැතුම් සේවාවට ඇමැතුම් 2,15,334ක් ලැබී ඇති බවත්, මෙයින් ළමා අපයෝජන සිදුවීම් 29478ක් පැමිණිලි ලෙස ලැබී ඇතැයිද ඇමැතිවරයා කීය.අප රටේ දරුවන්ගේ සුබසාධනය වෙනුවෙන් මාගේ අමාත්‍යාංශය කටයුතු කිරීමේදී මෙම 1929 දුරකථන සේවාවත්, ජාතික දත්ත පද්ධතියත් විශාල සේවාවක් සපයනවා. ළමයින් පිළිබඳව අද අපට දරාගන්න බැරි තරම් නරක පණිවුඩ ලැබෙනවා.ඒ අයගේ සුරක්ෂිත බව වෙනුවෙන් ජාතික ළමා ආරක්ෂක අධිකාරිය ගෙන යන මේ වැඩපිළිවෙළ අගය කළ යුතුයි. මෙම අවස්ථාවේදී අමාත්‍යාංශ ලේකම් එරික් ඉලයප්ආරච්චි , ළමාරක්ෂක අධිකාරියේ සභාපතිනි නීතිඥ අනෝමා දිසානායක, ශ්‍රී ලංකා ටෙලිකොම් සමූහ ප්‍රධාන විධායක නිලධාරි ලලිත් ද සිල්වා එම අධිකාරියේ නියෝජ්‍ය සභාපතිනි නීතිඥ සුජාතා කුලතුංග මහත්ම මහත්මිහුද සභාව ඇමැතූහ.ශ්‍රී ලංකා‍ ටෙලිකොම් ආයතනය, ජාතික ළමා ආරක්ෂක අධිකාරිය, ශ්‍රී ලංකා පොලිසිය ඇතුළු ආයතන රැසක නියෝජිතයෝද මේ අවස්ථාවට එක්වූහ. කොළඹ 08 යශෝධරා බාලිකා විද්‍යාලයේ සිසුවියන්ගේ රංගනයන්ගෙන් උත්සව සභාව වර්ණවත් විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n14072410</link>
    <topic>රණවිරු රියැලිටි ස්ටාර්අවසන් මහා තරගය 26දා</topic>
    <author>විජයානි එදිරිසිංහ</author>
    <content>ත්‍රිවිධ හමුදා විරුවන්ගේ සැඟවුණු කලා හැකියාවන් එළිදක්වන වැඩිම ප්‍රේක්ෂක ප්‍රතිචාර සමඟින් ශ්‍රී ලංකාවේ රියැලිටි වැඩසටහන් අතර ප්‍රමුඛත්වයට පත්ව ඇති රණවිරු රියල්ස්ටාර් සිව් වන මෙහෙයුමේ අවසන් මහා තරගය අතිඋත්කර්ෂවත් අන්දමින් මෙම 26 වැනිදා සුගතදාස ගෘහස්ථ ක්‍රීඩාංගණයේ දී පැවැත්වෙයි.මෙම අවසන් මහා තරගයට රණවිරුවන් හත‍්දෙනෙක් සහභාගී වන අතර එය ජාතික රූපවාහිනි නාලිකාව ඔස්සේ සවස 6.30 සිට සජීවීව විකාශය කෙරේ. රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ සංකල්පයක් අනුව ලොව බිහිවුණු රණවිරු රියල් ස්ටාර් වැඩසටහන සඳහා පූර්ණ අනුග්‍රහය ලබාදෙන්නේ මිලියන 8කට වැඩි පාරිභෝගිකයන් පිරිසක් සිටින මෙරට විශාලතම ජංගම දුරකතන සේවා සම්පාදක ඩයලොග් ආසිආටා සමාගම විසිනි.මෙතෙක් රියැලිටි වැඩසටහනක අවසාන මහා තරග වෙනුවෙන් වැඩිම මනාප කෙටි පණිවුඩ සංඛ්‍යාවක් ලැබී ඇත්තේ අති සාර්ථකව පැවැත්වුණු රණවිරු රියල්ස්ටාර් ‍මෙහෙයුම් ත්‍රිත්වයේ අවසන් මහා තරග වෙනුවෙනි. “රණවිරු රියල්ස්ටාර්” 2 වැනි මෙහෙයුම වෙනුවෙන් මිලියන 4ක කෙටි පණිවුඩ සංඛ්‍යාවක් ලැබුණු අතර 3 වන මෙහෙයුමේ අවසන් තරගයේදී මිලියන 8.3 ඉක්මවන වාර්තාගත කෙටි පණිවුඩ සංඛ්‍යාවක් ලැබිණි. ආරක්ෂක ලේකම් ගෝඨාභය රාජපක්ෂ මහතාගේ උපදේශකත්වය යටතේ රණවිරු රියල්ස්ටාර් වැඩසටහන ලොව ප්‍රථම වරට තවත් වැදගත් සන්ධිස්ථානයක් සටහන් කර තිබේ. ඒ අනුව මිහිඳු සෙත් මැදුර, අභිමන්සල, රණවිරු සම්පත් කේන්ද්‍රය, රාගම රණවිරු සෙවණ සහ වෙනත් ස්ථානයන්හි නේවාසික ආබාධිත රණවිරුවන් වෙනුවෙන් විශේෂ තරග වටයක් ද රණවිරු රියල්ස්ටාර් 4 මෙහෙයුම සඳහා අන්තර්ගත කිරීමයි. ඒ අනුව අවසන් සත්දෙනා අතරට අයත්වීමේ අවස්ථාව ආබාධිත රණවිරුවකු හට හිමිවනු ඇත.ශ්‍රී ලංකා යුද්ධ හමුදාවේ මේජර් තිළිණ චන්ද්‍රකුමාර, කපිතාන් රහල් ප්‍රනාන්දු, කපිතාන් අරුණි ද සිල්වා, ලාන්ස්කෝප්‍රල් සම්පත් සුරංග, ලාන්ස් කෝප්‍රල් සෞම්‍ය ගල්පොත්දෙණිය, ශ්‍රී ලංකා නාවික හමුදාවේ වෛද්‍ය සහායක සුමේන්ද්‍ර රිෂී, ශ්‍රී ලංකා ගුවන් හමුදාවේ නායක ගුවන් භට දේශාන් දයාරතන යන හත්දෙනා අවසන් මහා තරගයට සුදුසුකම් ලබා සිටිති.සංගීත ක්ෂේත්‍රයේ ප්‍රවීණ කණ්ඩායමකින් සැදුම්ලත් විනිසුරු මඬුල්ලක් විසින් සමස්ත ලකුණුවලින් සියයට හැටක් ලබාදෙන අතර ඉතිරි සියයට 40 මහජනතාවගේ SMS මනාපයෙන් හිමි වෙයි.රණවිරු රියල්ස්ටාර් තරගයේ සිව්වන අදියරේ සුපිරි ජයග්‍රාහකයාට ඔහු හෝ ඇය පදිංචි නගරයේ සුඛෝපභෝගී රුපියල් කෝටි දෙකක වටිනාකමකින් යුත් නිවෙසක් හිමිවන අතර දෙවන ස්ථානය සඳහා ටොයොටා ලංකා වෙතින් නවතම මෝටර් රථයක් සහ රුපියල් මිලියනයක් මුදලින් පිරිනැමේ. තුන්වන ස්ථානය වෙනුවෙන් රුපියල් මිලියන දෙකක මුදලක ත්‍යාගයක් ද සිව්වන සහ පස්වන ස්ථාන වෙනුවෙන් රුපියල් 550,000 බැගින්ද පිරිනැමේ හයවන ස්ථානයේ සිට 12 ස්ථානය දක්වා තරගකරුවන්ට රුපියල් 450,000 සිට රුපියල් 150,000 දක්වා මුදල් ත්‍යාග සමග LED රූපවාහිනි සහ ඩයලොග් ටෙලිවිෂන් සම්බන්ධතා තිළිණ කෙරේ.මෙවර තරගයේදී විදෙස් රටවල සිටින ශ්‍රී ලාංකිකයන්ටද SMS පණිවුඩ මගින් ඔවුන් කැමැති රණවිරුවකුට ජයග්‍රහණය කිරීමට සහාය දීමට අවස්ථාව සලසා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n14072411</link>
    <topic>රණවිරු රියැලිටි ස්ටාර් 100%ක්ම සාර්ථකයි</topic>
    <author>විජයානි එදිරිසිංහ</author>
    <content>මෙරට රණවිරුවන්ගේ කලා හැකියාවන් උරගා බැලීමේ අරමුණින් බිහිකළ ලොව පළමු මිලිටරි රියැලිටි සංකල්පය තුළින් බලාපොරොත්තු වූ එම අරමුණ සියයට සියයක්ම සාර්ථක වූ බව එම සංකල්පයේ නිර්මාතෘ ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා පවසයි.ජනාධිපති මහින්ද රාජපක්ෂ මහතාගේ උපදේශකත්වයෙන් ආරක්ෂක ලේකම්වරයා විසින් ඒ මහතාගේ සංකල්පයක් මත ආරම්භ කළ එම රණවිරු රියැලිටි ස්ටාර් සංකල්පය ඒ මහතාගේ අවුරුදු 21ක යුද අත්දැකීම් හරහා බිහිවූවක් බව ඊයේ පැවැසුවේ රණවිරු රියැලිටි ස්ටාර් අවසන් මහා තරගය සම්බන්ධව පැවැති මාධ්‍ය හමුවේදීය.ලෝකයේ විවිධ රටවල්වලින් අපේ රණවිරුවන් ප්‍රසංග සඳහා ඉල්ලා තිබෙනවා. අප ඔවුන් ඒ සඳහා සහභාගි කර තිබෙනවා. ඇතැම් අය ඔවුන්ගේ ගීත තැටි සකස් කර තිබෙනවා.ත්‍රිවිධ හමුදාවේ වැඩි පිරිසක් ජීවත් වෙන්නේ කඳවුරුවලයි. මා ඔවුන් සමඟ සිටින අවස්ථාවල ඒ දක්ෂතාවයන් දුටුවා. විශාල කුසලතා ඇති අය ඔවුන් තුළ තිටියා. එම නිසා යුද්ධයෙන් පසු ඔවුන්ගේ විවිධ හැකියාවන් රටටම පෙන්වන්න මා සිතුවා. ඒ අනුව මෙම සංකල්පය බිහිවුණා.මෙම රණවිරු වැඩසටහන මෙරට ජනතාවට මෙන්ම ලොවටම ආදර්ශයක්. මෙම තරගයට සහභාගි වී සිටින මේජර් නලින් පළමුවර මා මිහිදු සෙත් මැදුරේ දුටු දින ඔහු මෙවැනි තරගයකට තබා එවැනි දෙයක් ගැන හිතන්නවත් බැරි තත්ත්වයක ඇති බවයි දුටුවේ.නමුත් යුද සෙබළාට කළ නොහැක්කක් නැත යන බව ලොවටම පෙන්වමින් මෙම රණවිරුවා මේ තරගයට ඉදිරිපත්වී දක්වන හැකියාව පුදුම සහගතයි. අත් පා ඇතිව මෙරට ඉන් කිසිදු ප්‍රයෝජනයක් නොගෙන ජීවත්වෙන තරුණ පිරිස් මෙවැනි තරුණයන් දැඩිසේ ආදර්ශයට ගත යුතුයි. ලෝකයටම ආදර්ශයක් වන මෙවැනි ධෛර්ය සම්පන්න අධිෂ්ඨානශීලී තරුණ හමුදා විරුවන් මෙරට හමුදාව තුළ සිටීම සමස්ත ත්‍රිවිධ හමුදාවටම ආදර්ශයක් බවද ආරක්ෂක ලේකම්වරයා කීය.අද ඇතැම් කණ්ඩායම් අපේ හමුදාවට චෝදනා කරනවා. නමුත් මේජර් නලින් වගේ අයට අත්වී ඇති මෙම තත්ත්වය පිළිබඳ මුළු ලෝකයටම චෝදනා කළ හැකියි. මෙම යුද්ධයේදී තිස්දහසක් රණවිරුවන් ආබාධිත වුණා. ඉන් දෙවැනි බරපතළ ආබාධිත තත්වයට පත්වූ පුද්ගලයා මේජර් නලින් බවද ආරක්ෂක ලේකම්වරයා කීය.මේ අතර ඩයලොග් ආසිආටා ආයතනය තවත් වසර තුනක් තුළ ආරක්ෂක අමාත්‍යාංශය සමඟ මෙම මෙහෙයුමට සහයෝගය දීමට ගිවිසුම් ගසා තිබේ.ඊයේ පැවැති මෙම අවස්ථාවට ත්‍රිවිධ හමුදාපතිවරු, ආරක්ෂක අමාත්‍යාංශයේ අතිරේක ලේකම් දමයන්ති ජයරත්න, ඩයලොග් ආසිආටා ආයතනයේ කළමනාකාර අධ්‍යක්ෂ ආචාර්ය හාන්ස් විජේසූරිය, රූපවාහිනී සංස්ථාවේ සභාපති විමල් රූබසිංහ මහතා ඇතුළු පිරිසක් සහභාගි වූහ. ඡායාරූපය - සුමනචන්ද්‍ර ආරියවංශ</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n14072412</link>
    <topic>එදා රුපියල් 10ක් ඉල්ලූ සේවකයන් එජාපය දොට්ට දැම්මා: 80 ජූලි වර්ජකයන්ට සැලකුවේ වත්මන් රජයයි</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණී සේනානායක</author>
    <content>රුපියල් 10කින් වැටුප් වැඩිකිරීම ඉල්ලීම නිසා එක්සත් ජාතික පක්ෂ රජය රැකියවෙන් පහකළ අයට සැලකුවේ වත්මන් රජය බව රාජ්‍ය පරිපාලන හා ස්‍වදේශ කටයුතු ඇමැති ඩබ්ලිව් ඩී ජේ සෙනෙවිරත්න මහතා පාර්ලිමේන්තුවේ දී ඊයේ (23) ප්‍රකාශ කළේය.පාර්ලි‍මේන්තුව ඊ‍යේ (23) දහවල් 1.00ට කතානායක චමල් රාජපක්ෂ මහතාගේ ප්‍රධානත්වයෙන් රැස්විය..ලිපිලේඛන හා වාර්තා ඉදිරිපත් කිරීමෙන් සහ මහජන පෙත්සම් පිළිගැන්වීමෙන් පසු වාචික පිළිතුරු අපේක්ෂාවෙන් මන්ත්‍රීවරුන් විසින් අසන ලද ප්‍රශ්නවලට අදාළ ඇමැතිවරු පිළිතුරු සැපයුහ.ස්ථාවර නියෝග 23(2) යටතේ විපක්ෂ නායක රනිල් වික්‍රමසිංහ මහතා නැගූ ප්‍රශ්නයකට අගමැතිවරයා පිළිතුරු දුන් අතර, පත්කළ මන්ත්‍රී අනුර කුමාර දිසානායක මහතා විශ්‍රාමික පාරිතෝෂිකය ගෙවීම සම්බන්ධයෙන් ඇසූ පැනයකට අද (24) පිළිතුරු ලබාදෙන බව රාජ්‍ය පරිපාලන හා ස්‍වදේශ කටයුතු ඇමැති විජය දහනායක මහතා දැනුම් දුන්නේය.ගම්පහ දිස්ත්‍රික් මන්ත්‍රී කරූ ජයසූරිය මහතා 2008 අංක 14 දරන ක්‍රමෝපාය සංවර්ධන ව්‍යාපෘති පනත සංශෝධනය කිරීම සඳහා වූ පනත් කෙටුම්පතක් ඉදිරිපත් කිරීමට අවසර ඉල්ලා සිටි අතර, ඊට රජය විරුද්ධ බව සභානායක නිමල් සිරිපාල ද සිල්වා මහතා දන්වා සිටියේය. ඒ අනුව මතය විමසීමෙන් පසුව විරුද්ධ බවට වැඩියෙන් හඩ නැගුණු නිසා පනත් කෙටුම්පත ඉදිරිපත් කිරීමට ජයසූරිය මහතාට අවසරය නොලැබුණි. අනතුරුව සභාව කල් තැබුණි.කුරුණෑගල දිස්ත්‍රික් මන්ත්‍රී ශාන්ත බණ්ඩාර මහතා (එජනිස) සභාව කල් තැබූ අවස්ථවේ විවාදය සඳහා යෝජනාව ඉදිරිපත් කරමින් මෙසේද කීය.ජුලි වර්ජකයන්ට සිදුවූ පීඩාව වෙනුවෙන් පළමුව මා කනගාටු වෙනවා. ජූලිය බිය වද්දන මාසයක් බවට පුත් වුණා. ධර්මිෂ්ඨ පාලනයක් සිදු කිරීමට පැමැණි එජාපය ජුලි මාසය තුළ කළු පැල්ලම් දෙකක් ඉතිහාසයට එක් කළා. වසර 30ක් පුරා වැඩුණු යුද්ධයේ ආරම්භය කළු ජූලිය කියා මා විශ්වාස කරනවා.එජාපය විවෘත ආර්ථිකය ආරම්භ කළේ රාජ්‍ය සේවකයන් ලක්ෂ දෙකක් එළියට දමමින්. රුපියල බාල්දු වුණා.රාජ්‍ය සේවකයන් මෙන්ම සමස්ත ජනතාවට ජීවන වියදම දරාගන්න බැරි වුණා. එදා වෘත්තීය සමිතිවලට පහරදුන් අය අද යහපාලනය ගැන කතා කරනවා. සාමකාමි වැඩවර්ජනයට පහර දී දරුවන් හත්දෙනකුගේ පියකු වන සෝමපාල සහෝදරයා ඝාතනය කළා. මේ අවමඟුලට ගිය දුම්රිය සේවකයන් ‍12කගේ වැඩ තහනම් කිරීමට එවකට පැවැති රජය කටයුතු කළා.එක දිනකට රුපියල් 10ක වැටුප් වැඩිවීමක් ඉල්ලලයි මේ සියලු දේ සිදු වුණේ.මේ ඉතිහාසය කියවන්න. ජේ ආර් ජයවර්ධන ජනාධිපතිතුමා සියලු සේවාවන් අත්‍යාවශ්‍ය සේවාවන් කළා. 1994 දී පොදු ජන එක්සත් පෙරමුණ බලයට පත්වෙලා තමයි ජුලි වර්ජකයන් නැවත බඳවා ගත්තේ. එදා කම්කරු ඇමැතිවරයා ලෙස කටයුතු කළේ මහින්ද රාජපක්ෂ මහතායි. රැකියා ලබාදීමට නොහැකි වූ අවුරුදු 60 ඉක්මවූ අයට රුපියල් 5,000ක දීමනාවක් ලබාදීමට එතුමා කටයුතු කළා. මහින්ද රාජපක්ෂ මහතා රාජ්‍ය සේවකයන් ලක්ෂයකට යතුරු පැදි ලබාදීමට කටයුතු කර තිබෙනවා. එජාපය කප්පාදු කළ රාජ්‍ය සේවය අද වන විට ලක්ෂ 13 දක්වා වැඩි කර තිබෙනවා.රත්නපුර දිස්ත්‍රික් මන්ත්‍රී ටී රංජිත් සොයිසා මහතා (එජනිස):-ජුලි වර්ජකයන් රාජ්‍ය සේවයෙන් නෙරපු දිනය කළු පැල්ලමක් ඉතිහාසයට එක් කළ යුගයක්.මේ අය ඉල්ලුවේ රුපියල් 10ක වැටුප් වැඩිවීමක් පමණයි. ජේ ආර් රජය මේ ඉල්ලීම් කුඩු පට්ටම් කරමින් සේවකයන් 144,000ක් සේවයෙන් පහ කළා. එජාප හිතවතුන්ගෙන් මේ පුරප්පාඩු ටික පිරෙව්වා. සෝමපාල සහෝදරයා ඝාතනය කළා. රට බෙදීම නිර්මාණය කළේ එජපයේ කළු ජූලියයි.පත්කළ මන්ත්‍රී ජෝශප් මයිකල් පෙරේරා මහතා (එජාප):-වසර ගණනාවකට‍ පෙර සිදු වූ සිදුවීමකට දැන් කනගාටුව පළ කරන්නේ ඇයි? 1989දි ජනාධිපතිවරයා මේ අයට සහන සැලසීමට කටයුතු කළා. වසර 20ක් ගිහින් මේ රජය මොනවද කළේ?. රුපියල් 5,000ක් දෙන්නම් කියා ජනාධිපතිතුමා කිව්වා. 1977 වන විට මේ රටේ ආර්ථිකය බින්දුවට වැටිලා තිබුණේ. හරියට විශ්‍රාම වැටුපවත් දීගන්න බැරි මේ ආණ්ඩුව මේ යෝජනාව ගෙන එන්නේ ඇයි?නියෝජ්‍ය කාරක සභා සභාපති චන්ද්‍ර කුමාර මුරුගේසු මහතා මුලසුනට පැමිණියේය.පෙරේරා මහතා:-ධීවර ගැටලුවට මේ රජය පිළිතුරු දුන්නේ උණ්ඩයෙන්.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා:-මේ යෝජනාව කාලෝචිතයි.මේ යෝජනාව ගෙනාවේ ඇයි කියා අහනවා. 1980 සිට වසර 34ක් මේ ප්‍රශ්නය ගැන කතාකරනවා. මෙය ඇතිවූ බරපතළම සිද්ධියක් 77 දී බලයට පත් එජාප රජය සාර්ථක රජයක් කියා පෙරේරා මහතා කිව්වා.මේ රටේ දේශීය නිෂ්පාදනය විනාශ කර සෑම දෙයක්ම පිටරටින් ගේන තත්ත්වයක් ඇති කළා.මේවා මිලදී ගන්න ජනතාවට මුදල් තිබුණේ නැහැ. ‍මේ වෘත්තිය සමිති සමඟ සාකච්ඡා කරන්න කිසිවකු ඉදිරියට ආවේ නැහැ‍. වැඩවර්ජනය ආරම්භයේදීම එදා ගාමිණී දිසානායක ලලිත් ඇතුළත්මුදලි ඇමැතිවරුන් වැඩ වර්ජකයන් කනත්තට යවනවා කිව්වා. රොනි ද මෙල්, මොන්ටෙගු ජයවික්‍රම, ගාමිණි ජයසූරිය ඇතුළු කිහිපදෙනකු මේඅය නැවත සේවයට ගත්තා. වැඩවර්ජකයන්ගෙන් 38 හෝ 39 සියදිවි නසා ගත්තා. 94 බලයට පැමිණි පොදු පෙරමුණු රජය වැඩ වර්ජකයන් සේවයට ගන්නත් 60ට වැඩි අය විශ්‍රාම ගන්වන්න කටයුතු කළා‍. එජාප ය අද මඩ ගහන්න කටයුතු කළත් ජූලි වර්ජකයන්ට සැලකුවේ මේ රජයයි.පත්කළ මන්ත්‍රී අනුර කුමාර දිසානායක මහතා (ප්‍රජාස)-වසර 34කට පසු වේදනාවෙන් යෝජනාක් ඉදිරිපත් කළා. 80 ජූලි වර්ජකයන්ට එරෙහිව මැර කණ්ඩායම් මෙහෙවපු කෙනයි අද පිළිතුරු ලබා දෙන්නේ. කම්කරුවාගේ ශ්‍රමයයි ධනය බවට පත්වෙන්නේ. මේ එක්රැස්වන ධනය ඉතා කුඩා පිරිසක් පොදි බැඳ ගන්නවා. 1980 ජුලි වර්ජනය වැරදි තීරණයක් . බංකොළොත් වමේ නායකයන් බලය රැක ගැනීම සඳහා ගත් උත්සාහයක්. ඉන් ජනතාව මර්දනය කිරීමට ජයවර්ධන පාලනයට ඉඩ ලැබුණා. එදා වැඩකරන සේවකයා මුහුණ දුන් අර්බුදයට අදත් මුහුණ දෙමින් සිටිනවා.වැඩකරන ජනතාවගේ අයිතීන් තහවුරු කර ජීවත් වීම සඳහා වැටුපක් ලබා දෙන්න ඕන.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා:-ජවිපෙ 80 වැඩවර්ජනයට සහාය දුන්නේ නැහැ.එදා මගේ මවට රැකියාව නැති වුණා.සෝමපාල සහෝදරයාගේ මරණයට සහභාගී වූ නිසා ඇය පොලීසියෙන් ගුටි කාලා රෝහලෙත් සිටියා.මේ වැඩවර්ජනය අපිට හොදින් දැනෙනවා.අද ජේවීපී ය එදා තත්ත්වය අදට ගලපා එජාපයට සුදු හුණු ගානවා.අද වැඩ වර්ජන කීයක් සංවිධානය කළාද?. නමුත් ඒ සියල්ල අසාර්ථකයි.ඉලක්කම් හතරේ වැටුප ඉලක්කම් 5 ගෙනාවේ මේ රජයයි.රජයේ සේවකයා සිටින්නේ රජය සමඟයි.තැපැල් ඡන්දයෙන් දිණුවේ රජයයි.කියත් වලින් තරුණයන් ගේ අත් කපපු අය ඉස්තිරික්කයෙන් අත් මැදපු අය දැන් බණ කියනවා.80 වැඩ වර්ජනය 83 ජූලිය මේවාට සමාව ගත යුතුයි.මේ ජූලිය සැලසුම් කළේ එජාප රජයයි.දෙමළ මන්ත්‍රීවරුන්ට අද එදා මැරුණු අහිංසක දෙමළ ජනතාව අමතකයි. සමහරු උසාවි යන්න ඇති. අප නම් එදා මිය ගිය අය සැමරුවා.(නියෝජ්‍ය කතානායක චන්දිම වීරක්කොඩි මහතා මුලසුනට පැමිණියේය)පෙරේරා මහතා:-‍මේ යෝජනාව පිළිගන්න ඕනෑ. තමන්ගේ වාසියට කරන කතා නතර කරමු. උතුරේ ආණ්ඩුකාර ධුරයට හමුදා නිලධාරීයකු එපා කියන අය රටේ ජනාධිපතිධුරයට හමුදා නිලධාරියකු පත් කරන්න හදනවා. දැන් මේවා නතර කළ යුතුයි.හැමදාම ජුලි වර්ජකයන් මතක් කළ යුතුයි. එදා රජයේ සේවකයන් ලක්ෂ ගණනින් දොට්ට දැම්මා. කොටි නොවන දෙමළ ජනතාව කොටි ඔඩොක්කුවේ දැමුවේ 83 ජූලියයි.පත්කළ මන්ත්‍රී එරාන් වික්‍රමරත්න මහතා (එජාප):-ජුලි වර්ජකයන්ට සහන ලබා දෙන්න එක්සත් ජාතික පක්ෂය කටයුතු කළා. නමුත් 1994දි බලයට පත් එක්සත් ජනතා නිදහස් සන්ධානය වසර විස්සක් බලයේ ඉදලා ඔවුන් වෙනුවෙන් කිසිදු දෙයක් කරලා නැහැ. ඔවුන් මේ මාතෘකාව යටතේ දේශපාලන ගන්න උත්සාහ කරනවා. 2005දී මහින්ද චින්තනයේ ජුලි වර්ජකයන් ගැන සඳහන් කළත් ඔවුන් වෙනුවෙන් මේ වනතුරු සහායක් ලබාදීමට කටයුතු කර නැහැ.යාපනය දිස්ත්‍රික් මන්ත්‍රී චන්ද්‍ර කුමාර මුරුගේසු මහතා (එජනිස):-ජුලි මසය ලේ තැවරුණ මාසයක්. රජයේ සේවකයන්ගේ අයිතීන් දිනා ගැනීම වෙනුවෙන් ප්‍රජාතන්ත්‍රවාදීව සිදු කළ වර්ජනයට පහර දී ඔවුන්ට රස්සාවෙන් දොට්ට දැමු මාසයක්. එදා මේ ප්‍රහාරයන්ට ලක්වූ පිරිස් අදත් රෝගාතුරව සිටිනවා. 83 ජුලි කෝලහාලයේදී දෙමළ ජනතාව බො‍හෝ ප්‍රමාණයක් ඝාතනයට ලක් වුණා. දමිළ දේශපාලන සිරකරුවන් බොහොමයක් ඝාතනයට ලක්වුණා. අද දෙමළ ජනතාව වෙනුවෙන් පෙනී සිටින අය එදා වතුකරයේ දෙමළ ජනතාව පිළිගැනීමට සූදානම් වුණේ නැහැ. ඒ නිසා තත්ත්වය තවත් බරපතළ වුණා. යුද්ධය අවසන් කළත් අදත් කළු ජූලිය ගැන කතා කරන්නේ යුද්ධයේ පාදම එය නිසා. එයට එවකට පාලනය කළ පාලකයන් වගකිව යුතුයි.පුත්තලම දිස්ත්‍රික් මන්ත්‍රී පාලිත රංග බණ්ඩාර මහතා (එජාප):-කටුනායක නිදහස් කලාපයේ සේවකයන් සිය අර්ථ සාධකය දිනා ගැනීම වෙනුවෙන් කළ වර්ජනයේ දී සේවකයකු ඝාතනය කළ, රතු පස්වල වතුර ඉල්ලූ ජනතාව තිදෙනකු ඝාතනය කළ මේ ආණ්ඩුව වසර 34කට පෙර සිදු වූ සිද්ධියකට ශෝක යෝජනාවක් ගෙන ඒම විහිළුවක්.(ගාල්ල දිස්ත්‍රික් මන්ත්‍රී මොහාන් පී ද සිල්වා මහතා මුලසුනට පැමිණියේය.)‍රංෙග් බණ්ඩාර මහතා:-ජුලි වර්ජකයන්ට එක්සත් ජාතික පක්ෂය අර්ථසාධක අරමුදල් ලබා දුන්නා. ඔවුන්ට සහන ලබාදීමට කටයුතු කළා.පත්කළ මන්ත්‍රී ඒ එච් එම් අස්වර් මහතා (එජනිස):-වෛරය වපුරලා තමයි දෙමළ ජනතාව මේ රටින් පැන්නුවේ. දෙමළ ජනතාව කපන කොටනකම් එදා ජනාධිපතිතුමා නිහඬව බලාගෙන හිටියා. 77දී යාපනයේ ජනතාව ජේ ආර් ජයවර්ධන මහතාට ඡන්දය නුදුන් නිසයි මෙවැනි දෙයක් කළේ. දෙමළ ජනතාව මරපු ගැන දුකක් නැති යෝගරාජන් මහත්තයා ද්‍රෝහියෙක්. මොහු දෙමළ ජාතිකයෙක්ද කියා හිතෙනවා. අළුත්ගම සිද්ධියත් මා හෙළා දකිනවා. මානව හිමිකම් උල්ලංඝණය වුණා කියා ජාත්‍යන්තර ප්‍රජාව කියනවා. එය සාධාරණ නැහැ. කිසිම රටක් ත්‍රස්තවාදය මුළිනුපුටා දමා නහැ. 83 මේ දේවල් කළ ද්‍රෝහීන් මේ සභාවේ ඉදගෙන ඉන්නවා.ගාල්ල දිස්ත්‍රික් මන්ත්‍රී ගයන්ත කරුණාතිලක මහතා (එජාප):-මේ යෝජනාව වසර 34ක පෙර සිදුවූ සිද්ධියක් සම්බන්ධයෙන් ‍ගෙනාවේ. ආණ්ඩුවේ තත්ත්වය මින් වැටහෙනවා. සන්ධාන රජයේ කෙරුවාව රටම දැකලා තිබෙනවා. ජීවන බර ජනතා‍වගේ කර උඩ. ජුලි වර්ජකයන්ගේ 34 වැනි සම්මේලනයට ඇමැතිවරු පස්දෙනකුට ආරාධනා කළත් එක ඇමැතිවරයකුවත් ගියේ නැහැ. දැන් කිඹුල් කඳුළු හෙළනවා. වැඩ කරන ජනතාව වෙනුවෙන් ම් අය එක යෝජනාවක්වත් ගෙන්නේ නැහැ.පාර්ලිමේන්තු කටයුතු පිළිබඳ ඇමැතිනී සුමේධා ජී ජයසේන මහත්මිය:-කළු ජූලිය සිහිපත් කර මේ යෝජනාව ගෙන ඒම පිළිබඳ මා ස්තුති වන්ත වෙනවා. ජුලි වර්ජනයට මුල් වුණේ වැටුප රුපියල් 10කින් වැඩි කිරීමයි.සභාවේ ඝන පුරණය නොමැතිවීමනිසා පාර්ලිමේන්තුව අද (24)පස්වරු 1.00 වන තෙක් කල් තැබිණ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n14072413</link>
    <topic>උත්තරීතර</topic>
    <author>- රන්ජිත් පද්මසිරි</author>
    <content>ජූලි වැඩවර්ජනය හා කළුජූලිය ගැන සිහිපත් කරමින් සභාව කල් තැබූ අවස්ථාවේ විවාදය දිනක් පුරා පැවැත්විණි. ශාන්ත බණ්ඩාර මහතා ‍යෝජනාව ඉදිරිපත් කළේය. 1980 ජූලි වැඩවර්ජනය විශාල බලපෑමක් සමාජයට කළ අතර 83 කළුජූලිය රටට විශාල අපකීර්තියක් අත්කර දුන්නේ බෙදුම්වාදී කොටි ත්‍රස්තවාදීන් ශක්තිමත් කරමිනි.ශාන්ත බණ්ඩාර මහතා ජූලි වර්ජකයන් පිළිබඳ විස්තරයක් කළ අතර එජාපය වෙනුවෙන් ජෝෂප් මයිකල් පෙරේරා මහතා කතා කළේය. ජූලි වර්ජකයන් නැවත සේවයේ පිහිටුවීමට එජාප රජය ගත් පියවර විස්තර කළද ඒ මහතාට අතීතය මතක් කර දීමට කෙනෙක් සිටියේ නැත. ආරම්භයේ සිටම විවාදය ඉතා දියාරු එකක් විය. යෝජනාව ආණ්ඩුවේ වුවත් වගකිවයුතු අය සභාවේ සිටියේ නැත. බොහෝවිට සිටියේ ඒ. එච්. එම්. අස්වර් මහතා හා යෝජනාව ගෙනා ශාන්ත බණ්ඩාර මහතා පමණි.විවාදයට එක්වූ අනුර කුමාර දිසානායක මහතා එදා වර්ජනය පැවැති තත්ත්වය හා වර්තමාන තත්ත්වය ගලපා කතා කළේය. 1980දී මේ වැඩවර්ජනයට ජ.වි.පෙ. සහාය ලබා නොදීම සාධාරණය කිරීමට ඔහු උත්සාහ කළේය.ලංකා ගුරු සංගමය 1980 සමයේදී ජනතා විමුක්ති පෙරමුණ සමඟ මනා සබඳතාවක් පවත්වාගෙන ගිය ප්‍රබල ගුරු සංගමයක් විය. එයි නායකයා වූයේ ගුරු නායකයකු වූ මොරටුවේ එම්. එන්. ප්‍රනාන්දු මහතාය.ඔහු ජවිපෙ නායක රෝහණ විජේවීරගේ ලොකු මස්සිනා විය. බිරියගේ සහෝදරයාය. කෘතහස්ත වෘත්තිය සමිති නායකයකු වූ ප්‍රනාන්දු මහතා වැඩ වර්ජනයට එක්වූ අතර ජ.වි.පෙ. ඊට එරෙහි විය. එහෙත් මස්සිනා නතරකර ගැනීමට විජේවීරට නොහැකි විය. ප්‍රනාන්දු මහතා වර්ජනය නොකිරීමේ ජ.වි.පෙ. තීරණය විවේචනය කළ නිසා බරපතළ ලෙස ප්‍රහාරයකට එල්ලවිය. විජේවීර මස්සිනා කියා නොබලා ප්‍රනාන්දු මහතාට නෙළූ අතර ප්‍රනාන්දු මහතාද තම සංගමය වැඩ වර්ජනයට එක් කර රැකියාව අහිමි කර ගත්තේය.එසේ ජවිපෙ එදා කටයුතු කළත් දිසානායක මහතා වර්ජනයේ කරුමය පැරණි වමේ නායකයන්ට පවරා නිදොස් වීමට උත්සහ කළේය. එහෙත් එදා මේ වර්ජනය කැඳවූ ඊට නායකත්වය දුන් දැනට පාර්ලිමේන්තුවේ සිටින කිසිවකුත් සභාවේ නොසිටීමද ඉතා කනගාටුදායකය. එයින් වාසුදේව නානායක්කාර මහතා කැපී පෙනුණි. වැඩවර්ජනයට නායකත්වය දීම නිසා නානායක්කාර මහතාට එරෙහිව කොළඹ මහාධිකරණයේ පැවැති නඩුව වසර 16ක් පමණ කැඳවිණි. අවසානයේදී නිදහස් විය.ජූලි වර්ජනයේදී නිතර කතා කෙරුණු සඳහන් වූ නමක් අදටත් සභාවේ සිටී. අද රජයේ ඇමැතිවරයකු වන ඒ මහතා එදා එජාපයේ වෘත්තිය සමිති නායකයකු වූ ගාමිණී ලොකුගේ මහතාය. ඒ මහතාද නොවීය. ඒ මහතාට කතාවක් කරන්නට ඉඩ දුන්නා නම් අප නොදන්නා හොඳ කතාවක් අසන්නට තිබුණි.ඩිලාන් පෙරේරා මහතා හොඳ කතාවක් කළේය. මව වර්ජනයට සහභාගි වී රැකියාව අහිමිකර ගත් අයුරු විස්තර කළේය. වර්ජනය නිසා මියගිය සෝමපාල සහෝදරයාගේ මළ ගෙදරට ගොස් පහර කා රෝහලේ සිටි මව ගැන ඔහු ඉතාමත් සංවේදීව කතා කළේය. බොහෝ කථිකයන් විවාදයට එක්වූයේ වූ සිද්ධිය ගැන විස්තර කරමින් කළුජූලිය ගැන ඩිලාන් පෙරේරා මහතා විස්තර කළේ දෙමළ මන්ත්‍රීවරු කවුරුත් එදා කළුජූලියෙන් මියගිය අය අද සැමරුවේ නැති වූවාට තමන් ඔවුන් සැමරූ බව කියමිනි. 1983 නීති විද්‍යාලයේ දී ද්‍රවිඩ සිසුන් බේරාගත් අයුරු විස්තර කළේය. එම්. සුමන්දිරන් මහතා සභාවේ සිටියත් කළුජූලිය ගැන යමක් නොකී හේතුව පැහැදිලි නැත.මේ සිද්ධීන් දෙකම මේ රටට බලපෑමක් කළ නිසා මේවා පිළිබඳව හොඳ සාකච්ඡාවක් කිරීම හොඳය. යෝජනාව ගෙනා බණ්ඩාර මහතාගේ අරමුණ එය වූවා විය හැකිය. එහෙත් ඊට රජයේ පාර්ශ්වයෙන් ඔහුට සහායක් ලැබුණේ නැත. ඇමැතිවරුන් අතරින් මේ සිද්ධින් පිළිබඳ පුළුල් විග්‍රහයක් කළ හැකි අය සභාවේ සිටියේ නැත. ජූලි වර්ජකයන්ගේ දුක් අ‍ඳෝනා ගැන කතා ක‍රනවා වෙනුවට ඊට ඉමහත් වූ සමාජ ආර්ථික කරුණු ගැන හොඳ කතාවක් ඇසුණේ නැත.හොඳ කතාවක් කරනවා කියා අඩුම වශයෙන් පාර්ලිමේන්තුවේ ගණපූර්ණය පවත්වා ගෙන ගොස් නියමිත පරිදි සවස 6.30 දක්වා හැකියාව නොවීය. වසර 20කට පසු මුණගැසුණු එජාප රජයේ ප්‍රබලයකුගෙන් 80 වැඩ වර්ජනය කඩාකප්පල් කළේ ඇයි කියා ඇසුවෙමි. එසේ ඇසුවේ පෙරමුණු රජය යටතේ මිනිස්සු කොහොමද ජීවත් ‍වන්නේ කියා එම දේශපාලකයා ඇසූ නිසාය. එදා වර්ජනය කඩාකප්පල් කර දැඩි තීරණයක් නොගත්තා නම් රටට එන විදේශ ආයෝජන නතර වීමට ඉඩතිබූ බව මේ දේශපාලකයා කීවේ කිසිදු ගාණක් නොමැතිවය. එදා රුපියල් 10ක් දිනකට ඉල්ලූවිට රැකියාව අහිමි කළ සහෝදර සහෝදරියන් අතේ සතේ නැතුව සිටි අයුරු දැනටත් මැවී පෙනේ.එම තත්ත්වය ගැන අද බොහෝ දෙනාට අමතකය. එහෙත් 80 වර්ජනයට සහභාගි වූ චන්ද්‍රසිරි ගජධීර ඇමැතිවරයා සවස් භාගයේ කතා කිරීමට පැමිණියද ඊට අවස්ථාව නොලැබුණේ එජාපය ගණ පූර්ණය නොමැති බව පෙන්වා දී සභාව කල් තබා ගැනීම නිසාය.මේ අවස්ථාවේ සභාවේ සිටියේ ආණ්ඩුවේ අටදෙනකි. එජාපයේ මන්ත්‍රීවරු කෑකෝ ගසමින් එළියට ගොස් ගණපූර්ණය නැති කළේය. ඔවුන් යම් වාසියක් ලබා ගත්තේය. හොඳ පිළිතුරු කතාවකින් ලැබිය හැකි හානිය අවම කර ගැනිමට මෙසේ කළාද නැතිනම් රජයේ දුර්වලතාවය ප්‍රයෝජනයට ගත්තාද යන්න අවධානයට යොමු කළ යුතුය.යෝජනාවක් ගෙනවිත් එහි විවාදය අවසානය දක්වා පවත්වාගෙන යාමට රජයට නොහැකි වූයේ සිය වගකීම නිසි පරිදි ඉටුනොකළ නිසාය. බණ්ඩාර මහතා අනාථ තත්ත්වයට පත් නොකර අවසානය දක්වාම සක්‍රීයව විවාදයට සම්බන්ධ වීමට රජයේ පාර්ශ්වය කටයුතු කළ යුතුව තිබුණි. නමුත් එය සිදුනොවූ තැන එජාපය පොඩි වාසියක් හදා ගැනීම ගැන රජයේ පාර්ශ්වය නැවත කල්පනා කළ යුතුය.තම මන්ත්‍රීවරු සභාව තුළ තබා ගැනීමට රජය කටයුතු කිරීමට පෙර තමන්ගේ වගකීම ඉටුකිරීම ගැන මැති ඇමැතිවරු, තීරණාත්මකව සිතා බලා කටයුතු කරනු ඇතැයි අපේක්ෂා කරමි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n14072414</link>
    <topic>කෑලි ඇහිඳගෙන කතාකරන්න එපාකතානායකගෙන් සජිත්ට තරයේ අවවාද</topic>
    <author>රන්ජිත් පද්මිසිරි, චමීර ඇල්ලදෙණිය සහ සුභාෂිණි සේනානායක</author>
    <content>පෙත්සම් කාරක සභාවේ නියෝග ක්‍රියාත්මක නොවන බවට සජිත් ප්‍රේමදාස මහතා කළ ප්‍රකාශයට විරෝධය පළ කළ කතානායක චමල් රාජපක්ෂ මහතා ඇහිදගෙන එන්නේ නැතුව කරුණු දැනගෙන කාතකරන ලෙස තරයේ අවවාද කළේය.රාජ්‍ය සේවා කොමිසමේ නිලධාරීන් හා මහජන පෙත්සම් කාරක සභාව එකට එකතු වී අවශ්‍ය පියවර ගෙන ඇති බවත් එම සාකච්ඡාවට නොපැමිණි ප්‍රේමදාස මහතා ප්‍රචාරණයට කරුණු ඉදිරිපත් නොකළ යුතු බවත් කීය.මේ සාකච්ඡාවට සහභාගී නොවීම ගැන ප්‍රේමදාස මහතාට කනගාටුව පළ කළ කතානායකවරයා මහජන පෙත්සම් කාරක සභාවේ නියෝග ක්‍රියාත්මක කිරීමට අවශ්‍ය පියවර ගත් බවත් කාරණය විසඳුවාට පසු ප්‍රචාරයක් ලබාගන්න කටයුතු නොකළ යුතු බවත් කීවේය.කතානායකවරයා මේ බව කීවේ සභාව ඊයේ (23) පැවැති අවස්ථාවේ රීති ප්‍රශ්නයක් මතු කරමින් මහජන පෙත්සම් කාරක සභාවේ නියෝග ක්‍රියාත්මක නොවන බවට ප්‍රේමදාස මහතා කරුණු කියන්නට යාම නිසාය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n14072415</link>
    <topic>රාජ්‍ය ආයතන කුණු ෙකාල්ලයට විකුණූ එජාපය අද ආයතනවල අඩු පාඩු සොයන්න චාරිකාවල</topic>
    <author>චන්දිමා එදිරිමාන්න</author>
    <content>එදා රාජ්‍ය ආයතනයන් කුණු කොල්ලයට විකුණා දැමීමට කටයුතු කළ එක්සත් ජාතික පක්ෂ මන්ත්‍රීවරුන් අද රාජ්‍ය ආයතනවල අඩු පාඩු සොයා බැලීමේ අධ්‍යාපන චාරිකාවල නිරත වන බව ඇමැති විමල්වීරවංශ මහතා පවසයි.අස්ථාවරත්වයේ සිට ස්ථාවරත්වය කරා පැමිණවිත් තිබෙන ශ්‍රී ලංකා රාජ්‍ය ඉංජිනේරු සංස්ථාව වැනි රාජ්‍ය ආයතනවල ප්‍රගතිය සොයා බැලීමට පැමිණෙනන ලෙස ද තමා එම මන්ත්‍රීවරුන්ට විවෘතව ආරාධනාකර සිටින බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පවසයි.අස්ථාවරත්වයෙන් පැවති මව්බිම ස්ථාවරත්වයට රැගෙන ආ වත්මන් රජය අස්ථාවරව තිබූ රාජ්‍ය ආයතනයන් ස්ථාවරත්වය කරා රැගෙන එමින් එම රාජ්‍ය ආයතනවල සේවක මහත්ම මහත්මීන්ගේ රැකියාවේ සුරක්ෂිතභාවය තහවුරු කිරීමට කටයුතු කළ බව ද විමල් වීරවංශඇමැතිවරයා මෙහි දී වැඩිදුරටත් පැවසීය.ඇමැතිවරයා මේ අදහස් පළ කෙළේ ශ්‍රී ලංකා රාජ්‍ය ඉංජිනේරු සංස්ථාවේ සේවක මහත්ම මහත්මීන් 151 දෙනෙකු සඳහා ස්ථීර පත්වීම්, තනතුරු නාම ලබාදීම සහ සේවක උසස්වීම් ප්‍රදානය කිරීමේ අවස්ථාවට ප්‍රධාන ආරාධිතයා ලෙස සහභාගී වෙමිණි. මේ උත්සවය ශ්‍රී ලංකා රාජ්‍ය ඉංජිනේරු සංස්ථා ශ්‍රවණාගාරයේදී පැවැත්විණ.මේ යටතේ ශ්‍රි ලංකා රාජ්‍ය ඉංජිනේරු සංස්ථාවේ සේවයේ නියුතු ඉංජිනේරුවන්, වාස්තු විද්‍යාඥයන් ඇතුළු සේවක මහත්ම මහත්මීන් 78 දෙනෙකු සදහා ස්ථිර පත්වීම් ප්‍රදානය කෙරිණ. මීට අමතරව තනතුරු නාම 65 ක් සහ ඉංජිනේරුවරුන් 08 දෙනෙකු සඳහා උසස්වීම් ද මෙහිදී පිරිනැමීය.ඊට අමතරව ශ්‍රී ලංකා රාජ්‍ය ඉංජිනේරු සංස්ථාව පසුගිය කාලයේදී සිදුකළ ව්‍යාපෘති සාර්ථකව අවසන් කිරීම සඳහා දායක වූ නිලධාරීන්, සේවක මහත්ම මහත්මීන් සඳහා සේවක ඇගයීම් සහතිකපත් ප්‍රදානය කිරීමද සිදුකෙරිණ.එමෙන්ම වසර 48 කට පසුව මුළුමනින්ම නවීකරණය කරන ලද ශ්‍රී ලංකා රාජ්‍ය ඉංජිනේරු සංස්ථා ගොඩනැගිල්ල සහ එහි ශ්‍රවණාගාරය විවෘත කිරීම ද විමල් වීරවංශ ඇමතිවරයාගේ ප්‍රධානත්වයෙන් සිදුකෙරිණ.මෙහිදී වැඩිදුරටත් අදහස් දැක්වූ ඇමතිවරයා මෙසේද කීයමහින්ද රාජපක්ෂ ජනාධිපතිතුමා බලයට එනකොට මේ රාජ්‍ය ආයතන තිබුණේ අවිනිශ්චිත තත්ත්වයකට පත්වෙලා. ඇතැම් ඉදිකිරීම් ආයතනවලට රජයේ වැඩ ලැබුණෙත් නැහැ. තරඟකාරී ටෙන්ඩර් ක්‍රමයටම ඒ වැඩ ටික පෞද්ගලික ආයතනවලට ලැබුණා. එමඟින් සිදුවුණේ එකී අවස්ථාවන් රාජ්‍ය ආයතනවලට නොලැබී යාමයි. ඒ නිසා එම රාජ්‍ය ආයතනවල සේවකයන් පවත්වාගෙන යෑමේ ගැටලු මතුවුණා. වැටුප් ගෙවීමේ දුෂ්කරතාවයන් ඇති වුණා. ඒ නිසා සේවක දරු පවුල් නොසන්සුන් වෙන්න පටන් ගත්තා මේ ආකාරයෙන් නොයෙකුත් ගැටලු මතුවීම තුළ රාජ්‍ය ආයතනයන් අස්ථාවරත්වය කරා ගමන් කරා.එදා තිබුණු ඒ අවිනිශ්චිත තත්ත්වයෙන් රාජ්‍ය ආයතනයන් මුදාගෙන ස්ථාවරත්වය කරා රැගෙන ඒමට වත්මන් රජය අද වෙන කොට සමත්වෙලා තිබෙනවා.යුද්ධය නිසා අවිනිශ්චිත තත්ත්වයේ තිබුණු මව්බිම එම තත්ත්වයෙන් මුදාගත් පරිද්දෙන්ම බිඳ වැටී තිබුණු රාජ්‍ය ආයතන ගණනාවක සේවක මහත්ම මහත්මීන් තම ආයතනයේ පැවැත්ම පිළිබඳව මුහුණ දී තිබූ අවිනිශ්චිත තත්ත්වයෙන් ඔවුන් මුදාගෙන, එම රාජ්‍ය ආයතනයන් සවිමත් කරන්න මේ රජය කටයුතු කළා. යුද්ධය අවසන් කොට ලැබූ ජයග්‍රහණය හා සමාන බලවත් ජයග්‍රහණයක් ලෙස අපි මේ තත්ත්වය දකිනවා.අද විරුද්ධ පක්ෂයේ මන්ත්‍රීවරුන් ඉමහත් උනන්දුවකින් යුක්තව රාජ්‍ය ආයතනයන් පරික්ෂා කරන්න අධ්‍යාපන චාරිකා යනවා. මම එම මන්ත්‍රීවරුන්ට ආරාධනා කරනවා ඒ අය යන එම අධ්‍යාපන චාරිකා මාලාවට රාජ්‍ය ඉංජිනේරු සංස්ථාවේ නමත් ඇතුළත් කර ගන්න කියලා.එදා, වර්තමාන විපක්ෂ නායකතුමාගේ පාලන සමයේ මේ ආයතන කුණු කූඩයට දාලා තිබුණේ කොහොමද?. මේවාට ඉදිකිරීම් අවස්ථාවන් නොදී පිළිකණුවලට ගාල් කරල තිබුණේ කොහොමද? ඒ කාල සිමාවේ මේ ආයතන අවිනිශ්චිත තත්ත්වයට පත් වුණේ කොහොමද? යන කරුණු හොඳට අධ්‍යයනය කරලා. එදා තිබුණු අවිනිශ්චිත තත්ත්වයෙන් මේ ආයතන මුදාගෙන ඉහළ ප්‍රගතියක් ලබන රාජ්‍ය ආයතනයන් බවට මේ ආයතන ප්‍රවර්ධනය වුණේ කොයි විදියට ද කියලා හොයල බලන්න සද්භාවයෙන් ඕනෑකමක් තියනවා නම් මම එතුමන්ලාට විවෘතව ආරාධනාවක් කරනවා. මේ ආයතනවලට ඇවිල්ලා ඒ පිළිබඳ හොයලා බලලා, අඩුපාඩු එහෙම තියනවා නම් අපිට පේනනලා දෙන්න කියලා.මං හිතනවා විපක්ෂයේ මන්ත්‍රීවරුන් එනකොට ඉංජිනේරු සංස්ථාවේ සේවක මහත්ම මහත්මීන් ගේට්ටුව වහලා. එතුමන්ලාගේ ගමනට අවහිර නොකරයි කියලා.කුහක කමින්, වක්‍ර ඇසින් බලන්නේ නැතිනම් අවිනිශ්චිතව තිබුණු මේ ආයතනයන් ප්‍රගතිය ලබන ආයතනයක් බවට පත්වුණේ කොහොමද කියලා හොයලා බලන එකත් ඒ අයට හොඳ අධ්‍යාපනික මාතෘකාවක් වෙයි කියලා මං විශ්වාස කරනවා. ඒ වගේම තමයි පසුගිය කාලයේ බිඳවැටී තිබුණු මඟනැගුම වැනි රාජ්‍ය ආයතනයන් විශාල ප්‍රමාණයක් ජනාධිපතිතුමාගේ නායකත්වය යටතේ නැවත ස්ථාවරත්වයට පැමිණ තිබෙන බව ඔබතුමන්ලාට පේනවා. ඒ ආයතන අද සක්‍රීයව මේ රටේ ඉදිකිරීම් ක්ෂේත්‍රයේ නිරත වෙනවා.එදා අපි මේ ආයතනය බාර ගන්නකොට රුපියල් මිලියන 5000 ක පමණ වාර්ෂික පිරිවැටුමක් ලබපු මේ ආයතනය අද රුපියල් මිලියන දස දහසක පමණ වාර්ෂික පිරිවැටුමක් ලබන ශක්තිමත් රාජ්‍ය ආයතනයක් බවට පරිවර්තනය කරන්න අපිට පුළුවන්වෙලා තියෙනවා.ශ්‍රී ලංකා ක්‍රිකට් ආයතනය වැනි අපේ ගෞරවනීය ණයකරුවන් අපට ගෙවිය යුතු මුදල් ගෙවීම පැහැර හරින විට එකී අභියෝගයන්ට ද සාර්ථකව මුහුණ දෙමින්, සේවක මහත්ම මහත්මීන්ගේ වැටුප් විධිමත්ව ගෙවමින්, ඔවුන්ව නඩත්තු කරමින්, ඔවුන්ගේ වැටුපට අමතරව දීමනාවන් ද ලබාදෙමින් මෙවැනි වාර්ෂික පිරිවැටුමක් ලබාගැනීමට සමත්වීම අපි ලබාගත් විශාල ජයග්‍රහණයක්. එම නිසා මේ ජයග්‍රහණයන් තවදුරටත් ආරක්ෂා කරමින්, මේ ආයතනයන් බිඳවැටෙන්නට ඉඩ නොදී රැකගනිමින් තවත් ශක්තිමත්ව ඉදිරියට ගෙනයාමට අවශ්‍ය ශක්තිය, ධෛර්ය හා දායකත්වය ලබාදීම නිලධාරීන්ගේ, වෘත්තීය සමිති නියෝජිතයින්ගේ හා සේවක මහත්ම මහත්මීන්ගේ යුතුකම වෙනවා .මෙම අවස්ථාවට ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය අමාත්‍ය ලසන්ත අලගියවන්න, එහි ලේකම් පී.එච්.එල් විමලසිරි පෙරේරා, එහි අතිරේක ලේකම් (නිවාස සංවර්ධන) කේ. ඒ. තිලකරත්න, එහි අතිරේක ලේකම් (පාලන) බී.ජී. එස්. ගුණතිලක, ශ්‍රී ලංකා රාජ්‍ය ඉංජිනේරු සංස්ථාවේ සභාපති ජගත් කුමාර පෙරේරා, එහි උප සභාපති අකිල සාලිය එල්ලාවල, එහි ක්‍රියාකාරී අධ්‍යක්ෂ මොහොමඩ් මුසම්මිල්, ඉදිකිරීම් අභ්‍යාස හා සංවර්ධන ආයතනයේ සභාපති අනුර දසනායක, ගොඩනැගිලි දෙපාර්තමේන්තුවේ අධ්‍යක්ෂ ජෙනරාල් එම්.ආර්. ජෙයචන්ද්‍රන්, ජාතික නිවාස සංවර්ධන අධිකාරියේ සාමාන්‍යාධිකාරී බ්‍රිගේඩියර් මහින්ද මුදලිගේ, නාගරික ජනාවාස සංවර්ධන අධිකාරියේ අධ්‍යක්ෂ ජෙනරාල් වෛද්‍ය සුමිත් වන්නිආරච්චි යන මහත්ම මහත්මීහු, නිලධාරීහු සහ පත්විම්ලාභීහු ඇතුළු විශාල පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n14072416</link>
    <topic>ඉතිහාසයේ ප්‍රථමවරට පුවත් පත් ආයතනයකගුවන් විදුලි නාලිකාවක් ආරම්භ කිරීම ‍ඓතිහාසිකයි</topic>
    <author>මානෙල් පුෂ්ප කුමාරි</author>
    <content>ඉතිහාසයේ ප්‍රථම වරට පුවත් පත් ආයතනයක් තුළ ගුවන් විදුලි නාලිකාවක් ආරම්භ කිරීමට හැකිවීම ‍ඓතිහාසික සිදුවීමක් බව ලේක්හවුස් ආයතනයේ සභාපති කළමනාකාර අධ්‍යක්ෂ ප්‍රවීණ මාධ්‍යවේදී බන්දුල පද්මකුමාර මහතා ප්‍රකාශ කෙළේ ය.පත්තර මහ ගෙදර ගුවන් විදුලියේ මහ ගෙදර හා එක්ව දිනපතා තිස්වැනි විනාඩියේ ඉදිරිපත් කරන උණුසුම් පුවත් රැගත් "දිනමිණ"සිටි Fm ප්‍රවෘත්ති විකාශය ඊයේ (23) පෙරවරු‍ 9.44 ට මහා සංඝරත්නයේ පිරිත් සඡ්ඡායනයෙන් අනතුරුව ලේක්හවුස් මැදුරේදී සුභ මොහොතින් ආරම්භ වූ අවස්ථාවේදී සභාපතිවරයා මේ බව පැවැසීය.මේ ප්‍රවෘත්ති විකාශය 89.6 සහ 89.8 Fm ඔස්සේ දිනපතා පෙරවරු 9.00 සිට පස්වරු 5.00 දක්වා දිවයින පුරා විසුරුවා හැරේ.මීට වසර 07 කට පමණ පෙර මේ මහා ආයතනයේ වගකීම මා බාරගත් පසු මෙය කෙසේ ගෙන යායුතු ද? යන ප්‍රශ්නය මට ඇති වුණා.නමුත් අද අප ආයතන තාක්ෂණය දියුණු කරමින් ඉලක්ක කරගත් පාඨක පිරිසක් වෙනුවෙන් මෙන්ම පාසල් දරුවන් වෙනුවෙන් පුවත් පත් රැසක් නිකුත් කර ඇති බව සතුටින් කිව යුතුයි. පුවත්පත රූපවාහිනිය සමඟ පාඨක පිරිස අතින් ගිලිහී යාමේ අවස්ථාව වැඩියි. නමුත් එය රදවා ගැනීමට අප උත්සාහ කළ යුතුයි. අප ලබා ඇති තාක්ෂණික දැනුම හරහා අද අප ආයතනයේ මාධ්‍යවේදීන් ප්‍රවෘත්ති ලියන්නේ පරිගණක භාවිතයෙන් බවත් බන්දුල පද්මකුමාර මහතා කීය.මෙරට කොපමණ රූපවාහිනී නාලිකා තිබුණත් පුවත්පත මෙන්ම ගුවන් විදුලිය ගැමි ජනතාවට බොහෝම සමීප මාධ්‍යයයි. මෙරට පුවත්පත් මාධ්‍යවේදීන්ගෙන් සියයට 90 ක්ම බිහිව වුණේ ලේක්හවුස් ආයතනයෙන්. ගුවන් විදුලි සංස්ථාවේ සභාපතිත් අප ආයතනයේ කර්‍තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරතන සෙනරත් මහතාත් කිරීමට යන මේ අනගි මෙහෙවර පිළිබඳ මා දැනගත් විගස ලේක්හවුස් ආයතනයේ ප්‍රගමනය වෙනුවෙන් මෙය නොපමාව ආරම්භ කළ යුතුයි කියා සිතූ බව සභාපති ප්‍රවීණ මාධ්‍යවේදි බන්දුල පද්මකුමාර මහතා සඳහන් කෙළේ ය.ගුවන්විදුලි සංස්ථාවේ සභාපති ජ්‍යෙෂඨ මාධ්‍යවේදී හඩ්සන් සමරසිංහ මහතා- ලේක්හවුස් ආයතනයේ සිටින බුද්ධිමතුන් වෙනුවෙන් ගොඩනැගූ පාලමක් ලෙසයි මම මේ නාලිකාව හඳුන්වා දෙන්නේ. ඕනෑම ප්‍රශ්නයක් දෙස විවිධාකාර කෝණ වලින් බැලිය හැකි පුදුමාකාර බුද්ධිමතුන් පිරිසක් මේ ආයතනයේ සිටියි.ඒකට හොඳ ක්‍රමවේදයක් තමයි මේ හැදුවේ.මම හිතනවා මේක සියයට සියයක්ම සාර්ථක බව. මේ නාලිකාව ලේක්හවුස් ආයතනයේ අවශ්‍යතාවක් බවට පත් කරගත යුතුයි.මේ ආයතනයේ හොඳ හඬක් ඇති දක්ෂ මාධ්‍යවේදීන් පිරිසක් සිටිනවා.ඒ පාණ්ඩිත්‍යය දැනුම ''දිනමිණ"නාලිකාව හරහා රටට බෙදා දිය යුතු බව ගුවන් විදුලි සංස්ථාවේ සභාපති හඩ්සන් සමරසිංහ මහතා ප්‍රකාශ කෙළේ ය.ලේක්හවුස් ආයතනයේ මෙවැනි නාලිකාවක් ආරම්භ කිරීමට යන බව මා එහි ගොස් ජනාධිපතිතුමාට මේ ගැන දැනුම් දුන් පසුව එතුමා මේ පිළිබඳ ඉමහත් සතුටට පත්වු බව හඩ්සන් සමරසිංහ මහතා පැවසීය.අද සමහර මාධ්‍ය ආයතනවල භාෂාව නන්නත්තාර වෙලා ගිහින්. නමුත් බස නියමාකාරයෙන් හසුරවන පිරිසක් මේ ආයතනයේ සිටිනවා.මෙම නාලිකාව තුළින් බසට පණ දෙන පිරිසක් රටට බිහි කරන ලෙස මා ඔබලාගෙන් ඉල්ලා සිටිනවා.ඒ වගේම මෙය මුදල් ගලන තැනක් බවට පත්කර ගතහැකියි.ගුවන් විදුලිය මට බාරදෙන කොට තිබුණේ යකඩ ගොඩක් හැටියටයි.මේ මඟින් ගුවන් විදුලියත් ගොඩයන බවද ගුවන් විදුලි සංස්ථාවේ සභාපති හඩ්සන් සමරසිංහ මහතා මෙහිදී සඳහන් කෙළේ ය.අමෙරිකාවේ වොෂින්ටන්වල පොස්ට් පුවත්පත මෙවැනි මැදිරි හදලා ගුවන්විදුලි නාලිකාවක් ක්‍රියාත්මක කරන්න හදන කොට එරට රජය එකවර නීතියක් දැම්මා මාධ්‍ය ආයතනයක් තුළ තවත් මාධ්‍ය ආයතනයක් පිහිටවන්න බැහැ කියලා. නමුත් අද අපි ඒ අභියෝගය ජයගෙන ඇති බව හෙතෙම කීය.ලේක්හවුස් ආයතනයේ කර්‍තෘ මණ්ඩල අධ්‍යක්ෂ සහ ප්‍රවීණ මාධ්‍යවේදී සීලරතන සෙනරත් මහතා- මේ වන විට ලේක්හවුස් ආයතනය ඊයම් යුගයේ සිට ඊ තාක්ෂණය දක්වා සාර්ථක ගමනක් පැමිණ තිබෙනවා.ඒ වගේම මේ කටයුත්ත සඳහා ජනාධිපති මහින්ද රාජපක්ෂ මහතාගේ ආශීර්වාදය අපට ලැබුණා. එය අපට මහත් භාග්‍යයක්.මේ මඟින් අනාගත පරපුර වෙනුවෙන් ප්‍රබල පුවත් ලබා ගැනීම අපේ අරමුණ බව ලේක්හවුස් ආයතනයේ කර්‍තෘ මණ්ඩල අධ්‍යක්ෂ සහ ‍ප්‍රවීණ මාධ්‍යවේදී සීලරතන සෙනරත් මහතා ප්‍රකාශ කෙළේ ය.උත්සවශ්‍රීයෙන් ආරම්භ වන මේ අවස්ථාව රන් අකුරින් ලියැවෙන දවසක්.මේ සද්කාරයට කෙතරම් බාධා පැමිණියත් ඉන්ද්‍රකීලයක් සේ නොසැලී අපේ සභාපති තුමත් ගුවන්විදුලි සභාපතිතුමත් මේ කටයුත්ත කිරීම භාග්‍යයක් බව කර්‍තෘ මණ්ඩල අධ්‍යක්ෂවරයා කීය.මෙය අව්‍යාජ පුවත් ජනතාව අතරට ගෙන යන ප්‍රවාහයක් විය යුතුයි.අප ආයතනයේ ප්‍රධාන පුවත් පත්වලට අමතරව පත්තර 25 කට අධික ප්‍රමාණයක් බිහි කර තිබෙනවා.දිනමිණ ප්‍රධාන කර්‍තෘ ගාමිණී ජයලත් මහතා- අද විද්‍යුත් මාධ්‍ය කලාවේත් පුවත් පත් මාධ්‍ය කලාවේත් සුවිශේෂී දවසක් මෙන්ම ඉතාම සුන්දර ගමනක් තමයි අපි ආරම්භ කර ඇත්තේ. දිනමිණ පුවත්පත වසර 104 සපුරා තිබෙනවා. ඒවගේම ගුවන් විදුලිය වසර 89 ක් සපුරා තිබෙනවා. මා දිනමිණ 25 වැනි කතුවරයා වශයෙන් මගේ කර්‍තෘත්වය යටතේ මෙය ආරම්භ කිරීම මට දැනෙන්නේ නිහතමානී සතුටක් වන බව දිනමිණ ප්‍රධාන කර්‍තෘ ගාමිණී ජයලත් මහතා මෙහිදී ප්‍රකාශ කෙළේ ය.පුවත් පත ජාතික මෙහෙවරක් මෙන්ම සමාජ මෙහෙවරක් ඉටු කරනවා. අද ජාතික පුවත් පත් 09 කට වැඩි සංඛ්‍යාවක් පවතිනවා.මෙහිදී ඇති වන්නේ මහා තරගයක්. ඒ තරගය ජයගැනීමට තමයි උත්සාහ කළ යුතු වන්නේ.මාධ්‍ය සම්ප්‍රදායය හොඳින් හඳුනාගෙන දිනෙන් දින ජනතාවට හොඳ දෙයක් නිර්මාණශිලී දෙයක් ලබාදීම අරමුණ වන බවත් හෙතෙම වැඩිදුරටත් කියා සිටියේ ය.සිළුමිණ ප්‍රධාන කර්‍තෘ සුන්දර නිහතමානී ද මෙල් ,තිනකරන් ප්‍රවෘත්ති කර්‍තෘ පුනරාසා,සන්ඩේ ඔබ්සවර් ප්‍රධාන කර්‍තෘ දිනේශ් වීරවංශ ඩෙලිනිවුස් ප්‍රවෘත්ති කර්‍තෘ ඇ විරප්පෙරුම මහත්වරු මෙහි දී අදහස් දැක්වූ අතර ලේක්හවුස් ආයතනයේ නීති අධ්‍යක්ෂ රසාංග හරිශ්චන්ද්‍ර,මෙහෙයුම් අධ්‍යක්ෂ උපුල් දිසානායක, සාමාන්‍යාධිකාරී අභය අමරදාස ඇතුළු ලේක්හවුස් ආයතයේ සහ ගුවන් විදුලි ආයතනයේ මාධ්‍යවේදීන් නිලධාරීන් පිරිසක් මේ උත්සව අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=n14072417</link>
    <topic>බාහිර බලවේගවලට වුවමනා පරිදිසමාජ සංහිඳියාව බිඳ දමන්න දෙන්න බෑ</topic>
    <author>ජයසිරි මුණසිංහ සහ ස්වර්ණා විජේකෝන්</author>
    <content>සමාජ සංහිඳියාව ඇති කිරීම පුළුල් ක්‍රියාදාමයක්. එය එක් ජාතියකට එක් ආගමකට සීමා විය යුත්තක් නොවෙයි. දේශපාලනයේ යෙදෙනඅපි බාහිර බලවේගවලට උවමනා ලෙස සමාජ සංහිඳියාව බිඳ දමන්නට ඉඩ නොතැබිය යුතුයැයි ආර්ථික සංවර්ධන ඇමැති බැසිල් රාජපක්ෂ මහතා පැවසීය.ජනමාධ්‍ය හා ප්‍රවෘත්ති අමාත්‍යාංශය සහ රජයේ ප්‍රවෘත්ති දෙපාර්තමේන්තුව එක්ව සමාජ සංහිඳියාව උදෙසා මාධ්‍ය භාවිතය මැයෙන් ඊයේ (23) ප්‍රවෘත්ති දෙපාර්තමේන්තු ශ්‍රවණාගාරයේ පැවැති මාධ්‍ය සම්මන්ත්‍රණය අමතා අදහස් දක්වමින් ඇමැතිවරයා මෙසේ ප්‍රකාශ කළේය.එහිදී වැඩිදුරටත් අදහස් දැක්වූ බැසිල් රාජපක්ෂ මහතා මෙසේද කීය.සමාජ සංහිඳියාව උදෙසා මාධ්‍ය භාවිතය මැයෙන් අද පැවැත්වෙන මේ සංවාද මණ්ඩපයට උණුසුම් සුබපැතුම් පළමුව එක්කරන්න කැමැතියි. මේ අවස්ථාවේ මම මාධ්‍ය භාවිතය ගැන අදහස් දැක්වීමක් සිදු කරන්න යන්නේ නැහැ. මම කෙටියෙන් සමාජ සංහිඳියාව පිළිබඳව කරුණු දැක්වීමක් කරන්න අවසර පතනවා.ඇත්තටම මේ සමාජ සංහිඳියාව යන වචනය ඇසූ විටම සමහරු කල්පනා කරනවා අපි වාගේ රටක ජාතීන් අතර සුහදතාව වර්ධනය කරගන්නා වැඩපිළිවෙළක් ගැන තමයි ඉන් කතා කරන්න යන්නේ කියලා. නැහැ එහෙම නැහැ. සමාජ සංහිඳියාව කියන වචනය ඊට එහා ගිය ඊට එහා යන කතිකාවක් බවට පත්කරගත යුතුයි.“සමාජ සංහිඳියාව” ඇති කිරීම කියන්නේ ජාතීන් අතර සමඟිය, සහජීවනය ඇති කරලීමට පමණක් ලඝු නොවිය යුතු යි. එය ඊට වඩා පුළුල්ව කතිකාකළ යුතු මාතෘකාවක්. සමාජ සංහිඳියාව ගොඩනැඟීමේ දී එය රටක් වශයෙන් ජාතීන් ජාතීන් අතර පමණක් නොවෙයි, ප්‍රදේශ ප්‍රදේශ අතර, ගම්මුන් අතරත් ඊට කුඩා කණ්ඩායම් අතර ඇති කළ යුතුයි.මම ඒකට පොඩි කතාවක් කියන්නම්. අපි පාසල් යන දරුවෝ කාලේ කොළඹ ආවේ කෝච්චියේ. එදා දුම්රිය පොළවල නම් කිය කියා තමයි අපි යන්නේ. කළුතරට කිට්ටුවට දුම්රියපොළක් තිබුණා. ‘දුම්රියපොළ අංක 01 කියලා එය නම්කරල තිබුණා. මේ නම දැම්මේ කොහොමද? කියා අපි කල්පනා කළා.සුදු අධිරාජ්‍යවාදීන් තමයි දුම්රිය මාර්ගය හැදුවේ. එදා වස්කඩුවේ ගමේ අය දුම්රියපොළ ඒ අයගේ ගමේ හදන්න කිව්වා. පොතුපිටියේ අය ඒ අයගේ ගමේ හදන්න කිව්වා. ගම්වාසීන්ගේ ඉල්ලීම් දෙකම සලකා බැලූ බලධාරීන් ඒ ගම් දෙකම ඇරල වෙනත් තැනක දුම්රියපොළ හැදුවා. ඒක නම් කරන්න එක ගමක නමක් දාන්න බැරිවුණා. පොතුපිටියේ අය වස්කඩුවේ නම ඉදිරියට දානවාට කැමැති වුනේ නැහැ. වස්කඩුවේ අයගේ ගමේ නම ඉදිරියට දානවාට පොතුපිටියේ අය කැමැති වුණේ නැහැ. එයට විසඳුමක් ලෙස ඒ දුම්රියපොළ “දුම්රියපොල අංක 01” ලෙස නම් කළා. සමාජ සංහිඳියාව ඇති කරන්න ක්‍රියා කළ යුතු ආකාරය ගැන කතා කිරීමේදී ලඝු වෙන්න බැහැ. ගම්, ප්‍රදේශ අතරත්, ජනයා ජනයා අතර සංහිඳියාවක් ඇති විය යුතුයි.අපි කවුරුත් දන්නවා ආගම් ආගම් අතර පමණක් නොවෙයි, එකම ආගමේ කණ්ඩායම්, කණ්ඩායම් අතරත් ගැටුම් ඇති වෙන අවස්ථා තිබෙනවා. ඉරාකයේ සිදුවන දේ ඔබ දන්නවානේ.බේරුවල මහ පල්ලියේ මීට අවුරුදු දෙකකට කලින් එක් සිදුවීමක් වුණා. ඒ වේලාවේදී පල්ලියේ දෙන්නෙක් ඝාතනය වුණා. අනිත් පල්ලියේ පූජකතුමා අත්අංගුවට ගන්න කිව්වා. ඒ අවස්ථාවේ සියයක් විතර පිරිස් ඇවිත් අපි තමයි ඒදේ කළේ. අත්අඩංගුවට ගන්න කියලා ඉදිරිපත් වුණා. ඒ අය තවමත් රිමාන්ඩ් භාරයේ ඉන්නවා. ඔබ අප කවුරුත් දන්නවා පාසල් බිග් මැච් කාලෙට, පාසැල් පාසැල් අතරත් සංහිඳියාව බිඳ වැටෙනවා. පාසැල් බස් එකේත් සංහිඳියාව බිඳ වැටෙනවා. මම ඉගෙන ගත්තු ඉස්කෝලේයි, ජනාධිපතිතුමා ඉගෙන ගත්තු ඉස්කෝලෙයි එක වතාවක එහෙම තත්ත්වයක් ඇතිවුණා.සමහරවිට සේවා සැපැයීමේදීත් සංහිඳියාව බිඳ වැටෙන අවස්ථා තිබෙනවා. සමහර විට නිල ඇඳුමට පටියක් එකතු වුණාමත් සංහිඳියාව බිඳ වැටෙනවා. පටියේ පාට වෙනස් වුණොත් ප්‍රශ්න.මේ අනුව කල්පනා කර බලන විට අපිට පෙනෙන දැනෙන දෙයක් තමයි සමාජ සංහිඳියාව එක් තැනකට කොටුකරන්න සීමා කරන්න බැහැයි කියන දේ. ඒ අනුව බලන කල මේවාගේ මාධ්‍ය වැඩමුළු ඉතාම වැදගත්. සෑම මට්ටමකම,සෑම ප්‍රදේශයකම, සෑම අංශයකම සංහිඳියාව ඇති කළ යුතුයි. සමහර පිරිස් බලාගෙන ඉන්නේ සමාජ සංහිඳියාව බිඳ දමන්නයි. ඒ අය විවිධ උපක්‍රම ඊට භාවිතා කරනවා. අපි ඒවායේ ගොදුරු බවට පත්විය යුතු නැහැ.වසර 2005 දී එක්තරා ආකාරයක අත්දැකීම් අපට තිබෙනවා. 2009 ගැටුම්කාරී තත්ත්වය නිසා සමාජය යුදමය කුරිරු අත්දැකීම් වින්දා. සමාජයේ කුරිරු යුද ගැටුම් පැවැතියා වුවත් සමාජතලයේ එය මහජනතාව අතර තිබුණේ නැහැ.අපේ රටේ ඉතිහාසය දෙස බැලූවිට ජාතීන් අතර දරුණු ගැටුම් ඇති වූ අවස්ථා අපි දැක තිබෙනවා. මර්ෂලෝ නීතිය දැමූ අවස්ථාවේ දඬුවම් ලැබූ අයුරු මතකයි.ජනාධිපතිතුමාගේ පාලන කාලයේ දී එවැනි සමාජ සංහිඳියාව බි‍ඳෙන සිද්ධි මහා විශාල විනාශයක් කරා වර්ධනය වීමට ඉඩක් ලබා දුන්නේ නැහැ. බේරුවල ඇති වූ සිද්ධිය දිගින් දිගටම වර්ධනය වුණේ නැහැ. ඒ අවස්ථාවේ මාධ්‍ය ඉතා විශාල කාර්යභාරයක් ඉෂ්ඨ කළා. ජනතාව සත්‍ය දැනගත යුතුයි. ඒවාගේම සංහිඳියාව බිඳ වැටීමට ඉඩ ලබා නොදිය යුතුයි. ඒ අනුවයි එදා මාධ්‍ය සියලුදෙනාම වගකීමෙන් කටයුතු කළේ.ජනාධිපතිතුමාට, රජයට, ජනතාවට, මාධ්‍යයට ඒහා ඒ සිදුවීම් විශාල විනාශකරා යෑමට නොදී සංහිඳියාව සුරැකෙන ලෙස පවත්වා ගන්න හැකියාව ලැබුණා. විශාල වශයෙන් ගැටුම්, ගැටලු වර්ධනය වුණේ නැහැ. මම ඒ දිනවල ගම්පහ දිස්ත්‍රික්කයේ මුස්ලිම් විදුහලක උත්සවයකට කලින් දින යොදා ගත් පරිදිම ගියා. ටිකක් බයෙන් බයේ ගියේ කුමක් හෝ දෙයක් සිදුවේදෝයි සිතේ තිබුණා. නමුත්! අවාසනාවන්ත තත්ත්වයක් ඇති වුණේ නැහැ. ඊට හේතුව අපේ සමාජයේ සෑම කෙනාම මේ විනාශකාරී දේට උදව් නොකරන නිසායි. ජනතාව අතර මේ නරක දේ නොතිබුණු නිසායි.සමාජ සංහිඳියාව සමහරු උවමනාවෙන්ම එක තැනකට කොටු කරන්න හදනවා. එසේ කරන්න එපා. සමාජ සංහිඳියාව සෑමතලයකටම, සෑම ප්‍රදේශයකටම, සෑම පුද්ගලයකුටම අදාළ කරගන්න ඕනෑ. එයට එක් එක් බෙදීම්, කරන්න ඉඩ දෙන්න එපා. බාහිර බලවේගවලට උවමනා ආකාරයට සමාජ සංහිඳියාව උදුරා ගන්න දේශපාලනයේ යෙදෙන අප ඉඩ නොතැබිය යුතුයි කියන යෝජනාව කරමින් මාගේ අදහස් දැක්වීම නිමා කරනවා.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා-න්‍යාය සහ විද්‍යාත්මක පදනම පසුබිම් කරගනිමින් මාධ්‍ය සම්බන්ධ හැදින්වීමක් අමාත්‍යාංශ ලේකම්වරයා සහ ප්‍රවෘත්ති අධ්‍යක්ෂ ජනරාල් ආරියරත්න ඇතුගල මහතා කළා. නමුත් න්‍යාය සහ සදාචාරාත්මක පදනම මත මාධ්‍ය හැසිරෙනවද යන ගැටලුව තිබෙනවා.මාධ්‍ය සම්බන්ධයෙන් නූතණ කතිකාවකට යායුතු කාලය ඇවිත් තිබෙනවා. ඒ වගේම මාධ්‍ය හැසිරෙන්නේ සමාජ සාධාරණයට එකඟවද යන ගැටලුවත් තිබෙනවා. අද මාධ්‍ය හිමිකරුවන්ගේ අවශ්‍යතා සපුරන පිරිසක් බවට පත්වෙලා. ඒ වගේම කාගෙ හරි වුවමනාවට, කාව හරි විවේචනය කරනවා. ඒක හරිද? එය කොතරම් දුරට සාධාරණද යන ගැටලුවත් තිබෙනවා. ඇතැම් මාධ්‍ය, ඇතැම් වෙබ් අඩවි ඇතැමුන් විවේචනය කරනවා. සමහරුන්ට ඒ වෙනුවෙන් උත්තර දීමටවත් බැහැ. ඒක මොන තරම් අසාධාරණද?මාධ්‍ය තමන් වෙත පැවරෙන සමාජ වගකීම ඉටුකරන්නේද යන්න ප්‍රශ්න කාරියි. තමන් වෙත පැවරෙන වගකීම පසෙක තබා පුද්ගල චරිත විවේචනය කිරීම, අපහාස කිරීම සිදු නොවිය යුතුය. ඒ වගේම මාධ්‍ය නිදහස යනු වල්බූරු නිදහසක් නොවන බවද අපි අවබෝධකර ගත යුතුය. සමාජ සාධාරණය, ප්‍රජාතන්ත්‍රවාදය ගොඩ නැගීම වෙනුවෙන් මාධ්‍යවේදීන්ගේ, මාධ්‍ය ආයතන මාධ්‍ය හිමිකාරීත්වයේ දායකත්වය මීට වඩා ලැබිය යුතුය.ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතා-ඉතිහාසය දෙස බලන විට අපගේ රටේ වරින් වර විවිධ ගැටුම් හටගෙන තිබෙනවා. සමහර ගැටුම් ජනකොටස් ඉස්මතුකර උඩට ගත් ඒවා. ඒ වගේම වසර තිහකට අධික කාලයක් පුරා අප රටේ ව්‍යුහාත්මක ගැටුමක් තිබුණා. නමුත් අද වන විට දශක තුනක් පුරාවට පැවැති ව්‍යුහාත්මක යුද ගැටුමද අවසන්.යුදමය වටපිටාව අවසන් වී සමාජ සංහිඳියාව අද වන විට ගොඩනැ‍ඟෙමින් තිබෙනවා. ව්‍යුහාත්මකව ගොඩ නැගෙමින් තිබෙන මෙම වෙනස ආරක්ෂා කිරීම සඳහා මාධ්‍යවේදීන්ට මාධ්‍ය ආයතනවලට සුවිශේෂී වගකීමක් පැවරෙනවා.ඒ වගේම මාධ්‍ය ආයතන සතුව බලය, ධනය, දැනුම යන ශක්තීන් තුනම තිබෙනවා. ඒ සියලු ශක්තීන් සමාජ යහපත සඳහා යොදා ගත හැකියි.ඒ වගේම සමාජ න්‍යායපත්‍ර සකස් කරන්නා බවට අද මාධ්‍ය පත්ව තිබෙනවා. සංවර්ධනය සඳහා යන දැවැන්ත ගමනේ දී ඒ සඳහා සුවිශේෂී සහයක් දෙන ආයතනය බවටද මාධ්‍ය පත්ව තිබෙනවා. ගැටුම්කාරී වාතාවරණයෙන් මිදී සමාජ සංහිඳියාව ගොඩනැ‍ඟෙමින් පවතින මේ මොහොතේ දී සමාජ සංහිඳියාව ආරක්ෂා කිරීම ගොඩනැඟීම වෙනුවෙන්, මාධ්‍ය වෙත දැඩි වගකීමක් පැවරෙනවා.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා-රජය හා මාධ්‍ය අතරත්, මාධ්‍ය හා රජය අතර අතිශයින්ම කිට්ටු සබඳතාවයක් පවත්වා ගත යුතු වෙනවා. ඒ සඳහා මුලපිරීමක් ලෙස අපි විවිධ වැඩමුළු, සම්මන්ත්‍රණ මීට පෙර පවත්වා තිබෙනවා. එහිම දිගුවක් ලෙසයි මේ වැදගත් සම්මන්ත්‍රණය සංවිධානය කළේ.මාධ්‍ය හා පාලකයන් අතර වාගේම මාධ්‍යවේදීන්ගේ වෘත්තීය මට්ටම ඉහළට ඔසවා තබන්නටත්අපි කටයුතු කළ යුතුයි. මෙහිදී වඩාත් ප්‍රජාතන්ත්‍රවාදී, සංවර්ධනාත්මක අවකාශයක් ලබා ගැනීමට රටකට, සමාජයකට ඇති වැදගත්කම අවධාරණය කිරීමක් සිදු වෙනවා.මෙහිදී ජ්‍යෙෂ්ඨ කථිකාචාර්ය ධම්ම දිසානායක මහතා සමාජ සංහිඳියාව සහ මාධ්‍ය භාවිතය මැයෙන් දේශනයක් ද ප්‍රවීණ මාධ්‍යවේදී ජාත්‍යන්තර කටයුතු පිළිබඳ ජනාධිපති මාධ්‍ය උපදේශක මොහාන් සමරනායක මහතා ‘සමාජ සංහිඳියාව සහ දියුණු රටවල්’ මැයෙන් විශේෂ දේශනයක් ද පැවැත්වූහ.ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ. එච්.එම්. අස්වර්, අමාත්‍යාංශයේ අතිරේක ලේකම් කේ.ඩබ්ලිව්. ටී.එන්. අමරතුංග, රජයේ ප්‍රවෘත්ති අධ්‍යක්ෂ වසන්ත ප්‍රිය රාමනායක යන මහත්වරු සහ මාධ්‍ය ආයතන ප්‍රධානීන්, මාධ්‍යවේදීන් පාසල් සිසු සිසුවියන් ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=r1407241</link>
    <topic>වසර 14ක් මාලදිවයිනේ සේවය කළ පුද්ගලයෙක් සිත්තැවුලෙන් මරුට</topic>
    <author>මීගමුව විශේෂ - එච්. ප්‍රනාන්දු</author>
    <content>මාලදිවයිනේ පුරා වසර 14ක කාලයක් බෝට්ටු වැඩපොළක රැකියාව කරමින් සිටි 31 හැවිරිදි පුද්ගලයෙක් ගෙල වැළලා ගෙන සියදිවි නසා ගැනීමේ පුවතක් මීගමුව නාගරික හදිසි මරණ පරීක්ෂකවරයා ඉදිරියේ පැවැති මරණ පරීක්ෂණයක දී අනාවරණය විණි.මේ බව අනාවරණය වූයේ මීගමුව දිස්ත්‍රික් මහා රෝහලේ නාගරික හදිසි මරණ පරීක්ෂක, වෛද්‍ය සිරි ජයන්ත වික්‍රමරත්න මහතා ඉදිරියේ පැවැති මරණ පරීක්ෂණයක දී ය.මරණ පරීක්ෂකවරයා මේ මරණ පරීක්ෂණය පවත්වන ලද්දේ ප්‍රීතිපුර පාර, හැඳල - වත්තල පදිංචි සිටි කේ. සමන් කුමාර පෙරේරා (31) නමැත්තාගේ හදිසි මරණය සම්බන්ධයෙනි.පශ්චාත් මරණ පරීක්ෂණය මීගමුව දිස්ත්‍රික් මහා රෝහලේ විශේෂඥ අධිකරණ වෛද්‍ය එම්. එන්. රාහුල් හක් මහතා පවත්වනු ලැබීය.ඉදිරිපත් වූ සාක්කි සියල්ල සැලකිල්ලට ගත් මරණ පරීක්ෂකවරයා මේ මරණය සියදිවි නසාගැනීමක් යැයි නිගමනය කළේය</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=r1407242</link>
    <topic>කොළඹ තරුණ තරුණියන් 16,000කට රැකියා මාර්ග</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>තරුණ තරුණියන්, වැඩිහිටියන් කාන්තාවන් 16,000කට රැකියා සැපයිය හැකි මාර්ග පාදා ඇතැයි අයෝජන මණ්ඩලය දන්වා ඇති බව කොළඹ දිස්ත්‍රික් ලේකම් එච්.ටී. කමල් පද්මසිරි මහතා පවසයි.ඉතා සුළු වියදමකින් හා පුංචි මහන්සියකින් එම රැකියා තමන්ටම උත්පාද කර ගත හැකි බව වැඩිදුරටත් කියා සිටින දිස්ත්‍රික් ලේකම්වරයා එම රැකියාවන් පුහුණු කරවීමටත් ඒ සඳහා අවශ්‍ය මෙවලම් ණය මුදල් සැපයීමටත් හැකි බවද පවසයි.ඒ මහතා එසේ කීවේ පසුගියදා කොළඹ දිස්ත්‍රික් ලේකම් කාර්යාල ශ්‍රවණාගාරයේ දී පැවැති දිස්ත්‍රික් කෘෂිකර්ම කමිටු රැස්වීමේ දී ය. මේ පිළිබඳව දීර්ඝ විස්තරයක් කළ දිසා ලේකම්වරයා මෙ‍සේ කීය. බැලුම්බෝල, රසකැවිලි ආදි කුඩා නිෂ්පාදනයන් ගැන අද තරුණ තරුණින් හෝ සෙසු අය එතරම් අවධානය යොමු නොකිරීම කනගාටුවට කරුණකැයි කීය.අභියෝජන මණ්ඩලය මඟින් සංචාරක වැඩසටහන් ප්‍රවර්ධනය සඳහාත් ආතර් සී ක්ලාක් මධ්‍යස්ථානය මඟින් තාක්ෂණික මෙවලම් නිෂ්පාදනය හා අලුත්වැඩියාව කිරීමක් වැනි උසස් තාක්ෂණික මෙවලම් මුල්කරගත් කර්මාන්ත සඳහා තරුණ පිරිස් යොමුවීම වැඩිවී තිබෙනවා.ආයෝජනය මණ්ඩලය මඟින් දැනට 16,000ක් පමණ රැකියා ඇතැයි දන්වා තිබෙනවා. මේ නිසා තරුණ තරුණියන් පෙලඹවීම සඳහා කර්මාන්ත ඇති කළ යුතුයි. ඒ සඳහා ඒ අය දැනුවත්කම මත පෞද්ගලික ආයතන සම්බන්ධ කර ගත හැකියි. එසේම කොහු ආශ්‍රිත කර්මාන්ත සංචාරක හෝටල් ක්ෂේත්‍රයට හොඳ ඉල්ලුමක් තිබෙනවා.මොරටුව ප්‍රාදේශීය ලේකම්වරයා - ලී ආශ්‍රිත වෘත්තීන්වලට මොරටුව ප්‍රදේශයේ වැඩි ඉල්ලුමක් තිබෙනවා. මේ සඳහා මෙවලම් ලබාදීම සුදුසුයි.දිවි නැඟුම ව්‍යාපෘති කළමනාකරු - හෝමාගම බයිසිකල්වලින් මාළු වෙළෙඳාමේ යෙදෙන අයට අවශ්‍ය මෙවලම්, මාළු කර්මාන්තයට අවශ්‍ය ඔරු, දැල් ආදිය ප්‍රතිලාභීන් ඉල්ලා තිබෙනවා.පශු වෛද්‍ය නිලධාරිනී එස්. ද ලිවේරා මහත්මිය - ගව, එළු, ඌරු පාලනය සඳහා ගාල් ඉදිකිරීම, අක්කර කාලකට අඩු වගා නොකරන කුඹුරුුවල තෘණ වගාව ඇතිකිරීම සඳහා කටයුතු කරනවා.ගොවි ජන සේවා සහකාර කොමසාරිස් අංසක මධුශංක මහතා - යල කන්නයේ කෙටිකාලීන භෝග වගාව කරන්න අමාරුයි. මාස් කන්නයේ කුඹුරු වගාවේ ඒ නිසා කෙටිකාලීන භෝග වගාවේ යෙදෙන අයට හදුනාගත් කුඹුරු ලබාදිය හැකියි. පාරම්පරික භෝග වගාව කාබනික පොහොර සැකසීම වාණිජ වගාවන් ආයුර්වේද ඖෂධ භෝග වගාව මීමැසි පාලනය ආදි කටයුතු සඳහා අවශ්‍ය අමුද්‍රව්‍ය හා සේවාවන් සැපයිය හැකියි.මේ සඳහා ග්‍රාමීය මට්ටමින් සිටින දිවි නැඟුම ක්ෂේත්‍ර නිලධාරීන් සම්බන්ධ කර ගන්න.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=r1407243</link>
    <topic>ආබාධිත එක්දරු පියාටනිවෙසක් තනා දුන්නොත් පින්</topic>
    <author>හල්තොට සමූහ විනීතා මානෙල් ගමගේ</author>
    <content>මීට මාස හයකට පමණ පෙර රැකියාව කළ ස්ථානයේ දී සිදු වූ හදිසි අනතුරකින් ආබාධිතව අසරණ වී සිටින හොරණ බැල්ලපිටියේ මංගල සිරිපුර ජී. දිනූෂ සමීර මහතා (26) තමන්ට සාධාරණයක් ඉටු කර දෙන්නැයි වගකිවයුතු අයගෙන් ඉල්ලා සිටි.පොකුණුවිට සිරිමෙවන් විද්‍යාලයේ 2 වන ශ්‍රේණියේ ඉගෙනුම ලබන දිල්කි දිව්‍යාංජනා සුමනසිංහ (7) ඔහුගේ එකම දියණිය වන අතර දියණිය ඉපදීමත් සමග බිරිය ඔහු අත්හැර ගොස් ඇත. ස්ථිර රැකියාවක් නොමැති සමීර එදිනෙදා ලැබෙන කුලී වැඩක් කරමින් ජීවත් වූ අතර පසුගිය වසරේ මේ අනතුරට මුහුණ පා ඇත. සිද්දිය වූ දින පොකුණුවිට ප්‍රදේශයේ කර්මාන්ත ශාලාවකට රැගෙන ආ ටයිල් තොගයක් බෑමට සමීර ගියේ මිතුරකු සමගය.ඉන්පසු සිදුවූයේ කුමක්දැයි සමීර පැවසුවේ මෙසේය. මට ස්ථිර රස්සාවක් තිබුණේ නෑ. මොනව හරි කුලී වැඩක් හොයාගෙන කරල තමයි ජිවත් වුණේ. එදා මගේ යාළුවෙක් ඇවිත් මට කතා කර කීවා වැලිකල පැක්ට්‍රියක ටයිල් වගයක් බාන්න තියෙනවා යමු කියලා. මමත් යාළුවත් එක්ක ඒ වැඩේට ගියා. ඉන්දියාවේ මහත්තයෙක් එතන හිටියේ. එයාට සිංහල බෑ. එයා කියන ඒව අපිටත්, අපි කියන ඒව එයාටත් තේරුම් කරලා දෙන්න එක්කෙනෙක් හිටියා.ලොරියේ ටයිල් කොටස් දෙකකට ගොඩ ගහලයි තිබුණෙ. අපි කීවා ගොඩවල් දෙකෙන්ම සමානව අරගෙන ඕනෑ බාන්න කියලා. ඒ මහත්තය කීවා එහෙම බෑ එක පැත්තක් ඉස්සෙල්ල බාල ඉන්න කියලා. දන්නෙම නෑ ලොරිය ඇල වෙලා ගිහින් ටයිල් ටික අපි දෙන්නගේ ඇගට වැටුණා. මගේ කකුල කැඩුණා. යාළුවගේ අත කැඩුණා. මම ඉස්පිරිතාලේ ඉන්න කොට නං ඒ මහත්තය ආව මාව බලන්න. වන්දි දෙන්නම් ගේ හදල දෙන්නම් කීවා. දැන් ඒ මොකුත් නෑ. දරුව ඉස්කෝලෙ යවා ගන්නවත් විදියක් නෑ. අනේ අපිට පිහිට වූණොත් පින් සිද්ද ‍වෙනවා .</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=r1407244</link>
    <topic>ධීවර පවුල්වල කතුන්ට ස්වයං රැකියා අවස්ථා</topic>
    <author>වාද්දුව සමූහ</author>
    <content>දියවර සවිය යටතේ බේරුවල මැතිවරණ කොට්ඨාසය ධීවර පවුල්වල කාන්තාවන්ට ස්වයං රැකියා අවස්ථා ආරම්භ කිරීම සඳහා ධීවර ඇමැති වෛද්‍ය රාජිත සේනාරත්න මහතා විසින් රුපියල් ලක්ෂ දහයක මුදලක් වැයකර ඇතැයි බේරුවල ධීවර සංවිධානයේ සභාපති ඩී. දයානන්ද සිල්වා මහතා පවසයි.මේ ස්වයං රැකියා ආධාර ලබා දීම සඳහා සුදුසු ධීවර පවුල්වල කාන්තාවන් තෝරා ගන්නා ලද්දේ ප්‍රදේශයේ ධීවර කාර්මික සංවිධානවල නිර්දේශ මත බවද ඒ මහතා කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=r1407245</link>
    <topic>ඩෙංගු සහ උණ කළමනාකරණ මධ්‍යස්ථානයට මුල්ගල</topic>
    <author>කොච්චිකඩේ විශේෂ ඩී. මිහිදුකුල</author>
    <content>මීගමුව දිසා මහ රෝහලට අනුයුක්තව පවත්වාගෙන යනු ලබන ඩෙංගු රක්තපාත හා උණසායනික කළමනාකරණ මධ්‍යස්ථානයට නව ගොඩනැගිල්ලක් ඉදි කිරීම සඳහා පසුගියදා මුල්ගල් තබන ලදී.සෞඛ්‍ය අමාත්‍යාංශයෙන් ලබා දෙන රුපියල් දසලක්ෂ 11ක් වැයකර මෙම ගොඩනැගිල්ල ඉදිකිරීමට සැලසුම් සකස් කර තිබේ. ගොඩනැගිල්ල සඳහා දසලක්ෂ 6ක්ද, උපකරණ සඳහා දසලක්ෂ 5ක්ද වශයෙන් ලබා දීමට නියමිතය.අසාධ්‍ය ඩෙංගු රෝගීන් ඇතුළත් කර නේවාසිකව ප්‍රතිකාර කිරීමට මෙම නව ගොඩනැගිල්ල භාවිතා කරන බව වෛද්‍යවරු පැවසූහ. මෙම අවස්ථාවට ඩෙංගුරක්තපාත සායනික මධ්‍යස්ථානයේ නිර්මාතෘ හා ළමා රෝග විශේෂඥ වෛද්‍ය ලක්කුමාර් ප්‍රනාන්දු මහතාද මීගමුව රෝහලේ වෛද්‍ය අධිකාරී චම්පා අළුත්වීර මහත්මිය ඇතුළු වෛද්‍යවරු ඇතුළු විශාල පිරිසක් සහභාගි වූහ.මුල්ගල් තැබීම සඳහා ළමා රෝග විශේෂඥ වෛද්‍ය ලක්කුමාර ප්‍රනාන්දු, රෝහල් වෛද්‍ය අධිකාරි චම්පා අළුත්වීර මහත්මිය, තායිජාතික මහාචාර්ය සුචිත්‍රා නිම්ප්‍රියා, වසංගත රෝග විශේෂඥ වෛද්‍ය හසිත තිසේරා කායික රෝග විශේෂඥ වෛද්‍ය ආරියසේන හෙක්ටරගේ, නියෝජ්‍ය අධ්‍යක්ෂ ජනරාල් වෛද්‍ය සරත් අමුණුගම, පළාත් සෞඛ්‍ය සේවා අධ්‍යක්ෂ වෛද්‍ය දීප්ති පෙරේරා යන මහත්ම මහත්මීහු එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=r1407246</link>
    <topic>ගම්පහ දියර කිරි ඉලක්ක සපුරාලීමටනාරාහේන්පිට නිෂ්පාදනාගාරය වල්පිටට</topic>
    <author>ගම්පහ මධ්‍යම සමූහවී.ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ දේශීය කිරි නිෂ්පාදනය ඉහළ දැමීමේ හා පශු සම්පත් අංශය වැඩි දියුණු කිරීමේ පියවරක් වශයෙන් නාරාහේන්පිට තිබෙන කිරි නිෂ්පාදනාගාරය වල්පිටට ගෙන ඒමට බලාපොරොත්තු වන බව ගම්පහ දිස්ත්‍රික් ලේකම් ජේ.ජේ. රත්නසිරි මහතා පැවසීය.2011 වසරේදී ගම්පහ දිස්ත්‍රික්කයේ කිරි නිෂ්පාදන විභවය සැලකිල්ලට ගැනීමේදී කිරි ගොවිපළ ගණන 6535ක් වශයෙන් සත්වගණන 23725ක් වෙනවා දෛනික දියර කිරි නිෂ්පාදනය සඳහා කිරි ලීටර් 34130ක් අවශ්‍යයි. වාර්ෂික කිරි නිෂ්පාදනය ලීටර් දස ලක්ෂ 12.4ක් අවශ්‍ය වෙනවා.මේ වනවිට ගම්පහ දිස්ත්‍රික්කයේ කිරි නිෂ්පාදනය වැඩි දියුණු කිරීමේ ඉලක්කයක් කරා යමින් සිටිනවා. 2016 වන විට ගම්පහ දිස්ත්‍රික්කයේ දේශීය කිරි නිෂ්පාදනය දෙගුණ කිරීමේ ඉලක්කයක් කරා යමින් සිටිනවා. දියර කිරි ප්‍රචලිත කිරීම මේ අතරේදී සිදුවෙනවා.2016 දී ගම්පහ දිසාවේ දේශීය කිරි නිෂ්පාදනය ඉහළ නැංවීමට නම් මධ්‍ය පරිමාන කිරි ගොවිපළවල්, ලීටර් 20ට වැඩි 300ක් සංවර්ධනය කිරීමත් පර්චස් 20ක තෘණ වගා ඒකක 500ක් පිහිටුවීමත් උසස් ආරයේ දෙනුන් සුලභ කිරීම සඳහා අභිජනන ගොවිපළ 39ක් ස්ථාපිත කිරීමත් කොටදෙනියාව ගව ආහාර නිෂ්පාදනාගාරය සංවර්ධනය කොට මාසිකව ගව ආහාර මෙට්‍රික් ටොන් 200ක් නිපදවිය යුතුයි.ඊට අමතරව ප්‍රධාන පාසල ආශ්‍රිතව දියර කිරි අලෙවිසැල් පිහිටුවීම කිරි අතුරු නිෂ්පාදන සැකසීම සඳහා පුහුණු කිරීම හා ආධාර කිරීම කිරි ගොවීන් හා කිරි සමිති සවිබල ගැන්වීම.කෙසේ වෙතත් මේ වනවිට ගම්පහ දිසාවේ දිනකට නිෂ්පාදනය කෙරෙන දේශීය කිරි ලීටර් 35000 කිරි ලීටර් 55000 දක්වා වැඩි දියුණු කිරීමේ සැලසුමක් දිසා සම්බන්ධිකරණ කමිටුවට ඉදිරිපත්ව තිබෙනවා. එම ඉලක්කගත සැලසුමට අනුව කිරි ලීටර් 55000 දක්වා වැඩි කිරීමට නම් අමතරව කිරි ලීටර් 22000ක් නිෂ්පාදනය එක්කළ යුතුව තිබෙනවා. ගම්පහ දිසාවේ පශු සම්පත් අංශයට අනුව 2014 වාර්ෂික කිරි ඉලක්කය කිරි ලීටර් 16479කි.ශීතකරණ මධ්‍යස්ථානයේ සහාය ලබා ගැනීමටද බලාපොරොත්තු වන බවත් 2014 වසරට ලැබී තිබෙන රුපියල් කෝටි 600න් ප්‍රතිපාදන මුදාහැරෙන බවද ඒ මහතා කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=r1407247</link>
    <topic>මිනී මැරුමක් යැයි සැකයක්:සිරුර යළි රෝහල වෙත</topic>
    <author>කළුතර මධ්‍යම සමූහ</author>
    <content>හෘදයාබාධයකින් මිය ගිය බව කියන 48 හැවිරිදි අයකුගේ මළ සිරුර මිහිදන් කිරීමට සූදානම් කර තිබියදී එය මිනීමැරුමක් බවට ලද තොරතුරක් අනුව බේරුවල පොලිසිය අධිකරණ නියෝගයක් ලබාගෙන එම මළසිරුර එදින කළුතර නාගොඩ මහ රෝහලට ගෙන එන ලදී.මෙසේ මිය ගියේ වලතර දෙනිය පදිංචිව සිටි ඊ.බී. ප්‍රේමසිරි යන අයයි.මෙය මිනීමැරුමක් බවට පොලිස් හදිසි ඇමැතුම් ඒකකයේ 119 දුරකථන අංකයට ලැබුණු තොරතුරක් අනුව බේරුවල පොලිස් ස්ථානාධිපති පොලිස් පරීක්ෂක දුමින්ද රාජපක්ෂ මහතා අධිකරණයට වාර්තාවක් ඉදිරිපත් කළ අතර එය සළකා බැලූ කළුතර අතිරේක මහේස්ත්‍රාත් අයේෂා ආබ්දීන් මහත්මිය ඒ පිළිබඳව පශ්චාත් මරණ පරීක්ෂණයක් පවත්වා වාර්තාවක් ඉදිරිපත් කරන ලෙස කළුතර මහ රෝහලේ අධිකරණ වෛද්‍ය නිලධාරිවරයාට නියෝග ක‍ළාය.මෙම මරණය පිළිබඳව අළුත්ගම හදිසි මරණ පරීක්ෂකවරයා මරණ පරීක්ෂණයක් පවත්වා තිබුණි.බේරුවල පොලිස් ස්ථානාධිපති දුමින්ද රාජපක්ෂ, අපරාධ විමර්ශන අංශයේ ස්ථානාධිපති පොලිස් පරීක්ෂක ප්‍රියන්ත, උප‍පොලිස් පරීක්ෂක ගුණතිලක හා සැරයන් (17023) පියසේන යන මහත්වරු මේ පිළිබඳ වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=r1407248</link>
    <topic>යාපනය ආරක්ෂක සේනා මුලස්ථානයේ ජනසන්නිවේදන වැඩමුළුවදා....</topic>
    <author>ඡායා-උතුරුමැද පළාත් ආනන්ද පතිරාජ</author>
    <content>යාපනය ආරක්ෂක සේනා ආඥාපති විසින් යාපනය ආරක්ෂක සේනා බල ප්‍රදේශයේ ජ්‍යෙෂ්ඨ හමුදා නිලධාරින් වෙනුවෙන් පවත්වනු ලැබු පුහුණුවක එක් අංගයක් ලෙස ජනසන්නිවේදනය පිළිබඳ වැඩමුළුවක් පසුගිය 18 වැනිදා යාපනය ආරක්ෂක සේනා මුලස්ථානයේ දී පැවැත්විණි.එම පුහුණුව අවසානයේ හමුදා නිලධාරින්ට සහතික සහ තිළිණ ප්‍රදානය යාපනය ආරක්ෂක සේනා ආඥාපති මේජර් ජනරාල් උදය පෙරේරා මහතා අතින් සිදුවිය.රාජ්‍ය ආරක්ෂක සහ නාගරික සංවර්ධන අමාත්‍යාංශයේ මාධ්‍ය කේන්ද්‍රයේ අධ්‍යක්ෂ බ්‍රිගේඩියර් පී. ආර්. වනිගසූරිය මහතාගේ ප්‍රධානත්වයෙන් ජනසන්නිවේදන වැඩමුළුවට සහභාගි වු සියලු මාධ්‍යවේදීන්ගේ සේවය යාපනය ආඥාපතිවරයාගේ ඇගැයුමට ලක්වූ අතර එහිදී රාජ්‍ය ආරක්ෂක මාධ්‍ය කේන්ද්‍රයේ අධ්‍යක්ෂ බ්‍රිගේඩියර් පී. ආර්. වනිගසුරිය, මාධ්‍ය කේන්ද්‍රයේ දෙමළ මාධ්‍ය සම්බන්ධීකාර සහ තිනකරන් පුවත්පතේ මාධ්‍යවේදී සාදික් ෂිහාන් මහතා සහ ජ්‍යෙෂ්ඨ මාධ්‍යවේදිනී දිනමිණ නියෝජ්‍ය ප්‍රාෙද්ශිය ප්‍රවෘත්ති කර්තෘ ප්‍රබෝදනී ද සිල්වා මහත්මිය මේජර් ජනරාල් උදය පෙරේරා මහතා වෙතින් තිළිණ ලබාගත් අයුරුයි මේ.ලේක්හවුස් ආයතනයේ සිළුමිණ පුවත්පත නියෝජනය කරමින් මාධ්‍යවේදී දයා ඩී. පොන්සේකා, ඩේලිනිව්ස් පුවත්පත නියෝජනය කරමින් මාධ්‍යවේදී සඳසෙන් මාරසිංහ මහත්වරුද මේ අවස්ථාවට සහභාගිවුහ.  </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=s1407249</link>
    <topic>ක්‍රීඩා ඉසව් 5කට ශ්‍රී ලංකාව අද තරග බිමේ</topic>
    <author>ප්‍රින්ස් ගු ණසේකර ස්කොට්ලන්තයේ ග්ලාස්ගොව් සිට</author>
    <content>විසිවැනි පොදු රාජ්‍ය මණ්ඩලීය ක්‍රීඩා උළෙලට එක්ව සිටින ශ්‍රී ලංකා ක්‍රීඩක ක්‍රීඩිකාවෝ ක්‍රීඩා ඉසව් පහක් නියෝජනය කරමින් අද තරග බිමට පිවිසෙති. ශ්‍රී ලංකා ක්‍රීඩක ක්‍රීඩිකාවන් 104ක් ක්‍රීඩා ඉසව් 14කට සහභාගීවීමේ අරමුණින් ග්ලාස්ගොව් පොදු රාජ්‍ය මණ්ඩලීය ක්‍රීඩා උළෙලට එක්ව සිටින අතර අද දිනයේ පිහිනුම්, ජූඩෝ, ස්කොෂ්, ටේබල් ටෙනිස් හා බර ඉසිලීමේ ඉසව් වලට මුල්ම පිරිස එක්වේ.බර ඉසිලීම හා ජූඩෝ හැර අනෙක් තරග මූලික වටයේ ඒවා වේ. පදක්කම් සටනට බර ඉසිලීමේ පිරිමි කිලෝග්‍රෑම් 56 බර පන්තියෙන් සංගීත් චන්ද්‍ර හා කාන්තා කිලෝග්‍රෑම් 48 බර පන්තියෙන් චමරී වර්ණකුලසූරිය තරග බිමට පිවිසෙති.මෙවර ක්‍රීඩා උළෙලේ ශ්‍රී ලංකා පදක්කම් බලාපොරොත්තුවක් බවට බර ඉසිලීම පත්ව තිබෙන අතර බොහෝ දෙනෙකුගේ අවධානය එම ඉසව් වෙත යොමුව පවතී. පසුගිය නවදිල්ලි පොදු රාජ්‍ය මණ්ඩලීය ක්‍රීඩා උළෙලේ රිදී පදක්කම දිනාගත් චිංතන විදානගේ හා ලෝකඩ පදක්කම දිනාගත් සුදේශ් පීරිස්ගේ ඉසව් ඉදිරි දිනවල පැවැත්වෙන හෙයින් එම ක්‍රීඩකයින් දෙදෙනා පිළිබඳ විශාල බලාපොරොත්තුවක් පවතී. චිංතන විදානගේ 2006 මෙල්බෝන් ක්‍රීඩා උ‍ළෙලේදී රන් පදක්කම දිනා වාර්තා පිහිටවූ ක්‍රීඩකයෙකි.බර ඉසිලීමේ ක්‍රීඩකයින් ඊයේ අවසන් පුහුණූ සැසියට එක්වූ අතර එය ඉතාම සාර්ථක එකක් වූ බව කණ්ඩායමේ කළමනාකාරිත්වය පැවැසීය. දැනට පවතින දක්ෂතා අනුව බර ඉසිලීමේ ක්‍රීඩාවෙන් පදක්කම් දිනීම ස්ථීර බව සනාථ විය. ක්‍රීඩා ගම්මානයේ සිටින සෑම ක්‍රීඩක ක්‍රීඩිකාවකටම ඉහළ පෝෂණ තත්ත්වයෙන් යුත් අහාර පාන ලබා දෙන බවත් සෞඛ්‍ය තත්ත්වය යහපත්ව තබා ගැනීමට හැකියාව ඇති බවත් කණ්ඩායම් භාර ප්‍රධානී නිශාන්ත පියසේන මහතා පැවැසීය.මේ අතර ක්‍රීඩා උළෙලට එක්ව සිටින ශ්‍රී ලංකා ක්‍රීඩක ක්‍රීඩිකාවන් කුමන හෝ හේතුවකට ක්‍රීඩා ගම්මානයෙන් පිටතට යද්දී අනිවාර්යයෙන්ම කණ්ඩායම් භාර නිලධාරියකු හෝ නිලධාරිනියක සමග යායුතු බවට නීතියක් පැනවීමට තීරණය වී ඇත. මේ ක්‍රීඩා උළෙලේදී ශ්‍රී ලංකා ගෞරවය ආරක්ෂා කිරීමේ අරමුණින් එවැනි වැඩ පිළිවෙළක් අනුගමනය කිරීමට තීරණය කළ බව කණ්ඩායම භාර ප්‍රධානියා සඳහන් කළේය.සෑම දිනකට වරක් කණ්ඩායම් කළමනාකරුවන් සමග රැස්වීමක් පැවැත්වෙන අතර කළමනාකරුවන්ගෙන් ක්‍රීඩක ක්‍රීඩිකාවන් පිළිබඳ දෛනික වාර්තාවක් ලබා ගැනීමටද කටයුතු යොදා ඇත. මෙලෙස දැඩි අවධානයකින් යුත් වැඩ පිළිවෙළකට එළැඔ ඇත්තේ ඇතැම් ක්‍රීඩකයන් ස්කොට්ලන්තයේදී අතුරුදහන්වීම වැලැක්වීමේ අරමුණින් බව වාර්තා වේ. ක්‍රීඩා ගම්මානයේ ක්‍රීඩක ක්‍රීඩිකාවන් හා නිළධාරීහූ 6500ක් පමණ සිටින අතර ස්කොට්ලන්ඩ්යාඩ් පොලිසියේ විශේෂ ඒකකයක් ක්‍රීඩක හැසිරීම් පිළිබඳ විමසිල්ලේන් පසුවේ. මෙයට පෙර මෙවැනි ක්‍රීඩා උළෙලවලට සහභාගීවූ අවස්ථා දෙකකදී ශ්‍රී ලංකා පාපැදි ක්‍රීඩකයින් කිහිපදෙනෙකු අතුරුදහන්වී ඇති හෙයින් දැඩි අවධානයක් යොමුව පවතී.ශ්‍රී ලංකා වේලාවෙන් අද අලුයම 12.30ට (ග්ලාස්ගෝව් වේලාවෙන් ඊයේ රාත්‍රී 8) සෙල්ට්ක් පාක් හීදී ආරම්භවූ සමාරම්භක උළෙල පුවත්පත මුද්‍රණයට යද්දී පැවැත්වෙමින් තිබුණි. මේ සමාරම්භක උළෙලට සහභාගීවන ස්කොට්ලන්ත ක්‍රීඩක ක්‍රීඩිකාවන්ගේ ඇදුම එරට සම්ප්‍රදායන්ට පටහැනි බව පවසමින් විරොධතාවක්ද පැනනැගී තිබුණි. සමාරම්භක උළෙල පැවැති සෙල්ටික් ක්‍රීඩාංගණය අසල පිරිසක් ඒ පිළිබඳ උද්ඝෝෂණය කළද පොලිසිය පැමිණ පිරිස විසුරුවා හැරියහ. ග්ලාස්ගෝව් සෞන්දර්ය විශ්වවිද්‍යාලයේ ජිල් බ්ලැක්වුඩ් විසින් නිමවා ඇති එම ඇදුම ස්කොට්ලන්ත සංස්කෘතිය විකෘති කිරීමක් යැයි උද්ඝෝෂකයෝ පැවැසූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=s1407241</link>
    <topic>අද ඇරැඹෙන දෙවැනි ටෙස්ට් තරගයේ දී ශ්‍රී ලංකාව හමුවේ අභියෝග රැසක්</topic>
    <author>නිරෝෂන් දික්වැල්ලෆවුස් මොහොමඩ්</author>
    <content>විසි වසරකට පසුව ශ්‍රී ලංකා භූමියේ ටෙස්ට් තරගමාලාවක් ජයගැනීමේ අරමුණින් යුතුව දකුණු අප්‍රිකාවත්, සිය අපරාජිතභාවය තව දුරටත් රැක ගැනීමේ අරමුණින් යුතුව ශ්‍රී ලංකාවත් අද එස්.එස්.සී.පිටියේ දී දෙවැනි ටෙස්ට් තරගයට එක්වෙති. 1993 වසරේ පැවැති දකුණු අප්‍රිකානුවන්ගේ පළමු ශ්‍රී ලංකා සංචාරයේ දී ඔවුන් තරග 3කින් යුත් ටෙස්ට් තරගමාලාව 1-0කින් ජයගත් අතර ඉන් පසුව 2000 දී පැවැති තරග 3කින් යුතු ටෙස්ට් තරගමාලාව 1-1ක් ලෙස ජයපරාජයෙන් ‍තොරව සමකරගත්තේය.ගාල්ලේ පැවැති පළමු ටෙස්ට් තරගයෙන් පරාජයට පත්වූ ශ්‍රී ලංකාවට අද එස්.එස්.සී‍. පිටියේ ඇරැඹෙන දෙවැනි හා අවසන් ටෙස්ට් තරගය අතිශය තීරණාත්මක එකක් බවට පත්වී තිබේ.දකුණු අප්‍රිකානුවන් දැනටමත් 1-0කින් පෙරමුණේ පසුවන බැවින් ශ්‍රී ලංකා පිලේ නායක ඇන්ජෙලෝ මැතිව්ස් හමුවේ ඇත්තේ සුලුපටු අභියෝගයක් නොවේ. තරගමාලාව ජයපරාජයෙන් තොරව නිමාකරගැනීමට නම් අද තරගය ශ්‍රී ලංකාව ජයගත යුතුමය. එක් පැත්තකින් කණ්ඩායමේ පිතිහරඹ අංශයේ දුර්වල මැදපෙළ යළි ගොඩනැගීමටත්, අනික් පැත්තෙන් ආබාධවලින් පීඩාවට ලක්ව ඇති පන්දු යැවීමේ අංශය ශක්තිමත් කිරීමටත් මැතිව්ස්ට සිදුවී තිබේ.ගාල්ලේ පැවැති පළමු ටෙස්ට් තරගයේ දී ශ්‍රී ලංකා පිලේ පරාජයට හේතුවූයේ මැදපෙළ පිතිකරුවන්ගේ දුර්වල ක්‍රීඩා රටාවය. ප්‍රවීන පිතිකරු මහේල ජයවර්ධනත්, උපනායක ළහිරු තිරිමාන්නත්, කඩුලු රකින්නා ලෙස කටයුතු කළ දිනේෂ් චන්දිමාල් සහ තුන් ඉරියව් ක්‍රීඩක දිල්රුවන් පෙරේරාත් ලකුණු අතරට නොපැමිණීම හේතුවෙන් කණ්ඩායමේ මැදපෙළ බිඳ වැටුණු අතර නායක මැතිව්ස්ට සිදුවූයේ හුදෙකලා සටනක නිරතවීමටය. ඔහු පළමු ඉනිමේ සටන්කාමී පිතිහරඹයක් පෙන්නුම් කරමින් ලකුණු 89ක් රැස් කළ අතර දෙවැනි ඉනිම නිමාවනවිට ලකුණු 27ක් ලබා නොදැවී සිටි‍යේය.ශ්‍රී ලංකා පිලේ අත්දැකීම් බහුල ප්‍රවීන පිතිකරුවන් වන කුමාර් සංගක්කාර හා මහේල ජයවර්ධන අතරින් සාර්ථක වූයේ සංගක්කාර පමණි. ඔහු එම ටෙස්ට් තරග‍යේ පළමු ඉනිමේ ලකුණු 24කට දැවී ගිය ද, දෙවැනි ඉනිමේ දී ලකුණු 76ක් රැස් කිරීමට සමත්විය. සිය අවසන් ටෙස්ට් තරග කිහිපයට සහභාගීවෙමින් සිටින ජයවර්ධන පළමු ඉනිමේ ලකුණු 3කට දැවී ගිය අතර දෙවැනි ඉනිමේ දී රැස් කළේ ලකුණු 10ක් පමණි. ළහිරු තිරිමාන්න පළමු ඉනිමේ දී ලකුණු 38කට දැවී ගිය අතර දෙවැනි ඉනිමේ රැස් කළ ලකුණු සංඛ්‍යාව 12කි.පළමු ඉනිමේ දී ලකුණු 6කට දැවී ගිය චන්දිමාල්ට දෙවැනි ඉනිමේ ලබා ගත හැකිවූයේ එක් ලකුණක් පමණි. දකුණු අප්‍රිකානුවන්ගේ ඉනිම් 2දීම කඩුලු 4බැගින් දවාගනිමින් පන්දුවෙන් දස්කම් පෑ දිල්රුවන් පෙරේරා පිතිහරඹයෙන් අසාර්ථක විය. ඔහු ඉනිම් 2දිම ඩේල් ස්ටේන්ගේ පන්දු හමුවේ කඩුලු රකින කුවින්ටින් ඩි කොක් වෙත උඩපන්දු ලබා දී ලකුණු නොලබා දැවීගියේය.දිනේෂ් චන්දිමාල් කණ්ඩායමට කැඳවනු ලැබුවේ එංගලන්ත සංචාරය අතරතුර ශ්‍රී ලංකා ටෙස්ට් පිලේ කඩුලු රකින්නා වූ ප්‍රසන්න ජයවර්ධන ආබාධයකට ලක්වීම හේතුවෙනි. එහෙත් එංගලන්ත සංචාරය පුරාම අසාර්ථක වූ චන්දිමාල් දකුණු අප්‍රිකානුවන් හමුවේ ද ලකුණු අතරට පැමිණීමට නොහැකිවීම කණගාටුදායක සිදුවීමකි. ඒ අනුව ඔහුට අද තරගය අහිමිවන අතර මේ දිනවල එංගලන්තයේ සංචාරයක නිරතවන ශ්‍රී ලංකා 'ඒ' කණ්ඩායමට එකතුවීමට එංගලන්තය බලා පිටත්කෙරේ. ඔහු වෙනුවට 'ඒ' කණ්ඩායමේ කඩුලු රකින්නා ලෙස කටයුතු කළ යොවුන් ක්‍රීඩක නිරෝෂන් දික්වැල්ල ටෙස්ට් පිලට කැඳවා ඇති අතර ඔහු ඊයේ කණ්ඩායමට එක්වීමට නියමිතව තිබිණි.21 හැවිරිදි නිරෝෂන් එන්.සී.සී.පිලේ නිත්‍ය කඩුලු රකින්නා ලෙස කටයුතු කරමින් අන්තර් සමාජ ක්‍රිකට් පිටියේ දස්කම් දැක්වූ ක්‍රීඩකයෙකි. මේ දක්වා පළමුපෙළ තරග 22කට සහභාගී වී ලකුණු 1206ක් ලබා ඇති ඔහු ශතක 3ක් සහ අර්ධ ශතක 5ක් ද රැස් කිරීමට සමත්විය. ඊට අමතරව කඩුල්ල පසුපස සිටි රැකගත් උඩපන්දු 50ක් සහ ස්ටම්ප් කිරීම් 8ක් ද ඔහුගේ දස්කම් අතර වේ. ත්‍රිත්ව විදුහලෙන් ක්‍රිකට් පිටියට එක්වූ නිරෝෂන් දික්වැල්ල 2012 වසරේ ශ්‍රී ලංකා පාසල් ක්‍රිකට් ක්‍රීඩකයා සම්මානයට ද පාත්‍රවිය. අවුරුදු 19න් පහළ ජාතික පිලේ නායකයා ලෙස ද ඔහු කටයුතු කළේය.කණ්ඩායමේ මැදපෙළ පිතිකරුවන්ගේ තත්ත්වය එසේ වෙද්දී පන්දු යැවීමේ අංශයත් විවිධ ආබාධවලින් පීඩාවට පත්වීම ශ්‍රී ලංකා පිලට නරකට හිටියේය. ආබාධයක් මත නුවන් කුලසේකර ටෙස්ට් තරගමාලාවට පෙර කණ්ඩායමෙන් ඉවත්වූ අතර ෂාමින්ද එරංග දකුණු අප්‍රිකාව සමග පැවැති පළමු ටෙස්ට් තරගය අතරතුර ආබාධයකට ලක්වීමෙන් කණ්ඩායමට ඇතුලත්ව නොමැත. ඔහු වෙනුවට ධම්මික ප්‍රසාද් කණ්ඩායමට ඇතුලත්වනු ඇතැයි වාර්තාවේ.ජයග්‍රාහී මානසිකත්වයකින් යුතුව තරග බිමට පිවිසෙන දකුණු අප්‍රිකානුවන් පළමු තරගයේ ජයගෙන දුන් වේගපන්දු යවන්නන් වන ඩේල් ස්ටේන් හා මෝර්නි මෝකල් කෙරෙහි වැඩි බලාපොරොත්තු තබා සිටිති. පළමු ටෙස්ට් තරගයේ දී ස්ටේන් ශ්‍රී ලංකා පිලේ පළමු ඉනිමේ කඩුලු 5ක් බිඳ දැමූ අතර දෙවැනි ඉනිමේ දී කඩුලු 4ක් දවාලීය. ශ්‍රී ලංකා දෙවැනි ඉනිමේ දී කඩුලු 4ක් බිඳ හෙලීමට මෝකල් සමත්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=s1407242</link>
    <topic>කුක්ට ගෙදර යන්න වේවිද?</topic>
    <author>-වර්නන් ගුණසේකර (විදෙස් පුවත් ඇසුරෙණි)</author>
    <content>ඉන්දියාවට එරෙහි දෙවැනි ටෙස්ට් ක්‍රිකට් තරගයෙන් එංගලන්තය ලත් පරාජයත් සමග නායකත්වයෙන් ඉවත් වන ලෙසට ඇලස්ටෙයාර් කුක් ට කෙරෙන බලපෑම් වැඩි වී තිබේ.ඉන්දියාව සමග තරග පහකින් සමන්විත ටෙස්ට් තරගමාලාවේ ලෝඩ්ස්හි පැවැති දෙවැනි තරගය එංගලන්තය ලකුණු 95කින් පරාජය විය. පළමු තරගය ජය පැරදුමින් තොරව අවසන් වීම මත ඉන්දියාව දැන් මේ තරගමාලාවේ තරග 1–0කින් ඉදිරියට පැමිණ සිටී. ලෝඩ්ස්හිදී ලැබූ ජයග්‍රහණය 1986 වසරෙන් පසුව මේ ක්‍රීඩාංගණයේදී ඉන්දියාව වාර්තා කළ පළමු ජය වෙයි. මෙය වසර 2011න් පසුව ටෙස්ට් තරග 16කින් ඉන්දියාව ලබා ගත් පළමු විදෙස් ජයග්‍රහණයද වෙයි.ඇලස්ටෙයාර් කුක්ගේ නායකත්වය යටතේ එංගලන්තය අවසන් වතාවට ක්‍රීඩා කළ ටෙස්ට් තරග 9න් 7ක්ම පරාජය වී සිටී. අවසන් ටෙස්ට් තරග 10න් එකම තරගයක් හෝ ජය ගැනීමට එංගලන්තය අසමත්ව සිටින අතර මෙය විසි වසරකට වැඩි කාලයක් ඇතුළත ඔවුන්ගේ අසාර්ථකම ටෙස්ට් ගමන වී තිබේ.නායකයා ලෙසින් ලබන මේ පරාජයන්ට අමතරව ඇලස්ටෙයාර් කුක් පිතිකරණයේද අසාර්ථක වෙමින් සිටී. එංගලන්තය වෙනුවෙන් වාර්තාගත ටෙස්ට් ශතක 25න් පසුව මේ වමතින් පිත්ත හසුරුවන ආරම්භක පිතිකරුවා වසරකට වැඩි කාලයක සිට ක්‍රීඩා කළ ඉනිම 27කදීම ශතකයක් වාර්තා කිරීමට අපොහොසත්ව සිටී. 2014 වසරේ කුක්ගේ පිතිකරණයේ සාමාන්‍යය 14.33ක් පමණක් වී තිබේ.සිය පිතිකරණ කුසලතා නැවත ඔප්නංවා ගැනීම පිණිස නායකත්වයෙන් ඉවත් වන ලෙසට හිටපු එංගලන්ත ක්‍රිකට් නායකයන් කිහිප දෙනෙකුම කුක් ට බලකර සිටිති. ඊටත් වඩා දුර යමින් ඉයන් බොතම් ඔහුගේ තීරු ලිපියකින් කියා සිටින්නේ, 29 හැවිරිදි කුක් ට “නායකත්වයෙන් මෙන්ම ක්‍රීඩාවෙන්ද විරාමයක් අවශ්‍ය” බවය.ක්‍රිකට් දිවිය අවසන් වීමේ පීඩාව වළක්වා ගැනීම සඳහා කුක් එංගලන්ත ක්‍රිකට් නායකත්වයෙන් ඉවත් වී ටික කලකට ක්‍රීඩාවෙන් විරාමයක් ගත යුතු බව හිටපු නායකයන් ගණනාවක්ම කියා සිටිති.“මෙය ලිවීමෙන් මට සතුටක් ඇති නොවෙයි. ඒත්, කුක්ගේ පිටට තට්ටුවක් දමා යන්න කියන්න වෙලාව ඇවිත් තියෙනවා. දරුණුම කපා දැමීම ඉතාමත් කාරුණික කපා දැමීමද විය හැකියි. එය මේ දක්ෂ ක්‍රිකට් ක්‍රීඩකයාට කරන හොඳක් වේවි. ලකුණු ලබා ගැනීමේ මාර්ගයක් සොයා ගෙන ක්‍රිකට් ක්‍රීඩාවෙන් සතුටු වෙන්න අවස්ථාවක් එවිට ඔහුට ලැබේවි” යැයි හිටපු නායක මයික් ඇතර්ටන් ඔහුගේ තීරු ලිපියකින් පවසයි.තවත් හිටපු නායකයෙකු වන මයිකල් වෝන් මෙසේ කියයි. “මට හිතෙන හැටියට කුක් මාස හයක විරාමයක් ගෙන එයාගෙ පවුලත් එක්ක සිටිය යුතුයි. 2003දී ක්‍රීඩා තහනමකට ලක්වීම නිසා ෂේන් වෝන් අවුරුද්දක් ක්‍රීඩා කිරීමට බැරිවුණා. එයාගේ සමහර හොඳම පන්දු යැවීම් අපි දුටුවේ තහනම ඉවර වෙලා ඇවිත් ක්‍රීඩා කළ අවස්ථාවලදීයි. එංගලන්තය වෙනුවෙන් ක්‍රීඩා කළ වසර ගණනාව තුළ ජෙෆ් බෝයිකොට් තරගමාලා ගොඩක් මගහැරියා. ඒත් බලන්න..එයා ක්‍රීඩා දිවිය අවසන් කළේ විශාල ලකුණු ප්‍රමාණයක් අරගෙනයි.”බෝයිකොට් මෙසේ කියයි. “නායකත්වයේ රැඳී ඉන්න වුවමනා වී තිබෙන්නේ ඇලස්ටෙයාර් කුක්ටයි, එයාගෙ බිරිඳටයි, පවුලටයි විතරයි. වෙනත් කිසිවෙකුට වුවමනාවක් නැහැ.”එහෙත් එංගලන්ත කණ්ඩායම වර්තමානයේ වැටී සිටින මේ අගාධයෙන් ඔවුන් මුදවා ගැනීමේ කාර්යයට නායකත්වය දීමට කුක්ට හැකියාව තිබෙන බවට පුහුණුකරු පීටර් මුවර්ස් තුළ සැකයක් නැත.“ප්‍රශ්නය වී තිබෙන්නේ දීර්ඝ කාලීනව එංගලන්ත කණ්ඩායම ඉදිරියට ගෙන යාමට හැකි නායකයා ඇලස්ටෙයාර් කුක් විය හැකිද? යන්නයි. ඒ පුද්ගලයා ඔහු විය හැකිද? ඔව්, මගේ මතය එයයි. ඒ නිසා මා ඔහුට ඒ ගමන යන්න සහාය දෙනවා” යැයි මුවර්ස් පවසයි.මේ අතර, ඉදිරියේ එළැඹෙන ටෙස්ට් තරග 3 ඇතුළත තමාට තමාගේ පිතිකරණය සාර්ථක කර ගැනීමට නොහැකි වුවහොත් නායකයා ලෙසින් තමාගේ තත්ත්වය ‘අස්ථිර’ වනු ඇති බවට කුක් පිළිගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=s1407243</link>
    <topic>යාපනයේ පාපන්දු පුහුණු වැඩමුළුවක්</topic>
    <author/>
    <content>ක්‍රීඩාව තුළින් එකමුතුකම හා සහෝදරත්වය ජාත්‍යන්තරයට එළිදැක්වීම හා ක්‍රීඩාව තුළින් සංහිඳියාව වර්ධනය කිරීම මූලික අරමුණ කරගනිමින් යාපනය ආරක්ෂක සේනා මූලස්ථානයේ ආඥාපතිගේ සංකල්පයක් අනුව යාපනය ප්‍රදේශයේ තරුණ කොටස් හා ක්‍රීඩා සමාජ සඳහා පාපන්දු පුහුණු වැඩමුළුවක් යාපනය දොරෙයිඅප්පා හා පේදුරුතුඩුව නෙල්ලිඅඩි සාන්ත මයිකල් ක්‍රීඩාංගණවලදී මේ දිනවල පැවැත්වේ.අමෙරිකාපාපන්දු පුහුණු උපදේශකවරුන්ගේ සහභාගිත්වයෙන් මේ වැඩමුළුව අදියර දෙකක් යටතේ පැවැත්වේ. යාපනයේ පැවැත්වෙන පළමු අදියර ඊයේ නිමාවට පත්වූ අතර දෙවැනි අදියර මේ හෙට (25) සිට 27 දක්වා පේදුරුතුඩුවේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=s1407244</link>
    <topic>දිස්ත්‍රික් යූත් ක්‍රීඩා ශූරතාව අම්බලන්ගොඩට</topic>
    <author>අහංගම සමූහ රවිදු ලසිත දීයගහගේ</author>
    <content>ජාතික තරුණ සේවා සභාවේ මෙහෙයවීමෙන් පැවැති ගාල්ල දිස්ත්‍රික් යූත් ක්‍රීඩා උළෙලේ සමස්ත ශූරතාව ලකුණු එකසිය දොළහක් ලබාගත් අම්බලන්ගොඩ ප්‍රාදේශීය ලේකම් කොට්ඨාසයට හිමිවිය.ලකුණු අනූහයක් ලබාගත් හික්කඩුව ප්‍රාදේශීය ලේකම් කොට්ඨාසයේ කණ්ඩායම අනුශූරතාව දිනාගත්තේය. රත්ගම බණ්ඩරවත්ත මහජන ක්‍රීඩාංගණයේ පැවැති තරගාවලියට ගාල්ල දිසාවේ ක්‍රීඩක ක්‍රීඩිකාවෝ පන්සිය හැත්තෑ පස්දෙනෙක් සහභාගී වූහ.තරගාවලියේ අවුරුදු 19න් පහළ දක්ෂතම ක්‍රීඩකයා ලෙස හික්කඩුව ප්‍රාදේශීය ලේකම් කොට්ඨාසයේ ශිරාන් ධනංජයද, දක්ෂතම ක්‍රීඩිකාව ලෙස ගාල්ල කඩවත්සතර ප්‍රාදේශීය ලේකම් කොට්ඨාසයේ ඊ.නිත්‍යා රසාංජලීද සම්මාන ලැබූහ.20න් ඉහළ දක්ෂතම ක්‍රීඩකයා ලෙස ඉසුරු අබේනාය (බලපිටිය), දක්ෂතම ක්‍රීඩිකාව ලෙස එන්.ඩී.ජී.එන්.ලක්මාලි (ඇල්පිටිය) සම්මාන ලැබූහ. ජාතික තරුණ සේවා සභාවේ ගාල්ල දිස්ත්‍රික් සහකාර අධ්‍යක්ෂ ධර්මකීර්ති උක්වත්ත මහතාගේ උපදෙස් පරිදි මේ ක්‍රීඩා තරගාවලිය සංවිධානය කර තිබුණි.දකුණු පළාත් සභා මන්ත්‍රී ආරියවංශ සම්මු සහ රත්ගම ප්‍රාදේශීය සභාවේ සභාපති මනෝජ් මෙන්ඩිස් යන මහත්වරුන්ගේ ප්‍රධානත්වයෙන් ක්‍රීඩා උළෙල ආරම්භ වූ අතර ගාල්ල දිස්ත්‍රික් පාර්ලිමේන්තු මන්ත්‍රී මොහාන් පී ද සිල්වා සහ දකුණු පළාත් සභාවේ උප සභාපති සම්පත් අතුකෝරළ යන මහත්වරුන් අතින් ත්‍යාග සහ සහතිකපත් ප්‍රදානය සිදු කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=s1407245</link>
    <topic>පළාත් පාසල් වොලිබෝල් තරගාවලියේබාලිකා ශූරතා ආනමඩුව ම.ම.විද්‍යාලයට</topic>
    <author>කුලියාපිටිය විශේෂ ඩබ්ලිව්.රණසිංහ</author>
    <content>වයඹ පළාත් අන්තර් අධ්‍යාපන කලාපීය පාසල් වොලිබෝල් තරගාවලියේ ශූරතා ත්‍රිත්වයක් දිනාගැනීමට ආනමඩුව මධ්‍ය මහා විද්‍යාලයීය කණ්ඩායම් සමත්විය.කුලියාපිටිය ජනාධිපති ශිල්ප කලා ශාලිකා ක්‍රීඩාංගණයේදී පැවැති තරගාවලියේදී අවු.15, 17 හා 19න් පහළ බාලිකා ශූරතා ත්‍රිත්වය දිනාගැනීමට ආනමඩුව මධ්‍ය මහා විදුහල් කණ්ඩායම වලට හැකිවිණි.15න් පහළ බාලක ශූරතාව මාදම්පේ සේනානායක මධ්‍ය මහා විද්‍යාලය දිනාගත් අතර 17 හා 19න් පහළ බාලක ශූරතා වෙන්නප්පුව ජෝශප් වාස් විදුහලට හිමිවිය.වයඹ පළාත් අධ්‍යාපන දෙපාර්තමේන්තුවේ ක්‍රීඩා අධ්‍යක්ෂ එච්.කේ.එම්.රාජතිලක මහතාගේ උපදෙස් මත කුලියාපිටිය අධ්‍යාපන කලාපයේ අධ්‍යාපන අධ්‍යක්ෂ හේමන්ත ඉලංකෝන් මහතා විසින් තරගාවලිය සංවිධානය කළේය.තරගාවලියේ සමස්ත ප්‍රතිඵල මෙසේය.15න් පහළ බාලක-1.මාදම්පේ සේනානායක ම.ම.වි, 2.වෙන්නප්පුව ජෝශප් වාස් ම.ම.වි, 3.නාත්තන්ඩිය ධම්මිස්සර ම.ම.වි, බාලිකා-1.ආනමඩුව ම.ම.වි, 2.මහ උස්වැට රත්නපාල ම.වි, 3.නාත්තන්ඩිය ධම්මිස්සර ම.ම.වි17න් පහළ බාලක-1.වෙන්නප්පුව ජෝශප් වාස් ම.ම.වි, 2.නාත්තන්ඩිය ධම්මිස්සර ම.ම.වි, 3.මාරවිල සාන් සේවියර් ම.වි, බාලිකා-1.ආනමඩුව ම.ම.වි, 2.නාත්තන්ඩිය ධම්මිස්සර ම.ම.වි, 3.තොඩුවාව සාන්ත අන්තෝනි ම.වි19න් පහළ බාලක-1.වෙන්නප්පුව ජෝශප් වාස් ම.ම.වි, 2.නාත්තන්ඩිය ධම්මිස්සර ම.ම.වි, 3.අඩයාමුට්ටි මුස්ලිම් ම.වි, බාලිකා-1.ආනමඩුව ම.ම.වි, 2.තොඩුවාව සාන්ත අන්තෝනි ම.වි, 3.වෑකඩ ම.වි</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=s1407246</link>
    <topic>පළාත් වොලිබෝල් බාලිකා ශූරතාවක් වීරකැටියට</topic>
    <author>එච්.ඒ.පී.සමරවික්‍රමමැදමුලන සමූහ</author>
    <content>දකුණු පළාත් පාසල් වොලිබෝල් තරගාවලියේදී 15න් පහල බාලිකා ශූරතාව දිනා ගැනීමට වීරකැටිය සිංගප්පූරු බාලිකා විද්‍යාලීය කණ්ඩායම සමත්විය. ගාල්ල කොටුව මහජන ක්‍රිඩාංගණයේදී තරගාවලිය පැවැත්විණි. මෙහිදී දෙනියාය සෙන්ට් මැතිව්ස් බාලිකා විද්‍යාලීය කණ්ඩායම ලකුණු 25/15 ලෙස පරාජය කරමින් මේ ජය හිමිකර ගැනීමට සිංගප්පූරු බාලිකාවන්ට හැකිවිය.මේ කණ්ඩායම විසින් 2013 වසරේදී ඩී.එස්.අයි දකුණු පළාත් ශූරතාවයද හිමිකර ගත්හ. මොවුන් සියළු දෙනාම පහ වසර ශිෂ්‍යත්ව විභාගය සමත්වුවන් වීමද විශේෂත්වයකි. කණ්ඩායමේ නායිකාව ලෙස ලක්මිණි අනුරාධා කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=s1407247</link>
    <topic>ගාල්ල දිස්ත්‍රික්කයේ පාසල් ක්‍රීඩා පිටිසංවර්ධනයට රුපියල් ලක්ෂ 31ක්</topic>
    <author>ලංකින්ද නානායක්කාර ඉමදුව සමූහ</author>
    <content>හම්බන්තොට කේන්ද්‍ර කරමින් 2017 දී පැවැත්වීමට නියමිත ආසියානු ක්‍රීඩා උළෙලට සමගාමීව ක්‍රීඩා පිටි සංවර්ධනය කිරීමේ වැඩ සටහන යටතේ ගාල්ල දිස්ත්‍රික්කය තුළ පාසල් ක්‍රීඩා පිටි 30ක් සංවර්ධනය කිරීම ආරම්භ කර ඇත.මේ සඳහා රුපියල් ලක්ෂ 31 මුදලක් වෙන්කර ඇති අතර දිස්ත්‍රික්කයම ආවරණය වන පරිදි මේ පාසල් ක්‍රීඩා පිටි තෝරා ගෙන ඇත. අදාළ ක්‍රීඩා පිටි මේ වසරේ ඔක්තෝබර් මස වන විට සාදා නිම කිරීමට ද අවශ්‍ය උපදෙස් ලබා දී ඇතැයි ගාල්ල දිස්ත්‍රික් ක්‍රමසම්පාදන අධ්‍යක්ෂිකා පුෂ්පා මලලසේකර මහත්මිය පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=s1407248</link>
    <topic> දෟශ්‍යාබාධිත ලෝක කුසලාන ක්‍රිකට් තරගාවලිය</topic>
    <author/>
    <content>දකුණු අප්‍රිකාවේදී ලබන නොවැම්බරයේ පැවැත්වීමට නියමිත දෟශ්‍යාබාධිත ලෝක කුසලාන ක්‍රිකට් තරගාවලියට සහභාගි වන ශ්‍රී ලංකා දෟශ්‍යාබාධිත ක්‍රිකට් කණ්ඩායමට අරමුදල් රැස් කිරීම සඳහා ශ්‍රී ලංකා ක්‍රිකට් ආයතනය හා ස්ටෑන්ඩර්ඩ් චාටඩ් බැංකුව එක්ව වැඩසටහන් කිහිපයක් සංවිධානය කර තිබේ. ශ්‍රී ලංකා ක්‍රිකට් කණ්ඩායම මෙන්ම මේ දිනවල ශ්‍රී ලංකාවේ තරග සංචාරයක නියැලී සිටින දකුණු අප්‍රිකානු ක්‍රිකට් ක්‍රීඩකයන්ද මේ කර්තව්‍යයට එක්ව සිටිති. එහිදී මෙතෙක් රැස්කර ගත් අරමුදල් ශ්‍රී ලංකා නායක ඇන්ජලෝ මැතිව්ස් හා දකුණු අප්‍රිකා නායක හෂිම් අම්ලා විසින් ශ්‍රී ලංකා දෟශ්‍යාබාධිත ක්‍රිකට් කණ්ඩායමේ නායකයාට පිරිනැමූ අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=f1407241</link>
    <topic>හාමුදුරුවන්ගේ නොවන නඩු</topic>
    <author>රාමන්</author>
    <content>කණ්ඩායමක් වට වී. එක් අයකුට පහර දෙනවිට පහර කෑමට ලක්වන පුද්ගලයා බේරා ගැනීමට මැදිහත් වීම මනුස්සකමක් විදියටයි සැලකෙන්නේ. බේරා ගැනීමට සූදානම් වන පුද්ගලයා තරුණයකු නම් එසේ මැදිහත් වීම සම්බන්ධයෙන් ඔහු දෙවරක් කල්පනා කරන්නේ නැහැ. තරුණකමට එය ඉබේම සිදු වෙනවා.තරුණකම සමඟ ඔහුගේ රැකියාව සහනසේවා කටයුතුවල නිරත වීම නම් සාමාන්‍යයෙන් විදේශ රටක දී වුව ද එවැන්නකට පිටුපා සිටීමට ඔහුගේ හිත හදා ගැනීමට බැරි වෙනවා. මේ නිසා විදේශීකයෙකු වුවද ඔහු ඒ මොහොතේ ප්‍රදර්ශනය කළේ සුපුරුදු මනුස්සකම බව පැහැදිලියි. එහෙත් අවසානේ එම මැදහත් වීම තම අවසන් ගමනට හේතුවක් වේ යැයි හෙතෙම කිසිවිටෙකත් කල්පනා නොකරන්නට ඇති. ඔහු ආචාරශීලී හා සංග්‍රහශීලී ශ්‍රී ලංකාවට සිය පෙම්වතිය සමඟ සංචාරයක් සඳහා පැමිණි විදේශීකයෙක්.කුරාම් ෂෙයික් නැමැති රතුකුරුස සංවිධානයට අනුයුක්තව සේවය මෙම විදේශිකයා රාජකාරි වශයෙන් විදේශ රටවල සංචාරය කර ඇති අයෙක්. මෙවර ඔහු ශ්‍රී ලංකාව තෝරා ගන්නේ රාජකාරි කටයුත්තකට නොවෙයි. සිය පෙම්වතිය වන රුසියානු ජාතික වික්ටෝරියා ඇලෙක් සැන්දෝවා සමඟ විනෝද සංචාරයකට. ඒ සඳහා මෙම යුවළ තෝරා ගන්නේ තංගල්ලේ පිහිටි “ද. නේචර්” හෝටලයයි. මේ යුවලට 2011 වසරේ නත්තල් දා (25) සිදු වන්නේ තම ජීවිතයේ දරුණුතම ඛේදවාචකයට මුහුණ දීමටයි.එම ඛේදව­ාචකය ඔවුනට අත්පත් කර දෙන පාර්ශවය නියෝජනය කරන්නේ තංගල්ලේ ප්‍රාදේශීය සභාවේ සභාපතිවරයා ඇතුළු කණ්ඩායමක්. මේ දෙපාර්ශවයම පොදුවේ නියෝජනය කරන්නේ කැත්තට පොල්ල මෙන් කටයුතු කරන යෞවන වියේ කණ්ඩායමක්.මේ විදේශීක යුවලට මුහුණ දීමට සිදු වූ ඛේදවාචකයේ කතාව අතිශයින්ම අනුවේදනීයයි. ශ්‍රී ලංකාව වැනි ඉතිහාසයක්, සංග්‍රහශිලී සංස්කෘතියක් හා දියුණු ශිෂ්ටාචාරයක් ඇති රටක සිදු නොවිය යුතු මට්ටමේ සිදුවීමක්. එය සෝම­ාලියාවේ හෝ ඒ ගණයේ වෙනත් රටක සිදු වුණා නම් මෙතරම් බරපතළ ක්‍රියාවක් වන්නේ නැහැ. එහෙත් ශ්‍රී ලංකාවේ පසුබිමට සාපේක්ෂව සිදු වූ අපරාධය අාන්දෝලනාත්මකයි.තමා ඉදිරිපිට සිදු වූ අනුන්ගේ සටනක් සම්තයකට පත් කිරීමට ගොස් කුරාම් ෂෙයික් ඝාතනය වීමත්, ඔහුගේ පෙම්වතිය සමුහ දුෂණයකට ලක් වීමත් ආණ්ඩුව නියෝජනය කරන ප්‍රාදේශීය දේශපාලනඥයකුගේ සම්බන්ධය ඊට ගෑවී තිබීමත්, විදේශීක යුවල මහා බ්‍රිතාන්‍යය හා රුසියාව යන රටවල් දෙකේ ම පුරවැසියන් වී තිබීමත්, තංගල්ලේ ඛේදවාචකය නමින් මෙම සිදුවීම ජාතික මට්ටම පවා ඉක්ම යෑමට හේතුවක් වුණා. අවසානයේ එය විපක්ෂය රජයට පහර දීමේ අවියක් කර ගෙන තිබුණා.මේ පිළිබඳ පැවැති නඩුවේ තුන්වැනි විත්තිකරු විශේෂයෙන් ම හම්බන්තොට දිස්ත්‍රික්කය නියෝජනය කරන ප්‍රාදේශීය සභාවක සභාපතිවරයෙක් වීම නිසා විපක්ෂයේ ප්‍රහාරය තීවු කිරීමට තවත් සුවිශේෂ සාධකයක්.තමන් රට පාලනය කරන සමයේ නඩු නැති ඝාතන ගැන නිහඬ පිළිවෙතක් අනුගමනය කරන අයම විපක්ෂයට ගිය පසු නඩු තීන්දුවක් ලැබෙන තුරුවත් බලාගෙන සිටීමේ ඉවසීමක් නොතිබීම මෙන් ම අදාළ සිදුවීමට බලපා තිබෙන දේශපාලන වුවමනාව පැහැදිලියි.“ඕක යට යනවා බලන්න ඔය විත්තිකාරයෝ නිදහස් වෙනවා.ඇයි දන්නව ද ?නඩුත් බඩුත් දෙගොල්ලම ඒ අයගෙනෙ.සමහරු කීවේ එහෙමයි. අනෙක් පැත්තෙන් ආණ්ඩු බලයක් සමඟ ලැබෙන දේශපාලන “උණ” විවිධ අපයෝජනවලට අපරාධවලට සමහරු හේතුවක් කරගෙන තිබෙන බව පෙනෙනවා. මේ නිසා රිස්ස යන්නේ තමන් නියෝජනය කරන ආණ්ඩුවේ ම බව මේ අය කල්පනා කරන්නේ නැහැ.ඒ අය කරන්නේ ආණ්ඩු නායකයින් පවා අමාරුවේ දැමීමක්. තංගල්ලේ සිදුවීම ද එවැන්නක්. දේශපාලන සබඳතා නිසාම “ද නේචර්” හෝටලයේ ඝාතනයට අදාළ නඩු තීන්දුව කාගේත් අවධානයට ලක් වුණා මේ සම්බන්ධයෙන් මාධ්‍ය මඟින් ලබා දුන් දැවැන්ත ප්‍රචාරය ද ඊට එක් හේතුවක් වෙන්න ඇති.නඩු තීන්දුව මගින් තංගල්ල ප්‍රාදේශීය සභාවේ සභාපති ඇතුළු 4 දෙනෙකු වසර විස්සක සිරදඩුවමකට ලක් වුණා. එය ප්‍රකාශයට පත් කරමින් කොළඹ ප්‍රධාන මහාධිකරණ විනිසුරු රෝහිණී වල්ගම මහත්මිය එදා වැදගත් ප්‍රකාශයක් කළා.“දැඩි කැපකිරීමකින් කටයුතු කර මාස 3 1/2ක් තරම් වූ කෙටි කාලයකින් විභාග කොට අවසන් කළ තංගල්ල ඝාතන නඩුවේ තීන්දුව තමා ප්‍රකාශයට පත් කරනුයේ එය රාජකාරියක් නොව දේවකාරියක් සේ සලකා බලා යැයි ඇය සඳහන් කළා. ඉදිරිපත් වූ සියලූ සාක්ෂි හා කරුණු සලකා බලා. තමා දෙනු ලබන මෙම තීන්දුව සම්බන්ධයෙන් යම් පියවරක් යන්නේ නම් ඊට පෙර තමන් වැරැදිකරු ද නිවැරැදිකරු ද යන වග හෘද සාක්ෂියට තට්ටු කර බලා තීරණය කරන ලෙස ද ඇය ඉල්ලා සිටියා.මහාධිකරණ විනිසුරුවරිය සඳහන් කරන පරිදි ම “හෘද සාක්ෂිය” මෙහි දී වැදගත්. එය තම තමන්ගේ දේශපාලන මති මතාන්තරවලටත් වඩා වැදගත්. මෙය සධාරණත්වයේ මෙන් ම රටේ කීර්තිනාමය රැක ගත් තීන්දුවක් බව ද පැහැදිලියි. අගතියට පත් වූ පාර්ශවය ද සාධාරණය ඉටු වීම සම්බන්ධයෙන් සතුටට පත් ව සිටිනවා.“ශ්‍රී ලංකාවේ අධිකරණ පද්ධතිය තුළ හොඳක් දකින්න පුළුවන් බොහෝ දේ තිබෙනවා. මගේ සහෝදරයාගේ නඩුව වෙනත් සිද්ධීන් සමඟ සංසන්දනය කිරීමට මට අවශ්‍ය වන්නේ නැහැ.”“රටේ යහපත්කම රදා පවතින්නේ එ රටේ අධිකරණ පද්ධතිය මතයි. මගේ සහෝදරයා‍ෙග් සිද්ධිය හොඳ උදාහරණයක් ලෙස ඉදිරියට ගන්න පුළුවන්.”“මෙම අපරාධයට අවුරුදු 20ක බරපතළ වැඩ ඇති සිරදඬුවම බොහෝ දෙනාට පුදුමයක් වෙලා. ඇයි ද කියා මම දන්නේ නැහැ.”නඩු තීන්දුව ප්‍රකාශයට පත් කිරීම නැරඹීමට පැමිණි කුරාම් ෂෙයික්ගේ සොහොයුරු නසීර් ෂෙයික් තීන්දුව සම්බන්ධයෙන් මාධ්‍යයට සඳහන් කර තිබුණේ එලෙසින්. තංගල්ල ප්‍රාදේගීය සභාවේ සභාපතිවරයා මීට සම්බන්ධ නොවන්නට අදාළ නඩුව මෙතරම් ආන්දෝලනයකට ලක් වන්නේ නැහැ. එසේ ම විපක්ෂය සඳහන් කරන ආකාරයට නොව නීතිය කාටත් සාධාරණව ඉටු වන බව තංගල්ලේ ‘ද නේචර්’ හෝටලයේ ඝාතන නඩුවේ තීන්දු වෙන් නැවතත් පැහැදිලි වෙනවා.දේශපාලන හයියෙන් මිනී මරන්න බැහැ. එහෙම වුණොත් කොතරම් බලවතෙක් වුණත්, බලවතුන් ආශ්‍රය කළත්, නීතියෙන් නම් සමාවක් ලැබෙන්නේ නැහැ. මේ නිසා දේශපාලනයට පිවිසෙන තරුණ නායකයන් තංගල්ලේ මේ පාඩම උගත යුතු වෙනවා.සාමාන්‍යයෙන් පසුගිය සමයේ ප්‍රාදේශීය සභා මට්ටමේ දේශපාලනයේ දක්නට ලැබෙන්නේ පිරිහීමක්. දේශපාලන බලය අතට ගෙන කරනු ලබන විවිධ අක්‍රමිකතා හා ප්‍රචණ්ඩ ක්‍රියා නිසා සමහරු තමන්ගේ ආරම්භක දේශපාලනය නැත්නම් දේශපාලන ළදරු වියම විනාශ කර ගෙන තිබුණා. එය ආණ්ඩුවේ පමණක් නොව විපක්ෂය පැත්තෙන් ද දක්නට ලැබුණා. මනාප ක්‍රමය හා ඒ මත සිදු වන අති දැවැන්ත වියදම් රටාව ද මීට හේතුවක් වීය හැකි යි.එහෙත් අවසානේ අපරාධවලට සම්බන්ධ වන්නේ නම් නීතියේ ගැලවීමක් නොලැබෙන බව තංගල්ලේ නඩු තීන්දුවෙන් නැවත නැවත පැහැදිලිවෙනවා. යුක්තිය ඉටු වීම පමණක් නොව අධිකරණයෙන් යුක්තිය ඉටු වන බවට වූ පිළිගැනීම ද ජනසමාජය තුළ තහවුරු විය යුතුයි. තංගල්ලේ නඩු තින්දුව එය නැවතත් තහවුරු කරනු ලැබුවා. විපක්ෂයේ සමහර අයගේ දේශපාලන අභිලාෂ බිඳ වැටීමට ද මේ තීන්දුව හේතුවක් වී තිබීම නිසා නඩුත් බඩුත් දෙකම හාමුදුරුවන්ගේ යන්න කිසිසේත් වලංගු වන්නේ නැහැ. එසේ ම හාමුදුරුවන් වුව ද අධිකරණයට යටත් බව මින් පැහැදිලි වෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=f1407242</link>
    <topic>සිත්තරු අදට ගැළපෙන චිත්‍රකතා පත්තරයක්</topic>
    <author>සටහන සමදරා ජයසිංහ</author>
    <content>දැනට වසර කිහිපයකට පෙර මුද්‍රිත මාධ්‍යයේ සුවිශේෂී ස්ථානයක් ලබාගෙන සිටියේ චිත්‍ර කතා පත්තර. විවිධ නම්වලින් පළ වූ මේ පත්තර එදා සැලැකුවේ පවුලට එන හිතවතෙක් විදියට. සුපර් මෑන්ලා, බැට් මෑන්ලා විතරක් නොවෙයි, දේදුනු, කැලුම් වගේ පෙම්වතුන් සැබෑ පෙම්වතුන්ගේ ප්‍රේම ලෝකයේ වීරයන් බවටත් පත්වුණේ චිත්‍ර කතා නිසා. ඒ යුගය අවසන් වෙලාත් වසර කිහිපයක් ගත වූ තැන චිත්‍ර කතාව නැවැත පාඨකයාට සමීප කරවන්න දෙදෙනෙක් ඉදිරිපත් වුණා. ඒ ජූඩ් ශ්‍රීමාල් සහ අනුර ශ්‍රීනාත් දෙපළ. අද රසමංජරියට ගොඩවන මේ දෙන්නා අපට ඒ පිළිබඳ මෙසේ අදහස් දැක්වූවා.කුමක්ද මේ ප්‍රයත්නය?ජූඩ් සහ අනුර කියන අපි දෙන්නා සහ ශ්‍රී ලංකාවේ ඉන්න සියලුම දක්ෂ චිත්‍ර කතා ශිල්පීන් එකතු වෙලා කරන්න යන අලුත් වැඩක් මේක. ඒජී ක්‍රියේෂන්ස් යන අප ආයතනය සිත්තරු නමින් චිත්‍ර කතා පත්තරයක් මුද්‍රණය කිරීමට සූදානම් වී සිටින්නේ. මේ මස 03 වැනිදා සුබ මොහොතින් සිත්තරු පළමු මුද්‍රණය ජනසතු කරන්න බලාපොරොත්තු වෙනවා.චිත්‍ර කතා පත්තර අපට අලුත් දෙයක් නොවෙයි. නමුත් නැති වී යන කලාවක්. එය රැකගැනීමට ගන්න උත්සාහයක් ද මෙය?ඇත්තෙන්ම අපට අවශ්‍ය වුණේ චිත්‍රකතා කියන ප්‍රබල මාධ්‍ය නැවැත පාඨකයාට සමීප කරන්න. දැන් බලන්න ඉස්සර චිත්‍ර කතාවලට මිනිස්සුන්ගේ තිබුණු කැමැත්ත. චිත්‍රයක් සහ කතාවක් එකට එකතු වී මැවෙන චරිත මිනිස්සුන්ගේ ජීවිතවලට හුඟක් සමීප වුණා.එදා ආදරවන්තයෝ ආදරේ කළේ චිත්‍ර කතාවක් වගේ. ඒවා බොහෝම සෞන්දර්යාත්මකයි. ඒවායේ තිබුණේ ප්‍රබල වින්දනයක් ලබා දිය හැකි කතා. චිත්‍ර කතා හරහා ගොඩනැඟුණු චරිත පසුකාලීනව චිත්‍රපට හා ටෙලිනාට්‍යවලට පවා පාදක කරගත්තේ පාඨකයා තුළ තිබුණු දැඩි රුචිකත්වය නිසා. ඒ වගේම චිත්‍ර කතාවක් කියන්නේ අධ්‍යාපන මාධ්‍යයක්.එදා පොඩි ළමයි චිත්‍ර අඳින්න පුරුදු වුණේ චිත්‍ර කතා පත්තරවල ඇති චිත්‍ර බලලා. එයින් හොඳ දක්ෂ චිත්‍ර ශිල්පියෝ බිහිවුණා. ඒ නිසා චිත්‍ර කතාව කියන මාධ්‍ය වැළලිලා යන්න දෙන්න හොඳ නැහැ. ඒ නිසයි අපි ඉදිරිපත් වුණේ.මෙතරම් හොඳයි කියන චිත්‍රකතා පත්තර ටිකෙන් ටික පාඨකයාගෙන් ඈත්වීමට හේතුව කුමක්ද?එයට ප්‍රධානම හේතුව ලෙස අපි දකින්නේ ලංකාවේ චිත්‍ර ශිල්පීන් ඉන්නේ අතළොස්සයි. චිත්‍ර කතා පත්තර රැසක් එකවර බිහිවීම නිසා ඉන්න ශිල්පීන් ටික දෙනාම තමයි මේවායේ චිත්‍ර ඇන්දේ කතා ලිව්වේ. කාලයක් යද්දී එහි අඩුලුහුඬුකම් ඇතිවුණා. ඒ කාලේ පරිගණක තාක්ෂණය නැහැ. අතින් තමයි චිත්‍ර ඇන්දේ. එක චිත්‍ර කොටුවක් අඳින්න දවස් 2, 3 ක් ගතවුණා. මේ නිසා චිත්‍ර ශිල්පීන්ට කාලය මදි වුණා.එහෙම දෙයක් ආයෙත් වෙන්න බැරිද?අපි ඒ වගේ දේකට ඉඩ තියන්නේ නැහැ. අපි ජාතික චිත්‍ර කතා පදනම නමින් සංවිධානයක් පිහිටුවාගෙන තිබෙනවා. එහි අපේ චිත්‍ර ශිල්පීන් 300 ක් පමණ ඉන්නවා. අපි ‍මීට පෙරත් මේ අය සම්බන්ධ කරගෙන සිත්තරු ඇඳි රූ නමින් ප්‍රදර්ශන දෙකක් පවත්වා තිබෙනවා. මේ පිරිස හොඳටම ප්‍රමාණවත් සිත්තරු පත්තරයට.සිත්තරුට තරගකාරීත්වයක් ඇතිවෙන්නත් පුළුවන්...ඇතිවෙන එක හොඳයි. එතකොටනේ සංසන්දනය කරලා හොඳ නරක හොයන්න පුළුවන්.සිත්තරු අන්තර්ගතය ගැන කතා කළහොත්?මෙහි වර්ණ පිටු 12 සහිත පිටු 20 කින් සමන්විතයි. සෑම ඉරිදාවකම මෙය පළවනවා. ඇතැම් වර්ණ ගැන්වීම සඳහා පරිගණකය භාවිතා කළත් සෑම චිත්‍ර කතාවක්ම අඳින්නේ, නිර්මාණය කරන්නේ අපේ ශිල්පීන්. මේ හැම චිත්‍ර ශිල්පියෙක්ම හොඳ ලේඛකයෙක්. ආදර කතා, වීර කතා, රහස් පරීක්ෂක කතා, හාස්‍යජනක කතා, ඓතිහාසික කතා, ගැමි කතා ඇතුළු පාඨකයාට උපරිම ‍රසවින්දනයක් ලබාදිය හැකි ලෙසට හා සදාචාරාත්මක විදිහට සිත්තරු පළවෙන්නේ. ඒ නිසා අපි පාඨක පිරිසගෙන් ඉල්ලා සිටිනවා මෙය කියවා බලන්න කියලා.අලුත් පරපුරට චිත්‍ර කතා මාධ්‍යය මඳක් නුහුරුයි. ඒ අයව ග්‍රහණය කරගන්නේ කොහොමද?අද කාලයට ගැළපෙන ලෙසයි සිත්තරු සකස් වෙන්නේ. ඒ වගේම පවුලේ සැමට රසවිඳින්න පුළුවන් වෙන විදිහට. ඒ කාලේ චිත්‍ර කතා පාඨකයන් අදටත් ඉන්නවා. ඒ අයගේ දරුවන්ට මේ පත්තරය රැගෙන දේවි කියලා අපි හිතනවා. අද තරුණ පිරිස ෆේස් බුක් එකට අන්තර්ජාලයට ඇබ්බැහි වෙලා ඉන්නේ.එය තරමක් හෝ අඩු කර කියවීමට, රසවිඳීමට ඔවුන්ට හුරුකිරීමට මෙය රුකුලක් වේවි. ඒකාකාරී ටෙලිනාට්‍ය හා කර්කශ ජීවන රටාව තුළ ජනතාවට ලැබෙන විනෝදාස්වාදය හරි අඩුයි. එදා තිබුණාට වඩා හොඳ මට්ටමින් සිත්තරු චිත්‍ර කතා පත්තරය අපි ගෙන ඒමට සිතුවේ චිත්‍ර කතා ගැන විශ්වාසය තිබෙන පාඨක පිරිසක් තවමත් ඉන්න නිසා. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=f1407243</link>
    <topic>පැදුරු සාජ්ජ මහජනතාවගේකලාවක්</topic>
    <author>සමදරා</author>
    <content>නිවේදිකාවක්, රංගන ශිල්පිනියක්, ගායිකාවක් ලෙස කලා ක්ෂේත්‍රයේ විවිධ ඉසව් ස්පර්ශ කළ රත්නශිලා පෙරේරා තවත් වින්දනීය අත්දැකීමක් රසිකයන්ට ලබාදීමට මේ දිනවල සූද‍ානම් වෙනවා. ඒ සිංදු පැදුර ප්‍රසංගය. මෙය පැවැත්වෙන්නේ මේ මස 26 වැනිදා සවස 6ට කොළඹ මහානාම විද්‍යාලයීය ශාලාවේ දී. මේ ගැන කියන්න රත්නශිලා අපත් සමඟ කතාබහට එක්වුණා. ‘සිංදු පැදුර’ පැදුරු සාජ්ජයක්ද?ඇත්තෙන්ම, පැදුරු සාජ්ජ කලාව ප්‍රසංග වේදිකාවට කැන්දන්නට දරන වෑයමක්. සාමාන්‍යයෙන් පැදුරු සාජ්ජ සීමාවෙලා තිබෙන්නේ නාගරිකව වාසය කරන, ධනවත් ව්‍යාපාරික ප්‍රභූ පංතියේ සීමිත ප්‍රේක්ෂක පිරිසට.සාමාන්‍ය ප්‍රේක්ෂක ජනතාවට මෙවැනි ගීතමය පැදුරු සාජ්ජ සඳහා සහභාගී වීමට අවස්ථාව ලැබෙන්නේ ඉතා අවම වශයෙන්. ඒත් පැදුරු සාජ්ජ ප්‍රසංගයකට සහභාගී වී ඒ වින්දනීය අත්දැකීම විඳගන්න බොහෝ දෙනා කැමතියි. වසර ගණනාවක් තිස්සේ පැදුරු සාජ්ජ ගායනයෙන් හා සංවිධානය කිරීමෙන් මම ඒ ගැන හොඳින් දන්නවා. ඒ නිසා ඕනෑම ප්‍රේක්ෂකයකුට එළිමහන් ප්‍රසංග කලාව තුළ පවත්නා වින්දනයට වඩා වෙනස් ගීතමය රසස්වාදයක් අත්විඳින්න සැලැස්වීමයි මෙහි අරමුණ වුණේ.මෙහි ගීත පෙළ ගැහෙන්නේ කොහොමද?ඇසූ පිරූ මතකයේ රැඳුන ගීත 30ක් පමණ මෙහිදී ගායනා කරනවා. ඒ අතරම ග්‍රැමෆෝන් යුගයේ ගීත කිහිපයක්, වේදිකා නාට්‍ය ගීත, හින්දි සහ දමිළ ගීත ඇතුළත් වනවා. සහය ගායනාවලින් ඉෂාක්බෙග්, සුනෙත් වල්පොළ, සූරිය කුමාර මුත්ගලගේ ආදීන් එක්වෙනවා. ආරාධිත ගායක ගායිකාවන් ලෙස නෙලූ අධිකාරි, සන්ධ්‍යා බුලත්සිංහල, ස්වර්ණා ලතා කවීෂ්වර සහ හිමාෂ එක්වෙනවා.ප්‍රසංග වේදිකාව සහ පැදුරු සාජ්ජ පැහැදිලි වෙනස්කම් සහිත කලා මාධ්‍යන් දෙකක් ඔබ මේ දෙක එක් කරමින් එය ප්‍රේක්ෂකයාට සමීප කරන්නේ කොහොමද?ඇත්තටම මෙහිදී ප්‍රේක්ෂකයාටත් අප හා ගායනයෙන් එක්වන්න පුළුවන්. ප්‍රසංග වේදිකාව තුළ අප අහන වේග රිද්මයේ හෝ ඒකාකාරී ගීත පෙළට වඩා වෙනසක් පැදුරු සාජජේ තුළ තිබෙනවා. එය හරි සරලයි වගේම විචිත්‍රයි. ඒ නිසාම මෙය ප්‍රේක්ෂයාට සමීපයි. ප්‍රේක්ෂකයා හා ගායකයා අතර පරතරය මෙහි ගොඩක් අඩුයි. වේදිකා නාට්‍යවලදී අපි ගීත ගයන්නේ විශාල වශයෙන් හඬ නඟලා. ඒත් මෙහි හඬ පාලනයේ වෙනස ඉතා හොඳින් ඇසීමට පුළුවන්. මෙය මහජනතාවගේ කලාවක්.ඔබ බොහෝ විට ගයන්නේ පැරැණි ගීත, ඇයි ඔබේම ගීත අඩුවෙන් ගයන්නේ?මගේම ගීත කිහිපයක් තිබුණත් එය යටපත් කරගෙන තමයි මම පැරැණි ගීත ගයනා කරන්නේ. එයින් ලබන ආත්ම තෘප්තිය මිල කරන්න බැහැ. පැරැණි ගීතවලට මම හුඟක් ආද‍ෙරයි. ඒ ගීත කවදාවත් මතකයෙන් ගිලිහී නොයන අමරණීය ගීත . මගේ කටහඬ බොහෝ දුරට ගැළපෙන්නේ පැරැණි ගීතවලට. මේ හැමදෙයක්ම මම කරන්නේ අවබෝධයකින්. මටම කියලා අනන්‍යතාවයක් ගොඩනඟා ගන්නේත් අවබෝධයෙන් වැඩ කරපු නිසා.ගායනයට ද, රංගනයටද, වැඩියෙන් කැමති?එකට නම් එකවර පිළිතුරු දෙන්න බැහැ. මොකද මම ගායනයට,රංගනයට, නිවේදනයට, හඬකැවීම්වලට සම්බන්ධ නිසා, මේ හැම දෙයක්ම කරන්නේ ඉතා ආශාවෙන්. රසිකයන් මාව මේ හැම දෙයකින්ම හඳුනා ගත්තා. පිළිගත්තා. ඒ නිසා මේ ක්ෂේත්‍ර සියල්ලම මට හරි වටිනවා.මේ දිනවල අලුත් නිර්මාණවලට එක් වුණාද?සුපුරුදු පරිදි නරි බෑණා, මධුර ජවනිකා, ජසයා හා ලෙන්චිනා හි රංගනයේ යෙදෙනවා. සරත් ධර්මසිරිගේ සත් පත්තිනි ටෙලි නාට්‍යයේ රඟපෑවා. එය ඉදිරියේ විකාශනය වේවි.ස්වප්නා ඉන්දියානු ටෙලි නාට්‍යයයේ ස්වප්නාගේ නැන්දම්මාගේ චරිතයට හඬ කවනවා. ඒ සඳහා ලැබෙන ප්‍රතිචාර නම් බො‍හෝමයි. ඒ අතර මගේ දර්ශනපති උපාධියේ අවසන් අදි‍යරේ ඉගෙන ගන්නවා. ඒ එක්කම ලේඛන කලාවටත් ප්‍රවේශ වී ඉන්නවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=f1407244</link>
    <topic>වෙද හාමිනේට ඉක්මන් සුවය...</topic>
    <author>සමදරා</author>
    <content>වසර 25ක් වන ඇයගේ කලා දිවිය පුරාවටම තිබුණේ සරල, සන්සුන් බවක්. 1987 වෙද හාමිනේ ලෙසින් ටෙලි නාට්‍ය ක්ෂේත්‍රයට පා තැබු ඇයගේ රුව අපිට හැමදාම මතක තිබුණා. දිගු කෙස් කළඹ, විසල් දෙනෙත්, සුන්දර සිනහව ඇය මේ සියල්ලෙන් පරිපූර්ණයි. රෙබෙකා නිර්මලී විවිධ චරිත ඔස්සේ නිරතුරු අපට හමුවු සුන්දර චරිතයක්.වේදිකාව, ටෙලිනාට්‍යය, සිනමාව ඇය අපූරුවට ග්‍රහණය කර ගත්තා. අනුරාධපුරය වැනි සෞන්දර්යාත්මක මෙන්ම පූජනීය නගරයක උපන් ඇය තුළ ගම හා බැඳුණු අභියෝග මැඩගෙන ජීවිතයට මුහුණදීමේ ශක්තිය නොමදව තිබුණා. මල් කඩාගෙන හැමදාම මිහිඳු ආරණ්‍ය සේනාසනයට බුදුන් වඳින්න ගිය මේ පුංචි කෙල්ල මුල හොඳනම් අනාගතය සුභමැයැයි කියන එක හැමදාම සිතූ කෙනෙක්. ඒ නිසාම ගෙන්දගම් පොළවේ පය ගහලා කොන්ද කෙළින් තියාගෙන ජීවත් වෙන්න ‍‍රෙබෙකා හොඳින්ම දැන හිටියා.වෑ දිය රැල්ල, සේක්කුගෙදර, ජීවිතය සුන්දරයි කප් සුවහස්කල්, රන්තලිය වලව්ව, මොණරතැන්න, අකාල සන්ධ්‍යා, මිණිපුර හටන, ආදරවන්තයෝ, නිසල දිය සසල විය, දඬුබස්නාමානය, කඩුළු තහංචිය, දිය සායම්, දෙදහක් අතර ඇයගේ නිර්මාණ අතරින් ස්වල්පයක් පමණයි.කලාව ඇයගේ ජීවිතයට එසේ ශක්තියක් වූවත් ස්වභාවධර්මයේ න්‍යායන්ට අනුව ගිලන් බව ඇයට ද පොදු ධර්මතාවයක් වුණා. මෙය ඇසූ විට ඇය වටා සිටින රසික රසිකාවියන්ගේ සිත් මහත් සේ කම්පාවට පත් වන බව දැන සිටියද ‍ෙරබෙකා නිර්මලී මේ වනවිටත් දැඩි සේ රෝගාතුරව රෝහල්ගතව සිටින වග අකමැත්තෙන් වුවද මෙසේ සඳහන් කරමි.දැඩි සේ ගිලන්ව ඇය ගත කරන මේ මොහොතට අපට ශක්තියක් වන්නට හැකි නම් එය කෙතරම් වටිනේද? කලාකරුවා යනු පොදු වස්තුවකි. එමෙන්ම රෙබෙකා නිර්මලී යනුද අපට සම්පතකි. එබැවින් මෙතෙක් දුර කලා ලොෙවහි සුවසේ සැරිසැරූ ඇයට තවදුර යන්නට අප ඉක්මන් සුවය ලැබේවායි ප්‍රාර්ථනා කරමු.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>24</day>
    </date>
    <link>http://www.dinamina.lk/2014/07/24/_art.asp?fn=f1407245</link>
    <topic>ගුවනට මුසුවුණු දිනමිණ සිටි එෆ්. එම්. ප්‍රවෘත්ති විකාශය</topic>
    <author> ඡායාරූප සුදත් මලවීර රංජිත් අසංක</author>
    <content>පත්තර මහ ගෙදරත්, ගුවන් විදුලියේ මහ ගෙදරත් අත්වැල් බැඳගනිමින් දිනපතා තිස්වැනි විනාඩියේදී ඉදිරිපත් කරන උණුසුම් පුවත් රැගත් දිනමිණ සිටි එෆ්. එම්. ප්‍රවෘත්ති විකාශය ඊයේ (23) පෙරවරු 9.44 ට යෙදුණු සුබ මොහොතින් ඇරැඹිණි.89.6 සහ 89.8 තරංග මාලා ඔස්සේ ශ්‍රාවක දෙසවන් පත් අතර රැඳෙමින් ප්‍රවෘත්ති කලාවට නවමු අත්දැකීමක් එක්කරමින් දිනමිණ සිටි එෆ්. එම්. ප්‍රවෘත්ති විකාශය සුබ මොහොතින් ඇරැඹි අවස්ථාව මෙසේ සනිටුහන් කරමු.               </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n1407251</link>
    <topic>පෙත්සම් දෙක ඉවතට</topic>
    <author>ශිරෝමි අබයසිංහ</author>
    <content>ඌව පළාත් සභා මැතිවරණයට නාමයෝජනා කැඳවමින්ද බදුල්ල සහ මොණරාගල ආසන සඳහා මන්ත්‍රී ධූර නියම කරමින්ද මැතිවරණ කොමසාරිස්වරයා පසුගිය ජූලි 16 දා නිකුත් කළ විශේෂ ගැසට් නිවේදනය බලරහිත කරන්නැයි ඉල්ලමින් එක්සත් ජාතික පක්ෂ පාර්ලිමේන්තු මන්ත්‍රී හරීන් ප්‍රනාන්දු මහතා ඇතුළු තිදෙනෙකු ඉදිරිපත් කර තිබූ මූලික අයිතිවාසිකම් පෙත්සම් දෙකක් විභාගයට නොගෙනම ශ්‍රේෂ්ඨාධිකරණය විසින් ඊයේ (24) ඉවත දැමිණි.මැතිවරණ කොමසාරිස්වරයා මේ විශේෂ ගැසට් නිවේදනය නිකුත් කර ඇත්තේ පළාත් සභා පනතේ රෙගුලාසින්ට අනුකූල වන පරිදි යැයිද එසේ නොකළානම් එය ව්‍යවස්ථාව උල්ලංඝනය කිරීමක් යැයිද කොමසාරිස්වරයා වෙනුවෙන් පෙනී සිටි නියෝජ්‍ය සොලිසිටර් ජනරාල් නෙරීන් පුල්ලේ මහතා පෙත්සම් විභාගයට ගැනීමට විරෝධය දක්වමින් ඉදිරිපත් කළ කරුණු සැලකිල්ලට ගෙන අධිකරණය මෙම නියෝගය කළේය.මොහාන් පීරිස්,කේ.ශ්‍රීපවන් සහ ප්‍රියන්ත ජයවර්ධන යන ශ්‍රේෂ්ඨාධිකරණ විනිශ්චය මණ්ඩලය හමුවේ පෙත්සම් සලකා බැලිණි.ඌව පළාත් සභාවේ හිටපු මන්ත්‍රී මහිමාල් මුණසිංහ සහ එම පළාතේ ජන්දදායෙකුවන ඩී.එම්.සිරිසේන මහත්වරුන් අනෙක් පෙත්සම්කරුවෝ ‍වෙති. මැතිවරණ කොමසාරිස්වරයා සහ නීතීපතිවරයා වගඋත්තරකරුවන් කරමින් පෙත්සම් ඉදිරිපත් කර තිබිණි.කොමසාරිස්වරයා නිකුත් කර ඇති විශේෂ ගැසට් නිවේදනය මගින් බදුල්ල සහ මොණරාගල ආසනවලට මන්ත්‍රිවරුන් බෙදා ඇති ආකාරය නීති විරෝධි යැයි සඳහන් කරමින් පෙත්සම් ඉදිරිපත් කර තිබිණි.ප්‍රනාන්දු මහතාගේ පෙත්සම වෙනුවෙන් පෙනී සිටි ජනාධිපති නිතීඥ රොනල්ඩ් පෙරේරා මහතා අධිකරණය අමතමින් පළාත් සභා පනතේ දිස්ත්‍රික්කවලට ආසන බෙදිය යුතු ආකාරය දක්වා ඇති බවත් ජනගහණයෙන් 40000කට එක් මන්ත්‍රී ආසනයක්ද භුමි ප්‍රමාණයෙන් සෑම වර්ග කිලෝ මීටරයකටම එක් මන්ත්‍රී ආසනයක්ද වශයෙන් වෙන් කළ යුතු බව එහි දැක්වෙන බවත් කීය.කොමසාරිස්වරයා නිකුත් කළ නව විශේෂ ගැසට් නිවේදනය අනුව ඌව පළාතේ දිස්ත්‍රික්ක දෙක සඳහා ආසන වෙන් කර ඇති ආකාරය වැරදි බව පෙරේරා මහතා පැවසීය.සිරිසේන මහතාගේ පෙත්සම වෙනුවෙන් කරුණු දැක්වූ නිතීඥ සුරේන් ප්‍රනාන්දු මහතා අධිකරණය අමතමින් කියා සි‍ටියේ පනතේ 3 වැනි වගන්තිය අනුව දිස්ත්‍රික්ක සඳහා ආසන වෙන් කිරිම සම්බන්ධයෙන් අධිකරණය පැහැදිලි කිරිමක් කළ යුතු බවයි.නව ගැසට් නිවේදනය අනුව බදුල්ලට ආසන 21ක්ද මොණරාගලට ආසන 17 ක්ද වෙන් කිරිම නිවැරිදි නොවන බවද කීය.පනත පැහැදිලි කිරිම කළ යුත්තේ අධිකරණය මගින් නොව පාර්ලිමේන්තුව විසින් බව විනිශ්චය මණ්ඩලයේ අදහස විය.නියෝජ්‍ය සොලිසිටර් ජනරාල් පුල්ලේ මහතා අධිකරණය අමතමින් නව ආසන බෙදීම සිදු කර ඇත්තේ 2012දී පැවති ජන සංගණනයේ ජන සංඛ්‍යාව සහ භූමි ප්‍රමාණය අනුව බවත් පළාත් සභා පනත අනුව කොමසාරිස්වරයා කටයුතු කළ යුතු අතර සිය අභිමතය අනුව කටයුතු කිරිමට කොමසාරිස්වරයාට බලයක් නොමැති බවත් කිය.කොමසාරිස්වරයාගේ මේ තීරණය ජන්දදායකයින්ට හෝ ජන්ද අපේක්ෂකයින්ට වාසියක් හෝ අවාසියක් නොවන අතර ජන්දදායකයින්ගේ ජන්ද අයිතියට හානියක් සිදු වි නොමැති බවත් කීය. කරුණු සලකා බැලූ විනිශ්චය මණ්ඩලය පෙත්සම් විභාගයට නොගෙනම ඉවත දැමීමට තීරණය කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n1407252</link>
    <topic>ඌවේ මන්ත්‍රී ආසන වෙනස</topic>
    <author>අනුර ප්‍රේමලාල්</author>
    <content>ඌව පළාතට අයත් බදුල්ල හා මොනරාගල මැතිවරණ පරිපාලන දිස්ත්‍රික්කයන් තුළ ඇතිවි තිබෙන මන්ත්‍රී ආසනවල වෙනස සිදුවි ඇත්තේ වසර 2012දී අවසන්වරට පැවැති ජන සංගණනයට අනුව බව මැතිවරණ කොමසාරිස් මහින්ද දේශප්‍රිය මහතා පවසයි.ඌවේ මන්ත්‍රී මෙහිදි වැඩිදුරටත් 'දිනමිණ' වෙත අදහස් දක්වන කොමසාරිස්වරයා මෙහි නීතිය වනුයේ වසර 2004 අංක 05 දරන පළාත් සභා ඡන්ද විමසීමේ සංශෝධන පනතින් සංශෝධිත වසර 1988 අංක 02 දරන පළාත් සභා ඡන්ද විමසීම් පනතේ 3(3) උපවගන්තියේ (අ) ඡේදයේ යටතේ ජනගහනය හතළිස් දහසකට එක් මන්ත්‍රී ආසනයක්ද (ආ) ඡේදයේ යටතේ භූමි ප්‍රමාණය වර්ග කිලෝ මීටර දහසකට එක මන්ත්‍රී ආසනයක් හිමි විය යුතු බව පෙන්වා දුන්නේය.ඒ අනුව කලින් බදුල්ල දිස්ත්‍රික්කයට හිමිව තිබු මන්ත්‍රි ආසන21 සිට 18 දක්වා අඩුවෙන අතර මොනරාගල දිස්ත්‍රික්‍කයේ මන්ත්‍රී ආසන 11 සිට 14 දක්වා වැඩිවෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n1407253</link>
    <topic>“පෝෂණයයි-සුව දිවියයි” සිසු දරුවන්ගේ පෝෂණය නඟා සිටුවීමේ ජාතික වැඩසටහන ඇරැඹේ</topic>
    <author>මහින්ද අලුත්ගෙදර අනුරාධපුරය සිට...</author>
    <content>මාතෘභූමිය අඳුරට ඇද දමමින්, ජනතාව පීඩාවට පත්කරමින් ඔවුනට කණකොකා හැඬවූ ජූලි මාසයේ එදා පැවැති තත්ත්වය මුළුමණින්ම වෙනස් කරන්නට වත්මන් රජයට හැකිවී තිබෙන බව ජනාධිපති මහින්ද රාජපක්ෂ මහතකා ප්‍රකාශ කරයි.සාමාන්‍යයෙන් ජූලි මාසය අඳුරු මාසයක් ලෙස හැඳින්වූ බව සිහිපත් කරන ඒ මහතා ජූලි 7, කළු ජූලිය, ජූලි වර්ජනය මතකයට නැඟෙන බවද මේ හැම දෙයකින්ම එදා සිය දහස් ගණනක්රැකියාවන් අහිමි වෙමින් ජීවිත විනාශ වෙමින් තිබූ මාසයක් බවද සිහිපත් කරයි. වර්තමානය වනවිට ජූලි මාසයේ දී මේ දරුවන්ට මෙන්ම රටට පෝෂණයෙන් පිරි වැඩදායී ශක්තිමත් දරු පරපුරක් බිහි කරන්නට අවශ්‍ය වැඩපිළිවෙළ නිර්මාණය කර තිබෙන බවද කියා සිටී. ජනාධිපති මහින්ද රාජපක්ෂ මහතා මේ බව සඳහන් කළේ “පෝෂණයයි - සුව දිවියයි” පාසල් සිසු දරුවන්ගේ පෝෂණය නඟා සිටුවීමේ ජාතික වැඩසටහනේ සමාරම්භය නිමිත්තෙන් අනුරාධපුර, තිරප්පනේ මහානාම මහා විද්‍යාලයේ පැවැති උත්සවයක් අමතමිනි. අධ්‍යාපන සේවා අමාත්‍යාංශය, සෞඛ්‍ය අමාත්‍යාංශය හා ජනාධිපති පෝෂණ ලේකම් කාර්යාලය ඒකාබද්ධව මේ ජාතික වැඩසටහන ක්‍රියාවට නංවයි.බුද්ධිමත්, ගුණ නුවණින්, ශක්තියෙන් හා ධෛර්යයෙන් පිරිපුන් නිරෝගී ක්‍රියාශීලී දරු පරපුරක් දැයට දායාද කිරීමේ වෑයම ක්‍රියාවට නැංවීමේ අරමුණින් මෙය ක්‍රියාත්මක කර තිබෙන අතර “කිසිදිනෙක අපේ දරුවන් කුසගින්නේ අකුරු කරන්නට මම ඉඩ නොතබමි” මහින්ද චින්තනයේ සඳහන් කළ පොරොන්දුවක් ඉටු කරමින් පාසල් දරුවන්ට නොමිලේ දිවා ආහාරය ලබාදීම තවදුරටත් ශක්තිමත් කරමින් සහ ඊට සමඟාමීව මෙය ක්‍රියාවට නැංවෙයි.එහිදී වැඩිදුරටත් අඳහස් දක්වමින් ජනාධිපති මහින්ද රාජපක්ෂ මහතා සඳහන් කළේ, මේ රටට වැඩදායී මෙන්ම පෝෂණයෙන් පිරි දරුවන් පිරිසක් බිහි කරන්නට අවශ්‍ය වැඩපිළිවෙළ වෙනුවෙන් අද දිනයේ මුල් පියවර තබන බවත් දරු දැරියන්ට අධ්‍යාපනය ලබාදීම වෙනුවෙන් විද්‍යාගාර ඇතුළු සියලු පහසුකම් ලබාදීම මේ වනවිට සිදුවෙමින් පවතින බවත්ය.කුමක් කළද නීරෝගී දරු පිරිසක් බිහි නොකර දුර්වල දරුවන් පිරිසක් බිහි කරන්නේ නම් එය ජාතියට සිදුකරන අසාධාරණයක් බව පෙන්වාදුන් ජනාධීපතිවරයා දෙමාපියන්ගේ සහ ගුරුවරුන් මෙන්ම රජය ද ඒ සඳහා උපකාර කළයුතු බවද එවන් අවස්ථාවක ලෝක ආහාර වැඩසටහනේ ද උපදෙස් ලබා ගනිමින් මේ ජාතික වැඩසටහන රටපුරා ආරම්භ කරන බව සඳහන් කළේය.ළමුන් වෙනුවෙන් නිල ඇඳුම්, පාසල් පොත් මෙන්ම අවශ්‍යම දරු දැරියන් සඳහා නොමිලේ සපත්තු ලබාදීමේ වැඩපිළිවෙළක් ද ආරම්භ කරන බව පැවසූ ඒ මහතා ඊට අමතරව ඔවුන්ට අවශ්‍ය ආහාර වේලක් ලබාදෙන්නට පියවර ගෙන තිබෙන බවද ඒ වෙනුවෙන් දෙමාපියන්ගේ සහාය අපේක්ෂා කරන බවද කීවේය.හොඳම දේ දරුවන් වෙත ලබාදෙන්නට කටයුතු කරන බව සිහිපත් කළ මහින්ද රාජපක්ෂ මහතා ඒ වෙනුවෙන් දෙමාපියන් උත්සුක වියයුතු බවද පෙන්වා දුන්නේය.මේ ප්‍රදේශයේ පැතිර යන වකුගඩු රෝගය සඳහා පිළියම් වශයෙන් පිරිසිදු ජලය ලබාදීමේ වැඩපිළිවෙළක් ආරම්භකර තිබෙන බව ප්‍රකාශ කළ ජනාධීපතිවරයා ඒ කෙරෙහි විශේෂ අවධානය යොමු කිරීම හේතුවෙන් අවශ්‍යතාව හදුනාගත් බවද පිරිසිදු ජලය ලබාදීමේ වැඩපිළිවෙල සඳහා මුදල් වෙන්කර තිබෙන බවද ප්‍රකාශ කළේය.අපේ දරුවන් වෙනුවෙන් මෙතෙක් කලක් පැවැති අසාධාරණකම් ඉවත් කිරීමට වත්මන් රජයට හැකිවී තිබෙන බව සඳහන් කළ ජනාධිපති මහින්ද රාජපක්ෂ මහතා දරුවන් සැමට එක හා සමාන අධ්‍යාපනයක් ලබාදීම ඔවුන්ගේ අයිතියක් බවද දරුවන් එයින් ප්‍රයෝජන ගතයුතු බවද කියා සිටියේය. අධ්‍යාපන සේවා අමාත්‍යාංශය හා ජනාධිපති පෝෂණ ලේකම් කාර්යාලය ඒකාබද්ධව සංවිධානය කළ සමස්ත ලංකා දැනුම මිනුම තරඟයේ ජයග්‍රාහකයන් වෙනුවෙන් තිළිණ ප්‍රදානය ද ජනාධිපති මහින්ද රාජපක්ෂ මහතා අතින් මෙහි දී සිදුවිය.උතුර හා උතුරු මැද දෙපළාතේ ප්‍රධාන සංඝනායක නුගේතැන්නේ පඤ්ඤානන්ද නාහිමි, ඇමැතිවරුන් වන දුමින්ද දිසානායක, බන්දුල ගුණවර්ධන, තිස්ස කරලියද්ද, එස්.එම්. චන්ද්‍රෙස්න, නියෝජ්‍ය ඇමැතිවරුන් වන ඩබ්ලිව්.බී ඒකනායක, වීරකුමාර දිසානායක, පාර්ලිමේන්තු මන්ත්‍රී ශෙහාන් සේමසිංහ, උතුරු මැද පළාත් ආණ්ඩුකාර කරුණාරත්න දිවුල්ගනේ, පළාත් මහ ඇමැති එස්.එම්. රංජිත්, පළාත් ඇමැති එස්.බී සේමසිංහ, අධ්‍යාපන සේවා අමාත්‍යාංශයේ ලේකම් කාන්ති පෙරේරා, ජනාධිපති පෝෂණ ලේකම් කාර්යාලයේ සම්බන්ධීකාරක වෛද්‍ය ලලිත් චන්ද්‍රදාස මහත්ම මහත්මීහු ඇතුළු පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n1407254</link>
    <topic>රෝගී වූ ‘වෙදහාමිනේ’ට ජනපති සුව පතයි</topic>
    <author>ජයසිරි මුණසිංහ</author>
    <content>සම්මානනීය කලාකාරිණියක වන දැනට රෝගාතුරව ප්‍රතිකාර ලබන රෙබෙකා නිර්මලී (වෙදහාමිනේ) මහත්මියට දුරකථනයෙන් කතා කර සුවදුක් විමසූ ජනාධිපති මහින්ද රාජපක්ෂ මහතා ඒ මහත්මියට නිරෝගී සුවය ලැබේවායි ප්‍රාර්ථනා කළේය.'දිනමිණ' පුවත්පතේ රසමංජරිය සිනමා කලා විශේෂාංග පිටුවේ 'වෙද හාමිනේට ඉක්මන් සුවය' මැයෙන් ඊයේ (24) පළවූ ප්‍රවෘත්තිය ඔස්සේ රෙබෙකා නිර්මලී මහත්මියගේ රෝගාබාධය පිළිබඳ ජනාධිපතිතුමා කරුණු දැනගෙන තිබේ. ඒ සමඟම රෙබෙකා නිර්මලී මහත්මිය වෙත දුරකථනයෙන් ඇමතීමක් කළ ජනාධිපතිතුමා 'ඔබට නිරෝගී සුවය ඉක්මනින්ම ලැබේවායි' ප්‍රාර්ථනා එක් කොට තිබේ.රෝගාබාධය සුව කිරීමට අවශ්‍ය සියලු පහසුකම් හා අවශ්‍ය වෛද්‍යවරුන්ගේ සේවා උපදෙස් කඩිනමින් ලබාදීමට පියවර ගන්නා බවද ජනාධිපතිතුමා මෙහිදී ප්‍රකාශ කොට ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n1407255</link>
    <topic>ඇස් රෝහලේ සුළු සේවිකාව බලෙන් දූෂ­්‍ය කළැයි සැකකරුට ඇප</topic>
    <author>සිරිසේන රාජපක්ෂ</author>
    <content>කොළඹ ඇස් රෝහලේ හැටතුන් හැවිරිදි සුළු සේවිකාවක් බලෙන් දූෂණය කළ බව කියන සිද්ධියේ ප්‍රධාන සැකකරු ඇප මත මුදාහැරීමට මාලිගාකන්ද මහේස්ත්‍රාත් ජයකි ද අල්විස් මහත්මිය ඊයේ නි‍යෝග කළාය.ඒ අනුව එම සැකකරුට රුපියල් පන්දහසක මුදල් ඇපයක් නියම කළ මහේස්ත්‍රාත්වරිය ඊට අමතරව රුපියල් ලක්ෂයක ශරීර ඇපයක්ද ඔහුට නියම කළාය.මෙසේ ඇප නියම කෙරුණේ ඇස් රෝහලේම පනස්පස් හැවිරිදි පිරිමි වාට්ටුවක සුළු සේවකයකු වන ප්‍රදීප් නමැත්තකුටය.ඉබ්බාගමුව ප්‍රදේශයේ පදිංචිකාරියක වන ඩිංගිරිමැණිකා නමැත්තියක විසින් කරන ලද පැමිණිල්ලකට අනුව මේ සැකකරු මරදාන පොලිසිය මගින් අත්අඩංගුවට ගෙන අධිකරණයට ඉදිරිපත් කිරීමෙන් පසු ඔහු ඊයේ දක්වා රිමාන්ඩ් භාරයට පත්කර තිබිණ. </content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n1407256</link>
    <topic>ගම්පහ සුළු වාරිමාර්ග හා පුරන්කුඹුරු සංවර්ධනයට ප්‍රතිපාදන</topic>
    <author>@ ගම්පහ සංචාරක</author>
    <content>ගම්පහ දිස්ත්‍රිකයේ සුළු වාරිමාර්ග හා පුරන්කුඹුරු සංවර්ධනයට රුපියල් මිලියන 12ක් වෙන් කර ඇති අතර, ප්‍රතිපාදන වෙන්කර ඇත්තේ ගොවි ජන සේවා දෙපාර්තමෙන්තුවයි.ව්‍යාපෘති යෝජනා වෙනුවෙන් හෙනරත්ගොඩ කලාපයට රුපියල් 5475000ක්ද, යක්කල කලාපයට රුපියල් 1450000ක්ද ගලහිටියාව කලාපයට රුපියල් 5075000ක්ද වෙන්කර ඇතැයි ගම්පහ ප්‍රාදේශිය ලේකම් කාර්යාලයේ සැලසුම් අධ්‍යක්ෂිකාව පැවසුවාය. ඒ අතර අමතර ව්‍යාපෘති 12ක් සඳහා රුපියල් 4950000ක යෝජනා ලැබි ඇති බව ද, ප්‍රාදේශිය ලේකම් කාර්යාලයේ පැවති සම්බන්ධිකරණ කමිටු රැස්වීමේදි හෙළිකළාය.මේ අතර පළාත් පාලන සහකාර කොමසාරිස්වරයාගේ ප්‍රතිපාදන යටතේ මිලියන 30ක් ග්‍රාමිය පාලම් හා ප්‍රෙව්ශ මාර්ග සඳහා වෙන් වි ඇත. එම ව්‍යාපෘති යෝජනාව නම් පාලම් පවතින ප්‍රෙව්ශ මාර්ග, කෘෂි මාර්ග, ධීවර හා ජනපද මාර්ග ඉදිකිරිම හා ප්‍රතිසංස්කරන අවශ්‍යතාවය අනුව බොරළු දැමිම, කුට්ටිගල් ඇල්ලීම, කොන්ක්‍රීට් කිරීම, බෝක්කු ඉදි කිරිම ද වන බව ප්‍රකාෂ විය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n1407257</link>
    <topic>කාර්මික තාක්ෂණ ආයතනයට DCD පරීක්ෂණ කළ නොහැකි යැයි කීම මේ රටේ දරුවන්ට කරන බරපතළ අපරාධයක්</topic>
    <author>උපාලි කරුණාරත්න සහ භක්ති ධර්මප්‍රිය මෙන්ඩිස්</author>
    <content>කාර්මික තාක්ෂණ ආයතනයට කිරිපිටි වල DCD පරීක්ෂා කිරීමට නොහැකි යැයි යමෙක් පවසනවා නම් එය මේ රටේ දරුවන්ට කරන බරපතළ අපරාධයක් බව තාක්ෂණ හා පර්යේෂණ ඇමැති පාඨලී චම්පික රණවක මහතා පැවසීය.සත්‍ය යටපත් කිරීමට උත්සාහ නොකරන ලෙස රටේ සියලු දෙනාගෙන් ඉල්ලා සිටි ඒ මහතානවසීලන්ත රජයද DCD පරීක්ෂාව පිළිබඳ කාර්මික තාක්ෂණ ආයතනයේ ක්‍රමවේදය අනුමත කර ඇති බව කීය.පසුගිය පොසොන් සමයේ අයිස් ක්‍රීම් දන්සල් පරීක්ෂා කර DCD ඇත්දැයි පරීක්ෂා කරන ලෙස කාර්මික තාක්ෂණ ආයතනයට උපදෙස් දුන්නේ තමන් බව ද අමැතිවරයා පැවසීය.පාඨලී චම්පික රණවක ඇමැතිවරයා මේ අදහස් පළ කෙළේ ඊයේ ( 24 ) කාර්මික තාක්ෂණ ආයතනයේ ( ITI ) ආයතනයේ පැවති මාධ්‍ය හමුවකදීය.පොසොන් දන්සැල් ගණනාවක දුන් අයිස් ක්‍රීම් වල DCD තිබෙන බව පරීක්ෂණ වලින් තහවුරු වුණා.එහි ඉදිරි ක්‍රියාමාර්ග වෙනුවෙන් පර්යේෂණ වාර්තා සෞඛ්‍ය අමාත්‍යාංශය වෙත යොමු කොට තිබෙනවා. කාර්මික තාක්ෂණ ආයතනය කියන්නෙ රටේ පිළිගත් පර්යේෂණ ආයතනයක්. මේවායෙන් ලබා දෙන දත්ත ඉතා නිවැරදියි. DCD පරීක්ෂාව සඳහා අප යොදා ගන්නෙ ලෝකයේ තිබෙන පිළිගත් ඉතා දියුණු ක්‍රමවේදයක්.කාර්මික තාක්ෂණ ආයතනයට යමක් පරීක්ෂා කරන්න නොහැකිනම් අප ඒක නොබියව ප්‍රකාශ කරනවා. කාටවත් ඉඩදිය යුතු නැහැ හොද ආහාර වෙනුවට නරක ආහාර ලබා දීමට. පරීක්ෂණ සිදු කිරීමේදී අපි කාටවත් කොන්ද නමන්නෙත් නැහැ. මුදලට යටවෙන්නෙත් නැහැ.කාර්මික තාක්ෂණ ආයතනයේ DCD පරීක්ෂාවන් පිළිබඳව නැවත වතාවක් විවිධ පුද්ගලයින් නොයෙක් කථා පතුරුවනවා. අදාළ වෘත්තීය වේදීන් නොවේයි මෙසේ කතා කරන්නෙ. ජනතාව නොමග යවන කුමන්ත්‍රණකාරී ප්‍රකාශයන්ට අප පිළිතුරු ලබා දෙන්න ඕනෙ.කාර්මික තාක්ෂන ආයතනය ආහාරවල ගුණාත්මක භාවය සොයන බලධාරියා නොවේ. සෞඛ්‍ය අමාත්‍යාංශය , ආහාර පාලකවරයා , පාරිභෝගික අධිකාරිය ආහාර පිළිබඳව සොයා බලනවා. එම ආයතන අපෙන් ඉල්ලීමක් කළොත් යම් ආහාර ද්‍රව්‍යයක් පරීක්ෂා කර දෙන්න කියා අප එය ඉටු කර දෙනවා. පසුගිය කාලයේ DCD ගැටලුව පැමිණි අවස්ථාවේ ඒ පිළිබඳ සොයා බලන්න කැබිනට් අනු කමිටුවක්ද පත් කළා.අවබෝධයකින් තොරව DCD පිළිබඳ මාධ්‍යයට කරුණු ඉදිරිපත් කරන්න එපා කියා අප විවිධ ප්‍රකාශ කරන පුද්ගලයන්ගෙන් ඉල්ලා සිටිනවා.ඉදිරියේදී ආනයනික විලවුන් වර්ග ක්‍රීම් වර්ග හා ආනයනික පලතුරු පිළිබඳවත් පරීක්ෂණයන් සිදු කිරීමට කාර්මික තාක්ෂණ ආයතනය කටයුතු යොදා තිබෙනවා.2012 වර්ෂයේදී විලවුන් වර්ග ක්‍රීම් වර්ග කිලෝ ග්‍රෑම් ලක්ෂ පහක් ගෙන්වා තිබෙනවා. මෙරටට ගෙන්වන ද්‍රව්‍යයන්ගේ න්‍යෂ්ටික විකිරණ තිබෙනවාදැයි පරීක්ෂා කිරීමේ හැකියාවද තිබෙන බව ද ඇමැතිවරයා කීය.කාර්මික තාක්ෂණ ආයතනයේ අධ්‍යක්ෂ ජනරාල් ආචාර්ය සිරිමල් ප්‍රේමකුමාර මහතා මේ අවස්ථාවට සහභාගිවෙමින් තම ආයතනය DCD පරීක්ෂාවන් කරන ආකාරය පිළිබඳව මාධ්‍යවේදීන් දැනුවත් කළ අතර එකම සමාගමකින් ගෙන්වන එක් කිරි පිටි තොගයක ඇති DCD තවත් තොගයක තිබිය නොහැකි බව පැවසීය. කාර්මික තාක්ෂණ ආයතනය ඉදිරියටත් අදාළ ආයතනයන් කරන ඉල්ලීම මත පර්යේෂණ කටයුතු සිදු කරනබවද ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n1407258</link>
    <topic>මුස්ලිම් ඇඳුමින් සැරසී පාසල‍ට ඇතුළු වීමට ඉඩ</topic>
    <author>ශිරෝමි අබයසිංහ</author>
    <content>රාජගිරියේ ජනාධිපති විදුහලට මුස්ලිම් ‍ඇඳුමෙන් සැරසී ඇතුල් වීමට විදුහල්පතිනිය ඉඩ නොදීමෙන් සිය මුලික අයිතිවාසිකම් උල්ලංඝණය වූ බව සඳහන් කරමින් එම විදුහලේ අධ්‍යාපනය ලබන ශිෂ්‍යාවන් දෙදෙනෙකුගේ මවක් ඉදිරිපත් කර තිබූ පෙත්සමක් සළකා බැලූ ශ්‍රේෂ්ඨාධිකරණය එම පෙත්සම සමග අධිකරණයට ඉදිරිපත් කර තිබූ ජායාරූපයේ සඳහන් වන මුස්ලිම් ඇඳුමින් සැරසී එම මවට පාසල‍ට ඇතුළු වීමට ඉඩ දෙන ලෙස ඊයේ (24) නියම කෙළේය‍.‍මුස්ලිම් ශිෂ්‍යාවන් පාසලේ නීතී රීතීන්ට අදාළව නිල ඇඳුම් ඇඳිය යුතු අතර ඔවුන්ට සිය අනන්‍යතාවය පැහැදළිව පෙනෙන ලෙස සිය සංස්කෘතියට අදාළ ඇඳුමින් සැරසී පැමිණීමට ඉඩ ලබා‍ දෙන ලෙසත් අධිකරණය නියම කළේය.මේ නියෝගයන් සිදු ක‍ළේ‍ පෙත්සමේ පාර්ශ්වකරුවන‍ගේ එකඟතාවය මතය.අගවිනිසුරු මොහාන් පීරිස්,කේ.ශ්‍රීපවන් සහ ප්‍රියන්ත ජයවර්ධන යන විනිශ්චය මණ්ඩලය හමුවේ පෙත්සම සළකා බැලිණි.පාසල් නිල ඇඳුම් නියම කිරීමේදී අනෙකුත් සංස්කෘතීන් පිළි ගැනීම් කෙරෙහි අවධානය යොමු කරන ලෙස අධ්‍යාපන ඇමතිවරයාට ,විදුහල්පතිවරුන්ට සහ ‍අනෙකුත් බලධාරීන්ට ශ්‍රේෂ්ඨාධිකරණය නියමකෙළේය.කයිරූල් නිසා අවුෆ් පෙත්සම්කාරියයි.රාජගිරිය ජනාධිපති විදුහල්පතිනිය,පළාත් අධ්‍යාපන අධ්‍යක්ෂවරයා, අධ්‍යාපන අමාත්‍යාංශයේ ලේකම්වරයා ,බස්නාහිර පළාත් ආණ්ඩුකාරවරයා,මහ ඇමැතිවරයා සහ නීතිපතිවරයා වගඋත්තරකරුවන් කරමින් පෙත්සම ඉදිරිපත් කර තිබිණි.මුස්ලිම් ඇඳුමින් පාසැලට ඇතුල් වීමට ඉඩ නොදීම නිසා පාසලේ දියණියගේ කටයුතුවලට සහභාගි වීමට තමන්ට ඇති අවස්ථාව අහිමි වී ඇතැයි පෙත්සම්කාරිය සඳහන් කර තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n1407259</link>
    <topic>රතුපස්වල ජල දූෂණ ගැටලුවට සම්බන්ධ කර්මාන්ත ශාලාවේ වර්තමාන තත්ත්වය ගැන අධිකරණයට කරුණු ඉදිරිපත් කරන්න</topic>
    <author>නෙල්කා මැදගෙදර</author>
    <content>රතුපස්වල ජලය දූෂණය වීමේ ගැටළුවට සම්බන්ධ වෙනින්ග්‍රොස් කර්මාන්ත ශාලාවෙහි වර්තමාන ක්‍රියාකාරිත්වය සහ තත්ත්වය පිළිබඳ පැහැදිළිව අධිකරණයට කරුණු ඉදිරිපත් කරන ලෙස අභියාචනාධිකරණය නිතිපතිවරයා ඇතුළු පිරිසකට දැනුම් දුන්නේය.එම කර්මාන්තශාලාවට එරෙහිව නිතිමය පියවර ගන්නා ලෙස බලධාරින්ට නියෝග කරන ලෙස ඉල්ලා ගොනු කර ඇති රිට් පෙත්සමක් කැඳවූ අවස්ථාවේදී කර්මාන්ත ශාලාව පිළිබඳ පාර්ශව කිහිපයක් එකිනෙකට පරස්පර කරුණු ඉදිරිපත් කිරිම නිසා මේ දැනුම් දීම කරන ලදි.අභියාචනාධිකරණ විනිසුරු උපාලි අබේරත්න මහතා ඉදිරියෙහි මෙම පෙත්සම කැඳවූ අවස්ථාවේදි එම කර්මාන්ත ශාලාව එම ස්ථානයෙන් ඉවත් කරලෙන ඇති බව නිතිපතිවරයා වෙනුවෙන් පෙනි සිටි නියෝජ්‍ය සොලිසිටර් ජෙනරාල් අර්ජුන ඔබේසේකර මහතා සඳහන් කෙළේය.එහෙත් එම කරුමාන්ත ශාලා වෙනුවෙන් පෙනි සිටි ජනාධිපති නිතිඥ හර්ෂ කබුරාල් මහතා සඳහන් කෙළේ එය එම ප්‍රදේශයෙන් ඉවත් කිරිමට කටයුතු කරලෙන යන බවය. පෙත්සම්කාර සිමා සහිත පාරිසරික යුක්ති කේන්ද්‍රය සහ සිය නෑ ජලය සුරැකීමේ ජන නැගුමෙහි කැඳවුම්කරු වන ප්‍රමිත කුමාර වෙනුවෙන් පෙනි සිටි නිතිඥ රවින්ද්‍රනාත් දාබරේ මහතා කියා සිටියේමේ කර්මාන්ත ශාලාව මෙතෙක් ඉවත් කරගෙන නැති අතර එහි අයිතිය වෙනත් පුද්ගලයකුට පවරා ඇති බවය.මේ කරුණු එකිනෙකට පරස්පර බව අධිකරණයෙහි තීරණය විය.වෙනින්ග්‍රොස් කර්මාන්තශාලාව , මධ්‍යම පරිසර අධිකාරිය , සහ ශ්‍රී ලංකා ආයෝජන මණ්ඩලය පෙත්සම මගින් වගඋත්තරකරුවන් කොට තිබිණි.වැලිවේරිය ප්‍රදේශයෙහි අක්කර 13 ක ඉඩමක විසිරි ඇති මේ කර්මාන්ත ශාලාව නිසා එම ප්‍රදේශයෙහි ජලය පරිහරණය කළ නොහැකි තත්ත්වයට පත්ව ඇතැයි පෙත්සම මගින් පෙන්වා දි තිබිණි.මේ නිසා පාරිසරික මෙන්ම සෞඛ්‍ය ගැටලුද මතුව ඇතැයි එහි සඳහන් විය. මේ සම්බන්ධයෙන් වන පැමිණිලි පොලිසියට ඉදිරිපත්ව ඇති අතර ජනතා උද්ඝෝෂණ ද පැවැත්විණි.කෙසේ වුව ද මේ ජල ගැටලුවට විසඳුමක් මෙතෙක් ලබා දි නොමැති බැවින් එම කරුමාන්ත ශාලාව වෙනත් ස්ථානයක ස්ථාපිත කරන ලෙස වගඋත්තර කරුවන්ට නියෝග කරන්නැයි පෙත්සම මගින් අධිකරණයෙන් ඉල්ලා තිබේ.පෙත්සම සැප්තැම්බර් 10 වැනිදා නැවත කැඳවීමට අධිකරණය තීරණය කෙළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072510</link>
    <topic>දුම්රිය රියැදුරු ශ්‍රේණි ගැටලු විසඳීමට ඇමැති වෙල්ගම මැදිහත්වේ</topic>
    <author>ශීලා උඩුවර හා අනුර ප්‍රේමලාල්</author>
    <content>දුම්රිය රියැදුරු ශ්‍රේණිය සම්බන්ධව පවතින ගැටලු විසඳීම මූලික කරගත් සාකච්ඡාවේදි ගන්නා ලද තීරණ ක්‍රියාත්මක කිරීමට ප්‍රවාහන ඇමැති කුමාර වෙල්ගම මහතා බලධාරීන්ට උපදෙස් දුන් බැවින් අනිද්දා ( 27 ) වැනිදා ක්‍රියාත්මක තිරීමට නියමිතව තිබූ වෘත්තීය සමිති ක්‍රියා මාර්ගය අත්හිටවු බව දුම්රිය රියැදුරු සංගමය දන්වා සිටී.මේ තීරණයට පැමිණියේ ඇමති කුමාර වෙල්ගම මහතා සමග රියැදුරු සංගමය ඉකුත් දින ප්‍රවාහන අමාත්‍යාංයේ පැවති සකෙච්ඡාවක ප්‍රතිපලයක් වශයෙනි.මේ සම්බන්ධයෙන් අදහස් දක්වන ලොකොමොටිව් ඹපරේටින්ඉංජිනියන් රියැදුරු සංගමයේ සභාපති කොන්තසිංහ මහතා පැවසුවේ මේ ගැටළුව සම්බන්ධයෙන් මීට මාසයකට පමණ පෙර කරන ලද සාකච්ඡාවේදි ගන්නා ලද තීරණ මෙතෙක් ක්‍රියාත්මක නොකිරීම නිසා මෙම වෘත්තීය සමිති ත්ක්‍රියා මාර්ගය ගැනීමට තීරණය කළ බවත් එහෙත් ඇමතිවරයා එම තීරණ කඩිනමින් ක්‍රියාත්මක කිරීමට උපදෙස් දුන් බැවින් එම වෘත්තීය සමිති ක්‍රියා මාර්ගය අත්හළ බවත්ය‍.දුම්රිය රියැදුරන් (27) විවේකය වාර්තා කොට සේවා වාර වලින් ඉවත්වීමට තීරණය කර තිබිණි.මොවුන් ප්‍රධාන ඉල්ලීම් වනුයේ දුම්රිය සේවාවේ පවතින මාර්ග සංඥා හා දුම්රිය එන්ජින් බලවේග කට්ටල මැදිරි ආරක්ෂාකාරි දුම්රිය ධාවනය සඳහා යෝග්‍යතාවය නොමැති තත්ත්වය හමුවේ ධාවන කාලසටහනකට අනුකූලව දුම්රිය ධාවනය ආරක්ෂාකරිය පවත්වාගෙන යෑමට ඇති ගැටලු විසඳාගැනීම, ධාවනයේ ඇතිවන සිද්ධිවලදි දුම්රිය රියදුරන් විනය පියවර වශයෙන් සේවා වර වලින් ඉවත් කර තැබිම හෝ වැඩ තහනමට ලක් කිරීම, මූලික සාකච්ඡාවේදි ආරක්ෂාකාරි දුම්රිය ධවන‍ය තහවුරු කිරිම සඳහා ඉදිරිපත් කර තිබෙන යෝජණා හා දුම්රිය රියදුරු ශ්‍රේණියේ වෘත්තිමය තත්ත්වය ඉහළ නැංවීමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072511</link>
    <topic>විදේශ ගෘහ පාලන සහායිකා රැකියාවට යන කතුන්ට ඇ. ඩොලර් 350ක අවම වැටුපක්</topic>
    <author>උදුලා පීරිස්</author>
    <content>මැද පෙරදිග රටවල් සහ මැලේසියාව මාලදිවයින යන රටවල ගෘහ පාලන සහායිකා තනතුරු සඳහා යන කාන්තාවන්ට ඇමරිකානු ඩොලර් 350ක අවම වැටුපක් අදාළ රටේ මුදල් ඒකකයෙන් ගෙවිය යුතු බවට අදාළ රටවල් සමග සාකච්ඡා කර තීරණය කළ බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පැවසීය. සැප්තැම්බර් , ඔක්තෝම්බර් මාස වනවිට එම තීරණය ක්‍රියාත්මක කිරීමට සැලසුම්කර ඇතැයිද ඇමැතිවරයා කීය.කොළඹ මහ බැංකු ගොඩනැගිල්ලෙහි පිහිටි විදේශ රැකියා ප්‍රවර්ධන හා සුභ සාධන අමාත්‍යාංශයේදී ඊයේ (24) පැවැති මාධ්‍ය හමුවකදී ඒ මහතා එසේ පැවසීය.ඇමැතිවරයා මෙසේද කීය.මම අමාත්‍යාංශය භාරගන්නාවිට විදේශීය රැකියාවල් සඳහා ගොස් ඇති ශ්‍රමිකයන්ගෙන් ලැබූ විදේශ විනිමය ඇමෙරිකන් ඩොලර් බිලියන 4.2යි. මේ වනවිට එය ඩොලර් බිලියන 07ක් (රුපියල් බිලියන 910) දක්වා වැඩිකිරීමට අපට හැකි වුණා. ඒ වගේම රැකියා වියුක්තිය 4.4 සීමාවට ගෙන ඒමට විදේශ ශ්‍රමිකයින්ගෙන් ලැබෙන විදේශ විනිමය මෙයට මහත් පිටුවහලක් වුණා.යුරෝපයේ රැකියා ලබාගැනීම සඳහා මෙරටට තිබුණු බාධා අපි ඉවත් කරගෙන තියෙනවා.දැනට කොරියාවේ සේවයේ නියළි සිටින තිහක් හතලිහක් 2011 සිදුකළ වැඩ වර්ජනය හේතුවෙන් කොරියා විභාගවලට පෙනී සිටි වෙනත් අයට එහි බලපෑමක් සිදු නොකරන ලෙස කොරියා රජයෙන් ඉල්ලා සිටින බවද එහිදී ඇමැතිවරයා සඳහන් කෙළේය.ඉදිරියේදීත් කොරියන් විභාගය සාමාන්‍ය ලෙස පවත්වනවා. එහෙත් රැකියාදීම සම්බන්ධව අපට දැනුම්දීමක් කර නැහැ. ඇතැම්විට මේ රටට රැකියා ලබාදීම සම්බන්ධයෙන් කොරියාවෙන් බලපෑමක් ඇතිවෙයි කියල හිතනවා.ඒ වගේම ගෘහාශිත රැකියා සඳහා යන කාන්තාවන් සම්බන්ධයෙන් තවත් සාධනීය තීරණ රැසක් ගනු ලැබුවා. එම තීන්දු සමස්ත ක්ෂේත්‍රයටම හිතකර ඒවා ලෙසයි අපි දකින්නේ.ඒ නිසා විදේශ රැකියා සඳහා පිටත්වන කාන්තාවන්ගේ අවම වයස ඉහළ නැංවීම, ලබාදෙන පුහුණුව, ජාතික වෘත්තීය නිපුණතා මට්ටම දක්වා සංවර්ධනය , විදෙස් රැකියාවකට පිටත්ව යෑමට පෙර පවුල් පසුබිම වැනි වාර්තා ලබාගැනීම තුළින් යම් කාන්තාවක් විදෙස් ගතවීමට කෙතරම් සුදුසුද නැද්ද යන්න සොයා බැලීමට අපි බලාපොරොත්තු වෙනවා. මෙවැනි ක්‍රමවලින් කාන්තාවක් විදෙස් ගතවීම නිසා ඇතිවිය හැකි බලපෑම් අඩු කර ගැනීමට අපිට හැකිවී තිබෙනවා.අපගත් මේ පියවරවල් නිසා අවදානම් ලෙස විදෙස්ගතවන කාන්තාවන් අවම මට්ටමකට ගෙන විදේශ විනිමය ඉපයීම් වැඩිකිරීමටත් වැටුප් ඉහළ දැමීම හා ස්ථාවර මට්ටමක දක්වා රැගෙන ඒමටත් අපට හැකියාව ලැබී තිබෙනවා.විදේශ රැකියා ප්‍රවර්ධන හා සුභසාධන අමාත්‍යාංශ ලේකම් කර්නල් නිශ්ශංක එන්. විජේරත්න, අමල් සේනාලංකාධිකාර යන මහත්වරුද මේ අවස්ථාවට සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072512</link>
    <topic>කැලණිය සරසවියට ඉංජිනේරු පීඨයක්</topic>
    <author/>
    <content>කැලණිය විශ්වවිද්‍යාල‍යේත් ඉංජිනේරු පීඨයක් ආරම්භ කිරීමට මූලික කටයුතු සූදානම් කොට තිබේඉංජිනේරු පීඨයක් ආරම්භ කිරීමට අවශ්‍ය අක්කර නවයක (09) ඉඩමක් ලබාගැනීමට ඇමැති මණ්ඩල පත්‍රිකාවක් මේ වන විටත් ඉදිරිපත් කොට ඇතැයි කැලණිය විශ්වවිද්‍යාලයේ උපකුලපති මහාචාර්ය සුනන්ද මන්දුමබණ්ඩාර මහතා අනාවරණය කෙළේය.මේ යෝජනාව ක්‍රියාත්මක වීමත් සමඟ කැලණිය විශ්වවිද්‍යාලය අංග සම්පූර්ණ විද්‍යායතනයක් බවට පත් වන බවද උපකුලපතිවරයා සඳහන් කළේය.කැලණිය විශ්වවිද්‍යාලයීය ආදි විද්‍යාර්ථීන්ගේ සංසදය මූලිකත්වයෙන් ශිෂ්‍යත්ව හා නේවාසිකාගාර අරමුදලක් ස්ථාපිත කරලීම පිළිබඳව වූ වැඩපිළිවෙළ එළිදැක්වූ විශේෂ හමුවේදී උපකුලපතිවරයා මේ අදහස් දක්වා සිටියේය. බත්තරමුල්ල 'අපේගම' හි පෙරේදා (23) රාත්‍රී 7.00ට මේ විශේෂ හමුව පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072513</link>
    <topic>මගීන් 110ක් සමඟ අැල්ජීරියා ගුවන් යානයක් අතුරුදන්</topic>
    <author/>
    <content>ඇල්ජීරියානු රජයට අයත් ගුවන් යානයක් මගීන් 110ක් සමඟ ඊයේ (24) අතුරුදන් වී තිබේ.මෙම ගුවන් යානය පිළිබඳව මෙතෙක් කිසිදු තොරතුරක් අනාවරණය වී නොමැති බව විදෙස් පුවත් වාර්තා වැඩි දුරටත් සඳහන් කරයි.බර්කිනා ෆාසෝ රාජ්‍යයේ උවාගාඩෝගෝහි සිට ඇල්ජීරියාවේ ඇල්ග්‍රීස් දක්වා මෙම ගුවන් යානය ගමන් කරමින් තිබී ඇත. ගුවන් යානය ගමන් ආරම්භ කර මිනිත්තු 50කින් පසුව එයින් නිකුත් කෙරෙන සංඥා සහ සියලුම සන්නිවේදන කටයුතු ඇන හිට ඇතැයි මෙතෙක් අනාවරණය වූ තොරතුරුවල සඳහන් වේ.ඇල්ජීරියාවට අයත් AH 5070 දරණ මෙම ගුවන් යානයේ කාර්ය මණ්ඩලය සය දෙනෙකුගෙන් යුත් අතර එරට වේලාවෙන් ප.ව. 5.10ට පමණ ගොඩබැස්සවීමට නියමිතව තිබී ඇතත් ගුවන් යානයේ කිසිදු පණිවිඩයක් මේ සඳහා නොලැබුණු බව විදෙස් වාර්තා සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072514</link>
    <topic>තිරප්පනේ මහානාම විදුහලේ ඉදිකළ මහින්දෝදය තාක්ෂණික විද්‍යාගාරය ජනපති අතින් සිසු අයිතියට</topic>
    <author>මහින්ද අලුත්ගෙදර අනුරාධපුරය සිට</author>
    <content>ප්‍රාථමික පාසල් පන්දහසක ජාලයක් ශක්තිමත් කිරීමට ද්විතීයික පාසල් දහසක් ප්‍රතිනිර්මාණය කිරීමේ ජාතික වැඩපිළිවෙළ යටතේ අනුරාධපුර දිස්ත්‍රික්කයේ තිරප්පනේ මහානාම මහා විද්‍යාලයේ ඉදිකළ මහින්දෝදය තාක්ෂණික විද්‍යාගාරය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (24) සිසු අයිතියට පත් කෙරිණී.ජනාධිපති මහින්ද රාජපක්ෂ මහතාගේ සංකල්පයකට අනුව අධ්‍යාපන අමාත්‍යාංශය ක්‍රියාවට නංවන මේ වැඩපිළීවෙළ ශ්‍රී ලංකාවේ සෑම දිස්ත්‍රික්කයකම ආරම්භ කර තිබෙන අතර නගරයේ දරුවන්ගේ අධ්‍යාපන පහසුකම් ග්‍රාමීය ජනතාවගේ දරුවන්ටත් ලබාදෙමින් ඔවුන්ට නව ලොව දැනුම ලබාදීම මේ වැඩපිළිවෙළේ අපේකෂාව වී තිබේ. තිරප්පනේ මහානාම මහා විද්‍යාලය වෙත පැමිණි ජනාධීපති මහින්ද රාජපක්ෂ මහතාව විද්‍යාලයීය ගුරු මහත්ම මහත්මීන් සහ සිසු දරුවන් මහත් හරසරින් පිළිගත්හ.මහින්දෝදය පාසල් දහස වැඩසටහන යටතේ අධ්‍යාපන අමාත්‍යාංශයේ පූර්ණ අධික්ෂණය යටතේ නිර්මාණය කළ මේ සඳහා පරිගණක 40කින් යුත් පරිගණකාගාරයක්, පරිගණක 20කින් යුත් භාෂාගාරයක්, ගණිතාගාරයක්, විද්‍යාගාරයක් හා දුරස්ථ අධ්‍යාපනය සඳහා නැණස ඒකකයකින් සමන්විත වන අතර ඒ වෙනුවෙන් වැය කර තිබෙන මුදල රුපියල් ලක්ෂ 150 කි.එම මහින්දෝදය තාක්ෂණික විද්‍යාගාරය සිසු අයිතියට පත් කිරීමෙන් අනතුරුව එහි නිරීක්ෂණ චාරිකාවක ද නිරත වූ ජනාධිපතිවරයා විද්‍යාලයේ සිසුන් සමඟ සුහද පිළිසඳරක ද නිරත විය.ප්‍රදේශයේ ජනතාව විශාල පිරිසක් ද විද්‍යාලය අසළ රැස්ව සිටී අතර එම ජනතාව සමඟ ද ජනාධිපති මහින්ද රාජපක්ෂ මහතා කථා බහක නිරතවීමට අමතක නොකළේය.මහින්දෝදය තාක්ෂණික විද්‍යාගාර ඉදිකිරීම සඳහා ක්‍රමවත් වැඩපිළිවෙළක් සකස් කිරීම හේතුවෙන් රජයට රුපියල් කෝටි 163ක මුදලක් ඉතිරි කර ගැනීමට හැකිව තිබෙන අතර ඉතා කෙටි කාලයකින් මෙම විද්‍යාගාර ඉදිකිරීමේ පළමු අදියර සාර්ථකව අවසන් කිරීමට හැකි වී තිබේ.මහින්ද චින්තන ඉදිරිදැක්මෙන් හඳුන්වා දී තිබෙන පංචබල‍ කේන්ද්‍රීය සංවර්ධනය දැනුම කේන්ද්‍රීය සංවර්ධනය ගමෙන් ආරම්භ කර තිබෙන අතර නිදහස් අධ්‍යාපනයේ දැවැන්ත හැරවුම භාෂාගාරය, ගණිතාගාරය, උසස් පෙළ විද්‍යාගාරය, පරිගණකාගාරය හා නැණස දුරස්ථ අධ්‍යාපන ඒකකය යන ඒකකවලින් සමන්විත මහින්දෝදය තාක්ෂණික විද්‍යාගාර ඉදිවීම, උස්ස පෙළ තාක්ෂණික විෂයධාරාව ආරම්භ වීමත් සමඟ සිදුවෙයි.ඇමැතිවරුන් වන දුමින්ද දිසානායක, බන්දුල ගුණවර්ධන, තිස්ස කරලියද්ද, එස්.එම් චන්ද්‍රෙස්න, නියෝජ්‍ය ඇමැතිවරුන් වන ඩබ්ලිව්.බී එක්නායක, වීරකුමාර දිසානායක, පාර්ලිමේන්තු මන්ත්‍රී ශෙහාන් සේමසිංහ, උතුරු මැද පළාත් ආණ්ඩුකාර කරුණාරත්න දිවුල්ගනේ, මහ ඇමැති එස්.එම් රංජිත්, පළාත් ඇමැති එස්.බී සේමසිංහ, අධ්‍යාපන සේවා අමාත්‍යාංශයේ ලේකම් කාන්ති පෙරේරා මහත්ම මහත්මීහු ඇතුළු පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072515</link>
    <topic>රාජ්‍ය සේවයේ අඩුපාඩු මැකීමට නව යාන්ත්‍රණයක් හඳුන්වා දුන්නා</topic>
    <author>ක්‍රිස්ටි මහේෂ් ද සිල්වා</author>
    <content>මහජනතාවට අවශ්‍ය සේවය ලබාගැනීමේ දී අත්විඳීමට සිදුවන විවිධ දුෂ්කරතාවන්ට පිළියම් යෙදීමේ විධිමත් නිවැරැදි ක්‍රමවේදයක් මෙතෙක් නොතිබීම හේතුවෙන් රාජ්‍ය සේවයේ දක්නට ලැබූ අඩුපාඩු අවම කිරීම සඳහා වූ නව යාන්ත්‍රණයක් හඳුන්වා දීමට තම අමාත්‍යාංශයට හැකි වූ බව රාජ්‍ය කළමනාකරණ ප්‍රතිසංස්කරණ අමාත්‍ය නවීන් දිසානායක මහතා පවසයි.අමාත්‍යවරයා මේ අදහස් පළකළේ රාජ්‍ය කළමනාකරණ ප්‍රතිසංස්කරණ අමාත්‍යාංශයේ දී ඊයේ (24දා) පැවැති මාධ්‍ය හමුවකදීය. ජනාධිපති මහින්ද රාජපක්ෂ මහතා වෙත නව යාන්ත්‍රණය සම්බන්ධයෙන් පැහැදිලි කිරීමක් පසුගිය 22දා අරලියගහ මන්දිරයේදී සිදු කළ බව පැවසූ අමාත්‍යවරයා, එම යාන්ත්‍රණය සම්බන්ධයෙන් කැබිනට් මණ්ඩලයට ඉදිරිපත් කර සෑම අමාත්‍යාංශයක් හා රජයේ ආයතනයක්ම ඒ සඳහා සම්බන්ධ කරගන්නා ලෙසට උපදෙස් ලබා දුන් බව ද පැවසීය.අපගේ රට පසුගිය දශකයේ විශාල පරිවර්තනයකට පත්වී ඇති බව සඳහන් කළ අමාත්‍යවරයා, අද මේ රටේ ජනගහනයට වඩා ජංගම දුරකථන ඇතැයි ද පැවසීය. අද වනවිට දුප්පත් නිවාසවලත් ජංගම දුරකථන ඇතැයි පැවසූ අමාත්‍යවරයා, කිසිවෙක් නොසිතන ලෙස එය ගම්මානවලටත් ගොස් ඇතැයි කීය.තම අමාත්‍යාංශය ස්ථාපනය කළ යාන්ත්‍රණය අනුව මහජනතාවට ඉතාමත් සමීප ආයතන 7ක් ඒ සඳහා තෝරාගත් බව පැවසූ අමාත්‍යවරයා, ඒ අනුව ජල සම්පාදන හා ජලාපවහන මණ්ඩලය ද වනජීවී සංරක්ෂණ දෙපාර්තමේන්තුව, වන සංරක්ෂණ දෙපාර්තමේන්තුව, වාරිමාර්ග දෙපාර්තමේන්තුව, ගොවිජන සංවර්ධන දෙපාර්තමේන්තුව, අධ්‍යාපන අමාත්‍යංශය, පරිසර අමාත්‍යංශය මුල් අදියරට ‍තෝරා ගත් බව පැවසීය.දුක්ගැනවිලි ඉදිරිපත් කිරීම සඳහා මහජනතාවට භාවිතා කළ හැකි ක්‍රමවේද තුනක් හඳුන්වා දී ඇතැයි පැවසූ අමාත්‍යවරයා පළමුකොට මහජන දුක් ගැනවිලි සහන කවුළුවටත්, දෙවැනි කොට 1919 රාජ්‍ය තොරතුරු කේන්ද්‍රයට ඍජුව ඇමතීමෙන් හා තෙවැනි කොට අන්තර් ජාලයේ www.complaints.gov.lk වෙබ් අඩවියට පිවිසීමෙන් ද මේ දුක්ගැනවිලි ඉදිරිපත් කළ හැකි බව පැවසීය.මේ ක්‍රම තුනෙන් කුමන ක්‍රමවේදයක් භාවිතා කර ඉදිරිපත් කරන දුක්ගැනවිලිවලට සහන සැලසීමේ යාන්ත්‍රණය හරහා අදාළ ආයතනයේ ඉහළ නිලධාරීන් ගේ ඍජු අධීක්ෂණයට එස්. එම්. එස්. පණිවුඩයකින් එසැණ යොමු කරවන බවත් එසේම එම පැමිණිල්ල සම්බන්ධයෙන් අදාළ ආයතනය ගන්නා ක්‍රියාමාර්ග කුමක් ද යන්න ඉදිරිපත් කළ පාර්ශවය වෙත තවත් එස්. එම්. එස්. පණිවිඩයකින් කඩිනමින් දැනුම් දෙන බවද සඳහන් කළේය.මේ මාධ්‍ය හමුවට අමාත්‍යංශයේ ලේකම් ඩබ්ලිව්. එම්. බන්ධුසේන මහතා ඇතුළු නිලධාරීහු පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072516</link>
    <topic>කුවේට් ගුවන් කාර්යාලයක් වෙන්නප්පුවේ විවෘතවීම ජනතාවට විශාල පහසුවක්</topic>
    <author>නිමල් රාජපක්ෂ</author>
    <content>කුවේට් ගුවන් සමාගමේ කාර්යාලයක් වෙන්නප්පුව ප්‍රදේශයේ විවෘත කිරීමෙන් විදේශ ගතවන ජනතාවට විශාල පහසුවක් ඇතිවන බව ධීවර නියෝජ්‍ය ඇමැති සරත් කුමාර ගුණරත්න මහතා පැවසීය‍.ගුණරත්න මහතා එසේ පැවසුවේ කුවේට් ගුවන් සමාගමේ නව කාර්යාලයක් පසුගිය දා වෙන්නප්පුව නගරයේ විවෘත කළ අවස්ථාවේ දීය.මෙහි දී අදහස් දැක් වු ඇමැතිවරයා පුංචි ඉතාලිය නමින් ප්‍රසිද්ධියක් උසුලන වෙන්නප්පුවට මෙවැනි නව කාර්යාලය ඉදිකලාක් මෙන් විදේශ ගතවන ජනතාවට සහන මිලට ගුවන් ටිකට් පත් ලබාදීමට කටයුතු කරන්නේනම් එය අගය කළ හැකි කරුණක් බවද පැවසීය.ලැන්ඩ්‍රෝ ට්‍රැවල්ස් ආයතන‍යේ කළමණාකාර අධ්‍යක්ෂ ලෝරන්ස් ප්‍රනාන්දු මහතා අදහස් දක්මින් පැවසුවේ කුවේට් ගුවන් සමාගමේ මගී අලෙවි කරන ඒජන්ත වශයෙන් තම ආයතනය පත්කරගෙන තිබෙනවා . පුංචි ඉන්දියාව නමින් ප්‍රචලිත වෙන්නප්පුව නගරයට ඇතුල්වීමේ අරමුණ වනුයේ මේ ප්‍රදේශයේ ජනතාවට කොළඔට නොගිහින් සියලු පහසුකම් සැපයීමයි. යුරෝපයේ ගුවන් සේවා සපයන කුවේට් ගුවන් සේවය මගින් ගමන් කිරිමේ දී මලීනට සියලු පහසුකම් සපයන බවද පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072517</link>
    <topic>ශක්තිමත් රාජ්‍ය සේවයක් මෙරට ස්ථාපිත කළේ සන්ධාන ආණ්ඩුවයි</topic>
    <author/>
    <content>ජනාධිපති මහින්ද රාජපක්ෂ මහතාගේ නායකත්වයෙන් යුතු සන්ධාන ආණ්ඩුව ශක්තිමත් රාජ්‍ය සේවයක් ස්ථාපිත කළ බව පුනරුත්ථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර මහතා පැවැසීය.2002 එවකට පැවති එක්සත් ජාතික පක්ෂ ආණ්ඩුව රාජ්‍ය සේවයට කිසිම සේවකයකු බඳවා නොගත් බවත්, රාජ්‍ය සේවය අක්‍රිය කර පුද්ගලික අංශය සවිමත් කරන්න එදා ඒ රජය කටයුතු කළ බවත් ඇමැති ගජධීර මහතා කීය.අමාත්‍යවරයා මේ බව පැවසූයේ පසුගිය දා පැවති බන්ධනාගාර පුහුණු පාසලේ උසස්වීම් ලද 1 හා 2 පෙළ ජේලර් නිලධාරීන්ගේ විසිර යාමේ උත්සවයේ ප්‍රධාන ආරාධිතයා ලෙස සහභාගී වෙමිනි.එහිදී තව දුරටත් අදහස් දැක් වූ අමාත්‍යවරයා- යුද්ධයෙන් පසුව ඉතා වේගයෙන් සහ ප්‍රබලව නැගී සිටින රටක ආර්ථිකය හැඩගස්වන විට අප අමාත්‍යාංශයට ද වගකීම රාශියක් පැවරී තිබෙනවා . පුනරුත්ථාපනය වී බන්ධනාගාරයේ සිට එළියට එන විට ඔවුන්ගේ ආකල්ප දියුණු කර වෘත්තීය නිපුණතාව ලබා දෙනවා පමණක් නොව සිය ආර්ථිකය නඟාසිටුවා ගැනීමට අඩුම පොලියට ණයක් ලබා දෙන ලොව එකම රට ශ්‍රී ලංකාවයි . රටක් බෙදා වෙන් කරගන්න ආයුද අතට ගත්ත මරාගෙන මැරෙන බෝම්බකරුවන් 13,000ක් අපි පුනරුත්ථාපානය කර ඔවුන් නැවත සමාජගත කළා.මෙවැනි කාර්යක් කළ පළමු රට ශ‍්‍රී ලංකාව බව ආඩම්බරෙයන් කියා සිටිනවා. දැනට බන්ධනාගාරයේ නියාමකවරු 800ක හිගයක් පවතිනවා නුදුරේදීම අවශ්‍ය නියාමකවරු බඳවාගනීමට කටයුතු කරනවා. වසර 109ක ඉතිහාසයේ ප්‍රථම වතාවටයි මෙවැනි විශාල පිරිසක් උසස් වීම් ලබාගත්තේ. මින් සමහරුන් උසස් වීමක් ලැබෙනතුරු අවුරු 15 ක් පමණ බලාගෙන සිටියා.මින් ඉදිරියට නිසි ක්‍රම වේදයකට නිසි කලට දක්ෂයාට උසස් වීම් ලබා දීමට පියවර ගන්නවා. රාජ්‍ය සේවකයන් වශයෙන් ඔබේ යුතුකම් රටට ඉටු කරන්න. එවිට අයිතිවාසිකම් නිතැනින්ම ලැබේවි . කණ්ඩායමක් වශයෙන් තීරණ අරගෙන ක්‍රියාකර බන්ධනාගාර දෙපාර්තුමේන්තුව ගුණාත්මක හොඳම හා කාර්යක්ෂම තත්ත්වයට පත් කරමු .මෙම විසිර යාමේ උළෙලේ දී පළමු පෙළ ජේලර් නිලධාරීන් 20ක් ද දෙවන පෙළ ජේලර් නිලධාරීන් 65ක් ද පුනරුත්ථාපන නිලධාරීන් 7 ක් ද පුහුණුව නිමකර විසිර ගියහ.අමාත්‍යාංශ ලේකම් ජී.එස්.විතානගේ , බන්ධනාගාර කොමසාරිස් ජෙනරාල් චන්ද්‍රරත්න පල්ලේගම මහත්වරුන් ඇතුළු පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072518</link>
    <topic>රාජ්‍ය ඖෂධ නිෂ්පාදන සංස්ථා මහා සමුළුව අද</topic>
    <author/>
    <content>රාජ්‍ය ඖෂධ නිෂ්පාදන සංස්ථා සේවක සංගමයේ 25 වැනි වාර්ෂික මහ සමුළුව අද (25) මොරටුව රන්දිය හෝටල් ශ්‍රවණාගාරයේදී පැවැත්වේ.කොළඹ විශ්වවිද්‍යාලයේ ඉතිහාස අධ්‍යයන අංශයේ අංශාධිපති ආචාර්ය නිර්මාල් රංජිත් දේවසිරි මහතා මෙහි දී ආරාධිත දේශනය පවත්වන අතර සංස්ථා සභාපති මහාචාර්ය එස්.ඩී. ජයරත්න මහතා ඇතුළු අධ්‍යක්ෂ මණ්ඩල සාමාජික සාමාජිකාවන් මේ අවස්ථාවට සහභාගි වෙති. සංගමයේ වසර 25ක මතක සටහන් ඇතුළත් වෙබ් කලාපය විවෘත කිරීම ද මෙහිදී සිදු කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072519</link>
    <topic>වන මැද සැරිසැරූ ඇත් රජු කොහිද?</topic>
    <author>රත්නසිරි පතිරණ</author>
    <content>රැළකින් තනිවී ගල්ගමුව වනාන්තරයක සැරිසරන ඇසක් අන්ධවූ ඇතකු පිළිබඳ පුවතක් පසුගිය දින කීපය තුළ අන්තර්ජාලයේද මහා පෙරළියක් කර තිබුණා. අන්තර් ජාලයේ සඳහන් වී ඇත්තේ මේ දළ ඇතා මියගොස් ඇති බවකි. මියගියා යැයි ලොව පුරා ප්‍රචාරය වූ මේ පුවතේ එන කතා නායකයා වූ ඇත් රජා පිළිබඳ තොරතුරු සොයන්න සෑහෙන පරිශ්‍රමයක් දරුවා. ඇත්තටම මේ ඇතාට මොකද වුණේ දිනමිණ මේ ගැන විමසුවේ වනජීවී දෙපාර්තමේන්තුවෙන්. ඔවුන් අපේ කතානායකයා ගැන කීවේ මෙහෙම කතාවක්. මේ ඇතා ජීවතුන් අතර ඉන්නවා. මියගිය කතාව බොරුවක්. ගල්ගමුව, සියඹලාව, පුරසන්කුලම ප්‍රදේශයේ සැරිසරනවා. මීට සතියකට පමණ පෙරදී යම් පුද්ගලයෙක් කොටන තුවක්කුවකින් පාදයට වෙඩි තියල තියනවා.අඩි දහයක් පමණ උස මේ ඇතාගේ දළය අඩි 3 ½ පමණ දිගකින් යුක්තය. දළ කපා ගැනීමේ අරමුණින් ඇතාගේ ඇසකට වෙඩි තබන්නට ඇතැයි වනජීවී දෙපාර්තමේන්තුව විශ්වාස කරයි. මේ ඇතාගේ අනෙක් ඇසේද පෙනීම දුර්වලවී ඇති බව වනජීවී නිලධාරීන් සඳහන් කළා.වයස අවුරුදු 50ත් 57 අතර වයසක පසුවන මේ ඇතා නිරතුරුවම වනජීවී නිලධාරීන්ගේ අධීක්ෂණය යටතේ වනයේ සැරිසරන බව එම දෙපාර්තමේන්තුව සඳහන් කරයි. අපේ කතානායකයා ගැන ගල්ගමුව පොලිසියේ ස්ථානාධිපති ප්‍රධාන පොලිස් පරීක්ෂක ලෙස්ලි රූපානන්ද මහතා කීවේ මෙහෙම කතාවක්.“මේ අන්ධ දළ ඇතා දිවා කාලයේ හේන්වලට වැදී බව භෝග විනාශ කරනවා. මේ ගැන ගොවි ජනතාව නිතරම අපට පැමිණිලි කරනවා. මේ දළ ඇතාට කණවැල අල්ලන තවත් ‍කපටි අලියකු ගැන ලස්සන කතාවක් රූපානන්ද මහත්තයා අපට කිව්වා.අන්ධ ඇතාට කෑම සොයල දෙන කොන්ත්‍රාත්තුව බාරගෙන තියෙන්නෙ කණවැල අල්ලන අලියයි. ඒ අලියා ගම්වැදිල ගෙවල්වල තියන වී ගෝනි උස්සගෙන ඇවිත් අර අන්ධ ඇතාට කෑමට දෙනවා. පශු වෛද්‍ය නිලධාරි චන්දන ජයසිංහ මහතා මේ අබල දුබල වෙලා ඉන්න ඇතාට ප්‍රතිකාර කරමින් ඔහුව යථා තත්ත්වයට ගෙන එන්න විශාල කැපවීමකින් කටයුතු කරන බවත් අපට දැනගන්නට ලැබුණා.කෙසේ වෙතත් අන්තර් ජාලයෙන්ද ඉමහත් ප්‍රසිද්ධියට පත් මේ අන්ධ දළ ඇතා රැක ගැනීම සතා සීපාවාට ගහට කොළට ආදරය කරන කාගෙත් යුතුකමක්.අපේ කතානායකයා වන මේ දළ ඇතා ගැන නිරතුරුවම දිනමිණත් සෙවිල්ලෙන් සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072520</link>
    <topic>දේශගුණික විපර්යාස නිසා ඇති වූ හානි අවම කිරීමේ වැඩසටහනක් ඇරඹේ</topic>
    <author/>
    <content>දේශගුණික විපර්යාස සිදුවීමෙන් ඇතිවූ පාරිසරික හානිවලට පිළියම් යෙදීම සඳහා දිවි නැඟුම සංවර්ධන වැඩසටහන යටතේ ග්‍රාමීය ජීවනෝපාය මාර්ග ශක්තිමත් කරමින් ප්‍රජා සහභාගීත්ව වැඩසටහනක් දියත් කිරීමේ සමාරම්භක උත්සවය ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් කොළඹදී ඊයේ ආරම්භ විය.එක්සත් ජාතීන්ගේ සංවර්ධන වැඩසටහනේ ගෝලීය පහසුකම් අරමුදලේ ආධාර ඇතිව ක්‍රියාත්මක වන මෙම වැඩසටහනේ නියමු ව්‍යාපෘතිය කුරුණෑගල, පුත්තලම සහ රත්නපුර දිස්ත්‍රික්කයන් කේන්ද්‍ර කරමින් ආරම්භ වේ.අනතුරුව එය අනුරාධපුරය, පොළොන්නරුව, මොණරාගල, හම්බන්තොට, වව්නියාව, මන්නාරම, කිලිනොච්චිය, මුලතිව් සහ මඩකලපුව යන දිස්ත්‍රික්කයන්හිදී දියත් කිරීමට නියමිතය. මේ යටතේ ශ්‍රී ලංකාවේ දිස්ත්‍රික්ක 25ක ග්‍රාම සේවා වසම් 12,023 ක ගෘහ ආශ්‍රිත මට්ටමෙන් ක්‍රියාත්මක වැඩසටහන් වඩාත් ශක්තිමත් කෙරෙනු ඇතැයි අපේක්ෂා කෙරේ.ව්‍යාපෘතියේ කාලසීමාව වසර 4කි. සමාරම්භක උත්සවය ආර්ථික සංවර්ධන අමාත්‍යාංශයේ දිවි නැඟුම සංවර්ධන දෙපාර්තමේන්තුව සහ එක්සත් ජාතීන්ගේ සංවර්ධන වැඩසටහනේ මෙහෙයවීමෙන් පැවති අතර එම අවස්ථාවට ආර්ථික සංවර්ධන අමාත්‍ය බැසිල් රාජපක්ෂ, එක්සත් ජාතීන්ගේ සංවර්ධන වැඩසටහනේ ‍ශ්‍රී ලංකාවේ අධ්‍යක්ෂිකා රෂීනා බිල්ගාම්, අමාත්‍යාංශයේ ලේකම් වෛද්‍ය නිහාල් ජයතිලක, ව්‍යාපෘති අධ්‍යක්ෂක සහ දිවි නැඟුම අතිරේක අධ්‍යක්ෂ ජනරාල් ජයතිලක හේරත් යන මහත්වරුන් ඇතුළු අදාළ අමාත්‍යාංශයන්හි ජ්‍යෙෂ්ඨ නිලධාරීහු රැසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072521</link>
    <topic>ඕලන්ද පල්ලියේ පුරාවස්තු කැණීම් කළැයි ආරක්ෂකයා රිමාන්ඩ්</topic>
    <author>සිරන්ජනී කුමාරි</author>
    <content>ඕලන්ද පල්ලියේ පුරා වස්තු කැණිම්වල යෙදුණු බව කියන දේවස්ථානයේ ආරක්ෂකයා මේ මස 25 වන දින දක්වා රක්ෂිතබන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ(24) නියම කෙළේය.මේ ක්‍රිස්තියානි රෙපරමාදු දෙවස්ථානයේ ආවතේවකරු හා ආරක්ෂක පතිරාජමුදියන්සේලාගේ බෙන්ජමින් නැමැත්තා මෙසේ රක්ෂිතබන්ධනාගාරගත කෙරිණ.ආදුරුප්පුවිදිය පොලිසියට ලද තොරතුරක් අනුව දේවසථානයේ අකුණු සන්නායක අභියස පොළොව හාරමින් සිටියදී සැකකරු අත්අඩංගුවට ගෙන ඇති අතර ලක්ෂ පහක මුදලක් දෙන බව පවසා මුස්ලිම් ජාතිකයන් දෙදෙනකුගේ කීමට මේ කැණිම සිදු කළ බවට සැකකරු පොලිසියට ප්‍රකාශයක් ලබා දී තිබිණ.මේ දේවසථානයේ පියතුමා වන අමල් රෝයි මහතා පවසා සිටියේ මේ ඕලන්ද පල්ලිය පුරා වස්තුවලින් සමන්විත පල්ලියක් බවය. සැකකරු ඇප මත මුදා හරින ලෙස නීතිඥවරු කරන ලද ඉල්ලීම ප්‍රතික්ෂ්‍රේප කළ මහේස්ත්‍රාත්වරයා පුරා විද්‍යා දෙපාර්තමේන්තුවෙන් වාර්තාවක් කැඳවිමෙන් අනතුරුව ඇප සම්බන්ධයෙන් සළකා බලන බව පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>07</month>
      <day>25</day>
    </date>
    <link>http://www.dinamina.lk/2014/07/25/_art.asp?fn=n14072525</link>
    <topic>පුද්ගල ඝාතනයකට වරදකරු වූ හතරකට මරණීය දණ්ඩනය</topic>
    <author>රෝෂන් තුෂාර</author>
    <content>පුද්ගලයකුට පහර දී මරණයට පත්කිරිමේ චෝදනාවට වැරදිකරුවන් වු පැපිලියානේ පුද්ගලයන් සිව් දෙනකුට කොළඹ මහාධිකරණ විනසුරු පද්මිණි එන්. රණවක ගුණතිලක මහත්මිය ඊයේ (24) මරණිය දණ්ඩනය නියම කළාය.මරණයට පත් වු අළුත්ගේ දොන් හෙලේනිස් යන අයට පහරදීම, ඔහුගේ නිවසට පහර දී අළාභහානි කිරීම, නිවසේ කාන්තාවකට පහර දීම, එම කාන්තාවගේ රන් මාලයක් කොල්ල කෑම ඇතුළු චෝදනාවන්ට වැරැදිකරුවන් බව තීන්දු කළ මහාධිකරණය එම චෝදනාවන්ට වසර අටක බරපතළ වැඩ සහිත සිර දඬුවමක් හා රුපියල් දහතුන් දහස් පන්සීයක දඩයක් නියම කළ අතර එම දඩය නොගෙවන්නේ නම් වසර එකහමාරක ලිහිල් සිර දඬුවම් නියම කෙරිණි.පහර කෑමට ලක්වු කාන්තාවට රුපියල් හතළිස් දහසක වන්දියක් ගෙවන ලෙසද විනිසුරුවරිය චුදිතයන් සිව් දෙනාට නියෝග කළාය. 1988 පෙබරවාරි 24 දින පැපිලියානේ දී අළුත්ගේ දොන් හෙලේනිස් යන අයට පහර දී මරණය සිදු කිරීම ඇතුළු චෝදනා දොළහක් යටතේ නිතිපතිවරයා 2000 ජනවාරි මස මේ නඩුව පවරා තිබු අතර දීර්ඝ නඩු විභාගයකින් පසුව මේ තීන්දුව ප්‍රකාශයට පත් කෙරිණි.වීරසිංහ ආරච්චිගේ චන්ද්‍රදාස, නිහාල් ගෝමස්, ප්‍රේමසිරි කොස්තා, හා ජානක සම්පත්යන පුද්ගලයන්ට මේ දඬුවම නියම කෙරිණි. පහර කෑමට ලක්වු කාන්තාව පැමිණිල්ල නොදත් අයකු ලවා දූෂණයකිරිමේ සම්බන්ධයෙන් වු චෝදනාවලට දඬුවම් පමුණුවා නොමැති බව සඳහන් කළ විනිසුරුවරිය 5.6.හා 7 චෝදනා විකල්ප චෝදනා බැවින් දඬුවම් නියම නොකරන බවද විනිසුරුවරිය පැවසුවාය. චුදිතයන් වෙනුවෙන් රජයෙන් පත් කළ නීතිඥවරුන් පෙනී සිටි අතර විත්තියේ නීතිඥවරුන් සිය කාර්ය නොපිරිහෙලා ඉටු කළ බව පැවසු විනිසුරුවරිය නීතිඥවරුන්ට අධිකරණයේ ස්තුතිය ද හිමිවන බව පැවසුවාය.</content>
  </post></root>