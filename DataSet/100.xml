<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=s1307254</link>
    <topic>යූත් ක්‍රීඩා උළෙලේ රිදී ජුබිලිය අද ඇරැඹේ</topic>
    <author>වේහැල්ලේ පියතිලකමහරගම විශේෂ</author>
    <content>ජාතික තරුණ සේවා සභාව, යෞවන කටයුතු හා නිපුණතා සංවර්ධන අමාත්‍යාංශය එක්ව සංවිධාන කරන ශ්‍රී ලංකා යුත් 25වැනි ජාතික ක්‍රීඩා උළෙල අද (25) පොළොන්නරුව ජාතික ක්‍රීඩාංගණයේදී ආරම්භ වන අතර 28 වැනිදා දක්වා පැවැත්වේ.දිවයිනේ සියලුම දිස්ත්‍රික් නියෝජනය කරමින් ක්‍රීඩක ක්‍රීඩිකාවන් 3000ක් පමණ සහභාගීවන මේ ක්‍රීඩා උළෙලේ ඔලිම්පික් පහන දැල්වීම 2012 වසරේදී ජාතික යෞවන ක්‍රීඩා වාර්තාවක් බිහිකළ අනුරාධපුර දිස්ත්‍රික්කයේ ඩබ්.ඩී.ආර්.විජේසිංහ සහ පොළොන්නරුව දිස්ත්‍රික්කය නියෝජනය කරමින් 2011 දී කවපෙත්ත විසිකිරීමේ ඉසව්වෙන් යෞවන ක්‍රීඩා නව තරග වාර්තාවක් පිහිටවු ඩබ්.එම්.එස්.වීරසේකර අතින් සිදුකිරීමට නියමිතය.ක්‍රීඩා උළෙල අවුරුදු 20න් ඉහළ සහ 20න් පහළ ලෙස කොටස් 2ක් යටතේ කාන්තා/පිරිමි තරග ඉසව් 60කට වැඩි සංඛ්‍යාවක් පැවැත්වේ.යූත් ක්‍රීඩා උළෙලේ පළමුවෙන්ම ජාතික වාර්තාවක් බිහිකරන ක්‍රීඩකයා‍ට හෝ ක්‍රීඩිකාවට වටිනා මෝටර් රථයක් හිමිවන අතර අවුරුදු 20න් පහළ හා අවු‍රුදු 20න් ඉහළ තරග අංශ දෙකෙහිම දක්ෂතම ක්‍රීඩක ක්‍රීඩිකාවන් සිවුදෙනාට නවීන පන්නයේ යතුරුපැදි පිරිනැමීමට ද කටයුතු යොදා තිබේ.පසුගිය වසරේ පැවැති ක්‍රීඩා උළෙලේ සමස්ත ශූරතාව ගම්පහ දිස්ත්‍රික්කය දිනාගත් අතර අනුශූරතාව රත්නපුර දිස්ත්‍රික්කයට හිමිවිය. එම ක්‍රීඩා උළෙලේ අවු.20න් පහළ දක්ෂතම ක්‍රීඩකයා ලෙස එම්.එම්.මිලාන් (කොළඹ) ක්‍රීඩිකාව ලෙස කේ.ඒ.එස්.දුලාංජලී (පුත්තලම) නම් කළ අතර අවු.20න් ඉහළ දක්ෂතම ක්‍රීඩකයා හා ක්‍රීඩිකාව ලෙස ඩී.එම්.ඊ.දි‍නේෂ් (ගම්පහ), එම්.එම්.සී.දිල්රුක්ෂි තේරී පත්විය.තරගාවලියේ ශූරතාව සඳහා රු.150000ක්ද, අනුශූරතාවට රු.100000ක්ද පිරිනැමෙන අතර නව තරග වාර්තාවක් සඳහා රු.10000ක් සමගින් කුසලානයක්ද පිරිනැමේ.යූත් ක්‍රීඩා උළෙලේ සමාරම්භය අද ප.ව 3.30ට යෞවන කටයුතු හා නිපුණතා ඇමැති ඩලස් අලහප්පෙරුම මහතාගේ ආරාධනයෙන් අධ්‍යාපන ඇමති බන්දුල ගුණවර්ධන මහතාගේ ප්‍රධානත්වයෙන් පැවැත්වෙන අතර ජය සංකේත ප්‍රදානය හා උළෙලේ සමාප්තිය සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පැවැත්වීමට නියමිතය.මෙතෙක් අවසන්වී ඇති කණ්ඩායම් තරග අතුරින් කොළඹ නාගරික තරුණයා දිස්ත්‍රික්කය ඉදිරියෙන් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=s1307255</link>
    <topic>ශ්‍රී ලංකා කාර්මික ආරක්ෂක පදනමේවාර්ෂික ක්‍රීඩා සැණකෙළිය 27දා</topic>
    <author>ෆවුස් මොහොමඩ්</author>
    <content>ශ්‍රී ලංකා කාර්මික ආරක්ෂක පදනම 11වැනි වරටත් මෙහෙයවනු ලබන ක්‍රීඩා සැණකෙළිය මේ මස 27වැනිදා නාරාහේන්පිට ශාලිකා ක්‍රීඩාංගණයේ දී පැවැත්වේ. මෙරට ඇඟළුම් හා කාර්මික අංශය ආශ්‍රිත කර්මාන්ත ශාලාවන් හී පෞද්ගලික ආරක්ෂක සේවයේ නිරතව සිටින අයගේ චිත්ත ධෛර්ය හා ඔවුන්ගේ ශාරිරික සෞඛ්‍ය නගා සිටුවීමේ අරමුණින් පවත්වනු ලබන මේ ක්‍රීඩා සැණකෙළියට සැහැල්ලු පන්දු ක්‍රිකට්, නෙට්බෝල්, කඹ ඇදීම හා මාර්ග ධාවන තරග ඇතුලත් ය.ක්‍රීඩා උළෙලේ සමාරම්භක උත්සවය එදින පෙරවරු 8.00ට ආරක්ෂක අමාත්‍යංශයේ පෞද්ගලික ආරක්ෂක සේවා නිසි බලධාරිනී දමයන්ති ජයරත්න මහත්මියගේ ප්‍රධානත්වයෙන් පැවැත්විමට නියමිතය.මේ ක්‍රීඩා උළෙලට ප්‍රධාන පෙළේ ආරක්ෂක සේවා සපයන ආයතන මෙන්ම සිවිල් ගුවන් සේවා, ටෙලිකොම්, වරාය අධිකාරි වැනි රාජ්‍ය ආයතනවල පෞද්ගලික ආරක්ෂක සේවයේ නිරතව සිටින නිලධාරී, නිලධාරිනියන් ද සහභාගි වෙති.ක්‍රීඩා තරගවලට අමතරව විවිධ විනෝද ක්‍රීඩා හා සංගීත ප්‍රසංගයක් ද සංවිධානය කිරීමට කටයුතු යොදා ඇතැයි ක්‍රීඩා උළෙල සම්බන්ධව පසුගියදා එන්.සී‍.සී‍. ක්‍රීඩා මණ්ඩපයේ පැවැති මාධ්‍ය හමුවේ දි කාර්මික ආරක්ෂක පදනමේ සභාපති විශ්‍රාමික නියෝජ්‍ය පොලිස්පති ඩී.එම්.ටී‍.බී‍.දිසානායක මහතා සදහන් කළේය.පෞද්ගලික ආරක්ෂක නිලධාරින්ගේ දිනය ලෙස මේ ක්‍රීඩා උළෙල පැවැත්වෙන දිනය හැඳින්විය හැකි බව ද දිසානායක මහතා පැවැසීය.කාර්මික ආරක්ෂක පදනමේ ලේකම් විශ්‍රාමික මේජර් ක්‍රිෂාන් ද සිල්වා, භාණ්ඩාගාරික විශ්‍රාමික මේජර් ඩෙනට් පැනියන්දූවගේ, ක්‍රීඩා උළෙලේ සංවිධායක කමිටුවේ සභාපති විශ්‍රාමික නාවික කොමදෝරු සුනිල් වි‍ජේරත්න, සම්බන්ධිකාරක නිලධාරී විශ්‍රාමික විංග් කමාන්ඩර් ප්‍රදීප් කන්නන්ගර හා ප්‍රචාරක නිලධාරී කේ.කේ.ඩී.එස්. සේනාරත්න මහත්වරු ද මාධ්‍ය හමුවට එක්වූහ.1956 වසරේ ආරම්භ කරනු ලැබූ කාර්මික ආරක්ෂක පදනම මේ වනවිට මෙරට පෞද්ගලික ආරක්ෂක සේවයේ ප්‍රධානතම සංගමය වේ. පෞද්ගලික ආරක්ෂක සේවා නිලධාරීන් හා නිලධාරීනියන් සඳහා විනය, පාරිභෝගික සේවා, හෝටල් හා බැංකු ආරක්ෂක කටයුතු පිළිබඳ විශේෂිත පුහුණු පාඨමාලා පැවැත්වීමත්, ඔවුන්ගේ සුබ සාධනය වෙනුවෙන් විවිධ ක්‍රියාකාරකම් සිදුකිරීමත් කාර්මික ආරක්ෂක පදනම මගින් සිදුකෙරේ. සර්ටීස් ලංකා, අබාන්ස් හා ජෝන් කීල්ස් කාර්මික ආරක්ෂක පදනමේ ක්‍රීඩා සැණකෙළියට සම අනුග්‍රාහක්වය ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=s1307256</link>
    <topic>උතුරේ 2ක්-උතුරු මැද 3ක්පරිසාධනය ඉක්මවා ඉලක්කය ගනී</topic>
    <author>නිරෝෂන් ප්‍රියංකර</author>
    <content>ශ්‍රී ලංකා පාසල් වෙඩි තැබීමේ ක්‍රීඩා ඉතිහාසයේ ප්‍රථම වතාවට උතුරු සහ උතුරු මැද පළාත් නියෝජන කරමින් ක්‍රීඩයන් දෙදෙනකු සහ ක්‍රීඩිකාවන් තිදෙනකු “නිපුන වෙඩික්කරු” පරිසාධන මට්ටම අභිබවා යෑමට සමත්විය.අනුරාධපුර මධ්‍ය මහා විද්‍යාලයේ සචින්ත මධුරංග, මැදවච්චිය ම.ම.වි සි.එම්.මධුෂංක චන්ද්‍රසේකර පිරිමි අංශයෙන්ද මැදවච්චිය ම.ම.වි හර්ෂිනී කෞෂල්‍යා, නෙල්ලිඅඩි ම.ම.විද්‍යාලයේ තයනී ශ්‍රී සිත්තම්පරලිංගම් හා පාර්තීපා කුමාරවේල් මෙසේ දක්ෂතා දැක්වුහ.ශ්‍රී ලංකා පාසල් වායු රයිෆල සහ වායු පිස්තෝල වෙඩි තැබීමේ තරගාවලිය ඉලක්ක කරගනිමින් පළාත් මට්ටමින් පැවැත්වෙන පුහුණු සැසියක් සහ ප්‍රවීණතා පරීක්ෂණයකදී එම ක්‍රීඩක ක්‍රීඩිකාවන් මේ දස්කම් දක්වා තිබිණි.‍මේ වැඩසටහන පසුගියදා මැදවච්චිය මෛත්‍රීපාල සේනානායක මධ්‍ය මහා විද්‍යාලයේදී ජාතික සහ ජාත්‍යන්තර පුහුණුවලත් උපදේශක/තරග තීරක මඩුල්ලක් මගින් පැවැත්විණි.එම පරීක්ෂණයේදී සුවිශේෂ දක්ෂතා දැක්වු ක්‍රීඩක ක්‍රීඩිකාවන් මෙසේය.උතුරු මැද පළාත: නිපුන වෙඩික්කරු බාලක -1.සචින්ත මධුරංග තෙන්නකෝන් (අනුරාධපුර මධ්‍ය මහා විද්‍යාලය), 2.සී.එම්.මධුෂංක චන්ද්‍රසේකර (මැදවච්චිය ම.ම.වි), බාලිකා-1.හර්ෂිනී කෞෂල්‍යා ප්‍රේමසිරි (මැදවච්චිය ම.ම.වි)උසස් දක්ෂතා-1.එස්.බී.එම්.එල්.දේශප්‍රිය සෙනෙවිරත්න (අනුරාධපුර ම.ම.වි), 2.කේ.එම්.සචින් විමුක්ති (මැදවච්චිය), 3.වජිර සුපුන් දිසානායක (මැදවච්චිය), 4.සමීර ප්‍රශාන් සිසිර කුමාර (මැදවච්චිය), 5.එල්.වී.ලහිරු ලක්මාල් මධුෂංක (අනුරාධපුර), බාලිකා-1.එස්.සඳුනි උපේක්ෂා කුමාරසිංහ (මැදවච්චිය), 2.එච්.එම්.හිරුණි මලීෂා (මැදවච්චිය), 3.යූ.කේ.ඩිල්කි ‍හර්ෂිනී (මැදවච්චිය)උතුරු- නිපුන වෙඩික්කරු බාලිකා-1.තයනී ශ්‍රී සිත්තම්පරලිංගම් (නෙල්ලිඅඩි ම.ම.වි), 2.පාර්තීපා කුමාරවේල් (නෙල්ලිඅඩි)උසස් දක්ෂතා බාලක-1.බැස්ටියන් සන්තෝෂ් (නෙල්ලිඅඩි), බාලිකා-1.ශාමන්දි නිත්‍යානන්දන් (නෙල්ලිඅඩි).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=s1307257</link>
    <topic>ද.ආසියා කනිෂ්ඨ මේස පන්දු ශූරතාවලියේශ්‍රී ලංකාවට පදක්කම් 12ක්</topic>
    <author>ෆවුස් මොහොමඩ්</author>
    <content>ඉන්දියාවේ නවදිල්ලි නුවර පසුගියදා පැවැති දකුණු ආසියානු කනිෂ්ඨ මේසපන්දු ශූරතාවලිය නියෝජනය කළ ශ්‍රී ලංකාව රිදී පදක්කම් 6ක් හා ලෝකඩ පදක්කම් 6ක් දිනා ගැනීමට සමත්විය. ශ්‍රී ලංකාව නියෝජනය කරමින් කණ්ඩායම් 4ක් මේ ශූරතාවලියට සහභාගි වූ අතර ඊට ක්‍රීඩක ක්‍රීඩිකාවන් 14 දෙනෙක් ඇතුළත් විය.ආධුනික බාලක සහ බාලිකා, කනිෂ්ඨ බාලක සහ බාලිකා තරග ඉසව් සඳහා මෙහි දී ශ්‍රී ලංකාව තරග වැදුණි. අවුරුදු 18න් පහළ කනිෂ්ඨ ක්‍රීඩක ක්‍රීඩිකාවෝ කණ්ඩායම් තරග ඉසව්වේ හා මිශ්‍ර තරග ඉසව්වේ රිදී පදක්කම් දිනා ගැනීමට සමත්වූහ. අවුරුදු 15න් පහළ ආධුනික ක්‍රීඩක ක්‍රීඩිකාවෝ කණ්ඩායම් තරග ඉසව්වේ රිදී පදක්කම් දිනාගත්හ. අවුරුදු 18න් පහළ කනිෂ්ඨ බාලිකා හා අවුරුදු 15න් පහළ බාලක බාලිකා ඒකල තරග ඉසව්වලින් ශ්‍රී ලංකාවට ලෝකඩ පදක්කම් 2 බැගින් හිමිවිය.විද්‍යාර්ථ විදුහලේ තිළිණ විජේසිරි කනිෂ්ඨ බාලක (අවුරුදු 18න් පහළ) කණ්ඩායමේ නායකත්වය දැරූ අතර බාලිකා කණ්ඩායමේ නායිකාව ලෙස අම්බලන්ගොඩ ධර්මාශෝක විදුහලේ උමායා තාරකී කටයුතු කළාය. නුවන්ත නිරෝෂණ (ධර්මාශෝක), ක්‍රිෂාන් වික්‍රමරත්න, චින්තක ඒකනායක (විද්‍යාර්ථ), බුද්ධීපනී රාජගුරු (මලියදේව බාලිකා), රුවිනි කන්නන්ගර (මියුසියස්) සහ චමත්සරා ප්‍රනාන්දු (විශාකා) කනිෂ්ඨ බාලක බාලිකා කණ්ඩායම් නියෝජනය කරමින් මේ ශූරතාවලියට එක්වූහ.විද්‍යාර්ථ විදුහලේ උදය රණසිංහගේ නායකත්වයෙන් ශූරතාවලියට එක්වූ අවුරුදු 15න් පහළ ආධුනික බාලක කණ්ඩායමට ප්‍රසාද් ද සිල්වා (විද්‍යාර්ථ) සහ සුපුන වරුසවිතාන (ධර්මාශෝක) ඇතුළත් විය. ආධුනික බාලිකා කණ්ඩායමේ නායිකාව ලෙස මලියදේව බාලිකාවේ පවනී සිරිසේන කටයුතු කළ අතර ශේෂලා බණ්ඩාර (මහමායා) සහ රිද්මි කරදනාරච්චි (මහමායා) ආධුනික බාලිකා කණ්ඩායමට එක්වී සිටියහ.ශ්‍රී ලංකා කණ්ඩායමේ කළමනාකරු ලෙස තුසිත කසුන් මහතාත්, ජී.එස්.කුමාර හා නුවන් සම්පත් මහත්වරු පුහුණුකරුවන් ලෙසත් කටයුතු කළහ. ශ්‍රී ලංකා කණ්ඩායමේ ක්‍රීඩිකාවන් භාරව බී.කේ.එන්.රණසිංහ මහත්මිය ශූරතාවලියට එක්වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=s1307258</link>
    <topic>ශ්‍රී ලංකා කාන්තා ක්‍රිකට් පිලට ජය</topic>
    <author/>
    <content>අයර්ලන්තයේ පැවැත්වෙන විස්සයි20 කාන්තා ලෝක කුසලාන සුදුසුකම් ලැබීමේ තරගාවලියේ ශ්‍රී ලංකාව සහභාගි වූ පළමු තරගයෙන් කැනඩාව පරදවා කඩුලු 9ක පහසු ජයක් ලැබීය. පළමුව පන්දුවට පහරදුන් කැනඩාව ඕවර 17.5කදී ලකුණු 44කට දැවී ගිය අතර ශ්‍රී ලංකාව ඕවර 6.1කදී කඩුල්ලක් පමණක් දැවී නියමිත ඉලක්කය සපුරා ගත්තේය.කැනඩා ඉනිම බිඳ දැමූ චන්දිමා ගුණරත්න ලකුණු 6කට කඩුලු 3ක් දවාගත් අතර සඳමාලි ‍දොලවත්ත හා ශ්‍රීපාලී වීරක්කොඩි කඩුලු 2බැගින් බිඳ දැමූහ. ශ්‍රී ලංකා ඉනිමේ දී යශෝධා මෙන්ඩිස් හා ඊෂානී කෞෂල්‍යා නොදැවී ලකුණු 17බැගින් රැස් කළහ.රටවල් 8ක් තරග වදින මේ තරගාවලියේ ශ්‍රී ලංකාව, අයර්ලන්තය, කැනඩාව හා ජපානය 'බී' කාණ්ඩයෙන් තරග වදින අතර පාකිස්තානය, නෙදර්ලන්තය, සිම්බාබ්වේ හා තායිලන්තය 'ඒ' කාණ්ඩයට ඇතුළත්ය. ශ්‍රී ලංකාව අද (25) ජපානය සමග තරග බිමට පිවිසෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=s1307259</link>
    <topic>වත්තේගම ක්‍රිකට් 27-28</topic>
    <author>ධම්මික බණ්ඩාරමහනුවර දිසා විශේෂ</author>
    <content>වත්තේගම සිංහ යෞවන සමාජය සංවිධාන කරන සරත් ඒකනායක අභියෝගතා කුසලාන ක්‍රිකට් තරගාවලිය මේ මස 27-28 දෙදින වත්තේගම නාගරික ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=f1307251</link>
    <topic>ජේ.ආර්. කළේරාජ්‍ය අංශයනැති කිරීමයි</topic>
    <author>සාකච්ඡා කළේ චන්දන ජයවීර ඡායාරූප – වාසිත පටබැඳිගේ</author>
    <content>නිදහස් අධ්‍යාපනය, සෞඛ්‍ය යනාදී සමාජ සුබසාධන ක්ෂේත්‍රයන්ගෙන් ශ්‍රී ලංකාව ඉදිරියෙන් සිටින බව පවසන එක්සත් ජනතා නිදහස් සන්ධානයේ පාර්ලිමේන්තු මන්ත්‍රී මහාචාර්ය රජීව විජේසිංහ පසුගිය කාලයේදි තාක්ෂණ අධ්‍යාපනයට වැඩි අවධානයක් දැක්වීම සුබදායක ලෙස දකියි. බටහිර දියුණු යැයි සම්මත රටවලට වඩා සමාජ ප්‍රජාතන්ත්‍රවාදී ක්‍රමයක් යටතේ මෙරට ලබා ගෙන ඇති වර්ධනයන් හා එයට මුල් වූ දේශපාලන පසුබිම ගැන ඔහුගේ අදහස් මෙසේය.ශ්‍රී ලංකා නිදහස් පක්ෂය 56 සිට දිගටම ආණ්ඩු කළේ වාමාංශික දේශපාලන පක්ෂ සමඟ එකතුවයි. එහෙත් එයට ඇත්තේ ලිබරල්වාදී මූලයක් යැයි ඔබ කියන්නේ කෙසේද?එස්. ඩබ්. ආර්. ඩී. බණ්ඩාරනායක මැතිතුමා හොඳ ලිබරල්වාදියෙක්. ඔහුට අවශ්‍ය වූයේ අන්තගාමී පක්ෂයක් බිහිකිරීමට නෙවෙයි. නමුත් ලෝක ප්‍රවණතාවය නිසා සිරිමාවෝ බණ්ඩාරනායක මැතිනියට වමට ගමන් කිරීමට සිදු වුණා.ඉන්දිරා ගාන්ධිටත් ඒ තත්ත්වයට මුහුණදීමට සිදු වුණා. අනිත් පක්ෂ සමඟ සසඳන විට ලෝක පරිමාණව ගත්තත් මේ යුගයේ ප්‍රජාතන්ත්‍රවාදී සමාජය කියලා අදහසක් තිබුණේ නැහැ. එක්කෝ තිබුණේ ධනවාදී පක්ෂ එහෙම නැත්නම් අන්ත සමාජවාදී පක්ෂ. මේ ප්‍රවණතාවයට බැහැරව ශ්‍රී.ල.නි.ප.ය බිහිවීම නිසා සමාජ ප්‍රජාතන්ත්‍රවාදය ගැන අදහස් මෙරට දේශපාලන සමාජයට කාන්දු වුණා.අන්තර්ජාතික වශයෙන් ලිබරල්වාදය බිහිවීම පිළිබඳ සාකච්ඡාව මතුවන්නේ කුමන පසුබිමක් මතද?විසිවෙනි සියවසේ ආරම්භයේදී ලෝකයට සමාජ යුක්තිය පිළිබඳ අදහස් ප්‍රදානය කළේ ලිබරල්වාදීන්. එංගලන්තයේ නිදහස් අධ්‍යාපනය, සෞඛ්‍ය, සමාජ සුබසාධනය වැනි දේවල් බිහි වූයේ ලිබරල් දර්ශනය මතයි.ලංකාවට ලිබරල්වාදය හඳුන්වා දුන් ආකාරය අනුව එය ධනවාදයේම තවත් ස්වරූපයක් කියලා මතයක් පොදු ජනයා අතර ඇතිව තිබෙනවා නේද?බොහොම සරලව කිව්වොත් දේශපාලන දර්ශන ගැන අදහස් තුනක් තියෙනවා. එකක් සමාජවාදය. ඔවුන් අදහස් කරන්නේ සමාජයේ තිබෙන ධනය සම ලෙස බෙදීම ගැනයි. ඒ සඳහා රජය මැදිහත් වෙනවා. ආරම්භයේදී එය නරක දෙයක් නෙවෙයි. සමාජ අසාධාරණය නැති කිරීමට රජය මැදිහත්වීමක් කළ යුතුව තිබුණා.ලිබරල්වාදය සමාජවාදයෙන් වෙනස් වෙන්නේ සමානව බෙදීයාම ගැන කතා කිරීම වෙනුවට සෑමදෙනාටම සම අවස්ථාවන් ලබාදීම ගැන උනන්දුවීම නිසයි.ධනවාදය විශ්වාස කරන්නේ පුද්ගලික අංශයට නිදහසේ ව්‍යාපාර කරගෙන යාමට ඉඩදීමෙන් ධනවත් පන්තියක් බිහිවෙන අතරම ඔවුන්ගේ ක්‍රියාවන් මඟින් සමාජය දියුණු වෙන බවයි. එහි ගැටලු තිබෙනවා. පුද්ගලික අංශයට ව්‍යාපාර නිදහසේ කරගෙන යාමට ඉඩ දෙන අතරම සමාජයේ නැති බැරි අය වෙනුවෙන් සමාජ සුබසාධන කටයුතු කිරීමට රජයේ ක්‍රියා මාර්ග අවශ්‍යයි. ඒ නිසා වඩාත්ම හොඳ පාලන ක්‍රමය සමාජ ප්‍රජාතන්ත්‍රවාදයයි.රජය මැදිහත්ව නිදහස් සෞඛ්‍ය, අධ්‍යාපනය වැනි සේවාවන් පවත්වාගෙන ගියත් ඒවා වර්තමානය වන විට දුර්වලව ඇතැයි කියලා අදහසක් විපක්ෂය ඉදිරිපත් කරනවා නේද?ඒක අමූලික බොරුවක්. ලෝකයට සමාජ ප්‍රජාතන්ත්‍රවාදය පිළිබඳ අදහස් ප්‍රදානය කළ එංගලන්තය, ප්‍රංශය වගේ රටවල් සමඟ සසඳා බැලුවත් එහෙම නැත්නම් මුදල් ගෙවන්න බැරි උදවිය වෙනුවෙන් නිදහස් සෞඛ්‍ය සේවයක් තිබෙනවා. මුදල් තිබෙන අය වෙනුවෙන් පෞද්ගලික සෞඛ්‍යය සේවයක් තිබෙනවා.එ.ජා.ප.ය යටතේ සමාජ ප්‍රජාතන්ත්‍රවාදයට ඉඩක් තිබුණාද ?ජේ. ආර්. ජයවර්ධන කළේ රාජ්‍ය අංශය කඩාකප්පල් කර පෞද්ගලික අංශයට නිදහසේ කටයුතු කරන්න ඉඩදීමයි. ඒ නිසා විශාල සමාජ අසාධාරණයක් වර්ධනය වුණා.විශ්වවිද්‍යාල ආචාර්යවරයෙක් හැටියට පුද්ගලික විශ්වවිද්‍යාල ඇති කිරීම නිසා රාජ්‍ය විශ්වවිද්‍යාල පද්ධතිය බිඳ වැටේ යැයි ඔබ විශ්වාස කරනවාද?පුද්ගලික රෝහල් තිබුණයි කියලා රජයේ රෝහල් බිඳ වැටිලා නැහැ. රජයේ පාසල් වගේම පුද්ගලික පාසල් තිබෙනවා. පුද්ගලික පාසල් තිබුණයි කියලා රජයේ අධ්‍යාපනයට බලපෑමක් වෙලා නැහැ.ආණ්ඩුව නිදහස් සෞඛ්‍යයක් හා අධ්‍යාපනයක් ගැන කතා කළත් සේවය ලබා ගැනීමට ගිය විට බෙහෙත් පරීක්ෂණ යනාදිය සඳහා හෝ පහසුකම් ගාස්තු වැනි දේවල් සඳහා අමතර වියදමක් ජනතාවට දැරීමට සිදුවෙනවා කියලා විපක්ෂය චෝදනා කරනවා නේද?නැහැ. රජයේ රෝහල්වලින් අවශ්‍ය බෙහෙත් ලබා දෙනවා. සමහරවිට අමතර බෙහෙත් වර්ග පිටතින් ලබා ගැනීමට සිදුවෙනවා. නමුත් ලක්ෂ ගණන් වටිනා බෙහෙත් නොමිලේ දෙනව නේ. ඒක නැහැයි කියන්න බැහැ.ශල්‍යකර්ම නොමිලේ කරනවා. නමුත් වෙනත් රටවල ඒ සඳහා විශාල මුදලක් අය කරනවා. රජයෙන් ලැබෙන සේවය විවේචනය කරන අය කියන්නේ මනෝරාජික සමාජයක් ගැනයි. මුදල් ගෙවන්න බැහැයි කියලා කොයි පාසලකවත් අධ්‍යාපනය දෙන්නේ නැතිව ඉන්නේ නැහැ. පහසුකම් ගාස්තු කියලා ඉතාම සුළු මුදලක් අය කරනවා.ඒවා ගෙවන්න බැරි අය පහසුකම් ගාස්තු ගෙවීමෙන් නිදහස් කරනවා. එහෙම ඉගෙන ගන්න පුළුවන් වෙන කොහෙද?විද්‍යා හා ගණිත අංශ වැඩි කිරීමෙන් හා කලා අංශයෙන් විශ්වවිද්‍යාල අධ්‍යාපනයට යොමු වන පිරිස අඩු කිරීමේ ආණ්ඩුවේ සැලැස්ම අනුව ඉදිරියේ දී ලිබරල් මානව ශාස්ත්‍ර අධ්‍යයනය කප්පාදු කිරීමක් සිදු වෙනවා නේද?මානව ශාස්ත්‍ර අධ්‍යාපනය කියන්නේ හිතන්න පුරුදු කරන එකයි. අපේ සමහර මානව ශාස්ත්‍ර පීඨවල උගන්වන කථිකාචාර්යවරු කරන්නේ අවුරුදු ගණනක් පරණ සටහන් කියවන එකයි. කලා අධ්‍යාපනය ලබන සිසුන්ට රැකී රක්‍ෂා නැත්තේ ඔවුන්ට හිතන්න උගන්වා නැති නිසයි. රැකියා කේන්ද්‍රිය අධ්‍යාපනයක් ඇතිවිය යුතුයි. දැන් ලෝකේ පිළිගන්නේ තාක්‍ෂණ අධ්‍යාපනය යි.එක පැත්තකින් විශ්වවිද්‍යාල අධ්‍යාපනය ලබන විද්‍යාර්ථියෙක් වෙනුවෙන් රජය විශාල වියදමක් දරනවා. ඊළඟට විශ්වවිද්‍යාලයෙන් පිටවූ පසු ඔවුන්ට ආණ්ඩුව රැකියාවකුත් දෙන්න ඕන. අනිත් පැත්තෙන් පන්නරයක් අරන් බලන්න කොයි තරම් රැකියා ඇබෑර්තු ප්‍රමාණයක් තිබෙනවද. ඒවට විශ්වවිද්‍යාල උගතුන්ට යොමුවෙන්න බැරි ඇයි. එහෙම වෙන්නේ අපි පුරුදුවෙලා තිබෙන අධ්‍යාපන ක්‍රමයේ ගැටලුවක් තිබෙන නිසානේ.ඔබ කියන්නේ විශ්වවිද්‍යාල අධ්‍යාපනය රැකියා කේන්ද්‍රිය අධ්‍යාපනයට යොමු විය යුතු බවද?අනිවාර්යයෙන්ම. රැකියා කේන්ද්‍රිය අධ්‍යාපනයකට යොමුවෙන අතරම ඔවුන්ට තාක්‍ෂණික දැනුම ලබා දිය යුතුයි. අනිත් හැම රටකම විශ්වවිද්‍යාල ශිෂ්‍යයන් විෂය දැනුම ලබන අතරම බාහිර පාඨමාලා කරනවා. එයට හේතුව පාසල් අධ්‍යාපනයේ දී නොලැබෙන සාමාන්‍ය දැනුම වෙනත් මාර්ගවලින් වර්ධනය කරගත යුතුයි.මේ ගැන කල්පනා කරලා විශ්වවිද්‍යාල ප්‍රතිපාදන කොමිසම විශ්වවිද්‍යාලයට සුදුසුකම් ලබන සිසුන්ට අලුතින් සාමාන්‍ය අධ්‍යාපනය, සන්නිවේදන හැකියාවන්, පරිගණක තාක්‍ෂණ පාඨමාලාවක් හඳුන්වා දී තිබෙනවා. එය ඉතාම හොඳ දෙයක්. ඒක එක්තරා විදිහක විප්ලවයක්. එස්. බී. දිසානායක මම ගරු කරන ඇමතිවරයෙක්. ඔහු කෙළින් කතා කරනවා. පෞද්ගලික විශ්වවිද්‍යාල ඇති කළාට පස්සේ රාජ්‍ය විශ්වවිද්‍යාල වහලා දානවා කියලා ආණ්ඩුව හෝ ඇමැතිවරයා කොතැනදීවත් කියලා නැහැ. මේ වගේ අන්තවාදී අදහස් සමහරු පතුරනවා.රාජ්‍ය විශ්වවිද්‍යාලවල ඉඩ පහසුකම් නැති නිසා පිටරටවල විශ්වවිද්‍යාල වෙත යොමු වන විශාල පිරිසක් සිටිනවා. ඔවුන් සියලු දෙනාම ධනවතුන් නෙමෙයි. මේ අතර මධ්‍යම පාන්තිකයොත් ඉන්නවා. මේ නිසා අපේ ගෘහ සේවිකාවන් ඉතා දුක් මහන්සි වී උපයා ගන්නා විදේශ විනිමය වෙනත් රටවලට ඇදී යනවා. පෞද්ගලික විශ්වවිද්‍යාල ඇති කළොත් ඒ මුදල මෙරට ඉතිරි වෙනවා. ඒ වගේම ඔවුන්ට මෙම රට තුළදීම අධ්‍යාපනය ලැබීමට අවස්ථාව ලැබෙනවා.පෞද්ගලික විශ්වවිද්‍යාලවලින් 10% වැනි ප්‍රතිශතයක් නොමිලේ අධ්‍යාපනය සඳහා වෙන් කළ හැකියි. හාවඩ් විශ්වවිද්‍යාලයත් කරන්නේ මේ වගේ ක්‍රමයක්. රාජ්‍ය විශ්වවිද්‍යාල සඳහා සුදුසුකම් නොලබන ආර්ථික දුෂ්කරතා තිබෙන ශිෂ්‍යයන්ට 10% ක් ශිෂ්‍යත්ව දෙන්න පුළුවන්. එහෙම නැතිව විශ්වවිද්‍යාල සඳහා සුදුසුකම් ලබන සියලු දෙනාටම උසස් අධ්‍යාපනය සඳහා යොමු කිරීම ආණ්ඩුවකට පමණක් තනියෙන් කරන්න බැහැ.රාජ්‍ය අධ්‍යාපනය සඳහා වෙන් කරන ප්‍රතිශතය 6% දක්වා වැඩි කළ යුතුය කියලා විශ්වවිද්‍යාල පද්ධතියෙන් හඬක් මතු වුණා. මේ ගැන ඔබේ අදහස කුමක් ද?ඒ වගේ උද්ඝෝෂණයක් කරන්න කලින් දැන් රජය විශ්වවිද්‍යාල අධ්‍යාපනය සඳහා යොමු කරන මුදලින් උපරිම ප්‍රයෝජන ගත යුතුයි. පාර්ලිමේන්තු කෝප් කමිටුව විශ්වවිද්‍යාල ආචාර්යවරුන් වැඩ කරන කාලය ගැන විශ්වවිද්‍යාල ප්‍රතිපාදන කොමිෂමෙන් වාර්තාවක් ලබා ගත්තා. ඒක බැලුවහම සමහර ආචාර්යවරු වැඩ කරලා තිබෙන්නේ සතියකටම එක පැයයි. ඔවුන්ගෙන් සමහර ආචාර්යවරු කාර්තුවකටම දේශන 15 කට අඩුවෙන් සහභාගි වී තිබෙනවා.ඉතින් තියෙන මුදල් කාර්යක්‍ෂමව පාවිච්චි කරන්නේ නැතිව නාස්ති කරන්න මහජනයාගේ මුදල් වැය කරන්නේ කුමකට ද කියලා අප කල්පනා කළ යුතුයි. සමහර ප්‍රතිපාදන වියදම් කරන්නේ නැතිව ආපහු භාණ්ඩාගාරයට යනවා. සියයට හය ඉල්ලීම ආකර්ෂණීය සටන් පාඨයක් නමුත් යථාර්ථවාදී නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=f1307252</link>
    <topic>අපේ රටේ ටෙලිනාට්‍ය බිහිවෙද්දීමවැරැද්දක් වුණා</topic>
    <author>තිලානි ශානිකා විතානාච්චි ඡායාරූප - මාලන් කරුණාරත්න</author>
    <content>‘කාර්යාල අධ්‍යක්ෂගෙන් මට නිවාඩු ලැබුණේ දවස් දෙකකට. කාරණාව අම්මගෙ මරණෙ හින්ද මිනිහට ඒක නොදී බැරුව ගියා. මිනිහ උන්නේ මූණ පුළුටු කර ගත්ත ගමන්.’ ඒක මගේ වැරැද්දක් නෙවේ. මම නිවාඩු ඉල්ලුවේ අම්මගෙ මරණෙට.’ මම එහෙම කිව්වත් මිනිහ නෙවෙයි කටින් කතා කෙරුවෙ. ලංකාවේ බොහෝ පාඨකයන්ගේ හදවත බැඳුණු ‘පිටස්තරයා’ පරිවර්තන නවකතාවේ මේ කියැවීම මගේ හදවතට නැණේ ඔහු දුටු මොහොතෙහිය. ඔහුගේ හදව‍ෙත් මැවුණු මානව නම් තරුණයා පසුගිය දිනෙක එසේ සිතන්නට ඇතැයි ඒ රූප රාමු දෙස විමසිල්ලෙන් බලා සිටිද්දී මට සිතිණ. ඒ සතියෙහි දින පහේම රාත්‍රී 8.30 ට ජාතික රූපවාහිනියෙහි තිරය අතරින් එබී බලන ‘අමුතු මිනිස්සු’ ටෙලි නාට්‍යය දුටු සැණිනි. ඔහු ‘අමුතු මිනිස්සු’ පුංචි තිරයට රැගෙන එන ෙරාෂාන් කුරුප්පුය.‘අමුතු මිනිස්සු’ නිර්මාණ‍ෙය් පසුබිම ඔබේ සිතෙහි පිළිසිඳ ගන්නේ කෙසේද?’‘පිටස්තරයා’ කියන කෘතිය කියැවීමත් සමඟ ඇතිවුණු හැඟීම බොහොම ප්‍රබලයි. මේ කෘතිය ආශ්‍රය කර ගනිමින් නිර්මාණයක් කළ යුතු යැයි කියන හැඟීම ඇරැඹෙන්නේ එතැනදී. ඒ වගේම මේ කෘතියෙහි එන දර්ශන පිළිබඳත් යම් හැඟීමක් මට දැනෙන්න පටන් ගත්තා.මා ආදරය කළ සාන්දෘෂ්ටිකවාදය කියන දර්ශනය නිර්මාණය වෙන්නේ දෙවන ලෝක යුද්ධයෙන් පස්සේ. ඒ කාලයේ සිදුවුණු මිනීමැරීම්, මිනිස්සුන්ගේ බලාපොරොත්තු කඩවීම් ආදි මානුෂීය කාරණා ඔස්සේ. මේ දර්ශනය අපේ රටටත් වඩා උචිත බව මට වැටහුණා. ඒ යුද්ධයක් තිබුණු රටක් විදියටයි.යුද්ධයෙන් පස්සේ රටේ මිනිස්සු අතර බිඳ වැටුණු මානුෂීය සබඳතා, හුදකලා වූ මිනිස්සු අතර නැවත මානුෂීය සබඳතා ඇති කිරීමට යම් උදව්වක් වන නිර්මාණයක් කරන්නේ කොහොමද කියලා සිත සිතා සිටින අවදියේදියි මේ නිර්මාණය මගේ් සිතට පැමිණියේ.කාලයක පටන් මා මෙහි තිර පිටපත ලිව්වා. නැවතත් ඒ අදහස කරළියට එන්නේ රන්මිහිතැන්න දුටුවට පස්සේ. ඒ ප්‍රදේශය මේ නිර්මාණයේ පසුබිමට හරියටම හරි ගියා. සෑම කාරණයක්ම සම්පූර්ණ වීමේදී නිර්මාණයට කැමැත්ත පළ කළ නිෂ්පාදකවරයා සියලු බර පැන දැරුවේ, මට අවශ්‍ය විදියට නිර්මාණය කරගෙන යෑමේ ඉඩහසර පාදමින්. එවැනි කෙනෙක් හමුවීම මේ නිර්මාණයේ සාර්ථකත්වයට තවත් එක් හේතුවක්. අමුතු මිනිසා බිහිවන්නේඔය වගේ පසුබිමකයි.සිතක ස්වභාවය හා සිතුවිලි විවරණයකයෙදෙන ‘පිටස්තරයා’ ම ‘අමුතු මිනිස්සු’ සඳහා පාදක වී ද යන්න අපගේ සිත්හි මතු වන්නේ ගැටලුවක් ඒ ගැන ඔබේ අදහස?.‘අමුතු මිනිස්සු’ කියන්නේ පිටස්තරයාම නොවෙයි. ලංකාවට ඔබින විදියට ඒක මා වෙනස් කළා.ඇල්බෙයා කැමූගේ out sider කියන්නේ බොහොම පුංචි පොතක්. කැමූූ කියන්නේ ඒකට කෙටි නවකතා කියලා.මට උවමනා වුණේ ඒ කෘතියේ තිබෙන දර්ශනය පිළිබඳ කතා කරන්නයි. ඊට අවශ්‍ය ආකාරයට මා චරිත වෙනස් කළා. සාන්දෘෂ්ටිකවාදය පිළිබඳව කියැවෙන බොහෝ පොත්පත් මා කියෙව්වා. ඒ පොත්වලින් ගත් දේ වගේම ඒ දර්ශනය පිළිබඳ කියැවෙන කැමූගේ අනෙක් කෘතිවලින් ද ගත් බොහෝ දේ මා මේ නිර්මාණයට එකතු කළා.අනුවර්තනයක් ලෙස විහිද යමින් මගේ සිතේ තිබුණු චරිත කිහිපයක් අමුතු මිනිස්සු හරහා ප්‍රේක්ෂකයන් හමුවට පැමිණෙනවා. සාජන් අංකල් ඒ වගේ චරිතයක්.’රූප කතා කිරීමට සැලැස්වීමේදී ඔබට එල්ල වූයේ මොන වගේ අභියෝගයක්ද?‘මිනිහෙක් හිතන එක තවත් මිනිහෙකුට රූපයෙන් දනවන්නේ කොහොමද කියන එක බොහොම අමාරු කාරණයක්. මට ඒක ලොකු අභියෝගයක් වුණා. ඒ සඳහා මම කාලයක් ගත්තා. කාලය ඇතුෙල් මා මටම ආවේනික රටවක්, කලාවක් නිර්මාණය කර ගත්තා.යම් මනුස්සයෙක් දිහා බලාගෙන ඉන්න කොට අපට හිතන්න පුළුවන්නේ මේ මනුස්සය හිතන්නේ මොකක්ද කියලා. ඒක කොහොමද රූපයට නගන්නේ කියනා දේ තමයි මා මේ නිර්මාණයෙන් කළේ. මේක තාක්ෂණික උපක්‍රමයක්.අපි ක්ලෝසප් එකක් අරගෙන ඒකට ඊළඟ රූපය ඇමුණුවාට පස්සේ එන අර්ථය කුමක්ද කියන එක හරියටම හිතන්න ඕනෑ. ඒ ආකාරයෙන් තමයි ටෙලි නාට්‍යයෙහි රූප පෙළ නිර්මාණය වෙන්නේ. ඒකට ෆාහිම් මවුජුඩ්ගෙන් වගේම කැමරා ශිල්පියාගෙන්, නළු - නිළියන් ඇතුළු මුළු කණ්ඩායමෙන් ලැබුණ සහයෝගය අගය කළ යුතුයි.’මුළුතැන්ගෙයි සිට වුව ද නැරැඹිය හැකි ටෙලි නාට්‍ය කලාව වෙනුවට රූපවාහිනිය ඉදිරිපස ඉඳගෙන ටෙලි නාට්‍ය නරඹන්නට ඔබ ප්‍රේක්ෂකයන් පෙලඹුවේ කොහොමදද?‘ඒ ටෙලි නාට්‍යයක් කිරීමේදී මට මූලිකව එල්ල වූ අභියෝගයයි. ටෙලි නාට්‍ය කියන දේ මම හඳුන ගන්නේ ධනේෂ්වර ක්‍රමයේ මාධ්‍යයක් විදියටයි. එය වෙළෙඳ මාධ්‍යයක්. එහෙමත් නැත්නම් එය ප්‍රවෘත්ති මාධ්‍යයක් කියලා හැමෝම කියන්නේ.මේ මත අතර සිටින තවත් සමහරු කියන්නේ ටෙලිවිෂනයෙන් කලාව කරන්න බැහැ කියලයි. නමුත් මම ඒ අදහස පිළිගන්නේ නැහැ.රූපවාහිණි මාධ්‍යයක් කොහොමද කලා මාධ්‍යයක් ලෙස හරවා ගන්නේ කියන අභියෝගය මා ඉදිරියේ තිබුණා. ඒ හරහා මිනිස්සුන්ට හොඳ දෙයක් දෙන්න, එකවර මිනිස්සු ගොඩකට ආමන්ත්‍රණය කළ හැකිය යන මතයේයි මා සිටියේ. ඒ නිසා මේ මාධ්‍ය ප්‍රබල මාධ්‍යයක්.අනිත් කාරණය වෙන්නේ මේ මාධ්‍ය ශ්‍රව්‍ය-දෘශය මාධ්‍යයක් වීමයි. ඒ ඔස්සේත් මේ මාධ්‍ය වඩා ප්‍රබල වෙනවා. බොහෝ දෙනෙක් ටෙලි නාට්‍ය කරන්න එන්නේ ගුවන් විදුලි නාට්‍යවලින් කියලයි මට නම් හිතෙන්නේ. ගුවන් විදුලි සංස්ථාවේ ගුවන් විදුලි නාට්‍ය කරමින් සිටිය බොහෝ දෙනෙක් ඒවා කරන අතරේ රූපවාහිනියට ආවා. මේ වගේ ටෙලි නාට්‍ය බිහිවීමේ හේතුව එයයි.ඒක ලංකවේ වුණ වැරැද්දක්. ඔවුන් අතරේ මට උවමනා වුණේ රූපය හා ශබ්ද යොදාගෙන නියම ආකාරයෙන් ටෙලිවිෂනය ‍ෙප්‍ර්ක්ෂකයන් අතරට රැගෙන යාමයි.‘අමුතු මිනිස්සු’ සතියෙහි දින පහෙහිම විකාශය කිරීම මඟින් යම් අසාධාරණයක් නරඹන්නන්ට එල්ල වෙනවා නේද?‘නිර්මාණ තෝර ගැනීම සම්බන්ධව ලංකාවේ ආයතනවල ඉන්න මිනිස්සුන්ට දැනුමක් ඇත්තේ නැති තරම්. නිර්මාණවල ගුණාත්මකභාවය මොකක්ද? මේක ගැළපෙන්නේ කොතැනටද? කියන කාරණා පිළිබඳ ඔවුන්ට කිසිම වටිනාකමක් ඇත්තේ් නැහැ.‘අමුතු මිනිස්සු’ කරලා මා ලැබූ අත්දැකීම වන්නේ නැවතත් මට එවන් නිර්මාණයක් කළ හැකි වේද යන කාරණයයි. මොකද මම කළ නිර්මාණයට නාළිකාවක් විදියට නියම වටිනාකමක් මට දුන්නේ නෑ. එකක් මුදල්මය වටිනාකමක් මට දුන්නේ නෑ.ඇත්තටම නිෂ්පාදකයාට ලක්ෂ පනස් හතක් පාඩුයි. ඒ පාඩුව තියෙද්දිත් අපි නාට්‍ය ඔවුන්ට දුන්නේ ගොඩක් කාලයක් තියාගෙන ඉන්න වෙන හින්දයි.නාට්‍යය ප්‍රේක්ෂකයන්ට පෙන්වීමට සුදුසුය කියන අවසරය ලැබිලා පෝලිමේ මම අවුරුදු දෙකක් හිටියා. එත් මට අවස්ථාවක් ලැබුණේ නෑ. ඊට පස්සේ ජනාධිපතිතුමාගේ මැදිහත්වීමෙන්, නාමල් රාජපක්ෂ මැතිතුමා වගේම ජනමාධ්‍ය අමාත්‍යාංශයේ ලේකම් චරිත හේරත් මහත්මයාගේ මැදිහත්වීමෙන් තමයි ටෙලි නාට්‍ය පෙන්වීමේ අවස්ථාව මට ලැබෙන්නේ. ඒ මුළු රන්මිහිතැන්නම යොදාගෙන කළ පළමු නිර්මාණය නිසයි. එහෙම තියෙද්දිත් මට දෙන්නේ දිනපතා විකාශන කාලයක්. (බෙල්ටෙකක්)මේක මම දිනපතා යන රිදම් එකට කළ නිර්මාණයක් නෙවෙයි. මිනිස්සුන්ට මේ නාට්‍ය තවත් එක් ටෙලි නාට්‍යයක් විතරයි. ඒ නිර්මාණයට අඩු ගාණක් ගෙවලා, ඉතාම අඩු ගණනට අරගෙන දිනපතා විකාශය කරල කරන හානිය ඔවුන් දන්නේ නැහැ.මිනිස්සු ටෙලිවිෂනය නරඹන්නේ ඒ පිළිබඳ යම් විශ්වාසයක් තියාගෙන. මේ වගේ කටයුතුවලින් සිද්ධ වෙන්නේ ඔවුන්ගේ විශ්වාසය පලුදුවීමයි.දිගටම නාට්‍ය පෙන්වීමෙන් ඔවුන් කරන්නේ වැරැදි වැඩක්. මේ වගේ ටෙලි නාට්‍යයක් දිනපතාම යැවිය යුතු නාට්‍යයක් නොවේ. එහෙම නොවෙන්නයි කමිටුවක් තියෙන්නේ. කමිටුව නිර්මාණයට උපරිම ලකුණු ප්‍රමාණයක් දීලා අනුමත කළාට පස්සේ, නිර්මාණය විකාශය කරන්න වෙලාව නියම කරන අය බලන්න ඕනෑ මේක මොන වගේ වැඩක් ද කියලා. මේක පෙන්විය යුත්තේ කොතැනටද කියලා. සමහර විට මම දන්නේ නැහැ ඔවුන් මට වඩා දැනුමක් තිබෙන අය නිසා මේක ඒ විදියට විකාශය කරන්න තීරණය කළාද කියලා. මිනිස්සු බලන්නේ නැත්නම් මට මොන සම්මානයක් ලැබුණත් වැඩක් නැහැ. ඒ නිසා අන්තර් ජාලය ඔස්සේවත් ටෙලි නාට්‍ය නරඹන්න කියලා නරඹන්නන්ට මා ආරාධනා කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=f1307253</link>
    <topic>ප්‍රවීණයන්ගෙන් ලැබූ පැසසුම්සම්මාන දහසකට වඩා වටිනවා</topic>
    <author>චම්පිකා දීපානි රණසිංහ</author>
    <content>රූපවාහිනියට සම්බන්ධ වූ ඒ සොඳුරු අතීතය ආවර්ජනය කළොත්...අභ්‍යාස ආයතනයේ පාඨමාලාවට පසු වරින්වර වැඩසටහන් කිරීමට ලැබුණා. මුලින්ම කළේ හෙන්රි ජයසේන සූරීන්ගේ ‘ප්‍රේක්ෂක ප්‍රතිචාර’ වැඩසටහන උදය ගීතම් දමිළ ගීතමය වැඩ සටහනක් කළා. වරින් වර සප්තස්වර සහ ළමා සංගීත වැඩසටහන්, අධ්‍යාපනික වැඩසටහන් ආදී විවිධ වැඩසටහන් කරමින් සිටිද්දී හෙන්රි ජයසේන මහතා රූපවාහිනියට දිගටම සම්බන්ධ වෙන්න කැමැති නැද්දැයි විමසුවා. ඒ අනුවයි මා දෛනික වැටුපකට ජාතික රූපවාහිනී සංස්ථාවට සම්බන්ධ වුණේ. මගේ මුල්ම දවසේ ආදායම රුපියල් හතළිස් පහයි.මුලදී රූපවාහිනියේ තැටි කැසට් පුස්තකාලයේ සහායක ලෙස කටයුතු කළා. එවකට සංගීත අංශයේ අධ්‍යක්‍ෂව සිටි සෝමසිරි ඉලේසිංහ මහතාගේ ආරාධනාවකට අනුව ඊළඟට සංගීත අංශයට සම්බන්ධ වෙන්න ලැබුණා. සචින් දත් කිට්, සුනිල් සිර්වර්ධන අජිත් දර්ශන ජයවීර, එරික් විජේකෝන් යන නිෂ්පාදකවරුන් යටතේ නිෂ්පාදන සහායක ලෙසින් කටයුතු කිරීමට එහිදී අවස්ථාව උදාවුණා.1989දී පුහුණු නිෂ්පාදක සහකාර ධුරයට පත්වුණා. පස් වසරක පුහුණුවකට පස්සේ නිෂ්පාදක සහායක ලෙස ස්වරරංග, ස්වර සංකලන, සංගීත මකරන්ද, නූර්ති, බජන්, නාඩගම් ගී, කෝමළ රේඛා, රාව ප්‍රතිරාව වැනි වැඩසටහන් ගණනකට දායක වූවා.නිෂ්පාදක ලෙස උසස් වූ පසු පළමුවෙන්ම කළේ කව් මඩුව, කවි නඩුව වැඩසටහන්. ඊට පසුව කළ නින්නාද, දහසක් මල්, ගීහත පේ‍්‍රක්ෂකයන් ආදරයෙන් වැළඳ ගත්තා.රූපවාහිනී නාලිකාවක පළමු ගීත දර්ශකය ගී හතයි. එය නොකඩවා වසර තුනක් නිෂ්පාදනය කළා. “සෙනෙහසේ නවාතැන” මා ලැබූ තවත් සොඳුරු අත්දැකීමක්. එය ජනපි‍්‍රය කලාකාරයන් සමඟ කෙරුණු කතාබහක්. වැඩසටහන් හතළිහක් පමණ කළා.“ආලකමන්දාව“ විශිෂ්ට කලාකරුවන් ගැන කෙරෙන පර්යේෂණ චාරිකාවක් කිව හැකියි. මේ වාර්තාමය වැඩසටහන විශිෂ්ටයන් වෙනුවෙන් ජාතික රූපවාහිනියේ සංරක්ෂණය වන කෞතුක වස්තුවක් වගෙයි. ‘සුහානි රාත්’ ගැනත් නොකියාම බැහැ. එය භාරත ගී මිහිර වින්දනය කරන රසික ප්‍රජාවට අපෙන් ලැබුණු හොඳම තිළිණයක්. අතිශයින් ජනප්‍රිය වුණු මේ වැඩසටහන ගැන තවමත් මගෙන් රසිකයන් විමසවා. නුගසෙවණ ආරම්භක නිෂ්පාදිකාවක් ලෙස ද කටයුතු කර තිබෙනවා.වසර විසි පහකට වැඩි අත්දැකීම් සමඟ ආ මේ ගමනේ සොඳුරු සිහිවටන බොහොමයි නේද?රෝස අත්තක පිපුණු මලක් වගේ සොඳුරු අත්දැකීම් නම් අනන්තයි. මා කළ දිගුම ආලකමන්දාව ලෙස්ටර් ජේම්ස් පීරිස් මහතා සම්බන්ධයෙන් කළ වැඩ සටහනයි. එය පැය තුනක් විකාශය කෙරුණා. තමන් සම්බන්ධව කෙරුණු හොඳම වාර්තා වැඩසටහන ආලකමන්දාව කියලා ලෙස්ටර් මහතා ලිපියකින් ප්‍රතිචාර දක්වා තිබුණා. එතුමා වැන්නකුගේ ඒ වචන ටික සම්මාන දහසකට වඩා වටිනවා.සම්මානවලින්, කළ නිර්මාණ අගය කෙරෙනවිටත් නිහතමානී සතුටක් දැනෙනවා. එච්. එම්. ජයවර්ධන මහතා ගැන කළ වැඩසටහන (2006) සුමති සම්මාන උළෙලේ හොඳම සංගීත වැඩසටහන ලෙසත්, සරත් දසනායක මහතා සමඟ කළ සංගීත වැඩසටහන (2009) හොඳම සංගීත වැඩසටහන ලෙස රාජ්‍ය සම්මානත්, ‘හිතුවක්කාර ගාන්ධර්වයාගේ නික්ම යාම’ හොඳම සඟරාමය වැඩ සටහන (2009) ලෙස සුමති සම්මානත් හිමිකර ගත්තා.මුද්‍රා නාට්‍ය ශිල්පී වසන්ත කුමාර පිළිබඳ කළ වැඩසටහන (2010) සුමති, රයිගම් සම්මාන උළෙලවලදී අගැයුමට ලක් කෙරුණා. අන්තර් ජාතික සම්මාන උළෙලේ අවසන් නිර්මාණ පහ අතරට මගේ නිර්මාණයක් තේරී තිබීමත් සුවිශේෂී ජයක්. ජපානය, මැලේසියාව, ඉන්දියාව වැනි යෝධ රටවල් අතරට මගේ පුංචි රටේ නමත් එක් කරන්න එයින් හැකිවුණා.නවදිල්ලියේ පැවැති සම්මාන උළෙලේදී විශේෂ ඇගැයුමකට වැඩසටහන ලක්වුණා. විශේෂ සහතිකයකුත් ලැබුණා. අපේ සභාපතිතුමා මොහාන් සමරනායක මහතා ඉදිරියේ එසේ ඇගැයුමකට ලක්වීම මගේ සතුට ඉහවහා ගිය අවස්ථාවක්. විමල් කුමාර ද කොස්තා මහතා සමඟ සෙනෙහසේ නවාතැන වැඩසටහන කරද්දී ඔහුට නිවෙසක් තිබුණේ නැහැ. වැඩසටහනින් ඒ ගැන පේ‍්‍රක්ෂකයන් දැනගත් පසු නිවෙසක් ලැබුණා. එවැනි සිදුවීම් හරිම සංවේදී සතුටක් ගෙන ආවා.මගේ වැඩසටහන්වලින් නවකයන් රැසක් ක්ෂේත්‍රයට එක්වුණා. මොහාන් රාජ් මඩවල රටම හඳුනාගත්තේ ගී හතින්. ප්‍රවීණ ලේඛක සුනිල් මිහිඳුකුල මහතා පිටපත් රචකයකු වූයේත් ආලකමන්දාවෙන්.මේ දිනවල ඔබ බොහෝ කාර්යය බහුලයි නේද?ඔව්, අගෝස්තු දෙවැනිදා සිට ‘ආලකමන්දාව‘ යළිත් විකාශය කෙරෙනවා. ඒ නිසා විශිෂ්ටයන්ගේ චරිතාපදාන රූගත කිරීමට පටන් ගත්තා. ඉදිරියේදී ටෝනි රණසිංහ, සුගතපාල සෙනරත් යාපා, සුජාතා අත්තනායක, ස්වර්ණා මල්ලවආරච්චි, වී. වාමදේවන්, ඇලෙක්සැන්ඩර් ප්‍රනාන්දු වැනි විසල් මෙහෙයක් කලාවට කළ වුන්ගේ තොරතුරු රසබර ලෙස පේ‍්‍රක්ෂකයන් වෙත ගෙන ඒමට බලාපොරොත්තුවෙන් ඉන්නවා.මේ දිනවල අයිරාංගනී සේරසිංහ, ජ්‍යෙෂ්ඨ කලා ශිල්පිනිය ගැන ආලකමන්දා වැඩසටහන රූගත කෙරෙනවා. දවසේ වැඩි කාලයක් ගතවෙන්නේ මිද්දෙනිය වලව්වේ.එතුමියගේ පළමු වැනි සිනමා රූගත කිරීම් සිදු කෙරුණු බෙලිහුල්ඔයදී යළිත් ඒ ජවනිකාව රූගත කළා. රුක්මණී දේවි, ඩී. ආර්. නානායක්කාර වැනි අපෙන් සමුගත් මහා කලාකරුවන් ගැනද වැඩසටහන් කිරීමට බලාපොරොත්තුවෙන් සිටිනවා.යළිත් අගෝස්තු දෙවැනිදා සිට සෑම සිකුරාදාවකම රාත්‍රී 10.10ට විකාශය වීමට නියමිත ‘ආලකමන්දාව‘ මේ දිනවල ඇයගේ ආත්මයයි.තමන් කරන වැඩ සටහන කුමක්ද, ඒ වැඩසටහනෙහි ජීවත්වීම විනීතාගේ වෘත්තීමය සාර්ථකත්වයේ රහසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=f1307254</link>
    <topic>පොදු රාජ්‍ය මණ්ඩලයේ ඉතිහාසය සහපොදු රාජ්‍ය මණ්ඩලීය රටවල නායක සමුළුව</topic>
    <author>-ධම්මික සෙනෙවිරත්න</author>
    <content>බ්‍රිතාන්‍ය අධිරාජ්‍යයට නතුව තිබූ ස්වාධීන රාජ්‍යය එකතුවක් ලෙස පොදු රාජ්‍ය මණ්ඩලය ආරම්භ විය. එම පළමු යටත් විජිත සමුළුව 1887 වර්ෂයේදී පැවැත්විණි. ඊට පූර්වගාමීව වාරික සමුළු කිහිපයක් ද පැවැත් වී තිබේ. 1907 වර්ෂයේ පටන් අධිරාජ්‍ය සමුළු පැවැති අතර ඊට සහභාගී වූයේ අධිරාජ්‍ය රටවල නායකයන්ය. යටත්විජිත පාලනයෙන් ඩොමීනියන් නිදහසක් ලබා ගත් (1948 දී ශ්‍රී ලංකාව ලබාගත් අන්දමේ) රාජ්‍යය ක්‍රමයෙන් ඇති වෙමින් තිබියදී සමුළුවේ ස්වභාවය ද වෙනස්විණි.පොදු රාජ්‍ය මණ්ඩලීය රටවල නායක සමුළුව යනු පොදු රාජ්‍ය මණ්ඩලීය රටවල නායකයන්ගේ සහභාගිත්වයෙන් දෙවසරකට වතාවක් පැවැත්වෙන සමුළුවයි. සාමාජික රටවල් 55 හි එකඟතාවයෙන් එම සාමාජික රටක සමුළුව පැවැත්වේ.අදාළ සමුළු වාරයේදී එහි සභාපතිත්වයට පත්වන සත්කාරක රාජ්‍යයේ ජනාධිපතිවරයා හෝ අගමැති ඉදිරි දෙවසරක කාලසීමාව සඳහා එම පදවිය දරයි. පොදු රාජ්‍ය මණ්ඩලයේ නායකත්වය දරනු ලබන්නේ දෙවැනි එළිසබෙත් මහ රැජින විසිනි.1973 දී ඔටාවා හිදී පැවැති සමුළුවේ පටන් සෑම සමුළු වාරයකටම රැජින සහභාගි වී ඇතත් නිල වශයෙන් එම සහභාගිත්වය ඇරැඹුණේ 1997 පටන්ය. ශ්‍රී ලංකාවේදී පැවැත්වෙන 23 වෙනි සමුළුව සඳහා 87 හැවිරිදි එළිසබෙත් රැජින සහභාගි නොවන්නේ වයෝවෘද්ධභාවය මත ඇය විදේශ සංචාරයන්හි නොයෙදෙන බැවිනි. එබැවින් ඉදිරි සමුළුවාරය සඳහා වේල්ස්හි කුමාරයා වන, චාල්ස් කුමරු සහභාගි වෙයි.පොදු රාජ්‍ය මණ්ඩලීය රටවල පළමු නායක සමුළුව 1971 වර්ෂයේදී සිංගප්පූරුවේදී පැවැත්විණි. එහි සභාපතිත්වය අගමැති ලී ක්වාන් යූ විසින් උසුලන ලදී. දෙවසරකට වතාවක් සමුළුව පැවැත්වීම සම්ප්‍රදාය වුවද එම රටාව අවස්ථා දෙකකදී බිඳ වැටිණි.මෙතෙක් සමුළු 22 රටවල් 17 කදී පැවැත් වී ඇත. එක් රටක දෙවරක් හෝ ඊට වැඩි වාර ගණනක් සමුළුව පැවැත්වුණු අවස්ථා තිබේ. ඉකුත් 22 වැනි සමුළු වාරය පැවැතියේ ඔස්ට්‍රේලියාවේ පර්ත් නුවරයි.සාමාජික රටවල ගැටලු හා අර්බුදවලට විශේෂ අවධානයක් යොමු කරමින් එවැනි තත්කාලීන සිදුවීම් හා ගැටලුවලට පොදුවේ පිළියම් යෙදීමට ඉකුත් සමුළුවලදී ප්‍රයත්න දරා ඇත. දකුණු අප්‍රිකාවේ වර්ණ භේදවාදී පාලනය හා එය අවසන් කරන්නේ කෙසේද, පාකිස්තානය හා ෆීජි රාජ්‍යයේ හමුදා කුමන්ත්‍රණ, සිම්බාබ්වේ රාජ්‍යයේ මැතිවරණ අක්‍රමිකතා වැනි කරුණු නිදසුන් ලෙස දැක්විය හැකිය.ඇතැම් අවස්ථාවල සාමාජික රටවල් පොදු විසඳුමකට හෝ අදහසකට එළැඹීමට සමත්ව ඇත. එවිට එම මතවාද ඇතුළත් ඒකාබද්ධ ප්‍රකාශනයක් නිකුත් කිරීම සිදුවෙයි. 1997 දී එක්සත් රාජධානියේ පැවැති 15 වැනි සමුළු වාරයේ පටන් සමුළුවාරය සඳහා නිල තේමාවක් ප්‍රකාශයට පත්විය. අදාළ සමුළු වාරයේදී ප්‍රමුඛ අවධානයක් යොමු කෙරෙන කාරණා ඇසුරු කරගනිමින් සත්කාරක රාජ්‍ය විසින් එම තේමාව ප්‍රකාශයට පත්කරයි.පොදු රාජ්‍ය මණ්ඩලයේ ඉතිහාසයබ්‍රිතාන්‍ය අධිරාජ්‍යයට නතුව තිබූ ස්වාධීන රාජ්‍යයන්වල එකතුවක් ලෙස පොදු රාජ්‍ය මණ්ඩලය ආරම්භ විය. එම පළමු යටත් විජිත සමුළුව 1887 වර්ෂයේදී පැවැත්විණි. ඊට පූර්වගාමීව වාරික සමුළු කිහිපයක් ද පැවැත් වී තිබේ. 1907 වර්ෂයේ පටන් අධිරාජ්‍ය සමුළු පැවැති අතර ඊට සහභාගී වූයේ අධිරාජ්‍ය රටවල නායකයන්ය.යටත්විජිත පාලනයෙන් ඩොමීනියන් නිදහසක් ලබා ගත් (1948 දී ශ්‍රී ලංකාව ලබාගත් අන්දමේ) රාජ්‍යය ක්‍රමයෙන් ඇති වෙමින් තිබියදී සමුළුවේ ස්වභාවය ද වෙනස්විණි. ඩොමීනියන් රටවල නායකයන් වඩ වඩාත් සමුළුවට සහභාගිවීමට පටන් ගැනීමත් සමඟ එය කලින් පැවැති අධිරාජ්‍ය සමුළුවල ස්වරූපයෙන් වෙනස් වන්නට පටන් ගත්තේය.දෙවන ලෝක සංග්‍රාමයේ බිහිසුණු විනාශයද අත්විඳිමින් පොදු රාජ්‍ය මණ්ඩලීය අගමැතිවරුන්ගේ සමුළුවක් 1944 දී පැවැත්විණි. 1945 අප්‍රේල් මස පැවැති පොදු රාජ්‍ය මණ්ඩලීය රාජ්‍ය තාන්ත්‍රික සමුළුවේදී සාමය සඳහා වූ කොන්දේසි සාකච්ඡාවට ලක්විය.1952 වර්ෂයේදී පොදු රාජ්‍ය මණ්ඩලීය ආර්ථික සමුළුව පැවැත්විණි. 1960 වනවිට පොදු රාජ්‍ය මණ්ඩලය අලුත්වීමක් සිදුවිය. යටත් විජිත ආධිපත්‍යයෙන් නිදහස ලැබූ රටවල් ශීඝ්‍රයෙන් ව්‍යාප්තවීමට පටන් ගැනීමත් සමඟ එම අලුත් නිදහස ලැබූ රටවල් පොදු රාජ්‍ය මණ්ඩලීය ලේකම් කාර්යාලයට කරන ලද බලපෑම් ඊට මුල්විණි. එක්සත් රාජධානිය ඊට ප්‍රතිචාර දැක්වූයේ “පොදු රාජ්‍ය මණ්ඩලීය පදනම” ස්ථාපිත කරමිනි. බලය විමධ්‍යගතවෙමින් තිබීම සමුළු රැස්වීම් යළි සැලැසුම් කිරීම සඳහා බලපෑවේය.එතෙක් සෑම සමුළු වාරයක්ම ලන්ඩනයේ පැවැත්වීමේ සම්ප්‍රදාය වෙනස් කරමින් සාමාජික රටවල වරින්වර සමුළු පැවැත්වෙන අන්දමින් කටයුතු කෙරිණි. එලෙස වෙනස් වූ පළමු සමුළු වාරය 1977 සිංගප්පුරුවේදී පැවැත්වීය. එම සමුළුවේ පටන් එය පොදු රාජ්‍ය මණ්ඩලීය රටවල නායක රැස්වීම් යනුවෙන් භාවිත කිරීමද සිදුවිය. එමඟින් අරමුණු කෙරුණේ පොදු රාජ්‍ය මණ්ඩලය තුළ ව්‍යවස්ථාමය ව්‍යුහයන්හි වර්ධනය වෙමින් පැවැති විවිධත්ව පිළිබිඹු කිරීමයි.1971 පටන් මේ දක්වා පැවැති සමුළු වාරවලදී ජාත්‍යන්තර සාමය සහ ආරක්ෂාව, ප්‍රජාතන්ත්‍රවාදය, දේශගුණික විපර්යාස, බහුපාර්ශ්වීය වෙළෙඳාම පිළිබඳ ගැටලු, සහ ආණ්ඩුකරණය, ධරණීය සංවර්ධනය, කුඩා රාජ්‍ය, ණය කළමනාකරණය, අධ්‍යාපනය, පරිසරය, ස්ත්‍රී-පුරුෂ සමානාත්මතාව, සෞඛ්‍ය, මානව හිමිකම්, සන්නිවේදන හා තොරතුරු තාක්ෂණය සහ තරුණ කටයුතු ආශ්‍රිත මාතෘකා සාකච්ඡාවට බඳුන් වී තිබේ.අදාළ මාතෘකා යටතේ ගෝලීය තත්ත්වයන් පිළිබඳ අවධානය යොමුකරන අතර විශේෂයෙන් පොදු රාජ්‍ය මණ්ඩලයට අයත් රටවල එම ප්‍රවණතා සහ ගැටලු පිළිබඳ අවධානය යොමු කිරීම මෙහිදී සිදුවේ.සමුළු වාරයේදී පැවැත්වෙන නිල සමාරම්භක උත්සවයෙන් සහ නිල විධායක සැසියෙන් අනතුරුව සාාමජික රටවල නායකයෝ විවේකීව සහ අප්‍රකටව රැස්වීම සමුළු සම්ප්‍රදායයි. එම හමුවීම් අවධිමත් ස්වභාවයකින් යුක්තය. එකිනෙකාගේ අදහස් - උදහස් වඩා සම්පූර්ණව සහ සාධාරණ ලෙස හුවමාරු කරගැනීමට ඉඩ සැලැස්වීම ඉන් අපේක්ෂා කෙරේ. යම් යම් තීරණවලට එළැඹීම සිදුවන්නේ එකඟතාවයෙන් යුතුවය.සභාපතිත්වයසමුළු සභාපතිත්වය ස්ථාපිත කරනු ලැබූවේ 1999 දකුණු අප්‍රිකාවේදී පැවැති සමුළුව සමඟයි. එක් එක් සමුළු වාරය සඳහා පත්වන සභාපතිවරයා හෝ සභාපතිවරිය සාමාජික රටවල් සම්බන්ධයෙන් නියෝජිතාත්මක භූමිකාවක් ඉටුකරන බව අපේක්ෂා කෙරේ. වෙසෙසින්ම වෙනත් අන්තර්ජාතික සමුළු, සංවිධාන වැනි අවස්ථාවලදී පොදු රාජ්‍ය මණ්ඩලය නියෝජනය කිරීමද සභාපතිත්වයට පැවරේ.2002 දී පැවැති සමුළුවෙන් අනතුරුව පොදු රාජ්‍ය මණ්ඩලීය මහලේකම්වරයා වෙත පැවරී ඇති රාජ්‍ය තාන්ත්‍රික හොඳ හිත පවත්වා ගැනීමේ භූමිකාව සවිබල ගැන්වීමද සභාපතිවරයා විසින් සිදුකරනු ඇතැයි එකඟතාවක් ඇතිවිය. මීට අමතර ඉහළ මට්ටමේ ජාත්‍යන්තර සංසදයන්හිදී පොදු රාජ්‍ය මණ්ඩලීය ආස්ථාන මත පිහිටා උපායමාර්ගික උපදේශාත්මක භූමිකාවක් ඉටුකිරීමද සභාපතිවරයාගෙන් අපේක්ෂා කරයි.දෙවසරකට වතාවක් පැවැත්වෙන නායක සමුළුව සත්කාරක රාජ්‍ය විසින් සංවිධාන කරනු ලබන්නේ පොදු රාජ්‍ය මණ්ඩලීය මහලේකම් කාර්යාලයේ සහාය ඇතිවයි. වත්මන් මහලේකම් වශයෙන් කමලේශ් ෂර්මා මහතා කටයුතු කරන අතර එළඹේන සමුළුව දක්වා සභාපතිත්වය දරනු ලබන්නේ ඔස්ට්‍රේලියා අගමැති කෙවින් රඩ් ය.23 වැනි සමුළු වාරය ශ්‍රී ලංකාවේදී පැවැත්වීම සඳහා මූලික එකඟතාවක් ඇතිවූයේ 2009 වර්ෂයේදී එම නායකයන් ස්පාඤ්ඤය, ට්‍රිනිඩෑඩ් හා ටුබාගෝ හි දී හමුවීමෙන් අනතුරුවයි. එම එකඟතාව 2011 වර්ෂයේදී ඔස්ට්‍රේලියාවේ පර්ත්හිදී පැවැති ඉකුත් සමුළුවේදීද තහවුරු කෙරිණි. සමුළුව ශ්‍රී ලංකාවේ පැවැත්වීම පිළිබඳ තීරණය 2012 දෙසැම්බර් මස නිල වශයෙන් නිවේදනය කළේ පොදු රාජ්‍ය මණ්ඩලීය මහලේකම් කමලේෂ් ෂර්මා මහතා විසිනි. ඒ අනුව මීළඟ සමුළු වාරය 2013 නොවැම්බර් 15 – 17 වකවානුව තුළ ශ්‍රී ලංකාවේදී පැවැත්වීම සඳහා මේ වනවිට කටයුතු සිදුවෙමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>25</day>
    </date>
    <link>http://www.dinamina.lk/2013/07/25/_art.asp?fn=f1307255</link>
    <topic>කිතුල් නිෂ්පාදන කර්මාන්තයට නව මුහුණුවරක්</topic>
    <author/>
    <content>ග්‍රාමීය කර්මාන්තයක් මෙන්ම ස්වයං රැකියා ප්‍රවර්ධන අවස්ථාවක් ලෙස සැලකෙන කිතුල් නිෂ්පාදන කර්මාන්තය රජයේ මැදිහත්වීමෙන් නඟා සිටුවීමට කටයුතු කර තිබේ. මේ මස 25 වන දින(අදට) කිතුල් නිෂ්පාදන සංවර්ධන ජාතික වැඩසටහන ආරම්භ කර වසර 6කි.මහින්ද චින්තන ඉදිරි දැක්මේ සඳහන් පරිදි සාම්ප්‍රදායික ග්‍රාමීය කර්මාන්ත සහ කුඩා ව්‍යවසාය ප්‍රවර්ධන කිරීම මඟින් ග්‍රාමීය ආර්ථික ක්‍රියාකාරකම් දිරිමත් කිරීමේ අරමුණින් කිතුල් නිෂ්පාදන සංවර්ධන වැඩපිළිවෙළ ක්‍රියාත්මක කෙරේ.ඈත අතීතයේ සිටම ගෘහ කර්මාන්තයක් ලෙස පවත්වාගෙන යනු ලබන කිතුල් නිෂ්පාදන කර්මාන්තයට නව මුහුණුවරක් දෙමින් වාණිජමය කර්මාන්තයක් ලෙස සංවර්ධනය කිරීම මෙම වැඩසටහන මඟින් අපේක්ෂා කෙරේ.විවිධ රාජ්‍ය හා රාජ්‍ය නොවන ආයතනයන්හී ද දායකත්වය ලබා ගනිමින් තාක්ෂණික වෙළඳපොළ ආකල්ප හා ප්‍රතිපත්තිමය වශයෙන් කිතුල් නිෂ්පාදන කර්මාන්තය මුහුණ පා සිටින ගැටලුවලට විසඳුම් ලබාදීමට කටයුතු කරමින් පවතියි.මෙම වැඩසටහනින් කිතුල් නිෂ්පාදනය ලාභදායී ව්‍යාපාරයක් ලෙස වැඩිදියුණු කිරීමට කටයුතු කෙරෙන අතර අරමුණු දෙකක් මූලික කරගෙන ක්‍රියාත්මක කෙරෙනු ඇත. එනම්, ස්වයං රැකියා අවස්ථා ඉහළ නැංවීම තුළින් ග්‍රාමීය ජනතාවට ආදායම් උත්පාදන අවස්ථා ලබාදීම හා එමඟින් දළ දේශීය නිෂ්පාදනයට ග්‍රාමීය කර්මාන්ත අංශයේ දායකත්වය ලබාදීම ඉහළ නැංවීමයි.මෙම වැඩසටහන ආහාර සුරක්ෂිතතාව හා ජීවන වියදම් අනු කමිටුවේ උපදෙස් පරිදි කඩිනම් කිරීමට හා පුළුල් කිරීමට ද කටයුතු කර ඇත. කිතුල් කර්මාන්ත ක්ෂේත්‍රය වැඩිදියුණු කිරීම සඳහා 2012 වසරේදී අමාත්‍යාංශය විසින් වෙන් කරන ලද රුපියල් මිලියන 19 ට අමතරව “දිවි නැඟුම” වැඩ සටහන යටතේ ආර්ථික සංවර්ධන අමාත්‍යාංශය විසින් රුපියල් මිලියන 10ක ප්‍රතිපාදන ද ලබාදී ඇත.මෙම ක්ෂේත්‍රය කෙරෙහි රජයේ විශේෂ අවධානය යොමුවීම තුළින් 2013 වසර සඳහා ද අයවැයෙන් රුපියල් මිලියන 19 ක් වෙන් කර ඇත. මේ වන විට දිස්ත්‍රික්ක 17 ක ප්‍රතිලාභීන් හා නිලධාරීන් දැනුවත් කිරීම, නවකයන් කර්මාන්තය සඳහා උනන්දු කරවීම සඳහා පුහුණුකරුවන් පුහුණු කිරීම, තාක්ෂණ වැඩසටහන් හා අලෙවි ප්‍රවර්ධන වැඩසටහන් ද පවත්වා තිබේ.කිතුල් නිෂ්පාදන සංවර්ධන වැඩසටහන් සඳහා සැලසුම් සකස් කිරීමේදී එම ක්ෂේත්‍රයට අදාළ මූලික දත්ත හා තොරතුරු නොමැතිවීම නිසා ඒවා එක්රැස් කිරීමට දීප ව්‍යාප්ත සමීක්ෂණයක් පැවැත්විණි. මෙම සමීක්ෂණය ජන හා සංඛ්‍යාලේඛන දෙපාර්තමේන්තුව හා සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය ඒකාබද්ධව කිතුල් ශාඛය ව්‍යාප්තවී ඇති දිස්ත්‍රික්ක 17ක ක්‍රියාත්මක කරන ලදී. ඒ අනුව, කිතුල් කර්මාන්තකරුවන් සමාජයේ පිළිගැනීම ඉහළ නැංවීම සඳහා ඔවුන් ලියාපදිංචි කිරීමට හා හැඳුනුම්පත් ලබාදීමට ද 2011 වසරේ දී පියවර ගෙන තිබේ.2012 වසර අවසන් වන විට කිතුල් මල් කාර්මිකයින් 8900ක් ලියාපදිංචි කර ඇති අතර ඒ අයගෙන් 1500 දෙනෙකු සඳහා හැඳුනුම්පත් නිකුත් කිරීමට කටයුතු කෙරිණි. මේ වන විට කිතුල් වගාව වැඩිදියුණු කිරීමේ හා ප්‍රචලිත කිරීමේ අරමුණින් දිස්ත්‍රික්ක 17 හි සුදුසු ප්‍රතිලාභීන් සඳහා කිතුල් පැළ බෙදාදීමට ද කටයුතු කර ඇත.දිස්ත්‍රික්ක 12ක ආදර්ශ වගා ආරම්භ කිරීමත් අලෙවි ධාරිතාව ඉහළ නැංවීම සඳහා පුළුල් වෙළඳපළක අපේක්ෂාවෙන් ජාතික ප්‍රදර්ශන 03ක් සහ අලෙවි ප්‍රවර්ධන වැඩසටහන් කිහිපයක් ද පවත්වා තිබේ. ගුණාත්මක කිතුල් නිෂ්පාදන සඳහා සංචාරකයින්ගේ අවධානය හා ආකර්ෂණය ලබා ගැනීමට කිතුල් නිෂ්පාදන ගම්මාන ස්ථාපිත කිරීමට ද කටයුතු කර තිබේ.තවද, වන සංරක්ෂණ දෙපාර්තමේන්තුව සමඟ ඒකාබද්ධව කිතුල් වගා ව්‍යාපෘති වැඩසටහනක් සකස් කිරීමට සැළසුම් කර තිබේ. මේ යටතේ අම්පාර දිස්ත්‍රික් ලේකම් කාර්යාලයේ අනුග්‍රහය ඇතිව එම දිස්ත්‍රික්කය තුළද ආදර්ශ කිතුල් ගොවිපළක් පිහිටුවීමට ද කටයුතු කරමින් පවතියි.තවද, කිතුල් නිෂ්පාදකයින්ට ඔවුන්ගේ නිෂ්පාදන විකුණා ගැනීම පහසු කරලීමට සතොස හා කෝප් සිටි හරහා වෙළඳපළ සකසාදීමට කටයුතු කරමින් පවතියි. දැනට බත්තරමුල්ලේ ජනකලා කේන්ද්‍රය හා රත්නපුරයේ ද මධ්‍යස්ථානයන් පිහිටුවීමට කටයුතු කර ඇත.කිතුල් කර්මාන්තයේ යෙදෙන කිතුල් කාර්මිකයින්ට හා කර්මාන්තයේ යෙදෙන වෙළඳ ව්‍යාපාරිකයන්ට පවතින ගැටලු නිරාකරණය කර ගැනීම සඳහා සාම්ප්‍රදායික කර්මාන්ත අමාත්‍යාංශය යටතේ කිතුල් කර්මාන්ත ප්‍රවර්ධන ඒකකයක් ද පිහිටුවීමට කටයුතු කර ඇත.මෙරට කිතුල් ශාඛයේ ව්‍යාප්තියකැරියෝටා යුරේනස් නැමති උද්භිද විද්‍යා නාමයෙන් හඳුන්වනු ලබන කිතුල් ශාකය සාමාන්‍යයෙන් අඩි 40 - 50 අතර උසකින් යුක්තය. මෙම ශාකය තෙත් කලාපීය හිතකර දේශගුණික ප්‍රදේශයන්හී ස්වාභාවිකව වැවෙන ශාඛයකි. පොල් ගසට බෙහෙවින් සමාන වූ කිතුල් ශාඛයේ කොටස් විවිධ අවශ්‍යතාවයන් සඳහා ද ප්‍රයෝජනයට ගනු ලබයි. මේ අතරින් කිතුල් මලට වැදගත් ස්ථානයක් හිමිවනු ඇත.කිතුල් මල් මැදීමෙන් ගන්නා තෙලි දිය මඟින් කිතුල් රා, කිතුල් පැණි හා හකුරු නිෂ්පාදනය කරන අතර කිතුල් ගසින් හස්ත කර්මාන්ත ක්ෂේත්‍රයේ භාණ්ඩ නිෂ්පාදනය සඳහා ද යොදවා ගනු ලබයි. පැණි හා හකුරු නිෂ්පාදනයේදී කිතුල් ආර්ථිකමය වශයෙන් වැදගත් භෝගයකි.දිවයිනපුරා මිලියන 03ක් පමණ වන කිතුල් ගස් සංඛ්‍යාවෙන් ඵලදායීතාවය ඇති ගස් ලක්ෂ 6ක් පමණ පවතියි. සමස්ත පීදුණු ගස් සංඛ්‍යාවෙන් මල් මැදීම සඳහා දැනට යොදා ගනු ලබන්නේ 1,20,000ක් පමණකි. එනම්, මේරු කිතුල් ශාඛවලින් 84%ක් පමණ මල් මැදීම නොකරන අතර මෙම නිෂ්පාදනයන්හී වාණිජමය වටිනාකම පිළිබඳ මහජනයා තුළ පවතින දැනුම අඩුවීම ද ඊට හේතු වී ඇත.එක කිතුල් මලකින් ලබා ගන්නා තෙලිදිය මඟින් දළ වශයෙන් රු.10,000 සිට රු. 20,000 දක්වා වූ මාසික ආදායමක් ලබා ගත හැකිය. එක් ගසක ජීව කාලය තුළ මැදිය හැකි මල් 8 - 10 අතර සංඛ්‍යාවක් හටගනී. දැනට මිලි ලීටර් 750ක කිතුල් පැණි බෝතලයක මිල රු. 375 සිට රු. 400 ක් පමණ වන අතර කිතුල් හකුරු කිලෝ 01ක මිල රු.600 සිට රු.750ක් ද වනු ඇත. ස්භාවික කිතුල් නිෂ්පාදන සඳහා දේශීය මෙන්ම විදේශීය වෙළඳපලේ ද ඉහළ ඉල්ලුමක් පවතී.සීනි ආශ්‍රිත විවිධ නිෂ්පාදන සඳහා ආනයනික සීනි යොදා ගැනීම වෙනුවට මෙම ස්වාභාවික සම්පත ප්‍රයෝජනයට ගනිමින් ශ්‍රී ලංකාවේ ග්‍රාමීය දිළිඳු ජනතාවගේ ජීවන මට්ටම නඟාසිටුවා මෙම කර්මාන්තය වාණිජමය මට්ටමකට දියුණු කිරීම කාලීන අවශ්‍යතාවක් වී ඇත. වාර්ෂිකව සීනි ආනයනය සඳහා ඇදී යන විශාල විදේශ විනිමය ප්‍රමාණය අවම කර ගැනීමට කිතුල් නිෂ්පාදන කර්මාන්තය වැඩිදියුණු කිරීම ඵලදායී වනු ඇත.නිෂ්පාදනයට දිරි දීම්මේ යටතේ කිතුල් නිෂ්පාදන සංවර්ධනය සඳහා මල් මදින්නන් පුහුණු කිරීම, මල් මදින්නන් සඳහා ආරක්ෂිත ඇඳුම් කට්ටල ලබාදීම, කිතුල් කාර්මිකයින් ලියාපදිංචි කිරීම, ඔවුන්ගේ සුභ සාධනය උදෙසා සමාජ ආරක්ෂණ වැඩපිළිවෙළක් සකස් කිරීම, කැස්පර් තාක්ෂණය හඳුන්වා දෙමින් තෙලිදිය අස්වනු ඉහළ නැංවීම හා තත්ත්ව පාලන ක්‍රම හඳුන්වාදීම වැනි කටයුතු රාශියක් ඉටු කරනු ලබයි.මේ වන විට කිතුල් කාර්මිකයින්ගේ සංඛ්‍යාව 33,000ක් දක්වා වර්ධනය වී ඇති අතර තවදුරටත් තරුණ පිරිස් අතර ජනප්‍රිය කරවීමට ද අවශ්‍ය පියවර ගනිමින් සිටියි. තවද, කිතුල් කාර්මිකයින් පිළිබඳ විශේෂ අවධානය යොමු කරමින් වෘත්තියෙහි හා වෙළඳපොළෙහි ඇති අවදානම ද සැලකිල්ලට ගනිමින් ශ්‍රී ලංකා සමාජ ආරක්ෂණ මණ්ඩලය හා එක්ව විශ්‍රාම වැටුප් ක්‍රමයක් ද ස්ථාපිත කර ඇත.මීට අමතරව ලියාපදිංචි වූ කිතුල් කාර්මිකයින් වෙනුවෙන් වැහි කබා, ආරක්ෂිත හිස්වැසුම් හා බඳ පටි වලින් සමන්විත ආරක්ෂිත ඇඳුම් කට්ටලයක් ලබා දෙමින් ඔවුන් දිරිමත් කිරීමට ද කටයුතු කර ඇත. මෙම ආරක්ෂිත ඇඳුම් කට්ටල ලබාදීම සඳහා දිවි නැඟුම ගෘහස්ථ කර්මාන්ත වැඩපිළිවෙළ යටතේ රුපියල් මිලියන 10 ක ප්‍රතිපාදන ආර්ථික සංවර්ධන අමාත්‍යාංශය මඟින් ලබාදී ඇත.කිතුල් නිෂ්පාදන කර්මාන්තය දියුණු කිරීම සඳහා මේරු ගස් සංඛ්‍යාවෙන් 84%ක් තවම මල් මැදීමට ඉතිරිව තිබීමත්, 30% ක් සහ 49%ක් වූ අලුත් ගස් සංඛ්‍යාවක් පිළිවෙළින් ඉදිරි වසර 03ත් 05ත් ඇතුළත මේරු තත්ත්වයට පත්වීමත් වාසිදායක අවස්ථා ලෙස හඳුනා ගැනීමට හැකි වනු ඇත. මෙම කර්මාන්තය සඳහා තාක්ෂණික දැනුම මෙන්ම අන්තර් ආංශීය හා අන්තර් ආයතන සම්බන්ධිකරණය ඇතුළු රාජ්‍ය මැදිහත්වීම ද ශක්තියක් වනු ඇත.මෙම කිතුල් කර්මාන්තය මඟින් රැකියා වියුක්තියට පිළියමක් ලැබෙන අතරම රැකියාවක් කරන අතරතුර අමතර ආදායමක් ඉපයීමටද හැකියාව ලැබේ. වෘත්තියක් ලෙස අඩු සමාජ පිළිගැනීම හේතුවෙන් තරුණ පිරිස් මෙම කර්මාන්තය කෙරෙහි ආකර්ෂණීය නොවීම හා මල් මදින්නන් හිඟවීම ද මෙම කර්මාන්තය තුළ පවත්නා දුර්වලතාවයක් ලෙස හඳුනා ගැනීමට හැකිවී ඇත.තවද, ග්‍රාමීය ජනතාව තුළ නීතිමය තත්ත්වයන් පිළිබඳ නොදැනුවත්කම සහ ගුණාත්මක තත්ත්වයෙන් අඩු කිතුල් නිෂ්පාදන වෙළඳපලට ඉදිරිපත්වීම ද මෙම කර්මාන්තයට තර්ජනයක් වී තිබේ.කිතුල් නිෂ්පාදන අපනයනය කිරීම තුළින් 2011 වසරේදී දේශීය ආර්ථිකය සඳහා රුපියල් මිලියන 28ක් ද 2012 වසරේදී රුපියල් මිලියන 58ක් ද උපයා ගැනීමට හැකිවී තිබේ. මෙම තත්ත්වය 2016 වන විට රුපියල් මිලියන 200 දක්වා වැඩි කර ගැනීම සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ අපේක්ෂාවයි.ඉදිරියේදී ජාතික ආදායමට විශාල මුදලක් එකතු කිරීමට විධිමත්ව කිතුල් වගාව ව්‍යාප්ත කිරීමට විදේශ රාජ්‍යයන් හා ඇතැම් නියෝජිතයින් සමඟ සාකච්ඡා කරමින් පූර්ව සැලසුම් සකස් කරමින් සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n1307261</link>
    <topic>පුවත ඵල දරයි</topic>
    <author>විජයානි එදිරිසිංහ</author>
    <content>දුම්රිය දෙපාර්තමේන්තුවේ ඇතැම් සේවකයන් ව්‍යාජ ලෙස වේලා සටහන් යොදා රුපියල් ලක්ෂ ගණනින් අතිකාල ලබාගැනීමේ ජාවාරම තවදුරටත් සිදුකිරීමට ඉඩ නොතබමින් එම දෙපාර්තමේන්තුවේ සෑම අංශයකම ඇඟිලි සලකුණු සටහන් යන්ත්‍ර භාවිතා කරන ලෙස දුම්රිය සාමාන්‍යාධිකාරීවරයා නියෝග කර තිබේ.ප්‍රවාහන ඇමැතිවරයා සහ එම අමාත්‍යාංශයේ ලේකම්වරයාටද ‍තම නියෝගයේ පිටපත් යවමින් සාමාන්‍යාධිකාරිවරයා මේ නියෝගය කර ඇත්තේ පසුගිය 16වැනිදා දිනමිණ පුවත්පතේ පළ වී තිබූ දුම්රිය දෙපාර්තමේන්තු අතිකාල වංචාව පිළිබඳ වාර්තාව වෙත විශේෂ අවධානය යොමු කරමින් බව ඔහු කර ඇති ලිඛිත නියෝගයේ ද සඳහන් වෙයි.දුම්රිය දෙපාර්තමේන්තුවේ අතිරේක දුම්රිය සාමාන්‍යාධිකාරී (කාර්මික) එස්.එම්. අබේවික්‍රම, අතිරේක දුම්රිය සාමාන්‍යාධිකාරී (මෙහෙයුම්) එච්.එම්.ටී.එන්. නාලක බණ්ඩාර මහතා සහ අතිරේක දුම්රිය සාමාන්‍යාධිකාරී (පරිපාලන) ඒ.යු.කේ. දොඩන්වල මහත්මිය හරහා සියලුම අංශවලට මේ නියෝගය කර ඇත.තවද ඇඟිලි සලකුණු සටහන් යන්ත්‍ර ක්‍රියාත්මක කිරීමට යම් බාධාවක් වේ නම් ඒ සඳහා ප්‍රවාහන අමාත්‍යාංශයේ ලේකම්ගේ උපදෙස් ලබා ගැනීමට ඒ පිළිබඳව වහාම තමාට දැනුම් දෙන ලෙසද දුම්රිය සාමාන්‍යාධිකාරීවරයා ඉහත සඳහන් අතිරේක සාමාන්‍යාධිකාරිවරුන්ට දැනුම් දී ඇත.‍තවද මේ ඇඟිලි සලකුණු සටහන් යන්ත්‍ර භාවිතයට ගැනීමට කටයුතු කළ අවස්ථාවල දී ප්‍රායෝගික අපහසුතා සහ නොයෙකුත් හේතු දක්වමින් වෘත්තීය සමිති ඒවා ‍භාවිතයට ‍ගැනීම පිළිබඳ විරෝධතා දැක්වීම හේතුකොට ගෙන ඒවා ක්‍රියාත්මක කිරීම පසුබෑමට ලක්වූ බවද දුම්රිය සාමාන්‍යාධිකාරිවරයාගේ නියෝගයේ තවදුරටත් සඳහන් වෙයි.දුම්රිය දෙපාර්තමේන්තුවේ අතිකාල වංචාව පිළිබඳ වාර්තාව පළවූ 2013 / 07 / 16 දිනම දුම්රිය සාමාන්‍යාධිකාරිවරයා මේ නියෝගය නිකුත් කිරීමට පියවර ගෙන ඇත. එය දිනමිණ පුවත්පත් වාර්තාව පල දැරීමක් බව සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n1307262</link>
    <topic>එකම අංකයේ හැඳුනුම්පත් වරද නිවැරැදි කෙරේ</topic>
    <author>විජයානි එදිරිසිංහ</author>
    <content>එකම හැඳුනුම්පත් අංකය පුද්ගලයන් දෙදෙනකුට ලබාදීමෙන් ඇතිවී තිබූ අර්බුදකාරී තත්ත්වයට විසඳුම් ලබා දෙමින් ඒවා නිවැරැදි කර අදාළ පුද්ගලයන්ට හා රාජ්‍ය ආයතන 11කට ඒ පිළිබඳ දැනුම්දීමට පුද්ගලයන් ලියාපදිංචි කිරීමේ දෙපාර්තමේන්තුව පියවර ගෙන තිබේ. කිසිදු ආකාරයේ විසඳුමක් නොමැතිව තිබූ මේ ගැටලුවට මෙවැනි විසඳුමක් ලබාදීම සිදු කෙරෙන්නේ ආරක්ෂක ලේකම් ගෝඨාභය රාජපක්ෂ මහතාගේ උපදෙස් මතය. මෙතෙක් හෙළිවී ඇති තොරතුරු අනුව එකම හැඳුනුම්පත් අංකය හිමිවී තිබුණු පුද්ගලයන් සංඛ්‍යාව පනස්දහස ඉක්මවයි.දැනට හෙළිවී ඇති තොරතුරු මත මීට වසර තිහකටත් වැඩි කාලයක් තිස්සේ හැඳුනුම්පත් කාර්යාලයේ සේවය කළ රජයේ සේවකයන්ට රාජකාරියේ දී පැවරී ඇති කර්තව්‍ය නොසැලකිලිමත්ව සිදු කිරීමේ ප්‍රතිඵලයක් වශයෙන් එකම හැඳුනුම්පත් අංකය පුද්ගලයන්ට ලබාදීමේ වැරැද්ද සිදුවී තිබේ.එම කාලයේ දත්ත ඇතුළත් කිරීම පරිගණක හරහා නොව ලේඛනගත කිරීම නිසා අතපසු වීම සිදුවී තිබේ.කෙසේ වුවද සිදුවී ඇති වැරැද්ද නිසා එකම හැඳුනුම්පත් අංකය ලැබූ පුද්ගලයන්ට බරපතළ ගැටලුවලට මුහුණපෑමට සිදුවී තිබුණි.ගැටලුවට විසඳුම් ඉල්ලා ඇතැමුන් ඔම්බුඩ්ස්මන්වරයා වෙතද පැමිණිලි ඉදිරිපත් කළහ. වරද නිවැරැදි කිරීමේ කාර්යයේදී එකම හැඳුනුම්පත හිමි පුද්ගලයන් සොයා එම හැඳුනුම්පත ප්‍රථමයෙන් ලබාගත් පුද්ගලයාට පවතින අංකය දීමට පියවර ගැනිණි.දෙවැනුව ලබාගත් පුද්ගලයාගේ හැඳුනුම්පත නිවැරැදි කර වෙන අංකයක් ලබාදී එම පුද්ගලයාට හා අදාළ ආයතන වෙත දැනුම් දෙයි.ආගමන විගමන දෙපාර්තමේන්තු‍ව, රියදුරු බලපත් කාර්යාලය, ණය තොරතුරු කාර්යාංශය, අර්ථ සාධක අරමුදල, මහ බැංකුව, විභාග දෙපාර්තමේන්තුව ඇතුළු පුද්ගලයකුගේ හැඳුනුම්පත් අංකය හරහා ප්‍රධානම ආයතන 11කට එම අංකය යැවේ.අදාළ ආයතන දැනුම්දීම මත අදාළ අංකයේ හිමිකරු කැඳවා එම ආයතනයන් ලබාදී ඇති ලියකියවිලි නව හැඳනුම්පත් අංකයට සකස් කරදීම සිදු කරයි.ණය තොරතුරු කාර්යාංශය එහි වාර්තාවලට අනුව ණය ලබාගෙන ඇති පුද්ගලයන්ගේ ණය අංක වෙනස් කිරීම සිදු කරන අතර ණය ලබාගත් බැංකුවලටද දැනුම් දී එම පුද්ගලයාගේ ණය ගනුදෙනුවලට අදාළ වෙනස් කිරීම් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n1307263</link>
    <topic>නිදහස් සාධාරණ ඡන්දයකට සෑම පොලිස් කොට්ඨාසයකටම මැතිවරණ මෙහෙයුම් මැදිරියක්</topic>
    <author>අසේල කුරුළුවංශ</author>
    <content>නිදහස් සාධාරණ හා සාමකාමී මැතිවරණයක් පැවැත්වීමට අවශ්‍යය පසුබිම සැකසීමට පළාත් සභා මැතිවරණය පැවැත්වෙන ප්‍රදේශවල සෑම පොලිස් කොට්ඨාසයකම මැතිවරණ මෙහෙයුම් මැදිරිය බැගින් ස්ථාපිත කරන බව ජ්‍යෙෂ්ඨ නියෝජ්‍ය පොලිස්පති (මැතිවරණ) ගාමිණී නවරත්න මහතා පවසයි.මෙයට අමතරව වයඹ මධ්‍යම හා උතුරු පළාත් වල පිහිටි පොලිස් ස්ථාන 143ක මැතිවරණයට අදාළපැමිණිලි බාරගැනීම සඳහා නිලධාරීන් දෙදෙනා බැගින් යොදවන බවද ඒ මහතා කීය. මේ සියලු මෙහෙයුම් මැදිරි පොලිස් මූලස්ථානයේ ස්ථාපිත ප්‍රධාන මෙහෙයුම් කාර්යාලය මගින් පාලනය කෙරෙන බවද නවරත්න මහතා පැවසීය. නිදහස් සාධාරණ හා සාමකාමී මැතිවරණයකට රජය කටයුතු කරන බැවින් සියලු පක්ෂවල සහාය අදාළ කටයුත්ත සාර්ථක කර ගැනීමට ලබාදෙන ලෙස තමන් පක්ෂ නායකයන්ගෙන් ඉල්ලා සිටින බවද හෙතෙම කීවේය.මේ වන විට මැතිවරණ ප්‍රචාරක කටයුතු සාමකාමී මුහුණුවරකින් පැවැත්වෙන බවත් පෝස්ටර් ඇලවීමේදී මැතිවරණ නීති උල්ලංඝණය කරන පිරිස් සම්බන්ධයෙන් ඉදිරියේදී නීතිය තදින් ක්‍රියාත්මක කරන බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n13072614</link>
    <topic>ඩෙංගු කීටයන් නසන මදුරුවෙක්</topic>
    <author>සන්ධ්‍යා කරුණාරත්න</author>
    <content>නව මදුරු විශේෂයක් වසර 124 කට පසුව මෙරටින් හඳුනාගත් බව බොරැල්ල වෛද්‍ය පර්යේෂණායතනය පවසයි.ඩෙංගු මදුරුවාට බෙහෙවින් සමානකමක් දක්වන මේ මදුරුවාගේ විශේෂත්වය වන්නේ කීට අවස්ථාවේදී ඩෙංගු මදුරු කීටයන් ආහාරයට ගැනීම බව පර්යේෂණවලින් හෙළි වී තිබේ.ටොපොමියා (Topomiya) වර්ගයට අයත් මේ මදුරු විශේෂය මෙරටින් වාර්තා වන 17 වැනි මදුරු කාණ්ඩය බවට වාර්තා වී ඇත.ඩෙංගු මදුරුවාට බෙහෙවින් සමානකමක් මේ මදුරුවාගෙන් දක්නට ලැබුණත් මිනිස් රුධිරය උරාබොන බවට ‍පර්යේෂණවලින් මෙතෙක් වාර්තා වී නොමැති බව වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතා පවසයි.මේ මදුරු විශේෂය බෝ වීම එක්තරා විදියකට ඩෙංගු මදුරුවන් සොබා දහම ඉක්මවා යාම වැළැක්වීම සඳහා සොබා දහම විසින්ම ඔවුන්ගේ විනාශය ළඟා කරන මදුරු විශේෂයක් නිර්මාණය කිරීමක් දැයි කීට විද්‍යාඥයන් උපකල්පනය කරයි.නව මදුරු විශේෂය වාර්තා වීමට පෙර මෙරට මදුරු විශේෂ 16 ක් සිටි අතර ඒ අතරට මදුරු කාණ්ඩ 140 ක් අයත් වෙති. ලෝකයේ වෙනත් රටවල මේ මදුරු විශේෂය දක්නට ලැබුණත් මෙරටින් මේ මදුරු විශේෂය සොයා ගැනීමට හැකි වී ඇත්තේ වසර 124 කට පසුව වීම විශේෂත්වයකි.මේ මදුරු විශේෂය ඩෙංගු මදුරුවන් ආශ්‍රිතවම ජීවත් වන අතර සෙසු මදුරුවන්ට නොමැති ආකාරයේ මුඛ නාලිකා (ශුණ්ඩාව) දෙකක් පිහිටා තිබේ.ඩබ්.ජී. ප්‍රේමරත්න, පී.රණසිංහ, වයි.ශ්‍රියාකාන්ති යන කීට විද්‍යාඥ සහකාරවරුන් විසින් මේ පර්යේෂණය සිදු කර ඇත. නව මදුරු විශේෂය සොයා ගැනීම සම්බන්ධ වාර්තාවක් සෞඛ්‍ය ඇමැතිවරයාටත්, සෞඛ්‍ය ලේකම්වරයාටත්, සෞඛ්‍ය සේවා අධ්‍යක්ෂ ජනරාල්වරයාටත් බාර දීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n1307265</link>
    <topic>පොදු රද සමුළුව පැවැත්වීමෙන් රටට සුවිශාල ජාත්‍යන්තර පිළිගැනීමක් ලැබෙනවා</topic>
    <author>මහින්ද අලුත්ගෙදර</author>
    <content>බාධක ජයගෙන දියුණුව කරා ගමන් කරන රටක් වූ ශ්‍රී ලංකාවේ දී පොදුරාජ්‍ය මණ්ඩලීය රාජ්‍ය නායක සමුළුව පැවැත්වීමෙන් අපේ රට නිදහස් නිවහල් රාජ්‍යයක් බවට ජාත්‍යන්තරය පිළිගෙන අවසන් යැයි කෘෂිකර්ම අමාත්‍යාංශයේ ජාතික කෘෂිකර්ම උපදේශක සරත් ද සිල්වා මහතා ප්‍රකාශ කරයි.වැරැදි පාලකයන් සිටින, වැරැදි ක්‍රම පිළිවෙත් අනුගමනය කරන මෙන්ම ජීවත්විය නොහැකි රටක් වශයෙන් ඇතැමුන් ශ්‍රී ලංකාව හංවඩු ගැසූ බව පෙන්වාදෙන ඒ මහතා අද වනවිට නිවැරැදි හා සත්‍යය අවබෝධ කරගෙන තිබෙන බවද එය අප ලැබූ විශාල ජයග්‍රහණයක් බවද සඳහන් කරයි.පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ දී පැවැත්වීමේ අභියෝග මෙන්ම එය ශ්‍රී ලංකාවේ දී පැවැත්වීමෙන් අත්වන වාසි සම්බන්ධයෙන් දිනමිණ ට විශේෂ ප්‍රකාශයක් කරමින් ඒ මහතා මේ බව සඳහන් කළේය.වැඩි දුරටත් අදහස් දක්වමින් සරත් ද සිල්වා මහතා සඳහන් කළේ ජනාධිපති මහින්ද රාජපක්ෂ මහතාගේ නායකත්වය යටතේ වත්මන් ශ්‍රී ලංකාව පැහැදිලි ගමන් මඟකට අවතීර්ණ වී තිබෙන බවත් එය ජාත්‍යන්තරය හමුවේ කියාපෑමට පොදුරාජ්‍ය මණ්ඩලීය සමුළුව කඳිම වේදිකාවක් සපයන බවත්ය.මේ වසරේ නොවැම්බර් මාසයේ ශ්‍රී ලංකාවේ දී පැවැත්වීමට නියමිත පොදුරාජ්‍ය මණ්ඩලීය සමුළුව අපේ රටට අතිශය වැදගත් බව පෙන්වාදුන් ඒ මහතා එමඟින් ක්ෂේත්‍ර රැසක වාසි අත්කර ගත හැකි බවද එහි ප්‍රයෝජන නිසි පරිදි ලබාගත යුතු බවද පැවසීය. ශ්‍රී ලංකාව සම්බන්ධයෙන් කොටි හිතාවදීන් සිදුකරන වැරැදි ප්‍රචාරයන්ට ‍පොදුරාජ්‍ය මණ්ඩලීය සමුළුව හොඳ පිළිතුරක් බවද අපේ රටේ යහපත් වාතාවරණය, සංවර්ධනය මෙන්ම යහපත් ජනජීවිත සම්බන්ධයෙන් ලෝක නායකයන්ට සියැසින් දැක ගැනීමේ අවස්ථාව උදාවන බවද ජාතික කෘෂිකර්ම උපදේශකවරයා සදහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n1307266</link>
    <topic>මහනුවර ශල්‍ය වෛද්‍යවරු වර්ජනයක</topic>
    <author>සමන්ති වීරසේකර</author>
    <content>මහනුවර මහ රෝහලේ ප්‍රධාන ශල්‍යාගාරයේ සියලුම වෛද්‍යවරු ඊයේ (25) රාත්‍රියේ වැඩ වර්ජනයක නිරත වූහ.නිර්වින්දන වෛද්‍යවරු රාත්‍රී වැඩ මුරයේ දී විවේක ගනිමන් සිටියදී හෙදියන් විසින් එම විවේකාගාරය දොරගුලු ලා යාම හේතුවෙන් කෝපයට පත්ව මෙම වැඩ වර්ජනය සිදු කර තිබේ.වහාම මේ පිළිබඳව සොයා බලා, කඩිනමින් විසඳුම් ලබා දෙන ලෙස වෛද්‍යවරු ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n1307267</link>
    <topic>පළමු දිනයේ ම නාම යෝජනා 8ක්</topic>
    <author>පණ්ඩුක සමරසේකර</author>
    <content>මධ්‍යම, උතුර සහ වයඹ පළාත් සභා ඡන්ද විමසීමේ නාම යෝජනා භාර ගත් ප්‍රථම දිනයේ ම පළාත් සභා 3 සඳහා ස්වාධීන කණ්ඩායම් 8 ක් නාම යෝජනා භාරදී ඇති බව මැතිවරණ කොමසාරිස් මහින්ද දේශප්‍රිය මහතා පවසයි.ඒ අනුව මහනුවර 2ක්, නුවරඑළිය 2, යාපනය දිස්ත්‍රික්කය සඳහා එක් කණ්ඩායමක් ද පුත්තලම දිස්ත්‍රික්කයසඳහා කණ්ඩායම් දෙකක්ද ඇප මුදල් තැන්පත් කර ඇති බව මැතිවරණ කාර්යාලය නිවේදනය කරයි.මන්නාරම, වවුනියාව, කිලිනොච්චි දිස්ත්‍රික්ක සඳහා පිළිගත් පක්ෂයක් වූ “ජනසෙත පෙරමුණ” නාම යෝජනා භාර දී ඇති අතර යාපනය දිස්ත්‍රික්කය සඳහා ශ්‍රී ලංකා කම්කරු පක්ෂය නාම යෝජනා භාර දී ඇත.ජුලි මස 25 දින පෙරවරු 8.30 සිට අදාළ දිස්ත්‍රික් ලේකම් කාර්යාලවල දී නාම යෝජනා භාර ගැනීම ආරම්භ කර ඇති අතර, එය ජුලි මස 31 දහවල් 12 දක්වා සිදු කළ හැකි බව මැතිවරණ මහ ලේකම් කාර්යාලය පවසයි.නාම යෝජනා භාර ගැනීම අගෝස්තු මස 01 වැනිදායින් අවසන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n1307268</link>
    <topic>සියලු  රාජ්‍ය ආයතනවලට විගණන කමිටු  අවශ්‍යයයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>සියලු රාජ්‍ය ආයතනවල විගණන, කළමනාකරණ කමිටු ස්ථාපිත කර ඒවා විධිමත් පරිදි පවත්වාගෙන යා යුතු බව රාජ්‍ය ගිණුම් කාරක සභාව මගින් නිර්දේශ කර ඇත.සියලු රාජ්‍ය ආයතනවලකාර්යක්ෂමතාව හා සඵලත්වය වැඩිකිරීමට එමගින් හැකියාව පවතින බව රාජය ගිණුම් කාරක සභවේ සදහන්වේ.ජාත්‍යන්තර මුදල් පිළිබඳ ජ්‍යෙෂ්ඨ ඇමැති, මුදල් හා ක්‍රමසම්පාදන නියෝජ්‍ය ඇමැති සරත් අමුණුගම මහතා රජයේ ගිණුම් පිළිබඳ කාරක සභාවේ පළමු වාර්තාව පාර්ලිමේන්තුවට ඊයේ (25) ඉදිරිපත් කළේය. අමාත්‍යංශ හා දෙපාර්තමේන්තු 69ක් විමර්ශනයට ලක් කරමින් මෙම වාර්තාව ඉදිරිපත් කළ බවද ඇමැතිවරයා කීවේය.විමර්ශනයට ලක් කළ ආයතන 69න් ආයතන 20ක්ම වාර්ෂික ක්‍රියාකාරී සැලසුම් ඉදිරිපත් කර නොමැති බවත්, එම ආයතන වසර කිහිපයක් පුරාම ක්‍රියාකාරී සැලසුම් සකස් කර නොමැති බවත් ගිණුම්කාරක සභාවේ සදහන් වේ.අමාත්‍යංශ හා දෙපාර්තමේන්තු ගණනාවක්ම කාර්ය සාධන වාර්තා සභා ගත කර නැතැයිද ඇමැතිවරයා කීය.බන්ධනාගර දෙපරේතමේන්තුව , රබර් සංවර්ධන දෙපාර්තමේන්තුව, අපනයන කෘෂි කර්ම දෙපාර්තමේන්තුව, ශ්‍රී ලංකා රේගුව, ඛනිජ තෙල් කර්මාන්ත අමාත්‍යංශය, විදේශ රැකියා ප්‍රවර්ධන හා සුබසාධන අමාත්‍යංශය ඇතුළු තවත් ආයතන ගණානාවක් වසර කිහිපයක් තිස්සේ කාර්ය සාධන වාර්තා ඉදිරිපත් කර නොමැත. සැලකිය යුතු කාලයක් පුරා පුරප්පාඩු නොපිරවූ දෙපාර්තමේන්තු 32ක් මේ විමර්ශනයේදී හදුනාගත් බව ගිණුම් කාරක සභා වාර්තවේ සදහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n1307269</link>
    <topic>යුද සමයේ අතුරුදන්වූවන් පිළිබඳ  සොයන්න කොමිසමක් පත්කරන්න</topic>
    <author>ධනුෂ්ක ගොඩකුඹුර</author>
    <content>වසර තිහක යුද සමය තුළ අතුරුදන්වූවන් පිළිබඳ සොයා බැලීමට කොමිසමක් පත් කිරීමට අවශ්‍ය පියවර ගන්නා ලෙස ජනාධිපති මහින්ද රාජපක්ෂ මහතා ජනාධිපති ලේකම් ලලිත් වීරතුංග මහතාට උපදෙස් දී ඇති බව ජනාධිපති ප්‍රකාශක මොහාන් සමරනායක මහතා පැවසීය.එම උපදෙසට අනුව කොමිසම කටයුතු කළ යුතු වපසරිය හා සාමාජිකයන් පිළිබඳ ළඟදීම තීරණයක් ගන්නා බවත් මොහාන් සමරනායක මහතා ප්‍රකාශ කළේය.මානව අයිතිවාසිකම් ආරක්ෂා කිරීම සම්බන්ධයෙන් ජනාධිපතිවරයා එදා සිටම දැඩි උනන්දුවක් දැක් වූ අතර 2010 මැයි මාසයේ දී උගත් පාඩම් හා ප්‍රතිසංධාන කොමිසම පත් කෙරුණේ ඒ අනුවය. සටන් විරාම ගිවිසුම අස්සන් තැබුණු 2002 වසරේ සිට එල් ටී ටීඊ සංවිධානයේ අවසානය සනිටුහන් කෙරුණු 2009 මැයි 19 වැනි දින දක්වා උතුරු නැගෙනහිර ප්‍රදේශවල සිදු වූ සිදුවීම් සම්බන්ධයෙන් මෙම කොමිසම විමර්ශනයට ලක් කළේය.සී. ආර්. ද සිල්වා මහතාගේ සභාපතීත්වයෙන් යුතු කොමිසම මේ සම්බන්ධයෙන් කරුණු විමර්ශනය කොට එහි වාර්තාව 2011 නොවැම්බර් මස 20 වැනිදා ජනාධිපතිතුමා වෙත භාර දෙන ලද අතර මේ වන විටත් එයින් නිර්දේශ කරන ලද කරුණු රැසක් ක්‍රියාත්මක කර ඇති අතර ජනාධිපති ලේකම්වරයාගේ ප්‍රධානත්වයෙන් යුත් ජාතික ක්‍රියාකාරී සැලැස්ම අනෙකුත් නිර්දේශයන් ක්‍රියාත්මක කිරීමට කටයුතු කරමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n13072617</link>
    <topic>ඔට්ටුව පැරදී යට ඇඳුමෙන් දැරණි‍යගල නගරයට ඇවිත්</topic>
    <author/>
    <content>හිටපු පාර්ලිමේන්තු මන්ත්‍රී දයාසිරි ජයසේකර මහතා එක්සත් ජාතික පක්ෂය හැර නොයන බවට දැරණියගල ප්‍රදේශයේ පුද්ගලයන් දෙදෙනෙක් ඇල්ලූ ඔට්ටුවක් ක්‍රියාත්මක කිරීමට එක් අයෙක් යට ඇඳුමින් සැරසී දැරණියගල නගරයට පැමිණ සිටිය දී ඔහු පොලිස් අත්අඩංගුවට ගෙන තිබේ.මොවුන් ඔට්ටුව ලෙස ගිවිසගෙන ඇත්තේ දයාසිරි ජයසේකර මහතා එ.ජා.ප. ය හැර ගියොත් හෝ නොගියොත් දෙදෙනාගෙන් එක් අයෙක් ඇඳුම් නොමැතිව දැරණියගල නගරයේ ඇවිදින බවයි.ඊයේ (25) පෙරවරු 10ට ඔට්ටුව ක්‍රියාත්මක කිරීමට නියමිතව තිබිණි. ඔහු ඒ සඳහා පෙරවරු 8.30ට අදාළ ස්ථානයට යට ඇඳුමින් පැමිණ සිටියදී දැරණියගල පොලිසිය ඔහු අත්අඩංගුවට ගෙන ප්‍රකාශ සටහන් කර ගැනීමෙන් පසු අවවාද කර නිදහස් කර යවා තිබේ.මෙසේ ඔට්ටු අල්ලා පොලිස් අත්අඩංගුවට පත්වූයේ දැරණියගල පදිංචි ශාන්ත තිලකරත්න නොහොත් යෝගට් ශාන්ත නැමැත්තෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n13072610</link>
    <topic>අනවසර ශ්‍රී ලාංකික ශ්‍රමිකයන් 6000කට සෞදියෙන් පිටවීමේ බලපත්</topic>
    <author>මහින්ද අලුත්ගෙදර</author>
    <content>අනවසර විදේශීය ශ්‍රමිකයන් ඉවත් කිරීමට සෞදි අරාබියානු රජය ප්‍රකාශයට පත් කළ පොදු සමා කාලයේ දී ශ්‍රී ලාංකිකයන් 6,000ක් තාවකාලික පිටවීමේ බලපත්‍ර ලබාගෙන ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.මේ පොදු සමා කාලය ලබන නොවැම්බර් මස 30දා තෙක් ක්‍රියාත්මක වන අතර ශ්‍රී ලංකාවට පැමිණීමේ බලාපොරොත්තුවෙන් එරට රැඳී සිටින සෙසු ශ්‍රී ලාංකිකයන් ද කඩිනමින් ගෙන්වා ගන්නා බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ප්‍රකාශ කරයි.විවිධ හේතු මත සෞදි අරාබියාවේ නීති විරෝධීව රැඳී සිටින ශ්‍රී ලාංකික ශ්‍රමිකයන් එරටින් නීත්‍යානුකූලව පිට කිරීමට සෞදි අරාබියානු රජය මඟින් ලබා දී තිබෙන පොදු සමා කාලය උපරිම ලෙස ප්‍රයෝජනයට ගතයුතු බවද අනවසරික ශ්‍රී ලාංකික සංක්‍රමණිකයන් 16,000ක් පමණ එරට සිටින බවද ඇමැතිවරයා කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n13072611</link>
    <topic>පරිගණක අපරාධවලට තිත</topic>
    <author>ජයසිරි මුණසිංහ</author>
    <content>තොරතුරු තාක්ෂණය හා පරිගණක දැනුම වැරැදි ලෙස යොදා ගනිමින් වංචාකාරී ක්‍රියා සිදු කරන්නන්ට දැඩි දඬුවම් ලබාදෙන 'නව ‍ඉලෙක්ට්‍රොනික පනත' ළඟදීම පාර්ලිමේන්තුවට ඉදිරිපත් කිරීමට රජය සූදානම් වෙයි.සිය දෙනෙකු අතුරින් හතර දෙනකුට (4%) පරිගණක භාවිතා කිරීමට හැකියාව තිබූ යුගයේ පැන වූ අණපනත් හා නීති රීති අදට වලංගු නොමැති නිසා මේ නව ඉලෙක්ට්‍රොනික පනත ඉදිරිපත් කරන බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා 'දිනමිණ'ට ප්‍රකාශ කෙළේය.පරිගණක හා තොරතුරු තාක්ෂණය යොදා ගෙන මූල්‍ය වංචා ලියකියවිලි, හොර නෝට්ටු, ක්‍රෙඩිට් කාඩ් වංචා වැනි දේ ඇතුළු නීති රීති බිඳ දැමීම් ඇතුළු වංචාකාරී සිද්ධි රාශියක් සිදුවීම සහ අනාගතයේ දී ඒවා සිදුනොවීමට වගබලා ගැනීම රජයේ අරමුණ වී තිබේ. ඒ අනුව පැරණි නීති රීති පනත් මුළුමනින්ම වෙනස් කර වඩාත් විධිමත් පනතක් පාර්ලිමේන්තුවට ගෙන එන බව රංජිත් සියඹලාපිටිය මහතා කීය. පරිගණක ආශ්‍රිත වංචාකාරී ක්‍රියා වැළැක්වීමට සම්පාදිත නව පනත ජාතික විද්වත් සභාවක නියෝජිතයන්ගේ සහ නීති ක්ෂේත්‍ර ප්‍රවීණයන් රැසකගේ අදහස් හා යෝජනා අනුව සැකසූවක් බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n1307264</link>
    <topic>කේරළ ගංජා කිලෝ 80ක් සමඟ 5ක් දැලේ</topic>
    <author>අනුරාධපුර මධ්‍යම විශේෂ</author>
    <content>නීති විරෝධී ලෙස මුහුදු මාර්ගයෙන් දකුණු ඉන්දියාවේ කේරළ ප්‍රාන්තයේ සිට මෙරටට ගෙන්වූ රුපියල් එක්කෝටි දොළොස් ලක්ෂයක් පමණ වටිනා කේරළ‍ ගංජා කිලෝග්‍රෑම් 80ක් සමඟ සැකකරුවන් 05 දෙනෙකු මන්නාරම හා වවුනියාව පොලිස් විශේෂ කාර්ය බළකායේ සෙබළුන් ඒකාබද්ධව කළ මෙහෙයුමකදී (25)දා අත්අඩංගුවට ගෙන ඇත.අත්අඩංගුවට පත් සැකකරුවන් 5 දෙනා කේරළගංජා තොගය කිලෝවක් රුපියල් 1,40,000 බැගින් අලෙවි කිරීමට යාමේදී පොලිස් විශේෂ කාර්ය බළකා සෙබළුන් වැටලීම සිදු කර අත්අඩංගුවට ගෙන ඇත.පොලිස් විශේෂ කාර්ය බළකායට ලැබුණු තොරතුරකට අනුව මන්නාරම හන්දියේ පැරණි දුම්රියපොළ ආසන්නයේදී කේරල ගංජා කිලෝ 2 බැගින් වූ පාර්සල් 29ක් සැකකරුවන් 5 දෙනෙකු සමඟ අත්අඩංගුවට ගෙන ඇත. ඉන් අනතුරුව ඔවුන්ගෙන් දීර්ඝ වශයෙන් කළ ප්‍රශ්න කිරීම්වල දී මන්නාරම තල්ලඩි කළපුව ප්‍රදේශයේ සඟවා තිබූ තවත් කේරල ගංජා කිලෝ 2 බැගින් වූ පාර්සල් 11ක් අත්අඩංගුවට ගැනීමට හැකි වී ඇත. සැකකරුවන් සමඟ ගංජා ප්‍රවාහනය සඳහා යොදාගත් යතුරු පැදි දෙකක් ද පොලිස් විශේෂ කාර්ය බළකාය අත්අඩංගුවට ගෙන ඇත.කේරල ගංජා අත්අඩංගුවට ගැනීම සඳහා මන්නාරම පොලිස් විශේෂ කාර්ය බළකායේ සෙබළුන් පසුගිය දින කිහිපය පුරාම විශේෂ සෝදිසි මෙහෙයුම් රැසක් දියත් කළ අතර ඔවුන් කළ විශාලතම මෙහෙයුමේ දී අත්අඩංගුවට ගත් විශාලම කේරල ගංජා තොගය මෙයයි. ප්‍රාදේශීය අණදෙන නිලධාරීවරුන් වන පොලිස් අධිකාරී අයේෂ කරුණාරත්න, සහකාර පොලිස් අධිකාරී අසිත රණසූරිය යන මහත්වරුන්ගේ උපදෙස් මත මන්නාරම පොලිස් වි‍ශේෂ කාර්ය බළකා කඳවුරේ අණදෙන නිලධාරී ප්‍රධාන පොලිස් පරීක්ෂක ඩී.එම්.යූ.කේ. අබේරත්න වවුනියාව පොලිස් විශේෂ කාර්ය බළකා කඳවුරේ උප පොලිස් පරීක්ෂක මධුශංඛ මහතා ඇතුළු නිලධාරීහු පිරිසක් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n13072612</link>
    <topic>යටියන්තොට සභාපති යළි රිමාන්ඩ්</topic>
    <author>සිරන්ජනී කුමාරි</author>
    <content>කුකුළු ගොවිපළක ගොඩනැඟිල්ලක් ඉදිකිරීමට අනුමැතිය ලබාදීමට රුපියල් 15000ක අල්ලසක් ලබාගත් බව කියන යටියන්තොට ප්‍රාදේශීය සභාවේ සභාපති ලබන මස 2වැනි දින දක්වා යළි රක්ෂිත බන්ධනාගාරගත කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (25) නි‍යම කළේය. උඩවත්තගේ දොන් වසන්ත කුමාර නමැති සැකකරු මෙසේ බන්ධනාගාරගත කෙරිණ.මේ සිද්ධියේ පැමිණිලිකරු රුවන්වැල්ල පදිංචි හෙට්ටිවිදානලාගේ ජනක ප්‍රේමලාල් නමැත්තාය.කුකුළු ව්‍යාපාරයක් පවත්වාගෙන යන පැමිණිලිකරු කුකුළු ගොවිපළකට අවශ්‍ය ගොඩනැගිල්ලක් ඉදිකිරීමට යටියන්තොට ප්‍රාදේශීය සභාවෙන් අනුමැතිය ඉල්ලා ඇත.ඒ සඳහා අවශ්‍ය පශු වෛද්‍ය වාර්තා හා ගොඩනැගිලි සැලසුම ප්‍රාදේශීය සභාව වෙත ඉදිරිපත් කළ පැමිණිලිකරුට බලපත්‍රය ලබාදීමට නම් ලක්ෂයක පමණ බදු මුදලක් ගෙවීමට සිදු වන බවට සභාපතිවරයා දන්වා ඇත. එපමණ මුදලක් තමා සතු නොමැති බවට පැමිණිලිකරු සභාපතිවරයාට දැන්වීමෙන් අනතුරුව ප්‍රාදේශීය සභාවේ ඉදි කෙරෙන ගොඩනැඟිල්ලකට සිමෙන්ති ලබාගැනීමට රුපියල් 30,000 මුදලක් පැමිණිලිකරුගෙන් ඉල්ලා තිබේ. පැමිණිලිකරු මේ සම්බන්ධයෙන් අල්ලස් කොමිසම වෙත පැමිණිලි කිරීමෙන් අනතුරුව උපාය දූතයකු යොදවා කොමිසම සැකකරු අත්අඩංගුවට ගෙන තිබේ.ඉකුත් 12වැනි දින අවිස්සාවේල්ල ‍මහේස්ත්‍රාත් අධිකරණය වෙත ඉදිරිපත් කර රක්ෂිත බන්ධනාගාරගත කර සිටි යටියන්තොට ප්‍රාදේශීය සභාවේ සභාපතිවරයා ඊයේ (25) ප්‍රථම වරට කොළඹ ප්‍රධාන මහේස්ත්‍රාත් අධිකරණය වෙත ඉදිරිපත් කැරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n13072613</link>
    <topic>ෆෝමලින් මාළු අල්ලන්න රට පුරා වැටලීම්</topic>
    <author>විජයානි එදිරිසිංහ</author>
    <content>මසුන්ට අධික ලෙස ෆෝමලින් යොදා අලෙවි කරන බවට ලැබී ඇති තොරතුරු මත අද (26) සිට රටපුරා මත්ස්‍ය වෙළෙඳ සැල් වැටලීමට පාරිභෝගික අධිකාරිය මඟින් සිදු කෙරේ.මහා පරිමාණයෙන් මාළුඅලෙවියේ යෙදෙන වෙළෙඳුන් සති 2 - 3ක කාලයක් මාළු කල්තබා ගැනීමට ෆෝමලින් යොදන බවට සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා වෙත පැමිණිලි ලැබී ඇත.පොදු වෙළෙඳ පොළවල්වල අලෙවි කරන මාළු පමණක් නොව සුපිරි වෙළෙඳ සැල් ආදියට පැකට් කර දමා ඇති මාළුවලද ෆෝමලින් අඩංගු බව පැවසේ. මේ සෑම ස්ථානයකින්ම ලබාගත් මාළු සාම්පල් රජයේ රස පරීක්ෂකවරයා වෙත යැවීමට ද කටයුතු යොදා ඇත.පාරිභෝගික අධිකාරියේ වැටලීම් කණ්ඩායම් ගණනාවක් රට පුරා මේ වැටලීම්වල යෙදී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n13072615</link>
    <topic>ජපාන අගමැතිට ජනපතිගෙන් සුබපැතුම්</topic>
    <author/>
    <content>මෑතක දී පැවැති මහමැතිවරණයෙන් ලත් අතිවිශිෂ්ට ජයග‍්‍රහණය පිළිබඳ ජනාධිපති මහින්ද රාජපක්‍ෂ මහතා ජපාන අගමැති ෂින්සෝ අබේ මහතා වෙත සිය උණුසුම් සුබපැතුම් පිරිනමයි.අබේ මහතාගේ ජයග‍්‍රහණය ජපන් ජනතාව නැවත වතාවක් එතුමා කෙරෙහි තබා ඇති විශ්වාසය පිළිබඳ නිශ්චිත දර්ශකයක් වන අතර, එමඟින් ජපානයේ දේශපාලන ස්ථාවරත්වය සහ ආර්ථික අභිවෘද්ධිය තවදුරටත් තහවුරු කිරීමට අවස්ථාව උදාවෙනු ඇතැයි ජනාධිපතිවරයා සුබපැතුම් පණිවිඩයක් නිකුත් කරමින් විශ්වාසය පළ කරයි.අතීතයේ සිටම ශ්‍රී ලංකාව හා ජපානය අතර උණුසුම් හා මිත්‍රශීලී සබඳතා පැවැති බව සඳහන් කරන ජනාධිපතිවරයා අබේ මහතාගේ නායකත්වය යටතේ දෙරට අතර මිතුදම සහ සමීප සහයෝගීතාව තවදුරටත් ශක්තිමත්වනු ඇති බව තමාට විශ්වාස බවත් පවසයි.පසුගිය මාර්තු මාසයේ ජපානයේ රාජ්‍ය චාරිකාවක නිරත වූ ජනාධිපතිවරයා ජපාන අග්‍රාමාත්‍යවරයා සමඟ ද්විපාර්ශ්වික සාකච්ඡා පැවැත්වීය. මේ සාකච්ඡාවල ප්‍රතිඵලයක් ලෙස යටිතල පහසුකම් සංවර්ධනය හා ආපදා වැළැක්වීම ඇතුළත් ක්ෂේත්‍ර ගණනාවක සංවර්ධනය උදෙසා යෙන් බිලියන 43.8ක ප්‍රදානයක් ශ්‍රී ලංකාවට ලබා දීමට ජපාන රජය එකඟ විය.පසුගිය මැයි මස ශ්‍රී ලංකාවට පැමිණි ජපාන නියෝජ්‍ය අගමැති තාරෝ අසෝ මහතා ජනාධිපතිවරයා හමුවිය. එම හමුවේදී වඩා කාර්යක්‍ෂම ලෙස බලශක්තිය උත්පාදනයට ඉඩ සැලසෙන පරිදි ශ්‍රී ලංකාවේ බලශක්ති ක්‍ෂෙත‍්‍රය සඳහා තාක්‍ෂණික ආධාර සම්පාදනයට ජපාන රජය කැමැත්ත පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=n13072616</link>
    <topic>චීන ජනාධිපති ෂී. ජින්පින්ග්ට ජනපති මහින්ද සොව පළ කරයි</topic>
    <author/>
    <content>වයඹදිග චීනයේ ගන්සු ප්‍රාන්තයේ මේ මස 22 වැනි දින හටගත් භූමිකම්පාව පිළිබඳ ජනාධිපති මහින්ද රාජපක්‍ෂ මහතා චීන ජනාධිපති ෂී. ජින්පින්ග් මහතා වෙත සිය ශෝකය පළ කර සිටී.මේ ව්‍යවසනයෙන් ආපදාවටපත් පවුල්වලට ශ්‍රී ලංකා රජය හා ජනතාව වෙනුවෙන් අපේ බලවත් කනගාටුව ප්‍රකාශ කරමු යැයි ජනාධිපතිවරයා චීන නායකයා වෙත පණිවුඩයක් යවමින් සඳහන් කරයි.ඔබේ නායකත්වය යටතේ චීන ජනතාව මේ ඛේදවාචකයෙන් පසු ඉක්මණින් නැගීසිටිනු ඇති බව මට විශ්වාස යයි ද ජනාධිපතිවරයා වැඩිදුරටත් ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r1307261</link>
    <topic>කොළඹ ජල ගැල්මට විසඳුම්</topic>
    <author>කොළඹ දකුණ සමූහ – ගාමිණී රූපානන්ද</author>
    <content>රුපියල් දස ලක්ෂ දහතුන් දහසක වියදමින් දකුණු කොළඹ ප්‍රදේශයේ වැසි ජලයෙන් යටවීමේ ප්‍රශ්නයට විසඳුමක් වශයෙන් වේරැස් ගඟ ව්‍යාපෘතිය ඇරඹීමේ වැඩ කටයුතු ශ්‍රී ලංකා ඉඩම් ගොඩ කිරීමේ හා සංවර්ධනය කිරීමේ සංස්ථාව මඟින් අරඹා ඇත.මෙමඟින් ජල ගැල්මෙන් පීඩා විඳි දෙහිවල ගල්කිස්ස, රත්මලාන, මොරටුව හා බොරලැස්ගමුව කැස්බෑව ඇතුළු නගර සභා බල ප්‍රදේශ ගණනාවක පදිංචි ලක්ෂ ගණනක ජනතාවට සෙත සැලසෙනු ඇත.රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ මෙහෙයවීමෙන් මේ වැඩසටහන දියත් කැරේ.මේ ව්‍යාපෘතියේ වැඩ කටයුතු නිමවීමෙන් පසුව මොරටුව, දෙහිවල, ගල්කිස්ස, කැස්බෑව, පිළියන්දල, බොරලැස්ගමුව ඇතුළු ප්‍රදේශයන්හි ගංවතුර ගැටලුවට සාර්ථක විසඳුමක් ලැබෙනු ඇත.මීට සමගාමීව පරිසර පද්ධතිය වැඩි දියුණු කිරීමෙන් අත්තිඩිය බෙල්ලන්විල වගුරුබිම සංරක්ෂණය හා එහි පිහිටා තිබෙන අත්තිඩිය කුරුළු අභය භූමිය සංරක්ෂණය කර සංචාරකයන්ගේ ආකර්ෂණය දිනා ගැනීමට සංචාරක ප්‍රවර්ධන කලාපයක් බවට පත්කිරීමද මේ පරිසර ව්‍යාපෘතියේ තවත් අරමුණකි.අදියර 2කින් ක්‍රියාත්මක වන මේ ව්‍යාපෘතියේ පළමු අදියර යටතේ බොල්ගොඩ ගඟ ආශ්‍රිත වගුරුබිම් සංරක්ෂණය හා පළාතේ ජල ප්‍රවාහන පද්ධති වැඩි දියුණු කිරීම, බොරලැස්ගමුව උතුරු හා දකුණු කලාපයට අයත් ඇළ මාර්ග, කටුගහමහ ඇළ සංවර්ධනය, නුගේගොඩ, රත්තනපිටිය ඇළ මාර්ගය හා වේරැස් ගඟ ගැඹුරු කොට හාරා රොන් මඩ ඉවත් කිරීමද සිදුකෙරෙනු ඇත.මේ ව්‍යාපෘතිය නිසා පාඩු විඳීමට සිදුවන ජනතාවට කඩිනම් වැඩපිළිවෙළක් යටතේ විශාල වන්දි මුදලක් ප්‍රදානය කිරීමට නාගරික සංවර්ධන අමාත්‍යාංශය පියවර ගනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r1307262</link>
    <topic>දෙහිඅත්තකණ්ඩියේ යෞවන තිළිණ නායකත්ව වැඩසටහනේදී</topic>
    <author/>
    <content>නායකත්වය, සහ නායකයා සතු වගකීම, කළයුතුදේ, නොකළයුතුදේ, නායකයකු සමාජය සමඟ ගනු-දෙනු කරන්නේ කෙසේදැයි ප්‍රායෝගිකව ඉගෙන ගත්තේ මේ කඳවුරට සහභාගී වීමෙනුයි.භාෂා මාධ්‍යය හෝ ජාතිය කුමක් වුවත් එකම රටක එකම ජාතියක් ලෙස අන්‍යෝන්‍ය සුහදතාවයෙන් ජීවත් වීමේ වැදගත්කම පිළිබඳව හොඳ අවබෝධයක් ලබා ගත්තා.පසුගිය මස දෙහිඅත්තකණ්ඩියයේ දී පැවැති ජාතික යෞවන තිළිණ අධිකාරිය මඟින් සංවිධානය කළ යෞවන තිළිණ නායකත්ව වැඩසටහනට කල්මුණෙන් පැමිණි එම්. දිල්සාන් සහ තජාන් යන තරුණයින් එසේ පැවසූහ.මේ කඳවුර සඳහා තරුණ තරුණියෝ 175ක් පමණ පාසල් සිසු - සිසුවියන් ද ඇතුළත්ව සහභාගී වූහ.යොෟවන තිළිණ අධිකාරියේ ජාතික අධ්‍යක්ෂ ආර්. එල්. එල්ලාවල මතා කඳවුර පිළිබඳව මෙසේ පැවැසීය. වයස අවුරුදු 14 –25 අතර තරුණ තරුණියන් ඉලක්ක කොට මේ කඳවුර දිවයින පුරා ක්‍රියාත්මකයි. මේ වසරේ පළමු කඳවුර වන මෙය අධ්‍යාපනික ක්‍රියාකාරකම් සහිත තරුණ සංවර්ධන වැඩසටහනකි. පොදු සේවා, ගවේෂණ කුසලතා, විනෝද ක්‍රියා මීට ඇතුළත්ය.මෙහි කිසිදු තරගකාරී ස්වභාවයක් නොමැති වීම විශේෂත්වයකි. අභියෝග භාරගත හැකි, පිරිපුන් කුසලතාවයෙන් හෙබි මනා පෞරෂයකින් ජාත්‍යන්තරයට යා හැකි විනයගරුක තරුණ පරපුරක් මේ මඟින් අපේක්ෂිතය. කඳවුර පැවැත්වීමේ සම්බන්ධීකාරක හා දෙහිඅත්තකණ්ඩිය අධ්‍යාපන කලාපයේ ශාරීරික අධ්‍යාපන හා ක්‍රීඩා ස.අ. අධ්‍යක්ෂ යූ. එම්. උපුල් කිත්සිරි මහතාජාතික සේවා සභාවේ ප්‍රවීණ උපදේශකවරුන් 14ක් මේ සඳහා දායකත්වය ලබා දුන්නා. නගරවලින් පැමිණි අය මෙය උපරිම ලෙස ප්‍රයෝජනයට ගත්තා.කඳවුරට සහභාගි වූ තරුණ–තරුණියන් මාධ්‍යයේ දුටු දේ සජීවීව දැක ගැනීමට අවස්ථාව උදා වූ බවද, ගවේෂණය යනු කවරක්දැයි හරිහැටි තේරුම් ගත් බවද පැවසූහ.ඇසින් දුටු දේ, සිතට දැනුන දේ, අත්විඳී සෞන්දර්යාත්මක වින්දනය, ලබාගත් දැනුම පිළිබඳව ඔවුහු සතුටින් කථා කරති.කඳවුරුගත ජීවිතය අපිට අලුත් අත්දැකිමක්.අභියෝග භාර ගැනීමටත් ඒවාට මුහුණ දීමටත් ඒ තුළින් හැකියාවක් ලැබුණා යැයිද පැවසූ තරුණ තරුණියන් උදේ පාසල, හවස ටියුෂන් හා රෑට රූපවාහිනිය යන සංස්කෘතිය වෙනස් කළයුතු බවත්, ප්‍රායෝගික ගවේෂණාත්මක අධ්‍යාපන ක්‍රමයක් තුළින් ශාරීරික වශයෙන් පිරිපුන් පුද්ගලයකු බිහිවන බවත් ඔවුන් දැන්වීය. සහභාගිවීමේ අවස්ථාව සැමටම ලැබෙන ආකාරයේ නවීන වැඩසටහන්වල අවශ්‍යතාව පැන නැඟී ඇති බවද ඔවුහු පැවසූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r1307263</link>
    <topic>කම්මුල්පහරක් ගැසුවාට</topic>
    <author>පානදුර සමූහ</author>
    <content>දියණියට ලිංගික අපරාධයක් කිරීමට තැත්කළ පුද්ගලයකුට පානදුර පොලිසියේ මූලස්ථාන පොලිස් කාර්යාලයේදී කම්මුලට පහර දීමේ සිද්ධියක් සම්බන්ධයෙන් පානදුර පොලිසිය විසින් නඩු පවරා ඇත.මේ නඩුවේ විත්තිකාරිය වූයේ පානදුර මොරවින්නේ සුධර්මාරාමය අසළ පදිංචි තැනැත්තියකි.ඇයට රුපියල් 5000ක ශරීර ඇපයක් නියම කළ පානදුර අධිකරණය නඩු විභාගය කල් දැම්මේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r1307264</link>
    <topic>නැඟණියගේ ඇසිඩ් පහරින් සොහොයුරා මරු තුරුළට</topic>
    <author>හල්තොට සමූහ විනීතා මානෙල් ගමගේ</author>
    <content>අනේ මොන හිතකින්ද එයාට මෙහෙම දෙයක් කළේ. මං කොහොමද මේ දුක දරා ගන්නේ...යැයි තම සැමියාගේ හදිසි වියෝව දරාගත නොහැකිව සුනීතා ද සිල්වා මහත්මිය හඩා වැළපුනේ හිත් පින් නොමැති සහෝදරියකට හා ඔහුගේ මවට වෛර නොකරමින්ය.එහෙත් මුළු අරකවිල - කොස්හේන ගම්මානයම මේ සහෝදරියට හා මවට ශාප කරන්නේ තම සොහොයුරා වන එච්. ගුණපාල සිල්වා (54) මහතාට සිදුකරන ලද අපරාධය නිසාය. මුහුණට ඇසිඩ් ගැසීම නිසා රෝගාතුරුව රෝහලේ ප්‍රතිකාර ලැබූ ගුණපාල සිල්වා මහතා දින 14කට පසුව අවසන් සුසුම් හෙළුවේ මව් සෙනෙහස මෙන්ම සහෝදර ප්‍රේමයටද තිත තබමිණි.මොරටුව ප්‍රදේශයේ පදිංචිව සිටි වයි. රොම්ලින්ට (78) සිටි දරුවන් නම දෙනාගෙන් හතර වන දරුවා ලෙස උපත ලැබූ ගුණපාල වැඩිමල් සහෝදරියන් දෙනෙකු හා සහෝදරයකුටත් බාල සහෝදරියන් තුන් දෙනකුට හා සොහොයුරන් දෙනෙකුට මැදිව හැදී වැඩුණේ අගහිඟකම් මැදය. හඳපාන්ගොඩ අරකවිල කොස්හේන ප්‍රදේශයේ අක්කර 1/2ක ඉඩම් කට්ටිය ඔවුන්ට ලැබුණේ වසර ගණනාවකට පෙර ස්වර්ණභූමි වැඩසටහන යටතේය. විවාහ වී මව්පියන් සමඟ මහ ගෙදර සිටි ගුණපාල කුලී රැකියාවල නියුතුව කීයක් හෝ උපයාගෙන ජීවිකාව කර ගෙන ගියේ මවට හා පියාට හොඳීන් සලකමිනි.විවාහ වී නිවසින් පිටව සිටි ගුණපාලගේ නැගණිය වන සුජීවා මහ ගෙදර පදිංචියට පැමිණියේ මීට වසර 1 1/2කට පමණ පෙර පියාගේ වියෝවත් සමඟින්ය. එතැන් පටන් පවුලේ අසමඟිය ඇති වන්නට පටන් ගත් අතර ගුණපාලගේ බිරිය සුනීතා ඇගේ නිවසට ගොස් නතර වී රැකියාවක නියැලුණේ නිකරුනේ කාලය ගත කිරීම අසීරු වූ බැවිනි.උපයන මුදල මත්පැන් සඳහා වියදම් කළ ගුණපාල මහගෙදර පැමිණ මව හා නැගණිය සමඟ ආරවුල් ඇතිකර ගැනීම නිසා ඔහුට පොලිසිය මඟින් නිවසට පැමිණීම තහනම් කර තිබිණි. මහගෙදරට යාබද ඉඩමේ ගුණපාලගේ මල්ලි ගුණසිරි පදිංචිව සිටියේ ඔහුගේ බිරිය රේණුකා දරුවන් සමඟිනි. තම නිවෙස තහනම් වූ ගුණාපල කොහේ හෝ කුලී වැඩ කරමින් දින ගණන් ගතකර ඉඳහිට නිවසට පැමිණීම සිදුකළේ බීමත්වය . එදත් ගුණාපාල ගෙදර ආවේ වෙනදා මෙන්ම ආපසු යන්නට හිතාගෙන වූවත් සිදුවූයේ වෙනත් දෙයකි.ගුණසිරිගේ බිරිය රේණුකා මෙසේ කීවාය. එදා අයිය ගෙදර එනවා පේනකොටම අම්ම නිවසේ දොර වහගත්තා.මාව මහ පාරට දාලා දුවව ගෙට දා ගන්නද ඕනෑ. එතකොට මම දරුවෙක් නෙමෙයිද කියලා අහල අයිය අපේ ගෙදරට ඇවිත් විටක් කාලා ආපහු යන්න හැදුවා. එතකොට ඇහිල තියෙනව ගේ ඇතුලේ ඉඳගෙන පොලිසියට කොල් කරනවා.අයිය කේන්තියට නිවසේ පිළිකන්නට ගිහින් දොරට ගහනවා මට ඇහුණා. ඒ ඇහුණා විතරයි කිසි සද්දයක් නැති වුණා. පස්සෙ නංගී අපේ ගෙදර ඇවිල්ලා කීවා අයියට ඇසිඩ් ගැහුවා මං පොලිසි යනවා. ළමයව මෙහෙ තියාගන්න කියලා. අම්මත් ඇවිල්ල නංගී ගැහුව කියල කීවා. අයිය මට රේණූ රේණු කියල කතා කළා.අම්ම යන්න එපා කීවා. මම යනකොට අයිය පිළිකන්නේ මට පිටිපස්ස හරවල බිම ඉඳගෙන හිටියා.එයාගේ උරහිසට ඇසිඩ් වැටිල තිබුණ මම වතුර බාල්දියක් දාලා මහත්තයට කෝල් කරල කීවා. එයා ඇවිත් පාදුක්ක ඉස්පිරිතාලෙට අරන් ගියා. එහෙන් කොළඹ යවලා තිබුණා. අවු 52ක් අයිය ජීවත් වුණේ ඔය ගෙදරයි. ගෙයින් එළියට දැම්මම කාටද වාවගගන්න පුළුවන් වෙන්නේ.ගුණපාලගේ මිතුරන් විසින් ඔහු රෝහල් ගතව සිටින විට ලබාගත් ඡායාරූපය නිවෙස අසල හා මාර්ගයේ විදුලි කණුවල අලවා තිබුණේ මේ මවු සෙනෙහසද? සහෝදර ෙප්‍ර්මයද? යනුවෙන් සඳහන් කරමිනි. ඔහුගේ කට උත්තරය අනුව නැගණිය අත්අඩංගුවට පත්වූ අතර මවට නිවසේ සිටීමට නොහැකිව ගමෙන් පිටවීමට සිදුවිය.ඡායාරූපය – හල්තොට සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r1307265</link>
    <topic>මරණ තර්ජන කර කප්පම් අරගෙන</topic>
    <author/>
    <content>වරන්වර මරණ බවට තර්ජණය කර පානදුරේ පුද්ගලයකුගෙන් රුපියල් ලක්ෂ 1 1/2 ක කප්පම් මුදලක් ලබාගෙන අවසාන වාරිකය වශයෙන් ඔහුගෙන් රුපියල් පන්දහසක් ලබා ගනිද්දී කප්පම්කරු පානදුර පොලිසියේ අපරාධ අංශයේ පොලිස් කණ්ඩායමක් විසින් 17වන දින සවස පානදුර දුම්රිය පොළේදී අත්අඩංගුවට ගත්තේය. ඔහු කොළඹ පදිංචි මුස්ලිම් ජාතිකයෙකි.සැකකරු පානදුර ප්‍රධාන මහේස්ත්‍රාත් රුචිර වැලිවත්ත මහතා වෙත 17වන දින ඉදිරිපත් කිරීමෙන් පසු රක්ෂිත බන්ධානාගාර ගත කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r1307266</link>
    <topic>මත්කුඩු ළඟ තබාගත් අය රක්ෂිතයට</topic>
    <author/>
    <content>පානදුර උතුරු පොලිසිය විසින් රුපියල් 40000ක් පමණ වටිනා හෙරොයින් මත්කුඩු පැකට් 100ක් සමඟ අත්අඩංගුවට ගත් පුද්ගලයකු පානදුර ප්‍රධාන මහේස්ත්‍රාත් රුචිර වැලිවත්ත මහතා විසින් රක්ෂිත බන්ධනාගාර ගත කරන ලදී.සැකකරු පානදුර පරත්ත ප්‍රදේශයේදී අත්අඩංගුවට ගත්තේ පානදුර උතුර පොලිස් ස්ථානාධිපති පොලිස් පරීක්ෂක තිස්ස කුමාර මහතා ප්‍රධාන කණ්ඩායමක් විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r1307267</link>
    <topic>වයඹට රණවිරු නිවාස 500ක්</topic>
    <author>එල්.පී.තිලකරත්න පොල්ගහවෙල සමූහ</author>
    <content>2014 දැයට කිරුළ වැඩසටහනට සමගාමීව වයඹ පළාතේ රණවිරු නිවාස 500ක් ඉදිකරන බව රණවිරු සේවා අධිකාරියේ සභාපති පද්මා වෑත්තෑව මහත්මිය පැවැසුවාය.මෙහිදී කුරුණෑගල දිස්ත්‍රික්කයේ රණවිරු නිවාස 400ක්ද, පුත්තලම දිස්ත්‍රික්කයේ රණවිරු නිවාස 100ක්ද ඉදිකරනු ලබයි.රණවිරු අධිකාරියේ මූලික වගකීමට යටත්ව එක් නිවාසයක් සඳහා රුපියල් ලක්ෂ 5ක මුදලක් උපරිම වශයෙන් යෙදවේ.2012 අයවැය යෝජනා යටතේ “සෙවණට දිරියක්” රණවිරු නිවාස යෝජනා ක්‍රමය ක්‍රියාත්මක කෙරේ.මේ යටතේ ඉදිකරීම් අසම්පූර්ණ ලෙස ඇති රණවිරු නිවාස සම්පූර්ණ කිරීම මේ වැඩසටහනේ ප්‍රධානතම අරමුණක් වේ. මෙහිදී නිවාසවල වහලය සකස් කිරීම, දොර ජනෙල් දැමීම, බිත්ති කපරාරු කිරීම, මුළුතැන් ගෙවල් සකස් කිරීම, විදුලිය ගැනීම, සනීපාරක්ෂක පහසුකම්, පිවිසුම් මාර්ග, ගෙබිම සකස්කිරීම ගෙවත්ත අලංකරණය ආදි කටයුතු මේ යටතේ සිදු කරන බව රණවිරු අධිකාරියේ සභාපති පද්මා වෑත්තෑව මහත්මිය ප්‍රකාශ කළාය.මේ රණවිරු නිවාස වැඩසටහනේ පළමු පියවර සැප්තැම්බර් 10 දින අවසන් කිරීමට සැලසුම් කර ඇතැයි ද ඒ මහත්මිය වැඩිදුරටත් පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r1307268</link>
    <topic>මතුගම පාසල් සිසුන්ට රථවාහන හැසිරවීමේ දැනුම</topic>
    <author>මතුගම සංචාරක</author>
    <content>මතුගම නගරයේ ප්‍රධාන පාසල්වල අධ්‍යාපනය ලබන සිසුන්ට රථවාහන හැසිරවීම සම්බන්ධයෙන් දැනුවත් කිරීමේ වැඩ පිළිවෙළක් මතුගම රථවාහන පොලිසියෙන් ක්‍රියාත්මක කර ඇත.මෙහිදී විශේෂයෙන් රථවාහන නීති රීති පිළිබඳව දැනුවත්කර පාසල් සිසුන් පාර මාරුවීම් වල යෙදවිය යුතු ආකාරය පිළිබඳව දැනුවත් කරන ලදී.මතුගම සී ඩබ්ලිව්.ඩබ්ලිව්. කන්නන්ගර මධ්‍ය විද්‍යාලය, ශාන්තමේරි මහා විද්‍යාලය හා ආනන්ද ශාස්ත්‍රාලයේ සිසුන් සඳහා මේ වැඩසටහන ක්‍රියාත්මක කෙරිණි.රථවාහන අංශයේ ස්ථානාධිපති රාජරත්න ජයසුන්දර මහතා මේ වැඩසටහන පිළිබඳව අදහස් දක්වමින් මෙසේ කීය.පොලිසියේ රථවාහන අංශයේ කටයුතු ක්‍රියාත්මක කිරීමේදී පාසල් සිසුන්ට රථවාහන නීති – රීති පිළිබඳව අවබෝධයක් ලබාදීමට අදහස් කළා. සිසුන් පාසලට පැමිණෙන හා අවසන් කර යන අවස්ථාවලදී ඔවුන්ගේ සහාය ලබාගැනීමට බලාපොරොත්තු වෙනවා.මේ දැනුවත්වීමෙන් අනතුරු අවම කිරීමටත් වළක්වා ගැනීමටත් අවස්ථාව සැලසෙනවා. මේ වැඩපිළිවෙළ නිසා පාසල්වල සිසුන් රථවාහන කටයුතු පිළිබඳව දැනුවත්වීමක් සිදුවෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r1307269</link>
    <topic>විසිතුරු මත්ස්‍ය වගාවට රුපියල් දසලක්ෂ 17ක්</topic>
    <author>කළුතර මධ්‍යම විශේෂ – එච්. එල්. සුනිල් ශාන්ත</author>
    <content>කළුතර දිස්ත්‍රික්කයේ විසිතුරු මත්ස්‍ය වගා කර්මාන්තය සඳහා ජාතික ජලජීවි වගා සංවර්ධන අධිකාරිය මගින් රුපියල් මිලියන 17ක මුදලක් මේ වසර සඳහා වෙන් කර ඇතැයි කළුතර දිස්ත්‍රික් මාධ්‍ය ඒකකයේ ප්‍රධාන ප්‍රවෘත්ති නිලධාරි ඩබ්. ශාන්තප්‍රිය මහතා පැවැසීය.විසිතුරු මත්ස්‍ය කර්මාන්තය කළුතර දිස්ත්‍රික්කයේ ප්‍රවර්ධනය කිරීම සඳහා 230 දෙනෙකු ඉලක්ක කරගෙන ඇති අතර ඒ යටතේ දැනටමත් 145 දෙනෙකු නැවත වගාකරුවන් වශයෙන් බඳවා ගෙන ඇත. සෙසු 85 දෙනා කර්මාන්තය සඳහා නවකයන් වශයෙන් බඳවා ගැනෙන අතර ඒ සම්බන්ධ පුහුණුවක්ද ලබාදීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r13072610</link>
    <topic>කසිප්පු දඩය රුපියල් 2,09000ක්</topic>
    <author>ගම්පහ සංචාරක – නිමල් ජයසිංහ</author>
    <content>නීතිවිරෝධි මත්පැන් සහ පෙරීමට උපයෝගී කර ගන්නා “ගෝඩා” ඇතුළු මත්පැන් සන්තකයේ තබාගත් පුද්ගලයන් 20 දෙනෙකුට රුපියල් 2,09000ක දඩයක් ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කෙළේය.චෝදනා ලැබූ පුද්ගලයන් සන්තකයේ තිබූ මත්පැන්, ගෝඩා ආදිය සම්බන්ධයෙන් ප්‍රමාණයන් අනුව රුපියල් 8000, 10000/-, 20000/-, 40000/- ආදී වශයෙන් දඩ නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r13072611</link>
    <topic>කැබ් රථයකින් කසිප්පු ඇදලා</topic>
    <author>හල්තොට සමුහ විනීතා මානෙල් ගමගේ</author>
    <content>නීතිවිරෝධි ලෙස කසිප්පු ප්‍රවාහනය කරමින් සිටි සැකකරුවකු ඔහු ගමන් ගත් කැබ් රථය සමඟ පානදුර - හොරණ ප්‍රධාන මාර්ගයේ රයිගම ප්‍රදේශයේදී අත්අඩංගුවට ගත් බව බණ්ඩාරගම පොලිසිය පවසයි.බස්නාහිර පළාත් බුද්ධි කොට්ඨාසයට අනුයුක්ත පො.කො. රෝහණ මහතාට ලද තොරතුරකට අනුව කරන ලද වැටලීමේදී හෝමාගම ප්‍රදේශයේ පදිංචි අවු. 40ක් වයසැති විවාහකයකු වන මේ සැකකරු හොරණ දෙස සිට බණ්ඩාරගම ප්‍රදේශයට කැබ් රථයේ තනිවම පැමිණ ඇති අතර අත්අඩංගුවට පත්වන අවස්ථාවේ කැබ් රථයේ පිටු පස පොහොර උර 4ක කසිප්පු බෝතල් 45ක් තිබු බව පොලිසිය පවසයි.හොරණ පිළියන්දල බණ්ඩාරගම යන නගර අවට ප්‍රදේශවලට මොහු විසින් කසිප්පු බෙදා හරින බව කරන ලද විමර්ශනවලදී අනාවරණය වී ඇත.බණ්ඩාරගම පොලිස් ස්ථානාධිපති පො.ප. සරත් ආනන්ද මහතාගේ මෙහෙයවීමෙන් උ.පො.ප. ජයසුන්දර පො.සැ. මහින්ද හෙට්ටිආරච්චි, ආරියසිංහ, සඳරුවන් රත්නායක යන නිලධාරිහු මේ වැටලීම කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=r13072612</link>
    <topic>කෑගල්ලේ මාර්ග රැසකට කාපට්</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>2016 වර්ෂය වනවිට කෑගල්ල දිස්ත්‍රික්කයේ මාර්ග රැසක් කාපට් අතුරා සංවර්ධනය කිරීමට පියවර ගෙන තිබේ.දැයට කිරුළ ජාතික වැඩසටහනට සමගාමීව රඹුක්කන ප්‍රාදේශීය ලේකම් කොට්ඨාසයේ මාවනැල්ල රඹුක්කන ප්‍රධාන මාර්ගය කාපට් කිරීම මේ වනවිට ආරම්භ කර තිබේ. වසර කීපයක් යෝජනාවන්ට පමණක් සීමාවී තිබූ මේ මාර්ගය පසුගිය පළාත් සභා මැතිවරණ සමයේදී සංවර්ධන කටයුතු ආරම්භ කෙරිණි. ඒ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතාගේ මූලිකත්වයෙනි. මේ වැඩසටහනට සමගාමීව දිස්ත්‍රික්කයේ ප්‍රධාන මාර්ග කිලෝමීටර් 276ක් කාපට් කිරීමත්, ග්‍රාමීය මාර්ග කිලෝමීටර් 2190ක් කොන්ක්‍රීට් කිරීමටද, පළාත් සභා මාර්ග 750ක් කාපට් කිරීමට ද සැලසුම් කර තිබේ.මේ වනවිට පළාත් සභා මාර්ග කිලෝමීටර් 419ක් කාපට් කර ඇති අතර, ජාතික මාර්ග කිලෝමීටර් 129ක් කාපට් කර ඇත. ග්‍රාමීය මාර්ග කිලෝමීටර් 834ක් කොන්ක්‍රීට් කර තිබේ. ඉදිරි දැයට කිරුළ වැඩසටහනට සමගාමීව මේ මාර්ග අතුරින් බොහෝමයක් මාර්ග සංවර්ධනය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s1307261</link>
    <topic>රිදී ජුබිලි යෞවුන් ක්‍රීඩා උළෙල ඇරැඹේ</topic>
    <author>නි‍රෝෂාන් ප්‍රියංකර</author>
    <content>ශ්‍රී ලංකා යූත් ක්‍රීඩා රිදී ජුබිලි උළෙලේ ආරම්භ සනිටුහන් කිරීම ඊයේ පස්වරුවේ යෞවන කටයුතු හා නිපුණතා ඇමැති ඩලස් අලහප්පෙරුම මහතාගේ ආරාධනයෙන් අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පොළොන්නරුව ජාතික ක්‍රීඩාංගණයේදී උත්සවශ්‍රීයෙන් සිදු කෙරිණි.ක්‍රීඩා උළෙල නිල වශයෙන් ආරම්භ කිරීමේ නිවේදනය ඇමැති බන්දුල ගුණවර්ධන මහතා විසින් සිදු කිරීමෙන් අනතුරුව ඔලිම්පික් පහන දැල්වීම පසුගිය වසරේ යෞවන ක්‍රීඩා උළෙලේදී උස පැනීමේ ඉසව්වෙන් නව තරග වාර්තාවක් බිහිකළ අනුරාධපුර දිස්ත්‍රික්කයේ ඩබ්.ඩී.ආර්.විජේසිංහ ක්‍රීඩකයා සහ 2010 දී කවපෙත්ත විසිකිරීමේ ඉසව්ව සඳහා පොළොන්නරුව දිස්ත්‍රික්කය නියෝජන කරමින් යෞවන ක්‍රීඩා නව තරග වාර්තාවක් පිහිටවු ඩබ්.එම්.එස්.වීරසේකර ක්‍රීඩිකාව අතින් සිදුවිණි.ඉඩම් සංවර්ධන නියෝජ්‍ය ඇමැති සිරිපාල ගම්ලත්, උතුරු මැද පළාත් ප්‍රධාන ඇමැති එස්.එම්.රංජිත්, යෞවන කටයුතු හා නිපුණතා සංවර්ධන අමාත්‍යාංශ ලේකම් කේ.ඒ.තිලකරත්න, ජාතික තරුණ සේවා සභාවේ සභාපති/අධ්‍යක්ෂ ජනරාල් නීතිඥ ලලිත් පියුම් පෙරේරා යන මහත්වරුන්ද සමාරම්භක උළෙලට එක්විය.මේ 28 වැනදා දක්වා පැවැත්වෙන ක්‍රීඩා උළෙලේදී මලල ක්‍රීඩා ඉසව්වලට අමතරව වොලිබෝල්, පාපන්දු, කබඩි, කඹ ඇදීම කාන්තා/පිරිමි තරග සහ නෙට්බෝල් කාන්තා කණ්ඩායම් තරග පැවැත්වීමට නියමිතය.මෙතෙක් අවසන් වී ඇති තරග අතුරින් නාගරික තරුණයා දිස්ත්‍රික්කය කැරම් ශූරතා හිමිකර ගනිමින් ඉදිරියෙන් පසුවේ.අවසන් වී ඇති කණ්ඩායම් තරග අතුරින් බීච්බෝල් පිරිමි ශූරතාව ගම්පහ සහ කාන්තා ශූරතාව ත්‍රිකුණාමලය අත්කරගෙන ඇති අතර රත්නපුර හා අම්පාර කාන්තා/පිරිමි ක්‍රිකට් ශූරතා හිමිකර ගෙන ඇත‍. බාස්කට්බෝල් කාන්තා/පිරිමි ශූරතා දෙකම දිනාගෙන ඇත්තේ ‍කොළඹ දිස්ත්‍රිකය විසිනි. මොනරාගල එල්ලේ කාන්තා ශූරියන් බවට පත්වෙද්දී කෑගල්ලට එල්ලේ පිරිමි ශූරතාව හිමිවිය.අවසන් මහා තරග සඳහා සුදුසුකම් ලබා ඇති කණ්ඩායම්නෙට්බෝල් (කාන්තා): කුරුණෑගල-මාතර , (පිරිමි): යාපනය-කෑගල්ල, වොලිබෝල් (කාන්තා): පුත්තලම-කුරුණෑගල, (පිරිමි): මන්නාරම-යාපනය, කබඩි (කාන්තා): කෑගල්ල-මහනුවර, (පිරිමි): මඩකලපුව-රත්නපුර, කඹ ඇදීම (කාන්තා): පුත්තලම-ගම්පහ, (පිරිමි): කළුතර-ගම්පහ, පාපන්දු (පිරිමි): මන්නාරම-යාපනය.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s1307262</link>
    <topic>පිළියන්දල පිහිනුම් තටාකය ජනපති අතින් අද විවෘත වෙයි</topic>
    <author>කැස්බෑව සංචාරක</author>
    <content>රුපියල් මිලියන 49ක වියදමින් ඉදිකළ පිළියන්දල මධ්‍ය මහා විද්‍යාලයේ පිහිනුම් තටාකය අද පස්වරු 4.00ට ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත වෙයි.හිටපු ක්‍රීඩා ඇමැති වත්මන් කම්කරු ඇමැති ගාමිණී ලොකුගේ මහතාගේ මූලිකත්වයෙන් ආරම්භවු මේ පිහිනුම් තටාක ව්‍යාපෘතිය විවෘත කිරීමේ අවස්ථාවට ක්‍රීඩා ඇමැති මහින්දානන්ද අලුත්ගමගේ මහතාද සහභාගී වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s1307263</link>
    <topic>ජනපති ආරක්ෂක අංශයට ක්‍රිකට් ජයක්</topic>
    <author/>
    <content>රාජ්‍ය‍ සේවා ක්‍රිකට් තරගාවලියේ ඩී කොටසේ තරගයකින් දකුණු පළාත් සභා කණ්ඩායම පරදා ලකුණු 112ක විශිෂ්ට ජයක් වාර්තා කිරීමට ජනාධිපති ආරක්ෂක කොට්ඨාස කණ්ඩායම සමත්විය.කළුතර පොලිස් විද්‍යාලයීය ක්‍රීඩාංගණයේදී පැවැති තරගයේ පළමුව පන්දුවට පහරදුන් ජනාධිපති ආරක්ෂක පිල ඕවර 40 තුළදී කඩුලු 9කට ලකුණු 124ක් රැස් කළේය. දිලිප් පෙරේරා ලකුණු 73ක් වාර්තා කළ අතර දමින්ද ඉන්දික සහ මහේෂ් ප්‍රියදර්ශන ලකුණු 27 බැගින්ද චමින්ද රාජකරුණා ලකුණු 26ක් ද රැස් කිරීමට සමත්විය. පන්දු යැවීමේදී නලින් මහේෂ් ලකුණු 40කට කඩුලු 4ක් බිඳ දැමුවේය.පිළිතුරු ලෙස දකුණු පළාත් සභා කණ්ඩායමට ඕවර 34.4කදී සියල්ලන් දැවී ලබාගත හැකිවුයේ ලකුණු 102ක් පමණි.වික්ටර් ලියනගේ, මහේෂ් ප්‍රියදර්ශන සහ මේනක බණ්ඩාර කඩුලු 2 බැගින් බිඳ දමමින් පන්දුවෙන් දස්කම් දැක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s1307264</link>
    <topic>මැතිව්ස්ගේ නායකත්වයෙන් ශ්‍රී ලංකා පිල අද පිටියට</topic>
    <author>වර්නන් ගුණසේකර</author>
    <content>ඇන්ජලෝ මැතිව්ස් අද ශ්‍රී ලංකා ක්‍රිකට් කණ්ඩායමේ නායකත්වය යළි බාර ගනිමින් දකුණු අප්‍රිකාවට එරෙහිව පල්ලෙකැලේ ජාත්‍යන්තර ක්‍රිකට් තරග බිමට පිවිසෙයි.දෙපිල අතර පැවැත්වෙන තෙවැනි ජාත්‍යන්තර එක්දින තරගයේ මැතිව්ස් යළි නායකත්වයට පිවිසෙන්නේ තරග දෙකක තහනමකට ලක්ව සිටීමෙන් පසුවය. මේ තරගාවලියට පෙර බටහිර ඉන්දීය කොදෙව්හිදී පැවැති තුන්කොන් තරගාවලියේ අවසාන තරගයේදී ශ්‍රී ලංකාව නියමිත කාලය තුළ ඕවර සංඛ්‍යාව සම්පූර්ණ නොකිරීම හේතුවෙන් නායක මැතිව්ස්ට මේ තහනම පනවා තිබිණි.මැතිව්ස්ගේ එක්වීමත් සමග ජෙහාන් මුබාරක්ට කණ්ඩායමේ ස්ථානය අහිමි වීමට ඉඩ තිබේ. වසර හතරකට පසුව ජාත්‍යන්තර ක්‍රිකට් තරග බිමට පිවිසි මුබාරක් ඔහුට ලැබුනු අවස්ථාව සුරක්ෂිත කර ගැනීමට අපොහොසත් විය. දකුණු අප්‍රිකාවට එරෙහි දෙවැනි තරගයේදී ඔහු ලබා ගත්තේ ලකුණු 8ක් පමණි.තුන් ඉරියව්වෙන්ම කැපී පෙනෙන ක්‍රීඩකයෙකු ලෙසින් තිසර පෙරේරාගෙන් බලාපොරොත්තු වන කාර්යය පසුගිය තරගවලදී ඉටු නොවීම පිළිබඳව ශ්‍රී ලංකා කඳවුරේ අවධානය යොමු විය යුතුව තිබේ. දෙවැනි තරගයෙන් දිනේෂ් චන්දිමාල් යළි ඔහුගේ දස්කම් අතරට පිවිසීම කණ්ඩායමට මහත් අස්වැසිල්ලක් වනු ඇත.සංචාරක දකුණු අප්‍රිකානු පිල සමග තරග පහකින් සමන්විත ජාත්‍යන්තර එක්දින තරගමාලාවේ පළමු තරග දෙක ජය ගනිමින් ශ්‍රී ලංකාව දැන් පෙරමුණේ සිටී. කොළඹින් ආරම්භ කළ මේ ජයග්‍රාහී ගමන පල්ලෙකැලේදීත් එලෙසම පවත්වා ගෙන යමින් තරගමාලාව ජය ගැනීම මැතිව්ස්ගේ කණ්ඩායම ඔවුන්ගේ ඒකායන අරමුණ කර ගත යුතුය.මහනුවරින් බිහිවූ සුපිරි පිතිකරු කුමාර් සංගක්කාරගේ දර්ශනීය පිතිහරඹය නැවත වතාවක් සියැසින් දැක බලා ගැනීමට කන්ද උඩරට ක්‍රිකට් ලෝලීහු පුලපුලා බලා සිටිති. ඔවුන්ගේ ඒ පිපාසය ‘සංගා’ පල්ලෙකැලේදී පැවැත්වෙන තරග දෙකේදී සංසිඳවනු ඇතැයි අපේක්ෂා කෙරේ.මහේල ජයවර්ධනගේ පිතිකරණයේ ඔහුගේ ජනප්‍රිය පහර අතර ‘රිවර්ස් ස්වීප්’ පහර දැන් ප්‍රධාන තැනක් ගෙන ඇති සැටියකි. ඒ පහර පිළිබඳව මහේල තුළ කොතරම් විශ්වාසයක් ගොඩනැගී තිබෙනවාද කිවතොත් ඔහු සමහර අවස්ථාවලදී වේග පන්දුවලටද එම පහරින් පිළිතුරු දෙයි. කෙසේ වෙතත් එම පහර එල්ල කිරීමේදී මහේල වඩාත් ප්‍රවේශම් වීම මැනවි. දෙවැනි තරගයේදී ඔහු දැවී ගියේ ඒ පහර එල්ල කිරීමට ගොසිනි.තිලකරත්න ඩිල්ෂාන් පසුගිය මාස කිහිපයේදී පිත්තෙන් සැලකිය යුතු තරමේ දස්කම් ප්‍රදර්ශනය කර නැත. එහෙත් ඔහුගේ පන්දු යැවීමේ සීඝ්‍ර දියුණුවක් දක්නට ලැබේ. මෙය කණ්ඩායමට ඉමහත් ශක්තියකි.මේ අතර කොළඹදී පැවැති දෙවැනි තරගයේ පන්දු රකිමින් සිටියදී වම් පාදයේ ආබාධයකට ලක්වූ දකුණු අප්‍රිකානු ආරම්භක පිතිකරු හෂිම් අම්ලාගේ අද තරගයට සහභාගිත්වය ඉතාමත් අවිනිශ්චිත තත්ත්වයක පවතී. දෙවැනි තරගයේ ශ්‍රී ලංකා ඉනිමේ 43 වැනි ඕවරයේදී පිටියෙන් පිටව ගිය අම්ලා පන්දුවට පහර දීමට පැමිණියේ නැත. බෙල්ලේ ආබාධයක් හේතුවෙන් ඔහු පළමු තරගයට සහභාගි වූයේද නැත. දකුණු අප්‍රිකා ක්‍රිකට් කණ්ඩායමේ නව පුහුණුකරු ලෙස ප්‍රථම රාජකාරියේ යෙදෙමින් පළමු ජයග්‍රහණයක් සොයමින් සිටින රසල් ඩොමින්ගෝ අද තරගයේදී ඔහුගේ සියළු තුවක්කු පත්තු කරනු නොඅනුමානය.මහනුවරට මේ දිනවල ඇත්තේ කඩින් කඩ වැසි පතිත වන දේශගුණයකි. එබැවින් කාසියේ වාසිය දිනා ගන්නා කණ්ඩායම දෙවැනුව පන්දුවට පහර දීමේ තීරණය ගැනීමට බොහෝ දුරට ඉඩ තිබේ.ශ්‍රී ලංකා සංචිතය – ඇන්ජෙලෝ මැතිව්ස් (නායක), දිනේෂ් චන්දිමාල් (උපනායක), ටී.එම්.ඩිල්ෂාන්, උපුල් තරංග, කුමාර් සංගක්කාර, මහේල ජයවර්ධන, ඇන්ජෙලෝ පෙරේරා, ජෙහාන් මුබාරක්, රංගන හේරත්, සචිත්‍ර සේනානායක, අජන්ත මෙන්ඩිස්, ලසිත් මාලිංග, ෂාමින්ද එරංග, තිසර පෙරේරා, සුරංග ලක්මාල්, ළහිරු තිරිමාන්නදකුණු අප්‍රිකා සංචිතය – ඒ.බි.ඩිවිලියර්ස් (නායක), හෂීම් අම්ලා, ෆර්හාන් බිහාර්ඩීන්, ජේ.පී.දුමිනි, කොලින් ඉංග්‍රාම්, රයන් මැක්ලරන්, මෝර්නි මෝකල්, ඇල්විරෝ පීටර්සන්, ඒරන් පැන්ගිසෝ, කුවින්ටන් ඩි කොක්, ෆෆ් ඩුප්ලෙසිස්, රොරී ක්ලෙයින්වෙල්ඩ්, ඩේවිඩ් මිලර්, ක්‍රිස් මොරිස්, රොබින් පීටර්සන්, ලොන්වාබෝ සොට්සොබේ.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s1307265</link>
    <topic>ක්‍රිකට් පරාජයන් වළක්වන්න ක්‍රීඩා මනෝ විද්‍යා සේවයක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ක්‍රීඩකයන් අවසන් මහා තරගවලදී අනපේක්ෂික ලෙස ලබන පරාජයන් ඉදිරියේදී වළක්වාගැනීම උදෙසා ක්‍රීඩා මනෝ විද්‍යාව පිළිබඳ මානසික වෛද්‍යවරයෙකුගේ සේවය ලබාගැනීමට සුදානම් වේ.ක්‍රීඩා මනෝ විද්‍යාව පිළිබඳ එංගලන්තයේ විශේෂඥ වෛද්‍යවරු පිරිසක් ඒ සඳහා ශ්‍රී ලංකාවට පැමිණීමට නියමිතව ඇත.මේ පිළිබඳව අප කළ විමසුමකදී ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා පැවැසුවේ ශ්‍රී ලංකා ක්‍රිකට් ක්‍රීඩකයන්ට එවැනි සේවයක් ලබාගැනීම කාලෝචිත වන බවයි. එම ක්‍රීඩා මනෝ විද්‍යා විශේෂඥයින් මගින් ක්‍රිකට් ක්‍රීඩකයන් තුළ ජයග්‍රාහී මානසිකත්වයක් ගොඩනැගෙන බව මහාචාර්යවරයා පෙන්වා දෙයි. “ශ්‍රී ලංකා පිලට ජයග්‍රාහී ආකල්ප වර්ධනයක් අවශ්‍යයි. අපේ ක්‍රිකට් ක්‍රීඩකයන් ඉතාම දක්ෂ මෙන්ම ප්‍රබල ක්‍රීඩකයන් පිරිසක් නිසා කුසලතාවයේ අඩුවක් නෑ. අවශ්‍යව ඇත්තේ ආකල්පමය වෙනසක් ඇති කිරීමයි. එයට හොඳම විසඳුම ක්‍රීඩා මනෝ විද්‍යාව ප්‍රගුණ කිරීමයි” අර්ජුන ද සිල්වා මහතා පැවැසීය. ඒ සඳහා ක්‍රීඩා වෛද්‍ය ආයතනය ශ්‍රී ලංකා ක්‍රිකට් සමග එක්ව සහ‍යෝගය ලබාදීමට සුදානම් බවද මහාචාර්යවරයා පැවැසීය.ශ්‍රී ලංකා ක්‍රිකට් පිල ජගත් ක්‍රිකට් කවුන්සිලය සංවිධානය කළ ලෝක මට්ටමේ තරගාවලි 5ක අවසන් මහා තරගවලදී පරාජයට පත්විය. වසර 2007 ලෝක කුසලාන අවසන් මහා තරගයේ සිට පසුගිය වසරේ කොළඹදී නිමාව දුටු විස්සයි-20 ලෝක ක්‍රිකට් ශූරතාවලිය දක්වා තීරණාත්මක අවසන් මහා තරගවලදී ශ්‍රී ලංකා පිලට පරාජය අත්විය.ක්‍රීඩාවේ මෙවැනි පසුබැසීම් ඇති වෙද්දී ක්‍රීඩා මනෝ විද්‍යාව තුළින් ආකල්පමය වෙනසක් ඇති කරගැනීමට දියුණු රටවල් කටයුතු කර ඇති බවද මහාචාර්ය අර්ජුන ද සිල්වා මහතා සඳහන් කළේය.එංගලන්තයේ සිටින ක්‍රීඩා මනෝ විද්‍යා පිළිබඳ විශේෂඥ වෛද්‍යවරු පිරිසකට ආරාධනා කර ඇති අතර ඔවන්ගේ සේවය ලබාදීමට කැමැත්ත පළකොට ඇතියිද පැවැසීය.මේ ආකාරයෙන් ක්‍රීඩා මනෝ විද්‍යාව පිළිබඳ විශේෂඥ වෛද්‍යවරු අයි.පී.එල් තරගාවලියේ කණ්ඩායම් කිහිපයක් සමග කටයුතු කරන අතර එයින් යහපත් ප්‍රතිඵල පෙන්වා ඇත. දිගින් දිගටම අසාර්ථක වු එංගලන්ත ටෙනිස් ක්‍රීඩක ඇන්ඩි මරේ ක්‍රීඩා මනෝ විද්‍යාව හරහා ඔලිම්පික් ජයග්‍රහණ දක්වා ගමන් කළ අයුරු මෑත කාලීන උදාරහණ වේ.මේ අතර ශ්‍රී ලංකා ක්‍රිකට් පිලට මාදුරුඔය හමුදා කඳවුරේ කමාන්ඩෝ භටයන් යටතේ තවත් විශේෂ පුහුණුවක් පැවැත්වීමට යෝජනාවී ඇතැයි වාර්තා වේ. එමගින්ද මානසික හා ශාරීරික යෝග්‍යතාව උසස් තත්ත්වයකට පත්වන බව ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා තහවුරු කළේය.ලෝක කුසලාන ක්‍රිකට් තරගාවලියට පෙර මහේන්දු සිං දෝනි ප්‍රමුඛ ඉන්දීය පිලට එරට යුද හමුදා කඳවුරක කමාන්ඩෝ පුහුණුවක් ලබාදී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s1307266</link>
    <topic>නෝර්ත් වෙස්ටර්න් බ්ලැක්ස් පිලට විදෙස් ක්‍රීඩකයෝ 6ක් එක්වෙති</topic>
    <author>ෆවුස් මො‍හොමඩ්</author>
    <content>මෙරට ප්‍රබලතම සත්සාමාජික රගර් ක්‍රීඩකයන් 10ක් හා අන්තර් ජාතික සත් සාමාජික රගර් තරග බිමේ විශිෂ්ටතම ක්‍රීඩකයන් 6ක් සමග නෝර්ත් වෙස්ටර්න් බ්ලැක්ස් කණ්ඩායම හෙට (27) ගාල්ල අන්තර් ජාතික ක්‍රීඩාංගණයේ දී කාල්ටන් සුපර් සෙවන්ස් තරග බිමට පිවිසෙති.පසුගිය කාලයේ ජාතික සත් සාමාජික රගර් කණ්ඩායමේ පුහුණුකරු ලෙස කටයුතු කළ එංගලන්ත ජාතික බෙන් ගෝලිංස් නෝර්ත් වෙස්ටර්න් බ්ලැක්ස් කණ්ඩායමට ඇතුළත්වී සිටියි.ලෝක සත් සාමාජික තරග ඉතිහාසයේ වැඩිම උත්සාහක දිනුම් සංඛ්‍යාවක් වාර්තා කළ ගෝලිංස් ක්‍රීඩකයකු ලෙසත්, පුහුණුකරුවකු ලෙසත් කණ්ඩායමට එක්වී සිටියි. ප්‍රධාන පුහුණුකරු ලෙස කටයුතු කරන්නේ විලී රිචඩ්ස්ය. පසුගිය වසරේ සම ශූරතාව අත්කරගත් නෝර්ත් වෙස්ටර්න් බ්ලැක්ස් කණ්ඩායමේ පුහුණුකරු ලෙස කටයුතු කළේ ද රිචඩ්ස්ය.මීට අමතරව නවසීලන්තයේ වත්මන් ඕල් බ්ලැක්ස් කණ්ඩායම නියෝජනය කරන කර්ට් බේකර් හා සෑම් ඩික්සන් කණ්ඩායමට ඇතුලත්ව සිටිති. ස්කොට් කරි හා වර්වික් ලීමර්ට් නවසීලන්තයෙන් එක්වී සිටින සෙසු ක්‍රීඩකයෝ වෙති. ‍‍ෆිජී ක්‍රීඩක ජෝන් මරවා ද මේ අතර සිටියි. නෝර්ත් වෙස්ටර්න් බ්ලැක්ස් කණ්ඩායමේ සම හිමිකරුවන් වන්නේ ජොහාන් ප්‍රනාන්දු හා රිස්ලි ඉල්යාස් මහත්වරුය.‍පසුගියදා නිමාවට පත්වූ කාල්ටන් සෙවන්ස් දේශීය තරගාවලියේ දි දස්කම් දැක්වීමට අසමත්වූ නෝර්ත් වෙස්ටර්න් බ්ලැක්ස් කණ්ඩායම මෙවර අන්තර් ජාතික ක්‍රීඩකයන් හා එක්ව කණ්ඩායම ජයග්‍රහණය කරා ගෙන යනු ඇතැයි කොළඹ කිංග්ස්බරි හෝටලයේ පසුගියදා පැවැති නෝර්ත් වෙස්ටර්න් බ්ලැක්ස් කණ්ඩායම හඳුන්වාදීමේ මාධ්‍ය හමුවේ දී රිස්ලි ඉල්යාස් මහතා පැවැසීය.'දේශීය තරගාවලියේ දී අපේ කණ්ඩායම ක්‍රීඩා කළ ආකාරය සම්බන්ධව කණගාටු වුනත් එයින් ලැබුණු අත්දැකීම් ප්‍රයෝජනයට ගනිමින් මෙවර සුපර් සෙවන්ස් තරගාවලියේ කිරුළ රැක ගැනීමට අපේ කණ්ඩායම සමත්වේවි කියා අපි විශ්වාස කරනවා ' ඉල්යාස් මහතා කීවේය.ගයාන් වීරරත්නගේ නායකත්වයෙන් යුත් නෝර්ත් වෙස්ටර්න් බ්ලැක්ස් කණ්ඩායමට දේශීය ක්‍රීඩකයන් ලෙස නුවන් හෙට්ටිආරච්චි, මොහොමඩ් ශෙරිෆ්, නිරෝෂන් ප්‍රනාන්දු, ධනුෂ්ක පෙරේරා, පියුම් ජයසිංහ, ලී කීගල්, ගයාන් ලියනගේ, ලංවග පෙරේරා, ක්‍රිෂාන්ත රාජපක්ෂ ඇතුළත් වෙති. කණ්ඩායමේ කළමනාකරු ලෙස ප්‍රවීණ තරග විනිසුරු ඩිල්රෝයි ප්‍රනාන්දු මහතා කටයුතු කරයි.ඒෂියන් ෆයිනෑන්ස්, ටී.කේ.එස්.ෆයිනෑන්ස්, ටී.කේ‍.එස්.සිකියුරිටි, වී.එෆ්.එම් හා කාසන්ස් 'රෙන්ට් අ කාර්' ආයතන නෝර්ත් වෙස්ටර්න් බ්ලැක්ස් කණ්ඩායමට අනුග්‍රහකත්වය දක්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s1307267</link>
    <topic>පාකිස්තානයට තරගාවලියේ ජය</topic>
    <author/>
    <content>බටහිර ඉන්දියා කොදෙව් කණ්ඩායමට එරෙහිව පැවැති පස්වැනි හා අවසන් එක්දින තරගයෙන් කඩුලු 4ක ජයක් වාර්තා කළ පාකිස්තානය තරග 3-1ක් ලෙස තරගාවලියේ ජය වාර්තා කිරීමට සමත්විය. පළමුව පන්දුවට පහරදී කොදෙව් පිල කඩුලු 7කට රැස් කළ ලකුණු 242 ට පිළිතුරු ලෙස පාකිස්තානය ඕවර 49.5කදි කඩුලු 6ක් දැවී ලකුණු 243ක් ලබා ජය වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s1307268</link>
    <topic>ආරාධිත පාසල් මේස පන්දු තරගාවලිය හෙට</topic>
    <author>තුෂාන් ජයසූරිය</author>
    <content>‍කොළඹ සාන්ත ජෝෂප් විදුහල ප්‍රථම වරට සංවිධාන කරන ආරාධිත පාසල් මේස පන්දු තරගාවලිය හෙට(27) පෙරවරු 8.00 සිට විද්‍යාලයීය ස්ටැන්ලි අබේසේකර ශ්‍රවණාරගාරයේදී පැවැත්වේ. වයස් කාණ්ඩ 5ක් යටතේ පැවැත්නෙ තරගාවලියේ අවු.8, 10, 12, න් පහළ සුහද තරග‍ ලෙසින් පැවැත්වෙන අතර අවු.15 සහ 18න් පහළ තරගාවලි මට්ටමින් තරග පැවැත්වේ.තරගාවලිය සඳහා කොළඹ දිස්ත්‍රික් පාසල් නියෝජනය කරමින් ක්‍රීඩක ක්‍රීඩිකාවන් 250කට අධික පිරිසක් සහභාගී වීමට නියමිතය. ජයග්‍රාහකයන් හට කාගීල්ස් කොලිටි ෆුඩ්ස් පුද්ගලික සමාගමේ අනුග්‍රහයෙන් සහතිකපත් පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s1307269</link>
    <topic>පිටබැද්දර ක්‍රිකට් හෙට සහ අනිද්දා</topic>
    <author/>
    <content>පුද්ගලික වතුපාලකයන්ගේ මිත්‍රත්ව සංසද සංවත්සරය වෙනුවෙන් පැවැත්වෙන පිටබැද්දර ප්‍රදේශයේ වතු සේවක සය සාමාජික ක්‍රිකට් තරගාලිය හෙට (27) සහ අනිද්දා (28) දෙදින පිටබැද්දර ඩඩ්ලි සේනානායක විද්‍යාලයීය ක්‍රීඩාංගණයේදී පැවැත්වේ.තරගයේ ශූරතාව සඳහා රුපියල් 15000ක්, අනුශූරතාවට රු.10000ක් පිරිනැමෙන බව සංවිධායකයෝ දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=s13072610</link>
    <topic>චෙස් පුහුණුව කොළඹ දී</topic>
    <author/>
    <content>කොළඹ තරුණ ක්‍රිස්තියානි සංගමය මෙහෙයවන ආධුනිකයන් සඳහා වු චෙස් පුහුණුකිරීම් කොළඹ පිහිටි එම සංගම් මුලස්ථානයේදී පැවැත්වේ. වැඩි විස්තර 2325252 දුරකතනයෙන් ලබාගත හැක‍..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=f1307261</link>
    <topic>රට වෙනුවෙන් පිටියට බැස්සා</topic>
    <author>සාකච්ඡා කළේ පණ්ඩුක සමරසේකර</author>
    <content>තමන්ගේ පිල රැකගන්න ආණ්ඩුවට එරෙහිව දැවැන්ත ප්‍රහාර එල්ල කළ ඔබ දැන් දැවී ගිය ක්‍රීඩකයෙක් ද?පිල වෙනුවෙන් ලකුණු ගන්න සටන් කරලා දැවී ගියාට මම රට වෙනුවෙන් ලකුණු රැස් කරන්නයි ආණ්ඩුවට එකතු වුණේ. පිල කියන්නෙ එක පැත්තක් විතරයි. නමුත් රට කියන්නෙ පිල් සමූහයක එකතුවක්. ඉතින් ඒ වෙනුවෙන් පිටියට බැහැල තරග කරන්නයි මම එජාපයෙන් ඉවත් වුණේ.l නමුත් පුද්ගලයෙක් හැටියට ඔබ ඉවත් වුණාට ඔබ ඔය තැනට ඔසවා තැබූ ඔබගේ පාක්ෂිකයන් ඔබ සමඟ එජාපයෙන් ඉවත් වුණාද?බහුතරයක් පිරිස මා සමඟ ආණ්ඩුවට එකතු වුණා. හැබැයි කැපුවත් කොළ කියන පිරිසක් ඉන්නවා නෙ. ඉන්නවා. ඒක ඉතින් දේශපාලනයේ වෙන සාමාන්‍ය දෙයක්.හොඳයි. මෙතරම් කාලයක් දරදිය ඇදල එජාපයෙන් ඉවත් වෙන්න හිතුවෙ ඇයි?වත්මන් එජාප නායකයා ගැන ඇතිවුණ කලකිරීමෙන්. ශ්‍රී ලංකා දේශපාලන ඉතිහාසයේ කිසිම කලෙක මෙතරම් පරාජිත නායකයෙක් බිහිවෙලා නැහැ. කවදාවත් එක්සත් ජාතික පක්‍ෂය වසර 07 කට වඩා විපක්‍ෂයේ ඉඳල නැහැ.අවුරුදු 20 ක් තිස්සේ අදටත් එජාපය ඉන්නේ විපක්‍ෂයේ. ඉතින් කිසිම දවසක ජයග්‍රහණයක් පේන තෙක් මානයකවත් හිතාගන්න බැහැ. පවතින ආණ්ඩුවට එරෙහිව උද්ඝෝෂණයක් සංවිධානය කරන්න දෙන්නෙ නැහැ. එජාපය තුළින් නායකයින් බිහිවෙන්න දෙන්නෙ නැහැ. පාක්ෂිකයන් ඉච්ඡා භංගත්වයට පත්වෙලා. ඒ නිසා විපක්‍ෂයේ ඉඳගෙන ආණ්ඩුවට බැණ බැණ ඉන්නවට වැඩිය හොඳයි ආණ්ඩුවට එකතුවෙලා හොඳ වැඩවලට සහයෝගය දීලා නායකත්වය ඇතුළු සියලු දෙනා සමඟ සාමුහිකව වැඩ කරල මේ රට අසිරිමත් ‍ෙද්ශයක් කරන්න යම් වැඩපිළිවෙළකට නායකත්වය දෙන එක.එක්සත් ජාතික පක්‍ෂයෙන් ගොඩනැඟුණු ඔබ එය දියාරු කරන්න ගත් තීරණයක් කියලයි ඇතමුන් කියන්නෙ.එජාපයේ දැන් දියාරු වෙන්න දෙයක් නැහැ. දවසින් දවස පක්‍ෂය ඛාදනය වෙනවා. ඒ නිසා එය මා නිසා අලුතින් සිදුවන දෙයක් නොවේ. ඒ අයට මම කියන්න කැමතියි මම එජාපයෙන් ඉවත් වුණේ තනතුරු සියල්ල අතහැරලා. මන්ත්‍රීකමත් ආපසු දීලා දයාසිරි ජයසේකර කියන පුද්ගලයා විතරයි.කාලයක් තිස්සේ ඔබ ආණ්ඩුවට එකතු වෙන බවට දේශපාලනය තුළ විවිධ කතා පැතිරුණා. ඒ තුළින් ඔබ ආණ්ඩුව විවේචනය කළා. ඔබ මිල අධික භාණ්ඩයක් හැටියට නේද සලකන්නෙ?නැහැ. මම මිල කළේ නැහැ. එහෙම නම් මම තනතුරු එක්ක ආණ්ඩුවට එකතුවෙලා ඇමැතිකමකුත් අරගෙන ඉන්න තිබුණ නෙ.පාර්ලිමේන්තුවත්, පළාත් සභාවත් අතර විශාල පරතරයක් තියෙනවා. ඔබ පාර්ලිමේන්තු මන්ත්‍රී ධුරයෙන් ඉවත්ව ආණ්ඩුවට එකතුවෙලා පළාත් සභාවට තරග කරනවා. මේක දේශපාලනයේ විප්ලවීය වෙනසක්. දේශපාලනයේ සුවිශේෂී පුද්ගලයෙක් වෙන්න නේද හිතුවෙ?නැහැ. මට කවදාවත් පාර්ලිමේන්තුවේ රතු පලස මතින් හැමදාම යන්න වුවමනාවක් තිබුණෙ නැහැ. මම හිතුවෙ මට කළ හැකි තරමේ යමක් රටට කරන්න සුදුසු තැනක් හොයාගන්න. එජාපය තුළ ඒ තැන නැහැ. ඒ නිසා සන්ධානය තුළ ඒ තැන මට හිමිවෙනවා. ඔබ කියන සුවිශේෂී පුද්ගලයාට වඩා මට සලසා දෙන තැන මට වටිනවා. එය විප්ලවයකින් ලබාගත් දෙයක් නොවේ. සුදුසුකම් මත ලැබුණ දෙයක්.හොඳයි, ඔබගේ මේ ආගමනයට පෙර ජනාධිපතිතුමා හමුවුණාද?කිහිප විටක්ම.එතුමා මොනවද කීවේ?වයඹ මහ ඇමැති තනතුරට තරග කරන්න මට අවස්ථාව දෙන බව කීවා. ඒක මම තරග කරලා ජයගත යුතු අභියෝගයක්. ඒ අභියෝගය තමයි එතුමා මට භාර දුන්නේ. අනෙක තමයි ශ්‍රී ලංකා නිදහස් පක්ෂයේ ප්‍රාදේශීය නායකයන් සමඟ සමීපව කටයුතු කරන්න කීවා. කොහොමත් සාමූහික දේශපාලනයක් මිසක් භේද භින්න වෙලා කරන දේශපාලනයක් කවදාවත් මගේ තිබුණෙ නැහැ.හොඳයි පාර්ලිමේන්තු මන්ත්‍රීධුරයක් පවා අතහැර රජයට එක්වීමට ජනාධිපතිතුමා කෙරෙහි මෙතරම් විශ්වාසයක් ගොඩ නැගුනෙ කොහොමද?මගේ තිඹිරිගෙය ශ්‍රී ලංකා නිදහස් පක්ෂය. මම ඉන් ඉවත් වුණේ චන්ද්‍රිකා කුමාරතුංග මහත්මිය සමඟ ඇතිවුණ ප්‍රශ්නයක් නිසා මිස මහින්ද රාජපක්ෂ මහතා නිසා නොවෙයි. මම එජාපයට එද්දිත් එතුමා සමඟ සුහදව සිටියා. මම විශ්වවිද්‍යාල ශිෂ්‍යයෙක්ව සිටි කාලයේ පටන් එතුමා සමඟ එකට දේශපාලනය කළා. මළ ගෙවල් මඟුල් ගෙවල්වල පවා ගියා. කොටින්ම කාල්ටන් නිවෙස මගේ නෑ ගෙයක් වගේ. එය අවුරුදු 20 කට අධික කාලයක ගොඩනැඟුණු විශ්වාසයක්.දේශපාලන පිල් මාරු කළාම තනතුරු හමුවේ තමන් දේශපාලනයට ගෙනා අයට මුල් පුටු දෙන්න වෙනවා. පක්ෂය ගොඩ නඟපු අය පිටුපස්සට තල්ලු වෙනවා. මේක මහා ඛේදජනක දෙයක්. මොකක් ද ඔබගේ වැඩපිළිවෙළ?ඔය කාරණය මම දේශපාලනයේ මුල ඉඳලම අත්දැකපු දෙයක්. අදටත් ඔය ගැටලුව තියෙනවා. විශේෂයෙන්ම විපක්ෂයේ සිට ආණ්ඩුවට ආවම යම් පිරිසක් අසරණභාවයට පත්වෙනවා. නමුත් මේ සියලු දේ මම හොඳින් අධ්‍යයනය කරලා නිසි ලෙස කළමනාකරණය කරනවා. කිසිවෙකුට අසාධාරණයක් වෙන්න දෙන්නෙ නැහැ. මා වටා රොක් වෙන්න කියල වයඹ පළාතේ සියල්ලන්ගෙන්ම මම ඉල්ලීමක් කරනවා.වයඹ පළාත් සභාවේ මහ ඇමැති ධුරයට ඔබ තරග කරනවා කියා ආරංචි පැතිරෙනවා. මොනවද ඔබට තියෙන සුදුසුකම්?විශ්වවිද්‍යාලයෙන් ශිෂ්‍ය සටන්වලදී මට ලැබුණ පන්නරය, මහාචාර්ය ජී. එල්. පීරිස් මහතාගේ සම්බන්ධීකරණ ලේකම් හැටියටත්, පෞද්ගලික ලේකම් හැටියටත්, ලැබූ අත්දැකීම්. සංස්ථා සභාපති තනතුරු දෙකක් පාර්ලිමේන්තුවේ කෝප් කමිටු සාමාජික සහ විපක්ෂයේ ප්‍රබල කථිකයෙක් ලෙස දේශපාලනයට ලබාදුන් දායකත්වය.නායකත්වය පිළිබඳ සටන්වල දී මම ජයග්‍රහණ රාශියක් අත්කර ගත්තා. ඒ නිසා වයඹ පළාත් සභාවේ මහ ඇමැති අපේක්ෂකයා හැටියට එන්නෙ නිකම්ම නිකම් දයාසිරි ජයසේකර නෙවෙයි. ඔහු ‍ෙද්ශපාලනයෙන් ලැබූ අත්දැකීම්වලින් පරිණත පුද්ගලයෙක් විදියට. ඒ නිසා මගේ සුදුසුකම් ගැන මට විශ්වාසයි. වයඹ විශාල සංවර්ධන පෙරළියක් කිරීමේ අරමුණින් තමයි මම මහ ඇමැති තනතුරට තරග කරන්නෙ.පළාත් සභා කියන්නෙ 13 වන ව්‍යවස්ථා සංශෝධනයෙන් ඉන්දියාව විසින් අපේ රටට බලෙන් පටවපු දෙයක්. එය රටේ ස්ථාවර භාවයට විශාල හානියක් ලෙසයි දේශපාලන විචාරකයන් පවසන්නෙ. යම් හෙයකින් රටේ උන්නතිය පතා විශාල ජනමතයකින් 13 වන සංශෝධනය ඉවත් කළොත් ඔබට මොකද වෙන්නෙ?ඒක එදාට බලා ගමු. තවම එහෙම දෙයක් නැහැ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=f1307262</link>
    <topic>සන්ධානයට මැතිවරණ  අභියෝග නොවේ</topic>
    <author/>
    <content>මැතිවරණ පැවැත්වීම සඳහා කිසිවකු ආණ්ඩුවට හෝ මැතිවරණ කොමසාරිස්වරයාට බලපෑම් කරන්නේවත්, අභියෝගයක් වන්නේවත් නැත. කල්යල් බලා ආණ්ඩුව නිසි වේලාවට මැතිවරණ පවත්වන්නේ මැතිවරණ ජයග්‍රහණ ගැන ආණ්ඩුවට අබමල් රේණුවක සැකයක් නොමැති නිසාය. කෙසේ හෝ මෙදා ආණ්ඩුවට නව අත්දැකීමක් වන්නේ කාලයකට පසු උතුරට පළාත් සභා ඡන්දයක් ලබාදීමය. වයඹ හා මධ්‍යම ඡන්දය එම පළාත් සභා දෙකේ පාලන කාලසීමාව අවසන් වූ නිසා පැවැත්වෙයි.මෙම පළාත් සභා තුනේ ඡන්දය ගැන ඡන්දදායකයන් කතා නොකළේ ඡන්දවල අමුත්තක් ඔවුන්ට නොමැති බැවිනි. එහෙත් මෙම ඡන්ද තුන අතරින් දේශපාලනඥයන් මුලින්ම කතා කළේ උතුරේ මහ ඇමැති අපේක්‍ෂක ලෙස හිටපු විනිසුරුවරයකු වන විග්නේෂ්වරන් නම් කිරීමත් සමඟය. ඒ අනුව ඡන්දදායකයන්ට ද විග්නේෂ්වරන් මාතෘකාවක් විය. උතුරේ දෙමළ ජනතාවගේ එකම නියෝජිතයා ලෙස පෙනී සිටිමින් ඝාතන සංස්කෘතියක් ජාති භේදයෙන් තොරව ක්‍රියාත්මක කළ කොටි සංවිධානය මර්දනය කිරීමෙන් පසුව දෙමළ ජාතික සන්ධානය එකම නියෝජිතයා ලෙස පෙනී සිටියා නොව ඒ ගැන කතා කළහ.එහෙත් දෙමළ ජාතික සන්ධානයේ ආර්. සම්බන්ධන්වත්, මාවෙයි සේනාධිරාජාවත්, සුමන්තිරන්වත් මහ ඇමැති අපේක්‍ෂකයා ලෙස නම් කළේ නැත. ඒ සඳහා නඩුකාරයකුවූද, දේශපාලනයේ නොයෙදී සිටියාවූද විග්නේෂ්වරන් මහ ඇමැති අපේක්‍ෂකයා ලෙස නම් කිරීමත් සමඟම උතුරේ පළාත් සභා ඡන්දය ගැන උතුරේ ජනතාව නොව දකුණේ දේශපාලන පක්‍ෂ නායකයෝ ජනතාව ඉදිරියේ කතාබස් කරන්නට වූහ. විග්නේෂ්වරන්ගේ ඉදිරිපත් වීම විදේශ බලපෑම් මත සිදුවූවක් බවට අදහස් පළවන්නට විය. ඒ සඳහා රටවල් දෙකක් බලපෑම් කළ බවට අදහස් පළ විය.කෙසේ හෝ නාමයෝජනා භාර දෙන දිනය දක්වා කතාබහ ඇල්මැරුණ ස්වභාවයෙන් ඉදිරියට ඇදෙද්දී දයාසිරි ජයසේකර කරළියට ආවේය. ආවා නොව ගෙනාවේය. පසුගිය බදාදා උදේ ජනාධිපති හමු වූ දයාසිරි සවස පාර්ලිමේන්තුවට ගියේ එක්සත් ජාතික පක්‍ෂයට ඔරොත්තු නොදෙන පණිවුඩයක් ද රැගෙනය. තරුණයකු ලෙස දයාසිරි ජනතාව අතර අතිශයින් ජනප්‍රිය චරිතයක් වුවද ඔහු පෙරළිකාර තීන්දුවක් ගැනීම ගැන විශේෂයෙන් එක්සත් ජාතික පක්‍ෂය මවිතයට පත්විය. ඔහු එක්සත් ජනතා නිදහස් සන්ධානයෙන් වයඹ පළාත් සභාවට තරග කරන බවට ද පාර්ලිමේන්තුවේදී ප්‍රකාශ වී තිබුණි.ජනාධිපතිතුමාගෙන් කළු කෝපි බොන්නට රනිල් වික්‍රමසිංහ මෑතදී ගියේ නැත. එහි නොගියත් දයාසිරි ජයසේකර දේශපාලනයේ ප්‍රධාන මාතෘකාවක් බවට පත්විය. ඔහු මේ පක්‍ෂ මාරුව සිදුකළේ උපක්‍රමශීලීවය. එක්සත් ජාතික පක්‍ෂයෙන් තුන්දෙනකු ආණ්ඩුවට එන බව එස්. බී. දිසානායකත් කියා තිබුණි.ඔහුගේ පක්‍ෂ මාරුව කෙසේ හෝ සිදුවන බව ජනතාව තුළ තහවුරු විය. එහෙත් අප සඳහන් කළා සේ ඔහුගේ ගමන උපක්‍රමශීලීව සිදු විය. අප එසේ කීවේ ජනමාධ්‍ය ඔස්සේ දයාසිරි ගැන කතා කරද්දී ඔහු තුන්වතාවක්ම එළිපිට කියා සිටියේ තමා එජාපය හැරදමා නොයන බවය.එහෙත් පක්‍ෂ නායක රනිල් වික්‍රමසිංහ තරුණ නායකත්වයට ළංවූයේ නැකත් බලලාය. පුද්ගලයන් ගැන වෙන වෙනම කරුණු සොයලාය. දයාසිරි ජයසේකර ගැන කතා පැතිරෙද්දී රනිල් වික්‍රමසිංහ මහතා ඔහු සමඟ අන්තිම මොහොතේ කතා කළේය. එහෙත් ඔහු ප්‍රමාද වැඩිය. තීන්දුව කල්තියාම අරගෙන තියෙන්නට ඇත. ඔහුට අවශ්‍ය දේශපාලනයේ දුර ගමනක් යන්නටය. ඒ ගමනට එජාපයේ පාර පැහැදිලි නැත. තෝරාගත් දෙතුන් දෙනකු සමඟ ගනුදෙනු කරන රනිල් වික්‍රමසිංහ පක්‍ෂයේ ප්‍රබල චරිත අමතක කළා සේය. අමතක කළා නොව එවැනි චරිත ක්‍රම ක්‍රමයෙන් නායකත්වය තනි කළහ.එජාපයේ නරිවාදන්පළාත් සභා ඡන්ද තුනේ තව තවත් පෙරළි ඉදිරියේදී සිදුවනු ඇත. ඒ හැම සිද්ධියක් ජූලි මාසය අවසන් වීමට පෙර සිදුවිය යුතුය. නාමයෝජනා භාරදිය යුතු බැවිනි. එක්සත් ජාතික පක්‍ෂය මෙවරද මැතිවරණයට යන්නේ ප්‍රශ්නාර්ථයක් ඉදිරියේ තබාගෙනය.එහෙත් එක්සත් ජනතා නිදහස් සන්ධානයට මැතිවරණ ප්‍රශ්න නොවේ. අභියෝග නොවේ. අනිත් පළාත් දෙක ගැන අමුතු කතා නැත. එය ජයග්‍රහණය කරා මෙහෙයවනු ඇත. එයට ඉතා ප්‍රවීණ – බලගතු - පළපුරුදු දේශපාලන නායකත්වයක් තිබේ. එහෙත් රටම බලා සිටින්නේ උතුර ගැනය. දෙමළ ජනතාවගේ එකම නියෝජිතයා ලෙස පෙනී සිටි මහා ඝාතකයා සිය ත්‍රස්තවාදී නපුරු ගමන් මඟ නන්දිකඩාල් කලපුවෙන් නිමාවට පත් කළේය. දැන් දෙමළ ජනයාගේ් එකම නියෝජිතයා බව ඔවුන්ම ප්‍රකාශ කරන දෙමළ ජාතික සන්ධානය සිය දේශපාලන ගමන් මඟ උතුරු පළාත් සභා ඡන්දයෙන් කෙළවර කරාවිද යන්න රටම බලා සිටී.වරින් වර රට පාලනය කළ එක්සත් ජාතික පක්‍ෂය විපක්‍ෂයට ගිය විට තරම් නිර්දෝෂි සාධාරණ බුද්ධිමත් දේශපාලන පක්‍ෂයක් තවත් නැති තරම් යයි එම පක්‍ෂයේ ලොක්කෙක්ම සිතාගෙන සිටී. ත්‍රස්තවාදය මුළුමනින් මර්දනය කොට සාමයේ විශිෂ්ට ජයග්‍රහණය අත්පත් කර දුන් මහින්ද රාජපක්‍ෂ ආණ්ඩුව දැන් රට සංවර්ධනය කිරීමේ වේගවත් ගමන අරඹා තිබේ.ආණ්ඩුවේ සංවර්ධන ගමන් මඟට ඊර්ෂ්‍යා සහගතව අකුල් හෙළන එජාපය තවත් ටික දිනක් යනතුරු නිහඬව සිටිනු ඇත. ඒ දයාසිරි ජයසේකරගේ දේශපාලන තීන්දුවෙන් එක්සත් ජාතික පක්‍ෂයේ නායකයන් පසුබැස සිටින බැවිනි. හෙට අනිද්දා වන විට එය නොදන්නා අතදරුවන් සේ යළිත් ආණ්ඩුවට බැණ වැදීමේ ව්‍යායාමය ආරම්භ කරනු ඇත.පක්‍ෂ භේදයකින් තොරව දැන් රට පුරා වේගවත් සංවර්ධනයක් දියත් වී හමාරය. එක්සත් ජාතික පක්‍ෂයේ මොට්ට ප්‍රකාශවලින් කියැවෙන්නේ ආණ්ඩුව ණය ගන්නා බවයි. සංවර්ධනය වෙමින් පවතින රටක් ඒ සඳහා ණය ගැනීම අරුම දෙයක් ලෙස එජාපය දකින්නේ ඇයිදැයි පැහැදිලි නැත. සංවර්ධිත රටවල් සංවර්ධනය වෙමින් පවතින රටවල්වලට ණය ප්‍රදානය කළ යුතුය. එම ණය කෙටි කාලීන – මධ්‍ය කාලීන හා දීර්ඝ කාලීන වශයෙන් වෙන් කෙරේ. ලෝක බැංකුව සහ ජාත්‍යන්තර මූල්‍ය අරමුදල ණය පරීත්‍යාග කිරීමට සූදානමින් සිටින ආයතන වන්නේය. රටක් ණය මුදල් ගන්නේ මඟුල් කන්නට නොවේ. ජොලි කරන්නට නොවේ. රට හදන්නටය. නගරයට ගමට ඇස් යොමු කරන ඕනෑම කෙනෙකුට රට තුළ සිදුවෙමින් පවතින දැවැන්ත සංවර්ධනයට හරස් වන්නට බැරිය.නාමයෝජනා භාරදීමඅපට ණය දෙන ආයතනය ණය ලබා දී ඇස් පියාගෙන සිටින්නේ නැත. ඒ ගැන විමසිල්ලෙන් සිටී. අනාගත පරපුරට සංවර්ධන රටක් නිර්මාණය කරදීම මිස ණයෙන් පීඩිත ජාතියක් අනාගත පරපුරට දායාද කිරීම ආණ්ඩුවේ ප්‍රතිපත්තිය නොවේ.ණය නොගෙන රටක් දියුණු කරන්නට නොහැකිය. එහෙත් අතීතයේ සිටම එජාපය ණය ගත්තේ ඒ ණයෙන් මඟුල් කෑමටය. ණයට මුදල් ගෙන ධනපතියන්ගේ පස්සා පැත්ත පිසදමන්නට ටිෂූ කඩදාසි රටින් ගෙන්වා 1953 දී මහා හර්තාලයකට මඟ පාදා දුන් හැටි රටම සිහිපත් කළ යුතුය. මේ ආණ්ඩුව ණය ගැනීමේ චෝදනා එල්ල කරන එජාපයේ හර්ෂ ද සිල්වා වැනි ආර්ථික පඬියන් එදා එජාපය කළ තකතීරු වැඩ යළි යළිත් සිහිපත් කර ගත යුතුය.ඒ නිසා එක්සත් ජාතික පක්‍ෂයේ හිඳිමින් ආණ්ඩුව විවේචනය කිරීම එජාපයේ තරුණ දේශපාලනඥයන්ට නොගැළපේ. අතීතයේදී පක්‍ෂය කළ වැරදි හදාගෙන ඉදිරියට එන්නට අපහසු නම් කළ යුත්තේ දයාසිරි ජයසේකර ආදර්ශයට ගැනීමය. සැලුන් දොර විවරව තිබේ.මේ මාසය අවසන් වීමට පෙර සෑම දේශපාලන පක්‍ෂයක්ම සිය අපේක්‍ෂකයන් තෝරාගෙන නාමයෝජනා භාරදීමට සියල්ල සූදානම් කරගෙන සිටී. පළාත් සභාව ඔස්සේ ගමට, රටට වැඩ කරන්නට අවංක පිරිසිදු දේශපාලන කණ්ඩායමක් තෝරා ගත යුතුය.ඒ සඳහා සුදුසුකම් ඇති බලයට පැමිණ පිස්සු කෙළින්නේ නැති අවංක තැන්පත් පිරිසක්ම තෝරා ගත යුතුය. අප එසේ කියන්නේ අත්දැකීම් ඇති බැවිනි. තරුණකම පමණක් මුල්කරගෙන නාමයෝජනා දිය යුතු නොවේ. තරුණකම සමඟ උගත්කම ද අවංකකම ද, තැන්පත්කම ද ජනතා නියෝජිතයන්ට තිබිය යුතුය.දැරියන් දූෂණය කරන බවට චෝදනා එල්ල වී ඇති අය දේශපාලනයෙන් ඉවත් කළ යුතුය. අල්ලස් චෝදනා එල්ල වන්නේ අල්ලස් ගන්නා නිසාය. ඒ නිසා අල්ලස් ගන්නා අයට ද දේශපාලන දොරට තදින් අගුළු දැමිය යුතුය. අතීතය නොදන්නා සහ අමතක අයට අල්ලස් ගැනීමේ ඉතිහාසය සිහිපත් කර දිය යුතුය.මන්ත්‍රීවරයකු හාල් සේරු දහයක්, පොල්ගෙඩි අටක්, සීනි, තේකොළ රාත්තලක්, දෙකක් ඡන්ද දායකයන්ගෙන් ලබාගැනීම අල්ලස් ගැනීමක් වන්නේ කෙසේදැයි අද ලක්‍ෂ ගණනින් පගා ගන්නා දේශපාලන භූතයන් සිතනු ඇත. එහෙත් එදා හාල් කිලෝ දහයක්, පොල් ගෙඩි හත අටක්, සීනි තේ කොළ රත්තලක්, දෙකක් සතුටු පඬුරු ගත් මන්ත්‍රීවරුන්ට ද අල්ලස් චෝදනා එල්ල විය.ඔවුහු නීතිය හමුවට ගෙන ගියහ. ඒ තරමටම දේශපාලනයට එන අයගේ චරිතය පිවිතුරු විය යුතුය. දේශපාලනඥයා අඩිය තබන හැටි, හැරෙන හැටි, කතාබහ කරන හැටි, ඡන්දදායකයෝ බලා සිටිති. අධ්‍යයනය කරති. පගා ගන්නවුන්ට දේශපාලනයේ ඉඩක් නැත. ඒ නිසා සියලු පක්‍ෂවල අපේක්‍ෂකයන් ලෙස තෝරාගන්නා අය බුදුවන්නට පාරමිතා පුරන බෝසතුන් තරමටම සීලවන්ත විය යුතුය. පුණ්‍යවන්ත විය යුතුය. පිරිසිදු විය යුතුය.ජේ. ආර්. ජයවර්ධන මනාප ක්‍රමයත් අලුත් ඡන්ද ක්‍රමයත් නිර්මාණය කළේ මුදල් ගසාකන හොර නඩයක් රටට දායාද කරන්නට නොවේ. ඒ නිසා ගමට හොරුන් කණ්ඩායමක් තෝරා ගතහොත් ඡන්දදායකයෝ ද එහි කොටස්කරුවෝ වෙති.දේශපාලනඥයන් යා යුත්තේ කඩල ගොට්ටක් කමින් පයින් මිස ගම රට හොල්ලන පැජරෝවලින් නොවේ. එදා ගම්සභා නියෝජනය කළේ ගමේ අහිංසක මිනිසුන් සමඟ එකට ජීවත්වන අවංක මිනිසුන් පිරිසකි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=f1307263</link>
    <topic>ශ්‍රී ලාංකේය ජාතික රාජ්‍යය ගොඩනැඟීම පිණිස‍...</topic>
    <author/>
    <content>ශ්‍රී ලංකාවේ පළාත් පාලන ක්‍රමය පිළිබඳ ඇත්තේ දිගු ඉතිහාසයකි. එය ක්‍රි. පූ. 4 වන සියවස තරම් ඈතකට දිව යයි. පණ්ඩුකාභය රජ දවස ලංකාවේ පළාත් පාලන ක්‍රමය ආරම්භ වූ බව මහාවංශය ඇතුළු ඓතිහාසික ලේඛනගත මූලාශ්‍ර හෙළිදරව් කර තිබේ. සෑම ගමකටම ග්‍රාම රාජ්‍යයක් හෙවත් ගම් සභාවක් පැවතුණි. රජුගේ බලය ග්‍රාම රාජ්‍යය වෙත විමධ්‍යගතව පැවති අතර ග්‍රාමීය ප්‍රදේශවල පරිපාලන කටයුතු සුළු අධිකරණ බලය ග්‍රාම රාජ්‍යය හෙවත් ගම් සභාව සතුව පැවති බව ඓතිහාසික මූලාශ්‍රවලින් වඩාත් තහවුරු වේ.ඉංග්‍රීසීන් විසින් 1815 මාර්තු 02 වැනිදා ශ්‍රී ලංකාද්වීපයම ගිවිසුමක් මඟින් සිය ග්‍රහණයට ගන්නා මොහොතේ ද ඉන්පසුව ද ශ්‍රී ලංකාවේ ක්‍රමවත් සහ විධිමත් ආකාරයකට පළාත් පාලන ක්‍රමයක් ලෙස ගම් සභාව ක්‍රියාත්මකව පැවතුණි. මහා බ්‍රිතාන්‍යයේ ක්‍රියාත්මක වන පළාත් පාලන ආකෘතිය වන කෝරළ සභා ක්‍රමයට වඩා ලංකාවේ ගම්සභා ක්‍රමය සංවිධිත ක්‍රමයක් බව පළාත් පාලන ක්‍රමය පිළිබඳ විශේෂඥයෝ ද පෙන්වා දෙති.1818 ඌව වෙල්ලස්ස විමුක්ති අරගලයේදී ඉංග්‍රීසීන් සමඟ දැවැන්ත අරගලයක නිරත වූ සිංහල හමුදා කුරිරු ලෙස මර්දනය කිරීමට ඉංග්‍රීසි හට පිරිස් ක්‍රියා කළහ. මෙහිදී ඉපැරණි ඌව - වෙල්ලස්ස ප්‍රදේශයට අයත් වර්තමානයේ අම්පාර දිස්ත්‍රික්කයට මායිම්ව ඇති සිය බල ආණ්ඩුව ගම්සභා බල ප්‍රදේශයේදී ඉංග්‍රීසීන්ට දැවැන්ත පරාජයක් අත්කර දීමට සිංහල හමුදාව සමත් වූ බව ඓතිහාසික තොරතුරු වාර්තා කරයි.වර්තමානයේදී සියඹලාණ්ඩුව යනුවෙන් එකී ග්‍රාමීය ප්‍රදේශය හාස්‍යයට ලක් කළත් සැබෑ ලෙසම එවක ස්වකීය බලයෙන් යුතු ආණ්ඩුව ලෙස හැඳින්වූ සිය බල ආණ්ඩුව ශ්‍රී ලාංකේය පළාත් පාලන ආකෘතියේ සහ ඉපැරණි ගම්සභා ක්‍රමයේ වටිනා පූර්වාදර්ශයක් ලෙස උපුටා දැක්වීමට පුළුවන.ශ්‍රී ලංකාවේ ඉපැරණි ගම්සභා ආකෘතිය සහ යම් ප්‍රාමාණිකව වරිගසභා ආකෘතිය හා සමානව ඉන්දියාවේ පවතින පංචායත් ක්‍රමය ද ග්‍රාමීය මට්ටමේ තීන්දු තීරණ ගන්නා බලය පහළම ව්‍යුහයට පවරන ලද ක්‍රමවේදයක් බව හඳුනාගෙන තිබේ.ඉංග්‍රීසීන්ගේ බෙදා වෙන්කොට පාලනය කිරීමේ උපාය මාර්ගික ක්‍රමවේදය 1833 කෝල්බෲක් කැමරන් ප්‍රතිසංස්කරණයේ සිට 1947 සෝල්බරි ප්‍රතිසංස්කරණය දක්වා අඛණ්ඩවම ක්‍රියාත්මකව තිබුණි. සිංහල, දෙමළ, මුස්ලිම් යනුවෙන් ජනවර්ගවලට නිල නොලත් මන්ත්‍රීන් පත්කරන ලද අතර එය ද ප්‍රධාන ජනවර්ගය හා සුළු ජනවර්ග ලෙස බෙදීමක් ඇතිවන පරිදි පත්කිරීමට ඉංග්‍රීසි යටත් විජිත ආණ්ඩුව සූක්ෂම විය. එයින් නොනැවතුණු ඉංග්‍රීසි යටත්විජිත පාලකයෝ ජනවර්ග අතර කුල භේදය ඇතිවන පරිදි ද මහජන නියෝජිතයන් පත්කර තිබෙන බවට ඓතිහාසික තොරතුරුවලින් අනාවරණය වේ.උඩරට සිංහල නියෝජිතයින් ගොවිගම කුලය නියෝජනය වන පරිදි පත් කරන විට පහතරට සිංහල නියෝජිතයා කරාව හෝ වෙනත් කුලයක් නියෝජනය වන පරිදි පත් කිරීමට ඉංග්‍රීසි යටත්විජිත ආණ්ඩුව සූක්ෂ්ම විය. දෙමළ නියෝජිතයින් පත්කිරීමේදී ද ඉහළ වංශවත් කුලයක් ලෙස සැලකෙන වෙල්ලාල කුලයෙන් ද තවත් නියෝජිතයින් පහළ දෙමළ කුලයක් ලෙස සැලකෙන කරෙවර් කුලයෙන් පත් කිරීමට ද ක්‍රියා කර තිබේ.මෙහි අවසන් ප්‍රතිඵලය ආයුධ සන්නද්ධ අරගලයක් දක්වා දියත් වූ බෙදුම්වාදී කොටි ත්‍රස්තවාදයයි. 1940 දශකයේදී පමණ ජනවර්ග අනුව නියෝජනය ඉල්ලා සිටින පොන්නම්බලම් ගේ පනහට පනහ යෝජනාව පෙන්වා දීමට පුළුවන. මෙහිදී පොන්නම්බලම් මහතා යෝජනා කළේ මහජන නියෝජිත සභාවට තේරී පත් වන නියෝජිතයින්ගෙන් 50% ක් සිංහල ජනතාවටත් ඉතිරි 50% දිවයිනේ සෙසු ජනවර්ගවලටත් ලබාදිය යුතු බවයි.මෙම මතවාදය තවදුරටත් ඉදිරියට ගෙන යමින් ඇස්. ජේ. වී. චෙල්වනායගම් තමිල් අරසු කච්චි හෙවත් දෙමළ රාජ්‍ය පක්‍ෂය පිහිටුවා ගනිමින් දෙමළ කථා කරන ජනතාව ජීවත්වන ප්‍රදේශවලට පෙඩරල් පාලනයක් හෙවත් වෙනම පාලනයක් ඉල්ලා සිටියේය. ප්‍රභූ පාන්තික දෙමළ දේශපාලනඥයන් වන පොන්නම්බලම් සහ චෙල්වනායගම් තමන්ගේ ඡන්ද පදනම සහ වැඩි මහජන නියෝජනය සඳහා ඉදිරිපත් කරන ලද මෙකී සංකල්පමය යෝජනා පසුකාලීනව සන්නද්ධ අරගලයකට අවශ්‍ය මනෝමූලික සහ විෂයමූලික සාධක නිර්මාණය කළේය.1970 පාර්ලිමේන්තු මැතිවරණයේදී අන්ත පරාජයක් ලබන අප්පාපිල්ලේ අමිර්තලිංගම් 1977 පාර්ලිමේන්තු මැතිවරණයේදී උතුරු සහ නැඟෙනහිර පළාතේ ජනතාවට සිය දේශපාලන පක්‍ෂයේ (ද්‍රවිඩ එක්සත් පෙරමුණ) ප්‍රතිපත්ති ප්‍රකාශනයෙන්ම යෝජනා කරන්නේ පූර්ණ සමාජවාදී දෙමළ ඊළාම් රාජ්‍යයක් සඳහා තම පක්‍ෂයට ඡන්දය ප්‍රකාශ කරන ලෙසයි.අමිර්තලිංගම්ගේ වෙනම ඊළාම් රාජ්‍යයක් සංකල්පයෙන් ප්‍රීතිමත් වන උතුරේ දෙමළ තරුණ තරුණියෝ ඔහුගේ නළල මත රුධිරයෙන් තිලක තබා අමිර්තලිංගම්ගේ ජයග්‍රහණයට කැප වන බවට සපථ කොට තිබේ. පනහට පනහ යෝජනාවේ සිට පූර්ණ සමාජවාදී වෙනම දෙමළ ඊළාම් රාජ්‍යයක් සඳහා යෝජනාව දක්වා සෑම යෝජනාවකින්ම උතුරේ සහ නැෙඟනහිර ජනතාව මංමුලා කිරීමට ප්‍රභූ දෙමළ දේශපාලනඥයෝ ක්‍රියා කළහ.අසූව දශකය මැද භාගය වන විට ශ්‍රී ලංකාවේ භෞමික අඛණ්ඩතාවයට පමණක් නොව අසල්වැසි ඉන්දියානු උප මහද්වීපයේ යථා පැවැත්මට ද බෙදුම්වාදී කොටි ත්‍රස්තවාදය බලපෑවේය.ජේ. ආර්. ජයවර්ධන ජනාධිපතිවරයා ඔහුට හිතවත් ජ්‍යෙෂ්ඨ අමාත්‍යවරුන් කිහිප දෙනෙකුගේ සහාය ඇතිව ඉන්දු – ලංකා සාම ගිවිසුමට අස්සන් තැබීමට ක්‍රියා කළ අතර එම ගිවිසුම පිළිබඳ තම පක්ෂයේ මන්ත්‍රීවරුන්ගේ මතය විමසීමට හෝ ඔහු ප්‍රජාතන්ත්‍රවාදී නොවීය. ජේ. ආර්. ජයවර්ධන ජනාධිපතිවරයාගේ දෙවැනියා වූ අග්‍රාමාත්‍ය ආර්. ප්‍රේමදාස මහතා හෝ ඉන්දු – ලංකා සාම ගිවිසුම පිළිබඳ ප්‍රසාදයකින් නොසිටි බව ප්‍රකාශ වේ.මේ අනුව ඉන්දියාවේ මධ්‍යම ආණ්ඩුව සහ ප්‍රාන්ත ආණ්ඩු අතර බලය බෙදී ගොස් තිබෙන ආකාරයට ශ්‍රී ලංකාවේ 13 වන ආණ්ඩුක්‍රම ව්‍යවස්ථා සංශෝධනය මගින් මධ්‍යම ආණ්ඩුව සහ පළාත් සභා සඳහා බලය බෙදී ගොස් තිබේ. ඒ අනුව ලේඛන තුනකට අදාළව මෙම බලය පවරා ඇත. මුලින්ම ඇත්තේ පළාත් සභා ලැයිස්තුවයි. එමඟින් ප්‍රකාශ වන්නේ පළාත් සභා වෙත පැවරී ඇති බලතලයි.දෙවනුවට ඇත්තේ මධ්‍යම ආණ්ඩුව විසින් ඉතිරි කර ගෙන ඇති බලතල ලැයිස්තුවයි. එය සංවෘත ලැයිස්තුව යනුවෙන් හැඳින්වේ. පළාත් සභාව සහ මධ්‍යම ආණ්ඩුව යන දෙපාර්ශ්වයටම සමානව හිමිවන බලතල පිළිබඳ ලැයිස්තුවක් ද 13 වන ආණ්ඩුක්‍රම සංශෝධනයේ සඳහන් වේ. එය සමගාමී ලැයිස්තුව ලෙස නම් කර ඇත.මෙහිදී වඩාත් විමසිය යුතු සහ සංවාදයට තුඩු දී ඇති විෂයගත කාරණය වන්නේ පළාත් සභා ලැයිස්තුවට අන්තර්ගතව ඇති නැතහොත් පළාත් සභා වෙත පවරා ඇති පොලිස් සහ ඉඩම් බලතල පිළිබඳ කාරණයයි. ආණ්ඩුක්‍රම ව්‍යවස්ථාවේ සඳහන් පරිදි සෑම පළාතකටම පොලිස් කොමිසමක් පවතින අතර නියෝජ්‍ය පොලිස්පතිවරයකු යටතේ පළාත් පොලිස් සේවයක් ක්‍රියාත්මක වේ. ඊට අමතරව මධ්‍යම ආණ්ඩුවේ පොලිස්පතිවරයෙකු සිටින බව ද 13 වන සංශෝධනයෙන් කියැවේ. රජය සතු ඉඩම් පළාත් සභා සතු වන අතර මේ යටතට වනාන්තර, රක්ෂිත, මුඩුබිම් ආදිය ඇතුළත් වේ.ප්‍රශ්නගත සහ සංවාදයට තුඩු දී ඇති ඉඩම් සහ පොලිස් බලතල පළාත් සභාවලට පරිපූර්ණ වශයෙන් පවරා දුනහොත් කෙබඳු තත්ත්වයක් නිර්මාණය වන්නේද? උතුරේ පළාත් සභා ඡන්දය සැප්තැම්බර් මාසයේ පැවැත්වීමට නියමිතය. රටට තිරසර සාමයක් උදාකිරීමට සහ ශ්‍රී ලාංකේය රාජ්‍යය පිළිබඳ ආකෘතිය නිර්මාණය කිරීමට පාර්ලිමේන්තු තේරීම් කාරක සභාවක් ද ජනාධිපතිතුමා මේ වන විට යෝජනා කර ඇත.බෙදුම්වාදී මතවාදය තවමත් උරමත දරා සිටින උතුරේ දෙමළ දේශපාලන පක්‍ෂ තේරීම් කාරක සභාවට මේ දක්වා නියෝජිතයින් නම් කර නොමැත. උතුරු පළාත් සභා ඡන්දයේදී එම දේශපාලන පක්‍ෂ පොලිස් සහ ඉඩම් බලතල පිළිබඳ මත ගැටුමකට ඉව අල්ලන බවක් මේ වන විට පෙනෙන්නට තිබේ. ජාතිකවාදී මතයක් දරන ජාතික නිදහස් පෙරමුණ, හෙළ උරුමය වැනි දේශපාලන පක්‍ෂ ප්‍රකාශ කරන්නේ පොලිස් හා ඉඩම් බලතල අහෝසි කළ යුතු බවයි. මේ වන විට උතුරු පළාත් සභා ඡන්ද විමසීම ජාතික සහ ජාත්‍යන්තර විමසුමට ලක් වූ මාතෘකාවක්ව තිබේ.ජනාධිපති මහින්ද රාජපක්‍ෂ මැතිතුමා අවස්ථා ගණනාවකදීම ප්‍රකාශ කර ඇත්තේ උතුරේ දේශපාලන පක්‍ෂ බෙදුම්වාදී මානසිකත්වයෙන් මිදී යහපත් දේශයක් ගොඩනැඟීම සඳහා වන්නා වූ දේශපාලන ප්‍රවේශයකට යොමුවිය යුතු බවයි. බෙදුම්වාදී මානසිකත්වයක සිටින කණ්ඩායම් වෙත පොලිස් සහ ඉඩම් බලතල ව්‍යවස්ථාපිතව හිමි කර දීම නිරෝගී දේශපාලන යහපැවැත්මකට සුදුසු නොවන බව මධ්‍යස්ථ දේශපාලන මතයයි.ප්‍රජාතන්ත්‍රවාදී දේශපාලන යහපැවැත්ම පිළිබඳව පරිපූර්ණත්වයක් තුළ ඉඩම් හෝ පොලිස් බලතල හෝ වෙනත් බලතල පිළිබඳව සාකච්ඡා කළ හැකි වුවත් තවදුරටත් වෙනම රාජ්‍යයක් පිළිබඳව සිහින දකින සහ ඒ පිළිබඳ වන්නා වූ මතය නියෝජනය කරන කණ්ඩායම් වෙතින් අපේක්‍ෂා කරන ඉලක්ක සපුරා ගැනීම පහසු නොවීමට පුළුවන.එක්සත් ජාතික පක්‍ෂය හෝ වෙනත් කවර හෝ දේශපාලන පක්‍ෂයක් යෝජනා කරන ආණ්ඩුක්‍රම සංශෝධනයකට වඩා මේ මොහොතේ රටට අවශ්‍යව ඇත්තේ අතිශයින්ම පුළුල් වූ සමස්ත රාජ්‍ය පද්ධතියම ප්‍රතිසංස්කරණය කෙරෙන්නා වූ වැඩපිළිවෙළකි. ක්‍රි. පූ. 4 වැනි සියවස තරම් ඈත අතීතයක සිට අපට පළාත් පාලනය සහ පහළම පාලන ඒකක වෙත බලය විමධ්‍යගත කිරීම පිළිබඳ අත්දැකීම් ඇත්තේය.අතීතයෙන් පෝෂණය වූ පෘථුල අත්දැකීම් ඇතිව නූතනත්වයේ සිට අනාගත ශ්‍රී ලාංකේය ජාතික රාජ්‍යය ගොඩනැඟීම සඳහා පුළුල් රාජ්‍ය ප්‍රතිසංස්කරණයකට සියලු පාර්ශ්ව ස්වකීය දායකත්වය ලබාදීම මේ මොහොතේ ජාතික වශයෙන් අතිශයින් වැදගත් වන බව සිහිපත් කරවමු.ඉන්දික ජයරත්න.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>26</day>
    </date>
    <link>http://www.dinamina.lk/2013/07/26/_art.asp?fn=f1307264</link>
    <topic>හරයක් නැති චැනල්</topic>
    <author>හර්බට් ආර්. ඒ. ලියනආරච්චි</author>
    <content>සමහර විද්‍යුත් මාධ්‍ය ආයතන මඟින් ගුවනේ කුණුකන්දල් විසුරුවා හැරීම නිසා බොහෝ පේ‍්‍රක්‍ෂක හා ශ්‍රාවක ජනතාවට දුෂ්කරතාවන්ට මුහුණ පෑමට සිදුව තිබේ. අප්‍රසන්න යමක් දැකීමෙන් සිතට පිළිකුලක් ප්‍රසන්න යමක් දැකීමෙන් සිතට සතුටත්, ප්‍රබෝධයක් ලබා දෙයි.කුණුකන්දල් කිසිසේත් සිතට ප්‍රබෝධයක් ලබාදෙන්නේ නැත. හොඳ දෙයක්, වැදගත් යමක් ජනතාවට ලබාදීම විද්‍යුත් මාධ්‍යයන්ගේ ද යුතුකම ය. එහෙත් සමහර විද්‍යුත් මාධ්‍යයන්ගෙන් නිකුත්ව ගුවනේ විසිරී යන ටෙලිනාට්‍ය නමැති කුණු ගොඩවල් දුගඳ විහිදනු විනා සුවඳක් නම් නැත.මේ රටේ සංස්කෘතිය, ශිෂ්ටාචාරය, ඉතිහාසය, සාහිත්‍යය හා ආගමික පසුබිම ගැන මෙලෝ හසරක් නැති, මෙලෝ වැටහීමක් නැති අයද මෙම ටෙලිනාට්‍ය කරන නමුත් ඒවා ප්‍රචාරය කිරීමේදී මාධ්‍ය ආයතන ද ඒවාට අනුග්‍රහය දක්වන විවිධ ආයතන ද සැලකිලිමත් විය යුතුව තිබේ. තමන්ට ඒ පිළිබඳව අවබෝධයක් නොමැතිනම් දන්නා අයෙකුගෙන් හෝ විමසිය යුතුය.එහෙත් විද්‍යා උපාධිධාරීන්ගෙන් ගණිත උපාධිධාරීන්ගෙන් හෝ ඉංජිනේරු උපාධිධාරීන්ගෙන් ඒ පිළිබඳ උපදෙස් ලබා ගැනීමෙන් කාර්යය සඵල නොවන බව සිතිය යුතුව තිබේ. අද යමක් කමක් උගත් අයත් වැඩිහිටි පක්‍ෂයත් විද්‍යුත් මාධ්‍ය යොදා ගැනෙනුයේ තෝරාගත් වැඩසටහන් එකකට දෙකකට හා ප්‍රවෘත්ති ඇසීමට පමණක් බව ද සඳහන් කිරීමට සිදුව තිබේ. ඊට හේතුව ඇසීමට, නැරඹීමට තරම් සුදුසු වැඩසටහන් විරල වීමය. සමහර ටෙලිනාට්‍ය, රටේ මිනීමරුවන්.වංචාකරුවන්, අපරාධකරුවන් ඇති කිරීමට අනුබල දෙන උපදේශාත්මක නාට්‍ය ලෙස ද දැක්විය හැක. එසේම සමහර ටෙලිනාට්‍ය, ප්‍රහේලිකා ඉදිරිපත් කරන ආකාරය ද දක්නට ලැබේ. ප්‍රස්තුතය සඟවාගෙන ප්‍රේක්‍ෂකයා ඒවටා යැවීම ඔවුන්ගේ අපේක්‍ෂාව යි. සමහරෙක උභතෝකෝටික ප්‍රශ්නයක් වටා කරකැවෙන නළු නිළි පිරිසක් දැකිය හැක. කුතුහලය තුළින් ප්‍රේක්‍ෂකයා රඳවා ගැනීමට උත්සාහ දරන මෙම කතා ටෙලි නාට්‍ය නම් නොවේ.භාවපූර්ණ සාහිත්‍ය රසාස්වාදය පිළිබඳව තමන්ට වැටහීමක් නොමැති බව නොදැන කලා කෘතීන් නිෂ්පාදනය කිරීම නිසා මෙවැනිදේ සිදුවන බව පෙනේ. එම නිසා ටෙලිනාට්‍ය වැනි දෑ නිෂ්පාදනයේදී ඒ පිළිබඳව උගත් අවබෝධයක් ඇති මනා අධ්‍යාපන පසුබිමක් ඇති අයම ඒවාට සම්බන්‍ධ වන්නේ නම් හරවත් රසවත් දෑ ජනතාවට දායාද කළහැකි බව අපගේ විශ්වාසයයි. තමන් ජනතාව ඉල්ලන දෑ ලබාදෙන බව බොහෝ අවස්ථාවලදී බොළඳ ටෙලිනාට්‍ය කරුවෝ ප්‍රකාශ කරනු අසා ඇත්තෙමි. එය ද මහා බොළඳ ප්‍රකාශයකි. උසස් ගණයේ නාට්‍ය නිශ්පාදනය කිරීමත් එවැනි නාට්‍ය වලට ජනතාව යොමු කිරීමෙත් නාට්‍ය කරුවන්ගේ පරමාර්ථය විය යුතුය. බොළඳ නාට්‍යවලින් මුදල් උපයා ගැනීමට වඩා හරවත් නාට්‍යවලින් මුදලුත් ජන ප්‍රසාදයත් යන දෙකම ලබා ගත හැකි බව සඳහන් කළ යුතුය. අද ආගමික හා ඓතිහාසික චිත්‍රපටවලට ඇති ඉල්ලුම දෙස බලනවිට මෙය මනාව පැහැදිලි වේ. නාට්‍යයක රසවත් භාවය කුමක්ද යන්න මෙවැනි කුඩා ලිපියකින් විස්තර කළ නොහැකි නමුත් දක්‍ෂ අයෙකුට ළමා, තරුණ, වැඩිහිටි හැම දෙනාටම රසවිඳීය හැකි උසස් ගණයේ නිෂ්පාදනයක් කළ හැකි බව සඳහන් කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n1307271</link>
    <topic>වැලි ටිපර් මාරයාමව-පුතු බිලි ගනියි</topic>
    <author>අසේල කුරුළුවංශ සහ සීගිරිය විශේෂ, උකුවෙල සංචාරක,</author>
    <content>ලග්ගල කළුගඟ හත්තොට පදිංචි මවක සහ පුතෙකු ලග්ගල ගොම හන්දියේ දී ඊයේ (26)අලුයම සිදු වූ රිය අනතුරකින් මියයාමත් සමඟ කුපිත වූ ප්‍රදේශවාසීන් ලී කොට දමා මාර්ගය අවහිර කරමින් විරෝධතාවේ යෙදීම හේතුවෙන් මහත් නොසන්සුන්කාරී තත්ත්වයක් ඇති විය.සිය බාල පුතු පාසලේ චාරිකාවක යාම සඳහා පාසලට ඇරලවා නැවත නිවස බලා යතුරු පැදියෙන් ගමන් කරමින් සිටී මවක් සහ පුතෙක් වැලි ටිපර් රථයක ගැටී මිය ගියහ. මියගොස් ඇත්තේ ලග්ගල කළුගඟ හත්තොට පදිංචි ජී.ජී අනුලා කුමාරි (46) මහත්මිය හා ඇයගේ පුත් සුමිත් ශාන්ත බණ්ඩාර (23) යන අයයි.ටිපර් රථය වැලි පැටවීම සඳහා ඇළහැර සිට හෙට්ටිපොළට ධාවනය වෙමින් තිබී ඇති අතර යතුරු පැදිය ලග්ගල දෙසට ගමන් කරමින් තිබියදි මෙම අනතුර පත්ව ඇති බව ලග්ගල පොලිසිය පවසයි. අනතුර සිදුකළ ටිපර් රථය අසල තිබූ බස්නැවතුම්පොළක වැදී නැවති ඇතැයිද පොලිසිය ප්‍රකාශ කරයි.සිද්ධියෙන් කුපිත වු ප්‍රදේශවාසීන් ලග්ගල හෙට්ටිපොළ ප්‍රධාන මාර්ගයට පැමිණ ලී කොට දමා මාර්ගය අවහිර කරමින් විරෝධතාවයේ යෙදුණු අතර විකල්ප මාර්ගවලින් ගමන් ගත් ටිපර් රථ 12 කට පමණ අලාභ හානිකර ඇති බව ද පොලිසිය පවසයි.ඒ අවස්ථාවේ ඡායාරූප ගැනීමට ගිය පිරිසකට ද විරෝධතාකරුවන් විසින් පහර දී පලවා හැර ඇති බවත්, ඒ අසලට පැමිණි මාතලේ දිස්ත්‍රික් පාර්ලිමේන්තු මන්ත්‍රීවරයකුට ද විරෝධය පා ඇති බවත් පැවසේ. ලග්ගල පල්ලේගම සංචාරක උසාවිය වෙත යෑමට පැමිණි මහේස්ත්‍රාත්වරියට එම ස්ථානය පසුකර යෑමට විරෝධකරුවන් ඉඩ නොදුන් අතර පසුව පොලිසිය මැදිහත්ව මහේස්ත්‍රාත්වරියට පමණක් යෑමට ඉඩ ලබාගෙන තිබේ.කුපිතවු ප්‍රදේශවාසින් පාලනය කිරීම සඳහා මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්.බී අඹන්වල මහතාගේ උපදෙස් මත විශේෂ පොලිස් කණ්ඩායම් කිහිපයක් එම ස්ථානයට යවා තිබේ. ටිපර් රථයේ රියදුරා පොලිසිය විසින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n1307272</link>
    <topic>මහජනයාට සුබසෙත සැලසෙන ව්‍යාපෘති බාධාවකින් තොරව කඩිනම් කරන්න</topic>
    <author>ධනුෂ්ක ගොඩකුඹුර</author>
    <content>මහජනතා සුබසෙත වෙනුවෙන් වන ව්‍යාපෘති බාධාවකින් තොරව කඩිනමින් ක්‍රියාත්මක කිරීමට හැකි සෑම පියවරක්ම අනුගමනය කරන ලෙස ජනාධිපති මහින්ද රාජපක්ෂ මහතා නිලධාරීන්ට (27) ඊයේ උපදෙස් දුන්නේය.විවිධ රෙගුලාසි, ක්‍රියාපටිපාටි නිසා මෙවැනි ව්‍යාපෘති මන්දගාමී වන දැනගන්නට ලැබී ඇති බව පැවසූ ජනාධිපතිවරයා එවැනි බාධා ඉවත් කෙරෙන නවතම වැඩපිළිවෙළක් හදුන්වා දිය යුතු බවත් ජනතාවගෙන් චෝදනා නැගෙන්නේ මෙසේ අනවශ්‍ය ලෙස ව්‍යාපෘති ප්‍රමාද වීම නිසා බවත් පැවසීය.තම තමන්ගේ හිතවත්කම්වලට ටෙන්ඩර් ලබා දී ඒවා ජනාධිපතිවරයාගේ පිට පැටවීමෙන් වළකින ලෙස උපදෙස් දුන් ජනාධිපතිවරයා අසවලාට ටෙන්ඩරය ලබා දෙන්න යැයි තමා නම් කිසිවකුට උපදෙස් දී නොමැති බව අවධාරණය කළේය.වකුගඩු රො‍්ගය බහුලව පවතින ගම්මාන හඳුනාගෙන එම ගම්මාන සඳහා ජලය පෙරණ උපකරණ ලබා දීමට අවශ්‍ය පියවර ගන්නා ලෙස උපදෙස් දුන් ජනාධිපතිවරයා ජනාධිපති අරමුදලින් ඒ සඳහා ආරාධනා කළ හැකි බව පැවසීය.ජනාධිපතිවරයා මෙසේ ප්‍රකාශ කළේ ජල සම්පාදන හා ජලාපවහන මණ්ඩලයේ ප්‍රගති සමාලෝචන රැස්වීමට එම අමාත්‍යාංශ ශ්‍රවණාගාරයේදී ඊයේ (26) එක්වෙමිනි.ජනතාවට පිරිසිදු පානීය ජලය ලබා දීමේ ප්‍රමුඛ මෙහෙවරක් ඉටු කරන ජල සම්පාදන අමාත්‍යාංශයේ 2013-2015 මධ්‍ය කාලීන ආයෝජන සැලැස්ම සම්බන්ධයෙන් මෙහිදී සාකච්ඡා කෙරිණ.ක්‍රමවත් මලාපවහන පද්ධතියක් නොමැතිකමින් ඇතැම් මහල් නිවාස යෝජනා ක්‍රමවල නිවැසියන් අපහසුතාවලට ලක්ව ඇති බව පැවසූ ජනාධිපතිවරයා මහල් නිවාස ඉදි කිරීමේදී ඒ පිළිබඳ සොයා බලන නීති රීති සැකසිය යුතු බව ප්‍රකාශ කළේය.ප්‍රජා මූල ජල ව්‍යාපෘති ස්වාධීන සමිති වුවත් ඒවාට රජයේ මුදල් ආයෝජනය කරන නිසා මෙන්ම මහජනතාවට සෘජුව බලපාන ව්‍යාපෘතිද වන නිසා ඒවා නියාමනය කිරීමට කටයුතු කළ යුතු බවත් ජනාධිපතිවරයා පැවසීය.මාර්ග සංවර්ධන අධිකාරිය විසින් විශාල මුදලක් වැය කර තනන මහා මාර්ග ජල සම්පාදන මණ්ඩලය විසින් කඩා බිඳ දමන බවට ජනතාවගෙන් නැගෙන මැසිවිලි සම්බන්ධයෙන් අවධානය යොමු කළ ජනාධිපතිවරයා මෙම නාස්තිය වැළක්වීමට පියවර ගත යුතු බවත් ජල නල එලීමේදී මාර්ගය දෙපස ඉඩම් භාවිතා කිරීමට පියවර ගන්නා ලෙසත් නියම කළේය.ඇමැතිවරුන් වන දිනේෂ් ගුණවර්ධන, බැසිල් රාජපක්ෂ, ඩග්ලස් දේවානන්දා, නියෝජ්‍ය ඇමැතිනී නිරූපමා රාජපක්ෂ, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර, ජල සම්පාදන අමාත්‍යාංශ ලේකම් ඒ. අබේගුණසේකර මහත්ම මහත්මීහු ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n1307273</link>
    <topic>මෙරට සංස්කෘතිය ගැන ලොවට කියන්න පොදු රද මඬුලු සමුළුව අපට වැදගත්</topic>
    <author>අසේල කුරුළුවංශ</author>
    <content>මෙරට පවත්නා ජාතික සමඟිය හා ආගමික සහජීවනයත් සංස්කෘතික හර පද්ධති පිළිබඳව ජාත්‍යන්තර ප්‍රජාවට අවබෝධයක් ලබාදීමට පොදු රාජ්‍ය මණ්ඩල නායකත්ව සමුළුව හරහා හැකිවන බව පේරාදෙණිය විශ්වවිද්‍යාලයේ ඉතිහාස අංශයේ අංශාධිපති මහාචාර්ය හඟුරන්කෙත ධීරානන්ද හිමියෝ පැවසූහ.කොටි ඩයස්පෝරාව හා එක්ව මෙරට ඇතැම් දේශපාලනඥයින් ජාත්‍යන්තරය තුළ ශ්‍රී ලංකාවට එරෙහිව ගොඩනැඟීමට උත්සාහ කළ වැරැදි මත සියල්ල පොදු රද සමුළුව හරහා කුණු කූඩයට තල්ලු වී යනු ඇති බවද උන්වහන්සේ කීහ.සමුළුව මෙරට පැවැත්වීමට එකඟවීමත් රාජ්‍ය නායකයින් ඊට සහභාගි වන බව තහවුරු කිරීමත් මඟින් ශ්‍රී ලංකාව ලෝකයේ පිළිගත් රාජ්‍යයක් බවට තහවුරු වන අතර බෞද්ධ දර්ශනය ජාත්‍යන්තරව ප්‍රචලිත කිරීම උදෙසා ආණ්ඩුව ගන්නා වෑයමට මෙමඟින් නව ජීවයක් ලැබෙන බව ධීරානන්ද හිමියෝ ප්‍රකාශ කළහ.එල්.ටී.ටී.ඊ. ත්‍රස්තවාදය ක්‍රියාත්මක වූයේ නම් මෙවැනි සමුළුවක් මෙරට පැවැත්වීම සිහිනයක් වන බවත් සමුළුවෙන් පසු ජාත්‍යන්තරය තුළ ශ්‍රී ලංකාවට හිමි තැන තවත් ඉහළ යන බවද උන්වහන්සේ කීහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n1307274</link>
    <topic>ඕස්ට්‍රේලියාවට යන්න හැදූ ශ්‍රී ලාංකිකයෝ 73ක් නාවික හමුදාව බේරා ගනිති</topic>
    <author>ඉමදුව සමුහ</author>
    <content>ඕස්ට්‍රේලියාව බලා බහු දින යාත්‍රාවකින් ගමන් කරමින් සිටි ශ්‍රී ලාංකිකයන් 73දෙනෙක් මහ මුහුදේ අතරමන්ව සිටිය දී සිංගප්පුරු වෙළෙඳ නැවක් හා නාවික හමුදාව එක්ව ඔවුන් බේරාගෙන ඇත. එම බහුදින ධීවර යාත්‍රාව 26 දින ගාල්ල වරායට සේන්දු වු බව ගාල්ල වරාය පොලිසිය පවසයි.මෙහි කාන්තාවන් 10 ක් හා ළමයින් 17 ක් සිට ඇත. මේ ළමයි අතර මාස හතක අත දරුවෙක්ද සිටී.පිරිමි 46ක් මේ පිරිස අතර සිට ඇති. යාත‍්‍රාව පදවා ඇත්තේ, සිංහල ජාතිකයෙකි. මෙම පිරිස මන්නාරම, ත්‍රිකුණාමලය, මඩකලපුව පෙදෙස් වල ජනතාව බව මුලික පොලිස් පරීක්ෂණ වලදී හෙළි වී ඇත.මුහුදේ පවතින රළු ස්භාවය නිසා යාත‍්‍රාවත් රැගෙන නාවික හමුදා යාත‍්‍රාවට දියඹේ ගමන් කිරීම නිසා අපහසු වී ඇත. ඉතාමත් අසිරුවෙන් අද 26 පෙරවරුවේ ගාල්ල වරායට පැමිණීහ.අනතුරට පත් පිරිසට වෛද්‍ය සහ ආහාර පහසුකම් ආදිය ලබා දීමට නාවික හමුදාව කටයුතු කෙළේය. රෝගි තත්ත්වයේ පසුවන පිරිස ගාල්ල කරාපිටිය රෝහලට ඇතුලත් කෙරිණි. සිද්ධිය සම්බන්ධයෙන් පරික්ෂණ රහස් පොලිසිය සිදු කරන බවද ගාල්ල වරාය පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n1307275</link>
    <topic>මොරිස් දහනායකඅභාවප්‍රාප්ත වෙයි</topic>
    <author/>
    <content>ප්‍රවීණ ගායන ශිල්පී මොරිස් දහනායක මහතා කලක් රෝගාතුරව සිට ඊයේ (26) අලුයම ජයවර්ධනපුර රෝහලේදී අභාවප්‍රාප්ත විය.ජයවර්ධනපුර රෝහලේ මාසයක් පමණ නේවාසික ප්‍රතිකාර ලබමින් සිටි දහනායක මහතා මිය යන විට වයස අවුරුදු අසූ එකක් පමණ විය. ඒ මහතා ගායනා කළ ගීත අතර 'මෙත්මල් පිබිදේවා, රසමිහිර කතා, අන්න ඕලු මලක්, සුදෝ පොඩ්ඩක් අඬන්න' වැනි ගීත රැසක් ජනප්‍රිය වී ඇත.ගායනයෙන් මෙන්ම රංගනයෙන්ද රසික ජනතාව තුළ ඉතා ජනප්‍රියත්වයක් ලබා තිබූ මොරිස් දහනායක මහතා චිත්‍රපට රැසකම රඟපෑවේය.ඒ මහතාගේ මෘත දේහය අංක 01, 'වයිට් හවුස්' විජයාරාම පටුමග, දේවානන්ද පාර, නාවින්න මහරගම යන ලිපිනයේ පිහිටි නිවසේ තැන්පත් කර තිබේ. අවසන් කටයුතු පසුව දැනුම් දෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072719</link>
    <topic>රියදුරුට-කොන්දොස්තරට දඩගැසීමට නව නීති</topic>
    <author>උදුලා පීරිස්</author>
    <content>බස් මගීන්ට සිදුවන අසාධාරණකම් වෙනුවෙන් රියදුරාගෙන් හා කොන්දොස්තරගෙන් දඩ මුදල් අය කර ගැනීමේ නව නීති ක්‍රියාත්මක කිරීමට බස්නාහිර පළාත් මාර්ගස්ථ මගී ප්‍රවාහන අධිකාරිය කටයුතු යොදා ඇත.අදාළ නීතිය අගෝස්තු 1දා සිට ක්‍රියාත්මක කරන බව එම අධිකාරියේ සභාපති අමිල රන්මණ්ඩල මහතා දිනමිණට කීය.ඒ අනුව බස්නාහිර පළාත තුළ ධාවනය වන බස් රථ එක් බස් නැවතුම් පොළකදී විනාඩි 3කට වඩා නවතා තබා ගැනීම , මගීන් පටවාගෙන ගොස් බසයට තෙල් ගැසීම ඉතා මන්දගාමීව (කොට කොට) ධාවනය, මගීන්ට ටිකට්පත් නොදීම , ඉතුරු මුදල් දීම පැහැරහැරීම, පරුෂ වචන භාවිත‍ය, බස්නැවතුමකින් තොරව අතරමගදී මගීන් බැස්සවීම ඇතුඵ මගීන්ට සිදුවන හිරිහැර සම්බන්ධයෙන් රියදුරාගෙන් මෙන්ම කොන්දොස්තරගෙන් දඩ මුදල් අය කර ගැනීමේ ක්‍රමවේදයක් ක්‍රියාවට නැංවීමට තීරණය කැර තිබේ. මේ සම්බන්ධයෙන් බස් හිමියන් දැනුවත් කෙරෙන අතර ඔවුන්ගෙන් කිසිදු මුදලක් අය නොකිරීම ද න‍ව නීති මගින් සිදුවේ.මේ සම්බන්ධයෙන් සොයා බලා වැරදි කරන රියදුරන් හා කොන්දොස්තරවරුන් නීතියේ රැහැනට හසුකර ගැනීම සදහා කඩා පනින හමුදාවක් යෙදවීමටද බස්නාහිර පළාත් මාර්ගස්ථ මගී ප්‍රවාහන අධිකාරිය කටයුතු යොදා ඇත.මගීන්ට සිදුකරන හිරිහැර වෙනුවෙන් අදාළ නිලධාරීන් විසින් නියම කරන දඩ මුදල් තැපැල් කන්තෝරු මගින් ගෙවීම් කිරීමට ද එම අධිකාරිය නියම කැර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072720</link>
    <topic>ලිබියා නව නායකයාටජනපතිගෙන් සුබ පැතුම්</topic>
    <author/>
    <content>ජනාධිපති මහින්ද රාජපක්‍ෂ මහතා ලිබියාවේ නව ජනාධිපති නූරි අලි බුසාමින් මහතාට සිය සුබ පැතුම් පුදකර සිටී.“ඔබතුමා ජනාධිපති ධුරයට තෝරාගනු ලැබීම සංක්‍රාන්ති සමය තුළ රට මෙහෙයවීමට සහ ලිබියාවට ස්ථාවරත්වය උදාකර දීමට ඔබතුමාට ඇති හැකියාව පිළිබඳ ජාතික කොංග්‍රස් මණ්ඩලයේ මන්ත්‍රීවරුන් ඔබතුමා කෙරෙහි තබා ඇති විශ්වාසයට සාක්‍ෂියක්” බව රාජපක්‍ෂ මැතිතුමා සිය පණිවිඩයේ සඳහන් කරයි.නව පාලන සමය තුළ දෙරට අතර සබඳතා තවදුරටත් ශක්තිමත් කර ගැනීමට හැකිවනු ඇතැයි ද ජනාධිපතිතුමා අපේක්‍ෂාව පළකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n1307279</link>
    <topic>මධ්‍යම-උතුර-වයඹ සටනට</topic>
    <author>පණ්ඩුක සමරසේකර – රක්ෂණ ශ්‍රියන්ත</author>
    <content>මධ්‍යම උතුර සහ වයඹ පළාත් සභා මැතිවරණය සඳහා මේ වන විට ස්වාධීන කණ්ඩායම් 12ක් සහ දේශපාලන පක්‍ෂ 6ක් ඇප තැන්පත් කර ඇති බව මැතිවරණ කොමසාරිස් මහින්ද දේශප්‍රිය මහතා පවසයි.ඒ අනුව මහනුවර 3ක් නුවරඑළිය 4ක්, පුත්තලම 3ක්, යාපනය සහ කුරුණෑගල දිස්ත්‍රික්ක සඳහා කණ්ඩායම් 1 බැගින් ද ඇප මුදල් තැන්පත් කර ඇත.තවද යාපනය, කිලිනොච්චිය, මන්නාරම, වව්නියාව සහ මුලතිව් දිස්ත්‍රික්ක සඳහා නාමයෝජනා භාර දී ඇති බව ද මැතිවරණ ලේකම් කාර්යාලය සඳහන් කරයි. මෙම ජූලි 31 දින දහවල් 12.00 ට පෙර ඇප මුදල් තැන්පත් කළ යුතු අතර නාමයෝජනා භාරදීම අගෝස්තු මස 01 දින මධ්‍යම රාත්‍රී 12.00 දක්වා ද තැපැල් ඡන්ද අයදුම් කිරීම අගෝස්තු 02 දින මධ්‍යම රාත්‍රී 12.00 දක්වා ද සිදුකළ හැකි බව මැතිවරණ කාර්යාලය නිවේදනය කරයි.මධ්‍යම – උතුර – වයඹ සටනට.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072710</link>
    <topic>මාමාස්මීගේ සගයන් සොයා රටපුරා පුළුල් මෙහෙයුමක්</topic>
    <author>චන්ද්‍රිකා පෙරේරා</author>
    <content>ඝාතන රැසක් සිදුකළ පාතාල නායක මාමාස්මීගේ කල්ලියේ ප්‍රබලයන් හත්දෙනකු සොයා ආරක්ෂක බුද්ධි අංශ රට පුරා පුළුල් මෙහෙයුමක් ක්‍රියාත්මක කර තිබේ.මොවුන් මිනිස් ඝාතන හතළිස් තුනක් පමණ සිදුකර ඇති බවට මේ වන විට හෙළිවී ඇතැයි බුද්ධි අංශ පවසයි.මාමාස්මී ඉකුත් දා විශේෂ කාර්ය බළකාය සමඟ ඇති වූ ගැටුමකින් මරණයට පත්විය.වසරක කාලයක් ලුහු බැඳ විශේෂ කාර්ය බළකාය ඔහු අත්අඩංගුවට ගත්ත ද මාමාස්මී සමඟ එකට ඝාතන සිදු කළ ඔහුගේ ප්‍රධාන ගෝලයන් මෙතෙක් අත්අඩංගුවට ගැනීමට නොහැකි වී ඇත.‍කප්පම් ගැනීම්, බිය වැද්දීම්, පැහැරගෙන යාම් ඇතුළු අපරාධ රැසක් මොවුන් එක්ව සිදුකර තිබෙන බවට පොලිසිය හා බුද්ධි අංශ අනාවරණය කරගෙන තිබේ.අත්අඩංගුවට ගැනීමට නියමිත සැකකරුවන් රටින් පැනගොස් ඇත් ද යන්න පිළිබඳ මෙතෙක් තොරතුරු හෙළිව නැති අතර වෙනත් නම්වලින් හෝ රහසිගතව මුහුදු මාර්ගයෙන් පැන යාමට මොවුන් උත්සහ දරන්නේ දැයි සැකකරන බුද්ධි අංශ ඒ පිළිබඳ ද සොයා බැලීම සඳහා කණ්ඩායමක් යොදවා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n1307276</link>
    <topic>රු. කෝටියකට වැඩි කේරළ ගංජා ගෙනා සැකකරුවෝ රිමාන්ඩ්</topic>
    <author>අනුරාධපුර - මධ්‍යම විශේෂ</author>
    <content>රුපියල් කෝටියක වැඩි වටිනාකමකින් යුත් කේරළ ගංජා තොගයක් සමඟ අත්අඩංගුවට පත් සැකකරුවන් පස්දෙනා මන්නාරම මහේස්ත්‍රාත් අධිකරණයට ඉදිරිපත් කිරීමෙන් අනතුරුව මේ මස 31වැනි දින දක්වා රුදවුම් භාරයේ තබාගෙන ජාවාරම සම්බන්ධයෙන් තොරතුරු අනාවරණය කැර ගැනිමට කටයුතු කරන ලෙස මන්නාරම මහේස්ත්‍රාත් කනගරත්නම් ආනන්දි මහත්මිය නියෝග කලාය.මෙසේ රැදවුම් භාරයට පත් කෙරුනේ මන්නාරම පෙරියගාමර් හා එලුතූර් ප්‍රදේශවල පදිංචිකරුවන් වන කදිරවේලි ප්‍රකාශ්, ඩග්ලස් වසන්තන් සොයිසා, කනගරාජා නිශාන්තන්,ක්‍රිෂ්ටි කෝටාර් සහ ඇන්ටනී මිලාන් යන සැකකරුවන්ය.25වැනි දා මන්නාරම හා වවුනියාව පොලිස් විශේෂ කාර්ය බලකා කදවුරු වල සෙබළුන් එක් වී සිදුකළ ඒකාබද්ධ මෙහෙයුමක දී සැකකරුවන් පස්දෙනෙකු අත්අඩංගුවට පත් වු අතර ඔවුන් ළඟ තිබී මෙරටට නීති විරෝධි ලෙස මුහුදු මාර්ගයෙන් රැගෙන ආ රුපියල් එක්කෝටි දහනමලක්‍ෂ හැත්තදහසක් වටිනා (11970000) කේරළ ගංජා තොගය අත්අඩංගුවට ගෙන තිබුණි.සැකකරුවන් මන්නාරම පැරණි දුම්රිය ස්ථානය පිහිට ස්ථානයේ දී අත්අඩංගුවට පත් ඇත. තල්අඩිකළපුව ප්‍රදේශයේ සඟවා තිබු කිලෝ 2 කට වඩා වැඩි බරින් යුතු කේරළ ගංජා පාර්සල් 11 ක් සහ ඔවුන් සන්තකයේ තිබු කේරළ ගංජා පාර්සල් 29 ක් පොලිස් විශේෂ කාර්ය බලකාය අත්අඩංගුවට ගෙන තිබුණි.මෙම මහා පරිමාණ ජාවාරම සම්බන්ධයෙන් තව දුරටත් විමර්ශන සිදුකර තොරතුරු අනාවරණය කර ගැනිමට අවශ්‍ය බැවින් සැකකරුවන් පස්දෙනා රැදවුම් භාරයේ තබාගෙන ප්‍රශ්න කිරීමට අවසර ලබා දෙන ලෙස මන්නාරම පොලීසියේ සැකකරුවන් අධිකරණයට ඉදිරිපත් කරමින් ඉල්ලා සිටි අතර මහේස්ත්‍රාත්වරිය පොලීසියේ ඉල්ලීමටඅවසර ලබා දෙමින් සැකකරුවන් දින 06 ක් රැදවුම් භාරයේ තබාගෙන ප්‍රශ්න කිරීමෙන් අනතුරුව මේ මස 31වැනි දා නැවත අධිකරණයට ඉදිරිපත් කරන ලෙස පොලීසියට නියෝග කලාය.පොලිස් විශේෂ කාර්ය බලකායේ අණදෙන නිළධාරි නියෝජ්‍ය පොලිස්පති ආර්.ඩබ්.එන්.සී රණවන මහතාගේ නියෝග මත ප්‍රාදේශිය අණදෙන නිළධාරීන් වන පොලිස් අධිකාරි අයේෂ කරුණාරත්න සහකාර පොලිස් අධිකාරි අසිත රණසුරිය යන මහත්වරුන්ගේ උපදෙස් මත මන්නාරම පොලිස් විශේෂ කාර්ය බලකා කදවුරේ අණදෙන නිළධාරි ප්‍රධාන පොලිස් පරීක්‍ෂක ඩී.එම්.යු.කේ අබේරත්න මහතා හා වවුනියාව පොලිස් විශේෂකාර්ය බලකා කදවුරේ උ.පො.ප මධුසංඛ මහතා ඇතුළු පිරිසක් වැටලීම් සිදු කොට සැකකරුවන් අත්අඩංගුවට ගෙන තිබුණි. මන්නාරම පොලීසිය සැකකරුවන් අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n1307277</link>
    <topic>රජයේ ලියාපදිංචි නොවූ මිනිස් බල සමාගම් සොයන්න මෙහෙයුම්</topic>
    <author>විජයානි එදිරිසිංහ</author>
    <content>රජයේ ලියාපදිංචි නොවූ තරුණ ශ්‍රමය සූරාකන මිනිස් බල සමාගම් සොයා ඒවාට එරෙහිව නීතිය තදින්ම ක්‍රියාත්මක කිරීමට කම්කරු අමාත්‍යාංශය පියවර ගෙන තිබේ.රජයේ ලියාපදිංචි නොවූ මෙවැනි මිනිස් බල සමාගම් සිය ගණනක් රට පුරා ක්‍රියාත්මක වන බවට තොරතුරු ලැබී තිබේ. මූලික අධ්‍යාපන සුදුසුකම් සම්පූර්ණ කළ සහ අධ්‍යාපන සුදුසුකම් අර්ධ ලෙස සපුරන ලද තරුණ තරුණියන් විසිපන්දහසකට වැඩි පිරිසක් මෙම මිනිස් බල සමාගම් යටතේ විවිධ ආයතනවල සොච්චම් වැටුපකට සේවය කරති.වැඩි වශයෙන් පෞද්ගලික මහා පරිමාණ සහ සුළු පරිමාණ ව්‍යාපාරිකයන් මිනිස් බල සමාගම්වලින් තරුණ ශ්‍රමය මිලයට ගැනීම විශාල වශයෙන් සිදු කරගෙන යයි. ඔවුන්ගේ අධ්‍යාපන සහ වෘත්තීය සුදුසුකම්වලට ගැළපෙන වැටුපක් එම ව්‍යාපාරික ආයතනවලින් ගෙවූවද එම වැටුපේ හිමිකරු වෙන්නේ මිනිස් බල සමාගමයි. මිනිස් බල සමාගම එම වැටුපෙන් වැඩි ප්‍රමාණයක් එම සමාගමට ගෙන සොච්චම් වැටුපක් සේවකයාට ගෙවනු ලබයි.දැනට හෙළිවී ඇති තොරතුරු මත විවිධ වෘත්තීන් සඳහා දිනකට වැටුප රුපියල් දහස, හත්සිය පනහ සහ හයසීය බැගින් ව්‍යාපාරික ආයතනවලින් ගෙවනු ලබයි.එහිදී මිනිස් බල සමාගම රුපියල් දහස ගෙවූ පුද්ගලයා වෙනුවෙන් රුපියල් පන්සියයක්ද හත්සියපනහ සහ හයසියය හිමි සේවකයාට රුපියල් හාරසිය හැත්තෑපහ සහ පන්සියය බැගින් ගෙවනු ලබයි. රජ‍යේ ලියාපදිංචි නොවූ මෙම මිනිස් බල සමාගම් තරුණ ශ්‍රමය සූරා කෑවද ඔවුන් වෙනුවෙන් සේවක අර්ථසාධක මුදල් ගෙවීමක් හෝ බී කාඩ් පතක් ලබාදීම හෝ වැටුප් වාර්තාවක් ලබා දෙන්නේ නැත. ඇතැම් ශ්‍රමිකයන්ට වැටුප් ලබා දෙන වැටුප් කවරයේ ඊ.ටී.එෆ්. - ඊ.පී.එෆ්. සඳහා මෙතරම් මුදලක් අඩු කළ බවට සඳහන් කර දී ඇත.තවද මෙම මිනිස් බල සමාගම් මෑතක සිට කොළඹ සහ වෙනත් ප්‍රදේශවල ඩිප්ලෝමා සහ වෙනත් වෘත්තීය පුහුණු මධ්‍යස්ථාන වෙත ගොස් තරුණ තරුණියන් සඳහා සම්මුඛ පරීක්ෂණ තබමින් රැකියා සඳහා බඳවා ගැනීමේ කටයුතු කරගෙන යති. මොවුන්ගේ ආයතනවල ස්ථිර රැකියා ස්ථිර වැටුප් ක්‍රම නොමැත. දිනක වැටුප් ගෙවීමේ ක්‍රමය පමණක් කරගෙන යයි.මේ වන විට ඇතැම් ලියාපදිංචි වූ මිනිස් බල සමාගම් යට‍තේ අවුරුදු 10 - 12 දිනක වැටුප ලබන සේවකයෝ දහස් ගණනක් සිටිති.ඔවුන්ගේ සේවය ස්ථිර කිරීමක් නොමැත. විවිධ වූ ගෙවීම් සහ අර්ථසාධක ගෙවීමේ වගකීම මිනිස් බල සමාගම වෙත පැවරෙන නිසා අද බොහෝ ව්‍යාපාරික ආයතන මිනිස් ශ්‍රමය මුදලට ගැනීමේ මෙම ක්‍රමය අනුගමනය කරගෙන යති. මෙම ක්‍රමය නිසා තරුණ ශ්‍රමය දැඩි සූරාකෑමකට ලක්වන අතර ඔවුන්ගේ අනාගතය මොවුන්ටම බිලිවන නිසා මෙම ආයතනවල ලියාපදිංචි ශ්‍රමිකයන්ගේ සේවයට සරිලන වැටුපක් ගෙවීම, අර්ථ සාධක ගෙවීම ආදිය පිළිබඳව සොයා බැලීමක් කර ඒ පිළිබඳ පනත් සකස් කර සම්මත කර ගැනීමටත් කම්කරු අමාත්‍යාංශයේ දැඩි අවධානය යොමුවී ඇත.ලියාපදිංචි නොවී හොර රහසේ පවත්වාගෙන යන මිනිස් බල සමාගම් වෙතොත් ඒ පිළිබඳ කම්කරු දෙපාර්තමේන්තුව වෙත දැනුම් දෙන ලෙස ද ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n1307278</link>
    <topic>ආනයනික සීනිවල කැඩ්මියම් හා ආසනික් නෑ</topic>
    <author> සිතාරා සේනානි,</author>
    <content>ආනයනික සීනිවල කැඩ්මියම් හා ආසනික් වැනි බැර ලෝහ අන්තර්ගත නොවන බව ඒ සම්බන්ධයෙන් සිදුකළ රසායනාගාර පරීක්ෂණවලින් තහවුරුවී තිබෙන බව සෞඛ්‍ය අමාත්‍යාංශය පවසයි.ආනයනික සීනිවල කැඩ්මියම් හා ආසනික් අඩංගු බවට පසුගිය දිනවල විවිධ පුද්ගලයන් සහ කණ්ඩායම් මත පළ කැර තිබූ අතර ඒවා ජනමාධ්‍යවල පළවීම නිසා සීනි පරි‍භෝජනය සම්බන්ධයෙන් ජනතාව භීතියක් ඇතිකර ගෙන තිබිණි.මේ නිසා සෞඛ්‍ය ඇමැති ‍මෛත්‍රීපාල සිරිසේන මහතා ආනයනික සීනි සම්බන්ධයෙන් රසායනාගාර පරීක්ෂණයක් සිදුකරන ලෙස සෞඛ්‍ය ආමාත්‍යාංශයේ ආහාර හා පාරිසරික සෞඛ්‍ය ඒකකයට උපදෙස් දී තිබිණි. එහි ප්‍රතිඵලයක් ලෙස සීනි තොග 71කින් ලබාගත් සාම්පල 71ක් රසායනාගර පරීක්ෂාවට ලක් කැරිණි.ඉන් 24ක වාර්තා සෞඛ්‍ය අමාත්‍යාංශයට පෙරේදා (25) ලැබී තිබූ අතර ආහාර හා පාරිසරික සෞඛ්‍ය ඒකකයේ අධ්‍යක්ෂ වෛද්‍ය ආනන්ද ජයලාල් මහතා සෞඛ්‍ය ලේකම් වෛද්‍ය නිහාල් ජයතිලක සහ සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහත්වරුන් වෙත එම වාර්තා ඉදිරිපත් කැර ඇත.මෙලෙස ‍වාර්තා ලැබී ඇති සාම්පල් 24න් එකම සාම්පලයක හෝ කැඩ්මියම්, ආසනික් හෝ වෙනත් බැර ලෝහ අඩංගු නොවන බව තහවුරුවී තිබේ.පරීක්ෂණයට ලක් කළ සාම්පල අතර බ්‍රසීලය, ඉන්දියාව, පාකිස්ථානය, කොරියාව, තායිලන්තය වැනි රටවලින් ආනයනය කළ සීනි තිබී ඇත. මේ සීනි සාම්පල පරික්ෂා කැර ඇත්තේ කාර්මික තාක්ෂණ ආයතනය සහ එස්.ජී.එස් පර්යේෂණාගාරවල ය. සීනිවලට අමතරව ධාන්‍ය වර්ගවල බැර ලෝහ අඩංගු වන්නේදැයි යන්න ද මෙහිදී පරීක්ෂාවට ලක් කැර තිබේ.සියලු ආනයනික ආහාර ආහාර ආරක්ෂාව පිළිබඳ දැඩි අවදානම්, අවදානම් සහ අඩු අවදානම් යනුවෙන් ජාත්‍යන්තර සම්මුතිවලට අනුව කාණ්ඩ තුනකට වර්ග කෙරේ. පවතින අවදානම අනුව ඒවා සුදුසු පරීක්ෂණවලින් පසුව පමණක් වෙළෙඳපොළට නිකුත් කිරීම සඳහා රේගුවට නිර්දේශ නිකුත් කිරීමට සෞඛ්‍ය අමාත්‍යාංශය කටයුතු කරයි.එසේම නවසීලන්ත කිරිපිටිවල ඩී.සී.ඩී. නමැති විෂ රසායනිකය අඩංගු බවට පසුගිය දිනවල ඇතිවූ මහත් ආන්දෝලනය නිසා ඒ සම්බන්ධයෙන් ද සෞඛ්‍ය අමාත්‍යාංශය රසායනාගාර පරීක්ෂණයක් කර තිබේ.ආනයනය කළ කිරිපිටි තොග 128ක් තායිලන්තයේ රසායනාගාරයකට යවා පරීක්ෂා කැරුණු බවත්, එම සාම්පල සියල්ලේ ම ඉහත කී විෂ රසායනිකය හෝ වෙනත් විෂ රසායනික අඩංගු නොවන බව තහවුරුවූ බවත් සෞඛ්‍ය අමාත්‍යාංශය පවසයි.මේ නිසා ආනයනික සීනි හෝ කිරිපිටි පරිභෝජනය කිරීම සම්බන්ධයෙන් කිසිදු පුද්ගලයකු අනියත බියක් ඇතිකර ගත යුතු නැතැයි ද සෞඛ්‍ය අමාත්‍යාංශය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072711</link>
    <topic>වයඹ මහ ඇමැති වී වැඩ කරද්දීදයාසිරි කවුදැයි රටම දැන ගනීවි</topic>
    <author>ගිරිඋල්ල සමූහ</author>
    <content>ගෞරවණීය ස්වාමීන් වහන්සේලාගේ ආශිර්වාදය ලබමින් වයඹ පළාතේ ගමින්ගමට ගොස් පක්ෂ භේදයකින් තොරව ජනතාව ජනතාව එක්සේසත් කර ඔවුන්ට සේවය කරනවා.මම එදා වගේම අදත් ජනතාව සමඟ සිටිනවා. වයඹ මහ ඇමැති වී සැමටම වැඩ කරන විට වයඹ පළාතේ අය පමණක් නොව රටේම අය දැනගනීවී දයාසිරි ජයසේකර කවුද කියා? යැයි දයාසිරි ජයසේකර මහතා සිංගක්කුලියේදී පැවැසීය.කොළඹ සිට රථ පෙරහරකින් පඬුවස්නුවර දක්වා පෙරේදා (25) ගමන් කරමින් සිටි ජයසේකර මහතා සිංගක්කුලිය අයියනායක දේවාල පරිශ්‍රයට පැමිණි අවස්ථාවේදී එහි පැමිණ සිටි ආධාරකරුවන් අමතා එසේ පැවැසීය.මේ අවස්ථාවට එක්වූ ඛණිජ තෙල් කර්මාන්ත අමාත්‍ය අනුර යාපා මහතා ප්‍රමුඛ මන්ත්‍රීවරුන් සමඟ දේවාල පරිශ්‍රයේ බුදුමැදුරට ගොස් මල්පූජා කළ දයාසිරි මහතාට වයඹ පළාත් ප්‍රධාන සංඝනායක තිස්සව රජමහා විහාරාධිපති මුගුණුවටවන ශ්‍රී සිද්ධාර්ථ හිමි ප්‍රමුඛ ස්වාමීන් වහන්සේලා විසින් පංචශීලයෙහි පිහිටුවා පිරිත් දේශනා කර සෙත් පැතූහ. එහිදී අනුශාසනාවක් කළ වයඹ පළාත් ප්‍රධාන සංඝනායක සිද්ධාර්ථ හිමියෝ මෙසේ පැවසූහ.දයාසිරි මහතා පාර්ලිමේන්තු මන්ත්‍රී ධූ‍රයෙන් ඉවත්ව, නැවැත ජනබලය උරගා බැලීමට සූදානම් වෙනවා. ඔබතුමා බලාපොරොත්තු විශාල පිරිසක් වයඹ පළාතේ සිටිනවා. ඒ අය ඔබට අවශ්‍ය ශක්තිය ධෛර්ය ලබාදේවි. අපි ඈත සිට ඔබ දෙස බලා සිටිනවා. ඔබගේ සියලු බලාපොරොත්තු ඉටුවේවා කියා මා ප්‍රාර්ථනය කරනවා යැයි උන්වහන්සේ පැවසූහ.ඉන් අනතුරුව අයියනායක දොවොලට පූජා වට්ටියක් භාරදුන් දයාසිරි මහතාට දේවාලයේ ප්‍රධාන පූජක නන්දන මහතා විසින් දේවාශිර්වාද ප්‍රාර්ථනා කළේය.පසුව දයාසිරි මහතා අතර මග තිබූ පිළිගැනීම් වලට සහභාගී වෙමින් පන්නල, කුලියාපිටිය හරහා පඬුවස්නුවර බලා ගමන් කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072712</link>
    <topic>යුරෝපයේ රැකියා පෙන්වාලක්‍ෂ 73ක් වංචා කළකත අත්අඩංගුවට</topic>
    <author>රක්ෂණ ශ්‍රියන්ත පණ්ඩුක සමරසේකර</author>
    <content>යුරෝපා රටවල රැකියාවලට යවන බව පවසමින් පුද්ගලයන් රවටා රුපියල් ලක්‍ෂ 73ක මුදලක් වංචා කළ කාන්තාවක් කොළඹ අපරාධ කොට්ඨාසය අත්අඩංගුවට ගෙන තිබේ.වැලිකඩ පොලිස් වසමේ රාජගිරිය ලේක්ගාඩ්න් ලිපිනයේ පදිංචි මේ කාන්තාව අත්අඩංගුවට ගෙන ඇත. ඇය ඊයේ (26) අධිකරණයට ඉදිරිපත් කිරීමෙන් පසු ලක්‍ෂ 50ක ශරීර ඇප මත මුදා හැර ඇති බව පොලිස් මාධ්‍ය ප්‍රකාශක කාර්යාලය පැවසීය. සැකකාර කාන්තාවගේ සැමියා ද ඊයේ කොළඹ අපරාධ කොට්ඨාසය වෙත භාර වී ඇති අතර සිද්ධිය පිළිබඳ පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072713</link>
    <topic>මන්ත්‍රීවරු 62ක් පක්‍ෂය හැර ගිහින්:දක්ෂයන්ට එජාපයේ දැන් තැනක් නෑ</topic>
    <author>ඉන්දික පොල්කොටුව</author>
    <content>පාර්ලිමේන්තු මන්ත්‍රීවරුන් හැට දෙදෙනකු පක්‍ෂය හැර යාමට තරම් පහළට වැටී ඇති එජාපය තුළ කිසි ලෙසකින්වත් දක්‍ෂයන්ට තැනක් නොමැති බැව් පැහැදිලි වන්නේ යැයි ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.දක්‍ෂයන්ට තැනක් නොමැති අදක්‍ෂයා රජකරන එජාපයෙන් මතු අනාගතයේ හෝ දක්‍ෂයෙක් නිර්මාණය විය හැකි යැයි සිතීමට පවා නොහැකියි.විදෙස් සංචාරයකට සහභාගි වෙමින් පසු ඊයේ (26) මවුබිමට පැමිණි අමාත්‍යවරයා “දිනමිණ” හා කළ සාකච්ඡාවකදී මේ බැව් කීය.වත්මන් නායකත්වය යටතේ මැතිවරණ 29 ක් පරාජය වී ඇති එජාපය මේ රටේ දේශපාලන ඉතිහාසයේ කුණු බක්කියට ගියේ පක්‍ෂයේ නායකත්වය නිසයි.මෙවර පළාත් සභා මැතිවරණයට අපේක්‍ෂකයන් සොයාගත නොහැකිව දුක්විඳීන තරමින්ම එජාපයට වර්තමානයේ අත්ව ඇති ඉරණම පැහැදිලි වන්නේ යැයි ද ඇමැතිවරයා කීය.දක්‍ෂයන්ට නිසි තැන, නිසි මොහොතේ ලබා දෙන ජනපති මහින්ද රාජපක්‍ෂ මහතාගේ ආදර්ශය ලොව බොහෝ රටවල් ගන්නා මොහොතක මෙරට විපක්‍ෂ නායකයා එම ආදර්ශය ලබා නොගැනීම කනගාටුවක් බව ද රඹුක්වැල්ල මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072714</link>
    <topic>රෝගීන්ට අවශ්‍යම බෙහෙත් පමණයිවෛද්‍යවරු දැනුවත් කරති</topic>
    <author>සිතාරා සේනානි</author>
    <content>අත්‍යවශ්‍ය ඖෂධ පමණක් රෝගීන්ට නිර්දේශ කිරීමට වෛද්‍යවරුන් හා විශේෂඥ වෛද්‍යවරුන් දැනුවත් කිරීමේ වැඩසටහනක් විලවුන් උපකරණ හා ජාතික ඖෂධ අධිකාරිය ආරම්භ කැර තිබේ.ඖෂධ වර්ග අනිසි අන්දමින් භාවිතා කිරීම නිසා රෝගීන් විවිධ අතුරු ආබාධවලට ලක්වීමට මෙන්ම ඇතැම්විට මරණයට පවා පත්වීමට ඉඩකඩ තිබේ. ඇතැම් රෝගීන් ඇතැම් ඖෂධ මාර්ගෝපදේශනයක් නැතිව පාවිච්චි කිරීම නිසා ඖෂධ හා ඖෂධ අතර ඇතිවන රසායනික ප්‍රතික්‍රියා හේතුවෙන් මරණයට පත්වීමට හෝ වෙනත් ශාරීරික සංකූලතාවලට ලක්වීමට ඉඩකඩ තිබීම මෙයට හේතුවයි.තවත් රෝගීන් පිරිසක් කිසියම් රෝගයකට වෛද්‍යවරයකු නියම කළ ඖෂධයක නම මතකයේ තබා ගෙන පසු අවස්ථාවක ඔසුසලකින් එය නැවත මිල දී ගෙන භාවිතා කරති. මෙය සම්පූර්ණයෙන් ම වැරැදි දෙයක් බව විලවුන් උපකරණ හා ඖෂධ අධිකාරිය අවධාරණය කරයි. එමෙන්ම ප්‍රතිජීවක ඖෂධ අනිසි ලෙස ගැනීම ද මෙවැනිම වූ වරදකි. එසේ අනිසි ලෙස ගැනීම නිසා රෝගියාගේ රෝග තත්ත්වය ඖෂධයට ඔරොත්තු දීමේ තත්ත්වයක් ඇතිවේ. මේ සම්බන්ධයෙන් වෛද්‍යවරුන් හා විශේෂඥ වෛද්‍යවරුන් දැනුවත් කිරීමේ වැඩපිළිවෙළක් සෞඛ්‍ය අමාත්‍යාංශයේ විලවුන් උපකරණ හා ජාතික ඖෂධ අධිකාරිය ආරම්භ කැර ඇත්තේ මේ නිසා ය.මෙහි එක් වැඩසටහනක් ජාතික රෝහලේ පෙරේදා (25) පැවැත්විණි. එයට විශේෂඥ වෛද්‍යවරුන් 150දෙනකු පමණ සහභාගීවී ඇත. විලවුන් උපකරණ හා ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම ‍මහතා මෙහිදී අදහස් දක්වමින් සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි මේ වැඩපිළිවෙළ ආරම්භ කළ බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072715</link>
    <topic>දැයට කිරුළින් කුරුණෑගලට ජංගම සේවා 1610ක්</topic>
    <author>කුරුණෑගල දකුණ සමූහඑම්. මහරුෆ්</author>
    <content>දැයට කිරුළ - 2014 ජාතික සංවර්ධන වැඩසහනට අදාළව කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස තිහක ජංගම සේවා 1610ක් නිතිපතා ක්‍රියාක්මක වේ.දෙසැම්බර් 31 වැනිදාට පෙර අවසන් වීමට නියමිත මෙම ජංගම සේවා මගින් ග්‍රාමීය මට්ටමේ ජනතා ගැටලු හඳුනාගෙන ඒවාට කඩිනම් විසඳුම් ලබාදීම සාර්ථකව සිදු කෙරේ.ජනතා අවශ්‍යතාවලට ප්‍රමුඛස්ථානය ලබාදීම මෙහිදී සිදු කෙරේ.පුද්ගලයන් ලියාපදිංචි කිරීම ඇතුළුව උප්පැන්න, මරණ, විවාහ හා වැඩිහිටි හැඳුනුම්පත් සඳහා ඉල්ලුුම්පත්‍ර නිකුත් කිරීම සිදුවේ.ඉඩම් බලපත්‍ර ලබාදීම කෘෂිකාර්මික වාරිමාර්ග යටිතල පහසුකම් සංවර්ධන කටයුතුවලදී ඇතිවන ගැටලුවලට විසඳුම් ලබාදීමටද මුල් තැනක් හිමි වේ.වෛද්‍ය සායන හා ගමේ පොදු පහසුකම් පිළිබඳව ක්‍ෂේත්‍ර පරීක්‍ෂණ කටයුතු ද එහිදී සිදු කෙරෙයි.වසර ගණනාවක් තිස්සේ විසඳා ගැනීමට නොහැකිව පවතින ගැටලු රැසකට මේ ජංගම සේවා හරහා විසඳුම් ලබා ගැනීමට අවකාශ ලැබෙන බව කුරුණෑගල දිස්ත්‍රික් ලේකම් එච්. එම්. පී. හිටිසේකර මහතා සඳහන් කෙළේය.විහාරස්ථාන, පාසල්, වෙනත් පූජ්‍ය ස්ථාන හා ග්‍රාමසංවර්ධන හා ප්‍රජාශාලාවලදී මේ ජංගම සායන පැවැත්වෙයි. මේ සඳහා ප්‍රාදේශීය ලේකම් ඇතුළුව රාජ්‍ය නිලධාරීන්ගේ පූර්ණ දායකත්වයද ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072716</link>
    <topic>කන්කසන්තුරේ සිමෙන්ති කම්හල ගොඩගන්න අලුත් ව්‍යාපෘති වාරතාවක්</topic>
    <author>සිතාරා සේනානි</author>
    <content>ශ්‍රී ලංකා සිමෙන්ති සංස්ථාව‍ට අයත් කන්කසන්තුරේ සිමෙන්ති කර්මාන්ත ශාලාව අලුතින් ගොඩනැඟීමට නව ව්‍යාපෘති වාර්තාවක් ඉදිරිපත් කැරේ.මේ වාර්තාව ශ්‍රී ලංකා සිමෙන්ති සංස්ථාවේ සභාපති එන්.එස්.එම්.සම්සුදීන් මහතා රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා වෙත එම අමාත්‍යාංශයේ දී ඊයේ (26) පිළිගැන්විණි.එම ව්‍යාපෘති වාර්තාවෙන් ඉදිරිපත් කැර ඇති කරුණු පිළිගත් ඇමැතිවරයා එය ඇමැති මණ්ඩල අනුමැතියට ඉදිරිපත් කරන බව ප්‍රකාශ කැර තිබේ.නව වාර්තාව අනුව කන්කසන්තුරේ සිමෙන්ති කම්හල අලුතින් ගොඩනැඟිම සඳහා යෝජිත මුදල රුපියල් මිලියන 1500කි. එකී මුදල ලංකා බැංකුව වෙතින් ලබා ගැනීමට සැසැසුම් කැර ඇති අතර එම බැංකුව වෙත වාර්තාවේ පිටපතක් සභාපතිවරයා මෙදින ම පිළිගන්වා ඇත.නව ව්‍යාපෘතියට අනුව වසරකින් සිමෙන්ති නිෂ්පාදන කටයුතු ආරම්භ කිරීමටත්, දිනකට මෙට්‍රික් ටොන් 600ක අවමයක් (කිලෝ ග්‍රෑම් 50 මලු 12,000ක්) නිපදවීමටත් අපේක්ෂිත බව සභාපතිවරයා මෙහි දී පෙන්වා දී තිබේ. එසේම උතුරු අධිවේගී මාර්ගයේ ප්‍රධානතම සිමෙන්ති සැපයුම්කරුවා ලෙස සිමෙන්ති සංස්ථාව තෝරා ගන්නේ නම් එයින් ම ආයෝජනය පියවා ගැනීමට හැකි බවද හෙතෙම පෙන්වා දී තිබේ.මේ අනුව වාර්ෂිකව සිමෙන්ති වෙනුවෙන් පිටරට ඇදී යන ඩොලර් මිලියන 13ක පමණ මුදල ඉතිරිකැර ගැනීමටත්, ඍජු රැකියා 300ක් හා වක්‍ර රැකියා 400ක් කන්කසන්තුරේ ප්‍රදේශයට උත්පාදනය කිරීමටත් මෙමඟින් හැකියාව ලැබෙන බවද සභාපතිවරයා පෙන්වා දී ඇත.මේ ව්‍යාපෘතිය සඳහා විදේශීය උපදේශකවරුන් වෙත මුදල් වැය කිරීමක් සිදු නොවේ. ඒ සඳහා විශේෂඥ දැනුමෙන් යුත් ක්ෂේත්‍රයේ වසර 30කට වැඩි අත්දැකීම් ඇති දේශීය උපදේශක මණ්ඩලයක දායකත්වය ලබා ගැනෙනු ඇත. මේ යෝජනාව සඳහා ඇමැති දයාශ්‍රිත ති‍සේරා මහතා‍ එකඟතාව පළ කැර තිබේ.අමාත්‍යාංශයේ ලේකම් එස්.එස්.මියනවල, සිමෙන්ති සංස්ථාවේ ක්‍රියාකාරී අධ්‍යක්ෂ චමින්ද පෙරේරා, අධ්‍යක්ෂ ජීවන්ත විජේසේකර, ඇමැති පෞද්ගලික ලේකම් බ්‍රයන් එවන්ස් මහත්වරු ඇතුළු පිරිසක් මේ අවස්ථාවට සහභාගී වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072717</link>
    <topic>විරුද්ධ පාක්ෂිකයෝ වයඹ මැතිවරණ  සංවිධාන කටයුතු අතහැර දමලා</topic>
    <author>කුරුණෑගල දකුණ සමූහ එම්. මහරූප්</author>
    <content>වයඹ මැතිවරණය තුළ විරුද්ධ පක්ෂයේ සංවිධාන කටයුතු පේනතෙක් මානයකවත් නැහැ. ගියවර අප ජයග්‍රහණය කළේ තුනෙන් දෙකක බලය ද ලබා ගනිමිනුයි. මෙවර ද අප එම තුනෙන් දෙකේ ජයග්‍රහණය නොඅඩුවම ලබා ගන්නා බව වයඹ හිටපු මහ ඇමැති අතුල විජේසිංහ මහතා පවසයි. වයඹ ජනකලා කේන්ද්‍රයේ දී මාධ්‍යවේදීන් හමුවූ අවස්ථාවේ ඒ මහතා මේ කරුණු අනාවරණය කෙළේය.ආණ්ඩු පක්ෂයේ ජයග්‍රහණය වෙනුවෙන් වෙනත් පක්ෂවලින් පැමිණෙන ඕනෑම අයෙකු ආදරයෙන් පිිළිගන්නා බව සඳහන් කළ ඒ මහතා වයඹ ගැන මොන කට කතා පැතිරුන ද සමඟියෙන් යුතුව මෙවර එ.ජ.නි. සන්ධාන කණ්ඩායම ජයග්‍රහණය කරා ගමන් කිරීම කිසිවකුටත් නැවැත්විය නොහැකි බවද කීය. මෙවර කුරුණෑගල කණ්ඩායම් නායකත්වය තමන් වෙත පැවරී ඇති බවත්, ‘දූ දරුවන්ගේ අනාගතය’ තම තේමා පාඨය බවට පත්කර ගනිමින් අධ්‍යාපනය තවදුරටත් නංවාලීමේ අරමුණින් යුතුව වයඹ මැතිවරණය ඉදිරියට මෙහෙයවන බවත් ඒ මහතා සඳහන් කළේය.මඩ ප්‍රචාර හා විවිධ මත ඇතිවුවද ඡන්දය ලබාදිය යුත්තේ කාටදැයි යන්න ජනතාව තීන්දු කරාවි. වයඹට වූ සේවය තක්සේරු කළ යුත්තේ ද ජනතාව විසිනි. ජනතාව සමඟ ජිවත් වූ අපට එය අලුත් දෙයක් නොවන බවද අතුල විජේසිංහ මහතා එහිදී අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=n13072718</link>
    <topic>අන්තරේ සංජීව බණ්ඩාර හා ශිෂ්‍යයන් 11කට රුපියල් 50,000 බැගින් ඇප</topic>
    <author/>
    <content>ශිරෝමි අබයසිංහජයවර්ධනපුර විශ්වවිද්‍යාලයේ සි‍ට පසුගියදා මහජනතාවට හිරිහැර වන අන්දමින් පාගමනක් සහ උද්ඝෝෂණයක් සංවිධාන කිරීම සම්බන්ධයෙන් අන්තර් විශ්ව විද්‍යාල ශිෂ්‍ය බල මණ්ඩලයේ කැඳවුම්කරු සංජීව බණ්ඩාර මහතා ඇතුළු ශිෂ්‍යයින් එකොළොස් දෙනෙක් රුපියල් පනස් දහසක් බැගින් වූ ශරීර ඇප මත මුදා හරින ලෙස නුගේගොඩ මහෙස්ත්‍රාත් අජිත් එම්.මාසිංහ මහතා ඊයේ(26)නියම කළේය.සැකකරුවන් ඊයේ දක්වා පසුගිය 12 දා නුගේගොඩ අධිකරණය මගින් රිමාන්ඩ් භාරයට පත් කර තිබිණි.සැකකරුවන් මිරිහාන පොලිසියට කට උත්තර ලබා දිය යුතු බවට නියම වූ අතර සෑම මසකම අවසන් ඉරුදින පොලිසියට වාර්තා කළ යුතු බවට ද නියම විය.සැකරුවන්ට ඇප ලබා දෙමින් මහෙස්ත්‍රාත්වරයා ඔවුනට පවසා සිටියේ මවුපියන්ගේ සිහින බිඳ නොදමන ලෙසය.තමන්ගේ අයිතිවාසිකම් වෙනුවෙන් අනුන‍ට හිරිහැර නොකරන ලෙසද මහෙස්ත්‍රාත්වරයා අවවාද කළේය. මිරිහාන‍ පොලිසිය සැකකරුවන්ට ඇප ලබා දීමට විරුද්ධ විය.අධිකරණය මග අරින සැකකරුවන් දෙදෙනෙකුට නොතිසී නිකුත් වූ අතර එක් සැකකරුවකුට වරෙන්තු නිකුත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r1307271</link>
    <topic>හෝමාගම පාසල් හතක් සංවර්ධනයට රුපියල් අට කෝටි හතළිස් ලක්ෂයක්</topic>
    <author>මංජුල හිරිපිටිය - හෝමාගම සංචාරක</author>
    <content>නව අධ්‍යාපන සැලසුම යටතේ, (1-ඒ - බී අධිශ්‍රේණි ගතකිරීමේ වැඩසටහන යටතේ ) හෝමාගම අධ්‍යාපන කලාපයේ පාසල් හතක්, අට කෝටි හතළිස් ලක්ෂයක මුදලක් වැය කර සංවර්ධනය වන බව හෝමාගම කලාප අධ්‍යාපන අධ්‍යක්ෂක පාලිත වීරසූරිය මහතා පවසයි.අධ්‍යාපන ඇමැති බන්දුල ගුණවර්ධන මහතාගේ යෝජනාවක් මත ක්‍රියාත්මක මෙම නව වැඩසටහන යටතේ හෝමාගම අධ්‍යාපන කලාපයට අයත් පිටිපන මහින්ද රාජපක්ෂ විදුහල, හෝමාගම මධ්‍ය මහ විදුහල, වෑතර මහ විදුහල, පාදුක්ක සිරි පියරතන මහ විදුහල, බෝපේ රාජසිංහ මහ විදුහල, හංවැල්ල රාජසිංහ විදුහල සහ සීතාවක මධ්‍ය මහ විදුහල මෙසේ සංවර්ධනය වේ.මෙම පාසල්වල තාක්ෂණ නව විෂයධාරාව ඉගැන්වීම සිදු කරන අතර, එක් පාසලකට එක්කෝටි විසි ලක්ෂයක මුදලක් වැය කර භාෂාගාර සහිත මහින්දෝදය විද්‍යාගාර ඉදිවෙමින් පවතින අතර පන්ති කාමර සහිත නව ගොඩනැගිලි ඉදිකිරීම් සිදුකිරීමට නියමිත බව කලාප අධ්‍යාපන අධ්‍යක්ෂ වීරසූරිය මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r1307272</link>
    <topic>පොල්ගහවෙල වදාකඩ නගරයේඅඩුපාඩු ගොඩගැහිලා</topic>
    <author>පොල්ගහවෙල විශේෂ - කරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයට අයත් වදාකඩ නගරයේ පවතින අඩුපාඩුකම් නිසා මහජනතාවට දුෂ්කරතා රැසකට මුහුණපෑමට සිදුවී ඇත.කොළඹ - කුරුණෑගල ප්‍රධාන මාර්ගයේ කහවත්තේ ඇළ මංසන්ධියේ සිට නාරම්මල දක්වා ඇති මාර්ගයේ පිහිටා තිබෙන මෙම නගරය ප්‍රදේශයේ ජනාකීර්ණ උප නගරයකි.වදාකඩ, පොතුහැර මාර්ගය හා කොට්ටවත්ත මාර්ගයද සම්බන්ධ වෙන සතරමංහන්දියක තිබෙන මෙම වදාකඩ නගරයේ බස්නැවතුම් පොළක් නොමැති අතර ත්‍රිරෝද රථ සඳහා ස්ථිර නැවතුම්පොළක් ද නොමැත.මේ නිසා මගී ප්‍රවාහන බස් රථ හා ත්‍රිරෝද රථ ද මහාමාර්ගය දෙපස නවතා තැබීමට සිදුවී ඇත. මෙය බොහෝවිට නගරයේ වාහන තදබදයක් ඇතිවීමට ද හේතුවී ඇත.මෙම නගරයට නිතර පැමිණෙන මගී ජනතාවට රැඳී සිටීම සඳහා මගී ආවරණ පහසුකම් ද නොමැත. ඒ නිසා අව්ව, වැස්ස ඇති දිනවල ඔවුන්ට මහත් දුෂ්කරතාවලට මුහුණ පෑමට සිදුවේ.පොදු ළිඳක් ද නොමැති මේ නගරයේ වැසියන්ට සිය පානීය ජලය අවශ්‍යතා සපුරා ගැනීමට ඇත්තේ එකම නළ ළිඳක් පමණි. නියඟය ඇතිවන කාලවලදී නගරය අවට වෙසෙන ජනතාවට ද ජලය ලබාගැනීමට තිබෙන්නේ මෙම නළ ළිඳ පමණි.විශාල වශයෙන් ජනතාව නිතර රැඳී සිටින මෙම නගරයේ කැසිකිළි වැසිකිළි පහසුකම් ද නැත. මෙහි ඇති එකම පොදු වැසිකිළිය ද වසර ගණනාවක සිට පාවිච්චි කිරීමට නොහැකි තත්ත්වයට පත්වී ඇත. එය දැනට ජරාවාසවී වල් බිහිවී ඇත. ඉතා දිගු කාලයක සිට සිංහල ජනතාව සමඟ සහෝදරත්වයෙන් මෙම නගරයේ ජීවත්වන මුස්ලිම් ජනතාව සඳහා නගරය ආශ්‍රිතව සුසානභූමියක් නොමැතිකම ද බලවත් අඩුපාඩුවක් වී ඇත.කලක් තිස්සේ පවතින මෙම අඩුපාඩුව නිසා මේ ප්‍රදේශයේ වෙසෙන මුස්ලිම් ජාතික අයකුගේ මරණයක් සිදුවූ අවස්ථාවක දේහය මිහිදන් කිරීම සඳහා කි. මී. 10 පමණ දුර ගෙවා ගොඩවෙල, මඩලගම, මුස්ලිම් දේවස්ථානය අසල තිබෙන සුසානභූමිය වෙත රැගෙන යෑමට සිදුවේ.බොහෝ කලක සිට මෙම නගරයේ පවතින අඩුපාඩුකම් සපුරා ගැනීම ප්‍රදේශවාසීන්ගේ බලවත් අපේක්‍ෂාව වී ඇත.එමනිසා නිසි ක්‍රමවේදයකට අනුව වදාකඩ නගරය සංවර්ධනය කර දෙන ලෙස අදාළ වගකිවයුත්තන්ගෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r1307273</link>
    <topic>පානදුර ලංගමයේආදායම පහළට</topic>
    <author>පානදුර සමූහ කපිල සෝමරත්න</author>
    <content>පානදුර ලංගම ඩිපෝවෙන් ධාවනය වන බස් ප්‍රමාණය අඩුවීම නිසා ලැබෙන දෛනික ආදායම පහළ ගොස් ඇත. බස් රථවලට යාන්ත්‍රික දෝෂ සිදුවී ඇත.ටයර්, ටියුබ්, මෝටර් සහ වෙනත් අමතර කොටස්, බස් රථ අලුත්වැඩියා කිරීම සඳහා මිලට ගැනීමට නොහැකි වී ඇති නිසා බස් රථ බොහෝ ගණනක් පානදුර ලංගම ඩිපෝවේ තබා ඇත.ප්‍රමාණවත් සේවයක් මහජනතාවට සැපයීම සඳහා බස් රථ අසූවක් ධාවනය කළ යුතුය. එහෙත් දිනකට ධාවනය කෙරෙන්නේ බස් රථ 50 කටත් අඩු ප්‍රමාණයකි. මාසයකට ප්‍රවේශපත්‍ර අලෙවියෙන් ලබන ආදායම ලක්ෂ පනහකට අඩු ය.ධාවනය කෙරෙන බස් රථ සඳහා ලබා ගන්නා ඉන්ධනවලට රුපියල් ලක්ෂ 48ක් පමණ ලංගමයෙන් වැය කෙරේ. සේවකයන් 450ක් පමණ පානදුර ලංගම ඩිපෝවේ සේවය කරති. එහෙත් බස් රථ ප්‍රමාණවත් සංඛ්‍යාවක් ධාවනය නොකරන නිසා සේවක රියැදුරන් සහ කොන්දොස්තරවරුන් බොහෝ දෙනකු නිකරුනේ කාලය ගත කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r1307274</link>
    <topic>බස්නාහිර පළාතේ සැහැල්ලු වාහන බලපත්ලාභින්ට අවස්ථාවක්</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>ඉදිකිරීම් යන්ත්‍ර මෙහෙයුම් ශිල්පය සඳහා මෙතෙක් බර වාහන රියැදුරු බලපත්‍රය අවශ්‍ය වූවද මෙම වසරේ සිට සැහැල්ලු වාහන බලපත්‍රලාභීන්ටද එම පාඨමාලාව හැදෑරීමේ අවස්ථාව ලබාදීමට බස්නාහිර පළාත් අධ්‍යාපන අමාත්‍යාංශය යටතේ ඇති රැකියා පුහුණු අංශය පියවර ගනී.බරවාහන රියැදුරු පුහුණුව හා සැහැල්ලු වාහන රියැදුරු පුහුණුව සඳහා වැඩි ඉල්ලුමක් හා කැමැත්තක් ඇති බැවින් කාර්යක්ෂම හා පුළුල් ලෙස පුහුණු කටයුතු සංවිධානය කිරීමේ අවශ්‍යතාව පැන නැගී තිබීම අවධානයට ගෙන මෙම පියවර ගැනීම එම අංශයේ අරමුණයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r1307275</link>
    <topic>පාලම තරණය කරන්නේවාහන කරේ තියන්</topic>
    <author>හැදල විශේෂ - ජුලියන් කෝරාළ</author>
    <content>හැදල දික්ඕවිට ධීවර වරාය පසුගිය දා ජනතා අයිතිය ට පත් වූ අතර මේ ධීවර වරායට දික්ඔිවිට - ඇළකන්ද ප්‍රධාන මාර්ගයේ ප්‍රවිෂ්ට වීමට විශාල පාලමක් ඉදිකර තිබේ.එහෙත් එම පාලම හා දික්ඕවිට ඇළකන්ද ප්‍රධාන මාර්ගයේ සම්බන්ධ කර ඉදිකර තිබීම නිසා පාරේ සිට පාලම අඩි 10 ක් පමණ උසකින් යුක්තය. එසේම පාලමක් හරහාත් සම්බන්ධ කර නැත.නව පාරෙන් යෑමට නම් යකඩ ඉනිමඟ තරණය කළ යුතුය.මෙවැනි පාලම් ඇති පාරවල් ලංකාවටම ඇත්තේ එකක් බව ප්‍රදේශවාසීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r1307276</link>
    <topic>යල කන්නයේ වී වගාවටපොහොර බෙදා අවසන්</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>මදුරාවල ප්‍රාදේශීය ගොවිජන සේවා බල ප්‍රදේශයට අයත් සියලුම කුඹුරු ගොවීන්ට යල කන්නය සඳහා අවශ්‍ය පොහොර ප්‍රමාණය මේ වනවිට බෙදා අවසන් බව ප්‍රාදේශීය ගොවිජන සේවා නිලධාරි නඳුන් අල්විස් මහතා ‘දිනමිණ’ට කීය.ප්‍රදේශයේ කුඹුරු ගොවීන් 509ක් සඳහා පොහොර ටොන් 38ක් බෙදා දී ඇති අතර මෙම කන්නයේදී පුරන්ව තිබූ කුඹුරු අක්.50ක් පමණ නැවත වගා කිරීමට ගොවීන් උනන්දු වී ඇතැයි ද හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r1307277</link>
    <topic>දියවර පුරයේමුල්ගල පැළ වෙලා</topic>
    <author>උතුරු කොළඹ සමූහ – ඒ. මදුරවීරන්</author>
    <content>කොළඹ මෝදර ප්‍රදීපා ශාලාවට යාබද හිස් ඉඩමේ ඉදිකිරීමට යෝජිත දියවරපුර නිවාස සංකීර්ණය සඳහා මුල්ගල් තබා වසර ගණනාවක් ගතව ඇතත් එහි වැඩ මේ වනතුරු ආරම්භ නොකිරීම ප්‍රදේශවාසීන්ගේ කුතුහලයට හේතුවී තිබේ.මෙම ඉඩම දැන් වල්බිහිවී ඇති අතර රාත්‍රී කාලයේදී මෙය නිකරුණේ ගැවසෙන්නන්ගේ තිප්පොළක් බවට පරිවර්තනය වෙමින් පවත්නා බැව්ද කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r1307278</link>
    <topic>තුවාලකරු මහ මඟ දමාබල්ලාත් අරන් ගෙදර ගිහින්</topic>
    <author>පානදුර සමූහ - කපිල සෝමරත්න</author>
    <content>තමා විසින් පදවාගෙන ගිය මෝටර් රථයට යට වී බරපතළ තුවාල ලැබූවෙකු රෝහලට ගෙන ගොස් ඇතුළත් නොකළ නම්බුකාර රියදුරු මහතකු මෝටර් රථයේ සිටි සුරතල් බල්ලාව ගෙදර ගෙන ගොස් ඇරලා රිය අනතුර ගැන වාර්තා කිරීමට වාද්දූව පොලිසියට පැමිණීමේ සිද්ධියක් පානදුර ප්‍රධාන මහේස්ත්‍රාත් රුචිර වැලිවත්ත මහතා හමුවේ අනාවරණය විය.මේ බව අනාවරණය වූයේ වාද්දූව ගාලු පාරේ සිදුවූ රිය අනතුරු නඩුවක් අධිකරණය හමුවේ කැඳවූ අවස්ථාවේදීය. සුරතල් බල්ලාට අසනීප වී බෙහෙත් අරගන්න පශු වෛද්‍යවරයා සොයා යද්දී මෙම අනතුර සිදුවී ඇත.තුවාලකරුගේ අතපය රියට යට වීම නිසා කැඩිලා ජාතික රෝහලේ ප්‍රතිකාර ලබනවා යැයි. වාද්දුව පොලිසියේ රථ වාහන අංශයේ කොස්තාපල්වරයකු පැමිණිල්ල ගැන කරුණු දක්වමින් අධිකරණයට පැවැසීය.ස්වාමීනි අධිකරණය හමුවේ සිටින විත්තිකාර රියදුරු කාරුණික හදවතක් ඇති අයෙක් .තුවාලකරුට ප්‍රතිකාර වියදමක් ලෙස රුපියල් 55000.00 ලබාදුන්නා. අද තවත් 45000.00ක් ලබා දෙනවා.මහේස්ත්‍රාත් විත්තිකරු චෝදනාවන්ට වරදකරු බව පිළිගන්නවානම් දඬුවම් නියම කළ හැකියි.ඔහුගේ නීතිඥවරයා එහෙමයි ස්වාමීනී අපරික්ෂාකාරී ලෙස රිය පැදවීම රිය අනතුරක් සිදුකර මඟියෙකුට බරපතළ තුවාල සිදුකිරීම යන චෝදනාවට රියදුරු වරද පිළිගත් නිසා රුපියල් 18000.00 දඩයක් නියම කරනවාට අමතරව රුපියල් 45000.00 වන්දි මුදලක් තුවාලකරු වෙත ගෙවීමටද අධිකරණය නියම කරනවා යයි ප්‍රධාන මහේස්ත්‍රාත්වරයා පැවැසීය.දඩ හා වන්දි මුදල ගෙවූ විත්තිකාර රියදුරු අධිකරණයෙන් නික්ම ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r1307279</link>
    <topic>කළුබෝවිල හෝටල් රැසක් වටලාඅහිතකර ආහාර තොගයක් විනාශකර දමයි</topic>
    <author>කොළඹ දකුණ සමූහගාමිණී රූපානන්ද</author>
    <content>දෙහිවල කළුබෝවිල ප්‍රදේශයේ පිහිටි හෝටල් බේකරි සහ ආහාර ද්‍රව්‍ය අලෙවි කරනු ලබන ස්ථාන පරීක්ෂා කිරීමේ හදිසි වැටලීමකදී මනුෂ්‍ය පරිභෝජනයට කොහෙත්ම නුසුදුසු මස්, මාළු, බිත්තර, අල, ලූනු ඇතුළු ආහාර තොගයක් අත්අඩංගුවට ගෙන එම ස්ථානවලදීම විනාශ කීරිමට වෛද්‍ය නිලධාරී වෛද්‍ය ඉන්දික එල්ලාවල මහතා ඇතුළු මහජන සෞඛ්‍ය පරීක්ෂකවරු පියවර ගෙන තිබේ.මෙලෙස විනාශ කරනු ලැබූ ආහාර අතර කුකුල් මස්, තලපත් මාළු, දැල්ලන් හා ඉස්සන් කිලෝ 20ක්ද, නරක් වූ බිත්තර 250ක්ද, නිසි ප්‍රමිතියෙන් තොර රොටී මිශ්‍රණ කිලෝ පහක්ද, එළවළු රොටී සැදීමට භාවිතාකර තිබූ අල, ලූනු හා සැමන් මිශ්‍රණ කිලෝ 5ක්ද තිබූ බව ප්‍රධාන මහජන වෛද්‍ය පරීක්ෂක ජයන්ත මහතා පවසයි.මෙම වැටලීම පසුගිය 12වැනි සිකුරාදා සිදුකර ඇත්තේ මහජන පැමිණිලි ඒකකය වෙත මහජනතාවගෙන් ලැබී ඇති තොරතුරු මතය. ඒ අනුව පරික්ෂණ සිදුකිරීමේ දී බොහොමයක් ගෙවල් ඉතා අපිරිසිදු හා අහාර පිසීම අලෙවියට තැබීමට කොහෙත්ම නොසුදුසු ස්ථාන බවට හඳුනාගනු ලැබ තිබේ.සමහර හෝටල්වල පොළොව මැද තනාගත් නළලිංවලින් පොම්ප කළ භූ®ගත ජලය නිසි ප්‍රමිතියකින් තොර අසූචි ද්‍රව්‍ය පවා මිශ්‍රව තිබූ වතුර යොදාගෙන ආහාර පිස ඇති බවද හෙළිවූයේ යැයි මහජන සෞඛ්‍ය පරීක්ෂක වසන්ත ජයසිංහ මහතා පැවැසීය.මෙකී සියලුම හෝටල්වල ජල සාම්පල් ලබාගෙන ඒවා වෛද්‍ය පර්යේෂණ ආයතනය වෙත යොමු කරනු ලැබ ඇත. අතර සියලුම හෝටල් හිමියන් විසින් ආහාර පිළියෙල කිරීම, විධිමත් ලෙස ගබඩා කිරීම, නිවැරදි ලෙස ශීතකරණ භාවිතය පිළිබඳව දැනුවත් කරන ලද අතර මුළුතැන්ගෙයි ප්‍රමිතියට සකස් කළ යුතු ආකාරය නිවේදන නිකුත් කරමින් අවවාද කරන ලදී.ප්‍රධාන සෞඛ්‍ය වෛද්‍ය නිලධාරි ඉන්දික එල්ලාවල, ප්‍රධාන මහජන සෞඛ්‍ය පරීක්ෂක ජයරන්ත, කළුබෝවිල ප්‍රදේශය භාර මහජන සෞඛ්‍ය පරීක්ෂක වසන්ත ජයසිංහ, ටී. ජේ. ජී. එස්.පීරිස් සහ ජීවන් විජේසිංහ යන fසෟඛ්‍ය නිලධාරි මහත්වරු මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=r13072710</link>
    <topic>රණවිරු නිවාස 100ක් වැඩි දියුණුවට</topic>
    <author>බුලත්කොහුපිටිය සමූහ – ඩබ්ලිව්. රෝහණ</author>
    <content>සෙවණට දිරියක් වැඩසටහන යටතේ කෑගල්ල දිස්ත්‍රික්කයේ රණවිරු නිවාස 100 ක් මෙම වසරේ වැඩි දියුණු කරන බව රණවිරු සේවා අධිකාරියේ සභාපති පත්මා වෑත්තෑව මහත්මිය පවසයි.2012 වර්ෂයේ අයවැය ප්‍රතිපාදන මත ජනාධිපතිතුමාගේ උපදෙස් මත මෙම වැඩසටහන ක්‍රියාත්මක කෙරෙයි. මේ යටතේ ආබාධිත රණවිරු නිවාස, මියගිය රණවිරු බිරින්දෑවරුන්ගේ නිවාස හා මිය ගිය රණවිරුවන්ගේ මවුපියන්ගේ නිවාස වැඩි දියුණු කිරීම හා ඒවායේ යටිතල පහසුකම් ලබාදීමට කටයුතු කරන බව ද සභාපතිනිය පවසයි.ඇය මෙම අදහස් ප්‍රකාශය කළේ කෑගල්ල දිස්ත්‍රික් ලේකම් කාර්යාලයේ පැවැති වැඩසටහනකට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=s1307271</link>
    <topic>ශ්‍රී ලංකාව වසර 19කට පසුව දකුණු අප්‍රිකාවට පරදී</topic>
    <author>වර්නන් ගුණසේකර පල්ලෙකැලේ සිට...</author>
    <content>අවුරුදු 19යි දවස් 327කට පසුව ශ්‍රී ලංකාවේදී ජාත්‍යන්තර එක්දින ක්‍රිකට් තරගයක දකුණු අප්‍රිකාව හමුවේ පරාජයේ නීරස අත්විඳින්නට ශ්‍රී ලංකාවට ඊයේ සිදුවිණි. දෙපිල අතර තරග පහකින් සමන්විත එක්දින තරගමාලාවේ තෙවැනි තරගයේදී දකුණු අප්‍රිකානු පන්දු යවන්නන්ට යටත් වූ ශ්‍රී ලංකා කණ්ඩායම පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ඊයේ ලකුණු 56ක පරාජයක් ලැබීය.දකුණු අප්‍රිකානු ක්‍රිකට් කණ්ඩායමක් ශ්‍රී ලංකාවේදී ජාත්‍යන්තර එක්දින තරගයක් ඊයේ ජයග්‍රහණය කළේ දෙවැනි වතාවටය. ඔවුන්ගේ මංගල ජය වාර්තා වී ඇත්තේ 1993 වසරේදීය.තිසර පෙරේරා ඊයේ තරගයේදී වේගවත් ඉනිමක නිරත වූවද එය ක්‍රියාත්මක වන විට ශ්‍රී ලංකා කඩුලු 7ක් ලකුණු 93කට බිඳ වැටී තිබිණි. ලකුණු 224ක ජයග්‍රාහී ඉලක්කයක් හඹා ගිය ශ්‍රී ලංකාවේ සියළුම ක්‍රීඩකයෝ ඕවර 43.2ක් ඇතුළත ලකුණු 167කට දැවී ගියහ.ජයග්‍රාහී දකුණු අප්‍රිකානු කණ්ඩායම වෙනුවෙන් ලොන්වබො සොට්සොබෙ ලකුණු 22කට කඩුලු 4ක්ද, ෆර්හාන් බෙහර්ඩින් ලකුණු 19කට කඩුලු 3ක්ද ලබා ගත්හ. නොදැවී ලකුණු 85ක් රැස් කළ දකුණු අප්‍රිකානු මැද පෙල පිතිකරු ඩේවිඩ් මිලර් තරගයේ වීරයා විය. ශ්‍රී ලංකා පිළිතුරු ඉනිමේදී ඔවුන්ගේ කඩුලු දෙකක් මුළු ලකුණු 14දී බිඳ වැටිනි. මේ කඩුලු දෙක ම සිවුවැනි ඕවරයේදී ලබා ගත්තේ ලොන්වබො සොට්සොබෙ ය.මහේල ජයවර්ධන හා දිනේෂ් චන්දිමාල් සිවුවැනි කඩුල්ල වෙනුවෙන් එක් වෙමින් ඕවර 17ක් ඇතුළත ලකුණු 55ක් රැස් කරමින් සිටියදී ජයවර්ධන, රොබින් පීටර්සන්ගේ පන්දුවට පරාජය වෙමින් දැවී ගියේය. ඒ වන විට යැවෙමින් තිබුනේ ශ්‍රී ලංකා ඉනිමේ 25 වැනි ඕවරය ය. ජයවර්ධන ලකුණු 24ක් ලබා ගැනීම සඳහා පන්දු 51කට මුහුණ දුන්නේය.ශ්‍රී ලංකාව27 වැනි ඕවරයේදී චන්දිමාල් දැවී ගියේය. රයන් මැක්ලරන්ගේ පන්දුවට කඩුලු රකින කුයින්ටන් ඩි කොක් වෙත උඩ පන්දුවක් ලබා දෙමින් මුළු ලකුණු 78දී චන්දිමාල් දැවී යන විට රැස්කර ගෙන සිටියේ පන්දු 65කින් ලකුණු 29කි.ඊළඟ ඕවරයේදී හයවැනි කඩුල්ල බිඳ වැටෙමින් ඇන්ජලෝ පෙරේරා දැවී ගියේය. ඔහුගේ මංගල ජාත්‍යන්තර එක්දින ක්‍රිකට් ඉනිම පන්දු පහකට සීමා විය. ලබා ගත්තේ එක් ලකුණක් පමණි. එම කඩුල්ල ලබා ගත්තේ ෆර්හාන් බෙහර්ඩින් ය.තරග දෙකක තහනමකින් පසුව ඊයේ පිටියට පිවිසි නායක ඇන්ජලෝ මැතිව්ස්ට ලබා ගත හැකිවූයේ පන්දු 20කින් ලකුණු 14ක් පමණි. මැතිව්ස්ගේ දැවී යාමෙන් පසුව පිටියට පිවිසි තිසර පෙරේරා නරඹන්නන් කුල්මත් කරවන පිතිහරඹයක නියැළුනේය.ඔහු රොබින් පීටර්සන්ගේ ඕවරයකට පිට පිට හයේ පහර 4ක්, හතරේ පහරක් හා තවත් හයේ පහරක් එල්ල කළේ ශ්‍රී ලාංකික ක්‍රිකට් ලෝලීන් අවදි කරමිනි. තිසරගේ මේ ප්‍රහාරයත් සමග ශ්‍රී ලංකාව ඕවර 35ක් අවසානයේ ප්‍රථම වතාවට තරගයේ පෙරමුණට පිවිසියේය. ඉන්පසුව ශ්‍රී ලංකා කණ්ඩායම ඔවුන්ගේ ‘බැටිං පවර් ප්ලේ’ අවස්ථාව ලබා ගන්නා විට කඩුලු 7ක් දැවී ලකුණු 132ක් රැස්කර ගෙන සිටියේය.37 වැනි ඕවරයේදී තිසර පෙරේරාගේ දෙවැනි ජාත්‍යන්තර එක්දින අර්ධ ශතකය වාර්තා විය. ඊට හතරේ පහර 3ක් සහ හයේ පහර 5ක් ඇතුළත්ව තිබුනු අතර මේ අර්ධ ශතකය සඳහා තිසරට වැය වී තිබුනේ පන්දු 33ක් පමණි.තිසර ලකුණු 61ක් රැස්කර ගෙන සිටියදී දැවී යාමෙන් බේරිණි. 39 වැනි ඕවරයේ මෝන් මොක්ල්ගේ පන්දුවට තිසර ‘ෂෝට් ෆයින් ලෙග්’ ස්ථානයට දුන් උඩ පන්දුව අල්ලා ගැනීමට සොට්සොබෙ අපොහොසත් විය. ‘බැටිං පවර් ප්ලේ’ ක්‍රීඩාවේදී ශ්‍රී ලංකාව කඩුලු අහිමි කර නොගෙන ලකුණු 24ක් ඉනිමට එක් කර ගත්තේය.තිසර 43 වැනි ඕවරයේ දැවී ගියේ මුළු ක්‍රීඩාංගණයම නිහඬ කරවමිණි. බෙහර්ඩින්ගේ පන්දුවට ඔහු දුන් උඩ පන්දුව ‘ලෝන්ග් ඕන්’ ස්ථානයේ සිට දිව එමින් ෆෆ් ඩු ප්ලෙසිස් රැක ගැනීමත් සමග එතෙක් වේලාවක් ශ්‍රී ලංකාව තුළ තිබූ ජයග්‍රහණයේ සිහිනය බොඳව ගියේය. පන්දු 49ක හා ලකුණු 65ක තිසර ඉනිම හතරේ පහර 5ක් සහ හයේ පහර 5කින් වර්ණවත් වී තිබිණි. තිසර හා රංගන හේරත්ගේ සබඳතාව පන්දු 68කින් ලකුණු 72ක් විය.අටවැනි කඩුල්ල ලෙසින් තිසර 43 වැනි ඕවරයේදී දැවී යාමෙන් පසුව ශ්‍රී ලංකා ඉතිරි කඩුලු දෙක ලකුණු දෙකකට බිඳ වැටිණි. ඕවර 43යි පන්දු 2කින් ශ්‍රී ලංකා ඉනිම අවසන් වන විට මුළු ලකුණු සංඛ්‍යාව 167ක් විය.හේරත් නොදැවී ලකුණු 12යි. ඊයේ උදෑසන සිට පල්ලෙකැලේට වැසි පතිත වෙමින් තිබුනත් තරගය ආරම්භ වීමට පැයකට පමණ පෙර හිරු එළිය වැටිනි. මේ තත්ත්වය මත තරගයේ කාසියේ වාසිය දිනා ගත් දකුණු අප්‍රිකාව පළමුව පන්දුවට පහර දීමට තීරණය කළේය.පස්වැනි ඕවරයේදී ඔවුන්ගේ පළමු කඩුල්ල බිඳ වැටිනි. ඒ වන විට මුළු ලකුණු සංඛ්‍යාව 14ක් විය.30 වැනි ඕවරයේදී ඔවුනට පස්වැනි කඩුල්ලද අහිමි විය. මුළු ලකුණු 100 යි. දැවී ගියේ ෆර්හාන් බෙහර්ඩින් (2) ය. අජන්ත මෙන්ඩිස්ගේ පන්දුව ‘බේල්ස්’ සිප ගෙන යාමෙන් බෙහර්ඩින් දැවී ගියේය. එය ‘සංගා’ විසින් කරනු ලැබූ ‘ස්ටම්ප්’ කිරීමක් ලෙසින් බැලූ බැල්මට දිස්වූවද රූපවාහිනී පුනරූපන කියා පෑවේ පන්දුව කඩුල්ල උඩින් යන විට ‘බේල්සයක්’ ගැලවී වැටෙන අයුරුය.මෙය මෙන්ඩි-ස්ගේ 100 වැනි ජාත්‍යන්තර එක්දින ක්‍රිකට් කඩුල්ල විය. ඔහු මේ කඩඉමට පිවිසියේ ඔහුගේ 63 වැනි එක්දින තරගයේදීය. මේ කඩුල්ලත් සමග වඩාත්ම ඉක්මනින් ජාත්‍යන්තර එක්දින ක්‍රිකට් කඩුලු සියයක් ලබා ගත් ප්‍රථම ශ්‍රී ලාංකිකයා බවට අජන්ත මෙන්ඩිස් පත්විය.දකුණු අප්‍රිකානු ඉනිමේ පළමු ප්‍රගතිය ප්‍රදර්ශනය වූයේ හයවැනි කඩුල්ල වෙනුවෙනි. ඒ, ඩි විලියර්ස් හා ඩේවිඩ් මිලර් අතර හයවැනි කඩුලු සබඳතාවෙනි. මේ දෙදෙන පන්දු 60කින් ලකුණු 48ක් රැස් කළහ. අවසානයේ, 40 වැනි ඕවරයේදී, මෙන්ඩිස්ගේ පන්දුවට කඩුලු රකින සංගක්කාර වෙත උඩ පන්දුවක් ලබා දෙමින් ඩි විලියර්ස් ලකුණු 47කට දැවී ගියේය. පන්දු 72ක ඩි විලියර්ස් ඉනිමේ හතරේ පහර 3ක් ඇතුළත්ව තිබිණි.එතැන් සිට ඩේවිඩ් මිලර් හා රයන් මැක්ලරන්ගේ සබඳතාව ඉස්මතු විය. මේ දෙදෙනාගෙන් ආක්‍රමණශීලී පිතිකරුවා වූ මිලර් අවසන් ඕවරවලදී තිසර පෙරේරාට මෙන්ම ලසිත් මාලිංගටද පිට පිට හතරේ හා හයේ පහර එල්ල කිරීමට සමත් විය.දකුණු අප්‍රිකානු ඉනිමේ හයේ පහර පහක් වාර්තා විය. ඒ සියල්ල ඩේවිඩ් මිලර්ගේ පිත්තෙනි. පන්දු 72කින් ඔහු නොදැවී ලබා ගත් ලකුණු 85 ට හතරේ පහර 4ක්ද ඇතුළත්ව තිබිණි. නොදැවී සිටි අනෙක් පිතිකරු රයන් මැක්ලරන් ලකුණු 14ක් ලබා ගත්තේය.මිලර් හා මැක්ලරන් 8 වැනි කඩුල්ල වෙනුවෙන් ලකුණු 69ක් රැස් කළ අතර ඕවර 50 අවසානයේ දකුණු අප්‍රිකාව කඩුලු 7කට ලකුණු 223ක් ලබා ගෙන සිටියේය. මිලර්ගේ ආධාරයෙන් අවසන් ඕවර දෙකේදී ලකුණු 38ක් දකුණු අප්‍රිකා ඉනිමට එක් විණි. අජන්ත මෙන්ඩිස් ලකුණු 35කට කඩුලු 3ක්ද, තිසර පෙරේරා ලකුණු 51කට කඩුලු 2ක්ද ලබා ගත්හ.දෙපිල අතර තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ සිවුවැනි තරගය මේ ක්‍රීඩාංගණයේදීම හෙට (28) දිවා රාත්‍රියේ පැවැත්වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=s1307272</link>
    <topic>ලක්ෂිනි - තිළිණ නව තරග වාර්තා පිහිටුවති</topic>
    <author/>
    <content>යූත් රිදී ජුබිලි ක්‍රීඩා උළෙලේ පළමු නව තරග වාර්තාව පිහිටුවීමට අවු.20න් පහළ බාලිකා දුර පැනීමේ ඉසව්වෙන් කළුතර දිස්ත්‍රික්කය නියෝජනය කළ එස්. ලක්ෂිනි සුරංගි සිල්වා සමත්විය. දුර පැනීමේ තරග ඉසව්වේ දී ඇය මී.5.63ක දුරක් සටහන් කරමින් මේ වාර්තාව තැබුවාය. එහි පැරණි වාර්තාව වුයේ පසුගිය වසරේ පුත්තලම දිස්ත්‍රික්කයේ කේ.ඒ.ටි.ලක්ෂානි තැබූ මී.5.52ය.දුර පැනීමේ බාලිකා ඉසව්වේ දෙවැනි ස්ථානය කේ.එන්.සී.ධර්මසේන (රත්නපුර) සහ තෙවැනි ස්ථානය පී.ඩබ්.ඩී.විනෝද්‍යා (කුරුණෑගල) හිමිකර ගත්තේය.පොළොන්නරුව ජාතික ක්‍රීඩාංගණයේදී පැවැත්වෙන ක්‍රීඩා උළෙලේ ඊයේ බිහිවු දෙවැනි නව තරග වාර්තාවට හිමිකම් කීමට අවු.20න් ඉහළ පිරිමි උස පැනීමේ ඉසව්ව නියෝජනය කළ ආර්.ඒ.තිළිණ ඔසිත කරුණාරත්න (නාගරික තරුණයා දිස්ත්‍රික්කය) සමත්විය. ඔහු විසින් මී.2.11ක උසක් වාර්තා කරනු ලැබූවේය. එච්.එන්.එම්.එච්.ඩී.ධනුක (කුරුණෑගල) සහ ඩී.එච්.කේ.ධනංජය දෙවැනි හා තෙවැනි ස්ථාන හිමිකර ගත්තේය.අවුරුදු 20න් ඉහළ පිරිමි යගුලිය දැමීමේ ඉසව්වේ රන් පදක්කම ඩබ්.ඒ.ජී.දුලාංජන (කොළඹ) දිනාගත් අතර කෑගල්ල දිස්ත්‍රික්කයේ යූ.ජී.එල්.ජේ.රණසිංහ අවු.20න් පහළ බාලිකා මී.5000 ඉසව්වේ රන් පදක්කම හිමිකර ගැනීමට සමත්වුවාය.යගුලිය දැමී‍මේ බාලක ඉසව්වේ දෙවැනි ස්ථානය නාගරික තරුණයා දිස්ත්‍රික්කයේ ඩබ්.එල්.එච්.උපේන්ද්‍ර හිමිකර ගත් අතර තෙවැනි ස්ථානය බදුල්ල දිස්ත්‍රික්කයේ ආර්.එම්.එස්.චතුරංගට හිමිවිය. මී.5000 බාලිකා තරග ඉසව්වේ දෙවැනි ස්ථානය ඩී.එම්.එම්.මධුෂානි (කුරුණෑගල) සහ ‍රත්නපුර ආර්.එම්.ජී.සකුන්තලා තෙවැනි ස්ථානය හිමිකර ගත්තාය.රත්නපුර දිස්ත්‍රික්කයේ එන්.ඩී.ලේකම්ගේ අවු.20න් ඉහළ හෙල්ල විසිකිරීමේ පිරිමි ඉසව්වේ දී මී.46.21ක් වාර්තා කරමින් රන් පදක්කම හිමිකරගත් අතර එල්.එම්.හර්ෂණ අනුපම (කොළඹ), එච්.ඒ.ඒ.ලෂික (නාගරික තරුණයා) දෙවැනි හා තෙවැනි ස්ථානය දිනාගැනීමට සමත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=s1307273</link>
    <topic>කාල්ටන් සුපර් සෙවන්ස් අද ගාල්ලේදී ඇරැඹේ</topic>
    <author>ෆවුස් මොහොමඩ් ගාල්ලේ සිට...</author>
    <content>ශ්‍රී ලංකා රගර් සංගමය හා කාල්ටන් ක්‍රීඩා සමාජය සමග එක්ව තාරුණ්‍යයට හෙටක් සංවිධානය මෙහෙයවන කාල්ටන් සුපර් සෙවන්ස් අන්තර් ජාතික රගර් තරගාවලියේ පළමු අදියර අද (27) සහ හෙට (28) ගාල්ල ක්‍රිකට් ක්‍රීඩාංගණයේ දී පැවැත්වේ.දිවයිනේ සියලු පළාත් නියෝජනය කරමින් කණ්ඩායම් දහයක් තරග වදින මේ තරගාවලියට ජාතික මට්ටමේ ප්‍රබලතම ක්‍රීඩකයන් මෙන්ම අන්තර් ජාතික සත් සාමාජික රගර් තරග බිමේ විශිෂ්ටතම ක්‍රීඩකයන් රැසක් සහභාගි වෙති. ඊට අමතරව යොවුන් ක්‍රීඩකයන් රැසක් ද තරගාවලියට එක්වී සිටිති.අද පෙරවරු 9.00ට යෝෂිත රාජපක්ෂගේ නායකත්වයෙන් යුත් වෙස්ටර්න් වොරියර්ස් කණ්ඩායම හා ශ්‍රීනාත් සූරියබණ්ඩාරගේ නායකත්වයෙන් යුත් සදර්න් ෂාක්ස් කණ්ඩායම් අතර තරගයෙන් කාල්ටන් සුපර් සෙවන්ස් තරගාවලිය ආරම්භ කෙරේ.ඊට පෙර කුඩා දරුවන්ගේ ප්‍රදර්ශනාත්මක රගර් තරග පැවැත්වේ. මෙවර තරගාවලිය වර්ණවත් කිරීමට කාන්තා රගර් තරගාවලියක් ද ඇතුලත් කර ඇත. නාවික, යුද හා ගුවන් හමුදා නියෝජනය කරමින් කණ්ඩායම් තුනක් තරග වදින මේ තරගාවලියේ පළමු තරගය අද පෙරවරු 8.40ට ගුවන් හමුදා කාන්තා රගර් පිල හා නාවික හමුදා කාන්තා රගර් පිල අතර පැවැත්වේ.කාල්ටන් සුපර් සෙවන්ස් තරගාවලියේ පළමු දිනයේ තරග 20ක් පැවැත්වෙන අතර එහි ඉදිරියට පැමිණෙන කණ්ඩායම් අනුව හෙට දෙවැනි දිනයේ තරග අනු පිළිවෙල සකස් කෙරේ. දෙවැනි දිනයේ තරග වටය හෙට පෙරවරු 9.50ට ආරම්භ කෙරේ.මෙවර තරගාවලියේ දී සදර්න් ෂාක්ස්, නෝර්ත් සෙන්ට්‍රල් ටයිපූන්ස්, සබරගමුව ස්ටැලියොන්ස්, වෙස්ටර්න් වොරියර්ස් හා ඌව වයිපර්ස් 'ඒ' කාණ්ඩයෙන් තරග වදින අතර 'බී' කාණ්ඩයට ඊස්ටර්න් ඊගල්ස්, සෙන්ට්‍රල් කිංග්ස්, නෝර්ත් වෙස්ටර්න් බ්ලැක්ස්, ජැෆ්නා චැලෙන්ජර්ස් හා නොදර්න් ග්ලැඩියේටර්ස් එක්වී සිටිති.අන්තර් ජාතික සත් සාමාජික රගර් තරග පිටියට නව මුහුණුවරක් හඳුන්වා දෙමින් තාරුණ්‍යයට හෙටක් සංවිධානය මීට වසර පහකට පෙර ආරම්භ කළ කාල්ටන් සුපර් සෙවන්ස් තරගාවලිය තාරුණ්‍යයට හෙටක් සංවිධානයේ සභාපති, පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයකි. මේ තරගාවලිය වසරින් වසර නව මුහුණුවරක් යටතේ පැවැති අතර මෙවර ඊට දේශීය තරගාවලියක් ද එක් කොට තිබිනි. කාල්ටන් සුපර් සෙවන්ස් අන්තර්ජාතික තරගාවලියේ දෙවැනි අදියර ලබන අගොස්තු මස 3 හා 4 දෙදින කොළඹ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=s1307274</link>
    <topic>කලකට පසු කොළොන්නාව බාලිකාවටදිස්ත්‍රික් ශූරතාවක් හා අනු ශූරතාවක්</topic>
    <author>ප්‍රින්ස් ගුණසේකර</author>
    <content>ඩී.එස්.අයි. සුපර් ස්පෝර්ට්ස් පාසල් වොලිබෝල් තරගාවලියේ කොළඹ දිස්ත්‍රික්කයෙන් කලකට පසුව කොළොන්නාව බාලිකා මහා විදුහලට ශූරතාවක් හා අනු ශූරතාවක් හිමිව ඇත.කොළොන්නාව බාලිකා විදුහලේ ක්‍රීඩිකාවෝ 18න් පහළ දිස්ත්‍රික් ශූරතාව හා 16න් පහළ දිස්ත්‍රික් අනු ශූරතාව දිනා පළාත් තරග වටයට සුදුසුකම් ලබා ගත්හ.කොළොන්නාව ආසනය තුළ වොලිබෝල් ක්‍රීඩාවෙන් සෙන්ට්‍රල් ක්‍රීඩා සමාජය හා වැල්ලම්පිටිය මිත්‍ර ක්‍රීඩා සමාජය කලකට පෙර ජාතික තලයේ ආධිපත්‍ය පතුරුවා සිටි අතර කොළොන්නාව බාලිකා මහ විදුහලෙන් බිහිවූ ක්‍රීඩිකාවෝ එම ක්‍රීඩා සමාජවලට එක්වූහ.මෙවර ඩී.එස්.අයි.සුපර් ස්පෝර්ට්ස් වොලිබෝල් තරගාවලියේ පළාත් වටයට කොළඹ රාජකීය විදුහලේ කණ්ඩායම් දෙකක් ද සුදුසුකම් ලබා සිටීම විශේෂත්වයකි. කොළඹ රාජකීය ක්‍රීඩකයෝ 18න් පහළ දිස්ත්‍රික් ශූරතාව හා 16න් පහළ අනු ශූරතාව දිනා ගත්හ.කොට්ටාව උතුර ධර්මපාල විදුහල 14න් පහළ බාලක බාලිකා ශූරතා දෙකම අත්කර ගෙන සිටී.මේ අතර කෑගල්ල දිස්ත්‍රික්කයෙන් රුවන්වැල්ල රාජසිංහ මධ්‍ය මහා විද්‍යාලය 14න් පහළ , 16න් පහළ හා 18න් පහළ බාලක දිස්ත්‍රික් ශූරතා තුනම දිනා ගැනීම කැපි පෙනේ. එයට අමතරව 18න් පහළ බාලිකා ශූරතාවත්, 16න් පහළ බාලිකා අනු ශූරතාවත් දිනා කණ්ඩායම් 5ක් පළාත් තරග වටයට සුදුසුකම් ලබා ඇත.රත්නපුර දිස්ත්‍රික් ප්‍රතිඵල අනුව පුස්සැල්ලේ පඤ්ඤාතිලක ස්වාමීන් වහන්සේ පුහුණු කරන රක්වාන රත්නාලෝක මහා විදුහලේ වොලිබෝල් කණ්ඩායම් තුනක් පළාත් තරග වටයට සුදුසුකම් ලබා සිටිති. 14න් පහළ බාලිකා ශූරතාව, 14න් පහළ බාලක හා 16න් පහළ බාලක අනු ශූරතා රක්වාන රත්නාලෝක මහා විදුහලට හිමිව ඇත.පළාත් තරග වටයට සුදුසුකම් ලැබූ දිස්ත්‍රික් කණ්ඩායම් මෙසේය.කොළඹ –14න් පහළ බාලක – කොට්ටාව උතුර ධර්මපාල වි, බෝපේ රාජසිංහ ම. වි.බාලිකා - කොට්ටාව උතුර ධර්මපාල වි, මාලබේ ශ්‍රී යසෝධරා බා.වි.16න් පහළ බාලක – හංවැල්ල රාජසිංහ වි, කොළඹ රාජකීය වි.බාලිකා - ඇරැව්වල විද්‍යාලෝක ම.වි, කොළොන්නාව බා.ම.වි.18න් පහළ බාලක – කොළඹ රාජකීය වි, පන්නිපිටිය ධර්මපාල වි.‍බාලිකා - කොළොන්නාව බා.වි., මොරටුව ම.වි.කෑගල්ල -14න් පහළ බාලක - ‍රුවන්වැල්ල රාජසිංහ ම.ම.වි, ගලිගමුව ම.ම.වි.බාලිකා - ගලපිටමඩ වලගම්බා වි, ගලිගමුව ම.ම.වි.16න් පහළ බාලක – රුවන්වැල්ල රාජසිංහ ම.ම.වි, කෑගල්ල ම.වි.බාලිකා - ගලිගමුව ම.ම.වි, රුවන්වැල්ල රාජසිංහ ම.ම.වි.18න් පහළ බාලක – රුවන්වැල්ල රාජසිංහ ම.ම.වි, කෑගල්ල ම.ම.වි.බාලිකා - රුවන්වැල්ල රාජසිංහ ම.වි, තෝලංගමුව ම.වි.රත්නපුර -14න් පහළ බාලක – ඇහැලියගොඩ ධර්මපාල වි, රක්වාන රත්නාලෝක ම.වි.බාලිකා - රක්වාන රත්නාලෝක ම.වි, ඇහැලියගොඩ ධර්මපාල වි.16න් පහළ බාලක – ඇහැලියගොඩ ධර්මපාල වි, රක්වාන රත්නාලෝක ම.වි.බාලිකා - ඇහැලියගොඩ ධර්මපාල වි, රත්නපුර සුමන බා.වි.18න් පහළ බාලක – බලන්ගොඩ විද්‍යාලෝක වි, කිරිඇල්ල ම.වි.බාලිකා - ඇහැලියගොඩ ධර්මපාල වි, මල්වල වි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=s1307275</link>
    <topic>බදුල්ල යෞවන ක්‍රීඩා ශූරයෝ වැලිමඩින්</topic>
    <author>ආනන්ද කපු‍ගොඩබණ්ඩා‍රවෙල සමූහ</author>
    <content>ජාතික තරුණ සේවා සභාවේ බදුල්ල දිස්ත්‍රික් කාර්යාලය සංවිධාන කළ දිස්ත්‍රික් යෞවන ක්‍රීඩා උළෙලේ සමස්ත ශූරතාව දිනාගැනීමට වැලිමඩ ප්‍රදේශිය ලේකම් කොට්ඨාස කණ්ඩායම සමත්විය.බණ්ඩාරවෙල නගර සභා පිටියේදී පසුගියදා පැවැති තරගාවලියේ අනුශූරයන් බවට බණ්ඩාරවෙල ප්‍රාදේශිය ලේකම් කොට්ඨාසය පත්විය.තරගාවලියේ සමස්ත ප්‍රතිඵල මෙසේය.පිරිමි අවු.20න් පහළ:මී.100 -1.චතුරංග බුද්ධික (වැලිමඩ), 2.එස්.විනෝද් (බණ්ඩාරවෙල), මි.200-1.ඉසුරුප්‍රිය තෙන්නකෝන්, 2.එම්.නවිනීදන් (බණ්ඩාරවෙල), මී.400-1.මධුෂාන් ගුණපාල (බදුල්ල), 2.ගයාන් ලසන්ත (ඇල්ල), මී.800-1.රුක්මාල් ශිරේන් (වැලිමඩ), 2.චාරුක කුෂාන්ත (බණ්ඩාරවෙල), මී.1500-1.චාරුක කුෂාන්ත, 2.ඉසෙල් දුස්මන්ත (හාලිඇළ), මී.10000-1.ගීතාංජන හංසක (බණ්ඩාරවෙල), 2.ඕෂධ දිල්හාන් (ඌවපරණගම), මී.10000 ඇවිදීම-1.ළහිරු රන්දික (වැලිමඩ), 2.තරිඳු මධුෂාන් (කන්දකැටිය), දුර පැනීම-1.ඉසුරු සහන් ධනංජය (මහියංගණය), 2.එස්.විනෝද් (බණ්ඩාරවෙල), උස පැනීම-1.එම්.එස්.එම්.ආසික් (වැලිමඩ), 2.දිනුක නුවන් (සොරණාතොට), තුන් පිම්ම-1.දිමුතු ප්‍රසංග (සොරණාතොට), 2.එස්.විනෝද් (බණ්ඩාරවෙල), යගුලිය විසිකිරීම-1.මනෝජ් නුවන් සමීර (ලුණුගල), 2.ඉන්දික සම්පත් (ඌවපරණගම), හෙල්ල විසිකිරීම-1.නුවන් මධුසංක (හපුතලේ), 2.මනෝජ් නුවන් සමීර, කවපෙත්ත විසිකිරීම-1.ගයාන් සංජය, 2.ඩබ්.එම්.එම්.මෆාස් (මහියංගණය)අවු.20න් ඉහළ-මී.100 -1.එස්.එම්.හිල්මි (වැලිමඩ), 2.සමීර නුවන් (ඌවපරණගම), මි.200-1.එස්.එම්.හිල්මි (වැලිමඩ), 2.සචිත්‍ර සමන්ප්‍රිය (බණ්ඩාරවෙල), මී.400-1.ජි.වී‍.උදයංග (ඌවපරණගම), 2.සචිත්‍ර සමන්ප්‍රිය, මී.800-1.ඒ.එල්.එම් ද සොයිසා (බණ්ඩාරවෙල), 2.තාරක නානායක්කාර (සොරණාතොට), මී.1500-1.එන්.ඩී.එන්.ටී.සපරමාදු (හපුතලේ), 2.ගයාන් මංජුල ලුණුගල), මී.10000-1.චානුක චතුරංග, 2.ආර්.එම්.ඒ.වයි.හිරංග (වැලිමඩ), මී.10000 ඇවිදීම-1.ආර්.එම්.ඒ.වයි.හිරංග, 2.නුවන් දිල්ෂාන් (වැලිමඩ)කාන්තා අවු.20න් පහළ-මී.100 -1.ඖෂිකා දිලුක්ෂි (ලුණුගල), 2.නිමල්කා චාරුණි (ඌවපරණගම), මි.200-1.නිපුනි සිතාරා (ඇල්ල), 2.නිමල්කා චාරුණි, මී.400-1.ඉෂානි අනුරුද්ධිකා (වැලිමඩ), 2.භදා පාලරී (මීගහකිවුල), මී.800-1.පියුමි මධුකුමාරි (බණ්ඩාරවෙල), 2.ඉෂානි අනුරුද්ධිකා, මී.1500-1.හර්ෂනී තරංගනී (බණ්ඩාරවෙල), 2.ඉෂානි අනුරුද්ධිකා, මී.5000-1.මලීෂි තක්ෂිලා (වැලිමඩ), 2.දිනුෂා හේෂානි (හල්දුම්මුල්ල) මී.5000 ඇවිදීම-1.ඉෂානි චතුරංගනී (ඌවපරණගම), 2.වසන්ති චතුරානි (රිදීමාලියද්ද), දුර පැනීම-1.නදීෂා මෂුභාෂිනී (වැලිමඩ), 2.ඖෂිකා දිලුක්ෂි (ලුණුගල), උස පැනීම-1.දිනේෂිකා දිල්රුක්ෂි (ඇල්ල), 2.ෂයෙනි උමේෂෘ (හල්දුම්මුල්ල), තුන් පිම්ම-1.නදීෂා මධුභාෂිනී (වැලිමඩ), 2‍.ඖෂිකා දිලුක්ෂි (ලුණුගල), යගුලිය විසිකිරීම-1.මයෝමි මධුෂිකා (කන්දකැටිය), 2.දසුනි ලක්ෂිකා (බණ්ඩාරවෙල), හෙල්ල විසිකිරීම-1.දුලානි සඳලංකා (වැලිමඩ), 2.අශානි ඉඳුනිල් (හපුතලේ).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=s1307276</link>
    <topic>ග්‍රේෂන් කුසලානය කොළඹට</topic>
    <author>ෆවුස් මොහොමඩ්</author>
    <content>ග්‍රේෂන් කුසලාන පාසල් රගර් තරගයේ ජය අත්කර ගැනීමට බස්නාහිර පළාත් පාසල් කණ්ඩායම සමත්විය. හැව්ලොක්ස් පිටියේ පසුගියදා පැවැති මේ තරගයේ දී මධ්‍යම පළාත් පාසල් කණ්ඩායමට එරෙහිව ලකුණු 20-17ක තියුණු ජයක් වාර්තා කිරීමට වෙස්ලි විදුහලේ රාහුල් ද සිල්වාගේ නායකත්වයෙන් යුත් බස්නාහිර පළාත් පාසල් කණ්ඩායමට හැකිවිය.තරගයේ පළමු භාගය නිමාවන විට ලකුණු 12-10ක් ලෙස ඉදිරියෙන් සිටි බස්නාහිර පළාත් පාසල් කණ්ඩායම ලැබූ මුළු ලකුණු සංඛ්‍යාවට ගෝලයක්, උත්සාහක දිනුම් 2ක් හා දඬුවම් පහරක් ඇතුලත් වූ අතර මධ්‍යම පළාත් පාසල් කණ්ඩායම ගෝලයක් හා උත්සාහක දිනුම් දෙකක් වාර්තා කළේය.ශ්‍රී ලංකා රගර් සංගමයේ සභාපති අසංග සෙනෙවිරත්න මහතාගේ යෝජනාවක් අනුව බස්නාහිර පළාත් රගර් සංගමය මෙහෙයවීමෙන් වසර තිහකට පසුව පැවැති ග්‍රේෂන් කුසලාන තරගයට අනුග්‍රාහකත්වය ලබාදුන්නේ ඒෂියන් ෆයිනෑන්ස් සමාගමය.මෙවර ග්‍රේෂන් කුසලාන පාසල් රගර් තරගය පැවැත්වූයේ එළැඹෙන ආසියානු අවුරුදු 20න් පහළ රගර් ශූරතාවලියේ දෙවැනි කොටස නියෝජනය කරන ශ්‍රී ලංකා යොවුන් කණ්ඩායම තෝරාගැනීමේ තරගයක් වශයෙනි. තරගයේ ප්‍රධාන ආරාධිතයා ලෙස සහභාගි වූ බස්නාහිර පළාත් රගර් සංගමයේ සභාපති රිස්ලි ඉල්යාස් මහතාගේ ප්‍රධානත්වයෙන් කුසලානය පිරිනැමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=s1307277</link>
    <topic>නිට්ටඹුව ක්‍රිකට් ඇකඩමියට ජය</topic>
    <author/>
    <content>ක්‍රිකට් පාලක මණ්ඩලය සංවිධාන කරන බාලිකා ක්‍රිකට් තරගාවලියේ දෙවැනි පෙළ තරගයකින් නිට්ටඹුව ක්‍රිකට් ඇකඩමි පිල හමුවේ එප්පාවල ක්‍රීඩා සමාජය පරාජය පත්විය.අඹේපුස්ස සිංහ සමාජ පිටියේ පැවැති තරගයේ පළමු පන්දුවට පහරදුන් එප්පාවල කණ්ඩායම ඕවර 12කදී කඩුලු 8කට ලකුණු 65ක් රැස් කළේය. සිතුමිණි පබසරා ලකුණු 15ක් ලබාගත් අතර ඉරේෂා කුමුදිනී කඩුලු 2ක් දවාගත්තාය.ජයග්‍රාහී ඉලක්කය ඕවර 11.3කදී එක් කඩුල්ලක් පමණක් දැවී සපුරාලීමට නිට්ටඹුව පිල සමත්විය.රත්නාවලී බාලිකා විද්‍යාලයේ ක්‍රීඩිකාවන් දෙදෙනකු වන මදාරා කල්පනී නොදැවී ලකුණු 26ක් සහ පබසරා රණබාහු නොදැවී ලකුණු 20ක් රැස්කිරීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=s1307278</link>
    <topic>රාජ්‍ය සේවා සැහැල්ලු පන්දු ක්‍රිකට් හෙට සිට</topic>
    <author/>
    <content>දකුණු කොළඹ ශික්ෂණ රෝහල් අභියෝගතා කුසලානය සඳහා වන රාජ්‍ය සේවා සැහැල්ලු පන්දු ක්‍රිකට් තරගාවලිය හෙට (27) සහ අනිද්දා (28) දෙදින දෙහිවල එස් ද එස් ජයසිංහ ක්‍රීඩාංගණයේදී පැවැත්වේ. මේ තරගාවලිය දකුණු කොළඹ ශික්ෂණ රෝහලේ සුභ සාධක සංගමයේ සංස්කෘතික සහ ක්‍රීඩා අංශය සංවිධාන කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=f1307271</link>
    <topic>දෙමළ සන්ධානය තුවාල පාරනවා</topic>
    <author>සාකච්ඡා කෙළේ උදිත ගුණවර්ධන</author>
    <content>අනාදිමත් කාලයක සිට උතුරු පළාත අනෙකුත් පළාත් අතරින් විශේෂ වූයේ ඊට ආවේනික මානව සංස්කෘතික, ආර්ථික අනන්‍යතාව නිසාය. යුද්ධය නිමාවීමත් සමඟ එම ප්‍රදේශ නැවත සංවර්ධනය කිරීමේ වැඩසටහන් රැසක් ක්‍රියාත්මක විය. ඒ පිළිබඳවත් එළඹෙන මැතිවරණය හා එහි ජනමතය ක්‍රියාත්මක වන ආකාරය පිළිබඳවත් කිලිනොච්චියේ ශ්‍රී.ල.නි.ප සංවිධායිකා ගීතාංජලී නගුලේෂ්වරන් මහත්මිය සමඟ කළ සාකච්ඡාවකි මේ.උතුරේ පළාත් සභා මැතිවරණය ඉදිරියේ දී පැවැත්වීමට නියමිත යි. මේ මැතිවරණය පිළිබඳව උතුරේ ජනතාව තුළ තිබෙන උනන්දුව කෙබඳු ද?මෙතෙක් කල් පැවැති මැතිවරණවල දී උතුරේ ජනතාවගේ උනන්දුව තිබුණේ 30% - 40% තරම් පහළ තලයකයි. එදා ප්‍රජාතන්ත්‍රවාදී මූල ධර්ම ගැන ඔවුන්ට කිසිදු අවශ්‍යතාවක් හෝ ආකර්ෂණයක් තිබුණේ නැහැ. ඒත් අද වන විට තත්ත්වය සම්පූර්ණයෙන් වෙනස් වෙලා. ප්‍රජාතන්ත්‍රවාදය ගැන එහි වැදගත්කම ගැන විශ්වාසය ඇතිවෙලා.අපට පුළුවන්කමක් තිබෙනවා මෙවර මැතිවරණයේ දී උපරිම මනාප ප්‍රමාණයක් ලබාගෙන මහ ඇමැති ධුරය එක්සත් ජනතා නිදහස් සන්ධානය වෙත ලබා ගැනීමට. ජනතාව තුළ ඒ පිළිබඳව විශාල විශ්වාසයක් තිබෙනවා.දෙමළ ජාතික සන්ධානයට බැරිවෙලා තිබෙනවා ඔවුන් ලබාදුන් පොරොන්දු කිසිවක් ඉෂ්ට කිරීමට. මේ තත්ත්වය තුළ දෙමළ ජාතික සන්ධානය පිළිබඳව වූ විශ්වාසය දෙමළ ජනතාව අතරින් ගිලිහී ගිහින්. සුව වූ තුවාල යළිත් පෑරීමට ජාතිවාදය පැතිර වීමටත් දෙමළ ජාතික සන්ධානය උත්සාහයක නියැළෙනවා.ඒත් ආණ්ඩුවට පුළුවන් වෙලා තිබෙනවා ජාති භේදයෙන් ආගම් භේදයෙන් පක්‍ෂ භේදයෙන් තොරව මුළු උතුරුකරයටම විශාල සේවයක් ඉටු කිරීමට. මේ නිසා උතුරේ දෙමළ ජනතාව තුළ විශාල පිබිදීමක් දක්නට ලැබෙනවා.ඔබ මේ විදිහේ අදහසක් පළ කළත් පසුගිය මැතිවරණ ප්‍රතිඵල විශ්ලේෂණය කර බලද්දී දෙමළ ජාතික සන්ධානයට වාසිදායක අන්දමට යි පෙළ ගැසුනේ. මේ අනුව උතුරේ දී ආණ්ඩුවට වාසිදායක තත්ත්වයක් ඇතැයි ඔබ කියන්නේ කොහොම ද?පසුගිය ප්‍රාදේශීය සභා මැතිවරණයේ දී දෙමළ ජාතික සන්ධානය බහුතර ප්‍රමාණයක් ජයග්‍රහණය කළත් උතුරේ ජනතාවට අවම සේවයක් හෝ ඉටුකිරීමට දෙමළ ජාතික සන්ධානයට බැරි වුණා.අවම වශයෙන් ප්‍රාදේශීය සභාවකින් ඉටුකළ යුතු අවම යුතුකම වූ පාරකට බල්බ් එකක් සවිකිරීමට පවා නොහැකි වී තිබෙනවා. පාර්ලිමේන්තු මන්ත්‍රීවරුන්ගෙන් වුණත් නිසි සේවයක් ඉටුවෙලා නැහැ. මේ තත්ත්වය තුළ දෙමළ ජාතික සන්ධානය දිනෙන් දින පැයෙන් පැය ජනතාවගෙන් ඈත්වෙන දේශපාලන ව්‍යාපාරයක් බවට පත්වෙලා තිබෙන්නේ.වෙනත් විදිහකට කියනවා නම් උතුරේ දෙමළ ජනතාවට දෙමළ සන්ධානය පිළිබඳව වූ විශ්වාසය කැමැත්ත කෙමෙන් පහළ යමින් තිබෙන්නේ. උතුරේ ජනතාව තුළ මේ වන විට එක්සත් ජනතා නිදහස් සන්ධානය පිළිබඳ විශ්වාසය ශීඝ්‍රයෙන් ඉහළ යමින් තිබෙන්නේ.යුද්ධයෙන් බිඳ වැටුණ උතුරේ ජන ජීවිතය ගොඩනැඟීමටත් ප්‍රාදේශීය සංවර්ධන කටයුතු පිළිබඳවත් උතුරු ප්‍රදේශයේ දීර්ඝ කාලීනව ජීවත් වූ අයෙකු විදිහට ඔබේ මතය පැහැදිලි කළ හැකි ද?උතුරු ප්‍රදේශය තුළ විශාල සංවර්ධනයක් හා ජන ජීවිතයේ විශාල පිබිදීමක් දක්නට තිබෙනවා. යුද්ධයෙන් පසු උතුරේ මෙතාක් සංවර්ධනය පිළිබඳව අපට විශාල ඇගැයීමක් තිබෙනවා. උදාහරණයක් විදිහට ගනිමු මගේ උපන් ගම වූ කිලිනොච්චිය නගරය. මේ නගරය දීර්ඝ කාලයක් එල්.ටී.ටී.ඊ ත්‍රස්තවාදී ග්‍රහණයේ තිබූ නගරයක්.මේ නගරය එදා බිඳ වැටුණු ඇද වැටුණු නගරයක් බවට පත් වෙලා තිබුණේ. ඒත් අද බලන්න මේ නගරය විශාල නගරයක් බවට විසිඑක්වෙනි සියවසේ නගරයක් බවට පත්වෙලා තිබෙනවා. එදා කිලිනොච්චියට ගිය කෙනෙකුට අද කිලිනොච්චියට ගියොත් හඳුනා ගැනීමට බැරිවෙනවා නොඅනුමාන යි.කිලිනොච්චිය පමණක් නොවෙයි, යාපනය අර්ධද්වීපය තුළ වුණත් කැපී පෙනෙන ප්‍රබල වෙනසක් දක්නට තිබෙනවා. මේ ගැන ජනතාව තුළ විශාල ප්‍රසාදයක් දක්නට තිබෙනවා.මේ කාලය තුළ විශාල සංවර්ධනයක් පමණක් නොවෙයි ජන ජීවිතයේ හා ආර්ථික තත්ත්වයේ ප්‍රබල වර්ධනයක් වගේම ස්ථාවරත්වයක් ඇතිවෙලා තිබෙනවා. මේ සියල්ලටම හේතුවෙලා තිබෙන්නේ යුද්ධයෙන් පසු ආණ්ඩුව සිදු කළ නිවැරැදි ආර්ථික හා සමාජ කළමනාකරණයයි. ඒ ගැන උතුරේ ජනතාව තුළ විශාල ඇගැයීමක් තිබෙනවා.මේ ප්‍රදේශවල වෘත්තිමය හා කෘෂිකාර්මික තත්ත්වය අද වන විට කුමන වාතාවරණයකට ද පත්ව තිබෙන්නේ?මේ ප්‍රදේශවල ජන ජීවිතය වගේම ඔවුන්ගේ වෘත්තිමය කටයුතු ගොවිතැන් කටයුතු විශාල ලෙස දියුණුවෙලා. ඔවුන්ට හැකි වී උතුරේ සෑම බිම් අඟලක්ම නිසි ලෙස ප්‍රයෝජනයට ගැනීමට. ඔවුන් තුළ කෘෂිකාර්මිකව විශාල දියුණුවක් දක්නට තිබෙනවා. මේ ගැන විශාල ආශීර්වාදයක් පළවෙමින් තිබෙනවා.උතුරේ නැවත පදිංචි කිරීමේ හා පුනරුත්ථාපන කටයුතුවල වර්තමාන තත්ත්වය ගැන ඔබේ අදහස කුමක් ද?එල්.ටී.ටී.ඊ සංවිධානයට සම්බන්ධ වී ත්‍රස්තවාදී කටයුතුවල නියැළි සාමාජිකයන් දසදහසකට අධික ප්‍රමාණයක් නිවහල් නිදහස් පුරවැසියන් ලෙස සමාජගත කර තිබෙන්නේ. මෙය ඉතාමත් වැදගත් අවස්ථාවක් විදිහට හඳුන්වන්න පුළුවන්. මේ විතරක් නොවෙයි, අලුතින් ම නිවාස යුද්ධයෙන් අවතැන් වූ පිරිස් වෙත ලැබී තිබෙනවා. සාමාන්‍ය රැකියාවක් කරන කෙනෙකුට සදා ගැනීමට නොහැකි තරමේ නිවසක් නිර්මාණය කර ගැනීමට පුළුවන්කම ලැබී තිබෙනවා.අන්තර්ජාතිකව මොන විදිහේ චෝදනා එල්ල වුණත් රට ඇතුළත උතුරු ප්‍රදේශය තුළ තිබෙන්නේ මෙවැනි ධනාත්මක තත්ත්වයක් දක්නට තිබෙනවා. මේ විදිහේ තත්ත්වයක් දක්නට තිබුණත් අද දෙමළ ජාතික සන්ධානයත්, විපක්‍ෂයත් අන්තර් ජාතික ප්‍රජාවත් මේ සත්‍ය තත්ත්වය සැඟවීමට විශාල ප්‍රයත්නයක නියැළෙනවා. මේකත් ඉතාමත් වැරැදි දෙයක් විදිහටයි හඳුන්වාදීමට පුළුවන්.අද අපට හැකි වී තිබෙනවා උතුරේ ජන ජීවිතය යථා තත්ත්වයට පත් කිරීමට වගේම ප්‍රජාතන්ත්‍රවාදය තහවුරු කිරීමටත්. මේ සියල්ල අප රටක් විදිහට ලැබූ ජයග්‍රහණයකැයි පෙන්වීම වරදක් නොවෙයි.උතුරේ ඇතිව තිබූ ගැටලු සහගත තත්ත්වයට විසැඳුමක් විදිහට 13 ව්‍යවස්ථා සංශෝධනය ඇති කිරීමට මීට අවුරුදු විසිහයකට පෙර පළාත් සභා විසැඳුම ගෙන ආවා. මේ විසැඳුම වර්තමානයට කෙතෙක් දුරට ගැළපෙන දෙයක්ද?13 ව්‍යවස්ථා සංශෝධනයට යළි වෙනස්කම් ඇති කිරීම හෝ නොකිරීම දේශපාලන ප්‍රශ්නයක් මිසක් ජනතා ප්‍රශ්නයක් නොවෙයි. ජනතාව ඉඩම් පොලිස් බලතල ගැන කතා කරන්නේ නැහැ. ඔවුන්ට අවශ්‍ය කරන්නේ නිදහසේ තම ජීවිතය ඉදිරියට රැගෙන යාමයි.ඒ හැර ඉඩම් බලතල, පොලිස් බලතල, දේශපාලන ප්‍රශ්නයක් මිස ජනතාවගේ ගැටලුවක් නොවෙයි. මම දන්න විදිහට කිසිදු සාමාන්‍ය පුරවැසියකු ඉඩම් බලතල, පොලිස් බලතල ගැන කතා කරනවා තියා ඒ ගැන තැකීමක්වත් නැහැ.ජනතාවගේ අවශ්‍යතා සඳහා සමහර වෙලාවට පුද්ගලික ඉඩම් වන්දි ගෙවා රජයට පවරා ගැනීමට කටයුතු කර තිබෙනා. ඒ හැර බලෙන් ඉඩම් පවරා ගැනීමක් සිදු කර නැහැ. මේ දේවල් උතුරේ පමණක් නොවෙයි දකුණේත් සිදු වෙනවා. සංවර්ධන ව්‍යාපෘතියකට වන්දි ගෙවා ඉඩමක් හෝ ගොඩනැඟිල්ලක් පවරා ගැනීම අලුත් දෙයක් නොවෙයි. බිම් අඟලක් නොමැතිව අසරණ වූ ජනතාවට බිම් කොටසක් ලබා දීමටත් ආණ්ඩුව කටයුතු කර තිබෙනවා. මෙවැනි තත්ත්වයක් තුළ අමුතුවෙන් පොලිස් බලතල ගැන කතා කිරීම වැදගත් දෙයක් විදිහට හඳුන්වන්න පුළුවන්.පොලිස්බලතල ගැන වුණත් එහෙමයි. රටකට තිබිය යුත්තේ එක් පොලිසියයි පළාතෙන් පළාතට එක් එක් පොලිසියක් තිබ්බොත් එමඟින් විශාල අර්බුදයක් ඇති වීමට පුළුවන්. අද උසස් පෙළ සමත් උතුරේ තරුණයකුට වුණත් පොලිස් නිලතලයකට බැඳීමට පුළුවන්. ඒ විදිහේ තත්ත්වයකදි අමුතුවෙන් පොලිස්බලතල ගැන කතා කිරීමට අවශ්‍ය නැහැ. ශ්‍රීලංකා පොලිසියට සියලු ජාතීන් බඳවා ගැනීමෙන් ශ්‍රී ලංකා පොලිසිය ශක්තිමත් කිරීම තමයි විය යුත්තේ.13 වෙනි ව්‍යවස්ථා සංශෝධනය ඇති කිරීමට මුල් වුණේ ජේ.ආර්. ජයවර්ධන, රජිව් ගාන්ධි යන නායකයන්. කොටි සංවිධානයේ නායකයන්ගේ ක්‍රියාකාරකම් මෙයට හේතු වුණා. ඒත් අද ජේ.ආර්.ජයවර්ධන, රජිව් ගාන්ධි යන මහත්වරු ජීවතුන් අතර නැහැ. එල්.ටී.ටී.ඊ. නායකයා වගේම එල්.ටී.ටී.ඊ. සංවිධානයත් විනාශ වෙලා.අද තත්ත්වය සම්පූර්ණයෙන්ම වෙනස් වෙලා, ඒ නිසා දහතුන අදට කොතරම් දුරට ගැලපේද යන්න සලකා බැලිය යුතුයි. එදා ඉන්දු ලංකා ගිවිසුමේ අරමුණ වුණේ උතුරේ ක්‍රියාත්මක වූ සන්නද්ධ කල්ලි නිරායුධ කිරීමයි. ඒත් අද උතුරේ කිසිදු සන්නද්ධ කල්ලියක් ක්‍රියාත්මක නැහැ. මේ තත්ත්වය තුළ 13 වෙනි සංශෝධනයේ යම් වෙනස් කිරීමක් සිදු කිරීමේ වරදක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=f1307272</link>
    <topic>ත්‍රස්තවාදයට උදව් කිරීමට රාජ්‍ය නොවන සංවිධානවලට අයිතියක් නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>රාජ්‍ය නොවන සංවිධානවල ක්‍රියාකාරිත්වය, ඒවා නිරීක්‍ෂණය කිරීමට ආණ්ඩුව ගෙන ඇති ක්‍රියා මාර්ග, උතුරේ මැතිවරණය ආශ්‍රිත කතාබහ සහ තවත් කාලීන හා සමාජ කරුණු පිළිබඳව ලක්‍ෂ්මන් හුළුගල්ල මහතා සමඟ සිදු කළ සාකච්ඡාවකි මේ.රාජ්‍ය නොවන සංවිධාන හා එහි ක්‍රියාකාරිත්වය ගැන විවිධ මත පළ වෙනවා. මෙම සංවිධාන නිරීක්‍ෂණය කළ යුතු බවට ප්‍රතිපත්තිමය තීරණයකටත් රජය පැමිණ තිබෙනවා. මේ ගැන පැහැදිලි කිරීමක් කළ හැකි ද?කොටි සංවිධානය ක්‍රියාත්මකව තිබූ කාලයේ දී මෙරට විවිධ ආකාරයේ විවිධ පන්නයේ රාජ්‍ය නොවන සංවිධාන ගොඩනැඟුණා. ඒ සංවිධාන යුද්ධය තිබූ ප්‍රදේශවල ක්‍රියාත්මක වුණා. ඒත් එදා තිබූ තත්ත්වය අනුව නිසි විදියට නිරීක්‍ෂණයක් සිදු කෙරුණේ නැහැ.මේ කාලයේ දී ඇතැම් රාජ්‍ය නොවන සංවිධාන එල්.ටී.ටී.ඊ සංවිධානය සමඟ සම්බන්ධතා ඇති කර ගත්තා. එම සංවිධානවලට විදේ්ශයන්ගෙන් ආධාර ලැබුණේ මෙරට ජනතාවගේ යහපත සඳහා අවශ්‍ය කටයුතු සම්පාදනය කිරීමට යි.එහෙත් රාජ්‍ය නොවන සංවිධානවලින් සමහරක් උතුරේ සහ නැඟෙනහිර කොටි ත්‍රස්තවාදීන්ට අවශ්‍ය පහසුකම් සැපයීමට යෙදවුවා. කොටි සංවිධානයට අවශ්‍ය රෝහල් ඉදිකිරීම සඳහා රාජ්‍ය නොවන සංවිධාන මුදල් යෙද වූ අවස්ථා පවා අපට සැලවුණා.මේ මොන දේ කළත් එවැනි සංවිධාන ගැන නිරීක්‍ෂණයක් හෝ පරීක්‍ෂණයක් මෙතෙක් කල් සිදු වුණේ නැහැ. ඒ තත්ත්වය නිවැරැදි කර නිසි නිරීක්‍ෂණයක් සිදු කිරීමට අපේ අවධානය යොමු වෙලා තිබෙනවා.ඒ වගේම ඇතැම් රාජ්‍ය නොවන සංවිධාන ලියාපදිංචි වෙලා තිබෙන්නේ සමාගම් පනත යටතේයි. මේ සංවිධාන ව්‍යාපාරික කටයුතුවල පවා නියැළෙමින් සිටිනවා. ඒ වගේම රාජ්‍ය නොවන සංවිධානවල පරමාර්ථය හා අරමුණ විය යුත්තේ ජනතාව වෙත අවශ්‍ය කරන සේවය සැලසීමයි.ඒත් අද ඇතැම් රාජ්‍ය නොවන සංවිධාන කටයුතු කරන්නේ දේශපාලන අරමුණු මුල්කර ගෙනයි. ඔවුන් මෙරට දේශපාලන කටයුතුවලට මෙන්ම ආණ්ඩු පෙරළියකට අවශ්‍ය සැලැසුම් නිර්මාණය කරනවා.ඔබ සඳහන් කරන ඇතැම් රාජ්‍ය නොවන සංවිධානවල තවත් වැරැදි ක්‍රියාකාරකම් පිළිබඳ පැහැදිලි කළ හැකි ද?ඔව්, සමහර රාජ්‍ය නොවන සංවිධානවල ක්‍රියාකාරීන් විදේශයන්ගෙන් මෙරට ජනතා සුබසාධනයට ලැබෙන මුදල් තමන්ගේ සුබසාධනයට යොදා ගන්නා ආකාරයක් දක්නට තිබෙනවා. ඒක කිසිසේත්ම හොඳ දෙයක් නොවෙයි. ඒ වගේම මෙරට දේශපාලන ව්‍යාපෘතිවලටත් සමහර රාජ්‍ය නොවන සංවිධාන මුදල් යොදවනවා. මේ විදිහේ පුද්ගලයන්ගෙන් රටට හෝ සමාජයට ප්‍රතිඵලදායක දෙයක් ලැබෙන්නේ නැහැ.රාජ්‍ය නොවන සංවිධාන වෙත ආණ්ඩුව චෝදනා එල්ල කරන්නේ එම සංවිධාන මර්දනය කිරීමට බව ඔවුන් කියනවා. මේ ගැන ඔබේ අදහස පැහැදිලි කළ හැකි ද?මෙතැන මෙල්ල කිරීමක් හෝ මර්දනයක් නෑ. නීතිය හරියට ක්‍රියාත්මක කිරීමට ගන්නා ප්‍රයත්නයක් පමණයි තිබෙන්නේ. තමන්ට පැවරි තිබෙන කාර්යභාරය නිසි විදිහට ඉෂ්ට කරනවා නම් කිසිවකු බියට පත්විය යුතු නෑ. නීත්‍යානුකූලවත් වගකීම්සහගතවත් කටයුතු කරන කිසිදු රාජ්‍ය නොවන සංවිධානයකට වර්තමානයේ දී හෝ අනාගතයේ දී කිසිදු හානියක් වෙන්නේ නැහැ.ඒ කටයුත්ත සාර්ථක කර ගැනීම සඳහා රාජ්‍ය නොවන සංවිධාන ලියාපදිංචි කිරීමේ ලේකම් කාර්යාලයක් පිහිටුවා තිබෙනවා. සියලු රාජ්‍ය නොවන සංවිධාන මෙහි ලියාපදිංචි වීම සිදු කළ යුතුයි.ත්‍රස්තවාදයට හා බෙදුම්වාදයට අතහිත දීම් හා අනුග්‍රහය දැක්වීම් ද රාජ්‍ය නොවන සංවිධාන හරහා සිදුවන බවට ඔබ මීට පෙර සඳහන් කර තිබුණා. මේ ගැන පැහැදිලි කිරීමක් කළ හැකි ද?කොටි සංවිධානය ක්‍රියාත්මක වූ අවදියේ දී මේ සංවිධානවලින් සමහරක් කොටි සංවිධානයට මූල්‍ය ආධාර පමණක් නොවෙයි ද්‍රව්‍යමය ආධාර ලබාදීමත් සිදුකර තිබෙනවා. වර්තමානයේදීත් සමහරු අඩපණ වී තිබෙන ත්‍රස්තවාදය නැඟිටවීමට ආධාර කරනවා, මතවාදිමය පසුබිම නිර්මාණය කරනවා. මෙය කිසිසේත්ම සාධාරණීකරණය කළ නොහැකි තත්ත්වයක්.රාජ්‍ය නොවන සංවිධානවලට අයිතියක් නැහැ ත්‍රස්තවාදී සංවිධානවලට සහය දීමට හෝ ඔවුන් සමඟ ගනුදෙනු කිරීමට. ඒත් ඔවුන් ඒ දේ එදා සිදු කළා වගේම අද එවැනි දේවල් සිදු කිරීමට උත්සාහ කරනවා. මේක කිසිම විටක අනුමත කළ නොහැකි පිළිගත නොහැකි තත්ත්වයක්.එල්.ටී.ටී.ඊ යට හිතවත් ඩයස්පෝරාවට අවශ්‍ය මතවාදිමය හා ආර්ථික ශක්තිය ලබාදීමටත් ඇතැම් රාජ්‍ය නොවන සංවිධාන මැදිහත්ව කටයුතු කර තිබෙනවා. මේ සංවිධාන තම රාජකාරි මායිම් මඟහැර අනවශ්‍ය කටයුතුවලට අතපෙවීමක් විදිහටත් මෙය හඳුන්වා දීමට පුළුවන්.අවුරුදු හතරකට පෙර ලබා ගත් යුද ජයග්‍රහණය රටේ යහපතට හා සිංහල ‍ෙදමළ මුස්ලිම් ජන කොටස්වල යහපත පිණිස යොදාගත හැක්කේ කෙසේ ද යන්න ගැන පැහැදිලි කිරීමක් කළ හැකි ද?අපට ලැබී තිබෙන්නේ ඉතාමත් වැදගත් හා තීරණාත්මක අවස්්ථාවක්. අප මේ මොහොත ආරක්‍ෂා කර ගැනීම රටේ අනාගතයට සුවිශේ්ෂ ප්‍රවිශ්ටයක් විදිහට හඳුන්වන්න පුළුවන්.අවුරුදු තිහක් යුද්ධයෙන් පීඩා විඳි උතුරේ ජනතාවට ආලෝකයක් ලැබුණේ ඔවුන්ට අලුත් ලෝකයේ අනගි බව දැක ගන්නට ලැබුණේ යුද්ධය නිමාවට පත්වී සාමකාමී වාතාවරණයක් උතුරු නැඟෙනහිර ඇති වූ පසුවයි.අද උතුරේ ජනතාව තමන්ගේ ජීවිත රටාව සාමාන්‍යකරණය කර ගෙන තිබෙනවා. යුද්ධය නිමාවීමෙන් පසු ඔවුන්ගේ ආර්ථික තත්ත්වය ජීවන තත්ත්වය ඉහළ ගොස් තිබුණා.වෙන රටවල නම් යුද්ධයකින් පසු බිම් බෝම්බ පුපුරා ජීවිත හානි වෙනවා. ඉඳහිට හෝ තුවක්කු පත්තු වෙනවා. ඒත් මෙරට යුද්ධයෙන් පසු එවැනි අවාසනාවන්ත තත්ත්වයක් ඇති වුණේ නැහැ. නැවත පදිංචි කිරීම් බොහෝ දුරට අවසාන වෙලා තිබෙනවා. අද උතුරේ තිබෙන්නේ ඉතාමත් සාමාන්‍යකරණය වූ තත්ත්වයක්.මේ තත්ත්වය තුළ උතුරු ප්‍රදේ්ශය තුළ අතිශය සාමකාමී හා හොඳ වාතාවරණයක් ඇතිවෙලා තිබෙනවා. ඒ නිසා අප සියලු දෙනා ඇති වී තිබෙන සාමකාමී වාතාවරණය මඟින් නිසි ප්‍රයෝජන ගත යුතුයි.එපමණක් නොවෙයි මේ වන විට උතුරේ ප්‍රජාතන්ත්‍රවාදය ඇති කිරීමට අවශ්‍ය පසුබිම නිර්මාණය වෙලා තිබෙනවා. දැනටමත් උතුරේ මැතිවරණයට අවශ්‍ය නාම යෝජනා කැඳවීම් සිදු කර තිබෙනවා. මෙය මෙරට දේ්ශපාලන ඉතිහාසයේ තීරණාත්මක මන්සංධියක් විදිහට හඳුන්වන්න පුළුවන්.මැතිවරණ සමයේ දී උතුරේ හමුදා බැරැක්කවලට සීමා කරන ලෙස ඇතැම් දේශපාලන පක්‍ෂ ඉල්ලීම් කරනවා. මේ ඉල්ලීම්වල සාධාරණයක් තිබෙනවා ද?ඒ විදිහේ අදහස් පළ කරන්නේ සැඟවුණු දේශපාලන න්‍යාය පත්‍ර සහිතව කුමන්ත්‍රණකාරිව කටයුතු කරන පිරිස් විසිනුයි. මේවා සම්පූර්ණයෙන්ම දේශපාලන තර්ක විතර්ක ඉල්ලීම් පමණයි. අද වන විට උතුරේ ජනතාව හමුදාව සමඟ ඉතාමත් ළඟින් හා මිත්‍රත්වයෙන් කටයුතු කරනවා.අනෙක් විදිහට ගත්තොත් උතුරේ පමණක් නොවෙයි කොළඹත් හමුදා ක්‍රියාත්මක වෙනවා. ඒත් ඔවුන් සිවිල් කාර්යයන් වෙත යොමු වෙන්නේ නැහැ. උතුරේත් හමුදාව ක්‍රියාත්මක වුණත් ඔවුන් සිවිල් සමාජයට අත පෙවීමක් කරන්නේ නැහැ.උතුරු ප්‍රදේ්ශයේ පළාත් පාලන ආයතන ක්‍රියාත්මකයි. ඒවායේ බහුතර බලය හිමිවෙලා තිබෙන්නේ විපක්‍ෂයට යි. රාජ්‍ය පරිපාලන ක්‍ෂේත්‍රයත් එහෙමයි. ප්‍රාදේ්ශීය ලේකම්වරු මඟින් තමයි මේ පළාත්වල පරිපාලන කටයුතු සිදු කරන්නේ. මේ කිසිවකට හමුදාව අත දැමීමක් හෝ බලපෑමක් එල්ල කරන්නේ නැහැ.මාධ්‍ය මඟින් අනවශ්‍ය ප්‍රචාරයක් ලබා ගැනීමටත් මාධ්‍ය ඉදිරියේ සංදර්ශනයක් පැවැත්වීමටත් කැමැති අය තමයි මේ ආකාරයේ විවිධ ආකාරයේ චෝදනා එල්ල කරමින් ජනතාව මුලා කිරීමේ ප්‍රයත්නයක නියැළෙන්නේ.උතුරු නැඟෙනහිරත් දිවයිනේ විවිධ ප්‍රදේශවලත් සිදු කරනු ලබන සංවර්ධන කටයුතු පිළිබඳව ඇතැම් දේශපාලන පක්‍ෂ හා සමාජ කණ්ඩායම් ආණ්ඩුවට චෝදනා කරන්නේ විශාල නාස්තියක් සිදුවන බව සඳහන් කරමිනුයි. මේ චෝදනාවලට පදනමක් තිබෙනවා ද?සමහරුන් රට දියුණු වෙනවට විශාල ඉරිසියාවකින් සිටින්නේ. ඔවුන්ට අවශ්‍ය වෙලා තිබෙන්නේ කෙක්කෙන් හෝ කොක්කෙන් ආණ්ඩුව අපකීර්තියට පත් කිරීම පමණයි. මේ අවස්ථාවේ දී බලවේග වලට අවශ්‍ය කර තිබෙන්නේ මොනයම් හෝ අර්බුදයක් මතු කර මේ සංවර්ධන ගමන අඩාල කිරීමටයි.කවුරුන් මොන විදිහට කීවත් අද අපට පුළුවන් වෙලා තිබෙනවා මෙරට විදුලි අවශ්‍යතාවයෙන් 97% සපිරිමට, මාර්ග පද්ධතියත් විශාල සංවර්ධනයක් වෙත යොමු කිරීමට, මත්තල ගුවන් තොටුපොළ, හම්බන්තොට වරාය වැනි ව්‍යාපෘති ගැන විපක්‍ෂය නඟන තර්කය වෙලා තිබෙන්නේ මෙම ව්‍යාපෘති ජනාකීර්ණ ස්ථාන නොවන බවයි.ඒත් මෙවැනි ව්‍යාපෘතියක් ආරම්භ කළ සැනින් අතිසාර්ථක වෙන්නේ නැහැ. ක්‍රමිකව තමයි ඕනෑම ව්‍යාපෘතියක් සාර්ථක වෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>27</day>
    </date>
    <link>http://www.dinamina.lk/2013/07/27/_art.asp?fn=f1307273</link>
    <topic>ගම රට දැය නඟන සිවිල් ආරක්ෂකයෝ</topic>
    <author>චන්දන ජයවීර</author>
    <content>යුද්ධයේදී ඔවුන් රට බේරා ගන්නා අභීත හමුදාව වූවෝය. සාමය ඇති වී සමස්ත ජාතියම සංවර්ධන සංග්‍රාමයකට යොමු වන විට ඔවුන් සංවර්ධන හමුදාව වූවෝය. ඒ අතර සුළි සුළඟක්, ගංවතුරක් හෝ වෙනත් යම් හදිසි අවධානමක් පැමිණි විට ඔවුන් සහන හමුදාවක් වෙයි.මේ සියලු අවස්ථාවන්හිදී දැක්වූ දැඩි කැපවීමත් කාර්යශූරත්වයත් නිසා ඉතා කෙටි කාලයක්තුළ විශාල කාර්යභාරයක් කරන්නට සිවිල් ආරක්ෂක බළකායට හැකිවී ඇත.කෝට්ටේ පාර්ලිමේන්තු සංකීර්ණයට යාබදව වසර ගණනාවක් තිස්සේ වගා නොකර අතහැර දමා තිබුණු කුඹුරු යායක් විය. කාලය විසින් කුඩා වන රොදක් බවට පත් කර තිබූ මේ භූමිය සිවිල් ආරක්ෂක බළකායේ ශ්‍රම දායකත්වය නිසා නැවතත් සශ්‍රීක කුඹුරු යායක්ව ඇත.සිවිල් ආරක්ෂක බළකායේ කඩිසර හමුදාවෝ මේ භූමියට අරක් ගෙන තිබූ මානා කටු අකුල් කපා, පස සකස් කර නැවතත් වගා කළ හැකි බිමක් බවට පත් කළේ ඉමහත් වෙහෙසක් දරාය.ඉන් පසු ඔවුන් මෙම කුඹුරු යාය එම ඉඩම්වල පාරම්පරික උරුමක්කරුවන්ට ගොවිතැන් කිරීම සඳහා භාර දුන්නේය. දැන් මේ ප්‍රදේශයේ යන එන ඕනෑම කෙනෙකුට කරලින් බරවී ඇති කුඹුරු යායක් දක්නට ලැබේ.කොළඹ නගරය මැදින් ගලා බසින ලන්දේසි ඇළ කාලයක් හැඳින්වූයේ කුණු ඇළ ලෙසය. ඇළ දෙපස විශාල ජනතාවක් ජීවත් වෙති. ජනතාව විසින් ඇළ‍ ගොඩකර තිබූ අතරම ඇළද විටින් විට ජනතාව ලෙඩ කරන්නට විය.ලන්දේසි ඇළ පවිත්‍ර ඇළ මාර්ගයක් බවට පත් කර ජනතාව හා ඇළ අතර ‍මිතුරු සම්බන්ධයක් ගොඩනැඟුවේ සිවිල් ආරක්ෂක බළකා සිය සේවය තවත් දිශාවකට යොමු කරවමිනි.මේ කඩිසර හමුදාව ඩෙංගු මර්දනය සඳහා දක්වන දායකත්වයද සුවිශේෂය. ඔවුන්ගේ ශ්‍රම දායකත්වය නිසා නගරයේ බොහෝ ඇළ මාර්ග පිරිසිදුව ඇත.කෘෂිකර්මය නඟා සිටුවා දහස් ගණනින් වගා කර නොතිබූ ඉඩම් වගා කර කෘෂි අස්වැන්න ඉහළ නැංවීමට මෙන්ම යුද්ධයේදී රජයට විරුද්ධව අවි ඔසවා රටදෙකඩ කිරීමට උත්සාහ කළ එල්.ටී.ටී.ඊ. සෙබළුන් නැවත සමාජගත කිරීම දක්වා පැතිරුණු ක්ෂේත්‍ර රැසකට සිවිල් ආරක්ෂක හමුදාවේ දායකත්වය ලැබෙයි.ඔවුන් අතින් ඉටුවන ‍මහජන සුබ සාධන සේවා අතරින් කිහිපයක් ලෙස දිළිඳු පවුල්වලට නිවාස තැනීමට ශ්‍රම දායකත්වය ලබාදීම, මත්ද්‍රව්‍ය නිවාරණ හා මනෝ විද්‍යාත්මක වැඩමුළු ග්‍රාමීය සංවිධානය කිරීම, ජංගම සහන සැල් පවත්වාගෙන යාම, ගුරු හිඟය නිසා අසීරු තත්ත්වයට පත්ව සිටින කිලිනොච්චිය, මුලතිව් වැනි ප්‍රදේශවල පාසල් හා ප්‍රාථමික අධ්‍යාපනය නඟා සිටුවීම කිහිපයකි.එසේම කොළඹ නගරයේ භූ අලංකරණ කටයුතු සිදු වන්නේද සිවිල් ආරක්ෂක බළකායේ උදව්වෙනි. මෙම බළකාය මැදිහත්ව එල්පින්ස්ටන් ‍රඟහල ප්‍රතිසංස්කරණය කිරීම මෙන්ම විපක්ෂ නායක නිල කාර්යාලය ප්‍රතිසංස්කරණය කිරීමද සිදු වෙයි.ඒ නිසා රජයට කෝටි ගණනක ධනයක් ඉතිරිවන අතරම ස්ථිරසාර ලෙස මනාව ඉදිකිරීම් කටයුතු සිදු වේ. අලි මිනිස් ගැටුමට විසැඳුමක් ලෙස ඉදිකරන අලි වැට ඉදිකිරීම සඳහාද දැන් දැන් ලබා ගැනෙන්නේ සිවිල් ආරක්ෂක බළකායේ ශ්‍රම දායකත්වයය.රටේ සංවර්ධන ක්‍රියාදාමයන් සිදු වන්නේ කොතැනද ඒ සෑම තැනකම සී.එස්.සී. යන කෙටි අකුරු තුන සහිත ටී ෂර්ට් පැළඳ නොඅලස්ව වැඩෙහි යෙදී සිටින කඩිසර හමුදාවෝ දක්නට ලැබේ.ඔවුන්ගේ සේවය සීමා වන්නේ සංවර්ධනය හෝ සුබ සාධනය දෙසට පමණක් නොවේ. විහාර ආරාම ප්‍රතිසංස්කරණය කිරීම, පුරාවිද්‍යාත්මක සිද්ධස්ථාන හා ජාතික උරුමයන් ආරක්ෂා කිරීම, එම භූමි මනාව පාලනය කිරීම හා සෞන්දර්යාත්මක ලෙස පවත්වාගෙන යාමට දක්වන දායකත්වය මෙවැනි කෙටි ලිපියකට සීමා කළ නොහැකි තරම්ය.පසුගිය පොසොන් සමයේ ඔබ මිහින්තලය වන්දනාමාන කිරීමට ගියේ නම් සිවිල් ආරක්ෂක බළකාය එහි පහසුකම් වර්ධනය කිරීමට දක්වා ඇති දායකත්වය මනාව පෙනෙනු ඇත. එසේ නැතහොත් අනුරාධපුරයේ මහමෙව්නා උයනේ අතිත ශ්‍රී විභූතිය මෙම බළකායේ ශ්‍රමයෙන් යළි ගොඩනැගෙනු දැක ගත හැක. අවුකන ගොඩනැඟිලි පරිශ්‍රය අලංකරණය කිරීමද එවැන්නකි. මහමෙව්නා උයනේ සී.එස්.සී. සෙබළුන් අලුතින් දේශීය ශාක සිය ගණනක් සිටුවා ඇත.දිගාමඬුල්ල ඇතුළු ඓතිහාසික උරුමයන් රැසක්සංරක්ෂණය කිරීම සඳහා පුරාවිද්‍යා දෙපාර්තමේන්තුවට සිවිල් ආරක්ෂක බළකායේ සහය ලැබෙයි. ලබන සිරිපා වාරයට ඔබ ශ්‍රීපාදය කරුණා කරන්නට ගියහොත් වෙනදා දැක ගත හැකිව තිබූ පිළිවෙළකටනැති අබලන් වූ පඩිපෙළ වෙනුවට මනාව ඒකාකාර පරතරයන් සහිත පඩිපෙළ සමූහයක් නල්ලතන්නියේ සිට ශ්‍රී පාද මළුව දක්වාම ඉදිවී තිබෙනු දැක ගත හැක.එසේම ශ්‍රී පා මළුවට අලංකාර ලෙස ගල් අතුරා පූජා භූමියකට ඔබින ලෙස නිර්මාණය කර තිබෙනු දැක ගත හැක. මේ සියල්ල නිර්මාණය කළ විශ්වකර්මයා සිවිල් ආරක්ෂක ‍බළකායයි. නමුත් ඔවුන් එය දවසින් හෝ දෙකකින් කළ දෙයක් නොවේ. එය පහසු කටයුත්තක්ද නොවේ. සිරිපා මළුවේ බිම අතුරා ඇති එක ගලක් කිලෝ 14ක් බරින් යුක්තය.අලංකාර භූමි නිර්මාණයක් ඇති කිරීම සඳහා අවශ්‍ය ගල්, වැලි, සිමෙන්ති, යකඩ යනාදි සෑම දෙයක්ම ඔවුන් ඉහළට ගෙන ගියේ එකිනෙකාගේ උරමතිනි. යුද්ධයේදී ඔවුන් දැක්වූ කැපවීම මේ වන විටතවතවත් වර්ධනය වී තිබෙනු මිස එය කිසි ලෙසකින් හෝ අඩුවී නොමැති බව ඔවුන් කර ඇති සේවාවන් අනුව පෙනේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n1307291</link>
    <topic>කාමරේ පොරෙන් සැත්කම් 300ක් නවතී</topic>
    <author>අසේල කුරුළුවංශ</author>
    <content>ශ්‍රී ලංකාවේ දෙවන මහා රෝහල ලෙස සලකනු ලබන මහනුවර ශික්ෂණ රෝහලේ වෛද්‍යවරුන් හා හෙද - හෙදියන්, විවේක කාමරයක් සම්බන්ධයෙන් පවත්වාගෙන ගිය ගැටුම නිසා ඉතා බරපතල තත්ත්වයේ සැත්කම් තුන්සියයක් නැවැතිණි. ඒ හැරුණුකොට අසාධ්‍ය තත්ත්වයේ පසු වූ රෝගීන් සිය ගණනක් ප්‍රතිකාර නොලැබ ගෙදර ගොස් ඇත. මේ ගැටුම තාවකාලිකව නැවැත්වීමට රජයේ වෛද්‍ය නිලධාරීන්ගේ සංගමය තීන්දු කර තිබේ. එම සංගමය මේ තීන්දුව ගෙන ඇත්තේ සෞඛ්‍ය අමාත්‍යාංශය මගින් පූර්ණ පරීක්ෂණයක් ආරම්භ කිරීමත් සමඟ ය.සෞඛ්‍ය අමාත්‍යාංශයට අදාළ පරීක්‍ෂණ කටයුතු සිදුකිරීමට මේ මස 31 දා තෙක් කල්දෙමින් වෘත්තිය ක්‍රියාමාර්ගය තාවකාලිකව අත්හිටවූ බව රජයේ වෛද්‍ය නිලධාරීන්ගේ සංගමය මහනුවර ශාඛාව පවසයි.හෙදියන්ගේ අත්තනෝමතික ක්‍රියා පිළිවෙතට විරෝධය දක්වන බව කියමින් හදිසි සැත්කම් හැර සෙසු සියලු ශල්‍යකර්මවලින් ඉකුත් 24 සිට ඉවත්ව සිටීමට රජයේ වෛද්‍ය නිලධාරීන්ගේ සංගමයේ (මහනුවර ශාඛාව) පියවර ගෙන තිබිණි.අදාළ ප්‍රශ්නයට නිසි විසඳුමක් දීමට රෝහල් බලධාරීන් අපොහොසත් වීම තුළ කාමර පොරය උත්සන්න වීම නිසා සැත්කම් සඳහා දින නියමව රෝහලට පැමිණි රෝගීන්ට ආපසු හැරී යාමට සිදු වුණි.මහනුවර මහ රෝහලේ නව ශල්‍යාගාරයට යාබද විවේක කාමරය තුළ හෙදියන් විසින් නිර්වින්දන වෛද්‍යවරයකු සිරකර තැබුවේ යැයි කියන සිද්ධියක් සම්බන්ධයෙන් වෛද්‍යවරුන් මෙම වෘත්තිය ක්‍රියාමාර්ගය ගත් අතර සෞඛ්‍ය අමාත්‍යාංශයට අදාළ පරීක්ෂණ කටයුතු නිමකිරීමට මෙම මස 31 දා තෙක් කල් දෙමින් වෘත්තිය ක්‍රියාමාර්ගය තාවකාලිකව අත්හිටවූ බව රජයේ වෛද්‍ය නිලධාරීන්ගේ සංගමයේ මහනුවර ශාඛාවේ සභාපති සමන් කරුණාතිලක මහතා කීය.වෛද්‍යවරුන්ගේ වෘත්තීය ක්‍රියාමාර්ගය හේතුවෙන් ගත වූ තෙදින තුළ සැත්කම් 300ක් පමණ ඇනහිට තිබෙන බව වාර්තාවෙයි.වෛද්‍යවරුන්ගේ චෝදනා තරයේ ප්‍රතික්ෂේප කරන බවත් සෞඛ්‍ය අමාත්‍යාංශය මගින් සිදුකරන පරීක්ෂණයෙන් සත්‍ය හෙළිදරව් වනු ඇති බවත් රාජ්‍ය සේවා එක්සත් හෙද සංගමයේ මධ්‍ය පළාත් ප්‍රධාන සංවිධායක ශාන්ත ඉලන්දර මහතා කීය.මහනුවර මහ රෝහලට දෛනිකව වයඹ, උතුරු මැද, උතුර, ඌව, නැඟෙනහිර පළාත්වලින් රෝගීන් පැමිණෙන අතර අදාළ වර්ජනය හේතුවෙන් දහස් ගණනක් රෝගීහු දැඩි අසීරුතාවට පත්වූහ.කුමන වර්ජනයක් දියත් කළද පිළිකා රෝගී ප්‍රතිකාර අත්හිටුවීමට කිසිදු අවස්ථාවක පියවර නොගත යුතු බව ලෝක පිළිගත් සම්මතයක් වුවත් අදාළ කාලය තුළ වෛද්‍යවරු එම සදාචාරයද බිඳ දැමූ බව හෙද නිලධාරීහු පවසති. පිළිකා සායන හැර කිමෝ තෙරපි හා රේඩියෝ තෙරපි අඛණ්ඩව රෝගීන්ට ලබා දුන් බව වෛද්‍ය උපේක්ෂා ලංසකාර මහතා කීය.දුර බැහැර පළාත්වලින් ඇතැම් රෝගීන් රුපියල් 5000/=ක පමණ මුදලක් වැයකර ප්‍රතිකාර සඳහා මහනුවර මහ රෝහලට පැමිණ තිබෙන බව එහි ගිය අපට දැකගන්නට ලැබිණි. කාමරයක් සම්බන්ධ සුළු ප්‍රශ්නයක් රෝගීන්ගේ ගෙල සිරකරන තරමට වෛද්‍යවරුන් හා හෙදියන් දුර දිග ගෙන යෑම ජනතාවගේ දෝෂ දර්ශනයට හේතුවී ඇති අතර වගකිවයුතු නිලධාරීන් මෙම ප්‍රශ්න ඉහළට යා නොදී විසදා නොගත්තේ නම් පරිපාලන අංශයක් රෝහලට අවශ්‍ය නැත.ජනතා මුදලින් අධ්‍යාපනය ලැබ තනªරුවලට පැමිණි පසු වෛද්‍ය කර්මය හා හෙද කර්මය රෝගීන්ට කරුමයක් බවට පත්කරන්නට ඉඩ නොදිය යුතු බව රෝගීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n1307292</link>
    <topic>රටට ආදරය කරන ඕනෑම කෙනකුටආණ්ඩුව සමඟ එක්වී වැඩ කළ හැකියි</topic>
    <author>ධනුෂ්ක ගොඩකුඹුර</author>
    <content>තමාට අවශ්‍ය ආණ්ඩුව රකින දේශපාලනයක් නොව රට රකින ආණ්ඩුවක් බවත් රටට ආදරය කරන ඕනෑම කෙනකුට එම ආණ්ඩුව සමඟ එක්ව රටට වැඩ කිරීමට අවස්ථාව ඇති බවත් ජනාධිපති මහින්ද රාජපක්ෂ මහතා අවධාරණය කළේය.ජනතා වරම ගෙන ජනතා ප්‍රශ්නවලට විසැඳුම් නොලැබුණු තරුණ දේශපාලනඥයන් ආණ්ඩුවට එන විට ඔවුන්ට ඉඩ සලසන්නේ අද වඩාත් රටට අවශ්‍යව ඇත්තේ රට දෙස ආදරයෙන් බලන, රටට වැඩ කරන මිනිසුන් නිසා බවත් ජනාධිපතිතුමා පැවසීය.අද බොහෝ පිරිස් මේ පැත්තට එන්නේ වත්මන් ආණ්ඩුව කරන සෑම දෙයකදීම ජනතා අදහස් නියෝජනය වීම නිසා බව පැවසූ ජනාධිපතිවරයා කුමන්ත්‍රණකාරයන්ට තමන් සමඟ වැඩ කරන්නට නොහැකි බවත් ප්‍රකාශ කළේය.ජනාධිපතිවරයා මෙසේ ප්‍රකාශ කළේ පිළියන්දල මධ්‍ය මහා විද්‍යාලයේ පිහිනුම් තටාකය සිසු අයිතියට පත් කිරීමේ සහ කම්කරු හා කම්කරු සබඳතා ඇමැති ගාමිණී ලොකුගේ මහතාගේ දේශපාලන ජීවිතයට වසර 30ක් පිරීම නිමිත්තෙන් එම විද්‍යාලයීය ක්‍රීඩාංගණයේදී 26 දා පැවැති උත්සවයට එක්වෙමිනි.පිහිනුම් සහ කිමිදුම් පහසුකම්වලින් සමන්විත මේ පිහිනුම් තටාකය සඳහා වැය කර ඇති මුදල රුපියල් මිලියන 49කි. පිහිනුම් තටාකය විවෘත කිරීමෙන් අනතුරුව පැවැති උත්සවයේදී ජනාධිපතිතුමා වෙත කැස්බෑව ආසනයේ ජනතාවගේ උපහාර තිළිණ ද ප්‍රදානය කෙරිණ.රටට හොඳක් වීම රට කරවන නායකයාට හොඳක් වීමක් ලෙස සලකන ඇතැමුන් නායකයාට වළ කපන්නට සිතා රටට වළ කපන්න උත්සාහ ගන්නා බව පැවසූ ජනාධිපතිවරයා එයට හොඳම උදාහරණය පොදු රාජ්‍ය මණ්ඩල සමුළුව කඩාකප්පල් කිරීමට ගන්නා උත්සාහයන් බව පෙන්වා දුන්නේය.වෛර කරන අය මෙන්ම ඔවුන් ජීවත් වන රටත් පිරිහෙන බව පැවසූ ජනාධිපතිවරයා වෛරී දේශපාලනයෙන් තොර වීම ජයග්‍රහණ ලැබීමට හේතු වන බව ප්‍රකාශ කළේය.ත්‍රස්තාවදීන්ගේ ම්ලේච්ඡත්වයට රට දෙකඩ කිරීමට එරෙහිව යුද්ධ කළත් කිසිවිටෙක ත්‍රස්වාදීන්ටවත් වෛර නොකළ බවත් ත්‍රස්තවාදයට එරෙහි යුද්ධයෙන් විජයග්‍රහණයක් ලැබීමට එය හේතු වූ බවත් ජනාධිපතිවරයා අවධාරණය කළේය.යුද්ධයෙන් ජය ගන්නට මෙන්ම ආසියාවේ ශක්තිමත්ම ආණ්ඩුව පිහිටුවීමට ද වෛරයෙන් බැහර වීම ඉවහල් වූ බවත් දේශපාලනයෙන් පමණක් නොව සමස්ථ රටෙන් වෛරය අතුගා දැමිය යුතු බවත් පැවසීය.මහා සංඝරත්නයත් ඇමැතිවරුන් වන බන්දුල ගුණවර්ධන, මහින්දානන්ද අලුත්ගමගේ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n1307293</link>
    <topic>සභාපතිත්වය ජනපතිට හිමිවීමෙන්ලෝක ජනතාවගේ පිළිගැනීම සනාථයි</topic>
    <author>පණ්ඩුක සමරසේකර</author>
    <content>පොදු රාජ්‍ය මණ්ඩලීය රටවල රාජ්‍ය නායක සමුළුවේ සභාපතිත්වය ජනපති මහින්ද රාජපක්‍ෂ මහතාට හිමිවීම තුළම ලෝක ජනතාවගේ පිළිගැනීම හා ගෞරවය මෙරටට හිමිවීම සනිටුහන් වන බව ශ්‍රී ලංකා මානව හිමිකම් කොමිසමේ සභාපති හා කොතලාවල ආරක්ෂක විශ්වවිද්‍යාලයේ නීති පීඨාධිපති ආචාර්ය ප්‍රතිභා මහානාම හේවා මහතා පවසයි.පොදු රාජ්‍ය මණ්ඩලීය රාජ්‍ය නායක සමුළුවක් පැවැත්වීමේ වරම වසර 2කට වරක් පමණක් හිමිවන බවත් ඒ නිසාම මෙවැනි සමුළුවක් රටක පැවැත්වීම යනු එය දීර්ඝ කාලීනව ගත් කල සියවසකටත් වැඩි කාලයකින් රටකට ලැබෙන දුර්ලභම අවස්ථාවක් බවත් මහානාම මහතා ප්‍රකාශ කරයි.ශ්‍රී ලංකාවට එරෙහිව මානව හිමිකම් හා වෙනත් චෝදනාවන් එල්ල කරන රටවලටද ශ්‍රී ලංකාවේ නායකත්වය පිළිගැනීමට සිදුවන බවත් පොදු රාජ්‍ය මණ්ඩලීය රාජ්‍ය නායක සමුළුව යනු ආර්ථික සමාජීය සංස්කෘතික අංශයන්ගෙන් පවා ජාත්‍යන්තරය තුළ දිගු කාලීන ආයෝජනයක් බවත් පෙන්වා දෙයි.පොදු රාජ්‍ය මණ්ඩලීය සමුළුවක් පැවැත්වීම සඳහා රටක් තුළ තිබිය යුතු දේශපාලනමය මානව හිමිකම් රැකීම සහ එරට ඇති යටිතල පහසුකම් විශේෂ සැලකිල්ලට ගන්නා බවත් ද්‍රවිඩ ඩයස්පෝරාවේ කූට උපක්‍රමයන් තුළින් තවමත් මෙම සමුළුව ශ්‍රී ලංකාව තුළ පැවැත්වීමට එරෙහිව ක්‍රියාත්මක වන බවත් දිනමිණ කළ විමසීමකදී ප්‍රතිභා මහානාම මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n1307294</link>
    <topic>මහනුවරට එජාපයෙන් අසාද්සාලි නම් කරනවාට පක්ෂයෙන්ම දැඩි විරෝධය</topic>
    <author>ඉන්දික පොල්කොටුව, අසේල කුරුළුවංශ සහ එස්.කේ.සමරනායක</author>
    <content>මෙවර මැතිවරණයේ මධ්‍යම පළාත් සභාවට එ.ජා.ප.යෙන් අසාද්සාලි මහතාට මහනුවර දිස්ත්‍රික් අපේක්ෂකත්වය ලබා දීමට පක්ෂ නායකත්වය ගෙන ඇති තීරණයට එ.ජා.ප. මුස්ලිම් මන්ත්‍රීවරුන්ගේ හා අපේක්ෂකයන්ගේ දැඩි විරෝධය එල්ල වීම හමුවේ එම අපේක්ෂක ලැයිස්තුව සැකසීම දැඩි අර්බුදකාරී තත්ත්වයකට පත්ව ඇත.මේ පිළිබඳ “දිනමිණ” කළ විමසුමකදී මහනුවර දිස්ත්‍රික් එ.ජා.ප. පාර්ලිමේන්තු මන්ත්‍රී ඒ.එච්.එම්. හලීම් මහතා පැවසුවේ අසාද්සාලි මහතා වැනි දැඩි අන්තාගාමියකු එම අපේක්ෂක ලැයිස්තුවට යොමු කිරීම තමාගේ දැඩි විරෝධයට ලක් වන බවය.මේ සඳහා පාර්ලිමේන්තු මන්ත්‍රී කබීර් හෂීම්, හා කොළඹ පුරපති ඒ.ජේ.එම්. මුසම්මිල් මහතා ඇතුළු එ.ජා.ප දේශපාලනඥයන් රැසකගේද දැඩි විරෝධය එල්ල වී ඇත. සිංහල මුස්ලිම් ජනතාව දැඩි සමගියකින් ජීවත්වන මධ්‍යම පළාත වැනි ප්‍රදේශයකට මෙවැනි අන්තගාමී පුද්ගලයන් යොමු කිරීම හරහා එම සමඟියට දැඩි තර්ජනයක් එල්ල වන බවද පාර්ලිමේන්තු මන්ත්‍රී හලීම් මහතා පෙන්වාදෙයි.මහනුවර දිස්ත්‍රික් එ.ජා.ප. අපේක්ෂක කණ්ඩායමේ පවතින මෙම අර්බුදකාරී තත්ත්වය හේතුවෙන් ඊයේ සවස වන විට එම අපේක්ෂක කණ්ඩායම සකස් කිරීම දැඩි අර්බුදකාරී තත්්ත්වයක පැවැති බැව් දැනගන්නට ඇති අතර අසාද්සාලි මහතාට අපේක්ෂකත්වය ලබා දුනහොත් අපේක්ෂකයන් කිහිපදෙනෙකු තරග නොකර ඉවත් වන බවට මේ වන විට පක්ෂයට පෙන්වා දී ඇත. අසාද්සාලි මහතාට අපේක්ෂකත්වය ලබා දෙන්නේ නම් එයට තමාගේ දැඩි විරෝධය එල්ල වනබවට හලීම් මහතා පක්ෂ නායකත්වයට පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n1307295</link>
    <topic>අ.පො.ස. උසස් පෙළ විභාගයඅගෝස්තු 5දා ඇරැඹේ</topic>
    <author>සුභාෂීණී සේනානායක</author>
    <content>අපොස උසස් පෙළ විභාගය අගොස්තු 5 වනදා ආරම්භ කෙරේ. අගොස්තු මස 30 වනදා දක්වා පැවැත්වෙන විභාගය සඳහා අයැදුම්කරුවන් 380560 දෙනෙකු පෙනී සිටීමට නියමිතය.මින් පාසල් අයැදුම්කරුවන් 235318ක් විභාගයට පෙනී සිටීමට නියමිත අතර පෞද්ගලික අයදුම්කරුවන් 45242ක් පෙනී සිටීමට නියමිතය.විභාග මධ්‍යස්ථාන 2164කදී පාසල් සහ පෞද්ගලික් අයදුම්කරුවන් පෙනී සිටීමට නියමිත අතර පැරණි නිර්දේශයට සඳහා ද අයදුම්කරුවෝ පෙනී සිටිමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n1307296</link>
    <topic>කේන් සමාගම තෙල් ගවේෂණයටකෝටි 39000ක් වැඩිපුර යොදවයි</topic>
    <author/>
    <content>ශ්‍රී ලංකාවේ මන්නාරම් ද්‍රෝණියේ තෙල් සහ ගෑස් ගවේෂණය කරන කේන් ලංකා සමාගමේ මවු සමාගම වන කේන් ඉන්දියා සමාගම සිය මෙහෙයුම් කටයුතු පුළුල් කිරීම සඳහා රුපියල් කෝටි 39000ක මුදලක් වැඩිපුර යෙදවීමට තීරණය කර තිබේ.ඉදිරි වසර තුනක කාලය තුළ සමාගමේ තෙල් සහ ගෑස් අධ්‍යයන හා නිෂ්පාදන කටයුතු පුළුල් කිරීම වෙනුවෙන් මේ මුදල් යෙදවෙනු ඇතැයි සමාගමේ සභාපති නවීන් අගර්වාල් මහතා පවසයි.ඔහු මේ බව අනාවරණය කළේ පසුගියදා ඉන්දියාවේ මුම්බායි නුවර පැවැති කේන් සමාගමේ කොටස් හිමියන්ගේ වාර්ෂික රැස්වීමක් අමතමිනි. කේන් සමාගම ශ්‍රී ලංකාව, ඉන්දියාව සහ දකුණු අප්‍රිකාව යන රටවල හයිඩ්‍රොකාබන් ගවේෂණ සහ නිෂ්පාදන කටයුතුවල නිරත වෙයි.එම සමාගම මේ වන විට මෙරටේ මන්නාරම් ද්‍රෝණියේ ගවේෂණ ළිං 4ක කැණීම් කටයුතු සිදු කොට ඇති අතර එයින් ළිං දෙකක හයිඩ්‍රොකාබන් නිධි හමු වී තිබේ. සමාගම පවසන්නේ ලංකාවේ හයිඩ්‍රොකාබන් නිධිවලින් මෙතෙක් ලැබුණු ප්‍රතිඵල විමර්ශනයට ලක් කොට ඒ ඔස්සේ ගත හැකි ඉදිරි ක්‍රියාමාර්ග සම්බන්ධයෙන් මේ වන විට අධ්‍යයනයක යෙදෙන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n1307297</link>
    <topic>‘තිනර්’ සිරුරට වත්කරලයිටරයකින් ගිනි තබලා</topic>
    <author>කොච්චිකඩේ විශේෂ - ඩී. මිහිඳුකුල සහ සීදූව සමූහ එන්. පියරත්න</author>
    <content>රසායනික දියරයක් (තිනර්) සිරුරට වත්කර ලයිටරකින් ගිනි තැබීමෙන් දරුණු ලෙස පිළිස්සීමෙන් කාන්තාවක් 27 දා පස්වරුවේ දී මියගොස් ඇත.මෙලෙස අවාසනාවන්ත ලෙස මියගොස් ඇත්තේ 411/ඩී, නන්ද මාවත, කුරණ කටුනායක පදිංචි සෙල්ලප්පුලිගේ ලක්ෂිකා සුදර්ශනී රෝසා නමැති 28 හැවිරිදි දෙදරු මවකි.ඇය විවාහ වී වසර හතක් පමණය. ස්වාමිපුරුෂයා ව්‍යාපාරිකයෙකි. දරු දෙදෙනෙක් සිටිති. ජනක ලක්මාල් අවු. 8, කවිඳු ග්‍රේරෝ අවු 1 මාස 2යි. ජනක ලක්මාල් දෙවන වසරේ ඉගෙනීම ලබයි.මියගිය කාන්තාව 17 දා 5.15 පමණ මුළුතැන්ගෙයි (කුස්සියේ) සිටින විට තම පුරුෂයාගේ තාත්තා (මාමණ්ඩි) යම් දියරයක් ඇගේ සිරුරට වත්කර ලයිටරයකින් ගිනි තැබූ බව මියගිය කාන්තාව මීගමුව රෝහලේ දී පොලිසියට ප්‍රකාශ කර ඇත.එම ඉඩමේම නිවස අසල 441/1, නන්ද මාවත, කුරණ පදිංචි සුනේන්ද්‍ර ග්‍රේරෝ යන අය මෙසේ පැවැසුවේය. මගේ මල්ලී සහ බිරිඳ ද මියගිය (ලක්ෂිකා සුදර්ශනී) යන දරු දෙදෙනාද අල්ලපු ගෙදර පදිංචිව සිටිනවා.අළුයම 5.20ට පමණ අපේ අම්මාගේ කෑ ගසන හඬක් ඇසුනා. අම්මා කිව්වා කුස්සියේ ගිනි ඇවිලෙනවා.ලක්ෂිකාගේ (මියගිය කාන්තාවගේ) අම්මට කථා කරන්න කියලා. මම කුස්සියට ගිහිල්ලා බැලුවා. ලක්ෂිකා ගිනි බෝලයක් වගේ දැල්වෙමින් සිටියා.ලක්ෂිකා කිව්වා අනේ අපේ අම්මට කථා කරන්න කියලා. ගින්න නිවා දමා අපි ලක්ෂිකාව මීගමුව රෝහලට ගෙන ගියා.කුස්සියේ ගෑස් ලිපට සවිකර තිබූ ගෑස් නළය ගලවා දමා තිබුණි. එලෙස ගෑස් නළය ගලවා දමා ඇත්තේ ගෑස් කාන්දු වීමකින් ගින්න හටගත් බව හඟවා පරීක්ෂණ නොමඟ යැවීමට බව අනාවරණය වී ඇත. රසායනික දියරය වන තිනර් ගෙන එන ලදැයි කියන ප්ලාස්ටික් කෑන් එකද තරමක් පිලිස්සී තිබිය දී පොලිසිය සොයා ගෙන තිබිණි.අධික පිළිස්සුම් සහිතව අසාධ්‍ය තත්ත්වයෙන් සිටි කාන්තාව මීගමුව දිසා මහ රෝහලින් කොළඹ ජාතික රෝහලට 27 දා පෙරවරුවේ මාරු කර යවන ලද අතර එදින පස්වරුවේ ඇය මියගොස් ඇති බව සීදූව පොලිසිය කියයි.මීගමුව අතිරේක මහේස්ත්‍රාත් දුලානි එස්. වීරතුංග මහත්මිය සිද්ධිය වූ ස්ථානයට 27 දා පස්වරුවේ පැමිණ මූලික මහේස්ත්‍රාත් පරීක්ෂණ පැවැත්වූවාය.කොට්ඨාස පොලිස් අධිකාරි ජයන්ත ලියනගේ මහතාගේ හා සහකාර පොලිස් අධිකාරි පී. ඒ. ඩී. විජයරත්න යන මහත්වරුන්ගේ උපදෙස් මත සීදූව පොලිසියේ අපරාධ අංශයේ ස්ථානාධිපති පොලිස් පරීක්ෂක ටී. ආර්. එම්. එස්. ඩී. රණසිංහ පොලිස් සැරයන් 18676 ස්ටැන්ලිලස්, පොලිස් කොස්තාපල්වරුන් වන 67722 මධුශංක, 81163 දිනේෂ්, 82665 සම්පත් යන නිලධාරීන් කණ්ඩායම පරීක්ෂණ පැවැත්වූහ.මෙම සිද්ධියට සම්බන්ධව සැකපිට මියගිය කාන්තාවගේ මාමණ්ඩි (සැමියාගේ පියා) අවු: 58 සීදූව පොලිසිය විසින් අත්අඩංගුවට ගෙන ඇත. මහේස්ත්‍රාත් පරීක්ෂණය අගෝස්තු 6 වැනි දින පැවැත්වීමට නියම කරමින් එදිනම සාක්ෂිකරුවන් අධිකරණයට ඉදිරිපත් කරන ලෙස අතිරේක මහේස්ත්‍රාත්වරිය සීදූව පොලිසියට නියෝග කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n1307298</link>
    <topic>ජපානයේ ස්වදේශ කටයුතු ඇමැති ශ්‍රී ලංකාවට නිල ගමනකට එයි</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා ජපානයේ ස්වදේශ කටයුතු හා සංනිවේදන කටයුතු ඇමැති යොෂිටාකේ සින්ඩෝ මහතා ශ්‍රී ලංකාවට පැමිණෙයි.ජනාධිපති මහින්ද රාජපක්ෂ මහතා මේ වසරේ මාර්තු මාසයේදී ජපානයේ කළ සංචාරයේ ප්‍රතිඵලයක් වශයෙන් ඊයේ (28) ශ්‍රී ලංකාවට පැමිණි ඒ මහතා ශ්‍රී ලංකාව සහ ජපානය අතර පවතින දිඟුකාලීන සබඳතා තවදුරටත් වර්ධනය කර ගැනීම අරමුණ බව ශ්‍රී ලංකාවේ ජපාන තානාපති කාර්යාලය පවසයි.වෙළෙඳ, ආයෝජන, ආරථික, සමාජයීය, සංස්කෘතික ඇතුළුව සෑම ක්ෂේත්‍රයක් සම්බන්ධයෙන්ම දෙරට අතර පවතින සබඳතා කෙරෙහි මෙහිදී අවධානය යොමු කරන බවද ශ්‍රී ලංකාවට පැමිණි ජපාන ස්වදේශ කටයුතු හා සංනිවේදන කටයුතු ඇමතිවරයා ජනාධිපති මහින්ද රාජපක්ෂ මහතා හමුවී ද්වීපාර්ශවික සාකච්ඡා පැවැත්වීමට නියමිත බවද එම තානාපති කාර්යාලය කියයි.ඊට අමතරව ඒ මහතා ශ්‍රී ලංකාවේ රැදී සිටින කාලය තුළ ආර්ථික සංවර්ධන ඇමති බැසිල් රාජපක්ෂ සහ ජනමාධ්‍ය හා ප්‍රවෘත්ති ඇමති කෙහෙලිය රඹුක්වැල්ල මහත්වරුන් සමඟද සාකච්ඡා කිරීමට නියමිත අතර එහිදී අදාළ අංශයන්හි දෙරට අතර සහයෝගිතාව වර්ධනය කර ගැනීමට අපේකෂා කරයි. ජපානයේ උප අගමැති ටාරෝ අසෝ මහතා පසුගිය මැයි මාසයේදී ශ්‍රී ලංකාවේ සංචාරයක නිරත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n1307299</link>
    <topic>අපේ රටේ මාධ්‍ය ආයතන ජාලයසියයට 105කින් වැඩි වී තිබෙනවා</topic>
    <author>ජයසිරි මුණසිංහ</author>
    <content>වසර 2005 සිට 2012 දක්වා කාලය තුළ අපේ රටේ මාධ්‍ය ආයතන ජාලය සියයට 105කින් වැඩි වී ඇතැයි විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.ජනමාධ්‍ය හා ප්‍රවෘත්ති අමාත්‍යාංශයේ මඟපෙන්වීම් මත ශ්‍රී ලංකා පුවත්පත් මණ්ඩලය කෑගල්ල දිස්ත්‍රික් ලේකම් කාර්යාලය සංවිධානය කළ කෑගල්ල දිස්ත්‍රික් ප්‍රාදේශීය ජනමාධ්‍යවේදීන් ගේ එක්දින වැඩමුළුවේ ප්‍රධාන ආරාධිතයා ලෙස සහභාගි වෙමින් ඇමැතිවරයා එසේ කීය.අපරාධ හා ප්‍රචණ්ඩත්ව සිදුවීම් වාර්තා කරණයේ දී මාධ්‍යවේදියාගේ කාර්ය භාරය මැයෙන් පෙරේදා (27) උදේ මෙය පැවැත්විණි.එහිදී වැඩිදුරටත් අදහස් දැක්වූ රංජිත් සියඹලාපිටිය මහතා ආදරණීය මාධ්‍ය සගයින්, මමත් එක් අවස්ථාවක පත්තර කාරයෙක් දෝ කියා සිතෙනවා. මම දේශපාලනයට වාගේම පත්තරකාරයෙකුවීම ගැනත් සතුටු වෙනවා. කොතරම් රාජකාරි බහුල වුනත්, සිළුමිණ පත්තරයටත්, ඉරිදා ලංකාදීප පත්තරයටත් තීරු ලිපි දෙකක් ලියන මම, ඒ කටයුත්ත බොහෝම ගෞරවයෙන්, වගකීමෙන් කැපවීමෙන් ඉටු කරන්නේ.මාගේ ‘උල්පත් පෑන’ පොත දොරට වැඩියදා ඉරිදා ලංකාදීප ප්‍රධාන කර්තෘ ආරියනන්ද දොඹගහවත්ත මහතා කියූ කථාවක් සිහිපත් කරන්න කැමැතියි. එදා ඔහු කිව්වා ඇමතිතුමා දේශපාලනයෙන් ඉවත්වූ දාට පත්තරකරුවෙකු ලෙස සේවය කරන්න ඉඩක් තිබෙනවා කියා. එය මට අසන්නට ලැබුණු මා ගැන කියු වටිනාම පිළිගැනීම බව බොහෝම අවංකව කියන්නට ඕනෑ.වසර 2005 දී අපේ රටේ මාධ්‍යආයතන තිබුණේ 313යි. අදවනවිට මාධ්‍ය ආයතන 644ක් බිහිවෙලා. මේවා බිහිවුණේ 2005 – 2012 කාල සීමාව ඇතුළේ. යුද්ධයක් තිබුණු කාල වකවානුවක. මේ තරම් මාධ්‍ය ජාලය වැඩිවීම ප්‍රතිශතයක් ලෙස ගතහොත් සියයට 105 ක්.මේ අතුරින් 613ක් ම පෞද්ගලික අංශයේ මාධ්‍ය ආයතනයි. රාජ්‍ය මාධ්‍ය ආයතන ගණන 31 යි. මාධ්‍ය ලෝකයේ සියයට 95ක්ම පෞද්ගලික මාධ්‍ය ආයතනයි. සියයට 5 රාජ්‍ය මාධ්‍ය ආයතන වෙන්නේ.මාධ්‍යයට මම ඉතා ගෞරව කරනවා. මාධ්‍යයට කෙනෙකුගේ ප්‍රතිරූපය ඉහළට ඔසවා තබන්නට වාගේම බිමටම පහත හෙළන්නටත් හැකියාව තිබෙනවා. මාධ්‍ය මඟින් කෙනෙකුගේ ප්‍රතිරූපයට හානිවන ප්‍රවෘත්ති පළ කළාට පස්සේ, පසුව පළකරන පුංචි කරුණු පැහැදිලි කිරීමෙන් පලක් වන්නේ නැහැ.ඒ නිසා යම් හෙළිදරව් කිරීමක් කරනවිට ජනමාධ්‍යවේදීන් සියලු කරුණු සොයා බලා සත්‍ය පදනම් කරගෙන ම එය කළයුතුයි. සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක මහතාජනමාධ්‍යවේදියා කිසිවෙකුගේ වරප්‍රසාදවලට යට වී වාර්තා කරනයේ යෙදීම හොඳ නැහැ. මිල මුදලට හෝ වෙනත් වාසිවලට යට වෙන්නට හොඳ නැහැ.සමාජයේ කවුරුත් අනුන්ගේ ඕපාදූප, තොරතුරු දැනගන්ට කැමැතියි. මේවා විවිධ මාධ්‍යවල පළ වෙනවා. විකාශනය කරනවා. ඒ නිසා අද සමාජයේ මාධ්‍ය කර්මාන්තයක් ලෙස වර්ධනය වී තිබෙනවා. මාධ්‍යකරුවා අතර, ආයතන අතර දැඩි තරඟකාරීත්වයක් ඇතිවී තිබෙනවා. මේ තරඟකාරීත්වය නිසාම බොහෝ නිවැරදි නොවන තොරතුරු, පුවත් මාධ්‍යයෙන් එළියට එනවා. හැබැයි සැබෑ ජනමාධ්‍යවේදියා කිසිවිටෙකත් සත්‍යයෙන් තොර දේ ලියන්නේ හෝ විකාශනය කරන්නේ නැහැ. ඔබත් ඒ පිරිස අතරට තම නම තබා ගන්න කටයුතු කරන්න ඕනෑ.ශ්‍රී ලංකා පුවත්පත් මණ්ඩලයේ සභාපති ජනාධිපති නීතිඥ ඩබ්ලිව්. දයාරත්න මහතා -ජනමාධ්‍ය මඟින් යම් ප්‍රවෘත්තියක්, තොරතුරක් වාර්තා කිරීමේදී කිසියම් අසාධාරණයක් කෙනෙකුට සිදුවුවහොත්, ඒ ගැන සොයා බලා යුක්තිය ඉටු කිරීමටයි අපි ඉන්නේ. අපේ මණ්ඩලයේ කාර්යභාරය අගතියට පත් අයට පිහිටවීමයි.මෙහිදී අපි ජනමාධ්‍යකරුවාට සිය වෘත්තීය වේදීත්වය ඉහළ නංවාගෙන මාධ්‍ය කරණයේ නියැළීමට දැනුවත් කිරීම සිදු කරනවා. කිසියම් සිද්ධියක් වාර්තා වූ විට යම් පිරිසක් අගතියට පත් වෙනවා නම්, ඒ ගැන වඩාත් අවධානය යොමු කර බොරු නොලියා නොකියා සැබෑවූත් සත්‍ය වූත් කරුණු පදනම් කරගෙන ජනමාධ්‍යවේදියා ක්‍රියා කරනවා නම් ;ගාඩාක් ප්‍රශ්න නැති වෙනවා.ශ්‍රී ලංකා පුවත්පත් මණ්ඩලයේ කොමසාරිස් නාලක කළුවැව මහතා -දිස්ත්‍රික් මට්ටමින් අපි ප්‍රාදේශීය ජනමාධ්‍යවේදීන් දැනුවත් කිරීමේ වැඩමුළු මාලාවක් ආරම්භ කළා. මේ වැඩපිළිවෙළ ආරම්භ කළේ 1996 එවකට ප්‍රවෘත්ති හා ජනමාධ්‍ය ඇමැතිවරයා වූයේ දිවංගත ධර්මසිරි සේනානායක මහතායි. දෙවැන්න 2012/01/22 කෑගල්ලේ පැවැත්වුණා. අද තුන්වැනි වතාවටයි අපි කෑගල්ලට ආවේ.ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතාගේ පෞද්ගලික ලේකම් සරත් දඹවින්න මහතා -තිස්වසරක් තිස්සේ දිගු හැරුණු මහා ම්ලේච්ඡ ත්‍රස්තවාදී යුද්ධය දැන් හමාරයි. අතිගරු ජනාධිපතිතුමාගේ උදාර, අභීත නායකත්වය නිසා දැන් අපිට යුද බිය නැති රටක් උරුම වී තිබෙනවා. එහෙත් තවමත් සිංහල, දෙමළ, මුස්ලිම්, ජාතිකත්වයන් අතර හරි හැටි සහෝදරත්වය ගොඩ නැඟී නැහැ. ඒ නිසා ජාතීන් අතර සමඟිය ගොඩනැඟීමට දායකවීම වර්තමාන ජනමාධ්‍යවේදියාගේ මූලිකම වගකීමයි. යුතුකමයි.කෑගල්ල දිස්ත්‍රික් ලේකම් තුසිත පී. වනිගසිංහ මහතා -දැයට කිරුළත් සමඟ කෑගල්ල දිස්ත්‍රික්කයේ විශාල සංවර්ධන පිම්මක් පැනීමටයි සූදානම් වී තිබෙන්නේ. අතිගරු ජනාධිපතිතුමා, ආර්ථික සංවර්ධන ඇමැති බැසිල් රාජපක්ෂ මැතිතුමා අපේ දිස්ත්‍රික්කයේ දේශපාලන නායකත්වය මේ පිම්ම වේගවත් කිරීමට අපිට උපදෙස් මඟපෙන්වීම් නායකත්වය ලබා දෙනවා. අපේ දිස්ත්‍රික්කයේ තිබෙන පැල්පත් වෙනුවට නව නිවාස ඉදිකිරීමට අවශ්‍ය මුදල් ලැබී තිබෙනවා. මං මාවත් තැනෙනවා.ශ්‍රී පාලි මණ්ඩපයේ මණ්ඩපාධිපති ආචාර්ය ටියුඩර් වීරසිංහ මහතා -ජනමාධ්‍යවේදීන්ට ආචාර ධර්ම පද්ධතියක් හඳුන්වාදීමෙන් පමණක් මාධ්‍ය ලෝකයට නැඟෙන සියලු විවේචන නතර කළ නොහැකියි. ජනමාධ්‍ය ආචාර ධර්ම පද්ධතියක් හඳුන්වා දෙනවා නම් රටේ දේශපාලන, ආර්ථික, සමාජයීය, ආගමික අංශවලටත් නවෝදයක් ඇති වී ඒ හා බැඳුණු එකට යා හැකි ලෙස කාටත් පිළිගත හැකි සංවාදයක්, කතිකාවක් තුළින් එය ගොඩනැගිය යුතුයි.සිළුමිණ පුවත්පතේ ප්‍රධාන කර්තෘ ප්‍රවීණ මාධ්‍යවේදී කරුණාදාස සූරියආරච්චි මහතා -අපරාධ වාර්තා කරණයේදී ජනමාධ්‍යවේදියා බොහෝම පරිණත අයකු ලෙස කටයුතු කළ යුතුයි. ඒවාගේම කිසිවකුගේ ආත්ම ගෞරවයට හානි කරන ආකාරයේ පුවතක්, සිද්ධියක් තොරතුරක් වාර්තා නොකළ යුතුයි කීය.කෑගල්ල සහකාර පොලිස් අධිකාරී ශ්‍රියන්ත පීරිස් මහතා -ජනමාධ්‍යවේදීන් වශයෙන් කටයුතු කරන ඔබත්, පොලිසියේ අපත් අතර ඇතිවිය යුත්තේ ගහට පොත්ත මෙන් බැඳුණු සබඳතාවක්. අප රටේ අපරාධ, මිනී මැරුම් වැඩියි. කියා පුවත් පළකරනවාට වඩා, කළ යුත්තේ ඒවා සමනය කිරීමට, අපරාධ වැළැක්වීමට උදව්වන ආකාරයේ මාධ්‍ය භාවිතයක් සිදු කිරීමයි.ශ්‍රී ලංකා පුවත්පත් මණ්ඩලයේ, දිස්ත්‍රික් ලේකම් කාර්යාලයේ ශ්‍රී ලංකා පොලිසියේ කෑගල්ල පොලිස්ථානවල තෝරාගත් නිලධාරීහු පිරිසක්, සහ මාධ්‍යවේදීහු විශාල පිරිසක් මේ වැඩමුළුවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n13072910</link>
    <topic>එජාපයේ උදවිය කරන අමන ප්‍රකාශවලටඑරෙහි ඉදිරියේදී නඩු පවරනවා</topic>
    <author>කුරුණෑගල දකුණ සමූහ</author>
    <content>කෝටි ගණන් මුදල් ලබාගනිමින් එක්සත් ජාතික පක්‍ෂය අත්හැර තමා රජයට එක්වූ බවට එ. ජා. පයේ උදවිය කරනු ලබන අමන ප්‍රකාශවලට එරෙහිව තමා අනිවාර්යයෙන්ම ඉදිරියේදී අධිකරණයෙහි නඩු පවරන බව දයාසිරි ජයසේකර මහතා පවසයි. පෙරේදා (27දා) වාරියපොළ ශ්‍රී. ල. නි. ප. කාර්යාලයේ පැවැති මාධ්‍ය හමුවකදී ජයසේකර මහතා ඒ බව සඳහන් කළේය.අමන කථා කියන උදවියගේ කථාවල අවසානයක් තිබිය යුතු බව කී ඒ මහතා මේ වනවිට එ. ජා. පයේ සිටි හැටපස්දෙනකුම පක්‍ෂය අතහැර ගොස් තිබෙන බවත්, වත්මන් නායකත්වය යටතේ පක්‍ෂය තුළ සිටීමෙන් කිසිඳු ඵලක් නැති බව සියලු දෙනා තේරුම් ගෙන ඇති බවත් ඒ මහතා කීය.එ. ජා. පය හැර යන්නට මට කාගෙවත් සල්ලි අවශ්‍ය නැහැ. මම හැමදාමත් සිටියේ ජනතාව අතරයි. එක්ලක්‍ෂ තිස්දෙදහසක් මට මනාප ලබාදීලා තිබෙනවා. මම සල්ලි ගත්තා යයි කියන එ. ජා. ප. මන්ත්‍රීවරයාගේ තාත්තා කරන්නේ සල්ලි පොලියට දෙන එකයි. මම කෝටි විසිපහක් සල්ලි ගත්තානම් එයාගේ තාත්තට දෙන්නට තිබුණා. පොලියට දෙන්න කියලා. තාත්තාගේ පුරුද්ද මට කිව්වට වැඩක් නැහැ. මම එ. ජා. පය හැර රජයට එකතුවුණේ ජනතා සේවය සඳහා බවද ජයසේකර මහතා එහිදී කීය.එක්සත් ජාතික පක්‍ෂයේ ජාතික සංවිධායක යයි කියාගන්නා දයා ගමගේ මහතාත් මට චෝදනා කර තිබෙනවා. මම මුදල් ලබාගත්ත බවට දයා ගමගේ එ. ජා. ප. කෘත්‍යාධිකාරි මණ්ඩලයට ගියේ මුදල් වැයකරලයි. ලක්‍ෂ ගණනින් මුදල් ලබාදුන් බව රහසක් නොවෙයි.මට බොරුවට චෝදනා කරන දයා ගමගේ එදා නැඟෙනහිර පළාත් සභා මැතිවරණයේදී සිටියේ අතරමංවෙලයි. ඔහුට පළාත් සභාවට එන්නට එදා දැඩිලෙසම උදව් කළේ වෙන කිසිවකුත් නොව තමා යයි ජයසේකර මහතා එහිදී වැඩිදුරටත් සඳහන් කළේය.අමන කථා කියමින්, මඩ ව්‍යාපාර දියත් කරමින් සිටින සියලු දෙනා ඉදිරියේදී අධිකරණය හමුවට කැඳවන බව කී ඒ මහතා එහිදී තමාට මුදල් දුන් අය කව්රුද යන්න හෙළි කිරීමට ඒ අයට සිදුවන බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n13072911</link>
    <topic>පරිභෝජනයට නුසුදුසු වතුර බෝතල් විකුණන වෙළෙඳුන් සොයා දිවයින පුරා වැටලීම්</topic>
    <author/>
    <content>පරිභෝජනයට නුසුදුසු පානීය වතුර බෝතල් අලෙවි කරන වෙළෙඳුන් සොයා පාරිභෝගික අධිකාරිය දිවයින පුරා වැටලීම් සිදුකිරීම ඊයේ (28) සිට ආරම්භ කෙරිණ.සමහර වතුර බෝතල් පරිභෝජනයට නුසුදුසු ලෙස නැවත පුරවා ප්‍රසිද්ධ ස්ථානවල අලෙවි කරන බවට තොරතුරු ලැබී ඇතැයි ඇමැති ජොන්ස්ටන් ප්‍රනාන්දු මහතා පැවසීය. මෙහිදී පානීය වතුර බෝතල් නිෂ්පාදනය සඳහා සෞඛ්‍ය අමාත්‍යාංශයේ ලියාපදිංචි වීම අවශ්‍ය වන අතර, එසේ පානීය වතුර බෝතල් නිෂ්පාදනය කරන්නන් සෞඛ්‍ය අමාත්‍යාංශයේ ලියාපදිංචි වී තිබේද යන්න පිළිබඳව සොයා බලන ලෙස තමා පාරිභෝගික අධිකාරියට උපදෙස් දී ඇති බව ඇමැති ජොන්ස්ටන් ප්‍රනාන්දු මහතා පැවසීය.තවද පරිභෝජනයට නුසුදුසු ලෙස නැවත පුරවන ලද වතුර බෝතල් පානය කිරීම තුළින් ජනතාව විවිධ රෝගාබාධවලට ලක්විය හැකි බැවින් දිවයින පුරා අහඹු ලෙස ජල සාම්පල් තෝරා රස පරීක්‍ෂක වෙත යැවීමට නියමිතය. එහි නිසි ප්‍රමිතියක් ඇද්දැයි සොයා බලන ලෙසත්, මෙවැනි පරිභෝජනයට නුසුදුසු ජල බෝතල් අලෙවි කරන ව්‍යාපාරිකයන් හා පරිභෝජනයට නුසුදුසු ජලය නැවත පුරවා බෝතල් කරන ව්‍යාපාරිකයන් සොයා දිගින් දිගටම වැටලීම් සිදුකරන ලෙසත්, එවැනි ව්‍යාපාරිකයන්ට දැඩි නීතිමය ක්‍රියාමාර්ග ගන්නා ලෙස ඇමැතිවරයා පාරිභෝගික අධිකාරියේ සභාපති රූමි මර්ෂුක් මහතාට වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n13072912</link>
    <topic>වෛද්‍ය පර්යේෂණ පුළුල් කිරීමට ප්‍රතිපාදන ඉහළට</topic>
    <author>සන්ධ්‍යා කරුණාරත්න</author>
    <content>මෙරටදී සිදු කරන වෛද්‍ය පර්යේෂණයන් පුළුල් කිරීම සඳහා රජයෙන් ලබාදෙන ප්‍රතිපාදන ඉහළ නැංවීමට රජය පියවර ගෙන ඇත.ඒ අනුව වෛද්‍ය පර්යේෂණ සිදු කිරීම සඳහා වෛද්‍යවරුන්ට, සෞඛ්‍ය කාර්ය මණ්ඩලවලට, පාසල් දරුවන්ට සහ වෛද්‍ය පර්යේෂණ පිළිබඳ උනන්දුවක් දක්වන ඕනෑම පුද්ගලයකුට ඉදිරිපත් විය හැකි බව සෞඛ්‍ය අමාත්‍යාංශය දැනුම් දෙයි.රුපියල් මිලියන 35 ක මුදලක් වෛද්‍ය පර්යේෂණවලට පමණක් මෙවර අයවැයෙන් වෙන් කිරීමට රජය කටයුතු කර තිබේ‍.වෛද්‍ය පර්යේෂණයන්හිදී රෝග විනිශ්චය, සායනික රෝග විග්‍රහය හා රෝග වළක්වා ගැනීම යනාදී අංශවලින් වෛද්‍ය පර්යේෂණ සිදු කෙරේ.වෛරස්වේදය, බැක්ටීරියාවේදය, පරපෝෂිතවේදය, පෝෂණය, ජෛව රසායනය, ව්‍යාධිවේදය, රක්තවේද, ප්‍රතිශක්තිකරණවේදය, කීටවිද්‍යා‍, අනුක ජීව විද්‍යාව, ඖෂධවේදය, දිලීර විද්‍යාව, සත්ත්ව අධ්‍යයනය යනාදී අංශවලට සම්බන්ධව මේ පර්යේෂණ සිදු කිරීම විශේෂත්වයකි.සෞඛ්‍ය ‍ක්ෂේත්‍රයට අඳාළ වෛද්‍ය පර්යේෂණ සඳහා ලබා‍දෙන සහයෝගය වඩාත් පුළුල් කරන ලෙස සෞඛ්‍ය ඇමැති මෛත්‍රීපාල සිරිසේන මහතා බලධාරීන්ට උපදෙස් ලබා දී ඇත.වෛද්‍ය ක්ෂේත්‍රයේ සිදු කළ යුතු පර්යේෂණ පැවැත්වීම කාලයක් තිස්සේ අඩපණව තිබිණි. අලුතින් පර්යේෂණ සිදු නොකිරීම සෞඛ්‍ය ක්ෂේත්‍රයේ ඉදිරි පැවැත්මට බාධාකයක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n13072913</link>
    <topic>පසුගිය දස වසරේ මේ රටේඅපරාධ පන්ලක්‍ෂ 71 දහස ඉක්මවයි</topic>
    <author>කොළඹ දිස්ත්‍රික් සමූහ</author>
    <content>ගෙවුන වසර දහය තුළ දිවයිනේ සිදුව ඇති අපරාධ ගණන පන්ලක්‍ෂ හැත්තෑ එක්දහසක් ඉක්මවා තිබේ.පොලිස් මූලස්ථානයේ වාර්තාවලින් හෙළිවී ඇත්තේ පුද්ගල ඝාතන, ගිනි තැබීම්, පැහැරගෙන යාම් ගෙවල් බිඳීමේ සිද්ධීන්, කෝලහල, ස්ත්‍රී දූෂණ, ව්‍යාජ මුදල් නෝට්ටු මුද්‍රණය, රාජ්‍ය විරෝධී වැරැදි කෲර ලෙස සැලකීම, කාමුක අවශ්‍යතාවන් සඳහා ස්ත්‍රීන් සැපයීම ඇතුළු අපරාධ 22ක් මේ අපරාධවලට අයත්ව ඇත.රටේ සිදුවන සමස්ත අපරාධ අතුරින් සියයට 53ක් පමණ නිවාස බිඳුම් සහ සොරකම්වලට අයත් වන බව පොලිසිය පෙන්වාදේ. නිවෙස් බිඳුම් සහ සොරකම්වලින්, සියයට 42.36 කට සැකකරුවන් අනාවරණයවී නොමැති අතර එම සිද්ධීන්වලින් වැඩි ප්‍රතිශතයක් වාර්තාවී ඇත්තේ බස්නාහිර පළාතෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n13072914</link>
    <topic>යුද හමුදා වෑන් රථය පදිකයන් දෙදෙනාට මරු කැඳවයි</topic>
    <author>කඩුගන්නාව සමූහ සමඟ මහනුවර දකුණ විශේෂ</author>
    <content>ඉකුත් 25 වැනි දින සවස 5ට පමණ දොළුව හිඳගල මාර්ගයේ පහෙන් දෙකේ බෝක්කුව අසලදී දොළුව සිට මහනුවර බලා ධාවනය වූ යුද හමුදා වෑන්රථයක් පාර අයිනේ සිටි පදිකයන් දෙදෙනෙකු ද යටකරගෙන ගොස් තිබේ.පදිකයන් දෙදෙනා අසල ප්‍රපාතයට ඇද වැටී ඇත. බරපතළ ලෙස තුවාල ලැබූ මේ දෙදෙනාගෙන් එක් අයකු පේරාදෙණිය රෝහලට ගෙනයද්දීම මියගොස් තිබේ. මෙසේ මියගොස් ඇත්තේ හිඳගල පායිංගමුව පදිංචි ඒ. ඩබ්. ඒ. සෙනෙවිරත්න නම් 67 හැවිරිදි දෙදරු පියෙකි. ඔහු විශ්‍රාමික විදුහල්පතිවරයෙකි. අනෙක් තුවාල ලැබූ ඒ.එච්.කරුණාරත්න (58) නමැත්තා මහනුවර මහ රෝහලේ දැඩි සත්කාර ඒකකයට ඇතුළු කොට ප්‍රතිකාර ලබද්දී ඔහු ද 26 වෙනි දින රාත්‍රී මියගොස් ඇත.පලාගිය වෑන්රථය හා එහි ගමන් කළ හමුදාවේ දෙදෙනකුත් පේරාදෙණිය පොලිසිය මගින් අත්අඩංගුවට ගෙන මහනුවර මහේස්ත්‍රාත් වසන්ත කුමාර මහතා වෙත ඉදිරිපත් කරන ලදුව රුපියල් ලක්ෂය බැගින් වූ ශරීර ඇප දෙකක් මත මුදාහරින ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=n13072915</link>
    <topic>හිටපු ඇමැති ඒ.එම්.එස්. අධිකාරිගේ අනුරාධපුරයේ නිවසකට ගිනි තබලා</topic>
    <author>අනුරාධපුර මධ්‍යම විශේෂ</author>
    <content>අනුරාධපුර දිස්ත්‍රික්කයෙන් පාර්ලිමේන්තුව නියෝජනය කළ හිටපු කැබිනට් අමාත්‍යවරයකු වන ඒ. එම්. එස්. අධිකාරි මහතාගේ අනුරාධපුර පිහිටි ඉඩමක ඉදිකර තිබූ කුඩා කාමර දෙකක් ඊයේ (28) අලුයම කිසියම් පිරිසක් විසින් ගිනි තබා විනාශ කර ඇති බව අනුරාධපුර මූලස්ථාන පොලිසිය පවසයි.අනුරාධපුර හරිස්චන්ද්‍ර මාවතේ පිහිටි හිටපු අමාත්‍යවරයාගේ ඉඩමේ මෙම කාමර දෙක වෙන වෙනම ඉදිකර තිබූ අතර එම ඉඩමට අනවසරයෙන් ඇතුලු වූ කිසියම් පිරිසක් එම කාමරවල දොරවල් කඩා ඒ තුළට පරණ ටයර් දමා ගිනි තැබීම සිදුකර ඇති බව පොලිසිය පවසයි.එම කාමර දෙකෙහි වහලයට ගින්නෙන් බරපතළ හානි සිදුව තිබූ බවත් විල්බැරෝ උදළු ඇතුළු ආම්පන්න කිහිපයක් ද එහි තිබූ බව පොලිසිය සඳහන් කරයි.අනුරාධපුර ප්‍රධාන මහේස්ත්‍රාත්වරියගේ නිල නිවාසයට ආසන්නයෙන් මෙම ගිනි තැබූූ ඉඩම පිහිටා ඇත. එම ප්‍රදේශයේ පදිංචිව සිටින පිරිසෙන් විශාල පිරිසක් සිිටින්නේ අනුරාධපුර මහේ්ස්ත්‍රාත් අධිකරණයේ සේවය කරන නීතිඥවරුන්ය. ගිනි තැබූ ඉඩම සම්බන්ධයෙන් අමාත්‍යවරයා හා තවත් පාර්ශ්වයක් අතර ආරවූලක් හටගෙන තිබූ අතර ඒ සම්බන්ධයෙන් අනුරාධපුර දිසා අධිකරණයේ නඩුවක්ද ගොනු කර තිබුණි. එම ඉඩමට ඇතුළුවීම අනෙක් පාර්ශ්වයට තහනම් කර තිබූ අතර පසුගියදා එම වාරණය අධිකරණය මඟින් ඉවත් කරනු ලැබීය.මෙම ඉඩමේ තිබූ කාමරවලට ගිනි තබා ඇති බවට අමාත්‍යවරයාගේ පාර්ශ්වයෙන් කිසිවෙකුත් ඊයේ (28) දහවල් වන විටත් පැමිණිලි කර නොතිබුණි. ගින්න සැලවීමත් සමඟම පොලිසිය සහ අනුරාධපුර මහ නගර සභාවේ ගිනි නිවන ඒකකය එක්වී ගින්න නිවා දැමීමට කටයුතු කළහ.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=r1307291</link>
    <topic>ගිනි නිවන්න පානීය ජලය වෙනුවටගංගා ඇළ දොළවල ජලය</topic>
    <author>කොළඹ දකුණ සමූහ ගාමිණී රූපානන්ද</author>
    <content>බස්නාහිර පළාත තුළ පිහිටි පළාත් පාලන ආයතන පහක(5) ගිනි නිවීමේ සේවා කටයුතු සඳහා දැනට ප්‍රයෝජනයට ගනු ලබන පානීය ජලය වෙනුවට ගංගා වැව් ඇළ මාර්ගවලින් ජලය ලබාගෙන වසරකට රුපියල් 8,40,000.00ක පමණ මුදලක් ඉතිරි කර ගැනීම කෙරෙහි දෙහිවල – ගල්කිස්ස නියෝජ්‍ය පුරපති කේසරලාල් ගුණසේකර මහතාගේ අවධානය යොමු වී තිබේ.දැනට මේ සඳහා දෙහිවල - ගල්කිස්ස නගර සභා ගිනි නිවීමේ සේවා ඒකකය මාසිකව පානීය ජල ලීටර් 300 –500ක ජල ධාරිතාවක් පරියෝජනය කරනු ලබන බව පෙන්වාදෙන නියෝජ්‍ය පුරපතිවරයා මිනිස් පරිභෝජනය සඳහා සුදුසු ජලය එලෙස ගෙවීම් කොට ගිනි නිවීම් කටයුතු සඳහා යොදා ගැනීම තවදුරටත් ඉතා අවාසිදායක තත්ත්වයක් බව පවසයි.මේ වනවිට මහරගම කැස්බෑව, බොරලැස්ගමුව හා මොරටුව මහ නගර සභාවලට සේවා සළසන්නේ දෙහිවල, ගල්කිස්ස මහ නගර සභාව විසින්ය.මීට පිළියමක් ලෙස ආදේශකයක් වශයෙන් ප්‍රදේශ අවට පිහිටි ස්වාභාවික ජල මූලාශ්‍ර වන ගංගා, වැව්, ඇළ දොළ හා ළිංවල ජලය ප්‍රයෝජනයට ගැනීමෙ විකල්ප ජල සැපයුම් මාර්ග වෙත උප නගරාධිපතිවරයාගේ අවධානය යොමු වී තිබේ.මේ සඳහා මෙම වැඩපිළිවෙළට අවතීර්ණ වන ලෙස දෙහිවල මහ නගර සභා කොමසාරිස් කේ. වී. බී. ඩී. එන්.මුතුගල මහතාට දැනුම් දී ඇත.දැනට ගිනි නිවීම් සේවා ඒකකයේ කටයුතු වෙනුවෙන් රුපියල් ලක්ෂ 160ක මුදලක් වැයවනු ඇත.පිටස්තර බල ප්‍රදේශ 5 වෙත සේවාවක් සැලසීම වෙනුවෙන් කිසියම් ප්‍රතිපාදනයන් මහා භාණ්ඩාගාරය වෙතින් ලබා ගැනීමේ හැකියාව පිළිබඳව නගරාධිපති ධනසිරි අමරතුංග මහතා පළාත් සභා හා පළාත් පාලන අමාත්‍යාංශය සමඟ සාකච්ඡා කරගෙන යයි.ජාතික ජලසම්පාදන හා ජල සැපයීම් මණ්ඩලයේ සභාපතිවරයාද මේ කටයුත්ත කෙරෙහි සිය ප්‍රසාදය පළකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=r1307292</link>
    <topic>තරග පැවැත්වීමට සුදුසු ක්‍රීඩාංගණයක් පළාතටම නෑ</topic>
    <author>කළුතර මධ්‍යම විශේෂ එච්.එල්. සුනිල් ශාන්ත</author>
    <content>කළුතර අධ්‍යාපන කලාපයට අයත් අධ්‍යාපන කොට්ඨාස හතරේම ශාරීරික ක්‍රීඩා විෂය සඳහා උග්‍ර ගුරු හිඟයක් පවතී.කළුතර, බේරුවල, දොඩංගොඩ හා පානදුර යන අධ්‍යාපන කොට්ඨාස හතර තුළ පාසල් 127ක් ඇති නමුත් එම අධ්‍යාපන කොට්ඨාස 4ටම සිටින ක්‍රීඩා ගුරුවරුන් සංඛ්‍යාව 56ක් පමණි. එහෙත් සිටිය යුතු ගණන 127කි.කළුතර අධ්‍යාපන කලාපයේ ක්‍රීඩා භාර ගුරුභවතුන් 71ක විශාල ගුරු හිඟයක් පවතී. මෙම අඩුපාඩුව නිසා අසාධාරණය හා පාඩුව විඳීමට සිදුව ඇත්තේ දුප්පත් අසරණ දරුවන්ටය.කළුතර අධ්‍යාපන කලාපයට අයත් අධ්‍යාපන කොට්ඨාස 4ටම ක්‍රීඩා ගුරු උපදේශකවරුන්ද සිටිනුයේ 2ක් පමණි.කනගාටුදායකම තත්ත්වය වනුයේ කළුතර අධ්‍යාපන කලාපයටම ක්‍රීඩා තරගයක් පැවැත්වීමට තරම් සුදුසු හා ඉඩකඩ, ප්‍රමාණවත් ක්‍රීඩාංගණයක් නොමැති කමයි.කළුතර නගරයේ ඇති කළුතර මහජන ක්‍රීඩාංගණය, පාසල් ක්‍රීඩා තරගාවලි සඳහා යොදා ගැනීමට නොහැකි වී ඇත්තේ සතියේ දිනවලදී, උසාවියේ කටයුතු සිදුකෙරෙන බැවිනි. පාසල් ක්‍රීඩා තරග පැවැත්වෙන්නේද නැත. කළුතර සිරිකුරුස විදුහලට අයත් ඉඩකඩ ප්‍රමාණවත් ක්‍රීඩා භූමියක් තිබුණද එය පෞද්ගලික පාසලකට අයත් ක්‍රීඩා භූමියකි.කළුතරට තිබූ විශාලතම ක්‍රීඩා භූමිය වූ තෙබුවන මහජන ක්‍රීඩා භූමිය දීර්ඝ කාලයකින් අලුත්වැඩියාවක් හෝ අදාළ බලධාරීන්ගේ අවධානය මෙතෙක් යොමු නොවීම නිසා එය දැන් ගරා වැටෙන තත්ත්වයේ ඇත. දවල් කාලයේද ගවයන්ගේ නවාතැන් පලක් වී ඇති තෙබුවන ක්‍රීඩාපිටිය දොඩංගොඩ ප්‍රාදේශීය ලේකම් කොට්ඨාසයට අයත් එකක් වුවද ඉතා දීර්ඝ කාලයකින් එහි කිසිදු සංවර්ධන කටයුත්තක් සිදුකර නැත්තේ එහි අයිතිය පිළිබඳව වර්තමානයේ පවතින ගැටලුකාරී තත්ත්වය යයි වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=r1307293</link>
    <topic>කෝටිපති වයලානි ඝාතන නඩුවේවිත්තිකරු සියලු චෝදනාවලින් නිදහස්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>ගෙල කපා මරා වළදමා තිබූ කෝටිපති වයලානි ඝාතන නඩුවේ විත්තිකරු සියලු චෝදනාවලින් නිදොස් කොට නිදහස් කළේය.කුරුණෑගල මහාධිකරණ විනිසුරු ලලිත් ජයසූරිය මහතා ඉදිරියේ දිග හැරුණු මෙම නඩුවේ චූදිත ඒකනායක මුදියන්සේලාගේ චන්දන පුෂ්පකුමාර නැමති අය (38) 2002 සැප්තැම්බර් මස 08 දින හෝ ඊට ආසන්න දිනයක දී කුරුණෑගල වයලානි හෝටලයේ අයිතිකාරිය වන සූකිරිච්චි කංකානමලාගේ වයලට්නෝනා නොහොත් වයලානි නැමැත්තියගේ ගෙල කපා හෝටලය පිටුපස වැලිගොඩේ වළ දමා තිබීමේ චෝදනාව යටතේ නීතිපතිවරයා විසින් මෙම නඩුව කුරුණෑගල මහාධිකරණයේ ගොනුකර තිබිණි.විත්තිකරු වෙනුවෙන් පෙනී සිටි ජ්‍යෙෂ්ඨ නීතිඥ සුදත් විජේවික්‍රම මහතා අධිකරණයට කරුණු ගෙනහැර දක්වමින් කියා සිටියේ බැලූ බැල්මට චූදිතට එරෙහිව නඩුව ඔප්පු කර නොමැති බවත් විත්තිය කැඳවීමකින් තොරව නඩු විධි විධාන සංග්‍රහයේ 200 (01) වගන්තිය යටතේ විත්තිකරු මුදාහරින ලෙසට ඉල්ලා සිටියේය.තීන්දුව ප්‍රකාශයට පත් කිරීමට පෙර නීතිවේදීන් දැනුවත් කළ විනිසුරුවරයා ගෙල කපනවා කිසිවෙක් නුදුටු බවත් සිද්ධිය වූ වේලාව සම්බන්ධයෙන් දී ඇති සාක්කි පරස්පර විරෝධි බැවින් විත්තිකරු නිදහස් කරන බව පැවසීය.රජයේ නීතිඥ නලින් හේවාවසම් මහතා විසින් පැමිණිල්ල මෙහෙය වූ අතර විත්තිකරු වෙනුවෙන් ජ්‍යෙෂ්ඨ නීතිඥ සුදත් විජේවික්‍රම මහතා පෙනී සිටියේය.කුරුණෑගල නගරයේ විශාල ආන්දෝලනයකට තුඩු දී තිබුණ මෙම නඩුවේ තීන්දුව දැක බලා ගැනීම සඳහා විශාල පිරිසක් අධිකරණ භූමිය වෙත රොක් වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=r1307294</link>
    <topic>වයඹ පළාතේ කුඩා වැව් 165ක්කෘෂි ළිං 260ක් සංවර්ධනයට</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ වියළි කලාපීය සහභාගීත්ව සංවර්ධන ව්‍යාපෘතිය යටතේ මේ වනවිට වයඹ පළාතේ මධ්‍යම ප්‍රමාණයේ කුඩා වැව් 165ක් සහ කෘෂි ළිං 260ක් සංවර්ධනය කොට ගොවි අයිතියට පවරා දී ඇත.කෘෂිකර්ම සංවර්ධනය සඳහා වන ජපන් ජාත්‍යන්තර තාක්ෂණික සහයෝගිතා ආයතනය මඟින් රුපියල් මිලියන 150ක් සහ ශ්‍රී ලංකා රජයෙන් රපියල් මිලියන 285ක් මේ සඳහා වැයකොට ඇත.බහුවාර්ෂික භෝග වගාව යටතේ කජු, කෙසෙල්, අඹ, දොඩම්, දෙහි වගාකර ගෙන යන අතර ගොවීන්ට අවශ්‍ය කරන තාක්ෂණික දැනුම හා අලෙවි කරන ක්‍රම ජපන් තාක්ෂණික ආයතනය මඟින් ලබාදෙයි.වියළි කලාපීය අඩු ආදායම් ලාභීන්ගේ ජන ජීවිතය නංවාලීම මේ සංවර්ධන ව්‍යාපෘතියේ අරමුණ බැව් ව්‍යාපෘති අධ්‍යක්ෂ එච්. එච්. අබේසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=r1307295</link>
    <topic>දඩගමුව වැඩිහිටි ප්‍රජා සත්කාරක වැඩසටහනේදී...</topic>
    <author>අත්තනගල්ල විශේෂජයවීර සුගතපාල</author>
    <content>දඩගමුව - ඒපාමුල ග්‍රාමීය වැඩිහිටි කමිටුව විසින් සංවිධානය කරන ලද වැඩිහිටි ප්‍රජා සත්කාරක වැඩසටහනක් පසුගියදා දඩගමුව රජ මහා විහරස්ථ ධර්මශාලාවේ දී පැවැත්විණි.මෙහිදී ඇස් පෙනීම දුර්වල, කලින් දෘෂ්ටි පරීක්ෂාවට ලක්කළ වැඩිහිටි කමිටුවේ සමාජික සමාජිකාවන් 68 කට නොමිලයේ ඇස් කණ්ණාඩි ප්‍රදානය කරන ලදී.මේ සඳහා මුල්‍යමය දායකත්වය එක්සත් රාජධානියේ පදිංචි තිලකා ඉන්ද්‍රානි මහත්මිය විසින් ලබා දී තිබුණේ වැඩිහිටි කමිටුවේ සමාජික ගාමිණී සරත් මහතාගේ ඉල්ලීමක ප්‍රතිඵලයක් අනුවය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=r1307296</link>
    <topic>මාවනැල්ල හීනටියන වැසියන්ටජලය පිරිසුදු කරන ටැංකියක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>මාවනැල්ලේ හීනටියන ගම්වාසීන් විසින් බීමට ගන්නා ජලයට අපද්‍රව්‍ය මුසු වී ඇති බවට සෞඛ්‍ය අංශවලින් කරන ලද පරීක්ෂණ වලින් අනාවරණය වී තිබීම නිසා ගම් වැසියෝ මහත් අසීරුතාවට පත්ව සිටියහ.මේ හීනටියන ගමේ පවුල් 200ක් පමණ ජීවත්ව සිටිති.මෙයට විසඳුමක් වශයෙන් ජලය පිරිසුදු කරන ජල ටැංකියක් ලබා දෙන ලෙසට ගම්වැසියන් අදාළ අංශවලින් ඉල්ලීම් කළත් පළක් නොවු හෙයින් කෑගල්ල රතුකුරුස සංගම් කාර්යාලය දැනුවත් කිරීමෙන් පසු රතුකුරුස සංගමය මගින් රුපියල් ලක්ෂ 5ක් පමණ වටිනා ජලය පිරිසුදු කරන ටැංකියක් ප්‍රජා සත්කාර වැඩපිළිවෙළ අනුව පරිත්‍යාග කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s1307298</link>
    <topic>දකුණු අප්‍රිකාව කඩුලු 8කින් පැරදවූ ශ්‍රී ලංකාවට තරගමාලාවේ ජය</topic>
    <author>වර්නන් ගුණසේකර පල්ලෙකැලේ සිට...</author>
    <content>තිලකරත්න ඩිල්ෂාන් හා කුමාර් සංගක්කාරගේ වාර්තාගත සබඳතාව මත ශ්‍රී ලංකාව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ වැඩිම ජයග්‍රාහී ලකුණු හඹා යාම සටහන් කරමින් දකුණු අප්‍රිකාවට එරෙහි සිවුවැනි එක්දින ක්‍රිකට් තරගය කඩුලු 8කින් ඊයේ ජයග්‍රහණය කළේය. මේ ජයත් සමග ශ්‍රී ලංකාවට 3 – 1ක තරගමාලා ජයග්‍රහණයද හිමි විය.ලකුණු 239ක ජයග්‍රාහී ඉලක්කයක් හඹා ගිය ශ්‍රී ලංකාව කඩුලු දෙකක් පමණක් අහිමි කර ගෙන තරගය ජය ගත්තේ තවත් ඕවර හයක් ඉතිරිව තිබියදීය.ඩිල්ෂාන් හා සංගක්කාර දෙවැනි කඩුල්ල වෙනුවෙන් ඕවර 32.1කදී ලකුණු 184 ක් එක් කළ අතර මෙය දකුණු අප්‍රිකාවට එරෙහි ජාත්‍යන්තර එක්දින තරගවල ඕනෑම කඩුල්ලක් වෙනුවෙන් තැබුනු වාර්තාවක් විය. ඊට අමතරව මේ සබඳතාව මෙරට පැවැති තරගවල දෙවැනි කඩුල්ල වෙනුවෙන් නව වාර්තාවක්ද විය. ශ්‍රී ලංකාවේ ලකුණු හඹා යාම පල්ලෙකැලේදී වාර්තා වූ වැඩිම සාර්ථක ලකුණු හඹා යාමද විය. මීට පෙර වැඩිම හඹා යාම සටහන්ව තිබුනේ කඩුලු 3ට ලකුණු 200කි. ඒ, ශ්‍රී ලංකාව ජය ගත් නවසිලන්තයට එරෙහි තරගයකදීය.තරගයේ වීරයා වූ ඩිල්ෂාන් නොදැවී ලකුණු 115ක් රැස් කළ අතර පන්දු130ක ඔහුගේ ඉනිම හතරේ පහර 16කින් අලංකාර වී තිබිණි. මෙය ඩිල්ෂාන්ගේ 17වැනි ක්‍රිකට් එක්දින ශතකය විය. සංගක්කාර පන්දු 101කින් ලකුණු 91ක් ලබා ගත් අතර හතරේ පහර 8ක් හා හයේ පහර දෙකකින් ඔහුගේ ඉනිම වර්ණවත් වී තිබිණි.ශ්‍රී ලංකා ඉනිම ඊයේ ආරම්භ කළේ තිලකරත්න ඩිල්ෂාන් හා මහේල ජයවර්ධන ය. මේ දෙදෙන ඕවර 9යි පන්දු 3කට මුහුණ දෙමින් ලකුණු 45ක් රැස්කර ශ්‍රී ලංකාවට හොඳ ආරම්භයක් ලබා දුන්හ. ජයවර්ධන ලකුණු 12කට දැවී ගියේය. පන්දු 26ක ඔහුගේ ඉනිමට හතරේ පහර 2ක් ඇතුළත්ව තිබිණි. ජයවර්ධන දැවී ගියේ ලොන්වබො සොට්සොබෙගේ පන්දුවට ‘ගලී’ ස්ථානයට දුන් උඩ පන්දුව හෂිම් අම්ලා විසින් දක්ෂ ලෙස රැක ගැනීම හේතුවෙනි.42 වැනි ඕවරයේදී සංගක්කාර දැවී යන විට මුළු ලකුණු සංඛ්‍යාව 229ක් විය. මෝන් මෝකල්ගේ පන්දුවට ‘සංගා’ එල්ල කළ පහරින් ආ උඩ පන්දුව ‘මිඩ් ඕෆ්’ ස්ථානයේ සිට දිව එමින් රෝරි ක්ලීන්වෙල්ඩ්ට් විසින් රැක ගැනීමත් සමග සංගක්කාරගේ තවත් දර්ශනීය ඉනිමක් අවසන් විය.කාසියේ වාසිය දිනා ගෙන පළමුව පන්දුවට පහර දුන් දකුණු අප්‍රිකා කණ්ඩායමේ පළමු කඩුල්ල මුළු ලකුණු 17දී බිඳ වැටිනි. ඒ, තුන්වැනි ඕවරය අවසානයේදීය. ලසිත් මාලිංගගේ ‘යෝකර්’ පන්දුවට කුයින්ටන් ඩි කොක් ගොදුරු වන විට ඔහු රැස්කර ගෙන සිටියේ හතරේ පහර දෙකකින් ලකුණු 8ක් පමණි. ඩි කොක් ඉනිමේ ආයුෂ පන්දු 9කට සීමා විය.අම්ලා සහ ඩුමිනිගේ සබඳතාව 23 වැනි ඕවරයේදී බිඳ දැමුවේ තිලකරත්න ඩිල්ෂාන් ය. ඔහුගේ පන්දුවට අම්ලා කඩුල්ල මුවා කිරීමත් සමග ශ්‍රී ලංකාවට වටිනා කඩුල්ලක් හිමි විය.අම්ලා සහ ඩුමිනිගේ දෙවැනි කඩුලු සබඳතාව පන්දු 115කින් ලකුණු 101ක් විය. පන්දු 71කට මුහුණ දුන් අම්ලා දැවී යන විට හතරේ පහර 9ක් සමග ලකුණු 77ක් රැස්කර ගෙන සිටියේය.නායක ඒ.බී.ඩි විලියර්ස්ගේ කඩුල්ල ලබා ගත්තේද ඩිල්ෂාන් ය. ඒ, 25 වැනි ඕවරයේ මුළු ලකුණු සංඛ්‍යාව 126ක්ව තිබියදීය. ඩිල්ෂාන්ගේ පන්දුවට කඩුලු රකින කුමාර් සංගක්කාර අතට උඩ පන්දුවක් දෙමින් විලියර්ස් ආපසු ක්‍රීඩාගාරයට ගියේ ලකුණු 4ක් පමණක් ලබා ගැනීමෙන් පසුවය. මේ අනුව දකුණු අප්‍රිකා ඉනිමේ අඩක් නිමා වන විට ඔවුන්ගේ කඩුලු 3ක් ලකුණු 127කට බිඳ වැටී තිබිණි.32 වැනි ඕවරයේදී කඩුල්ලක් දවා ගැනීමට තිබූ අවස්ථාව ශ්‍රී ලංකාවට මගහැරිණි. ඇන්ජලෝ මැතිව්ස්ගේ පන්දුවට ප්ලෙසිස් පෙරළා ඔහු වෙතටම උඩ පන්දුවක් දුන්නද එය අල්ලා ගැනීමට මැතිව්ස්ට නොහැකි විය. ඒ වන විට ප්ලෙසිස් ලකුණු 12ක් ලබා ගෙන සිටි අතර මුළු ලකුණු ප්‍රමාණය 151ක් විය.ඩුමිනි හා ප්ලෙසිස් සිවුවැනි කඩුල්ලට පන්දු 75කින් ලකුණු 46ක් එක් කළහ. 37 වැනි ඕවරයේදී එම සබඳතාවට තිත තැබුවේ සිය අවසන් ඕවරය යවමින් සිටි රංගන හේරත් ය. මුළු ලකුණු 172දී ප්ලෙසිස් දැවී ගියේ සංගක්කාරගේ ‘ස්ටම්ප්’ කිරීමකිනි. පන්දු 44කට මුහුණ දුන් ප්ලෙසිස් හතරේ පහරක් සමග ලකුණු 23ක් ලබා ගත්තේය.ඊළඟ ඕවරයේදී මුළු ලකුණු ප්‍රමාණය 173ක්ව තිබියදී දකුණු අප්‍රිකා කඩුලු දෙකක් බිඳ වැටිනි. ඒ කඩුලු දෙක ලබා ගත්තේ පන්දු යැවීම සඳහා යළි කැඳවනු ලැබූ අජන්ත මෙන්ඩිස් ය. පෙර තරගයේදී නොදැවී ලකුණු 85ක් ලබා ගෙන තරගයේ වීරයා වූ ඩේවිඩ් මිලර්ට ඊයේ ලබා ගත හැකිවූයේ එක් ලකුණක් පමණි. මෙන්ඩිස්ගේ පන්දුව කෙළින්ම කඩුල්ලේ වැදීමෙන් මිලර් දැවී ගියේය.අනතුරුව ෆර්හාන් බෙහර්ඩීන්, ‘ෂෝට් ලෙග්’හි පන්දු රකිමින් සිටි ලහිරු තිරිමාන්නට උඩ පන්දුවක් දෙමින් බින්දුවට දැවී ගියේය. මුළු ලකුණු 205දී මෝන් මෝකල් (0), මෙන්ඩිස්ගේ පන්දුවට කඩුල්ල මුවා කිරීමේ වරදට හසුව 45 වැනි ඕවරයේදී දැවී ගියේය.මේ නිසාවෙන් අවසන් ඕවර පහේදී ලකුණු 31ක් දකුණු අප්‍රිකානු ලකුණු පුවරුවට එක් විණි. අවසන් කඩුල්ල ලෙසින් 49 වැනි ඕවරයේ මෙන්ඩිස් එවූ සිවුවැනි පන්දුව කෙළින්ම කඩුල්ලේ ගැටීමෙන් ඩුමින් දැවී යන විට පන්දු 121කින් ලකුණු 97ක් ලබා ගෙන සිටියේය. හතරේ පහර 7ක් හා හයේ පහර 2ක් ඔහුගේ ඉනිමට ඇතුළත්ව තිබිණි.දකුණු අප්‍රිකා ඉනිම ලකුණු 238කට අවසන් විය.මෙන්ඩිස් ලකුණු 51කට කඩුලු 4ක් ලබා ගත්තේය. මාලිංග ලකුණු 52කට කඩුලු 3ක්ද, ඩිල්ෂාන් ලකුණු 40කට කඩුලු 2ක්ද ලබා ගත්හ.දෙපිල අතර පස්වැනි හා අවසාන එක්දින තරගය ලබන 31 වැනිදා කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s1307299</link>
    <topic>මාදම්පේ පිහිනුම් තටාකය අද ජනතා අයිතියට</topic>
    <author/>
    <content>මහින්ද චින්තන ඉදිරි දැක්ම යටතේ ක්‍රීඩාව ගමට ගෙන යෑමේ ජාතික සැලැස්ම යටතේ රු.මිලියන 32ක වියදමින් ඉදිකළ මාදම්පේ සේනානායක මධ්‍ය මහා විද්‍යාලයේ පිහිනුම් තටාකය ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් අද (29) වැනිදා පෙ.ව 8.00ට විවෘත වෙයි.කොළඹින් පිට පිහිනුම් ක්‍රීඩාව ජනප්‍රිය කිරීම සඳහා ඉදිකළ මලියදේව බාලිකා විද්‍යාලයේ පිහිනුම් තටාකය පසුගියදා ජනතා අයිතියට පත් කෙරුණු අතර, පිළියන්දල ම.ම විද්‍යාලයේ සහ දික්වැල්ල විජිත ම.ම විද්‍යාලයේ පිහිනුම් තටාකද විවෘත කෙරුණි.මොනරාගල මහානාම ම.වි, අම්පාර ඩී.එස්.සේනානායක ම.වි, නුගවෙල ම.ම.වි සහ අක්කරෙයිපත්තුව මුස්ලිම් මහා විද්‍යාලයන්හී පිහිනුම් තටාකවලද ඉදිකිරිම් කටයුතු අවසන් වී ඇති බැවින්, ඉදිරියේදී ජනාත අයිතියට පත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s13072910</link>
    <topic>කාල්ටන් සුපර් සෙවන්ස් පළමු අදියරජැෆ්නා චැලෙන්ජර්ස් පිල ජය ගනී</topic>
    <author>ෆවුස් මොහොමඩ් ගාල්ලේ සිට...</author>
    <content>නෝර්ත් වෙස්ටර්න් බ්ලැක්ස් කණ්ඩායමට එරෙහිව ලකුණු 22 -17 ක විශිෂ්ඨ ජයක් ලැබූ ජැෆ්නා චැලෙන්ජර්ස් කණ්ඩායම ඊයේ (28) ගාල්ල ක්‍රිකට් ක්‍රීඩාංගණයේ දී නිමාවට පත්වූ කාල්ටන් අන්තර් ජාතික සත් සාමාජික රගර් තරගාවලියේ පළමු අදියරේ ශූරතාව අත්කර ගැනීමට සමත්විය.අවසන් තරගයේ පළමු භාගයේ දී ප්‍රතිවාදීන්ට ප්‍රබල අභියෝගයක් එල්ල කළ ජැෆ්නා චැලෙන්ජර්ස් පිලේ ක්‍රීඩකයෝ ලකුණු 10 -5ක් ලෙස ඉදිරියෙන් සිටියහ.දෙවැනි භාගයේ දී නෝර්ත් වෙස්ටර්න් බ්ලැක්ස් කණ්ඩායම ප්‍රතිවාදී කණ්ඩායම අභිබවා යාමට දැඩි උත්සාහක නිරතවූවත් එය සාර්ථක වූයේ නැත. තරගය අවසන් වනවිට ගෝලයක් හා උත්සාහක දිනුම් 3ක් ජැෆ්නා චැලෙන්ජර්ස් කණ්ඩායමෙන් වාර්තා විය. නෝර්ත් වෙස්ටර්න් බ්ලැක්ස් පිල රැස් කරනු ලැබුවේ ගෝලයක් හා උත්සාහක දිනුම් 2ක් පමණි.රුසියාවේ මොස්කව් නුවර දී පසුගියදා නිමාවූ ලෝක කුසලාන සත් සාමාජික රගර් තරගාවලියේ සිවුවැනි තැන ලබාගත් කෙන්යානු කණ්ඩායමේ ප්‍රබල ක්‍රීඩකයන් 5ක් ම මෙවර තරගාවලියේ දී ජැෆ්නා චැලෙන්ජර්ස් පිල නියෝජනය කළහ. අවසන් තරගයේ ඔවුන් ලැබූ උත්සාහක දිනුම් සියල්ල වාර්තා වූයේ ද කෙන්යානු ක්‍රීඩකයන්ගෙන් වීම කැපී පෙනුනි. අවසන් තරගයට සහභාගි වූ දෙපිල පසුගිය වසරේ සම ශූරතා දිනූ කණ්ඩායම් වීම විශේෂ සිදුවීමකි. නෝර්ත් වෙස්ටර්න් බ්ලැක්ස් කණ්ඩායමේ නායක ගයාන් වීරරත්න ආබාධයකට ලක්ව සිටි බැවින් අවසන් තරගයේ දී නායකත්වය දරනු ලැබුවේ මොහොමඩ් ශෙරිෆ් විසිනි.මේ අතර තරගාවලියේ තුන්වැනි ස්ථානය සඳහා නොදර්න් ග්ලැඩියේටර්ස් හා නෝර්ත් සෙන්ට්‍රල් ටයිපූන්ස් කණ්ඩායම් අතර පැවැති තරගයෙන් ලකුණු 29 - 12ක ජයක් හිමිකර ගැනීමට නෝර්ත් සෙන්ට්‍රල් ටයිපූන්ස් පිල සමත්විය.ඊස්ටර්න් ඊගල්ස් කණ්ඩායමට එරෙහිව ලකුණු 42 -7ක ජයක් වාර්තා කළ සෙන්ට්‍රල් කිංග්ස් කණ්ඩායම තරගාවලියේ 9වැනි ස්ථානය අත්කර ගත් අතර සදර්න් ෂාක්ස් කණ්ඩායමට එරෙහිව ලකුණු 22 -5ක ජයක් ලැබූ සබරගමුව ස්ටැලියොන්ස් කණ්ඩායම 7වැනි ස්ථානයට පත්විය.ඌව වයිපර්ස් කණ්ඩායම සමග තරග වැදුණු වෙස්ටර්න් වොරියර්ස් පිල ලකණු 26 - 19ක් ලෙස ජය ලබමින් තරගාවලියේ පස්වැනි ස්ථානය අත්කර ගත්තේය.ගාලු පුරවරයේ ක්‍රීඩාලෝලීන්ට අන්තර් ජාතික රගර් ක්‍රීඩාවේ නව අත්දැකීමක් ලබාදුන් මේ තරගාවලියේ දෙවැනි දිනය වූ ඊයේ (28) නෝර්ත් වෙස්ටර්න් බ්ලැක්ස් පිල අවසන් තරගයට සුදුසුකම් ලැබුවේ අවසන් පූර්ව වටයේ දී නෝර්ත් සෙන්ට්‍රල් ටයිපූන්ස් පිල ලකුණු 17 -12කින් පරාජය කරමිනි.ඔවුන් අවසන් පූර්ව වටයට පිවිසියේ අර්ධ අවසන් පූර්ව වටයේ දී ප්‍රබල වෙස්ටර්න් වොරියර්ස් කණ්ඩායමට එරෙහිව ලකුණු 14 -12 ක තියුණු ජයක් වාර්තා කරමිනි. තරගාවලියේ පළමු දිනය වූ පෙරේදා මූලික වටයේ දී පසුබෑමකට ලක්වී සිටි නෝර්ත් වෙස්ටර්න් බ්ලැක්ස් කණ්ඩායම එහි තරග 4කින් ජය ලැබුවේ එක් තරගයක් පමණක් වීම කැපී පෙනුනි.ජැෆ්නා චැලෙන්ජර්ස් කණ්ඩායම අවසන් තරගයට පිවිසියේ අවසන් පූර්ව වටයේ දී නොදර්න් ග්ලැඩියේටර්ස් කණ්ඩායම ලකුණු 24-19ක් ලෙස පරාජය කරමිනි.ශ්‍රී ලංකා රගර් සංගමය හා කාල්ටන් ක්‍රීඩා සමාජය සමග එක්ව තාරුණ්‍යයට හෙටක් සංවිධානය මෙහෙයවූ කාල්ටන් සුපර් සෙවන්ස් අන්තර් ජාතික රගර් තරගාවලිය වර්ණවත් කරමින් ගුවන්, යුද හා නාවික කාන්තා රගර් කණ්ඩායම් සහභාගි වන ප්‍රදර්ශනාත්මක රගර් තරග හා කුඩා ළමුන්ගේ ‘මිනි රග්බි’තරග ද පැවැත්විණි.කාල්ටන් සුපර්සෙවන්ස් රගර් තරගාවලිය නැරැඹීමට ජනාධිපති මහින්ද රාජපක්ෂ මහතා හා ශිරන්ති රාජපක්ෂ මැතිනිය සහභාගි වූ අතර ඇමැති ජොන්ස්ටන් ප්‍රනාන්දු, තාරුණ්‍යයට හෙටක් සංවිධානයේ සභාපති,පාර්ලිමේන්තු මන්ත්‍රී නාමල් රාජපක්ෂ මහතා සමග පාර්ලිමේන්තු මන්ත්‍රීවරුන් වන මනූෂ නානායක්කාර සහ නිශාන්ත මුතුහෙට්ටිගම මහත්වරු ද එක්වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s1307291</link>
    <topic>ලෝකඩ පදක්කම් දිනු සහය දිවීමේ පිලටම මොස්කව් ලෝක තරගාවලියට වරම්</topic>
    <author>ප්‍රින්ස් ගුණසේකර</author>
    <content>ආසියානු මලල ක්‍රීඩා ශූරතාවලියේදී ලෝකඩ පදක්කම් දිනාගත් ශ්‍රී ලංකා මීටර් 400x4 සහය දිවීමේ ක්‍රීඩකයෝ මොස්කව් ලෝක ශූරතාවලියට දෙවැනි වරටත් සුදුසුකම් ලබති.කොළඹ සුගතදාස ක්‍රීඩාංගණයේදී පැවැති තේරීම් තරගයේදී කසුන් කල්හාර සෙනෙවිරත්න හා දිලාන් අලෝක පෞද්ගලික හොඳම දක්ෂතාව වාර්තා කිරීමට සමත්වීමද කැපී පෙනුණි. කසුන් කල්හාර තත්පර 46.76කින් හා දිලාන් අලෝක තත්පර 46.90කින් මීටර් 400 නිමකළ අතර එය එම ක්‍රීඩකයන් දෙදෙනාගේ මෙතෙක් හොඳම කාලය වේ.මොස්කව් ලෝක ශූරතාවලියට සුදුසුකම් ලැබු දුලාන් ප්‍රියශාන්ත තත්පර 47.31, චානක ජයසේකර තත්පර 47.35, අංජන ගුණරත්න තත්පර 47.70 හා දසුන් සිල්වා තත්පර 47.15ක කාලයක් වාර්තා කළහ.මේ තේරීම් තරගයට ක්‍රීඩකයන්ගේ බලවත් විරෝධය පළවු අතර පූනේහිදී ආසියාතික මලල ක්‍රීඩා ලෝකඩ පදක්කම් දිනු ක්‍රීඩකයන්ට ‘කැපිල්ලක්’ බවටද සමහරෙක්ගේ මතය විය.එහෙත් තේරීම් තරගයෙන් එවැනි අසාධාරණයක් කිසිදු ක්‍රීඩකයකුට සිදු නොවු බව පවසන ශ්‍රී ලංකා මලල ක්‍රීඩා සංගමය පෙන්වා දෙන්නේ ක්‍රීඩකයන්ගේ දක්ෂතා තව තවත් ඉදිරියට පැමිණි බවයි‍“පූනේ තරගාවලියේදී සිවුවැනි තැනට කාලය වාර්තා කළ කසුන් කල්හාර තේරීම් තරගයේදී පළමු තැනට ආවා. ක්‍රීඩකයන් දෙදෙනකුගේ පෞද්ගලික දක්ෂතා වාර්තාවීම සුබවාදී ආරම්භයක්” මලල ක්‍රීඩා මාධ්‍ය ප්‍රකාශක ජී.එල්.එස්.පෙරේරා මහතා සඳහන් කළේය.පූනේහී පැවැති ආසියාතික මලල ක්‍රීඩා ශූරතාවලියේදී මීටර් 400x4 සහය දිවීමේ පිල විනාඩි 3:04.92කින් තරගය නිමකොට ලෝකඩ පදක්කම දිනාගත් අතර එය ලෝක ශූරතා පරිසාධන මට්ටම ඉක්මවා යෑමක් ද විය.එහෙත් ශ්‍රී ලංකා මලල ක්‍රීඩා ජාතික සංචිතය භාර පුහුණුකරුවන් පිරිසකගේ මතය වුයේ මොස්කව් යන පිල තෝරා ගැනීමට නැවැත තේරීම් තරගයක් අවශ්‍ය බවයි. පූනේ තරගාවලියට එක්ව සිටි ඇතැම් ක්‍රීඩකයන් ආබාධවලට ලක්ව ඇතැයි ද ඇතැම් පුහුණුකරුවෝ ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s1307292</link>
    <topic>යූත් රිදී ජුබිලි ශූරතාව කුරුණෑගල දිස්ත්‍රික්කයට</topic>
    <author>යසරත්න ගමගේ පොළොන්නරුවේ සිට...</author>
    <content>ජාතික තරුණ සේවා සභාව, යෞවන කටයුතු හා නිපුණතා සංවර්ධන අමාත්‍යාංශය එක්ව සංවිධාන කළ ශ්‍රී ලංකා යුත් 25වැනි ජාතික ක්‍රීඩා උළෙලේ සමස්ත ශූරතාව හිමිකර ගැනීමට ලකුණු 152ක් ලබාගත් කුරුණෑගල දිස්ත්‍රික්කය සමත්විය. අනුශූරතාව ලකුණු 96ක් ලාබාගත් ගම්පහ දිස්ත්‍රික්කය දිනාගත් අතර තෙවැනි ස්ථානය ලකුණු 94ක් ලබාගත් රත්නපුර දිස්ත්‍රික්කයට හිමිවිය.පොළොන්නරුව ජාතික ක්‍රීඩාංගණයේදී ඊයේ නිමාවු ක්‍රීඩා උළෙලේ දී නව තරග වාර්තා 16 පිහිටුවීමට ක්‍රීඩක ක්‍රීඩිකාවන් සමත්වුහ. දිවයිනේ සියලුම දිස්ත්‍රික් නියෝජනය කරමින් ක්‍රීඩක ක්‍රීඩිකාවන් 3000ක් පමණ සහභාගීවු ක්‍රීඩා උළෙලේ අවු.20න් පහළ දක්ෂතම ක්‍රීඩකයා ලෙස උස පැනීමේ ඉසව්වෙන් මී.2.11ක දක්ෂතාවක් දැක්වු ආර්.ඒ.ටී.ඕ.කරුණාරත්න (නාගරික තරුණයා), ක්‍රීඩිකාව ලෙස මීටර් 400 ඉසව්ව තත්.58.0කින් නිමකල ගාල්ල දිස්ත්‍රික්කයේ ජී.ජී.එන්.මධුෂිකා නම් කෙරුණි.කුරුණෑගල දිස්ත්‍රික්කයේ ඩබ්.ඩී.එම්.එම්.එස්.දිසානායක (උස පැනීම/ මී.7.62) අවු.20න් ඉහළ දක්ෂතම ක්‍රීඩකයා ලෙසත් මී.400 තත්.55.5කින් නිම කරමින් නව තරග වාර්තාවක් බිහිකළ මාතලේ දිස්ත්‍රික්කයේ ඩබ්.යූ.ආර්.කුමාරි දක්ෂතම ක්‍රීඩිකාව ලෙසත් තේරී පත්විය. මේ සිවුදෙනාට යතුරුපැදි 4ක්ද පිරිනැමිණි.ක්‍රීඩා උළෙලේ සමාප්තිය හා ජය සංකේත ප්‍රදානය සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පැවැත්විණි. මේ සඳහා යෞවන කටයුතු හා නිපුණතා ඇමැති ඩලස් අලහප්පෙරුම, අමාත්‍යාංශ ලේකම් කේ.ඒ.තිලකරත්න, ජාතික තරුණ සේවා සභාවේ සභාපති/අධ්‍යක්ෂ ජනරාල් නීතිඥ ලලිත් පියුම් පෙරේරා යන මහත්වරුන් ඇතුළුව ප්‍රදේශයේ මැති ඇමැතිවරුන් පිරිසක්ද සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s1307293</link>
    <topic>කාල්ටන් සුපර් සෙවන්ස් වැඩි ගෞරවයනෝර්ත් වෙස්ටර්න් බ්ලැක්ස් පිලට</topic>
    <author/>
    <content>අන්තර් ජාතික රගර් ක්‍රීඩාවේ නව අත්දැකීමක් ඓතිහාසික ගාලු පුරවරයේ ක්‍රීඩාලෝලීන්ට ලබාදෙමින් ගාල්ල ජාත්‍යන්තර ක්‍රීඩාංගණයේ පැවැති කාල්ටන් සුපර් සෙවන්ස් රගර් තරගාවලියේ දෙවැනි දිනය වූ ඊයේ (28) පස්වරුවේ අවසන් පූර්ව වටයේ දී නෝර්ත් සෙන්ට්‍රල් ටයිපූන්ස් ලකුණු 17 -12කින් පරාජය කර අවසන් තරගයට සුදුසුකම් ලැබීමට ගයාන් වීරරත්නගේ නායකත්වයෙන් යුත් නෝර්ත් වෙස්ටර්න් බ්ලැක්ස් කණ්ඩායම සමත්විය. ඔවුන් අවසන් පූර්ව වටයට පිවිසියේ අර්ධ අවසන් පූර්ව වටයේ දී ප්‍රබල වෙස්ටර්න් වොරියර්ස් කණ්ඩායමට එරෙහිව ලකුණු 14 -12 ක තියුණු ජයක් වාර්තා කරමිනි. තරගාවලියේ පළමු දිනය වූ පෙරේදා මූලික වටයේ දී පසුබෑමකට ලක්වී සිටි නෝර්ත් වෙස්ටර්න් බ්ලැක්ස් කණ්ඩායම එහි තරග 4කින් ජය ලැබුවේ එක් තරගයක් පමණක් වීම කැපී පෙනුනි.නෝර්ත් සෙන්ට්‍රල් ටයිපූන්ස් කණ්ඩායම අවසන් පූර්ව වටයට පිවිසියේ ඊස්ටර්න් ඊගල්ස් කණ්ඩායමට එරෙහිව ලකුණු 29 -10ක පෙරළිකාර ජයක් වාර්තා කරමිනි.දෙවැනි අවසන් පූර්ව තරගයේ දී නොදර්න් ග්ලැඩියේටර්ස් කණ්ඩායම ලකුණු 24-19ක් ලෙස පරාජය කරමින් අවසන් තරගයට පිවිසීමට ජැෆ්නා චැලෙන්ජර්ස් පිල සමත්විය.පළමු දිනයේ වැඩි ගෞරව හිමිවූයේ යෝෂිත රාජපක්ෂගේ නායකත්වයෙන් යුත් වෙස්ටර්න් වොරියර්ස්, ෆසීල් මරිජා නායකත්වය දරන නොදර්න් ග්ලැඩියේටර්ස් හා ශෙනාල් ඩයස්ගේ නායකත්වයෙන් යුත් ඊස්ටර්න් ඊගල්ස් කණ්ඩායම් සමත්විය. සහභාගි වූ තරග 4න් තරග 3 බැගින් ජය ලැබීමට ඔවුන්ට හැකිවිය.ශ්‍රී ලංකා රගර් සංගමය හා කාල්ටන් ක්‍රීඩා සමාජය සමග එක්ව තාරුණ්‍යයට හෙටක් සංවිධානය මෙහෙයවූ කාල්ටන් සුපර් සෙවන්ස් අන්තර් ජාතික තරගාවලියේ පළමු දිනය නිමාවට පත්වන විට ‘ඒ’ කාණ්ඩයේ පෙරමුණ ගැනීමට වෙස්ටර්න් වොරියර්ස් පිල සමත්වූ අතර නොදර්න් ග්ලැඩියේටර්ස් පිල ‘බී’ කාණ්ඩයේ පෙරමුණ ගත්තේය. පෙරේදා අවසන් තරගය වනතුරුම අපරාජිතව සිටි ඊස්ටර්න් ඊගල්ස් කණ්ඩායම නොදර්න් ග්ලැඩියේටර්ස් හමුවේ ලකුණු 12-17ක් ලෙස පරාජයට පත්විය.‘ඒ’ කාණ්ඩයේ දෙවැනි ස්ථානය තරග 2ක් ජයගත් රෝහිත රාජපක්ෂගේ නායකත්වයෙන් යුත් සබරගමුව ස්ටැලියොන්ස් පිලට හිමි වූ අතර ඊස්ටර්න් ඊගල්ස් ‘බී’ කාණ්ඩයේ දෙවැනි තැනට පත්විය.අන්තර් ජාතික සත් සාමාජික රගර් තරග බිමේ විශිෂ්ටතම ක්‍රීඩකයන් රැසක් පළමු දිනයේ දස්කම් දැක්වීම කැපී පෙනුනි. ඒ අතරින් සබරගමුව ස්ටැලියොන්ස් පිල නියෝජනය කරන ෆිජී ක්‍රීඩක ලෙවානි බොටියා ඉදිරියෙන්ම පසුවිය. ඔහු තරගාවලියේ පළමු දිනය නිමාවනවිට වැඩිම උත්සාහක දිනුම් සංඛ්‍යාවක් වාර්තා කළ ක්‍රීඩකයා ද විය. ඔහු උත්සාහක දිනුම් 6ක් වාර්තා කළ අතර ඌව වයිපර්ස් පිල නියෝජනය කරන නවසීලන්ත ක්‍රීඩක මාක් ජැක්මන් උත්සාහක දිනුම් 5ක් වාර්තා කරමින් දෙවැනි ස්ථානයේ පසුවිය.තරගාවලිය වර්ණවත් කරමින් ගුවන්, යුද හා නාවික කාන්තා රගර් කණ්ඩායම් සහභාගි වන ප්‍රදර්ශනාත්මක රගර් තරග හා කුඩා ළමුන්ගේ ‘මිනි රග්බි’ තරග ද පැවැත්විණි.කාල්ටන් සුපර්සෙවන්ස් රගර් තරගාවලිය නැරැඹීමට ජනාධිපති මහින්ද රාජපක්ෂ මහතා හා ශිරන්ති රාජපක්ෂ මැතිනිය සහභාගි වූ අතර ඇමැති ජොන්ස්ටන් ප්‍රනාන්දු, තාරුණ්‍යයට හෙටක් සංවිධානයේ සභාපති, පාර්ලිමේන්තු මන්ත්‍රී නාමල් රාජපක්ෂ මහතා සමග පාර්ලිමේන්තු මන්ත්‍රීවරුන් වන මනූෂ නානායක්කාර සහ නිශාන්ත මුතුහෙට්ටිගම මහත්වරු ද එක්වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s1307294</link>
    <topic>කුලියාපිටිය බටහිරට දිස්ත්‍රික් යෞවන ක්‍රීඩා ශූරතාව</topic>
    <author>බී.ඒ.එන්.එස්.කුමාරකටුපොත විශේෂ</author>
    <content>කුරුණෑගල දිස්ත්‍රික් ජාතික තරුණ සේවා සභා සහකාර අධ්‍යක්ෂ කාර්යාලය සංවිධාන කළ දිස්ත්‍රික් ප්‍රාදේශිය ලේකම් කොට්ඨාස යෞවන සමාජ ක්‍රීඩා තරගාවලියේ සමස්ත ශූරතාව දිනාගැනීමට ලකුණු 196ක් ලබාගත් කුලියාපිටිය බටහිර ප්‍රා.ලේ.කො සමත්වු අතර අනුශූරතාව මාස්පොත ප්‍රා.ලේ.කොට්ඨාස කණ්ඩාමට හිමිවිය.තෙවැනි ස්ථානය කුරුණෑගල කොට්ඨාසය දිනාගත්තේය.තරගාවලියේ කණ්ඩායම් තරග ප්‍රතිඵල මෙසේය.‍පිරිමි: කබඩි-1.පඩුවස්නුවර බටහිර, 2.මාස්පොත, නෙට්බෝල්-1.අලව්ව, 2‍‍.මාස්පොත, කඹ ඇදීම-1.මාස්පොත, 2.රිදිගම, වොලිබෝල්-1.කුරුණෑගල, 2.වාරියපොළ, ක්‍රිකට්-1.කුලියාපිටිය බටහිර, 2.ඉබ්බාගමුව, එල්ලේ-1.බිංගිරිය, 2.කුලියාපිටිය බටහිර, පාපන්දු-1‍‍.කුරුණෑගල, 2.පොල්ගහවෙල.කාන්තා: කබඩි-1.පඩුවස්නුවර බටහිර, 2.මාස්පොත, නෙට්බෝල්-1.කුරුණෑගල, 2‍‍.මාස්පොත, කඹ ඇදීම-1.මාස්පොත, 2.ඇහැටුවැව, වොලිබෝල්-1.මාවතගම, 2.වාරියපොළ, ක්‍රිකට්-1.මාස්පොත, 2.කුරුණෑගල, එල්ලේ-1.කුලියාපිටිය බටහිර, 2.බිංගිරිය.පුත්තලම දිස්ත්‍රික් ශූරතාව වෙන්නප්පුවටපුත්තලම දිස්ත්‍රික් යෞවන ක්‍රීඩා උළෙලේ ශූරතාව වෙන්නප්පුව ප්‍රාදේශිය ලේකම් කොට්ඨාසය දිනාගනිද්දී අනුශූරතාව මාදම්පේ කොට්ඨාසය හිමිකර ගත්තේය. තරගාවලියේ තෙවැනි ස්ථානය ආණමඩුව කොට්ඨාසයට හිමිවිය.තරගාවලියේ කණ්ඩායම් තරග ප්‍රතිඵල මෙසේය.පිරිමි: ක්‍රිකට්-1.මාදම්පේ, 2.නාත්තන්ඩිය, නෙට්බෝල්-1.මාදම්පේ, 2.හලාවත, කබඩි-1.ආණමඩුව, 2.වෙන්නප්පුව, වොලිබෝල්-1.කල්පිටිය, 2.පල්ලම, පාපන්දු-1.වෙන්නප්පුව, 2.හලාවත, බාස්කට්බෝල්-1.වෙන්නප්පුවකාන්තා: ක්‍රිකට්-1.ආරච්චිකට්ටුව, 2.හලාවත, නෙට්බෝල්-1.දන්කොටුව, 2.පුත්තලම, කබඩි-1.වෙන්නප්පුව, 2.පල්ලම, වොලිබෝල්-1.මහවැව, 2.නවගත්තේගම.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s1307295</link>
    <topic>19න් පහළ ඉන්දීය-ශ්‍රී ලංකා තරගය අදවෙළගෙදරදී</topic>
    <author>කුරුණෑගල දිස්ත්‍රික් සංචාරක</author>
    <content>අවුරුදු 19න් පහල ශ්‍රී ලංකා ක්‍රිකට් පිල සහ ඉන්දියානු ක්‍රිකට් පිල අතර පැවැත්වෙන නිල නොලත් තුන්දින ටෙස්ට් තරගය අද (29) කුරුණෑගල වෙලගෙදර ජාත්‍යන්තර ක්‍රීඩාංගණයේදී ආරම්භවේ.ලබන මස 1 සහ 6 වැනිදා එක්දින තරග දෙකක්ද පැවැත්වීමට නියමිත බව උතුරු මැද පළාත් ක්‍රිකට් කලමනාකරු අජිත් ඒකනායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s1307296</link>
    <topic>රහල් මෝටර් රථ රැළිය අගෝස්තු 4දා</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර රාහුල විද්‍යාලයේ ශිෂ්‍ය නායක මණ්ඩලය සදර්න් මෝටර් ක්‍රීඩා සමාජය සමග එක්ව දෙවැනි වරට සංවිධානය කරන මෝටර් රථ රැළිය අගෝස්තු 4වැනිදා පෙරවරු 9.00‍ට රාහුල විද්‍යාලය අසළින් ආරම්භ වීමට කෙරේ. ධාවකයන්ට අභියෝගයක් වන කිලෝ මීටර 100 කට ආසන්න දුරකින් යුත් මේ රැළියේ ගමන් මග සදර්න් මෝටර් ක්‍රීඩා සමාජයේ ප්‍රවීණ රැළි මාර්ග සකසන්නෙකු වන ඇන්ඩෘ ද සිල්වා විසින් සකසා ඇත.2013 රහල් මෝටර් රථ රැළියට අයදුම්පත් බාර ගැනීම අගොස්තු 3 දා පෙරවරු 10 දක්වා පමණි. අයදුම්පත් රාහුල විද්‍යාලයෙන් සහ රහල් මෝටර්ස් වෙතින් ලබාගත හැකිය. වැඩි විස්තර සදහා 0712000362 (ශානක) අමතන ලෙස සංවිධායක මණ්ඩලය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=s1307297</link>
    <topic>කැකලතැන්න කණිෂ්ඨයට වොලිබෝල් ශූරතාවක්</topic>
    <author>මාතලේ දිසා විශේෂ</author>
    <content>මාතලේ දිස්ත්‍රික් පාසල් වොලිබොල් තරගාවලියේදී විල්ගමුව අධ්‍යාපන කලාපයේ කැකලතැන්න කනිටු විදුහලට අවුරුදු 16න් පහළ බාලිකා ශූරතාව අත්කර ගැනීමට සමත්විය.කැකලතැන්න විදුහල දුෂ්කර වු අධ්‍යාපන කලාපයක අඩු පහසුකම් යටතේ පුහුණුවෙමින් මෙසේ දක්ෂතා දැක්වීම විශේෂ සිදුවීමක් විය.නාඋල ශ්‍රී නාග ජාතකි පාසල් ක්‍රීඩාංගණයේදී පසුගියදා පැවැති තරගාවලියේ මකුළුගස්වැව ම.වි, මාතලාපිටිය ක.වි, ක්‍රිස්තුදේව ජා.පා, රුයිගම ම.වි, මැටිහක්ක මහින්ද ද්විතියික පාසල වයස් කාණ්ඩ ශූරතාවන් දිනාගත්තේය.සමස්ත ප්‍රතිඵල මෙසේය.-බාලක-අවු.14න් පහළ-1.මකුළුගස්වැව ම.වි, 2.නාලන්ද ම.වි, අවු.16න් පහළ-1.මාතලාපිටිය ක.වි, 2.මඩවල-උල්පත, අවු.18න් පහළ-1.මාතලේ ක්‍රිස්තුදේව ජා.ප, 2.පල්ලේපොල මහාබෝධි ම.වි-බාලිකා-අවු.14න් පහළ-1.රුයිගම ම.වි, 2.වෑවලවැව ම.වි, අවු.16න් පහළ-1.කැකලතැන්න ක.වි, 2.මකුළුගස්වැව, අවු.18න් පහළ-1.මැටිහක්ක මහින්ද ද්විතියික පා, 2.මඩවල-උල්පත.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>29</day>
    </date>
    <link>http://www.dinamina.lk/2013/07/29/_art.asp?fn=f1307291</link>
    <topic>දයාසිරි අමුත්තෙක් නොවෙයිඔහු ආවේ මහගෙදරටයි</topic>
    <author>සාකච්ඡා කළේ චන්දන ජයවීර</author>
    <content>ජයග්‍රහණය ගැන කිසිම සැකයක් නැහැ. වයඹ පළාත අනිවාර්යෙන්ම රජය ජයග්‍රහණය කරන පළාතක්. ආණ්ඩුව බලයට පත්වූ දා සිට පැවැත් වූ සෑම ඡන්දයක්ම, ඒ කියන්නේ ජනාධිපතිවරණ, මහ මැතිවරණ, පළාත් පාලන, පළාත් සභා සියල්ලම ආණ්ඩුව දින්නා. ඒ නිසා කවුරු තරග කළත් මේ පළාත දිනනවා.මුලින්ම කියන්න ඕනේ මේ මැතිවරණයට ආණ්ඩුව මහ ඇමැති අපේක්ෂකයෙක් නම් කර නැහැ. දිස්ත්‍රික් ලැයිස්තු සඳහා කණ්ඩායම් නායකයන් නම් කරනවා. මැතිවරණ පැවැත්වෙන ඉතිරි පළාත් දෙකටත් ආණ්ඩුව මහ ඇමැති අපේක්ෂකයන් නම් කරන්නේ නැහැ. මෙයට පෙර තිබුණු පළාත් සභා මැතිවරණවලටත් ආණ්ඩුව මහ ඇමැති අපේක්ෂකයන් නම් කළේ නැහැ.පළාත් සභා මැතිවරණයට නාම යෝජනා බලාපොරොත්තුවෙන් කවුරුත් අයදුම්පත් යොමු කළා. ඒ විදිහට මමත් ඉල්ලීමක් කළා. එජාපයෙන් කවුරුහරි ආණ්ඩුවට එනවා නම් ඔවුන්ටත් අවස්ථාවක් ලබා දෙන්න ජනාධිපතිතුමා අදහස් කරන්න ඇති.නැහැ. මට මැතිවරණයට තරග කරන්න එතරම් වුවමනාවක් තිබුණේ නැහැ. කුරුණෑගල දිස්ත්‍රික්කයේ නායකයා මමයි. ඒ නිසා අපේ පක්ෂය නියෝජනය කරන පාර්ලිමේන්තු මැති ඇමැතිවරු පළාත් සභා මැතිවරණයට තරග කරන්නයි කියලා මට ඉල්ලීමක් කළා.ඒ කෙසේ වෙතත්, දයාසිරි ජයසේකර කියන්නේ පිටින් ශ්‍රී.ල.නි.ප.යට ආ අපේක්ෂකයෙක් කියන්න බැහැ. ඔහු දේශපාලනයට පැමිණියේ ශ්‍රී.ල.නි.ප.යෙන්. නැවතත් ඔහු මහගෙදරට ඇවිත් තිබෙනවා. ඔහු හොඳ දක්ෂ මන්ත්‍රීවරයෙක්. ඒ නිසා අපේ අපේක්ෂක ලැයිස්තුව තව තවත් ශක්තිමත්ව තිබෙනවා. අපි කාටත් වුවමනා පක්ෂය ශක්තිමත් කිරීමටයි.නැහැ. කිසිම බෙදීමක් නැහැ. පෙරේදා (27) දයාසිරි මන්ත්‍රීතුමා මගේ ආසනයට කැඳවා ඔහුගේ මැතිවරණ ව්‍යාපාරය ආරම්භ කළා. ඒ අවස්ථාවට සහභාගිවීම සඳහා මම දිස්ත්‍රික් නායකයා හැටියට සියලුම ආසන සංවිධායකයන්ට ආරාධනා කළා.සංවිධායකයන් හත් දෙනෙක් ආවා. ආසන සංවිධායකවරු සමහරු මැතිවරණ වැඩ නිසා ආවේ නැහැ. නොආ අය ඔහුගේ පැමිණීමට අකමැතියි කියන්න බැහැ. දයාසිරි මන්ත්‍රීවරයාව ආණ්ඩුවට ගත්තේ සියලූම ආසන සංවිධායකවරුන්ගේ කැමැත්ත මතයි.මැතිවරණයක් කැඳවා ඇති මොහොතක එහෙම සියලු දෙනාගේම පැමිණීම බලාපොරොත්තු වෙන්න බැහැ. කිසිම බෙදීමක් පළාතේ නැහැ. ඒ නිසා මෙවර කලින්ටත් වැඩිය විශිෂ්ට ජයග්‍රහණයක් ලබා ගන්න අපිට පුළුවන්.මනාප ක්‍රමයක් මත පැවැත්වෙන මැතිවරණයකදී ඇති විය හැකි ගැටලු සාකච්ඡා කර පක්ෂයේ මතය ඉදිරියට ගෙන යාම මේ සාකච්ඡාවේ අරමුණයි. එවිට සුහදව මැතිවරණය කරගෙන යන්න පුළුවන්.නැහැ. එහෙම කිසිම බෙදීමක් නැහැ. දයාසිරි මන්ත්‍රීතුමා ආවට පැරැණි ශ්‍රී.ල.නි.ප. සාමාජිකයන් අකමැතියි නේද කියලා සමහරු අහනවා. තවත් සමහරු අහනවා එජාපයෙන් ආපු අය අකමැතියි නේද කියලා. ඔවුන් එයින් බලාපොරොත්තු වෙන්නේ පක්ෂයේ බෙදීමක් ඇති කිරීමයි.දයාසිරි මන්ත්‍රීතුමාගේ පැමිණීමත් එක්ක ගැටලුවක් ඇතිවිය යුතු නම් එහෙම ප්‍රශ්නයක් එන්න ඕනෑ මටයි. පළාත් සභා මැතිවරණයට මුහුණ දෙන්න මමත් කැමැත්තෙන් හිටියා. එහෙම බෙදීමක් තිබෙනවා නම් බෙදෙන්න ඕනෑ මමයි. ජනාධිපතිතුමා පක්ෂය තව තවත් ශක්තිමත් කිරීමට දයාසිරි මන්ත්‍රීවරයා ශ්‍රී.ල.නි.ප.යට බඳවාගෙන තිබෙනවා.දැන් ඔහු අපේ පක්ෂයේ සාමාජිකයෙක්. ජනාධිපතිතුමාගේ ආශිර්වාදය ඔහුට තිබෙනවා. අපි ඔහුට උදව් කරනවා. එ.ජා.පයේ වගේ පල නොකියා පලා බෙදන ප්‍රතිපත්තියක් අපේ පක්ෂයේ නැහැ.එයා මොනවා කියනවද කියලා, මම දන්නේ නැහැ. 1980 සිට කුරුණෑගල දිස්ත්‍රික්කයේ නායකයා මමයි. මම මුල්වරට සිරිමාවෝ බණ්ඩාරනායක මැතිනිය යටතේ දිස්ත්‍රික්කයේ නායකයා වුණා. ඊළඟට චන්ද්‍රිකා මැතිනිය යටතේ නායකයා වුණා. මහින්ද රාජපක්ෂ ජනාධිපතිතුමා යටතේත් කුරුණෑගල නායකයා මමයි. එහෙම කිසිම දෙකඩවීමක් නැහැ. දවසින් දවස පක්ෂය ඉදිරියට ගියා. ඒකට හොඳම සාක්ෂිය මැතිවරණ ප්‍රතිඵල. ආසනය නියෝජනය කරන ශ්‍රී.ල.නි.ප.ය මන්ත්‍රීන් සංඛ්‍යාව වගේම මැතිවරණයකදී ආණ්ඩුවට ලැබෙන ඡන්ද ප්‍රතිශතය අනුව බැලුවත් අපි ඉස්සරහින් ඉන්නවා. ඒ වගේ ජයග්‍රහණයක් ලබා ගන්න පුළුවන් වුණේ කිසිම බෙදීමකින් තොරව පක්ෂ නායකත්වයේ ආශිර්වාදයට අනුව ඉදිරියට ගෙනියන්න හැකි වූ නිසයි.අමාරු කාලවලදී මම දිස්ත්‍රික්කය දිනා දී තිබෙනවා. ඒක දිගටම යනවා. නායකත්වය කිසිම බෙදීමක් කැඩීමක් නැහැ.මට කියන්න පුළුවන් වයඹ පළාත ගැන පමණයි. එජාපය නියෝජනය කරන දක්ෂ පාර්ලිමේන්තු මන්ත්‍රීවරු කිහිපදෙනෙක් ළඟදීම ආණ්ඩුවට එන බව ස්ථිරවම කියන්න පුළුවන්.එජාපයේ ප්‍රාදේශීය දේශපාලනඥයන් ආණ්ඩුවට එන්නේ තොග ගණනින්. නැඟෙනහිර පළාතේ එක පළාත් පාලන, ආයතනයක් තිබෙනවා.එහි සියලුම මන්ත්‍රීවරු ආණ්ඩුවේ මන්ත්‍රීවරු. මේ එන විදිහට ඊළඟට අපේ පළාතෙන් සමහර ප්‍රාදේශීය සභාවල සියලුම මන්ත්‍රීවරු ආණ්ඩුවේ සාමාජිකයන් වේවි.වයඹ පළාතෙන් ආණ්ඩුවට එකතු වෙන්න නියමව සිටින මන්ත්‍රීවරු සමහර විට පළාත් සභා මැතිවරණ කාලය තුළදී ආණ්ඩුවට එක් වෙන්න පුළුවන්.ඔවුන් එන්නේ පක්ෂයට එකතුවීමට අවශ්‍යම මොහොතේයි. ඒක සමහරවිට වෙනත් මැතිවරණ අවස්ථාවක් වෙන්න පුළුවන්. අපේ පක්ෂයට ඕනෑම කෙනෙකුට එන්න පුළුවන් කියලා ජනාධිපතිතුමා කියලා තිබෙනවා.ඔව්. පක්ෂයේ දොර සැලුන් දොරක් වගේ දෙපැත්තටම ඇරෙනවා කියලා එතුමා කිව්වනේ. ඒ වුණාට පසුගිය කාලය ඇතුළත පක්ෂයට ආපු අය මිසක් ගිය අය නෑනේ.තව අවුරුදු විස්සක්වත් මේ ආණ්ඩුව පවතිනවා. එ.ජා.පය එන්න එන්නම දුර්වල වෙනවා මිසක් බලයට එන කාලයක් පේන්න නැහැ. දයා ගමගේ කියනවා ආණ්ඩුවේ පිරිසක් එන්න ඉන්නවයි කියලා. මෙච්චර කල් දවල් හීන දැක්කේ රනිලුයි තිස්සයි. දැන් දයා ගමගේත් දවල් හීන දකින්න පටන් අරන්. ඒ ගොල්ලෝ රටට කිව්වේ හැම සිංහල අවුරුද්දකින් පස්සෙම එජාප ආණ්ඩුවක් පිහිටුවනවයි කියලයි. ඒවගේ අවුරුදු කීයක් ගෙවුණද. එහෙන් මෙහෙට එනව හැරෙන්න, මෙහෙන් කවුරුවත් එහෙට ගිහින් නැහැ.ඒ වගේ සිද්ධි කොයි පක්ෂයෙත් වෙනවා. මේ සිද්ධියට සම්බන්ධ වෙච්ච මන්ත්‍රීවරයාට ඉල්ලා අස්වෙන්න කියලා පක්ෂය නියම කළා. ඔහුට නීතියෙන් දඬුවම් ලැබේවි.ඔහු නාමයෝජනාව සඳහා අයදුම්පත්‍රයක් ඉදිරිපත් කළා. සම්මුඛ පරීක්ෂණයට පෙනී සිටින හැමෝටම නාම යෝජනා ලැබෙන්නේ නැහැ.අධිකරණ නියමය අනුව රක්ෂිත බන්ධනාගාරගත කර තිබෙනවා. ඔහුට එතැන කොපමණ කාලයක් ඉන්න වෙයිද කියලා තීරණය කරන්නේ උසාවියයි. අපේ පක්ෂයේ අපේක්ෂකයන් නාම යෝජනා පත්‍රවලට අස්සන් කිරීමට නියමිතව තිබුණේ ඊයේයි. මා දන්නා පමණින් ඔහුගේ නම නාමයෝජනා ලැයිස්තුවේ තිබුණේ නැහැ.අපි කරන හැම දෙයක්ම ජනතාවගේ පරීක්ෂාවට භාජනය වෙනවා. පක්ෂය ඔහුට නාම යෝජනා දුන්නත් ඔහු තවදුරටත් තබා ගත යුතු ද කියලා තීරණය කරන්නේ ජනතාවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n1307302</link>
    <topic>කෝටි 40ක හෙරොයින් සමඟ හය දෙනෙක් ‍හසු වෙති</topic>
    <author>ජස්ටින් කොඩිකාර (මාතර දිසා විශේෂ), ඩබ්ලිව්. පි ධර්මසේන (මාතර සමූහ)</author>
    <content>රුපියල් කෝටි හතලිහකට අධික වටිනාකමින් යුතු හෙරොයින් තොගයක් සමඟ සැකකරුවන් හය දෙනෙකු හබරාදුව ප්‍රදේශයේදි මාතර කොට්ඨාස දූෂණ මර්දන ඒකකය විසින් පෙරේදා (28) අත්අඩංගුවට ගෙන තිබේ.මාතර කොට්ඨාස දූෂණ මර්දන ඒකකය පොලිස් සැරයන් අශෝක් ප්‍රියංකර (55804) මහතාට ලැබුණු දුරකථන ඇමැතුමකට අනුව සිදුකළ වැටලීමකදි මේ මත්තුඩු තොගය සමඟ සැකකරුවන් අත්අඩංගුවට ගෙන ඇති අතර දකුණු පළාතෙන් ඇල්ලු වැඩිම හෙරොයින් ප්‍රමාණය මෙය බව වාර්තා වේ.දියගහ අමරගොඩගේ ගාමිණි නැමැත්තාගේ ළඟ තිබී කුඩු කිලෝ ග්රෑම් 01යි ග්‍රෑම් 36ක්, කොස්වත්තගේ දර්ශන ළඟ තිබී ග්‍රෑම් එකයි මිලි ග්‍රෑම් 40ක්, වෙදමුල්ල මදිනාගෙ නොහොත් උක්කු ළග තිබී ග්‍රෑම් 10යි මිලි ග්‍රෑම් 40ක්, දේවෙන්ද්‍ර ආචාරීගේ අජිත් සතුව තිබී ග්‍රෑම් 1යි මිලි ග්‍රෑම් 280ක් , කොඩිකාර බද්දල්ලගේ සුනන්ද සතුව තිබී ග්‍රෑම් 1යි මිලි ග්‍රෑම් 40ක් සහ මොහොමඩ් හුසෙන් මොහොමඩ් නැමැත්තා සතුව තබී ග්‍රෑම් 1යි මිලි ග්‍රෑම් 310ක් අත්අඩංගුවට ගත් බව මාතර කොට්ඨාස දූෂණ මර්දන ඒකකය ප්‍රකාශ කරයි.මේ සැකකරුවන් අතර දකුණු පළාතේ නගරවලට හෙරොයින් බෙදාහරින පුද්ගලයින් සිටින බවට තොරතුරු පරික්ෂණවලින් හෙළිවී තිබෙන බව පොලිසිය පවසයි.මෙහි ප්‍රධාන සැකකරුට ස්ථීර නිවසක් නැති අතර කලින් කලට වෙස් මාරු කරගනිමින් එළවළු වෙළෙන්දෙක් ලෙස හැසිරෙමින් හෙරොයින් බෙදාහැරීම සිදුකර ඇති බවත් ඉතිරි සැකකරුවන් පස්දෙනා සංචාරක කලාපයේ මගපෙන්වන්නන් ලෙස කටයුතු කරමින් මේ ජාවාරම සිදුකර ඇති බවත් පොලිසිය කියයි.සියලුම සැකකරුවන් වයස අවුරුදු 24 ත් 45 ත් අතර පසුවන බව පවසන පොලිසිය මේ සිද්ධියට සම්බන්ධ තවත් සැකකරුවන් පිරිසක් අත්අඩංගුවට ගැනිමට නියමිත බව පවසයි.සැකකරුවන් ඊයේ (29) ගාල්ල මහේස්ත්‍රාත් අධිකරණයට ඉදිරිපත් කිරීමට නියිමිතව තිබිණි.ජ්‍යේෂ්ඨ නියෝජ්‍ය පොලිස්පති චන්දන වික්‍රමරත්න, මාතර ජ්‍යේෂ්ඨ පොලිස් අධිකාරී දේශබන්දු තෙන්නකෝන්, සහකාර පොලිස් අධිකාරී රවීන්ද්‍ර අඹේපිටිය, මාතර මුලස්ථාන පොලිස් පරික්ෂක හේමාල් ප්‍රසන්ත මහත්වරුන්ගේ උපදෙස් හා මගපෙන්වීම යටතේ මාතර කොට්ඨාස දූෂණ මර්ධන ඒකකයේ ස්ථානාධිපති උප පොලිස් පරික්ෂක උදිත කුමාර, කාන්තා උප පොලිස් පරික්ෂක මදුභානී, පොලිස් සැරයන් අශෝක් ප්‍රියංකර (55804), (21597) රණවීර, (5244) විතාන, පොලිස් කොස්තාපල් (55836) ක්‍රීෂාන්ත, (4930) සුනිල්, (68478) සංජීව, (61924)තුෂාර, (13419) ආරියවංශ, කාන්තා පොලිස් කොස්තාපල් (8031) වනසිංහ නිලධාරී මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n1307303</link>
    <topic>සැප්තැම්බර් 16 අධිකරණය හමුවට එන්නැයිහිටපු අගවිනිසුරුවරියට නොතිසි</topic>
    <author>සිරන්ජනී කුමාරි</author>
    <content>සිය වත්කම් බැරකම් ප්‍රකාශයේ ජාතික සංවර්ධන බැංකුවේ පවත්වාගෙන ගිය විශේෂ ජංගම ගිණුම් දෙකක තොරතුරු වසර තුනක් තිස්සේ ඕනෑකමින් වසන් කිරීමේ සිද්ධියක් සම්බන්ධයෙන් හිටපු අගවිනිසුරු ආචාර්ය ශිරාණි අන්ෂුමාලා බණ්ඩාරනායක මහත්මියට සැප්තැම්බර් 16 අධිකරණයේ හමුවේ පෙනී සිටින ලෙස දන්වමින් කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (29) නොතිසි නිකුත් කළේය.හිටපු අගවිනිසුරු ආචාර්ය උපතිස්ස අතපත්තු බණ්ඩාරනායක වාසල මුදියන්සේලා රාලහාමිලාගේ ශිරාණි අන්ෂුමාලා බණ්ඩාරනායක මහත්මියට සැප්තැම්බර් 16 අධිකරණයේ හමුවේ පෙනී සිටින ලෙස දන්වමින් කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (29) නොතිසි නිකුත් කළේය.අගවිනිසුරුවරිය සිය වත්කම් බැරකම් ප්‍රකාශයේ 2010, 2011 හා 2012 වර්ෂ සඳහා ජාතික සංවර්ධන බැංකුවේ පවත්වාගෙන ගිය ජංගම ගිණුම් දෙකක තොරතුරු ඇතුළත් නොකර ඇති බව පැවසූ අල්ලස් කොමිසම චුදිතට අධිකරණයේ පෙනී සිටින ලෙස දන්වමින් නොතිසියක් නිකුත් කරන ලෙසට අධිකරණයෙන් ඉල්ලීමක් කළේය.වර්ෂ 2010 ජුනි නවය 1975 වත්කම් බැරකම් ප්‍රකාශ කිරීමේ පනත උල්ලංඝනය කරමින් 9 (1) වගන්ති ප්‍රකාරව දඬුවම් ලැබිය හැකි වරදක් සිදු කර ඇති බවට අල්ලස් කොමිසම අධිකරණයට කරුණු වාර්තා කොට තිබිණි.2010 / 3 / 31 බැංකු ගිණුම්වල ප්‍රකාශ කොළඹ 7 ධර්මපාල මා‍වතේ අංක 103 / A පිහිටි ජාතික සංවර්ධන බැංකු ශාඛාවේ විශේෂ ජංගම ගිණුම් අංක 101110002058 හා 100002001360 යන ගිණුම් දෙක ඕනෑකමින් වත්කම් බැරකම් ප්‍රකාශයේ ඇතුළත් නොකිරීම 1975 අංක 1 දරන වත්කම් හා බැරකම් ප්‍රකාරව 9 (1) වගන්ති අනුව දඬුවම් ලැබිය හැකි වරදක් බවට කොමිසම වැඩිදුරටත් කරුණු සඳහන් කර තිබිණ.මෙසේ වර්ෂ තුනට අදාළ නඩු තුනක් පවරා තිබූ කොමිසම චෝදනා හයක් අගවිනිසුරුවරියට එරෙහිව ගොනු කර තිබිණ.බැංකු ගිණුම් විස්තර, වත්කම් බැරකම් ප්‍රකාශය, පත්වීම් ලිපි, ජාතික සංවර්ධන බැංකුවේ ප්‍රකාශන හා ගිණුම් විස්තර ආදිය ඇතුළත්ව නඩු භාණ්ඩ හයක් කොමිසම විසින් නම් කර තිබිණ.නෙයි සබීමා විචාරි ජිෆ්රි ශාඛා කළමනාකරු ජාතික සංවර්ධන බැංකුව, ගංගා උදේනි වනිගරත්න, හේවා කොඩිකාරආරච්චි, ජනාධිපති ලේකම් අල්ලස් කොමිසමේ පොලිස් පරීක්ෂක එල්. ගුණරත්න ආදී සාක්කිකරුවන් 7 දෙනෙකු කොමිසම විසින් නම් කරනු ලැබ තිබිණ. අදාළ නඩු තුන සලකා බැලූ මහේස්ත්‍රාත්වරයා චෝදනා පත්‍රය බාරදීම සඳහා අගවිනිසුරුවරියට සැප්තැම්බර් හය වන දින අධිකරණයේ පෙනී සිටින ලෙස දන්වමින් නොතිසි නිකුත් කළේය.අල්ලස් කොමිසමේ නිලධාරීන් කිහිප දෙනෙකුද අධිකරණය හමුවේ පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n1307304</link>
    <topic>නිදහස් රටක සංවර්ධන ප්‍රතිලාභ ලොවටම පෙන්විය හැකි අවස්ථාවක්</topic>
    <author>පණ්ඩුක සමරසේකර</author>
    <content>වචන කෝටියකින් පැවසීමට නොහැකි මහා ඉතිහාස කතාවක් දක්ෂ චිත්‍ර ශිල්පියෙකු එක සිතුවමකින් සිත්තම් කරන්නා සේ ශ්‍රී ලංකාවේ වත්මන් කතාව මුළු ලොවට කියා පෑමට නිදහස් රටක් ලෙස අපට ඇති හොඳම අවස්ථාව පොදු රාජ්‍ය මණ්ඩලීය රාජ්‍ය නායක සමුළුව බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පවසයි.තිස් වසරක යුද්ධයෙන් බැට කෑ රටක දැවැන්ත සංවර්ධනයක් බස්නාහිර පළාතට කේන්ද්‍රගතව තිබූ සංවර්ධනය ගම් දනව්වලටත් ඒ තුළින් ජන ජීවිතය ලැබූ සමාජමය ආර්ථිකමය, සංස්කෘතිකමය, ක්‍රීඩා, අධ්‍යාපනික දියුණුවක්, ලෝකය හමුවේ විවර කිරීමට පොදු රාජ්‍ය මණ්ඩලීය රාජ්‍ය නායක සමුළුව මනා පිටුබලයක් වන බවද නවරත්න මහතා ප්‍රකාශ කරයි.බ්‍රිතාන්‍ය යටත් විජිතයන්ව පැවැති ලොව රටවල් 53ක එකමුතුවට මහා බ්‍රිතාන්‍යයේ මහ රැජින වෙනුවට එහි ඔටුන්න හිමි චාල්ස් කුමරු සහභාගී වීම වෙනත් රටවල පැවැති සමුළු වාරයන්ට වඩා සුවිශේෂීම සිදුවීම බව පෙන්වා දෙන ලේකම්වරයා ශ්‍රී ලාංකිකයන් තුළ ඇති ලොව ඉහළම ආගන්තුක සත්කාරයත්, ආචාරශීලී බවත් මෙම සමුළුව තුළින් ලොවට පිළිබිඹු කළ හැකි බවද පවසයි.ජනාධිපති මහින්ද රාජපක්ෂ මහතාගේ පාලනයේදී සිදුවූ රටේ ආර්ථික වර්ධනයත් යුද්ධය අවසන් වීමෙන් පසු එම ආර්ථික වර්ධනය තුන් ගුණයකින් ඉහළ දැමීමට හැකිවීමත් යටිතල පහසුකම්වල වර්ධනයත් මෙරටට ආයෝජකයන් ගෙන්වා ගැනීමේ මහඟු අවස්ථාව මෙම සමුළුව පැවැත්වීමෙන් අප රටට ලැබෙන බවද පවසන නවරත්න මහතා ලොව නන් දෙසින් මෙරටට පැමිණෙන මාධ්‍යවේදීන් හමුවේ ශ්‍රී ලංකාවේ විවිධ සංස්කෘතීන්හි වටිනාකම් මෙන්ම අපේ‍ ප්‍රෞඪ ඉතිහාසයේ වංශ කතාව ලොවට දිග හැරීමට අවස්ථාවද උදා වෙන බව ප්‍රකාශ කරයි.පොදු රාජ්‍ය මණ්ඩල රාජ්‍ය නායක සමුළුව, ලොව රාජ්‍ය නායකයින්ගේ ඔලිම්පික් තරගයක් බවත් ශ්‍රී ලංකාව පිළිබඳව ඇති එම නායකයින්ගේ මනෝ රාමුව මේ තුළින් විතැන් වීමක් සිදුවන බවත් නවරත්න මහතා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n1307305</link>
    <topic>පොදු රද මඩුලු සමුළුව සමඟ පැවැත්වෙන ව්‍යාපාරික සංසදයට අනෙක් රටවලටත් ඇරැයුම්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව ශ්‍රී ලංකාවේදී පැවැත්වෙන ව්‍යාපාරික සංසදය සඳහා සහභාගි වන ලෙස එම මණ්ඩලීය රටවලට අමතරව ලෝකයේ සෙසු රටවලටද විවෘත ආරාධනයක් කරන බව රජය අවධාරණය කරයි.එළඹෙන නොවැම්බර් මාසයේදී කොළඹදී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව මේ ව්‍යාපාරික සංසඳය පැවැත්වෙන අතර ඒ සඳහා ලෝකයේ ප්‍රමුඛ පෙළේ ව්‍යාපාරිකයන් රැසක් පැමිණෙන බවට දැනටමත් දැනුම්දී තිබෙන බව විදේශ කටයුතු ඇමැති මහාචාර්ය ජී.එල් පීරිස් මහතා පවසයි.නෙදර්ලන්තයේ දෙදින නිල චාරිකාවකට එක්වූ විදේශ කටයුතු ඇමැතිවරයා හේග් නුවර පිහිටි ශ්‍රී ලංකා තානාපති කාර්යාලයේදී පැවැති හමුවකදී මේ බව සදහන් කළේ යැයි විදේශ කටයුතු අමාත්‍යාංශය සඳහන් කරයි. මේ අවස්ථාව සඳහා නෙදර්ලන්තයේ ප්‍රමුඛ පෙළේ ව්‍යාපාරිකයන් රැසක් එක්ව තිබේ.පොදුරාජ්‍ය මණ්ඩලීය සමුළුව සඳහා ලෝකයේ රටවල් 54ක නියෝජිතයෝ සහභාගි වන අතර ඊට අමතරව සෙසු රටවල ප්‍රමුඛ පෙළේ නියෝජිතයන්ටද මෙමඟින් ආරාධනා කරන බව ඇමැතිවරයා ප්‍රකාශ කරයි.ශ්‍රී ලංකාවේ වත්මන් තත්ත්වය මෙන්ම පොදුරාජ්‍ය මණ්ඩලීය සමුළුව සඳහා සූදානම, රටේ සාමකාමී වාතාවරණය, ශ්‍රී ලංකාව ප්‍රධාන මුහුදු මාර්ග ආසන්නයේ පිහිටා තිබීම, සෙසු රටවල් සමඟ ද්වීපාර්ශවික නිදහස් වෙළෙඳ සබඳතා පවත්වා ගැනීම, ආයෝජන සඳහා ආරක්ෂාව, දිරි දීමනා මෙන්ම ශ්‍රී ලාංකීය මානව සම්පතේ ශක්තිය ආදී කරුණු රැසක් සම්බන්ධයෙන් නෙදර්ලන්ත ව්‍යාපාරිකයෝ දැනුවත් කර ඇත. එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය සමුළුව අදියර තුනක් යටතේ පැවැත්වීමට නියමිත අතර රාජ්‍ය නායක සමුළුව, ව්‍යාපාරික සමුළුව මෙන්ම තරුණ සමුළුව එහි ප්‍රධාන තැනක් ගන්නා බවද ඇමැතිවරයා සදහන්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073017</link>
    <topic>ටිපර් මාරයාට 14 හැවිරිදි පාසල් සිසුවා බිලි</topic>
    <author>මතුගම සංචාරක, කළුතර දිස්ත්‍රික් සංචාරක</author>
    <content>මතුගම නගරය මධ්‍යයේ දී ඊයේ (29) දහවල් පාර හරහා මාරුවීමට ගිය පාසල් සිසුවකු පස් ප්‍රවාහනය කරන ටිපර් රථයකට යටවී එතැනම මියගොස් ඇත.මෙසේ මරණයට පත්වූයේ මතුගම ආනන්ද ශාස්ත්‍රාලීය ජාතික පාසලේ අටවන වසරේ ඉගෙනුම ලැබූ හිරිහැටිය ධර්මපාල ගම පදිංචි 14 හැවිරිදි රුමේෂ් ලක්ෂාන්ය. පාසල ඇරී නිවෙසට යමින් සිටිය දී මතුගම නගරයට පැමිණ පාර මාරුවීමට ගිය අවස්ථාවේදී අලුත්ගම දෙසින් වේගයෙන් පැමිණි ටිපර් රථයකට යටවී හිසට බරපතළ තුවාල සිදුවී සිසුවා එතැනම මියගොස් ඇත.දරුවාගේ මළසිරුර මතුගම රෝහල වෙත ගෙනයන ලදී. රියදුරු හා ටිපර් රථය අත්අඩංගුවට ගෙන ඇත. මතුගම පොලිසියේ රථවාහන අංශයේ ස්ථානාධිපති රාජරත්න ජයසුන්දර මහතා අනතුර පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n1307306</link>
    <topic>කොළඹ දකුණ වරාය අගෝ. 5දා සිට වැඩ</topic>
    <author>සුභා‍ෂීණී සේනානායක</author>
    <content>කොළඹ දකුණ වරාය අගොස්තු මස 05 වනදා ආරම්භ කෙරේ.ජනාධිපති මහින්ද රාජපක්ෂ මහතාගේ සුරතින් ආරම්භ කෙරෙන මේ වරාය සඳහා වැය වු මුළු මුදල අමෙරිකා ඩොලර් මිලියන 950කි.ආසියාවේ ප්‍රධාන කන්ටේනර් මධ්‍යස්ථානය බවට ශ්‍රී ලංකාව පත්කරලීම දකුණු කොළඹ වරාය ඉදිකරලීමේ අරමුණ බව ශ්‍රි ලංකා වරාය අධිකාරියේ සභාපති ආචාර්ය ප්‍රියත් බී. වික්‍රම මහතා දිනමිණට ප්‍රකාශ කළේය.රජය මේ ව්‍යාපෘතිය සඳහා අමෙරිකානු ඩොලර් මිලියන 400ක් වැය කර ඇති අතර ඉතිරිය පෞද්ගලික අංශය යොදවා ඇත.මසකට අඩි විස්සේ කන්ටේනර් ලක්ෂ දෙකක් මෙහෙයවීමට හැකි වන අතර පර්යන්ත තුනම විවෘත කළ විට මසකට අඩි විස්සේ කන්ටේනර් ලක්ෂ හයකට වඩා වැඩි ප්‍රමාණයක් හැසිරවීමට මෙමගින් හැකි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073018</link>
    <topic>විදුලි ජනන යන්ත්‍රයක් තිබියදී දිනකට 8500 බැගින් කුලියට විදුලිය</topic>
    <author>අසේල කුරුළුවංශ</author>
    <content>මහනුවර මහ රෝහලේ නව ශල්‍යාගාරයේ නව විදුලි ජනන යන්ත්‍රයක් තිබිය දී පෞද්ගලික ආයතනයකින් දිනකට රුපියල් 8500/=ක කුලියකට විදුලි ජනන යන්ත්‍රයක් ලබාගෙන තිබේ.දැනට මාස තුනකට ආසන්න කාලයක් මෙම විදුලි ජනන යන්ත්‍රය ශල්‍යාගාරය අසල ලොරියක් මත පටවා තිබෙන අතර හදිසි විදුලි ඇනහිටීමකදී ක්‍රියාත්මක කිරීමට ලොරියේ සිට ශල්‍යාගාරයට වයර් සම්බන්ධ කැර ඇත.නව ශල්‍යාගාරය විවෘත කළ අවස්ථාවේ විදුලි ජනන යන්ත්‍රයක් ඊට සවිකර නොතිබූ බැවින් තාවකාලිකව පෞද්ගලික ආයතනයකින් එම සේවය ලබාගත් බව මහනුවර මහ රෝහලේ නියෝජ්‍ය අධ්‍යක්ෂ සුසිල් සිරිවර්ධන මහතා කීය.ඊට සති දෙකකට පමණ පසු සෞඛ්‍ය අමාත්‍යාංශයේ ටෙන්ඩර් මත පෞද්ගලි ආයතනයක් නව ශල්‍යාගාරයට විදුලි ජනන යන්ත්‍රයක් සවිකළත් මෙතෙක් එය ක්‍රියාත්මක තත්ත්වයේ නොමැති බවද ඒ මහතා පැවසුවේය.සෞඛය අමාත්‍යාංශය හා අදාළ පෞද්ගලික ආයතනය මේ සම්බන්ධව ගිවිසුම්ණලට එළැඹීම ප්‍රමාදවීම නිසා රෝහලට මෙතෙක් විදුලි ජනන යන්ත්‍රය බාරදී නොමැති බව දැනගන්නට තිබෙන අතර මේ වනවිට තෙවතාවක් අමාත්‍යාංශ බලධාරීන්ට මෙම විදුලි ජනන යන්ත්‍රයේ ගැටලුව දැනුම් දී තිබෙන බව සිරිවර්ධන මහතා අවධාරණය කළේය.නව ශල්‍යාගාරයේ විදුලි ජනන යන්ත්‍රයක් තිබිය දී බලධාරීන්ගේ නොසැලකිල්ල නිසා මේ වනවිට ලක්ෂ 7 1/2ක පමණ මුදලක් විදුලි ජනන යන්ත්‍රයක සේවය ලබා ගැනීම සඳහා පෞද්ගලික අංශයට ගෙවීමට සිදුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073019</link>
    <topic>ජපානය මුහුණ දුන් සුනාමි ව්‍යවසනයේ දී ශ්‍රී ලංකාවෙන් ලද සහයෝගය ඇගැයීම‍ට</topic>
    <author>ධනුෂ්ක ගොඩකුඹුර</author>
    <content>‍ජපානය වර්ෂ 2011 දී මුහුණ දුන් සුනාමි ව්‍යවසනයේ දී ශ්‍රී ලංකාවෙන් ලැබුණු සහයෝගය පිළිබඳ ජපානයේ ස්වදේශ කටයුතු හා සන්නිවේදන ඇමැති යොෂිතකා ෂින්ඩෝ මහතා ජනාධිපති මහින්ද රාජපක්ෂ මහතා වෙත කෘතඥතාව පළ කරයි.ජපාන ජනතාව එය මහත් සේ අගය කරන බවත් මේ දිනවල මෙරට සංචාරයක නිතර ෂින්ඩෝ මහතා ජනාධිපතිතුමා ජනාධිපති මන්දිරයේදී ඊයේ (29) හමු වූ අවස්ථාවේදී ප්‍රකාශ කළේය.දෙරට අතර වත්මන් සහයෝගීතාව ජනාධිපතිතුමාගේ සහ ෂින්ඩෝ මහතා අතර සාකච්ඡාවට පදනම වූ අතර සන්නිවේදන ක්‍ෂෙත්‍රය ඇතුළු ආර්ථික සබඳතා තවදුරටත් වර්ධනය කළ හැකි නවමං කෙරෙහි අවධානය යොමු කෙරිණ.පසුගිය මාර්තු මාසයේ ජපානයේ රාජ්‍ය චාරිකාවක නිරත වූ රාජපක්‍ෂ මහතා ජපාන අග්‍රාමාත්‍ය ෂින්සෝ අබේ මහතා සමඟ ද්විපාර්ශ්වික සාකච්ඡා පැවැත්වූ අතර ශ්‍රී ලංකාවට රුපියල් බිලියන 57.8ක සංවර්ධන ආධාර ලබාදීමට එවර ජපාන රජය සහතික විය.ඉන් අනතුරුව ජපානයේ ඉහළපෙළේ ආණ්ඩු නායකයකු ශ්‍රී ලංකාවට පැමිණි දෙවන අවස්ථාව මෙයයි. පසුගිය මැයි මස ජපාන උප අගමැති තාරෝ අසෝ මැතිතුමා ශ්‍රී ලංකාවට පැමිණි අතර ජනාධිපති රාජපක්‍ෂ මහතා ද හමු විය.ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල, විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත්, විදේශ අමාත්‍යාංශයේ වැඩබලන ලේකම් ෂෙනුකා සෙනෙවිරත්න සහ ජපානයේ ශ්‍රී ලංකා තානාපති අද්මිරාල් වසන්ත කරන්නාගොඩ යන මහත්ම මහත්මීහු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n1307307</link>
    <topic>හතුරු ගිවිසුම ඉවතලා මිතුරුකමේ දෑත දිගු කරන්නැයි දේශප්‍රේමියෝ සත්‍යක්‍රියාවක</topic>
    <author>මානෙල් පුෂ්ප කුමාරි</author>
    <content>වසර 1987 දී අත්සන් කළ ඉන්දු-ලංකා ගිවිසුම අහිතකර කර බව ඉන්දියාවට අවබෝධ කරවීමේ මහා සත්‍යක්‍රියාව ඊයේ (29) ශ්‍රී ලංකා ඉන්දියන් තානාපති කාර්යාලය ඉදිරිපිටදී පැවැත්වීය.එහිදී "ඉන්දු-ලංකා ගිවිසුම බල රහිත ඵලදායී නොවන්නක් බව ඉන්දියාව අවබෝධ කරගත යුතු බවත් "ඉන්දියන් බලපෑම්වලට යටත් වෙන්න එපා " "ඉතිහාසය එපරිද්දෙන්ම සිදු නොවේවා" '' පොදු රාජ්‍ය සමුළුව බෙදුම්වාදී උඟුලක් නොවේවා'' "වලංගු නැති ඉන්දු-ලංකා ගිවිසුම නොසලකා බෙදුම්වාදී බලතල ඉවත් කළ යුතුයි'' "බෙදුම්වාදී බලතල ඉවත් කරන තුරු උතුරේ ඡන්දය එපා" තේරීම් කාරක සභාවේ කටයුතු ඡන්දයට පෙර අවසන් නොවන්නේ නම් ඡන්දය කල් දැමිය යුතුයි " යනුවෙන් සඳහන් සටන් පාඨ සහිත පුවරු ජාතික සංවිධාන එකමුතුව විසින් ප්‍රදර්ශනය කෙරිණි.ශ්‍රී ලංකාවට කිසිදු යහපතක් නොවූ 1987 ජූලි මස 29 අත්සන් කළ ඉන්දු-ලංකා ගිවිසුමේ අහිතකර බව ඉන්දියාවට අවබෝධ වේවා! එම ගිවිසුම අනුව ක්‍රියාත්මක කළ පළාත් සභා ක්‍රමයේ අහිතකර බව හා අසාර්ථක බව ඉන්දියාවට අවබෝධ වේවා! යි දේශප්‍රේමී භික්ෂු පෙරමුණේ නායක බෙංගමුවේ නාලක හිමියෝ ශ්‍රී ලංකා ඉන්දියන් තානාපති කාර්යාලය ඉදිරිපිට ඊයේ පැවැති සත්‍යක්‍රියාවේදී පැවසූහ. පළාත් සභා ක්‍රමය ක්‍රියාත්මක කිරීමෙන් එදා පැවැති ප්‍රශ්න අවුල් වූවා මිස ප්‍රශ්නය විසඳීමට කිසිදු පිටිවහලක් ‍එයින් සිදු නොවූ බව ඉන්දියාවට අවබෝධ විය යුතුයි. ඉන්දියාවේ ප්‍රාන්ත රාජ්‍ය නිසා ඇතිවන බරපතල ගැටළු ශ්‍රී ලංකාව තුළ පළාත් සභා නිසා ඇතිවන බැවින් තමන්ට සිදුවන කරදර ශ්‍රී ලංකාවටද ඇති නොකරන ලෙසත් උන්වහන්සේ පවසති.ඉන්දියාවේ ඒකීයභාවයට තර්ජනයවී ඇති තමිල්නාඩුවේ බලපෑම් ම 13 වැනි ව්‍යවස්ථාව ශ්‍රී ලංකාව තුළ ක්‍රියාත්මක කරවීමට ඉන්දියාව කරන බලපෑම් කිසිසේත්ම යුක්තිසහගත නොවේ. ශ්‍රී ලංකාවේ සිටින දෙමළ ජනයා ඉන්දියානුවන් නොව ශ්‍රී ලාංකිකයන් බැවින් ඔවුන් හරහා ශ්‍රී ලංකාවට අත පෙවීමට ඉන්දියාවට අයිතියක් නොමැති බව බෙංගමුවේ නාලක හිමි කීහ. ඉන්දියාව අපේ මිත්‍ර රටක් ලෙස අප සලකන නිසා ශ්‍රී ලංකාවද ඉන්දියාවේ මිත්‍ර රටක් බව වටහාගෙන ජාත්‍යන්තර ප්‍රශ්නවලදි අප රටට එරෙහිව ක්‍රියා නොකිරීමට වගබලා ගත යුතුයි.මෙරට සිටින සියලුම ජනවර්ග එකමුතු වී ශ්‍රී ලාංකිකයන් ලෙස ජීවත් වීමට උත්සාහ දරද්දී උතුරු නැඟෙනහිර වෙනම දෙමළ බලයක් ඇති කිරීමට උපකාර වන 13 වැනි ව්‍යවස්ථා සංශෝධනය ක්‍රියාත්මක කිරීමට ඉන්දියාව අප රජයට බල කිරීම රට බෙදීයාමටමෙන්ම අනාගතයේදී ඉන්දියාවටද තර්ජනය වීමට හේතු වෙයි. ඉන්දු - ලංකා ගිවිසුම හෙවත් රජීව් ජේ. ආර්. ගිවිසුම ඉන්දියාව ශ්‍රි ලංකාවට බලෙන් පැටවූ අතිශයින් අහිතකරවූ දේශපාලන ගැටයක් බවත් මෙම ගිවිසුමෙන් ඉන්දු - ලංකා මිතුදමට කැළලක් වූවා මිස එම මිතුදම තහවුරු වීමට කිසිදු සහායක් නොවූ බවත් උන්වහන්සේ ප්‍රකාශ කරති.ජාතික සංවිධාන එකමුතුවේ කැඳවුම්කරු ආචාර්ය ගුණදාස අමරසේකර මහතා- එදා අපි යටත් වී සිටියේ බ්‍රිතාන්‍ය අධිරාජ්‍යවාදීන්ටයි. අද අපිට ඉන්දියානු අධිරාජ්‍යවාදීන්ට විරුද්ධව කටයුතු කිරීමට සිදු තිබේ. මෙරට දෙකඩ කිරීමේ අරමුණ ඇතිව ඔවුන් ජේ. ආර්. ලවා බලයෙන් ගිවිසුමකට අත්සන් ලබා ගත්තා. එහි ප්‍රතිඑලයක් වශයෙන් වසර තිහක යුද්ධයකට අපට මුහුණ දීමට සිදු වුණා. පසුව වසර 2009 දී අපේ වීරෝධාර රණවිරුවන් එම යුද්ධය අවසන් කළ බව අමරසේකර මහතා ප්‍රකාශ කළේ ය. මෙරට බෙදීමට ඔවුන් උත්සාහ කරයි. එම පාප කර්මයෙන් මුදවා ගැනීමට අප මේ සත්‍යක්‍රියාව කරන බවත් ඒ මහතා කීය. ප්‍රවීණ කලාකරු සෝමරත්න මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n1307308</link>
    <topic>බිබිල නිල්ගල ඔසු රක්ෂිතයේ අක්කර 200ක් ගින්නෙන් විනාශයි</topic>
    <author>ඌව පළාත් සමූහ - මාපා බණ්ඩාර</author>
    <content>බිබිල - නිල්ගල ඖෂධීය රක්ෂිත වනයේ අළුත්වෙල, ගලහබැද්ද ප්‍රදේශයේ අක්කර 200 ක් පමණ 28 දින සවස ගිනි ගැනීමෙන් දැවී ගොස් තිබෙන බව ප්‍රදේශවාසීහු පවසති.ප්‍රදේශයේම ජනතාව වන සතුන් දඩයමට, විනෝදාංශයට සහ වනයේ අරළු, බුළු, නෙල්ලි ඵලදාව වැඩි කර ගැනීමට සෑම වසරකම නියං කාලයේ දී නිල්ගලට ගිනි තබති.අක්කර 60,000 කින් සමන්විත නිල්ගල වනයේ අලි, කොටි, වලසුන්, ගොනුන් , මුවන්, වල්ඌරන්, දිවියන් ඇතුළු දුර්ලභ ගනයේ වන සතුන් ජීවත් වෙති. “බුද්ධදාස රජුගේ ඔසු උයන” නමින් හඳුන්වන නිල්ගල වටිනා දුර්ලභ ඖෂධ ශාක විශාල වශයෙන් තිබේ.සෑම වසරකම නියං සමය නිමා වන විට වනයේ අක්කර 40,000ක් පමණ අවම වශයෙන් දැවී යන බවත්, වන සතුන් දැවී මිය යන බවත්, ප්‍රදේශයේ ම ජනතාව පවසති.පවතින දැඩි නියං කාලගුණය හා සුළඟ නිසා ගින්න ශීඝ්‍රයෙන් පැතිරී යන අතර එය නිවා දැමීම අසීරු බව වන නිලධාරීහු සඳහන් කරති. නිලධාරීන්ට තිබෙන පහසුකම් ප්‍රමාණවත් නොවීමත් නිසා ගිනි නිවීමට ඔවුන් මැලි වෙති.මේ පිළිබඳ දිනමිණ කළ විමසුමක දී මොනරාගල ආපදා කළමනාකරණ ඒකකයේ සහකාර අධ්‍යක්ෂක ඒ. එච්. රවීන්ද්‍ර කුමාර මහතා මෙසේ කීවේය. පවතින නියඟයත් සමඟ නිල්ගල ගිනි ගන්න පටන් ගෙන තිබෙනවා. විශාල වනයක් නිසා ගින්න පැතිරී යන තෙක් අපි දන්නේ නෑ. 28 දිනත් විශාල ප්‍රදේශයක් ගින්නෙන් විනාශ වී තිබෙනවා. ගිනි ගන්න බව ප්‍රදේශයේ ජනතාව අප දැනුවත් කරන්නේ නෑ. කොහේ හරි ගින්නක් ඇති වුණොත් අපිට දැනුම් දෙන ලෙස මා ඉල්ලා සිටිනවා. එවිට අප වන නිලධාරින්ට පොලිසිය යුද හමුදාව යොදා එම ගින්න නිවීමට කඩිනමින් පියවර ගත හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073020</link>
    <topic>ජාතික කලාකරු හැඳුනුම් පත් ලබමින්.....</topic>
    <author>ඡායාරූපසාලිය රූපසිංහ</author>
    <content>ජාතික කලාකරු හැඳුනුම් පත් ප්‍රධානෝත්සවය ඊයේ (29) කොළඹ ටවර්හෝල් රඟහලේ දී පැවැත්විණි. එම අවස්ථාවේදී ප්‍රවීණ රංගනවේදිනි අයිරාංගනී සේරසිංහ, ප්‍රවීණ රංගනවේදී ජනාධිපති උපදේශක රවීන්ද්‍ර රන්දෙනිය, දිනමිණ ප්‍රධාන කර්තෘ ගාමිණී ජයලත් මහත්ම මහත්මීහු කලාකරු හැඳුනුම් පත් ලබාගත් අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n1307309</link>
    <topic>උසස් පෙළ දේශන/සම්මන්ත්‍රණ හෙටින් පසු තහනම්</topic>
    <author>සුභාෂිනී සේනානයක</author>
    <content>අ.පො.ස. උ.පෙළ විභාගය සඳහා උපකාරක පන්ති සංවිධානය කිරීම, එම පන්ති මෙහෙයවීම, විෂයානුබද්ධ දේශන, සම්මන්ත්‍රණ, වැඩමුළු සංවිධාන කිරීම පැවැත්වීම හෙට (31) මධ්‍යම රාත්‍රියේ සිට සපුරා තහනම් වේ.අධ්‍යාපන ඇමැති බන්දුල ගුණවර්ධන මහතා ජුනි මස 21 දින විශේෂ ගැසට් නිවේදනය කර ඇත.මෙම ගැසට් නිවේදනයට අනුව මෙම විභාග සඳහා අනුමත ප්‍රශ්න ඇතුළත් ප්‍රශ්න පත්‍ර මුද්‍රණය ඒවා බෙදාහැරීම, විභාග ප්‍රශ්න පත්‍රවල ප්‍රශ්න ලබාදෙන බවට හෝ ඒ සමග ප්‍රශ්න ලබාදෙන බවට පෝස්ටර්, බැනර්, අත්පත්‍රිකා, විද්‍යුත් හෝ මුද්‍රිත මාධ්‍ය මඟින් ප්‍රසිද්ධ කිරීම හෝ එවැනි දෑ ළඟ තබා ගැනීම සපුරා තහනම් වේ.මෙම නියෝග නොසලකා හැරියහොත් ඒ තැනැත්තා හෝ ආයතනය වෙත එම පාර්ශ්වය මෙම පනත යටතේ වරදකරුවකු වන බවත් මෙයට පෙර මෙවැනි වැරදි සිදු කළ අයට අධිකරණයට ඉදිරිපත් කර ඇතැයිද විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා ඊයේ විභාග දෙපාර්තමේන්තුවේ පැවති මාධ්‍ය හමුවකදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073010</link>
    <topic>රටට ජනතාවට සෙත් පතමින් සදහම් යාත්‍රාව සංචාරය අරඹයි</topic>
    <author/>
    <content>මිනිස් ජීවිත වලට සිදු කෙරෙන විපත් කරදර රෝග අපල ආදිය මින් මතු සිදු නොවේවායි ප්‍රාර්ථනා කරමින් ජනාධි පතිතුමා ඇතුළු රටට හා සමස්ත ජනතාවට ආශිර්වාද ප්‍රාර්ථනා කරන මහා බල සම්පන්න රතන සූත්‍රය හා ධජග්ග සූත්‍රය දේශනා කිරීම හා සදහම් යාත්‍රාව කළුතර දිස්ත්‍රික්කය පුරා සංචාරය කිරීමේ පුණ්‍යෝත්සවය පානදුර ගලගොඩ ශ්‍රී මහා විහාරයෙන් පසුගියදා ආරම්භ කෙරිණි.පානදුර ගලගොඩ ශ්‍රී මහා විහාරාධිපති පොතුපිටියේ පඤ්ඤාසේකර හිමිපාණන්ගේ හා සමස්ත ලංකා ශාසනාරක්ෂක බල මණ්ඩලයේ ලේකම් ගෝනදූවේ ගුණානන්ද නාහිමියන්ගේ අනුශාසනා පරිදි ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතාගේ ප්‍රධානත්වයෙන් හා සංවිධායකත්වයෙන් මෙම පුණ්‍ය මහෝත්සවය සිදු කරන ලදී.දිස්ත්‍රික්කයේ 100ක් නමකට අධික මහා සඟරුවනේ සහභාගීත්වයෙන් තුන්තිස් පැයක් පුරා 1008 වාරයක් පිරිත් කිරීම ආරම්භ විය. ඉන් පසුව දින 1ක් පුරා පානදුර බණ්ඩාරගම, මිල්ලනිය, හොරණ, ඉංගිරිය, බුලත්සිංහල, මදුරාවල, අගලවත්ත, පාලින්ද නුවර, වලල්ලාවිට, මතුගම, දොඩංගොඩ, බේරුවල හා කළුතර ප්‍රදේශවල සංචාරය කරන සදහම් යාත්‍රාව එම ප්‍රදේශ වල ජනතාවට පිරිත් පැන් හා පිරිත් නූල් බෙදීමද සිදු කෙරේ.ඡායාරූපයෙන් දැක්වෙන්නේ ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා මුල්ම පිරිත් පැන් කලස පානදුර ගල්්ගොඩ ශ්‍රී මහා විහාරාධිපති ගරු පොතුපිටියේ පඤ්ඤාසේකර හිමිපාණන්ට පිළිගැන්වූ මොහොත හා පානදුර ගලගොඩ ශ්‍රී මහා විහාරාධිපති පොතුපිටියේ පඤ්ඤාසේකර හිමිපාණන් සැදැහැවතුන්ට පිරිත් නූල් බෙදාදුන් ආකාරයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073011</link>
    <topic>පාර්ලිමේන්තු ‘දූපතේ’ සේවකයන් සතුටෙන් තැබීම මගේ අපේක්ෂාවයි</topic>
    <author>අනුරාධපුර විශේෂ සරත් මනුල වික්‍රම</author>
    <content>පාර්ලිමේන්තුව නැවැති ජලයෙන් වට වූ දූපතේ සිටින සේවකයන් සතුටින් රාජකාරියේ නියැළීමට අවශ්‍ය වාතාවරණය සැකසීම තම අපේක්ෂාව බව කථානායක චමල් රාජපක්ෂ මහතා පැවැසීය.එම කාර්ය මණ්ඩලයේ සාමාජිකයන් සඳහා අනුරාධපුර පූජා නගරය ආසන්නයේ ඉදිකරන ලද නව නිවාඩු නිකේතනය විවෘත කරමින් කථානායකවරයා මේ බව කීවේය.පාර්ලිමේන්තු සේවක මණ්ඩලයේ කාර්යභාරය ඇගයීමකටද ලක් කළ ඒ මහතා මෙසේ ද පැවැසීය.'පාර්ලිමේන්තුවේ වැඩකරන අය ඉන්නේ ජලයෙන් වට වූ දූපතක් වැනි ස්ථානයක. ඒ දූපතේ ඉන්න අය තෘප්තිමත්ව හා සතුටින් තබා ගැනීමයි අපේ අරමුණ.ඒ සේවකයන්ගේ රාජකාරිය ඉතා වටිනා එකක්. ඒ අය රාජකාරිය ඉතා වටිනා එකක්. ඒ අය රාජකාරි නොකළොත් හැම දෙයක්ම අඩාල වෙනවා. සම්මත කරන සෑම නීතියක්ම ක්‍රියාත්මක කරනු ලබන්නේ ඒ අය විසින්.ඒ නිසා කාර්යක්ෂම සේවයක් සඳහා සේවකයන් සතුටින් සිටිය යුතුයි. මා අපේක්ෂා කරනවා වන්දනාවේ එන ඔබ යහපත් සිතුවිලි ඇති කරගෙන නැවත හොඳ මානසිකත්වයකින් සේවයට එයි කියලා' යනුවෙන් පැවැසීය.දිවයිනේ අනෙකුත් දිස්ත්‍රික්ක වලද මෙවැනි නිවාඩු නිකේතන ඉදිකිරීමට පාර්ලිමේන්තු කාර්ය මණ්ඩලය අපේක්ෂාව වේ. අනුරාධපුර, ඉසුරුමුණිමාවත අසල කැල්ලකට්ටුව පාරේ, මල්වතුඔය අමුණ අසල නව නිකේතනය ඉදිවිය. ඒ සඳහා පාර්ලිමේන්තු කාර්ය මණ්ඩල බෞද්ධ සංගමය මඟින් රුපියල් ලක්ෂ 365ක් වැය කර ඇත.ඊට ඉඩම ලබාදුන් (පෙර පදිංචිකරු) ඩබ්ලිව්.පී. ධර්මරත්න මහතාට හිමි වන්දිමුදල ද කථානායකවරයා විසින් භාරදුන්නේය.වාරිමාර්ග හා ජල කළමනාකරණ නියෝජ්‍ය අමාත්‍ය ඩබ්ලිව්. බී. ඒකනායක, පාර්ලිමේන්තු මහ ලේකම් ධම්මික දසනායක හා එම බෞද්ධ සංගමයේ ලේකම් ශාන්ත වීරරත්න යන මහත්වරුන් ඇතුළු පිරිසක් එඑම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073012</link>
    <topic>අපි ඕපපාතිකව වැටුණු මිනිස්සු නොවේ</topic>
    <author>වයඹ පළාත් සංචාරක සේන ඉදිරිසිංහ</author>
    <content>අද එක්සත් ජාතික පක්ෂය ඉදිරියට පවත්වාගෙන යන්න බැරි තත්ත්වයට පත්වෙලා. කෙටියෙන්ම කිව්වොත් පක්ෂය කඩා වැටීගෙන යනවා යැයි දයාසිරි ජයසේකර මහතා පැවැසීය.හෙතෙම මෙසේ පැවැසුවේ 27 දා ජ්‍යෙෂ්ඨ අමාත්‍ය එස්.බී. නාවින්න මහතාගේ වාරියපොල නිවෙසේ පැවැති රැස්වීමකදී ශ්‍රී ලංකා නිදහස් පාක්ෂිකයන් අමතමිනි.දයාසිරි මහතා වැඩිදුරටත් මෙසේ සඳහන් කළේය. මගේ දේශපාලන දිවියේ තිඹිරිගෙය ශ්‍රී ලංකා නිදහස් පක්ෂයයි. එක්සත් ජාතික පක්ෂයට එක්වී නැවැතත් ශ්‍රී ලංකා නිදහස් පක්ෂයට එක්වූයේ එක්සත් ජාතික පක්ෂ නායකත්වයෙන් මට සිදු වූ අසාධාරණය නිසයි. අපි ඉතිහාසයේ කිසි දිනක සොරකම් කරල නෑ. සොරකම් කරන්නෙත් නෑ.හිටපු මහ ඇමැතිවරයා සමඟ මම සුහදව කටයුතු කරගෙන යනවා. අපි අතර කිසිදු ප්‍රශ්නයක් නෑ.මම පළාත් සභාවට එන්නෙ කෙටි කලකට නොවේ අවුරුදු පහකට. අවුරුද්දෙන් දෙකෙන් පළාත් සභාව හැරදාල නැවැත පාර්ලිමේන්තුවට යන්න මගේ කිසිදු අදහසක් නෑ. පක්ෂයක් අත හැර වෙනත් පක්ෂයකට එක්වෙලයි මම පළාත් සභා ඡන්දයට ඉදිරිපත් වන්නේ. ඒ අභියෝගය මම භාරගත්තා. අපි ඕපපාතිකව බිහිවුණු මිනිස්සු නොවේ. අපිට ලොකු ඉතිහාසයක් තියෙනවා. එ.ජා. පක්ෂය අද අඩපණ වෙලා අපි කොහේද යන්නෙ කියා එ.ජා.පාක්ෂිකයෝ අඬනවා' මම එ.ජා. පාක්ෂිකයින්ටත් ශ්‍රී ලංකා නිදහස් පාක්ෂිකයින්ටත් අසාධාරණයක් වන්න ඉඩ දෙන්නේ නෑ යැයිද පැවැසීය.ජ්‍යෙෂ්ඨ ඇමැති එස්.බී. නාවින්න මහතා මම කිසි දවසක වයඹ මහ ඇමැතිකම බලාපොරොත්තු වුණේ නෑ. ඉදිරියටත් ජ්‍යෙෂ්ඨ කැබිනට් ඇමැතිවරයෙක් ලෙස කටයුතු කිරීම මට සතුටක්.ඇමැති ජයරත්න හේරත් මහතාදයාසිරිගේ එක්වීමත් සමඟ එ.ජා. පාක්ෂිකයින් බහුතරයක් අපිත් සමග එකතු වෙනවා. ඇමැති සාලින්ද දිසානායක මහතා සහ මන්ත්‍රීවරුන් වන නෙරංජන් වික්‍රමසිංහ තාරගාත් බස්නායක ඇතුළු පිරිසක් අදහස් පළ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073013</link>
    <topic>තමිල්නාඩුවේ සිට මව්බිමට එන සරණාගත සංඛ්‍යාවේ අඩුවක්</topic>
    <author>රක්ෂණ ශ්‍රියන්ත</author>
    <content>තමිල්නාඩුවේ කඳවුරු හා ඉන් පිටත ජීවත්වන දෙමළ ජාතිකයන් නැවත මෙරටට පැමිණෙන සංඛ්‍යාව දිනෙන් දින අඩුවෙමින් පවතින බවත් ඊට හේතුව ශ්‍රී ලංකාවටත් වඩා තමිල්නාඩුව ඔවුන්ට ආරක්ෂාකාරී යැයි සිතන නිසා බවත් සඳහන් පුවතක් ඉකුත් 24 වෙනිදා උදයන් පුවත්පතේ පළ කර තිබුණි.කර්තෘ සටහනඑම පුවතේ වැඩිදුරටත් මෙසේද සඳහන් වේ. මේ පිළිබඳව ඉන්දීය නිලධාරීන් තවදුරටත් කියා සිටියේ තමිල්නාඩුවේ පිහිටි සරණාගත කඳවුරු 102ක ශ්‍රී ලාංකීය දෙමළ ජාතිකයන් 60725 දෙනකු පදිංචිව සිටින බවත් මොවුනට තමිල්නාඩු රජය මූල්‍යාධාර අත්‍යවශ්‍ය භාණ්ඩ සපයන බවත්ය. තවද දහස් ගණනක් එම කඳවුරු වලට පිට පදිංචිව සිටිති.මේ තත්ත්වය මත ශ්‍රී ලංකාවේ යුද්ධය අවසන්වීමෙන් පසු යළි ශ්‍රී ලංකාවට යන දෙමළ ජාතිකයන්ගේ සංඛ්‍යාව දෛනිකව අඩුවෙමින් පවතී.පසුගිය දස වසරක් ඇතුළත සටන් විරාමයක් පැවති 2004 වර්ෂයේදී පමණක් වැඩි වශයෙන් එනම් 3078 දෙනෙකු මව්බිම බලා ගියහ. ඉන් පසු අවසන් යුද්ධය එළඹීමත් සමඟ මව්බිම කරා යන දෙමළ ජාතිකයන්ගේ සංඛ්‍යාව අඩු විය. 2007දී කිසිවකු ශ්‍රී ලංකාවට ගියේ නැත. 2009 යුද්ධය නිමවීමෙන් පසු යළි මව්බිම කරා යන අයගේ සංඛ්‍යාව වැඩි වන්නට විය. ඊට පසු වසර වල වැඩිවූ සංඛ්‍යාව යළිත් අඩුවන්නට පටන්ගෙන තිබුණි.මේ පිළිබඳව අදහස් දැක්වූ තමිල්නාඩු නිලධාරීන් අවසන් යුද සමය එළැඹීමට දෙවසරකට පෙරාතුව පැමිණි පිරිස යුද්ධයෙන් පසු තම පදිංචි ස්ථාන කරා පිටත්ව ගියහ. දැනට මෙහි සිටින බාල පරපුරේ කිසිවෙකු ශ්‍රී ලංකාවට යාමට කැමැත්තක් දක්වන්නේ නැත. හේතුව ශ්‍රී ලංකාවටත් වඩා තමිල්නාඩුව තමන්ට ආරක්ෂාකාරී යැයි ඔවුහු සිතති.කඳවුරු වල ජීවත්වන දහස් ගණනකින් බහුතර රතුණ පරපුර තමිල්නාඩුවේදී උපත ලැබුවන්ය. එබැවින් ඔවුන් ශ්‍රී ලංකාවට යාමට වඩා තමිල්නාඩුවේ ජීවත්වීමට කැමැත්තක් දක්වයි. එපමණක් නොව යුද්ධයෙන් පසු දෙමළ ජාතිකයන්ගේ පදිංචි ස්ථානවල සිංහල අය පදිංචිකරවීම සැලසුම් සහගතව සිදු කරේ. එබැවින් එහි යාම අනාරක්ෂිත යැයි ඔවුන් සිතති. එබැවින් මව්බිමට යන අයගේ සංඛ්‍යාව දිනෙන් දින පහත වැටෙමින් පවතී.උදයන් පුවත්පත මේ කථාව ලියා ඇත්තේ තමිල්නාඩුවේ වෙසෙන ශ්‍රී ලාංකික සරණාගතයන් යළි මෙරට පැමිණීම පිළිබඳවන කවුරු හෝ ඉන්දීය නිලධාරීන් ප්‍රකාශ කළේය කියන තොරතුරක් පදනම් කරගෙන බව කියා සිටි.එහෙත් එවැනි තොරතුරක් ලබාදුන් නිලධාරියා කවුරුද ඔහුට මේ කරුණ හා සම්බන්ධතාවයක් තිබේද යන්න තහවුරු කරන කිසිදු සාධකයක් අඩංගු කර නොමැත.එහෙත් එම නිලධාරීන් කියා ඇත්තේ දිගින් දිගටම ශ්‍රී ලංකාවට යළි පදිංචිය සඳහා පැමිණි සරණාගතයන්ගේ සංඛ්‍යාව අඩුවීමට හේතු වී ඇත්තේ තරුණ පරපුරේ බහුතරයක් තමිල්නාඩුවේදීම උපත ලබා එරටේම ජීවත්වීමට හුරුවී සිටින නිසා යන හේතුව මත බවය.එහෙත් එම පුවතට ශ්‍රී ලංකාව අනාරක්ෂිත ප්‍රදේශයක් නිසාත් උතුරේ සිංහල ජනතාව පදිංචි කර තිබීම නිසා ඔවුනට බයේ මොවුන් ශ්‍රී ලංකාවට නොපැමිණෙන බවට ගොතන ලද අදහසක් එම පුවතට එක් කර ජාතීන් අතර අසමගිය ඇතිකරවීමට උත්සහ කර ඇති බව මනාව පැහැදිලි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073014</link>
    <topic>මිනිසුන්ගේ හදවත් ගැහෙන රාවය හඳුනන නායකයන් පටු අරමුණුවලට ජනතා අපේක්ෂා පාවා දෙන්නේ නෑ</topic>
    <author>ධනුෂ්ක ගොඩකුඹුර සහ කැස්බෑව සංචාරක</author>
    <content>ජනතාවගේ හදවතේ රාවය හඳුනන, ජනතාව වෙනුවෙන් කැපවී සිටින නායකයන් කිසිදිනෙක පටු අරමුණු වෙනුවෙන් ජනතා අපේක්ෂාවන් පාවා නොදෙන බව ජනාධිපති මහින්ද රාජපක්ෂ මහතා පැවසීය.ජන වරමක් රැගෙන පාර්ලිමේන්තුවට යන ඇතැමුන් ජනතාව වෙනුවෙන් හඩ නැඟීමෙන් පමණක් යුතුකම් ඉටුවෙතැයි සිතුවත් තමන්ගේ දුකට සැපට දේශපාලනඥයන් සිටිනු ඇතැයි ජනතාව බලාපොරොත්තු වන බව පැවසූ ජනාධිපතිවරයා අරලියගහ මැදුරේ දොරටු පොදු ජනතාව වෙනුවෙන් සැමවිටම විවෘතව තැබෙන්නේ ඒ නිසාම බවද ප්‍රකාශ කළේය.ජනාධිපතිවරයා මෙසේ ප්‍රකාශ කළේ පිළියන්දල මධ්‍ය මහා විද්‍යාලයේ පිහිනුම් තටාකය සිසු අයිතියට පත් කිරීමේ සහ කම්කරු හා කම්කරු සබඳතා ඇමැති ගාමිණී ලොකුගේ මහතාගේ දේශපාලන ජීවිතයට වසර 30ක් පිරීම නිමිත්තෙන් එම විද්‍යාලයීය ක්‍රීඩාංගණයේ දී 26 දා පැවැති උත්සවයට එක්වෙමිනි.ජනාධිපති මහින්ද රාජපක්ෂ මහතා එහිදී වැඩි දුරටත් මෙසේ ද ප්‍රකාශ කළේය.අද මේ රැස්වීම තියන්නේ ගාමිණී ලොකුගේ ඇමතිතුමාගේ දේශපාලන ජීවිතයට වසර 30ක් සම්පූර්ණ වෙන අවස්ථාවෙයි. වසර තිහක් ජනතාවට කළ වටිනා මෙහෙවර සමරන්නෙත් එතුමන් තවත් මෙහෙවරක් සිදු කරලයි. අපි ඒ පිළිබඳ ඉතා සතුටට පත්වෙනවා. අද මේ විදුහලේ දරුවන්ට වගේම අවට විදුහල්වල දරුවන්ටත් අලුතින් පිහිනුම් තටාකයක් ලැබුණා. ලොකුගේ ඇමතිතුමා ක්‍රීඩා අමාත්‍යවරයාව සිටි කාලයේ මේ කටයුත්ත ආරම්භ කළා. එයට මුල්ගල් තබන්නට මමත් ආවා වගේ මතකයි. අද එය පැළ වෙන්නේ නැතුව මල්ඵල දරා තියෙනවා. මම පැළවෙන මුල්ගල් තියන්න සම්බන්ධ වෙන්නේ නැහැ. ඒ වගේම කාලයක් තිස්සේ ඇමතිතුමාගේ මැදිහත්වීමෙන් මේ විද්‍යාලයට බොහෝ සම්පත් ලැබුණා. ආදි ශිෂ්‍යයකු වශයෙනුත්, මන්ත්‍රීවරයකු වශයෙනුත් මේ පාසල කෙරෙහි විශේෂ අවධානයක් යොමු කරලා ක්‍රීඩා පාසලක් බවට පත් කරලා බොහෝ සම්පත් ලබා දී තියෙනවා.අද දරුවො තුන්දහසක් ඉගෙනගන්න ඉතා විශිෂ්ට පාසලක් බවට මේ පාසල පත්වෙලා. ද්විතියික පාසල් දහස සංවර්ධන වැඩසටහනටත් මේ පාසල ඇතුලත් වුණා. තාක්ෂණ විෂය ධාරාව අපි මේ මාසේ පාසල් වලට හඳුන්වා දුන්නා. ඒ හඳුන්වාදීමේදිත් මේ පාසල තාක්ෂණ විෂය ධාරාව ඇතුළත් පාසලක් බවට පත් වුණා. එය පාසල්වලට වේගවත් භෞතික සංවර්ධනයක් ඇති කිරීමට අපි කරන කටයුතුවල එක කටයුත්තක්. එතුමන්ගේ තිස් වසරක දේශපාලන මෙහෙවර මේ විදුහල් භූමියේ දී සැමරීම එක් පැත්තකින් කෘතවේදීත්වය දැක්වීමට හොඳම මඟකුත් වෙනවා කියලයි මා විශ්වාස කරන්නේ.කාලය මිල කළ නොහැකි සම්පතක් කියලා අප දන්නවා. පුද්ගලයකුගේ ජීවිතයේ වසර තිහක කාලය කියන්නේ විශාල කාලයක්. ලොකුගේ ඇමැතිතුමා හොඳ තරුණයෙක්, ජවසම්පන්න ඉලංදාරියෙක් බවට පත් වූ කාලයේ තමයි මේ දේශපාලනයට බැස්සේ. දේශපාලනයේ දී ඒ කාලේ අපි දෙපැත්තක හිටියත් යම් කිසි අවබෝධයකින් කටයුතු කරන්න අපට ශක්තිය තිබුණා. මේ කැස්බෑව ආසනේ කවදත් පොදු ජනතා දේශපාලනය තිබුණ තැනක්. සෝමවීර චන්ද්‍රසිරි වාගේ නායකයෝ මන්ත්‍රීවරයෝ වුණෙත් පිළියන්දල කැස්බෑව ඔරලෝසු කණුව යට සිට දේශපාලනය කරලයි.ජනතා ඡන්දෙන් පාර්ලිමේන්තුවට ගිහින් පාර්ලිමේන්තුවේ ජනතා හඬ නියෝජනය කළහම තමන්ගේ යුතුකම ඉටු වෙනවා කියලා සමහරු හිතනවා. ජනතාව ඊට වඩා මහජන නියෝජිතයන් ගෙන් යමක් බලාපොරොත්තු වෙනවා. ජනතාව තමන්ගේ නියෝජිතයා නිතර තමන් ළඟ ඉදියි කියලා බලාපොරොත්තු වෙනවා. අපි ඒ වෙනුවෙන් විවෘත වෙලා ඉන්නවා කියලා හිතනවා. අපි සමග ඕනෑම වෙලාවක ජනතාවට කතා කරන්න පුළුවන්කමක් තියෙන්නේ ඒ නිසායි. ඒ නිසා තමයි අපි අරලියගහ මන්දිරේ දොර නිතරම ජනතාවට විවෘත කර තිබෙන්නේ. මිනිසුන්ගේ අවශ්‍යතාවන්ට වඩා ඔවුන්ගේ සැපේදී, දුකේ දී දේශපාලඥයින් ඔවුන් සමඟ ඉන්න ඕනෑ. ඔවුන්ට කන් දෙන්න ඕනේ. ඒ අතින් ලොකුගේ ඇමතිතුමා බොහොම පැහැදිලිව ජනතාවත් සමඟ සිටිනවා.ගාමිණී ලොකුගේත් වැඩ කරන ජනතාවගේ නායකයෙක්. එතුමා දේශපාලන පරිණත බව ලබාගත්තේ මේ අත්දැකීම් එක්ක. ගාමිණී ලොකුගේ ලොකු මිනිභෙක් වෙන්නේ මේ රටේ වැඩ කරන පොදු ජනතාව නිසායි. නැතුව නම නිසා නොවෙයි. එතුමා ලොකුගේ කියන නමට ඔබිනවා.දේශපාලනය කරන රටේ නායකත්වයට පත්වෙන්න ඉන්න කවුරුත් එතුමාගෙන් ඉගෙන ගත යුතු පාඩමක් තියෙනවා. වෛර කරලා මොනවාවත් දිනා ගන්න බැහැ. වෛර කරන තරමට තමනුත් පිරිහෙනවා. ඔහු ජීවත්වන රටත් පිරිහෙනවා. ඔහු රට ගැන හිතන්නේ නැහැ. තමන්ගේ වෛරය ගැන පමණයි හිතන්නේ. තිස් අවුරුදු ත්‍රස්තවාදය අවසන් කරන්න, රටේ ඒකීය බව තහවුරු කරන්න සහයෝගය දෙන්න සමහරු මැළිවෙන කොට ගාමිණී ලොකුගේ මහතා තමා දේශපාලන ජීවිතයේ වැඩි කාලයක් හිටපු එක්සත් ජාතික පක්ෂය අතහැරලා තමන්ගේ රට වෙනුවෙන් එකතු වුණා. ඒ අපි වෛර නොකළ නිසායි. අපි වැඩ කරන්න ඕනෑ, වාද විවාද කරන්න ඕනෑ, සටන් කරන්න ඕනෑ. නමුත් මිනිස්සු මිනිස්සුන්ට වෛර කරන්න බැහැ.අපි එල්. ටී. ටී. ඊ එක පරාජය කළා. නමුත් අපි යුද්ධ කළේ දෙමළ ජනතාව සමඟ නෙවෙයි . එල්.ටී.ටී.ඊ. එක මරාගෙන මැරෙන්න ආවා. අපේ දරුවන්වත් මරන්න ආවා. අපේ අම්මලා මැරුවා. කුඩා දරුවෝ පාසල් යන්න භය වුණා. දෙමාපියෝ එකට ගමන් බිමන් ගියේ නැහැ. අපි ඒ ම්ලේච්ඡත්වයට එරෙහිවයි යුද්ධ කළේ. රට දෙකට කඩනවාට විරුද්ධවයි යුද්ධ කළේ. නමුත් අපි වෛර කළේ නැහැ. අපේ අවෛරය අපිට ජයග්‍රහණයට මඟ පෑදුවා. වෛර නොකර යුද්ධ කළ නිසා රටට විජයග්‍රහණයක් ලබාගන්න පුළුවන් වුණා. ළමා සොල්දාදුවෝ නිදහස් කරලා දෙමාපියන්ට භාර දුන්නා. තුවක්කු අත දරා හිටපු අයට අපි සමාව දුන්නා.වෛර නොකර දේශපාලනය කළ නිසා තමයි තුනෙන් දෙකකටත් වඩා වැඩි බහුතරයක් තියෙන ආසියාවේ ශක්තිමත්ම ආණ්ඩුවක් හැදුවේ. ගාමිණී ලොකුගේ ළඟත් රට ගැන වෛරයක් තිබුණේ නැහැ. ඒ නිසා රටට හොඳක් වෙනවාට කැමතියි. නමුත් සමහරු රටට හොඳක් වුණොත් රට කරවන නායකයට හොඳයි කියලා හිතලා රටට වළ කපන්නම හදනවා. ලංකාවේ පොදු රාජ්‍ය මණ්ඩලීය සමුළුවට විදේශ රාජ්‍ය නායකයන් එන එක වර්ජනය කරන්න ඕනෑ කියලා මේ රටේ ඉඳගෙනම කියනවා. සමහර දේශපාලන නායකයන් වගේම සමහරු සංවිධාන හදාගෙනත් කියනවා. මේ වෛරය දැන් මේ රටේ දේශපාලනයෙන් වගේම හැම දෙයින්ම ඉවත් වෙන්න ඕනෑ. අපේ දරුවන් කුඩා කාලයේ සිටම වෙනස් වෙන්න ඕනෑ. ලොකුගේ වාගේ ලොකු මිනිහෙක් ගෙන් ඉගෙන ගන්න තියෙන පාඩම ඒකයි.එදා මේ ආණ්ඩුව යුද්ධය පරාද වෙලා ආණ්ඩුව ඔඩොක්කුවට වැටෙනකම් පිරිසක් බලාගෙන හිටියා. ජනතාවගේ රටේ අපේක්ෂා මොකක් වුණත් බලය ගන්න මාන බලපු කණ්ඩායමේ මතයට මෙතුමාගෙන් සහයක් ලැබුණේ නැහැ. ජනතාව සමඟ සිටින, ජනතාවගේ හෘද ස්පන්දනය හඳුනන නායකයෝ කවදාවත් පටු අරමුණු වෙනුවෙන් ජනතා අපෙක්ෂා පාවා දීලා නැහැ. ඔවුන්ට සමාජයේ හදවත ගැන අවබෝධයක් තිබෙනවා. නැඟෙනහිර තිබූ තත්ත්වය ගැන දන්නවා. අපේ රටේ අද දැවැන්ත සමාජ පරිවර්තනයක් කරා යනවා. රටේ සංවර්ධනය, නීතිය, දේශපාලනය, ආගම දහම, අධ්‍යාපනය, ජනමාධ්‍ය මේ හැම එකක් ගැනම වෙනදාට වඩා වැඩි උනන්දුවක් ජනතාවගේ තියෙනවා. මේවා පිළිබඳව ඔවුන් දැනුවත් වෙනවා.ඒ නිසා පොඩි වැරද්දකටවත් අද ඉඩක් නැහැ. එදා ත‍්‍රස්තවාදය නිසා වැහිලා තිබුණු බොහෝ දේ දැන් පේන්න ගන්නවා. එදා රටේ දූෂණ වැහිලා තිබුණා. අද රජයේ නිලධාරියකුට, දේශපාලනඥයකුට ජනතා විරෝධී වැඩවලට ඇති ඉඩ කඩ ඇහිරිලා. අද ජනතාවට ඕනෑ ක්ෂණික විසඳුම් නොවෙයි. අපි සිතන්න ඕනෑ අද ගැන නොවෙයි ඉන්න දරුවෝ පිරිස, ඉපදෙන්න ඉන්න දරුවන් පිරිස ගැන හිතලා රටට වැඩ කරන්න ඕනෑ. පාරක් තොටක් හදනකොට වේවා, වෙනත් සංවර්ධන ව්‍යාපෘතියක් වේවා ජනතාව ඉල්ලන්නේ අනාගතය ඉලක්ක කර ගත් සංවර්ධනයක්. ක්ෂණික වැඩවල ප්‍රතිඑල ජනතාව දැකලා තියෙනවා. ඒවාගෙන් දුක් විඳලා තියෙනවා. අපිත් මේ රටේ ජනතාවට දුන් පොරොන්දුවක් තමයි ඔබේ ප්‍රශ්න අනාගතයට ඔබේ දරුවන්ට ඉතිරි කරන්නේ නැහැ කියන එක.ආණ්ඩු රකින දේශපාලනය වෙනුවට රට රැකෙන ආණ්ඩුවක් අපි බිහි කළේ ඒ නිසායි. මේ රටට ආදරය කරන ඕනෑම කෙනෙකුට පුළුවන් අපිත් එක්ක එකතුවෙලා රටට වැඩ කරන්න, අනාගත පරපුරකට වැඩ කරන්න. ජනතා වරම අරන් ඡනතාවගේ ප්‍රශ්න වලට විසඳුම් නොලැබුණු තරුණ දේශපාලනඥයෝ අපි ළඟට එනවා. අපි ඔවුන්ට ඔවුන්ගේ හැකියාවට ඉඩ සලසනවා. අපිට ඕනෑ රටට වැඩක් කරන්නයි. ඒවගේම රට දිහා ආදරෙන් බලන පරපුරක් ගොඩනඟන්නයි. මේ දරුවන්ගේ අනාගතය අදට වඩා හෙට දීප්තිමත් වෙනවා දැකීම අපේ සතුටයි.මෙතුමා අද ලබපු ජනතා ගෞරවය ගැන ඉතා නිහතමානීව ආඩම්බර වන බව මම දන්නවා. ජනතාව එක්ක ඉන්න නායකයෝ ලබන එකම සතුටත් ඔවුන් ඒ කාලයේ කළ වැඩ කොටස දැකීම හා එය ඇගයීමයි. මේ ජවය නැවත ජනතාවටම ඔවුන් ලබා දෙනවා. ලොකුගේ ඇමතිතුමා අලුත් ජවයකින් එදාවගේම ජනතාවත් එක්ක ඉන්න බව අපි දන්නවා. තව දුරටත් මේ ජනතාවට සේවයට කරන්න එතුමන්ට ශක්තියත්, දිර්ඝායුෂත් චිරජීවනයත් අපි ප්‍රාර්ථනා කරමු.ශ්‍රී ජයවර්ධනපුර විශ්වවිද්‍යාලයේ කුලපති, බෙල්ලන්විල රජමහා විහාරයේ විහාරාධිකාරී මහාචාර්ය බෙල්ලන්විල විමලරතන හිමි. - මේ ඵෙතිහාසික උත්සවයේ අනුශාසනය මා වෙත පැවරීම ගැන මම සංවිධායක මණ්ඩලයට ස්තුතිය පුද කරනවා. මම පුංචි කාලයේ ඉගෙන ගත් පාසල මේ පාසලයි. මම මේ පිළියන්දල මධ්‍ය විද්‍යාලයේ 1953 සිට 1956 දක්වා ඉගෙන ගත්තා. ඇත්තෙන්ම ඉගෙන ගත්තාට වඩා සෙල්ලම් කළ එකයි මා කළේ. මේ පාසලේ දක්ෂ ශිෂ්‍යයෙක් කියලා මාව ගණන් ගෙන තිබුණේ නැහැ. නමුත් මගේ ශිෂ්‍ය ජිවිතයේ අමතක නොවන කාලයක් තමයි මේ විද්‍යාලයේ ගත කළ වසර තුනහමාරක කාලය.එතුමාගේ දේශපාලන ජීවිතයේ තිස් වසරක් සම්පූර්ණ කිරීමේ ප්‍රීතිය භුක්ති විඳින අවස්ථාව. එහි වැදගත්කම වන්නේ අපරාජිත බවයි.අතුරු මැතිවරණයකින් පාර්ලිමේන්තුවට ප්‍රවේශ වෙලා මේ කැස්බෑව ආසනයේ මන්ත්‍රීවරයකු ලෙස කටයුතු කිරීම එතුමාගේ සාර්ථකත්වයයි. මම එතුමාගේ පක්ෂයේවත් එතුමාගේවත් අනුගාමිකයෙක් නොවෙයි. මම කවදාවත් එතුමාගේ දේශපාලන වේදිකාවට ගොස් නැහැ. යන්නෙත් නැහැ. නමුත් මම එතුමාගේ දේශපාලනයට හැමදාම ආශිර්වාද කළා. එතුමා මැතිවරණ කටයුතු පටන් ගන්නේ බෙල්ලන්විල බෝධිය ළඟින්. එදාට මම එතුමාට සංඝරත්නයට ලැදි දායක මහතකුට ලෙස ආශිර්වාද කරනවා. ඒ නිසා එතුමා මොන පැත්තේ හිටියත් දිනනවා.දැන් මේ දවස්වල එහාට මෙහාට පනිනි කාලනේ. කොයි පැත්තට පැන්නත් එතුමා හැමදාමත් පිළියන්දල, කැස්බෑව ජනතාව අතර ජනප්‍රියව ඉන්නවා. එතුමා එක්සත් ජාතික පක්ෂයේ ඉන්න විට ජනාධිපතිතුමාට මේ රටේ ත්‍රස්තවාදය අවසන් කිරීමට හා පාර්ලිමේන්තුවේ ශක්තිය අවශ්‍යව තිබුණා. ඒ ශක්තිය ලබා දෙන්න විරුද්ධ පක්ෂයම කැමැත්තෙන් හිටියා. පක්ෂ භේද නොබලා ජනාධිපතිතුමාට ත්‍රස්තවාදයෙන් මේ රට නිදහස් කර ගන්නට ජනාධිපතිතුමාට ශක්තිය දෙන්නට ඒ අය කැමැති වුණා. නමුත් යම් මතභේද නිසා කිහිපදෙනෙක් ආණ්ඩු පක්ෂයට එකතු වුණා.කම්කරු හා කම්කරු සබඳතා ඇමැති ගාමිණී ලොකුගේ මහතා. - අද මම ඉතාම සතුටට පත් වන දවසක්. මම පාර්ලිමේන්තුවට පත් වෙලා නොකඩවා වසර තිහක් මන්ත්‍රීවරයකු ලෙස කටයුතු කර තිබෙනවා. ඒ පිළිබඳව මම කොළඹ දිස්ත්‍රික්කයේ කැස්බෑව ආසනයේ එක්සත් ජාතික පක්ෂයේ වගේම ශ්‍රී ලංකා නිදහස් පක්ෂය වගේම අනෙකුත් සියලුම ජනතාවට මගේ ගෞරවය පුද කරනවා. ඒ වගේම මම මගේ දේශපාලන ගුරුවරුන්, මගේ ආදර බිරිය ඇතුළු සියලුදෙනාම සිහිපත් කිරීම මගේ යුතුකමක්. මගේ අතින් මේ වසර තිහේ දී තමුන්නාන්සේලාට කිසියම් වරදක් වුණා නම් අද මම ප්‍රසිද්ධියේම සමාව ඉල්ලනවා. මම 1983 දී මන්ත්‍රීවරයකු වන විට මගේ නිවසට කිසිවකු ආවා නම් අදත් ඒ ආකාරයෙන්ම මගේ නිවස තමුන්නාන්සේලාට විවෘතව තිබෙනවා.ඒ වගේම අද මම තවත් සතුටු වෙනවා මේ විද්‍යාලය පිළිබඳව. මම 1983 මන්ත්‍රීවරයා වන විට මේ විද්‍යාලයේ හිටියේ ළමයි 800ක් පමණයි. කිසිම කෙනෙක් මාව හම්බවෙන්න ආවේ නැහැ මේ විද්‍යාලයට දරුවන් දා ගන්න. එවකට හිටපු විදුහල්පතිතුමා මේ විද්‍යාලය මාපියන්ගේ, දරුවන්ගේ, ආචාර්යවරුන්ගේ ආදරය දිනා ගත් විද්‍යාලයක් කර ගන්න මහන්සි වුණා.ජනාධිපතිතුමා මේ රටේ සාමය ඇති කරන්න ක්‍රියා කරන විට එතුමාට තමුන්නාන්සේලා වෙනුවෙන් ශක්තිය දෙන්න හැකි වීම ගැන මම සතුටු වෙනවා. අද අපි සියලුදෙනා බියක් සැකක් නැතුව මේ රැස්වීමට එකතුව සිටිනවා. ඒ තත්ත්වය ඇති කළේ ජනාධිපතිතුමායි. මමත් එක්සත් ජාතික පක්ෂයේ නායකයෙක් විදියට හිටියා. මම කල්පනා කළා ඒ පක්ෂයේ ඉන්නවාද ජනාධිපතිතුමාට උදව් කරනවාද කියලා. මම ඒ ගත්ත තීරණය ගැන තමුන්නාන්සේලා සතුටු වෙනවා.මමත් අද සතුටින් ඉන්න දේශපාලනඥයෙක් බවට පත් ව සිටිනවා. ඒ සඳහා ජනාධිපතිතුමා, මේ පක්ෂය දුන් ශක්තියට මම ගෞරව කරනවා. කැස්බෑවේ පැරැණි ශ්‍රී ලංකා නිදහස් පාක්ෂිකයන් සමඟ අපි අද සහෝදරයන් ලෙස කටයුතු කරනවා.අධ්‍යාපන ඇමැති බන්දුල ගුණවර්ධන මහතා - අද දිනය වර්ෂ සියයකට ආසන්න දීර්ඝ ඉතිහාසයකට උරුමකම් කියන ප්‍රදේශයේ කීර්තිමත් මධ්‍ය විද්‍යාලයක් වූ පිළියන්දල මධ්‍ය විද්‍යාලයට ඵෙතිහාසික මතක සටහන් හා අගයක් එකතු කරන දිනයක්. මහාචාර්ය බෙල්ලන්විල විමලරතන හිමියන් වැනි යතිවරයන් මෙන්ම ගිහි විද්වතුන් රාශියක් මේ ජාතියට ජනිත කිරීමෙන් රටට, ජාතියට ආදරය කරන, දේශයට හිතවත්, අපේකම දන්න වැඩිම දරු පිරිසක් බිහි කිරීමේ ගෞරවය මේ විද්‍යාලයට හිමි වෙනවා.මේ කැස්බෑව ආසනයේ දරුදැරියන්ට වැඩිම සේවයක් කළ දේශපාලනඥයා වශයෙන් අපේ ලොකුගේ ඇමැතිතුමා තමන්ගේ වසර තිහක දේශපාලනය සමරන අවස්ථාවේ දී උප නූපන් දරුවන්ට ප්‍රයෝජනවත් වන දැවන්තම පිහිනුම් තටාකයක් මේ විද්‍යාලයට ඉදිකිරීමෙන් මේ පාසලට හෘදායංගම අනුග්‍රහය දක්වා තිබෙනවා. එතුමා තිස් අවුරුදු දේශපාලන ජීවිතයේ මේ ජනතාවටත් දරුවන්ටත් ලෙංගතුව හිටියා වගේම තමන් දරන අමාත්‍යාංශයෙන් ලූණු බිකක් හරි වැඩිපුර ගෙනාවේ කැස්බෑව ජනතාව වෙනුවෙන් බව කියන්න කැමැතියි.තිස් අවුරුදු දේශපාලන ජීවිතයක් ගෙවන එතුමා දේශපාලන තීන්දු තීරණ ගැනීමේ දී වැදගත් දේශපාලන තීන්දුවකට දායක වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073015</link>
    <topic>ශ්‍රී ලංකාව උසස් අධ්‍යාපන ක්ෂේත්‍රයේ සාඩම්බරය බවට පත් කිරීමටසරසවි සිසුන් - පරිපාලකයන් - ආචාර්යවරුන් අත්වැල් බැඳගෙන</topic>
    <author>සමන්මලී ප්‍රියශාන්ති</author>
    <content>ශ්‍රී ලංකාව උසස් අධ්‍යාපන ක්ෂේත්‍රයේ සාඩම්බරය බවට පත් කිරීමේ අරමුණ ඉ‍ටු කිරීමට සරසවි සිසුන්, පරිපාලකයන් මෙන්ම ආචාර්ය මහාචාර්යවරුන්ද අත්වැල් බැඳගෙන සිටින බව උසස් අධ්‍යාපන ඇමැති එස්.බී.දිසානායක මහතා ප්‍රකාශ කළේය‍.රජයේ අවශ්‍යතාවය වන්නේ 2020 වන විට ශ්‍රී ලංකාව ආසියාවේ දැනුමේ කේන්ද්‍රස්ථානය බවට පත් කිරීම යැයි ද හෙතෙම පැවසීය.ඇමැතිවරයා මේ අදහස් පළ කළේ නවෝත්පාදන හා නව සොයා ගැනීම් සඳහා විශ්වවිද්‍යාලවලට ආධාර ලබා දීමේ උත්සවයට සහභාගී වෙමිනි. කොළඹ පදනම් ආයතනයේදී ඊයේ (29) මෙම උත්සවය පැවැත්විණි.ලෝක බැංකුවේ ආධාර යටතේ ක්‍රියාත්මක 21 වැනි සියවස සඳහා වු උසස් අධ්‍යාපනය නැමැති ව්‍යාපෘතිය මඟින් මෙම මුදල් විශ්වවිද්‍යාල 15 හා උසස් අධ්‍යාපන ආයතනවලට පිරි නැමීම මෙහිදී සිදු කෙරිණි.එහිදි අදහස් දැක්වු ඇමැතිවරයා මෙසේද කීවේය.මේ රටේ උසස් අධ්‍යාපනයට අපි නව ශක්තියක් බලයක් ලබා දෙන්නට උත්සහා කරමින් සිටිනවා. විශ්වවිද්‍යාල පද්ධතියේ සියලු අංශ නියෝජනය කරමින් මෙම අවස්ථාවට සහභාගී වී සිටිම සතුටට කරුණක් බව කිය යුතුයි. අපේ දීප්තිමත් සිසුන් දන්නවා අපි මේ සියල්ල ක‍රන්නේ ඔවුන්ගේ අධ්‍යාපන වර්ධනය උදෙසා බව.අපේ මුලික අරමුණ ඔවුන්ට ආඩම්බර විය හැකි අධ්‍යාපනයක් ලබා දීමයි. එය ඔවුන්ට රැකියාවක් ලබා දෙන අධ්‍යාපනයක් පමණක් නොව ප්‍රීතිමත්ව හා පරිපුර්ණව ජීවිතය ගත කිරීමට මුල් වන්නක් විය යුතුයි.අපට අවශ්‍ය වන්නේ ක්ෂිතිජයෙන් එහා ලොව දැකිය හැකි පරම්පාරවක් බිහි කිරීමයි. ඔවුන්ට ප්‍රයෝජනවත් වන පරිද්දෙන් මේ රට සංවර්ධනය කළ හැකි ආකාරය අවබෝධ කර දීමට උපකාරී වීම අපේ පරමාර්ථයක්.අපේ විශ්වවිද්‍යාල එක්තරා කාලයක් පාලනය ක‍ළේ අන්තවාදී දේශපාලන බලවේගයක්. මේ නිසා අපේ උසස් අධ්‍යාපන පද්ධතිය කඩා‍ වැටීමකට ලක් වුණා. ඒ වකවානුවේ කිසිම දේශපාලන නායකයෙකුට සරසවියට ඇතුළත් වීමට දුන්නේ නැහැ. නවකවදය භාවිතා කරමින් මෙරට බුද්ධිමත් තරුණ කොටස්වලට අනිසි බලපෑම් කළා. මේ යුගය අද වන විට නිමා කර තිබෙනවා. අද ශිෂ්‍යයින් පරිපාලකයින් විද්වතුන් එකම අරමුණක ගමන් කරනවා. ඒ ශ්‍රී ලංකාව උසස් අධ්‍යාපනයේ සාඩම්බරය බවට පත් කිරීමේ අරමුණ පෙරදැරිවයි. මේ වෙනස ලගා කර ගන්න අපි විශ්වවිද්‍යාල තුළ වෙනස්කම් රැසක් සිදු කරනවා. මෙ දැක්ම සාක්ෂාත් කර ගන්න අපි අරමුණු 12 ක් හදුනා ගත්තා. ඒවා අපේ ක්‍රමෝපායන සැලැස්මේ දැක්වෙනවා. ඉන් වැදගත් වන සාධකයක් වන්නේ පාඨමාලාවල ගුණාත්මකභාවය වර්ධනය කිරීමයි. ඒ සඳහා අපට මේ 21 වැනි සියවස සඳහා වු උසස් අධ්‍යාපනය ව්‍යාපෘතිය උපකාරී වෙනවා. එම ව්‍යාපෘතියෙන් විශාල දායකත්වයක් ලැබීම අපට සතුටක්. ඒ අය විවිධා‍කාරයෙන් අපට උපකාරී කැනවා. උපාධිය ලද දිනයේ සිට උපාධිධාරියා රැකියාවක නියුතුවෙනවා දැකීම අපගේ අපේක්ෂාක්වක් වෙනවා.අපේ උපාධිධාරීයාගේ රැකියාමය කුසලතාවය වැඩි දියුණු කර ගන්න මේ ව්‍යාපෘතිය සහය වෙනවා. අද අපට අ3වශ්‍ය වන්නේ 21 සියවසට අවශ්‍ය උපාධිධාරීන් බිහි කිරීමයි. ඔවුන්ට තොරතුරු තාක්ෂණ නිපුණතාවය අවශ්‍යයි. ඉංග්‍රීසියෙන් වැඩ කරන්න හැකියාව තිබිය යුතුයි. රැකියාමය කුසලතාවය තිබිය යුතුයි.මේ ව්‍යාපෘතියේ මුලිකත්වය ගන්නේ මේ රටේ පළපුරුදු විද්වතුන්. මේ නිසා රැකියාවන්ට සුදුසු උපාධි අපේකෂකයින් බිහි කිරීමට හැකියාවක් ලැබෙනු ඇතැයි මා විශ්වාස කරනවා.මෙහිදි අමාත්‍යාංශ ලේකම් ආචාර්ය සුනිල් ජයන්ත නවරත්න, විශ්වවිද්‍යාල ප්‍රතිපාදන කොමිසන්සභාවේ සභාපති මහාචාර්ය ක්ෂණිකා හිරිඹුරේගම, ලෝක බැංකු නියෝජිත ආචාර්ය මිෂෙල් රිබෝව්ඩ්, 21 වැනි සියවස සඳහා වු උසස් අධ්‍යාපනය ව්‍යාපෘතියේ ව්‍යාපෘති අධ්‍යක්ෂ මහාචාර්ය එල්.එල්. රත්නායක, මහත්ම මහත්මීහුද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=n13073016</link>
    <topic>චීනය තම කලාපයේ රටවල අභ්‍යන්තර ගැටලුවලට අතපොවන්නේ නැහැ</topic>
    <author/>
    <content>නව මහජන චීනයේ නිර්මාතෘ මාඕ සේතුංගේ චින්තනය අනුව ඉදිරියට ගමන් කරන චීන රාජ්‍ය නායකත්වයන් කිසිදා තම කලාපයේ වෙනත් රටවල අභ්‍යන්තර ගැටලුවලට අත පොවන්නේ නැතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා අවධාරණය කළේය.චීනය සැමදා අප කලාපයේ කුඩා රටවල්වලට උදව් උපකාර කරන බවත් එය කාගේත් ඇගැයීමට ලක්වන බවත් ඇමතිවරයා කීය.ඇමැතිවරයා මේ බව පැවසුවේ පසුගියදා චීන තානාපති කාර්යාලයේදී ශ්‍රී ලංකාවේ චීන තානාපති වූ ජින්නාවො මහතා හමුවී කරන ලද සාකච්ඡාවේදීය.චීන - දකුණ ආසියා කලාපීය මිත්‍රත්ව හා සහයෝගීතා සංවිධානයේ සභාපතිවරයා වශයෙන් ඇමැති වෛද්‍ය රාජිත සේනාරත්න මහතා පසුගියදා නැෙඟනහිර චීනයේ යුනාන් ප්‍රාන්තයේ, කුංමින් නගරයේ පැවැති චීන මිත්‍රත්ව මහා සමුළුවේ ප්‍රධාන අමුත්තා ලෙස සහභාගී වූ අතර චීන ශ්‍රී ලංකා මිත්‍රත්වය මෙන්ම චීන ශ්‍රී ලංකා ධීවර සහයෝගීතාව පිළිබඳව චීන බලධාරීන් සමඟ ද්විපාර්ශවික සාකච්ඡා පැවැත්වීය.එසේම ශ්‍රී ලංකා - චීන සමාජ හා සංස්කෘතික සහයෝගීතා සංගමයේ ප්‍රධාන අනුශාසකවරයාද වන ඇමැති රාජිත සේනාරත්න මහතා , චීන - දකුන ආසියා මිත්‍රත්ව මහා සමුළුව හා චීන එක්ස්පෝ මහා ප්‍රදර්ශනය 2015 දී ශ්‍රී ලංකාවේ පැවැත්වීමට අවස්ථාව ලැබීම සම්බන්ධව සාකච්ඡා කිරීමද මේ හමුවේ ප්‍රධාන අරමුණ විය.මෙහිදී වැඩිදුරටත් අදහස් දක්වමින් කතා කළ ඇමැති වෛද්‍ය රාජිත සේනාරත්න මහතා මෙසේ ද පැවැසීය.දකුණු ආසියා කලාපය තුළ මහජන චීනය මිත්‍රත්වය වර්ධනය කිරීම සඳහා ලබා දෙන සහයෝගය අගය කරන්න ඕනම. මම කලාපීය මිත්‍ර සංගම් සභාපතිවරයා වශයෙන් චීනය හා කලාපයේ රටවල් අතර මිත්‍රශීලිභාවය වර්ධනය කරන්න පියවර ගෙන තියෙනවා. මේ මිත්‍ර සමුළුව 2015 දී අප රටේ පැවැත්වීමට තීරණය කරනු ලැබුවා. ඒ සඳහා අපි දැන් තියාම සූදානම් වෙනවා. මීට සමගාමීව චීන එක්ස්පෝ 2015 මහා ප්‍රදර්ශනයද මෙරට පැවැත්වීමට බලාපොරොත්තු වෙනවා. මම මේ සංවත්සරයේදී යුනාන් පළාතේ ආණ්ඩුකාරවරයා සමඟ, ඩාලි නගරයේ සභාපතිවරයා සමඟ දෙරටේ මිත්‍රත්වය මෙන්ම ධීවර සහයෝගිතාව ගැනද කතා කළා. අපි දෙරට අතර පවතින මිත්‍රශීලීභාවය නිසාම මීට බොහෝ කලකට පෙර අපේ ජලජීවී වගා ක්ෂේත්‍රයේ නිලධාරීන්ට චීනයේන් පුහුණුව ලබාදීලා තියෙනවා. ඒවා නැවත ඇති කරගන්නත්, චීන ධීවර තාක්ෂණය අපේ ධීවර ප්‍රජාවට ලබාදීමටත්, චීන - ශ්‍රී ලංකා ආයෝජනයන් වර්ධන කර ගැනීමටත් අපි දීර්ඝ ලෙස සාකච්ඡා කළා. ඒ සඳහා ඔබගේ සහයෝගය අවශ්‍ය වෙනවා යැයි පැවැසීය.මෙහිදී අදහස් දක්වමින් කතාකළ චීන තානාපති වූ ජින්නාවො මහතා අදහස් දක්වීය.මේ සාකච්ඡාවට ශ්‍රී ලංකා චීන සමාජ සහ සංස්කෘතික සහයෝගිතා සංගමයේ විධායක සභාපති ඉන්ද්‍රනන්ද අබේසේකර, උප සභාපතිවරුන් වන අනුරාධ විජේකෝන්, දයා ශ්‍රී නරේන්ද්‍ර රාජපක්ෂ, මුදල් ලේකම් ඉන්දික ද සිල්වා, චීන තානාපති කාර්යාලයේ සංස්කෘතික අංශ ප්‍රධානි ෂෙං මිං මහත්වරුද සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=r1307301</link>
    <topic>පාණදුරේ ‘ඩෙංගු යකා’ නටයි</topic>
    <author>ඡායාරූප- ඩබ්. ඇම්. ඇන් වී. විජේනායක වාද්දුව සංචාරක</author>
    <content>පාණදුර ප්‍රාදේශීය ලේකම් කේ. ජී. විජේසිරි මහතාගේ සංකල්පයක් අනුව ප්‍රදේ්ශයේ හිස ඔසවමින් පවතින ඩෙංගු උවදුර මැඩලීම සඳහා පාණදුර සෞඛ්‍ය වෛද්‍ය නිලධාරි වෛද්‍ය එම්. මහේෂ් මහතා සමඟ ඒකාබද්ධව විශේෂ වැඩසටහනක් දියත්කර තිබේ.මෙහි ජනතාව දැනුවත් කිරීමේ විචිත්‍ර වැඩසටහනක් ලෙස ප්‍රාදේශීය ලේකම් කාර්යාලීය වීදි නාට්‍ය කණ්ඩායම යොදා විවිධ ප්‍රදේ්ශවල මහජනයා ගැවසෙන ස්ථානවල ද පාසල් ආශ්‍රිතව ද මේ වීදි කණ්ඩායම මේ දිනවල ජනතාව දැනුවත් කරමින් සිටිති.පාණදුර, වෑකඩ, බෙක්කෙගම, ගල්තුඩේ, වලාන යන ගම්වල සහ පාණදුර මූලික රෝහලේ ද රඟ දැක්වූ වීථි නාට්‍යයේ අවස්ථා කීපයකි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=r1307302</link>
    <topic>සුන්නක්කාඩු රක්ෂිතය වැනසූ දැව ජාවාරමක් මාට්ටුවෙයි</topic>
    <author>කන්තලේ සමූහ</author>
    <content>කන්තලේ සුන්නක්කාඩු රක්ෂිතයෙන් කපාගෙන කරත්තවල පටවා කින්නියාව දෙසට රැගෙන යමින් තිබූ රුපියල් ලක්ෂ 5ක් පමණ වටිනා දඹ, මිල්ල වැනි දැව වර්ගවලට අයත් විශාල කුට්ටි කරන ලද කඳන් තොගයක් සැකකරුවන් දස දෙනකු ද සමඟින් ඉකුත් 26 දා අත්අඩංගුවට ගැනීමට කන්තලේ සූරියපූර පොලිස් විශේෂ කාර්ය බළකායේ නිලධාරීහු පිරිසක් සමත්වූහ.මොවුන් සමඟ දැව කැපීම සඳහා යොදා ගන්නා ලද උපකරණ ද අත්අඩංගුවට ගෙන තිබූ අතර සැකකරුවන් ඊයේ (29) කන්තලේ දිසා අධිකරණය වෙත යොමු කිරීම නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=r1307303</link>
    <topic>පාදුක්ක අවට ප්‍රදේශවලට කුඩු බෙදා හැරිය අක්ක-මලෝ අත්අඩංගුවට</topic>
    <author>හෝමාගම සංචාරක - මංජුල හිරිපිටිය</author>
    <content>කොළඹ සිට පාදුක්ක, මීගොඩ, ගොඩගම හා ඒ අවට ප්‍රදේශවලට හෙරොයින් තොග වශයෙන් බෙදාහරිනු ලැබු එකම පවුලේ අක්කා හා මල්ලි රුපියල් ලක්ෂ දෙකක හෙරෙයින් ග්‍රෑම් 32ක් සමඟ ත්‍රිරෝද රථයකින් ගමන් කරමින් සිටිය දී කළුඅග්ගල දී අත්අඩංගුවට ගැනීමට පාදුක්ක පොලිසිය සමත් වී ඇත.අත්අඩංගුවට ගෙන ඇත්තේ කොළඹ ග්‍රෑන්පාස් ප්‍රදේශයේ පදිංචි සහෝදරයකු හා සහෝදරියකි.සැකකාරිය වසර දෙකයි මාස හයක කාලයක් සිරගතව සිට පසු ගිය මාර්තු මස ඇප මත මුදා හැර ඇති අතර, සැකකාරියගේ සැමියා මෙවැනි ජාවාරම් සම්බන්ධයෙන් බන්ධනාගාරගතව සිටිය දී පසු ගිය දිනක එහි ඇති වු නොසන්සුන්තාවයක් හේතුවෙන් පොලිස් වෙඩි පහරකට ලක් වී මිය ගොස් ඇතැයි පොලිසිය පවසයි.පාදුක්ක පොලිස් බල ප්‍රදේශයේ හෙරොයින් පානය කරන ලද පුද්ගලයන් විසි දෙනකු පමණ අත්අඩංගුවට ගෙන ප්‍රශ්න කර අධිකරණයට ඉදිරිපත් කර තිබේ. එහි දී එක් අයකුට රුපියල් දස දහස බැගින් දඩ මුදලක් ගෙවීමට සිදු කර ඇත . ඔවුන්ගෙන් ප්‍රශ්න කිරීමේ දී ලද තොරතුරු මත ඔවුනට හෙරොයින් ලබා දෙන කාන්තාවක් මීගොඩ දී හෙරොයින් ග්‍රෑම් 2, මිලිග්‍රෑම් 800 ක් සමඟ පොලිස් අත්අඩංගුවට පත් ව ඇත. මෙහි දී ප්‍රශ්න කළ පොලිසිය සැකකාර කාන්තාවකට හෙරොයින් ලබා දෙන තවත් කාන්තාවක් වන මහරගම කුඩු ගංගා නමින් හදුන්වන තැන්තිය හෝමාගම ප්‍රධාන බස්නැවතුම්පොළේ සිටිය දී හෙරොයින් සමඟ පොලිසිය අත්අඩංගුවට ගෙන ඇත. එම සැකාරියගේ සැමියා ද හෙරොයින් සම්බන්ධයෙන් බන්ධනාගාරගත කර සිටින පුද්ගලයකු බව පොලිසිය පවසයි.එම සැකකාරියට හොරොයින් ලබා දෙන ග්‍රෑන්පාස් ප්‍රදේශයේ පදිංචි එකම පවුලේ අක්කා සහ මල්ලි අත්අඩංගුවට ගැනීමට සමත් වී ඇත. සැකකරුවන් අධිකරණයට ඉදිරිපත් කිරීමෙන් අනතුරුව රැඳවුම් නියෝග මත ප්‍රශ්න කිරීමට පොලිසියට අවසර දී ඇත.බස්නාහිර දකුණ ( නුගේගොඩ ) දිසාව භාර නියෝජ්‍ය පොලිස්පති සුමිත් එදිරිසිංහ, නුගේගොඩ කොට්ඨාසභාර ජ්‍යෙෂ්ඨ පොලිස් අධිකාරි මර්වින් වික්‍රමසිංහ යන මහත්වරුන්ගේ උපදෙස් මත හෝමාගම (උතුර) පොලිස් අධීකාරි ජී. විමලසිරි මහතාගේ අධීක්ෂණය යටතේ පාදුක්ක පොලිස් ස්ථානාධිපති ප්‍රධාන පොලිස් පරීක්ෂක බිමල් පෙරේරා පො. ප ගුණතිලක උ. පො. ප වික්‍රමසිංහ, පොලිස් කොස්තාපල්වරුන් වන නාලක දිසානායක, දිනේෂ් තරංග නන්දන, පා. පො. කො ශාන්ති සහ සංජිවනි යන නිලධාරින් වැටලීම් සිදු කර සැකකරුවන් හා කාරියන් අත්අඩංගුවට ගැනීමට සමත් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=r1307304</link>
    <topic>යුද හමුදා ශාරිරික අභ්‍යාස උපදේශකවරු 150ක් විසිර යති</topic>
    <author>හෝමගම සංචාරකමංජුල හිරිපිටිය</author>
    <content>යුද හමුදාවේ සෙබළියන්ගේ ශාරීරික සුවතා ඉහළ මට්ටමක පවත්වාගෙන යෑමට සහ ජිම්නාස්ටික් ක්‍රීඩා නංවාලීම සඳහා යුද හමුදාවට බඳවා ගත් අනු හත්වැනි සහකාර ශාරීරික අභ්‍යාස උපදේශකයන් විසිර යෑමේ උඋත්සවයක් යුද හමුදා ශාරීරික අභ්‍යාස පුහුණු මධ්‍යස්ථානයේ සේනාවිධායක කර්නල් මහේෂ් අබේරත්න මහතාගේ ප්‍රධානත්වයෙන් පසුගියදා පැවැත්විනි.හෝමාගම පනාගොඩ පිහිටි යුද හමුදා ශාරීරික අභ්‍යාස පුහුණු මධ්‍යස්ථානයේ දී පැවැති විසිර යෑමේ අවස්ථාවේ දී නවක සහකාර ශාරීරික අභ්‍යාස පුහුණු උපදේශකයන් එකසිය පනහක් විසිර ගියහ.මෙහිදී අතිශූර ධාවකයාට හිමි කර්නල් එම්. කන්දයියා අභියෝග කුසලානය ලා/කෝප්‍රල් බණ්ඩාර ඒ.ජී.ජී.(23 ගජබා රෙජිමේන්තුව), අතිශූර කරනම්කරුට හිමි කර්නල් ටී.ඒ.ධානගොඩ අභියෝග කුසලානය කරුණාරත්න ඒ.ජී.ඒ.ආර්.(11 - සිංහ රෙජිමේන්තුව), දක්ෂතම ක්‍රීඩකයාට හිමි ලුතිනන් කර්නල් ජේ.එල්.සී.ආර්. ද සිල්වා අභියෝග කුසලානය ලා/කෝ: ප්‍රනාන්දු එම්.එස්.ජී.එස්.(12 වන ගජබා රෙජිමේන්තුව) දක්ෂතම පෙළ අණදෙන්නාට හිමි සෙබළ ප්‍රේමසිරි අභියෝගතා කුසලානය කෝප්‍රල් අරුණ රුවන් ජේ.ඒ. (14 වන පාබල හමුදාව) සහ පාඨමාලාවේ සෑම අතින්ම අතිශූර සෙබළාට හිමි ලුතිනන් කර්නල් එම්.ඩබ්ලිව්.ටී.සී. මෙත්තානන්ද අභියෝගතා කුසලානය ලා/කෝප්‍රල් සුරංජිත් එම්.එල්.එස්.(14 වන ගජබා රෙජිමේන්තුව) ට හිමි සම්මාන හා කුසලතා ප්‍රදානය කෙළේ ය.මේ අවස්ථාවට මේජර් එස්.එම්. ජී.සමරකෝන් මේජර් නෙරංජන් චන්ද්‍රතිලක යන මහත්වරු ඇතුළු හමුදා නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=r1307305</link>
    <topic>හොරණ කුඩාඋඩුව නිවෙසක සිවිලිමේ මහා පරිමාණ කසිප්පු තිප්පොළක්</topic>
    <author>හල්තොට සමූහ - විනීතා මානෙල් ගමගේ</author>
    <content>කාලයක් තිස්සේ නිවෙසක සිවිලිමක් මත ඉතා රහසිගතව පවත්වාගෙන ගිය මහා පරිමාණ හොර මත්පැන් නිෂ්පාදනාගාරයක් වටලා පෙරුම් උපකරණ සමග පුද්ගලයකු අත්අඩංගුවට ගත් බව හොරණ පොලිසිය පවසයි.හොරණ දිස්ත්‍රික් බුද්ධි නිලධාරීන්ට ලද තොරතුරකට අනුව හොරණ සහකාර පොලිස් අධිකාරී කාර්යාලයේ විශේෂ අපරාධ විමර්ශන ඒකකයේ ස්ථානාධිපති ඇතුළු නිලධාරින් පිරිසක් හොරණ කුඩාඋඩුවේ නිවෙසක් වටලා මෙම තිප්පොළ සොයා ගෙන ඇත.නිවෙසේ සිවිලිම මත ගෝඩා බැරල් සඟවා නළ මඟින් නාන කාමරය වෙතට ගෝඩා ලබා ගෙන ගෑස් මගින් නාන කාමරයේ මත්පැන් පෙරීම කටයුතු සිදු කර ඇති බව කරන ලද විමර්ශනයේදී අනාවරණය කරගෙන ඇත.වැටලීම සිදු කළ අවස්ථාවේ නීති විරෝධී මත්පැන් ඩ්‍රෑම්ස් 200 ක් ගෝඩා ඩ්‍රෑම්ස් 4930ක් තඹ දඟරයක්, ගෑස් ලිපක්, ගෑස් සිලින්ඩරයක්, කසිප්පු බැරල් 5ක් , අඩි 20ක් පමණ දිග ප්ලාස්ටික් බටයක් සිවිලිම මත සිට ගෝඩා පහළට ලබා ගැනීමට උපයෝගි කර ගෙන තිබූ පී.වී.සී. බට ඇතුළු දේපළ සැකකරු සන්තකයේ තිබී සොයා ගත් බව පොලිසිය පවසයි.වැඩිදුර විමර්ශනයේ දී මෙම සැකකරු කාලයක සිට නීති විරෝධීව මෙම නිවෙසේ මත් පැන් නිෂ්පාදනය කර හොරණ, මොරගහහේන නගර අවට ප්‍රදේශ වලට බෙදා හැර ඇති බව අනාවරණය කර ගෙන ඇත. 27 හැවිරිදි මෙම සැකකරු විවාහක එක් දරු පියෙකි.හොරණ මූලස්ථාන පොලිස් පරීක්ෂක එම්.ටී.ඩී.පද්මකුමාර මහතාගේ උපදෙස් පරිදි අපරාධ විමර්ශන ඒකකයේ ස්ථානාධිපති පො.ප. අනිල් රණවීර, පො.සැ.ජයන්ත, පො.කො. පෙරේරා, වීරතුංග, ජයරත්න යන නිලධාරීන් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=r1307306</link>
    <topic>කර්මාන්ත ශාලාවකින් පිටවන අප ජලය මඟුරුවෙල වෙල් යායට</topic>
    <author>ඉංගිරිය සමූහ - කුමාරි ගමගේ</author>
    <content>හොරණ මැතිවරණ බල ප්‍රදේශයේ බොරලුගොඩ, ස්ථාපිත කර ඇති කර්මාන්තශාලාවක් නිසා පරිසර ගැටලු රැසක් මතුව ඇති බව ජනමාධ්‍ය මඟින් වරින් වර පෙන්වා දී ඇත.මෙම කර්මාන්ත ශාලාව එම ප්‍රදේශයේ ස්ථාපිත කර දැනට වසර 11කට ආසන්න ය. එදා සිට මේ දක්වා මඟුරුවෙල වෙල්යායේ අක්කර 25ක පමණ කුඹුරුයාය පුරන්ව ඇත්තේ නිසි අයුරින් ජලය බැස නොයෑම හා රසායනික සංයුතියෙන් යුත් අපවිත්‍ර ජලය ඇළ මාර්ග ඔස්සේ මෙම කුඹුරුයායට ගලා ඒම හේතුවෙනි. දෙපා දැවිල්ල, අධික කැසීම ආදිය මෙම කුඹුරුවලට බැසීමෙන් ඇතිවන ගැටලු බව ගොවීහු පෙන්වා දෙති. දැනට මෙම ජලය ගලායන මිදිගහ ඇළ සහ රදා ඇළ වල් බිහිවී ගොඩවී ඇති බව ගොවීහු පවසති.මෙම ඇළ මාර්ග දෙක කළු ගඟ තෙක් ක්‍රමවත්ව සකස් කර දෙන ලෙසට කැකුලලිය ගොවි සංවිධානය මඟින් කරන ලද ඉල්ලීමකට අනුව අදාළ නිලධාරින් සමඟ සාකච්ඡාවක් පසුගියදා බොරලුගොඩ ප්‍රජා ශාලාවේදී පැවැත්විණි.මෙම අවස්ථාවට ආයෝජන මණ්ඩලයේ නිලධාරින් ඉංගිරිය ගොවිජන සංවර්ධන නිලධාරිවරිය, කෘපනිස, ග්‍රාම නිලධාරිවරයා සහ අදාළ ගොවි සංවිධානයේ සාමාජිකයන් මෙන්ම කුඹුරු හිමියෝද සහභාගි වූහ.මෙහිදී ආයෝජන මණ්ඩලයේ නිලධාරින් එකඟ වී ඇත්තේ රදා ඇළ පමණක් (මීටර් 150ක් දුර ) සකස් කර දෙන බවට සැලසුම් සකස් කරන බවයි.එහෙත් ගොවීන් ඉල්ලා සිටින්නේ රදා ඇළ සහ මිදිගහ ඇළ යන ඇළ මාර්ග දෙකම කළු ගඟ දක්වා ජලය ක්‍රමවත්ව බැස යන අයුරින් සකස් කිරීමට කටයුතු කරන ලෙසයි.මෙම ඇළ මාර්ග දෙක සකස් කර දෙන ලෙස ඉල්ලා සිටිමින් ගොවීන් අදාළ බලධාරින්ට ලිඛිතව දැනුම් දී ඇත. මෙම ඇළ මාර්ග දෙකම නිසි අයුරින් ජලය බැස යන ලෙස සකස් කර දෙන්නේ නම් වසර 11ක් පුරන්ව ඇති කුඹුරු යළි වගා කිරීමට හැකිවන බව කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=s1307301</link>
    <topic>ශ්‍රීමත් ජෝන් ටාබට් කනිෂ්ඨ මලල ක්‍රීඩා රිට්ස්බරි අනුග්‍රහයෙන් 5දා සිට දියගම දී</topic>
    <author>ප්‍රින්ස් ගුණසේකර</author>
    <content>වසර 2017දී හම්බන්තොට පැවැත්වෙන ආසියානු යොවුන් ක්‍රීඩා උළෙලට පුහුණුවක් හා දක්ෂතා හඳුනා ගැනීමක් ලෙස දීර්ඝ දැක්මකින් යුතුව සංවිධානය කෙරෙන ශ්‍රිමත් ජෝන් ටාබට් කනිෂ්ඨ මලල ක්‍රීඩා ශූරතාවලිය අගෝස්තු 5දා සිට 8දා දක්වා දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේ දී පැවැත්වේ.සිලෝන් බිස්කට් සමාගමේ රිට්ස්බරි අනුග්‍රහයෙන් පැවැත්වෙන ජෝන් ටාබට් කනිෂ්ඨ මලල ක්‍රීඩා ශූරතාවලිය අධ්‍යාපන අමාත්‍යංශයේ පූර්ණ සහයෝගය මත ශ්‍රී ලංකා පාසල් මලල ක්‍රීඩා සංගමය සංවිධානය කරයි.රට පුරා විසිරී සිටින දක්ෂතම පාසල් මලල ක්‍රීඩක ක්‍රීඩිකාවන් 5000ක් සහභාගිවන මේ තරගාවලිය වයස අවුරුදු 12න් පහළ, 13න් පහළ, 14න් පහළ හා 15න් පහළ වයස් කාණ්ඩ යටතේ පැවැත්වේ. නව ක්‍රීඩා පනතට අනුව 12න් හා 13න් පහළ ක්‍රීඩක ක්‍රීඩිකාවන් තරගකාරී රටාවකින් තොරව ඉදිරිපත් කරන අතර පරිසාධන මට්ටම පසුකරමින් හොඳම කාලය වාර්තා කරන ක්‍රීඩක ක්‍රීඩිකාවන්ට අගැයීම් කුසලතා සම්මාන පිරිනැමේ. 14න් පහළ හා 15න් පහළ දක්ෂතම ක්‍රීඩක ක්‍රීඩිකාවන් මේ තරගාවලියේ දී නම් කෙරේ.ශ්‍රීමත් ජෝන් ටාබට් කනිෂ්ඨ මලල ක්‍රීඩා ශූරතාවලියේ දී සමස්ත බාලක – බාලිකා ශූරතා දෙකක් පිරිනැමීමට කටයුතු යෙදේ. පසුගිය වසරේ දී සමස්ත බාලක මලල ක්‍රීඩා ශූරතාව මීගමුව මාරිස්ටෙලා විදුහලට ද, සමස්ත බාලිකා මලල ක්‍රීඩා ශූරතාව කුරුණෑගල මලිය‍දේව කාන්තා විදුහලට ද හිමිවිය.ශ්‍රීමත් ජෝන් ටාබට් කනිෂ්ඨ මලල ක්‍රීඩා ඉතිහාසයේ මුල්වරට සියලු ඉසව්වල ජයග්‍රාහී ක්‍රීඩක ක්‍රීඩිකාවන් තෝරා ගැනීමට විද්යුත් කාල ගණක පද්ධතියක් උපයෝගී කර ගැනීම මෙවර විශේෂත්වයකි. එමගින් ජයග්‍රාහී කනිෂ්ඨ මලල ක්‍රීඩක ක්‍රීඩිකාවන්ට නිවැරදි දත්ත ලැබෙන අතර තරගාවලිය ජාත්‍යන්තර මට්ටමට ළඟාවේ.මේ තරගාවලිය පිළිබඳ මාධ්‍ය දැනුවත් කිරීමේ හමුවක් පසුගියදා බත්තරමුල්ල වෝටර්ස් ඒජ් ‍‍හෝටලයේ දී පැවැති අතර සිලෝන් බිස්කට් සමාගමේ වෙළෙඳ කලමනාකරු ‍නිලුපුල් ද සිල්වා මහතා සඳහන් කළේ මලල ක්‍රීඩා අනාගතය වෙනුවෙන් 'රිට්ස්බරි' අනුග්‍රහය හිමිවන බවයි. යොවුන් මලල ක්‍රීඩක ක්‍රීඩිකාවන්ගේ හැකියාව හා දක්ෂතාව වෙනුවෙන් පාසල් මලල ක්‍රීඩා සංගමය සමග එක්ව සාරවත් වැඩ පි‍ළිවෙලකට යොමුවීමට හැකිවීම ගැන සතුටුවන බව ද හෙතෙම පැවැසීය.පාසල් මලල ක්‍රීඩා සංගමයේ සභාපති උපාලි අමරතුංග මහතා සඳහන් කළේ සිලෝන් බිස්කට් සමාගමේ සමූහ අධ්‍යක්ෂ හා වෙළෙඳ ප්‍රධානී නන්දන වික්‍රමගේ මහතා ඇතුලු කණ්ඩායමට විශේෂ ස්තූතිය හිමිකරන බවයි. රට පුරා පාසල් 1000කට අධික සංඛ්‍යාවක ක්‍රීඩක ක්‍රීඩිකාවන්ට මෙමගින් ලැබෙන පිටුබලය ශ්‍රී ලංකා මලල ක්‍රීඩාවේ අනාගතය ශක්තිමත් කිරීමක් බව ඒ මහතා පැවැසීය.පසුගිය වසරේ මේ තරගාවලිය ඇඹිලිපි‍ටියේ දී පැවැති අතර එහි දී හොඳම ක්‍රීඩකයා ලෙස මීගමුව මාරිස්ටෙලා විදුහලේ දුර පැනීමේ ශූර ඩී.පී.වන්නිතිලක හා හොඳම ක්‍රීඩිකාව ලෙස අඹගමුව මහා විදුහලේ කෙටිදුර ධාවන ශූරී එම්.වයි.දුලාංජලී සම්මාන දිනාගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=s1307302</link>
    <topic>පැරාලිම්පික් ශූරයා මවුබිමට</topic>
    <author/>
    <content>ප්‍රංශයේ පැවැති අන්තර් ජාතික පැරාලිම්පික් ලෝක මලල ක්‍රීඩා උළෙලේ මීටර් 400 (ටී.46) ඉසව්වේ ලෝකඩ පදක්කම දිනාගත් ප්‍රදීප් සංජය ශ්‍රී ලංකා පැරාලිම්පික් කමිටු සභාපති බ්‍රිගේඩියර් රාජිත අම්පෙමොහොට්ටි මහතා විසින් කටුනායක ගුවන්තොටුපොෙළ් දී පිළිගත් අයුරු. ඡායාරූපය – කුමාරසිරි ප්‍රසාද්ප්‍රංශයේ ලියොන් හී පැවැති පැරා ලෝක මලල ක්‍රීඩා ශූරතාවලියේ දී මීටර් 400 (ටී.46) ඉසව්වෙන් ශ්‍රී ලංකාවට ‍ලෝකඩ පදක්කමක් දිනා ගැනීමට සමත්වූ ශ්‍රී ලංකා යුද හමුදාවේ ආබාධිත රණවිරු ප්‍රදීප් සංජයට ක්‍රීඩා ඇමැති මහින්දානන්ද අලුත්ගමගේ මහතා උණුසුම් සුබ පැතුම් පිළිගන්වයි. ප්‍රදිප් සංජය පසුගිය පැරාලිම්පික් ක්‍රීඩා උළෙලේ දී ඉතිහාසයේ ප්‍රථම වතාවට ශ්‍රී ලංකාවට ලෝකඩ පදක්කමක් දිනා දුන් අතර මෙවර පැරා ලෝක මලල ක්‍රීඩා උළෙලේ ද තවත් ලෝකඩ පදක්කමක් දිනා දීම ඉමහත් ගෞරවයක් බව අලුත්ගමගේ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=s1307303</link>
    <topic>අවසන් තරගයත් ජය ගන්නවා</topic>
    <author/>
    <content>ශ්‍රී ලංකාව හා දකුණු අප්‍රිකාව අතර ලබන බදාදා (31) පැවැත්වෙන අවසන් එක්දින තරගයේ ජය ලබා තරගාවලියේ ජය 4-1ක් ලෙස අත්කර ගැනීම තම අපේක්ෂාව බව ශ්‍රී ලංකා ක්‍රිකට් නායක ඇන්ජෙලෝ මැතිව්ස් කීවේය.'අපිට ඕනේ 4-1ක ජයක්. සිවුවැනි තරගයේ දී අපේ ක්‍රීඩකයෝ ඉතා සාර්ථකව තරග වැදුණා. විශේෂයෙන් සංගක්කාර හා ඩිල්ෂාන් පිතිහරඹයේ යෙදුණු ආකාරය ප්‍රශංසනීයයි. අවසන් තරගයත් ජය ගැනීම අපේ අරමුණයි.' සිවුවැනි තරගයේ ජය වාර්තා කිරීමෙන් පසුව මාධ්‍ය හමුවේ දි ශ්‍රී ලංකා ක්‍රිකට් නායකයා එසේ ප්‍රකාශ කළේය.පළමුව පන්දුවට පහරදුන් දකුණු අප්‍රිකාව ඉතා හොඳ ආරම්භයක් ලබා ගත්ත ද තම ක්‍රීඩකයන් ඉතා සාර්ථකව ඔවුන් මෙල්ල කිරීමට සමත්වූ බව කී මැතිව්ස් මීළඟ තරගයේ දී කණ්ඩායමේ එතරම් සැළකිය යුතු වෙනස්කමක් කිරීමේ අදහසක් නැති බව ද සඳහන් කළේය. දකුණු අප්‍රිකාව රැස් කළ ලකුණු 238 හඹාගිය ශ්‍රී ලංකා පිතිකරුවන් ඕවර 44කදී කඩුලු 2ක් පමණක් දැවී සම්පූර්ණ කළහ.ඒ අනුව එක්දින තරගාවලිය 3-1ක් ලෙස ශ්‍රී ලංකාව ජය ගත්තේය. විශිෂ්ට පිතිහරඹයක නිරතවූ තිලකරත්න ඩිල්ෂාන් හා කුමාර් සංගක්කාර එක්ව දෙවැනි කඩුල්ල වෙනුවෙන් ලකුණු 184ක වාර්තාගත සම්බන්ධතාවක් ‍ගොඩනැගීමට සමත්වූහ.ඩිල්ෂාන් නොදැවී ලකුණු 115ක් රැස් කළ අතර සංගක්කාර ලකුණු 91ක් ලබා ගත්තේය. තරගය පරාජයට පත්වීමෙන් අනතුරුව මාධ්‍ය හමුවේ අදහස් දැක්වූ දකුණු අප්‍රිකානු පිලේ නායක ඒ‍.බී.ඩිවිලියර්ස් කියා සිටියේ ඔවුන්ට තවත් ලකුණු 30ක් පමණ අඩුවූ බවකි. 'ජේ.පී.දුමිනි (ලකුණු 97යි) හා හෂීම් අම්ලා (ලකුණු 77යි) රැස් කළත් අපි තවත් ලකුණු 30ක් විතර අඩුවෙනුයි රැස් කළේ.' ඔහු කීවේය. දකුණු අප්‍රිකාවේ ඉනිමට වැඩිම තර්ජනය එල්ල වූයේ අජන්ත මෙන්ඩිස්ගෙනි. ඔහු කඩුලු 4ක් දවාලීමට සමත්විය. ලසිත් මාලිංග කඩුලු 3ක් හා ඩිල්ෂාන් කඩුලු 2ක් දවාලූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=s1307304</link>
    <topic>යොවුන් ක්‍රීඩා උළෙල සාර්ථකව නිමවෙයි</topic>
    <author/>
    <content>සාර්ථකව නිමාව දුටු ශ්‍රී ලංකා යුත් 25වැනි ජාතික ක්‍රීඩා උළෙලේ සමස්ත ශූරතාව හිමිකර ගැනීමට කුරුණෑගල දිස්ත්‍රික් කණ්ඩායම සමත්විය. සමස්ත අනු ශූරතාව රත්නපුර දිස්ත්‍රික් පිලට හිමිවූ අතර ගම්පහ දිස්ත්‍රික් කණ්ඩායම තෙවැනි තැන අත්කර ගත්තේය. පොලොන්නරුව ජාතික ක්‍රීඩාංගණයේ දී පසුගියදා නිමාවට පත්වූ මේ ක්‍රීඩා උළෙලට දිවයිනේ සියලුම දිස්ත්‍රික් නියෝජනය කරමින් ක්‍රීඩක ක්‍රීඩිකාවන් 3000ක් පමණ සහභාගී වූහ. ක්‍රීඩා උළෙලේ අවු.20න් පහළ දක්ෂතම ක්‍රීඩකයා ලෙස උස පැනීමේ ඉසව්වෙන් මී.2.11ක දක්ෂතාවක් දැක්වු ආර්.ඒ.ටී.ඕ.කරුණාරත්න (නාගරික තරුණයා), ක්‍රීඩිකාව ලෙස මීටර් 400 ඉසව්ව තත්.58.0කින් නිමකල ගාල්ල දිස්ත්‍රික්කයේ ජී.ජී.එන්.මධුෂිකා නම් කෙරුණි.කුරුණෑගල දිස්ත්‍රික්කයේ ඩබ්.ඩී.එම්.එම්.එස්.දිසානායක (උස පැනීම/ මී.7.62) අවු.20න් ඉහළ දක්ෂතම ක්‍රීඩකයා ලෙසත් මී.400 තත්.55.5කින් නිම කරමින් නව තරග වාර්තාවක් බිහිකළ මාතලේ දිස්ත්‍රික්කයේ ඩබ්.යූ.ආර්.කුමාරි දක්ෂතම ක්‍රීඩිකාව ලෙසත් තේරී පත්විය.මේ සිවුදෙනාට යතුරුපැදි 4ක්ද පිරිනැමිණි.ජාතික තරුණ සේවා සභාව, යෞවන කටයුතු හා නිපුණතා සංවර්ධන අමාත්‍යාංශය එක්ව සංවිධාන කළ මේ ක්‍රීඩා උළෙලේ සමාප්තිය හා ජය සංකේත ප්‍රදානය සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පැවැත්විණි.මේ සඳහා යෞවන කටයුතු හා නිපුණතා ඇමැති ඩලස් අලහප්පෙරුම, අමාත්‍යාංශ ලේකම් කේ.ඒ.තිලකරත්න, ජාතික තරුණ සේවා සභාවේ සභාපති/අධ්‍යක්ෂ ජනරාල් නීතිඥ ලලිත් පියුම් පෙරේරා යන මහත්වරුන් ඇතුළුව ප්‍රදේශයේ මැති ඇමැතිවරුන් පිරිසක්ද සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=s1307305</link>
    <topic>ක්‍රිකට් පර්සි නොදැවී 77 යි</topic>
    <author>සටහන : වර්නන් ගුණසේකර</author>
    <content>ශ්‍රී ලංකා ක්‍රිකට් කණ්ඩායමේ ඒක පුද්ගල දිරිගන්වන්නා ලෙසින් ප්‍රචලිත පර්සි අබේසේකරගේ 77 වැනි උපන්දිනය අද (30) යි.‘ක්‍රිකට් පර්සි’ හා ‘චියර් පර්සි’ ලෙසින් ජනප්‍රියව සිටින පර්සි වයස අවුරුදු 12 සිට ශ්‍රී ලංකා ක්‍රිකට් කණ්ඩායම ක්‍රීඩා කරන තරග නරඹමින් ක්‍රීඩකයන් දිරිගැන්වීමේ කාර්යයේ නිරතව සිටී.මෙරට මෙන්ම විදේශයන්හිදීද ශ්‍රී ලංකාව ක්‍රීඩා කරන තරග නරඹන පර්සි අබේසේකර ලොව සෑම සුපිරි ක්‍රීඩකයෙකුම ක්‍රීඩා කරනු සියැසින් දැක තිබේ. පසුගිය මාසයේ එංගලන්තයේ පැවැති චැම්පියන්ස් කුසලාන තරගාවලියටද ඔහු පැමිණ සිටියේය.ජගත් ක්‍රිකට් කෙළිබිම දෙවනත් කළ බටහිර ඉන්දීය කොදෙව් සුපිරි ක්‍රීඩක සර් ගාෆීල්ඩ් සෝබර්ස් පර්සිගේ ගජ මිතුරෙක් මෙන්ම ඔහුගේ ප්‍රියතම ක්‍රීඩකයාද වෙයි. දෙදෙනාගේ උපන්දිනවල තිබෙන සමීපකම ඊට එක් හේතුවක් විය හැක. පර්සි හා සෝබර්ස්ගේ වයස්වල ඇත්තේ දින දෙකක පරතරයක් පමණි. සෝබර්ස් උපන්නේ 1936 වසරේ ජූලි 28 වැනිදාය. පර්සි මෙලොව එළිය දුටුවේ 1936 ජූලි 30 අද වැනි දවසකය. “සෝබර්ස් මට වඩා වැඩිමල් දවස් දෙකකින් විතරයි” පර්සි ආඩම්බරයෙන් කියයි.‘විස්ල් ස්ටොප් මැච්’ ලෙසින් හැඳින්වෙන ශ්‍රී ලංකාව හා ඔස්ට්‍රේලියාව අතර 1948 වසරේ කොළඹ සරා පිටියේදී පැවැති තරගය පර්සිට අමතක නොවන එකකි. එම තරගයේදී ඔස්ට්‍රේලියානු කණ්ඩායමේ නායකයා වූයේ සර් ඩොනල්ඩ් බ්‍රැඩ්මන් ය. ශ්‍රී ලංකාව මෙහෙයවූයේ මහදේවන් සතාසිවම් ය. එහිදී බ්‍රැඩ්මන්, බී.ආර්.හයින්ගේ පන්දුවට ක්රෙස්ටර් අතට උඩ පන්දුවක් දෙමින් ලකුණු 20කට දැවී ගිය අයුරු පර්සිට මතක ය.එම තරගයේ කාසියේ වාසිය උරගා බැලීමට පෙර නායක බ්‍රැඩ්මන් විකට්ටුව මනින ලෙස දන්වා තිබේ. “ටේප් එක තියලා මැනලා බලන කොට තිබුනේ යාර 20 යි. යාර දෙකක් අඩුයි. ඊට පස්සේ ආපහු යාර 22ට පිච් එක හැදුවා” පර්සි කියයි. මියෙන තුරාවටම තමා ක්‍රිකට් තරග නරඹමින් ශ්‍රී ලංකා ක්‍රීඩකයන් දිරිගන්වන බව පර්සි වැඩි දුරටත් පවසයි.“කමෝන් පර්සි!”.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>30</day>
    </date>
    <link>http://www.dinamina.lk/2013/07/30/_art.asp?fn=f1307301</link>
    <topic>රටේ ප්‍රශ්න විස‍ෙඳනවාට විපක්ෂය අකැමැතියි</topic>
    <author/>
    <content>කෘෂිකර්ම ක්‍ෂේත්‍රයේ සංවර්ධනය හා ඉදිරි පැවැත්ම සඳහා ආණ්ඩුව ගෙන ඇති පියවර ඉදිරි පළාත් සභා මැතිවරණ සඳහා මුහුණ දීමට එක්සත් ජනතා නිදහස් සන්ධානයේ සැලැසුම් හා තවත් කාලීන දේශපාලන කරුණු පිළිබඳව ඇමැති මහින්ද යාපා අබේවර්ධන මහතා සමඟ සිදුකළ සාකච්ඡාවකි මේ.මේ සංවිධානයේ සාමාජික රටවල් 196ක් තිබෙනවා. ඒ ඒ රටවල් කෘෂිකර්ම ඇමැතිවරු එක් රටකට එකතුවෙලා තීන්දු තීරණ ගන්නවා. එහිදී නිලවරණයක් පවත්වා එමඟින් තමයි මේ ධුරය සඳහා පත්වීම් සිදු කරන්නේ. මේ නිලවරණයේදී මෙරටට උප සභාපතිධුරය ලැබුණා. ඇෆ්ගනිස්තානයට සභාපති ධුරය හිමි වුණා. මෙහිදී මෙම තනතුර ලබාදීමේදී බලන්නේ ඒ ඒ රටවල් කෘෂිකර්මයේ උන්නතිය වෙනුවෙන් සිදුකරන කැපකිරීම සලකා බැලීමෙන් පසුවයි.අප රටක් විදිහට විශාල වැඩකටයුතු ප්‍රමාණයක් කෘෂිකර්මාන්තය පැත්තෙන් සිදුකර තිබෙනවා. අපේ අරමුණ වෙලා තිබෙන්නේ මෙරට කෘෂිකාර්මික දියුණුව හා ඉදිරිය වෙනුවෙන් විශාල කාර්යයක් ඉටු කිරීම. වී වගාව ඇතුළු අනෙකුත් භෝග සඳහා පොහොර සහනාධාරය ලබාදීමට අප කටයුතු කර තිබෙනවා. මෙය කෘෂිකාර්මික දියුණුවට විශාල පිටිවහලක් සපයා දී තිබෙනවා. එපමණක් නොවෙයි වාරිමාර්ග දියුණු කිරීම, ඉදිකිරීම හා ප්‍රතිසංස්කරණය කිරීම් සිදු කළා. මේ හැම දෙයක් නිසාම කෘෂිකර්මයේ විශාල ප්‍රගතියක් දැක ගැනීමට ලැබුණා. අප රටට ලැබුණ උපසභාපති ධුරයටත් මූලික හේතුව වුණේ අප රට කෘෂිකර්මාන්තය කෙරේ දක්වන සුවිශේෂ කැපවීමයි.පැවැති යුද වාතාවරණයත්, ආර්ථික ප්‍රශ්නත් මැද අපට පුළුවන් වුණා කෘෂිකාර්මික ස්ථාවරත්වයක් ඇති කර ගැනීමට. මේ ධුරය අප වෙත හිමිවීම මෙරට ලැබූ ජයග්‍රහණයක් විදිහට සඳහන් කිරීම අතිශයෝක්තියක් නොවෙයි.මේ සමුළුව මෙරටදී පැවැත්වීම අප රට ලැබූ විශාල ජයග්‍රහණයක් විදිහට හඳුන්වා දීමට පුළුවන්. අප රට තුළ එදා පැවැති යුදමය වාතාවරණය බැහැර වී රට සාමාන්‍ය තත්ත්වයට පත්වීම ගැන අන්තර්ජාතික ප්‍රජාව වෙත පණිවුඩයක් ලබාදීමට සුදුසුම මොහොත ලෙස මේ සමුළුව හඳුන්වා දීමට පුළුවන්. අපට අන්තර් ජාතික කීර්තිය ළඟා කර ගැනීමට ඇති හොඳම ප්‍රවේශයක් විදිහට මේ සමුළුවේ ප්‍රවිෂ්ඨය හඳුන්වා දීමට පුළුවන්. එහිදී අප දකින තවත් දෙයක් පැහැදිලි කළ යුතුයි. මේ සමුළුව පැවැත්වීම වැළැක්වීමට ඇතැමුන් විශාල ප්‍රයත්නයක නියැළුණා. මේක හොඳ දෙයක් නොවෙයි. අප මෙවැනි ජාතික කරුණකදී දේශපාලන භේද හෝ වෙනත් භේද අමතක කර රට වෙනුවෙන් එකට එක්ව කටයුතු කළ යුතුයි.වී අතිරික්තය කියන කාරණය බරපතළ විදිහට මා සඳහන් කරන්නේ නැහැ. අපේ පරිභෝජනයෙන් පසු 15% පමණ අතිරික්තයක් ලැබෙනවා. මෙය ඇත්තෙන්ම විශාල අතිරික්තයක් නොවෙයි. වී වලට නියමිත මිලක් නැහැ කියන කරුණ පිළිගන්න බැහැ. ප්‍රමිතිය සහිත වී වලට හොඳ මිලක් ලැබෙනවා. අපට මතකයි එදා වී ටික අලෙවි කර ගැනීමට නොහැකිවී ගොවි ජනතාව අපහසුතාවට පත් වූ හැටි. සියදිවි නසාගත් හැටි. ඒත් අද තත්ත්වය ඊට වඩා බොහෝ ධනාත්මකයි. ගොවියාට කිසිවකුට අත නොපා ජීවත්වීමටත් ගොවියා කියන ගෞරවනීය වෘත්තියේ ගරුත්වය ආරක්ෂා කර ගැනීමටත් පුළුවන්කම ලැබී තිබෙනවා. මේ විදිහේ ධනාත්මක තත්ත්වයක් සුබදායි තත්ත්වයක් තිබියදී එය එහෙම නොවෙයි කියලා විපක්ෂයේ ඇතැමුන් බොරු මතයක් ඇති කිරීමට උත්සාහ කරනවා.ගොවින් මුලා කිරීමට සමහර විපක්ෂ කණ්ඩායම් විශාල ප්‍රයත්නයක නියැළෙනවා. ඔවුන්ට අවශ්‍ය සුළු ප්‍රශ්න පවා මහා ප්‍රශ්න බවට පත් කිරීමයි. එමඟින් දේශපාලන වාසි ලබා ගැනීම තමයි මේ අයගේ එකම ප්‍රයත්නය බවට පත්ව තිබෙන්නේ.පොහොර සමාගම්වලට මුදල් ලබා නොදීම කියන කාරණයත් පසුගිය කාලයේදී මතුවුණා. මේ කතාවටත් කිසිදු පදනමක් නැහැ. යම් දුබලතාවක් හෝ තිබුණානම් එය කලමනාකරණය කර ගැනීමට පුළුවන්කම ලැබී තිබෙනවා.වී අලෙවි මණ්ඩලය මඟින් තමයි වී ගබඩා කිරීමේ පහසුකම් සකස් කර තිබුණේ. ඒත් එක්සත් ජාතික පක්ෂ ආණ්ඩුව පැවැති කාලයේදී වී අලෙවි මණ්ඩලය විනාශ කළා. ගබඩාවල වෙනත් කටයුතු සිදු කළා. එදා එජාපය වී අලෙවි මණ්ඩලය සම්පූර්ණයෙන්ම විනාශ කළා. එදා ඔවුන් කටයුතු කළේ ඒ විදිහටයි. ඒත් අද අපට පුළුවන්කම ලැබී තිබෙනවා වී අලෙවි මණ්ඩලය නැවත ස්ථාපිත කර ගබඩා පහසුකම් ක්‍රමිකව ඉහළ දමා තිබෙනවා. ඒ නිසා මේ වන විට එවැනි ගැටලුකාරි තත්ත්වයක් හෝ ගබඩා කිරීමේ දුෂ්කරතාවක් නැහැ. අප ගබඩා කිරීම් සඳහා පහසුකම් වර්ධනය කිරීමට පුළුවන්කම ලැබී තිබෙනවා.එදා එක්සත් ජාතික පක්ෂය කල්පනා කළේ කෘෂිකර්මාන්තය, වී වගාව නිශ්ඵල දෙයක් විදිහටයි. ඒ නිසා තමයි ඔවුන් එදා වගා කරන කුඹුරු පවා ගොඩකළ යුතු යැයි මතයක් ඇති කළේ. ඒ විදිහේ පිරිසක් තමයි අද ගොවියා ගැන මහත් ඕනෑකමින් කතා කරන්නේ. ඒත් ගොවියා දන්නවා තමන් වෙත ප්‍රතිඵලදායක කාර්යභාරයක් ඉටුකළේ කවුද කියලා. ඒ නිසා ආණ්ඩුවත් ගොවියත් අතර ඇති බැඳීම බිඳ දැමීමට කිසිවකුට පුළුවන්කමක් නැහැ.අපේ මූලික අරමුණ වෙලා තිබෙන්නෙ ගොවියාට ඉහළ තැනක් ලබා දීමයි. එය තමයි අපේ මූලික අරමුණත් ප්‍රතිපත්තියත් වෙලා තිබෙන්නේ.එක්සත් ජාතික පක්ෂයේත් එක්සත් ජනතා නිදහස් සන්ධානයත් අතර ගොවියා වෙනුවෙන් සැබෑ යුතුකම් හා වගකීම් ප්‍රමාණයක් ඉටු කරන්නේ එක්සත් ජනතා නිදහස් සන්ධාන ආණ්ඩුව විසිනුයි.විපක්ෂයට අවශ්‍ය මේ ප්‍රශ්නය දිගටම තියා ගන්නයි. මේක විසඳුනොත් ඔවුන්ගේ දේශපාලනය අවසන් වෙනවා. වෙදාට වැඩ තියෙන්නේ තුවාලයක් තිබෙනව නම් විතරයි. තුවාලේ හොඳ වුණොත් වෙදාට නිකම් ඉන්න වෙනවා.හැම දේශපාලන පක්ෂයක්ම මේකට සහභාගි වෙනවා නම් ඉක්මනින් විසඳගන්න පුළුවන්. කට්ටිය එන්නේ නැත්නම් වෙනත් විකල්ප ගැනීමට සිදුවෙනවා. සම්බන්ධන් මහත්තයා එන්නේ නැත්නම්. යාපනයේ ප්‍රභූවනරුන්ගෙන් අහන්න වෙනවා. සමාජ සේවකයින්ගෙන්, පොඩි දේශපාලනඥයින්ගෙන් අහන්න වෙනවා. අදාළ අය එන්නේ නැති නිසයි මේ ප්‍රමාද වීම සිදුවී තිබෙන්නේ. ජාතික ප්‍රශ්නයකදී සාමූහිකව තීන්දු ගැනීම අවශ්‍යයයි.අපේ ආණ්ඩුව සංධානයක්. නොයෙකුත් මත දරන දේශපාලන පක්ෂවල සාමාජිකයින් ඉන්නවා. ඒ නිසා නානා මත තිබෙනවා. ඔවුන්ගේ මතයට අනුව ක්‍රියා කරනවා.මේ රටේ මිනිසුන් ඡන්දය දෙන්නේ හොඳින් කල්පනා කර බලලයි. ආණ්ඩුව මෙතෙක් කල් ඡන්දවලින් පැරදුණේ නැහැ. මධ්‍යම හා වයඹ පළාත්වල ජයග්‍රහණයේ ගැටලුවක් නැහැ. නමුත් උතුරත් දිනන්න උත්සාහ ගන්නවා. උතුරු පළාතේ යුද්ධය නිම කරලා සාමය උදා කළේ මේ ආණ්ඩුවයි. ඒ පළාත්වල දැවැන්ත සංවර්ධනයක් දැන් සිදු කෙරෙනවා. ජනතාව නිදහසේ ජලය, විදුලිය, නිවාස , මහා මාර්ග, ආදායම් මාර්ග, මර බියක් නැතිව ජීවත් වීමේ නිදහස දැන් ඒ පළාතේ ජනතාවට ලැබී තිබෙනවා. ආණ්ඩුව මේවා කළේ උතුරට ඊළමක් තිබිලා නොවෙයි. ඒ නිසා උතුරේ ජනතාව වඩාත් හොඳ තීරණයක් ගනීවි.කෘෂිකාර්මික කටයුතු සඳහා අවශ්‍ය පහසුකම් සියල්ල දැනටමත් ලැබිලා තිබෙනවා. ඒ නිසා සහල් ඇතුළු ආහාර වර්ග අපනයනය කිරීමට සැලසුම් සකස් කරනවා. ඒවාගේම සහල් පිටි යොදාගෙන ආහාර වර්ග නිෂ්පාදනය කිරීමටත් බලාපොරොත්තු වෙනවා. කෘෂිකර්මාන්තයේ දියුණුවට, ගොවිජනතාවගේ ජීවන තත්ත්වය නංවාලීමට උපරිම ආකාරයෙන් සහයෝගය ලබා දෙනවා. ඒ වාගේම පාරිභෝගික ජනතාවටත් සහන සලසනවා. අපේ රට අහරින් ස්වයංපෝෂිත කිරීම මගේ ඒකායන බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n1307311</link>
    <topic>ඉඩම් - පොලිස් බලතලපළාත් සභාවට දෙන්නේ නෑ</topic>
    <author>ගාමිණි ජයලත්</author>
    <content>ජනාධිපතිවරයා ලෙස තමන් කටයුතු කරනුයේ ව්‍යවස්ථානුකූලව බවත් රටේ ස්වෛරීභාවය හා ඒකීයභාවයට හානිවන රට අවුලට පත් කරන ඉඩම් හා පොලිස් බලතල පළාත් සභාවලට කිසිසේත්ම ලබා නොදෙන අතර රටේ ආරක්ෂාවට ගත යුතු සෑම ක්‍රියාමාර්ගයක්ම තමන් ගැනීමට පසුබට නොවන බව ජනාධිපති මහින්ද රාජපක්‍ෂ මහතා පැවැසීය.ජනාධිපතිවරයා මේ බැව් අවධාරණය කෙළේ මසකට වරක් අරලියගහ මන්දිරයේ දී පවත්වනු ලබන මාධ්‍ය ආයතන කර්තෘ මණ්ඩල ප්‍රධානීන්ගේ සුහද හමුව අමතමිණි.කවුරු කුමන ආකාරයේ බලපෑම් එල්ල කළත් එය දේශීය හෝ විදේශීය වුවත් රටට එරෙහිව සිටින පුද්ගලයන් ට, ක්‍රියාවන්ට හිස නොනමන බව කී ජනාධිපතිවරයා 13 වන ව්‍යවස්ථා සංශෝධනයෙන් හෝ කුමන දෙයකින් රටට අහිතකර ආකාරයේ කටයුත්තක් සිදුවන්නේ නම් එයට එරෙහිව කටයුතු කිරීම රටේ නායකයා ලෙස තමාගේ යුතුකම හා වගකීම බව ද පැවැසී ය.ටී.එන්.ඒ මහ ඇමැති අපේක්ෂක විග්නේෂ්වරන් මහතා 13 වන ව්‍යවස්ථා සංශෝධනය තමන් ක්‍රියාවට නංවන බව කියා ඇති මතය පිළිබඳව මාධ්‍යවේදියකු නැඟූ ප්‍රශ්නයට ජනාධිපතිවරයා සිනාමුසු මුහුණෙන් පිළිතුරු දුන්නේ....“යකා හිතන තරම් කළු නෑ. මොනවා කරන්නත් පළාත් සභා ඡන්දයෙන් කවුරු හරි දිනන්න එපායැ. එවිට අපිට පුළුවන් ඒ ගැන සාකච්ඡා කරන්න...” බව පැවැසී ය.“ඉදිරියේ පැවැත්වෙන වයඹ, මධ්‍යම සහ උතුරු ඡන්දයේ මහ ඇමැතින් නම් කරන්නේ මනාප ඡන්ද අනුව දැයි සභාවෙන් නැඟුණු පැනයකට පිළිතුරු ජන් ජනාධිපතිතුමා,පළාත් තුනේ මැතිවරණයේ දී එක්සත් ජනතා නිදහස් සන්ධාන ප්‍රධාන අමාත්‍යවරුන් තෝරා ගැනීමේ දී වැඩි මනාපයටත්, වැඩි සුදුසුකමටත් ප්‍රමුඛතා දෙන බව කී ජනාධිපතිවරයා, පළාත් තුනේම ප්‍රධාන අමාත්‍ය ධුර තනතුරු විවෘතව තබන බවත්, ඒ පිළිබඳව තීන්දුව ඇත්තේ ඒ ඒ පළාත්වල ජනතාවගේ අතේ බව පැවැසීය.තම පළාතට සුදුසු ප්‍රධාන අමාත්‍යවරයා කවුරුන් ද යන්න ජනතාව තීන්දු කිරීමෙන් පසු ප්‍රධාන අමාත්‍ය ධුර පිරිනමන බවද ඡන්ද ව්‍යාපාරයේ දී ගැටුම් ඇති නොවන ආකාරයට විනය උපරිමයෙන් සුරකින ආකාරයටත් සියලුම දෙනා කටයුතු කළ යුතු බව ද කීය.විනය විරෝධීව හැසිරී ඇති, හා විනය විරෝධීව හැසිරෙන ප්‍රාදේශීය තලයේ දේශපාලනඥයන් ට මෙන් ම ජාතික තලයේ දේශපාලනඥයන් ට පක්‍ෂ විනය කමිටුවෙන් උපරිමයෙන් ක්‍රියාමාර්ග ගන්නා බවත්, ශ්‍රී ලංකා නිදහස් පක්‍ෂ නායකයා ලෙස තමන් ඒ පිළිබඳව දැඩිව ක්‍රියාකරන බවත් ජනාධිපතිවරයා පැවැසීය.පොදු රාජ්‍ය මණ්ඩලීය රාජ්‍ය නායක සමුළුව ඔස්සේ ශ්‍රී ලංකාවේ වර්තමාන තත්ත්වය ලොවට ප්‍රකාශ කරන්න අපට ලැබෙන හොඳම අවස්ථාව මෙය බව කී ජනාධිපතිතුමා, මෙම සමුළුව පිළිබඳව සැබෑ තත්ත්වය ලොවට පෙන්වීමට හැක්කේ ජනමාධ්‍ය ඔස්සේ බව ද එම නිසා මේ පිළිබඳව ධනාත්මකව සිතා සිය ප්‍රචාරක කටයුතු කරන ලෙස තමා ඉතා ඕනෑකමින් ජනමාධ්‍යයෙන් ඉල්ලා සිටින බවද ජනාධිපතිතුමා පැවැසී ය.රජයක් පක්‍ෂයක් ගැන සිතා නොව රට ගැන සිතා රටේ පුරවැසියන් ලෙස සිතා රටේ ප්‍රතිරූපය ඉහළ නැංවීමට තමුන්ගෙන් විය යුතු යුතුකමක් ලෙස සලකා ජනමාධ්‍ය පොදු රාජ්‍ය මණ්ඩලීය රාජ්‍ය නායක සමුළුව පිළිබඳ කටයුතු කළ යුතු බවද වසර 30ක් ත්‍රස්ත ඒකාධිපතියකු යටතේ බැට කෑ රටක් ලෙස ශ්‍රී ලංකාව පිළිබඳව ලොව විවිධ රටවල් තවමත් සිතා සිටින්නේ පැරැණි තත්ත්වයෙන්ම බව කී ජනාධිපතිතුමා ඒ තත්ත්වය මේ වනවිට සම්පූර්ණයෙන් ම මිදුණු නිදහස් දේශයක් බව ලොවට පෙන්විය හැකි වන්නේ පොදු රාජ්‍ය මණ්ඩලීය සමුළුවේ දී බව ජනාධිපතිතුමා කීය.කෝප් වාර්තාවෙන් පෙන්වා දී ඇති පාඩු ලබන රාජ්‍ය ආයතන පිළිබඳව රජය ගන්නා ක්‍රියාමාර්ග පිළිබඳව ජනමාධ්‍යවේදියකු නැඟූ ප්‍රශ්නයකට පිළිතුරු දුන් ජනාධිපතිවරයා...කෝප් කමිටුව තිබුණෙත්, එහි වාර්තා නිකුත් වූයෙත් අද ඊයේ නොවන බව සඳහන් කළ ජනාධිපතිතුමා, ඇයි මතක නැද්ද එදා බර්නාඩ් සොයිසා මහතා කෝප් කමිටු සභාපති ලෙස සිටිනා විටත් මෙවැනි වාර්තා එළිදැක්වුවා.  කොප් කමිටුවෙන් පෙන්වා දුන් පාඩු ලබන රාජ්‍ය ආයතන පිළිබඳව රජයක් ලෙස අප ඒ පිළිබඳව සොයා බලනවා. ඒ ආයතන ප්‍රධානීන් දැනුවත් කරනවා අවශ්‍ය පිළියම් අප යොදන බව ජනාධිපතිවරයා පැවැසීය.යුද්ධයෙන් අතුරුදන් වූවන් පිළිබඳ සොයා බැලීමට ජනාධිපති ලේකම්තුමාට දන්වා ඇති පුවත පිළිබඳව එක් මාධ්‍යවේදියෙක් නැඟූ පැනයකට පිළිතුරු දුන් ජනාධිපතිතුමා...“අප රජය හොඳ වැඩක් කළොත් ඒ කිසියම් බලපෑමක් අනුව අප එය කළ බව කියන්න විශේෂයෙන් විදෙස් මාධ්‍ය පෙලඹී තිබෙනවා. අඩුම තරමේ එය හෙළ උරුමයේ බලපෑම නිසා ආණ්ඩුව එය කළ බව කියන්න මාධ්‍ය පෙලඹී තිබෙන බව කී ජනාධිපතිවරයා, ඔය කවුරුවත් කතා කරන්න කළින් 1980 ගණන්වල අතුරුදන් වූවන් ගැන කතා කළ ශ්‍රී ලංකාවේ එකම දේශපාලනඥයා තමා බව ආඩම්බරයෙන් කිව හැකි බව ජනාධිපතිවරයා පැවැසීය.මගේ ප්‍රතිපත්ති කිසිවක් මා වෙනස් කර නෑ. එදා මා දැරූ ස්ථාවරය අදත් සිටිනවා. ඒ නිසා මගේ ප්‍රතිපත්ති අනුව කටයුතු කිරීම රටේ ජනාධිපතිවරයා ලෙස තමාගේ වගකීම බව මහින්ද රාජපක්‍ෂ මහතා පැවැසීය.උතුරු පළාතේ පළාත් සභා ඡන්දය පිළිබඳව මාධ්‍යවේදියකු නැඟූ ප්‍රශ්නයකට පිළිතුරු දුන් ජනාධිපතිවරයා...“වසර 30 යුද්ධයෙන් බැට කෑ උතුරේ ජනතාව ට අද අප නිදහස ලබා දී තිබෙනවා. එම ප්‍රදේශවල අද ප්‍රජාතන්ත්‍රවාදය ඇති කර තිබෙනවා. ජනාධිපතිවරණයේ දී, මහ මැතිවරණයේ දී ප්‍රාදේශීය සභා මැතිවරණයේ දී ද ඒ ප්‍රජාතන්ත්‍රවාදය ස්ථාපිත වූවා. යළිත් වතාවක් පළාත් සභා ඡන්දයෙන් උතුරේ ජනතාවගේ ප්‍රජාතන්ත්‍රවාදය පිළිබිඹු කරන්න අවස්ථාව ලබා දී තිබෙනවා. උතුරේ ජනතාවට හැකියි තම ප්‍රදේශය සංවර්ධනය කිරීමට හැකි කණ්ඩායමකට ඒ පළාත් සභාවේ බලය දෙන්න.මෙම හමුවට ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, විදෙස් කටයුතු පිළිබඳ අධීක්‍ෂණ මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, මුදල් අමාත්‍යාංශයේ ලේකම් පී. බී. ජයසුන්දර, ප්‍රවෘත්ති හා ජනමාධ්‍ය අමාත්‍යාංශයේ ලේකම් චරිත හේරත්, රජයේ ප්‍රවෘත්ති අධ්‍යක්‍ෂ මහාචාර්ය ආරියරත්න ඇතුගල මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n1307312</link>
    <topic>ජනපති ශ්‍රීලනිප සියලුම ප්‍රාදේශීය සභාපතිවරුන් අද කොළඹට කැඳවයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකා නිදහස් පක්ෂයේ සියලුම පළාත් පාලන ආයතන සභාපතිවරුන් 275 දෙනාම ජනාධිපති මහින්ද රාජපක්ෂ මහතාගේ උපදෙස් මත අද (31) කොළඹට කැඳවා ඇත.විවිධ චෝදනාවලට ලක්ව සිටින පළාත් පාලන ආයතනසභාපතිවරුන් සහ මන්ත්‍රීවරුන් සම්බන්ධයෙන් තීරණයක් ගැනීමත් නැවත එවැනි සිදුවීම් වළත්වා ගෙන රජයේ කීර්ති නාමය ආරක්ෂා කර ගැනීමත් සම්බන්ධයෙන් සාකච්ඡා කිරීමට මෙම සභාපතිවරුන් කැඳවා තිබේ.පසුගිය 19 වැනිදා ශ්‍රී ලංකා නිදහස් පක්ෂ මූලස්ථානයේදී රැස්වූ එම පක්ෂ මධ්‍යම කාරක සභාව ගත් තීන්දුවක් මත මහ නගර සභා, නගර සභා සහ ප්‍රාදේශීය සභා සභාපතිවරුන් ජනාධිපතිවරයාගේ ප්‍රධානත්වයෙන් රැස්වීමට නියමිතය.පසුගිය දිනවල පළාත් පාලන ආයතන සභාපතිවරුන් සහ නියෝජිතයන් සම්බන්ධයෙන් මධ්‍යම කාරක සභා රැස්වීමේදී දීර්ඝ වශයෙන් සාකච්ඡාවට ලක් කෙරුණු අතර චෝදනාවලට වැරැදිකරුවන් වන අයට සම්බන්ධයෙන් තීරණයක් ගැනීමටත් එහිදී එකඟතාවකට පැමිණ ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n1307313</link>
    <topic>පොදුරද සමුළුව අප ලැබූ සුවිශාල ජයක්</topic>
    <author>මහින්ද අලුත්ගෙදර</author>
    <content>ශ්‍රී ලංකාව ලෝක සිතියමේ ඉතා කුඩා රටක් වුවද රටට ඉමහත් කීර්තියක් අත්කරදෙන පොදුරාජ්‍ය මණ්ඩලීය සමුළුව අපේ රටේ පැවැත්වීමට හැකිවීම අප ලැබූ සුවිශාල ජයග්‍රහණයක් බව සමෘද්ධි අධ්‍යක්ෂ ජනරාල් නීතීඥ බන්දුල තිලකසිරි මහතා ප්‍රකාශ කරයි.මේ සමුළුව ශ්‍රී ලංකාවේ පැවැත්වීම සෑම අංශයකින්ම වාසිදායක තත්ත්වයක් බව පෙන්වාදෙන ඒ මහතා පටු පරමාර්ථ ඉටුකර ගැනීමට උත්සාහ ගන්නා ඇතැමුන් මේ සඳහා වැරැදි අර්ථකතන ලබාදෙන බවද ඒවායේ කිසිඳු සත්‍යතාවක් නැතැයිද පෙන්වාදෙයි.ශ්‍රී ලාංකිකයන් ලෙස විවිධ මට්ටමේ ජාත්‍යන්තර සමුළු සඳහා සහභාගි වන අවස්ථාවන්හිදී ඒ ඒ රටවල් අත්කර ගන්නා වාසිදායක තත්ත්වයන් සම්බන්ධයෙන් අත්දැකීම් පවතින බව සිහිපත් කළ බන්දුල තිලකසිරි මහතා පොදුරාජ්‍ය මණ්ඩලීය සමුළුව ශ්‍රී ලංකාවේදී පැවැත්වීමෙන් ඉහළ පිළිගැනීමක් සමඟ වාසි රැසක් අත්වන බවද පැවසීය.එළඹෙන නොවැම්බර් මාසයේ ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය සමුළුව සඳහා ලොව ප්‍රබල රටවල් රැසක්ම සහභාගිවන බව සදහන් කළ අධ්‍යක්ෂ ජනරාල්වරයා මෙහිදී ඒ ඒ රටවල අත්දැකීම් ලබාගැනීමට හැකි බවද ජනාධීපති මහින්ද රාජපක්ෂ මහතා හදුන්වාදුන් මහින්ද චින්තන වැඩපිළිවෙලේ අපේක්ෂාවන් සාක්ෂාත්කර ගැනීමට කඳිම අවස්ථාවක් බවද සදහන් කළේය.ආසියාවේ ආශ්චර්යය කරා ගමන් කරන ශ්‍රී ලංකාවේ මේ වනවිට දිළඳුකම සියයට 7 දක්වා පහත වැටී තිබෙන බවද කලාපීය වශයෙන් සෙසු සියලු රටවල් අභිබවා ශ්‍රී ලංකාව මානව සම්පත් සංවර්ධන දර්ශකයේ ඉදිරියෙන්ම සිටින බවද පැවසූ සමෘද්ධි අධ්‍යක්ෂ ජනරාල්වරයා එවැනි රටක ජාත්‍යන්තර මට්ටමේ ඉහළ පිළිගැනීමක් ඇති සමුළුවක් පැවැත්වීමෙන් රටේ කීර්තිනාමයට මෙන්ම ඉදිරියට යාමේ ලොකු ගමනක ආරම්භයක් බවද පෙන්වා දුන්නේය.සංවර්ධනය කරා පියනඟන ශ්‍රී ලංකාවේ ආර්ථික වර්ධන වේගය සැළකිය යුතු ලෙස ඉහළ ගොස් තිබෙන බව සදහන් කළ බන්දුල තිලකසිරි මහතා අපේ රටේ වත්මන් තත්ත්වය, සංවර්ධනයේ වැඩපිළිවෙල මෙන්ම ඉදිරි ක්‍රියාමාර්ග ආදී සියල්ල දැකබලා ගැනීමට මෙමඟින් ලෝක නායකයින්ට අවස්ථාව සැළසෙන බවද සිහිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n1307314</link>
    <topic>සියාම් ඝාතනයේ සැකකාර වාස්ගේ පුතාට විදෙස් ගමන් තහනම්</topic>
    <author>සිරන්ජනි කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම් නැමැත්තාගේ ඝාතනයේ ප්‍රධාන සැකකරුවෙකු වන හිටපු නියෝජ්‍ය පොලිස්පති වාස් ගුණවර්ධන මහතාගේ පුතු වන රවිඳු ගුණවර්ධනගේ විදේශ ගමන් තහනම් කරමින් කොළඹ අතිරේක මහේස්ත්‍රාත් එම්. සහබ්දීන් මහතා ඊයේ (30) නියෝගයක් නිකුත් කෙළේය.රවිඳු ගුණවර්ධන යම් හෙයකින් රටින් පිටවීම සඳහා කටුනායක ගුවන් තොටුපළ වෙත පැමිණියහොත් වහා ඔහු අත්අඩංගුවට ගන්නා ලෙස දන්වමින් ආගමන විගමන පාලකවරයා වෙත ඒ බව දැනුම් දෙන ලෙසට මහේස්ත්‍රාත්වරයා මෙහිදී වැඩිදුරටත් නියෝග කෙළේය.ඔහු රටින් පිටවීමට උත්සාහ දරන බවට තොරතුරු අනාවරණය වී ඇති බැවින් ඔහුගේ විදේශ ගමන් තහනම් කරන ලෙසට රහස් පොලිසිය ඊයේ (30) මෝසමක් මගින් අධිකරණයෙන් කරනු ලැබූ ඉල්ලීම සළකා බලා මහේස්ත්‍රාත්වරයා මෙම නියෝගය කළේය.මේ ඝාතනයේ ප්‍රධාන සැකකරුවෙකු ලෙස සැලකෙන රවිඳු ගුණවර්ධන අත්අඩංගුවට ගැනීමට අවස්ථා කිහිපයකදී ඔහුගේ දෙහිවල නිවසට හා පෙම්වතිය බව කියන තරුණියගේ නිවසට ගිය බවට රහස් පොලිසිය අධිකරණයට කරණු වාර්තා කොට තිබිණ.තවද එසේ ගිය අවස්ථාවලදී හිටපු නියෝජ්‍ය පොලිස්පති වාස් ගුණවර්ධන මහතාගේ බිරියගෙන් බාධා එල්ල වූ බවට ද අධිකරණයෙන් කරුණු අනාවරණය විය.මීගමුව, පුත්තලම, මහනුවර ආදි ප්‍රදේශ ඇතුළත්ව දකුණු පළාත හා මධ්‍යම පළාත තුල ඔහුගේ ඥාතින්ගේ නිවාස හා ඔහු ගැවසෙන බව කියන හෝටල් ආදිය පරික්‍ෂාවට ලක් කළ ද ඔහු මේ වනතෙක් අත්අඩංගුවට ගැනීමට නොහැකි වූ බවට රහස් පොලිසිය අධිකරණයට දන්වා තිබිණ.සැකකරු භාවිතා කරනු ලබන ජංගම දුරකථනය විශේෂිත වූ දුරකථනයක් බැවින් එහි සංඥා මගින් ඔහු සිටින ස්ථානය සම්බන්ධයෙන් නිසි තොරතුරක් ලබා ගැනීමට හැකියාවක් නොමැති බවට වැඩිදුරටත් තොරතුරු අනාවරණය වේ.සැකකරු සම්බන්ධයෙන් සොයා බැලීමේදී ඔහු කිසියම් ආකාරයකින් රටින් පිටවීමට උත්සහ දරන බවට රාවයක් පැතිරයන බවත් රවිඳු ගුණවර්ධන යම්හෙයකින් රටින් පිටවීම සඳහා කටුනායක ජාත්‍යන්තර ගුවන් තොටුපළට පැමිණියහොත් ඒ සම්බන්ධයෙන් රහස් පොලිසියේ විශේෂ විමර්ශන ඒකකයේ ස්ථානාධිපතිට දැනුම් දෙන ලෙස ආගමන විගමන පාලකවරයාට නියෝගයක් නිකුත් කරන මෙන් රහස් පොලිසිය අධිකරණයෙන් ඉල්ලා සිටියේය.මීට අමතරව මෙම ඝාතන සිද්ධිය සම්බන්ධයෙන් දැනට රක්‍ෂිත බන්ධනාගාරගතව සිටින සිද්ධියේ පළමු සැකකරු වන ක්‍රිෂාන්ත කෝරළගේ යන අයගෙන් ප්‍රකාශයක් ලබා ගැනීමට අවසර ලබා දෙනමෙන් රහස් පොලිසිය මහේස්ත්‍රාත්වරයාගෙන් ඉල්ලා සිටියේය.පළමු සැකකරු වන ක්‍රිෂාන්ත නැමැත්තා ඉකුත් නඩු දිනයේ දී තමා රැඳවුම් බාරයේ සිට විවෘත අධිකරණයට ඉදිරිපත් කළ අවස්ථාවේදී හිටපු නියෝජ්‍ය පොලිස්පති වාස් ගුණවර්ධන මහතාගේ නීතිඥයින් තමාට තර්ජනය කළ බවට මහේස්ත්‍රාත්වරයාට දැනුම් දුන්නේය.මේ ප්‍රකාශය සම්බන්ධයෙන් ඔහුගෙන් බන්ධනාගාරය තුළ දී කටඋත්තරයක් ලබා ගැනීමට මහේස්ත්‍රාත්වරයා රහස්්පොලිස් නිලධාරීන්ට අවසර ලබා දෙන ලෙසට මෙහිදී බන්ධනාගාර අධිකාරිවරයාට නියම කළේය.තවද අධිකරණයට ඉදිරිපත් වූ කරුණු සළකා බැලු මහේස්ත්‍රාත්වරයා සැකකාර රවිඳු ගුණවර්ධන විදේශගත වීමට උත්සාහ කළහොත් ඒ පිළිඳව රහස් පොලිසියේ විශේෂ විමර්ශන ඒකකයේ ස්ථානාධිපතිට දැනුම් දෙන ලෙසට ආගමන විගමන පාලකවරයා වෙත නියෝගයක් නිකුත් කෙළේය.රහස් පොලිසියේ සහකාර පොලිස් අධිකාරි ශානි අබේසේකර, විශේෂ ඒකකයේ ස්ථානාධිපති රංජිත් මුණසිංහ යන අය අධිකරණය හමුවේ පෙනී සිට කරුණු දැක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n1307315</link>
    <topic>වෙළෙඳ නාම හා ලාංඡන සොරාගෙන භාණ්ඩ හොරට නිපදවන ජාවාරමක්</topic>
    <author>විජයානි එදිරිසිංහ</author>
    <content>ජාත්‍යන්තරයේ නම දිනාගත් ප්‍රසිද්ධ සමාගම්වල නම් සහ වෙළෙඳ ලාංඡන සොරාගෙන ඒවායේ නිෂ්පාදිත වටිනා භාණ්ඩවලට සමාන ව්‍යාජ ලෙස භාණ්ඩ නිෂ්පාදනය කර අලෙවි කරන මහා පරිමාණ ජාවාරම් ජාලයක තොරතුරු හෙළිකර ගත් රහස් පොලිසිය ඊට සම්බන්ධ පිරිසක්ද අත්අඩංගුවට ගෙන තිබේ.ලෝක ප්‍රසිද්ධ ඖෂධ වර්ග නිෂ්පාදිත (එස්. පී) ලාංඡනය සහ වෙළෙඳ නාමය යටතේ නිෂ්පාදිත ඖෂධ වර්ග රැසක වෙළඳ නාමය සහ ලාංඡනය යොදා ව්‍යාජ ලෙස සකස් කළ ටෝනා, කාටිලේජර් ඖෂධ රැසක් ද පිටකොටුව, කොටුව ඇතුළු ප්‍රදේශ ගණනාවකදී සොයාගැනීමට හැකිවී ඇත.මේවා ආනයනික භාණ්ඩ මිලට වඩා අඩකටත් අඩුවෙන් අලෙවි කරනු ලබයි.ආනයනික නියමිත භාණ්ඩය අලෙවි කරන වෙළෙඳුන් විසින්ම ව්‍යාජ ලෙස මෙරට නිෂ්පාදිත භාණ්ඩයද අලෙවි කරයි.මේ ආකාරයෙන් ආනයනික ඖෂධ වර්ග, ටෝනා, ආහාර ද්‍රව්‍ය, විවිධ භාණ්ඩ, සත්ත්ව ආහාර, විදුලි උපකරණ, වාහන අමතර කොටස්, සීඩී තැටි, බැට්රි වර්ග, ඇතුළු ලෝකයේ ප්‍රසිද්ධ භාණ්ඩ නිෂ්පාදිත සමාගම් මගින් නිෂ්පාදිත වටිනා භාණ්ඩවලට සමාන එහෙත් ව්‍යාජ ලෙස සකස් කළ ප්‍රමිතියෙන් තොර භාණ්ඩ මේ ආකාරයෙන් අලෙවි කිරීම සිදුවෙයි.මේ ජාවාරම හරහා පාරිභෝගිකයන් විශාල වංචාවකට හසුකොට මුදල් ගසාකෑම මහා පරිමාණයෙන් සිදුවන බව රහස් පොලිසිය පවසයි.බොහෝ පාරිභෝගිකයන් භාණ්ඩ මිලදී ගැනීමේදී මිල අඩු භාණ්ඩ ගැනීමට හුරුවී සිටීම නිසා මෙම ව්‍යාජ භාණ්ඩ නිෂ්පාදකයන්ගේ භාණ්ඩ සඳහා විශාල ඉල්ලුමක් තිබේ.මෙම විශාල වංචාව සම්බන්ධව රහස් පොලිසියට මෙරටින් පමණක් නොව ජාත්‍යන්තරයෙන්ද පැමිණිලි ලැබී තිබේ.ඒ අනුව රහස් පොලිසියේ වාණිජ අංක 2 නිලධාරීන් මෙම ජාවාරම පිටුපස ලුහුබඳියි.අත්අඩංගුවට ගත් පිරිස 8 දෙනෙකි. ඔවුන් අධිකරණයට ඉදිරිපත් කිරීමට ඬයමිතව ඇත.බුද්ධිමය දේපොළ පනත යටතේ අනුන්ගේ වෙළෙඳ නාම සහ ලාංඡන සොරකම් කිරීමේ වරදට මොවුන්ට අධිකරණයෙන් දඬුවම් සහ දඩ නියම කෙරේ.මෙවැනි ජාවාරම් කරන ආයතන සහ පුද්ගලයන් වෙතොත් වහාම ඒ පිළිබඳව රහස් පොලිසියට දැනුම් දෙන ලෙස ඉල්ලා සිටියි. හස් පොලිසියේ අධ්‍යක්‍ෂක ජ්‍යෙෂ්ඨ පොලිස් අධිකාරී ගාමිණී මතුරට මහතාගේ උපදෙස් සහ අධීක්‍ෂණය යටතේ වාණිජ අංක 2 යටතේ මෙහෙයුම් සිදුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n1307316</link>
    <topic>අටපිරිකරේ පාත්තරය මැටියෙන්</topic>
    <author>අසේල කුරුළුවංශ</author>
    <content>අටපිරිකර සඳහා ඇතුළත් පාත්තරය මැටියෙන් නිර්මාණය කිරීම පිළිබඳව මහා සංඝරත්නයේ අවධානය යොමුව ඇත. ප්‍රමිතියෙන් තොර අටපිරිකර අළෙවිකරන කූඨ වෙළෙඳුන් බොහෝවිට පාත්තරය වෙනුවට බෙලෙක් කැබලි යොදා සිදුකරන වංචා මෙමඟින් අවම කැර ගැනීමට හැකි බව මහා සංඝරත්නයේ අදහස වී තිබේ.බොදුබල සේනාවේ ලේකම් ගලගොඩඅත්තේ ඥානසාර හිමියන් ඊයේ (30) මල්වතු මහා නායක අතිපුජ්‍ය තිබ්බටුවාවේ ශ්‍රී සිද්ධාර්ථ සුමංගල මහ නාහිමියන් බැහැදැක ඒ පිළිබඳව උන්වහන්සේ දැනුවත් කළහ.හොඳ තත්ත්වයෙන් යුතු පාත්තර තායිලන්තයෙන් ආනයනය කරන බවත් ඒ සඳහා විදේශ රටවලට ඇදීයන මුදල්ද මැටි පාත්තර භාවිතය මගින් මෙරට තුළ ඉතිරිකර ගතහැකි බව ඥානසාර හිමියෝ පැවසූහ.තාර බැරල් කපා ඒවායින් සකස් කළ පාත්තර ඇතැම් අටපිරිකර තුළ බහා තිබෙන බවත්, මැටි පාත්තර තිබෙන ගැටලුව විසඳීමට යහපත් ප්‍රවේශයක් විය හැකි බවත් උන්වහන්සේ කීහ.පූජ්‍ය ලියන්වල ශාසනරතන හිමියන්ද අටපිරිකර නිෂ්පාදන සංගමයේ සාමාජිකයින්ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n1307317</link>
    <topic>රාජකීය ගුරුවරියවහළෙන් බසී</topic>
    <author>අනුර ප්‍රේමලාල් සහ නුවන් කොඩිකාර</author>
    <content>කොළඹ රාජකීය විද්‍යාලයේ වහළය මත නැඟ විරෝධතාවක නිරත වූ ගුරුවරිය පොලිසිය සමග කළ සාකච්ඡාවකින් පසු ඊයේ (30) සවස 6.45ට පමණ පහළට බැස ඇත.අධ්‍යාපන ඇමැතිවරයා මුණගස්වා විසඳුමක් ලබා දෙන බවට පොලිසිය ඇයට පොරොන්දුවීමෙන් පසු මෙම උපවාසය අත්හැර ඇතැයි ආරංචි මාර්ග පැවසීය.පොලිස් ජීප් රියෙන්ම කුරුඳුවත්ත පොලිසියට ගිය ඇය කටඋත්තරයක් ලබා දී පිටව ගිය බව පොලිසිය පවසයි.අසාධාරණ ලෙස ස්ථාන මාරුවක් ලබාදීමට විරෝධය පළකරමින් කොළඹ රාජකීය විද්‍යාලයේ ගොඩනැගිල්ලක් මතට නැඟ එම විද්‍යාලයේ ගුරුවරියකුවු කල්‍යාණි දිසානායක මහත්මිය ඊයේ (30) විරෝධතාවයක් ආරම්භ කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n1307318</link>
    <topic>මාමණ්ඩිය මැරූබෑනා පෝරකයට</topic>
    <author>කුමුදු හෙට්ටිආරච්චි</author>
    <content>නත්තල් දේව මෙහෙයට සහභාගිවී රාත්‍රී නිවෙස බලා යමින් සිටි තම මාමණ්ඩියට පිහියෙන් ඇන මරා දමා බිරියට පිහියෙන් ඇන තුවාල සිදු කළ බවට වරදකරු වූ බෑනා කෙනකුට කොළඹ මහාධිකරණ විනිසුරු ප්‍රීති පද්මන් සූරසේන මහතා විසින් ඊයේ (30) මරණ දඬුවම නියම කරන ලදී.දීර්ඝ නඩු විභාගයකින් අනතුරුව විත්තිකරු වරදකරු කළ විනිසුරුවරයා මරණ දඬුවමට අමතරව විත්තිකරුට වසර තිස්දෙකහමාරක බරපතළ වැඩ සහිත සිරදඬුවමක් ද රුපියල් ලක්‍ෂයක දඩ මුදලක්ද ගෙවීමට නියම කෙළේය. දෙහිවල ලියනගේ පාරේ පදිංචි පත්බේරියගේ දොන් වසන්ත කුමාර නමැති විත්තිකරුට එසේ මරණ දඬුවම හා සිරදඬුවම් නියම වුණි.1994 දෙසැම්බර් 25 හෝ ඊට ආසන්න දිනකදී දෙහිවලදී ජසිනිකා දර්ශනී සේවියර් ජයසිංහ නමැත්තියට තුවාල සිදු කිරීම පොදු අරමුණ කරගෙන නීති විරෝධී රැස්වීමක සාමාජිකයන්ව සිටිමින්, ඩැනියෙස්ටර් ජයසිංහ නමැත්තාට පිහියෙන් ඇන ඝාතනය කැර ජසිනිකා දර්ශනී නැමැත්තියට පිහියෙන් ඇන ඝාතනය කිරීමට තැත් කළ බවට නීතිපතිවරයා විසින් විත්තිකරුට එරෙහිව අධි චෝදනා ගොනු කැර තිබුණි.1994 දෙසැම්බර් මස 24 වැනිදා දෙහිවල ශාන්ත මොරිස් දෙව්මැදුරේ වූ නත්තල් දේව මෙහෙයට සහභාගිවී 25 වැනිදා අලුයම 1.30ට පමණ ත්‍රීවිල් රථ දෙකකින් තම නිවෙසට පැමිණි බවත් ප්‍රධාන මාර්ගයේ ත්‍රීවිල් රථවලින් බැස නිවසට යන පටු මාර්ගයේ ගමන් කරන විට පාර හරහා කළුගල් දමා පොල් කොටයක් දමා තිබූ බවත්, තම සැමියා ඒ දෙසට ගොස් බලනවිට පොල්වත්ත දෙස සිට එකවරම සැමියාගේ ඇඟට පැන්න විත්තිකරු ඔහුට පිහියෙන් ඇන්න බවත්, පොර බැදීමෙන් පසු තම සැමියා බිම වැටුණු විට විත්තිකරු සැමියාගේ ඇඟ උඩ ඉඳගෙන ඔහුට පිහියෙන් ඇන්න බවත් මියගිය අයගේ ධරය අධිකරණය හමුවේ සාක්කි දෙමින් පැවැසුවාය.ඒ අවස්ථාවේ තවන් පුද්ගලයෙක් පැමිණ මගේ පොඩි දුවගේ අතින් අදිනවා දැක කෑගැසූ ලොකු දුව වෙත කඩාපැන්න විත්තිකරු ලොකු දුවගේ පිටටද පිහියෙන් ඇන්න බව පැවසුවාය.ජසිනිකා ජයසිංහ නමැත්තිය සාක්කි දෙමින් තම අසල්වැසි නිවසේ පදිංචිව සිටින විත්තිකරු සමඟ තමාගේ පේ‍්‍රම සම්බන්ධතාවක් තිබූ බවත් දෙමාපියන්ගේ අකමැත්ත මත එය නතර කළ බවත් 1994 වසරේ තමා රැකියාවට යමින් සිටියදී විත්තිකරු තමා වාහනයක දමා බදුල්ල ප්‍රදේශයට රැගෙන ගොස් දින දෙකකින් පසුව විවාහ කරගත් බවත්, ඉන් පසු මාසයක් පමණ බදුල්ලේ නතරව සිට නැවත කොළඹට පැමිණ පසු තමා තම නිවසට ගිය බවත් පසුව පොලිසියේ පැමිණිලි දමා විත්තිකරුගෙන් දික්කසාද වූ බවත් පැවසුවාය.එසේ සිටියදී 1994 දෙසැම්බර් 24 වැනිදා රාත්‍රී තමන් නත්තල් දේව මෙහෙයට ගොස් එමින් සිටියදී තම නිවස ඉදිරිපිටදී සැඟව සිටි විත්තිකරු තම පියාට පිහියෙන් ඇන තමාටද පිහියෙන් ඇන්න බව පැවසුවාය.ජසිනිකා දර්ශනී තම බිරිය බවත් දෙදෙනාගේම කැමැත්තෙන් විවාහ වූ බවත් කුඩා කළ සිටම තමන් පෙම්වතුන් වූ බවත් පැවසූ විත්තිකරු විවාහයෙන් පසු ඇය ඇගේ නිවසට ගොස් පසුව තමාගෙන් දික්කසාද වූ බව විත්තිකරු සාක්කිදෙමින් පැවසුවාය.තවද තමන් තම බිරිය හමුවීමේ අදහසින් ඇගේ නිවස ඉදිරිපස සිටින විට බහින්බස්වීමක් සිදු වුවද බිරියට හෝ ඇගේ පියාට තමා පිහියෙන් නොඇන්න බවත් පැවසීය.ඉදිරිපත්වූ සියලු සාක්කි විශ්ලේෂණය කළ විනිසුරුවරයා විත්තිකරුගේ සාක්කිය සම්පූර්ණයෙන්ම ප්‍රතික්‍ෂේප කරමින් පැමිණිල්ල විත්තිකරුට එරෙහිව ඉදිරිපත් කැර ඇති සියලු චෝදනා සාධාරණ සැකයකින් තොරව ඔප්පු කැර ඇති බවට තීරණය කෙළේය.නීති විරෝධී රැස්වීමක සාමාජිකයන්වීමේ වරදට විත්තිකරුට මාස හයක බරපතළ වැඩ සහිත සිර දඬුවමක් නියම කළ විනිසුරුවරයා ජසිනිකා දර්ශනී නමැත්තිය ඝාතනය කිරීමට තැත් කිරීමේ චෝදනාවට වසර 30ක බරපතළ වැඩ සහිත සිරදඬුවමක් ද නියම කරමින් රුපියල් ලක්‍ෂයක දඩ මුදලක් ද ගෙවීමට නියම කෙළේය.රජයේ නීතිඥ චමින්ද අතුකෝරල මහතා මෙම නඩුවේ පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n1307319</link>
    <topic>දඹදිව යන බැතිමතුනටශ්‍රී ලංකන් වෙතින් පහසුකම් රැසක්</topic>
    <author>උදුලා පීරිස්</author>
    <content>දඹදිව වන්දනාවේ යන බැතිමතුන්ගේ පහසුව සඳහා සතියකට ගුවන් යනා 20ක් සේවයේ යෙදවීමට ශ්‍රී ලංකන් ගුවන් සමාගම කටයුතු යොදා ඇත.ඒ අනුව අද (31) සිට බුද්ධගයා, දිල්ලි, බරණැස හා බැංගලෝර් දක්වා ගුවන් ගමන් සේවා ආරම්භ කැර ඇති අතර, එය සතියකට වාර 10 බැගින් සේවයේ යොදවයි. බ්‍රහස්පතින්දා, සිකුරාදා, සෙනසුරාදා ගුවන් වාර 2 බැගින් නව දිල්ලි හා බැංගලෝර් නගර වලටද, අනෙක් දවස්වලට එක් ගුවන් වාරය බැගින්ද සේවයේ යොදවා තිබේ.අගෝස්තු 3 වැනිදා සිට බුද්ධ ගයා වලට ගුවන් ගමන් ආරම්භ කරන අතර, එම ගුවන් ගමන් සෙනසුරාදා හා ඉරිදා පිටත්වේ. අඟහරුවාදා හා බදාදා බරණැස වෙත ගුවන් ගමන් ආරම්භ වේ.නවදිල්ලි දක්වා ගොස් පැමිණිය හැකි ගුවන් ටිකට්පතක් රු. 42000/-ක මුදලට ලබාගත හැකි බවත්, මිහින් ලංකා ප්‍රවේශපතින් ගොස් නැවත පැමිණිය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073110</link>
    <topic>කාඩිෆ්වල යකා නැටූ කොටියා ළඟ ශ්‍රී ලංකාවේ ගමන් බලපත්‍රයක්</topic>
    <author>සිරන්ජනි කුමාරි</author>
    <content>ක්‍රිකට් තරගාවලියක් අතරතුරදී එංගලන්තයේ කාඩිෆ් ක්‍රීඩාංගණයට ඊලාම් ධජයක් රැගෙන හදිසියේ කඩාවැදුණු කොටි සාමාජිකයාට ශ්‍රී ලංකාවේ විදේශ ගමන් බලපත්‍රයක් තිබෙන බවට මැංචිස්ටර් ජාත්‍යන්තර පොලිසිය දන්වා ඇතැයි රහස් පොලිසිය ඊයේ (30) කොළඹ ප්‍රධාන මහේස්ත්‍රාත් ගිහාන් පිලපිටිය මහතාට දැනුම් දුන්නේය.යශෝධරන් සදසරමූර්ති නමින් එම් 1193431 දරන විදේශ ගමන් බලපත්‍රය 2000/03/08 වන දින මෙරට ආගමන විගමන දෙපාර්තමේන්තුව විසින් නිකුත් කොට ඇති බවට වැඩිදුරටත් තොරතුරු අනාවරණය වේ.මේ සැකකරුට අයත් බ්‍රිතාන්‍ය විදේශ ගමන් බලපත්‍රයට අදාළව ගුවන්ගමන් තහනම් කිරීමේ නියෝගයක් මේවනවිටත් අධිකරණය මගින් නිකුත් කොට ඇති අතර එය ආගමන විගමන දෙපාර්තමේන්තුව වෙත බාරදුන් බවට රහස් පොලිසිය අධිකරණයට දැන්වීය.මොහු අත්අඩංගුවට ගැනීමට ජාත්‍යන්තර පොලිස් මූලස්ථානය සමඟ සම්බන්ධවී විමර්ශන පවත්වන බව පැවසූ පොලිසිය ප්‍රභාකරන් රාජු සදසර මූර්ති, මනිමාරන්, සදසරමූර්ති යශෝධරන්, යශෝධරන් සඳසරමූර්ති යන නම්වලින් පෙනී සිට ඇති බව පැවැසීය.එක්සත් එමිර් රාජ්‍යයේ කටාර් කොමර්ෂල් බැංකුව විසින් එච්. එස්. සුල්තාන් ජෙස්ටින් අල්හානි වෙත නිකුත් කොට තිබූ විද්‍යුත් කාඩ්පතේ දත්ත සොරාගෙන ඒ. ටී. එම්. ස්වයංක්‍රීය යන්ත්‍ර මගින් මොහු 2012/05/20 වන දින අවස්ථා 70 වකදී පැය හතරක් ඇතුළත ජා-ඇළ, කඳාන, වත්තල, බොරැල්ල හා නවලෝක යන ප්‍රදේශවලින් රුපියල් ලක්‍ෂ 56ක් සොරාගෙන ඇත.මීට අමතරව මේ සිද්ධියට සම්බන්ධ සෙසු සැකකරුවන් දෙදෙනා වන ආනන්දරුබන් කුලදීපන් අවස්ථා නවයකදී කිලිනොච්චියේදී ලක්‍ෂ 72ක මුදලක් ද බාලසුබ්‍රමනියම් උදයදාස් නැමැති සැකකරු අවස්ථා 22කදී පැය 3කදී ජා-ඇළ, පෑලියගොඩ, පිටකොටුව හා හෙට්ටිවීදිය යන ප්‍රදේශවලින් 1,760,000 මුදලක් ලබාගෙන ඇති බවට අධිකරණයට කරුණු වාර්තා කොට තිබිණ.මේ මුදල් ලබා ගැනීමට අදාළ බැංකු ආවේක්‍ෂණ දර්ශන, ජර්නල් සටහන් මුද්‍රා සහිතව නඩු භාණ්ඩ ලෙස අධිකරණයට ඉදිරිපත් කොට තිබිණ.අදාළ කරුණු සලකා බැලූ මහේස්ත්‍රාත්වරයා පළමු හා දෙවන සැකකරුවන් ලබන මස 13 වන දින දක්වා රක්‍ෂිත බන්ධනාගාර ගත කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073111</link>
    <topic>පොදු රද මඬුලු සමුළුවටශ්‍රී ලංකාව සූදානම් වීම අගය කරනවා</topic>
    <author>මහින්ද අලුත්ගෙදර</author>
    <content>එළඹෙන පොදුරාජ්‍ය මණ්ඩලීය සමුළුව සාර්ථකව පැවැත්වීම සඳහා ශ්‍රී ලංකාවේ සූදානම සැබවින්ම අගය කරන බව බ්‍රිතාන්‍යය පවසයි.එම සමුළුවේ සාර්ථකත්වය වෙනුවෙන් සාමාජික රටක් ලෙස ශ්‍රී ලංකා රජයට පූර්ණ සහයෝගය ලබාදෙන බවද එරට පාර්ලිමේන්තු නියෝජිත කණ්ඩායම ප්‍රකාශ කරති.නිල සංචාරයක් සඳහා ශ්‍රී ලංකාවට පැමිණි සය දෙනෙකුගෙන් සමන්විත බ්‍රිතාන්‍යය පාර්ලිමේන්තු නියෝජිත කණ්ඩායම සිය සංචාරය සාර්ථකව නිමවා සියරට ගියපසු මාධ්‍ය වෙත අදහස් පළ කරමින් මේ බව ප්‍රකාශකර තිබේ. එලිනර් ලේයින්ග් මහත්මියගේ නායකත්වයෙන් යුතු බ්‍රිතාන්‍යය පාර්ලිමේන්තු නියෝජිත කණ්ඩායමට ජොනතන් ඩ්ජනොග්ලි, සයිමන් ඩැන්ෂුක්, කෙරි මැක්කැතී, බාරොනස් හේටර් සහ ලෝඩ් ෂෙයික් මහත්වරුන්ද අයත් වූහ.මෙහිදී වැඩිදුරටත් අදහස් පළකරමින් එම පාර්ලිමේන්තු නියෝජිත කණ්ඩායම ප්‍රකාශකර ඇත්තේ පශ්චාත් යුද ගැටුම් සමයේදී ශ්‍රී ලංකාව ලබාඇති ප්‍රගතිය සම්බන්ධයෙන් සතුටු වන බවත් එම වැඩපිළිවෙල අගය කරන බවත්ය.එළඹෙන නොවැම්බර් මාසයේ ශ්‍රී ලංකාවේදී පැවැත්වීමට නියමිත පොදුරාජ්‍ය මණ්ඩලීය රාජ්‍ය නායක සමුළුවට සහභාගි වීම සඳහා බ්‍රිතාන්‍ය අගමැති ඩේවිඩ් කැමරන් මහතාගේ පැමිණීමේ කිසිඳු ගැටළුවක් නොමැති බවද ඔවුන් බ්‍රිතාන්‍යය මාධ්‍ය හමුවේ ප්‍රකාශකර ඇත.මේ අතර උතුරු පළාතේ මැතිවරණයක් පැවැත්වීමට ශ්‍රී ලංකා රජය ගත් තීරණය මෙරට සංහිඳියා ක්‍රියාමාර්ගය සඳහා වැදගත් පියවරක් බවද තිස්වසරක යුද්ධයකින් පසුව ශ්‍රී ලංකාවේ මානව හිමිකම් සම්බන්ධයෙන් ලෝකයේ අනෙකුත් රටවල් සමඟ සැසඳීමක් නොකළ යුතු බවද එම මන්ත්‍රී කණ්ඩායම අවධාරණයකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073112</link>
    <topic>විනිසුරුවරියට ව්‍යාජ ඇමැතුම් දුන් සැකකරු රිමාන්ඩ්</topic>
    <author>ශිරෝමි අභයසිංහ</author>
    <content>අභියාචනා අධිකරණ විනිසුරු දීපාලි විජේසුන්දර මහත්මිය ලජ්ජාවට සහ අපහසුතාවට පත්වන ආකාරයට රාත්‍රී කාලයේ දී දුරකථන ඇමතුමක් ලබා දුන්නේ යැයි සැකපිට අත්අඩංගුවට ගෙන අධිකරණයට ඉදිරිපත් කළ පුද්ගලයකු අගෝස්තු 5 දක්වා රිමාන්ඩ් භාරයේ තැබීමට නුගේගොඩ මහේස්ත්‍රාත් අජිත් එම්. මාසිංහ මහතා ඊයේ (30) නියම කළේය.මෙසේ රිමාන්ඩ් භාරයට පත් වූයේ දුනුවිල පිටියේ පදිංචිකරුවකු වූ ධනුක සමන් කුමාර යන අයයි. සැකකරු පිළිබඳව මානසික වෛද්‍ය වාර්තාවක් කැඳවීමට ද නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073113</link>
    <topic>මේ යන ගමනින් රටට වැඩක් කරන්නයහපත් කලාකරුවන් බිහිවන්නේ නැහැ</topic>
    <author>සමන්ති මිරියගල්ල කඩුවෙල සමූහ</author>
    <content>බංග්ලාදේශයේ චිතගොං නගරයේ පැවති 8 වැනි සිටිසෙල් චැනල් අයි ජාත්‍යන්තර, සංගීත සම්මාන උළෙලේ දී එක් රටකින්, එක් සංගීතඥයකුට ජීවිතයේ එක් වතාවක් හිමිවන සිටිසෙල් චැනල් අයි සම්මානයට පාත්‍ර වු ප්‍රවීණ සංගීතඥ වික්ටර් රත්නායකයන් වෙත එම සම්මානය ප්‍රදානය කිරීම සංස්කෘතික හා කලා කටයුතු අමාත්‍ය ටී. බී. ඒකනායක මහතා අතින් ජූලි (30) දින, සංස්කෘතික කටයුතු අමාත්‍යාංශයේ දී සිදු කෙරිණි.ලාකරුවන්, සංගීත ශිල්පීන් හා ගායන ශිල්පීන් ලංකාවේ පමණක් නොවෙයි. ජාත්‍යන්තරයේම ගෞරවයට ලක්වන්නේ එම ක්ෂේත්‍රයන්හි දක්ෂයින් නිසා වන අතර, ඔවුන්ගේ ශක්තිමත් අත්දැකීම්, දැනුම, පළපුරුද්ද හා හැකියාව මඟින් බව, සංස්කෘතික හා කාල කටයුතු අමාත්‍ය, ටී. බී. ඒකනායක මහතා උත්සව අවස්ථාව අමතමින් ප්‍රකාශ කළේය. වැඩිදුරටත් කතා කළ අමාත්‍යවරයා, වික්ටර් රත්නායකයන් ‘ස’ ප්‍රසංගය ඉතා හොඳ අක්ෂරයකින් පටන් අරගෙන, ඒකපුද්ගල සංදර්ශනයක් වැඩිම වාරයක් පැවැත්වුවා.රජයක් විදියට, අමාත්‍යාංශයක් විදිහට මෙවැනි කලාකරුවන් ශක්තිමත් කිරීමයි අපේ වගකීම වෙන්නේ. අපේ අමාත්‍යාංශය මඟින් කලාකරුවන් වෙත හැඳුනුම්පතක් නිකුත් කළා. රාජ්‍ය ලාංඡනය සහිත මෙය ජාත්‍යන්තරයට යන සංගීත ශිල්පීන් කලාකරුවන්ට ඉතාම වැදගත්.පණ්ඩිත් ඩබ්. ඩී. අමරදේව මහතා, - සංගීතය පමණක් නෙවෙයි, සකල විධ කලාවෙන් අනුන වීමට ප්‍රධාන වශයෙන් ප්‍රතිභානය වනුප්පත්තිය, සතත අභ්‍යාසය අවශ්‍යයි. එසේ ප්‍රතිභානය උපතින්ම ලබාගත් සංගීතවේදියෙක්, ගායකයෙක් හැටියට වික්ටර් රත්නායකයන්, ස්වරවර්ණ, විභූෂිත, නාද, සෞන්දර්ය හඳුනාගත් දේශයක් බැබලවීමට පහළ වූ සංගීත රත්නයක්.ප්‍රවීණ සංගීතඥ වික්ටර් රත්නායක මහතා, - මෙම සම්මානය මා දිනා ගත්තෙ තනි පුද්ගලයෙක් හෝ තනි කලාකරුවෙකු වෙනුවෙන් කළ ඇගයීමක් ලෙස නෙවෙයි. ශ්‍රී ලංකාවටම ලබා දුන් ගෞරවයක් විදියටයි. මා සංගීතයට ප්‍රවිෂ්ට වී මේ වනවිට වසර 49ක් වෙනවා. ලබන වසර වනවිට වසර 50ක්. නමුත් සංගීත ක්ෂේත්‍රයේ අනාගතය ගැන විශාල බියක් දැනෙනවා. මීට වසර 60කට පමණ පෙර, ප්‍රවීණයන් ගැයු ගීත අද වේදිකාවල දුව පැන ගයන සංගීත රටාවක් තියෙන්නේ.තරු සංකල්පයෙන් සුපර් ස්ටාර් බිහිවුණා. ඉදිරියේදී පිට්පොකට් ස්ටාර්, නාට්ටාමි ස්ටාර් බිහිවෙයි. මේ වනවිට ත්‍රීවිල් ස්ටාර්ත් ඇවිත් ඉදිරියේ දී ජාත්‍යන්තර සම්මානයට පාත්‍ර වන්නේ ඒ අයද? සෞන්දර්ය විශ්වවිද්‍යාලවල දරුවන් පවා අද දඟලන්නේ ස්ටාර් කෙනෙක් වෙන්න. මේ යන ගමනෙන්, රටට ඵලදායි යහපත් සේවාවක් කරන්න කලාකරුවන් බිහි වෙන්නේ නෑ. ඒ නිසා මේ වෙනුවෙන්, නිසි ප්‍රමිතියක් ඇති කළොත් අනාගතයේ හොඳ යහපත් දෙයක් දකින්න පුළුවන්.මොහිදින් බෙග්, ජෝතිපාල, මිල්ටන් පෙරේරා වැනි ප්‍රවීණයන්ගේ ගීත ගැයීමෙන් කාබන් කොපියක් මිසක් නිර්මාණශීලීත්වයක් බිහිවෙන්නේ නෑ. තාරුණ්‍යය අයාලේ යන්න නොදී ප්‍රමිතීන් රැකගත යුතුයි.ජාත්‍යන්තර අත්කම් නිර්මාණ තරගයකින් ජය ලැබූ දූ දරුවන් වෙනුවෙන් සහතික හා සම්මාන ප්‍රදානය කිරීමද මෙහිදී සිදුවිය. සංස්කෘතික කටයුතු අමාත්‍යාංශයේ ලේකම් වසන්ත ඒකනායක, කලා මණ්ඩලයේ සභාපති මහාචාර්ය කාලෝ ෆොන්සේකා මහත්වරුන් ද කතා කළහ.මෙම අවස්ථාවට විදේශ කටයුතු අමාත්‍යාංශයේ අතිරේක ලේකම්, ජනාධිපති උපදේශක සංගීත ශිල්පී රෝහණ වීරසිංහ, ගායන ශිල්පීන් වන ලක්ෂ්මන් විජේසේකර, එඩ්වඩ් ජයකොඩි, චරිතා ප්‍රියදර්ශනී, ජයන්ත රත්නායක, ලෙලුම් රත්නායක, මදුමාධව අරවින්ද මහත්වරුන්, නවරත්න ගමගේ, මනෝජ් පීරිස් ඇතුළු කලාකරුවන් හා මාධ්‍ය ලේකම් ශිරන්ත එල්ලාවල, අමාත්‍යාංශ නිලධාරින් විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073114</link>
    <topic>එජාපයේ ඉතිරි වන්නේ රනිල් හා සුකිරි-බටිල්ලන් ටිකක් පමණයි</topic>
    <author>අසේල කුරුළුවංශ</author>
    <content>පක්ෂ නායකත්වය පිළිබඳ කලකිරී එජාපයේ ජනපදනමක් ඇති සියලු කොටස් රජය හා එක්වද්දී එජාපය තුළ අවසානයේ ඉතිරිවන්නේ රනිල් හා සුකිරිබටිල්ලන් කිහිපදෙනෙකු පමණක් බව වැවිලි කර්මාන්ත නියෝජ්‍ය අමාත්‍ය එජාප අතිරේක භාණ්ඩාගාරික අර්ල් ගුණසේකර මහතා පැවසීය.එජාපය රනිල් සමඟ සොහොන් පිටියට ගෙන යෑමට ස්වීට් බෝයිලා අවශ්‍යය කටයුතු ඉදිරිකාලය තුළ ඉතා හොඳින් සකසනු ඇති බවද ඒ මහතා කීය.යටිනුවර පැවති ජනහමුවකදී පෙරේදා (28) නියෝජ්‍ය ඇමතිවරයා මේ බව ප්‍රකාශ කළේය.එජාපය තුළ ජනප්‍රසාදය දිනා ගනිමින් ඉදිරියට එන පිරිස් පාගා දමා තම නායකත්වය ආරක්ෂා කැර ගැනීම රනිල්ගේ ඒකායන අරමුණ බවත් අද දයාසිරිට බෙදූ හැන්දෙන් හෙට රනිල් බෙදන්නේ රන්ජන්ට හා හරීන්ට බවත් ඒ මහතා ප්‍රකාශ කළේය.එජාපයේ සිට ගතවූ කාලය තුළ මන්ත්‍රිවරුන් 62කු රජයට එක්වී තිබෙන බවත් 63, 64 හා 65 මේ වන විට ආණ්ඩුවට එක්වීමේ පෝලිමේ සිටින බවත් හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073115</link>
    <topic>කොස්ගම කසිප්පු නෝනා නිසාප්‍රදේශයේ ජනතාවට හරි කරදර</topic>
    <author>විජයානි එදිරිසිංහ</author>
    <content>කොස්ගම පොලිස් වසම තුළ නිදැල්ලේ කසිප්පු ජාවාරම කරගෙන යන පාතාල කාන්තාවකගේ ක්‍රියාකලාපය නිසා එම ප්‍රදේශයේ ජනතාවට දැඩි පීඩාකාරී තත්ත්වයකට පත්ව තිබේ.කොස්ගම පොලිසියේ ඇතැම් නිලධාරීන්ගේ සහාය ද මෙම ජාවාරම්කාරියගේ නීති විරෝධී කටයුතු කරගෙන යාමට සහ ප්‍රදේශයේ ජනතාව පීඩාවට පත්කිරීමට හේතු වී තිබේ. මෙම කාන්තාවට එරෙහිව පොලිසියට කරනු ලබන කිසිදු පැමිණිල්ලක් සම්බන්ධව පොලිසිය පරීක්‍ෂණ නොපවත්වයි.ඇය කසිප්පු ජාවාරම කරගෙන යන්නේ නිදහසේය. කොස්ගම පොලිසියේ ඇතැම් නිලධාරීන් බොහෝ අවස්ථාවල මෙම කසිප්පු පොළේ ගතකරන බව දක්නට ලැබේ.මෙම කාන්තාව ඉදිරියේ පොලිසිය හැසිරෙන ආකාරය සමස්ත පොලිසියටම නිගාවක් බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073116</link>
    <topic>ලක්‍ෂ 10 ට අඩු ගෝල්ඩන් කී තැන්පත්කරුවන්ට ලක්‍ෂයක උපරිමයකට යටත්ව ගෙවීම්</topic>
    <author>නෙල්කා මැදගෙදර</author>
    <content>ගෝල්ඩන් කී ක්‍රෙඩිට් කාඩ් සමාගමෙහි රුපියල් ලක්‍ෂ දහයක් හෝ ඊට අඩු මුදලක් තැන්පත් කර ඇති තැන්පත්කරුවන් එක්දහස් දෙසිය පස්දෙනකු (1205) ට රුපියල් ලක්‍ෂයක උපරිමයකට යටත්ව මුදල් ආපසු ගෙවීමට කටයුතු කරන බව එම සමාගමෙහි නව අධ්‍යක්‍ෂ මණ්ඩලය පෙරේදා (29) ශ්‍රෙෂ්ඨාධිකරණයට දැනුම් දුන්නේය.එම ගෙවීමේ කටයුතු සති තුනකදී සිදුකරන බව ද එම නව අධ්‍යක්‍ෂ මණ්ඩලය දැනුම් දුන් අතර ශ්‍රේෂ්ඨාධිකරණය ඒ සඳහා අනුමැතිය ලබා දුන්නේය.ගෝල්ඩන් කී ක්‍රෙඩිට් කාඩ් සමාගමෙහි තැන්පතුකරුවන් පිරිසක් ගොනු කළ මූලික අයිතිවාසිකම් පෙත්සම් කැඳවූ අවස්ථාවේදී මෙම අනුමැතිය දෙන ලදී.අගවිනිසුරු මොහාන් පීරිස්, චන්ද්‍රා ඒකනායක, ඊවා වනසුන්දර යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම් කැඳවන ලදී.ඒ අවස්ථාවේදී ගෝල්ඩන් කී නව අධ්‍යක්‍ෂ මණ්ඩලය වෙනුවෙන් පෙනී සිටි වී. කේ. චොක්සි සහ අනුර මැද්දේගොඩ යන නීතිඥවරු මුදල් නැවත ගෙවීමේ සැලසුම පිළිබඳව කරුණු ඉදිරිපත් කෙළේය.එම කටයුතු සඳහා වන නව අධ්‍යක්‍ෂ මණ්ඩලය මහ බැංකු හිටපු නියෝජ්‍ය අධිපති පි‍්‍රයන්ත ප්‍රනාන්දු මහතාගේ ප්‍රධානත්වයෙන් පත්කරන ලදී.ගෝල්ඩන් කී ක්‍රෙඩිට් කාඩ් සමාගමෙහි සහ උප සමාගම්වල වත්කම් විකිණීම, පැවරීම සහ මුදල් ආපසු ගෙවීම සඳහා එම අධ්‍යක්‍ෂ මණ්ඩලයට බලය පවරා තිබිණි.මේ අතර ගෝල්ඩන් කී ක්‍රෙඩිට් කාඩ් සමාගමෙහි වත්කම් සොයා බැලීම සඳහා වන කමිටුවක් ද ශ්‍රේෂ්ඨාධිකරණය විසින් පත්කරන ලදී.නීතිඥ වී. කේ. චොක්සි, අරුණ ලේකම්ගේ, දුෂ්‍යන්ති හපුගොඩ එහි සාමාජිකයෝ වෙති.එම සමාගම සහ උප සමාගම්වල වත්කම් හඳුනාගෙන ඒ පිළිබඳව සොයා බැලීම ද එම කරුණු විශේෂ කාර්ය බළකායට දැනුම් දීමට එම කමිටුවට කළ හැකිය.එම කමිටුව හැර මෙම කටයුතු සම්බන්ධයෙන් කිසිදු මෝසමක් හෝ දිවුරුම් ප්‍රකාශයක් අධිකරණයට කිසිදු තැන්පතුකරුවකු විසින් නොකළ යුතු බවට ද ශ්‍රේෂ්ඨාධිකරණය සඳහන් කෙළේය.නීතිඥ එෆ්. සපතුල්ලා මහත් තැන්පතුකරුවන් වෙනුවෙන් පෙනී සිටි අතර නියෝජ්‍ය සොලිසිටර් ජෙනරාල් විරාජ් දයාරත්න මහතා අධිකරණයට සහය දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073117</link>
    <topic>“සයුර” නෞකාවට පහරදුන්හයකට අධි චෝදනා 27ක්</topic>
    <author>කුමුදු හෙට්ටිආරච්චි</author>
    <content>නාවික හමුදා ‘සයුර’ නෞකාවට පහර දී එහි නිලධාරින් ඝාතනය කිරීමට තැත් කළ සිංහල කොටි ඇතුළු එල්.ටී.ටී.ඊ. සාමාජිකයන් හය දෙනෙකුට එරෙහිව නීතිපතිවරයා විසින් කොළඹ මහාධිකරණය හමුවේ ඊයේ (30) නඩු පවරන ලදී.මීට හත් වසරකට පෙර මීගමුවේදී “සයුර” නෞකාවට ප්‍රහාරයක් එල්ල කිරීම ඇතුළු අධි චෝදනා 27ක් යටතේ නීතිපතිවරයා විසින් විත්තිකරුවනට එරෙහිව මෙම නඩුව පවරන ලදී.මුලතිව්, කිලිනොච්චි, මන්නාරම, මීගමුව, කොළඹ හා වත්තලදී කොටි නායකයන් හා එක්ව කළ කුමන්ත්‍රණයකින් පසු මෙම ප්‍රහාරය එල්ල කැර ඇති බව නීතිපතිවරයා අධිකරණයට වැඩිදුරටත් දන්වා ඇත. විත්තිකරුවනට එරෙහිව ඇති චෝදනා ඔප්පු කිරීමට සාක්කිතරුවන් 68 දෙනෙක්ද භාණ්ඩ 29ක්ද ඉදිරිපත් කිරීමට බලාපොරොත්තු වන බව නීතිපතිවරයා අධිකරණයට දැන්වීය.කොටි සාමාජිකයන් වන ඉන්ද්‍රදාස් බාස්කරන් හෙවත් පොලිඋරන්, මරියදාස් ඇන්ජලෝ හෙවන් ආදිමාන්, පීටර් පියෝටසන්, ජෙයසිගාම් ජෙයවඩනන් හෙවත් ජෙයා, සිරිල් ජූඩ් ක්‍රිෂාන්ත හෙවත් රොෂාන් සහ කුමාර් ඇන්තනිදාස් නැමැත්තන්ට එරෙහිව මෙම නඩුව පවරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073118</link>
    <topic>‘ශ්‍රී ලංකාව අවට මුහුදේ විකිරණශීලී ද්‍රව්‍ය නෑ’</topic>
    <author>උපාලි කරුණාරත්න සහ චමීර ඇල්ලදෙණිය</author>
    <content>දිවයින වටා ඇති මුහුදු ප්‍රදේශ විකිරණශීලී ද්‍රව්‍ය වලින් අපවිත්‍ර වී නොමැති බව පරමාණුක ශක්ති අධිකාරිය සහ සමුද්‍ර පාරිසරික ආරක්ෂණ අධිකාරිය එක්ව සිදුකළ විමර්ශනයකින් තොරතුරු අනාවරණය වී තිබේ.මේ හේතුවෙන් මෙරටට පැමිණෙන සංචාරකයන්ගේ විශ්වසනීයත්වය තහවුරු කිරීමේ අරමුණින් පරමාණුක ශක්ති අධිකාරිය සහ සමුද්‍ර පාරිසරික ආරක්ෂණ අධිකාරිය එක්ව දිවයින වටා මුහුදු ප්‍රදේශවල විශේෂ විමර්ශනයක් සිදුකර ඇත.එහිදි විශේෂයෙන්ම මුහුදු ජලය සහ වෙරළ කලාප විකිරණශීලී ද්‍රව්‍ය වලින් අපවිත්‍ර වී පවතින්නේ ද යන්න පිළිබඳව සොයා බැලුණු බව පරමාණුක ශක්ති අධිකාරිය සඳහන් කරයි. ඒ අනුව දිවයින වටා ස්ථාන 6ක ගොඩබිම සිට කිලෝමීටර් 4ක් දුරින් මුහුදේ ජල සාම්පල, පැළෑටි සහ මඩ විශේෂ පරික්ෂාවකට ලක්කෙරුණු බව පවසයි.එම විමර්ශන වලට අනුව මුහුදු කලාපවල පවතින සාමාන්‍ය තත්ත්වයේ අපද්‍රව්‍යවලට අමතරව මිනිස් ශරීරයට අහිතකර කිසිදු රසායනිකයක් එහි අන්තර්ගත නොමැති බව අනාවරණය වූ බව පරමාණුක ශක්ති අධිකාරිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073119</link>
    <topic>‘කනස්සල්ලෙන් සිටි දයාසිරි අප සමඟ එකතු වුණා’</topic>
    <author>මානෙල් පුෂ්ප කුමාරි</author>
    <content>බරපතල ලෙස ජරාජීර්ණවූ එක්සත් ජාතික පක්ෂය ශක්තිමත් කරන්නට හිටපු මන්ත්‍රී දයාසිරි ජයසේකර මහතා මහත් වෙහෙසක් ගත් බව උද්භිද උද්‍යාන හා පොදු විනෝදාත්මක කටයුතු ඇමැති ජයරත්න හේරත් මහතා ප්‍රකාශ කරයි.එජාපයේ අභ්‍යන්තර ගැටළු නිසාත් ව්‍යාකූල තත්ත්වය නිසාත් දයාසිරි ජයසේකරට එය කරන්නට බැරි වුණා. දීර්ඝ කාලයක් කනස්සල්ලෙන් සිටිය එතුමා අප සමඟ එකතු වුණා. අමාත්‍යවරයා මේ බව පවසා ඇත්තේ පසුගියදා වාරියපොළ පැවැති ජනහමුවේදී ය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=n13073120</link>
    <topic>ඇනවුම් කළ පෙට්රල් තොගයේඔක්ටේන් අගය නියමිත පිරිවිතරයන්ට නෑ</topic>
    <author>නුවන් කොඩිකාර</author>
    <content>මෙරටට ඇනවුම් කළ ඔක්ටේන් 90 වර්ගයේ පෙට්‍රල් මෙට්‍රික් ටොන් 30,000 ක ඉන්ධන තොගයේ හා 95 වර්ගයේ පෙට්‍රල් මෙට්‍රික් ටොන් 5,000 ක ඉන්ධන තොගයේ මූලික සාම්පල් පරීක්ෂා කිරීමේදී එහි ඔක්ටේන් අගය නියමිත පිරිවිතරයන්ට නොමැති බව ඛනිජ තෙල් සංස්ථාව පවසයි.ඒ අනුව දෙවැනි වරටත් ඉන්ධන සාම්පල් ලබා ගැනීමෙන් අනතුරුව කොලොන්නාව හා සපුගස්කන්ද පරීක්ෂණාගාරවලදී පරික්ෂණවලට යොමු කර ඇති බව සංස්ථාව ප්‍රකාශ කරයි.එම ඉන්ධන තොග යම් හෙයකින් නියමිත පිරිවිතරයන්ට නොමැති වුවහොත් රටතුළට ගොඩබෑම ප්‍රතික්ෂේප කරන බවත් ඇනවුම් කළ පිරිවිතරයන්ට ගැළපෙන තෙල් තොගයක් ලබාදීමට කටයුතු කරන ලෙස අදාළ සමාගමට උපදෙස් ලබා දී ඇති බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවසීය.මේ තෙල් තොගය ඇනවුම් කරන ලද්දේ ඛනිජ තෙල් සංස්ථාව සමඟ දිගුකාලීන ගිවිසුමක් පවත්වාගෙන යනු ලබන පෙට්‍රො චයිනා සමාගමෙන් බවත් මෙම පෙට්‍රල් තොග ප්‍රතික්ෂේප කිරීම නිසා රට තුළ පෙට්‍රල් හිඟයක් ඇති නොවන අතර අවශ්‍ය තරම් පෙට්‍රල් තොග ඛනිජ තෙල් සංස්ථාව සතුව පවතින බව ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r1307311</link>
    <topic>රත්නපුරට කුඩු වැපිරූ ‘කකුලා’ අත්අඩංගුවට</topic>
    <author>ඇඹිලිපිටිය සංචාරක ඩබ්ලිව්. විදානපතිරණ</author>
    <content>රත්නපුර සිට ඇඹිලිපිටිය ප්‍රදේශයට මත්කුඩු බෙදාහරින රත්නපුර ප්‍රදේශයේ පදිංචි 36 වියැති පෙට්ටගමගේ දුමින්ද රොෂන් ද සිල්වා නොහොත් කකුලා සහ තවත් සැකකරුවකු ඇඹිලිපිටිය මූලස්ථාන පොලිසියේ දිස්ත්‍රික් පාරිසරික ඒකකය මඟින් ඇඹිලිපිටිය ගල්වංගුවප්‍රදේශයේදී ඉකුත් 29 වැනි දින රාත්‍රී හෙරොයින් සමඟ අත්අඩංගුවට ගන්නා ලදී.සැකකාර කකුලා ළඟ තිබී හෙරොයින් ග්‍රෑම් 02ක් හා මිලිග්‍රෑම් 500ක් ද, ඇඹිලිපිටිය කොතලාවල හන්දිය ප්‍රදේශයේ පදිංචි 36 වියැති කුමාරසේන නමැති අය ළඟ තිබී හෙරොයින් මිලිග්‍රෑම් 60ක් ද සමඟ අත්අඩංගුවට ගෙන තිබේ. ඊයේ 30 දින සැකකරුවන් දෙදෙනා ඇඹිලිපිටිය මහේස්ත්‍රාත් අධිකරණය වෙත ඉදිරිපත් කිරීමට කටයුතු යොදා ඇත.මේ පිළිබඳ වැඩිදුර පරීක්‍ෂණ කටයුතු ඇඹිලිපිටිය සහකාර පොලිස් අධිකාරී අනුර ද සිල්වා මහතාගේ උපදෙස් මත දිස්ත්‍රික් පාරිසරික ඒකකයේ ස්ථානාධිපති පො: ප: අමිල රාජපක්‍ෂ, පො: කො: 53814 සමන්, පො. කො. 56542 අනුර මහත්වරු සිදුකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r1307312</link>
    <topic>කට්කට්කුලම වැවේ බැම්ම කැඩෙන්න ඔන්න මෙන්න</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලයේ වෙල්ගම් වෙහෙරේ පිහිටි “කට්කට්කුලම වැවේ වැව් බැම්මකැඩීයෑමේ අවධානමක් පවතින බවඑකමුතු ගොවි සංවිධානය කියයි.ත්‍රස්තවාදීන් විසින් මඩ සොරොව්ව සමඟින් බැම්ම පුපුරුවා හැරීමෙන් පසු ගොවිතැන් කටයුතු සඳහා මේ බැම්ම තාවකාලිකව පිළිසකර කර තිබිණැයි එකමුතු ගොවි සංවිධානයේ සභාපති එස්. වී. පේ‍්‍රමචන්ද්‍ර මහතා පැවැසීය.පිළිසකර කිරීමෙන් පසු කන්න කිහිපයක් වගා කළ ගොවීන්ට මෙවර ගොවිතැන් සඳහා වැවටඑකතුවන ජලය තාවකාලික පිළිසකර කර ඇති සොරොව්ව කැඩීයෑම නිසා වගා කටයුතු සඳහා යොදා ගැනීමට නොහැකි වී ඇතැයි සභාපතිවරයා පෙන්වා දුන්නේය.මේ නිසා ගොවිතැන් කටයුතු සඳහා වැව් බැම්ම හා වාරි පද්ධතිය පිළිසකර කර දෙන ලෙස ගොවීන් බලධාරීන්ගෙන් ඉල්ලා සිටින බව සභාපතිවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r1307313</link>
    <topic>ගජරාමෙට බූරු ගැසූ වතුගෙදර ගෑනු 4කට දඩ</topic>
    <author>බලපිටිය සමූහ දිලිප් නිශ්ශංක</author>
    <content>බූරුවා ගසමින් සිටි වතුගෙදර සීනිගොඩ ප්‍රදේශයේ කාන්තාවන් පිරිසක් අම්බලන්ගොඩ පොලිසිය විසින් අත්අඩංගුවට ගෙන බලපිටිය මහේස්ත්‍රාත් අධිකරණයට ඉදිරිපත් කිරීමෙන් පසුව චෝදනාවට වරද පිළිගැනීම නිසා එක් අයෙකුට රුපියල් පන්සිය බැගින් තුන් දහස් පන්සීයක (3500) දඩ නියම කළේය.එසේ දඩ නියම කරන ලද්දේ වතුගෙදර සීනිගොඩ පදිංචි ගමගේ දීපිකා, නදීෂා හර්ෂණී, නිමන්තිකා දිල්හානි මානවඩු ප්‍රියංකා, ප්‍රින්ජි මල්කාන්ති සහ කලුදේව හේමලතා යන කෙරවිනියගේ ප්‍රියානි නැමැති කාන්තාවන් පිරිසටය.පොලිසියට ලැබුණු තොරතුරකට අනුව සීනිගොඩ ප්‍රදේශයේ නිවෙසක් වැටලීමේදී බූරුවා ගසමින් සිටි කාන්තාවන් පිරිස අත්අඩංගුවට ගත් බව පොලිසිය පැමිණිල්ල අධිකරණයට ඉදිරිපත් කරමින් කියා සිටියේය.අම්බලන්ගොඩ පොලිසිය සැකකාරියන් පිරිස අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r1307314</link>
    <topic>‘කැන්ඩි’ ආ මුසල්මානුවන් උපවාසය අතහැර කා බී සතුටු වෙති</topic>
    <author>ඡායාරූපය - කටුගස්තොට සමූහ ගාමිණී චන්ද්‍රසේන</author>
    <content>ඉස්ලාම් ආගමිකයින් මේ දිනවල රාමලාන් උපවාසයේ යෙදෙන අතර මහනුවර ද කැන්ඩි සිටි සෙන්ටර් සුපිරි සාප්පු සංකීර්ණයේ විවිධ ආයතනවල සේවය කරන මුස්ලිම් ජනතාවගේ දිනයේ උපවාසය අත්හැරීම සඳහා භෝජන සංග්‍රහයක් පසුගියදා ද කැන්ඩි සිටි සෙන්ටර් අධිපති තුසිත විජයසේන මහතාගේ මෙහෙයවීමෙන් පැවති අවස්ථාවයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r1307315</link>
    <topic>උණ බම්බු ඉවතටයකඩ ගේට්ටු පාරට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පුත්තලම ප්‍රදේශයේ අනාරක්‍ෂිත දුම්රිය හරස් මාර්ගවලට මේ මස මුලදී සවිකර ක්‍රියාත්මක කළ ‘උණබම්බු රේල්ගේට්ටු’ වෙනුවට ලෝහවලින් සාදන ලද යකඩ රේල් ගේට්ටු සවිකිරීමේ කඩිනම් වැඩසටහනක් ක්‍රියාත්මක කර තිබේ.පුත්තලම පොලිස් අධිකාරි කාර්යාලයේ මෙහෙයවීම මත පුත්තලම, මුන්දලම සහ වනාතවිල්ලුව ප්‍රදේ්ශවල අනාරක්‍ෂිත දුම්රිය හරස් මාර්ග 31ක් සඳහා දුම්රිය ගේට්ටු අංග සම්පූර්ණ ලෙස යකඩවලින් සාදා සවිකිරීම මේ යටතේ සිදු කෙරේ.මේ අනුව හලාවත, පුත්තලම දුම්රිය මාර්ගයේත්, පාලාවිය සිමෙන්ති කම්හලට හුණුගල් ප්‍රවාහනය කරන පුත්තලම – වනාතවිල්ලුව හරහා අරුවක්කාළු දුම්රිය මාර්ගයේත් අනාරක්ෂිත දුම්රිය මාර්ගවල ස්ථිර දුම්රිය ගේට්ටු 31ක් සාදා සවිකිරීමට පුත්තලම, මුන්දලම සහ වනාතවිල්ලුව පොලිස් ස්ථානාධිපතිවරුන්ගේ අධීක්‍ෂණය යටතේ මේ දිනවල කඩිනමින් සිදුවෙමින් පවතී.මේ එක් දුම්රිය ගේට්ටුවක් මෙසේ තනා නිම කිරීම සඳහා දුම්රිය දෙපාර්තමේන්තුව රුපියල් 62000ක මුදලක් වැය කරනු ලබන අතර, එම දුම්රිය ගේට්ටු 31 ඉදිකිරීම සඳහා වන මුදල් ප්‍රතිපාදන දුම්රිය දෙපාර්තමේන්තුව, පොලිස් දෙපාර්තමේන්තුවට ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r1307316</link>
    <topic>හම්බන්තොටිනුත් දැන් ලොකු ලොකු ලූනු</topic>
    <author>ලූණම සමූහ සනත් ගමගේ</author>
    <content>හම්බන්තොට දිස්ත්‍රික්කයේද සාර්ථකව ලොකු ලූනු වගා කිරීමට හැකි පසක් හා දේශගුණයක් තිබෙන බව හම්බන්තොට නියෝජ්‍ය කෘෂිකර්ම අධ්‍යක්ෂ (අන්තර් පළාත්) හේමන්ත අමරසිංහ මහතා කීය.ලුණුගම්වෙහෙර ව්‍යාපාරය යටතේ බෙරලිහෙල ඩී.සී. 9 – 10 යාය ප්‍රදේශයේ සාර්ථකව වගා කළ ලොකු ලූනු අස්වනු නෙළීම ඉකුත් 25දා සිදුකෙරිණි.හම්බන්තොට දිස්ත්‍රික්කයේ බඳගිරිය බෙරලිහෙල, මුරුතවෙල ප්‍රදේශවලද සාර්ථකව ලොකු ලූනු වගා කර තිබේ. පළාත් සභා යටතේ තිබෙන වාරි ඉඩම්වල හෙක්ටයාර් 3.54ක් සහ අන්තර් පළාත් යටතේ හෙක්ටයාර් 4.15ක් වශයෙන් හෙක්ටයාර් 7.69ක් වගා කර ඇත.මෙරටට අවශ්‍ය ලොකු ලූනු ප්‍රමාණය තවම මෙරට නිෂ්පාදනය නොකෙරන අතර මාතලේ සහ දඹුල්ල ප්‍රදේශවල ලොකු ලූනු අස්වනු නෙළන කාලය අතහැර අවාරයේ, මැද කන්නයේ හම්බන්තොට දිස්ත්‍රික්කයේ වගා කරන ලොකු ලූනුවල අස්වනු නෙළීම ඉලක්කය කරගෙන තිබෙන බවද හේමන්ත අමරසිංහ මහතා කීය. ලොකු ලූනු කිලෝවක් දැනට සාමාන්‍ය වෙළෙඳ පොළේ රුපියල් 115 – 120 ත් අතර මිලකට අලෙවි කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r1307317</link>
    <topic>ඇසළ පෙරහර මංගල්‍යයටමහනුවර නගරය සූදානම් වෙයි</topic>
    <author>අම්පිටිය සමූහ - සිසිර ජයනාත් පීරිස්</author>
    <content>අගෝස්තු මස පැවැත්වීමට නියමිත වාර්ෂික ඇසළ පෙරහර මංගල්‍ය නැරඹීමට පැමිණෙන ජනතාවටත් විදෙශවලින් පැමිණෙන සංචාරක ජනතාවටත් පහසුකම් සැලසීමට නගරසභාව විශේෂ වැඩපිළිවෙළක් සලසා ඇතැයි නියෝජ්‍ය නගරාධිපති සේන දිසානායක මහතා මාසික රැස්වීමේදී පැවසීය.නගරාධිපති මහේන්ද්‍ර රත්වත්ත මහතාගේ විශේෂ අවධානයට අනුව පෙරහර පැවැත්වෙන සෑම වීදියකම අඩුපාඩු සකස්කොට පදික වේදිකා හා එහි ඇති යකඩ වැටවල් තීන්ත ආලේප කොට නවීකරණය කරන අතර මගීන්ගේ අඩුපාඩු සියල්ල සකස්කරන බවද පැවසීය.නරඹන්නන්ට අවශ්‍ය ජලය ලබාගැන්ම පිණිස මංසන්ධිවල ජල ටැංකි ජනතාවගේ වැසිකිළි කැසිකිළි අවශ්‍යතා වෙනුවෙන් පහසුකම් සැපයීම මෙම විශේෂ වැඩපිළිවෙළ යටතේ සිදුවන බවද ඒ මහතා සඳහන් කළේය.මහනුවර නගරයට පැමිණෙන ලක්‍ෂ සංඛ්‍යාත ජනතාවගේ සෞඛ්‍ය තත්ත්වය රැකගැනීමට විශේෂ අවධානයක් ගන්නා බව පැවසූ නියෝජ්‍ය නගරාධිපතිවරයා නගරයෙන් තදාසන්න නගරවලත් පිසූ ආහාර, අලෙවි කරන හා නිෂ්පාදන කරන ස්ථාන හා ආහාර පාන පිළිබඳව නගර සභාවේ සෞඛ්‍ය අංශ නිලධාරීන් සේවකයන් දැඩි විමසිල්ලෙන් පසුවන බවද හෙළි කළේය.නගරයේ ඇතැම් ව්‍යාපාරික ස්ථානවල පියසි දිරාගොස් ඇති තැන් කෙරේ අවධානයට ලක්කොට ඒවා පිළිසකර කිරීමත්, සිය ව්‍යාපාරික ස්ථාන දර්ශනීය ලෙස වර්ණගන්වා තබාගන්නා ලෙසත්, ව්‍යාපාරිකයන් දැනුවත් කොට ඇති බවද ඒ මහතා හෙලිකළේය.ජනතාවගේ පහසුව පිණිස සිදුකරනු ලබන සෑම කාර්යක්ම පක්‍ෂ භේදයෙන් තොරව සභාවේ මහජන නියෝජිතයන් 25 දෙනාගෙම වගකීමක් කරගන්නා ලෙස නගරාධිපතිවරයා වෙනුවෙන් තමන් ඉල්ලා සිටින බවද ඒ මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r1307318</link>
    <topic>රෝහලේ ඖෂධවේදියාගේ බලපුළුවන්කාර කමින් පැය කිහිපයකදී දෙදෙනකුට ස්ථාන මාරුවීම්</topic>
    <author>සිසිර ජයනාත් පීරිස් අම්පිටිය සමූහ</author>
    <content>මහනුවර රෝහලේ ආරක්‍ෂක අංශයේ සේවකයෙක් හා එම රෝහල් පොලිසියේ පොලිස් පරීක්ෂකවරයකු පැය කිහිපයක් වැනි සුළු වේලාවකින් මාරුකිරීමට සමත්වූ ඖෂධවේදියකු පිළිබඳ පුවතක් දිනමිණට වාර්තා විය.සිද්ධිය සැකවින් මෙසේය. රෝහලට රෝගීන් ඇතුළු කරන වෛද්‍යවරයාගේ කාමරය ඉදිරිපිට එක්තරා පුද්ගලයෙක් දුරකථන සංවාදයක නිරතවිය. මෙම දුරකථන සංවාදය බාධාවක් වූ හෙයින් වෛද්‍යවරයා ආරක්‍ෂක නිලධාරියකු කැඳවා බාධාකරන පුද්ගලයා එතනින් ඉවත් කරන්න යැයි නියෝග කළේය.වෛද්‍යවරයාගේ අණින් අදාළ පුද්ගලයා අසලට ගිය ආරක්‍ෂක නිලධාරියා මහත්මයා කරුණාකර මෙතනින් ඉවත්වෙලා වෙන තැනකට යන්න යි කීවිට උරණවූ එම පුද්ගලයා කව්ද යකෝ උඹ මට අණදෙන්න යැයි පැවසූයෙන් ගැටුමක් ඇතිවිය.එම ගැටුම සමනයකට පත්කිරීමට පැමිණි රෝහල් පොලිසියේ පොලිස් පරීක්‍ෂකවරයාටද සිය බලය පෙන්වූ අදාළ පුද්ගලයා පොලිස් පරීක්‍ෂකවරයාවද ගණනකට නොගෙන එම ස්ථානයෙන් ඉවත්විය.සුළු වේලාවකින් වැඩවර්ජනයක් ඇතිවිය. දුරකථන සංවාදය කළ පුද්ගලයා ඖෂධවේදියෙකි. සිද්ධිය වන අවස්ථාවේ ඔහුට අයත් නිල ඇඳුම පැළැඳ නොසිටි එම ඖෂධවේදියා තම නිල බලය හා වෘත්තිය සමිති බලය යොදවා රෝහල් බලධාරින්ද නොමග යවා පොලිස් පරීක්‍ෂකවරයාවත් ආරක්‍ෂක නිලධාරිවරයාවත් මාරුකිරීමටද සමත්විය.සාධාරණව හිතන රෝහල් කාර්යමණ්ඩලයේ අය පවසන්නේ වෘතිය සමිතිවල ක්‍රියාකාරිකයන්ට වාතයක් ගියත් රෝගීන් බිල්ලට තබා වර්ජනය කිරීමට තරම් තත්ත්වයකට පත්ව ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r1307319</link>
    <topic>පොල්ගහවෙල කානු පද්ධතික්‍රමවත්ව සකසා නෑ</topic>
    <author>වයඹ පළාත් සංචාරක - සේන ඉදිරිසිංහ</author>
    <content>පොල්ගහවෙල මැතිවරණ කොට්ඨාසයට අයත් මහපිටිය තලවත්තේගෙදර හොඳැල්ල දක්වා ඇති මාර්ගය දෙපස කානු පද්ධති ක්‍රමවත්ව සකස්කර නොමැති නිසා මාර්ගය සේදී යන බව ජනතාව පවසති.මෙම කානු පද්ධති ඉවුරු සේදී කැලෑවෙන් වැසී පවතී. මාර්ගය අබලම් වූ විට එය තාවකාලිකව පැලැස්තර යෙදීම සංවර්ධනය කළත් මාර්ගයේ කානු පද්ධති සැකසීමක් මෙතෙක් සිදුවී නැත. මෙම මාර්ගය වයඹ පළාත් සභාවට අයත් මාර්ගයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r13073110</link>
    <topic>නවගමුව එම්. ඩී. එච්. ජයවර්ධන රෝහලටනව ගිලන් රථයක් ප්‍රදානය කරයි</topic>
    <author>කඩුවෙල සමූහ සමන්ති මිරියගල්ල</author>
    <content>රුපියල් ලක්ෂ අනූවක් වටිනා නවීන අංගෝපාංග වලින් සමන්විත නව ගිලන් රථයක් නවගමුව එම්. ඩී.එච්.ජයවර්ධන රෝහල වෙත පරිත්‍යාග කිරීම කඩුවෙල නගරාධිපති ජී.එච්. බුද්ධදාස මහතාගේ ප්‍රධානත්වයෙන් පසුගිය දා සිදුවිණි. මෙම නවීන ගිලන් රථය කඩුවෙල නගරාධිපති ජී. එච්.බුද්ධදාස මහතාගේ ඉල්ලීම පරිදි බස්නාහිර පළාත් සෞඛ්‍ය අමාත්‍යාංශය මඟින් පිරිනමන ලද්දකි.උත්සව සභාවේදී කතා කළ නගරාධිපති ජී. එච්. බුද්ධදාස මහතා කියා සිටියේ නවගමුව රෝහල වෙත තිබුණු විශාල අඩුපාඩුවක් මේ මඟින් සම්පූර්ණ වූ බවය.අසරණ ලෙඩුන් විශාල ප්‍රමාණයක් වෙත සුවිශාල සේවයක් සිදුවන බවත්, ලබන වසරේ නවගමුව රෝහල වෙනුවෙන් රුපියල් ලක්ෂ 400ක් පමණ ලබා දෙන්නට බලාපොරොත්තු වන බවද ඒ මහතා පැවැසීය.බස්නාහිර පළාත් සභා මන්ත්‍රී මහේෂ් අල්මේදා මහතා ද කතා කළ අතර, රටේ ජනතාවගේ සෞඛ්‍ය බොහෝ විට අයහපත් වන්නේ ජනතා විරෝධී දේශපාලනය නිසා බවත්, සෞඛ්‍ය යනු රටේ සංවර්ධනයේ ප්‍රධාන මිණුම් දණ්ඩක් බවද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=r13073111</link>
    <topic>ගම්පහ යාගොඩට මාතෘ සායනයක් ඕනෑ</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ ප්‍රාදේශීය සභා බල ප්‍රදේශයට අයත් පහළයාගොඩ, මාහේන ආදි ප්‍රදේශවල මවුවරුන් සඳහා ළමා හා මාතෘ සායන මධ්‍යස්ථානයක් යාගොඩ ප්‍රදේශයේ ඉදිකරදෙන ලෙස ප්‍රදේශයේ ජනතාව ඉල්ලා සිටිති.යාගොඩ ප්‍රදේශයේ ඒ සඳහා සුදුසු ස්ථානයක් ද ඇතිබව ගම්පහ ප්‍රාදේශීය සභාවේ මන්ත්‍රී ඩබ්ලිව්. කේ. වීරවංශ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s1307311</link>
    <topic>තරංග-මුබාරක් ඉවතට යද්දීනවක මුහුණු දෙකක් කැඳවයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව හා දකුණු අප්‍රිකාව අතර අවසන් එක්දින තරගය අද පස්වරු 2.30ට කොළඹ ආර්.ප්‍රේමදාස ජාත්‍යන්තර ක්‍රීඩා පිටියේදී ආරම්භ වේ. ‍දිවා-රාත්‍රි තරගයක් වන මෙහි විසඳුම කුමක් වුවත් තරග 5කින් සමන්විත තරගාවලිය 3-1ක් ලෙස ශ්‍රී ලංකාව දැනටමත් ජයගෙන තිබේ.පළපුරුදු ක්‍රීඩකයන්ගේ දක්ෂතාමත තරග තුනම ජයගැනීමට ශ්‍රී ලංකාව සමත්වු හෙයින් අද තරගය තරුණ ක්‍රීඩකයන්ගේ දක්ෂතා පෙන්වීමේ තවත් අවස්ථාවක් බවට පත්කරගෙන ඇත.එහෙයින් පළපුරුදු ක්‍රීඩකයන් වන මහේල ජයවර්ධන, ලසිත් මාලිංග හා රංගන හේරත් විවේක ගන්වා ඒ වෙනුවට ප්‍රවේගකාරී ආරම්භක පිතිකරුවන් වන දිමුත් කරුණාරත්න, කුසල් ජනිත් පෙරේරා, වමත් වේග පන්දු යවන විමුක්ති පෙරේරා හා තුන් ඉරියව් ක්‍රීඩක චතුරංග ද සිල්වා ශ්‍රී ලංකා සංචිතයට එක්කොට ඇත.දකුණු අප්‍රිකාවට එරෙහිව තරග 4කදී ලකුණු 51ක් ලබාගත් ආරම්භක පිතිකරු උපුල් තරංග හා තරග 2කදී ලකුණු 8ක් ලබාගත් ජෙහාන් මුබාරක්ට අවසන් එක්දින තරගයේදී ස්ථානය අහිමි කොට ඇත.තවමත් ජාත්‍යන්තර ක්‍රිකට් වරම් දිනා නොමැති විමුක්ති පෙරේරා හා චතුරංග ද සිල්වා අද තරගයට බොහෝ දුරට එක්වනු ඇතැයි පැවැසේ.මේ දෙදෙනාම තවමත් 23 හැවිරිදි වියෙහි පසුවන හෙයින් ශ්‍රී ලංකා ක්‍රිකට් අනාගතයට කදිම අයෝජනයකි.චතුරංග ද සිල්වා ශ්‍රී ලංකා ‘ඒ’ පිල සමග කොදෙව් දුපත්හී සංචරය කළ අතර සිවුදින නිල නොවන ටෙස්ට් තරගයේදී ලකුණු 109ක් ලබාගැනීමට සමත්විය.ගාල්ල සාන්ත ඇලෝසියස් විදුහලේ ක්‍රීඩකයෙකු වු ඔහු වමත් දඟ පන්දු යවන්නෙකි.වමතින් වේග පන්දු යවන විමුක්ති පෙරේරා ලිසිත් මාලිංග වෙනුවට අද තරගයට ක්‍රීඩා කිරීමේ අපේක්ෂාවෙන් පසුවේ. ඔහු කොළඹ නාලන්දා විදුහලෙන් ක්‍රිකට් පිටියට අවතීර්ණ වු අතර බොහෝ කලකට පසුව ‍එම විදුහලෙන් ශ්‍රී ලංකා එක්දින පිලට ක්‍රීඩකයෙකු පැමිණ නැත.දකුණු අප්‍රිකානු පිලේ ආරම්භක පිතිකරු හෂිම් අම්ලා මේ සංචාරයේදී පන්දුවට පහරදුන් පළමු තරගයේදීම ලකුණු අතරට පිවිසීම එම පිලට විශාල ශක්තියක් බව නායක ඒ.බී.ඩි විලියර්ස් පැවැසීය. ආර්.ප්‍රේමදාස තණතිල්ලේ පළමුව පන්දුවට පහරදීම වඩාත් වාසිදායක බව පවසන දකුණු අප්‍රිකානු නායකයාගේ පළමු බලාපොරොත්තුව කාසියේ වාසිය දිනා ගැනීම වේ.පල්ලේකැලේ තරගයේදී පන්දු යැවීම හා පන්දු රැකීම දුර්වල තත්ත්වයක තිබු හෙයින් එම අඩුපාඩුව සකසා ගැනීම ශ්‍රී ලංකා පිලේ සැලසුමවී තිබේ. අද තරගයේ විසඳුම තරගාවලියට බලනොපාන හෙයින් නවක ක්‍රීඩකයන්ට වැඩි අවස්ථාවක් සැලසෙනු ඇතැයි වාර්තා වේ.කෙසේ වුවද අවසන් ක්‍රීඩකයන් එකොලොස්දෙනා තණතිල්ල පරීක්ෂා කිරීමෙන් අනතුරුව ප්‍රකාශ කිරීමට දෙපිළම වගබලාගෙන ඇත.ශ්‍රී ලංකා සංචිතය - ඇන්ජලෝ මැතිව්ස් (නායක), දිනේෂ් චන්දිමාල්, ටී.එම්.ඩිල්ෂාන්, කුසල් ජනිත්, ළහිරු තිරිමාන්න, කුමාර් සංගක්කාර, ඇන්ජලෝ පෙරේරා, සචිත්‍ර සේනානායක, අජන්ත මෙන්ඩිස්, ශාමින්ද එරංග, තිසර පෙරේරා, සුරංග ලක්මාල්, විමුක්ති පෙරේරා, දිමුත් කරුණාරත්න, චතුරංග ද සිල්වාදකුණු අප්‍රිකා සංචිතය - ඒ.බි.ඩිවිලියර්ස් (නායක), හෂීම් අම්ලා, ෆර්හාන් බිහාර්ඩීන්, ජේ.පී.දුමිනි, කොලින් ඉංග්‍රාම්, රයන් මැක්ලරන්, මෝර්නි මෝකල්, ඇල්විරෝ පීටර්සන්, ඒරන් පැන්ගිසෝ, කුවින්ටන් ඩි කොක්, ෆෆ් ඩුප්ලෙසිස්, රොරී ක්ලෙයින්වෙල්ඩ්, ඩේවිඩ් මිලර්, ක්‍රිස් මොරිස්, රොබින් පීටර්සන්, ලොන්වාබෝ සොට්සොබේ.</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s1307312</link>
    <topic>පාපන්දු පුහුණු වැඩමුළුව</topic>
    <author/>
    <content>කිලිනොච්චි ආරක්ෂක සේනා බල ප්‍රදේශයේ පිහිටි පාසල්, ක්‍රීඩා සංගම් සහ වවුනියාව, මුලතිව්, යාපනය, මන්නාරම ප්‍රදේශවල පාපන්දු ක්‍රීඩකයන්ගේ කෞෂලතා ‍වැඩි දියුණු කිරීම මගින් ප්‍රදේශයන්හි දක්ෂතා ඇති ක්‍රීඩකයන් ජාත්‍යන්තර තලයට ගෙන එමේ අරමුණින් අමෙරිකා එක්සත් ජනපදයේ Soccer Outreach Service හි උපදේශකයින් පිරිසගේ සහභාගිත්වයෙන් පුහුණු වැඩමුළු පැවැත්වේ.කිලිනොච්චි ආරක්ෂක සේනා ආඥාපති මේජර් ජෙනරල් උදය පෙරේරා මහතාගේ සංකල්පයකට අනුව පැවැත්වෙන වැඩමුළුවේ දෙවැනි කොටස මුලන්කාවිල් මහජන ක්‍රීඩා පිටියේදී මේ දිනවල (ජුලි 29-අගෝ 1) පැවැත්වෙන අතර පළමු කොටස පසුගියදා මාන්කුලම් මහා විද්‍යාලයීය ක්‍රීඩා පිටියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s1307313</link>
    <topic>වයඹ මලල ක්‍රීඩා 3-4</topic>
    <author>වයඹ පළාත් සංචාරක</author>
    <content>වයඹ පළාත් මලල ක්‍රීඩා උළෙල ලබන මස 3-4 දෙදින වෙන්නප්පුව ඇල්බට් එෆ් ක්‍රීඩාංගණයේදී පැවැත්වේ. වයඹ පළාත් ඉකුත් වසරේ ජාතික මහා ක්‍රීඩා උළෙලේදී මලල ක්‍රීඩා සමස්ත ශූරතාව හිමිකර ගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s1307314</link>
    <topic>මුල්ම ගැටුම ශ්‍රී ලංකාව-නවසිලන්තය අතර</topic>
    <author/>
    <content>වසර 2015 ලෝක කුසලාන ක්‍රිකට් තරගාවලියේ ආරම්භක තරගය ශ්‍රී ලංකාව හා නවසිලන්තය අතර පෙබරවාරි 14 වැනිදා හැග්ලි ඕවල් ක්‍රීඩාංගණයේදී පැවැත්වේ. මේ ක්‍රීඩාංගණය පිහිටා ඇත්තේ මීට ඉහතදී භූමිකම්පාවෙන් විපත් සිදුවූ ක්‍රයිස්ට්චර්ච් ප්‍රදේශයේය.එදිනම පසුව පැවැත්වෙන්නේ ඔස්ට්‍රේලියාව හා එංගලන්තය අතර තරගයයි. එය මෙල්බර්න් ක්‍රීඩාංගණයේදී පැවැත්වෙනු ඇත.දැනට ලෝක කුසලානය හිමිකර ගෙන සිටින ඉන්දියාව ඔවුන්ගේ තරග ආරම්භ කරමින් ඊළඟ දිනයේ ඇඩිලේඩ්හිදී පාකිස්තානය මුණගැසීමට නියමිතය.එංගලන්තය අභිබවා ඉම්රාන් ඛාන් පාකිස්තානය ජයග්‍රහණය කරා ගෙන යාමෙන් වසර තිස් තුනකට පසුව මෙල්බර්න් නගරය නැවත වතාවක් 2015 වසරේදී ලෝක කුසලාන අවසාන තරගයට සත්කාරකත්වය දෙයි.87,000තට වැඩි පිරිසක් ඉම්රාන්ගේ කණ්ඩායම ජයග්‍රහණය කරනු නැරඹූ මෙල්බර්න් ක්‍රිකට් ක්‍රීඩාංගණයේදී මෙවර අවසාන මහා තරගය පැවැත්වෙනුයේ මාර්තු 29 වැනිදායි.1992 වසරේදී මෙන්ම සිඩ්නි හා ඕක්ලන්ඩ් නගරවලදී අවසන් පූර්ව තරග දෙක පැවැත්වෙනු ඇත.අර්ධ අවසන් පූර්ව තරග හතර පැවැත්වීමට නියමිතව තිබෙන්නේ මෙල්බර්න්, සිඩ්නි, ඇඩිලේඩ් හා වෙලිංටන් යන නගරවලය.ලෝක කුසලාන තරගාවලිය ප්‍රථම වතාවට පැවතියේ 1975 වර්ෂයේදීය. ඒ අනුව 2015 තරගාවලියට වසර 40ක් සම්පූර්ණ වෙයි.මේ තරගාවලියට සත්කාරකත්වය දරනු ලබන්නේ ඔස්ට්‍රේලියාව හා නවසිලන්තයයි. මේ රටවලට ලෝක කුසලාන තරගාවලිය නැවත පැමිණෙන්නේ වසර 23කට පසුවය.2015 පෙබරවාරි හා මාර්තු වකවානුවේ පැවැත්වෙන තරගාවලියේදී තරග 49ක් දින 44කදී නගර 14ක පැවැත්වේ. කණ්ඩායම් 14ක තරග ක්‍රමයේදී තරගකරුවන් හත්දෙනා බැගින් වන කොටස් දෙකකට බෙදා තිබේ. සෑම කණ්ඩායමක්ම මූලික වටයේදී තරග හයකට ක්‍රීඩා කිරීමෙන් පසුව ඒ ඒ කොටසේ ඉහළටම පිවිසෙන කණ්ඩායම් හතර අර්ධ අවසන් පූර්ව වටයට සුදුසුකම් ලබති.‘ඒ’ කොටස : එංගලන්තය, ඔස්ට්‍රේලියාව, ශ්‍රී ලංකාව, බංග්ලාදේශය, නවසිලන්තය, තරගාවලියට සුදුසුකම් ලබන 2 වැනි හා 3 වැනි කණ්ඩායම්.‘බී’ කොටස : දකුණු අප්‍රිකාව, ඉන්දියාව, පාකිස්තානය, බටහිර ඉන්දීය කොදෙව්, සිම්බාබ්වේ, අයර්ලන්තය හා තරගාවලියට සුදුසුකම් ලබන 4 වැනි කණ්ඩායම.තරග පැවැත්වෙන නගර : ඇඩිලේඩ්, ඕක්ලන්ඩ්, බ්‍රිස්බන්, කැන්බරා, ක්‍රයිස්ට්චර්ච්, ඩුනෙඩින්, නේපියර්, නෙල්සන්, හැමිල්ටන්, හොබාර්ට්, මෙල්බර්න්, පර්ත්, සිඩ්නි, වෙලිංටන්..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s1307315</link>
    <topic>කාල්ටන් සුපර් සෙවන්ස් දෙවැනි අදියර අගෝස්තු 2-3 දිනවල කොළඹ දී</topic>
    <author/>
    <content>කාල්ටන් සුපර් සෙවන්ස් 2013 ශ්‍රී ලංකා ජාත්‍යන්තර රගර් තරාගවලියේ දෙවැනි අදියර අගෝස්තු 2 හා 3 දිනයන්හි කොළඹ තුරඟ තරග පිටියේදී පැවැත්වේ.මෙහි පළමු අදියර ගාල්ලේදී ජාත්‍යන්තර ක්‍රිකට් ක්‍රීඩාංගණයේදී පැවැති අවස්ථාවේදී ජැෆ්නා චැලෙන්ජර්ස් පිල ජයග්‍රාහකයෝ වුහ.නෝර්ත් වෙස්ටර්න් බ්ලැක්ස් කණ්ඩායම දෙවැනි ස්ථානයට පත්විය. මෙවර කාල්ටන් සුපර් සෙවන්ස් තරගාවලියට සහභාගිවීම සඳහා 70කට වැඩි විදේස් ක්‍රීඩකයන් හා පුහුණුකරුවන් දිවයිනට පැමිණ සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s1307316</link>
    <topic>කණිෂ්ඨ බර ඉසිලීමේ ශූරතාවහබරණ මහා විදුහල දිනයි</topic>
    <author>හබරණ සමූහ</author>
    <content>ශ්‍රී ලංකා කණිෂ්ඨ ආධුනික බර ඉසිලීමේ තරගාවලියේ සමස්ත බාලිකා ශූරතාව හබරණ මහා විද්‍යාලයීය කණ්ඩායම දිනාගත්තේය.පොළොන්නරුව දිස්ත්‍රික් ගෘහස්ථ ක්‍රීඩා පුහුණු කේන්ද්‍රයේදී පසුගියදා පැවැති තරගාවලියේදී හබරණ විදුහල් බාලිකා කණ්ඩායම රන්පදක්කම් තුනක් සහ රිදී පදක්කමක් දිනාගත් අතර බාලක කණ්ඩායම රිදී පදක්කමක් සහ ලෝකඩ පදක්කමක් හිමිකර ගැනීමට සමත්විය.අවු.17න් පහළ බාලිකා කිලෝ ග්රෑම් 44 බර පංතිය නියෝජනය කරමින් ඒ.ජී.උපේක්ෂා චතුරංගනී ජයවික්‍රම රන් පදක්කම ද, සඳුනි දිසානායක රිදී පදක්කමක්ද දිනාගත් අතර දිල්කි වාසනා සිවුවැනි ස්ථානයට පත්විය.කිලෝ ග්රෑම් 69 බර පංතියේදී දිල්හානි විජේරත්න රන් පදක්කම හිමිකරගත් අතර අවු.20න් පහළ බාලිකා කිලෝ ග්රෑම් 63 බර පංතිය නියෝජනය කරමින් මධුවන්ති හේමමාලාද රන්පක්කමක් දිනා ගත්තාය.අවු.17න් පහළ බාලක කිලෝ ග්රෑම් 77 බර පංතිය නියෝජන කළ රවිඳු බටගල්ල රිදී පදක්කම ද, කිලෝ ග්රෑම් 56 බර පංතියෙන් සඳුන් දිසානායක ලෝකඩ පදක්කම දිනාගත්තේය.ජාතික බර ඉසිලීමේ සංගමයේ සභාපති සහ උතුරු මැද පළාත් අධ්‍යාපන, තොරතුරු තාක්ෂණ හා සංස්කෘතික කටයුතු ඇමැති පේශල ජයරත්න බණ්ඩාර මහතාගේ ප්‍රධානත්වයෙන් පැවති තරගාවලියට කොළඹ, මහනුවර, කෑගල්ල, මාතලේ, යාපනය, මාතර, අනුරාධපුර, පොළොන්නරුව ආදී දිස්ත්‍රික්කවල ක්‍රීඩා සමාජ සහ ප්‍රධාන පාසල්වල ක්‍රීඩක ක්‍රීඩිකාවන් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s1307317</link>
    <topic>දකුණ-වයඹ ජාතික ක්‍රීඩා උළෙලේ පාපන්දු ශූරතා දිනති</topic>
    <author>එන්.පී.රාජදොරේ රත්නපුර විශේෂ</author>
    <content>39වැනි ජාතික ක්‍රීඩා උළෙලේ අන්තර් පළාත් පාපන්දු පිරිමි ශූරතාව රැක ගැනීමට දකුණු පළාත් කණ්ඩායම සමත්වු අතර කාන්තා ශූරතාව වයඹ පළාතට හිමිවිය.පසුගිය වසරේද පිරිමි ශූරතාව දිනාගත්තේ දකුණු පළාත් කණ්ඩායම විසින් වීම විශේෂ සිදුවීමකි.දකුණු පළාත් කණ්ඩා‍යමේ එම්.අයි.බී.ජී.සිවංක දක්ෂතම ක්‍රීඩකයා ලෙස තේරී පත්විය.පිරිමි අනුශූරතාව බස්නාහිර පළාතටත්, කාන්තා අනුශූරතාව උතුරු මැද පළාතටත් හිමිවිය.පිරිමි අවසන් පූර්ව තරගවලින් උතුරු පළාත් කණ්ඩායම පරදවමින් බස්නාහිර පළාත් කණ්ඩායමත්, වයඹ පළාත් කණ්ඩායම පරදවමින් දකුණු පළාත් කණ්ඩායමත් අවසන් මහා තරගයට සුදුසුකම් ලබාගත්තේය.එහිදී දෙපිළටම නියමිත කාලයේදී ගෝල් ලබාගැනීමට නොහැකි විය. දඩුවම් පහර මගින් තරගයේ ජය තීරණය කිරීමේ දී දෙපිළම දඩුවම් පහර 5 බැගින් ලබාගැනීම නිසා නැවතත් දඩුවම් පහර ලබාදුන් අතර එහිදි දකුණු පළාත් කණ්ඩායම ගෝල් 3ක් හා බස්නාහිර පළාත් කණ්ඩායම පහර 2ක් වාර්තා කළේය. බස්නාහිර පළාත් කණ්ඩායම ගෝල් 8-7කින් පරාජයට පත්විය.කාන්තා අවසන් තරගයේදී උතුරු මැද පළාත් කණ්ඩායමට හමුවේ ගෝල් 9-0ක ජයක් වයඹ පළාත් කණ්ඩායමට හිමිවිය.පිරිමි ශූරතාව දිනු දකුණු පළාත් කණ්ඩායමට ඩබ්ලිව්.ඩී.ජේ.සෙනෙවිරත්න අභි‍යෝගතා කුසලානයද, කාන්තා ශූරතාව දිනු වයඹ පළාතට රත්නපුර නගරාධිපති නීතිඥ ‘කපිල අබේරත්න අභියෝගතා ශූරතාව’ ප්‍රදානය කෙරුණි.රත්නපුර ප්‍රධාන ක්‍රීඩාංගණයේදී හා මද්දුව ශ්‍රී සුමන ක්‍රීඩාංගණයේදී පසුගියදා පැවැති තරගාවලියේ ජය සංකේත ප්‍රදානය රාජ්‍ය පරිපාලන ස්වදේශ කටයුතු ඇමැති ඩබ්ලිව්.ඩී.ජේ.සෙනෙවිරත්න, රත්නපුර නගරාධිපති කපිල අබේරත්න යන මහත්වරුන් සහ ප්‍රදේශයේ දේශපාලකයින් පිරිසකගේ සහභාගිත්වයෙන් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s1307318</link>
    <topic>ලුම්බිණියට ජය</topic>
    <author>‍මොරටුව ක්‍රීඩා</author>
    <content>‍කොළඹ බී.ආර්.සී පිටියේ පැවැති ලුම්බිණි විදුහල සහ පිළියන්දල ධර්මරාජ විදුහල අතර අවු.17න් පහළ තෙවන පෙළ ක්‍රිකට් තරගයෙන් ලකුණක තියුණු ජයක් ලුම්බිණි විදුහලට හිමිවිය.පළමුව ලකුණු රැස්කරමින් ලුම්බිණි විදුහල ලකුණු 91කට දැවී ගිය අතර පිළිතුරු ලෙස ධර්මරාජයට ලබාගත හැකිවුයේ ලකුණු 90ක් පමණි.ලුම්බිණි - 91 එල්.දේශාන් 30 (ඩී.ප්‍රනාන්දු 32/5)ධර්මරාජ- 90 සී.රුක්මාල් 22 (අයේෂ් මාරසිංහ 8/4, චමත් තරංග 9/3).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s1307319</link>
    <topic>40 වසරක් කරාතේ ක්ෂේත්‍රයේ නියැලි සෙන්සේ බී.ප්‍රසන්න</topic>
    <author/>
    <content>සෙන්සේ බී.ප්‍රසන්න ප්‍රනාන්දු මහතා ක්‍රීඩකයකු සහ උපදේශකයකු ලෙස කරාතේ සටන් ක්ෂේත්‍රයට පැමිණ මේ වනවිට වසර 40ක් සපිරේ.1973 වසරේ කරාතේ ක්ෂේත්‍රයට පැමිණි ඒ මහතා ජාත්‍යන්තර ෂෝටෝඛාන් කරාතේ සම්මේලනයේ කළුපටි 5වැනි ශ්‍රේණිය, ජාත්‍යන්තර කරාතේ සම්මේලනයේ කළුපටි 7වැනි ශ්‍රේණිය, ශ්‍රී ලංකා කරාතේ දෝ සම්මේලනයේ කළුපටි 5වැනි ශ්‍රේණිය, ෂිතෝරියු කරාතේ ශෛලීය සඳහා කළුපටි 1වැනි ශ්‍රේණිය, කොබුදෝ ආයුධ සටන් සම්බන්ධයෙන් කළුපටි 1වැනි ශ්‍රේණිය ලබාගෙන ඇත.ජාත්‍යන්තර ෂෝටෝඛාන් කරාතේ සම්මේලනයේ ශ්‍රී ලංකා ශාඛාවේ නියෝජිතයෙකු ලෙස කටයුතු කරන ප්‍රසන්න ලෝක කරාතේ සම්මේලනය, ලෝක සටන් කලා සම්මේලනය, ‍ජාත්‍යන්තර කරාතේ සම්මේලනය සහ කවුන්ටින් ෂෝටෝඛාන් කරාතේ සංගමයේ නි‍යෝජිතයෙකු ලෙසද කටයුතු කරයි.ක්‍රීඩාවක් හා සටන් කලාවක් ලෙසින් 1991 වසරේදී ශ්‍රී ලංකා බන්ධනාගාර දෙපාර්තමේන්තුවට කරාතේ හඳුන්වාදුන් සෙන්සේ ප්‍රසන්න, 2010 වසරේදී මතට ඇබ්බැහිවුවන් ඉන් මුදා ගැනීම සඳහා ද කරාතේ ක්‍රීඩාව ‍යොදාගන්නා අතර 2011 වසරේ සිට අබාධිත සහිත පුද්ගලයන්ගේ පුනරුත්ථාපනය සඳහා කරාතේ පුහුණව ලබාදීම සිදුකරයි.මේ පුහුණු කිරීම් කටයුතු නොමිලයේ සිදුකිරීම විශේෂිත කරුණකි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=s13073110</link>
    <topic>පානදුර රාජකීයන් ජයගනී</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>පානදුර සාන්ත ජෝන් විදුහල සමග පානදුර ක්‍රීඩාංගණයේදී පැවැති අවුරුදු 15න් පහළ තෙවැනි පෙළ ක්‍රිකට් තරගයෙන් ලකුණු 17ක ජයක් වාර්තා කිරීමට පානදුර රාජකීය විදුහල සමත්විය.රාජකීය විදුහල පළමුවෙන් රැස්කළ ලකුණු 103ට පිළිතුරු ලෙස සාන්ත ජෝන් විදුහලට ලබාගත හැකිවුයේ ලකුණු 86ක් පමණි.පානදුර රාජකීය - 103 දුලන්ත කවිඳු 20 (අයි.ඩී.සිල්වා 35/4)සා.ජෝන් - 86 ප්‍රමෝද් සඳරුවන් 26 (දුලන්ත කවිඳු 7/2, අකිල සනේෂ් 8/2)සා.ජෝන් විදුහලට ජයඅන්තර් පාසල් අවුරුදු 15න් පහළ ක්‍රිකට් තරගාවලියේ දෙවැනි පෙළ ක්‍රිකට් තරගයෙන් පානදුර මහානාම විදුහල පරදා ලකුණු 9ක පහසු ජයක් හිමිකර ගැනීමට පානදුර සාන්ත ජෝන් විදුහලට හැකිවිය.මහානාම පිල පළමුව පන්දුවට පහරදෙමින් ලකුණු 54කට දැවී ගිය අතර ජයග්‍රාහී ඉලක්කය එක් කඩුල්ලක් පමණක් දැවී තිබියදී සපුරාලීමට සාන්ත ජෝන් කණ්ඩායම සමත්විය.මහානාම විදුහල - 54 (ඕවර 27.3) (අකිල ඉෂාර 22/5, සෙව්රංග දසිත් 12/3)සා.ජෝන්- 55/1 (ඕවර 7.3).</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=f1307311</link>
    <topic>කොටි ත්‍රස්තවාදයට උදව් කළ අයට ඡන්දයේදී උදව් කරන්න එපා</topic>
    <author/>
    <content>ද්‍රවිඩ ජාතියේ ගැලවුම්කරුවන් ලෙස පෙනී සිටින ද්‍රවිඩ ජාතික සන්ධානය, ප්‍රභාකරන් සාමාන්‍ය ජනතාව මිනිස් පළිහක් ලෙස යොදා ගත් විට හා ළමයින් බලෙන් යුද්ධයට බඳවා ගත් විට විරුද්ධ නොවූ බව ආරක්ෂක ලේකම් ගෝඨාභය රාජපක්ෂ මහතා සඳහන් කරයි. පෞද්ගලික වාසි තකා හෝ පැවති බිය‍ නිසා හෝ එල්. ටි. ටි. ඊ. ත්‍රස්ත ක්‍රියාදාමයට සහාය දැක්වූවන්ට ආධාර නොකරන ලෙස පසුගිය 28 වැනිදා ‘ඉරිදා අයිලන්ඩ්’ පුවත් පත සමඟ එක්වෙමින් ඔහු මෙසේ උතුරේ ඡන්ද දායකයන්ගෙන් ඉල්ලා සිටියි.උතුරු පළාත් සභා මැතිවරණය ගැන විපක්ෂ ක්‍රියාකාරින් හා අන්තර්ජාතික ප්‍රජාව වර්තමානයේදී කුමක් කිව්වත් ඔවුන් කිසිවෙක් 2009 මුල් කාලයේදි එල්.ටි.ටි.ඊ.ය විසින් සාමන්‍ය ජනතාව මිනිස් පළිහක් ලෙස යොදාගනිද්දී ඊට එරෙහිව වචනයක්වත් කිව්වේ නැහැ. අද කිඹුල් කඳුළු හෙලන මේ උදවිය යුද වින්දිතයන් වෙනුවෙන් පෙනී නොසිටිය විත්තිය වන්නි යුද පෙරමුණේ එදා කොටුව සිටි ජනතාව හොඳින් දන්නවා. ඒ නිසා ඔවුන් කිසිසේත් රවට්ටන්න බැහැ.එල්.ටී‍.ටි.ඊ. ය සාමාන්‍ය ජනතාව මිනිස් පළිහක් විදිහට යොදා ගත්තේ යුද්ධය අවසාන මොහොතේදී පමණක් නොවෙයි. 2007දීත් ඔවුන් සාමාන්‍ය ජනතාව පළිහක් විදහට යොදා ගත්තා.  ඒ වෙලාවේ වන්නියේ සමහර ප්‍රදේශවල සිරවී සිටිය සාමාන්‍ය ජනතාවට පලා යාමට උදව් කළ බව කියමින් කොටි ත්‍රස්තවාදින් එක්සත් ජාතීන්ගේ සංවිධානයට අයත් සේවක පිරිසක් රඳවාගෙන සිටියා.කොළඹ පිහිටි එක්සත් ජාතීන්ගේ කාර්යාලය මේ ගැන මුනිවත රැක්කා.ඒවගේම ඔවුන් එල්.ටී.ටි.ඊ.ය සමඟ හොර රහසේ සාකච්ඡා කරමින් රඳවා ගෙන හිටිය සේවක පිරිස මුදවා ගන්න උත්සාහ කළා. මේ ප්‍රශ්නය එක්සත් ජාතින්ගේ නිව්යෝර්ක් මූලස්ථානයේදී සාකච්ඡාවට ගැනීම නිසා සැබෑ තත්ත්වය ලෝකය හමුවේ අනාවරණය වුණා. මේක වෙලා වසර දෙකකට පස්සේ එක්සත් ජාතින්ගේ සංවිධානය ඔවුන්ගේ දේශීය කාර්ය මණ්ඩලය හා පවුල්වල සාමාජිකයන් වන්නියේ ස්ථානගත කිරිමට උත්සාහ කළා. එල්.ටී.ටී.ඊ.ය එම වෑයමත් ව්‍යවර්ථ කළා.* යුද අපරාධයුද අපරාධ චෝදනාවල සිට බලය බෙදීම දක්වා විවිධ මාතෘකාවන්ට අදාළව විපක්ෂය කතා කළත් මූලික ප්‍රශ්නය වියයුතු ද්‍රවිඩ ජනතාව එල්.ටී.ටී.ඊ.ය ග්‍රහණයෙන් මුදාගැන්ම ගැන ඔවුන් කිසිවක් කියන්නේ නැහැ. මම ඔවුන්ට අභියෝග කරනවා . මේ විපක්ෂ කණ්ඩායම්, සිව්වන ඊළාම් යුද්ධයේදී වන්නි ජනතාව වෙනුවෙන් මැදිහත්වු එකම එක අවස්ථාවක් හෝ පුළුවන් නම් පෙන්වා දෙන්න කියලා.* එක්සත් ජාතීන්යුද්ධයෙන් පස්සේ ඔවුන් ඉදිරිපත් කරන අපේක්ෂාවන් සාධාරණ වෙන්නේ ළමයින් යුද්ධයට බිලිදිමට විරුද්ධව එහෙම නැත්නම් සාමාන්‍ය ජනතාව මිනිස් පලිහක් විදිහට යොදා ගැනීම හෝ එක්සත් ජාතීන්ගේ ‍සේවක පිරිස රඳවාගැන්මට එරෙහිව යමක් කිව්ව නම් පමණයි. අද ද්‍රවිඩ ජනතාව වෙනුවෙන් පෙනී සිටින මේ උදවිය එක වචනයකින් හෝ විරුද්ධත්වය ප්‍රකාශ කළා නම් පෙන්වා දෙන්න කියලා මම ඔවුන්ට කියනවා.උතුරු පළාත් සභාවේ බලය අල්ලා ගැනිමට වලිකන සමහරු සැබෑ ප්‍රශ්නවලින් ජනතා අවධානය වෙනපැත්තකට යොමුකරන්න උත්සාහ කරනවා.මහින්ද රාජපක්ෂ ජනාධිපතිතුමා යුද්ධයේ අවසාන භාගයේදි අන්තර්ජාතික ප්‍රජාවෙන් එල්ලවූ බලපෑමට යට වුණා නම් යුද්ධයට බිලිදීමට එල්.ටී.ටී.ඊ.ය තව දරුවන් බොහෝ පිරිසක් නිවෙස්වලින් හෝ පාසල්වලින් පැහැරගෙන යන්න තිබුණා. රුදුරු යුද්ධයට යොදාගත් දරුවන් වෙනුවෙන් අන්තර්ජාතික ප්‍රජාව, රාජ්‍ය නොවන සංවිධාන, ද්‍රවිඩ ජාතික සන්ධානය වගේම දෙමළ ඩයස්පෝරාව කිසිඳු හඬක් නඟා නැහැ. ප්‍රභාකරන් ජීවත්ව සිටියා නම් ‍ඔහුගේ අනුදැනුමකින් තොරව ද්‍රවිඩ ජාතික සන්ධානයට කිසිම තිරණයක් ගන්න ඉඩක් ලැබෙන්නේ නැහැ.අද පොලිස් හා ඉඩම් බලතල බෙදිය යුතු බවට හඬනඟන්නේ, එදා එල්.ටී.ටී.ඊ.ය ඊළාම් රාජ්‍ය පිහිටුවන තෙක් විශ්වාසයෙන් බලා සිටි උදවිය යි.දැන් එල්.ටී.ටී.ඊ.යේ යුද බලය ඉතිහාසයට පමණක් සීමාවී තිබෙන නිසා අද ‍ඔවුන් වෙනත් මගකට යොමුව තිබෙනවා. උතුරේ මැතිවරණ ව්‍යාපාරයේදී ළමා සොල්දාදුවන් පිළිබඳ ප්‍රශ්නය මූලික මාතෘකාවක් විය යුතුයි. උතුරේ ජනතාවගේ ඇත්ත ප්‍රශ්න සංවාදයට ලක් කිරීම ආණ්ඩුවේ වගකීමක්. යුද අපරාධ අධිකරණය ඉස්සරහට අපේ රට ඇදගෙනයන්න උත්සාහ කරන උදවිය මොනව කිව්වත් 2009 මැයි 19 දා නන්දිකඩාල් කලපු‍ ඉවුරේදි එල්.ටී.ටී.ඊ.ය මුළුමනින්ම විනාශවීමෙන් පස්සෙ එකම දරුවෙක් හෝ පැහැරගෙන යාමක් සිදු නොවූ විත්තිය කාටවත් බැහැර කරන්න බැහැ.2010 ජනාධිපති වරණය පැවති සමයේ එවකට ශ්‍රී ලංකාවේ අමෙරිකානු‍ තානාපතිනියව සිටි පැට්රිසියා බුටේනිස් යවන ලද රහස් කේබල් පණිවුඩයක ජනාධිපති මහින්ද රාජපක්ෂ, ආරක්ෂක ලේකම්, හමුදාපති සරත් පොන්සේකා හා ආර්ථික සංවර්ධන ඇමැති බැසිල් රාජපක්ෂ යුද අපරාධ කරුවන් හැටියට හඳුන්වා තිබුණා.1998 දී, පොදුජන එක්සත් පෙරමුණු රජය සමයේ එල්.ටී.ටී.ඊ.ය ළමයින් යුද්ධයට බඳවා ගැනීම වැලැක්වීමට එ. ජා. සංවිධානය අසාර්ථක ප්‍රයත්නයක යෙදුණා. ඒ වෙලාවේ එක්සත් ජාතින්ගේ මහලේකම් ගේ විශේෂ නියෝජිත ඔලාරා ඔටුනු ලංකාවට ඇවිත් එල්.ටී.ටී.ඊ.ය සමඟ සාකච්ඡා කළා. වයස 18 ට අඩු ළමයින් යුද්ධයට යොදා ගැනීම හා 17 ට අඩු අය හමුදාවට බඳවා ගැනීම වළක්වන්න එක්සත් ජාතින්ගේ සංවිධානය දැඩි උත්සාහයක් ගත්තා. ඔවුන් මේ ගැන එල්.ටී.ටී.ඊ.ය සමඟ 2009 අප්‍රේල් - මැයි වනතෙක්ම දිගින් දිගටම සාකච්ඡා කළා.* ළමා සොල්දාදුවන්2002 පෙබරවාරි සහ 2006 ජනවාරි අතර කාලයේදී නෝවිජියානු නායකත්වයෙන් යුත් ශ්‍රී ලංකා නිරීක්ෂණ කමිටුවක් ඉදිරිපත් කළ වාර්තාවකින් මෙන්ම එක්සත් ජාතින් විසින් සිදුකළ අධ්‍යයනකින්ද යුද්ධයට බිලිදීමට ළමයින් යොදාගත් ආකාරය අනාවරණය වුණා. අවශ්‍ය අයට මේ වාර්තා ලබා ගත හැකියි.විපක්ෂ කණ්ඩායම් පශ්චාත් යුද සංවර්ධන ක්‍රියාවලිය පිළිබඳ මහජනයාගේ අවධානය ලක් වීම වෙනත් පැත්තකට යොමුකරන්න වෑයම් කරනවා. උතුරේ රාජ්‍ය හා පෞද්ගලික බැංකු ජාලයේ වර්ධනය ගැන සිදුකරන සරල විමසිමකින් විදේශගතව සිටින්නන්ට එල්.ටී.ටී.ඊ.යේ බලපෑමකින් තොරව මෙරටට පහසුවෙන් නිදහසේ මුදල් එවිය හැකි බව තහවුරු කරගත හැකියි.උතුර විවෘත සිරකඳවුරක් බවට පත්ව තිබෙන බවට විපක්ෂය පාරම් බෑවත් රජයේ පශ්චාත් යුද ජයග්‍රහණ ලැයිස්තුව ඉතා දීර්ඝ බව ඔවුන් දන්නවා. අද ද්‍රවිඩ තරුණියන්ට පවා හමුදාවට බැඳීමට අවස්ථාව තිබෙනවා. හිටපු එල්.ටී.ටී.ඊ. හමුදා ක්‍රියාකාරින් රැසක් සිවිල් ආරක්ෂක බලකායට බඳවාගෙන තිබෙනවා.එල්.ටී.ටී.ඊ.ය සාමාජිකයන් 11000 කට වැඩි පිරිසක් පුනරුත්ථාපනයෙන් පසු නිදහසේ සමාජගතව සිටිනවා . එල්.ටී.ටී.ඊ.ය හා හමුදාව යටතේ තිබුණු ඉඩම් අක්කර දහස් ගණනක් නැවතත් හිමිකරුවන්ට ලබාදී තිබෙනවා. හමුදාව යටතේ තිබෙන්නේ ආරක්ෂක කටයුතු සඳහා අවශ්‍ය සුළු බිම් ප්‍රමාණයක් පමණයි.හිටපු හමුදා මාණ්ඩලික ප්‍රධානී මේජර් ජෙනරාල් ජී . ඒ චන්ද්‍රසිරි උතුරු පළාතේ ආණ්ඩුකාර ධුරයෙන් ඉවත් කළ යුතු බව පවසමින් සියල්ලන්ට සමාන අයුරින් ක්‍රියාත්මක විමට අවශ්‍ය පරිසරයක් නිමවිය යුතු යැයි ඉල්ලා සිටින්නන්ට 2001 දෙසැම්බර් පාර්ලිමේන්තු මැතිවරණයෙන් පසු යුරෝපා සංගම් මැතිවරණ නිරීක්ෂණ කමිටුව නිකුත් කළ වාර්තාව අධ්‍යයන කිරීමෙන් එල්.ටී.ටී.ඊ.ය හා ද්‍රවිඩ ජාතික සන්ධාන එකමුතුව පැවති අවධියේ සිදුවුයේ කුමක්දැයි වටහා ගත හැකියි.එල්.ටී.ටී.ඊ.ය මතවාදය ට සහාය පලකරන්නවුන් විශ්මයට හා සිත්තැවුලට පත්කරමින්, එල්ටීටීඊය උතුරු හා නැගෙනහිර පළාත් වලදී ද්‍රවිඩ ජාතික සන්ධානයේ සහායට දේශපාලන මූලික ප්‍රචණ්ඩකාරි ක්‍රියාවන්හි නිරතව ඇති බවට යුරෝපා සංගමය චෝදනා කර තිබෙන බව මෙහිදී කිවයුතුව තිබෙනවා.අවසාන වශයෙන් නිදහස් හා සාධාරණ මැතිවරණයක් අපේක්ෂා කරන්නන් එල්ටීටිඊ නියමයන් මත 2005 ජනාධිපතිවරණය වර්ජනය කරන ලෙස ද්‍රවිඩ ජනතා සන්ධානය විසින් ද්‍රවිඩ ජනතාවට නියම කිරිමට බලපෑ සිද්ධි විමර්ශනය කළ යුතු බව පැවසිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=f1307312</link>
    <topic/>
    <author>සාකච්ඡා කළේ තිලානි ශානිකා විතානාච්චි</author>
    <content>ප්‍රවීණ මාධ්‍යවේදී වසන්ත ප්‍රිය රාමනායක භූමිකා කිහිපයකටම පණ පොවන්නෙකි. මේ වනවිට ඔහු රජයේ ප්‍රවෘත්ති දෙපාර්තමේන්තුවේ අධ්‍යක්‍ෂවරයා මෙන් ම, ‘දෙසතිය’ සඟරාවෙහි ප්‍රධාන සංස්කාරක ද වෙයි. ඔහු දිනපතා ලංකාදීප පුවත්පතට ලියූ සමාජ, දේශපාලන, ආර්ථික විග්‍රහ රැගත් ‘කිවිදා දැක්ම’ කෘතියක් ලෙස අද (31) දින සවස 3.00ට ශ්‍රී ලංකා පදනම් ආයතනයේ දී ජනගත කෙරේ. ‘කිවිදා දැක්ම’ පිළිබඳ වසන්ත ප්‍රිය රාමනායක මහතා සමඟ කළ සංවාදයකි මේ.* ස්ථිර ලෙසම ලේඛකයාගේ භූමිකාවට පිවිසීමට පෙර, ඔබ පිවිස සිටි භූමිකාව පිළිබඳ පළමුව යමක් පවසමු ද?‘මම මුලින්ම ගොඩනැඟිලි සංස්ථාවේ ගිණුම් අංශයෙයි වැඩ කටයුතු කළේ. ඒ වෙනකොටත් මං විටින් විට ලංකාදීපයට ලිිපි, කෙටිකතා ලියමින් තමයි සිටියේ. මේ අතර 1978 වසරේ විතර ශ්‍රී ලංකාවේ ප්‍රධාන සඟරා තුනක් ආරම්භ කළා. ප්‍රවෘත්ති හා ජනමාධ්‍ය අමාත්‍යාංශයෙන් ආරම්භ කළේ ‘දෙසතිය’. මහවැලි අමාත්‍යාංශයෙන් ‘ඉසුර’. නිවාස හා ඉදිකිරීම් අමාත්‍යාංශයේ ‘පෙරමඟ’ කියන මේ සඟරාවලට බඳවා ගැනීමේ දී විශේෂ කාරණයකට ඔවුන් මුල්තැන දුන්නා. ඒ මාධ්‍යයත් සමඟ සම්බන්ධ අය මේ සඟරාවට බඳවා ගැනීම පිළිබඳයි.එහිදී ‘පෙරමඟ’ ට ඔවුන් මාව පත් කරන්නේ ඒ කාරණය මුල්කර ගෙනයි. ඒත් කාලයකට පස්සේ ආව දෝෂාභියෝගය කාලේ මම ලිව්ව ලිපියක ඇතිවුණු ගැටලුවක දී මට සඟරාවෙන් ඉවත් වන්නට සිද්ධ වෙනවා. ඒත් සමඟම මට ලංකාදීපයට කතා කළත්, නැවතත් මහාචාර්ය සුනන්ද මද්දුම බණ්ඩාර මහතාගේ ආරාධනයෙන් ‘දෙසතිය’ සඟරාවට සම්බන්ධ වීම නිසා එය මඟ හැරෙනවා. එතන ඉඳලා මා දෙසතියේ ඉන්නවා. මේ අතර වෙනත් නම්වලින් පුවත්පත්වලට විවිධ කොළම් රචනා කළත්, මගේ නමින්ම දේශපාලන විග්‍රහයක් ලියන්නේ කිවිදා දැක්මෙයි.* ‘කිවිදා දැක්ම’ කෘතියක් ලෙස එළි දක්වන්න විශේෂිත වූ කාරණාවක් තිබුණා ද?‘කිවිදා දැක්ම’ මම ලියන්නේ සිව් වසරක කාලයක පටන්. මේ කෘතියට මා ඇතුළත් කළේ විවිධ අවස්ථාවලදි මං ලියූ ලිපිවලින් වැදගත්ම වන ලිපි කිහිපයක් පමණයි. එකම කාරණා සති කිහිපයක දී කතා කළත්, ඉන් වැදගත්ම ලිපිය තෝරා බේරාගෙන කෘතියට ඇතුළත් කිරීමට මගේ කණ්ඩායම උත්සාහ කළා. මේ වගේ පොතක් වැදගත් වන්නේ අනාගත පරපුරට කියලයි මම විශ්වාස කරන්නේ.මෙහි සඳහන් උපුටා ගැනීම්, සමහර කාලවකවානුවල සිදුවුණු සිදුවීම් පිළිබඳ විමසන පාසල් ළමයින්ට, විශ්වවිද්‍යාල ළමයින්ට, මාධ්‍යවේදීන්ට මේ කෘතිය බෙහෙවින්ම වැදගත් වේවි. පත්තරයක් කියන්නේ දිගු කාලයක් තබා ගත නොහැකි දෙයක්. මේවා එකතු කළත් නිවෙසක ගොඩ ගසා ගනිමින් හැමදාම තියා ගන්නට නොහැකියි. ඒත් ඒ සියල්ල පොතක් ලෙස පැමිණීමෙන් ඕනෑම අයෙකුට කියවිය හැකියි. පරිශීලනය කළ හැකියි. ‘කිවිදා දැක්ම’ කෘතියක් ලෙස පැමිණීමේ ප්‍රතිඵලය මා දකින්නේ එලෙසයි.”* මේ වනවිට ඔබ මාධ්‍යවේදියා කියන භූමිකාවට අමතරව භූමිකා කිහිපයකම නිරත වන්නෙක්. අනෙක් භූමිකාවල කාර්යභාරයට මාධ්‍ය භූමිකාවේ කාර්ය භාරය නිසා ගැටලු සහගත බවක් ඇතිවී තිබෙන්නේ ද?“ප්‍රවෘත්ති අධ්‍යක්‍ෂයි, කිවිදා දැක්ම අතරත්, ප්‍රවෘත්ති අධ්‍යක්‍ෂයි වසන්ත ප්‍රිය රාමනායකයි අතරත් කිසිම සම්බන්ධයක් නෑ. ප්‍රවෘත්ති අධ්‍යක්‍ෂ කියන්නේ මගේ රාජකාරිය. ඒකත් සමඟ කිවිදා දැක්මේ කිසිම සම්බන්ධයක් නෑ. කිවිදා දැක්ම ලියන්නේ වසන්ත ප්‍රිය රාමනායක තමයි. ඒත් රාජකාරියයි, අනෙක් දේවල් සියල්ලයි එකට පටලවා ගන්නේ නෑ. ප්‍රවෘත්ති අධ්‍යක්‍ෂකට ආවේණික රාජකාරියක් වෙනම තිබෙනවා. ප්‍රවෘත්ති අධ්‍යක්‍ෂ වීමට පෙර සිටයි මා කිවිදා දැක්ම ලියන්නේ. සමහරු හිතන්න පුළුවන් මේ වගේ තනතුරක් දරන අය මෙහෙම ලියන්නේ කොහොම ද කියලා. ඒකත් අමුතු වැඩක්. මා විසින් අත්හදා බැලූ වැඩක්.* කිවිදා දැක්මේදී හුවා දැක්වූ කාරණාවලදී ඔබට යම් බලපෑම් එල්ල වී තිබේ ද?මෙතෙක් නම් එහෙම බලපෑමක් මට එල්ල වී නෑ.* ‘කිවිදා දැක්ම’ වැනි විශේෂාංගයක් මගින් ඔබ ඔය පවසන්නේ ස්වාධීනවම මාධ්‍ය කලාවෙහි නිරත වන බව ද?මෙහෙමයි, මාධ්‍යයට පිවිසෙන තරුණ මාධ්‍යවේදීන්ට මා කියන්නේ තමා ඉදිරිපත් කරන කරුණු කාරණා පැහැදිලිව, අනිත් අයට මඩ ගහන්නේ නැතිව, චරිත ඝාතනය කරන්නේ නැතිව, ඇත්ත කාරණා පමණක් විශ්ලේෂණය කළ යුතු බවයි. එහෙම අයට ඉඩක් තිබෙන බවයි කිවිදා දැක්මෙන් වෙන විදියකට කියන්නේ.* මාධ්‍යවේදියෙක් ලෙස මෙතෙක් පැමිණි ගමනේ දී, දේශපාලන වශයෙන් කුමන හෝ අභියෝගයක් එල්ල නොවූ බව ද ඔබ ඔය පවසන්නේ?මාධ්‍යවේදියෙක් විදියට මට දේශපාලන අභියෝග දෙකක් එල්ල වුණා. ඒ පෙරමඟ සඟරාවේ සංස්කාරකවරයා ලෙස ඉඳලා ඉන් ඉවත්වීමයි. ඒක කෙළින්ම දේශපාලන බලපෑමක් මත සිදු වූ දෙයක්. පරිපාලන වශයෙන් මාව පෙරමඟෙන් ඉවත් කරලා, වෙනත් තැනක රාජකාරී කටයුත්තක යොදවනවා. ඊළඟ අභියෝගය එල්ල වන්නේ දෙසතියේ දී සාපරාධී අපහාස නීතිය යටතේ නඩු දමන අවස්ථාවයි. ඒ ඉඩම් කොල්ලය ගැන කතා කරන්න ගිහින්.මේ ඕනෑම කාරණයක දී අපි මැද තැනක ඉඳගෙන සාධාරණ විවේචනයක් කරනවා නම්, එහෙම ඒ අයට ගැටලුවක් ඇති වන්නේ නැහැ. එහෙම ඉඩක් තිබෙනවද? කියලා මම කිවිදා දැක්මෙන් බැලුවා.ඒක කරන්න පුළුවන්. අනෙක් කාරණය වන්නේ මාධ්‍යවේදියෙක් දැන ගන්න ඕනෑ සීරු මාරුවට තමන්ට ඕන දේ කියා ගන්නේ කොහොමද කියලා. මේක දේ්ශපාලන, සමාජ, ආර්ථික ප්‍රශ්න කතා කරන ලියැවිල්ලක් වුණාට, මම දේශපාලන පක්‍ෂයකට නෑ.ඒත් ඕනෑම මනුෂ්‍යයකුටම දේශපාලන මතවාදයක් තිබෙනවා. සෑම පුරවැසියකුටම දේ්ශපාලනයක් තිබෙනවා. මාධ්‍යවේදියකුටත් දේශපාලනයක් තිබිය හැකියි. හැබැයි ඒක පක්‍ෂ දේශපාලනයක් නොවෙයි. පක්‍ෂ දේශපාලනය කියන්නේ එකක්. මාධ්‍යවේදියකුට තිබිය යුතු දේශපාලනය වන්නේ තවත් එකක්. මාධ්‍යවේදියෙක් පක්‍ෂ දේශපාලනයට යන්න නරකයි.* ආර්ථික, සමාජ, දේ්ශපාලන කාරණා විග්‍රහයක යෙදෙන මාධ්‍යවේදියකු හා ඔහු ලියන ලියැවිල්ල සතුව තිබිය යුතු යැයි හැඟෙන බොහෝ දෑ කිවිදා දැක්ම මඟින් කියැවෙන්නේ ද?මාධ්‍යවේදියකු තමන්ට එන අදහස සීරු මාරුවට ලිවිය යුත්තේ කෙසේද කියලයි කල්පනා කළ යුත්තේ. ලෝකය ගත්තොත් ප්‍රජාතන්ත්‍රවාදී ආණ්ඩුවක් යටතේ විතරක් නෙවෙයි, හමුදා පාලනයක් තිබෙන ආණ්ඩුවක් යටතේ වුණත් මාධ්‍යවේදීන් වැඩ කළා. මාධ්‍යවේදියකුට ඇසූ පිරූ තැන් වගේම, හොඳට ලියන්න පුළුවන් වෙන්න ඕනෑ. තමන් කියන්න ඕන කාරණය නිරවුල්ව , තමන්ට බාධාවක් ඇති නොවන ආකාරයට කියන්න දැන ගන්න ඕනෑ. සමහර වෙලාවට මම මට කියන්න ඕනෑ කාරණය කියලා තිබෙන්නේ ජාතක කතාවකින්. ඒ වගේම මාධ්‍යකරුවකුට උඩු පෙළ කියැවීමක් හා යටි පෙළ කියැවීමක් අවශ්‍ය යැයි. එය සරලව පාඨකයාට තේරුම් ගත හැකි විය යුතුයි. ඒ සඳහා මා මගේ ලේඛනයේ දී ජන කියමන්, ජන ශ්‍රැතිය හා ජාතක පොත ආශ්‍රයෙන් බොහෝ දේ උපුටා ගත්තා.* මාධ්‍යවේදියෙක් වන්නට පෙරුම් පුරන තරුණ පිරිස පිළිබඳ ඔබ දරන්නේ කුමන මතයක්ද?‘මේ ක්ෂේත්‍රයට මාධ්‍යවේදීන් රැසක් පිවිස සිටිනවා. මේ කාලයේ ඔවුන් මුද්‍රිත මාධ්‍යම තෝරා ගෙන එන එක ලොකු කැපකිරීමක්. බොහෝ අය මධ්‍ය කිව්වම සූදානම් වෙන්නේ රූපවාහිනී නිවේදකයෙක් වෙන්නයි. රූපවාහිනියේ පෙනී සිටින්නයි. ඒ සියල්ල කැප කරලා සමහර අය උපාධිධාරී රැකියාවලට නොගිහින් මේ ක්ෂේත්‍රයට එනවා. මේ අතර දක්‍ෂතා පෙන්වන අය ඉන්නවා. . අප ඔවුන් උනන්දු කළ යුතුයි. ඔවුන් දෙස අප අසුබවාදීව නොබලා, සුබවාදීව බැලිය යුතුයි. අනාගතයේ දී මෙය වෘත්තීය ක්ෂේත්‍රයක් බවට පත් කළ යුතුයි. මා එසේ පවසන්නේ දක්‍ෂ අංකුර මාධ්‍යවේදීන් තරුණ අය අතර බහුලව සිටින නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>31</day>
    </date>
    <link>http://www.dinamina.lk/2013/07/31/_art.asp?fn=f1307313</link>
    <topic>අලුත් තේමාවක අලුත් කතාවක්</topic>
    <author>රන්ජන් අමරරත්න</author>
    <content>ශ්‍රී ලංකාවේ බාල වයස්කාර යෞවනියක සෞදි ආරාබියේ දී හිස ගසා මරා දැමීම ලොව පුරා ප්‍රචලිත වූ ආන්දෝලනාත්මක සිද්ධියකි. මේ සංවේගජනක කතා ප්‍රවෘත්තිය මුල් කොට නවකතාවක් රචනා කිරීමේ අපේක්ෂාව ප්‍රබන්ධකරුවන් කිහිප දෙනකුට ම තිබිණි.ඒ ගැන නොයෙක් සාකච්ඡා හා සංවාද පැවැත්විණි. එහි දී මතු වූ ප්‍රධාන ගැටලුවක් වූයේ මරණාසන්න මොහොතේ මේ දැරියගේ හැඟීම් - දැනීම් ජීවමාන ලෙස නිරූපණය කරන්නේ කෙසේද යන්න ය. ඊට පූර්වාදර්ශ නැත.පෙර කියැවීම් නැත. හිස ගැසුම් කන පුද්ගලයා නැවත කතා කරන්නේ නැත. එවැන්නකු මරණයෙන් බේරී යළි ජිවත් වූ බවක් ද දැනගන්නට නැත.එවැන්නකු පිළිබඳ නිරූපණයක් කිරීම බලවත් ම අභියෝගයකි.සුමිත්‍රා රාහුබද්ධ මහත්මියගේ ‘අත අත නෑර” නවකතාව තුළ ද එබඳු බලවත් අභියෝගයක් හා නිර්මාණ අභ්‍යාසයක් තිබේ. ඇගේ කතාවේ ප්‍රධාන චරිතය දෙබිඩිය. අනුරී හා මනුරී ශරීරයෙන් එකට ඇලී සිටිති. එහෙත් ඔවුන් පුද්ගලයන් ලෙස ජීවිත දෙකක් බව ඉතා පැහැදිලි ය. නිවුන් දරුවන් පිළිබඳ අත්දැකීම ලෝකයට අරුමයක් නොවේ.එහෙත් දෙබිඩි දරුවන් පිළිබද අත්දැකීම අලුත් ය. ඉරානයේ සිටි දෙබිඩි හෙවත් බද්ධ යුවතියෝ මීට ටික කලකට පෙර ජීවිතයෙන් සමු ගත්හ. දෙබිඩි දරුවන් පිළිබඳ කථාන්දරය බොහෝ කොට ම නිරූපණයකි වන්නේ ලේඛකයාගේ පරිකල්පනය මත ය. කතුවරිය ව්‍යාජයකින් තොර ව දෙබිඩ්ඩන් පිළිබඳ නිරූපණයක යෙදෙන්නට වෑයම් කරයි.“මං කැමැතියි තනියම නාන්න. මං කැමැතියි තනියම පොතක් කියවන්න.මං කැමැතියි මහ කළුවරේ තනියම ඉඳගෙන ඉන්න. තනියම ගමනක් යන්න. මහ සෙනඟක් මැද්දේ නොපෙනී යන්න. තනියම අඳින්න පුළුවන් ඇඳුමක් අඳින්න. ඒ ඔක්කෝටම වැඩිය තනියම නිදාගන්න’ මම කීවෙමි. තනියම! තනියම! හැම දෙනාට ම තමන්ට ම කියා තැනක් තිබිය යුතුය. අනෙකාගේ හුස්ම, අනෙකාගේ දුර්ගන්ධය අනෙකාගේ අප්‍රසාදය නොදැනෙන තැනක් හැමදෙනාටම තිබිය යුතුයි.(අත අත නෑර, පිටුව 20)දෙබිඩි නිවුන්නු පිළිබඳ (මෙහි නිවැරැදි වචනය බද්ධ නිවුන්නු විය යුතුය) පෙර කියැවීමක් නැතත් ඔවුන්ගේ ස්වාභාවයන් උපකල්පනය කරන කල්හි ඉහත නිරූපණය පාඨක සිත් හි බලවත් කම්පනයක් ඇති කරයි. මිනිස් ජීවිතයකට වඩාත් වටින්නේ පෞද්ගලික නිදහස ය. එය අහිමි වූ තැන ජීවිතයක් නැතැ’යි තර්ක කළ හැකි ය. බද්ධ නිවුන්නු වන අනුරීගේ හා මනුරීගේ ශෝකාලාපය මේ කතාව පුරා ම දකින්නට ලැබේ.ඔව්හු වරෙක ජීවිතය උදෙසා සටන් කරති.තව වරෙක අසරණ ව, අනාථ ව ඇද වැටෙති. තවත් වරෙක සමාජය දැඩි ලෙස දෝෂ දර්ශනයට ලක් කරති.“වේදිකාවට ගොඩ වන සියලු දෙනාටම අවශ්‍ය වන්නේ ඉතා සමීපව අපගේ ශාරීරික බද්ධ වීම නැරැඹීමට ය. ඔවුන්ට අප අත ගා බලන්නට සිතෙන බව ඔවුන්ගේ හැසිරීම්වලින් පෙනෙයි. ’ අනේ පව්! මුහුණුවලින් වේදිකාව පිරෙන විට මෙතෙක් දුන් රඟ සොබා ගැන දුකක් සිතෙයි. අපේ ශරීරය නොව සිත දැකපල්ලා’යි කෑ ගසා කියන්නට මට සිතෙයි. උන් අපගේ පොහොසත් සිත් නොදකින්නෝ ය.(අත අත නෑර, පිටුව 18)ආබාධිතයාගේ ස්වභාවය වන්නේ හැකිතාක් සාමාන්‍ය ලෙස හැසිරීමට උත්සාහ කිරීම ය. එහෙත් පොදු සමාජයෙදී ඊට ඉඩක් නැත. කරුණාව, දයාව, අනුකම්පාව වැනි වචන පෙරටු කොට වේදිකාවට එන නරඹන්නෝ දෙබිඩ්ඩන් දෙස බලා ආස්වාදයක් ලබති. කතුවරිය මේ විකෘතිය මැනැවින් නිරූපණය කරයි. සිංහල නවකතාවට අලුත් අනුභූතින් හා නව ආඛ්‍යාන අවශ්‍ය කරයි. අත අත නෑර එම අවශ්‍යතාව යම් පමණකින් ඉටු කරනු පෙනෙයි.මේ ප්‍රබන්ධය තුළ අපූරු චරිත ගණනාවක් තිබේ. ආත්තම්මා, අම්මා, නලිනි, ඔත්තුකාරයා, මිතුරා, ක්‍රිෂ්ණා, පායාස, මහාචාර්ය සංඛත් අතරින් කිහිප දෙනෙකි. ආත්තම්මා සාම්ප්‍රදායික ගැමි ගැහැනියගේ චරිතයට පණ දෙයි. කුල ගර්වය, අහංකාරය, සාරධර්ම ඇයගේ ජීවිතය බඳු ය. මිතුරා යනු බල්ලෙකි. ඌ මේ නවකතාවේ දී කතා කරයි. සංකේත මවයි. පායාස නවකතාවේ කිසිදු තැනක දකින්නට නැති , එහෙත් නවකතාවේ උප-ප්‍රධාන චරිතයකි.අම්මා හෙවත් ප්‍රේමනී බොහෝ දුක් දරා සිටින, එහෙත් අයුක්තිය ළඟ සටන් නො කරන ගැහැනියෙකි. නලිනී ඊට වඩා වෙනස් ය. ඈ සටන්කාරියෙකි. සටන්කාමී මාවතක සිටින්නීය.අනුරී හා මනුරී සමඟ ගැටෙන මේ චරිත ජීවිතයේ පිළිබඳ අලුත් කතන්දර අප හමුවේ තබති. මෙහි එන මිතුරා හෙවත් බල්ලා සමාජය ගැන හොඳ ම විවේචන ඉදිරිපත් කරන විචාරකයෙකි.“බබා මිනිස්සු උපදින්නෙ එක - එක විදිහට. එක්කෙනෙක්වත් අනෙකාට සමාන නෑ. ඔය දෙන්නත් එක්ක ඉන්න කොට මාත් මිනිහෙක්. ඔය දෙන්න වගේම මාත් සංගීතයට ආසයි. ඒත් මං බල්ලෙක් මිසක මිනිහෙක් නොවෙයි. මට සංගීතය විඳින්න පුළුවන්. ඒත් ගායනා කරන්න බෑ. ස්වාභාව ධර්මය මට කටක් දීල තියෙන්නෙ කන්නයි - බුරන්නයි විතරයි. ඕන නම් හපා කන්නත් පුළුවන්. ඔය දෙන්නා ඇලිල ඉන්න එක හොඳයි. මට බලාගන්න ලේසියි. මගේ හුස්ම තියෙනකල් මං ඔය දෙන්නව බලා ගන්නවා. මගේ ඉව කියනවා ඔය දෙන්නා දුකින් ඉන්නෙ කියලා”.(අත අත නෑර, පිටුව 79)සුමිත්‍රා රාහුබද්ධ මහත්මිය සුපුරුදු ලෙස ම පාඨකයා ආකර්ෂණය කර ගැනීමට සමත් ය. ඇගේ ආඛ්‍යානය ශක්තිමත් නිසා ම පොත දීර්ඝ වුව වෙහෙසක් නො දැනේ. වේගයෙන් කියවාගෙන යා හැකි ය. අතුරු කතා, සිහින තිබුණ ද ඒවා කතාව හා මනාව බද්ධ වෙයි. ජීවිතයේ නිස්සාරත්වය හා අනිත්‍යය මේ කතාවෙන් හැඟෙන්නේ යැයි කෙනකු කියන්නට පුළුවන. අලුත් තේමාවක්, අලුත් විෂයයක් නිසා තව කෙනකු මෙය වර්ණනා කරන්නටත් පුළුවන.කුමක්වුව මේ නවකතාව ඛේදාන්තයක් සහිත ප්‍රබන්ධයකි. පොත කියවා අවසන් කළ සැණෙන් බරපතළ ශෝකයකින් හා හිස්බවකින් අපේ සිත් පිරීයයි. ඊට ඇත්තේ ද සංවේගජනක අවසානයකි. එහෙත් නවකතාකාරියගේ දෘෂ්ටිය සමඟ අපට එකඟ විය නො හැකි ය.මේ නවකතාව නිත්‍ය ලෙස ම ස්ත්‍රීවාදී ය. කතුවරියගේ මුල් ම ප්‍රබන්ධය වූ “බුමුතුරුණූ” කතාවේ සිට මේ දක්වා සියලු නවකතාවල ස්ත්‍රීවාදී ලක්ෂණ අඩු - වැඩි වශයෙන් දකින්නට ලැබේ.අප පිළිගත්ත ද - නොගත්ත ද; අනුමත කළ ද - නොකළ ද ස්ත්‍රීවාදී සාහිත්‍යයක් පවත්වා ගැනීමේ අයිතිය හා හැකියාව සුමිත්‍රා රාහුබද්ධ මහත්මියට තිබේ. කිසිවකුටත් ඊට අභියෝග කළ හැකි නොවේ. නිශ්චිත භූ ගෝලීය පරිසරයක සමාජ – ආර්ථීක - දේශපාලනික හා සංස්කෘතික පරාසයන්හි ස්ත්‍රියකට හිමි ආස්ථානය, ඇයගේ කාර්යභාරය, ඇයගේ වටිනාකම හා ඇයට කළ හැකි බලපෑම මේ සාහිත්‍ය සම්ප්‍රදායෙන් ප්‍රකට කෙරේ. පුරුෂෝත්තම සමාජයක ස්ත්‍රීයගේ ශරීරයත් - අධ්‍යාත්මයත් සූරාකෑමට ලක් කැරෙන ආකාරය කලාත්මක ලෙස නිරූපණය කිරීම ලෙස ද එය දැක්විය හැකි ය.“නින්දා පරිභව අපටයි. නින්දා විඳින්නාට, පරිභවයට ලක්වන්නාට එරෙහිව ගල් ගසන්නට අන් සියලු දෙනා එක්වෙති. එය ලෝක ස්වභාවය බව මිතුරා කියයි. ලෝක ස්වභාවය ඒක නම් උඹත් මොකට ද බුරන්නෙ? උඹ වෙනත් කෙනෙක් නෙවෙයි ද? අසනීපෙනුත් ඉඳගෙන, ඔය අසනීපෙ වැඩි කරගන්න එපා. අපිට උඹ මහමෙරක් වටිනවා.”“මම නොබුරා හිටියොත් මම බල්ලෙක් නෙමෙයි. බල්ලන්ට පුරුදු නැහැ බබා හැංගිලා බලාගෙන ඉඳීම. ශිෂ්ටාචාරයේ හැමදාම බල්ලා කියන සතා ඔයගොල්ලන්ගෙ මිත්‍රයා. බිරීම අයිති අපිටයි.”(අත අත - නෑර පිටුව - 230)නූතන සමාජය ස්ත්‍රිය කෙරහි දක්වන ප්‍රතිචාරය බලු වටින්නේ නැති බව කතුවරිය කියයි. වෙනත් පැහැදිලි කිරීමකට ගියහොත්; අපේ සමාජයේ මිනිසුන් ළග නැති යහගුණ බල්ලන් ළග තිබේ. මෙය තරමක් දැඩි විවේචනයකි. ස්ත්‍රීවාදය නම් සාහිත්‍ය සම්ප්‍රදාය බිහිවන්නේ මාක්ස්වාදී දේශපාලනය හා විචාර කලාව මුල් කරගෙන ය. එංගලන්තයේ ප්‍රභූ සමාජයෙහි සම්බන්ධතාවක් ද ඊට එක්වන්නේ වර්ජිනියා වුල්ෆ් වැනි ලේඛිකාවන් නිසා ය. මාග්‍රට් ෆුලර් වැනි අය මේ සම්ප්‍රදාය විග්‍රහ කිරීමට උත්සාහ කළහ. කුමක් වුව ස්ත්‍රීවාදී නවකතාවේ කැපී පෙනෙන ලක්ෂණය වන්නේ උත්ප්‍රාසාත්මක දැඩි විවේචන ය. සමාජ යථාර්ථය හෙළිදරව් කිරීමට වඩා විවේචනයට ඔවුහු උත්සුක වෙති. සුමිත්‍රා රාහුබද්ධගේ ප්‍රබන්ධ තුළ ද එම ලක්ෂණය නො අඩුව දකින්නට ලැබේ.“ඇයි උඹ වරිග සභාවෙ මහ එකී ද?අපි හඬ නඟා සිනාසෙමු“ හැබැයි අත්තම්මෙ ඔය කුලමල හොයපුලොකු කුලවල උදවිය තමන්ගෙ වාසියට තමයි චාරිත්‍ර හදාගෙන තියෙන්නෙ”“චාරිත්‍ර උඹලට ඕන විදිහට හැදුවොත් හොඳට හිටී”“ඕනෑම ඉහළ කුලේක පිරිමියකුට ඕනෑම පහළ කුලේක ගෑනියෙක් එක්ක කසාද නොබැඳ සම්බන්ධකම් පවත්වන්න පුළුවන්. හැබැයි ගෑනුන්ට ඒ වැඩේ බෑ’යි අනුරී කී කල්හි අත්තම්මා නයකු පිඹින්නා මෙන් පිම්බාය."(අත අත - නෑර පිටුව - 298)ස්ත්‍රීවාදය පිළිබඳ දීර්ඝ පර්යේෂණයක නිරත වූ එම්.එච්. ඒබ්‍රම්ස් මේ සංකල්පය ඉතිහාසය හා සම්ප්‍රදාය ප්‍රශ්න කිරීමකට ලක් කරන බව කියයි.සුමිත්‍රා රාහුබද්ධ සිය විවේචනය සඳහා ප්‍රධාන අනුභූතීන් හතරක් තෝරා ගනී.(i) ඓතිහාසික සිදුවීම් (ii) පවුල් සංස්ථාව තුළ සාම්ප්‍රදායික පිරිමියා (iii) ගැමි සංස්කෘතියේ සාම්ප්‍රදායික ගැහැනිය (iv) නූතන පරපුරේ ලිබරල් තරුණියඓතිහාසික සිදුවීම් හා පුරාවෘත්ත තුළ ඇත්තේ පුරාණ ස්ත්‍රිය පුරුෂයන් විසින් රැවටීම හා පීඩනයට ලක් කළ අකාරය බව කතුවරිය කියයි. පුරාවෘත්ත නැවත ලිවිය යුතු බවක් ද; ඉතිහාසය තවත් දෘෂ්ටි කෝණවලින් විමර්ශනය කළ යුතු බවක් ද කතුවරිය කියයි. එය සත්‍යයක් වුව; අසත්‍යයක් වුව එබඳු විවේචනයක් ඇයට තිබේ.අපේ පවුල් සංස්ථාවේ සාම්ප්‍රදායික පිරිමියා සංකලනයෙන් ම කුහකයෙකි යන මතය ද කතුවරිය බලවත් සේ ඉස්මතු කරයි. පායාස තමන්ගේ වගකීම් මුළුමනින්ම බැහැර කොට පවුලෙන් පලායන මිනිසෙකි.ඔහු තම බිරිය හා දෙබිඩි දරුවන් පිළිබඳ බිංදු මාත්‍රයක තෙතමනයක් නැති මිනිසෙකි. මේ චරිතය කතුවරියගේ පරිකල්පනයක් මිස ජීවමාන චරිතයක් නොවේ. ඔත්තුකාරයා ද එබඳු ය. ඔත්තුකාරයා ලවා මනුරී දූෂ්‍ය කරනුයේ ද, ඇයට දරුවකු ලබා දෙනුයේ ද පුරුෂයන්ගේ නුගුණ දැක්වීමේ උපාය මාර්ගයක් ලෙස ය. මහාචාර්ය සංඛගේ මමංකාරය හා ආත්මාර්ථය ඔස්සේ පිරිමියා තවදුරටත් දැඩි ලෙස විවේචනය කරන්නට කතුවරිය සමත් වෙයි.කතාවේ එන අත්තම්මාගේ චරිතයෙන් නිරූපණය වනුයේ ගැමි සංස්කෘතියේ සාම්ප්‍රදායික ගැහැනිය යි. ඇයට බොහෝ දේ වරදින’මුත් ඇය අවංක බව ද, එඩිතර බව ද, පියවි සිහියෙන් කටයුතු කරන බව ද, ගෞරවාන්තවිත බව ද කතුවරිය පෙන්වා දෙයි.ස්ත්‍රිය හැම අතින් ම ශුද්ධ කිරීම ද, යුක්ති සහගත කිරීම ද සුමිත්‍රාගේ ඉලක්කය වී තිබේ. පිරිමිත් වැරැදි කරති.ගැහැනුත් වාරැදි කරති. ඒ කෙරෙහි බලපාන ප්‍රධාන සාධකය ලිංග ෙභ්දය නොවේ.කතුවරියගේ සකලවිධ නිෂ්ටාවන් ගොනු වී ඇත්තේ නූතන ලිබරල් තරුණිය වෙත ය. එම භූමිකාව භාර වන්නේ කෘතියේ එන දෙබිඩ්ඩාට ය. හෙවත් මනුරීට හා අනුරීට ය. එහෙත් මේ සමාජය තුළ ඔවුනට කළ හැකි දෙයක් තිබේ ද? සුමිත්‍රා රාහුබද්ධ මහත්මිය අපූරු කතා වස්තුවක් ගෙතීමට සිය පරිකල්පනය යොදවයි. එය මෙතෙක් නො වූ - විරූ ආශ්චර්යවත් කතාවෙකි. එහෙත් ස්ත්‍රීවාදයක් හෙවත් ඇගේ වෛරයක් ඊට ගළපා ගැනීම නිසා කතා වස්තුව මුළුමනින්ම කණ පිට පෙරැළෙයි විවේචන පමණක් ඉතිරි වී ඇතියි අපට සිතේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n1308011</link>
    <topic>ස.තො.ස. ගින්න කුමන්ත්‍රණයක්!</topic>
    <author>විජයානි එදිරිසිංහ</author>
    <content>කොළඹ වොක‍්ෂෝල් වීදියේ පිහිටි ස.තො.ස. ගොඩනැඟිල්ල ඊයේ අලුයම බරපතළ ගින්නකට මුහුණ දුන් අතර එම ගින්නෙන් ආයතනය සතු වටිනා ලියකියවිලි හා ලිපිගොනු සියල්ල දැවී ගියේය.පසුගිය එ.ජා.ප. පාලන සමයේ වෙළෙඳ අමාත්‍යවරයා ලෙස කටයුතු කළ රවී කරුණානායක මහතාට ස.තො.ස. දූෂණ සම්බන්ධයෙන් චෝදනා එල්ල වී තිබූ අතර එම චෝදනාවලට අදාළ වැදගත් සාක්ෂි හා සටහන් ද ලිපි ගොනු ද මේ ගින්නෙන් මුළුමනින් ම දැවී ඇතැයි කියති.චන්ද්‍රිකා බණ්ඩාරනායක මැතිනියගේ පාලන සමයේ අයථා මුදල් ගනුදෙනු සම්බන්ධයෙන් නිලධාරීන් රැසකට චෝදනා එල්ල වී තිබිණි. එම චෝදනාවලට සම්බන්ධ වැදගත් ලිපි - ලේඛන ද ඔවුන්ට එරෙහිව නඩු පැවරීම සඳහා ගොනු කර තිබූ ලේඛන ද මේ ගින්නෙන් අළු වී ඇතැ'යි කියති.මේ සම්බන්ධයෙන් චෝදනා නඟන ස.තො.ස. සේවකයෝ මෙය විදුලි කාන්දුවකින් ඇති වූ ගින්නක් නො ව; කිසියම් සංවිධානාත්මක පිරිසක් විසින් හිතා-මතා සැලැසුම් සහගත ලෙස සිදු කරන ලද කුමන්ත්‍රණයක ප්‍රතිඵලයක් යැයි පෙන්වා දෙති.සමුපකාර හා අභ්‍යන්තර වෙළෙඳ අමාත්‍යාංශය සහ ආයතන රැසක් ස්ථාපිත කොළඹ වොක්ෂෝල් වීදියේ පිහිටි ස.තො.ස. ගොඩනැඟිල්ලට ඊයේ (31) අලුයම ඇතිවූ ගින්නෙන් රුපියල් කෝටි තුනකට වැඩි අලාභයක් සිදුවී තිබේ.එක්සත් ජාතික පක්ෂ පාලන සමයේදී හිටපු වෙළෙඳ අමාත්‍ය රවී කරුණානායක ස.තො.ස. සේවකයන් දහස් ගණනක් ඉවත් කිරීම, සිදුවූ වංචා දූෂණවලට අදාළ පරීක්ෂණ ලිපි ගොනු, ස.තො.ස. වත්කම් ගසා කෑම් ඇතුළු ලිපි ගොනු රැසක්ද විනාශයට පත් ලිපිගොනු අතර වෙයි.මෙම ගින්නට හේතුව හෙළි කරගැනීම සඳහා විශේෂ අපරාධ මෙහෙයුම් නිලධාරීන් (SOCO), විදුලි ඉංජිනේරුවන්, රස පරීක්ෂක සහ පොලිසියද යොදවා තිබේ.රාත්‍රියේ ආරක්ෂාවට සිටි ආරක්ෂක නිලධාරීන් ඇතුළු 15 දෙනකුගෙන් පමණ කට උත්තර ලබාගෙන ඇත.ඊයේ අලුයම 2.15ට පමණ ඇතිවූ ‍එම ගින්නෙන් විශාල වශයෙන් දැවී හානි සිදු වී තිබෙන්නේ එම ගොඩනැඟිල්ලේ 7 වැනි මහලටය.ස.තො.ස. සභාපති ජෙරාඩ් ප්‍රනාන්දු සහ වෙළෙඳ අමාත්‍යාංශයේ ‍මාධ්‍ය ලේකම් නිපුන් ඒකනායක මහත්වරුන්ගේ රාජකාරී කාමර ඇතුළු ලිපි ලේඛන සම්පූර්ණයෙන් දැවී ගොස් ඇත.පරිගණක ගණනාවක් ඇතුළුව ස.තො.ස. වටිනා ලියකියවිලි රැසක්ද පිලිස්සී ඇත.මෙම ගින්න විදුලි කාන්දුවක් නිසා ඇතිවූවක්ද නැතහොත් කඩාකප්පල්කාරී ක්‍රියාවක්ද යන්න සොයා ගැනීමට පොලිසිය සහ රජයේ රස පරීක්ෂකවරයා පරීක්ෂණ කරගෙන යයි.ඊයේ අලුයම එම ගින්න සිදු වූ වහාම අමාත්‍ය ජොන්ස්ටන් ප්‍රනාන්දු කුරුණෑගල ඡන්ද වැඩකටයුතුවල යෙදී සිට වහාම එම ස්ථානයට පැමිණ සොයා බැලුවේය.ගින්න ආරම්භ වී ඇත්තේ 7 වැනි මහලෙන්ය. ගොඩනැඟිල්ලේ ආරක්ෂක නිලධාරීන් ඒ බව දැක වහාම අදාළ අංශවලට දැනුම් දී තිබේ. ගිනි නිවන හමුදාවේ රථ හයක් පමණ පැමිණ ගින්න පැතිරීම වළක්වා ඇත.සෙසු මහල්වලට බරපතළ හානි සිදු වී නොමැති බවද පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n1308012</link>
    <topic>පළාත් ඡන්දයේදී පෙළපාළි හා රැස්වීම්වලට දැඩි කොන්දේසි</topic>
    <author>රක්ෂණ ශ්‍රීයන්ත සහ අනුර ප්‍රේමලාල්</author>
    <content>පළාත් තුනේ මැතිවරණයේදී එකම දේශපාලන පක්ෂවල අපේක්ෂයන් අතර දරුණු ගැටුම් ඇතිවිය හැකි ප්‍රවණතාවයක් තිබෙන බැවින් නාමයෝජනා භාරදිමෙන් පසු පෙළපාළි යෑම් හා ප්‍රචාරක කටයුතුවලදී නීතිරීති දැඩිව ක්‍රියාත්මක කරන ලෙස තමා පොලිසියට උපදෙස්දි තිබෙන බව මැතිවරණ කොමසාරිස් මහින්ද දේශප්‍රිය මහතා ප්‍රකාශ කර සිටියි.මේ සම්බන්ධයෙන් වැඩිදුරටත් 'දිනමිණ' වෙත අදහස් දැක්වු කොමසාරිස්වරයා මැතිවරණය පැවැත්වෙන පළාත් තුනට අයත් දිස්ත්‍රික්ක දහයෙන් වැඩි ප්‍රමාණයකම එකම දේශපාලන පක්ෂයට අයත් අපේක්ෂකයින් හා උදව්කරුවන් අතර මේ තත්ත්වය ඇතිවිය හැකි බවට තොරතුරු ලැබෙමින් තිබෙන බැවින් මේ තීරණය ගත් බව ඒ මහතා පැවසීය.මේ සම්බන්ධයෙන් ලිපියක්ද පොලිස්පතිවරයා වෙත යැවු අතර මැතිවරණය පැවැත්වෙන පළාත් හා ඊට අයත් දිස්ත්‍රික්ක මට්ටමින් සිටින නියෝජ්‍ය පොලිස්පතිවරු සහා සහකාර මැතිවරණ කොමසාරිස්වරු අතුළු අදාළ පාර්ශ්වයන් දැනුවත් කරන ලෙසද එහි සදහන් වේ.මීට අමතරව ශිෂ්‍යත්ව සහ අ.පො.ස. (උසස් පෙළ) විභාග පැවැත්වෙන විභාග ශාලා අසල මැතිවරණ ප්‍රචාරණ කටයුතු කිසේත් සිදු කළ නොහැකි බවත් ඒ සම්බන්ධ සියලු අපේක්ෂකයන් දැනුවත් කිරීමේ වැඩපිළිවෙළක්ද ක්‍රියාත්මක කොට ඇති බව දේශප්‍රිය මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n1308013</link>
    <topic>නව යුද හමුදාපති අද වැඩ භාරගනී</topic>
    <author>විජයානි එදිරිසිංහ</author>
    <content>ශ්‍රී ලංකා යුද හමුදාවේ 20වැනි හමුදාපතිවරයා ලෙස ලුතිනන් ජෙනරාල් ආර්.එම්. දයා රත්නායක මහතා අද (01) එම ධුරයේ වැඩ භාර ගනී.දෙවන ලුතිනන්වරයකු ලෙස අධිකාරිය ලැබූ අවදියේ සිටම යුද සංග්‍රාමයේ අභීතව නියැළුනු ‍ලුතිනන් ජෙනරාල් දයා රත්නායක නැඟෙනහිර 23 වන පාබල සේනාංකයේ සේනාධිපති ලෙස පත්වීමත් සමඟ කොටි ත්‍රස්තවාදයේ නැඟෙනහිර බල‍කොටු සුණු විසුණු කිරීම මෙහෙයුම මෙහෙයවමින් මාවිල්ආරු සොරොව්ව නැවත හමුදාව අතට පත් කර ගැනීමේ සිට තොප්පිගල අවසන් මෙහෙයුම දක්වා ජීවිත පරිත්‍යාගයෙන් සටන් මෙහෙයවූ අභීත සෙන්පතියෙකි.ලුතිනන් ජෙ‍නරාල් දයා රත්නායක වසර ගණනාවක් තිස්සේ යුද්ධයට කැපවී රට වෙනුවෙන් කළ උදාර මෙහෙයට ගෞරව කරනු පිණිස පදක්කම් 20කින් පිදුම් ලබා තිබේ.ඒ අතරින් වීරවික්‍රම විභූෂණ, රණ වික්‍රම, රණශූර උත්තම සේවා සහ දේශපුත්‍ර පදක්කම් සුවිශේෂී වෙයි. යුද්ධයේ දරුණුම වකවානුවකදී ලුතිනන් ජෙනරාල් රත්නායක හමුදා මාධ්‍ය ප්‍රකාශකවරයා ලෙසද කටයුතු කළේය.රටවල් ගණනාවකින් උපාධි මෙන්ම ඩිප්ලෝමා පාඨමාලා රැසක් හදාරා ඇති ලුතිනන් ජෙනරාල් දයා රත්නායක විදේශ රටවල් ගණනාවක සමුළු, සම්මන්ත්‍රණ රැසකටද සහභාගී වී ඇත. කුරුණෑගල මලියදේව පිරිමි විද්‍යාලයේ ආදි සිසුවකු වන ලුතිනන් ජෙනරාල් දයා රත්නායක පාසල් වියේ පාසලේ දීප්තිමත් සිසුවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n1308014</link>
    <topic>මෝටර් රථය කන්ටේනරයේ හැපී නාවික නිලධාරීහු දෙදෙනෙක් මරුට</topic>
    <author>මුන්නේශ්වරම සමූහ ඊ.සී. ප්‍රනාන්දු</author>
    <content>අනුරාධපුර කොළඹ පුත්තලම් මාර්ගයේ කරුවලගස්වැව සිවිල් ආරක්ෂක අනුඛණ්ඩය ඉදිරිපිටදී ඊයේ (31දා) අලුයම කන්ටේනර් ලොරියක් හා මෝටර් රථයක් මුහුණට මුහුණ හැපීමෙන් සිදුවූ අනතුරකින් එම මෝටර් රථයේ ආ නාවික හමුදා නිලධාරීන් දෙදෙනෙකු මියගොස් එක් අයෙකු තුවාල ලබා දිවි ගලවා ගත් බව කරුවලගස්වැව පොලිසිය කියයි.අනතුරට පත් කන්ටේනර ලොරිය කොළඹ සිට භාණ්ඩ තොගයක් රැගෙන යාපනය බලා ගමන් කළ අතර මෝටර් රථය නාවුක හමුදාවට අයත් වේ. එය පූනෑව හමුදා කඳවුරේ සිට කොළඹ බලා පැමිණ ඇත. කාරය පදවා ඇත්තේ මිය ගිය නාවුක කමාන්ඩර්වරයා බවත් හෙළිවී ඇත.මියගොස් ඇත්තේ කමාන්ඩර් හොරණ කුඩා උඩුවාවල විසූ ගීකියනගේ දොන් ජනක ප්‍රියන්ත (44) හා හොරණ මාදිවල ලෙප්ටිනල් කමාන්ඩර් චරිත් රතිර කළුතන්ත්‍රි (32) ය. දිවි ගලවාගත් රියැදුරු හපුතලේ කළුපහනේ ඒ. ඩබ්ලිව්. ලලිත් ප්‍රසන්න පුත්තලම මූලික රෝහලට ඇතුළු කර ඇත.ලොරි රථය කාර්මික දෝෂයක් නිසා නතර කර තිබූ බවත් කියැවේ.මෙයට මාස දෙකකට පමණ කලින් මේ ප්‍රදේශයේදී ඩිපෙන්ඩර් ‍රථයක් පාරෙන් ඉවතට පැන නාවික හමුදා නිලධාරීන් දෙදෙනෙකු මිය ගොස් තිබුණි.කරුවලගස්වැව පොලිසියේ ස්ථානාධිපති ප්‍රධාන පොලිස් පරීක්ෂක එල්.බී. අබේරත්න මහතාගේ උපදෙසින් පරීක්ෂණ සිදු කෙරේ.කොමාන්ඩර් ජනක ප්‍රියන්තකොමාන්ඩර් ජනක ප්‍රියන්ත 1991 අගෝස්තු මස 15 වන දින ශිෂ්‍යභට නිලධාරියෙකු ලෙස නාවික හමුදාවට එක් වූ අතර නාවික හා සාගරික විද්‍යාපීඨයෙන් සිය මූලික පුහුණුව නිම කළේය.ඉන් අනතුරුව දීර්ඝ කාලීනව 04 වන වේග ප්‍රහාරක යාත්‍රා බළගණයට අනුයුක්තව සේවය කළ මොහු ත්‍රස්තවාදය පරාජය කිරීමෙහිලා අති විශිෂ්ට සේවයක් ඉටු කළ නිලධාරියෙකි.නාවික අවි පිළිබඳ මොහු ඉන්දියාවේදී විශේෂඥ පාඨමාලාව ද නාවික අවි නඩත්තු කිරීම පිළිබඳ විශේෂඥ පාඨමාලාවක් චීනයේදී ද හදාරා ඇත.වසර 22කට ආසන්න සිය සේවා කාලය තුළදී නාවික හමුදාව සතු යුද නෞකාවන් විශාල සංඛ්‍යාවක අණදෙන නිලධාරියා ලෙස කටයුතු කොට ඇති මොහු ත්‍රස්තවාදීන් සමඟ පැවති සාගරික සංග්‍රාමවලදී විශිෂ්ට ලෙස මෙන්ම අභීතව සටන් කරමින් සතුරු යාත්‍රා විශාල ප්‍රමාණයක් විනාශ කිරීමට සෘජුවම දායක වූ නිලධාරියෙකි.ලුතිනන් කොමාන්ඩර් චරිත් කලුතන්ත්‍රිගේලුතිනන් කොමාන්ඩර් චරිත් කලුතන්ත්‍රිගේ 2002 ජුනි 12 වන දින 36 වන බඳවා ගැනීමේ ශිෂ්‍යභට නිලධාරියෙකු ලෙස නාවික හමුදාවට එක් වූ අතර නාවික හා සාගරික විද්‍යාපීඨයෙන් සිය මූලික පුහුණුව නිම කළේය.ඉන් අනතුරුව ඔහු 2010 වසරේදී කනිෂ්ඨ නාවික මාණ්ඩලික පාඨමාලාව සාර්ථකව හදාරා ඇත.ලුතිනන් කොමාන්ඩර් චරිත් කලුතන්ත්‍රිගේ මිය යන විට උතුරුමැද නාවික පෙදෙසට අයත් නාවික නෞකා ශික්ෂා ආයතනයේ ගොඩබිම් සටන් පුහුණු පාසලට අනුයුක්තව රාජකාරී කරන දී.මොහු මානුෂික මෙහෙයුම් පැවති කාලයේ දී රට ජාතිය වෙනුවෙන් කළ අමිල සේවය අගයනු වස් උතුරු හා නැඟෙනහිර මානුෂීය සේවා පදක්කම් වලින් පිදුම් ලබා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n1308015</link>
    <topic>ගුරුවරයාගෙන් කප්පම් ගනිද්දී කල්ලියම පොලිස් දැලේ</topic>
    <author>අසේල කුරුළුවංශ සහඅම්පිටිය සමූහ</author>
    <content>මහනුවර වාරියපොල ශ්‍රී සුමංගල විදුහලේ ගුරුවරයකුගෙන් රුපියල් ලක්ෂ 05ක මුදලක් කප්පම් වශයෙන් ලබාගැනීමට ගිය පුද්ගලයින් සිව්දෙනකු මහනුවර නගරයේදී පෙරේදා (30) රාත්‍රී 10.00ට පමණ පොලිසිය අත්අඩංගුවට ගෙන තිබේ.ගුරුවරයාට අයත් ලේවැල්ලේ පිහිටි නිවසට රහස් පොලිසිය බව පවසමින් මේ පුද්ගලයින් පෙරේදා (30) අලුයම 5.30ට පමණ ඇතුළු වී නිවසේ තිබූ ඔප්පු කිහිපයක් ඔවුන් භාරයට ගෙන ඇත. එම ඔප්පු යළි ලබාදීමට නම් රුපියල් ලක්ෂ 10ක මුදලක් අවශ්‍යය බව දැනුම් දී පිටව ගොස් තිබේ.මේ මුදල රැගෙන රාත්‍රී 10.00ට මහනුවර ඔරලෝසු කණුව අසලට පැමිණෙන ලෙස දුරකථනය මගින් කප්පම්කරුවන් දැනුම් දී තිබෙන අතර පසුව එම මුදල රුපියල් ලක්ෂ 05 ක් දක්වා අඩු කර ගැනීමට ගුරුවරයා සමත්වී ඇත. අත්තිකාරම් මුදලක් ලෙස මුලින් රුපියල් 50000 /- ක් පමණක් ලබාදීමට හැකි බව ගුරුවරයා පවසා ඇති අතර ඊට කප්පම්කරුවන් එකඟ වී තිබේ.සිද්ධිය පොලිසියට දැනුම් දීමෙන් පසු පොලිස් නිලධාරීන්ගේ උපදෙස් මත රුපියල් 50000 /- ක මුදලද රැගෙන ගුරුවරයා මහනුවර නගරයට ‍පැමිණ සිටියදී කප්පම්කරුවන් මෝටර් රථයකින් පැමිණ මුදල් ලබාගන්නා අවස්ථාවේදීම පොලිසිය විසින් ඔවුන් අත්අඩංගුවට ගනු ලැබ ඇත.අත්අඩංගුවට ගත් සැකකරුවන් අතර ඖෂධ අලෙවි නියෝජිතයෙක්, ත්‍රිරෝද රථ රියදුරන් දෙදෙනෙක් සිටින බව පොලිසිය පවසයි.මධ්‍යම පළාත් ජ්‍යෙෂ්ඨ ‍නියෝජ්‍ය පොලිස්පති එච්.එන්.බී. අඹන්වල මහතාගේ උපදෙස් මත මහනුවර කොට්ඨාස භාර ජ්‍යෙෂ්ඨ පොලිස් අධිකාරී ගාමිණි ඇල්ලේපොල යන මහත්වරුන්ගේ මෙහෙයවීමෙන් මධ්‍යම දිසා අපරාධ හා මෙහෙයුම් ඒකකයේ ස්ථානාධිපති පොලිස් පරීක්ෂක වසන්ත චන්ද්‍රසේකර මහතා ඇතුළු කණ්ඩායමක් මෙම වැටලීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n1308016</link>
    <topic>පොදුරද මඩුලු සමුළු පුවත් එසැණින් ලෝකයට</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුවේ සියලු තොරතුරු එසැණින්ම ලෝකයට වාර්තා කිරීම සඳහා ඉතිහාසයේ පළමු වරට අති නවීන සන්නිවේදන උපකරණ භාවිතා කරන බව ජ්‍යෙෂ්ඨ මාධ්‍යාවේදී එඩ්වින් ආරියදාස මහතා සදහන් කරයි එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය සමුළුව වෙත සමස්ත ලෝකයේම අවධානය යොමුව තිබෙන බව පෙන්වාදෙන ඒ මහතා මෙවර සමුළුවේ තොරතුරු වාර්තාකරණය සඳහා විදේශීය මාධ්‍යවේදීන් 3000ක් පමණ ශ්‍රී ලංකාවට පැමිණීමට නියමිත බවද කියා සිටී.විද්‍යුත් හා මුද්‍රිත මාධ්‍ය මෙන්ම වෙබ් අඩවි ඇතුළු සියලු සන්නවේදන ආයතනයන්හි මාධ්‍යවේදීන් සඳහා ශ්‍රී ලංකාවට පැමිණීමේ ඉඩකඩ ලබාදී තිබෙන බව කී එඩ්වින් ආරියදාස මහතා ඔවුනට අවශ්‍ය සියලුම පහසුකම් ලබාදීමට පියවර ගෙන තිබෙන බවද මේ තුළින් අර්ථවත් ප්‍රතිඵල රැසක් ශ්‍රී ලංකාවට උදාකරගත හැකි බවද සිහිපත් කළේය.ප්‍රජාතන්ත්‍රවාදී ව්‍යුහය තුළ උතුරු පළාතේ මැතිවරණය පැවැත්වීමෙන් අනතුරුව මේ සමුළුව ශ්‍රී ලංකාවේදී පැවැත්වෙන බව සදහන් කළ ඒ මහතා මේ ඡන්දය සම්බන්ධයෙන් අවධානය යොමුකළ හැකි බවද කීවේය.පොදුරාජ්‍ය මණ්ඩලීය සමුළුව සම්බන්ධයෙන් ශ්‍රී ලංකාවේ මාධ්‍යවේදීන්ටද වගකීමක් තිබෙන අතර මෙරට මාධ්‍යවේදීන්ගේ ජාලයක් පැවැතිය යුතු බවද ඒ වෙනුවෙන් ක්‍රමාණුකූල ලෙස සංවිධාන වියයුතු බවද පැවසීය.එම සමුළු‍ව වෙනුවෙන් අද සිටම පෙළගැසිය යුතුයැයි කී එඩ්වින් ආරියදාස මහතා එසේ නොමැති එහි වැරැදි පැත්ත පමණක් නොඉැලිය යුතු බවද මෙයින් උපරිම ප්‍රයෝජන රටට ලබාගත යුතු බවද පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n1308017</link>
    <topic>හම්බන්තොට නිදහස් වරායෙන් රටට ආයෝජකයන් ගලා එනවා</topic>
    <author>සුභාෂීණී සේනානායක</author>
    <content>මාගම් රුහුණුපුර මහින්ද රාජපක්ෂ වරාය නිදහස් වරායක් ලෙස පත් වේ. මේ මගින් රට තුළ විශාල විදේශ විනිමය ප්‍රමාණයක් ඉතිරි කරගත හැකි වන අතර විශාල ආයෝජකයින් පිරිසක් පැමිණෙතැයි බලාපොරත්තු වේ.නිදහස් වරායක් මගින් බදු අයකිරිමක් සිදු නොවන බැවින් ආයෝජකයින්විශාල පුමාණයක් තම ආයෝජන සිදුකරනු ඇතැයි වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා ඊයේ (31) අමාත්‍යාංශ ශ්‍රවණාගාරයේ පැවැති ප්‍රවෘත්ති සාකච්ඡාවකදී ප්‍රකාශ කළේය.මේ වරායට මෙතෙක් එල්ල කළ ගල් ප්‍රහාර මේ වන විට මල් බවට පත් වෙමින් බවතින බව කී ඇමැතිවරයා ජනාධිපති මහින්ද රාජපක්ෂ මහාතගේ මහින්ද චින්තන ඉදිරි දැකිමට අනුව ඉදි කළ වරායෙන් විශාල ආර්ථික වාසියක් ලබා ගැනිමට හැකි වන බවද කීවේය.සිංගප්පුරුව වැනි රටවල නිදහස් වරායවල් ස්ථාපිත කර තිබෙන බව කී අබේගුණවර්ධන මහතා සෘජුවම වෙළඳ පොළ ඉලක්ක කර භාණ්ඩ ප්‍රවාහනය කිරිම මේ හරහා සිදු වන බව අවධාරණය කළේය.මේ වන විටත් හම්බන්තොට වරායට පැමිණි ආයෝජකයින් තම කර්මාන්ත ශාලා ඉදිකිරිම ආරම්භ කර ඇති බවත් ඔවුන්ගේ ආයෝජන රුපියල් මඟින් මිලදී ගෙන රුපියලේ අගය ඉහළ දැමීමේ වැඩපිළිවෙළක් ක්‍රියාත්මක කර ඇති බවත් මේ අවස්ථාවට එක් වු ආචාර්ය පියත් බී. වික්‍රම මහතා සඳහන් කළේය.අපනයනය සඳහා සීනි නිපදවන කර්මාන්තශාලාවක් සමඟ මේවනවිටත් සාකච්ඡා කර සීනි රුපියල් මගින් මිලදී ගැනීමට කටයුතු යොදා ඇතැයි කී සභාපතිවරයා පොහොර නිපදවන සමාගමක් සමග පොහොර මිලදී ගැනිමට සාකච්ඡා ආරම්භ කර ඇතැයිද කීයව්ය.මේ සමාගම් පිටරට යැවීමට අප රටට පැමිණ නිෂ්පාදන සිදු කරන බවත් ඔවුන්ගෙන් භාණ්ඩ මිලදී ගැනිමෙන් අපට විශාල විදේශ විනිමය ප්‍රමාණයක් ඉතිරි කර ගැනීමට හැකි විම අප ලැබූ මහත් වාසනාවක් යැයිද කි සභාපතිවරයා ආයෝජකයින් මෙරටට පැමිණ රට තුළ කර්මාන්තශාලා ඉදිකිරිමට කැමැත්ත පල කර ඇතැයිද කිවේය.අප රටේ පිහිටීම සහ භූමිය සලකා බලා විශාල ආයෝජකයින් පිරිසක් මෙරටට පැමිණෙතැයි බලාපොරොත්තු වන බවත් මේ වන විටත් ඇතැම් ආයෝජකයින් මෙරටට පැමිණ ගුදම් ඉදිකිරිමටත් ගබඩා කිරිමටත් කැමැත්ත පල කර ඇතැයිද ලංකාව කේන්ද්‍ර කරගෙන වාහන ප්‍රතිඅපනයනය කිරිමටත් මුලික වාහන මෙරටට ගෙන්වා පහසුකම් එකතු කිරිමේ මධ්‍යස්ථානයක් බවට පත්කරලීමටත් පියවර ගන්නා බවද වික්‍රම මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n1308018</link>
    <topic>වයඹ-මධ්‍යම-උතුර ස‍ටනට ස්වාධීන කණ්ඩායම් 81කින් ඇප</topic>
    <author>රක්ෂණ ශ්‍රියන්ත සහ අනුර ප්‍රේමලාල්</author>
    <content>මධ්‍යම, උතුර සහ වයඹ පළාත් සභා ඡන්ද විමසීම සදහා ඇප තැන්පත් කිරීමේ අවසන් දිනය වූ ඊයේ (31) දහවල් 12 වන විට ස්වාධීන කණ්ඩායම් 81 ක් ඇප තැන්පත්කර ඇති අතර නාමයෝජනා 36 ක් බාරදී ඇත.මේ වන විට දේශපාලන පක්ෂ නාමයෝජනා 64ක් බාරදී තිබෙන අතර අද(1) දහවල් 12‍ වන විට නාමයෝජනා බාර ගැනීම අවසන් කෙරෙන බව මැතිවරණ මහලේකම් කාර්යාලය පවසයි.මේ වන විට මධ්‍යම පළාතට අයත් මහනුවර දිස්ත්‍රික්කයෙන් පක්ෂ නාමයෝජනා හයක් ද ස්වාධීන කණ්ඩායම් හතරක් ද නාමයෝජනා භාරදී ඇත. මේ වන විට ස්වාධීන කණ්ඩායම් ඇප තැන්පත් කිරීම් අටක්ද සිදුකර ඇත. මාතලේ දිස්ත්‍රික්කයෙන් දේශපාලන පක්ෂ නාමයෝජනා හයක් ද, ස්වාධීන කණ්ඩායම් පහක්ද බාරදී ඇත. ඇප තැම්පත් කිරීම් හතක් ද සිදුකර ඇත.නුවරඑළිය දිස්ත්‍රික්කයෙන් දේශපාලන පක්ෂ නාමයෝජනා අටක්ද ස්වාධීන කණ්ඩායම් හයක්ද නාමයෝජනා භාරදී ඇත. ඇපතැන්පත් කිරීම් දහයක් වාර්තාවේ. යාපනය දිස්ත්‍රික්කයෙන් දේශපාලන පක්ෂ හතක්ද ස්වාධීන කණ්ඩායම් තුනක්ද නාමයෝජනා භාරදී ඇති අතර ඇප තැන්පත් කිරීම් දහයකි.කිළිනොච්චි දිස්ත්‍රික්කයෙන් දේශපාලන පක්ෂ හයක් නාමයෝජනා භාරදී ඇති අතර ඇප තැන්පත් කිරීම් හතරක් වාර්තා වේ. මන්නාරම දිස්ත්‍රික්කයෙන් දේශපාලන පක්ෂ පහක්ද ස්වාධීන කණ්ඩායම් හතරක්ද නාමයෝජනා භාරදී ඇත. ඇප තැන්පත් කිරීම් නවයකි.වවුනියා දිස්ත්‍රික්කයෙන් දේශපාලන පක්ෂ හයක්ද ස්වාධීන කණ්ඩායම් පහක් ද නාමයෝජනා භාරදී ඇති අතර ඇප තැන්පත් කිරීම් අටකි.මුලතිව් ‍දිස්ත්‍රික්කයෙන් දේශපාලන පක්ෂ හතක්ද ස්වාධීන කණ්ඩායම් එකක් ද නාමයෝජනා භාරදී ඇත. ඇප තැන්පත් කිරීම් දෙකකි.කුරුණෑගල දිස්ත්‍රික්කයෙන් දේශපාලන පක්ෂ අ‍ටක් ද ස්වාධීන කණ්ඩායම් පහක් ද නාමයෝජනා භාරදී තිබෙන අතර ඇප තැන්පත් කිරීම් දොලහක් වාර්තාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n1308019</link>
    <topic>ඉන්දියාවේදී අත්අඩංගුවට පත් ප්‍රබල එල්ටීටීඊ සාමාජිකයකු මෙරටට බාරදීමට සූදානම්</topic>
    <author>මහින්ද අලුත්ගෙදර</author>
    <content>ඉන්දියාවේදී අත්අඩංගුවට ගත් ප්‍රධාන පෙළේ එල්.ටී.ටී.ඊ සාමාජිකයෙකු ශ්‍රී ලංකාවට බාරදීමට ඉන්දීය රජය පියවර ගෙන ඇත.සතිෂ් කුමාර් නැමැති මේ ත්‍රස්තවාදියා ඉන්දියාවේ මුම්බායි හිදී එරට පොලීසිය මඟින් අත්අඩංගුවට ගෙන තිබෙන බව වාර්තා වෙයි.කෙන්යාව බලා යාමට සූදානමින් සිටියදී මේ ත්‍රස්තවාදියා අත්අඩංගුවට ගෙන තිබෙන අතර ඔහුගෙන් ප්‍රශ්න කිරීම් ආරම්භකර තිබෙන බවද එහිදී බෝට්ටුවක් ආධාරයෙන් රහසිගතව ඉන්දියාවට පැමිණි බවට ප්‍රකාශ කර තිබෙන බවද වාර්තා වෙයි.අන්තර්ජාතික පොලීසියෙන් ශ්‍රී ලංකාව කළ ඉල්ලීමකට අනුව නිකුත් කළ වරෙන්තුවකට අනුව මුම්බායි පොලීසිය විසින් මේ ත්‍රස්තවාදියා අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n13080110</link>
    <topic>පොදු රද මඩුලු සමුළු සූදානම ගැන සොයන්න ඉහළ පෙළේ නියෝජිතයන් පිරිසක් මෙරටට</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව සඳහා ශ්‍රී ලංකාවේ සූදානම මෙන්ම එය පැවැත්වෙන ආකාරය සම්බන්ධයෙන් නිරීක්ෂණය සඳහා ඉහළ පෙළේ නියෝජිතයන් ශ්‍රී ලංකාවට පැමිණීමට නියමිත බව විදේශ කටයුතු අමාත්‍යාංශය පවසයි.පොදුරාජ්‍ය මණ්ඩලයට අයත් සෑම රටකම නියෝජිතයන් මේ සඳහා සහභාගි වන අතර විදේශ කටයුතු අමාත්‍යාංශ, අනෙකුත් අමාත්‍යාංශ හා දෙපාර්තමේන්තු මෙන්ම ආරක්ෂාව ඇතුළු ක්ෂේත්‍රයෙන් සම්බන්ධ ජ්‍යෙෂ්ඨතම නිලධාරීන් ඊට අයත්වන බව විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා දිනමිණ ට පැවසීය.මේ මස මැද භාගයේදී ඔවුන් ශ්‍රී ලංකාවට පැමිණීමට නියමිත බවද එහිදී පොදුරාජ්‍ය මණ්ඩලීය සමුළුව සඳහා ශ්‍රී ලංකාවේ සූදානම, එය පැවැත්වෙන ස්ථාන, රාජ්‍ය නායකයන් වෙනුවෙන් පවතින ආරක්ෂාව, නවාතැන් පහසුකම් මෙන්ම අනෙකුත් සියලු පහසුකම් සම්බන්ධයෙන් සොයා බැලීම මේ සංචාරයේ අරමුණ බවද ඒ මහතා පෙන්වා දුන්නේය.පොදුරාජ්‍ය මණ්ඩලීය සමුළුව එළඹෙන නොවැම්බර් මාසයේ 10 දා ආරම්භ වීමට නියමිත අතර එය 17 දායින් අවසන් වෙයි.රටවල් 54 ක සහභාගිත්වයෙන් පැවැත්වෙන මේ සමුළුව අදියර කිහිපයක් යටතේ පැවැත්වෙන අතර 10 දා සිට 14 දා තෙක් තරුණ වැඩමුළුව හම්බන්තොටදී පැවැත්වෙයි. එම කාලවකවානුව තුළ සිවිල් සමාජ වැඩමුළුව හික්කඩුවේදී පැවැත්වෙන බවද කොළඹ පිහිටි පොදු රාජ්‍ය මණ්ඩලීය ලේකම් කාර්යාලය පවසයි.ඊට අමතරව පොදුරාජ්‍ය මණ්ඩලීය ව්‍යාපාරිකයන්ගේ සහභාගිත්වයෙන් පැවැත්වෙන ව්‍යාපාරික සංසඳය 12, 13 සහ 14 දිනයන්හි කොළඹ සිනමන් ග්‍රෑන්ඩ් හෝටලයේදී පැවැත්වේ.පොදු රාජ්‍ය මණ්ඩලීය රාජ්‍ය නායක සමුළුව නොවැම්බර් මාසයේ 15, 16 හා 17 දිනයන්හි කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදී සහ නෙළුම් පොකුණ මහින්ද රාජපක්ෂ රඟහලේදී පැවැත්වීමට සැලසුම් කර තිබෙන බවද පොදු රාජ්‍ය මණ්ඩලීය ලේකම් කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n13080111</link>
    <topic>අධිරාජ්‍යවාදීන් මරාදැමූ අපේ විරුවන්ගේ චරිත කතා පොත්වලට ඇතුළත්වී ඇත්තේ ඉතා අවම වශයෙන්</topic>
    <author/>
    <content>බ්‍රිතාන්‍ය සුදු අධිරාජ්‍යවාදීන් විසින් මරා දැමූ අපේ වීරවරයන්ගේ චරිත කතා පොත්වලට ඇතුළත්වී ඇත්තේ ඉතා අවම වශයෙන් බව, ඇමැති විමල් වීරවංශ මහතා පවසයි.ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා එම අදහස ප්‍රකාශ කළේ “අනඳ රඟසර සොබා - 2013” නමින් කොළඹ ආනන්ද බාලිකා විද්‍යාලයේ සිසුවියන්ගේ විවිධ ප්‍රසංගයට සහභාගි වෙමිනි.ඇමැතිවරයා මෙසේද කීය.අපත් අපිට පෙරසිටි අපේ වැඩිහිටි පරම්පරාවත් අපේ පොතපතින් ඉතිහාසය හදාරනවිට අපට හමුවූ මුල්ම වීර චරිතය තමයි මද්දුම බණ්ඩාර කියන්නේ. හැබැයි ගම්පාළු ප්‍රතිපත්තිය අනුගමනය කළ බ්‍රිතාන්‍ය සුදු අධිරාජ්‍යවාදීන් අපේ හරකබාන, වතුපිටි, කුඹුරු, වගා ටික පවා විනාශ කළා. නැතිනම් ගිනිබත් කළා.ඒ වගේම තරුණ වයසේ සිටි සියලු දෙනාම ඝාතනය කළා. එදා ඒ සුදු අධිරාජ්‍යවාදීන් දියත් කළ ඉතා අසාධාරණ ප්‍රතිපත්තියට විරුද්ධව අපි කළ සටනේ මද්දුම බණ්ඩාරට වඩා වීර චරිත තව කොතෙකුත් ඉන්න ඇති. මොකද? එහෙම නොහිටින්න විදිහක් නැහැ. එහෙත් අපේ පොතට ඒ එක දරුවෙක්ගේවත් කතාව ආවේ නැහැ. ඒ වෙනුවට අපේ පොතට ආවේ අපේ රජතුමා විසින් කළා යැයි කියන අපරාධයක් සම්බන්ධ සිද්ධි පමණයි.රජකාලේ දඬුවම් කියලා කියන්නේ මේ කාලේ දඬුවම් නොවෙයි. ඒ කාලේ දඬුවම් තේරුම්ගත යුත්තේ ඒ කාලේ පැවති වාතාවරණය තුළ සිටගෙනයි. පුවක්ගස් දෙකක් එකට එක්කොට ගැටගසා එය දෙපැත්තට මුදාහැර දෙකට ඉරාදමන දඬුවමක් අතීතයේ ක්‍රියාත්මක වී තියෙනවා.ඒ වගේ දඬුවම් අපේ රටේ පමණක් නොවෙයි තත්කාලීන යුගයේ කොයි කොයි රටවලත් සමාන දඬුවම් ක්‍රම ක්‍රියාත්මක වී තියෙනවා. ඒ කාලේ රාජද්‍රෝහීන් වුණු අයට ඔවුන්ට පමණක් නොවෙයි, ඔවුන්ගේ පවුල්වලටත් බලපාන අයුරින් තමයි දඬුවම් ක්‍රියාත්මක වුණේ. ඒ එම යුගයේ පැවති සම්ප්‍රදාය.ඒත් අපේ පොතට එන්නේ රාජසිංහ රජතුමා විසින් ඝාතනය කළා කියන මද්දුම බණ්ඩාර පුතා පමණයි. සුද්දෝ මරාදමපු වෙල්ලස්ස ප්‍රදේශයේ සිටි දස දහස් ගණනක ජනතාවගෙන් කෙනෙක්ගේවත් ඒ දරුවෙක්ගේ කතා පුවතක්වත් අපේ පොතට පැමිණ නැහැ.ඇහැලෙපොළ කුමාරිහාමිටත් වඩා ධෛර්යවන්ත, බලසම්පන්න අම්මාවරුන් සුදු අධිරාජ්‍යවාදීන්ගෙන් බැට කෑ ඒ පිරිස් අතර ඉන්න ඇති. ඒ එක අම්මා කෙනෙක්ගේ චරිතයක්වත් අපේ ඉතිහාස කතා පොතට එකතුවෙලා නැහැ.මහාචාර්යවරියක් හා ඇයගේ පර්යේෂණ කණ්ඩායමක් බලංගොඩ ප්‍රදේශයේ පැරණි වානේ උදුනක් සොයාගෙන අපේ පැරණි තාක්ෂණය යොදාගනිමින් වානේ උණු කරනවා. අපේ ඉතිහාසය අධ්‍යනය කිරීමේදී පැහැදිලිවෙන කාරණය තමයි අපි අවුරුදු 4000 කට පෙර අපි වානේ නිෂ්පාදනය කළ ජාතියක්.වානේ නිෂ්පාදනය කළ ලොව මෙතෙක් හමුවූ ෂශාලතම උඳුන හමුවී තිබෙන්නේ ලංකාවෙන්. එය කටවල් 8ක උඳුනක්. ඉංග්‍රීසි මහාචාර්යවරියක් ඇවිත් බලංගොඩ ප්‍රදේශයෙන් ඒ උඳුන සොයාගන්නා තුරු අපේ අධ්‍යාපනයට එය හොයාගන්න බැරිවුණා. එයින් පැහැදිලිවන්නේ අපේ මේ පවතින අධ්‍යාපන ක්‍රමය තුළින් අපේ අතීත දැනුම වර්තමානයට ගලා නොඑන බවයි. ඒ අනුව අතීතයේ වානේ උණු කළ තාක්ෂණික දැනුම අපේ අධ්‍යාපන ක්‍රමයෙන් අපට ගලා ආවේ නැහැ.අපේ අතීත පරම්පරාව සතුව ඉතා විශාල ශිල්පීය දැනුමක් තිබුණා. ලංකාවේ සෑම පුරවැසියෙක්ම වෛද්‍යවරයෙක් කියලා එදා රොබට් නොක්ස් කිව්වේ ඒ නිසා. එදා වෛද්‍ය දැනුම පවා තිබුණේ සමාජ ගතවෙලා. ඒ අනුව අපේ තිබුණෙ සමාජගතවූ දැනුම් සම්භාරයක්.සුදු අධිරාජ්‍යවාදීන් අපේ ඒ සම්ප්‍රදායික දැනුම අපෙන් ගිළිහෙන්නට කටයුතු කළා. එපමණක් නෙවෙයි ඔවුන් ඔවුන්ගේ සියලු සම්ප්‍රදායන් මේ රට මත පැළකළා. එහෙම පැළ කළ දේවල්වලින් පැළ වූ දේවල් තියෙනවා.සකපෝරුව කරකවන ගමන් මැටි බඳුනේ වර්ණ ආලේප කිරීමට තරම් දියුණූ තාක්ෂණයක් තිබුණු දැනට අවුරුදු 4000කට වඩා පැරණි ජනාවාස පුරාවිද්‍යාඥයන් විසින් උඩරට ප්‍රදේශවලින් මේ වන විට සොයාගෙන තියෙනවා. ඒ වගේම ඒ තරම් ඈත කාලයකදී ඉතා දියුණු අවමංගල චාරිත්‍ර පැවැත්වූ ජනතාවක් ශ්‍රී ලංකාවේ වාසයකොට තියෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n13080112</link>
    <topic>බස් රථවල ගුණාත්මකභාවය පිරික්සීමේ හදිසි වැටලීම් දිගින් දිගටම</topic>
    <author>ශීලා උඩුවර සහ සුභාෂීණී සේනානායක</author>
    <content>මගී සුරක්ෂිතතාව උදෙසා බස්නාහිර පළාතේ බස් රථවල ගුණාත්මකභාවය පිරික්සීමේ හදිසි වැටලීමි දිගින් දිගටම සිදුකරන බව බස්නාහිර මාර්ගස්ථ ප්‍රවාහන අධීකාරිය පියවර ගෙන ඇත.බස්නාහිර මාර්ගස්ථ ප්‍රවාහන අධීකාරියටඅයත් බස් රථ වල ගුණාත්මකභාවය රියදුරන් සහ කොන්දොස්තර මහතුන් ක්‍රියා කරන ආකාරය විමර්ෂනය කිරිම මෙන්ම මගී ජනතාවගේ අදහස් විමසීමද මෙහි අරමුණ බව බස්නාහිර මාර්ගස්ථ ප්‍රවාහන අධීකාරියයේ සභාපති අමිල රන්බණ්ඩාර මහතා දිනමිණට කීවේය.පසුගියදා බස්නාහිර පළාතේ සිදුකරන ලද වැටලීම් හයකින් බස් රථ 262 ක් විවිධ ගැටළු ඇති බවට හදුනාගත් බවත් අගෝස්තු මසට නියමිත ධාවන බලපත්‍රය ලබා දෙන්නේ තත්ත්වය උසස් කරගත් බස් රථ වලට පමණක් බවත් කී සභාපතිවරයා බස්රථ උසස් ප්‍රමිතයකට ගෙන ඒමට අධිකාරිය සෑම පියවරක්ම ගන්නා බවද කීවේය.බස්නාහිර පළාත් ප්‍රවාහන ඇමැති උපාලි කොඩිකාර මහතාගේ උපදෙස් මත මේ හදිසි වැටලීම් ක්‍රියාත්මක කළ බවත් කි රන්බණ්ඩාර මහතා ඇතැම් බස් රථ මේ වැටලීම් සිදු කරන බව ට තොරතුරු ලැබීමෙන් අනතුරුව මගීන් අතරමග බස්සවා බස් රථ රුගෙන ගොස් ඇති බවට තොරතුරු ලැබී ඇතැයිද කීවේය.කුමන බාධක ආවත් මේ වැටලීම් අඛණ්ඩව රට පුරා සිදුකරන බව තී සභාපතිවරයා බස් ගැස්තු වැඩිවීම්වැනි ඉල්ලීම් සිදු කරන්නේ නම් බස් මගියාට යහපත් පප්‍රවාහන සේවාවාක් ලබා දිමට ඔවුන් බැදී සිටිනවා යැයිද කීවේය.‍හදිසි වැටලීම් සඳහා මාර්ග පරීක්සකවරුන් 60කට ආසන්න පිරිසක් සහභාගී වන අතර සහකාර ධාවන කළමණාකරුවන් කණ්ඩායම් ප්‍රධානී ලෙස වැටලීම්වලට සහභාගී වේ.වැටලීම් වලදී බස් රථයේ හිමිකරුගේ විස්තර, බස් රථය බදු පදනමට දී තිබේද, බස් රථයේ වගකීම දරන්නේ කවුද,රියදුරු සහ කොන්දොස්තර මහත්වරුන් ‍කුමන ප්‍රදේශවලද ඔවුන්ගේ විස්තර මෙන්ම ඔවුන්ට ඇති දුක්ගැනවිලි සහ පවතින බාධා සම්බන්ධයෙන් පුළුල් විස්තර ලබා ගෙන ඇත.එමෙන්ම බස් මගීන්ගන් අදහස් විමසීමක්ද මෙහිදි සිදු කර ඇති අතර වෙලාව ඉක්මවා යාම නොතකා බස් මගීන් විස්තර ලබා දී ඇති අතර මෙවැනි වැටලීම් සිදුකිරිම සේවාවක් නොව පින්කමක් යැයි ඔවුන් ප්‍රකාශ කර ඇත.මේ වැටලීම් කොලොන්නාව රජයේ කර්මාන්ත ශාලාව අසල, තිභිරිගස්යාය,ශාන්ත ජෝණන් පැරණි මාළු වෙළෙඳ සල අසල, කොස්ගස් හන්දිය,ගල්කිස්ස කනත්ත අසල, ඇක්වයිනාස් ආයතනය අසලදී සිදු කර ඇත.වැටලීම් සිදු කිරිම සඳහා පොලීසියෙන් අගනා සහායක් ලැබුන් බවද සභාපතිවරයා වැඩිදුරටත් කීවේය.මේ වැටලීම් සිදුකරන අවස්ථාවට බස්නාහිර පළාත් ප්‍රවාහන ඇමැති උපාලි කොඩිකාර, බස්නාහිර මාර්ගස්ථ ප්‍රවාහන අධීකාරියයේ සභාපති අමිල රන්බණ්ඩාර මහත්වරුන් ඇතුළු අධීකාරිය සහ පොලිස් නිලධාරිහු මේ වැටලීම් වලට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n13080113</link>
    <topic>සංවර්ධන මාවත අවහිර කරන කණ්ඩායම් ජනතාව විසින්ම කුණු බක්කියට ඇද දමා තිබෙනවා</topic>
    <author>ඉන්දික පොල්කොටුව</author>
    <content>ත්‍රස්තවාදය පරාජය කැර රට යෝධ සංවර්ධන මාවතක ගමන් කරන මොහොතේ පාට කණ්ණාඩි දමා පටු දේශපාලන වාසි උදෙසා එම සංවර්ධන මාවත අවහිර කිරීමට ක්‍රියා කරන කණ්ඩායම් ජනතාව විසින්ම කුණු බක්කියට ඇදදමා ඇතැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පැවසීය.රට ගොඩනඟන වැඩපිළිවෙළට කොළ, නිල්, රතු දේශපාලනය නොමැති බවත් ඒ තුළ ක්‍රියාත්මක වන්නේ මහින්ද චින්තනය හා මහින්ද චින්තනයේ ඉදිරි දැක්ම වැඩපිළිවෙළ බවත් ඇමැතිවරයා කීය.කුණ්ඩසාල, මැණික්හින්න ප්‍රදේශයේ පැවැති උත්සවයකදී ඇමැතිවරයා මේ බැව් පැවසීය.අද අප රට ගෙන යන සංවර්ධන වැඩපිළිවෙළ ලෝකයේ බොහෝ රටවලට ආදර්ශයක් බවත්, එම රටවල් අප රට ආදර්යට ගනිද්දී අපේ රටේ ඇතැම් කණ්ඩායම් සංවර්ධනයට එරෙහිව පදනම් විරහිත ප්‍රකාශ කිරීම කනගාටුවට කරුණක් බවත්, ඇමැතිවරයා කීය.මෙහිදී වැඩිදුරටත් කතාකළ ඇමැති රඹුක්වැල්ල මහතා මෙසේද පැවසීය. කුණ්ඩසාල සංවිධායක ලෙස මං පත්වූ දවසේ සිට මේ ආසනයට කිසිදු දේශපාලන පොරොන්දුවක් ලබා දී නැහැ. කුණ්ඩසාලයට පමණක් නොව මගේ සමස්ත දේශපාලනයටම දේශපාලන පොරොන්දු නැහැ.අද වනවිට මං මේ කුණ්ඩසාල කොට්ඨාසය වෙනසකට ලක් කැර තිබෙනවා. ඒ වෙනස වෙනුවෙන් මා හා අත්වැල් බැඳගෙන ක්‍රියා කළ ක්‍රියා කරන කණ්ඩායමක් ඉන්නවා. එදාට වඩා හොඳ කුණ්ඩසාලයක් අද නිර්මාණය කැර තිබෙනවා. අදට වඩා හොඳ කුණ්ඩසාලයක් හෙට නිර්මාණය කිරීම මගේ බලාපොරොත්තුවයි.සංවර්ධන වැඩපිළිවෙළේදී මාර්ගයක් ඉදිකිරීම යනු සමාජ සංවර්ධනයයි. සමාජ සංවර්ධනය යනු ආගමික පුනර්ජීවනයයි. ආගමික පුනර්ජීවනය තුළින් රටක් සමාජයත් ගොඩනැන්විය හැක.එ. ජා. පයේ සිටින පිරිස අද වැළ නොකැඩී ආණ්ඩුව සමඟ එක්වෙනවා.දයාසිරි ජයසේකර මන්ත්‍රීවරයා කුරුණෑගලින් වැඩිම මනාප ලබාගනිමින් සිටි ජනප්‍රියම මන්ත්‍රීවරයා අද වයඹ මැතිවරණයට සන්ධානයෙන් ඉදිරිපත් වීම හරහා එ. ජා. පයේ උදවියට අද කටත් ඇර කියන්න දෙයක් නැතිව සිටිනවා. ජනතා විමුක්ති පෙරමුණ කියන පක්ෂය ගැන අද ජනතාව කතා නොකරන තත්ත්වයට වැටී තිබෙනවා.මධ්‍යම පළාත් සභා හිටපු එ. ජ. නි. ස. මන්ත්‍රී ලින්ටන් විජේසිංහ මහතාමෙවර මැතිවරණය අපට කිසිදු තරගයක් නැහැ. අපට තරගයක් දෙන්න ප්‍රතිවාදී කණ්ඩායමක් නැති තරම්ය. ඉතිහාසයේ වාර්තාගත ජයග්‍රහණයක් නොවෙයි.විජයග්‍රහණයක් ලබාගැනීමට මේ මැතිවරණය අපි ක්‍රියාත්මක කරනවා. එම විජයග්‍රහණය හරහා පහසුවෙන් මධ්‍යම පළාතෙන් අපිට තුනෙන් දෙකක ජයග්‍රහණයක් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n13080114</link>
    <topic>මත්ද්‍රව්‍යවලට ඇබ්බැහි වී සිටින ජනතාව මුදා ගන්න ජාතික වැඩපිළිවෙළක් ඕනෑ</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>මත්ද්‍රව්‍ය, මත්කුඩු සහ සුරාවට ඇබ්බැහිවී සිටින අපේ ජනතාව ඉන් මුදාගැනීම සඳහා වූ ජාතික වැඩපිළිවෙළක අවශ්‍යතාවට වහා අවධානය යොමුවිය යුතුව ඇතැයි, කෝට්ටේ නාග විහාරාධිපති මාදුළුවාවේ සෝභිත නාහිමියෝ පැවැසූහ.බුදුදහමේ හරය පෙන්වා දෙන ලොව ඉමහත් අවධානයට ලක් වූ කෘති කිහිපයක් සමඟ සෝභිත හිමියන්ගේ ධර්ම දේශනා දෙවැනි වෙළුම එළිදැක්වීම වෙනුවෙන්, කෝට්ටේ නාග විහාරයේ පැවැති උත්සවයකදී සෝභිත නාහිමියෝ එසේ පැවැසූහ.කෝට්ටේ පාර්ශ්වයේ අනුනායක ඉත්තෑපානේ ධම්මාලංකාර නාහිමියන්ගේ ප්‍රධානත්වයෙන් උත්සවය පැවැත්විණි.සෝභිත නායක හිමියෝ තවදුරටත් මෙසේද පැවැසුහ.අපේ තරුණ පරපුර මත්ද්‍රව්‍ය සඳහා ඇබ්බැහිවීමේ ප්‍රවණතාවක් පෙනෙන්නට තිබෙනවා. මත්කුඩු, මත්පෙති නැතිවනවිට පිස්සන්ට දෙන මත්පෙති පවා බොනවා. ඊයේ පෙරේදා නිදිපෙති ලක්ෂ ගණනක් අත්අඩංගුවට ගත්තා.අපට නොපෙනෙන සමාජ විනාශයක් සිදුවන බව පෙනෙනවා. අපේකම අද නැතිවන තත්ත්වයක්ද දකින බැවින්, අපේ දේවල් අගය කරන වැඩපිළිවෙළක අවශ්‍යතාවට නැඹුරුවිය යුතුව ඇතැයිද සෝභිත හිමියෝ කීහ.කැලණිය විශ්ව විද්‍යාලයේ මහාචාර්ය දේවාලේගම මේධානන්ද හිමියෝ -ගම මුල්කරගෙන තිබූ සමාජ සංස්කෘතිය නැතිවී ගොස් වෙළෙඳ සංස්කෘතියක් ඉස්මතු වී මුදල් ගොනුකර ගැනීමේ අපේක්ෂාවක් සමාජය තුළ පැළපැදියම් වන තත්ත්වයක් දකින්න ඇතැයි පැවැසූහ.තිස් අවුරුදු යුද්ධයකින් පසු තවමත් ටී.56, ජොනි බට්ටන්, ජේ. ආර්. ජොනි බට්ටන් වැනි වචන ඇසෙනවා. අපට තිබූ වාරි පද්ධතිය නැතිවී ගොස් වෙළෙඳාමට මුල්තැන දෙන සමාජ ක්‍රමයක් අද ඇතිවේගෙන යනවා.සෝභිත හිමියන්ගේ බණ කෘතීන් දෙකක් වශයෙන් සකස් කිරීම පිළිබඳව ෙල්ඛක සමුද්‍ර වෙත්තසිංහ මහතාට අප ගෞරව කරනවා. ජ්‍යෂ්ඨ කථිකාචාර්ය අගලකඩ සිරිසුමන, කොටපොල අමරකිත්ති හා මිස්සක තමලසිරි යන හිමිවරුන්ද මෙහිදී කතා කළහ.ආචාර්ය දයාරත්න රණතුංග, විශාරද එඩ්වඩ් ජයකොඩි, විශාරද චරිතා ප්‍රියදර්ශනී හා ජානක වික්‍රමසිංහ යන ගායක ගායිකාවෝ මෙහිදී බොදු ගී ගායනා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n13080115</link>
    <topic>තම දරුවන් ගැන සිතා ගෞරවාන්විත දේශපාලනයක නියැළෙන්න</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>ශ්‍රී ලංකා නිදහස් පක්ෂයේත්, රටේත්, රජයේත් ගෞරවය රැකෙන පරිදි සෑම විටම මහජන සේවය අකුරටම ඉටු කිරීමට කැප වන ලෙස ජනාධිපති මහින්ද රාජපක්ෂ මහතා ඉල්ලා සිටී.තරුණ දේශපාලනඥයන් වශයෙන් අනාගත දේශපාලන ජීවිතය රැකගෙන තම දූ දරුවන්ට සමාජයට මුහුණ දිය හැකි අයුරින් ගෞරවාන්විතව හා බුද්ධිමත්ව කටයුතු කිරීමේ වැදගත්කමත් ජනාධිපතිවරයා පෙන්වා දුන්නේය.ඒ මහතා මේ බව සඳහන් කළේ ශ්‍රී ලංකා නිදහස් පක්ෂයේ පළාත් පාලන ආයතන ප්‍රධානීන් ඊයේ (31) මුණගැසුණු අවස්ථාවේදී ය.ආණ්ඩුවක් රැකෙන්නේ ප්‍රාදේශීය දේශපාලනඥයන්ගේ ශක්තිය මත බව පැවසූ ජනාධිපතිවරයා පක්ෂයක් ලෙස මහජනතාව ඉදිරියට ගිය පසු එම පක්ෂයේ ගෞරවය රැක ගැනීම සියලු දෙනාගේම යුතුකම බව කියා සිටියේය.කිසිවකු නොදන්නවා යැයි සිතමින් යම් යම් දේ කළ ද ඒවා ජනතාව මෙන්ම තමා ද හොඳින් දන්නා බවත්, කිසිවෙකුගේ චෝදනා එල්ල නොවන පරිදි නීතිගරුකව කටයුතු කරන ලෙස ද ජනාධිපතිවරයා ප්‍රකාශ කළේය. සෞඛ්‍ය ඇමැති මෛත්‍රීපාල සිරිසේන මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n13080116</link>
    <topic>හයකට මරණ දඬුවම්</topic>
    <author>කළුතර මධ්‍යම සමූහ සහ කළුතර දිස්ත්‍රික් සංචාරක</author>
    <content>බේරුවල මිනීමැරුම් නඩුවේ චෝදනා පහකට වරදකරුවන් වූ එකම පවුලේ සහෝදරයන් සිවුදෙනකු ඇතුළු 6 දෙනකුට කළුතර මහාධිකරණ විනිසුරු අමල් තිලකරත්න මහතා ඊයේ (31) සවස මරණ දඬුවම නියම කෙළේය.මෙසේ දඬුවම් නියම වූයේ මොහොමඩ් ෆයිරුස් මොහොමඩ් ලියාකාන්, මොහොමඩ් මන්සූර් මොහොමඩ් රාමීස්, මොහොමඩ් මන්සූර් මොහොමඩ් හරාරීස්, මොහොමඩ් මන්සූර් මොහොමඩ් රිස්වාන්, මොහොමඩ් ෆයිසර් මොහොමඩ් නව්ෆර් හුසේන් සහ මොහොමඩ් මන්සූර් මොහොමඩ් ඉර්ෆාන් නම්වූ අයටය.2003 නොවැම්බර් මස 16 වන දින බේරුවලදී අයුතු ජනරාශියක සාමාජිකයන් වීම, මනුෂ්‍ය ඝාතනයක් සිදු කිරීමට තැත් කිරීම, මන්න පිහි සහ කඩුවලින් පහරදී මනුෂ්‍ය ඝාතනයක් සිදු කිරීම ඇතුළු චෝදනා පහක් යටතේ නීතිපතිවරයා විසින් මොවුනට එරෙහිව නඩු පවරා තිබුණි. මම සිද්ධියේදී මොහොමඩ් ජාබීර් මොහොමඩ් රිස්වි යන අය මියගිය අතර අබුසාලි මොහොමඩ් නසීර් යන අය තුවාල ලැබීය.මෙහි මිනීමරුම් චෝදනාවට මරණ දඬුවමද, මිනී මැරීමට තැත් කිරීමේ චෝදනාවට වසර 18 බැගින් සිර දඬුවම්ද, අයුතු ජන රාශියක සාමාජිකයන් වීමේ චෝදනාවට මාස 6 බැගින් සිර දඬුවම්ද නියම කෙරිණි.මෙම නඩුවේ 5 වන විත්තිකරු වූ මොහොමඩ් සාලි මොහොමඩ් මන්සූර් යන අය නඩු විභාගය ආරම්භයට පෙර මියගොස් තිබුණි.විත්තිකරුවන් විත්ති කූඩුව සිට කළ ප්‍රකාශ සාධාරණ සැකයෙන් තොරව පිළිගත නොහැකි බැවින් ඒවා ප්‍රතික්‍ෂේප කරන බව විනිසුරුවරයා නඩු තීන්දුව ප්‍රකාශයට පත් කරමින් කීය.මෙහිදී රජයේ නීතිඥ නදී අපර්ණා සුවන්දුරුගොඩ මහත්මිය පැමිණිල්ල මෙහෙයවූ අතර විත්තිකරුවන් වෙනුවෙන් පි‍්‍රයා මානවඩු, ලාල් චන්ද්‍රතිලක සහ වයි. එම. ජාගොඩ යන මහත්ම මහත්මීන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n13080117</link>
    <topic>නිසැක ජය ගෙනදෙන ‘විදුනැණ’ ශිෂ්‍යත්ව සම්මන්ත්‍රණය මතුගමදී</topic>
    <author>සුභාෂිනී සේනානායක</author>
    <content>විදුනැණ ශිෂ්‍යත්ව පුවත්පත මෙහෙයවන 5 වසර ශිෂ්‍යත්ව සම්මන්ත්‍රණය හෙට (02) මතුගම වලගෙදර නවෝද්‍යා පාසලේ දී පැවැත්වේ.පෙරවරු 8.00ට ආරම්භ වන සම්මන්ත්‍රණය පස්වරු 1.00 දක්වා පැවැත්වෙන අතර එම පාසලේ විදුහල්පතිතුමා ඇතුළු ආචාර්ය මණ්ඩලය සම්මන්ත්‍රණය සඳහා දායකත්වය ලබාදී ඇත.සම්මන්ත්‍රණයට සමගාමීව දෙමාපිය හමුවක්ද පැවැත්වෙන බැවින් ඒ සඳහා සහභාගි වී නිසැක ප්‍රතිඵල ලබාගන්නා ලෙස මෙහෙයුම් හා ශාඛා කාර්යාල කාණ්ඩ ප්‍රධානී සුනිල් සෙන්දනායක මහතා පවසයි.විදුනැණ පුවත්පත සීමාසහිත එක්සත් ප්‍රවෘත්ති පත්‍ර සමාගම 5 වසර සිසුන් වෙනුවෙන් නිකුත් කරන පුවත්පතකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=n13080118</link>
    <topic>හසිත ඝාතනයේ ප්‍රධාන සැකකරුගෙන් කප්පම් ගත්තැයි වාස් අධිකරණයට</topic>
    <author>සිරන්ජනී කුමාරි, ගම්පහ මධ්‍යම සමූහ</author>
    <content>හසිත මඩවල ඝාතනයේ ප්‍රධාන සැකකරු සිංගප්පූරු සරත් නමැත්තා ඝාතනය නොකර සිටීමට ලක්ෂ 30ක කප්පම් මුදලක් ලබා ගැනීමේ සිද්ධියකට අදාළව හිටපු නියෝජ්‍ය පොලිස්පති වාස් ගුණවර්ධන මහතා මේ මස 5දා මහර අධිකරණයට ඉදිරිපත් කරන ලෙස මහේස්ත්‍රාත් දර්ශිකා විමලවීර මෙනවිය ඊයේ (31) බන්ධනාගාර අධිකාරීවරයාට නියෝග කළාය.දොන් සරත් කුමාර නොහොත් සිංගප්පූරු සරත් නමැත්තා මේ කප්පම් මුදල දී ඇත්තේ බම්බලපිටිය කෝටිපති ව්‍යාපාරික මොහොමඩ් සියාම් ඝාතනයේ පළමු සැකකරු වන දඩයක්කාරලාගේ ක්‍රිෂාන්ත කෝරළගේ නොහොත් චූටා නමැත්තා බවට අධිකරණයේ දී කරුණු අනාවරණය විය.මත්ද්‍රව්‍ය හා ආයුධ ජාවාරම් ලැයිස්තුවේ සිටින අයකු ලෙස සිංගප්පූරු සරත් නමැත්තා හඳුන්වා දී තිබෙන වාස් ගුණවර්ධන මහතා තමා මරා දැමීමට තීරණය කළ බවත්, එසේ නොකිරීමට නම් ලක්ෂ 30ක මුදලක් අවශ්‍ය බවට පැවැසුවේ යයි සිංප්පූරු සරත් විසින් රහස් පොලිසියට පැමිණිලි කොට තිබේ.මෙම මුදල ලබාදීමට පෙර තමා ක්‍රිෂාන්තගේ කෝට්ටේ නිවෙසේ දී වාස් ගුණවර්ධන මහතා හමුවී සාකච්ඡා කළ බවත් එහිදී ලක්ෂ 25 දක්වා කප්පම් මුදල අඩුකර ගැනීමට හැකිවූ බවද පැමිණිල්ලේ වැඩිදුරටත් සඳහන් වේ.වාස් ගුණවර්ධන මහතා ඉල්ලූ මුදලින් ලක්ෂ 14යි 80,000ක මුදලක් බැංකු හරහා තමා නියෝජ්‍ය පොලිස්පතිට ගෙවා ඇති බවට ද කරුණු අනාවරණය විය. ඉතිරි මුදල ලබාදීමට යාමේදී ක්‍රිෂාන්ත නමැත්තා කොළඹ අපරාධ කොට්ඨාසය මඟින් අත්අඩංගුවට ගැනීම නිසා එම ඉතිරි මුදල දීමට නොහැකි වූ බවට පැමිණිල්ලේ සඳහන් වෙයි.හසිත මඩවල ඝාතන සිද්ධිය ඊයේ (31) අධිකරණය හමුවේ කැඳවූ අවස්ථාවේදී මෙම කරුණු අපරාධ පරීක්‍ෂණ දෙපාර්තමේන්තුව විසින් අධිකරණය හමුවේ අනාවරණය කළේය. අදාළ කරුණු සලකා බැලූ මහේස්ත්‍රාත්වරිය දැනට රක්ෂිත භාරයේ සිටින හිටපු නියෝජ්‍ය පොලිස්පති වාස් ගුණවර්ධන මහතා මේ මස (5) දා මහර අධිකරණය වෙත ඉදිරිපත් කරන ලෙසට වැලිකඩ බන්ධනාගාර අධිකාරීවරයාට නියම කළාය.රහස් පොලිසියේ විශේෂ විමර්ශන ඒකකයේ ස්ථානාධිපති පොලිස් පරීක්‍ෂක රංජිත් මුණසිංහ, උප පොලිස් පරීක්‍ෂක උපාලි බණ්ඩාර යන අය අධිකරණය හමුවේ කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=r1308011</link>
    <topic>තරුණයන්ට රට රැකියා පෙන්වා මුදල් ගැරූ කත අත්අඩංගුවට</topic>
    <author>පානදුර සමූහ - කපිල සෝමරත්න</author>
    <content>විදේශ රැකියා ජාවාරමක යෙදී රුපියල් ලක්ෂ ගණනක් දිවයිනේ විවිධ ප්‍රදේශවල පදිංචි තරුණයන් රවටා උපයාගත්තේ යැයි කියන කාන්තාවක් පානදුර පොලිසියේ විශේෂ අපරාධ සහ චංචා විමර්ශන අංශයේ ස්ථානාධිපති ඉන්දුල ගිනිගේ මහතා ප්‍රධාන කණ්ඩායමක් විසින් අත්අඩංගුවට ගෙන පානදුර ප්‍රධාන මහේස්ත්‍රාත් රුචිර වැලිවත්ත මහතා වෙත ඉදිරිපත් කිරිමෙන් පසු රක්ෂිත බන්ධනාගාරගත කරන ලදී.දිවයිනේ විවිධ ප්‍රදේශවල මහේස්ත්‍රාත් අධිකරණ හමුවේ මේ කාන්තාවට එරෙහිව නඩු 30 ක් පමණ පවරා ඇතැයි පොලිස් පරීක්ෂණ වලින් අනාවරණය වී ඇත.විදේශ රටවල රැකියා සපයන බවට පොරොන්දු වී, රුපියල් ලක්ෂ තිහක් පමණ පානදුරේ තරුණයන් රවටා ලබාගෙන ඇත.පානදුර අධිකරණ හමුවේ ද ඇයට එරෙහිව නඩු පහක් පවරා ඇත.ඇය සමඟ මේ රුකියා ජාවාරම කරගෙන ගිය අයකු අත් අඩංගුවට ගැනීම සදහා පාණදුර විශේෂ අපරාධ සහ වංචා විමර්ශන අංශය පරීක්ෂණ පවත්වයි.මේ සැකකාරිය සිදුව, රද්දොලුව ප්‍රාදේශයේ පදිංචිකාරියකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=r1308012</link>
    <topic>ගම්පහ පාසල් විදුහල්පතිවරුන්ට තොරතුරු හා සන්නිවේදන වැඩමුළුවක්</topic>
    <author>කැලණිය විශේෂ ලයනල් පී. පෙරේරා</author>
    <content>ගම්පහ දිස්ත්‍රික්කයේ ජාතික පාසල් හා පළාත් පාසල්වල විදුහල්පතිවරු පුහුණු කිරීමේ තොරතුරු හා සන්නිවේදන තාක්ෂණ වැඩමුළුවක් පසුගිය දා ශ්‍රී ලංකා යොෂිඩා අධ්‍යාපනික හා සමාජසේවා පදනම විසින් සපුගස්කන්ද යොෂිඩා අධ්‍යාපන ආයතන ශ්‍රවණාගාරයේ දී පැවැත්විණි.එම අවස්ථාවට සහභාගි වූ කොළඹ විශ්වවිද්‍යාලයේ උපකුලපති ආචාර්ය කුමාර හිරිඹුරේගම මහතා මෙසේ කීවේය. ව්‍යවසායකයා යනු අවදානමක් ගෙන කටයුතු කරන්නෙකි.අපෙන් පසුව මේ රටේ බිහිවන පරපුර අපට වඩා දක්ෂයන් කළ යුතුයි. අධ්‍යාපනය කරවන උදවිය පහසුකම් සපයන්නන් පමණයි. ඔවුන් දරුවනට ආදර්ශයක් විය යුතුයි. වර්තමානය වෙනස් අයුරින් සිතීමේ යුගයකි.අපේ රටේ ඉල්ලීම වී ඇත්තේ අයිතිවාසිකම් පමණයි. එහෙත් අයිතිවාසිකම් ඉල්ලන අපි අපේ දේ අපේ කරගෙන නැහැ.කායික, මානසික, සහ සමාජීය සෞඛ්‍යයට අලුතින් එක් වී ඇත්තේ අධ්‍යාත්මික සෞඛ්‍යයයි. මෙය නිර්දේශ කර ඇත්තේ ලෝක සෞඛ්‍ය සංවිධානයයි. අධ්‍යාත්මික සෞඛ්‍ය පිරිහීම හේතුවෙන් මේ වන විට නොයෙක් ප්‍රශ්න වලට මිනිසා මුහුණ දී තිබෙනවා.තොරතුරු තාක්ෂණය පිළිබඳව බියක් ඇතිකර ගත යුතු නැහැ. අවශ්‍ය ඒ හරහා නිසි පැත්තකට ගමන් කිරීම පමණයි. අධ්‍යාපනයට තාක්ෂණය අතිශයින්ම අවශ්‍යයයි. එය නිසි අයුරින් හැදෑරිය යුතු දෙයකි.මවුපියන්ගේ වෑයම දරුවා ඉංජිනේරුවෙකු හෝ වෛද්‍යවරයෙකු කිරීමයි. මෙය බොහෝ මවුපියන්ට වැරදුණු දෙයක්. කළ යුත්තේ දරුවා හොඳ පුරවැසියකු කිරීම පමණයි.ඉදිරියේ දී ආසියාවේ කේන්ද්‍රස්ථානය ශ්‍රී ලංකාවයි. එය මේ වනවිට ද සිදු වී හමාරයි. එය සිදුව ඇත්තේ තොරතුරු තාක්ෂණය හරහායි.අප රට ඉදිරියට ගෙනයෑමට මේ විෂය ඉවහල්වනවා. මවු බසට මූලික තැන දෙමින්, සෑම භාෂාවක්ම ඉගෙනීමද වටිනා දෙයක්. භාෂා දැනුම තුළින් ලෝකයාට ළං විය හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=r1308013</link>
    <topic>බොරලැස්ගමුව අපවිත්‍ර කානුවේ දුර්ගන්ධය පළාතටම හිරිහැරයක්</topic>
    <author>ඡායාරූපය – කැස්බෑව සංචාරක ධර්මසිරි සුරවීර</author>
    <content>බොරලැස්ගමුව නගරයේ පොදු වෙළෙඳපොළ සංකීර්ණයේ මස් වෙළෙඳසල්වලින් ඉවත දමන මස් කැබළි කටු හා කුකුළු පිහාටු ආදි අඩංගු අපද්‍රව්‍ය බැසයන කනුවෙන් අවට දුර්ගන්දයක් හමන බව ප්‍රදේශවාසීහු කියති.මේ පිළිබඳව ප්‍රදේශයේ වගකිවයුතු ආයතනවල අවධානය යොමු නොවන්නේ මන්දැයි ඔවුහු ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=r1308014</link>
    <topic>කළුතර සුජාතා වැඩිහිටි නිවාසයට උපකරණ ප්‍රදානය කරයි</topic>
    <author>කළුතර මධ්‍යම විශේෂ එච්.එල්. සුනිල් ශාන්ත</author>
    <content>කළුතර දිස්ත්‍රික් ලේකම් යූ.ඩී.සී.ජයලාල් මහතාගේ සහභාගිත්වයෙන් යුක්තව, කළුතර දිස්ත්‍රික් ක්‍රම සම්පාදන අධ්‍යක්ෂ සිරිවර්ධන මහතාගේ සංවිධානයෙන්, කළුතර පළාතොට පාරේ සුජාතා වැඩිහිටි නිවාසයේ නේවාසික වැඩිහිටියන්ගේ අඩුපාඩුකම් සොයා බලා ඔවුන්ට අවශ්‍ය කරන විවිධ බඩු භාණ්ඩ ප්‍රදානය කිරීමේ වැඩසටහනක් පසුගියදා ක්‍රියාත්මක කෙරිණි.සෑම පුර පසළොස්වක පෝදාකම, කළුතර දිස්ත්‍රික් ලේකම් කාර්යාලීය හා කළුතර සහකාර දිස්ත්‍රික් ලේකම් කාර්යාලීය නිලධාරීන් විසින් තෝරාගත් අසරණ ආයතනයකට පිහිටවීමේ උතුම් මානුෂීය සත්කාරක සේවයක් වශයෙන් ‘අපි ඔබට ශක්තියක් වන්නෙමු’ යන සත්කාරක සේවය නමැති සංකල්පය යටතේ ක්‍රියාත්මක කරන ලද මේ අසරණ - සරණ ක්‍රමයට, සුජාතා වැඩිහිටි නිවාසයේ වෙසෙන අසරණ වයෝවෘද්ධ කාන්තාවන් හා පිරිමින් සඳහා රෝද පුටු, අත්වාරු, ඇඳ ඇතිරිලි, කොට්ට, මෙට්ට, රෙක්සීන් රෙදි කැබැලි, සබන්, පැනඩෝල්, විදුලි පංකා, කිරි පිටි පැකට්, කිහිලි කරු යනාදී වටිනා බඩු භාණ්ඩ, ප්‍රදානය කිරීම මෙදින සිදු විය.දිස්ත්‍රික් ලේකම් යූ.ඩී.සී.ජයලාල් මහතා මෙහිදී පැවැසුවේ සෑම පෝයදාකම, ඔවුන් මේ සත්කාරක සේවය කරන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=r1308015</link>
    <topic>මිල්ලනිය දෙවොල්කන්ද වැසියන්ගේ පානීය ජල ගැටලුව උග්‍ර අතට</topic>
    <author>හල්තොට සමූහ – විනීතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ දෙල්ගොඩ ඓතිහාසික දෙවොල්කන්ද ගම්මානයේ කඳු මුදුනේ පදිංචි පවුල් තුනක ජනතාව පානීය ජල ගැටලුවකට මැදිව සිටින බව ඔවුහු පවසති.විශාල ගල් තලාවක් තරණය කරමින් ගමන් කරන මෙම වැසියෝ පානීය ජලය ලබා ගන්නේ දෙවොල්කන්ද ශ්‍රී සුමනාරාම විහාර භූමියේ තිබෙන ළිඳෙන් වූවත් එය ද ගල මත ඇති නිසා ජලය ඇත්තේ ස්වල්පයක් බව පවසති.ගල් තලාව මත ඇති අඩි 3ක් පමණ දිග පළල ගැඹුරු ස්ථානයක් වට කොට පොකුණක් ලෙසට සාදා එහි එකතු වන ජලය ස්වල්පය ඔවුන්ගේ එදිනෙදා දෛනික වැඩ කටයුතුවලට යොදා ගන්නා අතර ගල පහළ වැසියෝ එහි සිට නළයක් යොදා ගෙන ජලය කුඩා බේසමකට එකතු කර ගැනීමට කටයුතු කර තිබීමෙන් පෙනී යන්නේ එක ජල බිඳක් වුවත් ඔවුන්ට ඉතා වටිනා බවය.මුල් කාලයේ මොවුන් සඳහා වැසි ජල ටැංකි ව්‍යාපෘතියක් ආරම්භ කිරීමට කටයුතු කර තිබුණත් වහළ ප්‍රමිතියෙන් තොර වූ නිසා එය ද අසාර්ථක වූ බව ඔවුහු පවසති.බට කූඩ වියා සුළු මුදලක් උපයා ගන්නා ඔවුන්ට පායන දිනවල කි.මීටරයක් පමණ දුරට ජලය සොයා කන්ද බැසීමට සිදුවීම දවසේ කාලය නාස්ති කර ආදායම් මගට බාධා පමුණුවා ගැනීමක් බවද පෙන්වා දෙති.ඩබ්ලිව්. එන්. සිල්වා මහතා - මට ළමයි දෙන්නෙක් ඉන්නවා. අපේ ගෑනු කට්ටියට කන්දට වතුර අදින්න බෑ. උදේට අපිට වැඩට යන්න වෙලා තියෙන්නේ ගෙදර භාජන වතුරවලින් පුරවලා.කළුගඟ එහා පැත්තේ. ඒත් අපිට බොන්න වතුර ටික නෑ. පන්සලේ ළිඳෙත් තියෙන්නේ වතුර ටිකයි. දවස් තුන හතරක් පෑව්වොත් ඒකත් හිඳිලා යනවා.ගල උඩ පොකුණත් ගල රත් වෙනකොට වේලිලා යනවා. වතුර ටිකට අපි විඳින්නේ පොඩි දුකක් නෙමෙයි.දෙවොල්කන්ද ශ්‍රී සුමනාරාමාධිපති නෑහින්නේ ඥානාවාස හිමි - මේ ප්‍රදේශයට වැසි ජල ව්‍යාපෘතියක් ආරම්භ කරන්න කටයුතු කළා.අවුරුදු දහයකට දොළහකට කලින්. ඒත් ඒක අසාර්ථක වුණා. එක කොටසක් ටකරන් අනිත් පැත්ත උළු වගේ නොවිධිමත් විදිහටයි වහළවල් තිබුණේ. ඒ නිසා අසාර්ථක වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=r1308016</link>
    <topic>ඉතාලියේ දී රිය අනතුරකින් මියගිය ශ්‍රී ලාංකික තරුණයාගේ මරණය අභිරහසක්</topic>
    <author>මීගමුව විශේෂ – එච්. ප්‍රනාන්දු</author>
    <content>ඉතාලියේදී රිය අනතුරකින් මියගිය ශ්‍රී ලාංකික හෝටල් සේවකයාගේ පශ්චාත් මරණ පරීක්‍ෂණයේදී නිශ්චිත හේතුවක් අනාවරණය නොවීම සැලකිල්ලට ගත් මීගමුව නාගරික හදිසි මරණ පරීක්‍ෂකවරයා ඒ පිළිබඳව විවෘත තීන්දුවක් දුන්නේය.මේ පිළිබඳව පශ්චාත් මරණ පරීක්‍ෂණය පවත්වන ලද්දේ මීගමුව දිස්ත්‍රික්ක මහ රෝහලේ විශේෂඥ අධිකරණ වෛද්‍ය ඒ. දයාපාල මහතා විසිනි. අධිකරණ වෛද්‍යවරයා මේ පිළිබඳව වැඩිදුර විමර්ශන පැවැත්වීම සඳහා මියගිය අයගේ සිරුරේ කොටස් කිහිපයක් රජයේ රස පරීක්‍ෂකවරයා වෙත යැවීමට ලබා ගත්තේය.මීගමුව දිස්ත්‍රික් මහ රෝහලේ නාගරික හදිසි මරණ පරීක්‍ෂක වෛද්‍ය සිරි ජයන්ත වික්‍රමරත්න මහතා මෙම මරණ පරීක්‍ෂණය පවත්වන ලද්දේ දුම්මලසූරිය, පහළ වීරකොඩියාන, වීර කොඩියාන පදිංචිව සිටි හෙට්ටිආරච්චිගේ සුරංග ප්‍රසාද් (24) නමැති අවිවාහක තරුණයකුගේ මරණය සම්බන්ධයෙනි.මීගමුව දිසා විනිසුරු හා අතිරේක මහේස්ත්‍රාත්වරයාගේ නියෝගයක් මත මරණ පරීක්‍ෂකවරයා සිය කාර්යාලයේදී මෙම මරණ පරීක්‍ෂණය පවත්වනු ලැබීය.මරණ පරීක්‍ෂකවරයාගේ නිරීක්‍ෂණ සටහන් අනුව මියගිය අයගේ උස අඩි 5 යි, අඟල් 5 කි. ඔහුගේ සිරුර පුරා තැලුම් තුවාල තිබුණි. දණහිසට පහළින් අස්ථි බිඳී විශාල තුවාලයකි. උරහිස පිටුපස, කලව පිටුපස තැලීම් තුවාල දක්නට තිබුණි.මරණ පරීක්‍ෂණයේදී සාක්කි දුන් මියගිය අයගේ පියා වන රියැදුරෙකු වූ පහළ වීරකොඩියාන, වීර කොඩියාන පදිංචි එච්. ඒ. ලලිත් (48) යන අය මෙසේ කීය. මට දරුවන් තිදෙනෙක් ඉන්නවා.මියගිය අය වැඩිමල් පුතා. ඔහු අවිවාහකයි. ඔහුට අසනීප තිබුණේ නැහැ. පුතා 2011 වසරේ ඉතාලියේ රැකියාවකට ගියා. 2012 ලංකාවට ආවා. 2013 ජනවාරි මස 8 වැනිදා යළි ඔහු ඉතාලියට ගියා.පුතා මට කියා තිබුණා ලංකාවේ සමීර කියන අයකු සමඟ නාපෝලි නගරයේ සිටින බව. 2013 ජූනි මස 15 වැනිදා පුතා මට දුරකථනයෙන් කතා කළා. අසනීප බවක් කරදර තිබෙන බවක්, ඔහු මට කීවේ නැහැ. 18 – 6 – 2013 දින පැතුම්ගෙන් මං ඇසුවා ඇයි පුතා කථා කරන්නේ නැත්තේ කියල. දන්නේ නැහැයි කීවා. ඒ පාර මං සමීරට කතා කළා. ඔහුත් දන්නේ නැහැ කීවා.2013 ජූනි මස 23 වැනිදා පැතුම් කීවා පුතා රිය අනතුරකින් මියගිය බව. ජූලි මස 12 වැනිදා පුතාගේ දේහය ලංකාවට එවන බව පැතුම් කීවා. පසුව පුතාගේ මෘත ශරීරය ගෙනා විට අපි භාරගත්තා.කහවත්තේ අපරික්කන්ද, කට්ටන්න පදිංචි කාර්මිකයෙකු වූ එච්. ඒ. බෝධිසංජය කුමාර (27) මහතා ද සාක්කි දුන්නේය.මරණය පිළිබඳව තීරණයක් දීම මරණ පරීක්‍ෂකවරයා පසුවට කල් දැමීය.මරණ පරීක්‍ෂණයේදී සාක්කි මෙහෙයවීම කරන ලද්දේ ගුවන් තොටුපළ පොලිසියේ පොලිස් කොස්තාපල් දිසානායක (60627) මහතා විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=r1308017</link>
    <topic>ඩෙංගු බෝකළ 38කට නඩු</topic>
    <author>රංජිත් අම්පිටියාවත්ත – බියගම විශේෂ</author>
    <content>ඩෙංගු මදුරු උවදුර අවම කිරීම සඳහා නිර්දේශිත ආරක්‍ෂක ක්‍රමවේද නොසලකා හැරීම හේතුවෙන් පුද්ගලයින් 38 කට නඩු පවරා රු. 1,98,000/- ක මුදල් දඩ ලෙස අයකරගෙන තිබේ.බියගම මහජන සෞඛ්‍ය ප්‍රධාන වෛද්‍ය නිලධාරි කුමාරි විජේසූරිය මහත්මියගේ මෙහෙයවීම අනුව ක්‍රියාත්මක කළ ඩෙංගු මර්දන දෙසතියේදී නිවාස 4875 ක් පරීක්‍ෂා කර ඇති අතර අවවාද නිවේදන 425 ක් නිකුත් කර, නඩු 38 ක් පවරා ඩෙංගු මර්දනය අවම කිරීම සඳහා ජනතාව යොමුකිරීමට බියගම මහජන සෞඛ්‍ය අංශ කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=r1308018</link>
    <topic>බාල අටපිරිකර විකිණූ වෙළෙඳුන්ට වැඩ වරදී</topic>
    <author/>
    <content>ගම්පහ දිස්ත්‍රික් පාරිභෝගික අධිකාරිය මගින් කරන ලද හදිසි වැටලීම්වලදී ප්‍රමිතියෙන් තොර අටපිරිකර විකුණූ වෙළෙඳසල් ගණනාවකටම අධිකරණය මගින් රු. 5000 සිට ඉහළට දඩ නියම කරනු ලැබීය.පාරිභෝගික අධිකාරියේ නිලධාරීන් කරන ලද පරීක්‍ෂණවලදී මෙවැනි අටපිරිකර කාලයක් තිස්සේ අලෙවි කර ඇති බව හෙළිවී ඇත.මෙම පරීක්‍ෂණවලදී අසුවූ වෙළෙඳසල් හිමියන් කියා සිටියේ කාලයක් තිස්සේ තමන් වෙත ගෙනැවිත් දෙන වෙළෙඳුන්ගෙන් ලබාගත් බවත්, අලංකාර ලෙස ඇසුරුම් කර ඇති නිසා ඇතුළත පරීක්‍ෂා කිරීමක් නොකළ බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=r1308019</link>
    <topic>විත්තිකරුවන් 9 දෙනකු ප්‍රජා සේවයේ</topic>
    <author>ගම්පහ සංචාරක</author>
    <content>හොර මත්පැන් සන්තකයේ තබාගැනීමේ සුළු චෝදනා යටතේ ප්‍රථම අවස්ථාවට අධිකරණයට යොමුකළ චුදිතයින් 09 නමදෙනකු ප්‍රජා සේවයෙහි යෙදවීමට ගම්පහ අතිරේක මහේස්ත්‍රාත් හේෂාන්ත ද මෙල් මහතා නියම කළේය.චුදිතයින් වෙනුවෙන් පෙනී සිටි නීතිඥ මහත්ම මහත්මීන්ගේ ඉල්ලීම අනුව මෙම නියෝග නිකුත් කෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s13080110</link>
    <topic>සංගක්කාර-ඩිල්ෂාන් ගෞරව හිමි කරගත් එක්දින ගැටුමෙන් ශ්‍රී ලංකාවට දැවැන්ත ජයක්</topic>
    <author>ප්‍රින්ස් ගුණසේකර</author>
    <content>සංචාරක දකුණු අප්‍රිකාව හා ශ්‍රී ලංකාව අතර තරග පහකින් සමන්විත එක්දින ක්‍රිකට් තරගාවලිය විජග්‍රාහීව අවසන් කරමින් ශ්‍රී ලංකා ක්‍රීඩකයෝ ඊයේ අවසන් තරගය ලකුණු 128කින් ජයග්‍රහණය කළහ. ඒ අනුව දෙරට අතර එක්දින තරගාවලියේ ජය 4-1ක් ලෙස ශ්‍රී ලංකාව ඉදිරියේ සටහන් විය.කොළඹ ආර් .ප්‍රේමදාස ක්‍රීඩාංගණයේදී පැවැති දිවා-රාත්‍රී තරගයේදී මුලින් පන්දුවට පහර දුන් ශ්‍රී ලංකාව කඩුලු 4කට ලකුණු 307ක් ලබාගත් අතර අප්‍රිකානුවෝ ඕවර් 43.5කදී ලකුණු 179කට දැවී ගියහ. එක්දින තරගාවලියේ වීරයා ලෙස කුමාර් සංගක්කාර හා ඊයේ තරගයේ වීරයා ලෙස ටී.එම්.ඩිල්ෂාන් සම්මාන හිමි කර ගත්හ.මහේල, මාලිංග හා හේරත් වැනි පළපුරුදු ක්‍රීඩකයින් තිදෙනෙකු විවේක ගන්වා පිටියට පිවිසි ශ්‍රී ලංකාවට ජයග්‍රහණය උදා කිරීමේදී හිටපු නායකයින් දෙදෙනෙකු වන සංගක්කාර හා ඩිල්ෂාන්ගේ දායකත්වය කැපී පෙනෙණ අයුරින් ලැබුණි.ඩිල්ෂාන් තම 18වැනි ශතකයට ලකුණක් අඩුවෙන් තිබියදී අවාසනාවන්ත ලෙස දැවී ගිය අතර සංගක්කාර 79වැනි එක්දින අර්ධ ශතකය වාර්තා කරමින් නොදැවී සිටියේය.සංගක්කාර වෙනදා එල්ල කරන ක්‍රිකට් පොතේ තාක්ෂණික පහරවලට පමණක් සීමා නොවී පන්දු 45කදී හතරේ පහර 12ක් සමග වේගවත්ව ලකුණු 75ක්වාර්තා කළේය. ඩිල්ෂාන් පන්දු 110කදී හතරේ පහර 13ක් සමග ලකුණු 99ක් ලබා සිටියදී වේග පන්දු යැවූ මැක්ලරන්ගේ යෝකර් පන්දුවකට දැවී ගියේය.ශ්‍රී ලංකාව තවත් රටකට එරෙහිව පැවැත්වූ එක්දින ක්‍රිකට් තරගාවලියකදී වැඩිම ලකුණු ලාභියා ලෙස වාර්තා පොතට එක්වූ සංගක්කාර මෙවර තරග 5කින් සමන්විත තරගාවලියේදී ලකුණු 372ක් ලබා ගැනීම විශේෂත්වයකි.එයට අමතරව 2013 වසරේ එක්දින පිටියේ වැඩිම ලකුණු ලාභීයා බවට පත්ව සිටින සංගක්කාර මේ වන විට තරග 17කදී ලකුණු 883ක් ලබා සිටින අතර ඔහුට දෙවැනි වූ පාකිස්තානයේ මිෂ්බා උල් හක් මේ වසරේ සහභාගීවූ තරග 16කදී ලකුණු 767ක් ලබා සිටී. ඊයේ විදුලි අලෝක ධාරා මැද පන්දුවට පහරදුන් ඩි.විලියර්ස් හැර දකුණු අප්‍රිකානු පිතිකරුවන් බොහෝ දෙනා අපරීක්ෂාකාරී ලෙස පන්දුවට පහරදීමෙන් පරාජය තහවුරු කර ගත්හ.මේ එක්දින තරගාවලියේදී දකුණු අප්‍රිකාවට අසාර්ථක නායකත්වයක් දුන් ඒ.බී.ඩී.විලියර්ස් මිනිත්තු 81කදී පන්දු 51කදී හයේ පහරක් හා හතරේ පහර 5ක් සමග ලකුණු 51ක් ලබා ගත්තේය.වාර්තාගත 9වැනි කඩුල්ලේ සම්බන්ධතාව ලකුණු 34ක් කරගැනීමට මැක්ලරන් හා පැන්ගිසෝ සමත්වූ අතර ලක්මාල් හා මෙන්ඩිස් කඩුලු 3 බැගින් බිඳ හෙලූ අතර සේනානායක කඩුලු 2ක් බිඳ හෙලීය.දකුණු අප්‍රිකාවේ මුල් කඩුලු දෙකම සචිත්‍ර සේනානායකට ගොදුරුවූ අතර කොක් ලකුණු 27කට කෙලින්ම කඩුල්ලේ දැවටීමෙන් හා අම්ලා ලකුණු 18කට කඩුල්ල මුවා කිරීමේ වරදට දඩුවම් ලැබීය. ඉන් පසු බිඳ වැටුණු කඩුලු 4ක් ලකුණු 20කදී දැවී යෑම දකුණු අප්‍රිකානු පිලට මහත් හිසරදයක් විය. සුරංග ලක්මාල්ගේ 5වැනි ඕවරයේදී කඩුලු 2ක් ද, අජන්ත මෙන්ඩිස්ගේ සිවුවැනි ඕවරයේදී කඩුලු 2ක්ද බිඳ වැටීම තීරණාත්මක විය.මේ තරගයේ කාසියේ වාසිය දිනාගත් ඇන්ජලෝ මැතිව්ස් මුලින් පන්දුවට පහරදීමට තීරණය කළ අතර ඩිල්ෂාන් හා කුසල් ජනිත් පෙරේරා ඉනිම ආරම්භ කළේය.මේ තරගාවලිෙය් මුල්ම තරගයට කැඳවූ කුසල් පෙරේරාට තම ස්ථානය රැක ගැනීමට ලැබුණු මහගු අවස්ථාවක් අපතේ යවමින් ලකුණු 9කට දැවී ගියේ ශ්‍රී ලංකා පළමු කඩුල්ල ලකුණු 13දී සටහන් කරමිණි.ශ්‍රී ලංකාවට දැවැන්ත ලකුණු ප්‍රමාණයක් කරා යෑමට මග පෑදූ ඩිල්ෂාන්-තිරිමාන්න දෙවැනි කඩුල්ලේ සම්බන්ධතාව ලකුණු 163ක් වූ අතර ලහිරු තිරිමාන්න පන්දු 93කදී හයේ පහරක් හා හතරේ පහර 6ක් සමග ලකුණු 68ක් ලබා තම හය වැනි එක්දින අර්ධ ශතකය වර්තා කළේය. මෙවැනි තරගයකදී අංක 3 පිතිකරුවෙකුගෙන් ඉටු විය යුතු සැබෑ සේවය තිරිමාන්න ඉටු කළ අයුරු ප්‍රශංසනීය විය.අනතුරුව ඩිල්ෂාන් සමග එක්වූ සංගක්කාර ඕවර් 5කදී වේගවත් ලකුණු 36ක සම්බන්ධතාවක් ගොඩනැගූ අතර ඩිල්ෂාන්ගේ දැවී යෑමෙන් සංගක්කාර-මැතිව්ස් සිවුවැනි කඩුල්ලට ලකුණු ලකුණු 45ක සම්බන්ධතාවක් ගොඩනැගූ අතර මැතිව්ස් ලකුණු 23කට දැවී යෑමෙන් පසු පිටියට පිවිසි තිසර පෙරේරා පැමිණි වහාම මුල්ම පන්දුවෙන් ලකුණු හතරක් ලබා පස්වැනි කඩුල්ලට සංගක්කාර සමග නොබිදුණු ලකුණු 50ක සම්බන්ධතාවක් පන්දු 28කදී ගොඩනැංවිය.තිසර පන්දු 14කදී හතරේ පහර 2ක් සමග නොදැවී ලකුණු 17ක් ලබා ගත්තේය. දකුණු අප්‍රිකාවේ මුල් පෙළේ පන්දු යවන්නා ලෙස සැලකෙන මෝර්නි මෝකල් දැඩි ප්‍රහාරයකට ලක්වෙමින් ලකුණු 78කට කඩුල්ලක් දවා ගත්තේය. ස්ටොස්ටොබ්, මැක්ලීන් හා පැන්ගිසෝ කඩුල්ල බැගින් බිඳ හෙලූහ.තරග තුනකින් සමන්විත විස්සයි - 20 තරගාවලිය හෙට ආර්.ප්‍රේමදාස ක්‍රීඩාංගණයේදී ආරම්භ වීමට නියමිත වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s1308011</link>
    <topic>ආධුනික ජූඩෝ තරගාවලියේ දක්ෂතම ක්‍රීඩකයා මිලින්ද : ක්‍රීඩිකාව දිනේෂා</topic>
    <author>ගම්පොල සමූහ</author>
    <content>සමස්ත ලංකා ආධුනික ජූඩෝ තරගාවලියේ දක්ෂතම ක්‍රීඩකයා හා ක්‍රීඩිකාව ලෙස සම්මාන දිනා ගැනීමට ගම්පොල වික්‍රමබාහූ ක්‍රීඩා සමාජයේ මිලින්ද බණ්ඩාර හා ජාතික තරුණ සේවා සභාවේ දිනේෂා මධුවන්ති අබේසුන්දර සමත්වූහ.යුද හමුදාව සමස්ත පිරිමි ශූරතාව දිනාගත් අතර කාන්තා ශූරතාව දිනා ගනු ලැබුවේ ගුවන් හමුදාව විසිනි.ක්‍රීඩක ක්‍රීඩිකාවෝ 600කට අධික සංඛ්‍යාවකගේ සහභාගිත්වයෙන් පසුගියදා නාවලපිටියේ ජයතිලක ගෘහස්ත ක්‍රීඩාංගණයේ පැවැති මේ තරගාවලියේ සමස්ත පිරිමි අනුශූරතාව ගුවන් හමුදාව දිනාගත්තේය.එහි තෙවැනි ස්ථානය හා සමස්ත කාන්තා අනුශූරතාව ගම්පොල ජිනරාජ ක්‍රීඩා සමාජයට හිමිවිය. කාන්තා තරගාවලියේ තුන්වැනි ස්ථානය දිනාගනු ලැබුවේ ජාතික තරුණ සේවා සභාව විසිනි.මේ තරගාවලියේ ප්‍රථම වතාවට උතුරු පළාත නියෝජනය කරමින් ක්‍රීඩක ක්‍රීඩිකාවෝ 27ක් සහභාගිවීම කැපී පෙනුනි. ඒ අතරින් කාන්තා අංශයේ තරග ඉසව්වේ පදක්කමක් දිනා ගැනීමට කිලිනොච්චිය මහාදේව ක්‍රීඩා සමාජයේ ආර්.තමිල් මහල් සමත්වීම විශේෂ සිදුවීමකි.එය ජූඩෝ තරග ඉතිහාසයේ උතුරු පළාතට පදක්කමක් හිමිවූ පළමු අවස්ථාව විය.ශ්‍රී ලංකා ජූ‍ඩෝ සංගමය සංවිධානය කළ මේ තරගාවලියේ ප්‍රධාන ආරාධිතයන් ලෙස ක්‍රීඩා ඇමැති මහින්දානන්ද අලුත්ගමගේ, පාර්ලිමේන්තු මන්ත්‍රී ලොහාන් රත්වත්ත, හිටපු පළාත් සභා මන්ත්‍රී ආනන්ද අලුත්ගමගේ, නාවලපිටිය නගරාධිපති නිශාන්ත රණසිංහ, පස්බාගේ කෝරලේ ප්‍රදේශීය සභාවේ සභාපති රෝහණ බණ්ඩාර, ජූ‍‍‍ඩෝ සංගමයේ සභාපති දේශමාන්‍ය ගයාන් ප්‍රියන්ත හා එම සංගමයේ ලේකම් මේජර් තරිඳු විරසිංහ මහත්වරු සහභාගී වූහ.පිරිමි කණ්ඩායම් තරග ප්‍රතිඵල :කනිෂ්ඨ විවෘත-1.එස්.කේ.රාජසිංහ (ජිනරාජ ක්‍රී.ස), 2.බිම්සර සීවලී (රාජන්ස් ක්‍රී.ස), 3.චමල්ක රවීන්ද්‍රනාත් (කැන්ඩි ලෑන්ස් ක්‍රී.ස) හා හසිඳු නිමන්ත (වික්‍රමබාහු ක්‍රී.ස)විවෘත-1.මිලින්ද බණ්ඩාර (වික්‍රමබාහු ක්‍රී.ස), 2.ලහිරු ධනපාල (ජිනරාජ ක්‍රී.ස), 3.ආර්.ඒ.ධනුෂ්ක (ගුවන් හමුදාව) හා එම්.බී.චන්දිමාල් (යුද හමුදාව)කණ්ඩායම්-1.ශ්‍රී ලංකා ගුවන් හමුදාව, 2.ජිනරාජ ක්‍රීඩා සමාජය, 3.ශ්‍රී ලංකා යුද හමුදාවකාන්තා කණ්ඩායම් තරග ප්‍රතිඵල :කනිෂ්ඨ විවෘත-එස්.එස්.බණ්ඩාර (රිවිසඳ ක්‍රී.ස මාවනැල්ල), 2.ඊ.කේ.වීරකෝන් (මයුරපාද ක්‍රී.ස), 3.සී.බී.ජයලක්ෂ්මී (රිවිසඳ) හා ටී.කේ.නත්තරම්පොත (හසලක ක්‍රී.ස)කණ්ඩායම්-1.ජාතික තරුණ සේවා සභාව, 2.ජිනරාජ ක්‍රී.ස, 3.ශ්‍රී ලංකා ගුවන් හමුදාව.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s1308012</link>
    <topic>ශ්‍රී ලංකා පාපන්දු ලොක්කාට ජගත් සම්මේලනයේ තනතුරක්</topic>
    <author/>
    <content>ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතාට ජගත් පාපන්දු සම්මේලනයේ ප්‍රධාන කමිටුවක තනතුරක් හිමිව ඇත.පසුගියදා මේ තනතුරට අදාළ පත්වීම් ලිපිය රුද්‍රිගු මහතාට ජගත් පාපන්දු මහ ලේකම්වරයා යොමු කොට ඇත.රටවල් 208ක පිහිටි පාපන්දු සම්මේලන හා මහද්වීප පාලන සම්මේලන ජගත් පාපන්දු සම්මේලනයේ නීතිරීති නිසි ලෙස නිසියාකාරව ක්‍රියාවට නංවන්නේද යන්න අධීක්ෂණය කිරීම රුද්‍රිගු මහතා ඇතුළත් කමිටුව මගින් අධීක්ෂණය කෙරේ.ලෝක පාපන්දු සම්මේලනයේ සම්මේලන කමිටුව ලෙස හඳුන්වන මෙහි රුස්වීමක් සැප්තැම්බර් 2දා ස්විස්ටර්ලන්තයේ සූරිච්හිදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s1308013</link>
    <topic>උපාලි සුරවීර අභියෝගතා ක්‍රිකට් 3දා පාණදුරේ දී</topic>
    <author/>
    <content>පාණදුර රාජකීය විදුහලේ ආදි ක්‍රිකට් ක්‍රීඩකයන්ගේ සංගමය 2වැනි වරටත් සංවිධාන කරන උපාලි සුරවීර අභියෝගතා කුසලාන පාණදුර ආදි ක්‍රිකට් ගැටුම මේ මස 3දා පාණදුර මහජන ක්‍රීඩාංගණයේදී පැවැත්වේ.විස්සයි 20 ක්‍රිකට් තරගාවලියක් වන මෙයට පාණදුර රාජකීය සුමංගල සාන්ත ජෝන්, සාන්ත අන්තෝනි හා මහනාම යන විදුහල්වල ආදි ක්‍රිකට් කණ්ඩායම් එක්වේ. අවසන් මහා තරගය විදුලි ආලෝකධාරා සහිතව පැවැත්වෙන අතර ශ්‍රී ලංකා පිල නියෝජනය කළ චාමර සිල්වා (පාණදුර රාජකීය), ඩිල්රුවන් පෙරේරා, කෞෂල්‍ය සිල්වා (සුමංගල), චරිත බුද්ධික (සා.ජෝන්) සහ අකිල ධනංජය (මහානාම) යන ක්‍රීඩකයෝ තරගාවලියට එක්වෙති.එමෙන්ම ශ්‍රී ලංකා 'ඒ' හා 19න් පහළ සහ අන්තර් ක්‍රීඩා සමාජ නියෝජනය කරන ක්‍රීඩකයෝද එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s1308014</link>
    <topic>ශ්‍රී ලංකාව 4ට 307යි  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s1308015</link>
    <topic>ජාතික මලල ක්‍රීඩා ශූරතාවට අයැදුම්පත් කැඳවයි</topic>
    <author/>
    <content>ශ්‍රී ලංකා මලල ක්‍රීඩා සංගමය සංවිධාන කරන 91වැනි ජාතික මලල ක්‍රීඩා ශූරතා තරගය ලබන මස 16, 17 සහ 18 යන දිනයන්හිදී කොළඹ සුගතදාස ක්‍රීඩාංගණයේදී පැවැත්වේ.ජ්‍යෙෂ්ඨ පිරිමි හා කාන්තා වශයෙන් පැවැත්වෙන ශූරතා තරගය සඳහා සියළුම මලල ක්‍රීඩා ඉසව් ඇතුළත් කර ඇත.අයැදුම්පත් ශ්‍රී ලංකා මලල ක්‍රීඩා සංගම් මූලස්ථානයෙන් ලබාගත හැකි අතර අයැදුම්පත් භාර ගැනීම මේ මස 31වැනිදායින් අවසන් වේ.අයැදුම්පත් ලේකම්, ශ්‍රී ලංකා මලල ක්‍රීඩා සංගමය, 8/100 ක්‍රීඩා නේවාසිකාගාරය, ශ්‍රී ලංකා පදනම් මාවත, ටොරින්ටන් චතුරස්‍රය කොළඹ 07 ලිපිනයට යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s1308016</link>
    <topic>අැල්පිටිය නවෝද්‍යා පාසලට තෙවැනි වරටත් වොලිබෝල් ශූරතාව</topic>
    <author>‍කේ.බී.රත්නායකමොනරාගල සමූහ</author>
    <content>ඩී.එස්.අයි.සුපර් ස්පෝර්ට් මොනරාගල දිස්ත්‍රික් වොලිබෝල් තරගාවලියේ තෙවැනි වරටත් අවුරුදු 14න් පහළ බාලිකා ශූරතාව හිමිකර ගැනීමට මඩුල්ල අධ්‍යාපන කොට්ඨාසයේ අල්පිටිය නවෝද්‍යා පාසල සමත්විය.පසුගිය දෙවසර තුලදී ද අවු.14න් පහළ ශූරතාව හිමිකරගත්තේ අල්පිටිය විදුහල් කණ්ඩායම විසිනි.මෙවර තරගාවලියේ 14න් පහළ අනුශූරතාව මඩුල්ල අධ්‍යාපන කලාපයේ දඹගල්ල පියරතන මහා විද්‍යාලයට හිමිවිය.බුත්තල දුටුගැමුණු මධ්‍ය මහා විද්‍යාලයීය ක්‍රීඩාංගණයේදී පසුගියදා පැවැති තරගාවලිය සඳහා කණ්ඩායම් 31ක් සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s1308017</link>
    <topic>මධ්‍යම පළාත් මල්ලව පොර ශූරතාව අම්ස්ට්‍රෝන් ක්‍රීඩා සමාජයට</topic>
    <author>ධම්මික බණ්ඩාරමහනුවර දිසා විශේෂ</author>
    <content>තිස්නවවැනි ජාතික මහා ක්‍රීඩා උළෙලේ මධ්‍යම පළාත් සුදුස්සන් තෝරා ගැනීම සඳහා පැවැති මධ්‍යඹ පළාත් මල්ලව පොර තරගාවලියේ ශූරතාව පිට පිට සිවුවැනි වතාවටත් හිමිකර ගැනීමට ගම්පොළ උඩුවැල්ලාගම ආම්ස්ට්‍රෝන් ක්‍රීඩා සමාජය සමත්විය.වලල ඒ රත්නායක මධ්‍ය මහ විද්‍යාලයේ පසුගියදා පැවැති තරගාවලියේදී ආම්ස්ට්‍රෝන් ක්‍රීඩා සමාජය බර පංති 6කට සහභාගී වී රන් පදක්කම් 5ක්, රිදී පදක්කම් 2ක් හා ලෝකඩ පදක්කම් 3ක් දිනාගැනීමින් ලකුණු 34ක් ලබාගත්තේය.ක්‍රීඩා සමාජයේ පුහුණුකරු ලෙස ටී.ආර්.ප්‍රනාන්දු මහතා කටයුතු කරයි.බර පංති 11ක් යටතේ පැවැති තරගාවලිය සඳහා ක්‍රීඩා සමාජ 17ක් නියෝජනය කරමින් ක්‍රීඩකයන් 96 දෙනෙකු සහභාගී වුහ.දිස්ත්‍රික් ක්‍රීඩා නිලධාරී ඩී.කේ.ඩී.සී.නානායක්කාර තරගාවලිය සම්බන්ධීකරණය කළ අතර විනිසුරුවන් ලෙස ආර්.අයි.සිල්වා, එන්.කේ.ජේ.පියරත්න, කේ.ජී.රංජිත් දයානන්ද මහත්වරුන් කටයුතු කළේය.තරගාවලියේ ප්‍රතිඵල මෙසේය.කි.ග්‍රෑ.43 බර පංතිය- 1.ජී.කේ.ජී.විජිත (උඩදුම්බර ක්‍රී.ස), 2.ටී.කේ.එන්.ඩී.වික්‍රමසිංහ (ඒ රත්නායක ම.ම.වි), 3.වයි.එස්.එස්.බී.යාපා (ස්වර්ණජෝති ජා.පා) හා ඩී.එම්.කුලසේකර (තෙල්දෙණිය ක්‍රි.ස)කි.ග්‍රෑ.46 බර පංතිය - 1.ඩබ්ලිව්.ඒ.එම්.කුමාර (පදියපැලැල්ල ක්‍රි.ස), 2.ඩී.ඩබ්.අයි.සිල්වා (ගම්පොල ආම්ස්ට්‍රෝන්), 3.ඒ.ඒ.පී.පුෂ්පකුමාර හා එස්.එම්.එන්.බණ්ඩාර (උඩදුම්බර)කි.ග්‍රෑ.48 බර පංතිය- 1.රුමේෂ් සඳරුවන් (ආම්ස්ට්‍රෝන්), ඩී.ජී.එස්.ඊ.වික්‍රමසිංහ (ආම්ස්ට්‍රෝන්), 3‍.ජී‍.ආර්.ටී‍.පලිපාත (වලල) හා ඩබ්.එම්.ජී.සුමනදාස (ස්වර්ණජෝති)කි.ග්‍රෑ.50 බර පංතිය-1.ජී.ඩබ්.ටී.එස්.දිසානායක (එකමුතු), එම්.ඒ.ඒ.ඩී.වීරසූරිය (ආම්ස්ට්‍රෝන්), 3.ඩබ්.ජී.බණ්ඩාර (උඩදුම්බර) හා ඩබ්.ජී.එම්.බිම්සර (වලල)කි.ග්‍රෑ.55 බර පංතිය-1.වයි.එම්.එස්.එම්.කේ.යාපාරත්න (තෙල්දෙණිය), 2.එම්.එම්.ජී.එස්.සෙනෙවිරත්න (මිල්බ්ලැක්), ඩබ්.පී.ඩී.බණ්ඩාර (තෙල්දෙණිය) හා ආර්.එම්.එස්.කුමාර (ආම්ස්ට්‍රෝන්)කි.ග්‍රෑ.60 බර පංතිය-1.ටී.ජී.රොෂාන් මධුසංක (ආම්ස්ට්‍රෝන්), 2.එස්.පී.කුමාරසිංහ (උඩුදුම්බර), 3.එම්.සම්පත් බණ්ඩාර (ශ්‍රී සුමංගල)කි.ග්‍රෑ.66 බර පංතිය -1.පී.ඒ.එම්.බී.පාලමුරේ (වලල), 2.එම්.එම්.කුමාර හේරත් (මාතලේ), 3.එස්.ටී.කේ.එස්.තලාගොඩ (ඕල්බ්ලැක්) හා එම්.ජී.ආර්.එස්.හපුගස්තැන්න (උඩුදුම්බර)කි.ග්‍රෑ.74 බර පංතිය-1.ඊ.කේ.ඒ.ටී.කුමාර (උඩුදුම්බර), 2.කේ.ඩී.එම්.එම්.විමලසිරි (ඕල්බ්ලැක්), 3‍.එන්.එම්.ලහිරු නිරෝෂන (ආම්ස්ට්‍රෝන්) හා ඩබ්.එම්.එම්.එල්.විජේසූරිය (වලල)කි.ග්‍රෑ.84 බර පංතිය-1.ටී.එම්.ජී.එස්.කුමාර (ආම්ස්ට්‍රෝන්), 2.ඩී.පී.සී.පියතිස්ස (උඩදුම්බර), 3.කේ.එම්.එස.ආර්.එස්.කැකුලන්දර (ශ්‍රී සුමංගල) හා ජේ.කේ.ප්‍රදීප් (ආම්ස්ට්‍රෝන්)කි.ග්‍රෑ.96 බර පංතිය-1.බී.එම්.ඩබ්.බණ්ඩාර (ආම්ස්ට්‍රෝන්), 2.එච්.එම්.පී.ජී.ඩී.බී.රත්නායක (වලල), 3.ඕ.ජී.එස්.පී.එදිරිසිංහ (උඩදුම්බර)කි.ග්‍රෑ.120 බර පංතිය-1.කේ.එම්.එල්.ඩී.කුමාර (ආම්ස්ට්‍රෝන්), 2.එච්.එම්.ජී.නුවන් කුමාර (ආම්ස්ට්‍රෝන්).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s1308018</link>
    <topic>පළාත් දක්ෂතම ක්‍රීඩකයා-ක්‍රීඩිකාව ගාල්ල කතළුව විද්‍යාලයෙන්</topic>
    <author>දික්වැල්ල සමූහ-මාතර ක්‍රීඩා මාතර විශේෂ-ගන්දර සමූහ</author>
    <content>දකුණු පළාත් පාසල් මලල ක්‍රීඩා තරගාවලියේ දක්ෂතම ක්‍රීඩකයා ලෙස ගාල්ල කතළුව මහා විද්‍යාලයේ කේ.එම්.නිමේෂ් භාග්‍ය සම්මාන දිනාගත් අතර එම විද්‍යාලයේම ජී.පී.නිර්මලී මධුෂිකා දක්ෂතම ක්‍රීඩිකාව ලෙස සම්මාන දිනාගත්තේය.තරගාවලියේ බාලක ශූරතාව ගාල්ල රිච්මන්ඩ් විදුහල දිනාගත් අතර බාලිකා ශූරතාව හම්බන්තොට වීරකැටිය රාජපක්ෂ මහා විදුහල හිමිකර ගැනීමට සමත්විය.මාතර රාහුල විදුහලට බාලක අනුශූරතාව හිමිවෙද්දී තෙවැනි ස්ථානය ගාල්ල මහින්ද විදුහලට හිමිවිය.බාලිකා අනුශූරතාව ගාල්ල ධර්මාශෝක විදුහලටත්, තෙවැනි ස්ථානය මාතර දික්වැල්ල විජිත මහා විදුහලට හිමිවුහ.මාතර උයන්වත්ත ක්‍රීඩාංගණයේදී පසුගියදා පැවැති තරගාවලියේදී නව තරග වාර්තා 11ක් බිහි කිරීමට ක්‍රීඩක ක්‍රීඩිකාවන් සමත්විය.මාතර, ගාල්ල හා හම්‍බන්තොට දිස්ත්‍රික් නියෝජනය කරමින් අධ්‍යාපන කලාප 11 ක්‍රීඩක ක්‍රීඩිකාවන් 4500ක් පමණ සහභාගී විය.තරගාවලියේ දක්ෂතම ක්‍රීඩක ක්‍රීඩිකාවන් මෙසේය.අවු.15න් පහළ බාලක-ජී.ඉරුෂ මාලින්ද (දුර පැනීම මී.5.63-ශ්‍රී දේවානන්ද ම.වි ගාල්ල), බාලිකා-ඕ.එම්.ඉදුරංගා සත්සරණී (මී.400 තත්.61.3-දික්වැල්ල විජිත ම.වි)අවු.17න් පහළ බාලක-ආර්.ජී.යොහාන් කාවින්ද (මී.400 තත්.51.2-දෙබරවැව ජා.පා), බාලිකා-ජී.ජී.නිර්මලී මධුෂිකා (මී.400 තත්.58.3-ගාල්ල කතළුව ම.වි)අවු.19න් පහළ බාලක-කාලිංග ධනංජන (තුම්පිම්ම මී.13.83), බාලිකා-අයි.ජී.ඉන්දිකා ශ්‍රීමාලි (මී.400 තත්.60.8-රාජපක්ෂ ම.වි හම්බන්තොට)අවු.21න් පහළ බාලක-කේ.එම්.නිමේෂ් භාග්‍ය (දුර පැනීම මී.6.65-ගාල්ල කතළුව ම.වි), බාලිකා-ජි.එම්.ශ්‍යාමා දුලානි (මී.400 තත්.62.87-රාජපක්ෂ ම.වි හම්බන්තොට).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=s1308019</link>
    <topic>ආසියාතික යොවුන් ක්‍රීඩා උළෙලට දකුණු පළාත සුදානම් වෙයි</topic>
    <author>සනත් ගමගේ-ලුණම සමූහ</author>
    <content>2017 ආසියාතික යොවුන් ක්‍රීඩා උළෙලට ශ්‍රී ලාංකික ක්‍රීඩක ක්‍රීඩිකාවන්ගෙන් වැඩිම පිරිසක් දකුණු පළාතෙන් යොමු කිරීමේ විශේෂ පුහුණු වැඩසටහනක් ක්‍රියාත්මක කිරීමට දකුණු පළාත් ක්‍රීඩා අමාත්‍යාංශය සුදානම් වෙයි.මේ සම්බන්ධයෙන් හම්බන්තොට දිස්ත්‍රික් සියළුම ක්‍රීඩා නිලධාරීන් දැනුවත් කිරීමේ සාකච්ඡාවක් හම්බන්තොට දිස්ත්‍රික් ලේකම් ආර්.සී ද සොයිසා මහතාගේ ප්‍රධානත්වයෙන් පසුගියදා දිස්ත්‍රික් ලේකම් කාර්යාලයීය ශ්‍රවණාගාරයේදී පැවැත්විණි.එක් අධ්‍යාපන කලාපයක් සඳහා 2000 ජනවාරි 1දාට පසුව උපත ලබා ඇති 300ක පමණ ක්‍රීඩක ක්‍රීඩිකාවන් පිරිසකගෙන් එක් තරග ඉසව්වක් සඳහා උපරිම වශයෙන් දසදෙනකු තෝරා ගැනේ.මේ සඳහා පිටිය ඉසව් වලට අමතරව මී.800, මී.1500 මැදි දුර සහ මී.2000, මී.2000 දිගු දුර ඉසව් සමගින් ඔරු පැදීම, පිහිනුම් තරග ඉසව්ද අලුතින් ‍එක් කෙරේ.මාතර ගාල්ල සහ හම්බන්තොට දිස්ත්‍රික්කයන් හි පුහුණු මධ්‍යස්ථාන අරම්භ කර ඇති බවද ‍ දකුණු පළාත් ක්‍රීඩා අමාත්‍යාංශ ලේකම් සුමිත් අලහකෝන් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=f1308011</link>
    <topic>මනාප පොරයේ අමනාපය අද බරපතළයි</topic>
    <author>සාකච්ඡා කළේඋදිත ගුණවර්ධන</author>
    <content>මධ්‍යම පළාත් සභා මැතිවරණය ඇතුළු සෙසු පළාත් සභා මැතිවරණ සඳහා ආණ්ඩුව මුහුණ දෙන ආකාරය ජනතාව වෙත පසු ගිය කාලයේ දී ලබා දුන් පොරොන්දු ආණ්ඩුව කෙතෙක් දුරට ඉටු කර ඇද්ද යන්න හා තවත් කාලීන සමාජ කරුණු පිළිබඳව නියෝජ්‍ය ඇමැති නන්දමිත්‍ර ඒකනායක මහතා සමඟ සිදු කළ සාකච්ඡාවකි මේ.ඉදිරි පළාත් සභා මැතිවරණයේ දී මධ්‍යම පළාත් සභාව තීරණාත්මක සාධකයක් වෙනවා. මේ තත්ත්වය තුළ මධ්‍යම පළාත් සභා මැතිවරණයට මුහුණ දීමට එක්සත් ජනතා නිදහස් සන්ධානයේ සූදානම ගැන පළාතේ ජ්‍යෙෂ්ඨ දේශපාලනඥයකු විදිහට පැහැදිලි කිරීමක් කළ හැකි ද?ඔබ කියූ ලෙසට මධ්‍යම පළාතට දේශපාලන වශයෙන් විශාල වැදගත්කමක් හා පිළිගැනීමක් තිබෙනවා. සාම්ප්‍රදායික සිංහල බෞද්ධ ගම්මාන දෙමළ බහුතරයක් සිටින වතුකරය වගේම මුස්ලිම් ජනතාවද මෙහි එක්ව සහෝදරත්වයෙන් ජීවත් වෙනවා.මේ ජන කොටස් අතර විශාල සහයෝගයක් සහජීවනයක් තිබෙනවා. මේ තත්ත්වය තුළ දේශපාලනඥයන් විදිහට විශාල වගකීමක් තිබෙනවා. ජනතාව අතර ඇති සහජීවනය, සමඟිය තහවුරු කර ගැනීමට ඇතැමුන් උත්සාහ කරාවි. පටු අරමුණු ජය ගැනීමට. ජාතිවාදි අරමුණු ආගමික අරමුණු පෙරට ගැනීමට මෙය ඉතාමත් වැරැදි දෙයක් නුසුදුසු දෙයක් විදිහට හඳුන්වාදීමේ වරදක් නැහැ.එක්සත් ජනතා නිදහස් සන්ධානය විදිහට මධ්‍යම පළාතේ බහුතර ආසන ප්‍රමාණයක් අපට ජයග්‍රහණය කිරීමට පුළුවන්. මා ඒ දේ කියන්නේ නිකම්ම නොවෙයි. මේ ආණ්ඩුවට රටේ හැම තැනකටම වගේ මධ්‍යම පළාතටත් විශාල සංවර්ධනයක් අත්පත්කර දීමට පුළුවන්කම ලැබී තිබෙනවා. මේ හැම දෙයක්ම මැතිවරණයේදී ඡන්දය ප්‍රකාශ කිරීමට යන ඡන්දදායකයා සලකා බලනවා. ඒ අනුව අපට මධ්‍යම පළාත් සභාවෙන් ද විශිෂ්ට ජයග්‍රහණයක් ලබා ගැනීම ස්ථිරයි.මධ්‍යම පළාත මීට අවුරුදු හය හතකට පෙර තිබූ තත්ත්වය හා අද තත්ත්වය සසඳා බලද්දි ඕනෑම කෙනෙකුට එදා සහ අද අතර ඉතාමත් පැහැදිලි වෙනසක් තිබෙනවා. ඒ ගැන මූලික වශයෙන් සලකා බැලීමකින් තමයි ඡන්දදායකයා කටයුතු කරන්නේ. ජනතාවට අවශ්‍ය කරන්නේ මුළු රටටම වගේ මධ්‍යම පළාතටත් පොදු සංවර්ධනයේ ප්‍රතිලාභ ලබා ගැනීමයි. ජනාධිපතිතුමා කෙරේ ජනතාව තුළ විශාල විශ්වාසයක් තිබෙනවා. ඒ විශ්වාසයත් මධ්‍යම පළාත් සභාවේ එක්සත් ජනතා නිදහස් සන්ධානය ලබන්නා වූ ජයග්‍රහණය කෙරේ ප්‍රබලම සාධකයක් විදිහට බලපානවා.ඔබ එවැනි මතයක් පළ කළත් මධ්‍යම පළාතේ පසුගිය මැතිවරණ ප්‍රතිඵල විශ්ලේෂණය කරද්දි එජාපයට ශක්තිමත් ඡන්ද පදනමක් මේ පළාත් තුළ තිබෙනවා. මේ තත්ත්වය තුළ ඔබ කියූ ආකාරයේ පහසු ජයග්‍රහණයක් එක්සත් ජනතා නිදහස් සන්ධානයට ලබා ගැනීමට හැකියාවක් තිබෙනවාද?එදා ප්‍රතිඵල හා අද ප්‍රතිඵල සලකා සිදු කරන විමර්ශන විචාර පිළිබඳව එතරම් වලංගුභාවයක් ඇතැයි කියා මා සිතන්නේ නැහැ. යුදමය වාතාවරණය නිමාවීමත් සංවර්ධනය වේගවත්ව සිදු කිරීම යන සියලු දේවල් විමසා බලද්දී එදා ඡන්දදායකයා හා අද ඡන්දදායකයා අතර විශාල වෙනසක් තිබෙනවා.උදාහරණයකට ගනිමු පසුගිය මහ මැතිවරණ ප්‍රතිඵලය’ ඒ මැතිවරණයේදී මහනුවර , මාතලේ හා නුවරඑළිය යන දිස්ත්‍රික්ක තුනම ජයග්‍රහණය කළේ අපි. අද ජනතාවගේ හැසිරීම ඒ විදිහටයි පෙළ ගැසී තිබෙන්නේ.එදා සහ අද අතර ප්‍රතිඵලයේ වෙනසක් වීමට කිසිදු හේතුවක් නැහැ. එක්සත් ජාතික පක්ෂයත් අද දේශපාලන වශයෙන් විශාල කඩාවැටීමකයි තිබෙන්නේ. ඔවුන්ට අද සිදු වෙලා තිබෙන්නේ තමන්ගේ දේශපාලන ජයග්‍රහණ සොයා යාම නොවෙයි. පක්ෂයේ සාමාජිකයන් රැක ගැනීමටත් නායකයාට තම පුටුව රැක ගැනීමත් පමණයි.ඒ විදිහේ දේශපාලන පක්ෂයකට පළාත් සභාවක බලය අල්ලා ගැනීම නොවෙයි විපක්ෂයේ කාර්යභාරය ඉෂ්ට කිරීමට පවා නොහැකි තැනකයි තිබෙන්නේ. ඒ විදිහේ දේශපාලන පක්ෂයකට පළාත් සභාවේ බලය නොවෙයි ප්‍රාදේශීය සභාවක බලය පවා ජයග්‍රහණය කර ගැනීමට හැකියාවක් ඇතැයි මා නම් සිතන්නේ නැහැ.මේ විදිහේ ආරවුල් සහගත තත්ත්වයක් ඇති දේශපාලන පක්ෂයකට සිහි බුද්ධියක් ඇති කිසිවකු ඡන්දය ලබා දෙන්නේ නැහැමනාප නිසා එකම පක්ෂයේ අය ආරවුල් ඇති කර ගැනීම වීම වර්තමාන මැතිවරණ ක්‍රමයේ එක් ලක්ෂණයක් වෙලා තිබෙනවා. මේ ගැන ඔබේ මතය පැහැදිලි කළ හැකිද?මේ මනාප ක්‍රමය ගැන අපට එතරම් පැහැදිලිකමක් කැමැත්තක් නැහැ. මේ ක්‍රම මඟින් ආරවුල් සහගත තත්ත්වයක් ඇතිවනවා. පක්ෂ ප්‍රතිපක්ෂ විතරක් නොවෙයි එකම පක්ෂයේ අයත් ගහමරා ගන්නා තරමට මේ ක්‍රමයේ ප්‍රතිඵල බරපතළ වෙලා තිබෙනවා. මෙය ඉතාමත් නරක හා වැරැදි සහගත තත්ත්වයක්. ඒත් අද ක්‍රියාත්මක වෙන්නේ මේ මැතිවරණ ක්‍රමය.ජනාධිපතිතුමා අපට පුද්ගලිකවම උපදෙස් ලබා දී තිබෙනවා මනාපවලට ඇන කොටා නොගෙන සාමකාමීවත් අවබෝධයක් සහිතවත් කටයුතු කරන්න කියලා. අප සියලු දෙනා ජනාධිපතිතුමා ලබා දී තිබෙන උපදෙස් අනුව තමයි කටයුතු කරන්නේ. අපට අවශ්‍ය වෙලා තිබෙන්නේ සාමකාමී මැතිවරණයක් තුළින් මුළු රටටත් ලොවටත් ආදර්ශයක් ලබාදීමට.ප්‍රජාතන්ත්‍රවාදී රටක් විදියට ඕනෑම දේශපාලන පක්‍ෂයකට ඕනෑම පුද්ගලයකුට නිදහසේ තම මැතිවරණ කටයුතු කරගෙන යාමට අවස්ථාව ලබාදිය යුතුයි. පසු ගිය කාලයේදී මගේ මැතිවරණ කටයුතුවලදී ප්‍රචණ්ඩත්වය හෝ ගැටුම් ඇතිවන විදිහට වැඩ කළේ නැහැ. පෝස්ටර් ව්‍යාපාර, කටවුට් විශ්වාස කරන්නේ නෑ. මා පමණක් නොවෙයි මගේ පුතාත් මෙවර මැතිවරණයට මුහුණ දෙන්නේ ඒ මූලධර්ම මූලික කරගෙනයි.වර්තමාන මැතිවරණ ක්‍රමයෙන් ප්‍රචණ්ඩත්වය වගේම වැරැදි සහගත තරඟකාරීත්වය සම්පූර්ණයෙන්ම නවතා දැමිය යුතුයි. එමඟින් අපට පුළුවන්කම තිබෙනවා රටට ආදර්ශවත් දේශපාලන ව්‍යාපාරයක් විදිහට ඉදිරියට යාමට.මැතිවරණයක් සමඟ කරළිය එන තවත් මතයක් වෙන්නේ රාජ්‍ය සම්පත් මැතිවරණයේ ප්‍රචාරක කටයුතු සඳහා යොදා ගන්නා බව සහ ප්‍රචණ්ඩත්වයත් ඒ සඳහා උපයෝගි කර ගන්නා බවයි. මේ ගැන ඔබේ පිළිතුර පැහැදිලි කළ හැකිද?රාජ්‍ය සම්පත් මැතිවරණ කටයුතුවලට යොදා ගැනීම හා ඒවා නිර්ණය කිරීම ගැන මැතිවරණ කොමසාරිස්වරයා පැහැදිලි කිරීමක් කර තිබෙනවා. එතුමා පැහැදිලිව කියා තිබෙනවා මැතිවරණ කටයුතුවලට රාජ්‍ය සම්පත් ගන්න එපා කියලා.අපත් දේශපාලනඥයන් විදිහට මේ ඉල්ලීම් අනුව කටයුතු කළ යුතුයි. එහෙම වුණොත් මැතිවරණ ජයග්‍රහණයෙන් පසු විපක්ෂය එල්ල කරන චෝදනා ප්‍රතික්ෂේප කිරීමටත් නිෂ්ප්‍රභා කිරීමටත් පුළුවන්කම තිබෙනවා. අනෙක ප්‍රචණ්ඩත්වය උපයෝගි කර ගෙන මැතිවරණවලට තරග කිරීමට අවශ්‍යතාවයක් නැහැ. රටේ අති බහුතර ජනතා සහායක් තිබෙන්නේ අපටයි. එහෙම තිබියදී මැතිවරණ ජයග්‍රහණය කිරීමට ප්‍රචණ්ඩත්වය ඇති කිරීමට ඕනෑකමක් නැහැ.පසුගිය අවුරුදු හය ඇතුළත මධ්‍යම පළාත් සභාව ඉටු කළ කාර්යභාරය පිළිබඳ මධ්‍යම පළාත නියෝජනය කරන ඇමැතිවරයකු විදිහට ඔබේ අදහස පැහැදිලි කළ හැකි ද?ජනාධිපතිතුමාගේ මඟ පෙන්වීම හා උපදෙස් පරිදි මධ්‍යම පළාත් මහ ඇමැතිතුමා විශාල කාර්ය ප්‍රමාණයක් ඉටු කර තිබෙනවා. මධ්‍යම ආණ්ඩුවත් මධ්‍යම පළාත් සභාවත් සම්බන්ධිකරණය කර උපරිම මෙහෙයක් ඒ පළාතට ලබාදීමට පුළුවන් වුණේ මහඇමැතිවරයාගේ මැදිහත්වීම නිසා යැයි සඳහන් කිරීම අතිශයෝක්තියක් නොවෙයි.පළාත් සභාව මඟින් යම් කාර්ය ප්‍රමාණයක් ගමට පළාතට ඉෂ්ට කළ හැකි යැයි තහවුරු කිරීමට හිටපු මහ ඇමැතිතුමාට පුළුවන්කම ලැබුණා. ඒ වගේම හිටපු මහ ඇමැතිතුමාට හොඳ ජයග්‍රහණයක් ලබා ගැනීමට පුළුවන්කම ලැබේවි යැයි මා සිතනවා.එක්සත් ජාතික පක්ෂය තුළ දිගින් දිගටම සිදුවන බෙදීම් ඔබ දකින්නේ මොන විදිහට ද?නායකත්වයේ දුර්වලකම් දුබලතා නැතිනම් මෙතරම් එක්සත් ජාතික පක්ෂ මන්ත්‍රීවරු ප්‍රමාණයක් පක්‍ෂය අතහැරීමට හේතුවක් නැහැ. පහක් හයක් දහයක් නම් කමක් නැහැ. මන්ත්‍රීවරු හැට ගණනක් එජාපය අතහැර යන්නේ නැහැ. මෙතැන එජාපයේ නායකතවයේ කිසියම් හෝ දුබලතාවයක් තිබෙනවා. නැතිනම් මෙතරම් පිරිසක් පක්ෂය අතහැර යන්නෙ නැහැ.ජනාධිපතිතුමාට තිබෙන්නේ විශිෂ්ට නායකත්වයක්. යුද්ධය ද ජයග්‍රහණය කර එතැනින් නැවතුනේ නැහැ. විශාල සංවර්ධනයකට අවශ්‍ය පසුබිම නිර්මාණය කළා. රට අලුත් මාර්ගයකට ගෙන ඒමට ජනාධිපතිතුමාට පුළුවන් වෙලා තියෙනවා. රට ඉදිරියට යාමේ රහස ජනාධිපතිතුමාගේ නායකත්වය කියන එක අතිශයෝක්තියක් නොවෙයි. ජනාධිපතිතුමාගේ ඒ නායකත්වයට අලගු තියන්නවත් එක්සත් ජාතික පක්ෂයටවත් එහි නායකත්වයටවත් පුළුවන්කමක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=f1308012</link>
    <topic>නිදහසින් පසු අපේ රටට එන ප්‍රමුඛතම ජාත්‍යන්තර සමුළුව</topic>
    <author>චන්දන ජයවීර</author>
    <content>23 වන පොදු රාජ්‍ය මණ්ඩලීය රාජ්‍ය නායක සමුළුව නොවැම්බර් 10-17 දිනවල ශ්‍රී ලංකාවේදි පැවැත්වෙයි. ‍රාජ්‍ය නායක සමුළුව ආසියානු රටක පැවැත්වෙන්නේ වසර 24කට පසුවය. නිදහසින් පසු හා යුද්ධය අවසන් වීමෙන් පසු ශ්‍රී ලංකාව් පැවැත්වෙන ප්‍රමුඛතම සමුළුව වන පොදු රාජ්‍ය මණ්ඩලීය රාජ්‍ය නායක සමුළුවේ වැදගත්කම ගැන මෙම ලිපියෙන් කියැවේ.ශ්‍රී ලංකාව නිදහස්, ස්වෛරී රාජ්‍යයක් බවට පත්වීමෙන් පසු මෙරට පැවැත්වෙන ප්‍රධානතම රාජ්‍ය නායක සමුළුව 23 වෙනි පොදු රාජ්‍ය මණ්ඩලීය රාජ්‍ය නායක සමුළුවයි. මෙයට පෙර ආසියාතික පස්මහ බලවතුන් සහභාගි වූ කොළඹ සමුළුව 1954 අප්‍රේල් මස මෙරට දී පැවැත්විණ. එයට ඉන්දියාව, ඉන්දුනීසියාව, බුරුමය, පකිස්ථානය හා ශ්‍රී ලංකාව යන රටවල රාජ්‍ය නායකයන් සහභාගි විය.ඉන්පසුව නොබැඳි සමුළුවයි. 1970 සැප්තැම්බරයේ සිරිමාවෝ බණ්ඩාරනායක මැතිනියගේ ප්‍රධානත්වයෙන් මෙරට දී පැවැත්විණ. එම සමුළුව කලාපීය වශයෙන් අතිශය වැදගත් තීරණ රැසක් ගත් සමුළුවක් ලෙස ඉතිහාසගතව ඇත.මෙම සමුළු දෙකට අමතරව දකුණු ආසියානු රටවල (සාර්ක්) රාජ්‍ය නායකයින් ගේ සමුළුව ද ශ්‍රී ලංකාවේ දී තෙවතාවක් පවත්වා ඇත. මෙම සමුළුව 1991දී හා 1998දී පවත්වන ලද අතර 2008 දී මහින්ද රාජපක්‍ෂ ජනාධිපතිතුමාගේ සභාපතීත්වයෙන් රැස්විණ.මෙම සියලු සමුළු වාර ජාත්‍යන්තර හා කලාපීය දේශපාලනයට බලපෑමක් කර තිබුණ ද ඒ සියල්ල පරයා යන වැදගත් අවස්ථාවක් ලෙස පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීම දැක්විය හැක. එය ආකාර කිහිපයක් ගනී. නිදහසින් පසු මෙන්ම විශේෂයෙන් ත්‍රස්තවාදයෙන් රට මුදා ගැනීමෙන් පසු මෙරට පැවැත්වෙන ප්‍රධානම රාජ්‍ය නායක සමුළුව පොදු රාජ්‍ය මණ්ඩලීය සමුළුවයි.පොදු රාජ්‍ය මණ්ඩලීය සමුළුව නියෝජනය කරන්නේ බ්‍රිතාන්‍ය හා එයට යටත් විජිත බැඳීමක් ඇති රටවල්ය.පොදු රාජ්‍ය මණ්ඩලීය රටවල් අතරට බ්‍රිතාන්‍ය ඇතුළු ස්වාධීන රාජ්‍යයන් 54ක් අයත්ය. එය මහද්වීප පහම නියෝජනය කරන රටවලින් සැදුම් ලබයි.පොදු රාජ්‍ය මණ්ඩලයට අයත් රටවලට අයත් භූමි ප්‍රමාණය හා ඒ රටවල ජීවත් වන ජන සංඛ්‍යාව අනුව බලන විට මෙම ජාත්‍යන්තර සංවිධානය දෙවෙනි වන්නේ එක්සත් ජාතීන්ගේ සංවිධානයට පමණි.පොදු රාජ්‍ය මණ්ඩලීය සමුළුවේ ප්‍රධානියා වන්නේ බ්‍රිතාන්‍ය කිරීටයට හිමිකම් කියන රජු හෝ රාජිනි යි. ඒ අනුව දෙවන එළිසබෙත් රැජින පොදු රාජ්‍ය මණ්ඩලීය රටවල නායිකාව වෙයි. වයෝවෘද්ධ භාවය නිසා ඇය විදේශ සංචාරයන්ට සහභාගි නොවේ. රැජන ය වෙනුවෙන් චාල්ස් කුමරු මෙවර සමුළු වාරයේ ප්‍රධානත්වය ගනියි. සමුළු වාරය පැවැත්වෙන රටේ රාජ්‍ය නායකයා ඉදිරි වසර දෙක සඳහා පොදු රාජ්‍ය මණ්ඩලීය රටවල සභාපතිත්වය හොබවයි. ඒ අනුව 2015 දක්වා එම රටවල නායකයා වන්නේ ශ්‍රී ලංකාවේ ජනාධිපති මහින්ද රාජපක්ෂ මහතාය.මහින්ද රාජපක්ෂ ජනාධිපතිවරයා එක්සත් ජාතීන්ගේ සංවිධානය ඉදිරියේ හා අප්‍රිකානු රටවල රාජ්‍ය නායකයින්ගේ සමුළුවට ආරාධිතයෙක් ලෙස සම්බන්ධ වෙමින් දක්වා ඇති අදහස් අනුව ඔහු අධිරාජ්‍යවාදයේ බැමි වලින් මිදී කලාපීය වශයෙන් යටත් විජිතවාදයෙන් නිදහස ලැබූ රටවල් ආර්ථික වශයෙන් එක්සත්ව නැඟී සිටීමේ අවශ්‍යතාව කිහිප වරක් අවධාරණය කර ඇත. එසේම ඔහු පසුගිය වසරේ රුසියාවේ පැවැති ආර්ථික සමුළුවට ද සහභාගි විය.චීනය හැරුණු විට පැරණි රුසියාවට අයත් නොවූ රටවල් අතරින් එම සමුළුවට සහභාගි වූ එකම රාජ්‍ය නායකයා ශ්‍රී ලංකාවේ ජනාධිපතිතුමා ය. ඔහුගේ ලෝක දැක්ම හා නිදහස් චින්තනය අනුව මේ රටවල නව දේශපාලන පෙළ ගැස්මක් ඇති කරනු ඇතැයි දේශපාලන විචාරකයෝ අපේක්‍ෂා කරති.ශ්‍රී ලංකාව පොදු රාජ්‍ය මණ්ඩලීය සමුළුවේ ආරම්භක සාමාජිකයෙකි. අපට පෙර මෙම සංවිධානයේ සාමාජිකත්වය ලබාගෙන ඇත්තේ බ්‍රිතාන්‍ය, කැනඩාව, (1867), ඔස්ෙට්‍ර්ලියාව (1900), නවසීලන්තය (1907) හා දකුණු අප්‍රිකාව (1910) පමණි. අප සමඟ ඉන්දියාව හා පකිස්තානය සංගමයේ සාමාජිකත්වය ලබා ගත් අතර ඉතිරි රාජ්‍යයන් 46 ම සාමාජිකත්වය ලබා ගත්තේ අපට පසුව ය. මේ රටවල් අතරින් දකුණු අප්‍රිකාවේ සාමාජිකත්වය අහිමි කරනු ලැබ ඔවුන්ට නැවත සාමාජිකත්වය හිමි වූයේ 1944 දීය.පොදු රාජ්‍ය මණ්ඩලීය රටවල නායකත්වය හිමි වීම කලාපීය හා ලෝක දේශපාලනයේ තීරකයෙක් බවට පත්වීමට හේතුවේ. ඒ නිසා පොදු රාජ්‍ය මණ්ඩලීය සමුළු වාරයක් සංවිධානය කිරීමේ අවස්ථාව ලබා ගැනීම දුෂ්කර අභියෝගයකි. 2013 වසරේ පොදු රාජ්‍ය මණ්ඩලීය සමුළුව ශ්‍රී ලංකාවේ පවත්වන බවට 2009 දී ගිවිස ගත් මොහොතේ සිට අවස්ථා ගණනාවක දී විදේශ රටවල් එය වැළැක්වීමට බොහෝ උත්සාහයන් ගන්නා ලදී.කැනඩාව එය වර්ජනය කරන බවට අනතුරු ඇඟවීම හා බ්‍රිතාන්‍ය පාර්ලිමේන්තුවේ දී ශ්‍රී ලංකාවේ දී පැවැත්වීමට විරුද්ධව යෝජනාවක් සම්මත කිරීම එයින් කිහිපයකි. අපේ රටේ විපක්‍ෂය ද දෙමළ ඩයස්පෝරාව අනුව යමින් ශ්‍රී ලංකාවේ එය පැවැත්වීම කඩාකප්පල් කිරීමට දුෂ්ට ප්‍රයත්නයක් ගත්තේය.එය පරාජය කළ හැකි වූයේ පසුගිය කාලය තුළ අප ලබා ගෙන ඇති ජාත්‍යන්තර පිළිගැනීම නිසාය. මෙයට පෙර පොදු රාජ්‍ය මණ්ඩලීය රටවලට නායකත්වය දුන් රාජ්‍ය තාන්ත්‍රිකයන් අනුව බැලූ විට මෙම සමුළුවේ වැදගත්කම මනාව පැහැදිලි වේ. සිංගප්පූරුවේ ලීක්වාන් යු, සැම්බියාවේ කෙනත් කවුන්ඩා, හා රොබට් මුගාබේ, ඉන්දියාවේ ඉන්දිරා ගාන්ධි, බ්‍රිතාන්‍යයේ මාග්‍රට් තැචර් හා ටෝනි බ්ලෙයාර්, මලයාසියාවේ මහතීර් මොහොමඩ්, ඔස්ට්‍රේලියාවේ ජෝන් හොවාඩ් හා ජුලියා ගිලාඩ් දැක්විය හැක.පොදු රාජ්‍ය මණ්ඩලීය සමුළුව 1989 දී මලයාසියාවේ පැවැත්වීමෙන් පසුව ආසියානු රටක පැවැත්වෙන්නේ වසර 24 කට පසුවය. පොදු රාජ්‍ය මණ්ඩලීය රාජ්‍ය නායක සමුළුවට පූර්වගාමීව පාර්ලිමේන්තු සමුළුව ද පසුගියදා ශ්‍රී ලංකාවේ සාර්ථකව පැවැත්විණ. එය රාජ්‍ය නායක සමුළුව සාර්ථකව පැවැත්වෙන බවට හොඳ පෙර නිමිත්තකි. මෙවර සමුළුවට රටවල් 54 ක රාජ්‍ය නායකයින්ට අමතරව විදේශ ඇමතිවරු ඇතුළු පාර්ලිමේන්තු මන්ත්‍රීවරු ව්‍යාපාරිකයන්, තරුණ නියෝජිතයන්, සිවිල් ක්‍රියාකාරීන් සහභාගී වෙයි.ශ්‍රී ලංකාවට විරුද්ධව ජාත්‍යන්තරය නඟන මානව හිමිකම් චෝදනා, සාමය තහවුරු වී නැතිය යන චෝදනා දිවයිනටම පැමිණ පරීක්‍ෂා කර බැලීමට මේ නිසා පැමිණෙන නියෝජිතයන්ට අවස්ථාව ලැබේනොබැඳී සමුළුව පැවැත්වීම සඳහා බණ්ඩාරනායක සම්මන්ත්‍රණ ශාලාව ඉදිකළත් එය සමුළුව පැවැත් වී දශක හයක් ගතවීත් ඉටුකරන සේවය අතිමහත්ය. බණ්ඩාරනායක සම්මන්ත්‍රණ ශාලාව මෙරට 1970දී පැවැති නොබැඳි සමුළුව පිළිබඳ සිහිවටනයක් වන ලෙසට හම්බන්තොට ඉදිකළ අන්තර් ජාතික සම්මන්ත්‍රණ ශාලාවද පොදු රාජ්‍ය මණ්ඩලීය සමුළුව පිළිබඳ අනාදිමත් කාලයක් පවත්නා සිහිවටනයක් වෙයි. සමුළුව නිසා මාර්ග පද්ධතියේ අති විශාල දියුණුවක් සිදුවූවත් එය සෘජුව සමුළුවේ වැයක් ලෙස සැළකිය නොහැක.සමුළුවට සමගාමීව තවත් සභාවාර රැසක් පැවැත්වේ. ව්‍යාපාරික හමුව එවැන්නකි. මෙම ව්‍යාපාරික හමුවට ජාත්‍යන්තර සමාගම් රැසක ව්‍යවසායකයන් හා විධායක නිලධාරීන් සහභාගී වෙයි. ඔවුන් ශ්‍රී ලංකාවේ ඇමෙරිකානු ඩොලර් බිලියන කිහිපයක මුදලක් ආයෝජනය කිරීමටද අදහස් කරන බවට මේ වන විටත් සනාථ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=f1308013</link>
    <topic>නිවසක සිහින සැබෑ කරන “රටවිරු නිවාස”</topic>
    <author>කඩුවෙල සමූහ සමන්ති මිරියගල්ල,</author>
    <content>මැදපෙරදිග රටවල විදේශගත වන ශ්‍රී ලාංකික ශ්‍රමිකයින් බොහෝ දෙනකුගේ පරමාර්ථ අතරින් ප්‍රධානත්වය උසුලන්නේ ස්ථිර වාසස්ථානයක අවශ්‍යතාව සපුරා ගැනීමයි. නමුත් විදෙස් රටවල ශ්‍රමිකයින් ලෙස සේවය කර මෙරටට පැමිණෙන 90% ක් ශ්‍රී ලාංකිකයින්ගේ් නිවසක් තැනීමේ සිහිනය සිහිනයක්ම බවට පත්වන්නේ විවිධ වූ දුෂ්කරතා, සමාජ බාධක හමුවේ නිශ්චිත අරමුණක් කරා ළඟා වීමට ඇති අපහසුතා හේතුවෙනි.එයට විසඳුමක් ලෙස විදෙස්ගත ශ්‍රී ලාංකික ශ්‍රමිකයන් වෙත නිවාස තනා දීමේ රටවිරුවෝ නිවාස වැඩසටහන විදේශ සේවා නියුක්ති කාර්යාංශය හා ශ්‍රී ලංකා සමෘද්ධි අධිකාරිය එක්ව ඇරඹීම සතුටට කරුණක්ව තිබේ.රට විරුවෝ නිවාස ව්‍යාපෘතියේ සමාරම්භක වැඩසටහන මාර්තු මස 12 වන දින ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් ගලගෙදර මහජන ක්‍රීඩාංගණයේ දී සිදු කෙරුණු අතර විදේශගත රැකියාවන්හී නියුතු පවුලක ඕනෑම පුද්ගලයකුට මෙම ව්‍යාපෘතිය හා එක්වීමේ හැකියාව තිබේ.එමෙන්ම විදෙස්ගත ශ්‍රමිකයින්ගේ පවුල්වල සුබසාධනය ඇති කිරීමට ද විදෙස්ගතව පැමිණ නැවත විදෙස්ගත නොවන ශ්‍රමිකයින් වෙත ස්වයං රැකියාවන් ආරම්භ කිරීම සඳහා ආර්ථික සංවර්ධන අමාත්‍යාංශය යටතේ ණය මුදල් ලබා දීමට ද මෙමඟින් සිදුවේ.රටවිරුවෝ නිවාස වැඩසටහන මඟින් නිවසක් ඉදිකර ගැනීම සඳහා රු. ලක්ෂ තුනක ණය මුදල් ලබාදීම සිදුවන අතර මෙම ණය මුදලට අදාළව ගොඩනැඟිය යුතු නිවාස සැලැස්මක්ද හඳුන්වා දී තිබේ.නිවසක් සඳහා අවශ්‍ය කොටස් ඉදිකිරීම හෝ අලුත්වැඩියාව සඳහා ද මෙම ණය මුදල ලබාගැනීමේ හැකියාව ඇති අතර සම්පූර්ණ ණය මුදල හෝ පුද්ගල අවශ්‍යතා මත ඉල්ලුම් කරනු ලබන ප්‍රමාණයක් වුවද මේ යටතේ ලබා දෙනු ලැබේ.ශ්‍රී ලංකා සමෘද්ධි අධිකාරියේ සමාජ සංවර්ධන අංශයේ සම්බන්ධීකරණයෙන් හා බැංකු මූල්‍ය අංශය විසින් මෙහි ණය කටයුතු ක්‍රියාවලිය මෙහෙයවීම සිදුවේ.දිවයින පුරා ව්‍යාප්ත සමෘද්ධි බැංකු සංගම් ජාලය මඟින් අදාළ මෙහෙයුම් උපදෙස්වලට යටත්ව රටවිරුවෝ නිවාස ණය ලබාගැනීමේ අවස්ථාව විදෙස්ගත සියලු ශ්‍රී ලාංකික ශ්‍රමිකයින් වෙත විවෘතව පවතී.පසුගිය ජුලි 11 දා රටවිරුවෝ නිවාස ණය යෝජනා ක්‍රමය සම්බන්ධයෙන් සමෘද්ධි කළමනාකරුවන් හා සමෘද්ධි සමාජ සංවර්ධන නිලධාරීන් දැනුවත් කිරීමේ විශේෂ වැඩමුළු විදේශ සේවා නියුක්ති කාර්යාංශයේ දී ලක්ෂ්මන් කදිරගාමර් මධ්‍යස්්ථානයේ දී හා දිස්ත්‍රික් මට්ටමින් සමෘද්ධි අධ්‍යක්ෂ ජනරාල් හා අධ්‍යක්ෂකවරුන් ඇතුළු කාර්යය මණ්ඩලයේ සහභාගීත්වයෙන් පවත්වන ලදී.රටවිරුවෝ නිවාස වැඩසටහන ස්ථිර නිවසක් තනන්නට සිහින දකින ලක්ෂසංඛ්‍යාත විදෙස්ගත ශ්‍රී ලාංකිකයින්ගේ සිහන සැබෑ කරගන්නට උදා වූ අගනා අවස්ථාවක් ලෙස හැඳින්විය හැකි අතර මෙම වැඩසටහන මෙරටට විදේශ විනිමය ලබා දෙන රටවිරු පවුල් වෙනුවෙන් සිදුකරන විශාල සමාජ මෙහෙවරක් ලෙස ද සඳහන් කළ යුතුය.මෙම වැඩසටහන විදේශ සේවා නියුක්ති කාර්යාංශය හා ශ්‍රී ලංකා සමෘද්ධි අධිකාරිය එක්ව ක්‍රියාත්මක කරයි.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=f1308014</link>
    <topic>මගේ හැකියාව ගැන විශ්වාසයක් තිබුණා</topic>
    <author>සටහන සමදරා දුලානි ජයසිංහ</author>
    <content>එදා දිරියෙන්, එඩියෙන් නැඟී සිට මාතෘ භූමියට අභිමානය එක්කළ ඔවුන් අද සිය ගායන හැකියාවන් ද ලොවට කියාපාමින් සිටින්නේ. රණවිරු රියල් ස්ටාර් නම් දැවැන්ත වේදිකාව හරහා ය. රියැලිටි කලාවට නව ජවයක් මෙන්ම අභිමානයක් ද එක්කළ මේ ප්‍රසාංගික වැඩසටහනේ මිෂන් 3 අදියරට පෑයූ තරු පොකුරේ පැහැසර තාරකාව ලෙස අභිසෙස් ලද ඇය තුෂානි නියෝමි පෙරේරා යි. ගුවන් හමුදාව නියෝජනය කරමින් රට රැකීමට ගුවනේ හරඹ පෑ ඇය සිය මධුර මනෝහර හඩින් ප්‍රේක්‍ෂක දෙසවන් රසගැන්වීමට ද සමත් විය. ශ්‍රී ලාංකේය සංගීත ක්ෂේත්‍රයට එක්වීමට වරම් ලද ඇය ඒ ලැබූ ජයග්‍රහණයේ සතුට භුක්ති විඳින මේ මොහොතේ ඒ සතුට අප සමඟ ද මෙසේ බෙදා හදා ගනු ලැබීය.රණවිරු තරු රැසක් අබිබවා යමින් ලැබූ ජයග්‍රහණය පිළිබඳ දැනෙන හැඟීම මොන වගේද?ඇත්තෙන්ම මේක මට හීනයක් වගේ. ප්‍රසංගය අවසානේදී රණවිරු රියල් ස්ටාර් ලෙස මගේ නම කියන අවස්ථාවේදී මට දැනුන හැඟීම වචනවලට නඟන්න බැරි තරම්. ඒ තරම් විශාල සතුටක් දැනුණා.නමුත් ගුවන් හමුදා සෙබළියක් ලෙස සතුටත්, දුකත්, ජයත්, පරාජයත් සම සිතින් දරාගැනීමේ ශක්තිය මා තුළ තිබෙනවා. ඒ නිසා ලැබූ ජයග්‍රහණයේ සතුට ද ඉතා සමබරව දරා ගැනීමට මට පුළුවන්.“රණවිරු රියල් ස්ටාර්” සංකල්පය ගැන මොකද හිතන්නේ?විශේෂයෙන්ම සඳහන් කරන්න ඕනේ අතිගරු ජනාධිපතිතුමන් සහ ගෝඨාභය රාජපක්‍ෂ මැතිතුමා අපට උදාකර දුන් අවස්ථාව පිළිබඳව. වසර ගණනාවක් පැවැති යුද්ධයෙන් පසු ඇතිවුණු සාමකාමී පරිසරය තුළ ත්‍රිවිධ හමුදාවට නිදහස් නිවහල් මානසිකත්වයෙන් යුතුව සිය හැකියාවන් ඉදිරිපත් කිරීමට ලබා දුන් මේ අවස්ථාව අපි හැමෝටම ඉතා වටිනවා.“රණවිරු රියල් ස්ටාර්” වැනි සංකල්පයක් ගෝඨාභය රාජපක්‍ෂ මහතාෙග් සිෙත් පහළ වූයේ අපේ පිනට කියලයි මම හිතන්නේ. රණවිරුවාට යුද්ධ කිරීමට පමණක් නොවෙයි, ඔවුන් තුළත් සැඟවුණු දක්‍ෂතාවයන්, හැකියාවන් තිබෙනවා කියලා ගෝඨාභය මැතිතුමා වටහාගෙන තිබුණා.මේ හරහා සමස්ත ප්‍රජාවත්, මුළු ලෝකයාත් දැනගත්තා රණවිරුවා තුළ ඉතා වටිනා කලාත්මක මිනිසෙකු ජීවත්වන බව. ඇත්තටම රණවිරු රියල් ස්ටාර් කියන්නේ අපි ලද සුවිශේෂී අත්දැකීමක්. ගුවන් හමුදා නිලධාරිනියක් විදිහට අපට සිවිල් සමාජය එක්ක සමීප වෙන්න තිබුණ අවස්ථාව හරි අඩුයි.නිල ඇඳුමේ ගෞරවය, වෘත්තියේ ගෞරවයට මුල් තැන දුන් අපිට ප්‍රසංග වේදිකාවේදී සිවිල් වැසියන් සමඟ ගීත හරහා සමීප වෙන්න ලැබුණා. අපේ හැකියාවන්ට ඔවුන්ගේ යහපත් ප්‍රතිචාර ලැබුණා. ඒ හැම දෙයින්ම අපිට ලැබුණේ මේ රටේ මිනිසුන්ගේ ආදරය හා ගෞරවය.ඇතැම් විට මම ජයග්‍රහණය නොලැබුවා නම් ඒත් මම දුක්වන්නේ නැහැ. ජනතා ආකර්ෂණය, ආදරය, ගෞරවය ඒ වන විටත් මට ලැබී තිබුණා. දැවැන්ත වේදිකාවක මගේ ගායන හැකියාවන් ඉදිරිපත් කරන්න ලැබුණා. එහිදී විශාල අත්දැකීම් හා දැනුම් සම්භාරයක් ලැබුණා වගේම ප්‍රවීණයන්ගෙන් උපදෙස් ලැබුණා. ඒ නිසා ලැබූ ජයග්‍රහණය වගේම මේ හැමදේමත් ඉතා වටිනවා.රණවිරු රියල් ස්ටාර් මිෂන් 3 ට තමයි ඔබ ඉදිරිපත් වුණේ. පෙර පැවැති රියල් ස්ටාර් තරඟ අදියරවලට ඉදිරිපත් වුණේ නැත්තේ ඇයි?මුලදී ඒ සඳහා ඕනෑකම තිබුණත් රාජකාරිය නිසා කෙසේ හෝ එය මඟහැරී ගියා. නැවත අවස්ථාව ලැබුණේ මෙවර තරගයට ඉදිරිපත් වන්න. මේ සඳහා මාව පෙලඹුවෙත් ගුවන් හමුදාවේ අපේ ඉහළ නිලධාරීන්.එයාර් වයිස් මාර්ෂල් පතිරගේ මහතා, වින් කමාන්ඩර් ශානක සිල්වා මහතා, ඒ වගේ ම ගුවන් හමුදාපතිතුමා තමයි රණවිරු රියල් ස්ටාර් සිහිනය සැබෑවක් කරගන්න අපිට අතහිත දුන්නේ. ඔවුන් අපට නිතර උපදෙස් දුන්නා. සියලු රාජකාරි වැඩවලින් නිදහස් කරලා පූර්ණ කාලීනව තරඟය සඳහා පුහුණුවීම් කිරීමට අවකාශය උදාකර දුන්නා.විශේෂයෙන්ම අපේ අංශ ප්‍රධානි, අණ දෙන නිලධාරිතුමා මගේ ගායන හැකියාවන් හඳුනාගෙන තිබුණා. එතුමා පවා මට පැවසුවේ මේ තරඟය සඳහා ඉදිරිපත් වන්න කියලා. ඉතින් ඒ හරහා තමයි මම මෙවර තරගය සඳහා ඉදිරිපත් වුණේ.විශ්වාසයක් තිබුණාද ජයග්‍රහණය කරයි කියලා?පුංචි කාලේ ඉඳලම මට ගායන හැකියාව තිබුණා. මම යක්කල අනුර මධ්‍ය මහා විද්‍යාලයේ උසස් පෙළට කළේත් සංගීතය. මගේ ගුරුවරු වුණේ ශාන්තා රමණි ඩයස්, සුනාන්දා ගුරුතුමිය, සුනිල් කරුණාරත්න, චාමලී ගුණසේකර යන ගුරු මෑණිවරු, පියවරු පාසලේදී වයලීන් වාදනය පවා මම ඉගෙන ගත්තා.ගුවන් හමුදාවට සම්බන්ධ වුණාට පසු ඕස්ට්‍රේලියාවේ ප්‍රධාන නගර 3 ක පැවැත්වූ සංගීත ප්‍රසංග සඳහාත් ගුවන් හමුදාව හා ශ්‍රී ලංකාව නියෝජනය කරමින් ගිය කණ්ඩායමට මාවත් ඇතුළත් වුණා. එහිදී මම ඉංග්‍රීසි, සිංහල, හින්දි කියන භාෂා 3න්ම ගීත ගායනා කළා. භාෂා 3 කින්ම මට ගැයීමට පුළුවන් කියලා බොහෝ දෙනා දැනගත්තේ ඒ හරහායි.ඉතින් මටත් මගේ හැකියාව ගැන විශ්වාසය තිබුණා. අනෙක් රණවිරු තරු ඉතා දක්‍ෂ අය බව මම වටහාගෙන තිබුණා. ඒ අයව අබිබවා යාමට බැරි වුණත් අවසන් පස්දෙනා අතරට හෝ එන්න ලැබෙයි කියන දැඩි ආත්ම විශ්වාසය මා තුළ තිබුණා.පවුලේ තොරතුරු බිඳක් සඳහන් කරමුද?මගේ පවුලේ අම්මයි, තාත්තයි, නංගියි, මල්ලියි තමයි ඉන්නේ. මල්ලිත් යුද හමුදාවේ සේවය කරනවා. අපි පදිංචි වෙලා ඉන්නේ යක්කල බදුවතුගොඩ. නංගි තමයි මට ගීත හොයලා දෙන්න ගොඩක් මහන්සි වුණේ. මල්ලිට වෙලාවක් නොතිබුණත් කෝල් කරලා හරි මගෙන් විස්තර අහනවා. අම්මාත්, තාත්තාත් මට විශාල ශක්තියක් වුණා.ජයග්‍රහණය වෙනුවෙන් ලැබුණ නව නිවහනේ පදිංචියට යන්නේ කවද්ද?ළඟදීම යන්න අදහස් කරනවා. ජීවිතයේ සුවිශේෂී අවස්ථාවක් තව ඉදිරියේදී සිදුකරන්න බලාපොරොත්තුවෙන් ඉන්නේ. මේ වන විට මගේ විවාහය ලියාපදිංචි කර තිබෙන්නේ. ඔහුත් ගුවන් හමුදාවෙමයි සේවය කරන්නේ. විවාහ උත්සවයෙන් පසු අලුත් නිවහනේ අලුත් ජීවිතයක් අරඹන්න අදහස් කරන් ඉන්නවා.ලාංකේය සංගීත ක්ෂේත්‍රයට ඔබ දායාද වී හමාරයි. ඉදිරි සංගීත කටයුතු සැලසුම් කර තිබෙන්නේ කොහොමද?පළමුව සඳහන් කරන්න ඕනේ මම ජයග්‍රහණය කළේ වෙනත් ගායක ගායිකාවන්ගේ ගීත ගායනා කරලා. ඇත්තෙන්ම ඒ ප්‍රවීණයන්ට මම හිස නමා ආචාර කරනවා. ඒ වගේම මාව ඉදිරියට ගෙනත් අද මේ ජයග්‍රහණය ලබා දුන් ශ්‍රී ලංකාවාසී සැමදෙනා වෙනුවෙන් මගේ ස්තූතිය වගේම ඉදිරියේදී හොඳ පද රචනා, තනු නිර්මාණ හා සංගීතයකින් යුත් මගේම ගීත හරහා ඉදිරියට යන්න බලාපොරොත්තු වෙනවා.විශේෂයෙන්ම ශාස්ත්‍රීය සංගීතය පිළිබඳ දැනුම දියුණු කරගන්නා ගමන්ම ශ්‍රී ලාංකේය සංගීත ක්ෂේත්‍රය තුළ හොඳ නිර්මාණ හරහා යම් ස්ථාවරත්වයක් ලබාගන්නත් අහිංසක බලාපොරොත්තුවක් තිබෙනවා.මේ සෑම සතුටක්ම මට ළඟාකර දුන් අතිගරු ජනාධිපතිතුමාට, ගෝඨාභය රාජපක්‍ෂ මැතිතුමාට, ශ්‍රී ලංකා රූපවාහිනී සංස්ථාවට, ගුවන් හමුදාපතිතුමා ඇතුළු සියලු නිලධාරීන්ට, රණවිරු රියල් ස්ටාර් තුළ දායකත්වය ලබා දුන් සියලු දෙනාටම, මගේ ගමේ හා සමස්ත ලක්වාසී සියලු දෙනාටම මගේ හද පිරි ස්තූතිය මම පුදකර සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>01</day>
    </date>
    <link>http://www.dinamina.lk/2013/08/01/_art.asp?fn=f1308015</link>
    <topic>අප්‍රමාණ මිනිසකු වූ කැලණි පාලමේ නිර්මාණකරුවා</topic>
    <author>එඩ්වඩ් චන්ද්‍රසිරි</author>
    <content>දේශීය නාට්‍ය කලාවට 60 දශකයේ පිවිස, එතැන් පටන් ප්‍රේක්ෂක ජනතාවට අසීමිත වින්දනයක් ලබාදුන් නාට්‍ය රැසක් මෙන්ම පාඨක සිත් ආලෝළනය කළ නවකතා රාශියක් දායාද කොටදුන් කලාකරුවකු අප අතරින් වෙන්ව ගොස් අද දිනට පුරා වසර 3ක් සම්පූර්ණ වූයේය. හේ අසාමාන්‍ය ප්‍රතිභාවකින් හෙබි ප්‍රවීණ කලාකරුවකු වූ ආර්. ආර්. සමරකෝන් ය.මේ ලිපිය ඒ නිමිත්තෙනි.කලා ලෝකයේ සුරුවිරුකම් පෑ බොහෝ කලාකරුවන් සේම සමරකෝන් ද ගමෙන් නගරයට සේන්දු වූ කලාකරුවෙකි. නාවලපිටියෙන් බොහෝ ඈත දෙකිඳ නම් සුන්දර ගම්මානයේදී 1939 අගෝස්තු 14 වැනිදා මෙ‍ෙලාවට බිහි වූ ඔහු දෙකිඳ රජයේ පාසලෙන් ඉගෙනුම ලබා නාවලපිටියේ ශාන්ත ඇන්ඩෲ විද්‍යාලයෙන්ද, මහනුවර කිංග්ස්වුඩ් විදුහලෙන්ද, වැඩිදුර අධ්‍යාපනය ලැබීය.පාසලේදී අධ්‍යාපන කටයුතු වලට සමාන්තරව ඔහුගේ අවධානය යොමු වන්නේ කලා කටයුතු වෙතය. ඉංග්‍රීසියට පමණක් සීමා වූ කිංග්ස්වුඩ් විදුහල සිංහල ඌරුවට හුරුකිරීමේ තදබල උවනාවක් උපතින් හද්දා පිටිසර ගැමියකු වූ සමරකෝන් සිසුවාගේ හදවතේ කොනක සැඟැවී තිබුණා සේය. හේ එහි එතෙක් පැවති ඉංග්‍රීසි සඟරාවට විදුහල් මෑණියනි නමින් සිංහල කවි පන්තියක් නිර්මාණය කළේය.ඉංග්‍රීසි සඟරාව සැරසූ සිංහල පැදි පෙළ කිංග්ස්වුඩ් සිසුන් පුබුදුවන්නට සමත්විය. සෙසු සිසුවෝද ඔහු අනුව යමින් සිංහලෙන් නිර්මාණ සකසා ඉංග්‍රීසි සඟරාවට සපයන්නට උත්සුක වූවෝය.කිංග්ස්වුඩ් පුස්තකාලයේ පැවැති ඉංග්‍රීසි රහස් පරීක්ෂක නවකතා සියල්ලක්ම පරිශීලනය කළ හෙතෙම ‘වෙස්මුහුණු’ නමින් සිංහල රහස් පරීක්ෂක නවකතාවක් ලියා එහි ගුණදොස් පිරික්සනු පිණිස එය තම සිංහල ගුරුවරයා අතට පත් කළේය. එය කියවා බලා සෑහීමකට පත්වූ ගුරුවරයා එම අත්පිටපත මධ්‍යම පළාතේ පාඨශාලාන්තර නවකතා තරගයකට ඉදිරිපත් කළේය.මධ්‍යම පළාතේ සිංහල පාසල් ලෙස එකල කීර්තිමත්ව බැබළුණු වලල මධ්‍ය මහා විද්‍යාලය ගම්පොළ මධ්‍ය මහා විද්‍යාලය වැනි සිංහල පාසල්වල සිසු නිර්මාණ අබිබවා එම තරගයේ ප්‍රථම ස්ථානය දිනා ගන්නා ලද්දේ කතෝලික මිෂනාරි පාසලක් වූ කිංග්ස්වුඩ් විදුහලේ ආර්.ආර්. සමරකෝන් සිසුවාය. හේ පාසල් වියේදීම නවකතාකරණයට පිවිසුණේ එසේ නිරායාසයෙන්මය.ඉන් ලද පන්නරය ඔස්සේ සමරකෝන් තම පාසලේ ඉහළ පන්තිවල සිසුන් සහභාගි කර ගනිමින් නාට්‍ය 2ක්ද බිහි කළේය. පළමුවැන්න ‘විධුර ජාතකය” නම් වූ ශෛලිගත නාට්‍යයයි. අනෙක තියුණු උත්ප්‍රාසාත්මක නාට්‍යමය අත්දැකීමක් තේමාව කොට ගනිමින් ගොඩ නඟාගත් ‘ සත්ව කරුණාව‘ නම් වූ ස්වභාවික නාට්‍යයයි.60 දශකයේ මුල් භාගයේදී අගනුවරට එන සමරකෝන් 60 දශකයේ මැද භාගයේදීම සාහිත්‍ය ලෝකයට පිවිසියේ ඔහුගේ කුළුදුල් නවකතාව වූ දෙහදක් අතර බිහිකරමිනි. එතැන් පටන් ඔහු අතින් නවකතා 13 ක් ලියැවුණේය. ප්‍රථම නවකතාවෙන්ම ජනප්‍රියත්වය දිනාගත් හෙතෙම නවකතාකරුවකු ලෙස සාහිත්‍ය ලෝකයේ තහවුරු කළ කෘතිය වන්නේ 1967 දී නිකුත් වූ එක් සත්‍ය කතාවක් නමැති නවකතාවයි.ඉනික්බිතිව 1971 දී ඔහු අතින් ලියැවුණු “ගේ කුරුල්ලෝ” පවුල් සංස්ථාවේ ඛේදවාචකයක් කියැවෙන, එතෙක් නවකතාකරුවකු හට විෂය නොවූ අපූර්ව අත්දැකීමක් තුළින් ගොඩනැගුණු විශිෂ්ට කෘතියකි. එය 1971 රාජ්‍ය සාහිත්‍ය උළෙලේදී වසරේ හොඳම නවතාව ලෙස සම්මාන දිනා ගත්තේය. 1971 සිට නාට්‍යකරණයටම මුළුමනින් යොමු වීමේ හේතුවෙන් ඉන්පසු ඔහු අතින් නවකතාවක් ලියැවුණේ වසර 23ක ඇවෑමෙනි.ඒ 1994 දී නිකුත් වූ එක කුසේ උපන් එවුන් නමැති කෘතියයි. එය මනාවූ පරිසර වර්ණනයෙන් පෝෂිත, ලගන්නා සුලු බස් වහරකින් ලියැවුණු සාර්ථක නවතාවකි. 2006 දී නිකුත් වූ අකලංක නාගරික සමාජය පසුබිම කරගනිමින්, එක හුස්මට කියැවිය හැකි ආකර්ෂණීය කෘතියක් වූයේය. ඔහුගේ අවසන් කැපී පෙනෙන නවකතාව වනුයේ 2008 දී ලියැවුණු ‘චන්ද්‍රාතාපය’ කෘතියයි.තම දූ දරුවන් විෂයයෙහි තම යුතුකම් සියල්ල නිසිපරිදි ඉටුකර , තම ජීවිතවල සැඳෑ සමය නිදහසේ ගෙවා දැමීමට අර අඳීන වියපත් අඹුසැමි යුවළකට අකාරුණික දූ දරුවන් ගේ අවකල් පැවැත්මෙන් වන හානිය සමරකෝන් මවා පාන්නේ ඉතා ශූර කතාකරුවකු වෙමිනි.1967 දී තම සේවා ස්ථානයේ සතොස කලාකවය බිහිකිරීමට පසුබිම සැකසුණේ සමරකෝන් අතිනි. එම කලා කවයේ මෙහෙයෙවීමෙන් 1968 දී තම කුළුදුල් නාට්‍යය ලෙඩක් නැති ලෙඩෙක් නමින් හේ ප්‍රසිද්ධ වේදිකාවට ගෙන ආවේය. එතැන් පටන් ඔහුගේ ජීවිතයේ අවසානය තෙක් ඔහු අතින් වේදිකා නාට්‍ය 9ක් බිහිවූයේය. 1971 දී හේ වේදිකාවට ගෙනා ‘අහසින් වැටුණු මිනිස්සු’ නාට්‍යකරුවකු ලෙස සමරකෝන් නාමය වේදිකාවේ තහවුරු කළ නාට්‍යයයි.එය 1971 රාජ්‍ය නාට්‍ය උළෙලේදී ප්‍රධාන සම්මාන 4කින් පිදුම් ලද්දේය. මෙරට නන්නත්තාර නිර්ධන පන්තියේ පහළම ස්ථරයක ජනතාව ස්වකීය ජීවිකාව උදෙසා ගෙන යන නිරන්තර අරගලය අතිශය සංවේදී සහ ආකර්ශනීය පුවතක් මඟින් මවා පෑ හේ 1975 දී ‘ඉඩම’ තුළින් තම මෙහෙවරෙහි තවත් පියවරක් ඉදිරියට තැබුවේය.ඔහුගේ නාට්‍ය නිර්මාණ සමුච්චයේ අග්‍රඵලය වන්නේ 1978 දී වේදිකාවට ආ කැලණි පාලම නාට්‍යයයි. 1956 න් පසු බිහිවූ නව නාට්‍ය ප්‍රවණතාවයේ කඩඉම් නාට්‍යයක් ලෙස විද්වතුන්ගේ නොමද සම්භාවනාවට පාත්‍ර වූ ‘කැලණි පාලම’ ප්‍රේක්ෂකයන් තදින් වැලඳගත් නාට්‍යයකි. ‘කැලණි පාලම’ තරම් ප්‍රේක්ෂකයන් අතරට ගිය නාට්‍ය වූයේ නම් ඒ අතළොස්සකි. ඔහු ඉන්පසු වේදිකාවට නිපැයූ ‘ජේලර් උන්නැහේ’ හා ‘දූවිළි’ , නාට්‍ය ද්වයද එක්තරා ප්‍රමාණයකින් සාර්ථකත්වයක් පළකළ අතිශය ජනප්‍රිය නට්‍ය යුගලයක් වූයේය.සමරකෝන්ගේ සමස්ත නාට්‍යාවලිය අනාගතයේදී විමසන කිසියම් විද්‍යාර්ථියකු ඔහු 60 දශකයේ මැද භාගයේදී ‘ලෙඩක් නැති ලෙඩක්’ තුළින් ඇරඹී නව නාට්‍ය චාරිකාව ‘අහසින් වැටුනු මිනිස්සු’ තුළින් ඉහළට එසැවී, ‘කැලණි පාලම’ මගින් කූට ප්‍රාප්තව එතැන් පටන් කකුල් හතරේ ඉලන්දාරියා, දක්වා අවගමනක යෙදුණු අයුරු නිරීක්ෂණය කරනවා ඇත.“ස්වතන්ත්‍ර නාට්‍ය පමණක් ” යන හිතුවක්කාර සිතුවිල්ලකින් යුතුව නිර්මාණකරණයේ යෙදුණු සමරකෝන් ප්‍රේක්ෂක මනස පුබුදුවන ප්‍රබල නාට්‍යමය අත්දැකීම් කීපයක් බිහිකළා සේම නළු නිළියන් රැසක්ද එම නිර්මාණ ඔස්සේ වේදිකාවේ ඔසවා තැබුවේය. රංජිත් යායිදුන්න, චන්ද්‍රා කළුආරච්චි, අනුලා බුලත්සිංහල, හේමදාස වික්‍රමාරච්චි, ප්‍රේමා ගනේගොඩ, නීල් අලස්, රම්‍යා වනිගසේකර, ජේ.එච්. ජයවර්ධන, මැණිකේ අත්තනායක, එල්සන් දිවිතුරගම, වික්‍රම බෝගොඩ, පද්මිනී දිවිතුරගම, සිරිල් ධර්මවර්ධන, ගීතා කාන්ති ජයකොඩි, සරණපාල ජයසූරිය, රත්නසිරි ලියනගොඩ, රවීන්ද්‍ර රන්දෙණිය, මර්සි එදිරිසිංහ, සිරිල් වික්‍රමගේ, එච්.ඒ. පෙරේරා, ජී.ඩබ්ලිව්. සුරේන්ද්‍ර, බුද්ධි වික්‍රම, නිහාල් ප්‍රනාන්දු, ප්‍රදීපා ධර්මදාස එම භූමිකා පෙරහැරේ කැපී පෙනුණු චරිත වූහ.එක් සත්‍ය කථාවක් - ගේ කුරුල්ලෝ – එක කුසේ උපන් එවුන් - චන්ද්‍රතාපය වැනි කෘතීන් මතු පරපුර වෙත නැවත නැවතත් දායාද කිරීමේ සහ අහසින් වැටුණු මිනිස්සු, ඉඩම, කැලණි පාලම වැනි ඔහුගේ හරවත් නාට්‍ය නිර්මාණ, එම කෘතිවලට ඉහළම සාධාරණයක් ඉටු කරන නිර්මාණකරුවන් මගින් අනාගත ප්‍රේක්ෂක ජනතාව වෙත ඉදිරිපත් කිරීමේ හරවත් පුළුල් නිවැරදි ක්‍රමවේදයක් සකස් කිරීම සමරකෝන් නම් වූ නිර්මාණකරුවා හට කරන ඉහළම උපහාරය වන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n1308021</link>
    <topic>හිටපු ජනපතිනි චන්ද්‍රිකාගේ</topic>
    <author/>
    <content>පාණදුර සමූහ කපිල සෝමරත්නප්‍රවීණ ගායක යුවළක් වූ රූකාන්ත ගුණතිලක මහතා සහ චන්ද්‍රලේඛා පෙරේරා මහත්මිය පදිංචි වී සිටි මත්තේගොඩ නිවසට වර්ෂ 2000 ජනවාරි මස 26 වැනිදා රාත්‍රී ආයුධ සන්නද්ධව කඩා වැදී රුපියල් තිස්හය ලක්ෂ පනස්දහසක් වටිනා රන් ආභරණ සහ ජීප් රථය කොල්ල කෑම, ඔවුනට තර්ජනය කිරීම සහ ශාරීරික බාධක සිදු කිරීම සම්බන්ධයෙන් අධිචෝදනා ලැබ සිටි හිටපු ජනාධිපති චන්ද්‍රිකා බණ්ඩාරනායක කුමාරතුංග මහත්මියගේ ආරක්ෂක අංශයේ පොලිස් නිලධාරීන් එකොළොස් දෙනාගෙන් දස දෙනකුට පාණදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය ඊයේ (01) බරපතළ සිරදඬුවම්, වන්දි හා දඩ ද නියම කරමින් පිටු 122 කින් සමන්විත තීන්දුවක් ප්‍රකාශයට පත් කළාය.හඳුනා නොගැනීම නිසා මෙම නඩුවේ හත්වෙනි විත්තිකරු වූ ආර්.පී.ඩී. සෝමරත්න නමැති පොලිස් නිලධාරියා සියලු අධිචෝදනාවලින් නිදහස් වූ අතර හතරවෙනි විත්තිකරු වූ එවකට ජනාධිපති ආරක්ෂක අංශයට අනුයුක්තව සේවය කළ ජුවන්දරගේ කරුණාසේන ජය‍ලත් නමැති කම්කරුවාට ද සෙසු විත්තිකරුවන් නව දෙනාට මෙන්ම දඬුවම් නියම කෙරුණි.සියලුම විත්තිකරුවන් දැඩි ආරක්ෂාව පිට කළුතර බන්ධනාගාර නිලධාරීන් විසින් අධිකරණයට ඉදිරිපත් කෙරුණි.පළමුවැනි අධිචෝදනාවට වරදකරු වූ විත්තිකරුවන් දස දෙනාට රුපියල් දාහ බැගින් දඩ හා හය මාසය බැගින් බරපතළසිරදඬුවම් නියම කෙරිණ. සෙසු අධිචෝදනා පහ සම්බන්ධයෙන් වරදකරුවන් වූ සියලුම විත්තිකරුවන්ට බරපතළ වැඩ ඇතිව අවුරුදු හතර බැගින් සිරදඬුවම් සහ රුපියල් පන්දාහ බැගින් දඩ ද නියම කෙරුණි. ආබාධිත පොලිස් නිලධාරියකු වූ ලෙස්ලි චන්දතිලක වූ පස්වෙනි විත්තිකරුගේ සෞඛ්‍ය තත්ත්වය සලකා බලා ඔහුට අවුරුදු හතරක සාමාන්‍ය සිරදඬුවමක් ද නියම කෙරුණි.රුපියල් ලක්ෂය බැගින් නඩුවේ පැමිණිලිකරුවන් වූ රූකාන්ත ගුණතිලක සහ චන්ද්‍රලේඛා පෙරේරාට වන්දි වශයෙන් ගෙවන ලෙසට ද නියම කළ විනිසුරුවරිය මෙම දඬුවම් විත්තිකරුවන්ට නියම කිරීමට පෙර ඔවුන්ගේ නිදහසට කරුණු ඇත්නම් අධිකරණයට ඉදිරිපත් කරන ලෙසටද ඔවුන්ගේ නීතිඥවරුන්ට දන්වා සිටියාය.දඬුවම් ලැබූ විත්තිකරුවන් වූයේ එවකට ජනාධිපතිව සිටි චන්ද්‍රිකා බණ්ඩාරනායක කුමාරතුංග මහත්මියගේ ආරක්ෂක (P.S.D.) අංශයේ පොලිස් නිලධාරීන් එකොළොස් දෙනෙකි. ඔවුහු නම් එදිරිසිංහගේ බන්දුල මධුෂාන් කුමාර, වන්නිආරච්චිලාගේ දොන් නිහාල් විජේසිරි, මාන්කොට්ට කංකානමලාගේ සරත් කුමාර රූපසිංහ, ජුවන්දරගේ කරු‍ණාසේන ජයලත්, පිල්වල ගුණතිලකගේ ලෙස්ලි චන්ද්‍රතිලක, දිසානායක අප්පුහාමිලාගේ අතුල සේනාරත්න, රතුහැලඹගේ ධර්මසිරි බට්ටාගේ ලලින්ද රාජරත්න, ඉෂාන් සම්පත් රණසිංහ සහ බොහොතලේ ආරච්චිගේ උපාලි ආරියදාස යන අයයි.ලංකා දණ්ඩ නීති සංග්‍රහයේ 140, 146, 486 383 සහ 32 යන වගන්ති යටතේ ඔවුන්ට අධිචෝදනා කරමින් නීතිපතිවරයා මෙම නඩුව පවරා තිබුණේය.වර්ෂ 2000ක් වූ ජනවාරි මස 26 දා රාත්‍රී නීති වි‍රෝධී අයුතු ජනරාශියක සාමාජිකයන් වී පොදු අරමුණක් ඉටුකර ගැනීම සඳහා ආයුධ සන්නද්ධ වී ‍මත්තේගොඩ නිවාස සංකීර්ණයේ පදිංචි මාරියෝ ග්ලෝරි රූකාන්ත ගුණතිලක සහ වැල්මිල්ල ආරච්චිගේ සුරම්‍යා රත්නකුමාරි චන්ද්‍රලේඛා පෙරේරා යුවළගේ නිවසට බලයෙන් ඇතුළු වී ඔවුන්ට තර්ජනය කර වද හිංසා පමුණුවන අදහසින් නිවසේ තිබුණ රුපියල් එක්ලක්ෂ පනස්දහසක් වටිනා රන් ආභරණ, අත් ඔරලෝසු සහ රුපියල් ලක්ෂ තිස්පහක් ව ටිනා නිෂාන් ජීප් රථය කොල්ල කෑම විත්තිකරුවන්ට එරෙහි අධිචෝදනාව වේ.මෙම නඩු විභාගයේදී රූකාන්ත ගුණතිලක සහ චන්ද්‍රලේඛා පෙරේරා සාක්කි දෙමින් අධිකරණය හමුවේ ප්‍රකාශ කළේ වර්ෂ 2000 ජනවාරි මස 26 වැනිදා මත්තේගොඩ නිවසට ආයුධ සන්නද්ධව කඩා වැදුණු පුද්ගලයන් හිරිහැර කළ අතර තෙල් වත්කර කොණ්ඩ තැනින් තැන කපා දමා නිවසේ තිබූ රුපියල් ලක්ෂ 1 1/2ක් වටිනා රන් ආභරණ සහ රුපියල් ලක්ෂ 35ක් වටිනා ජීප් රථය ද කොල්ල කා පලා ගිය බවත් සිද්ධිය කහතුඩුව පොලිසියට දැන්වීමෙන් පසු පරීක්ෂණ ඇරඹූ බවත්ය. සැකකරුවන් කිහිප දෙනකු හඳනාගත් බවද ගායක යුවළ අධිකරණය හමුවේ කියා සිටියහ.නඩු තීන්දුව ප්‍රකාශයට පත් කරමින් විනිසුරුවරිය සඳහන් කළේ රාජකාරියේ යෙදී සිටි හිටපු ජනාධිපති චන්ද්‍රිකා බණ්ඩාරනායක කුමාරතුංග මහත්මියගේ ආරක්ෂක අංශයේ සේවය කළ විත්තිකාර පොලිස් නිලධාරීන් ඉතා බරපතළ වරදක් සිදු කරමින් ගායක යුවළගේ නිවසට 2000 ජනවාරි 26දා ආයුධ සන්නද්ධව කඩා වැදී ඔවුනට හිංසා කර තර්ජනය කළ බව සැකයකින් තොරව නඩු විභාගයේදී ඔප්පු වී ඇති බවය.මොවුන්ගේ ක්‍රියාවන් දේශපාලන පසුබිමක් මත සිදු වී ඇති බවට ද පෙනී යයි. ඔවුන් නීතිය අතට ගෙන ප්‍රජාතන්ත්‍රවාදය විනාශ කිරීමට මෙවැනි පියවරක් ගෙන ඇති බව සනාථ වේ. ඔවුන්ගේ ක්‍රියාව නිසා ගායක යුවළටද විශාල අපකීර්තියක් සිදුවී ඇති අතර ඔවුන්ට දේපළ ද අහිමි වී ඇත. මෙම ගායක යුවළ සහ ගෙදර සිටි කාන්තාවක්ද නඩු විභාගයේදී ලබාදුන් සාක්කි ප්‍රතික්ෂේප කිරීමට අධිකරණයට නොහැකිය.විත්තිකරුවන්ගේ නීතිඥවරුන් සහ රජයේ නීතිඥවරියද අධිකරණයට ඉදිරිපත් කළ කරුණුද සැලකිල්ලට භාජනය කරමින් මෙම දඬුවම් විත්තිකරුවන්ට නියම කළ බව විනිසුරුවරිය පැවසුවාය. රජයේ ජ්‍යෙෂ්ඨ අධිනීතිඥ දුලීප පීරිස් මහතා සහ රජයේ නීතිඥ චමල්කා සමරසිංහ මහත්මිය නිතිපතිවරයා වෙනුවෙන් පැමිණිල්ල මෙහෙය වූහ.විත්තිකරුවන් වෙනුවෙන් නීතිඥ යු.ආර්.සිල්වා, සිසිර කොඩිකාර ප්‍රධාන නීතිඥ කණ්ඩායමක් පෙනී සිටියහ.නඩු තීන්දුව ප්‍රකාශ කරනවා දැක ගැනීමට විත්තිකරුවන්ගේ ඥාතීහු සහ ජනාධිපති ආරක්ෂක අංශයේ සමහර නිලධාරීහු ද අධිකරණයට පැමිණ සිටියහ. සැකකරුවන් කළුතර බන්ධනාගාරයට ගෙන යන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n1308022</link>
    <topic>එය මෙසේ සිදු විය</topic>
    <author>සටහන -චින්තා රණසිංහ</author>
    <content>ජනකාන්ත ගායක යුවළක් වූ රූකාන්ත ගුණතිලක සහ චන්ද්‍රලේඛා පෙරේරා මහත්මිය ඇතුළු පවුල වෙත 2000 ජනවාරි මස 26 වැනි දින මැර ප්‍රහාරයක් එල්ල විය. දේශපාලන වේදිකාවේ ගීත ගායනා කිරීම සම්බන්ධයෙන් එම යුවළ තර්ජන රැසකට මුහුණ දෙමින් සිටි අතර දින කිහිපයක් විදේශගත වී සිට නැවත ලංකාවට පැමිණියේ 2000 ජනවාරි 20 වැනි දිනය.කැකිරාව ප්‍රදේශයේ සංගීත සංදර්ශනයකට සහභාගී කරවා ගැනීමේ මුවාවෙන් රුකාන්ත හා චන්ද්‍රලේඛා යුවළ මුණ ගැසීමට වසන්ත බණ්ඩාර නමැත්තෙක් එම දිනවල ඔවුන්ගේ නිවසට පැමිණියේ ය. දුරකථන සංවාද කිහිපයකින් පසුව සිදුවීම වූ දින රාත්‍රි 8.00 ට පමණ ගායක දෙපළ හමුවීමට ට්‍රේඩ් සනී වර්ගයේ මෝටර් රථයකින් පැමිණි පුද්ගලයෙකු රූකාන්ක මහතා සමග කථාබහක නිරත වෙමින් සිටින අතර වාරයේ දී ඔහුගේ හිසට පිස්තෝලයක් තබා මරණීය තර්ජනය කිරීමට පටන් ගත්තේය.නිවස තුළ සිටි චන්ද්‍රලේඛා මහත්මියත් ඇයගේ මවත්, දැරියන් දෙදෙනාත් රූකාන්තගේ මිතුරියක් හා නිවසේ සේවකයා ද බිය වද්දමින් හත් අට දෙනකුගෙන් යුතු මැර පිරිසක් ඔවුන්ගේ නිවස තුළට ආ අතර නිවස රථ කිහිපයකින් වට කොට තිබිණ.චන්ද්‍රලේඛා මහත්මියගේ කොණ්ඩය කපා දැමූ මැරවරයෝ ඇය ඉන්ධන නහවා ඇති අතර අනතුරුව රූකාන්ත මහතාගේ සිරුරද ඉන්ධනවලින් නැහැවූහ.උඹලා දේශපාලන වේදිකාවේ සින්දු කීවේ කාගේ කීමටද? අදින් පස්සේ එහෙම ‍කළොත් බලාගනිල්ලා..රට ගියේ ආ‍යුධ ගේන්නද? යනුවෙන් ඔවුන්ට මරණ තර්ජන කළේ ඔවුන් දෙපළ මර බියෙන් කෑගසන අතරතුර දී ය.පසුව චන්ද්‍රලේඛා මහත්මියගේ වටිනා ස්වර්ණාභරණ හා නිවසේ තිබූ වටිනා ජීප් රථය රැගෙන ඔවුන් පලා ගියේ රූකාන්ත ප්‍රමුඛ පවුල මර බියෙන් කෑ ගසද්දී ය.නිවසේ ජනෙල් දොර ජනෙල් සියල්ල අගුළුලා තිබූ අතර ග්‍රිල් යොදා තිබීම නිසා නිවස ගින්නට හසු වෙද්දී වාසනාවකට මෙන් ඔවුන් දිවි බේරා ගත්තේ නාන කාමරයක ග්‍රිල් නොමැති කවුළුවකින් පිටතට පැමිණීමෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n1308023</link>
    <topic>වාස්ගේ නීතිඥයෝ දිනමිණට ගොරවති</topic>
    <author>සිරන්ජනී කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම් ඝාතන සිද්ධියේ සැකකාර හිටපු නියෝජ්‍ය පොලිස්පති වාස් ගුණවර්ධන මහතාට එරෙහිව 'දිනමිණ' සහ 'ඩේලි නිවුස්' පුවත්පත් දිගින් දිගටම මාධ්‍ය හරහා ප්‍රචාරය කිරීම සම්බන්ධයෙන් වාස් ගුණවර්ධන මහතාගේ නීතිඥවරු ඊයේ (01) අධිකරණය හමුවේ පුවත්පත්වලට බලපෑම් කළහ.ප්‍රථමයෙන් වාස් ගුණවර්ධන මහතා තර්ජනය කළ බවට පුවත් පළ කළ 'දිනමිණ' සහ 'ඩේලි නිව්ස්' පසුව ඔහුගේ බිරිය තර්ජනය කළ බව පවසා ප්‍රවෘත්ති පළ කළ අතර දැනුදු නීතිඥවරුන් තර්ජනය කිරීම සම්බන්ධයෙන් පුවත්පළ කර ඇති බවට ඔවුහු අධිකරණය හමුවේ පැවසූහ.වාස් ගුණවර්ධන මහතාගේ පවුලේ අයට චෝදනා කරමින් මෙසේ දිගින් දිගටම මාධ්‍ය හරහා පුවත් පල වුවහොත් ඉදිරියේදී නිසි පියවර ගන්නා බව පවසමින් ඔවුහු මාධ්‍යයට බලපෑම් කළහ.කොළඹ අතිරේක මහේස්ත්‍රාත් මොහොමඩ් සහබ්දීන් මහතා හමුවේ මොහොමඩ් සියාම් ඝාතන නඩුව කැඳවූ අවස්ථාවේදී නීතිඥවරු මෙම කරුණු දැක්වීය.සිද්ධියට සම්බන්ධ සැකකරුවන් හත්දෙනා බන්ධනාගාර අධිකාරිවරයා විසින් ඊයේ (01) අධිකරණය වෙත ඉදිරිපත් කොට තිබිණ.මෙහිදී වැඩිදුර වාර්තාවක් ඉදිරිපත් කරමින් රහස් පොලිසියේ සහකාර පොලිස් අධිකාරී ශානි අබේසේකර මහතා පවසා සිටියේ මරණකරුගේ කාර් රථය වන WPAS 3639 නඩු භාණ්ඩය ඩී.එන්.ඒ. වාර්තා සඳහා බොරැල්ල ජිම්ටෙක් ආයතනය වෙත බාරදුන් බවය.රවිඳු ගුණවර්ධනගේ ගුවන් ගමන් තහනම් නියෝගය ආගමන විගමන දෙපාර්තමේන්තුව වෙත බාරදුන් බව පැවසූ ශානි අබේසේකර මහතා මෙම ඝාතන සිද්ධියේ පළමු සැකකරු වන ක්‍රිෂාන්ත කෝරළගේ යන අයගෙන් බන්ධනාගාරය තුළදී ප්‍රකාශ ලබා ගත් බව පැවසීය.ඔහුට බන්ධනාගාර නිලධාරීන්ගෙන් රැඳවියන්ගෙන් හා වාස් ගුණවර්ධන මහතා බැලීමට එන පොලිස් නිලධාරීන්ගෙන් තර්ජන ඇති වන බවට ඔහු ප්‍රකාශ ලබා දී ඇති බවට රහස් පොලිසිය අධිකරණය හමුවේ පැවසීය.මීට අමතරව වාස් ගුණවර්ධන මහතාගේ පරිගණකය කොළඹ විශ්වවිද්‍යාලයට යොමු කොට දත්ත වාර්තාවක් කැඳවීමට අධිකරණයේ අවසර පැතූ පොලිසිය සැකකරු බාරයේ තිබූ ජංගම දුරකථන හා විමර්ශනයට අදාළ රූපවාහිනී දර්ශන තැටි තවදුරටත් රහස් පොලිස් බාරයේ රඳවා තබා විමර්ශන පවත්වන බව පැවසීය.මායා ටෙරස් පදිංචි දොන් සරත් එදිරිසිංහ නමැත්තා මරණ බවට තර්ජනය කොට ලක්ෂ 15ක මුදලක් බලෙන් ලබා ගැනීම සම්බන්ධයෙන් මහර අධිකරණයේ 4482 / 13 දරන නඩුව යටතේ කරුණු වාර්තා කොට එම අධිකරණයට වාස් ගුණවර්ධන මහතා මේ මස 5 වන දින ඉදිරිපත් කිරීමට නියෝගයක් නිකුත් කරන ලෙසට රහස් පොලිසිය අධිකරණයෙන් ඉල්ලා සිටියේය.රවිඳු සමීර ද වාස් ගුණවර්ධන නමැති සැකකරු අත්අඩංගුවට ගැනීමට නිවාස සෝදිසි කළත් සොයා ගැනීමට නොහැකි වූ බව පැවසූ පොලිසිය තවදුරටත් විමර්ශන පවත්වන බව පැවසීය.මෙහිදී පාපොච්චාරණ සම්බන්ධ විරෝධතා අද දිනයේ ඉදිරිපත් කිරීමට නියමිතව තිබුණත් එය නිසි අධිකරණයේදී නිසි අවස්ථාවක ඉදිරිපත් කරන බවට ජනාධිපති නීතීඥ හේමන්ත වර්ණකුලසූරිය මහතා පැවසීය.තවදුරටත් කරුණු ඉදිරිපත් කළ වාස් ගුණවර්ධන මහතා වෙනුවෙන් පෙනී සිටි නීතිඥවරු දිගින් දිගටම පුවත්පත් නඩු තීන්දු මහේස්ත්‍රාත්වරයා වෙත පෙන්වමින් මාධ්‍යයට විරෝධය පළ කළහ.නීතිඥවරුන් කරන ලද සැල කිරීම් සම්බන්ධයෙන් පිළිතුරු දුන් රජයේ අධිනීතීඥ වසන්ත පෙරේරා මහතා පවසා තිබුණේ මාධ්‍යයට දක්වන විරෝධය මෙම නඩුවට අදාළ නොමැති බවත් තම කීර්තිනාමයට හානි වූවා නම් ගත හැකි ක්‍රියාමාර්ග වෙනම තිබෙන බවත්ය. 5, 6, 4 සැකකරුගේ ප්‍රකාශ ලබා ගැනීමට රහස් පොලිසියට අවසර ලබාදුන් මහේස්ත්‍රාත්වරයා සියලු සැකකරුවන් මේ මස 14 වන දින දක්වා තවදුරටත් රක්ෂිත බන්ධනාගාරගත කිරීමට නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n1308024</link>
    <topic>පළාත් තුනේ ඡන්දය සැප්. 21දා</topic>
    <author>අනුර ප්‍රේමලාල්</author>
    <content>මධ්‍යම, උතුර හා වයඹ පළාත් සභා ඡන්ද විමසීම සැප්තැම්බර් 21දා පැවැත්වීමට තීරණය කර ඇතැයි මැතිවරණ කොමසාරිස් මහින්ද දේශප්‍රිය මහතා ප්‍රකාශ කර සිටියි.මේ සම්බන්ධයෙන් නිවේදනයක් නිකුත් කරන ඒ මහතා එදින උදේ 7.00 සිට සවස 4.00 දක්වා මැතිවරණය පැවැත්වීමට අවශ්‍ය ක්‍රියාමාර්ග ගන්නා ලෙස දිස්ත්‍රික් තේරීම්භාර නිලධාරින්ට උපදෙස් දී තිබේ.මෙවර මැතිවරණයේ තිබෙන සුවිශේෂිතාව වනුයේ වසර විසිපහකට පසු උතුරු පළාතේ ඡන්දය පැවැත්වීමයි. එමෙන්ම නිදහස් හා සාධාරණ මැතිවරණයක් පැවැත්වීමට අදාළ සියලු පර්ශ්වයන්ගෙ සහයෝගය මැතිවරණ මහා ලේකම් කාර්යාලය බලාපොරොත්තුවේ.මෙවර මැතිවරණ සමයේ සිදුවන නීතී විරෝධි ක්‍රියා පිළිබඳ දැනුම් දීම සඳහා ප්‍රධාන පැමිණිලි කාර්යාලය රාජගිරියේ මැතිවරණ මහාලේකම් කාර්යාල පරිශ්‍රයේත් මැතිවරණය පැවැත්වෙන දිස්ත්‍රික්කයන්වල පිහිටි සහකාර මැතිවරණ කාර්යාලයන්හි ස්ථාපිත කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n1308025</link>
    <topic>රතුපස්වල ජල ප්‍රශ්නයට ආරක්‍ෂක ලේකම්ගෙන් විසඳුම්</topic>
    <author>නිමල් රාජපක්‍ෂ – අනුර ප්‍රේමලාල්</author>
    <content>වැලිවේරිය රතුපස්වල පීඩනයට පත් ජනතාවට ආරක්‍ෂක ලේකම් හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහතා ඉදිරිපත් වී කඩිනමින් විසඳුම් ලබා දීමට පියවර ගෙන ඇත.සතියක පමණ කාලයක් තිස්සේ රතුපස්වල ප්‍රදේශයේ ඉදිකර තිබූ කර්මාන්ත ශාලාවකින් විස රසායනික ද්‍රව්‍ය පිටවීමෙන් අවට ප්‍රදේශයේ ළිං ජලය අපවිත්‍ර වීම නිසා ප්‍රදේශයේ ජනතාව විවිධ රෝගවලට පත් වී ඇත.මේ සම්බන්ධයෙන් කුපිත වූ ජනතාව නව නුවර පාර හරස් කරමින් දැවැන්ත උද්ඝෝෂණයක් පවත්වා අධිකරණයට ඉදිරිපත් වී තිබිණ.මේ සම්බන්ධයෙන් ආරක්‍ෂක ලේකම් ගෝඨාභය රාජපක්‍ෂ මහතා අදාළ ආයතන දහයක් සමඟ මේ ප්‍රශ්නය සාකච්ඡා කොට විසඳුමක් ලබා දෙන තෙක් බවුසර මගින් ජලය ලබාදීමට ජාතික ජලසම්පාදන මණ්ඩලයට නියෝග කොට ඇත.සතියක් (06) ඇතුළත නළ මගින් ජලය ලබාදීමට ද මෙහිදී තීරණය විය. කර්මාන්තශාලාවෙන් විස රසායනික ද්‍රව්‍ය පිටවීම පිළිබඳ නිරීක්‍ෂණ කටයුතු පැහැදිලිව විසඳෙනතුරු එය වසා දැමීමට තීරණය කෙරිණ.ආරක්ෂක ලේකම්වරයාගේ මැදිහත්වීමෙන් රතුපස්වල සිද්ධිය සමථයකට පත් කිරීමෙන් පසුව අන්තවාදීන් පිරිසකගේ මැදිහත්වීමෙන් රතුපස්වල ප්‍රදේශවාසීන් කුපිත කර යළි නොසන්සුන්කාරී තත්ත්වයක් නිර්මාණය කොට ඇත.එම නොසන්සුන්කාරී තත්ත්වය පාලනය කිරීමට ගත් උත්සාහයේ දී පොලිස් නිලධාරීන් පස්දෙනෙක් සහ කළහකාරීන් 17 දෙනෙක් තුවාල ලබා ගම්පහ රෝහලට ඇතුළත් කර ඇත. එහිදී බරපතළ තුවාල ලැබූ තරුණයෙක් මියගිය බව ගම්පහ රෝහලේ ප්‍රකාශකයෙක් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n1308026</link>
    <topic>ගිනිකොණදිග මුහුදට තද සුළං හා වැසි</topic>
    <author>උදුලා පීරිස්</author>
    <content>හම්බන්තොට සිට පොතුවිල් දක්වා ගිනිකොනදිග මුහුදට ඔබ්බෙන් වන මුහුදු ප්‍රදේශයත්, පුත්තලම සිට යාපනය හරහා ත්‍රිකුණාමලය දක්වා ගිනිකොනදිග මුහුදු ප්‍රදේශයේ අද (2) විටක පැයට කිලෝමීටර් 60ක වේගයෙන් සුළං හමනු ඇතැයි කාලගුණ විද්‍යා දෙපාර්තමේන්තුව කියයි.ගිගුරුම් සහිත වැසි ඇති වන විට සෙසු මුහුදු ප්‍රදේශවලද තද සුළං හමනු ඇතැයි එම දෙපාර්තමේන්තුව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n1308027</link>
    <topic>ගාල්ලේ රජයේ සේවකයන් වෙනුවෙන් ඉදිකළ නිවාස 650 තවම වසා දමලා</topic>
    <author>ලංකින්ද නානායක්කාර</author>
    <content>ගාල්ල හබරාදුව රජයේ සේවකයන් ට ලබා දීමට ඉදි කරන ලද නිල සෙවන ව්‍යාපෘතිය යටතේ ඉදි කළ මහල් නිවාස සංකීර්ණයේ නිවාස හයසිය පනස් හතක් වසර ගණනාවක සිට වසා දමා කිසිදු ප්‍රයෝජනයකට නොගෙන අතහැර දමා ඇතැයි නියෝජ්‍ය කථානායක චන්දිම වීරක්කොඩි මහතා ගාල්ලේ දී පැවැසීය.වැඩි දුරටත් අදහස් ප්‍රකාශ කළ ඒ මහතා මෙසේ ද කීය.මෙම ගොඩනැගිලි සමූහයේ වහලවල් මේ වන විටත් අබලන්ව තිබෙනවා. මෙය ඉදි කර වසර හයක් පමණ ගත වී තිබෙනවා. මෙය නියමාකාරයෙන් පැවැරීමක් නොකර විශාල අපරාධයක් සිදු කර තිබෙනවා. මෙම නිවාස ඉක්මනින් රජයේ නිලධාරීන්ට ලබා දීමේ වැඩ පිළිවෙල කි‍්‍රයාත්මක කළ යුතුව තිබෙනවා. මට ජනාධිපතිතුමාත් මේ ගැන කිව්වා එතුමා උඩින් යනකොට මේකේ වහල පෙනිලා ඒ ගැන සොයා බලන්න කිව්වා. හබරදුව නගරයේ ඇති වටිනාම ඉඩම් කොටස තමයි මේ ගොඩනැගිලි සංකීර්ණය ඉදිකර තිබෙන්නේ .පසුගිය එක්සත් ජාතික පක්ෂ ආණ්ඩු සමයේ දී තමයි මෙහි ඉදි කිරීම් ආරම්භ කළේ.අප ආණ්ඩුකාලයේ දී තමයි ඉදි කිරීම් අවසන් කළේ. මෙහි වැඩ කටයුතු අවසන් කර භාර දිය යුතුව තිබෙනවා. මෙහි අනුකුලත්වය ලබා දීම හා කසල කළමණාකරන කටයුතු සකස් කිරීමට පියවර ගන්න.කසළ බැහැර කිරීමේ කාණු පද්ධතිය තුළ ඇති ප‍්‍රශ්නය හා මෙම දැවැන්ත නිවාස ව්‍යාපෘතිය නිසා කොග්ගල ඔයෙහි සිදු විය හැකි ප‍්‍රශ්නයක් නොමැති බව තහවුරු කිරීම හා කසළ බැහැර කිරීමේ ක‍්‍රම යටතේ හබරාදුව ප‍්‍රාදේශීය සභාවට ඒ සඳහා පහසුකම් ලබා දීමද සිදු කළ යුතුව තිබෙනවා. ඉන් අනතුරුව එම නිවාස ප‍්‍රයෝජනවත් වන ආකාරයට නිවාස හිමියන් ට ලබා දියු යුතුව තිබෙනවා. මේ සඳහා වහාම පියවරක් ගත යුතු බවද නියෝජ්‍ය කථානායකවරයා පැවැසීය.මෙය කළමණාකරනය කර මහා විනාශයක් වලක්වා ගැනීමට කටයුතු කරන ලෙස දකුණු පළාත් සභා මන්තී‍්‍ර එජාප විජේපාල හෙට්ටිආරච්චි මහතා ද පැවැසීය. ගාල්ල දිස්ති‍්‍රක් ලේකම් රවීන්ද්‍ර හේවාවිතරණ මහතා පැවැසුවේ මේ සම්බන්ධයෙන් වහා විසඳුමක් ලබාගෙන නිවාස සංකීර්ණ ය ජනතා අයිතිය ට පැවැරීමට කි‍්‍රයා කරන බවය.එසේ පැවැසුවේ 29 දින සභාපති පාර්ලිමේන්තු මන්ත‍්‍රී නිශාන්ත මුතුහෙටිටිගම මහතාගේ ප‍්‍රධානත්වයෙන් පැවැති ගාල්ල දිස්ති‍්‍රක් සම්බන්ධීකරණ කමිටු රැස්වීමේ දීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n1308028</link>
    <topic>ගෝලීය උණුසුමට ශ්‍රී ලංකාව දායක නොවුණත් මෙරටටත් ඉන් සිදුවන බලපෑමේ අඩුවක් නෑ</topic>
    <author>නිමල් රාජපක්ෂ</author>
    <content>ගෝලීය උණුසුම කෙරෙහි ශ්‍රී ලංකාවේ දායකත්වය ගණන් නොගතයුතු තරම් වන නමුත් ඊට මුල්වන දේශගුණික විපර්යාසයන්හි බලපෑමට ශ්‍රී ලංකාව දැඩිව ගොදුරු වන්නේ යැයි පොල් සංවර්ධන හා ජනතා වතු කළමනාකරණ ඇමැති ජගත් පුෂ්පකුමාර මහතා පවසයි.ඇමැතිවරයා මෙම අදහස් පළ කළේ පසුගියදා (30) රේණුකා හෝටලයේ පැවැති දේශගුණික විපර්යාසයන්ගේ බලපෑම් සහ ආහාර සඳහා පරිසර සුරක්ෂිතතාවය අනුගතවීම සඳහා පැවැති සමුළුවට සහභාගී වූ අවස්ථාවේදීය.මෙහිදී අදහස් දැක්වූ පුෂ්පකුමාර ඇමැතිවරයාලෝකය පුරා සිදු කෙරෙන අයහපත් බලපෑම් නිසා දේශගුණික විපර්යාසය අද මානව සමාජයේ මූලික අවධානය යොමුව තිබෙන්නක්. එය මානව ජීවිතයේ හැම අංශයක් පුරාම බලපාන්නක්. එසේ වන්නේ බොහෝ දෙනෙකුගේ නව ජීවනෝපායයන් ස්වභාවික සම්පත් මත රඳා පවත්නා බැවින් යැයිද කීවේය.දේශගුණ විපර්යාසයන් වඩාත් අහිතකර ලෙස බලපාන්නේ දුප්පත් ජනතාවටයි. ඒ නිසා ශ්‍රී ලංකාව වැනි රටවල දිළිඳු ජනතාව කෙරෙහි දැඩි අවධානයක් යොමු කළ යුතුයි. එසේ නොවුණහොත් එය බරපතළ අර්බුදයක් විය හැකියි.ශ්‍රී ලංකාව ගෝලීය උණුසුමේ දායකත්වය සම්බන්ධයෙන් ගණන් නොගත යුත්තක්. නමුත් දේශගුණ විපර්යාසයන්ගේ බලපෑම් දැඩිව දැනෙන රටක්. මේ සමුළුවෙන් කෘෂිකාර්මික භෝග වතු වගාව පරිසර සුරක්ෂිතතාව සහ ආහාර සම්බන්ධයෙන් දේශගුණයට අදාළව ක්‍රියා කළ යුතු ආකාරය, පිළිබඳ විද්‍යාත්මක දැනුම ලබාදිය හැකි වෙනවා. වෙනත් අංශ හා සලකන කල කෘෂිකර්මය සහ වතුවගාව විශේෂිත දේශගුණික තත්ත්වයන් මත රඳා පවතින්නක්. නියඟය හා ජලගැලීම් ගොවීනට බරපතළ අභියෝගයක්. දේශගුණ විපර්යාස නිසා අපේ ආහාර සැපයුම කෙරෙහි එය බලපාන ආකාරය අවබෝධ කර ගැනීම තරමක් දුෂ්කරයි.උදාහරණ වශයෙන් සමහර වගාවන්ට උෂ්ණත්වය සඳහා කාබන් ඩයොක්සයිඩ් වායුවේ පැවැත්ම උපකාරී වුවත් නිවර්තන කලාපීය වගාවන්ට එය අහිතකර වෙයි. මේ තත්ත්වය යටතේ ආහාර සුරක්ෂිතතාව ඉතා වැදගත් වනවා සේම විශාල අභියෝගයක් ද වෙනවා. කෘෂිකර්මයේ විවිධ අංශ කෙරෙහි ප්‍රාදේශීය දේශගුණ විපර්යාසයන්ගේ බලපෑම විශේෂයෙන් අවධානයට ලක් විය යුතුයි.ශ්‍රී ලංකාවේ කෘෂි පාරිසරික කලාප රැසක් පවතිනවා. විශේෂයෙන් භෝග කෙරෙහි නියඟය හා අධික තාපය බලපෑම අඩාල ප්‍රදේශය අනුව බලපානවා. කෘෂි පාරිසරික කලාපයේ පසෙහි සාරත්වය ඊට බලපානවා. මේ නිසා දේශගුණ විපර්යාසයන්ගේ බලපෑම හා ඊට අනුගත වන විවිධ භෝග සම්බන්ධයෙන් අප ප්‍රමාණවත් අයුරින් අවධානය යොමු කර ඇද්ද යන්න ප්‍රශ්නයක්.පවත්නා තත්ත්වය යටතේ ශ්‍රී ලංකාව ජාතික දේශගුණික විපර්යාස තත්ත්වයක් ගොඩනඟා තිබෙනවා. එහි විශේෂිත තේමාවන් හා මාර්ගෝපදේශන මූලධර්ම ඇතුළත්ව තිබෙනවා. මෙම ප්‍රතිපත්ති ක්‍රියාත්මක කිරීමේදී සෑම මට්ටමකම සහයෝගය ඉතා අත්‍යවශ්‍ය වෙනු ඇතැයි පැවැසීය.එවන් වාතාවරණයක් යටතේ මෙවන් අන්තර්ජාතික සමුළුවක් පැවැත්වීම සම්බන්ධයෙන් එය සංවිධාන කළ පොල් පර්යේෂණ ආයතනය, ලෝක කෘෂි වන මධ්‍යස්ථානය, පරිසර සහ පුනර්ජනනීය බලශක්ති අමාත්‍යාංශය වැදගත් කාර්යභාරයක් ඇතිකර ඇතැයිද මෙහිදී පැවැසීය.වැවිලි කර්මාන්ත අමාත්‍යාංශයේ ලේකම් නිහාල් සෝමවීම මහතා ඇතුළු ජ්‍යෙෂ්ඨ නිලධරීන් රැසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n1308029</link>
    <topic>ගාල්ලේ පාසල් හා රාජ්‍ය ආයතනවල ඩෙංගු මර්දන අක්‍රමවත්</topic>
    <author>ලංකින්ද නානායක්කාර ඉමදුව සමුහ</author>
    <content>ගාල්ල දිස්ත‍්‍රික්කයේ රජයේ කාර්යාල , රජයේ නිවාස, හා පාසල් වල ඩෙංගු මර්දන කටයුතු ක්‍රමවත්ව සිදු නොවන බව ගාල්ල දිස්ත‍්‍රික් මහජන සෞඛ්‍ය පරීක්ෂක ප‍්‍රසන්න ලියනගේ මහතාචෝදනා නගයි. ඒ මහතා එසේ පැවසුවේ 29 දින පැවති ගාල්ල දිස්ත‍්‍රික් සම්බන්ධීකරණ රැස්වීම සභාපති පාර්ලිමේන්තු මන්ත‍්‍රී නිශාන්ත මුතුහෙටිටිගම මහතාගේ ප‍්‍රධානත්වයෙන් රැස් වු අවස්ථාවේ දීය. මේ පිළිබදව තව දුරටත් සම්බන්ධීකරන කමිටුව හමුවේ අදහස් දැක් වු ඒ මහතා, අපි පසුගිය ඩෙංගු සතිය වෙනුවෙන් රජයේ කාර්යාල හා නිල නිවාස පාසල් සියල්ලම පරීක්ෂා කළා .අපි පරීක්ෂා කළ පාසල් 403 න් පාසල් 242 ක තත්ත්වය ඉතාම නරකයි. එයින් 23 ක මදුරු කීටන් පවා දක්නට ලැබුනා. රජයේ ආයතන 630 පරීක්ෂා කළ අතර 241 තත්ත්වය හොද නෑ. ඒවගේම ඒවායෙත් 56 ක මදුරු කීටයන් ඇති තැන් හමු වුනා. උසස් නිළධාරීන්ගේ නිල නිවාස වල තත්ත්වයත් එසේමයි. එම නිළධාරීන්ට එක එල්ලේ වැරද්ද පවරන්නත් අමාරුයි මොක ද ඔවුන් උදේ ගිහින් සවස එනවා. නිවාස පිරිසිදු කරන උදවිය නිවැරදි ආකාරයෙන් එය සිදුකර නොමැති වීම නිසා මෙවැනි තත්ත්වයක් උදා වී තියෙනවා. කෙසේ නමුත් අපි මේ අවස්ථාවේ නඩු දැම්මේ නෑ. පළමු අවස්ථාව ලෙස සකසා ගන්නා ලෙස උපදෙස් දුන්නා. මම මෙතන පවා ඉන්න ඒ උසස් නිළධාරීන්ගෙන් ඉල්ලා සිටිනවා ඔබේ දරුවාගේ හා ඔබේ නිරෝගී බව සේවකයින්ට භාර දී නිකන් ඉන්න එපා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n13080210</link>
    <topic>බදුල්ලේ ගම්මිරිස් වගාවෙන්  හොඳ පළදාවක්</topic>
    <author>පස්සර සමුහ උබයරත්න වනසිංහ</author>
    <content>අපනයන කෘෂිකර්ම දෙපාර්ත‍මේන්තුව මගින් මීට වසර කීපයකට ‍පෙර සිට බදුල්ල දිස්ත්‍රික්ක‍යේ විවිධ ව්‍යාපෘති හරහා ක්‍රියාත්මක කරනු ලැබු ගම්මිරිස් වගාව ‍මේ වන විට සාර්ථක පළදාවක් අත්කර දී ඇතැයි බදුල්ල දිස්ත්‍රික් අපනයන කෘෂිකර්ම ‍දෙපාර්තමෙන්තු ප්‍රධාන කාර්යාලය ‍පෙන්වා ‍දෙයි.එම ‍දෙපාර්ත‍මේන්තුව යට‍තේ ‍ගොවීන් හා ‍ගොවි සංවිධාන යට‍තේ වගා කරනු ලැබු ‍‍වෙනත් ‍බෝග වන ‍කොකෝ,කුරුදු,කරාබු, සහ ‍කෝපි වගාවන්ට ඉදිරි‍යෙන් ‍‍බො‍හෝ ගොවීන් ගම්මිරිස් වගාවට ප්‍රධාන තැනක් දි කටයුතු කළ අතර ඒ හේතුවෙන් ‍මෙම සාර්ථක බව ඇති වී ති‍බෙන බව ‍‍පෙන්වා දෙන අපනයන ‍බෝග වගාකරුවන්ගේ සංවිධාන‍ ග්‍රාමීය ජන ජීවිතයන්හිද විශාල ආර්ථික පරිවර්තනයක් ඇති වෙමින් පවතින පවද ප්‍රකාශ කර සිටී.පසුගිය කාල‍යේ වියළි ගම්මිර්ස් කි‍ලෝවක් රු.800 සිට රු.1000 දක්වා ඉහළ මිලක පැවැතීම නිසා ග්‍රාමීය මට්ට‍මේ බෙ‍හෝ ගොවි පවුල් ‍නොසිතු ‍ලෙසින් මිළ මුදල් රැස්කර ‍ගෙන සිටි බවත්,ඇතම් ගම්මිරිස් වගාකරුවන් නව වාහාන පවා මිළට ගනිමින් තව තවත් වගාකටයුතුවල නිරතවීමට පටන් ‍ගෙන ඇති බවත් වැඩිදුරටත් අදහස් දක්වමින් එම සංවිධාන කියා සිටී.එහෙත් ඔවුන්ගේ එම නිෂ්පාදන අදාල නගර කරා ‍ගෙන ඒමට තරම් ප්‍රමාණවත් මාර්ග පහසුකම් ‍‍නොමැතිවීම විශාල අඩු පාඩුවක් බව මේ අතර සදහන් කරන ග්‍රාමීය ‍ගොවි සංවිධාන ස්වඋත්සාහා‍යෙන් නැගී සිටිමට ‍වෙර දරන ‍මෙවැනි ග්‍රාමීය ප්‍රදේශයන්හි ඡනතාව සම්බන්ධ‍යෙන් වැඩි අවධානය තවත් යොමු ‍කොට අවශ්‍ය මාර්ග පහසුකම් ලබාදීමට වගකිව යුත්තන්ගේ විශේෂ අවධානය ‍යොමු කරන ‍ලෙසද ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n13080211</link>
    <topic>කොටපොල-සෙල්වකන්ද මාර්ගය අන්ත අබලන්</topic>
    <author>බන්දුල ගුණසේකර</author>
    <content>මාතර දිස්ත්‍රික්කයේ කොටපොල, විහාරහේන - සෙල්වකන්ද මාර්ගය ඉහළ කොටස අන්ත අබලන් තත්ත්වයකට පත්වීම නිසා ප්‍රදේශයේ පදිංචි සිංහල හා දෙමළ පවුල් දහසකට අධික සංඛ්‍යාවක සාමාජිකයන් දැඩි දුෂ්කරතා රැසකට මුහුණ පා සිටිති.ජයතුං කන්ද,සෙල්ව කන්ද, ඉඹුල්වරාව, හාල්පන්දෙණිය ඇතුළු ගම්මාන රැසකට පිවිසීමට ඇති එකම මාර්ගය වන මෙම පාරේ ආරම්භක කොටස පමණක් අලුත්වැඩියා කොට එය අතරමග නතර කර දමා ඇත.විශේෂයෙන්ම එන්සල්වත්ත දෙමළ විදුහලට දිනපතා යන එන දරු දැරියන් පන්සියයකට අධික පිරිස මෙම මාර්ගයෙහි පවතින අබලන් තත්ත්වය නිසා බලවත් පීඩාවකට පත්වසිටිති.විදුහලෙහි ගුරු දෙගුරුන්ද බොහෝ වැසි දිනවල මෙම මාර්ගයෙහි පා ගමනින් හෝ ගමන් ගත නොහැකිව දැඩි අපහසුතාවයකට මුහුණ දී සිටින අතර එවැනි දිනවලදී ප්‍රදේශයේ ත්‍රිරෝද රථ රියදුරන් පවා මෙම මාර්ගයේ ගමන් යාම ප්‍රතික්ෂේප කිරීම බලවත්ම ගැටලුවක් වී ඇත.කොටපොල ප්‍රාදේශීය ලේකම් බල ප්‍රදේශයට අයත් මෙම මාර්ගයේ අන්ත අබලන් කොටස හෝ නොපමාව පිළිසකර කර දීමට කඩිනම්අවධානය යොමු කරන ලෙස එන්සල්වත්ත විදුහලේ දරු දැරියෝ මෙන්ම ගුරු දෙගුරුහුද අදාල බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=n13080212</link>
    <topic>ලබුනෝරුව ග්‍රාමීය රෝහලට වසර දෙකක සිට නේවාසික වෛද්‍යවරයෙක් නෑ</topic>
    <author>අශෝක සේනාරත්න අනුරාධපුර සමූහ</author>
    <content>ගොවි පවුල් පහළොස් දහසකගේ පමණ සෞඛ්‍ය පහසුකම් නංවාලීමට තිබෙන ලබුනෝරුව ග්‍රාමීය රෝහලේ වසර දෙකක පමණ කාලයක සිට නේවාසික වෛද්‍යවරයා නැතිකමින් රෝගීහු දැඩි පීඩා විඳිති.මෙම රෝහලේ නේවාසිකව සිටි වෛද්‍යවරයා වෙනත් රෝහලකට මාරු කර ඇති බව ප්‍රදේශවාසීහු පවසති.මේ රෝහලේ නේවාසික වෛද්‍යවරයකු නැති නිසා හදිසියේ රෝගී වන්නන්ට සැතපුම් එකොළහක් දුර ගෙවා කැකිරාවට යාමට සිදුවී තිබෙන බව ප්‍රදේශවාසීහු පවසති.ලබුනෝරුව සිට තිරප්පනේ තෙක් ඇති ප්‍රධාන මාර්ගය දැඩිසේ අබලන්ව ගොස් ඇති බැවින් හදිසියේ රෝගී වන්නන් පෞද්ගලික වාහනයකින් පවා ගෙන යාමට නොහැකි වී ඇත.ලබුනෝරුව ග්‍රාමීය රෝහලේ ගැබිණි වාට්ටුවක් හා සූත්‍රිකාගාරයක් ඇතැත් වෛද්‍යවරයකු නැති නිසා එම අංශ වැසී ගොසිනි.උතුරුමැද පළාත් සෞඛ්‍ය ඇමැතිවරයාට ප්‍රදේශවාසීන් වර්තමානයේ රෝහල පත්ව ඇති තත්ත්වය පිළිබඳව දන්වා සිටියත් මේ දක්වා නේවාසික වෛද්‍යවරයකු ලබුනෝරුවට ලබාදී නැති බව ප්‍රදේශවාසීහු කියති.නේවාසික වෛද්‍යවරයා වෙනුවට ලබුනෝරුවට වෙනත් රෝහලකින් දින තුනක් වෛද්‍යවරයකු එවා තිබුණි.ලබුනෝරුව ඇතුළුතවත් ගම්මාන පහළොවක පමණ ජනතාවට සහන සේවයේ යොදවා ඇති වෛද්‍යවරයා පැමිණෙන තෙක් ලෙඩවීමට සිදුවී තිබේ.උතුරුමැද පළාත් සෞඛ්‍ය අධ්‍යක්ෂිකා වී.එස්.කේ. සුබසිංහ මහත්මියගෙන් ලබුනෝරුව රෝහලට අත්ව ඇති තත්ත්වය පිළිබඳව කළ විමසුමකදී මෙසේ පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r1308021</link>
    <topic>මගීන්ගේ නැතිවූ හැඳුනුම්පත් - ප්‍රවේශපත් ප්‍රදර්ශනයට ගම්පහ දුම්රිය පොළේ පුවරුවක්</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>ගම්පහ දුම්රිය ස්ථානයේ දුම්රිය මගීන් අමතක කර දමාගිය ජාතික හැඳුනුම්පත් ඇතුළු විවිධ භාණ්ඩ දමා ගිය අමතකවී ඇති මෙම ලිපිද්‍රව්‍ය සඳහා ගම්පහ දුම්රිය ස්ථානාධීපතිවරයා විසින් අලුතින් දැන්වීම් පුවරුවක් සාදා ඇති අතර එය මගී ජනතාවගේ පැසසුමට ලක්වී ඇත.ශ්‍රී ලංකාවේ සතරදිග්බාගේ සිට ගම්පහ දුම්රිය ස්ථානයට පැමිණි මගීන්ගේ අමතකවී දමාගිය ජාතික හැඳුනුම්පත් 100ක් පමණ මෙහි ඇති අතර මෙම භාණ්ඩ අතර ඒ. ටී. ඇම්. බැංකු කාඩ්, විදේශ ගමන්බලපත්‍ර, ගැටකපන්නන් දමාගිය හිස් මුදල් පසුම්බි ආදිය ද වේ.දුම්රියෙන් ගමන් කිරීමේදී ඔබගේ ජාතික හැඳුනුම්පත හෝ ඒ. ටී. එම්. බැංකු කාඩ්පත හෝ විදේශ ගමන් බලපත්‍රය නැතිවූවානම් පැමිණ පරීක්‍ෂා කර ඒවා ලබාගත හැකි බව ගම්පහ දුම්රිය ස්ථානාධිපති සුමනසිරි කහඳව මහතා පවසා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r1308022</link>
    <topic>පොලිසිය සහ සිවිල් ආරක්ෂක කමිටු මගින් කන්තලේ-තඹලගමුවට දුම්රිය බම්බු ගේට්ටු</topic>
    <author>කන්තලේ සමූහ</author>
    <content>රේල් ගේට්ටු නොමැතිවීමෙන් වූ මරණ සංඛ්‍යාව ශීඝ්‍ර ලෙස ඉහළ යාමට විකල්පයක් ලෙස තාවකාලික බම්බු ගේට්ටු සවිකිරීමේ ව්‍යාපෘතිය යටතේ කන්තලේ සහ තඹලගමුව යන ප්‍රදේශවල ගේට්ටු 22 ක් ස්ථාපිත කර ඇත.කන්තලේ මූලස්ථාන පොලිසි සහ තඹලගමුව පොලිසිය සිය සිවිල් ආරක්ෂක කමිටු හරහා තඹලගමුව ගේට්ටු 13 ක් සහ කන්තලේට 9ක් ලෙස මේ ගේට්ටු සවිකර ඇත.අනතුරුවලට ලක්වීමේ අවදානම වඩාත් තහවුරුවී ඇතිප්‍රදේශයන් හරහා මේ ගේට්ටු සවිකර ඇති අතර තාවකාලිකව බඳවාගෙන ඇති එහි මුරකරුවන්ට රුපියල් 700ක වැටුපක්ද මේ වනවිට ලබාදේ.සෑම ගේට්ටුවක් සහිත මුරකපොලුවකට පොලිසිය සිවිල් ආරක්ෂක කමිටු නියෝජිතයින්ගේ සහයෝගයෙන් මුර කුටියක්ද තාවකාලිකව ඉදිකර දී ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r1308023</link>
    <topic>පුදුකුඩිඉරුප්පු හි පාළු ළිඳක හිස්කබලක් සහ ඇටකටු තොගයක්</topic>
    <author>කන්තලේ සමූහ</author>
    <content>තඹලගමුව පුදුකුඩිඉරුප්පු ප්‍රදේශයේ පාළු ළිඳක තිබි දිරායමින් පැවැති මිනිස් හිස්කබලක් හා ඇටකටු සමූහයක් (30 දා) සොයාගත් බව තඹලගමුව පොලිසිය කියයි.වසර 20 කට පසුව යළි තඹලගමුව ප්‍රදේශයට පදිංචියට ආ ද්‍රවිඩ පවුලකට අයත් වත්තක පාළුවට ගොස් තිබූ ළිඳක් නැවත ප්‍රතිසංස්කරණය කිරීමේදී මේ ඇටසැකිලි හමු වී ඇත.සොයාගන්නා ලද හිස්කබල හා ඇටසැකිලි කොටස් වැඩිදුර පරීක්‍ෂණ සඳහා මහනුවර පේරාදෙණිය විශ්වවිද්‍යාලයේ වෛද්‍ය පීඨය වෙත යැවීමට කන්තලේ මූලික රෝහලේ අධිකරණ වෛද්‍ය නිලධාරි ඩබ්. සංජීව මහතා දැනුම් දී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r1308024</link>
    <topic>තිසාවැව රක්‍ෂිතයේ ඉදිකර තිබූ තෙමහල් නිවසක් කඩා ඉවත් කරයි</topic>
    <author>අනුරාධපුර මධ්‍යම විශේෂ</author>
    <content>අනුරාධපුර පොතානේගම පණ්ඩුලගම තිසාවැව රක්‍ෂිත කොටසේ ඉදිකර තිබූ අනුරාධපුර නගරයේ ප්‍රබල ව්‍යාපාරිකයෙකුගේ තෙමහල් නිවස පෙරේදා (31) කඩා ඉවත් කිරීමට අනුරාධපුර මහේස්ත්‍රාත් අධිකරණය නියෝග නිකුත් කළේ ය.තිසාවැව රක්‍ෂිතයේ අනවසරයෙන් මෙම ගොඩනැගිල්ල ඉදිකර තිබෙන බවට මධ්‍යම නුවරගම් පළාත් ප්‍රාදේශීය ලේකම් කාර්යාලයේ ප්‍රාදේශීය ලේකම්වරයා අනුරාධපුර මහේස්ත්‍රාත් අධිකරණයේ නඩු අංක 76270 යටතේ පවරා තිබූ නඩුවක තීන්දුව ලබා දෙමින් අනුරාධපුර අතිරේක මහේස්ත්‍රාත් අතිරේක දිසා විනිසුරු චන්දිම එදිරිමාන්න මහතා එම ස්ථිර තෙමහල් ගොඩනැගිල්ල කඩා ඉවත් කිරීමට නියෝග ලබා දුන්නේය.මේ තෙමහල් නිවස ඉවත්කර ගැනීම සඳහා ලබන 08 වැනි දින දක්වා කල් ලබා දෙන ලෙස එහි හිමිකරුවන් ඉල්ලා සිටියත් ඊට අවසර නොලැබුණු අතර අනුරාධපුර මහේස්ත්‍රාත් අධිකරණයේ රෙජිස්ට්‍රාර්වරයා අදාළ නියෝගය රැගෙන පැමිණ එම නිවස සහිත ඉඩම ඊයේ (01) දිනයේ ප්‍රාදේශීය ලේකම්වරයාට භාර දෙන ලෙස එහි හිමිකරුවන්ට දැන්වූහ.එම අවස්ථාවේ කඩා දමන නිවස ඉදිරිපිටට ප්‍රදේශවාසීන් සිය ගණනක් එක් රැස් වූ අතර ඔවුන් මේ නිවස කඩා ඉවත් කිරීමට පියවර ගැනීම සම්බන්ධයෙන් ප්‍රාදේශීය ලේකම්වරයා ඇතුළු නිලධාරීන්ට දැඩි අප්‍රසාදය පල කළහ. මෙහි දී දෙපාර්ශ්වය අතර උණුසුම්කාරී තත්ත්වයක් ද හට ගැනුණි.මෙම නිවස මීට වසර 12කට පමණ ඉහත දී ඉදිකළ බවත්, ඒ අවධියේ දී ඊට විරෝධය පල නොකළ ප්‍රාදේශීය ලේකම්වරයා වසර 12කට පසුව නිවස කඩා ඉවත් කිරීමට අධිකරණ නියෝග ලබා ගත්තේ ඊට යාබදව පිහිටි තරු හෝටලයේ කළමනාකාරීත්වයේ උවමනාවකට බවද ප්‍රදේ්ශවාසීහු චෝදනා කළහ.තිසාවැව රක්‍ෂිත කොටසේ අනවසර ඉදිකිරීම් 36කට වැඩි ප්‍රමාණයක් තිබියදී කඩිමුඩියේ මෙම නිවස පමණක් කඩා දැමීමට තීරණය කළේ කුමන හේතුවක් නිසා දැයි ඔවුන් ප්‍රාදේශීය ලේකම් වරයාගෙන් ප්‍රශ්න කළහ.ප්‍රදේශවාසීන් පවසන්නේ ප්‍රාදේශීය ලේකම්වරයා විසින් කඩා දැමුණු නිවසේ හිමිකරුට ලිපියක් මඟින් දන්වා ඇත්තේ නිවස හේතුවෙන් ;හීටලයේ අලංකාරයට බාධාවක් ඇතිවන නිසා එය ඉතා ඉක්මණින් කඩා ඉවත්කර ගන්නා ලෙස දන්වා ඇති බවයි.නිවසේ හිමිකරුවන් ඊයේ දිනයේ (01) අධිකරණ නියෝගවලට අවනත වෙමින් නිවස සහිත ඉඩම ප්‍රාදේශීය ලේකම්වරයාට ලබා දුන් අතර නිවසේ ඇති දොර ජනෙල් හා සෙවිලි ඉවත්කර ගැනීම සඳහා දින කීපයක් ලබා දෙන ලෙස ඉල්ලා සිටියේ ය. ප්‍රාදේශීය ලේකම්වරයා නිවසේ ඇති වටිනා දොර ජනෙල් හා සෙවිලි ඉවත්කර ගැනීම සඳහා අවස්ථාව ලබා දුන්නේ ය.නිවසේ හිමිකරු වන අනුරාධපුර දීප්ති මෝටර්ස් හි හිමිකරු වන දීප්ති කුමාර උයන්වත්ත මහතා නිවස කඩා දැමීමෙන් දැඩි ලෙස සිත් තැවුලට පත්වී ඊයේ වන විට දැඩි ලෙස රෝගාතුරව අනුරාධපුර ශික්‍ෂණ රෝහලේ ප්‍රතිකාර ලබමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r1308025</link>
    <topic>ලංගම රියැදුරුට පහර දුන්නැයි තංගල්ල ඩිපෝවේ වැඩ නවතී</topic>
    <author>ඩබ්. පී. ධර්මසේන – මාතර සමූහ</author>
    <content>තංගල්ල ලංගම ඩිපෝවේ බස් රථයක රියැදුරෙකුට පහරදීමේ සිද්ධියක් සම්බන්ධයෙන් ඊයේ (අගෝ. 01 දා) පෙරවරුවේ සිට තංගල්ල ඩිපෝවේ සේවකයින් බස් ධාවනයෙන් ඉවත් වී විරෝධතාවයක නියැළුණහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r1308026</link>
    <topic>කළුතර නාවික හමුදා කඳවුරට පුපුරණ ද්‍රව්‍යයක් විසි කරලා</topic>
    <author>කළුතර මධ්‍යම සමූහ</author>
    <content>කළුතර නාවික හමුදා කඳවුර තුළට ඊයේ (01) අළුයම 2 ට පමණ කිසියම් පුද්ගලයකු පුපුරණ ද්‍රව්‍යයක් විසිකර යාමේ සිද්ධියක් පිළිබඳව දකුණු කළුතර පොලිසිය පරීක්‍ෂණ පවත්වයි. දකුණු කළුතර දුම්රියපොළ හා කළුගං කළපුව ආසන්නයේ පිහිටි මෝදරවැල්ල නම් ස්ථානයේ මෙම නාවික හමුදා කඳවුර පිහිටා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r1308027</link>
    <topic>කෑගල්ල තේ වගාවට කණ කොකා හඬන ලකුණු</topic>
    <author>කෑගල්ල සමූහ පී.එම්. පී. පොල්වත්ත</author>
    <content>මාස කීපයක සිට කෑගල්ල දිස්ත්‍රික්කයට නොකඩවා පවත්නා අධික වර්ෂාව නිසා තේ දලු කළු පැහැ ගැන්වී කුණු වී යාමට පටන් ගෙන ඇති නිසා තේ වතු හිමියෝ මහත් අසීරුවකට පත්ව සිටිති.මේ දිස්ත්‍රික්කයේ කුඩා තේවතු හිමියෝ 25000ක් පමණ සිටිති.මේ තේ වතුවල සේවය කරන කම්කරුවන් දහස් ගණනකට තේ ගස්වල තේ දලු කුණු වී යෑම නිසා රැකියාව පවා අහිමි වී ගොස් ඇත.කුඩා තේ වතු හිමියන් තම වතුවලින් සතියකට තේ කිලෝ 20ත් 25ත් තේ දලු කඩා ගත්තත් දැන් කිලෝ 5ක් 6ක් පමණ දක්වා එය පහළ බැස ඇති බව කුඩා තේ වතු හිමියෝ පවසති. යටියන්තොට, බුලත්කොහුපිටිය, දැරණියගල,දෙහිඕවිට, කෑගල්ල, අරණායක, ගලිගමුව, මාවනැල්ල, වරකාපොළ, රුවන්වැල්ල, රඹුක්කන යන ප්‍රාදේශීය ලේකම් කොට්ඨාසවල තේ හෙක්ටයාර් 11707ක පමණ වගා කර ඇත.දිස්ත්‍රික්කයේ තේ වගාවෙන් ජාතික නිෂ්පාදනයට සියයට 5.3ක දායකත්වයක්ද ලබා දෙයි.වර්ෂාව දිගටම පැවතුනහොත් තේ වගාව විනාශ වී යෑමේ තර්ජනයක් මතු වේවිදෝයි තේ වතු හිමියෝ බියෙන් පසු වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r1308028</link>
    <topic>කළුතර මාධ්‍යවේදීන්ට සම්මන්ත්‍රණයක්</topic>
    <author>කළුතර සමූහ දිවාකර මොහොට්ටි</author>
    <content>කළුතර දිස්ත්‍රික්කයේ මාධ්‍යවේදීන් සඳහා සම්මන්ත්‍රණයක් පසුගියදා උතුරු කළුතර රෝලන්ඩ්ස් හෝටල් සම්මන්ත්‍රණ ශාලාවේදී කළුතර දිසාපති යූ. ඩී. සී .ජයලාල් මහතාගේ සහභාගීත්වයෙන් පැවැත්විණි.එම අවස්ථාවට සහභාගී වූ මහාචාර්ය ආරියරත්න ඇතුගල මහතා මෙසේ කීවේය. කියවීමෙන් මිනිසා උතුම් පූර්ණ පුරවැසියකු වනවා. නිදහස යන්න කෙතරම් දුරට තේරුම් ගෙන ඇද්ද? අපේ නිදහස සංකීර්ණයි. සෑම පුරවැසියකුටම වැදගත් සංකල්පනාවක් අවශ්‍යයි. සමාජය ඇතුලේ විශාල ගැටුමක් තියෙනවා. ආගමික සංකල්පය තුළ දේව සංකල්පය තියෙනවා.පත්‍රවල පිටු ගණන් ලියන්නෙ මිථ්‍යාව අරමුණු කරගෙන. ජනතාව අතරමං වෙනවා. මේ සඳහා සාකච්ඡාවක් තිබිය යුතුයි.ජ්‍යෙෂ්ඨ කථිකාචාර්ය ධම්ම දිසානායක, ප්‍රවෘත්ති අධ්‍යක්ෂ වසන්ත ප්‍රිය රාමනායක, කළුතර මාධ්‍ය ඒකකයේ මාධ්‍යවේදී ශාන්තප්‍රිය යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r1308029</link>
    <topic>පැරැණි මූර්ති ප්‍රතිනිර්මාණයන්ට හපන් සිරිපාගම තරුණ කලා ශිල්පියා</topic>
    <author>නිවිතිගල සමූහ කුමාරසිරි විල්වල ආරච්චි</author>
    <content>පෞරාණික වස්තු ස්වභාවිකව ප්‍රතිනිර්මාණය කිරීමේ සහජ හැකියාවක් තිබෙන තරුණ කලා ශිල්පියෙකි ලලිත් විජේසිංහ. සුන්දර ගම්මානයක් වන සිරිපාගම ඔහුගේ උපන් ගමය.කැටයම්, මූර්ති, බිතු සිතුවම් අපූර්ව ලෙස නිර්මාණය කිරීමේ උරුමයෙන් ලද හැකියාවක් ඔහු සතුවේ. මධ්‍යම සංස්කෘතික අරමුදලින් ක්‍රියාත්මක වන බටලීයේ පිහිටි කෞතුකවස්තු අනුරූ නිකේතනයෙන් මූර්ති හැකියාව තව තවත් ඔහු ඔපමට්ටම් කරගත්තේය.ඔහු නිර්මාණය කළ ගල් කැටයම්, මූර්ති හා අපූර්ව චිත්‍ර මේ වන විට ලංකාවේ ප්‍රසිද්ධ ස්ථාන රැසක ඇත. රත්නපුර මහ සමන් දේවාලයේ කෞතුකාගාරයේ රජවරුන්ගේ ආලේඛ්‍ය මූර්ති නිර්මාණද, ඓතිහාසික ඇත්කුලුන හා අඩි 11 1/2ක් දිග සෙල්ලිපියද ඔහුගේ නිර්මාණය.හම්බන්තොට පල්ලෙමඩල්ල සමුදා පුරාවිද්‍යා කෞතුකාගාරයේ සමුදාසන්න ආදි මානවයන් නිර්මාණය කිරීමද, කොළඹ නිදහස් චතුරස්‍රයේ කෞතුකාගාරයේ ජාතික වීරවරයන්ගේ ආලේඛ්‍ය මූර්ති නිර්මාණද, මහනුවර ජාත්‍යන්තර බෞද්ධ කෞතුකාගාරයේ ලංකා, ලාවෝස්, කාම්බෝජ යන ආභාෂය සහිත බුද්ධ ප්‍රතිමා, බෝධි සත්ව ප්‍රතිමා, බිතු කැටයම් සහ පෞරාණික භාණ්ඩ නිර්මාණයන්ද ලලිත් විසින් නිර්මාණය කර තිබේ.මීට අමතරව රත්නපුර මුද්දුව ඥානසීහ කෞතුකාගාරයේ ජීවමාන ප්‍රමාණයේ ඥානසීහ ප්‍රතිමාවද, රත්නපුර ජාතික කෞතුකාගාරයේ සහ ජෛව විවිධත්වය උද්‍යානය තුළ සබරගමුවට ආවේණික සිංහයා, කිඹුලා, කඟවේනා, වල් බල්ලා, වල්ගවයා ආදී සතුන්ගේ අනුරූ නිර්මාණද ජීවමාන ලෙස ලලිත් අතින් නිම විය.ශ්‍රී පාද මධ්‍ය මහා විද්‍යාලයෙන් හා රත්නපුර සීවලී මධ්‍ය මහා විද්‍යාලයෙන් අධ්‍යාපනය ලැබූ ඔහු කැලණිය විශ්ව විද්‍යාලයෙන් කළා උපාධියද හිමිකර ගත්තේය. 2009 වසරේ ශිල්ප ජාතික ප්‍රදර්ශනයෙන් පාෂාණ මූර්ති අංශයේ ‘පාෂාණ බුද්ධි ප්‍රතිභා’ සම්මානයද, 2010 වසරේ ශිල්ප 2010 මඟින් පළාත් සහ සමස්ත ලංකා පාෂාණ මූර්ති අංශයේ ප්‍රථම ස්ථානයද මෙන්ම ශිල්ප 2011 පාෂාණ මූර්ති පළාත් හා සමස්ත ලංකා ප්‍රථම ස්ථානයද ඔහුට හිමිව තිබේ.තමාගේ ශිල්ප හැකියාව තරුණ පරපුරට දායාද කිරීමට ද ඔහු කැමැත්තෙන් සිටියි.38, සිරිපාගම, රත්නපුර ඔහුගේ ලිපිනයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=r13080210</link>
    <topic>දරුවන් ළමා නිවාසගත වීම වළකාගැනීම දෙමව්පියන්ගේ වගකීමයි</topic>
    <author>අහංගම සමූහ ආර්. එල්. දීයගහගේ</author>
    <content>පරිවාස හා ළමාරක්‍ෂක දෙපාර්තමේන්තුව යටතේ පාලනය වන දකුණු පළාතේ පිහිටි ළමා නිවාස තිස් හතක මේ වන විට ළමයින් එක්දහස් එකසිය හයදෙනෙකු සිටින බව දකුණු පළාත් පරිවාස කොමසාරිස් ඉඳුමිණි ලියනගේ මෙනවිය පැවසුවාය.මේ ළමා නිවාසවලින් පහක් පරිවාස හා ළමාරක්‍ෂක දෙපාර්තමේන්තුවට අයත් වන අතර ඉතිරි ළමා නිවාස තිස් දෙක ස්වේච්ඡා ළමා නිවාස ලෙස ක්‍රියාත්මක වේ.මේ යටතේ ගාල්ල දිසාවේ ළමා නිවාසවල ළමයි අටසිය තිස් තුන්දෙනෙක් ද, මාතර දිසාවේ ළමා නිවාසවල ළමයින් එකසිය හතළිස් පස්දෙනෙකු ද, හම්බන්තොට දිසාවේ ළමා නිවාසවල ළමයින් එකසිය විසි පස්දෙනෙකු ද සිටින බව වාර්තා වේ. මේ අනුව වැඩිම ළමයින් පිරිසක් සිටින්නේ ගාල්ල දිසාවේ ළමා නිවාසවලය.මව්වරුන් විදේශ රැකියාවලට යෑම, දෙමව්පිය රැකවරණය අහිමිවීම, දෙමව්පියන්ගේ වෙන්වීම, දුප්පත්කම හා ළමයින්ගෙන් සිදුවූ වැරදි නිසා ඔවුන්ට මෙසේ ළමා නිවාස ගතවීමට සිදු වී ඇති බව ද පරිවාස කොමසාරිස්වරිය පැවසුවාය. මෙය වළක්වා ගැනීමට තම දරුවන් වෙනුවෙන් දෙමව්පියන් වගකීමෙන් කටයුතු කළ යුතු යැයි ද ලියනගේ මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=s1308021</link>
    <topic>ශ්‍රී ලංකා-ද.අප්‍රිකා විස්සයි 20 ක්‍රිකට් තරගාවලිය අද ඇරැඹේ</topic>
    <author>ප්‍රින්ස් ගුණසේකර</author>
    <content>ලොව අංක එකේ සිටින ශ්‍රී ලංකාව හා හයවැනි ස්ථානයේ සිටින දකුණු අප්‍රිකාව අතර තරග 3කින් සමන්විත විස්සයි 20 ක්‍රිකට් තරගාවලිය අද කොළඹ ආර්.ප්‍රේමදාස ජාත්‍යන්තර ක්‍රීඩාංගණයේදී රාත්‍රි 7.00ට ආරම්භ වේ.එක්දින ක්‍රිකට් තරගාවලිය තරග 4-1ක් ලෙස පරාජයට පත්වී සිටින දකුණු අප්‍රිකාව මේ තරගාවලියට අලුත් ක්‍රීඩකයන් සිවුදෙනකු ද සමග නව නායකත්වයකින් තරග බිමට පිවිසෙයි.දිනේෂ් චන්දිමාල්ගේ නායකත්වයෙන් යුත් ශ්‍රී ලංකා පිලට තිලකරත්න ඩිල්ෂාන්, කුමාර් සංගක්කාර, මහේල ජයවර්ධන, සුරංග ලක්මාල්, අජන්ත මෙන්ඩිස් හා නුවන් කුලසේකර කැඳවා ඇත.ශ්‍රී ලංකාව අවසන්වරට සහභාගී වු බංග්ලාදේශයට එරෙහි විස්සයි 20 සංචිතයට එක්ව සිටි ඩිල්ෂාන් මුණවීර, කිත්රුවන් විතානගේ, ශාමින්ද එරංග, ඉෂාන් ජයරත්න, ෂෙහාන් ජයසූරිය, රමිත් රඹුක්වැල්ල හා චතුරංග ද සිල්වා මෙවර ඉවත්කොට ඇත.එක්දින තරගාවලියට ක්‍රීඩා කළ සුරංග ලක්මාල්, ඇන්ජලෝ පෙරේරා හා කුසල් ජනිත් පෙරේරාට විස්සයි 20 තරගාවලියට අවස්ථාව හිමිව තිබේ.එක්දින සංචිතයෙන් ඉවත්කළ ජීවන් මෙන්ඩිස්ට විස්සයි 20 සංචිතයේ සුපුරුදු ස්ථානය ලබාදීමට ක්‍රිකට් තේරීම් කමිටුව තීරණය කොට ඇත. චන්දිමාල්ගේ සහයට උපනායක ලසිත් මාලිංග සිටී.දකුණු අප්‍රිකානු එක්දින කණ්ඩායමට ක්‍රීඩා කළ ආරම්භක පිතිකරු හෂීම් අම්ලා විස්සයි 20 සංචිතයෙන් ඉවත්කොට ඇති අතර ඉදිරිපෙළ ක්‍රීඩා කළ කොලින් ඉංග්‍රම්, ඇල්විරෝ පීටර්සන් හා තුන් ඉරියව් ක්‍රීඩක රොබින් පීටර්සන්ට අවස්ථාව අහිමිවී තිබේ.දකුණු අප්‍රිකා පිල අවසන්වරට විස්සයි 20 තරගාවලියකට එක්වුයේ පාකිස්තානය සමග වන අතර එහිදී ක්‍රීඩා කළ ජස්ටින් ඔන්ටොන්ගෝ හා කයිල් ඇබොට් ද මෙවර තරගාවලියට කැඳවා නොමැත.විසිනව හැවිරිදි ෆැෆ් ඩු ප්ලෙසීස් දකුණු අප්‍රිකානු පිල මෙහෙයවන අතර ඔහු නායකත්වය දුන් තරග 4කදී දකුණු අප්‍රිකාවට පරාජයන් දෙකක් හා ජයග්‍රහණ දෙකක් හිමිව ඇත.දිනේෂ් චන්දිමාල් විස්සයි 20 තරගයකදී නායකත්වය දුන් පළමු අවස්ථාවේම ජයග්‍රහණය ශ්‍රී ලංකාවට ලබාදීම විශේෂත්වයකි.නිමාවට පත්වු එක්දින තරගාවලියේදී දකුණු අප්‍රිකාව විශාල ලකුණු වේගයක් රඳවාගෙන පන්දුවට පහරදීමට අසමත්විය. ශ්‍රී ලංකාවේ මන්දගාමී තණතිලිවල ස්වාභාවය පිළිබඳ පසුගිය දිනවල හොඳ අධ්‍යයනයක නිරත වී සිටින හෙයින් විස්සයි 20 තරගාවලියේදී ආක්‍රමණශිලී ක්‍රීඩා විලාශයක් බලාපොරොත්තු විය හැකි බව විචාරක මතයවී තිබේ.අද තරගය පැවැත්වෙන ආර්.ප්‍රේමදාස පිටියේ සහභාගීවු එක්දින තරග තුනේදීම අඩු ලකුණු ගණනකට දැවීගිය දකුණු අප්‍රිකානු පිතිකරුවන්ගේ විස්සයි 20 ක්‍රීඩා රටාව කෙබඳුවේදැයි බොහෝ දෙනාගේ අවධානයට ලක්ව ඇත.ශ්‍රී ලංකා විස්සයි 20 සංචිතය : දිනේෂ් චන්දිමාල් (නායක), ලසිත් මාලිංග (උපනායක), කුසල් ජනිත් පෙරේරා, ටී.එම්.ඩිල්ෂාන්, කුමාර් සංගක්කාර, මහේල ජයවර්ධන, ඇන්ජලෝ මැතිව්ස්, ලහිරු තිරිමාන්න, ඇන්ජලෝ පෙ‍රේරා, ජීවන් මෙන්ඩිස්, තිසර පෙරේරා, නුවන් කුලසේකර, සුරංග ලක්මාල්, සචිත්‍ර සේනානායක, අජන්ත මෙන්ඩිස්දකුණු අප්‍රිකා විස්සයි 20 සංචිතය : ෆැෆ් ඩු ප්ලෙසීස්, හෙන්රි ඩේවිඩ්, ඒ.බී ඩි විලියර්ස්, ඉම්රාන් තාහීර්, රයන් මැක්ලරන්, මෝනි මෝකල්, වේන් පාර්නල්, ලෙන්වාබෝ ස්ටොස්බෝ, ෆර්හාන් බෙහාර්ඩීන්, ක්වින්ටන් ඩී කොක්, ජේ.පී.ඩුමිනි, රොරී ක්ලෙන්වෙල්ඩ්, ඩේවිඩ් මිලර්, ක්‍රිස් මොරිස්, ඈරොන් පැන්ගිසෝ, ඩේවිඩ් වයිස්.</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=s1308022</link>
    <topic>කාල්ටන් සුපර් සෙවන්ස් දෙවැනි අදියර අද සහ හෙට</topic>
    <author>ෆවුස් මොහොමඩ්</author>
    <content>තාරුණ්‍යයට හෙටක් සංවිධානය මෙහෙයවන කාල්ටන් සුපර් සෙවන්ස් අන්තර් ජාතික රගර් තරගාවලියේ දෙවැනි අදියර අද (2) සහ හෙට (3) කොළඹ තුරඟ තරග පිටියේ දී පැවැත්වේ. තරගාවලියට වැඩි ආකර්ශණයක් ලබා ගැනීමේ අරමුණින් මෙවර තරගාවලිය පැවැත්වෙන්නේ දිවා රාත්‍රී තරගාවලියක් ලෙසය.ඒ අනුව අද සහ හෙට සියලු තරග ආරම්භ වන්නේ මධ්‍යහ්න 12.30ටය. රාත්‍රී 9.00 වනතුරු පැවැත්වෙන මේ තරගාවලියේ පළමු දිනයේ මූලික වටයේ තරග පැවැත්වේ.මෙවර පැවැත්වෙන දෙවැනි අදියරේ තරගාවලියේ දී කාල්ටන් සුපර් සෙවන්ස් සමස්ත ශූරයන් තෝරා ගන්නා බැවින් අද සහ හෙට තුරඟ තරග පිටිය දැඩි උණුසුම් වාතාවරණයක් ගනු නිසැකය.අද මධ්‍යහ්න 12.30ට ජැෆ්නා චැලෙන්ජර්ස් හා සදර්න් ෂාක්ස් අතර තරගයෙන් ආරම්භ වන පළමු දිනයේ තරග වටයට තරග 20ක් ඇතුළත් ය. එහි දී ජැෆ්නා චැලෙන්ජර්ස්, නොදර්න් ග්ලැඩියේටර්ස්, වෙස්ටර්න් වොරියර්ස්, සදර්න් ෂාක්ස් හා සෙන්ට්‍රල් කිංග්ස් 'ඒ' කාණ්ඩයෙන් තරග වදින අතර නෝර්ත් වෙස්ටර්න් බ්ලැක්ස්, නෝර්ත් සෙන්ට්‍රල් ටයිපූන්ස්, ඌව වයිපර්ස්, සබරගමුව ස්ටැලියොන්ස් හා ඊස්ටර්න් ඊගල්ස් කණ්ඩායම් 'බී' කාණ්ඩයෙන් තරග වදිති.ගාල්ල ජාත්‍යන්තර ක්‍රීඩාංගණයේ පසුගිය සති අන්තයේ පැවැති පළමු අදියරේ තරගාවලියේ ශූරතාව දිනූ සජිත් සාරංග ගේ නායකත්වයෙන් යුත් ජැෆ්නා චැලෙන්ජර්ස් පිල ‍අද ඇරැඹෙන දෙවැනි අදියරේ තරග වටයේ දී කාගෙත් අවධානය දිනා ගන්නා කණ්ඩායම බවට පත්වී සිටියි.පළමු අදියරේ අවසන් තරගයේ දී නෝර්ත් වෙස්ටර්න් බ්ලැක්ස් කණ්ඩායමට එරෙහිව ලකුණු 22-17ක ජයක් වාර්තා කිරීමට ජැෆ්නා චැලෙන්ජර්ස් පිල සමත්විය. පළමු අදියරේ දී තුන්වැනි තැන නෝර්ත් සෙන්ට්‍රල් ටයිපූන්ස් පිලට හිමිවූ අතර නොදර්න් ග්ලැඩියේටර්ස් කණ්ඩායමට සිවුවැනි තැන හිමිවිය.වෙස්ටර්න් වොරියර්ස් පිල පස්වැනි ස්ථානය අත්කර ගත් අතර ඌව වයිපර්ස් කණ්ඩායමට 6වැනි තැන හිමිවිය. සබරගමුව ස්ටැලියොන්ස් පිල 7වැනි ස්ථානයත්, සදර්න් ෂාක්ස් 8වැනි ස්ථානයත් අත්කර ගත් අතර සෙන්ට්‍රල් කිංග්ස් 9වැනි තැනට පත්විය. ඊස්ටර්න් ඊගල්ස් පිලට හිමිවූයේ 10වැනි තැනය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=s1308023</link>
    <topic>නෙට්බෝල් සම්මේලනයට නව නිවහනක්</topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=s1308024</link>
    <topic>ජාතික සැහැල්ලු පන්දු ක්‍රිකට් කණ්ඩායම රත්නපුර ඒකාබද්ධ පිල හමුවෙයි</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ ජාතික කණ්ඩායම සහ දිස්ත්‍රික් කණ්ඩායම් අතර ක්‍රිකට් තරගාවලියේ පළමු තරගය රත්නපුර ඒකාබද්ධ කණ්ඩායම සමග අනිද්දා (4) රත්නපුර සිවලී නගර සභා ක්‍රීඩාංගණයේදී ‍පැවැත්වේ.මීට සමගාමීව පැවැත්වෙන පෙරහුරු තරගයක් හෙට (3) ජාතික කණ්ඩායම සහ රත්නපුර දිස්ත්‍රික්කයේ කහවත්ත නිහාල් ක්‍රිකට් සමාජය සමග පැවැත්වීමට නියමිතය.මේ මස 23-24 දෙදිනද රත්නපුරයේදී අනුරාධපුර, පොළොන්නරුව, බදුල්ල, පුත්තලම, මන්නාරම, ත්‍රිකුණාමලය, වවුනියාව, කළුතර, කුරුණෑගල, කොළඹ උතුර හා දකුණ දිස්ත්‍රික් කණඩායම් සමග ජාතික කණ්ඩායම තරග වැදීමට නියමිතය.අදියර කිහිපයක් යටතේ පැවැත්වෙන තරගාවලිය අවසානයේ සැහැල්ලු පන්දු ප්‍රිමියර් ලීග් ක්‍රිකට් තරගාවලියක් පැවැත්වීමට කටයුතු කරන බව ප්‍රධාන ක්‍රිකට් විධායක ආර්.කුමාරනායක මහතා පැවැසීය.සැහැල්ලු පන්දු ක්‍රිකට් සම්මේලනය දිස්ත්‍රික් මට්ටමින් පැවැත්වු ඩයලොග් ජාතික ශූරතාවලියෙන් තෝරාගත් ක්‍රීඩකයන් 48 දෙනා අතුරින් 20 දෙනෙකුගෙන් ජාතික කණ්ඩායම සමන්විත වේ.තරගාවලියේ සමාරම්භක උත්සවය ශ්‍රී ලංකා සැහැල්ලු පන්දු ක්‍රිකට් සම්මේලනයේ සභාපති සෞඛ්‍ය නි.ඇමැති ලලිත් දිසානායක, සබරගමු පළාත් සභා මන්ත්‍රී හා රත්නපුර දිස්ත්‍රික් සංගමයේ සභාපති අකිල සාලිය එල්ලාවල මහත්වරුන් ඇතුළු ජාතික සම්මේලන නිලධාරීන් පිරිසකගේ සහභාගිත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=s1308025</link>
    <topic>බලවතුන්ගේ සංග්‍රාමය 4දා</topic>
    <author/>
    <content>වසර 78ක අභිමානවත් ඉතිහාසයක් සමගින් ඉදිරියට යන මුල්ලේරියාව නව නගරයේ රාහුල විදුහල තවත් පියවරක් ඉදිරියට තබමින් විද්‍යාලයීය ඉතිහාසයේ ප්‍රථම වතාවට මහා ක්‍රිකට් තරගයක් පැවැත්වීමට කටයුතු යොදා ඇත.එම අධ්‍යාපන කලාපයේම සේදවත්ත සිද්ධාර්ථ විද්‍යාලයීය ක්‍රිකට් කණඩායම සමග මේ මස 4දා ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී “බලවතුන්ගේ සංග්‍රාමය” මහා ක්‍රිකට් ගැටුම පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=s1308026</link>
    <topic>හොරණ විද්‍යාරත්නයට ශූරතා ද්විත්වයක්</topic>
    <author>එච්.එල්.සුනිල් ශාන්තකළුතර මධ්‍යම විශේෂ</author>
    <content>ඩී.එස්.අයි.වොලි‍බෝල් තරගාවලියේ කළුතර දිස්ත්‍රික් තරගවලින් ශූරතා ද්විත්වයක් හිමිකර ගැනීමට හොරණ විද්‍යාරත්න විද්‍යාලය සමත්විය.කළුතර පොතුපිටිය ක්‍රීඩාංගණයේදී පසුගියදා පැවැති තරගාවලියේදී අවු.14න් පහළ සහ 16න් පහළ බාලක ශූරතා දිනාගැනීමට විද්‍යාරත්න විදුහල් කණ්ඩායම්වලට හැකිවිය.මේ වයස් කාණ්ඩ දෙකේ බාලිකා ශූරතා පිළිවෙළින් පානදුර ශ්‍රී සුමංගල බාලිකාවට සහ අගමැති බාලිකාවට හිමිවිය.තරගාවලියේ ප්‍රතිඵල මෙසේය.අවු.14න් පහළ බාලක-1.විද්‍යාරත්න වි.වි.විද්‍යාලය (හොරණ), 2.පොතුපිටිය ම.වි (කළුතර), බාලිකා-1.ශ්‍රී සුමංගල බා (පානදුර), 2.අගමැති බාලිකා (පානදුර)අවු.16න් පහළ බාලක-1.විද්‍යාරත්න වි, 2.රාජකීය විද්‍යාලය (පානදුර), බාලිකා-1.අගමැති බාලිකාඅවු.18න් පහළ බාලක-1.අලුත්ගම ම.වි, 2.පොතුපිටිය ම.වි, බාලිකා-1.තක්ෂිලා ම.ම.වි (හොරණ), 2.අගමැති බාලිකා  .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=s1308027</link>
    <topic>මොරටු විදුහලට ලකුණු 338 දැවැන්ත ජයක්</topic>
    <author>ඩිල්වින් මෙන්ඩිස්-මොරටුව ක්‍රීඩා</author>
    <content>අන්තර් පාසල් අවුරුදු 17න් පහළ පළමු පෙළ ක්‍රිකට් තරගාවලියේ නුගේගොඩ සාන්ත ජෝන් විදුහල සමග පැවැති තරගයෙන් ලකුණු 338 දැවැන්ත ජයක් හිමිකර ගැනීමට මොරටු විදුහල සමත්විය. මොරටු විදුහල් ක්‍රීඩාංගණයේදී පැවැති තරගයේ පළමුව පන්දුවට පහරදුන් මොරටු විදුහල කඩුලු 5ක් දැවී ලකුණු 414ක් රැස් කළේය. එස්.මධුරංග ලකුණු 110ක් වාර්තා කිරීමට සමත්විය. පිළිතුරු ලෙස සාන්ත ජෝන් විදුහලට ලබාගත හැකි වුයේ ලකුණු 76ක් පමණි.මොරටු විදුහල-414/5 එස්.මධුරංග 110, එස්.චම්පක 80, යු.ගුණතිලක 66, එස්.මධුෂාන් 54 (ජනිත් ලක්ෂාන් 68/3)- සාන්ත ජෝන් විදුහල-79 (දුෂාන් සුලක්ෂණ 19/3, පසිඳු අංජන 9/2).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=s1308028</link>
    <topic>මධ්‍යම පළාත් ජිම්නාස්ටික් ශූර කවිඳු</topic>
    <author>අසේල කුරුළුවංශ</author>
    <content>මධ්‍යම පළාත් අධ්‍යාපන දෙපාර්තුමේන්තුව සංවිධානය කළ මධ්‍යම පළාත් ජිම්නාස්ටික් තරගාවලියේ අවුරුදු 15න් පහළ බාලක අංශයේ දක්ෂතම ක්‍රීඩකයාට හිමි සම්මානය මහනුවර ත්‍රිත්ව විදුහලේ කවිඳු කේෂාන් පියතිලකට හිමිවිය.ධර්මරාජ විද්‍යාලයීය ජිම්නාස්ටික් ගෘහස්ථ ක්‍රීඩාංගණයේ පසුගියදා පැවැති මේ තරගාවලියේ සමස්ත ශූරතාව සාන්ත සිල්වෙස්තර විදුහලට හිමිවූ අතර ත්‍රිත්ව විදුහල අනුශූරතාව දිනා ගත්තේය. ත්‍රිත්ව විදුහලේ ජිම්නාස්ටික් පුහුණුකරු ලෙස ලක්වින් රණසිංහ මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=f1308021</link>
    <topic>යකා කියන තරම් කළු නෑ</topic>
    <author>අන්දොස් සොයන්නේ</author>
    <content>ජනාධිපති මහින්ද රාජපක්‍ෂ මහතා පසුගිය අඟහරුවාදා උදේ අරලියගහ මන්දිරයේදී මාධ්‍ය ප්‍රධානීන් හමුවිය. ඉතා සිනාමුසු මුහුණින් මාධ්‍ය ප්‍රධානීන් හා දොඩමළු වූ ජනාධිපතිවරයා, ඔවුන්ගේ ගැටලුවලට පිළිතුරු දුන්නේය.පසුගියදා මෙරටට පැමිණි බ්‍රිතාන්‍ය මන්ත්‍රී කණ්ඩායම ජනාධිපතිවරයා හමුවීමට පැමිණියේ දැයි කතුවරයකු ප්‍රශ්නයක් නැඟීය.“ අපේ මන්ත්‍රීවරුන් විදේශගත වෙනවා. විදේශ මන්ත්‍රීවරු මෙරටට එනවා. ඒ හැම අවස්ථාවක එම රටවල ප්‍රධානීන් හමුවන්නේ නෑනෙ. අපේ රටට එන සෑම විදේශ මන්ත්‍රීවරයෙක්ම මා හමුවීමට එන්නේ නැහැ. ඒකෙ ප්‍රසිද්ධියකුත් නෑ. හැබැයි විදේශයකදී අපේ මන්ත්‍රී කෙනෙක් හෝටලයෙන් බිමට පැන්නොත්නම් ප්‍රසිද්ධියක් ලැබෙනවා යැයි” ජනාධිපතිවරයා කීවේ අසල සිටි කෙහෙළිය රඹුක්වැල්ල ඇමැතිවරයා දෙස බලමිනි.13 වන ආණ්ඩුක්‍රම ව්‍යවස්ථාව සංශෝධනය ක්‍රියාත්මක කරන බව, දෙමළ ජාතික සන්ධාන මහ ඇමැති අපේක්ෂක විග්නේෂ්වරම් මහතා සඳහන් කරනවා යැයි කතුවරයෙකු ප්‍රශ්නයක් නැගීය.ඉඩම් හා පොලිස් බලතල පළාත් සභාවට ලබා ගත නොහැකි බව ආණ්ඩ්‍රක්‍රම ව්‍යවස්ථාවේ පැහැදිලිව සඳහන් වෙනවා. ඒ නිසා කලබල වෙන්න එපා. යකා කියන තරම් කළු නෑ. මීට වඩා ප්‍රශ්නවලට අපි මුහුණදීලා තිබෙනවා.පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමට අවකාශය ලැබීම රටක් ලෙස අප ලද ගෞරවයකි. අභිමානයකි. එමඟින් ජගත් ප්‍රජාවට පැහැදිලි යහපත් චිත්‍රයක් ලබාදිය හැකියි. නමුත් මාධ්‍ය මඟින් ඵල්ලවන්නේ කිසිදු ප්‍රතිලාභයක් නැති ප්‍රවෘත්තියි.මාධ්‍යවේදීන් ලෙස ප්‍රසස්ථ ආකල්පවල සිට විමර්ශනාත්මක ගවේෂණය කළ යුතුය යන්න ජනාධිපතිවරයාගේ අදහස විය. මෙම අවස්ථාවට ඇමැති ඩලස් අලහප්පෙරුම, සජින් වාස් මහතා, චරිත හේරත් මහතා, ජනාධිපති ලේකම් ලලිත් වීරතුංග යන මහත්වරු එක්වී සිටි අතර, තේ පානයෙන් පසු සාකච්ඡාව නිමා විය.වරායේ ගල දැන් නෑනේ;පසුගිය සතියේ දේශපාලන ක්‍ෂේත්‍රයේ වඩාත් කථාබහට ලක් වූයේ දයාසිරි ජයසේකර මහතා ආණ්ඩුවට එක්වීම ගැනය. එම නික්ම යෑම එක්සත් ජාතික පක්‍ෂය තවදුරටත් දියාරුවීමක් ලෙසත්, ආණ්ඩුවේ ශක්තිය වැඩිවීමක් ලෙසත් බොහෝ විචාරකයන්ගේ අදහස විය.ආණ්ඩුව හා එක් වූ දයාසිරි ජයසේකර මහතා පිළිගැනීමේ උත්සවයක් පසුගිය සෙනසුරාදා ජ්‍යෙෂ්ඨ ඇමැති එස්. බී. නාවින්න මහතාගේ වාරියපොළ නිවසේ සංවිධානය කොට තිබුණි. එස්. බී. නාවින්න, සාලින්ද දිසානායක මහත්වරු ඇතුළු ශ්‍රී. ල. නි. පක්‍ෂ ජ්‍යෙෂ්ඨයන් විසින් එහිදී ජයසේකර මහතා ඉතා උණුසුම් අයුරින් පිළිගත් අතර, අනතුරුව ජනහමුවක් පැවැත්වුණි. එහිදී තාරානාත් බස්නායක, දයාරත්න පෙරේරා, නෙරංජන් වික්‍රමසිංහ මහත්වරු අදහස් දැක්වීය.ශ්‍රී ලංකා නිදහස් පක්‍ෂ මහ ඇමැතිවරයෙක්, වයඹ පළාත් සභාවට තේරී පත් නොවුණහොත් ශ්‍රී. ල. නි. පාක්‍ෂිකයන්ට කිසිඳු සහනයක් නොලැබෙන බව ඔවුන්ගේ අදහස විය. එම වගකීම දයාසිරි ජයසේකර භාරගනු ඇති බව ඔවුන්ගේ අදහස විය.දිස්ත්‍රික් නායකයාගෙන් හා ආසන සංවිධායකවරුන්ගෙන් නොඅසා කුරුණෑගල දිස්ත්‍රික්කයේ ප්‍රශ්නවලට තීන්දු තීරණ නොගන්නා බව, ඊට පිළිතුරු දෙමින් දයාසිරි ජයසේකර මහතා කීය. අනතුරුව ජන හමුව ඇමතූ දයාසිරි ජයසේකර මහතා හම්බන්තොට වරාය පිළිබඳ කතා කළේය.“වරායේ ගලක් තිබෙනවා කියා එදා මම කිව්වා. ඒක ඇත්ත. ගල කැඩුවා. ඒකත් ඇත්ත. එදා නැව් ආවෙ නැහැ. දැන් නැව් එනවා. ඒකත් ඇත්ත. දැන් වරාය හොඳයි, වරාය අපි තවදුරටත් දියුණු කරගන්න ඕනෑ යැයි ජයසේකර මහතා කීය. දහවල් තේ පානයෙන් පසුව ජනහමුව නිමා විය.තිස්ස කමිටුවෙන් නැට යයිවයඹ, මධ්‍යම හා උතුරු පළාත් සඳහා එජාප අපේක්‍ෂකයන් තෝරා ගැනීමේ නාමයෝජනා මණ්ඩලය පසුගිය 28දා පක්‍ෂ මූලස්ථානය වන සිරිකොතේදී රැස්විය. ‘විපක්‍ෂ නායක රනිල් වික්‍රමසිංහ මහතාගේ ප්‍රධානත්වයෙන් රැස්වූ නාමයෝජනා මණ්ඩලයට මහලේකම් තිස්ස අත්තනායක, සභාපති ගාමිණී ජයවික්‍රම, ලක්‍ෂ්මන් කිරිඇල්ල ඇතුළු පක්‍ෂ ජ්‍යෙෂ්ඨයන් කිහිපදෙනෙක් සහභාගි විය.මහනුවර දිස්ත්‍රික් නාමයෝජනා ලැයිස්තුව සැකසීමේදී මන්ත්‍රීවරුන් අතර මත ගැටුම් ඇතිවූ අතර නාමයෝජනා ලැයිස්තුවට අසාද් සාලි මහතාගේ නම ඇතුළත් වීම ඊට හේතු විය. මයන්ත දිසානායක මහතා දැඩි විරෝධයක් දැක්වූ අතර පාර්ලිමේන්තු මන්ත්‍රී හලීම්, ලක්‍ෂ්මන් කිරිඇල්ල, කබීර් හෂීම් මහත්වරු හා කොළඹ පුරපතිවරයා ද ඊට දැඩි ලෙස විරෝධය දැක්විය.මත ගැටුම් සමථයකට පත් කිරීමට පාර්ලිමේන්තු මන්ත්‍රී රවි කරුණානායක මහතා භාර ගත් අතර අවසානයේදී එය සාර්ථක විය. අනතුරුව හිටපු කථානායකවරයෙකු වූ ඊ. එල්. සේනානායක මහතාගේ පුත් කේසර සේනානායක මහතා මහනුවර නාමයෝජනා ලැයිස්තුවට එක් කිරීම පිළිබඳ ලක්‍ෂ්මන් කිරිඇල්ල මහතා දැඩි ලෙස විරුද්ධ විය.පක්‍ෂ මහලේකම් තිස්ස අත්තනායක මහතා කියා සිටියේ පක්‍ෂයේ ජ්‍යෙෂ්ඨ සාමාජිකයෙක් වන සේනානායක මහතා ලැයිස්තුවට අනිවාර්යයෙන් ඇතුළත් විය යුතු බවය. මත ගැටුම විපක්‍ෂ නායක රනිල් වික්‍රමසිංහ මහතාගේ මැදිහත්වීම මත සමථයකට පත්විය. පක්‍ෂයේ සාමූහික සමඟිය උදෙසා මහනුවර අවසන් ලැයිස්තුව තමා අත්සන් තබන බව පවසමින් අත්තනායක මහතා මහනුවර නාම යෝජනා කමිටුවෙන් නැගිට ගියේය.එජාපයේ ගොන්පාට්විපක්‍ෂයේ විරෝධය රාජගිරියේ වතු කම්කරු සංගම් ශාලාවේදී පසුගියදා මාධ්‍ය හමුවක් කැඳවා තිබුණි. ඒ සඳහා වික්‍රමබාහු කරුණාරත්න නව සිහල උරුමයේ නායක සරත් මනමේන්ද්‍ර යන මහත්වරු එක්වීය. දයාසිරි ජයසේකර මහතා එජාපයෙන් ඉවත්වූයේ එජාපයේ ගොන් පාට් නිසා යැයි මනමේන්ද්‍ර මහතා කීය.මෙයට වඩා අපිමොනවා කරන්නද?ජාතික හෙළ උරුමයේ නායකත්ව මණ්ඩලය පසුගිය අඟහරුවාදා පක්‍ෂ මූලස්ථානයේදී ඕමල්පේ සෝභිත හිමියන්ගේ නායකත්වයෙන් රැස්විය. 13 වන ව්‍යවස්ථා සංශෝධනය වනවාද නැද්ද යන්න එහිදී සාකච්ඡා කෙරුණි. 13 වන ව්‍යවස්ථා සංශෝධනය ගැනත් පළාත් සභා ක්‍රමය ගැනත් නා හිමිවරු හතරදෙනා පැහැදිලි මතයක් ප්‍රකාශ කර තිබෙනවා. භික්‍ෂූන් වහන්සේ දහස් ගණනක් මහරගමට වැඩමවා පළාත් සභා විරෝධී ජාතික මහා රැලියක් පැවැත්වූවා.රට පුරා ජනතාව දැනුවත් කරමින් ගියා, අපි මීට එහා මොනවා කරන්නද උපවාස කරන්නද ගිනි තියා ගන්නද කියා ඕමල්පේ නායක හිමියෝ කීහ. ඉන්දියානු පීඩනය ආණ්ඩුව පස්ස ගහන්න හේතුවක් වූ බව, එහිදී ගම්මන්පිල ඇමැතිවරයා කීය. යුද්ධය වෙලාවෙදී අපිට මීට වඩා පීඩනයක් ආවා. නමුත් අපි යුද්ධය නතර කළේ නැහැ. ඉන්දියාවේ මැතිවරණ වෙනුවෙන් රටට අවශ්‍ය දේවල් කල්දාන එක එතරම් සුදුසු නොවන බව නිශාන්ත ශ්‍රී වර්ණසිංහ මහතා කීවේය.පසුගිය සිකුරාදා නිමල් සිරිපාල ද සිල්වා ඇමැතිතුමාගේ ප්‍රධානත්වයෙන් තේරීම් කාරක සභාව පාර්ලිමේන්තුවේදී කැඳවා තිබුණා. එහි කාලසටහන හා මාර්ග සිතියම කුමක්දැයි මා ප්‍රශ්න කළා. වාසු ඇමැතිතුමා කල් මරණ යෝජනා ඉදිරිපත් කළා.13ට අදාළ කැබිනට් යෝජනා දෙක තේරීම් කාරක සභාවේ ඉක්මනින් සාකච්ඡාවට ගන්න අවශ්‍ය බව, ඩග්ලස් දේවානන්ද මහතා හා අතාවුල්ලා ඇමැතිතුමා ප්‍රකාශ කළා. විමල් හා දිනේෂ් ඇමැතිතුමාලාත් එම ස්ථාවරයේ හිටියා.ශ්‍රී ලංකා නිදහස් පක්‍ෂ මතය එය බව බැසිල් රාජපක්‍ෂ ඇමතිතුමා කීවා. ඒ නිසා මාර්ග සිතියම හා කාලසටහන ඉදිරිපත් කරන ලෙස මම ඉල්ලීමක් කළා. මෙය කල් මරණවානම් තේරිම් කාරක සභාවෙන් ඉවත් වන බවත් මම ප්‍රකාශ කළා යැයි පාඨලී චම්පික ඇමැතිවරයා කීය.ඒක බොහෝම හොඳයි උතුරු පළාත් මැතිවරණයට පෙර මේක වෙන්නේ නැත්නම් අපි තේරීම් කාරක සභාවෙන් ඉවත් වෙන්න ඕනැ යැයි ඕමල්පේ සෝභිත හිමියෝ පැවසූහ.****ජනාධිපති මහින්ද රාජපක්‍ෂ මහතා විසින් දිවයිනේ සියලුම ශ්‍රී ලංකා නිදහස් පක්‍ෂ පළාත් පාලන ආයතන ප්‍රධානීන් ජනාධිපති ලේකම් කාර්යාලයට පසුගිය බදාදා කැඳවා තිබුණි. ඒ සඳහා පළාත් පාලන ආයතන ප්‍රධානීන්වන සභාපතිවරු හා නගරාධිපතිවරු 256 දෙනකු ආරාධනා ලැබ තිබුණි.සවස 6.30ට පමණ ඇරඹි හමුව රට පුරා නන් දෙසින් පැමිණි පළාත් පාලන ආයතන ප්‍රධානීන්ගෙන් ශාලාව අතුරු සිදුරු නැතිව පිරී ගොස් තිබුණි. උත්සවය ආරම්භ කිරීම සඳහා පිළිගැනීමේ කථාව හා හමුවේ අරමුණ පිළිබඳ පැහැදිලි කිරීමක් සිදුකළේ ශ්‍රී ලංකා නිදහස් පක්‍ෂ මහ ලේකම් මෛත්‍රීපාල සිරිසේන මහතාය.එය ඉතා වේගවත් කථාවක් විය. එහිදී මෛත්‍රීපාල සිරිසේන ඇමැතිවරයා සඳහන් කෙළේ ශ්‍රී ලංකා නිදහස් පක්‍ෂ ඇතැම් ජනතා නියෝජිතයන්ගේ ක්‍රියාකලාපය පක්‍ෂයටත් ජනාධිපතිවරයාටත් බලපාන බවය. එසේම ඩෙංගු රෝගය රට පුරා ව්‍යාප්ත වන බැවින් ඒ සඳහා පළාත් පාලන ආයතන මට්ටමින් පිරිසිදු කිරීම් සිදු කොට ඩෙංගු උවදුරෙන් රට මුදා-ගත යුතු බවය. නව චක්‍රලේඛයක් මෛත්‍රී ඇමැතිතුමා පළාත් පාලන ප්‍රධානීන්ට වෙත බෙදා දුන්නේය.මෙහිදී අදහස් දැක්වූ ජනාධිපතිවරයා “පළාත් පාලන ප්‍රධානීන් ලෙස තමා වෙත පැවරී ඇති වගකීම් ඉතා මැනවින් ඉටු කළ යුතු වෙනවා. එම වගකීම්වලින් බැහැරව යෑමෙන් තම තනතුරේ ගෞරවයන්ට, සමාජයටත් හානි සිදු වෙනවා. ඒ නිසා යමක් කිරීමට පෙර තම පවුලේ දරුවන්ගේ පක්‍ෂයේ හා පක්‍ෂ නායකත්වයේ ගෞරවය ගැන සිතිය යුතු වෙනවා. පසුගිය කාලය පුරා පළාත් ආයතන නියෝජිතයන් ගැන චෝදනා එල්ල වුණා.ප්‍රවේශමෙන් කළොත් හොඳ ප්‍රතිඵලසත්‍ය සිදුවීම් අතර අසත්‍ය සිදුවීම්ද තිබුණා. නමුත් මාධ්‍ය මඟින් ඒවා සමාජයට ප්‍රවේශ වීමෙන්, විශාල අපකීර්තියක් ඇති වුණා. පළාත් පාලන ආයතන නියෝජිතයන්ගේ තොරතුරු අපිටත් ලැබෙනවා, සමහර ඒවා සී. ඩී. තැටි ලෙසත් ලැබෙනවා යැයි කී ජනාධිපතිවරයා එවන් සී. ඩී. තැටියක රූපරාමු පෙන්වීය.යමක් කරන කොට ප්‍රවේශමෙන් කළ යුතුයි ජනාධිපතිවරයා කීවේ සිනාසෙමිනි. පළාත් පාලන ආයතන ප්‍රධානීන්ගේ හිනා හඬ මැද නැවත කටහඬ අවධිකළ ජනාධිපතිවරයා කීවේ ඕනෑම දෙයක් ප්‍රවේශමෙන් කළහොත් ප්‍රතිඵල හොඳ බවය. මෙම හමුව පැය එකහමාරක පමණ කාලයක් පැවති අතර ඇමැති බැසිල් රාජපක්‍ෂ මහතා, ඩලස් අලහප්පෙරුම මහතා, අනුර යාපා, අතාවුල්ලා ඇමැතිවරයා ඇතුළු මැති ඇමැතිවරු කිහිප දෙනෙක් ඊට එක්විය.****දයාසිරි ජයසේකර මහතා එක්සත් ජාතික පක්‍ෂය හැර යාමත් සමඟ රනිල් ෂක්‍රමසිංහ මහතා පත්වූයේ දැඩි අපහසුතාවයකටය. එය පසුගිය සතියේ නාමයෝජනා මණ්ඩලයේදී බොහෝ මන්ත්‍රීවරු කථා කළේය. අපේ ලොක්කගේ මූඩ් හොඳ නැහැ යන්නය.එජාප නාම යෝජනා මණ්ඩලවල සිදුවූ ගාලගෝට්ටිවලට වික්‍රමසිංහ මහතා මැදිහත් වූයේ නැත. නයා මළ අහිකුණ්ඨකයා මෙන් ඔහු කනස්සල්ලෙන් කාලය ගෙවා දැම්මේය. මේ අතර පසුගිය බදාදා උදෑසන පාලිත රංගේ බණ්ඩාර, අශෝක අබේසිංහ මන්ත්‍රීවරුන්ට තමා හමුවීමට ෆොන්සේකා පාරේ කාර්යාලයට පැමිණෙන ලෙස වික්‍රමසිංහ මහතා දැනුම් දුන්නේය.ඒ අනුව රංගේ බණ්ඩාර මහතා හා අබේසිංහ මහත්වරු එම හමුවට එක්විය. පක්‍ෂයේ මැතිවරණ කටයුතු සඳහා සහාය ලබාදෙන ලෙස එහිදී වික්‍රමසිංහ මහතා මන්ත්‍රීවරුන් දෙදෙනාගෙන් ආයාචනා කෙළේය.නයා මළ අහිකුණ්ඨකයාපක්‍ෂ සාමාජිකත්වය හා ආසන සංවිධායක තනතුරු ලබා දෙන තෙක් මැතිවරණ කටයුතු සඳහා සහභාගී විය නොහැකි බව එහිදී මන්ත්‍රීවරු දෙදෙනා කීය. කුරුණෑගල ආසන සංවිධායක ශමල් සෙනරත් මහතාට ඒ මහතාගේ පරණ ආසනය ලබාදී අබේසිංහට ඔහුගේ ආසනය ලබාදෙන බවත් 16දා කෘත්‍යාධිකාරී මණ්ඩලයේදී ඒ පිළිබඳ තීරණයක් දෙන බවත් වික්‍රමසිංහ මහතා කීය.පැය 2 1/2 පුරා පැවැති සාකච්ඡාවේදී ශිරාල් ලක්තිලක හා මෛත්‍රී ගුණරත්න මහත්වරුන් ගැනද කථා කළ අතර ඔවුන්ගේ ප්‍රශ්නය වෙනම විසඳා ඔවුන් දෙදෙනා නැවත පක්‍ෂයට බඳවා ගන්නා බවය. හමුවෙන් පසුව එදින රාත්‍රී නැවත දුරකථනයෙන් රංගේ බණ්ඩාර මහතා ඇමතූ වික්‍රමසිංහ මහතා කියා සිටියේ මෙම මස 07 වන දිනට කෘත්‍යාධිකාරී මණ්ඩලය කැඳවා ප්‍රශ්නය විසඳන බවය.තිස් වසරක මානුෂීය මෙහෙයුමෙන් පසු පැවැත්වෙන උතුරු පළාත් සභා මැතිවරණය ඉතා තීරණාත්මකය. උතුරු පළාත් සභාවේ මැතිවරණයක් පැවැත්වීම රජයේ ජයග්‍රහණයක් බව, රජයේ මැතිඇමැතිවරුන්ගේ අදහස විය.ඡන්දයෙන් උතුරු පළාත ජයගැනීම සඳහා එක්සත් ජනතා නිදහස් සන්ධානය විසින් ප්‍රබල කණ්ඩායමක් ඉදිරිපත් කෙළේය. එක්සත් ජනතා නිදහස් සන්ධානයේ උතුරු පළාතේ නාමයෝජනා මණ්ඩලය සුසිල් පේ‍්‍රමජයන්ත මහතා භාරයේ සැකසුනු අතර, උතුරු පළාත් මැතිවරණ පිළිබඳ විශාල කථාබහකට ලක්වූ දයා මාස්ටර්ට ද එජනිස නාමයෝජනා නොලැබිණ.දෙමළ ජාතික සන්ධාන ඇමැති අපේක්‍ෂකයා ලෙස විග්නේෂ්වරන් මහතා නම් කළේ ජාත්‍යන්තර බලපෑම මත බවට පක්‍ෂ නායක ආර්. සම්බන්ධන් මහතාගේ ප්‍රකාශය ආන්දෝලනයට ලක්විය. උතුරු පළාත් සභාව සඳහා යාපනය, වවුනියාව, කිලිනොච්චිය, මන්නාරම, මුලතිව් යන දිස්ත්‍රික්ක පහ සඳහා දෙමළ ජාතික සන්ධානය පසුගිය සඳුදා නාමයෝජනා ලබාදුන් අතර යාපනය දිස්ත්‍රික්කය සඳහා මහ ඇමැති අපේක්‍ෂක විග්නේෂ්වරම් මහතා විසින් යාපනය කච්චේරියේදී නාමයෝජනා බාර දුන්නේය. එහිදී විග්නේෂ්වරම් මහතා ඉතා උණුසුම් අයුරින් පිළිගැනුණු අතර ජනතාව හමුවේ ඔහු කියා සිටියේ තමා බලයට පත්වුවහොත් 13 වන ව්‍යවස්ථාව ක්‍රියාත්මක කරන බවය.****ජනතා විමුක්ති පෙරමුණ පසුගිය 31 වෙනිදා මැතිවරණ දිස්ත්‍රික් නවයකට නාමයෝජනා බාර දුන්නේය. මන්නාරම දිස්ත්‍රික් නාමයෝජනා 01දා භාර දුන් අතර උතුරේ මැතිවරණ කටයුතු මෙහෙයවීමට සුනිල් හඳුන්නෙත්ති 31දා යාපනයට ගියේය. සිගරැට් හා අරක්කුවලට පනවන බදු ගැන හඳුන්නෙත්තිට දැන ගැනීමට ලැබීමෙන් විජිත හේරත්ට දුරකථන ඇමතුමක් ගත්තේය.මැතිවරණ කටේ තියාගෙන මොකක්ද මේ වෙන්නේ කියලා පොඩ්ඩක් හොයල බලන්න හඳුන්නෙත්ති කීය. මටත් දැන් එස්. එම්. එස්. එක ආවා. විජිත හේරත් පණිවුඩය බලන ගමන් කීය. කෝප් වාර්තාවෙන් රාජ්‍ය ආයතන බරගාණක් පාඩු බව කීවා. එහි ප්‍රතිඵලය මේක වෙන්න ඇති විජිත හේරත් පිළිතුරු දුන්නේය.ජනතා විමුක්ති පෙරමුණේ නාමයෝජනා කමිටුව පසුගිය 30දා රැස්විය. ලාල්කාන්ත, විජිත හේරත්, හදුන්නෙත්ති, රාමලිංගම් කමිටුව නියෝජනය කළේය.ආණ්ඩුවේ නාමයෝජනා ලැයිස්තුවල මේ සැරෙත් ඉන්නේ ඥාති පරපුරමයි. එස්. බී. හා ජනකගේ, සී.බීගේ ජොන්ස්ටන්ගෙ, ජයන්ත හේරත්ගෙ මිල්රෝයිගෙ පුතාලා සහෝදරයො බිරින්දෑවරු තමා ලැයිස්තුවෙ ඉන්නෙ ලාල් කාන්ත කීය. අපි ආදර්ශයක් දීලා තිබෙනවා අපේ හැම දිස්ත්‍රික්කයකම නායකයා උපාධිධාරියෙක් කියමින් විජිත හේරත් සිනා සුණේය.1987 දී ඉන්දු - ලංකා ගිවිසුම අත්සන් කිරීමත්, 1989දී ජ. වි. පෙ. තහනම් කිරීමත් සමරා ජූලි 29 දින ජ. වි. පෙ. තරුණ සංගමය උතුර දකුණ යා කරමින් සහෝදරත්වයේ වැඩසටහනක් ක්‍රියාත්මක කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=f1308022</link>
    <topic>විග්නේශ්වරම්ගේ චන්ඩි කතා ජනතාව බලාගනු ඇත</topic>
    <author/>
    <content>ප්‍රතිපත්ති වෙනස් නොකරන දේශපාලනඥයන් සිටින්නේ අතේ ඇඟිලි දහයටත් අඩුවෙනි. “මම කවදාවත් ප්‍රතිපත්ති වෙනස් නොකරන්නෙමි” යැයි කිවහැකි දේශපාලනඥයන් සිටින්නේ ඊටත් වඩා අඩුවෙනි. ජනාධිපති මහින්ද රාජපක්‍ෂ දේශපාලනයේදී කුමන තත්ත්වයේ සිටියත් කුමන තනතුරේ සිටියත් “මම කිසි දිනෙක ප්‍රතිපත්ති වෙනස් කරන්නේ නෑ” යි කියන්නට ශක්තියක් ඇති ඍජු - ප්‍රතිපත්තිගරුක දේශපාලනඥයෙකි. ප්‍රතිපත්තිගරුක ජනතාවට හිස නමා දේශපාලනයේ නියැළී සිටින මහින්ද රාජපක්‍ෂ මහතාට ප්‍රතිපත්ති දේශපාලනයේදී අභියෝග කළහැකි කිසිවකු නැත.ප්‍රතිපත්තියට අනුව දේශපාලන ගමන් මඟ මෙහෙයවූ රාජපක්‍ෂ මහතා තමන් දේශීය විදේශීය බලවේගවලට යට නොවී තීන්දු ගැනීම අතිශයින්ම ගෞරවනීය දේශපාලනයකි. තමන් උපන් බිමට එරෙහිව කොයි බලවේගය ආවත් ඔවුන්ට හිස නමන්නේ නැති ජනාධිපතිතුමා රටේ යහපතට තීන්දු ගන්නා බව පැහැදිලිය.ගත වූ මාසයක පමණ කාලයක් තුළ ආණ්ඩු පක්‍ෂයේ ඇතැම් අය යන යන හැමතැනම වීරයන් සේ කතා කළේ 13 ගැනය. ඔවුන් සිය මත පළ කරද්දී රාජ්‍ය නායකයා නිහඬව සාවධානව අසාගෙන සිටියේය.ඒ ගැන කිසිවකුට උපදෙස් දෙන්නට අවවාද කරන්නට උත්සාහ ගත්තේ නැත. එහෙත් එතුමා මාධ්‍ය ප්‍රධානීන් හමුවේ කෙළින්ම කියා සිටියේ පළාත් සභාවලට පොලිස් සහ ඉඩම් බලතල නොදෙන බවයි. මේ අනුව ජනාධිපතිතුමා නිර්භයව ගන්නා හැම තීරණයක් කෙළවර වන්නේ යහපත් ප්‍රතිඵල අනුවය. රටට හිතකර ලෙසය. මේ නිසා ප්‍රතිපත්තිගරුක දේශපාලනය හැමදාමත් ජයග්‍රහණය කරන්නේය.දෙමළ ජාතික සන්ධානයේ උතුර මහ ඇමැති වීමට තරග කරන විග්නේෂ්වරන් පොලිස් බලතල තමන් ක්‍රියාත්මක කරන බව ප්‍රකාශ කර තිබේ. මේ බව මාධ්‍ය ප්‍රධානීහු ජනාධිපතිට සිහිපත් කළහ.“කොයි එකටත් එයා දිනන්න එපායැ. දිනුවාම ඒ ගැන බලාගත හැකි යැයි ජනාධිපතිතුමා ඇඟට පතට නොදැනී කීවේය. මධ්‍යම රජයෙන් නොදෙන පොලිස් බලතලයක් මහ ඇමතිකමට පත්වී ලබාගන්නේ කෙසේදැයි අපට නම් නොතේරේ. නඩුකාරයකු ලෙස කටයුතු කරද්දීවත් විග්නේෂ්වරන්ට එවැනි හයියක් තිබුණේ නැත.විග්නේෂ්වරන් හදන්නේ තවත් ප්‍රභාකරන් කෙනෙකු වන්නට දැයි අපට සැකයකි. එහෙත් ඔරිජිනල් ප්‍රභාකරන් සත පහකට - තඹේකට ගණන් නොගත් මහින්ද රාජපක්‍ෂ විග්නේෂ්වරන් නමැති කාඩ්බෝඩ් ප්‍රභාකරන් කෙනෙකු කෙසේ නම් ගණන් ගන්නද?දැන් උතුරට ඡන්දයක් ලබාදී තිබේ. ඒ විග්නේෂ්වරන්ට මහ ඇමතිකම ගන්නට නොවේ. ඡන්දදායකයන්ට සුදුස්සාට ඡන්දය දෙන්නටය. ජනතා ඡන්දයෙන් මහ ඇමතිකම ගන්නටත් කලින් චණ්ඩි කතා කියන විග්නේෂ්වරන් ජනතාව විසින්ම බලාගනු ඇත. උතුරේ යළිත් වරක් දුක් අෙදා්නා අහන්නට උතුරේ ජනතාව කැමති නැතත් ඒ නිසා ඔවුන් සිය ප්‍රජාතන්ත්‍ර අයිතිය පාවිච්චි කරනතුරු විග්නේෂ්වරම්ලා කටවල් ප්‍රවේසමින් පාවිච්චි කළ යුතුය.උතුරේ පුංචි මැතිවරණයප්‍රජාතන්ත්‍රවාදී අයිතිය උරගා බලන තවත් පුංචි මැතිවරණ තුනකට නාමයෝජනා භාරදීම අවසන්වී තිබේ. ඉන් දෙකක් කාලය අවසන්වී විසුරුවා හැරි මධ්‍යම සහ වයඹ පළාත් සභාය. තුන්වැන්න වන්නේ උතුරයි. උතුරට අලුතින් පළාත් සභාවක් පත් කරගැනීමට උතුරේ ජනතාව කාලයකට පසුව සිය ඡන්ද අයිතිය පාවිච්චි කිරීමට සූදානම් වෙති.වයඹ සහ මධ්‍යම පළාත් සභා දෙකේ ප්‍රතිඵලය ගැන එක්සත් ජනතා නිදහස් සන්ධානය වශයෙන් ආණ්ඩුව ජයග්‍රහණය කෙරෙහි අචල විශ්වාසයක් තබා තිබේ. එහි තවත් සුබ පෙර නිමිත්තක් ලෙස එක්සත් ජාතික පක්ෂයේ තවත් තරුණ මන්ත්‍රීවරයකු වන දයාසිරි ජයසේකර මහතා එක්සත් ජනතා නිදහස් සන්ධානයෙන් වයඹ සටනට එක්වී සිටී. එජාපයෙන් පමණක් නොව පාර්ලිමේන්ත්‍ර මන්ත්‍රී ධුරයෙන් ද ඔහු අස්වී ඇත්තේ වයඹට තරග කිරීමටය.වයඹට සටන් වදින්නටත් කලින් දයාසිරිගේ ඉවත්වීම එජාපයට බලවත් පහරක් බවට පත්වී තිබේ. එක්සත් ජාතික පක්ෂයේ ඇතැම් අය සුපුරුදු පරිදි දයාසිරිට ඇනුම් පද, බැණුම්, අපහාස එල්ල කළත් ඔහු සිය ඡන්ද සටන දැනටමත් ආරම්භ කර තිබේ. මෙසේ එජාපයෙන් සහ මන්ත්‍රී ධුරයෙන් ඉල්ලා අස්වූ දයාසිරිට අස්වූ සැණින් බරපතළ චෝදනා එල්ල කරන්නට පටන් ගෙන තිබේ. එය අතිශයින්ම මොන්ටිසෝරි දේශපාලනයක් ලෙස අපට හැඟේ.මේ අතර දයාසිරි ජයසේකර කළ ඇතැම් ප්‍රකාශත් හිටපු මහ ඇමති අතුල විජේසිංහ මාධ්‍යවලට කරන ප්‍රකාශත් අල්ලාගෙන මාධ්‍ය ඔස්සේ ගෙනයන ප්‍රචාර මහා අවුලක් නිර්මාණය කරන්නට හොඳ අමුද්‍රව්‍ය ලෙස යොදාගෙන තිබේ. එක්සත් ජනතා නිදහස් සන්ධානයේ ජයග්‍රහණයටත් වැඩිම මනාප ලබා ගන්නා අය මහ ඇමැති ලෙස නම් කිරීමට ගෙන ඇති තීරණයත් නිසා වයඹ අවුලකින් තොරව ලිහා ගැනීමට ආණ්ඩුවට හැකි වනවා ඒකාන්තය.වයඹ සහ මධ්‍යම සේම අතිශයින්ම වැදගත් ඡන්දයක් බවට පත්විය යුත්තේ උතුරට අලුතින් පළාත් සභාවක් පත්කර ගැනීමට පැවැත්වෙන ඡන්දයයි. උතුරේ ජනතාවගේ ප්‍රජාතන්ත්‍රවාදී අයිතිය ප්‍රභාකරන් සහ ත්‍රස්තවාදය විසින් උදුරාගෙන දැන් වසර තිහකට අධිකය. එසේ උදුරා ගත් ප්‍රජාතන්ත්‍රවාදී අයිතිය උතුරේ ජනතාවට දැන් පවරා තිබේ. නව පළාත් සභාවක් පත්කර ගැනීමට උතුර ෙමදා පොටේ තම ඡන්ද කතිරය යොදාගනු ඇත.මෙහිදී උතුරේ පළාත් සභා ඡන්දය උතුරේ ජනතාවට අංශ කිහිපයකින් වැදගත් වෙයි. ගිනි අවියට, බිම් බෝම්බයට යට කොට මතුවන්නට ඉඩදී නොතිබුණ ඡන්ද අයිතිය සහ ප්‍රජාතන්ත්‍රවාදී නිදහස වසර තිහකට පසුව උතුරේ ජනතාවට හිමිවී තිබේ. වසර තිහක් භීෂණයෙන් හෙම්බත්වී ගැහි ගැහී සිටි උතුරේ ජනතාව දැන් කඳුළු පිසලා සිනාසෙමින් හේනට, කුඹුරට යමින් කාලය නිදහසේ ගෙවති. දරුවෝ කට්ටි ගැසී පාසල් යති. තරුණ පිරිස් වැඩ පොළට යති. මේ තත්ත්වය තුළ උතුරේ ජනතාව දැන් සැරසී සිටින්නේ තමන්ගේ නිදහස සහ ප්‍රජාතන්ත්‍රවාදී අයිතීන් තවදුරටත් ස්ථාපිත කොට තමන්ගේම පළාත් සභාවක් උතුරට පත්කර ගැනීමටය.මිනිසුන් මරා ඊළාම් රාජ්‍යයක රජ වන්නට දැඟලූ කොටි දැන් නැත. එහෙත් කොටින්ට යටවී සියලු ජනතා අයිතීන් කොටින්ටම පාවා දෙන්නට දැඟලූ දෙමළ ජාතික සන්ධානයේ දේශපාලනඥයෝ දැන් උතුර අල්ලන්නට දැල එළාගෙන සිටිති. ජය පරාජය දෙකටම නොබියව මුහුණදීමට ආණ්ඩුව සූදානම්වී සිටී. ඊළාම් සෙවණැලිවලට තවදුරටත් යටවී ජීවත් වන්නට උතුරේ දෙමළ ජනතාව කැමති නැත.ටී.එන්.ඒ ඊලාම් සිහිනයදෙමළ ජාතික සන්ධානය තවමත් ජීවත් වන්නේ ජනතාව අතර නොව ඊළාම් හොල්මන් සමඟය. මෙතෙර දැන් හොල්මන් දඟලන්නේ නැත. කොටි හොල්මන් එතෙර සිට දඟලන්නේ දෙමළ සන්ධානයේ ආශිර්වාදය ලබා ගන්නටය. දෙමළ ජාතික සන්ධානයේ නායක ආර්. සම්බන්ධන් ප්‍රමුඛ නඩයට ඇත්තේ කුහක දේශපාලනයකි.අඩු නොවන ආණ්ඩු විරෝධී දේශපාලනයකි. කතා බහෙන් සාකච්ඡාවෙන් සංවාදයෙන් ප්‍රශ්න විසඳාගෙන දේශපාලනය කරන්නට සම්බන්ධන්ලා කැමති නැත. මූණුවල හිනාවක්වත් නැත. රටට වැදගත් කිසිවක් ගැන සිත යොමු කරන්නේ නැත. තවමත් ඊළාම් සිහින බලන්නට ඔවුන්ට ඉඩක් නැත.උතුරේ ජනතාව සිටින්නේ ඊළාම් සිහිනයෙන් ඈත්වීමෙනි. වසර තිහක බිහිසුණු සහ කාලකණ්ණි ඉතිහාසය සිහිපත් වන විට උතුරේ මිනිසුන්ට දැනෙන්නේ මහා භීතියකි. බිහිසුණු අත්දැකීමකි. දැන් ඉතින් යළිත් වරක් පරණ අපායට ළං වන්නට උතුරේ ජනතාව සූදානම් නැත.සාමකාමී සහජීවනයදකුණ සමඟ සිනාසෙන්නට උතුරේ මිනිසුන් කැමතිය. දකුණේ දරුවන් සමඟ සතුටින් කලදවස ගෙවන්නට උතුරේ දරුවන් කැමතිය. දැන් ඒ සඳහා මූලික පදනම වැටී තිබේ. සාමූහික එකඟතාවලට සියලු ජනතාව එක්වී සිටිති. සාමකාමී සහජීවනයට ඔවුහු පිවිසී සිටිති.සුන්දර අනාගතයකට උතුරේ ජනතාව පියවර ගෙන සිටිති. තවදුරටත් දුක් විඳිමින් දරුවන්ගේ අනාගතය පාවාදෙමින් ජීවත් වන්නට ඔවුන් කැමති නැත. ඒ නිසා තමන්ට වැඩක් සිදුවන උතුර තවදුරටත් ප්‍රගතියට ගෙන යන දේශපාලන ක්‍රියාවලියක් අවශ්‍යය.ජනාධිපතිතුමා ඒ සඳහා දැන් පදනම දමා තිබේ. උතුර දිනුවත් පැරදුනත් ආණ්ඩුව දියත් කර ඇති උතුරේ සංවර්ධනය කිසිසේත් නතර නොවනු ඇත. එහි ප්‍රබල කොටස්කාරයන් වීමට උතුරට පළාත් සභාවක් හරහා උතුරේ ජනතාවට දැන් ලබාදී තිබේ.එයින් නිසි ප්‍රතිඵල ලබා ගැනීමේ අනගි අවස්ථාව ගිලිහෙන්නට ඉඩ දිය යුතු නොවේ. තවමත් ඊළාම් සිහින දකිමින් දෙමළ ජනතාවගේ එකම නියෝජිතයා ලෙස පෙනී සිටින දෙමළ ජාතික සන්ධානය දෙස නොබලා නිදහසේ තීන්දු ගන්නට උතුරේ ජනතාවට දැන් ආත්ම ශක්තියක් ඇත.ඓතිහාසික වාර්තාපාසල් ගුරුවරියක දණ ගස්වා පළාත් සභා මන්ත්‍රීවරයකු ලබාදුන් අරුම පුදුම දඬුවමක් ගැන පසුගියදා වාර්තා විය. ගුරුවරිය දණ ගැස්සූ පළාත් සභා මන්ත්‍රී තවමත් සැකපිට රක්‍ෂිත බන්ධනාගාරයේ ය. ඔහුට පළාත් සභා නාමයෝජනා ලබාදුන්නේ නැත්තේ ගුරුවරිය දණ ගැස්සූ පාපය නිසාය. කෙසේ හෝ මෙයට සැකයට භාජනයවී සිටින දේශපාලනඥයාට නාමයෝජනා නොදීමෙන් එක්සත් ජනතා නිදහස් සන්ධානය ගත් පියවර පැසසිය යුතුය.මෙම දණ ගැස්සීම ගැන රට තුළ අප්‍රසාදයක් ගොඩනැඟුණි. ඒ අප්‍රසාදය බොහෝ දුරට අඩුවන්නට පටන් ගත්තේ දේශපාලකයකු විසින් කළ ඒ බොළඳ ක්‍රියාව දේශපාලනීකරණය කරන්නට කටයුතු කිරීමට සූදානම් වීමය. මෙසේ ළමුන් දණ ගස්වන ගුරුවරියක දරුවන් ඉදිරියේ දණ ගස්වා වාර්තාවක් තැබූ පළාත් සභා මන්ත්‍රී තවමත් සිරභාරයේය.දැන් මාධ්‍ය සොයාගෙන ඇත්තේ ඔහුගේ නාමයෝජනා දුන්නේ කාටද යන්න සොයා ගැනීමටය. අන්තිමේදී නාමයෝජනා දී ඇත්තේ පළාත් සභා මන්ත්‍රීන්ගේ බෑනාට බව මාධ්‍ය සොයාගෙන ඇත. තවදුරටත් සොයා බැලුවහොත් නාමයෝජනා ලැබූ බෑනා අපගේත් නෑයන් වන්නට බැරිය. මෙවැනි දේ අවුස්සන මාධ්‍යවලට අප දොස් පවරන්නේ නැත. එහෙත් එම කරුණු බරපතළ ආරංචියක් සේ හුවා දැක්වීම බාල මට්ටමේ වැඩකි.කෙසේ හෝ මාධ්‍ය කියන විදියට මාමා හිෙර්ය. බෑනා ඡන්ද සටනේය. බෑනා මාමා වෙනුවෙන් පළාත් සභාවට යැවීම හෝ නොයැවීම වයඹ ඡන්ද දායකයන්ගේ රාජකාරිය බවට පත්වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>02</day>
    </date>
    <link>http://www.dinamina.lk/2013/08/02/_art.asp?fn=f1308023</link>
    <topic>මගේ හදවත දරුවන්ට දෙමි!</topic>
    <author>සංවාද සටහන</author>
    <content>අපේ රටට බුදුදහම ලැබුණේ වසර 2300කට පෙරදීයි. එදා සිට අපේ මහා සංඝරත්නය සමාජ සේවයේ යෙදුණා. සමාජ සේවයට බුදුදහමෙන් ලැබෙන පිටුබලය කෙබඳුද?බෞද්ධ ශිෂ්ටාචාරය මුලින් ම අපට ප්‍රතිශ්ඨාපනය වුණේ බුදු වසින් 238 ක් පමණ කාලයේදී. එකල දඹදිව සිටි අශෝක රජතුමා මුල් කාලයෙහි අන්‍යාගමිකයෙක් වූ අතර දික්විජය සඳහා මහා මනුෂ්‍ය ඝාතන කළ කෙනෙක් ද වුණා. නිග්‍රෝධ සාමණේරයාණන් වහන්සේගෙන් බණ අසා පැහැද විශිෂ්ට බෞද්ධයකු වූ එතුමා ධර්මාශෝක නමින් ප්‍රසිද්ධව ධර්ම විජයෙහි යෙදුණා. එතුමා දඹදිව පුරා 84000ක් වෙහෙර විහාර කරවූ බව ද ප්‍රසිද්ධ කරුණක්.තුන්වන ධර්ම සංඝායනාව සඳහා අවශ්‍ය සියලු කටයුතු පිළියෙල කර දුන් දුන් එතුමා දඹදිව නොයෙක් තැන්හි ධර්ම විජය පෙරටු කොට ප්‍රචාරක ශිලා ලේඛන පිහිටුවීම හා පිටරට ධර්ම ප්‍රචාරක කටයුතු ද මැනවින් සිදුකරවූවා.මෙරට බුදු සමය ප්‍රතිෂ්ඨාපනය වූයේ ද එතුමාගේ උත්සාහයෙහි ප්‍රතිඵලයක් වශයෙන්. බුදු සමය අශෝක අධිරාජ්‍යයාගේ අවි බිම තැබීමට උපකාර වූවාක් මෙන්ම දෙවන පෑතිස් රජතුමා ගේ අවි බිම තැබීමට ද උපකාරී වුණා. අප රට ධර්මද්වීපයක් බවට පත් වූයේ ඉන් පසුවයි.ලාංකික ජන සමාජය තුළ බුදු දහමින් පෙන්වා දෙන සංවර්ධනය ආරම්භ වීමට එය හේතු වුණා.බුදුදහමින් විස්තර කෙරෙන සංවර්ධනය ඔබවහන්සේ පැහැදිලි කරන්නේ කෙසේද?පුද්ගලයා ආධ්‍යාත්මික සංවර්ධනයට පත් කරවන ක්‍රියා මාර්ග, ඔහුගේ භෞතික සංවර්ධනය උදාකර ගතයුතු ආකාරය මෙන්ම පොදුවේ සමාජ ශුභ සිද්ධිය උදාකර ගත හැකි උපාය මාර්ගත් බුදු දහමින් හෙළි කොට තිබෙනවා.සමාජයකට විවිධ පැතිකඩ තුළින් දියුණුව අවශ්‍යයි. ශ්‍රී ලංකාවේ වසර 30ක් ත්‍රස්තවාදයෙන් බැට කෑ අපිට නිදහස් ස්වර්ණ කාලයක් ඇතිකොට දී තිබෙනවා. එහි ගෞරවය ජනාධිපති මහින්ද රාජපක්‍ෂ මැතිඳුන්ට සදාකල් ශ්‍රී ලාංකිකයෝ ලබා දෙනු ඇති.විදේශ රටක ජීවත් වන මා උදේ පාන්දර අවදි වී ලෝකයේ නොයෙක් පුවත්පත් කියවන විට, විදේශ රටවල නායකයන් හමු වී කතා කරන විට, ඔවුන්ගේ අදහස් වර්තමාන ජනපතිගේ අදහස් ගැන සිතා බැලීමේ දී රටවැසියන් වශයෙන් අප කෙතරම් ආඩම්බර විය යුතු ද?පසුගිය දවසක එතුමා ජනමාධ්‍යවේදීන්ට, මවුපියන්ට කරපු ඉල්ලීම ශාස්තෘෘවරයෙක්ගේ මුවගින් පිටවන පතළ කරුණාව නොවේද? දරුවන්ට ආදරය කරමු, දරුවන්ට අවශ්‍ය වන්නේ ආදරයයි. දරුවන්ගෙන් මවුපියන්ට ආදරය අඩු කරන දේවල් ජනමාධ්‍ය තුළ ප්‍රචාරය නොකරන ලෙස එතුමා වරක් ඉල්ලා සිටියා.එමෙන්ම ඊයේ දිනයේ ලංකාවේ ප්‍රධාන පුවත්පත් කිහිපයකම මුල් පිටුවේ සිරස්තලය වී තිබුණේ “තම දරුවන් ගැන සිතා ගෞරවාන්විත දේශපාලනයක නියැළෙන්න” යනුවෙන් ජනාධිපතිතුමා විසින් තරුණ දේශපාලනඥයන්ගෙන් කළ ඉල්ලීමයි.ලෝකයේ කිසිම නායකයකු මුණ ගැසීමට පුංචි දරුවන්ට අවස්ථාවක් කිසිදු රටක ලැබෙන්නේ නෑ. මහින්ද රාජපක්‍ෂ මැතිතුමා ඒ අවස්ථාව ශ්‍රී ලාංකික දරුවන්ට ලබාදීමේ ආදර්ශය ලෝකයට පුවත් මවන්නේ ධාර්මික, මෛත්‍රිය ඇති බුදු දහමින් පෝෂණය වූ සංවර්ධනයක් ඇති රටක් වශයෙන්. රටක දියුණුව ජනාධිපතිතුමාට පමණක් කළ හැකි දෙයක් නොවෙයි. සෑම ක්‍ෂේත්‍රයකටම අයත් සියලු දෙනාගේම කැපවීමෙන් ලබාගත යුතු දෙයක්.රටක් සුඛිත මුදිත කිරීම සදහා රටවැසියනට යහපත් රැකියා මාර්ග විවෘත කළ යුතුයි නේද?කසිප්පු පෙරන, හොරකමට වැටුණු පුද්ගලයාගේ ක්‍රියාව බණ කීමෙන් නතර වෙන්නේ නෑ. එය නතර කළ හැක්කේ ඔවුන්ගේ ජීවිතයට සෑහෙන මඟක් සලසා දීමෙන්.දික්සඟයෙහි වූ කූටදත්ත සූත්‍රයෙහි එන මහා විජිත රජතුමාගේ යාගය විමසා බලමු.මහාවිජිත රජුට යාග කරන සිතක් ඇතිවුණා. හෙතෙම තම පෙරෙවි බමුණා කැඳවා යාග කරන කැමති බව දන්වා ඊට උපදෙස් දෙන ලෙස ඉල්ලුවා. මෙහි යාගය වශයෙන් සලකන ලද්දේ දන් දීමයි. පෙරෙවි බමුණා රජුට මෙසේ කිව්වා.“මහ රජාණෙනි, ඔබගේ රට උවදුරු සහිතය. ගම් පැහැරීම්, නියම්ගම් පැහැරීම්, මං පැහැරීම් ආදී අපරාධයන්ගෙන් පිරී පවතී. මෙබඳු උවදුරුවලින් මහජනයා පෙළී සිටින විට ඔබ දන්දෙනු සඳහා මහජනයාගෙන් අයබදු ඉල්ලන කල ඔවුහු මෙසේ කියති.අපි මෙබඳු උවදුරු වලින් පෙළි පෙළී සිටිනවා. රජු ඒ කිසිවක් ගණන් නොගෙන යාග කරනු සඳහා අපෙන් අය බදු ඉල්ලනවා. අපි කෙසේ බදු ගෙවන්නෙමු දැයි කල කිරෙනවා. එම නිසා එබඳු අවස්ථාවක යාග කිරීම නොසුදුසුයි. යම් හෙයකින් ඔබ ඒ සොරුන්ට හෝ අපරාධකාරයා ඔවුන් හික්මවීම් යයි සිතහොත් එය නොකෙරෙන වැඩකි.එකෙක් දඬුවම් ලබන විට සෙස්සෝ වැඩි වැඩියෙන් රට පෙළෙනවා. දඬුවම් දී රට සාමයෙහි තැබිය නොහැකියි. ඒ නිසා ගොවිතැන් කරන්නට සතුටු මිනිසුන්ට ගොවි උපකරණ හා බත් බීජු දී ඔවුන් ගොවිකමට යොදවනු මැනවි. වෙළඳකම් කරනු කැමති යන්ට වෙළඳාම් සඳහා අවශ්‍ය පහසුකම් සලසා දී ඒ ක්‍රියාවෙහි යොදවනු මැනවි.වෙනත් වෙනත් රැකියාවන්හි යෙදෙනු කැමතියන්ට ඒ ඒ රැකියාවල් සපයා දෙනු මැනවි. එවිට සියලු දෙනා තම තමන්ගේ රැකියාවන්හි නිරතව ආදායම් උපදවමින් ඔබට ද දියයුතු රාජ්‍ය භාගය දෙයි.එයින් රට සාමයෙන් පවතින අතර ඔබේ භාණ්ඩාගාරය පිරී ඉතිරී යයි. ඉන්පසු දන් දෙන්නට සිතනු මැනවි. එයින් රට සශ්‍රීක වන අතර ඔබේ දානයෙන් රටවැසියා ප්‍රීති වෙයි. පෙරෙවි බමුණා මේ අවවාදය රජුට දුන්නේ ය. මහාවිජිත රජු ද ඒ අවවාදය අනුව ක්‍රියා කළා. මුළු රට සක්‍රීය වුණා. උවදුරු සියල්ල පහවුණා.රට වැසියාගේ ජීවන තත්ත්වය උසස් කිරීම සඳහා ඔබ වහන්සේගේ යෝජනා මොනවාද?සංවර්ධනය කළ හැක්කේ උපද්‍රවයන් දුරු කළ පසුවයි. රෝගයක රෝග නිධානය නොසඟවා නිට්ටාවටම රෝගයක් සුව කළ නොහැකියි. රටක් සංවර්ධනය කරනු පිණිස ඔවුන්ගේ ජීවන වෘත්තිය සැලසෙන මාර්ග විවෘත කළ යුතුයි.1. රටේ පාලනය භාර ගත් මිනිසුන් තුළ දියුණු වන ජනගහනය අනුව පුළුල් කළ හැකි ධනෝපායන ක්‍රම හා අර්ධසංරක්ෂණ ක්‍රම පිළිබඳ ක්‍රමානුකූල සැලැස්මක් නැතිනම්,2. අධ්‍යාපනය පිළිබඳ වගකීම් පවරා ගත්තවුන් තුළ බාල පරම්පරාවේ චරිතශුද්ධිය හා බුද්ධි වර්ධනය ඉලක්ක කර ගත් මූලික අධ්‍යාපනයක් හෝ රැකියාවක් මුල් කර ගත් ද්විතීයික අධ්‍යාපනයක් හෝ සැලසීම ගැන නිශ්චිත නිගමනයක නැතිනම්,3. අනුශාසකයන් තුළ රටවැසියාගේ තත්ත්වය ගැන අවබෝධයක් හෝ ඔවුන්ගේ දියුණුව සැලසිය යුතු මගක් පිළිබඳව හෝ වෙන එකක් තබා කුමක් කළ යුතුද යන්න ගැන හෝ නිගමනයක් තබා ගැනීමක්වත් නැතිනම්,4. ලේඛන තුළ සමාජයට හිමි ශිෂ්ටාචාරයක් ගැන හෝ ලියැවෙන අසභ්‍ය කථා නිසා ආධුනිකයන් තුළ පහළ වන පහත් රුචිය හා ලිංගික සම්බන්ධතා පදනම් කළ සරාගික හැඟීම් ගැන හෝ තැකීමක් නැති නම්,5. පුවත්පත් කතුවරයන් තුළ අසභ්‍ය අර්ධ නිර්වස්ත්‍ර ස්ත්‍රී පුරුෂ හා කාමාශාව පහළ කරන වෙනත් හැසිරීම් පිළිබඳ ප්‍රතිරූප පළකිරීමෙන් පමණක් නොව ස්ත්‍රී පුරුෂ සම්භෝගය සඳහා ආධුනික පරපුරෙහි සිත් යොමු වන නිබන්ධන පළ කිරීමෙන් සිදුවන ජාතික විනාශය ගැන කිසිම හැඟීමක් නැතිනම්,6. සිනමා චිත්‍ර දක්වන්නවුන් තුළ මුදල් ගරා ගැනීම ගැන මිස ඒවා බලන්නවුන් තුළ පහළ වන හැඟීම් හා ඔවුන් ගන්නා ගුරුකම් ගැන කිසිම තැකීමක් නැති නම්,රට වැසියා තුළ උදාර ජීවිත පරමාර්ථයක් පහළ කිරීමට ගන්නා වෙර වෑයම කෙසේ සාර්ථක ප්‍රතිඵල ලැබේ ද යන්න ගැන සලකා බැලිය යුතුයි.ඔබවහන්සේගේ ‘දහම් සෙවණේ සිත්තෝ’ පදනමේ කාර්යභාරය ගැන පැහැදිලි කරන්න?මව්වරුන් පියවරුන් නැති දරුවන්ට යහපත් මානසික සංවර්ධනයක් ඇති කිරීම සඳහා 1990 දී පනාගොඩ යුද හමුදා බෝධිරාජාරාමයේ දී දහම් සෙවණේ සිඟිත්තෝ ළමා සමාජය බිහි වුණා. එදා සිට අද දක්වාම මගේ මුළු ජීවිතයම කැපකර තිබෙන්නේ ළමයින් උදෙසායි.පසුගිය දිනෙක ජනාධිපතිතුමා මා සමඟ දුරකථනයෙන් සාකච්ඡා කළ අවස්ථාවක දී කුඩා දරුවන්ගේ මානසික සංවර්ධනය ඇතිකර දරුවන්ට ආදරය කරන ලෝකයක් තැනීමට අවශ්‍ය බව එතුමා පැවසුවා.මේ අවශ්‍යතාව මැනවින් හඳුනාගෙන ඇති දහම් සෙවණේ සිඟිත්තෝ ළමා සමාජයේ ශාඛා 3823ක් ලංකාව පුරා ක්‍රියාත්මක වෙනවා.අප ළමා සමාජය රූපවාහිනිය, බෞද්ධ කටයුතු කොමසාරිස් කාර්යාලය, ජාතික රූපවාහිනිය සහ මිහිර පුවත්පත සමඟ එකතු වී සමස්ත ලංකා දහම් පාසල් දරුවන්ගේ ගුණ දහම් වර්ධනය කිරීමේ වැඩපිළිවෙළක් ආරම්භ කර තිබෙනවා.ඒ තුළින් ළමයින්ට තම හැකියාවන් දක්ෂතාවයන් ඉදිරිපත් කිරීමේ අවස්ථාව උදාකර තිබෙනවා. ඔවුන් වැඩිහිටියන් බවට පත් වූ පසුව ආත්මාභිමානයෙන් යුතුව වැඩ කිරීමේ ජවය ඇති වෙනවා. එය වචනයෙන් විස්තර කළ නොහැකි අමිල සේවයක්.රූපවාහිනිය, පුවත්පත් ආදී මාධ්‍ය තුළින් දරුවාට යහපත් ආකාරයට ළංවීම වැදගත්. විදේශ රටවල ආකාරයට රූපවාහිනි නාළිකා මගින් දරුවන්ට පවත්වන සම්මන්ත්‍රණ වලට මා සහභාගි වී තිබෙනවා. එහිදී වඩාත්ම කැපී පෙනෙන දෙයක් නම් කුඩා කල සිටම දරුවන් නායකත්වයට පුරුදු පුහුණු කිරීමට ඔවුන් ගන්නා උත්සාහයයි. ඇත්තෙන්ම එය අගය කළ යුතුයි.නමුත් අපේ රටේ මෙවැනි වැඩපිළිවෙළක් නැහැ. ශාසන භාරකාරිත්වය දැරීමට, දේ්ශපාලන නායකත්වය දැරීමට දරුවන් තැනීමේ නිසි වැඩපිළිවෙළක් තවම නැහැ. ඒ කාලයේ මිගෙට්ටුවත්තේ ගුණානන්ද නාහිමි, හික්කඩුවේ ශ්‍රී සුමංගල නාහිමි, අනගාරික ධර්මපාල තුමා, වලිසිංහ හරිස්චන්ද්‍ර තුමා වැනි නායකයන් සිටියා. නමුත් අද එවැනි පිරිස්වල අඩුවක් දක්නට ලැබෙනවා. එබැවින් ඒ සඳහායි දහම් සෙවණේ සිඟිත්තෝ කැප වී කටයුතු කරන්නේ.දහම් සෙවණේ සිඟිත්තෝ ළමා සමාජයට එකතුවුණු හැම ළමයෙක්ම බොහෝම උත්සාහවන්ත ඒ වගේම දයාව, කරුණාව, මෛත්‍රිය වඩන දරුවන්. ‍ෙම් හැම ළමයෙක් ම සෑම පසළොස්වක පොහෝ දිනක ම සිල් සමාදන් වෙනවා.මේ වැඩසටහන දුටුව ජපන් වැසියන් මේ ළමා සමාජ ක්‍රමයට බොහෝ ප්‍රිය කළා. ඒ වැඩසටහන ජපානයේත් ක්‍රියාවට නංවන ලෙසට ඉල්ලීම් කළා. ඒ අනුව ජපානයේත් ඉන්පසුව එංගලන්තයේත් අමෙරිකාවේත් මේ ළමා සමාජ බිහි වුණා. ආසියාතික රටවල් වන මියන්මාරය, තායිලන්තය වගේ රටවලත් මේ වැඩසටහන ක්‍රියාත්මක වුණා. අදත් මේ රටවල ළමා සමාජ ක්‍රියාත්මක යි.‘දහම් සෙවණේ සිත්තෝ’ සංකල්පය පුළුල් කිරිමේ අරමුණින් පසුගියදා වෙබ් අඩවියක් විවෘත කළා නේද?මෙම වැඩසටහන ජාතික මෙන් ම අන්තර්ජාතිකවත් වැදගත් වීම නිසා 2011 වසරේ දී ජනාධිපතිතුමාගේ ප්‍රධානත්වයෙන් වෙබ් අඩවියක් ද විවෘත කෙරුණා.දහම් සෙවණේ සිඟිත්තෝ ළමා සමාජයේ සාමාජික දරු පිරිස ලංකාව පුරාම ව්‍යාප්තව සිටිනවා. ඔවුන් අතරින් රංගනය, චිත්‍ර කලාව, තාක්ෂණය, විද්‍යාව, කෘෂිකර්ම, සංගීතය ආදී විවිධ ක්ෂේත්‍රවලින් දක්ෂම දරුවන් පස්දෙනෙකු තෝරාගෙන විශ්වවිද්‍යාලයට යන තුරු ඔවුන්ගේ අධ්‍යාපනයට උදව් කරන වැඩපිළිවෙළක් සකස් කර තිබෙනවා. සෑම දහම් පාසලකම ඉගෙන ගැනීමට දක්ෂ එහෙත් දිළිඳු දරුවන් තිදෙනෙක් තෝරාගෙන ඔවුන් විශ්වවිද්‍යාලයට යන තුරුම අධ්‍යාපනය සඳහා උදව් කරනවා.කුඩා කල සිටම දක්ෂ දරුවන් තෝරා ගෙන ඔවුන් සැබැවින්ම අධ්‍යාපනයට බාහිර කටයුතු වලට දක්ෂ නම් අවංකවම ඒ සඳහා කැපවේ නම් අප ඔවුන්ට උදව් කිරීමට සූදානම්. අපි ආගම් භේද, ජාති භේදයෙන් තොරව මේ මහ පොළවේ ජීවත්වන දියුණු රටක් විදියට සලකන්න අපි සැවොම එකට එකතු වෙමු. www.dahamsevanesingiththo.lk අපගේ වෙබ් ලිපිනයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n1308031</link>
    <topic>වතුර ඉල්ලූ අපටගෝඨාභය විසඳුම් දුන්නා</topic>
    <author>චන්ද්‍රිකා පෙරේරා</author>
    <content>වැලිවේරිය රතුපස්වල ප්‍රදේශයේ ජලයට විෂ ද්‍රව්‍ය එක්වීම හේතුවෙන් පීඩනයට පත් ජනතාවට ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහතා ඉදිරිපත් වී කඩිනමින් විසැඳුම් ලබා දුන් බව ගල්ලොලුව ශ්‍රී සම්බුද්ධ ජයන්ති විහාරාධිපති රාජකීය පණ්ඩිත තෙරිපැහැ සිරිධම්ම හිමියෝ දිනමිණ ට පැවසූහ.මේ සම්බන්ධයෙන් පැවැති උද්ඝොෂණයේ දී මාරාන්තික උපවාසයේ යෙදී සිටි තමන් වහන්සේ ඇතුළු ගම්වාසීන්ට කිසිවකු පහර නොදුන් අතර පොලිසිය හා හමුදාව ළෙන්ගතුව හා සාමකාමීව අවසානය දක්වා කටයුතු කළ බවත් නුවර පාර ආසන්නයේ බැලුම්මහර හා වැලිවේරිය ප්‍රදේශවල සිටි කණ්ඩායම් සමඟ යම් ගැටුමක් ඇතිවී තිබෙන බවත් විහාරාධිපති හිමියෝ සඳහන් කරති.පහර කෑමට ලක්වූ පිරිස ට නායකත්වය දුන් අය කවුද යන්න තමා නොදන්නා බව ද නායකත්වයේ යම් දුර්වලතාවක් නිසා කලබලකාරී තත්ත්වයක් පැනනගින්න‍ට ඇති බවත් පෙන්වා දෙන සිරිධම්ම හිමියෝ රජය අපහසුතාව‍ට පත් කිරිමේ අරමුණින් මෙවැනි සිද්ධීන් රැසක් පසුගිය කාලයේ දී ර‍‍ටේ තැන තැන සිදු වූ බව ද පෙන්වා දෙති.එහෙත් සාමකාමීව සි‍ටි අහිංසක පිරිසකට පහර දුන්නේ නම් එය තරයේ හෙළා දකින බව ද උන් වහන්සේ සඳහන් කළහ.යම් කඩාකප්පල්කාරී පිරිසක් උද්ඝෝෂකයන් අතර සිට ක්‍රියාත්මක වීම නිසා පහරදීම් සිදුවූවා ද යන්න සොයා බැලිය යුත්තක් බව ද උන්වහන්සේ වැඩිදුරටත් පෙන්වා දුන්නාහ.තමන් හා ගම්වාසීන් සමඟ සිටි ආරක්ෂක නිලධාරීන් තමන් වහන්සේගේ අවසරයකින් තොරව කිසිදු කටයුත්තක් නොකළ අතර දිය පොදක් පවා බිව්වේ ද අවසර ගෙන බවත් සඳහන් කළහ.පිරිත් කියමින් සාමකාමිව සිටි තමා ඇතුළු පිරිස සමඟ සමඟියෙන් ක්‍රියා කළ පොලිස් සහ යුද හමුදා නිලධාරීන් පිරිස තමන් වහන්සේට වැඳ පිටත්ව ගිය බව ද ඒ හිමියෝ සඳහන් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n1308032</link>
    <topic>රතුපස්වල ජල ප්‍රශ්නයට විසඳුම් ලබා දී තිබියදීත්ඇතැම් පිරිසක් ජනතාව වීදි බස්වා තිබෙනවා</topic>
    <author>සිතාරා සේනානී සහ නුවන් කොඩිකාර</author>
    <content>රතුපස්වල ජල ප්‍රශ්නයට ඇණ්ඩුව විසදුම් ලබාදී තිබියදීත් දේශපාලන පිපාසයෙන් පෙළෙන පිරිසක් ජනතාව ප්‍රකෝප කර වීදි බස්වා ඇති බවට තොරතුරු හෙළිවෙමින් තිබෙන බව යෞවන කටයුතු හා නිපුණතා සංවර්ධන ඇමැති ඩලස් අලහප්පේරුම මහතා පැවසීය .මෙම සිද්ධිය නිසා ඇතිවූ අවාසනාවන්ත තත්ත්වය කිසිසේත් සාධාරණීකරණය නොකරන බවත් පටු දේශපාලන වාසි වෙනුවෙන් ජනතාව ප්‍රකෝපකාරී කිරීම තරයේ හෙළා දකින බවත් හෙතෙම කීවේය.එම සිද්ධියේදි මියගිය පුද්ගලයාගේ හා තුවාල ලැබූවන්ගේ පවුල්වල සමාජිකයන්ට රජයේ හෘදයාංගම කණගාටුව ප්‍රකාශ කරන බවද හෙතෙම කීවේය.මෙය ජල ප්‍රශ්නයකට වඩා දේශපාලන ප්‍රශ්නයක් බවට පත්කරගෙන තිබෙන අයුරු ඇතැම් පිරිස් කළ කතා බහෙන් හා හැසිරීමෙන් මනාව පිළිඹිබු වු බවද ඩලස් අලහස්පේරුම මහතා ප්‍රකාශ කළේය.ශ්‍රි ලංකා නිදහස් පක්ෂ මූලස්ථානයේ ඊයේ (02)පැවැති මාධ්‍ය හමුවේදි ඇමැතිවරයා එසේ ප්‍රකාශ කළේය.ජල ප්‍රශ්නයට විසදුම් ලබාදෙන ලෙස ඉල්ලා උපවාසයේ යෙදිසිටී හිමිනමට ජනාධිපති මහින්ද රාජපක්ෂ මහතා පෞද්ගලිකව කතා කළ බවත් ඊට අමතරව ආර්ථික සංවර්ධන ඇමැති බැසිල් රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරුන් ඇතුළු ප්‍රදේශයේ දේශපාලන නායකයන්ද මැදිහත්වී එම ගැටලුවට අවශ්‍ය විසදුම් ලබාදී තිබූ බවත් ඒ මහතා අවධාරණය කළේය.මෙම සිද්ධිය සඳහා යුදහමුදාව යෙදවුයේ ඇයිදැයි මාධ්‍යවේදියකු නැඟු ප්‍රශ්නයකට පිළිතුරු දුන් ඇමැතිවරයා, එවැනි සිද්ධියක් පොලිසියට පාලනය කර ගැනීමට නොහැකිවු අවස්ථාවක මොකද කරන්නේ, ඒ හැරත් මොවුන් අවහිර කරගෙන හිටියේ කොළඹ නුවර පාර. එයින් එහි ගමන් ගත් ජනතාව දැඩි පිඩාවට පත්වෙලයි හිටියේ. එහිදි යුද හමුදාව මැදිහත්වෙලා එය සමථයකට පත්කරන්න යද්දි තමයි මේ ගැටලුව ඇතිවී තියෙන්නේ. මෙහිදි යුද හමුදාවේත් හය දෙනෙකු පමණ තුවාල වුණා. එක් අයකුගේ තත්ත්වය බරපතළයි.ඇමැතිවරයා මෙසේද කීවේය.ජනතා විමුක්ති පෙරමුණේ වෘත්තීය සමිතියක් විසින් මීට මාස කිහිපයකට පෙර මෙම ආයතනයේ කළමනාකරණයට එරෙහිව වීරෝධයක් ගෙනියලා තියෙනවා. ඒ හේතුව නිසා සේවකයෝ කිහිප දෙනෙක් ඉවත් කරන්න එම කළමනාකාරිත්වය කටයුතු කර තියෙනවා.ඒ වගේම එම ආයතනයට ජලය ලබාදුන් ළිදක් සම්බන්ධව දේපාර්ශවයක් අතර අර්බුදයක් ඇති වී තියෙනවා. තවත් මෙවැනි සිදුවීම් ගණනාවක් තොරතුරු පවා හෙළිවෙමින් තියෙනවා. ජල ප්‍රශ්නය පිටින් දමාගෙන මොන ප්‍රහ්නය ක්‍රියාත්මක වෙනවද කියළා හිතාගන්න අපහසුයි. එම නිසා අපි මාධ්‍යවලින් ඉල්ලා සිටිනවා මේ පිළිබඳ සොයාබලා වාර්තා කරන්න කියළා. ඒ ඇරත් මෙම ආයතනය සති දෙකක් වසා දමා පැන නැගී ඇති තත්ත්වයට අවශ්‍ය විසදුම් සොයන්න කමිටු කිහිපයක් පත්කර තියෙනවා.කඩවත සිට ජලය ලබාදෙන්න නළ ළිං එළීම පටන් ගෙන තියෙනවා. එම නිසා මීට වඩා අවබෝධයෙන් ක්‍රියාකරන්න කියා සියළුම දෙනාගෙන්ම ඉල්ලා සිටිනවා.මේ අවස්ථාවට ඇමැතිවරුන් වන මෛත්‍රිපාල සිරිසේන, නිමල් සිරිපාලද සිල්වා, සුසිල් ප්‍රේමජයන්ත, රිෂාඩ් බදයුදීන් මහත්වරුන්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n1308033</link>
    <topic>හමුදාවට පහර දුන්නේ පිටතින් ආ පිරිසක්</topic>
    <author>චන්ද්‍රිකා පෙරේරා</author>
    <content>වැලිවේරිය රතුපස්වල දී පොලිසියට සහ යුද හමුදාවට පහරදී ඇත්තේ පිටතින් පැමිණි සංවිධානාත්මක සන්නද්ධ පිරිසක් බවට මෙතෙක් කළ පරීක්ෂණ මගින් අනාවරණය වී ඇතැයි හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය පවසයි.පානීය ජලය අපවිත්‍ර වීමේ සිද්ධිය සම්බන්ධයෙන් උද්ඝෝෂණයේ සිටි ජනතාව සාමකාමිව සි‍ටියදී ඒ අතර සි‍‍ටි කඩාකප්පල්කාරීන් ‍ආරක්ෂක අංශ වෙත පෙට්‍රල් බෝම්බ, වැලි බෝතල් හා ගල් මුල් ප්‍රහාර එල්ල කර තිබේ.ආරක්ෂක අංශ වෙත පහර දුන් අය පලවා හැරීමේ දී සාමාන්‍ය ජනතාවට හිරිහැරයක් වූයේ නම් කනගාටුව පලකරන බවත් හෙතෙම පෙන්වා දුන්නේය.මොවුන් ගිනි අවි භාවිතා ක‍ළ බවට ද සැක කරන අතර ඒ පිළිබඳ මේවන විට විශේෂ පරීක්ෂණයක් අරඹා තිබෙන බව වනිගසූරිය මහතා සඳහන් කරයි.ප්‍රදේශයේ කළක සිට පවත්වාගෙන යන පෞද්ගලික ආයතනයකින් නිකුත් කරන රසායනික ද්‍රව්‍යයක් භූගත ජලය‍ට එක්වීමෙන් ප්‍රදේශයේ ජනතාව විවිධ රෝගවලට ගොදුරුව තිබෙන බව පවසා එම ආයතනය වසා දමන ලෙසට බලකරමින් ප්‍රදේශවාසීන් උද්ඝෝෂණය කළහ.මේ නිසා ඒ සම්බන්ධයෙන් පෙරේදා(01) ආරක්ෂක ලේකම් ගෝඨාභය රාජපක්ෂ මහතා ගේ ප්‍රධානත්වයෙන් විශේෂ සාකච්ඡාවක් පවත්වා තාවකාලිකව ආයතනය වසා දමා ජල අපවිත්‍රතාව සම්බන්ධයෙන් රස පරීක්ෂක වාර්තාවක් ඇතුලු අවශ්‍ය පරීක්ෂණ වාර්තා කැඳවීමට තීරණය කිරීමෙන් පසු උද්ඝෝෂක පිරිස විසිර යාමට කැමැත්ත පලකර ඇත.මේ අතර වෙනත් සංවිධානාත්මක පිරිසක් ගම්මුන් අතර සැඟව සිට පොලිසියට පහරදීම හේතුවෙන් වැලිවේරිය පොලිස් ස්ථානාධිපති ඇතුලු නිලධාරීන්ට පහර දී තුවාල සිදුකර තිබේ.මේ නිසා හමුදාව සහායට කැඳවා පිරිස පලවා හැරීමේ ක්‍රියාමාර්ග ගෙන ඇත. මෙහිදී පොලිසියේ නවයක් ඇතුළු හතළිස් එක් දෙනෙක් රෝහල් ගතකර ඇත.සිද්ධිය සම්බන්ධයෙන් කොළඹ අපරාධ කොට්ඨාසය විශේෂ පරීක්ෂණයක් අරඹා තිබේ ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n1308034</link>
    <topic>පාප් වහන්සේට ශ්‍රී ලංකාවට එන්නැයිජනපතිගෙන් ඇරයුම්</topic>
    <author/>
    <content>ශුද්ධෝත්තම පළමුවැනි ෆ‍්‍රැන්සිස් පාප්වහන්සේට ශ්‍රී ලංකාවේ සංචාරයක් සඳහා පැමිණෙන ලෙසට ජනාධිපති මහින්ද රාජපක්ෂ මහතා ආරාධනා කරයි.දශක තුනක යුද ගැටුමකින් මිදුන සුන්දර ශ්‍රී ලංකාවේ සංචාරයක නිරත වන ලෙස ශ්‍රී ලංකාව සහ එහි වැසියන් ෙවනුෙවන් පාප් වහන්සේට ආරාධනා කිරීමට ලැබීමද තමන් ලද භාග්‍යයක් බවත් ජනාධිපති මහින්ද රාජපක්ෂ මහතා සඳහන් කැර ඇත.පාප් වහන්සේ වෙත ලිපියක් යවමින් ජනාධිපති මහින්ද රාජපක්ෂ මහතා මෙම ආරාධනාව සිදුකැර ඇති අතර පාප් වහන්සේගේ පැමිණීම සියලු ශ්‍රී ලාංකිකයින්ට අමරණීය අවස්ථාවක් වනු ඇති බවත් එම ලිපියෙහි සඳහන් වේ.සිය ආසියානු සංචාරයේදී ශ්‍රී ලංකාවට පැමිණීම ගැන සලකා බලන බව ෆ‍්‍රැන්සිස් පාප් වහන්සේ දින කිහිපයකට පෙර පැවැති මාධ්‍ය සාකච්ඡාවකදීද සඳහන් කළහ.“මේ වසරේ මාර්තු මස කතෝලික සභාවෙහි උත්තරීතර පදවියට පත් වූ දා සිට ඔබ වහන්සේ නිහතමානීව, දයාදුව, නැණවත්ව හා ශ්‍රද්ධාවෙන් පාප් පදවියේ වගකීම් ඉටුකරන අයුරු ශ්‍රී ලාංකීය ජනතාව අවබෝධ කොටගෙන ඇත” යනුවෙන් ජනාධිපතිතුමා සිය ලිපියෙන් කියා සිටී.ශ්‍රී ලංකාව හා වතිකානුව අතර නිල රාජ්‍ය තාන්ත්‍රික සබඳතා ඇරඹුණේ 1970 දී ය. හය වැනි පාවුළු පාප් වහන්සේ 1970 දීත්, ශ්‍රී ලාංකීය ධර්මදූත ජෝසප් වාස් පියතුමා භාග්‍යවරයට පත්කිරීමේ ප්‍රධාන ආගමික වතාවත් ඉටු කිරීම පිණිස දෙවැනි ජුවාම් පාවුළු පාප් වහන්සේ 1995 දීත් ශ්‍රී ලංකාවට වැඩම කළහ.මෙරට සමස්ත සමාජ පද්ධතියම පීඩාවට පත්කළ කුරිරු ත්‍රස්තවාදයේ වේදනාකාරී කාල පරිච්ඡේදය තුළ ශශ්‍රී ලංකාව මුහුණදුන් දුෂ්කරතා සිය ලිපියෙන් විස්තර කරන රාජපක්ෂ මැතිතුමා ්‍රී ලංකාවේ තිරසාර ආර්ථික, සමාජ හා සංස්කෘතික සංවර්ධනය, සාධාරණත්වය හා එකමුතු බව සහතික කිරීමට හා ජනජීවිතය නැවත ගොඩනැංවීමට රජයේ ඇති කැපවීම ගැන සඳහන් කරයි.“ශ්‍රී ලංකාවේ රෝමානු කතෝලික සභාව විශේෂයෙන් අධ්‍යාපනය, සෞඛ්‍යය හා සමාජ සේවය වැනි ක්‍ෂේත්‍රවල ජනජීවිතය වැඩිදියුණු කිරීමට ප්‍රමුඛ කාර්යභාරයක් ඉටුකර ඇත” යනුවෙන් ද ජනාධිපතිතුමා ප්‍රකාශ කරයි.“පශ්චාත් ගැටුම් සමයේ ප්‍රතිසංවර්ධනය සමගි සන්ධානය සහ පීඩාවට පත් ජනකොටස්වල ජීවනෝපාය පුනරුත්ථාපනයට කතෝලික සභාව ඉටුකරන මෙහෙය නිසි ඇගයීමට පාත්‍රව ඇතැයි” ද එතුමා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n13080310</link>
    <topic>රතුපස්වල ජල ප්‍රශ්නය ඉවරයි</topic>
    <author/>
    <content>ගම්පහ වැලිවේරිය රතුපස්වල ප්‍රදේශයේ ජනතාවගේ පානීය ජල ප්‍රශ්නයට කෙටි කාලීන සහ දිගු කාලීන විසදුම් ඊයේ(2) පස්වරුවේ සිටම ක්‍රියාත්මක කිරීමට ගම්පහ දිස්ත්‍රික්කයේ ආණ්ඩු පක්ෂයේ සහ විපක්ෂයේ සියලුම දේශපාලන පක්ෂ නියෝජිතයන් පක්ෂ භේදයෙන් තොරව එක්වූ අතර ඒ අනුව ගම්මාන 12ක ජනතාවට බලපෑ පානීය ජල ගැටලුවට කඩිනම් සහ සාර්ථක විසදුම් ලැබී තිබේ.ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් ඊයේ පස්වරුවේ ගම්පහ දිසාපති කාර්යාලයේ පැවැති මෙම රැස්වීමට එක්සත් ජනතා නිදහස් සන්ධානය, එක්සත් ජාතික පක්ෂය, පෙරටුගාමී සමාජවාදී පක්ෂය ඇතුළු විවිධ දේශපාලන පක්ෂ සහ කණ්ඩායම්වල නියෝජිතයන්ද ගම්පහ දිසාපති ප්‍රමුඛ රජයේ ජ්‍යෙෂ්ඨ නිළධාරින්ද, පරිසර, සෞඛ්‍ය, ජල සම්පත්, ආයෝජන ප්‍රවර්ධන, යන අමාත්‍යාංශවල ඉහළ පෙළේ නිළධාරින්ද එක්වී සිටියහ.ගම්පහ වැලිවේරියට යාබද ගම්මාන 12ක ජනතාවට මේ අනුව දැනට ජලය ලබාදෙන ජල බවුසර්වලට අමතරව ජල බවුසර් 6ක් අමතරව යෙදවීමටද ජල ටැංකි 300ක් ලබාදීමටද ඒ සදහා ටැක්ටර් 10ක සහාය ලබාදීමටද ඊයේම කටයුතු කරන ලදී. බවුසර් මගින් බෙදාහරින ජලය ලබාදෙනු ලබන්නේ ජල මණ්ඩලය මගිනි.එමෙන්ම දීර්ඝ කාලීනව විසඳුමක් වශයෙන් දැනට රතුපස්වල ප්‍රදේශයේ ජනතාවට ජලය නළ මගින් සැපයීමට සැලසුම්කර ඇති වැඩසටහන කඩිනම් කිරීමට සියලු කටයුතු යොදන ලෙසද බැසිල් රාජපක්ෂ අමාත්‍යතුමා අදාළ අංශවලට උපදෙස් දෙනු ලැබීය.ඒ අනුව එම ප්‍රදේශයේ ජනතාවගේ ජල ප්‍රශ්නයට තිරසාර විසඳුමක්ද ඉදිරි මාස කිහිපය තුළ ලැබෙනු ඇත.මෙහිදී වැඩිදුරටත් අදහස් දැක්වූ ආර්ථික සංවර්ධන අමාත්‍යවරයා කියා සි‍ටියේ පරිසරය සුරකීම සමගම ජනතාවගේ ජීවන තත්ත්වය උසස් කිරීමේ වැඩසටහනද එක හා සමානව ක්‍රියාත්මක විය යුතු බවය.මෙම සාකච්ඡාවට ගම්පහ දිසාපති ජේ.ඒ. රත්නසිරි, බස්නාහිර පළාත් ප්‍රධාන අමාත්‍ය ප්‍රසන්න රණතුංග, නියෝජ්‍ය අමාත්‍ය ලසන්ත අලගියවන්න, එක්සත් ජාතික පක්ෂයේ පාර්ලිමේන්තු මන්ත්‍රීවරුන් වන රුවන් විජේවර්ධන සහ අජිත් මාන්නප්පෙරුම, පෙරටුගාමී පක්ෂයේ බස්නාහිර පළාත් සභා මන්ත්‍රී වරුණ රාජපක්ෂ, බස්නාහිර පළාත් සභාවේ සභාපති සුනිල් විජේරත්න, පළාත් සභා මන්ත්‍රී දිලිප් රාජපක්ෂ යන මහත්වරුන්ද මහර සහ ගම්පහ ප්‍රාදේශීය සභා සභාපතිවරුන්ද, පරිසර, සෞඛ්‍ය ජල සම්පත් ආයෝජන ප්‍රවර්ධන අමාත්‍යාංශවල උසස් නිළධාරින්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n1308035</link>
    <topic>හොර ලියවිලි යොදාපස් වතාවක් බ්‍රිතාන්‍ය වීසා ගන්න ගියපුද්ගලයෙක් අත්අඩංගුවට</topic>
    <author>විජයානි එදිරිසිංහ</author>
    <content>සිවු වතාවක් ව්‍යාජ ලියකියවිලි ඉදිරිපත් කැර බ්‍රිතාන්‍ය වීසා ලබා ගැනීමට තැත් කළ පුද්ගලයෙක් පස් වැනි වතාවේ එම වංචාව සිදු කිරීමට ගිය අවස්ථාවේ අත්අඩංගුවට පත්ව තිබේ.මොහු වීසා ඇති පුද්ගලයකුගේ නම්, ගම්, හැඳුනුම්පත් අංක යොදා ගනිමින් මෙම වංචාව සිදුකර ඇත. සැකකරු ශ්‍රී ලාංකිකයෙකි. ඔහු වීසා ලබා ගැනීමට ඉදිරිපත් කැර ඇති විදේශ ගමන් බලපත්‍රය ද ව්‍යාජ එකක් බව පැවසේ.බ්‍රිතාන්‍ය වීසා සහ සංක්‍රමණික කටයුතු පිළිබඳ වැටලීම් කණ්ඩායම මඟින් සැකකරු කොළඹ වංචා විමර්ශන අංශයට බාර දී ඇති අතර සැකකරුගෙන් ප්‍රශ්න කිරීමෙන් අනතුරුව අධිකරණයට ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n1308036</link>
    <topic>NSB මුදල් වංචාවට සම්බන්ධ ලොක්කන් 3ක් තවමත් සේවයේ</topic>
    <author/>
    <content>ජාතික ඉතිරි කිරීමේ බැංකුව සතු මුදල් අනිසි ලෙස යොදවා රුපියල් මිලියන 393ක් වූ මුදල් සම්භාරයක් විනාශ කරමින් සිදුවූ ද ෆිනෑන්ස් කොටස් මිලදී ගැනීමේ දැවැන්ත මූල්‍ය වංචාවට සම්බන්ධ නිලධාරීන් තිදෙනකු තවමත් එම බැංකුවේ නිරුපද්‍රිතව සේවය කරන බව එම බැංකුවේ සේවකයෝ පවසති.මෙම අනිසි මුදල් ගනුදෙනුවට සම්බන්ධ අතිරේක සාමාන්‍යාධිකාරීවරයෙක්, නියෝජ්‍ය සාමාන්‍යාධිකාරිවරයෙක් සහ මෙම වැරැදි මුදල් ගනුදෙනුව අනුමත කරන ලද අධ්‍යක්‍ෂවරයෙක් මෙසේ ජාතික ඉතිරි කිරීමේ බැංකුවේ කිසිදු උපද්‍රවයකින් තොරව තවමත් සේවය කරමින් සිටී. මෙය ජාතික ඉතිරි කිරීමේ බැංකුවේ සේවකයන්ගේ පුදුමයට හේතු වී ඇත.මෙම මහා මූල්‍ය ගනුදෙනුව සම්බන්ධයෙන් ජාතික ඉතිරි කිරීමේ බැංකුව පැත්තෙන් පරීක්‍ෂණ පැවැත්වූ පුන්‍යා ද සිල්වා පරීක්‍ෂණයට අනුව ඉහත සඳහන් නිලධාරීන් තිදෙනා ද එම ගනුදෙනුව සම්බන්ධව වැරදි කළ අය බව එම වාර්තාවේ සඳහන් වෙයි.එවකට මහ බැංකුවේ සභාපති ලෙස කටයුතු කළ ප්‍රදීප් කාරියවසම්, ෂාන් ෂම්මුගනාදන් යන මහත්වරු සමඟ මෙම පිරිස ද එම මූල්‍ය ගනුදෙනුවට සෘජුවම සම්බන්ධව සිටි අයයි.ප්‍රදීප් කාරියවසම් මහතා ඇතුළු කිහිපදෙනකුට එරෙහිව නීතිය ක්‍රියාත්මක වුවද එම ගනුදෙනුවට සහාය වූ සෙසු තිදෙනා සම්බන්ධයෙන් කිසිදු ක්‍රියාමාර්ගයක් ගෙන නැති බව බැංකුවේ නිලධාරීන් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n1308037</link>
    <topic>අපේ සහජීවනය ලොවට කියන්න පොදු රද මඬුළු සමුළුව අපට වැදගත්</topic>
    <author>කැලණිය විශේෂ</author>
    <content>පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීමෙන් මේ රටේ පවතින සාමය, සහජීවනය ලොවට ගෙන යෑමට මහඟු අවස්ථාවක් ලැබෙන බව සබරගමුව විශ්වවිද්‍යාලයේ කුලපති අග්ග මහා පණ්ඩිත කුඹුරුගමුවේ වජිර හිමිපාණෝ පැවසූහ.පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීම පිළිබඳ දිනමිණ ට විශේෂ ප්‍රකාශයක් කරමින් උන්වහන්සේ මේ බව පැවසූහ. මේ පිළිබඳ තවදුරටත් කරුණු දැක්වූ උන්වහන්සේ මෙසේ ද කීහ.පොදු රාජ්‍ය මණ්ඩල සමුළුව ශ්‍රී ලංකාවේ පැවැත්වීම අප රටේ වාසනාවකි. මුළු ලොවේම රාජ්‍ය නායකයින් මේ රටට පැමිණීම තුළින් ඔවුනට ශශ්‍රී ලංකාවේ සාමය, සංවර්ධනය, ඉදිරි දැක්ම සියැසින්ම දැක ගැනීමට හැකිවේ. අප රටේ දැන් පවතින සාමය ලොවට ගෙන යාමට මෙය මහඟු අවස්ථාවක්.මේ රටේ තිස් වසරක ත්‍රස්තවාදය දුරු කිරීම, වර්තමාන දියුණුව, ආගමික සහජීවනය ගොඩනැගී ඇති අන්දම පිළිබඳව අවබෝධයක් රාජ්‍ය නායකයින් ලබාගනී. එය මේ ආණ්ඩුවේ ජයග්‍රහණයක්.මේ සඳහා පක්‍ෂ, ජාති, ආගම් භේදවලින් තොරව සහාය ලබාදී, මෙම සමුළුව සාර්ථක කැරගැනීමට සහාය දැක්වීම යුතුකමකි.මේ වෙනුවෙන් ලොවට වැරැදි අදහස් දැක්වීම පාප කර්මයකි.ඇතැම් කුහක සංවිධාන හා දේශපාලනඥයින් මෙම සමුළුව මෙහි පැවැත්වීම පිළිබඳව වැරැදි අදහස් මේ වනවිට වපුරමින් සිටී. ඔවුන් දේශ ද්‍රෝහීන් ලෙස සැලකිය යුතුය.මේ අවස්ථාව සාර්ථක කැරගැනීමට සියලුම දේශප්‍රේමී ජනතාව පෙළගැසී ආණ්ඩුවට සහාය දැක්වීම මේ අවස්ථාවේ දී කළ යුතු ක්‍රියාවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n1308038</link>
    <topic>අනුරපුර සිට කොළඹට එමින් තිබූ තෙල් දුම්රියේ ගින්නක්</topic>
    <author>අමිල ප්‍රභාත් වනසිංහ සහ උතුරු මැද පළාත් සංචාරක</author>
    <content>අනුරාධපුර දුම්රිය ස්ථානයේ සිට කොළඹ කොටුව බලා ධාවනය වෙමින් තිබූ තෙල් දුම්රියක් ඊයේ (02) අලුයම ගිනිගැනීමකට ලක්ව තිබේ.තඹුත්තේගම දුම්රිය ස්ථානයත් තලාව දුම්රිය ස්ථානයත් අතර කුඩාබෙල්ලන්කඩවල ප්‍රදේශයේදී තැපැල් දුම්රියේ ඇන්ජිමෙහි ඇතිවූ කාර්මික දෝෂයක් හේතුවෙන් අලුයම 4.30ට පමණ මෙම ගින්න ඇති වී ඇත. ගින්න ඇති වනවාත් සමඟ ප්‍රදේශවාසීන් එක්ව ගින්න නිවා දැමීමට කටයුතු කිරීම නිසා ඇතිවීමට ඉඩ තිබූ විශාල හානියක් වළකා ගැනීමට හැකිව තිබේ.අලුයම තෙල් බහාලීමෙන් පසුව අනුරාධපුර දුම්රිය ස්ථානයේ සිට කොළඹ දක්වා ධාවනය වූ එම දුම්රියෙහි සිද්ධිය වනවිට තෙල් තිබී නොමැත. දුම්රියට සුළු හානි සිදුව ඇති අතර, ඒ වන විට දුම්රියේ ගමන්ගත් කාර්ය මණ්ඩලයේ සියලු දෙනාට ද කිසිදු අනතුරක් නොමැති බව වාර්තා වේ.පසුව කඩිනමින් අනතුරට ලක්වූ දුම්රිය තඹුත්තේගම දුම්රිය ස්ථානයට රැගෙන ගොස් දුම්රිය මාර්ගය යථා තත්ත්වයට පත්කළ බවත්, කුමන හේතුවක් මත මෙම ගින්න ඇතිවූවාද යන්න පිළිබඳ පරීක්ෂණ සිදුකරන බවද අනුරාධපුර දුම්රිය ස්ථානයේ උසස් නිලධාරියකු සඳහන් කැර සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n1308039</link>
    <topic>කොළඹ ස.තො.ස.ගින්නේපරීක්ෂණ කටයුතු අවසන්</topic>
    <author>විජයානි එදිරිසිංහ</author>
    <content>කොළඹ වොක්ෂෝල් වීදියේ පිහිටි ස.තො.ස. ගොඩනැඟිල්ලේ පසුගියදා ඇතිවූ ගින්න සම්බන්ධයෙන් පොලීසියෙන් සිදුකළ පරීක්ෂණ අවසන් කැර ඇති බව කොම්පඤ්ඤවීදිය පොලිස් ස්ථානාධිපති ප්‍රධාන පොලිස් පරීක්ෂක තුසිත කුමාර මහතා පැවසීය. මෙම වාර්තාව පොලිස්පතිවරයා වෙත අද හෙටම ඉදිරිපත් කිරීමට නියමිතව ඇත.පොලිස් පරීක්ෂණවලදී ස.තො.ස.සභාපතිවරයා ඇතුළු එහි නිලධාරීන් රැසකගෙන්ද ආරක්ෂක අංශ නිලධාරින් ඇතුළු පහළොස් දෙනකුගෙන් පමණ ප්‍රකාශ සටහන් කැරගෙන තිබේ. මෙම ගින්නෙන් 1970 දශකයේ සිට මෙරට දේශපාලනඥයන් රැසකගේ පුවත්පත් වාර්තා විශාල තොගයක් ඇතුලත් ලිපි ගොනු රැසක් විනාශ වී ඇත. මේවා ලේඛනාගාරයක් සෑදීම සඳහා රැස් කළ ඒවා වෙයි.මේ අතර ගින්නට හේතුව හෙළි කරන රජයේ රස පරීක්ෂකවරයාගේ වාර්තාව තව ටික දිනකින් ලැබීමට නියමිතය.සිදුවූ හානියට අදාළව සැකසුන තක්සේරු වාර්තාව වෙනත් කණ්ඩායමක් සකස් කැර ගෙන යයි.මෙම සියලු වාර්තා ලැබීමෙන් අනතුරුව ගින්නට හේතුව හා හානිය කොපමණද යන්න පිළිබඳ සියලු තොරතුරු හෙළිකැර ගැනීමට හැකි බව ස.තො.ස. පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n13080311</link>
    <topic>රජයේ සංවර්ධන වැඩපිළිවෙළට එරෙහිසියලු විවේචන ප්‍රතික්ෂේප කරනවා</topic>
    <author/>
    <content>ජනාධිපති මහින්ද රාජපක්ෂ මහතා ප්‍රමුඛ වත්මන් රජය ක්‍රියාවට නංවා ඇති දැවැන්ත සංවර්ධන වැඩපිළිවෙළ ඉතිහාසයේ අන් කිසිදු දිනක මේ රට තුළ සිදු නොවූවක් බව පෙන්වා දෙන වෘත්තීය සමිති නායකයෝ එයට එරෙහිව එල්ලවන සියලු විවේචන වැඩ කරන ජනතාව ලෙස තමන් තරයේ ප්‍රතික්ෂේප කරන බව අවධාරණය කළහ.ලෝකයේ අනෙකුත් රටවල ආර්ථිකයන් කඩා වැටී රාජ්‍ය සේවකයන් දහස් ගණනක් පාරට ඇද දමද්දී නිවැරැදි ආර්ථික ප්‍රතිපත්ති හේතුවෙන් ශ්‍රී ලංකා ආර්ථිකය ශක්තිමත්ව නැගී සිටි බව පෙන්වා දුන් ඔව්හු වත්මන් රජයේ සංවර්ධන වැඩපිළිවෙළ රටටත්, ජනතාවටත් ආශිර්වාදයක් බවද කියා සිටියේය.2014 අය-වැය සැකසීම සඳහා සියලු ක්ෂේත්‍රයන් නියෝජනය වන ආකාරයෙන් අදහස් හා යෝජනා ලබා ගැනීම ආරම්භ කරමින් ජනාධිපති මහින්ද රාජපක්ෂ මහතාගේ ප්‍රධානත්වයෙන් වෘත්තීය සමිති නායකයන් සහ නියෝජිතයන් සමඟ ඊයේ (2) ජනාධිපති කාර්යාලයේ පැවති හමුව අමතමින් ඔවුහු මේ බව පෙන්වා දුන්හ.රාජ්‍ය සම්පත් කුණු කොල්ලයට විකුණා දමා දේශීය ආර්ථිකය විනාශ කළ යුගය නිමා කර වැඩකරන ජනතාව ශක්තිමත් කරමින් ස්වයංපෝෂිත රටක් ගොඩනැගීමට ජනාධිපතිතුමා ගෙන යන වැඩපිළිවෙළ මෙහිදී අගය කළ වෘත්තීය සමිති නියෝජිතයන් එම සංවර්ධන වැඩපිළිවෙළේ ප්‍රතිලාභ අදට වඩා අනාගත දරු පරපුරට හිමිවන්නක් බැවින් ඊට දායකවීම සියලු දෙනාගේ වගකීම බවද අවධාරණය කළහ.රාජ්‍ය සේවයේ කාර්යක්ෂමතාව සහ ඵලදායිතාව ඉහළ නැංවීමට අදාළව මෙහිදී වෘත්තීය සමිති නියෝජිතයන් අදහස් හා යෝජනා රැසක් ඉදිරිපත් කළහ.අද රටේ වැඩකරන ජනතාව තුළ ආකල්පමය වෙනසක් සිදුව ඇති බවද පෙන්වා දුන් අතර රටේ සංවර්ධනයට ඔවුන් දැඩි පරිශ්‍රමයකින් දායක වෙමින් සිටින බවත්, ඔවුන් සමඟ එක්වෙමින් රජයේ සංවර්ධන වැඩපිළිවෙළ ඉදිරියට ගෙන යාම පිළිබඳවත් අදහස්් ඉදිරිපත් කළහ. රාජ්‍ය සේවය ශක්තිමත් ඛ්ලම, රජයේ සංවර්ධන වැඩපිළිවෙළ සඳහා වූ පෞද්ගලික අංශයේ දායකත්වය ඉහළ නංවා ගැනීම, අධ්‍යාපන, සෞඛ්‍ය යන ක්ෂේත්‍රවල උන්නතියට ගතහැකි ක්‍රියාමාර්ග සහ මහජනතාවට සහන සැලසෙන කරුණු රැසක් පිළිබඳ මෙහිදී අවධානය යොමු කෙරිණි.මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා ද මෙහිදී අදහස් දැක්වීය.අමාත්‍යවරුන් වන ගාමිණී ලොකුගේ, ඩබ්ලිව්. ඩී. ජේ. සෙනෙවිරත්න, බැසිල් රාජපක්ෂ, කුමාර වෙල්ගම, දයාශි‍්‍රත තිසේරා ඇමැතිවරුන් ද, ජනාධිපති ලේකම් ලලිත් වීරතුංග, මුදල් අමාත්‍යාංශයේ ලේකම් ආචාර්ය පී. බී. ජයසුන්දර යන මහත්වරුන් ඇතුළු අමාත්‍යාංශ ලේකම්වරුන් සහ රාජ්‍ය නිලධාරීහු මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n13080312</link>
    <topic>රතුපස්වල සිද්ධිය සොයා බැලීමට</topic>
    <author/>
    <content>වැලිවේරිය රතුපස්වල ජල ප්‍රශ්නය මුල්කරගෙන පෙරේදා (01) සවස බැලුම්මහර ප්‍රදේශයේ ඇතිවූ මහජන උද්ඝෝෂණයේ දී යුද හමුදාව ක්‍රියාකළ ආකාරය සහ හමුදාවට එල්ලවන චෝදනා සම්බන්ධයෙන් සොයාබලා වාර්තා කිරීම සඳහා නව යුද හමුදාපති ලුතිනන් ජනරාල් දයා රත්නායක මහතා විසින් පස්දෙනකුගෙන් සමන්විත ඉහළ පෙළේ කමිටුවක් පත්කොට ඇත.මේජර් ජනරාල් ජගත් ඩයස් මහතාගේ ප්‍රධානත්වයෙන් මෙම කමිටුව පත්කර ඇත. සති දෙකක් තුළ සිද්ධිය සම්බන්ධයෙන් සොයාබලා විමර්ශනය කර වාර්තාව ලබාදිය යුතු බවට කමිටුවට දැනුම් දී ඇති බවත් යුද හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n13080313</link>
    <topic>වෘත්තීය පුහුණු අධිකාරියට</topic>
    <author/>
    <content>ශ්‍රී ලංකා වෘත්තීය පුහුණු අධිකාරියේ ඔරුගොඩවත්ත ජාතික වෘත්තීය පුහුණු ආයතනය සඳහා නවක සිසුන් බඳවා ගැනීම මේ දිනවල සිදුකෙරෙන බව සහකාර අධ්‍යක්‍ෂ කේ. ඒ. ලලිතධීර මහතා පවසයි.රැකියා වෙළෙඳ පොළෙහි ඉහළ ඉල්ලුමක් ඇති යාන්ත්‍රික ශිල්පී, විදුලි ශිල්පී, පෑස්සුම් ශිල්පය, ප්‍රමාණ සමීක්ෂක, ඇලුමිනියම් පිරිසැකසුම්කරු යනාදී වෘත්තීය පුහුණු පාඨමාලා සඳහා ඉල්ලුම් කළ හැකි බව ද සහකාර අධ්‍යක්‍ෂවරයා පවසයි.ඉහළ අධ්‍යාපන සුදුසුකම් නොමැති වුව ද කුසලතා ඇති තරුණ තරුණියන්ට අදාළ පාඨමාලා හැදෑරීම තුළින් රටට ඵලදායී සහ අභිමානවත් පුහුණු වෘත්තිකයෙකු ලෙස සමාජගත විය හැකි අතර ජාතික වෘත්තීය සුදුසුකම් රාමුව (එන්. වී. ක්‍යු.) තුළින් තාක්ෂණ උපාධිය දක්වා පිවිසිය හැකි බව ද සහකාර අධ්‍යක්‍ෂවරයා වැඩිදුරටත් පවසයි.වැඩි විස්තර සඳහා 0710318714, 0712101423 දුරකථන අංකවලින් හෝ ඔරුගොඩවත්තේ පිහිටි ජාතික වෘත්තීය පුහුණු ආයතනයෙන් හෝ විමසිය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n13080314</link>
    <topic>නිදහස් සන්ධානය අති විශිෂ්ට ජයග්‍රහණයක් ලබා ගන්නවා</topic>
    <author>සිතාරා සේනානි සහ නුවන් කොඩිකාර,</author>
    <content>උතුර, මධ්‍යම, වයඹ පළාත් සභා තුනේ මැතිවරණ නිදහස්, සාධාරණ හා යුක්තිගරුක අන්දමින් පවත්වා ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය අති විශිෂ්ඨ ජයග්‍රහණයක් ලබා ගන්නා බව ශ්‍රී ලංකා නිදහස් පක්ෂ නායකයෝ අවධාරණය කරති.රජය සෑම විටම නිදහස් හා සාධාරණ මැතිවරණයක් වෙනුවෙන් කැපවී කටයුතු කරන බවත්, ප්‍රචණ්ඩත්වය හෝ එවැනි ‍අන්දමේ වෙනත් වැරැදි ක්‍රම අනුගමනය කිරීමෙන් ජයග්‍රහණය ලබා ගත හැකි යැයි රජය කිසිසෙතේ විශ්වාස නොකරන බවද එම නායකයෝ අවධාරණය කරති.ශ්‍රී ලංකා නිදහස් පක්ෂයේ මෙහෙයවීමෙන් එම පක්ෂ මූලස්ථාන ශ්‍රවණාගාරයේ ඊයේ (2) පැවැති මාධ්‍ය හමුවේදී ඔවුහු මේ බව අවධාරණය කළහ. උතුර, මධ්‍යම හා වයඹ පළාත් තුනේ මැතිවරණ ජයග්‍රහණය කිරීම සඳහා ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය අනුගමනය කරන වැඩපිළිවෙළ පිළිබඳ මාධ්‍ය වෙත කරුණු දැක්වීම සඳහා මේ මාධ්‍ය හමුව කැඳවා තිබිණි.පළාත් තුනම ජයග්‍රහණය කිරීමට සමත් අන්දමේ ඉතා ශක්තිමත් අපේක්ෂක ලැයිස්තු එකී පළාත් තුනට අයත් දිස්ත්‍රික්ක දහයට ම ඉදිරිපත් කැර ඇති බවද ශ්‍රී ලංකා නිදහස් පක්ෂ නායකයෝ මෙහිදී පෙන්වා දුන්හ.ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා අදහස් දක්වමින් එහිදී මෙසේ පැවැසීය.යුද්ධය අවසන්වීමෙන් පසු උතුරු පළාත ඇතුළුව මුළු රටේම ප්‍රජාතත්ත්‍රවාදය තහවුරු කිරීම රජයේ අරමුණවී තිබෙනවා. මෙවර උතුරු පළාත් මැතිවරණය පැවැත්වෙන්නේ ඒ නිසයි. යුද්ධය අවසන් වීමෙන් පසු එක් පැත්තකින් මුළු රට ම ආවරණය වන පරිදි යෝධ සංවර්ධනයක් ක්‍රියාත්මක වෙමින් පවතිනවා. නිදහස් හා සාමකාමී පසුබිමක තමන‍්ගේ ඡන්දය පාවිච්චි කිරීමේ අවස්ථාව මෙවර උතුරේ ජනතාවට ලැබී තිබෙනවා. සියලු පක්ෂ සමඟ සහයෝගයෙන් මේ මැතිවරණය ව්‍යාපාරය ගෙන යාම රජයේ අපේක්ෂාවයි.රටේ සංවර්ධනය දකින්න නම් උතුරට හා නැඟෙනහිරට යන්න කියන තත්ත්වයට අද අපේ රට පත්වෙලා. රජය එම පළාත්වල සංවර්ධනය ඉතාමත්ම සාර්ථකව සිදුකැර තිබෙන බවයි එයින් අදහස් වනනේ.මාර්ග පද්ධතිය, විදුලිය, සෞඛ්‍ය, නිවාස යනාදී සියලු අන්දමේ යටිතල පහසුකම් සංවර්ධනයවි තිබෙනවා.එක්සත් ජනතා නිදහස් සන්ධානයේ මහ ලේකම්, ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති ඇමැති සුසිල් ප්‍රේමජයන්ත මහතා-මැතිවරණ පැවැත්වෙන පළාත් තුන සඳහා එක්සත් ජනතා නිදහස් සන්ධානය යටතේ අපේක්ෂකයන් 172දෙනකු තරග කරනවා. මෙයින් 117දෙනෙක් ශ්‍රී ලංකා නිදහස් පක්ෂය නියෝජනය කරනවා. අනෙක් පිරිස සන්ධානය නියෝජනය කරන අනෙකුත් පක්ෂ අතර බෙදි යනවා. සන්ධානය යටතේ පක්ෂ 11කට අයත් අපේක්ෂකයන් තරග වදිනවා. උතුරු පළාත් සභාව වෙනුවෙන් පමණක් 51දෙනකු තරග වදිනවා. මෙයින් 19ක් ශ්‍රී ලංකා නිදහස් පක්ෂය නියෝජනය කරනවා.උතුරේ පළාත් සභා මැතිවරණයක් පැවැත්වෙන්නේ වසර 25කට පසුවයි. මේ මැතිවරණය ඒ සම්බන්ධයෙන් විවිධ පක්ෂ, විවිධ ජාත්‍යන්තර ආයතන හා දෙස් විදෙස් රාජ්‍ය නොවන සංවිධාන විවිධ මත පළ කළා. උතුරේ මැතිවරණය නොපවත්වන බව ඔවුන් අවසාන මොහොත දක්වා ම ප්‍රකාශ කළා. ඒත් අද ඒ මතය ශුන්‍ය බවට පත්ව කරමින් මැතිවරණය පැවැත්වීමට ජනාධිපතිතුමා පියවර ගත්තා.අපි නැඟෙනහිර පළාතේ දෙවරක් මැතිවරණ පැවැත්වූවා දෙවරම පළාත් සභාව පිහිටුවීමට රජය සමත් වුණා. උතුරු පළාත් සභා මැතිවරණයට අප ඉදිරිපත්ව සිටින්නේත් එහි අපේ පළාත් සභාවක් පිහිටුවීමටයි.උතුර ජයග්‍රහණය කිරීමට අවශ්‍ය සංවිධාන ජාලයක් අප සතුයි. මේ මැතිවරණයට යන්නේ ඉතා ශක්තිමත් ප්‍රාදේශීය මට්ටමේ සංවිධාන ජාලයක් සහිතවයි. ඊ.පි.ඩී.පී. පක්ෂය ඩග්ලස් දේවානන්දා සහ සමස්ත ලංකා මුස්ලිම් කොංග්‍රසයේ නායක රිෂාඩ් බදියුදීන් ඇමැතිවරුන්ට මේ පළාතේ තහවුරු වූ දේශපාලන ගමනක් තිබෙනවා. එය අපට විශාල ශක්තියක්. සමහරු අද පැරෂුට්වලින් යාපනයට ගිහින් තමන් දිනන බවට ලොකු ලොකු කතා කියනවා.එම ප්‍රදේශයේ ජනතාව දන්නවා කවුද වැඩ කරන්නේ කියලා. ඔවුන් ඒ බව අමතක කරන්නේ නෑ. අමතක කරන්න එපා යාපනය මහ නගර සභාවේ දෙමළ සන්ධානයේ විපක්ෂ නායක අද ශ්‍රී ලංකා නිදහස් පක්ෂයට එකතුවී සන්ධාන ලැයිස්තුව යටතේ තරග වදිනවා. අපි කවුරුන්වත් බලෙන් ඇදගන්නේ නෑ. එතුමන්ලා අපේ පැත්තට එන්නේ තරග කර ජය ගැනීමේ අපේක්ෂාවෙන් පමණයි. යාපනයේ දෙමළ සන්ධානයේ හා එජාපයේ අය අපත් සමඟ එකතු වී සිටිනවා.මම දෙමළ සන්ධානයෙන් අහනවා යාපනයේ ම එකම හමුදා බංකරයක් තිබෙනවාද කියා බලන්න කියලා. හමුදාව ඉන්නේ බැරැක්කවල තමයි. සැප්තැම්බර් 22වැනිදා ජනතාව මේවා ගැන තීන්දුවක් දෙයි.අපි මේ මැතිවරණයේදී නිල වාහන පාවිච්චි කරන්නේ නෑ. මා පාවිච්චි කරන්නේත් කුලියට ගත් වාහනයක් පමණයි. අනෙක් අයටත් මා එයින් ආදර්ශයක් ලබා දීමට කටයුතු කරනවා. මේවා ඕනෑම නිරීක්ෂකයකුට නිරීක්ෂණය කළ හැකියි.ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති නිමල් සිරිපාල ද සිල්වා මහතා-ස්වාධීන කණ්ඩායම් එකක් දෙකක් හැර මෙවර සියලු පක්ෂ ඉදිරිපත් කළ නාම ‍යෝජනා ලැයිස්තු අනුමත වීම සතුටට කරුණක්. කිසිදු අවිනිශ්චිත බවක් නැතිව මැතිවරණයට ප්‍රවිශ්ට වීමට මෙයින් ජනතාවට හැකියාව ලැබී තිබෙනවා. එසේම සෑම පක්ෂයකට ම තමන්ගේ ශක්තිය උරගා බැලීමට මෙය අවස්ථාවක් කැර ගත හැකියි. සන්ධානයේ ඇතැම් පක්ෂ ඇතැම් ස්ථානවලට වෙනම තරග කළත් අවසානයේදී සියලුදෙනා එකතු වීමයි අපේක්ෂාව වන්නේ.මේ මැතිවරණයේදී ජනතාව ලබා දෙන ඔනෑම ප්‍රතිඵලයක් නිහතමානීව භාර ගැනීමට රජය සූදානම්. මැතිවරණ නිරීක්ෂකයන් ද ලබා දී තිබෙනවා. දැන් කාටවත් චෝදනා කරන්න බෑ.මේ මැතිවරණයේදී ජනතාව වෙත ගෙයින් ගෙට ගොසු මැතිවරණ ව්‍යාපාරයේ යෙදීම කෙරෙහි ප්‍රමුඛතාව ලබා දෙනවා.ශ්‍රී ලංකා නිදහස් පක්ෂයේ භාණ්ඩාගාරික ඇමැති ඩලස් අලහප්පෙරුම මහතා-මේ රටේ ඡන්ද දායකයන්ගෙන් මිලියන 4.3ක් එනම් මුළු ඡන්ද දායකයන් සංඛ්‍යාවෙන් 3/1 ක් පමණ මෙවර පළාත් සභා මැතිවරණයේදී ඡන්දය ප්‍රකාශ කරනවා. විනීත, විනයක් සහිත මැතිවරණයක් වෙනුවෙන් ජනාධිපතිතුමා සන්ධාන නියෝජිතයන් පුන පුනා දැනුම්වත් කරමින් සිටිනවා.එතුමා හෙට පළාත් තුනේම අපේක්ෂකයන් හමු වෙනවා. මැතිවරණය වෙනුවෙන් සන්ධානයෙන් පළාත් නායකයන් තිදෙනකු පත් කර තිබෙනවා. ඔවුන්ට පහළින් දිස්ත්‍රික් කමිටුවක් පත් කර තිබෙනවා. එයට ඇමැතිවරුන් දහදෙනකු අයත්. ඊළඟට මැතිවරණ කොට්ඨාස 54 සඳහා 54දෙනකුද, ප්‍රාදේශීය සභා මට්ටමින් තවත් කමිටුවක් හා ඡන්ද පොළ මධ්‍යස්ථාන 3330කට කමිටු සාමාජිකයන් 3330 දෙනකු වශයෙන් ද පත් කැර තිබෙනවා. සෑම නිවෙසකටම දෙවරක් බැගින් නියෝජිතයන් යැවීමට පියවර ගන්නවා.සමස්ත ලංකා මුස්ලිම් කොංග්‍රසයේ නායක ඇමැති රිෂාඩ් බදියුදීන් මහතා-වත්මන් රජය උතුරේ සියලු යටිතල පහසුකම් සංවර්ධනය කැර තිබෙනවා. පාසල්, මංමාවත්, රෝහල් වැඩිදියුණු කැර තිබෙනවා. යුද්ධයෙන් පසු මැණික් ෆාම් කඳවුරට ලක්ෂ තුනහමාරක් ජනතාව ආවා.මේ සියලුදෙනා කෙටි කාලසීමාවකදී නැවත පදිංචි කළා. ලබන දෙසැම්බර් වනවිට අපට කොළඹ කොටුවේ සිට තලෙයි මන්නාරම දක්වා දුම්රිය මාර්ගයත් සංවර්ධනය කර අවසන් කළ හැකි වේවි. මේවා ඉතා හොඳින් දන්නා උතුරේ ජනතාව අපට ජන වරමක් ලබා දේවි කියා විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n13080315</link>
    <topic>විපක්ෂයෙන් කිසිම අභියෝගයක් නෑ</topic>
    <author>සිතාරා සේනානි සහ නුවන් කොඩිකාර</author>
    <content>පළාත් සභා තුනේ මැතිවරණයේදී විපක්ෂයෙන් කිසිදු අභියෝගයක් මෙතෙක් රජයට එල්ලවී නොමැති බවත්, එවැනි අභියෝගයක් එල්ල කිරීමට තරම් සමත් විපක්ෂයක් දැනට රටේ නොමැති බවත් ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා පවසයි.විපක්ෂයක් අද රටේ තිබෙනවාද කියන ප්‍රශ්නය ඇසීමට සිදුව තිබෙන බව කී ඒ මහතා, ප්‍රතිවාදී දේශපාලන පිලක්, අභියෝගාත්මක විපක්ෂයක් වෙනුවට අද රජයට තිබෙන්නේ බරපතළ බෙදීම් ගණනාවක් සහිත සෝදාපාළුවට ලක්වූ විපක්ෂයක් පමණක් බවත් පැවැසීය.මෙවැනි දුර්වල තත්ත්වයක් විපක්ෂයේ පවතිද්දී රජය උතුරු නැඟෙනහිර ඇතුළු රටේ සියලු පළාත් ආවරණය වන පරිදි දැවැන්ත සංවර්ධනයක් ක්‍රියාත්මක කරමින් තිබෙන බැවින් ජනතා සහයෝගය ඉහළින් ම ලබා ඉදිරි පළාත් සභා තුනේ මැතිවරණයෙන් සන්ධානය විශිෂ්ට ජයක් ලබන බවට කිසිදු සැකයක් නොමැති බවද හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=n13080316</link>
    <topic>මත් ජාවාරම් වැරදිවලට926 දෙනෙක් අත්අඩංගුවට</topic>
    <author>නිමල් රාජපක්‍ෂ</author>
    <content>වයඹ පළාතේ නීති විරෝධී මත්කුඩු මත්පැන් හා සිගරට් ජාවාරම්කරුවන් 926 දෙනෙකු වටලා අධිකරණ වෙත යොමු කොට රුපියල් දෙකෝටි දොළොස් ලක්‍ෂ හැටදහසක දඩ මුදලක් රජයට ලබාදීමට වයඹ සුරාබදු නිලධාරීන් සමත්වී ඇත.අත්අඩංගුවට ගත් සැකකරුවන් අතර නීති විරෝධී මත්පැන් අලෙවි කළ 667 දෙනෙකු සිටිනු ඇතැයි හලාවත සුරාබදු අධිකාරි කේ. එච්. යූ. සෝමවීර මහතා පවසයි. පුත්තලම, හලාවත, මාදම්පේ, මාරවිල, වෙන්නප්පුව යන සුරාබදු කාර්යාල වල නිලධාරීන් ගතවූ මාස හය තුළ මෙම වැටලීම් සිදු කොට ඇත.මෙහිදී බලපත්‍ර නොමැතිව දුම්කොළ නිෂ්පාදනය කළ සැකකරුවන් 23 දෙනෙකු කොටු කර ගැනීමට සුරාබදු නිලධාරීන් සමත්වී ඇත.පුත්තලම දිස්ත්‍රික්කයේ බලපත්‍ර ස්ථානවල සිදු කළ වැරදි වලදී මත්පැන් ලීටර් දහනමලක්‍ෂ තිස්හතරදාස් එකසිය පහක් අත්අඩංගුවට ගෙන ඇතැයිද සෝමවීර මහතා පැවැසීය.වයඹ සහකාර සුරාබදු කොමසාරිස් කපිල කුමාරසිංහ මහතාගේ උපදෙස් මත, හලාවත සුරාබදු අධිකාරී කේ. එච්. යූ. සෝමවීර මහතා පුත්තලම, හලාවත, මාදම්පේ, මාරවිල, වෙන්නප්පුව යන ස්ථානවල සුරාබදු ස්ථානාධිපතිවරුන් හා නිලධාරීන් මෙම වැටලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r1308031</link>
    <topic>කෝටි දෙකක මුදල් වංචා කළරට පැන්න කෙරුමෝ දෙකක් කොටු</topic>
    <author>පානදුර සමූහ - කපිල සෝමරත්න</author>
    <content>රුපියල් එක්කෝටි අසූඅට ලක්ෂයක් සාපරාධි ලෙස වංචා කළ බවට සැකකරන පුද්ගලයන් දෙදෙනකු පානදුර ප්‍රධාන මහේස්ත්‍රාත් රුචිර වැලිවත්ත මහතා විසින් ලබන මස 12 දින දක්වා රක්ෂිත බන්ධනාගාර ගත කළේය.මේ මුදලට සරිලන වෙළඳ භාණ්ඩ තොගයක් පානදුර කෙසෙල්වත්තේ මුස්ලිම් ජාතික ව්‍යාපාරිකයකුගෙන් වංචාකර ඇති සැකකරුවන් දෙදෙනා අත්අඩංගුවට ගැනීමට අවුරුදු තුනක් පමණ අපරාධ පරීක්ෂණ දෙපාර්තමේන්තුව පරීක්ෂණ කළ බව එම දෙපාර්තමේන්තුවේ නිලධාරියෙකු මහේස්ත්‍රාත්වරයා හමුවේ සඳහන් කළේ්ය.ඔවුන් ඒ කාලය ඇතුළත විදේශ රටකට ගොස් සිටින ව්‍යාජ ගමන් බලපත්‍ර සකසාගෙන ඇති බවට ලැබුණු ආරංචි මත පරීක්ෂණ අරඹා ඇත. ඔවුන් ඉකුත්දා ශ්‍රී ලංකාවට ගුවන් මඟින් පැමිණියහ.එක් අයෙකු දකුණු ප්‍රදේශයේදී ද අනික් සැකකරු ගුවන් තොටුපළේදී අත්අඩංගුවට ගෙන අධිකරණයට ඉදිරිපත් කර ඇති, බවද අපාරාධ පරීක්ෂණ දෙපාර්තමේන්තුවේ නිලධාරියා පැවැසීය.ප්‍රථමයෙන් පැවැත්වූ වාර්තාව නීතිපතිවරයාට යවා ඇත. ඔවුන්ව අත්අඩංගුවට ගත්තාට පසුව පැවැත්වෙන වාර්තාව යථා කාලයේ දී අධිකරණයට ඉදිරිපත් කරන බවද ඔහු තවදුරටත් පැවැසීය.සැකකරුවන් දෙදෙනා මහා පරිමාණයේ මුදල් වංචාවක් සිදුකර ඇති බවට අපරාධ පරීක්ෂණ දෙපාර්තමේන්තුව කියා සිටී.ඔවුන් දෙදෙනා අසත්‍ය ලෙස විදේශ ගුවන් බලපත්‍ර සකසාගෙන විදේශ රටකට පලා ගියේ කෙසේද යන්න සොයා ගැනීමට පරීක්ෂණ පවත්වන නිසා ඔවුනට ඇප නියම නොකරන බව පැවසූ ප්‍රධාන මහෙස්ත්‍රාත්වරයා ඔවුන්ව රක්ෂිත බන්ධනාගාර ගත කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r1308032</link>
    <topic>සපුගස්කන්ද පොලිසියෙන් සිසු දරුවන් 30කට නොමිලේ පොත්පත්</topic>
    <author>මල්වාන සමූහ මහානාම විතානගේ</author>
    <content>සපුගස්කන්ද පොලිස් බල ප්‍රදේශයේ අඩු ආදායම්ලාභී පවුල්වල සිසු දරු දැරියන් තිස් දෙනකු තෝරා ගෙන ඔවුන්ගේ අධ්‍යාපන කටයුතුවලට අත දීමට සපුගස්කන්ද පොලිසිය ඉදිරිපත් වී ඇත.එහි පොලිස් ස්ථානාධිපති පොලිස් පරීක්ෂක පී. ජී. එස්. ආර්. සංජීව මහතාගේ සංකල්පයක් අනුව ක්‍රියාත්මක කරන මේ නව වැඩපිළිවෙළ යටතේ එම පොලිස් බල ප්‍රදේශයේ තිබෙන ග්‍රාම සේවා වසම් 15න් සිසු දරු දැරියන් දෙදෙනකු බැගින් තෝරා ගෙන තිබේ. ඔවුන් පස්වන වසර පන්තිවල සිසු දරු දැරියන් වීම ද මෙහි තවත් විශේෂත්වයකි.ඉකුත් 17 වෙනිදා පෙරවරුවේ එම පොලිස් ස්ථානයේ පැවැති අර්ධ වාර්ෂික පරීක්ෂණයේ දී මෙම නව වැඩපිළිවෙළ ක්‍රියාත්මක කළ අතර එම මාසයේ සිට සෑම මාසයකම සිසු දරු දැරියන්ගේ අධ්‍යාපන කටයුතු ගැන සොයා බලා පවතින අඩුපාඩුකම් සපුරා දීමට කටයුතු කෙරේ.මේ වැඩපිළිවෙළ සංකේතවත් කරමින් එම සිසුනට අභ්‍යාස පොත් ප්‍රදානය කිරීම කැළණිය පොලිස් අධිකාරී සී. ඊ. විදිසිංහ මහතාගේ ප්‍රධානත්වයෙන් අර්ධ වාර්ෂික පරීක්ෂණයේ දී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r1308033</link>
    <topic>බියගම සුවපියස මධ්‍යස්ථානයජනසතු කිරීමේ උත්සවය දා...</topic>
    <author>බියගම විශේෂරංජිත් අම්පිටියාවත්ත</author>
    <content>බස්නාහිර පළාත් ආයුර්වේද දෙපාර්තමේන්තුව මගින් ග්‍රාමීය සෞඛ්‍ය වැඩිදියුණු කිරීම සඳහා ක්‍රියාත්මක කරනු ලබන “සුව පියස” ව්‍යාපෘති මධ්‍යස්ථානය පසුගියදා බියගම පට්ටිවිල වෛද්‍යාචාර්ය එම්. ඒ. ඩී. රෝහණ මහතාගේ වෛද්‍ය ප්‍රතිකාර ශාලාවේ දී විවෘත කෙරිණි.මේ ව්‍යාපෘතියේ සංවිධාන කටයුතු සිදුකරනු ලැබුවේ බියගම ප්‍රාදේශීය ස්වේච්ඡා සංවිධාන බළකාය සමඟ පට්ටිවිල දිරිය වැඩිහිටි සංවිධානය විසිනි. බස්නාහිර පළාත් සෞඛ්‍ය සමාජ සුබසාධන කාන්තා කටයුතු පරිවාස හා ළමා රක්ෂණ සහ සභා කටයුතු ඇමැති ජගත් අංගගේ් මහතා අතින් ග්‍රාමීය “සුව පියස” විවෘත වුණි.මෙහිදී නොමිලේ වෛද්‍ය සායනයක් හා ඡ්‍යොතිෂ අංශයක් ද පැවැත්විණි.පළාත් ඇමැති ජගත් අංගගේ මහතා මෙසේ කීවේය.ග්‍රාමීය “සුව පියස” වැඩසටහන මගින් දේශීය වෛද්‍ය ක්‍රමවේදයන් වෙත ජනතාව යොමු කරවීමට පියවර ගත්තා.අපගේ දේශීය වෙදකම පිළිබඳව ලෝකයේ බටහිර රටවල් වර්තමානයේ මහත් උනන්දුවක් දක්වන්නට පටන්ගෙන තිබෙනවා. දේශීය උරුමයක් වන අපේ වෛද්‍ය ක්‍රම, කැඩුම් බිඳුම්, හන්දිපත් රුදාව, වාත, පිත, සෙම – තුන්දොස් අසනීප – කාන්තා රෝග ආදී වශයෙන් සර්වාංගයටම අවශ්‍ය ප්‍රතිකාර තිබෙනවා.ප්‍රතිකාර තුළින් අතුරු ආබාධ නොසෑදෙන ලෝකයේ ඇති අතිවිශිෂ්ටතම වෛද්‍ය ක්‍රමයක් අප සතුව තිබෙනවා. පට්ටිවිල දිරිය වැඩිහිටි සංවිධානය බියගම ප්‍රාදේශීය ස්වේච්ඡා සංවිධාන බළකාය, බියගම ආයුර්වේද සංරක්ෂණ සභාව, ඡ්‍යොතිෂ අංශ එකතුව ඉටුකරනු ලබන මේ කටයුත්ත විධිමත්ව ඉදිරියට පවත්වාගන යාමට හැකි හැම ශක්තියක්ම ලබාදීමට පියවර ගන්නවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r1308034</link>
    <topic>පොල්ගහවෙල ඉහළගම ජනඋදාන ගමට මදුරු වසංගතයක්</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයට අයත් පොල්ගහවෙල “ ඉහළගම ජනඋදාන ගම්මානයේ “ කලක් තිස්සේ පවතින මදුරු උවදුර එම වැසියන්ට මහත් තර්ජනයක් වී ඇත.නිවාස සියයක් පමණ තිබෙන මේ ජනඋදාන ගම්මානයේ කලක සිට තිබෙන ජලාශයක් මේ මදුරු උවදුර ඇතිවීමට හේතුවී ඇති අතර ගම්මානයට යාබදව තිබෙන කර්මාන්තපුරයේ කර්මාන්ත ශාලාවලින් බැහැර කරන අපද්‍රව්‍ය සහිත ජලයද මේ ජලාශයට එකතුවීම මෙහි පවතින මදුරු උවදුර ඇතිවීමට බෙහෙවින් හේතු වී ඇත.කුඹුරක් වශයෙන් තිබී පසුව පොකුණක් සකස් කිරීම සඳහා ඉතිරිකරගෙන ඇති මෙම ස්ථානය දැනට විවිධ ජලජ ශාක විශේෂයන්ගේ ගහන ස්ථානයක් බවට පත් වී ඇතනිතර අපවිත්‍ර ජලය රුඳී පවතින මේ ස්ථානය නිසා මදුරුවන් බෝවීම විශාල වශයෙන් සිදුවෙන බව පවසන මේ ගම්මානයේ නිවැසියෝ මෙහි නිතර රැෙඳන ජලය නිසි ලෙස බැස යන ලෙසට සකස්කර මදුරු උවදුරට නිසි විසඳුමක් ලබාදෙන ලෙස ආදාළ වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r1308035</link>
    <topic>ගෙවතු අපිරිසුදුව තබාගත්තැයි හත්දෙනෙක් දඩ කති</topic>
    <author>අත්තනගල්ල විශේෂ – ජයවීර සුගතපාල</author>
    <content>ඩෙංගු මදුරු කීටයන් බෝවන අයුරින් තම වාසස්ථාන අවට පරිසරය අපිරිසිදුව තබා ගැනීමේ චෝදනාවන්ට වැරදිකරුවන් වූ කාන්තාවන් සිවුදෙනකුද ඇතුළු හත් දෙනකුට එක් අයකුට රු.දහස බැගින් රු. හත් දහසක දඩ මුදලක් ගෙවන ලෙසට අත්තනගල්ල අතිරේක මහේස්ත්‍රාත් කාවින්ද්‍යා නානායක්කාර මෙනෙවිය නියම කළාය.දඩගමුව, ජනසවිගම, එළුවාපිටිය වටද්දර සහ ගල්ගමුව ප්‍රදේශවල පදිංචිකරුවන් වූ මොවුනට වේයන්ගොඩ පොලිසියේ පරිසර ඒකකයේ උ.පො.ප. ඒ. ඒ. සෙනෙවිරත්න ඇතුළු නිලධාරින් විසින් නඩු පවරා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r1308036</link>
    <topic>හෝමාගම ඉඩම් කැබලි 87760ක්බිම් සවියෙන් නිරවුල් කර දෙයි</topic>
    <author>හෝමාගම සංචාරක මංජුල හිරිපිටිය</author>
    <content>ඉඩම් හා ඉඩම් සංවර්ධන අමාත්‍යාංශය මඟින් ක්‍රියාත්මක “බිම් සවිය” ප්‍රථම වැඩසටහන යටතේ හෝමාගම ප්‍රාදේශීය ලේකම් බලප්‍රදේශයේ බිම් කැබලි අසූහත්දහස් හත්සිය හැටක් නිරවුල් කර හිමිකම් සහතික පත්‍ර ප්‍රදානය කිරීම, අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් හෝමාගම නව රංග ශාලාවේදී සිදු කෙරිණි.2002 වසරේ හඳුන්වා දුන් මෙම වැඩසටහනේ ප්‍රථම (නියමු) වැඩසටහන හෝමාගම ප්‍රාදේශීය ලේකම් කොට්ඨාසයට අයත් ග්‍රාම සේවා වසම් අසූ එකක ක්‍රියාත්මක විය.මේ යටතේ ඉඩම් හිමියන්ට නොමිලේ හිමිකම් පත්, සහතික පත්‍ර ලබාදෙන අතර, රත්මලාන, මොරටුව සහ කැස්බෑව යන ප්‍රාදේශීය ලේකම් කොට්ඨාසවල වැඩසටහන ක්‍රියාත්මක වේ.හෝමාගම ප්‍රාදේශීය ලේකම් කොට්ඨාසයේ හිමිකම් සහතික පත් ප්‍රදානය කළ අවස්ථාවට පළාත් සභා මන්ත්‍රී ගාමිණී තිලකසිරි, ජනක වැලිවත්ත, ඉඩම් අමාත්‍යාංශයේ අතිරේක ලේකම් එල්. ඩී. එස්. දයාන්ත, ඉඩම් නිරවුල් කිරීමේ කොමසාරිස් එච්. ඒ. එස්. විජේසිංහ, මිනුම්පති කේ. නවලිංගම්, කොළඹ දිස්ත්‍රික් ලේකම් කමල් පත්මසිරි, හෝමාගම ප්‍රාදේශීය ලේකම් ප්‍රදීප් යසරත්න, හෝමාගම ප්‍රා/සභා මන්ත්‍රීවරුන් වන කැළුම් ප්‍රියංකර, අජිත් මාතරආරච්චි, නීලකාන්ති සමරවික්‍රම, රංජිත් හේවාවසම්, සම්පත් ජයසිංහ යන මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r1308037</link>
    <topic>වසර 40ක් දළදා කරඩූව වැඩම කරවූ මිල්ලන්ගොඩ රාජා මියගොස් වසර 2යි</topic>
    <author>රඹුක්කන උතුර සමූහවිපුල එස් කුමාරතුංග</author>
    <content>ආසියාවේ දිගම දළ යුගලය හිමි ඇතා ලෙස විරුදාවලිය ලැබූ මිල්ලන්ගොඩ රාජා හස්තියා මියගොස් වසර දෙකක් සපිරේ.2011 වසරේ අගෝස්තු මස 3 වැනි දින මෙලොවෙන් සමුගත් රාජා ඓතිහාසික ශ්‍රී දළදා මාලිගාවේ අඛණ්ඩව හතළිස් වසරක් දළදා කරඬුව වැඩම කරවීමේ ගෞරවයට පාත්‍ර වූවෙකි.1945 වර්ෂයේ දී ආණමඩුව ප්‍රදේශයේ දී අල්ලාගත් මෙම හස්තියා අවුරුදු 70ක් ජීවත්ව සිටියෙකි. අඩි 7ක් පමණ දිගැති දළ යුගලය තිබීම නිසාවෙන් ආසියාවේ දිගම දළ හිමි ඇතා බවට පත්විය.ඓතිහාසික ශ්‍රී දළදා මාලිගාවේ දළදා කරඬුව පුරා වසර හතළිහක් වැඩම කරවීමත්, ආසියාවේ දිගම දළ යුගලය හිමි ඇතා ලෙස පිළිගෙන තිබූ රාජා හස්තියාට කරන ගෞරවයක් වශයෙන් කොළඹ නුවර ප්‍රධාන මාර්ගයේ කෑගල්ල මොළගොඩ ඉන්ධන පිරවුම් හළ අසළ මිල්ලන්ගොඩ මහතාගේ නිවෙස ඉදිරිපිට හස්තියාගේ සිරුර සංරක්ෂණය කර ප්‍රදර්ශනය කිරීම සඳහා කෞතුකාගාරයක් ඉදිකර එහි හස්තියා භාවිතා කළ සියලුම උපකරණ සහ ඇතාගේ විශේෂ අවස්ථා ඡායාරූප ප්‍රදර්ශනයට තබා තිබේ.මෙම කෞතුකාගාරය ඉකුත් සබරගමු පළාත් සභා මැතිවරණ සමයේ ජනාධිපති මහින්ද රාජපක්ෂ මහතා අතින් ජනතා ප්‍රදර්ශනය සඳහා විවෘත කෙරිණි.මිල්ලන්ගොඩ රාජා ඇතාගේ හිමිකරු වන්නේ සේනානායකරාළලාගේ අප්පුහාමිය. 1923 වර්ෂයේ දී උපන් අප්පුහාමිගේ වයස අවුරුදු 90 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r1308038</link>
    <topic>සිවිල් ආරක්ෂක කමිටු පිහිටුවීමට පියවර</topic>
    <author>කැළණිය සමූහ - එඩ්වඩ් වීරසිංහ</author>
    <content>කිරිබත්ගොඩ පොලිස් බල ප්‍රදේශයේ සෑම ග්‍රාම නිලධාරි කොට්ඨාසයකටම සිවිල් ආරක්ෂක කමිටු පිහිටුවීමට පියවර ගෙන තිබේ.කිරිබත්ගොඩ පොලිස් ස්ථානාධිපතිවරයාගේ උපදෙස් පරිදි සිවිල් ආරක්ෂක කමිටු සම්බන්ධීකරණ නිලධාරි පරිසර ඒකකයේ මෙහෙයවීම යටතේ මෙම වැඩසටහන ක්‍රියාත්මක ය.මෙලෙස පිහිටුවාගෙන ඇති සිවිල් ආරක්ෂක කමිටු සමාජිකයන් දැනුවත් කිරීමේ වැඩසටහන් පොලිස් බල ප්‍රදේශයේ සාර්ථකව පැවති අතර මෙහිදී පොලිස් ස්ථානාධිපතිවරයා රැස් ව සිටි පිරිස සිවිල් ආරක්ෂක කමිටු පිළිබඳ දැනුවත් කරනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r1308039</link>
    <topic>දොම්පේ රෝහලටනව ගිලන් රථයක්</topic>
    <author>ඡායාරූපය - මල්වාන සමූහ මහානාම විතානගේ</author>
    <content>දොම්පේ දිස්ත්‍රික් රෝහලට විශාල අඩුපාඩුවක්ව තිබූ නව ගිලන් රථයක් පසුගියදා බස්නාහිර පළාත් සභාවේදී එම රෝහලට පිරිනමන ලදී.දොම්පේ ශ්‍රී. ල. නි. ප. පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතා විසින් එම රෝහලේ දිස්ත්‍රික් වෛද්‍ය නිලධාරි ඩී. ජයසේකර මහතාට එහි යතුර බාරදුන් අයුරු.ගම්පහ දිස්ත්‍රික් සෞඛ්‍ය සේවා අධ්‍යක්ෂ ලින්ටන් පද්මසිරි, දොම්පේ ප්‍රාදේශීය සභා මන්ත්‍රී රාජු ආනල්ඩ් බුත්පිටිය (එජනිස) මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r13080310</link>
    <topic>කානුව අවහිර වීමෙන්ඉඩම් ජලයෙන් යටවෙයි</topic>
    <author>කැස්බෑව සංචාරකධර්මසිරි සුරවීර</author>
    <content>මාම්පේ උතුර සහ මාවිත්තර උතුර ග්‍රාම නිලධාරි වසම් 2ක මායිමේ පිහිටි ප්‍රධාන කානුව අවහිර කිරීම හේතුවෙන් තමන්ගේ ඉඩම් වැසි ජලයෙන් යටවීමෙන් දැඩි පීඩාවට පත්ව ඇතැයි මාවිත්තර 7 වෙනි පටුමගේ ජනතාව පවසති.මේ පිළිබඳව කැස්බෑව නගර සභාව වෙත ලිඛිතව දැනුම් දී ඇතත් මීට විසඳුමක් ලබාදීමට කැස්බෑව නගර සභාවට මෙතෙක් නොහැකි වී ඇත්තේ මන්දැයි තමන්ට ගැටලුවක් බවද ඔව්හු පැවැසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=r13080311</link>
    <topic>ශිෂ්‍යත්ව සම්මන්ත්‍රණය4-5 දිනවල</topic>
    <author>අත්තනගල්ල විශේෂ ජයවීර සුගතපාල</author>
    <content>අත්තනගල්ල ප්‍රාදේශීය සභාව මගින් වාර්ෂිකව සිදුකරනු ලබන 5 වසර ශිෂ්‍යත්ව සම්මන්ත්‍රණ මාලාවේ 2013 ශිෂ්‍යත්ව වැඩසටහන අගෝස්තු 4, 5 යන දෙදින තුල පැවැත්වීමට කටයුතු යොදා ඇත.මේ සඳහා ප්‍රාදේශීය සභා අරමුදල් රු.83650.00ක් වැය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=s1308037</link>
    <topic>සංගක්කාරගේ හුදකලා සටන පරාජය කරමින්ද. අප්‍රිකාව විස්සයි-20 මුල්ම තරගයේ ජය ලබයි</topic>
    <author>ප්‍රින්ස් ගුණසේකර</author>
    <content>සංචාරක දකුණු අප්‍රිකාව හා ශ්‍රී ලංකාව අතර තරග තුනකින් සමන්විත විස්සයි-20 ක්‍රිකට් තරගාවලියේ පළමු තරගයෙන් ලකුණු 12ක ජයක් දකුණූ අප්‍රිකාව හිමි කර ගත්තේය. අවසන් පන්දු හයේදී කඩුල්ලක් ඉතිරිවී ලකුණු 21ක අසීරු ඉලක්කයක් සංගක්කාරට හා අජන්ත මෙන්ඩිස්ට එල්ල වුවද එය සාර්ථක කර ගැනීමට හැකියාවක් නොලැබුණි.කොළඹ ආර්.ප්‍රේමදාස ක්‍රීඩාංගණයේදී ඊයේ අප්‍රිකානුවන්ට එරෙහිව හුදකලා සටනක නිරතවූ සංගක්කාර නොදැවී ලකුණු 59ක් වාර්තා කරද්දී ඔහුගේ සහයට කිසිවෙකු නොවීම තරගයේ පරාජයට හේතුවිය. ශ්‍රී ලංකා පිතිකරුවන් පස්දෙනෙකුම එක පෙළට ලකුණු නොලබා කඩුලු පූජා කරමින් දැවී ගියහ.දකුණු අප්‍රිකාවේ ජේ.පී.ඩුමිනි පිට පිට කඩුලු දෙකක්ද සමග කඩුලු තුනක් දවා ගැනීම තරගයේ හැරවුම් ලක්ෂය විය. සංගක්කාර පන්දු 53කදී හතරේ පහර 9ක් සමග විශාල සේවයක් ඉටු කිරීම 35000ක ප්‍රේක්ෂක පිරිසකට ලැබුණු එකම ආශ්වාදය විය.ශ්‍රී ලංකා දඟපන්දු හමුවේ තරමක අසරණ ස්වාභාවයක් පෙන්නුම් කළ දකුණු අප්‍රිකාව මුලින් පන්දුවට පහරදී ඕවර් විස්සට ලකුණු 115ක් ලබාගත් අතර එය ශ්‍රී ලංකාවට පන්දු 120කදී ලකුණු 116ක ඉලක්කයක් විය. ශ්‍රී ලංකාව ඕවර් 20කදී කඩුලු 9කට ලකුණු 103ක් ලබා ගත්තේය. මෝර්කල් හා පාර්නෙල් කඩුලු 2ක බැගින් බිඳ හෙලා ශ්‍රී ලංකාව අසීරුතාවට පත් කළහ.ශ්‍රී ලංකා ආරම්භක පිතිකරු යුගලය ලකුණු 25ක් වෙද්දී දවා ගැනීමට වේග පන්දු යැවූ මොර්කල් හා දඟ පන්දු යැවූ ඩුමිනි සමත්වූහ. කුසල් ජනිත් ලකුණු 11කට හා ඩිල්ෂාන් ලකුණු 9කට දැවී ගිය අතර නායක චන්දිමාල්ගේ පිත්තටද ඊයේ දිනය යහපත් නොවීය.ඔහු ලකුණු 8ක් ලබා සිටියදී ස්ටොස්තෝබී ගේ පන්දුවකට කඩුලු රකින කොක් අතට උඩ පන්දුවක් ලබා දුන්නේය.සිවුවැනි කඩුල්ලට සංගක්කාර සමග ඕවර් 4.2කදී ලකුණු 28ක සම්බන්ධතාවක් ගොඩනගා සිටි මැතිව්ස් ඩුමිනිගේ පන්දුවකට ඔහු අතටම උඩ පන්දුවක් දී ලකුණු 4කට දැවී ගිය අතර ඩුමිනිගේ අනෙක් පන්දුවේදී ජීවන් මෙන්ඩිස් ඩීප් ස්කුවයාර් ලෙග්හී සිටි ඉම්රාන් තාහීර් අතට උඩ පන්දුවක්දී දැවී ගියේය.එම කඩුල්ලත් සමග ඩුමිනි විස්සයි-20 ක්‍රිකට් තරගයක කඩුලු 3ක් ලැබූ මුල්ම අවස්ථාව සටහන් කිරීමද විශේෂත්වයකි. තිරිමාන්න හා තිසර පෙරේරා යන දෙදෙනාම ලකුණු එකතුව 90 දී හා 91දී දැවී ගියහ.පානෙල්ගේ පන්දුවකට සචිත්‍ර සේනානායක එල්ල කළ පහර පිතිකරු ආසන්නයේදීම කඩුලු රකින කොක් උඩ පන්දුවක් ලෙස රැක ගත් අතර එම ඕවරයේදීම මාලිංගට එවු ෆුල් ටොස් පන්දුවට කවර් හී සිටි ඩු ෆ්ලෙසීස් උඩ පන්දුවක් රැක ගැනීමෙන් මාලිංග බින්දුවට දැවී ගියේය.කාසියේ වාසිය දිනාගත් දකුණු අප්‍රිකාව මුලින් පන්දුවට පහරදීමට තීරණය කළ අතර පළමු කඩුල්ල දෙවැනි ඕවරයේ මුල්ම පන්දුවෙන් දවාගැනීමට සචිත්‍ර සේනානායක සමත් විය. සචිත්‍ර ගේ මුල්ම ඕවරයේ ආරම්භක පිතිකරු කොක් කඩුල්ල මුවා කිරිමේ වරදට හසුව ලකුණු 5කට දැවී ගියේය.සචිත්‍ර ගේ දෙවැනි ඕවරයේ මුල්ම පන්දුවේදී ද එවැනි ඉරණමක් අනෙක් ආරම්භක පිතිකරු හෙන්රි ඩේවිස්ටද අත්විය. ඩේවිස් ලකුණු 1කට දැවී ගියේ කඩුල්ල මුවා කිරීමේ වරදට හසු වීමෙනි. සචිත්‍ර ගේ තෙවැනි ඕවරයේදී ලකුණු 8ක් ලබා සිටි නායක ෆැෆ් ඩී ප්ලෙසීස් පන්දුව කෙලින්ම කඩුල්ලේ දැවටීමෙන් ක්‍රීඩාගාරයට ගියේය.දකුණු අප්‍රිකා ඉනිමේ සිවුවැනි කඩුල්ලට ලකුණු 27ක සම්බන්ධතාවක් ගොඩනැගීමට ඒ.බී.ඩී.විලියර්ස් හා ඩුමිනි සමත් වූ අතර ඩි.විලියර්ස් දවා ගැනීමට මැතිව්ස් සමත් විය. දකුණු අප්‍රිකානු ඉනිමේ හොඳම සම්බන්ධතාව ගොඩනැගූ මිලර් හා ඩුමිනි 5වැනි කඩුල්ලට ලකුණු 56ක් රැස්කර තිබියදී මිලර් දැවී ගියේ මාලිංගට විස්සයි-20 ක්‍රිකට් ජීවිතයේ 50 වැනි කඩුල්ල සටහන් කරමිනි.මිලර් දකුණු අප්‍රිකා ඉනිමට ජීවයක් ගෙන දෙමින් පන්දු 24කදී හයේ පහරක්ද සමග ලකුණු 25ක් ලබා ගත්තේය. අවසන් කඩුල්ල ලෙස ඩුමිනි පන්දු 52කදී හතරේ පහර 3ක් හා හයේ පහරක් ද සමග ලකුණු 51ක් ලබා සිටියදී දැවී ගියේ මෙන්ඩිස්ගේ ෆුල්ටොස් පන්දුවකට ඩීප් මිඩිවිකට් හී සිටි ඩිල්ෂාන්ගේ අතටම පහසු උඩ පන්දුවක් දීමෙනි. මෙය ඩුමිනිගේ 5වැනි විස්සයි-20 අර්ධ ශතකය විය. තම මුල්ම විස්සයි-20 තරගයට එක්වූ ඩේවිඩ් වීයිස් නොදැවී ලකුණු 3ක් ලබා සිටියේය.සචිත්‍ර සේනානායක කඩුලු 3ක්ද, මාලිංග, මැතිව්ස් හා අජන්ත මෙන්ඩිස් කඩුලු එක බැගින්ද බිඳ හෙලූහ. මේ තරගයේදී මහේල හා නුවන් කුලසේකර ක්‍රීඩා නොකළ අතර මාලිංග හා ජීවන් මෙන්ඩිස්ට අවස්ථාව හිමි වූහ.මීළග විස්සයි - 20 තරගය හම්බන්තොට මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී හෙට (4) පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=s1308031</link>
    <topic>කාන්තා පාපන්දු තරගාවලියේ අවසන් ගැටුමට නාවික-යුද පිවිසෙති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන කාන්තා අන්තර් සමාජ විවෘත ශූරතාවලියේ අවසන් තරගයට නාවික හමුදාව හා යුද හමුදාව සුදුසුකම් ලබාගත්හ. එම අවසන් තරගය ඉදිරි දිනෙක පැවැත්වීමට ශ්‍රී ලංකා පාපන්දු සම්මේලනය කටයුතු යොදනු ඇත.කාන්තා පාපන්දු ක්‍රීඩා සමාජ 12ක් සහභාගීවු මූලික වටයේ ගම්පහ සහ රත්නපුර අතර තරගයේදී ගෝල් 13-0ක් ලෙස රත්නපුර පිල පරාජය වු අතර එය කණ්ඩායමක් ලැබු වැඩිම ගෝල් සංඛ්‍යාව විය.අනතුරුව යුද හමුදාව හා රත්නපුර අතර තරගයේදී ‍ගෝල් 12-0කින් රත්නපුර පිල පරාජයට පත්විය. ගුවන් හමුදාව හා වෙන්නප්පුව අතර තරගයේදී ගෝල් 8-0කින්, ශ්‍රී ලංකා පොලිසිය හා මීගමුව අතර තරගයෙන් ගෝල් 8-0කින් මීගමුව පිලද පරාජය විය.තරගාවලියේ අර්ධ අවසන් පූර්ව වටයේදී ගුවන් හමුදාව හා නාවික හමුදාව වෙතින් ගෝල් 5-0ක් ලෙස පිළිවෙළින් පොල්ගහවෙල ක්‍රීඩා සමාජය හා ගම්පහ ක්‍රීඩා සමාජය පරාජය වුහ.පොලිසිය හා වෙන්නප්පුව අතර තර‍ගයේදී පොලිස් ක්‍රීඩිකාවෝ ගෝල් 2-0ක ජයක් ලැබීය. යුද හමුදාව හා කුරුණෑගල ඩේවියන්ස් අතර තරගයෙන් යුද හමුදාවට ගෝල් 5-0ක ජයක් හිමිවිය.අවසන් පූර්ව වටයේදී ශ්‍රී ලංකා නාවික හමුදා පිල හා ශ්‍රී ලංකා ගුවන් හමුදා පිල තරගවැදී ගෝල් 1-0කින් නාවික හමුදාව ජය තහවුරු කර ගත්තේය.යුද හමුදාව හා පොලිසිය අතර තරගය ගෝල් 1-1ක් ලෙස සමවීමෙන් දඩුවම් පහර මගින් යුද හමුදා ක්‍රීඩිකාවෝ ජය ලැබුහ. එහිදී යුද හමුදාව ගෝල් 5ක් හා පොලිසිය ගෝල් 3ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=s1308032</link>
    <topic>ශ්‍රී ලංකා-පාකිස්තාන ක්‍රිකට් තරගමාලාවක් එක්සත් අරාබි එමීර් රාජ්‍යයේදී</topic>
    <author/>
    <content>ශ්‍රී ලංකාවට එරෙහිව ටෙස්ට් තරග 3ක්, ජාත්‍යන්තර එක්දින තරග 5ක් හා විස්සයි20 තරග 2ක් ලබන දෙසැම්බරයේ සිට එක්සත් අරාබි එමීර් රාජ්‍යයේ පවත්වන බව පාකිස්තානය ඊයේ නිවේදනය කළේය.දෙසැම්බර් 11 සහ 13 දිනවල ඩුබායිහිදී විස්සයි20 තරග දෙකකට සහභාගි වෙමින් ශ්‍රී ලංකාව සංචාරය ආරම්භ කරනු ඇත. ඉන්පසුව දෙසැම්බර් 18 සිට 27 දක්වා එක්දින තරග පහක් ක්‍රීඩා කෙරෙනු ඇත. තරග දෙකක් දෙසැම්බර් 18 සහ 22 යන දිනවල සාජාහිදීත්, තරග දෙකක් දෙසැම්බර් 25 සහ 27 දිනවල අබුඩාබිහිදීත්, අවසාන තරගය දෙසැම්බර් 20 වැනි දින ඩුබායිහිදීත් පැවැත්වීමට නියමිතය.ටෙස්ට් තරග තුන දෙසැම්බර් 31 සිට ජනවාරි 4 දක්වා ඩුබායිහිදීත්, ජනවාරි 8 සිට 12 දක්වා අඩුඩාබිහිදීත්, ජනවාරි 16 සිට 20 දක්වා සාජාහිදීත් පැවැත්වෙනු ඇත.මීට අමතරව පාකිස්තානය ඇෆ්ගනිස්ථානය සමග විස්සයි20 තරගයක් දෙසැම්බර් 8 වැනිදා ක්‍රීඩා කිරීමට ඉඩ තිබේ. මෙය දෙපිල අතර පවත්වනු ලබන පළමු තරගය වනු ඇත. මේ පිළිබඳ අවසන් ස්ථිරත්වය ඉදිරි දින කිහිපය තුළ ප්‍රකාශ කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=s1308033</link>
    <topic>ගුවන් හමුදා මාර්ග ධාවන තරග අද</topic>
    <author/>
    <content>ශ්‍රී ලංකා ගුවන් හමුදාවේ වාර්ෂික මාර්ග ධාවන තරග අද පෙරවරු 7.15ට නිදහස් චතුරස්‍රය අසළින් හා පෙරවරු 7.00ටමරදාන ගාමිණී සිනමා ශාලා වටරවුම අසළින් ආරම්භ කෙරේ. ගුවන් හමුදා සේවාවේ රාජකාරීයේ නිරත අයට පමණක් සහභාගි විය හැකි මේ මාර්ග ධාවන තරග අවුරුදු 35ට අඩු පිරිමි හා අවුරුදු 35ට වැඩි කාන්තා හා පිරිමි වශයෙන් පැවැත්වේ.නිදහස් චතුරස්‍රය අසළින් ඇරැඹෙන අවුරුදු 35ට අඩු පිරිමි මාර්ග ධාවන තරගය කුරුඳුවත්ත පොලිසිය ඉදිරිපිටින් විශ්ව විද්‍යාල ක්‍රීඩාංගණය, කෞතුකාගාරය, ලිබර්ටි වටරවුම, පිත්තල හන්දිය, ගංගාරාම මාවත, නවලෝක හන්දිය, ‍කොම්පඤ්ඤවීදිය පොලිස් ස්ථානය අසළින් ගුවන් හමුදා කොළඹ කඳවුරු රයිෆල් ග්‍රීන් පිටියෙන් නිමාවට පත්වේ.අවුරුදු 35ට වැඩි කාන්තා හා පිරිමි මාර්ග ධාවන තරගය ගාමිණී සිනමා ශාලා වටරවුම අසළින් සම්පත් බැංකුව, ලේක්හවුස් වටරවුම, ගුවන් හමුදා මූලස්ථාන වට රවුම, ගුවන් හමුදා කොළඹ කඳ‍වුරු රයිෆල් ග්‍රීන් පිටියෙන් නිමාවට පත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=s1308034</link>
    <topic>මධ්‍යම පළාත් අන්තර් දිස්ත්‍රික්cමලල ක්‍රීඩා තරගාවලිය අද-හෙට</topic>
    <author>අසෝක හිඳගොඩමාතලේ දිසා විශේෂ</author>
    <content>මධ්‍යම පළාත් අන්තර් දිස්ත්‍රික් මලල ක්‍රීඩා තරගාවලිය අද (3) සහ හෙට මහනුවර බෝගම්බර ක්‍රීඩාංගණයේදී පැවැත්වේ.මාතලේ, මහනුවර හා නුවරඑළිය යන දිස්ත්‍රික්ක නියෝජනය කරමින් ක්‍රීඩක ක්‍රීඩිකාවෝ මෙහිදී තරග වදිනු ඇත.මලල ක්‍රීඩා තරගාවලියට සමගාමීව නෙට්බෝල් හා කබඩි තරගද පැවැත්වීමට නියමිතය.පළාත් ක්‍රීඩා අධ්‍යක්ෂ පරාක්‍රම නිශ්ශංක මහතාගේ උපදෙස් මත මධ්‍යම පළාත් ක්‍රීඩා දෙපාර්තමේන්තුව මගින් සංවිධානය කෙරෙන මේ තරගාවලියේ සමාරම්භක උළෙල හා සමාප්ති උළෙල මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ ප්‍රධානත්වයෙන් පැවැත්වීමට නියමිතය. විශේෂ ආරාධිතයකු ලෙස මධ්‍යම පළාත් ක්‍රීඩා අමාත්‍යංශ ලේකම් උපාලි අලහකෝන් මහතා මේ අවස්ථාවට එක්වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=s1308035</link>
    <topic>කාල්ටන් සුපර් සෙවන්ස් තීරණාත්මක තරග වටය අදයි</topic>
    <author>ෆවුස් මොහොමඩ්</author>
    <content>කාල්ටන් සුපර් සෙවන්ස් අන්තර් ජාතික රගර් තරගාවලියේ ශූරතාව අත්කර ගැනීමේ තීරණාත්මක අවසන් අදියරේ තරග වටය අද (3) කොළඹ තුරඟ තරග පිටියේ පැවැත්වේ.ඊයේ පැවැති පළමු දිනයේ තරග වලදී විශිෂ්ට දස්කම් දැක්වමින් දෙවැනි දිනයේ අර්ධ අවසන් පූර්ව වටයට සුදුසුකම් ලැබූ කණ්ඩායම් 8ක් අද මධ්‍යාහ්නයේ සිට තරග බිමට පිවිසෙති.දිවා රාත්‍රී තරගාවලියක් ලෙස පැවැත්වෙන කාල්ටන් සුපර් සෙවන්ස් තරගාවලියේ ඊයේ මූලික තරග වටය ආරම්භ කරමින් ජැෆ්නා චැලෙන්ජර්ස් හා සදර්න් ෂාක්ස් අතර පැවැති තරගයෙන් ලකුණු 22 14ක ජයක් වාර්තා කිරීමට ජැෆ්නා චැලෙන්ජර්ස් පිල සමත්වූ අතර වෙස්ටර්න් වොරියර්ස් පිල හමුවේ ලකුණු 21 -14ක ජයක් අත්කර ගැනීමට නොදර්න් ග්ලැඩියේටර්ස් පිල සමත්විය.නෝර්ත් වෙස්ටර්න් බ්ලැක්ස් පිල ලකුණු 10 -28ක් ලෙස සබරගමුව ස්ටැලියොන්ස් පිල හමුවේ පරාජයට පත්වූ අතර ඌව වයිපර්ස් පිල ලකුණු 24 -15කින් පරාජය කිරීමට නෝර්ත් සෙන්ට්‍රල් ටයිපූන්ස් පිල සමත්විය.දෙවැනි වටයේ දි සෙන්ට්‍රල් කිංග්ස් පිලට එරෙහිව ලකුණු 19 -12ක ජයක් වාර්තා කිරීමට සදර්න් ෂාක්ස් පිල සමත්වූ අතර ලකුණු 24 -19ක් ලෙස ජැෆ්නා චැලෙන්ජර්ස් පිල පරාජය කිරීමට වෙස්ටර්න් වොරියර්ස් පිල සමත් විය.සබරගමුව ස්ටැලියොන්ස් පිල ලකුණු 24 -19ක් ලෙස පරාජය කිරීමට නෝර්ත් සෙන්ට්‍රල් ටයිපූන්ස් පිල සමත්වූ අතර ලකුණු 17 -12ක් ලෙස ඌව වයිපර්ස් පිල පරාජය කිරීමට නෝර්ත් වෙස්ටර්න් බ්ලැක්ස් කණ්ඩායම සමත්විය.කාල්ටන් කුසලානය අත්කර ගැනීමට කණ්ඩායම් 8ක් අද අර්ධ අවසන් පූර්ව තරග වටයේ සිට සටන් වැදීමට නියමිතය. ඒ අතර ඉදිරියෙන්ම සිටින්නේ ගාල්ලේ පැවැති පළමු අදියරේ ජයග්‍රහණය හිමිකර ගත් සජිත් සාරංගගේ නායකත්වයෙන් යුත් ජැෆ්නා චැලෙන්ජර්ස් කණ්ඩායමයි.ඔවුන්ට දැඩි අභියෝගයක් එල්ල කරමින් ගයාන් වීරරත්නගේ නායකත්වයෙන් යුත් නෝර්ත් වෙස්ටර්න් බ්ලැක්ස් කණ්ඩායම ආසන්නයේ පසුවෙයි. යෝෂිත රාජපක්ෂගේ නායකත්වයෙන් යුත් වෙස්ටර්න් වොරියර්ස් හා ෆසීල් මරිජාගේ නායකත්වයෙන් යුත් නොදර්න් ග්ලැඩියේටර්ස් කණ්ඩායම්වල දස්කම් ද අඩු තක්සේරුවට ලක් කිරීමට නොහැකිය.අද ප්‍රතිවාදීන්ට දැඩි අභියෝගයක් එල්ල කරමින් කුසලානයට සමීප වන කණ්ඩායම් අතරට මේ කණ්ඩායම් දෙකත් ඇතුළත් වෙති.තාරුණ්‍යයට හෙටක් සංවිධානය මෙහෙයවනු ලබන කාල්ටන් සුපර් සෙවන්ස් තරගාවලිය ශ්‍රී ලංකා ඉන්ෂුවරන්ස් සමාගමේ අනුග්‍රාහකත්වයෙන් යුතුව පැවත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=s1308036</link>
    <topic>විස්සයි20 කාන්තා ලෝක කුසලාන තරගාවලිය</topic>
    <author/>
    <content>විස්සයි20 කාන්තා ලෝක කුසලාන තරගාවලියට ආසියාවෙන් සුදුසුකම් ලබන රටවල් තෝරා ගැනීමට අයර්ලන්තයේ පැවැති තරගාවලියේදී පාකිස්තානය හා සම ශූරතාව අත්කර ගැනීමට ශ්‍රී ලංකාව සමත්විය. දෙපිල අතර පසුගියදා පැවැති එම තරගාවලියේ අවසන් තරගයට වර්ෂාව හරස්වීම හේතුවෙන් තරගය අතරමග නතර කර දැමිණි. ශෂිකලා සිරිවර්ධනගේ නායකත්වයෙන් යුත් ශ්‍රී ලංකා කණ්ඩායම අද නැවත ශ්‍රී ලංකාව බලා පැමිණීමට නියමිතය. විස්සයි20 කාන්තා ලෝක කුසලාන තරගාවලිය 2014 වසරේ බංග්ලාදේශයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>03</day>
    </date>
    <link>http://www.dinamina.lk/2013/08/03/_art.asp?fn=f1308031</link>
    <topic>උතුරේ ජයග්‍රහණයෙන් සංවර්ධනය දෙගුණවේවි</topic>
    <author>සාකච්ඡා කළේ ධම්මික සෙනෙවිරත්න</author>
    <content>වයඹ පළාත් සභාවට විශේෂ අවධානයක් යොමු කරමින් ඉදිරි පළාත් සභා මැතිවරණය පිළිබඳ සංස්කෘතික හා කලා කටයුතු අමාත්‍ය ටී. බී. ඒකනායක මහතා සමඟ කරන ලද සාකච්ඡාවකි.වයඹ, මධ්‍යම සහ උතුර පළාත් සභා මැතිවරණ සඳහා නාමයෝජනා භාරදීමත් සමඟ එක්සත් ජනතා නිදහස් සන්ධානයේ මැතිවරණ ව්‍යාපාරය වයඹ පළාතේ ඉදිරියට යමින් ඇත්තේ කෙසේද?වයඹ පළාත සඳහා නාමයෝජනා භාරදීමත් සමඟ මෙවර මැතිවරණ නීතිවල දැක්වෙන ආකාරයට පෙළපාලි රැස්වීම් ආදියෙන් තොරව මේ මැතිවරණ ව්‍යාපාරය ආගමික චාරිත්‍ර ආදිය ඉටුකොට අපි ආරම්භ කරනවා. වයඹ එක්සත් ජනතා නිදහස් සන්ධාන අපේක්‍ෂක ලැයිස්තුව ඉතා ප්‍රබලයි.එජාපයෙන් ඉවත්වුණ දයාසිරි ජයසේකර මැතිතුමා වගේ අලුත් මුහුණුත් සමඟයි එය පෙරට එන්නෙ. එතුමා සන්ධානයට එක්වීමත් සමඟ එතුමා සමඟ සිටි එජාප ක්‍රියාකාරීන් විශාල ලෙස සන්ධානයේ මැතිවරණ ව්‍යාපාරයට එක්වෙමින් සිටිනවා.දැනටමත් ප්‍රාදේශීය සභාවල නියෝජිතයන් ගණනාවක්ම ඊට එකතු වෙලා. මේ වගේ පසුබිමක ඉදිරි මැතිවරණයෙන් වයඹ පළාතේ 2/3ට වැඩි මැතිවරණ ජයග්‍රහණයක් ලබා ගැනීමට අවශ්‍ය මෙහෙවර අපි සිදු කරමින් තියෙනවා.පසුගිය පළාත් සභා මැතිවරණයෙන් මෙපිටට හැරී බලද්දි වයඹ පළාත තුළ සිදු වී ඇති සංවර්ධන ක්‍රියාදාමය වයඹ ජනතා නියෝජිතයකු ලෙස ඔබ දකින්නෙ කොහොමද?ඇත්තටම, එජාප ආණ්ඩු යටතේ වගේ නෙවෙයි පසුගිය වකවානුව තුළ අතිවිශාල සංවර්ධනයක් සිදු වුණා. පාලම් - මංමාවත් හැදුණා. ජල-විදුලි සනීපාරක්‍ෂක පහසුකම් නැංවුණා. අධ්‍යාපන - සෞඛ්‍ය ආදී ක්‍ෂේත්‍ර වෙනුවෙන් විශාල වැඩ කොටසක් කළා. උදාහරණයක් හැටියට මං නියෝජනය කරන යාපහුව ආසනය ගත්තොත් සිදු කරන ලද සංවර්ධන ක්‍රියාදාමයන් නිසා ලොකු වෙනසක් දකින්න පුළුවන්.මේ තත්ත්වය එජාප - ජවිපෙ ආදී පක්‍ෂවල ඉන්න මධ්‍යස්ථ මතධාරීන් පවා පිළිගන්නවා මේ පක්‍ෂවල පිරිස් අද එක්සත් ජනතා නිදහස් සන්ධානය සමඟ පෙළගැසෙමින් සිටින්නෙත් මේ සංවර්ධනය ඔවුන් දකින හා ඔවුන්ට දැනෙන නිසයි. මේ මැතිවරණයෙන් වෙනදාටත් වඩා සුවිශේෂී ජයග්‍රහණයක් ලැබීමට මේ පළාතට සිදු වූ සංවර්ධනයත් විශාල ලෙස බලපානවා.විපක්‍ෂයේ අය කරපු දෙයක් නැති නිසා කියන්න දෙයකුත් නෑ. නමුත්, ජනාධිපතිතුමාගේ නායකත්වය යටතේ අපේ රජය වයඹට විශාල සේවයක් කර තිබෙනවා.දයාසිරි ජයසේකර මන්ත්‍රීතුමා එජාපයෙන් ඉවත්වී නිදහස් සන්ධානය යටතේ පළාත් සභා මැතිවරණයට තරග කිරීම මේ මැතිවරණ ව්‍යාපාරයට බලපානවා ඇත්තේ මොනවිදිහට ද?ඇත්තටම, එතුමා එජාපයෙන් හා මන්ත්‍රීධුරයෙන් ඉවත්වෙමින් පාර්ලිමේන්තුවේදී කළ කතාවට මම හොඳින් සවන් දුන්නා. එජාප නායකයා විසින් දියත් කරමින් ඇති එම පක්‍ෂයේ ක්‍රියාකාරීන් එළවා දමන න්‍යාය පත්‍රය දයාසිරි ජයසේකර මන්ත්‍රීතුමාගේ ඉවත්වීමටත් බලපෑවා.කුරුණෑගල දිස්ත්‍රික්කය ගත්තොත් අසෝක අබේසිංහ මන්ත්‍රීතුමා කුරුණෑගල එජාප සංවිධායක ධුරයෙන් ඉවත් කළා. තවත් ක්‍රියාකාරීන් ගණනාවකට ආසන සංවිධායකකම් හෝ තමන් දරපු තනතුරු අහිමි කෙරුණා. එජාප නායකයාගේ ක්‍රියා පිළිවෙත තමයි ඒ.දයාසිරි ජයසේකර කියන්නෙ ශ්‍රීලනිපයට අමුත්තෙක් නෙවෙයි. ඔහු අපේ තරුණ සංවිධානයේ හිටපු ලේකම්වරයා. ඔහු ආවේ තමන්ගෙ මහ ගෙදරටයි. ඔහු පැමිණීමත් සමඟ ඔහු වටා සිටි එජාප ක්‍රියාකාරීන් ද එක්සත් ජනතා නිදහස් සන්ධානය සමඟ පෙළගැසෙමින් සිටිනවා.දැනටමත්, එජාප ප්‍රාදේශීය සභා නියෝජිතයන් විසිගණනක් එතුමාත් සමඟ වැඩකරමින් ඉන්නෙ. එතුමාගේ පැමිණීමත් සමඟ වයඹ දී සන්ධානය ලබන විශිෂ්ට ජය අතිවිශිෂ්ට ජයක් බවට පත් කිරීමට අවශ්‍ය පසුබිම නිර්මාණය වෙමින් තිබෙනවා.ආණ්ඩුවේ ඇමැතිවරයකු වගේම විශේෂයෙන් ගමත්, ගමේ ජනතාවත් එක්ක ජනතා නියෝජිතයෙක් හැටියට ජනහද ගැස්ම ඔබට දැනෙන්නෙ කොහොමද?අප නියෝජනය කරන්නේ ග්‍රාමීය ප්‍රදේශ. මහින්ද රාජපක්‍ෂ ජනාධිපතිතුමාගේ නායකත්වය යටතේ ගමට විශාල සංවර්ධනයක් සිදු වුණා. ගම හැදුණා. ඒ සමඟම මේ ප්‍රදේශවල ගොවි ජනතාවගේ ආර්ථිකයත් දියුණු වුණා. වී ටිකට, එළවළු ටිකට හොඳ මිලක් ලැබුණා.පොල්වලටත් හොඳ මිලක් ලැබුණා. කලින් ලෑන්ඩ් මාස්ටරෙන් අරන් ගිහින් විකුණපු වී ටිකට ලැබුණු මිල දැන් බයිසිකලේ බැඳගෙන ගිහින් විකුණන වී ටිකට ලැබෙනවා. එළවළු ටිකට, මඤ්ඤොක්කා පඳුරට දැන් හොඳ මිලක් තියෙනවා. ඒ කියන්නෙ ගැමි ආර්ථිකය යහපත්. ආර්ථික වශයෙන් ශක්තිමත් වූ ගමේ ජනතාව ගරු ජනාධිපතිතුමාටත් අපේ රජයටත් තම කෘතවේදීත්වය පළකිරීමට මේ මැතිවරණය යොදා ගන්නා බව අපට විශ්වාසයි.උතුරු පළාත් සභා මැතිවරණයට බොහෝ දෙනාගේ අවධානය යොමු වී යනවා. කලකට පසු උතුරේ මැතිවරණයක් පැවැත්වීම ඔබ කොහොමද දකින්නෙ?ඉන්දු - ලංකා ගිවිසුම යටතේ පළාත් සභා ක්‍රමය ස්ථාපිත කළාට ජනාධිපතිතුමාගේ නායකත්වය යටතේ තමයි උතුරේ ජනයාට මේ මැතිවරණය ලැබෙන්නෙ. දශක 3ක් තිස්සේ තිබුණු යුද්ධය අවසන් කරලා, වෙඩි හඬ - බෝම්බ හඬ නෑසෙන පසුබිමක සාමයේ නිදහස බුක්ති විඳින උතුරේ සිංහල - දෙමළ - මුස්ලිම් ජනතාවට තමන්ගේ නියෝජිතයන් පත්කර ගැනීමට දැන් අවස්ථාව ලැබී තියෙනවා.එල්. ටී. ටී. ඊ. ය උතුරු දුම්රිය මාර්ගයේ රේල් පීල්ලක්වත් ඉතුරු කළේ නෑ. හැබැයි දැන් මඩුවලට දුම්රියෙන් යන්න පුළුවන්. උතුරු දුම්රිය මාර්ගයේ ඉතිරි අදියරත් පෙරට යමින් තියෙනවා. උතුරේ මංමාවත් - පාලම් ඉදි වුණා. විදුලිය දුන්නා. පාළුවට ගිය කෙත්බිම් දැන් යළිත් සරුසාර කෙත්බිම් බවට පත්වෙලා.උතුරේ ජන ජීවිතය සාමාන්‍ය අතට හැරී තිබියදී ජනතාවගේ අතමිටත් සරුවෙලා. එදා එල්. ටී. ටී. ඊ.ය උතුරේ දරුවෝ බලහත්කාරයෙන් යුද්ධයට ඇදගෙන ගියා. අද උතුරේ දරුවෝ නිදහසේ පාසල් යනවා. භීෂණය පරාජය කර සාමයේ දොරටු විවෘත කරලයි තියෙන්නෙ.උතුරු පළාත් සභා ඡන්දය තියෙන්නෙ මේ වගේ පසුබිමක. උතුරේ අපේක්‍ෂක ලැයිස්තුවත් ඉතාම හොඳයි. වෛද්‍යවරු, ඉංජිනේරුවෝ, නීතිඥයෝ ආදී විවිධ වෘත්තිකයන්, උගතුන් - බුද්ධිමතුන් එක්සත් ජනතා නිදහස් සන්ධානය යටතේ මේ මැතිවරණයට තරග කරනවා.කොළඹින් පාලනය වෙන ක්‍රමයක් වෙනුවට දැන් උතුරේ ජනයාට මේ පළාත් සභාව සඳහා එවැනි නියෝජිතයන් තෝරා යවන්න පුළුවන්. ඒ නිසා මෙතැනදී වැදගත් වෙන්නෙ ඩයස්පෝරාව නෙවෙයි. තමන් තෝ්රා යවන්නෙ කවුද කියන එකයි වැදගත්.රජයත් සමඟ, උතුරේ සිදුවන ශීඝ්‍ර හා දැවැන්ත සංවර්ධන ක්‍රියාදාමය පෙරට ගෙන යා හැකි පළාත් සභාවක් උතුරේ ජනතාව පිහිටුවා ගනීවි කියන විශ්වාසය අප තුළ තියෙනවා. ඔවුන් අත්විඳින සාමය, නිදහස, ස්ථාවරත්වය, සංවර්ධනයේ ප්‍රතිලාභ කඩා බිඳගන්නා තැනකට ඔවුන් ගමන් කරන එකක් නෑ. උතුරේ සංවර්ධනය දෙගුණයකින් වේගවත් කර ගැනීමට මේ මැතිවරණයත් සමඟ උතුරේ ජනතාවට අවස්ථාව ලැබෙනවා. උතුරට සාමය ලැබුණා වගේ පරිපාලනයත් ලැබෙනවා. උතුරු පළාත් සභාව උතුර සහ දකුණ යා කරන පාලමක් බවට පත්වෙයි කියල මට හිතෙනවා.මේ මැතිවරණයෙදිත් එක්සත් ජනතා නිදහස් සන්ධානයට තරගයක් නැති තත්ත්වයක් තියෙද්දි එකම කණ්ඩායමක් ඇතුළේ මනාප සඳහා ඇති තරගය අපේක්‍ෂා කරන්න පුළුවන්. පවතින මැතිවරණ ක්‍රමය යටතේ එය වළක්වා ගැනීම අසීරු වුණත් ශිෂ්ට සම්පන්න මැතිවරණ ව්‍යාපාරයක් ගෙන යාම සඳහා සන්ධානයට කැපවීමක් තිබෙනවාද?ඔව්. ජේ. ආර්. ජයවර්ධන මහත්මයා ඇති කරපු මේ මනාප ක්‍රමය ඇතුළෙ ඕනෑම මැතිවරණයකදී මනාප අර්බුදයක් ඇති වෙනවා. පක්‍ෂයට ඡන්ද ලැබෙද්දි තමන්ගේ් මනාප බවටත් මේ ඡන්ද හරවාගැනීම සඳහා අපේක්‍ෂකයෝ පෝස්ටර් කටවුට් ගහනවා. අනෙක් අයගෙ පෝස්ටර් වහනවා, කටවුට් කපනවා.නමුත්, ජනාධිපතිතුමා මේ මැතිවරණයේදී ඉතාමත් පැහැදිලිව උපදෙස් දීල තියෙනවා අපේ අපේක්‍ෂකයන්ට, මනාපවලට අරගල කරන්න එපා කියලා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n1308051</link>
    <topic>රජයේ සේවයේ විශ්‍රාමිකයන්ලක්‍ෂ 3කගේ ගැටලුවලට විසඳුම් නෑ</topic>
    <author>විජයානි එදිරිසිංහ සහ උදුලා පීරිස්</author>
    <content>රාජ්‍ය සේවයේ යෙදී සිටි විශ්‍රාමිකයන් ලක්ෂ තුනකගේ පමණ ගැටලුවලට ස්ථිර විසඳුම් ලබාදීමට විශ්‍රාම වැටුප් දෙපාර්තමේන්තුව අපොහොසත් වීම නිසා විශ්‍රාමිකයෝ දැඩි අපහසුතාවට ලක්ව සිටිති.විශ්‍රාමිකයන්ගේ ගැටලුවලට විසඳුමක් බලාපොරොත්තුවෙන් දෙපාර්තමේන්තුවට දිනපතා ලැබෙන ඇමතුම් ප්‍රමාණය තුන්සියය ඉක්මවයි.දෙපාර්තමේන්තුවේ අධ්‍යක්‍ෂ ජනරාල් හමුවීමට සතියේ බදාදා මහජන දිනවල දී විශ්‍රාමිකයෝ හාරසියයක් දිනකට පැමිණෙන බව හෙළිකර ගැනීමට හැකි විය.එහෙත් අධ්‍යක්‍ෂ ජනරාල්වරයා හමුවීමට අවස්ථාව සැලසෙන්නේ ඉන් සුළු පිරිසකට පමණි. දිවයිනේ දුර බැහැර ප්‍රදේශවල සිට එන වයෝවෘද්ධ විශ්‍රාමිකයන් තම ගැටලුවලට විසඳුමක් නොමැතිව හිස් අතින් ආපසු යන අවස්ථා බොහෝ ය.දෙපාර්තමේන්තුවේ සෙසු නිලධාරීන්ට ද අධ්‍යක්‍ෂ ජනරාල්වරයාගෙන් විශ්‍රාමිකයෙකුගේ ගැටලුව පිළිබඳ සාකච්ඡා කර විසඳා දීමට හෝ ඊට අධ්‍යක්‍ෂ ජනරාල්වරයාගේ නිර්දේශය ලබා ගැනීමට ඉඩක් නොමැති බව දෙපාර්තමේන්තු නිලධාරීහු රැසක් දිනමිණ ට කීහ. අධ්‍යක්ෂ ජනරාල්වරයා සහ මෑතක මේ දෙපාර්තමේන්තුවට ස්ථානමාරු ලබා එම දෙපාර්තමේන්තුවට පැමිණි නිලධාරීන් ගණනාවකට විශ්‍රාම වැටුප්වලට අදාළ කාර්ය භාරය පිළිබඳ අවබෝධයක් නොමැති නිසාත් මේ ගැටලු මෙතරම් විශාල ප්‍රමාණයක් ගොඩගැසීමට සහ ඔවුන්ට ඒවා විසඳා දීමට අවබෝධයක් නොමැති බවද ඇතැම් සේවකයෝ පවසති. තවද අධ්‍යක්‍ෂ ජනරාල්වරයාට හිමි වරප්‍රසාද රැසක් තවමත් ලැබී නොමැති නිසා ඔහුගේ රාජකාරිය නොසැලකිලිමත්ව සිදුකරන බවට ද නිතරම සෙසු පිරිස සමඟ කෝපාවිෂ්ඨව කටයුතු කරන බවට ද තොරතුරු හෙළිදරව් විය.මේ දෙපාර්තමේන්තුවට පැමිණෙන විශ්‍රාමිකයන්ගේ ගැටලුවලට විසඳුම් නොලැබෙන නිසා ඔවුන් දැන් තම ගැටලු විෂය භාර ඇමැති ඩබ්ලිව්. ඩී. ජේ. සෙනවිරත්න මහතා වෙත ඉදිරිපත් කර ඇත.මෙසේ පැමිණෙන විශ්‍රාමිකයන්ගෙන් ඇමැතිවරයාගේ මහජන දිනය පිරී යයි. බොහෝ විට අමාත්‍යවරයා එම අවස්ථාවේම කොමසාරිස්වරයා වෙත කතා කර ගැටලුව විසඳා නොදීමට හේතුව විමසූ විට එතෙක් විසඳීමට නොහැකි වූ ගැටලු පවා විසඳා දෙයි. දෙපාර්තමේන්තුවේ මෙම නොසැලකිලිමත් පාලනය සිදුවන්නේ මීට මාස කිහිපයක සිට බව ද හෙළි වී ඇත. විශ්‍රාම ලබා ගැනීමට සියලු ලියකියවිලි රැගෙන යන බොහෝ විශ්‍ර‍්‍රාමිකයන්ගේ අදාළ කර්තව්‍ය ඉෂ්ට නොකර විවිධ අඩුපාඩු පෙන්වා දෙමින් ඔවුන් රස්තියාදු කිරීම නිසා විශ්‍රාමිකයන් සහ කොමසාරිස්වරයා අතර උණුසුම් වාද විවාද ඇතිවන අවස්ථා ද බොහෝ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n1308052</link>
    <topic>විසඳුම් ප්‍රමාද නම්අධ්‍යක්ෂ ජනරාල්ඉවත් කරනවා</topic>
    <author/>
    <content>විශ්‍රාමිකයන්ගේ ගැටලුවලට විසඳුම් ලබාදීම තවදුරටත් ප්‍රමාද කරන්නේ නම් විශ්‍රාම වැටුප් අධ්‍යක්ෂ ජනරාල්වරයා ඉවත් කිරීමට පියවර ගන්නා බව රාජ්‍ය පරිපාලන ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා පැවසීය.අමාත්‍යවරයා මේ බව පැවසුවේ අවුරුදු ගණනාවක් තිස්සේ රටට විශාල සේවයක් ඉටු කර අනතුරුව විශ්‍රාම යන රජයේ සේවකයන්ගේ විශ්‍රාම වැටුප ඉල්ලා සිටීමේදී ඔවුන්ට මේ ආකාරයෙන් සැලකීම පිළිබඳව “දිනමිණ” කළ විමසීමේදීය.විශ්‍රාම වැටුප් දෙපාර්තමේන්තුවට විරුද්ධව ලැබෙමින් පවතින පැමිණිලි සම්බන්ධව එම දෙපාර්තමේන්තුවේ අධ්‍යක්ෂ ජනරාල්වරයා දිගින් දිගටම දැනුම්වත් කර එහි කාර්ය මණ්ඩලයේ වෙනස්කම් කළ යුතු බවට තමන් උපදෙස් දී ඇති බව ද අමාත්‍යවරයා පවසයි.මේ වන විට ලැබෙන පැමිණිලිවල වර්ධනයක් දක්නට ලැබෙන බැවින් තවදුරටත් එම තත්ත්වයට ඉඩ නොදී එහි සංශෝධනයන් ඉක්මනින් කළ යුතුව ඇතැයි ද අමාත්‍යවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n1308053</link>
    <topic>පොදු රද මඩුලු සමුළුවෙන්විපුල ප්‍රයෝජන ගන්නක්‍රමවත් සැලැසුම් හදාගත යුතුයි</topic>
    <author>අනුර ප්‍රේමලාල්</author>
    <content>පොදු රාජ්‍ය මණ්ඩල සමුළුව අප රටෙහි පැවැත්වීම හේතු කොට ගෙන ලැබෙන වාසිදායක තත්ත්වයෙන් විපුල ප්‍රයෝජන ගැනීමට වහාම සැලසුම් සකස් කළ යුතු බව කැලණිය විශ්වවිද්‍යාලයේ ජන සන්නිවේදන අංශාධිපති මහාචාර්ය රෝහණ ලක්ෂ්මන් පියදාස මහතා පවසයි.මේ සම්බන්ධයෙන් වැඩිදුරටත් ‘දිනමිණ’ වෙත අදහස් දැක්වූ ඒ මහතා දේශපාලන නායකයින්, ප්‍රතිපත්ති සම්පාදකයින් ඇතුළු අදාළ සියලු පාර්ශව එකමුතු වී වහාම මේ පිළිබඳ සැලසුම් සකස් කරමින් වැඩපිළිවෙළක් සකස් කර ගැනීම වැදගත් ය. මෙහිදී විශේෂයෙන් කරුණු තුනක් පිළිබඳ අප සලකා බැලිය යුතුයි. යටත් විජිත වාදයේ වහල් බැමි වලින් මිදී අප තුළ ඇතිවී තිබෙන නව ප්‍රවණතා අනුව රට ශක්තිමත් කර ගැනීම.තිස් අවුරුදු යුද්ධයෙන් පසු පැමිණි අභියෝග සියල්ලටම මුහුණ දෙමින් රටේ පිබිදෙන සංවර්ධන කාර්ය, පරාජිත එල්.ටී.ටී.ඊ සාමාජිකයින් යළි පුනරුත්ථාපනය කිරීම, උතුරු හා නැඟෙනහිර ප්‍රදේශ යළි සංවර්ධනයට බද්ධ කරගෙන තිබෙන ආකාරය, ජාතික සංහිඳියාව ඇතිවීම වැනි දීර්ඝ යුද්ධයකින් පසු සෑම අතින් ම වගේ බිඳ වැටුණු දේශයක් යළි ගොඩ නැංවෙන වැඩපිළිවෙළ පිළිබඳ ලෝකයට පෙන්වා දෙන්න හොඳ අවස්ථාවකි. එල්.ටී.ටී.ඊ ත්‍රස්තවාදයට සහයෝගය දී පරාජිතව සිටින කොටස් එංගලන්තය කේන්ද්‍ර කොටගෙන ක්‍රියාත්මක කරන අප රට ට එරෙහි කූට වැඩවලට යහපත් පිළිතුරක් මෙයින් ලබා දිය හැකියි. පොදු රාජ්‍ය මණ්ඩල කේන්ද්‍රස්ථානය ද එංගලන්තයේ තිබෙන බැවින් එය ඉහළින්ම කිරීමට අවස්ථාව උදාවේ.පැමිණෙන නායකයින් සමග තිබෙන සබඳතා තව තවත් ශක්තිමත් කර ගැනීම ගැන ද සිතිය යුතුයි. රටේ ඇතිවී තිබෙන සාර්ථක පරිසරය පිළිබඳ පණිවුඩයක් ජාත්‍යන්තරයට ලබා දෙමින්, රටේ කීර්තිය වගේම ඉන් ලැබෙන සියලු වාසිදායක තත්ත්වයන් අධ්‍යනය කරමින් ඒ ප්‍රතිඵලය උපරිමව රටට ලබාදීමට සැලසුමක් සකස් කර ගත යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n1308054</link>
    <topic>තිරසාර සංවර්ධනයක් තුළින් රටේ සියලු ප්‍රදේශඑක ලෙස නඟා සිටුවීමට කටයුතු කරනවා</topic>
    <author>ධනුෂ්ක ගොඩකුඹුර</author>
    <content>සංවර්ධනයේ විසමතා තුළින් ජනතා අසහනය ඇති වන බව හොඳින් දන්නා වත්මන් රජය තිරසාර සංවර්ධනයක් තුළින් රටපුරා සියලු ප්‍රදේශ එක ලෙස නඟා සිටුවීමට කටයුතු කරමින් සිටින බව ජනාධිපති මහින්ද රාජපක්ෂ මහතා පැවසීය. බියකරු යුද්ධය නිසා වසර තිහක් තිස්සේ සංවර්ධනයේ අරුණලු නොවැටුණු උතුරු නැඟෙනහිර පළාත් මෙන්ම රටේ අනෙකුත් ප්‍රදේශවලටත් අද සංවර්ධනයේ ආලෝකය ලැබෙමින් තිබෙන බවත් ජනාධිපතිවරයා ප්‍රකාශ කළේය.ජනාධිපතිවරයා මෙසේ ප්‍රකාශ කළේ ඉතාලියේ ග්ලැසිඩෝනියා සමාගමට අනුබද්ධ ඔමේගා ලයින් සමූහය වවුනියාවේ ඉදි කළ වවුනියාව ඇපරල් ඇඟළුම් කර්මාන්තශාලාව විවෘත කිරීමේ අවස්ථාවට පෙරේදා (03) එක්වෙමිනි.ජනතාවගේ අවශ්‍යතා පළාත් භේදයකින් තොරව ඉටු කිරීමට රජය කිසිදු පැකිලීමකින් තොරව ඉදිරිපත්ව සිටින බවත් ජනාධිතිවරයා ප්‍රකාශ කළේය.රටක තරුණ පිරිසකට රටේ සංවර්ධනයට දායක වන්නට අවස්ථාව ලබා දීම රජයේ යුතුකම හා වගකීම බව ප්‍රකාශ කළ ජනාධිපතිවරයා ඒ වෙනුවෙන් රජයත් පෞද්ගලික අංශයත් අත්වැල් බැඳගත යුතු බව කීවේය.ඇමැතිවරුන් වන ලක්ෂ්මන් යාපා අබේවර්ධන, රිෂාඩ් බදියුදීන්, ඩග්ලස් දේවානන්දා, ශ්‍රී ලංකාවේ ඉතාලි තානාපති ෆැබ්රීසියෝ පියෝ ආර්පියා මහත්වරු ද මෙහිදී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n1308055</link>
    <topic>පළාත් ඡන්දයටපාගමන්-රැලි එපා</topic>
    <author>රක්ෂණ ශ්‍රීයන්ත</author>
    <content>ඡන්ද විමසීම් කාල සීමාව තුළ මධ්‍යම, උතුර සහ වයඹ පළාත්වල පාගමන්, ප්‍රචාරක රැලි, ජනතාව දැනුවත් කිරීමේ වැඩසටහන් යනාදිය සංවිධාන නොකරන ලෙසත් දැනටමත් එවැනි වැඩසටහන් සංවිධාන කර ඇත්නම් එවැනි වැඩසටහන් සැප්තැම්බර් 28 දිනෙන් පසුව ක්‍රියාත්මක කරන ලෙසත් මැතිවරණ කොමසාරිස් මහින්ද දේශප්‍රිය මහතා ජනතාවගෙන් ඉල්ලා සිටී.රාජ්‍ය ආයතන, රාජ්‍ය නොවන සංවිධාන හා පෞද්ගලික ආයතන විසින් විවිධ අවශ්‍යතා මත එවැනි වැඩසටහන් සංවිධානය කිරීමේ ප්‍රවනතාවයක් වර්තමානයේදී දැකිය හැකි බවද මැතිවරණ කොමසාරිස් වරයා පවසයි.පළාත් තුනේ ඡන්ද විමසීම් පැවැත්වෙන කාලසීමාව තුළ එවැනි පාගමන් පැවැත්වීමෙන්, පාගමන පැවැත්වීමේ අරමුණට පරිබාහිරව වූ දේශපාලන මුහුණුවරක් ලැබිය හැකි අතර , පාගමන පැවැත්වීමේ අතරතුර දේශපාලන පත්‍රිකා ආදිය බෙදීම සිදුවුවහොත් ඡන්ද විමසීම් නීතිය උල්ලංඝනය වීමට අමතරව පාගමන් සංවිධායකයන් අපහසුතාවට පත්විය හැකි බවද මැතිවරණ කොමසාරිස්වරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n1308056</link>
    <topic>හමුදාව බංකොළොත් දේශපාලනයේඉත්තන් කර ගන්න එපා</topic>
    <author>නිරුෂි විමලවීර</author>
    <content>මැතිවරණයේ බංකොළොත් තත්ත්වයක සිටින දෙමළ ජාතික සන්ධානය හමුදාව දේශපාලනයට ඈඳවා දේශපාලන වාසි ලබා ගැනීමට දරන ප්‍රයත්නය වහාම වළකාලිය යුතු බව, යාපනය ආරක්‍ෂක සේනා ආඥාපති මේජර් ජෙනරාල් මහින්ද හතුරුසිංහ මහතා ප්‍රකාශ කෙළේය.ඉරිදා දෙමළ පුවත්පත්වල හමුදාවට අපහාස වන අයුරින් පළවී තිබූ වාර්තා සම්බන්ධයෙන් කළ විමසීමට පිළිතුරු දෙමින් ඒ මහතා එසේ කීය.යාපනයේ දැනට රැඳී සිටින්නේ හමුදා සෙබළු 13,000ක් පමණක් බව, අවධාරණය කළ ඒ මහතා දෙමළ ජාතික සන්ධාන නායක ආර්. සම්බන්ධන් මහතා යාපනයේ සෙබළු එක්ලක්‍ෂ පනස්දහසක් සිටින බවට කර ඇති ප්‍රකාශය ඒ මහතාගේ වයෝවෘද්ධභාවය හේතුවෙන් අදහස් ප්‍රකාශ කිරීමේ සිදු වූ දුර්වලතාවක් ලෙස සලකන බව අනාවරණය කෙළේය.ශ්‍රී ලංකා හමුදාවේ සිටින මුළු සෙබළු සංඛ්‍යාව එක්ලක්‍ෂ අසූපන්දහසක් පමණක් බව, අවධාරණය කළ ඒ මහතා එසේ නම් යාපනය අර්ධද්වීපයේ පමණක් එක්ලක්‍ෂ පනස්දහසක් සිටින්නේ කෙසේදැයි ප්‍රශ්න කෙළේය.උතුරේ මානුෂීය මෙහෙයුම් පැවැති 2008 වසරේදී ද යාපනයේ සිටියේ 43,000ක පමණ සෙබළු පිරිසක් බව කී ඒ මහතා 2009 වසරේදී එය 26,000කට අඩු වූ බවද, දැන් එය 13,100 දක්වා පහත බැස ඇති බවද, අවධාරණය කෙළේය.දේශපාලන හේතු මත දෙමළ ජාතික සන්ධානය යාපනයෙන් හමුදාව සම්පූර්ණයෙන් ඉවත් කරන ලෙස ඉල්ලීම් කරන බවත්, එහෙත් එහි ජීවත්වන ජනතාව “තමන්ට සොර සතුරන්ගෙන් ආරක්‍ෂා වීම සඳහා හමුදාව ඉවත් නොකරන ලෙස ඉල්ලා සිටින බවත්” හතුරුසිංහ මහතා ප්‍රකාශ කෙළේය.උතුරු පළාතේ සිටින හමුදා බුද්ධි අංශවලින් තර්ජන ඇති බවට දෙමළ ජාතික සන්ධාන මන්ත්‍රී සුරේෂ් පේ‍්‍රමචන්ද්‍ර මහතා ඉරිදා පුවත්පතකට කර ඇති ප්‍රකාශය සම්පූර්ණයෙන් ප්‍රතික්ෂේප කරන බවත්, එය හමුදාවට එරෙහි කරන අභූත චෝදනාවක් බවත්, මහින්ද හතුරුසිංහ මහතා සඳහන් කෙළේය.හමුදා බුද්ධි අංශයේ සාමාජිකයන් දේශපාලන හේතු මත හෝ රජයේ අවශ්‍යතා මත හෝ උතුªරු පළාතට දමා නැතැයි, ඒ මහතා අවධාරණය කෙළේය.ජනතා ආරක්‍ෂාව හා ඔවුන්ගේ ජන ජීවිතයේ සුබසිද්ධිය පතා බුද්ධි අංශ උතුරට යොදවා ඇතැයි හෙතෙම පැවසීය.දෙමළ ජාතික සන්ධානය ඔවුන්ගේ පක්‍ෂ අභ්‍යන්තර ප්‍රශ්න වසා ගැනීමේ අරමුණින් හමුදාවට බොරු චෝදනා නඟන බවද, එවැනි ප්‍රකාශ තරයේ ප්‍රතික්ෂේප කරන බවද ඒ මහතා ප්‍රකාශ කෙළේය. වලිකාමම් ප්‍රදේශයේ අක්කර 65,000ක් හමුදාව ජනතාවට ලබා නොදුන් බවට නඟන චෝදනාව ද තරයේ ප්‍රතික්ෂේප කරනවා යැයි, හතුරුසිංහ මහතා සඳහන් කෙළේය.වලිකාමම් ප්‍රදේශයේ පවතින අක්කර 13,600ක් ඉඩම් හිමියන්ට ටිකෙන් ටික ලබා දෙමින් සිටින බව කී හෙතෙම එම ඉඩම්වලින් සියයට පනහක් රජයේ හා සියයට පනහක් ජනතාවගේ බව පැවසීය.රජයට අයත් ඉඩම්වල යුද හමුදා කඳවුරු, ගුවන් හා නාවික හමුදා කඳවුරු ගුරු අභ්‍යාස ආයතන ආදී ගොඩනැගිලි තිබෙනවා යැයි ද ඒ මහතා කීවේය.පලාලි ගුවන් තොටුපොළට හා කන්කසන්තුරේ වරායට රජයේ ඉඩම් අවශ්‍ය වන බව කී හතුරුසිංහ මහතා, 2011 ඥාණ හෝටලය ඇතුළු මහජනතාවට අයත් ඉඩම් නැවත භාර දුන් බව, සඳහන් කෙළේය.උගත් පාඩම් කොමිෂම් සභා වාර්තාව එන්නත් පෙර ජනතාවට ඉඩම් ලබාදීමේ වැඩපිළිවෙළ අප දියත් කර තිබූ බව කී ආඥාපතිවරයා අපේ රටේ ජනතාවට කොයි මොහොතේ කුමක්ද කළ යුත්තේ යන්න ජනාධිපති මහින්ද රාජපක්‍ෂ මහතා තීරණය කරනු ඇති බව වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n1308057</link>
    <topic>උසස් පෙළ විභාගය අද ඇරැඹේ</topic>
    <author>සුභාෂීණී සේනානායක</author>
    <content>අ.පො.ස. (උසස් පෙළ) විභාගය අද ( 05) ආරම්භ කෙරේ. අගෝස්තු මස 31 වනදා දක්වා පැවැත්වෙන විභාගය සඳහා අයැදුම්කරුවන් 380560 දෙනෙකු පෙනී සිටීමට නියමිතය අතර මින් පාසල් අයදුම්කරුවන් 235318 ක් හා පෞද්ගලික් අයැදුම්කරුවන් 45242ක් ලෙස විභාගයට පෙනී සිටී.16000ක පමණ කාර්ය මණ්ඩලයක් විභාග රාජකාරිවල යොදවා ඇති අතර විභාග රාජකාරි හැර වෙනත් කිසිදු රාජකාරියක් කිරිම මේ නිලධාරින්ට නොහැකි බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.විභාග රාජකාරි පැහැර හැර හෝ කිසියම් වංචාවකට අනුබල දීම විභාග නීති රීති උල්ලංඝනය කිරිම දඩුවම් ලැබිය හැකි වරදක් බවද කොමසාරිස් ජනරාල් වරයා පෙන්වා දේ. විභාග මධ්‍යස්ථාන 2164කදී පාසල් සහ පෞද්ගලික අයැදුම්කරුවන් පෙනී සිටීමට නියමිත අතර පැරණි නිර්දේශයට සඳහාද අයදුම්කරුවෝ පෙනී සිටිති. පැය විසිහතර පුරා විභාග මධස්ථාන අධීක්ෂණ කටයුතු සිදුකිරිමට නිලධාරින් කණ්ඩායමක් කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n1308058</link>
    <topic>මහනුවර රෝහලේ කාමර ප්‍රශ්නය ඔඩුදුවයි</topic>
    <author>අසේල කුරුළුවංශ</author>
    <content>මහනුවර මහ රෝහලේ ප්‍රධාන ශල්‍යාගාරය ආසන්නයේ කාමරයක් මුල්කරගනිමින් වෛද්‍යවරු හා හෙදියන් අතර ඇතිවූ මතබේදය හේතුවෙන් හෘද, ස්නායු ඇතුළු බරපතළ ගණයේ ශල්‍යකර්ම රැසක් කල් දැමීමට ශල්‍ය වෛද්‍යවරු තීරණය කර ඇත.සෞඛ්‍ය අමාත්‍යාංශය මගින් අදාළ කාමරයේ ප්‍රශ්නයට නිසි විසඳුමක් මෙතෙක් නොදීම මේ තීරණයට හේතුවී තිබේ.වෛද්‍යවරුන්ගේ අදාළ තීරණය හේතුවෙන් හෘද සැත්කම් සඳහා වසර ගණන් පොරොත්තු ලේඛනයේ සිටි රෝගීන්ට නියමිත දිනයේදී ශල්‍යකර්මයන් සිදුකර ගැනීමට නොහැකිව ආපසු හැරී යාමට සිදුව ඇත.ඉකුත් 01දා සෞඛ්‍ය අමාත්‍යාංශය මගින් මෙම කාමරයේ ප්‍රශ්නය සම්බන්ධයෙන් ස්ථිර විසඳුමක් ලබාදෙන බවට දැනුම්දී තිබුණත් එය ඒ ආකාරයෙන් සිදුනොවීම නිසා පොරොත්තු ලේඛනගත රෝගීන්ගේ ශල්‍යකර්ම සිදුකිරීම අත්හිටවූ බව රජයේ වෛද්‍ය නිලධාරීන්ගේ සංගමයේ මහනුවර ශික්ෂණ රෝහලේ ලේකම් වෛද්‍ය උපේක්ෂ ලංසකාර මහතා කීය.හදිසි සැත්කම්, සායන ඇතුළු සෙසු සේවාවන් සාමාන්‍ය පරිදි ක්‍රියාත්මක බවත් අද (05) දිනය තුළ සෞඛ්‍ය අමාත්‍යාංශය ප්‍රශ්නයට නිසි විසඳුමක් නොඳුනහොත් හෙට (06) සිට රෝහලේ සියලු ශල්‍යකර්ම හා ප්‍රතිකාර සේවාවන්ගෙන් වෛද්‍යවරු ඉවත්වන බවද ඒ මහතා ප්‍රකාශ කළේය.සෞඛ්‍ය අමාත්‍යාංශයේ විශේෂ කණ්ඩායමක් පසුගිය සතිය පුරා රෝහල තුළ රැඳී සිටිමින් අදාළ සිද්ධිය සම්බන්ධයෙන් විමර්ශන වාර්තාවක් සකස් කළ බවත් එහි අවසන් වාර්තාව මෙම සතිය තුළ ලැබෙනු ඇතැයි අපේක්‍ෂා කරන බවත් මහනුවර මහ රෝහලේ අධ්‍යක්‍ෂ වෛද්‍ය ලක්මිණි පෙරේරා මහත්මිය කීවාය.නිර්වින්දන වෛද්‍යවරයකු ප්‍රධාන ශල්‍යාගාරය අසල කාමරයක සිරකර තැබීම සම්බන්ධයෙන් ශල්‍යාගාරයේ ප්‍රධාන හෙද පාලිකාව ඇතුළු ඊට වගකිව යුත්තන් වහාම මාරු කළ යුතු බව වෛද්‍යවරු ප්‍රකශ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n1308059</link>
    <topic>උසස් පෙළ ලියන දරුවන්ටජනපතිගෙන් සුබ පැතුම්</topic>
    <author/>
    <content>අධ්‍යාපන පොදු සහතික පත්‍ර උසස් පෙළ විභාගයට පෙනී සිටින සියලු දරු දැරියන්ට ජනාධිපති මහින්ද රාජපක්ෂ මහතා සිය ශුභාශිංසන පළ කරයි.රටේ සියලු දරුවන්ගේ අධ්‍යාපන මට්ටම ඉහළ නැංවීමට රජය මහත් පරිශ්‍රමයක් දරමින් කටයුතු කරන අතර රටේ සියලු දරුවන්ට සම අධ්‍යාපන අවස්ථා ලබා දීම රජයේ වැඩපිළිවෙළ වේ.මෙම සියලු පරිශ්‍රමයන්හි උපරිම ඵල නෙලා ගනිමින් විශිෂ්ට ජයග්‍රහණ ලබා ගැනීමට අද (05) විභාගයට පෙනී සටින දරුවන්ට හැකි වේවා යැයි ප්‍රාර්ථනා කරන ජනාධිපතිතුමා අපගේ අනාගත පරපුර උගත්, බුද්ධිමත් පුරවැසියන් ලෙස රටේ සංවර්ධනයට දායක වනු දැකීම සිය අපේක්ෂාව බව පවසයි.ඵෙතිහාසික දළදා සමිඳුන් වැඳ පුදා ගැනීමට ඊයේ (04) ගිය ජනාධිපතිතුමා දළඳා සමිඳුන්ගේ ආශිර්වාදය ලබා ගැනීමට පැමිණ සිට උසස් පෙළ දරුවන්ට සිය සුබ පැතුම් පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n13080510</link>
    <topic>කුණ්ඩසාලෙටහදිසියේ අමුත්තකු ඇවිත්</topic>
    <author>ඉන්දික පොල්කොටුව</author>
    <content>කුණ්ඩසාල මැණික්හින්න පිහිටි ශ්‍රී ලංකා නිදහස් පක්ෂ ප්‍රධාන කාර්යාලයට එහි රැස්ව සිටි දහසක පමණ ශ්‍රී.ල.නි.ප. පාක්ෂිකයන් පුදුමයට පත් කරමින් ඊයේ (04) හදිසියේම අමුත්තකු පැමිණියේය.ඊයේ (04) පෙරවරු 11.00ට පමණ එම පාක්ෂිකයන් පුදුමයට පත්කරමින් පක්ෂ කාර්යාලයට පැමිණි අමුත්තා ජනාධිපති මහින්ද රාජපක්ෂ මහතාය. කුණ්ඩසාල ශ්‍රී ලංකා නිදහස් පක්ෂයේ ප්‍රධාන සංවිධායක ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙලිය රඹුක්වැල්ල මහතා සමඟින් පැමිණි ජනාධිපතිතුමන් එහි රැස්ව සිටි පිරිස සමඟ විනාඩි 30 ක පමණ කාලයක් සුහද කතාබහක යෙදුණේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n13080511</link>
    <topic>ද්‍රවිඩ 80ක් මරා පිලිස්සුවා</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>එල්ටීටීඊ ත්‍රස්තවාදීන් විසින් පොලිස් පරීක්ෂක ජෙයරත්නම් සහ යුද හමුදා කපිතන්වරයකු ඇතුළුව ද්‍රවිඩ ජාතිකයන් 80 දෙනකු ඝාතනය කොට පුළුස්සා දමන ලදැයි, අත්අඩංගුවට ගන්නා ලද සැකකරුවකු ත්‍රස්ත විමර්ශන කොට්ඨාසය හමුවේ පාපොච්චාරණය කර ඇත.ත්‍රස්ත විමර්ශන කොට්ඨාසය මඟින් අත්අඩංගුවට ගන්නා සැකකරුවකුගෙන් අනාවරණය වූ තොරතුරු මත සිදුකළ විමර්ශනයේදී එල්ටීටීඊ ය විසින් පුදුකුඩිඉරිප්පු, වල්ලිපුනම් ප්‍රදේශයේ පවත්වාගෙන ගිය ඇල්ෆා 5 සහ ඇල්ෆා 2 යනුවෙන් හදින්වූ සිරකඳවුරුවල රඳවා සිටි පිරිසක් මෙලෙස ඝාතනය කර තිබෙන බවට තොරතුරු අනාවරණය කරගෙන ඇත. ගල්කිස්ස කොට්ඨාසයේ ත‍්‍රස්ත විමර්ශන අංශයට අනුයුක්තව රාජකාරි කරන ලද පොලිස් පරීක්‍ෂක ජෙයරත්නම් මහතා පසුගිය 2005 වසරේ අප්‍රේල් මස 20 දා රාත්‍රී 12ට පමණ ගල්කිස්ස මහ හෝටලයේ දී එල්ටීටීඊ සාමාජිකයන් පිරිසක් විසින් පැහැරගෙන ගොස් ඇති අතර පොලිස් පරීක්‍ෂකවරයා සුදු පැහැති වෑන් රථයකින් හලාවත ප‍්‍රදේශයට රැගෙන ගොස් පසුව බෝට්ටු මඟින් මන්නාරම, වෙඩිතලතිව් සහ ඉන් අනතුරුව කිලිනොච්චි ප‍්‍රදේශයට රැගෙන ගොස් රඳවා තබා ඇති බවට අනාවරණය වී තිබෙන බව පොලිස් මාධ්‍ය ප්‍රකාශක කාර්යාලය සදහන් කරයි.මේ කාලයේ දී යුද හමුදා කපිතාන්වරයා සහ එල්ටීටීඊ සංවිධානයට එරෙහිව කටයුතු කළ පුද්ගලයන් සහ එල්ටීටීඊ සංවිධානයේ වැරදි සිදු කළ සාමාජිකයන් ද අත්අඩංගූවට ගෙන රදවා තබා තිබේ.මෙලෙස රදවා සිටි පුද්ගලයන්ගෙන් 30 දෙනකු පමණ පසුගිය 2006 වර්ෂයේ මැයි මාසයේ දී දෑස් බැඳ විලංගූ දමා ලොරි රථයකින් රැගෙන ගොස් ඔඩ්ඩුසුඩාන් කැලයේ දී ඝාතනය කර පුළුස්සා දමා ඇත. තවද 2006 වසරේ ජූලි මස මේ කඳවුර තුළ රඳවා සිටි පුද්ගලයන් 50 දෙනකු පමණ ලොරි රථයකින් සහ රෝසා වර්ගයේ බස් රථයකින් රැගෙන ගොස් ඔඩ්ඩුසුඩාන් කැලයේ දී ඝාතනය කර පුළුස්සා දමා ඇති බවට ද අනාවරණය කරගෙන ඇත.පොලිස් පරීක්ෂක ජෙයරත්නම් 2006 සැප්තැම්බර් මාසයේ දී පමණ පුදුකුඩිඉරිප්පු, වල්ලිපුනම් ප‍්‍රදේශයේ එල්ටීටීඊ සංවිධානය විසින් පවත්වාගෙන ගිය ඉස්ටර් නමැති රෝහලට මීටර් 300 ක් පමණ පිටුපසින් පිහිටා ඇති කැලෑ ප‍්‍රදේශයට රැගෙන ගොස් වෙඩි තබා ඝාතනය කර පුළුස්සා දමා ඇති බවට ද අදාළ සැකකරුගෙන් ප‍්‍රශ්න කිරීමේ දී අනාවරණය වූ බව ද පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා කියයි.යුද හමුදා කපිතාන්වරයා විශ්වමඩු, තෝට්ටිඅඩි ප‍්‍රදේශයේ කඳවුරක රඳවා තබා සිට ඇති බව ද 2009 වර්ෂයේ දී ඝාතනය කර ඇති බවටත් කරුණු අනාවරණය වෙයි.ඊට අමතරව මේ ඝාතනයන්ට සම්බන්ධ තවත් සැකකරුවන් තිදෙනකු මේ වනවිට අත්අඩංගුවට ගෙන ඇති අතර මෙලෙස ඝාතනයට ලක්වු පුද්ගලයන් සහ පුළුස්සා දමා ඇති ස්ථාන සම්බන්ධයෙන් අධිකරණය හමුවේ කරුණු වාර්තාකර මහේස්ත‍්‍රාත් පරික්‍ෂණයක් සහ ඉදිරි විමර්ශන සිදු කිරීමට අවශ්‍ය කටයුතු කරන බව ද පොලිස් මාධ්‍ය ප්‍රකාශක කාර්යාලය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n13080512</link>
    <topic>කොළඹ දකුණ වරායඅද ජනතා අයිතියට</topic>
    <author>මහින්ද අලුත්ගෙදර</author>
    <content>ශ්‍රී ලංකාව ආසියාවේ ආශ්චර්ය කරා යන ගමනට යෝධ ශක්තියක් වෙමින් "සේද මාවතේ රන්දොටුව" කොළඹ දකුණ වරායේ නව දියකඩනය සහ පළමු පර්යන්තය ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (5) ජාතියට විවෘත වෙයි.ශ්‍රී ලංකාව ආසියාවේ නාවික කේනද්‍රස්ථානය බවට පත්කිරීමේ සිහිනය සැබෑ කරන්නක් වන මෙය පසුගිය 2005 වසරේ අත්සන් කළ ගිවිසුමකට අනුව ක්‍රියාත්මක කර තිබෙන අතර සමස්ත ව්‍යාපෘතිය වෙනුවෙන් වැය කෙරෙන මුදල අමෙරිකානු ඩොලර් මිලියන 1,000 කි.පසුගිය 2011 වසරේ දෙසැම්බර් මස 16 දා ඇරැඹි වරාය පුළුල් කිරීමේ ව්‍යාපෘතියත් සමඟ කොළඹ වරාය ලොව විශාලතම බහාලුම් නෞකාව හැසිරවිය හැකි නව මෙහෙයුම් මැදිරියකින්ද සමන්විත වන අතර ආනයන හා අපනයන ක්‍රියාවලිය ශක්තිමත් කිරීමට ද මේ මඟින් හැකිවන බව රජය පවසයි.මේ දැවැන්ත ව්‍යාපෘතිය සාර්ථකව ක්‍රියාත්මක කිරීමත් සමඟ බිහිවන සෘජු හා වක්‍ර රැකියා ගණන 25,000 ක් පමණ වෙයි. ශ්‍රී ලංකා ආර්ථිකයට සක්‍රිය දායකත්වයක් ලබාදෙන කොළඹ දකුණු වරාය සමස්ත ව්‍යාපෘතිය 2016 වනවිට අවසන් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n13080513</link>
    <topic>නිසි අයුරින් පරිසරය කළමනාකරණය නොවීමඩෙංගු මරණ ඉහළ යෑමට ‍ප්‍රධාන හේතුවයි</topic>
    <author>මානෙල් පුෂ්ප කුමාරි</author>
    <content>කාක දූපතේ ඩෙංගු රෝගය වැළදී දරුවෙකු මිය යෑමේ සිද්ධිය, නිසි අයුරින් පරිසරය කළමනාකරණය නොකිරීම හේතුවෙන් සිදු වූවක් බව කොළඹ මහ නගර සභාවේ ප්‍රධාන වෛද්‍ය නිලධාරී වෛද්‍ය ප්‍රදීප් කාරියවසම් මහතා ප්‍රකාශ කරයි.ඩෙංගු රෝග මර්දන වැඩසටහන් කොළඹ දිස්ත්‍රික්කය තුළ ක්‍රියාත්මක වුවත් ඒවා නිසි අයුරින් සිදු නොවීම මෙවැනි සිද්ධීන්ට හේතුවන බවද ප්‍රධාන වෛද්‍යවරයා පෙන්වා දෙයි.උතුරු කොළඹ , බොරැල්ල , මට්ටක්කුලිය , මෝදර යන ප්‍රදේශවල මේ තත්ත්වය බොහෝ දුරට දැකිය හැකි වනු ඇත. මේ ප්‍රදේශ මැදින් වැටී ඇති දුම්රිය මාර්ගය දෙපස අපිරිසිදු බවත් විශාල කැලෑ , වඟුරු බිම් , කාණු ශුද්ධ නොකිරීමත් මෙයට හේතුවී තිබේ.මේ ප්‍රදේශවලින් දිනකට 20 දෙනෙකු පමණ ඩෙංගු රෝගීන් වාර්තා වේ . මේ වසරේ ජූලි මස දක්වා වාර්තා වූ ඩෙංගු රෝගීන් සංඛ්‍යාව 2080 ක් විය. මෙයින් ජූලි මාසයේ පමණක් වාර්තා වූ ඩෙංගු රෝගීන් සංඛ්‍යාව 498කි. සමහරු ඩෙංගු මදුරුවන් දෙන්නෙක් තුන්දෙනෙක් සිටීම ගැන එතරම් නොසිතන නමුත් භයානකම තත්ත්වය එය බව වෛද්‍ය කාරියවසම් මහතා පවසයි.ඩෙංගු මදුරුවන් මර්දනය කිරීම වෙනුවෙන් රසායන ද්‍රව්‍ය ඉසීමට හා දුමායනයට වසරකට රුපියල් මිලියන 200-250 අතර මුදලක් වැය කිරීමට සිදු වන නමුත් අත්‍යවශ්‍ය ස්ථානවලට පමණක් එම ද්‍රව්‍ය ඉසීම සඳහා රුපියල් මිලියන 30ක් පමණක් වැය කරනු ලබන බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=n13080514</link>
    <topic>ගම්පොළ සිනමාහල් තුළ Box වලට ප්‍රමිතියක් ඕනෑ</topic>
    <author>ගම්පොළ සමූහ</author>
    <content>සිනමාහලක් තුළ බාලවයස්කාර දැරියක් දූෂණය වූවායි ලද පැමිණිල්ලකට අනුව එම සිනමාහලේ පෙම්වතුන් සඳහා ලබාදෙන කුටි (බොක්ස්) ආවරණය නොකොට සියල්ලන්ටම පේන ලෙස විවෘතව තැබිය යුතු යැයි ගම්පොළ පොලිස් මූලස්ථාන ස්ථානාධිපති චන්ද්‍රා ජයවීර මහතා එම සිනමාහල් කළමනාකාරිත්වයට දැනුම් දී තිබේ.ගම්පොළ පොලිසියේ අපරාධ අංශයේ ස්ථානාධිපති ටී. ආර්. තල්වත්ත ළමා හා කාන්තා අංශ ස්ථානාධිපති පො. සැ 759 කමලා යන නිලධාරීන්ගෙන් සමන්විත කණ්ඩායමක් මෙම සිනමාහල පරීක්ෂා කොට එහි කළමනාකාරිත්වයට මෙසේ දැඩි ලෙස අවවාද කොට ඇත්තේ මෙම කුටි සම්පූර්ණ ආවරණය කොට සකස් කිරීම බොහෝ අපචාර වලට හේතු වන බවද පෙන්වා දෙමිනි.ගම්පොළ, වැලිගල්ල ඇල්පිටිය ප්‍රදේශයේ මවකගෙන් ලද පැමිණිල්ලකට අනුව තම පාසල් යන දියණිය ගම්පොළ නගරයේ පිහිටි සිනමාහලක් තුළ දී දූෂණය වී ඇතැයි ගම්පොළ ඇල්පිටිය ප්‍රදේශයේ පදිංචි තරුණයකුට එරෙහිව මේ පැමිණිල්ල ඉදිරිපත් කොට තිබුණි.සිරිපැරකුම් චිත්‍රපටය බලන අතරතුර තම පෙම්වතා තමාව දූෂණය කළැයි එම තරුණිය කට උත්තර දී තිබීමෙන් පසු ගම්පොළ පොලිසිය මේ පිළිබඳව පුළුල් පරීක්ෂණ අරඹා තිබේ.බාලවයස්කාරිය වෛද්‍ය පරීක්ෂණය සඳහා ඉදිරිපත් කොට ඇති අතර 20 හැවිරිදි පෙම්වතා අත්අඩංගුවට ගෙන ගම්පොළ මහේස්ත්‍රාත් අධිකරණය වෙත ඉදිරිපත් කිරීමට කටයුතු යොදා තිබුණි.මේ අතර මධ්‍යම පළාත් ජේෂ්ඨ නියෝජ්‍ය පොලිස්පති එච්. එන්. බී. අඹන්වල, ගම්පොළ කොට්ඨාස භාර පොලිස් අධිකාරී ගාමිණී පෙරේරා, ස.පො.අ. චූලනි වීරරත්න, ස.පො. අ.කපිල සෙනෙවිරත්න යන මහත්වරුන්ගේ උපදෙස් මත සිනමාහල් පරීක්ෂා කොට මේ ආකාරයට පෙම්වතුන් සඳහා ලබාදෙන කුටි වල ප්‍රමිතිය සකස් කිරීමටත් සිනමාහල් නිතර පරීක්ෂා කිරීමට පියවර ගැනීමටත් කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=r1308051</link>
    <topic>වසර නවයක් ඇතුළත වයඹ පළාතටගුරුවරු 8252ක් බඳවාගෙන</topic>
    <author>පොල්ගහවෙල සමූහ – එල්. පී. තිලකරත්න</author>
    <content>2005 – 2013 වර්ෂ නමය ඇතුළත විෂයය ක්ෂේත්‍ර 10 ක් යටතේ වයඹ පළාත සඳහා 2005 වසරේ සිට මේ දක්වා විෂය ක්ෂේත්‍ර 10 ක් යටතේ ගුරුවරුන් 8252 ක් බඳවාගෙන ඇත.විද්‍යා පීඨ ගුරුවරු 1817 ක් ද, උපාධිධාරී ගුරුවරු 4688 ක් ද, අධ්‍යාපනවේදී ගුරුවරු 133 ක් ද, ඉංග්‍රීසි මාධ්‍ය උපාධිධාරී ගුරුවරුන් 74 ක් ද, පෝෂණවේදී 145 ක් ද, ඉංග්‍රීසි මාධ්‍ය ඩිප්ලෝමාධාරී 205 ක් ද, ඉංග්‍රීසි (ජාතික ශිෂ්‍ය භට) 192 ක් ද, මිශ්‍ර පාසල් 93 ක් ද, ගුරු සහායක 719 ක් ද, සෞන්දර්ය උපාධි ගුරුවරු 186 ක් ද, වශයෙන් මේ ගුරුවරුන් බඳවාගෙන ඇත.2005 වර්ෂයේදී ගුරුවරුන් 1749 ක් ද, 2006 වර්ෂයේදී 1230 ක් ද, 2007 වර්ෂයේදී 496 ක් ද, 2008 වර්ෂයේදී 1057 ක් ද, 2009 වර්ෂයේදී 1282 ක් ද, 2010 වර්ෂයේදී 729 ක් ද, 2011 වර්ෂයේදී 452 ක් ද, 2012 දී 1096 ක් ද, 2013 දී 161 ක් වශයෙන් ගුරුවරුන් බඳවාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=r1308052</link>
    <topic>වත්තලරාජ්‍ය සේවකයන්ටසම්මන්ත්‍රණයක්</topic>
    <author>හැඳල විශේෂජුලියන් කෝරාළ</author>
    <content>අදට වසර 2500 පෙර මිනිසාගේ උතුම්ම වස්තුව දරුවන් බව බුදුන්වහන්සේ අපට දේශනා කළා. බාලයින් මාවෙතට එන්න ඉඩ හරින්නැයි ජේසුතුමා අදට වසර 2000කට ඉහත දී වදාළ.මෙයින් අපට දෙන පණිවිඩය නම් ළමාවියේ සංවර්ධනය හා රැකවරණය පිළිබඳව වැඩිහිටි අපගේ අවධානය යොමුකළ යුතු බව යැයි වත්තල ප්‍රාදේශීය ලේකම් චන්දිමා දිසානායක මහත්මිය ප්‍රකාශ කළේ මුල් ළමාවිය රැකවරණය හා සංවර්ධනය පිළිබඳ වැඩමුළුව අමතමිනි.ළමා සංවර්ධන හා කාන්තා කටයුතු පිළිබඳ ඇමැති තිස්ස කරලියද්ද මහතාගේ උපදෙස් පරිදි මෙම අමාත්‍යාංශයේ ළමා ලේකම් කාර්යාලය මේ සඳහා අවශ්‍ය මූල්‍ය ප්‍රතිපාදන ලබා දී තිබුණි.වත්තල ප්‍රදේශයේ පොලිස් නිලධාරින්, හමුදා නිලධාරීන්, රාජ්‍ය අංශයේ සේවකයින්, වත්තල ප්‍රාදේශීය ලේකම් කාර්යාලයීය අනුයුක්ත උපාධිධාරී අභ්‍යාසලාභීන් හා වත්තල ප්‍රාදේශීය ලේකම් කාර්යාලීය නිලධාරීන් 150ක් පමණ මේ සම්මන්ත්‍රණයට සහභාගී වී සිටියහ.මුල් ළමාවිය රැකවරණය සහ සංවර්ධනය යනු කුමක්ද? එය කළ යුත්තේ කෙසේද ? මුල් ළමාවිය සංවර්ධන ක්‍ෂේත්‍රයට අදාළ දේශීය හා විදේශීය ප්‍රවනතා මොනවාද? නිදහස් පරිසරයේ දී ළමා ක්‍රියාකාරකම් තුළින් ළමා මනස සංවර්ධවය කරන්නේ කෙසේද? යන කරුණු මේ වැඩසටහනේ දී පුළුල් ලෙස සාකච්ඡා කෙරුණි.දරුවන්ගේ ආරක්ෂාව, රැකවරණය මෙන්ම පෝෂණ තත්ත්වය වර්ධනය කිරීම පිළිබඳව සමාජය දැනුවත් කිරීම ද ළමා ලේකම් කාර්යාලය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=r1308053</link>
    <topic>රඹුක්කන වසම් 68ක සිවිල් ආරක්ෂක කමිටු නියෝජිතයන් දැනුවත් කරයි</topic>
    <author>රඹුක්කන උතුර සමූහ විපුල එස් කුමාරතුංග</author>
    <content>දශක තුනක් තිස්සේ පැවති යුද්ධය අවසන් කරමින් රට සාම මාවතට ගෙනවිත් තිබෙනවා. ඇතැම් පිරිස් රට අස්ථාවර කරන විදිහේ අසත්‍ය කතා පතුරවනවා . ඒ පුද්ගලයන් පිළිබදව අවධානයෙන් සිටින්නයැයි රඹුක්කන පොලිස් ස්ථානාධිපති ප්‍රධාන පොලිස් පරීක්ෂක ජයන්ත නානායක්කාර මහතා පැවැසීය. රඹුක්කන ප්‍රාදේශීය සභා ශ්‍රවණාගාරයේ දී පැවැති රඹුක්කන පොලිස් බල ප්‍රදේශයේ ග්‍රාම නිලධාරි වසම් 68 කට අයත් සිවිල් ආරක්ෂක කමිටු නියෝජිතයන් පිරිසක් අමතමින් ඒ මහතා මේ බව පැවැසීය.පොලිස් ස්ථානාධිපතිවරයා මෙසේ ද කීය.පාතාල සාමාජිකයන් පවා රඹුක්කන පොලිස් බල ප්‍රදේශයේ ඇතැම් ස්ථානවල සිටින බවට නිරීක්ෂණය වෙලා තියෙනවා. අපරාධකරුවන්ගේ තෝතැන්නක් වී තිබෙන ගම් තියෙන්න පුළුවන්. එම නිසා ගම්වල සිවිල් ආරක්ෂක කමිටු ඉදිරිපත් වී එවැනි අපරාධ ගමෙන් තුරන් කිරීමට එකතුවන්න. ඒ සඳහා ඔබ කළයුත්තේ එවැනි තොරතුරක් දැනගත් විගස වසමේ ග්‍රාම නිලධාරි හෝ වසම බාරව කටයුතු කරන පොලිස් නිලධාරිවරයා හරහා මාවෙත දන්වන්න සැලැස්වීමයි. ඒ සම්බන්ධයෙන් හරිහැටි රාජකාරි ඉටු කිරීමට මා බැඳී සිටිනවා. ගංජා, කසිප්පු විකුණන කීපදෙනාට ගම පලනය කරන්න දෙන්න එපා. ගම්වල යම් අපරාධයක් වුණොත් ඒ සඳහා හොඳීන් හෝ නරකින් නැති කිරීමට කටයුතු කරන්න මා මාගේ නිලධාරින්ට උපදෙස් දී තිබෙනවා. මගෙන් ඒ රාජකාරිය ඉටු නොවුනහොත් මට ඉහළින් සිටින නිලධාරීන්ට පැමිණිලි කරන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=r1308054</link>
    <topic>පැපිලියාන පාලමේ ඉදිකිරීම්වසරක් තිස්සේ ඉබි ගමනේ</topic>
    <author>කෝට්ටේ මධ්‍යම සමූහනන්ද. ඒකනායක</author>
    <content>නුගේගොඩ - ගංගොඩවිල හරහා පැපිලියාන දක්වා ඇති මාර්ගය පුළුල් කිරීම සඳහා අවශ්‍ය ඉඩ ප්‍රමාණය පාර දෙපස පදිංචිකරුවන් විසින් ලබා දී වසර ගණනක් ගත වී ඇත.එහෙත් මාර්ගය පුළුල් කිරීම පැපිලියාන පාලම ඉදිකිරීමේ කටයුතුවලින් පසු ආරම්භ කරන බවට මාර්ග සංවර්ධන අධිකාරිය සඳහන් කරයි.පැපිලියාන පාලම ඉදිකිරීමේ කටයුතු ආරම්භකර දැනට වසරකට ආසන්න කාලයක් ගත වී ඇතැත්, පාලමේ එක් පැත්තකවත් ඉදිකිරීම් කටයුතු නිම වී නැත.ඉබි ගමනින් සිදුවන මෙම ඉදිකිරීම් කටයුතු නිසා මෙම මාර්ගයේ දවසේ පැය විසිහතර පුරාම වාහන තදබදයක් පවතී.මෙවැනි කුඩා පාලමක් ඉදිකිරීමට වසර ගණනක් ගතවීම වේගවත් සංවර්ධනයක් ඉටුවන කාලයකට උචිත නොවේ.එබැවින් මේ පිළිබඳව විශේෂ අවධානයක් යොමුකර මෙම පාලම ඉදිකිරීමට පියවර ගත යුතුව ඇත.නුගේගොඩ සිට පිළියන්දල, රත්මලාන යන ප්‍රදේශවලට ළඟාවීමට ඇති කෙටිම මාර්ගය මෙය බැවින්, මෙම මාර්ගය පුළුල් කිරීමට ඇති බාධකය වහා ඉවත්කළ යුතුව තිබේ.මාර්ග සංවර්ධන අධිකාරියේ අවධානය මේ සඳහා යොමුවිය යුතු බව, මාර්ගය දෙපස ජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=r1308055</link>
    <topic>අඩු ආදායම්ලාභින්ට අක්ෂි සායනයක්</topic>
    <author>පොල්ගස්ඕවිට සමූහ</author>
    <content>ග්ලුකොමා ඇතුළු අක්ෂි ආබාධවලින් පෙළෙන අඩු ආදායම්ලාභී ජනතාවට රෝග හඳුනා ගැනීමට හා ප්‍රතිකාර තෝරා ගැනීමට සහාය වීම අරමුණු කොටගත් අක්ෂි සායනයක් පසුගියදා පොල්ගස්ඕවිට, අම්බලන්ගොඩ ශ්‍රී සුධර්මාරාම විහාරස්ථානයේ දී පැවැත්විණි.විහාරාධිපති කිරම නන්දරතන හිමියන්ගේ උපදෙස් මත ශ්‍රී ලංකා රතුකුරුස සමාජයේ අම්බලන්ගොඩ ඒකකය මගින් මෙය සංවිධානය කැරිණ. කේෂත්‍රයේ පළපුරුදු අක්ෂි වෛද්‍ය කණ්ඩායමක් නොමිලයේ අනුග්‍රහය දැක්වීය. අඩු ආදායම්ලාභී පිරිස් 125ක් පමණ දවස පුරා සායනයට සහභාගි වූහ. මෙහිදී අක්ෂිකාච අවශ්‍ය වන්නන් අඛණ්ඩව ප්‍රතිකාර ලබාගත යුතු පිරිස්, හා සැත්කම්වලට බඳුන් විය යුතු පිරිස් වෙන්ව හඳුනාගන්නා ලදී. බාහිර ආයතන්හී සහාය ඇතිව මෙම අවශ්‍යතා සම්පූර්ණ කරදීමට බලාපොරොත්තු වේ.කිසි දිනෙක අක්ෂි පරීක්ෂණයක් සිදු නොකළ පිරිසක් මෙයට එක්ව සිටීම විශේෂත්වයකි.ඇස් පරීක්ෂාව නියමිත උපකරණ භාවිතාවෙන්ම සිදු කිරීමත්, එමගින් කොළඹ ඇස් රෝහල ගමට ගෙන ඒම පිළිබඳවත් බොහෝ දෙනෙක් ප්‍රශංසා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=s1308058</link>
    <topic>දකුණු අප්‍රිකාව විස්සයි-20 තරගාවලිය ජය ගනී</topic>
    <author/>
    <content>ශ්‍රී ලංකාව හා සංචාරක දකුණු අප්‍රිකාව අතර ඊයේ සූරියවැව මහින්ද රාජපක්ෂ ක්‍රීඩාංගණයේ පැවැති දෙවැනි විස්සයි 20තරගය ලකුණු 22කින් ජය ගනිමින් එක් තරගයක් ඉතිරිව තිබියදී තරගාවලිය 2-0ක් ලෙස ජයගැනීමට දකුණු අප්‍රිකානු කණඩායම සමත්විය.ඔවුන් ශ්‍රී ලංකා තුළදී වාර්තා කළ පළමු විස්සයි 20 තරගාවලි‍ ජය ලෙස මෙය සටහන් විය.පළමුව පන්දුවට පහරදුන් දකුණු අප්‍රිකාව කඩුලු 6කට ලකුණු 145ක් රැස්කළ අතර ජයග්‍රාහී ඉලක්කය හඹාගිය ශ්‍රී ලංකා පිලට නියමිත ඕවර 20 තුළදී කඩුලු 7ක් දැවී ලබාගත හැකිවුයේ ලකුණු 123ක් පමණි. ලකුණු 146ක ඉලක්කය හඹායෑමට පිටියට පිවිසි ශ්‍රී ලංකා පිලේ පළමු කඩුල්ල මුළු ලකුණු 8දී බිඳ වැටිණි. ලකුණු 6ක් ලබාසිටි මහේල ජයවර්ධන පළමු ඕවරයේ අවසන් පන්දුවෙන් දවාගැනීමට සොට්සෝබේ සමත්විය. 5වැනි ඕවරයේ යළි ක්‍රියාත්මක වු සොට්සෝබේ නායක දිනේෂ් චන්දිමාල් ලකුණු 2කදී පිටියෙන් ඉවත් කළේය. ඒ වනවිට ශ්‍රී ලංකා ලකුණු පුවරුව 27ක් ලෙස සටහන්විණි.තෙවැනි කඩුල්ලට කුසල් ජනිත් සමග එක්වු කුමාර් සංගක්කාරට ගොඩනගා ගත හැකිවුයේ ලකුණු 21ක සබඳතාවකි. තාහීර්ගේ පන්දුවකට කුසල් ජනිත් කඩුල්ල මුවා කිරීමේ වරදට හසුවිය. ඔහුට ලබාගත හැකිවුයේ ලකුණු 21ක් පමණි. ඕවර 10ක් අවසන් වෙද්දී දකුණු අප්‍රිකානුවෝ කඩුලු 3කට ලකුණු 59ක් ලබාගෙන සිටි අතර ශ්‍රී ලංකාව කඩුලු 3කට ලකුණු 61ක් රැස්කර ගෙන තිබිණි.සංගක්කාර සමග සිවුවැනි කඩුල්ලට ලකුණු 37ක සබඳතාවක් ගොඩනැගු ලහිරු තිරිමාන්න ලකුණු 18දී පාර්නල්ගේ පන්දුවක් කෙළින්ම කඩුල්ලේ වැදීමෙන් පිටියෙන් ඉවත්විය. මුළු ලකුණු සංඛ්‍යාව 85ක් ලෙස සටහන් වු අතර තවත් ලකුණු 3ක් එකතුවෙද්දී ඇන්ජලෝ මැතිව්ස් එක් ලකුණකට යළි ක්‍රීඩාගාරයට යෑමට සිදුවිණි. 16වැනි ඕවරයේ පළමු පන්දුවෙන් සංගක්කාර පිටියෙන් ඉවත් කිරීමට මෝකල් සමත්විය. සංගක්කාරගේ පිත්තෙන් ඇදී දා උඩ පන්දුව වීයිස් සුරැකිව රැකගත්තේය. පන්දු 35කදී හතරේ පහර 4ක් සමගින් ලකුණු 39ක් සංගක්කාරගේ ඉනිමට ඇතුළත්විණි.හයේ පහරක් සමගින් ලකුණු 10ක් රැස්කළ නුවන් කුලසේකර මෝකල්ගේ පන්දුවකට ඩිකොක් අතට උඩ පන්දුවක් දෙමින් හත්වැනි කඩුල්ල ලෙස දැවී ගියේය.ඉනිම අවසන් වනටිය තිසර පෙරේරා පන්දු 20කදී ලකුණු 22ක් සචිත්‍ර සේනානායක ලකුණක් ලබා නොදැවී සිටියේය.කාසියේ වාසිය දිනාගත් දකුණු අප්‍රිකානු පිල පළමුව පන්දුවට පහරදීමට තීරණය කළ අතර ඕවර 20 අවසානයේ කඩුලු ට ලකුණු 145ක් ලබාගත්තේය. ඉනිමේ පළමු කඩුල්ල ලකුණු 11දී බිඳ වැටිණි. ලකුණු 7ක් ලබාසිටි හෙන්රි ඩේවිඩ්, නුවන් කුලසේකර එවු ඉනිමේ දෙවැනි ඕවරයේ පළමු පන්දුව කෙළින්ම කඩුල්ලේ වැදීමෙන් පිටියෙන් ඉවත් විය. ඉන් අනතුරුව ක්වින්ටන් ඩි කොක් සමග එක්වු නායක ඩුප්ලෙසිස් දෙවැනි කඩුල්ල සඳහා පිහිටවු ලකුණු 33ක සබඳතාවට තිත තැබීමට සචිත්‍ර සේනානායක සමත්විය.සේනානායක ක්‍රියාත්මක කළ 8වැනි ඕවරයේ සිවුවැනි පන්දුවෙන් ඩි කොක් ස්ටම්ප් කිරීමකට හසුකර ගැනීමට කඩුලු රකින ක්‍රීඩක කුමාර් සංගක්කාරට හැකිවිය‍. පන්දු 23කට මුහුණදුන් ‍කොක් හතරේ පහර 3ක් සමගින් ලකුණු 19ක් රැස් කළේය.මුළු ලකුණු සංඛ්‍යාවට තවත් ලකුණු 4ක් එක්වෙද්දී ලසිත් මාලිංගගේ විශිෂ්ට යෝකර් පන්දුවක් හමුවේ පරාජය වීමට නායක ප්ලෙසිස්ට සිදුවිය. ඔහුට ලබාගත හැකිවුයේ ලකුණු 12ක් පමණි.ජේ.පී.ඩුමිනි හා ඒ.බී.ඩිවිලියර්ස්, අජන්ත මෙන්ඩිස් ක්‍රියාත්මක කළ ඉනිමේ 12වැනි ඕවරයේදී ලකුණු 15ක් උදුරා ගත්තේ හතරේ පහර 2ක් සමගිනි. වේගවත් ලකුණු 38කින් ගොඩනැගුණු සිවුවැනි කඩුල්ලේ සබඳතාව මුළු ලකුණු 86දී බිඳ වැටිණි. කුසල් ජනිත් පෙරේරාගේ දක්ෂ පන්දු රැකීම හමුවේ ඩිවිලියර්ස් ලකුණු 15කදී දුවද්දී දැවී ගියේය. පළමු තරගයේ දී දකුණු අප්‍රිකා පිල ජයග්‍රහණය කරා ගෙන ගිය ඩුමිනිට මේ තරගයේදී ලබාගත හැකිවුයේ ලකුණු 30ක් පමණි.සචිත්‍ර සේනානායකගේ පන්දුවකට ඇන්ජලෝ මැතිව්ස් උඩ පන්දුවක් රැක ගැනීමෙන් 16 වැනි ඕවරයේ තෙවැනි පන්දුවේදී ලකණු 105කට දකුණු අප්‍රිකානු පිලේ පස්වැනි කඩුල්ල අහිමිවිය.19වැනි ඕවරයේදී සිවුවැනි පන්දුවෙන් හයවැනි කඩුල්ල ලෙස ඩේවිඩ් මිලර් පිටියෙන් ඉවත් කිරීමට දිනේෂ් චන්දිමාල් හා නුවන් කුලසේකර සුසංයෝගයට හැකිවිය.තරගයේ වීරයා ලෙස නම් කළ මිලර් පන්දු 21කදී හතරේ පහරක් සහ හ‍යේ පහර දෙකක් සමගින් ලකුණු 36ක් රැස් කළේය.දකුණු අප්‍රිකාව ලබාගත් ලකුණු 145 ශ්‍රී ලංකා පිලට එරෙහිව විස්සයි 20 තරගයකදී ලබාගත් වැඩිම ලකුණු සංඛ්‍යාව ලෙස සටහන් විය. සචිත්‍ර සේනානායක, නුවන් කුලසේකර කඩුලු 2බැගින් බිඳ හෙළීය.තෙවැනි හා අවසන් විස්සයි 20 තරගය හෙට (6) සූරියවැව දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=s1308051</link>
    <topic>කාල්ටන් සුපර් සෙවන්ස් දෙවැනි අදියරසබරගමුව ස්ටැලියොන්ස් ජය ගනී</topic>
    <author>ෆවුස් මොහොමඩ්</author>
    <content>සජිත් සාරංග ගේ නායකත්වයෙන් යුත් ජැෆ්නා චැලෙන්ජර්ස් පිල 2013කාල්ටන් සුපර් සෙවන්ස් අන්තර් ජාතික රගර් තරගාවලියේ සමස්ත ශූරතාව හිමිකර ගනු ලැබුව ද විශිෂ්ට ක්‍රීඩා රටාවක් පෙන්නුම් කළ රෝහිත රාජපක්ෂගේ නායකත්වයෙන් යුත් සබරගමුව ස්ටැලියොන්ස් කණ්ඩායම දෙවැනි අදියරේ ශූරතාව දිනා ගැනීම මෙවර තරගාවලියේ විශේෂතම සිදුවීම බවට පත්විය.කොළඹ තුරඟ තරග පිටියේ දී පෙරේදා රාත්‍රී නිමාවට පත්වූ මේ තරගාවලියේ දෙවැනි අදියරේ අවසන් මහා තරගයේ දී ජැෆ්නා චැලෙන්ජර්ස් පිලට එරෙහිව ලකුණු 47 -14ක ජයක් වාර්තා කරමින් සබරගමුව ස්ටැලියොන්ස් පිල මේ දස්කම දැක්වීය. ගාල්ලේ පැවැති පළමු අදියරේ තරගවලදී 7වැනි ස්ථානයට පත් සබරගමුව ස්ටැලියොන්ස් පිල දෙවැනි අදියරේ දී වඩාත් ආක්‍රමණශීලීව තරගාවලියට අවතීර්ණ වීම කැපී පෙනුනි. දෙවැනි අදියරේ අර්ධ අවසන් පූර්ව වටයේ දී ශ්‍රීනාත් සූරියබණ්ඩාරගේ නායකත්වයෙන් යුත් සදර්න් ෂාක්ස් කණ්ඩායමට එරෙහිව ලකුණු 24 -12 ක ජයක් ලැබූ සබරගමුව ස්ටැලියොන්ස් පිල අවසන් පූර්ව තරගයේ දී යෝෂිත රාජපක්ෂ නායකත්වය දරන වෙස්ටර්න් වොරියර්ස් පිල හමුවේ ලකුණු 26 -10 ක විශිෂ්ට ජයක් අත්කර ගත්තේය.ගාල්ලේ පැවැති පළමු අදියරේ ශූරතාව දිනූ ජැෆ්නා චැලෙන්ජර්ස් කණ්ඩායමේ ප්‍රබලතම කෙන්යානු ක්‍රීඩකයන් අභිබවමින් ආකර්ශනීය ක්‍රීඩා රටාවක් පෙන්නුම් කළ සබරගමුව ස්ටැලියොන්ස් කණ්ඩායම අවසන් තරගයේ දී ගෝල් 6ක් සහ උත්සාහක දිනුමක් වාර්තා කළ අතර ප්‍රතිවාදීන්ට රැස් කර ගත හැකි වූයේ ගෝල් 2ක් පමණි. අවසන් තරගයේ පළමු භාගය නිමාවන විට ලකුණු 26 - 7ක් ලෙස ඉදිරියෙන් සිටියේ ද සබරගමුව ස්ටැලියොන්ස් පිලය. දෙවැනි අදියරේ ජයග්‍රහණයත් සමග සමස්ත තරගාවලියේ අනුශූරතාව අත්කර ගැනීමට ද සබරගමුව ස්ටැලියොන්ස් පිල සමත්විය. දෙවැනි අදියරේ තුන්වැනි ස්ථානය ලැබූ වෙස්ටර්න් වොරියර්ස් පිලට හා සිවුවැනි ස්ථානය ලැබූ නොදර්න් ග්ලැඩියේටර්ස් පිලට සමස්ත තරගාවලියේ තුන්වැනි ස්ථානයට පත් විය. පළමු අදියරේ තරගාවලියේ අනුශූරයන් බවට පත්වූ නෝර්ත් වෙස්ටර්න් බ්ලැක්ස් කණ්ඩායම සමස්ත තරගාවලියේ 5වැනි තැන හිමිකර ගත්තේය.තරගාවලියේ වැඩිම උත්සාහක දිනුම් සංඛ්‍යාවක් වාර්තා කළ දේශීය ක්‍රිඩකයන් ලෙස උත්සාහක දිනුම් 7බැගින් රැස් කළ වෙස්ටර්න් වොරියර්ස් පිලේ නායක යෝෂිත රාජපක්ෂ හා සෙන්ට්‍රල් කිංග්ස් පිලේ කවිඳු පෙරේරා සම්මාන දිනූ අතර වැඩිම උත්සාහක දිනුම් සංඛ්‍යාවක් වාර්තා කළ විදේශීය ක්‍රීඩකයා ලෙස උත්සාහක දිනුම් 13ක් වාර්තා කළ සබරගමුව ස්ටැලියොන්ස් පිලේ ෆිජී ක්‍රීඩක බොටියා ලෙවානි සම්මාන දිනුවේය. ඔහු තරගාවලියේ හොඳම විදේශීය ක්‍රීඩකයාට හිමි සම්මානයත් දිනා ගැනීම විශේෂ සිදුවීමක් විය. තරගාවලියේ හොඳම දේශීය ක්‍රීඩකයා ලෙස ජැෆ්නා චැලෙන්ජර්ස් පිලේ සාලිය කුමාර සම්මාන දිනාගත්තේය.පසුගිය වසරේ තරගාවලියේ දී නෝර්ත්වෙස්ටර්න් බ්ලැක්ස් කණ්ඩායම හා සම ශූරයන් බවට පත්වූයේ ද සමස්ත ශූරතාව දිනූ ජැෆ්නා චැලෙන්ජර්ස් කණ්ඩායමය.තාරුණ්‍යයට හෙටක් සංවිධානයේ මෙහෙයවීමෙන් හා ශ්‍රී ලංකා ඉන්ෂුවරන්ස් සමාගමේ අනුග්‍රාහකත්වයෙන් පැවැති මේ තරගාවලියේ දෙවැනි අදියරේ තරග නැරැඹීමට ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මැතිනිය එක්වී සිටි අතර මැති ඇමැතිවරු රැසක් ද මේ අවස්ථාවට සහභාගි වූහ.ජය සංකේත හා ත්‍යාග ප්‍රදානය ජනාධිපති ආර්යාව ශිරන්ති රාජපක්ෂ මැතිනිය අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=s1308052</link>
    <topic>ධර්ම‍සේනගේ තීන්දුවෙන් ක්‍රිකට් පිටිය කැලඹෙයි</topic>
    <author/>
    <content>එංගලන්තය හා ඔස්ට්‍රේලියාව අතර පැවැත්වෙන සුප්‍රකට අළු බඳුන ටෙස්ට් තරගමාලාවේ තුන්වැනි ටෙස්ට් තරගයේ පළමු දිනයේ දී ඔස්ට්‍රේලියානු පිතිකරු උස්මාන් කවේජාගේ දැවී යාම තමා දුටු නරකම තීන්දුවක් බව ඔස්ට්‍රේලියානු අගමැති කෙවින් රූඩ් ප්‍රකාශ කළේය. තරගයේ දෙවැනි දිනය නිමා වන විට ඔස්ට්‍රේලියාව සිය පළමු ඉනිමට කඩුලු 5ක් පමණක් දැවී ලකුණු 527ක් රැස් කරමින් ප්‍රබල තත්ත්වයක පසුවූ අතර නායක මයිකල් ක්ලාක් විශිෂ්ඨ පිතිහරඹයක නිරතව ලකුණු 187ක් වාර්තා කර තිබිණි. එහෙත් පළමු දිනයේ සිදුවූ කවේජ‍ගේ දැවී යාම ඔස්ට්‍රේලියානු මාධ්‍ය අතර තවමත් දැඩි උණුසුම්කාරී ප්‍රවෘත්තියක් බවට පත්වී තිබේ.පළමු දිනයේ පළමු කඩුල්ල දැවී යාමෙන් පසුව පිටියට පැමිණි කවේජා එක් ලකුණක් ලබා සිටිය දී ග්‍රෙහැම් ස්වාන්ගේ පන්දුවකට කඩුලු රකින මැට් ප්‍රියර් අතට උඩ පන්දුවක් ලබා දීමෙන් දැවී ගිය පිතිකරුවකු ලෙස පිටියේ විනිසුරු ටෝනි හිල් තීන්දු කළේය. නමුත් ඒ තීන්දුවට විරුද්ධව කවේජා රෙෆරල් ක්‍රමවේදය යටතේ තුන්වැනි විනිසුරුට එය යොමු කළේය. වීඩියෝ දර්ශන නැරැඹීමෙන් පසුව පිටියේ විනිසුරුගේ තීරණය යළි තහවුරු කිරීමට තුන්වැනි විනිසුරු ලෙස කටයුතු කළ කුමාර් ධර්මසේන පියවර ගත්තේය. එහෙත් ස්වාන් විසින් යවනු ලැබූ පන්දුව කවේජාගේ පිත්තේ නොවැදෙන බව වීඩියෝ දර්ශන මගින් පැහැදිලි වී යැයි කී එරට මාධ්‍ය හා විචාරකයන් තුන්වැනි විනිසුරුවරයාගේ තීන්දුව දැඩි ලෙස විවේචනයට භාජනය කළහ. ඊට සහාය පළ කරමින් ඔස්ට්‍රේලියානු අගමැතිවරයා මාධ්‍යයට ප්‍රකාශයක් නිකුත් කිරීමට පියවර ගත්තේ ඉන් අනතුරුවය.මේ සම්බන්ධව ඩේලි ටෙලිග්‍රාෆ් පුවත්පතේ පළවී තිබූ ප්‍රවෘත්තියක සඳහන් වූයේ පිටියේ විනිසුරු තීරණ යළි සලකා බැලීමේ ක්‍රමවේදය විහිළුවක් බවය. පිටියේ විනිසුරු ලබාදුන් නරක තීරණයක් පිටියෙන් පිට විනිසුරුවරයාද ලබා දී තිබෙන බව එහි සඳහන් විය. මේ තීන්දුව විමතියට කරුණක් බව තවත් මාධ්‍ය වාර්තාවක පළවී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=s1308053</link>
    <topic>දිස්ත්‍රික් එල්ලේ සංගම් කඩිනමින් පිහිටුවීමට යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා එල්ලේ සම්මේලනයේ සභාපති ලුතිනන් යෝෂිත රාජපක්ෂ මහතාගේ උපදෙස් පරිදි දිස්ත්‍රික් එල්ලේ සංගම් පිහිටුවීමට සුදානම් වෙයි. ශ්‍රී ලංකා එල්ලේ සංගමය හා දිස්ත්‍රික් ලේකම්වරු, ක්‍රීඩා අධ්‍යක්ෂවරු හා ක්‍රීඩා නිලධාරීන් එක්ව දිස්ත්‍රික් එල්ලේ සංගම් පිහිටුවීමට කටයුතු යෙදේ.රටපුරා දිස්ත්‍රික්කවලින් දැනට හම්බන්තොට හා පුත්තලම දිස්ත්‍රික් එල්ලේ සංගම් ක්‍රියාකාරීව ඇති අතර අනෙක් දිස්ත්‍රික්ක ක්‍රියාකාරී ලෙස එල්ලේ ක්‍රීඩාවට යොමු කිරීම වැඩ පිළිවෙළේ අරමුණ වී තිබේ.උතුරු-නැ‍ඟෙනහිර පළාත්වල එල්ලේ ක්‍රීඩාව ව්‍යාප්ත කිරීමට විශේෂ වැඩ පිළිවෙළක් ගැනද අවධානය යොමුව පවතී. ඒ අනුව අම්පාර හා කිළිනොච්චි දිස්ත්‍රික්ක දෙකේ එල්ලේ සංගම් ඉතා ඉක්මනින් පිහිටුවීමට ශ්‍රී ලංකා එල්ලේ සම්මේලනය අපේක්ෂා කරයි.කොළඹ, කළුතර හා ගම්පහ ප්‍රදේශවල ග්‍රාමීය මට්ටමේ එල්ලේ ක්‍රීඩාව ජනප්‍රිය වුවද දිස්ත්‍රික් එල්ලේ සංගම් ක්‍රියාකාරීව නොමැත. එහෙයින් එම දිස්ත්‍රික්ක තුනේ එල්ලේ සංගම් නුදුරේදීම පිහිටුවිය හැකි බව විශ්වාස කෙරේ.එමෙන්ම නුවරඑළිය, කෑගල්ල, අනුරාධපුර හා පොළොන්නරුව යන දිස්ත්‍රික්කවල එල්ලේ සංගම් පිහිටුවීම කඩිනම් වේ.දිස්ත්‍රික් එල්ලේ සංගම් පිහිටුවීමත් සමග එල්ලේ සංවර්ධන හා ව්‍යාප්තිය වෙනුවෙන් වැඩසටහන් මාලාවක් දියත් කිරීමට ද එල්ලේ සභාපති ලුතිනන් යෝෂිත රාජපක්ෂ මහතා විධායක සභාවේදී සාකච්ඡා කර තිබේ.එල්ලේ පන්දුවඑල්ලේ ක්‍රීඩාව ව්‍යාප්ත කිරීමට ඇති ප්‍රධාන බාධාවක් සේ හඳුනාගෙන ඇති නව පන්දුව සිංගප්පූරු සමාගමක් නිපදවා තිබේ. එම පන්දු 'සාම්පල' පරීක්ෂාකර අවසන් තීන්දුවක් ගැනීමට නියමිත අතර ඉදිරි ජාතික තරගාවලියට යොදා ගැනීමට හැකි වෙතැයි විශ්වාස කෙරේ.එම එල්ලේ පන්දු සම්මේලනය හරහා ක්‍රීඩා සමාජවලට ලබාදීමේ වැඩ පිළිවෙළක්ද සැකසේ. නව එල්ලේ පන්දු සහනදායි මිලකට ලබාදීමට එල්ලේ සම්මේලනය සුදානමින් සිටී. දැනට එල්ලේ ක්‍රීඩා සමාජ තරගවලට යොදා ගන්නේ ටෙනිස් පන්දුවන අතර එවැන්නක් ක්‍රීඩාවට සුදුසු පරිදි සකසා ගැනීමට විශාල මුදලක් වැය වේ.ශ්‍රී ලංකා එල්ලේ සම්මේලනයේ ජාතික තරගාවලිය මේ වසරේ අගභාගයේදී උසස් අයුරින් පැවැත්වීමට කටයුතු සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=s1308054</link>
    <topic>මලල ක්‍රීඩා තාක්ෂණ නිලධාරී අයැදුම්පත් කැඳවයි</topic>
    <author/>
    <content>ශ්‍රී ලංකා මලල ක්‍රීඩා සංගමය මගින් පත්වන සහකාර තාක්ෂණික නිලධාරී (අදියර 4) පරීක්ෂණ නොවැම්බර් මස 23වැනිදා මඩකලපුව, යාපනය හා කොළඹ යන දිස්ත්‍රික්කයන් මධ්‍යස්ථාන තුනකදී පැවැත්වේ.මේ සඳහා වන අයැදුම්පත් ශ්‍රී ලංකා මලල ක්‍රීඩා සංගමයෙන් ලබාගත හැකි අතර අයැදුම්පත් භාර ගැනීම ඔක්තෝම්බර් 23වැනිදායින් අවසන් වේ. අයැදුම්පත් ජී.එල්.එස්.පෙරේරා, සභාපති තාක්ෂණික කමිටුව, ශ්‍රි ලංකා මලල ක්‍රීඩා සංගමය, 8/100 පදනම් ආයතන මාවත, ටොරිංටන් චතුරස්‍රය, කොළඹ 07 ලිපිනයට යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=s1308055</link>
    <topic>ගෝනාපීනුවල ක්‍රිකට් 31 සිට</topic>
    <author>ඩේවිඩ් මිත්‍රසේනදකුණු පළාත් සංචාරක</author>
    <content>ගෝනාපීනුවල විජය ක්‍රීඩා සමාජය හතර වන වරට සංවිධාන කරන දිවා රාත්‍රී සය සාමාජික ක්‍රිකට් තරගාවලිය මේ මස 31 හා සැප්තැම්බර් 1දා දිදින සාරාලංකාර ක්‍රීඩා පිටියේදි පැවැත්වේ.තරගාවලියේ ශූරතාව සඳහා රු.50000ක්, අනුශූරතාවට රු.25000ක් පිරිනැමෙන අතර තරගාවලියේ වීරයා, අවසන් තරගයේ වීරයා සහ හොඳම පන්දු යවන්නාටද මුදලින් ත්‍යාග පිරිනැමෙන බව සංවිධායකයෝ පවසති. වැඩි විස්තර ගෝනාපීනුවල විජය ක්‍රීඩා සමාජයෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=s1308056</link>
    <topic>පාසල් පාපන්දුවට අලුත් කාර්යාලයක්</topic>
    <author/>
    <content>ශ්‍රී ලංකා පාසල් පාපන්දු සංගමයට පාපන්දු සම්මේලන ගොඩනැගිල්ල තුළ කාර්යාලයක් ලබාදීමට පියවර ගැනෙයි.ශ්‍රී ලංකා පාසල් පාපන්දු දියුණු කිරීමට හා මවු සංගමය අතර සම්බන්ධතාව වැඩි කිරීමේ අදහසින් පාපන්දු සභාපති රංජිත් රුද්‍රිගු මහතා මේ තීරණයට එළැඹ ඇත.ඒ අනුව මේ 7වැනිදා පෙරවරු 9.00ට පාපන්දු නිවහනේදී එම කාර්යාලය පාසල් පාපන්දු සභාපති යු.ඩී.ඩී.ජී.ආරියරත්න හා පාපන්දු සභාපති රංජිත් රුද්‍රිගු යන මහත්වරු විවෘත කරති. එම අවස්ථාවට ජගත් පාපන්දු සම්මේලන නි‍යෝජිතයින් හා අධ්‍යාපන අමාත්‍යාංශ නිලධාරීහුද එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=s1308057</link>
    <topic>ස්වර්ණමාලි -සිල්වෙස්තර මධ්‍යම පළාත් ජිම්නාස්ටික් ශූරයෝ</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මධ්‍යම පළාත් පාසල් ජිම්නාස්ටික් තරගාවලියේ පිරිමි ශූරතාව හිමිකර ගැනීමට මහනුවර සාන්ත සිල්වෙස්තර විදුහල සමත්විය. මේ ශූරතාව සිල්වෙස්තර විදුහල විසින් දිනාගත් 6වැනි අවස්ථාව වීම විශේෂත්වයකි. තරගාවලියේ බාලිකා ශූරතාව මහනුවර ස්වර්ණමාලි බාලිකා විදුහලට හිමිවිය.මහනුවර ත්‍රිත්ව විදුහල බාලක අනුශූරතාව හිමිකරගත් අතර ධර්මරාජ විදුහලට තෙවැනි ස්ථානය හිමිවිය. ස්වර්ණමාලි බාලිකාව ප්‍රථම වරට බාලිකා ශූරතාව හිමිකර ගනිද්දී මහනුවර සාන්ත අන්තෝනි බාලිකාවට අනුශූරතාවත් මහමයා බාලිකාවට තෙවැනි ස්ථානයත් හිමිවිය.අධ්‍යාපන දෙපාර්තමේන්තුව සංවිධාන කළ තරගාවලිය පසුගියදා මහනුවර ධර්මරාජ ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>05</day>
    </date>
    <link>http://www.dinamina.lk/2013/08/05/_art.asp?fn=f1308051</link>
    <topic>නාමයෝජනා දෙනකොටම අපි ඡන්දය දිනලා ඉවරයි</topic>
    <author>සාකච්ඡා කළේ -චන්දන ජයවීර ඡායාරූප – රුක්මල් ගමගේ</author>
    <content>නාමයෝජනා දෙනකොටම අපි ඡන්දය දිනලා ඉවරයි.මධ්‍යම පළාත අපි අවිවාදයෙන්ම ජයගන්නවා. දයාසිරිගේ පැමිණීමත් සමඟම වයඹ ජයග්‍රහණයත් විජයග්‍රහණයක් වෙලා තිබෙනවා.අපි දැනටම උතුරත් දිනලා ඉවරයි.නැහැ. අපි උතුරට සාධාරණ සාමකාමී ඡන්දයක් පවත්වනවා. ඡන්ද ප්‍රතිඵලය බුලත් කොළයද, ටී.එන්.ඒ. ද එහෙම නැත්නම් අලියද කියන එක නෙවෙයි වැදගත්.මහින්ද රාජපක්ෂ මහතාගේ නායකත්වය යටතේ සන්ධාන ආණ්ඩුවට අවුරුදු 25කට පස්සේ උතුරේ පළාත් සභා ඡන්දයක් පවත්වන්න පුළුවන්ව තිබෙනවා. එය අපේ ජයග්‍රහණයක්. නැ‍ෙඟනහිරටත් ඡන්දයක් දුන්නේ අපේ ආණ්ඩුවයි. ඒකත් ජයග්‍රහණයක්.උතුරේ පළාත් සභාවක් පේන තෙක් මානයක තිබුණේ නැහැ. ටී.එන්.ඒ. කට්ටිය හැංගිලා හිටියේ. දැන් කොටියගෙන් මැරුං කන්නෙ නැතිව දේශපාලනය කරන්න හැකියාව තිබෙනවා.අපේ පළමු ජයග්‍රහණය උතුරේ ඡන්දය පැවැත්වීමයි. පක්ෂ දේශපාලනය පැත්තෙන් බැලුවොත් අපි දෙවැනි ජයග්‍රහණයක් ලබා තිබෙනවා. කාලයකට උතුරට නොගිය විග්නේශ්වරන් මහත්තයාව ටී.එන්.ඒ. එක පැරෂුට් එකකින් බිමට බස්සවා තිබෙනවා. ඔවුන්ට එහෙම කරන්න සිදුවූයේ උතුරේ අපේ ඡන්ද පදනම ගැන ඔවුන්ට හොඳ තක්සේරුවක් තිබෙන නිසයි.අපි කාඩ් සෙල්ලම් කරන කොට තුරුම්පු ආසියා ගහන්නේ අන්තිමට. බැරිම මොහොතකදී. එතකොට මේ පාර පළාත් සභා ඡන්දයේදී ටී.එන්.ඒ. එක මුලින්ම තුරුම්පු ආසියා ගහලා. ඔවුන් දන්නවා මේ මැතිවරණයේදී ආණ්ඩුව ශක්තිමත් කියලා. ඒ නිසා ඔවුන් මේ ඡන්දයට දෙකේ කොළ, තුනේ කොළ ගහලා වැඩක් නැති විත්තිය දන්නවා. ඒ නිසා ආණ්ඩුව ඡන්දයෙන් උතුර දිනලා ඉවරයි. ටී.එන්.ඒ. එක හොඳටම බයවෙලා කොළඹ හිටිය විග්නේශ්වරන් පැරෂුට් එකකින් උතුරට බැස්සුවේ ඒ නිසයි.උසාවිවල නඩුකාරයෙක් වුණහම ඔවුන්ට සාමාන්‍ය ජනතාවගේ දහඩිය පුසුඹ දැනෙන්නේ නැහැ. කෝට් එක දාගෙන ඔවුන් ඉහළ ආසනයක ඉන්නවා.මාකට් එකේ එළවළු මිල ගණන් ගැන වැටහීමක් නැති, අඩුම ගණනේ පාරේ අනිත් පැත්තට තනියෙන් පැන ගන්නවත් හැකියාවක් නැති දේශපාලකයෙක් ජනතාවගේ ප්‍රශ්න තේරුම් ගන්නේ කොහොමද? ඒ නිසා මේ විදිහට අහිංසක මිනිස්සුන්ගේ දාඩිය සුවඳ දැනෙන්න ඔවුන් හා ගැටෙන්න එන එක හොඳයි.ඒක ඔවුන්ගේ බලාපොරොත්තුව. ඔවුන් කැමැති ඡන්දය නොපවත්වනවටයි. එහෙම නැත්නම් ඡන්දය ඉල්ලන මොන පක්ෂයද කල්දානවට කැමැති. ටී.එන්.ඒ. එකයි, අර මොකක්ද සේනාවයි දෙකම එකයි. මේ දෙගොල්ලොම බලාපොරොත්තුව උතුරට ඡන්දයක් නොදීමයි.ඔය හිතෛෂියෝ අර කරුම ව්‍යාපාර ඉටු කරන්නේ ටී.එන්.ඒ. එකේ දේශපාලන වුවමනාවටයි. ද්‍රවිඩ සන්ධානය බලාගෙන ඉන්නෙ මැතිවරණයට තරග කරන්න නෙවෙයි. අනිත් හැම තැනටම ඡන්දයක් දුන්නා. උතුරට විතරක් ඡන්දයක් දුන්නේ නැහැ කියලා ලෝකෙ වටේ කිය කියා යන්නයි.උතුරේ ඉන්න අන්තවාදීන් හා දකුණේ ඉන්න අන්තවාදීන් එක ම කාසියේ දෙපැත්ත. ප්‍රභාකරන්ගේ එල්.ටී.ටී.ඊ.ය දකුණේ කිසිම ජාතිවාදී අන්තවාදී නායකයෙක්ට අත තිබ්බේ නැහැ. මේ අය ප්‍රභාකරන්ට විරුද්ධ වුණා නම් අඩුම ගණනෙ කැටපෝලයකින් හරි විදින්න තිබුණනේ.එල්.ටී.ටී.ඊ.ය දකුණේ කිසිම ජාතිවාදියෙක්ගේ මයිලකටවත් අත නොතිබ්බේ ඔවුන්ට අවශ්‍ය දේ මේ උදවිය කළ නිසයි. මේ අය කළේ පුළුවන් තරම් දෙමළ අයට විරුද්ධව සිංහලයන් ඇවිස්සීමයි. ඔවුන්ට වෙන යන්න තැනක් නැති නිසා කොටියගෙ ඔඩොක්කුවට වැටුණා. මැද හිටපු ඔක්කොම කොටියගෙ ඔඩොක්කුවට තල්ලු කළේ මේ ජාතිවාදීන්. ඒ වගේ තමයි දැන හෝ නොදැන දැනුත් ටී.එන්.ඒ. එකේ කොන්ත්‍රාත් එක කරන්නේ අර කට්ටිය.ද්‍රවිඩ ජාතික සන්ධානයේ පියසේන පාර්ලිමේන්තු මන්ත්‍රීතුමා ආණ්ඩුවට දැනටමත් එකතුව සිටිනවා. මේ ඡන්දයට ඔවුන්ගේ කනකරත්නම් මන්ත්‍රීවරයා අපේ පක්ෂයෙන් උතුරට ඡන්දය ඉල්ලනවා.දයා මාස්ටර් සන්ධානයෙන් ඡන්දය ඉල්ලන්න අයදුම්පතක් ඉදිරිපත් කළා. ඒක පිළිගත්තේ නැත්තේ ඇයි කියලා දන්නේ නැහැ. ඔවුන් පුනරුත්ථාපනය වී තිබෙනවා. ඒ නිසා ඔවුන්ට කැමැති පක්ෂයකින් ඡන්දය ඉල්ලන්න පුළුවන්. ඒ විදිහට පුනරුත්ථාපනය වූ සමහරු ටී.එන්.ඒ. එක යටතේ ඡන්දය ඉල්ලනවා. මම එහි වරදක් දකින්නේ නැහැ.එහෙම එකක් නැහැ. ඔවුන් යූඑන්පීයෙන් ඉවත් වී අපේ පක්ෂයට පැමිණි පසු ඔවුන් ශ්‍රී ලාංකාකාරයෝ. එස්. ඩබ්. ආර්. ඩී. බණ්ඩාරනායක මහත්තයයි, ඩී. ඒ. රාජපක්ෂ මහත්තයයි ශ්‍රී.ල.නි.ප. හැදුවේ යූ.ඇන්.පී.යෙන් ඉවත්වීලයි. එහෙම බැලුවොත් බණ්ඩාරනායක මහත්තයත් යු.ඇන්.පී. කාරයෙක්.එජාපය ඔවුන්ට ආණ්ඩුවක් පිහිටුවන්න තිබෙන බැරිකම වහගන්න විවිධ තර්ක ගේනවා. එහෙම බැලුවොත් අද එජාපයේ ඉඳන් ආණ්ඩුවට විරුද්ධව කෑගහන ලක්ෂ්මන් කිරිඇල්ල, මංගල සමරවීර වගේ අය ඒ පැත්තට ආවේ කොහේ ඉඳලද?අපේ පක්ෂයේ අලුත් ශ්‍රී ලංකාකාරයෝ, පරණ ශ්‍රී ලංකාකාරයෝ කියලා දෙවර්ගයක් නැහැ. පක්ෂයට ආවයින් පස්සේ ඔවුන් කවුරුත් අපේ පක්ෂයේ සාමාජිකයෝ. අපි යූ.ඇන්.පී.යෙන් වෙනස් වෙන ප්‍රධාන තැන මේකයි.යූ.ඇන්.පී.ය කළේ දක්ෂයන්ව කොන්කරලා ඔවුන්ගෙන් වැඩක් නොගත්ත එකයි. මහින්ද රාජපක්ෂ මහත්තයා ඔවුන්ගෙන් වැඩ ගන්නවා. ඒකත් හරියට යුද්ධය කළා වගේ තමයි. කලින් හිටපු හැම ආණ්ඩුවක් යටතේම තිබුණේ මේ හමුදාවම තමයි. ඔවුන් එයින් වැඩක් ගත්තේ නැහැ. නමුත් මහින්ද රාජපක්ෂ මහත්තයා හරියට යුද්දෙ කරලා සාමය උදා කළා. ඒ වගේ තමයි යූ.ඇන්.පී.ය වැඩක් නොගන්න දක්ෂයින්ගෙන් අපි වැඩ ගන්නවා.පී. දයාරත්න, ගාමිණි ලොකුගේ වගේ අවුරුදු තිහක් දේශපාලනය කළ ජ්‍යෙෂ්ඨයන් අපේ පක්ෂයට පැමිණි විට ඔවුන් ඉන්න ඕනෑ අපිට පිටිපස්සෙන් කියලා අපි කියන්නේ නැහැ. ඔවුන්ගෙන් මේතාක් කාලෙකට හොඳටම වැඩ ගත්තේ ජනාධිපතිතුමයි කියලා ලොකුගේ මහත්තයා කිව්වේ ඒ නිසයි. මේක අපේ නායකයාගේ ගති ලක්ෂණයක්. එජාපයට දිනන්න ඕනෑ නම් මේ දේවල් ඉගෙන ගත යුතුයි. පෞද්ගලිකවම මම කැමැති ලොකුගේ වෙනුවට කැස්බෑවෙන් කත්‍රිආරච්චි ආව නම්, ජනතාවගේ තීන්දුව ලොකුගේ නම් අපි එයට ගරු කළ යුතුයි.මම නම් කියන්නෙ දයාසිරි මහ ඇමැති විය යුතුයි. ඔහු උගතෙක්. දක්ෂයෙක්. ශ්‍රීලනිපයේ ඉතිහාසයේ හිටපු ප්‍රාදේශීය සභා මන්ත්‍රීවරයෙක්. තරුණ සංවිධානයේ ලේකම්. අපි අකමැති වුණත්, ඔහු පාර්ලිමේන්තුවේ අපිට විරුද්ධව කැපී පෙනෙන වැඩක් කළ කෙනෙක්. ඒ වගේ කෙනෙක් පැත්තක තිබීම නෙවෙයි කළ යුත්තේ. ඔහුට වගකීමක් භාරදී රටට සේවයක් කරන්න අවස්ථාවක් දීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n1308062</link>
    <topic>යුද බිය නැති රටේ ශීඝ්‍ර සංවර්ධනය ලොවට පෙන්විය හැකි අවස්ථාවක්</topic>
    <author>ජයසිරි මුණසිංහ</author>
    <content>ලංකාව ලබාගන්නා විදේශාධාරවලින් හරි අඩකටත් වඩා වැය කරමින් උතුරේ සංවර්ධන වැඩ සිදු කරන ආකාරය ප්‍රධානව අද දවසේ මුළු රටේම සිදුවන ශීඝ්‍ර සංවර්ධනයේ ප්‍රමාණය ලෝක ප්‍රජාවට දැන ගැනීමට කදිම අවස්ථාවක් පොදු රාජ්‍ය මණ්ඩල සමුළුව පැවැත්වීමෙන් හිමිවන බව කැනඩාවේ ඔටාවා නුවර ඔටාවා බෞද්ධ විහාරාධිපති ආචාර්ය වලස්මුල්ලේ සිරිසුමන නාහිමියෝ ප්‍රකාශ කළහ.එළැඹෙන නොවැම්බර් මස මෙරටදී මුළුදෙන පොදු රාජ්‍ය මණ්ඩලීය සමුළුවෙන් අපට හිමිවන සුවිශේෂී වාසි සහ ප්‍රතිලාභ මොනවාදැයි දිනමිණ කළ විමසුමකට පිළිතුරු ලබාදෙමින් උන්වහන්සේ එසේ කියා සිටියහ.එහිදී වැඩිදුරටත් අදහස් දැක්වූ සිරිසුමන නාහිමියෝ 'අපේ ‍රටේ තිස් අවුරුද්දක් මහා දරුණු ම්ලේච්ඡ යුද්ධයක් පැවතුණා. කොටි සංවිධානය මුළු රටේම මහා භීෂණයක් පැතුරුවා. මේ කුරිරු යුද්ධය නිමා කළේ අතිගරු ජනාධිපතිතුමායි. මෙරට පාලනය කළ රාජ්‍ය නායකයෝ කිසිම කෙනෙකුට මේ යුද්ධය නතර කරන්නට බැරි වුණා. අතිගරු ජනාධිපතිතුමා ඒ දේ කළා.ඊට පස්සේ එතුමා රට ශීඝ්‍ර සංවර්ධනයක් කරා රැගෙන යෑම ආරම්භ කළා. අද වන කොට මේ ප්‍රතිලාභ කොළඹ සිට ඈත පිටිසර ගම්මාන දක්වා ව්‍යාප්ත වෙලා තිබෙනවා. 'මේ සංවර්ධනය ගැන තොරතුරු ලෝක නායකයින්ට සියැසින්ම දැක බලා ගන්නට අවස්ථාවක් ලැබී තිබෙනවා. මේ රාජ්‍ය නායක සමුළුවට රාජ්‍ය නායකයින් වාගේම තවත් ඉහළ පෙළේ රාජ්‍ය නිලධාරීහු, ව්‍යාපාරික, සාමාජීය ඉහළ තලවල නියෝජිතයෝ, සංවිධානවල පිරිස් එනවා. ඒ සෑම දෙනා සමඟ කරන සාකච්ඡා, කතිකා හරහා අපේ රටට තව අවස්ථා ආයෝජන උදා වෙනවා.මේ අන්තර්ජාතික සමුළුව අප රටේ පැවැත්වීමට අවසරය ලැබීමෙන්ම අපිට විශාල සැලකිල්ලක් ලැබුණා. අපේ රටට ලොකු ගෞරවයක් හිමි වුණා. ඒ නිසා අපි කවුරුත් සුබවාදීව මේ වැඩපිළිවෙළ සාර්ථක කර ගන්න උනන්දු වෙන්න ඕනෑ'.'ජනාධිපතිතුමා දෙවැනි ජාත්‍යන්තර ගුවන්තොටුපළක් නිර්මාණය කළා. මත්තල ගුවන්තොටුපළ සමඟ රටේ යටිතල පහසුකම් විශාල වශයෙන් දියුණු වෙමින් තිබෙන්නේ. ‍මේ සම්පත් ගොඩනැඟීම සමුළුව මෙහි තියන්නට අනුමැතිය ලබාදීමටත් බලපාන්න හේතු වුණා. අද රටේ ප්‍රතිරූපය ඉහළ නැංවී තිබෙනවා. එහෙත් අපිට ජාත්‍යන්තරයෙන් විවිධ බලපෑම්, චෝදනා, විවේචන තිබෙනවා. අපේ රටට ජනතාවගේ දියුණුවට බාධා කරනවා. මේ සමුළුව පැවැත්වීම මේවා පිළිබඳව ලෝකයේ සෑම රටකම නායකයින්ට සත්‍ය වටහා ගන්නට සත්‍ය පහදා දෙන්නට අපිට ලැබුණු කදිම අවස්ථාවක් යැයි සිරි සුමන නාහිමියෝ ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n1308063</link>
    <topic>නිපුන රාමනායකට පහරදීමට වාස් ගුණවර්ධන සම්බන්ධයි</topic>
    <author>නෙල්කා මැදගෙදර</author>
    <content>මාලඹේ තොරතුරු තාක්ෂණ විද්‍යාලයෙහි සිසුවකු වූ නිපුන රාමනායක පැහැරගෙන ගොස් පහරදී වද හිංසා පැමිණවීමේ සිද්ධිය සම්බන්ධයෙන් හිටපු නියෝජ්‍ය පොලිස්පති වාස් ගුණවර්ධන මහතාට එරෙහිව අධි චෝදනා ගොනු කර නඩු පැවරීමට පියවර ගන්නැයි ඉල්ලා ගොනු කළ රිට් පෙත්සමක් ලබන සැප්තැම්බර් මස 11 වැනිදා කැඳවීමට අභියාචනාධිකරණය ඊයේ (05) තීරණය කළේය.පහරකෑමට ලක්වූ නිපුන ධනුෂ්ක රාමනායක සහ ඔහුගේ මව වන ඥානලතා රාමනායක විසින් ගොනු කර තිබූ මෙම පෙත්සම අභියාචනාධිකරණ සභාපති විනිසුරු ශ්‍රී ස්කන්ධරාජා මහතා සහ විනිසුරු මාලනී ගුණරත්න මහත්මිය ඉදිරියෙහි කැඳවන ලදී.නිපුන රාමනායක සිසුවාට පහරදීම සහ අමානුෂික ‍වද හිංසා පැමිණවීමේ සිද්ධියට සෘජුව සම්බන්ධවීමෙන් සහ එම සිදුවීම යටපත් කිරීමට උත්සාහ කිරීමෙන් වාස් ගුණවර්ධන මහතා අපරාධ නඩු විධාන සංග්‍රහය යටතේ දඬුවම් ලැබිය යුතු වරදක් කර ඇතැයි පෙත්සමෙහි සඳහන් වේ.එහෙත් ඔහුට විරුද්ධව චෝදනා ‍පත්‍රයක් ඉදිරිපත් කිරීමට හෝ අධිචෝදනා ගොනුකර නඩු පැවරීමට බලධාරීන් කටයුතු කර නැතැයි පෙත්සම මඟින් පැමිණිලි කර ඇත.කෝටිපති ව්‍යාපාරිකයකු ඝාතනය කිරීම සම්බන්ධයෙන් දැනට රිමාන්ඩ් භාරයෙහි පසුවන වාස් ගුණවර්ධන මහතාගේ වැඩ තහනම් කරන ලදී.නීතිපතිවරයා, බස්නාහිර පළාත් උතුර භාර නියෝජ්‍ය පොලිස්පතිවරයාව සිටි වාස් ගුණවර්ධන මහතා, පොලිස්පතිවරයා සහ අතුරුගිරිය පොලිස් ස්ථානාධිපති එස්.‍ඩී.කේ.කේ. සේනානායක පෙත්සමෙහි වගඋත්තරකරුවෝ වෙති.මාලඹේ තොරතුරු තාක්ෂණ විද්‍යාලයෙහි සිසුවකු වූ නිපුන රාමනායක 2009 අගෝස්තු මස 04 වැනිදා බස් නැවතුමෙහි සිටියදී සිවිල් ඇඳුමින් සැරසී පැමිණ පිරිසක් ඔහු පැහැරගෙන වාස් ගුණවර්ධන මහතාගේ නිවසට රැගෙන ගොස් පහරදුන් බවට තොරතුරු සඳහන් විය.පසුව එම නිවසේ සිට කොළඹ අපරාධ කොට්ඨාශ්‍සයට නිපුන රාමනායක රැගෙන විත් ඇත්තේ එවකට එහි ජ්‍යෙෂ්ඨ පොලිස් අධිකාරිවරයාව සිටි වාස් ගුණවර්ධන මහතාගේ උපදෙස් මත බවද පෙත්සමෙහි සඳහන් වේ.රජයේ නිලධාරියකු ලෙස මෙම අමානුෂික සිද්ධියේදී වැරැදි කිහිපයක් වාස් ගුණවර්ධන මහතා කර තිබෙන බව පෙත්සමෙහි සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n1308064</link>
    <topic>අද ජාතිය ගොඩනඟන අත්තිවාරම දැමුවේ හෙට උපදින දරු පරපුර වෙනුවෙන්</topic>
    <author>ධනුෂ්ක ගොඩකුඹුර</author>
    <content>ජනතා බලාපොරොත්තුවලට, රටේ සංවර්ධනයට නැංගුරම් දා තිබුණු යුගය අවසන් කරමින් රට පුරා කෙරෙන සංවර්ධනය ආශ්චර්යක් වන්නේ රටට දැයට ආදරය කරන පිරිසට පමණක් බව ජනාධිපති මහින්ද රාජපක්ෂ මහතා පැවසීය.සෑම දෙයකටම වෛර කරන පිරිසට මේ සංවර්ධනය ආශ්චර්යක් නොවන බව පැවසූ ජනාධිපතිවරයා සංවර්ධනය ජාතියට උරුම කර ‍නොදී රටක් ජාතියක් වශයෙන් ගොඩනැගිය නොහැකි බව අවධාරණය කළේය.ජනාධිපතිවරයා මෙසේ ප්‍රකාශ කළේ කොළඹ දකුණ වරාය විවෘත කිරීමේ අවස්ථාවට ඊයේ (05) උදෑසන එක්වෙමිනි.මාතෘ භූමිය එක්සේසත් කිරීමේ වාසිය ඉතාම කෙටි කාලයක් තුළ රටට ගෙනැවිත් දුන් බව පැවසූ ජනාධිපතිවරයා ගෞරවණීය සාමය දිනාගෙන ගෞරවණීය ලෙස ජීවත් විය හැකි රටක් මේ කෙටි කල තුළ ගොඩනගා තිබෙන බවත් ප්‍රකාශ කළේය. නිදහස ලබා වසර හැටක කාලය තුළ කළ සියල්ල එක් කළත් පසුගිය වසර අට තුළ රට ගොඩනැගීමට කළ දේවලට සම කළ නොහැකි බවත් ජාතිය ගොඩනගන අත්තිවාරමක් බඳු සංවර්ධනය සිදු කළේ හෙට උපදින දරුවන් වෙනුවෙන් බවත් ජනාධිපතිවරයා ප්‍රකාශ කළේය.අද ශ්‍රී ලංකාව ආසියාවේ වේගයෙන්ම නැගී සිටින රටක් යැයි තානාපතිවරුන් ප්‍රකාශ කරන විට තමාට මහත් ආඩම්බරයක් දැනෙන බව පැවසූ ජනාධිපතිවරයා ගෙවුණු හැම පැයක්ම ගත කළේ සංවර්ධනය වෙනුවෙන් බවත් කීවේය.රට වට කර වැට බැන්ඳත් කට වට කර වැට බඳින්නට නොහැකි යැයි කීවාක් මෙන් ඇතැමුන් මෙවැනි ව්‍යාපෘති දෙස ඊර්ෂ්‍යාවෙන් බලන බව සිහිපත් කළ ජනාධිපතිවරයා මේ ව්‍යාපෘතිවලට වැය වන මුදල පිළිබඳ කතා කරන්නේ එදා පාන් පිටි කන්නට පිටරටවලට ණය වූ පිරිසම බව ප්‍රකාශ කළේය.වරාය ක්ෂේත්‍රයේ දැනට ලබන රුපියල් කෝටි 4000ක ආදායම 2020 වන විට රුපියල් කෝටි 10000 දක්වා ඉහළ දැමීම අරමුණ බවත් වරාය හා නාවුක කේන්ද්‍රය ගොඩනගා වරාය පහක් එකවර සෑදීම ශ‍්‍රී ලාංකේය ඡාතියේ අනාගතය පිළිබඳ සිතා කරන දැවැන්ත ආයෝඡනයක් බවත් වැඩිදුරටත් පැවසීය.වරාය සංවර්ධන ව්‍යාපෘති ඇමැති රෝහිත අබේගුණවර්ධන, ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම, ආසියානු සංවර්ධන බැංකුවේ උප සභාපති, හුන්ඩායි සමාගමේ සභාපති සහ ප්‍රධාන විධායක හිම් ජන්ග් මහත්වරු ද මෙහිදී අදහස් දැක් වූ අතර නිමල් සිරිපාල ද සිල්වා, නිර්මල කොතලාවල ඇමැතිවරුද, විදෙස් රාජ්‍ය තාන්ත්‍රිකයෝද, ආරක්ෂක මාණ්ඩලික ප්‍රධානී ප්‍රමුඛ ත්‍රිවිධ හමුදාපතිවරු සහ පොලිස්පතිවරයා ද ඇතුළු පිරිසක් ද මේ අවස්ථාවට එක් වූහ.සේද මාවතේ රන් දොර විවර වූ වගයි... (ඡායාරූප).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n1308065</link>
    <topic>මුතු ඇටයේ හැඩය වැඩේ</topic>
    <author>ධනුෂ්ක ගොඩකුඹුර</author>
    <content>ආසියාවේ ආශ්චර්ය කරා යන ගමනේ තවත් යෝධ පියවරක් සනිටුහන් කරමින් අභිමන්තොට කොළඹ දකුණ වරාය ජනාධිපති මහින්ද රාජපක්ෂ මහතාගේ සුරතින් ඊයේ (05) ජනතා අයිතියට පත් කෙරිණ.ශ්‍රී ලංකා සිතියම වෙනස් කරමින් අප දේශයට නව හෙක්ටයාර 600ක් එකතු කළ කොළඹ දකුණ වරාය ඉදිකිරීම සඳහා වැය කර ඇති මුදල අමෙරිකානු ඩොලර් මිලියන 400කි. ආසියානු සංවර්ධන බැංකුව ඩොලර් මිලියන 300ක් හා ශ්‍රී ලංකා රජය ඩොලර් මිලියන 100ක් ලෙස දායකත්වය ලබා දී ඇත.ලෝකයේ දැනට තිබෙන හා අනාගතයේ ඉදිකෙරෙන දැවැන්තම නෞකා සඳහා පහසුකම් සැපයිය හැකි අන්දමට නිම කර ඇති කොළඹ දකුණ වරාය දකුණු ආසි‍යාවේ ගැඹුරුතම වරාය ලෙස අද සිට වැජඹෙයි.කිලෝමීටර් 6. 8ක දිගකින් යුත් දියකඩනයකින්, ගැඹුර මීටර් 18ක් හා හෙක්ටයාර 260කින් යුත් ජල තටාකයකින්, මිලියන 7. 2ක බහාලු ධාරිතාවකින් යුත් පර්යන්ත 3කින් හා මීටර් 46ක උසකින් යුත් මෙහෙයුම් මධ්‍යස්ථානයකින් වරාය සමන්විතය.සුදු අධිරාජ්‍යවාදීන්ගේ පාලන සමයේ කොළඹ වරායේ කිලෝමීටර් 2. 7කින් යුත් දියකඩනය ඉදිකිරීමට වසර 37ක් ගෙවුණත් අංගසම්පූර්ණ කොළඹ දකුණ වරාය ඉදිකිරීමටම ගත ව ඇත්තේ වසර තුනහමාරක් වැනි කෙටි කාලයක් පමණි. කොළඹ වරායට නෞකා පැමිණීම සහ පිටව යාම මෙතෙක් පාලනය කෙරුණු මීටර් මීටර් 12ක් උස පාලන කුලුන වෙනුවට කොළඹ දකුණ වරායත් සමඟ ඉදිකෙරුණු සියලු පහසුකම්වලින් සමන්විත නව පාලන කුලුන මීටර් 46ක උසකින් යුක්තය. නවීන තාක්ෂණයෙන් සන්නද්ධ එම කුලුන ලොව ඕනෑම නෞකාවක් හැසිරවිය හැකි තරම් දියුණුය.වාර්ෂිකව බහාලුම් ‍මිලියන 4. 5ක ධාරිතාවකින් යුත් කොළඹ වරාය පසුගිය වසරේ බහාලුම් මිලියන 4. 3 ක් වාර්තා කරමින් සිය උපරිම ධාරිතාවට ආසන්න විය. කොළඹ දකුණ වරාය ඉදිකිරීමත් සමඟ එම ධාරිතාව බහාලුම් මිලියන 12 දක්වා තවත් මිලියන 7. 2කින් ඉහළ යනු ඇත. කොළඹ දකුණ වරාය විවෘත කරමින් ජනාධිපති මහින්ද රාජපක්ෂ මහතා ප්‍රථමයෙන්ම සමරු ඵලකය නිරාවරණය කළේය. අනතුරුව ජනාධිපතිවරයාගේ නිරීක්ෂණයට ලක් කෙරුණේ පාලන කුලුනයි.ඉතිහාසය නැවත ලියමින් වෙනස් කෙරුණු ශ්‍රී ලංකා සිතියම ජනාධිපතිතුමා වෙත ඉදිරිපත් කරන ලද අතර නව පාලන කුලුනේ තාක්ෂණය පිළිබඳව එතුමා දැනුවත් කරන ලදී. නෞකා හසුරුවන ‍ටග් යාත්‍රාවක නැගුණු ජනාධිපතිතුමා වරාය වෙත පැමිණ දකුණු පර්යන්‍තයේ මෙහෙයුම් කටයුතු ආරම්භ කළේය. මේ වන විටත් බහාලුම් 11000ක් රැගත් දැවැන්ත නෞකාවක් කොළඹ දකුණ වරායේ සේවය පතා එහි පැමිණ සිටී.ජනාධිපතිතුමා මූලාසනයේ රැඳුණු කොළඹ දකුණ වරායේ අභිමංගල උළෙල ආරම්භ කෙරුණේ අනතුරුවය. වසර හතරක පෙර මීටර් 30ක් ගැඹුරින් යුත් මහා සාගරයව තිබුණු තැනක් වරායක් බවට පත්ව ජනතා අයිතියට එසේ පත් කෙරි,වරාය සංවර්ධන ව්‍යාපෘති ඇමැති රෝහිත අබේගුණවර්ධන, ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම, ආසියානු සංවර්ධන බැංකුවේ උප සභාපති ෂියාඕ ශාහෝ, හුන්ඩායි සමාගමේ සභාපති සහ ප්‍රධාන විධායක හිම් ජන්ග් මහත්වරු ද මෙහිදී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n1308066</link>
    <topic>වාස්ගෙන් ප්‍රකාශයක් ගැනීමට රහස් පොලිසියට අවසර</topic>
    <author>ගම්පහ මධ්‍යම සමූහ</author>
    <content>හසිත මඩවල ඝාතන සිද්ධියේ රජයේ සාක්කිකරුවෙකු වූ සිංගප්පූරු සරත් නැමැත්තා ඝාතනය නොකර සිටීමට රුපියල් ලක්ෂ 30ක කප්පම් මුදලක් ලබාගත් බව කියන සිද්ධිය සම්බන්ධයෙන් අධිකරණයට ඉදිරිපත් කළ හිටපු නියෝජ්‍ය පොලිස්පති වාස් ගුණවර්ධන මහතා මේ මස 19 වන දින දක්වා රක්ෂිත බන්ධනාගාරගත කරන ලෙස මහර මහේස්ත්‍රාත් දර්ශිකා විමලසිරි මෙනවිය ඊයේ (05) නියම කළායසිංගප්පූරු සරත් යන අය ආයුධ හා මත්ද්‍රව්‍ය ජාවාරම්කාර ලැයිස්තුගත පුද්ගලයකු බව හඟවා ඔහු නොමරා සිටීමට රුපියල් ලක්ෂ 30ක මුදල හිටපු නියෝජ්‍ය පොලිස්පති වාස් ගුණවර්ධන මහතා ඉල්ලා ඇති බවට අධිකරණයෙන් කරුණු අනාවරණය විය.රුපියල් ලක්ෂ 30න් 14,80,000 ක මුදලක් සිංගප්පූරු සරත් නැමැත්තා දුන් බවත් ඊට සාක්කි ඇති බවටත් රහස් පොලිසිය අධිකරණයට කරුණු දක්වමින් පැවසීය.මෙහිදී වාස් ගුණවර්ධන මහතා වෙනුවෙන් අධිකරණය හමුවේ පෙනී සිටි නීතිඥ අජිත් පතිරණ මහතා පැවසුවේ මෙම නඩුව කුමක්දැයි සැකකරු නොදන්නා බවත් රහස් පොලිසිය සැකකරු එල්ල කර ගනිමින් අසත්‍ය චෝදනාවන් ගොනු කරන බවය. රංගනයක යෙදී සිටින රහස් පොලිසිය ඒ සඳහා වෙනත් පුද්ගලයින්ද පාවිච්චි කරන බවට නීතිඥවරයා වැඩිදුරටත් පැවසීය.රහස් පොලිසියේ පොලිස් පරීක්ෂක රංජිත් මුණසිංහ මහතා පැවසුවේ කිසිවෙකුටත් අවශ්‍ය පරිදි භාවිතා කිරීමට රහස් පොලිසිය කාගෙවත් අතකොළුවක් නොවන බවය. සැකකරු මෙම කප්පම් මුදල ලබාගැනීම සම්බන්ධයෙන් කරන ලද විමර්ශනවලදී ඔප්පු කිරීමට සාක්කි ඇති බවට හෙතෙම වැඩිදුරටත් පැවසීය. සැකකාර වාස් ගුණවර්ධන මහතාගෙන් විශේෂ ප්‍රකාශයක් බන්ධනාගාරය තුළදී ලබා ගැනීමට රහස් පොලිසිය මේ මස 8 හා 9 වන දින අවසර ලබා දෙන ලෙසට අධිකරණයෙන් ඉල්ලා සිටියේය.මීට අමතරව හිටපු නියෝජ්‍ය පොලිස්පතිවරයා අධිකරණයට ගෙන ඒමේදී හා ගෙන යාමේදී විශේෂ ආරක්ෂාවක් හා බන්ධනාගාරය තුළදී ඔහුට විශේෂ ආරක්ෂාවක් ලබාදෙන ලෙසට ඔහුගේ නීතිඥවරයා අධිකරණයෙන් ඉල්ලා සිටියේය. අදාළ කරුණු සලකා බැලූ මහේස්ත්‍රාත්වරිය සැකකරු මේ මස 19 වන දින දක්වා රක්ෂිත බන්ධනාගාරගත කරමින් ඔහුගේ විශේෂ ප්‍රකාශය ලබා ගැනීමට රහස් පොලිසියට මේ මස 8 හා 9 දින අවසර ලබා දුන්නාය. සැකකරු වෙනුවෙන් නීතිඥ අජිත් පතිරණ, අනුර සෙනෙවිරත්න හා රසික සමරවික්‍රම ජිනේන්ද්‍ර කංකානම්ගේ නීතිඥවරු පෙනී සිටියහ. පැමිණිල්ල වෙනුවෙන් රහස් පොලිසියේ පොලිස් පරීක්ෂක රංජිත් මුණසිංහ උප පොලිස් පරීක්ෂක උපාලි බණ්ඩාර යන අය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n1308067</link>
    <topic>අකුරණ එජාප ප්‍රාදේශීය නායකයෝ රැසක් ශ්‍රීලනිපය සමඟින් අත්වැල් බැඳ ගනිති</topic>
    <author>ඉන්දික‍ පොල්කොටුව</author>
    <content>පසුගිය මහා මැතිවරණයේදී අකුරණ ප්‍රාදේශීය සභාවට එ.ජා.ප. යෙන් තරග කැර එම සභාවට තේරී පත්වීමට සිටින ඊළඟ අපේක්ෂකයා වන ජානක ජයපාල මහතා ඇතුළු පාරම්පරික එ.ජා.ප. පාක්ෂිකයන් සියයක පමණ පිරිසක් පෙරේදා (04) ශ්‍රී ලංකා නිදහස් පක්ෂයට එක් වූහ.ජනමාධ්‍ය හා ප්‍රවෘත්ති ඇමැති කුණ්ඩසාල ශ්‍රී ලංකා නිදහස් පක්ෂ ප්‍රධාන සංවිධායක කෙහෙළිය රඹුක්වැල්ල මහතාට බුලත් හුරුළු දී මේ පිරිස ශ්‍රීලනිප යට එක් වූහ.මෙවර මැතිවරණය සඳහා එ.ජ.නි.ස.යෙන් තරග කරන හිටපු මධ්‍යම පළාත් සභා මන්ත්‍රී ගුණතිලක රාජපක්ෂ මහතාගේ මෙහෙයවීමෙන් සංවිධාන කර තිබූ මැතිවරණ ප්‍රචාරක රැස්වීමකදී මොවුහු ශ්‍රී.ල.නි.ප. යට එක් වූහ.කටුගස්තොට බෞද්ධ බල මණ්ඩල ශාලාවේදී මේ රැස්වීම පැවැත්විණි. එ.ජා.ප. පර්ෂද හා ශාඛා සමිති සභාපති ලේකම්වරුන් ඇතුළු එම පක්ෂයේ හාරිස්පත්තුව මැතිවරණ කොට්ඨාසයේ ප්‍රබල එක්සත් ජාතික පාක්ෂිකයන් පිරිසක් මෙලෙස ශ්‍රීලනිප යට එක් වූ අතර ජනාධිපති මහින්ද රාජපක්ෂ මහතා ගෙන යන වැඩපිළිවෙළ පිළිබඳ දැඩි ප්‍රසාදයෙන් කතා කළ ඔවුහු ඒ වෙනුවෙන් තම උපරිම සහාය ලබා දෙන බව පවසයි.මේ අතර එ.ජා.ප. ය කිසිදු නායකත්වයක් නොමැතිව පහළටම ඇදවැටී ඇති බවත් එය මේ වන විට අයිස් කන්දක් දියවී ගොස් ඇති ආකාරයට පත්ව ඇති බවත් ශ්‍රී.ල.නි.ප. යට එක්වූ ජානක ජයපාල මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n1308068</link>
    <topic>පස් කන්දක් නිවෙසට කඩා වැටී අයෙක් මරුට</topic>
    <author>උදුලා පීරිස් සහ ගම්පොළ සමූහ</author>
    <content>කඳුකර ප්‍රදේශයට පෙරේදා සවස (04) සිට නැවතත් ආරම්භ වී ඇති ධාරාණිපාත වර්ෂාව සමඟ ගම්පොළ සිංහාපිටිය උතුර ජනපදයේ නිවසක් මතට පස් කන්දක් කඩා වැටී එහි සිටි පස් දෙනෙකු එයට යටවීමෙන් එක් කාන්තාවක් මියගොස් සිව් දෙනෙකු තුවාල ලබා ගම්පොළ හා පේරාදෙණිය ශික්ෂණ රෝහලට ඇතුළත් කොට තිබේ.වර්ෂාවත් සමඟ ඇතිව තිබෙන නාය යාමේ අවදානමත් සමඟ ප්‍රදේශයේ පදිංචි පවුල් 25ක් පෙරේදා (04) රාත්‍රීයේ ඉවත් කර කොටසක් සිංහාපිටිය ධර්මාශ්‍රම විහාරයේ හා ඉතිරි පිරිස ඔවුන්ගේ ඥාතීන්ගේ නිවාස වල පදිංචි කරවීමට පියවර ගත් බව ප්‍රදේශයේ ග්‍රාම නිලධාරීවරුන් වන සී.පී. සදරන්, ප්‍රසන්න ගොඩමුන්න හා සමාජ සේවා නිලධාරී චතුරංග හේරත් යන මහත්වරු සඳහන් කළහ.පස් කන්දට යටවීමෙන් මියගොස් ඇත්තේ එන්.පී. අනුලාවතී නැමති 55 හැවිරිදි දෙදරු මවකි.ඇගේ දියණියන් දෙදෙනා හා ඔවුන්ගේ දස හැවිරිදි හා අට හැවිරිදි පිරිමි ළමුන් දෙදෙනා මෙසේ තුවාල ලබා රෝහල්ගත කොට තිබේ.මොවුන් දහවල් බත් උයා සවස් වරුවේ ඒවා කෑමට සූදානම්ව සිටියදී නිවස තුළට කඩා වැටී ඇති පස් කන්දට යටවී තිබේ.ප්‍රදේශවාසීන් එක්ව බිත්තියට හා පස්වලට යටවී සිටි මොවුන් ගොඩගෙන ගම්පොළ ශික්ෂණ රෝහලට රැගෙන ගියද ඒ වන විටත් අනුලාවතී මහත්මිය මියගොස් සිටි බව ප්‍රදේශවාසීහු පවසති.තුවාල ලබා ඇති මිය ගිය අනුලාවතීගේ එක් දියණියක් අට මස් ගැබිනියක් වන අතර අසාධ්‍යව සිටි ඇ‍ය පේරාදෙණිය රෝහල වෙත මාරු කර යවා තිබේ.මෙම විපත සෙවීම සඳහා අග්‍රාමාත්‍ය පුද්ගලික ලේකම් නීතිඥ අනුරාධ ලංකා ජයරත්න, හිටපු පළාත් සභා මන්ත්‍රී ආනන්ද අලුත්ගමගේ ඇතුළු නාගරික මන්ත්‍රීවරු පැමිණ අවශ්‍ය පියවර ගන්නා ලෙස බලධාරීන්ට දැනුම් දෙන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n1308069</link>
    <topic>මාතලේ එජාප 250ක් ශ්‍රීලනිපයට</topic>
    <author>අසේල කුරුළුවංශ</author>
    <content>මාතලේ දිස්ත්‍රික්කයේ පාරම්පරික එජාප පාක්ෂිකයන් 250ක පමණ පිරිසක් පසුගියදා මාතලේ ශ්‍රී.ල.නි.ප.ආසන සංවිධායක ප්‍රවාහන නියෝජ්‍ය ඇමැති රෝහණ දිසානායක මහතා හමුවී ශ්‍රී.ල.නි.ප.සාමාජිකත්වය ලබාගත්හ.මාතලේ විහාර පාර, අගලවත්ත, හරස්ගම, ගම්මාන නියෝජනය කරමින් මේ පිරිස එජාපයේ සිට ශ්‍රී.ල.නි.පයට එක්වූ අතර මේ හමුව මාතලේ ප්‍රබල එජාප පාක්ෂිකයකුවූ මාතලේ ප්‍රසංගි සමූහ ව්‍යාපාරයේ අධිපති කේ.ඩබ්ලිව්.පෙරේරා මහතා විසින් සම්බන්ධීකරණය කරනු ලැබීය.එක්සත් ජනතා නිදහස් සන්ධානය පක්ෂ භේදයෙන් තොරව සිදුකරන්නාවූ සංවර්ධන වැඩපිළිවෙළ නිසා අද එජාප පාක්ෂිකයන් සන්ධානය හා අත්වැල් බැඳගනිමින් සිටින බව මෙහිදී ප්‍රවාහන නියෝජ්‍ය ඇමැති රෝහණ දිසානායක මහතා කීය.මාතලේ විහාර පාර එදා පටන් පැවැතියේ එජාප බලාකොටුවක් ලෙස බවත් අද එම ප්‍රදේශයේ ක්‍රියාකාරි එජාප සාමාජිකයින් ශ්‍රී.ල.නි.පයට එක්වීම තුළ ඉදිරි මැතිවරණයේදී එජාපයට විහාර පාරෙන් ඡන්ද නොලැබෙන බවත් කේ.ඩබ්ලිව්.පෙරේරා මහතා පැවසුවේ ය.මෙවර මධ්‍යම පළාත් සභාවට එක්සත් ජනතා නිදහස් සන්ධානයෙන් තරග වදින හිටපු පළාත් සභා මන්ත්‍රිවරුන් වන පරාක්‍රම දිසානායක, චම්පික විජේරත්න මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n13080610</link>
    <topic>නීතිය ක්‍රියාත්මක කිරීම නිවැරැදි නම් රටේ ආර්ථිකයට එය වි‍ශාල ශක්තියක්</topic>
    <author>මහින්ද අලුත්ගෙදර</author>
    <content>රටක ස්වෛරීභාවය හා භෞමික අඛණ්ඩතාව සුරක්ෂිත වීම මෙන්ම නීතිය ක්‍රියාත්මක කිරීම නිවැරදිව සිදුවන්නේ නම් එය රටේ ආර්ථිකයට වි‍ශාල ශක්තියක් බව ආර්ථික සංවර්ධන ඇමැති බැසිල් රාජපක්ෂ මහතා පවසයි .රටේ නීතිය ක්‍රියාත්මක ‍නොවන්නේ නම් සහ ත්‍රස්තවාදී ගැටුම් පවතින්නේ නම් ආර්ථිකය අඩපණ වෙනවා සේම ජනජීවිත අඩාල වන බව පෙන්වා‍දෙන ඇමැතිවරයා වත්මන් ශ්‍රී ලංකාවේ ආර්ථික සංවර්ධනය ඉතාම යහපත් අයුරින් සිදුවන බවද ශ්‍රී ලංකා ආර්ථිකයට වැඩිම විදේශ විනිමයක් උපයා දෙන්නේ විදේශ රැකියාවන්හි නිරත ශ්‍රී ලාංකික ශ්‍රමිකයන් බවද සදහන් කරයි.ඇමැතිවරයා මේ බව සඳහන් කළේ නෙළුම් පොකුණ මහින්ද රාජපක්ෂ රඟහලේ පැවැති දීප ව්‍යාප්ත මට්ටමින් පිහිටුවනු ලැබූ ‘රටවිරුවෝ සංවිධානයේ ජාතික මහා සම්මේලනය සහ සංස්කෘතික දැක්ම’ උළෙල අමතමිනි. රටපුරා පිහිටි ප්‍රාදේශීය ලේකම් කොට්ඨාස 336 ක රටවිරුවෝ සංවිධාන පිහිටුවා තිබෙන අතර නිලධාරීන් 4,704 දෙනෙකුගෙන් සමන්විත මේ සඳහා සාමාජික සාමාජිකාවන් විශාල ප්‍රමාණයක් ඒකරාශි වී සිටිති. ප්‍රාදේශීය ලේකම් කොට්ඨාස, දිස්ත්‍රීක් හා ජාතික මට්ටමේ ඒකක 3 ක් යටතේ පූර්ණ සාමාජිකත්වය ලබා තිබේ.මෙහිදී වැඩිදුරටත් අදහස් දැක්වූ බැසිල් රාජපක්ෂ මහතා,විවිධ ක්ෂේත්‍රයන්හි සේවය කරන පිරිස් තමන්ගේ ක්ෂේත්‍රය වෙනුවෙන් යම් දායකත්වයක් දක්වනවා. ශ්‍රී ලංකාවේ ආර්ථීකය ශක්තිමක් කිරීම සඳහා වැඩිම විදේශ විනිමයක් ලබාදෙන්නේ විදේශ රටවල සේවය කරන ශ්‍රී ලාංකිකයන් . රට වෙනුවෙන් ඔවුන්ට වගේම ඒ අයගේ පවුලේ ඥාතීන් වෙත අපේ ගෞරවය පිරිනමනවා. රටක ආර්ථිකය වෙනුවෙන් දායකවන්න විවිධ ක්‍රමවේද තිබෙනවා.වසර තිහක කාලයක් මේ රටේ පැවැති ත්‍රස්තවාදී අරගලය අවසන් කරන්නට අපේ රණවිරුවන් විශාල දායකත්වයක් ලබාදුන්නා . මානුෂීය මෙහෙයුමක් කරගෙන යන අවස්ථාවක සෙසු අංශයන්හි සංවර්ධනය වෙනුවෙන් මුදල් වෙන්කරන්න අපහසුයි. නමුත් මේ කාර්යයද අපි ක්‍රියාත්මක කළා . ඒ වෙනුවෙන් අපිට විදේශ විනිමය අවශ්‍ය වුණා. ඉතිහාසයේ සිට මීට වර්ෂ දෙක තුනකට පෙර කාලය දක්වා අපේ රටට සහල් ආනයනය කළා. ඒ වගේම අපිට යුද උපකරණ ගන්න සිදුවුණා. එවැනි අවස්ථාවක රටට විදේශ විනිමය අවශ්‍ය වෙනවා.එදා විදේශ විනිමය නොමැති කමින් අපේ රටේ කර්මාන්ත වැසී ගියා. සංචාරකයන් රටට පැමිණියේ නැහැ. අපේ රටට පැමිණෙන ගුවන් යානාද නවතා දැම්මා. එවැනි තත්ත්වයන් පැවතියා. එවැනි අවස්ථාවක අපේ රටට විදේශ විනිමය උපයා දුන්නේ විදේශ රටවල සේවය කරන ශ්‍රී ලාංකිකයන් විසිනි. ජනාධිපති මහින්ද රාජපක්ෂ මහතා මේ රටේ රණවිරුවන්ට සේම රටවිරුවන්ටද සලකනවා. රටවිරුවන් තමන්ගේ ඥාතීන්, හිතවතුන්ගෙන් වෙන්ව විදේශ රටවල රැකියා සඳහා පිටත්ව යනවා . ඇත්තටම එය අපහසු කාර්යයක්. කෙසේ හෝ ඔවුන්ගේ පවුලේ අවශ්‍යතා වෙනුවෙන් විදේශ රටවල රැකියා සඳහා පිටත්ව යනවා.ඇතැමුන් මෙවැනි පිරිසක් හෑල්ලුවට, අපහාසයට ලක් කරන්නේ නම් ඒ කරන්නේ ඔවුන්ට ලොකු අසාධාරණයක් බව කියන්න කැමැතියි. රටවිරුවන්ගේ ආරක්ෂාව මෙන්ම ආත්ම ගෞරවය සුරක්ෂිත කිරීම මේ සම්මේලනයෙන් බලාපොරොත්තු වෙනවා . ඇතැමුන් හාස්‍යයට ලක් කරනවා . ඔවුන් අතහැර දැමිය යුතු නැහැ. මේ පිරිස රැකගත යුතු අවස්ථාවක වැරැදි ලෙස අර්ථකථනය කළයුතු නැහැ.ඒ අයගේ ආත්ම ගෞරවය රැකෙන ලෙස කටයුතු කළ යුතු වෙනවා. ඒ සඳහා අවශ්‍ය ඕනෑම සහයෝගයක් ලබාදෙන්නට අපි සූදානම්. මේ සංවිධානයේ පිරිස සංඛ්‍යාත්මකව වැඩිකළ යුතු වෙනවා . එහිදී උපාධිධාරී සංවර්ධන නිලධාරීන් 16,000 කගේ සේවය ලබා දෙන්නටද පියවර ගන්නවා.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා- විදේශ රටවල රැකියාවේ නියුතු රටවිරුවන්ගේ අවශ්‍යතා වෙනුවෙන් රජය විවිධ වැඩසටහන් ක්‍රියාත්මක කර තිබෙනවා. . අද රටවිරුවෝ වැඩසටහන හරහා රටවිරු පවුල්වල නිවාස 700 ක් ඉදිකිරීම සඳහා ඉල්ලුම්පත් ලැබී තිබෙනවා. ඒ වගේම නිවාස 100 කට වැඩි ප්‍රමාණයක් මේ වනවිට ඉදිකර තිබෙනවා. මේ වසර අවසන් වීමට ප්‍රථම ඉල්ලුම්කර තිබෙන නිවාස 700 ඉදිකරන්න බලාපොරොත්තු වෙනවා. මේ කාර්යය වෙනුවෙන් ශ්‍රී ලංකා සමෘද්ධි අධිකාරිය සහයෝගය ලබාදෙනවා. පසුගිය 2005 වසරේදී මහින්ද රාජපක්ෂ මහතා මේ රටේ ජනාධිපති තනතුරට පත්වන අවස්ථාව වනවිට ත්‍රස්තවාදය පරාජය කිරීම සිහිනයක් පමණකැයි සිතුවා . නමුත් කොටි ත්‍රස්තවාදය පරාජය කරන්නට ඒ මහතා ජනතාවගේ ආකල්පමය වෙනසක් ඇති කළා.හමුදාවේ මෙන්ම පොලිසියේ සහ සිවිල් ආරක්ෂක නිලධාරීන්ට රණවිරුවන් යැයි හැදින්වූ අතර එලෙසම අපේ රටට විශාල සේවයක් ඉටුකරන විදේශගත ශ්‍රී ලාංකික ශ්‍රමිකයන් රටවිරුවන් වශයෙන් හදුන්වන්නට පියවර ගත්තා. රටවිරුවන් වශයෙන් හදුන්වන අවස්ථාවේදී ඇතැමුන් සිනාසුණා. නමුත් අද එය මේ රටේ සමාජගත කරන්නට අපිට හැකිවුණා. මේ කාර්යය වෙනුවෙන් ජනාධිපති මහින්ද රාජපක්ෂ මහතා සහයෝගය ලබාදෙනවා. හිටපු කම්කරු ඇමැතිවරයා වශයෙන් මහින්ද රාජපක්ෂ මහතා මේ රටේ විදේශගත ශ්‍රමික ප්‍රජාව වෙනුවෙන් දැවැන්ත වැඩ කොටසක් ඉටුකර තිබෙනවා. ජාති, කුල, ආගම් භේදයකින් තොරව සියලු දෙනාම සම්බන්ධ කරගෙන රටවිරුවෝ සංවිධානය නිර්මාණය කර තිබෙනවා . සෑම දිස්ත්‍රික්කයකම, සෑම ප්‍රාදේශීය ලේකම් කොට්ඨාසයකම නියෝජිතයන් මේ වෙනුවෙන් සම්බන්ධ කර ගත්තා.මෙහි විශේෂත්වය වන්නේ සෑම ජන කොටසක්ම සහභාගි වීමයි. අපේ රටට විදේශ විනිමය උපයා දෙන රටවිරුවන් ඇඟයීම වෙනුවෙන් ගත් පියවරක් වෙනවා . ඇත්තටම මෙය ආරම්භය පමණයි. අපිට තව බොහෝ දුරක් යායුතු වෙනවා. මේ වනවිට මිලියන 1.7 ක ශ්‍රී ලාංකික පිරිසක් විදේශ රටවල සේවය කරනවා. මෙයින් භාගයක් හෝ රටවිරුවෝ සංවිධානයට සම්බන්ධ කරගන්නට අපේක්ෂා කරනවා. සෑම ග්‍රාමසේවා වසමකම සේවය කරන උපාධිධාරීන් මේ වෙනුවෙන් සහයෝගය ලබා දෙනවා. මෙහි නියෝජිත මහා සම්මේලනය මේ වසර අවසානයේ පවත්වන්නට අපි බලාපොරොත්තු වෙනවා යැයි ප්‍රකාශ කළේය.රැකියා සදහා විදේශ ගතව සිට ආපසු පැමිණි, රැකියා සදහා දැනට විදේශ ගතව සිටින සහ රැකියා සඳහා විදේශ ගතවීමට අපේක්ෂා කරන පිරිස් ඒකරාශී කරමින් ඔවුන්ගේ ගැටලු හා අවශ්‍යතා හඳුනාගෙන ඊට පිළියම් යෙදීමේ අරමුණින් ආරම්භ කරන ලද මේ ‘රටවිරුවෝ සංවිධානය’ පවුල් ඒකක වෙත උසස් ජීවන තත්ත්වයක් ලබාදීම හා ඒ තුළ ඒකරාශි වන රටවිරුවන්ට විදේශ සේවා නියුක්ති කාර්යාංශය හා රජයේ අනෙකුත් අමාත්‍යංශ සමඟ ප්‍රබල සම්බන්ධීකරණ යාන්ත්‍රණයක් සැකසීම මෙමඟින් අපේක්ෂා කෙරේ.විදේශ රැකියා සදහා මෙරටින් බැහැරව ගොස් ආපසු පැමිණ සිටින ශ්‍රී ලාංකිකයන්ගේ වෘත්තීය ආරක්ෂාව තහවුරු කරමින් එම පවුල්වල සාමාජිකයින් බලසතු කරමින් එම පිරිස ආර්ථික වශයෙන් සවිමත් කිරීමද මෙහි තවත් අරමුණකි. රටවිරුවන්ගේ සියලුම සුභසාධන වැඩසටහන් ග්‍රාමීය මට්ටමේ සිට ජාතික මට්ට්ම දක්වා ක්‍රියාත්මක කිරීමේ වගකීම දිස්ත්‍රික් මට්ටමේ විධායක කමිටු හා ජාතික මට්ටමේ විධායක මණ්ඩලයෙන් සිදුකෙරෙන අතර විදේශ රැකියා සඳහා ගොස් නැවත පැමිණ සිටින, දැනට ගොස් සිටින හා යාමට නියමිත පුද්ගලයන්ගේ පවුල් නියෝජනය වීම සඳහා එක් පවුලකින් එක් සාමාජිකයෙකුට පමණක් සාමාජිකත්වය ගත හැකි පරිදි මේ සංවිධානය විවෘතව පවතී.විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් නිශ්ශංක විජේරත්න, ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර, සාමාන්‍යාධිකාරී හරිස්චන්ද්‍ර බටගොඩ, ශ්‍රී ලංකා විදේශ රැකියා පෞද්ගලික ඒජන්සියේ සභාපති සේනක අබේගුණසේකර මහත්වරුද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n13080611</link>
    <topic>දැයේ දරුවන් යහමගට යොමුකිරීම ජාතියේ එකමුතුවට පිටිවහලක්</topic>
    <author>රක්ෂණ ශ්‍රියන්ත</author>
    <content>දැයේ දරුවන් යහපත් මගට ගැනීමටත් ජාතියේ එකමුතු බව ඇති කරන්නටත් පොත් රචනා කරමින් සමන්මලී පද්මකුමාර මහත්මිය ගන්නා උත්සාහය ප්‍රශංසනීය බව නාමල් උයනේ රාහුල හිමියෝ පැවසූහ.ජාතියේ එකමුතුව රුකගන්නට මහදැනමිත්තණිය ගැන ලියු පොත වඩාත් හේතුවන බවද රාහුල හිමියෝ පෙන්වා‍ දෙති.උන්වහන්සේ මේ බව පැවසූවේ පසුගිය 2දා කොළඹ බණ්ඩාරණායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැති සමන්මලී පද්මකුමාර මහත්මිය රචනා කළ මහදැනමිත්තණියයි ගෝලියො පස්දෙනයි කථාව රැගත් "මුත්තා මඩෙන් ගොඩට ගත්තා" සහ "හපනා ආවා" ළමා පොත් දොරට වැඩුණු උත්සව අවස්ථාවට එක්වෙමිනි.මේ අවස්ථාවේ පෙරපාසල් දරුදැරියන් හා නුගේගොඩ සමුද්‍රදේවි බාලිකා විද්‍යාලයේ දැරියන් මේ පොත්වල අඩංගු කථා සාරය ප්‍රාසාංගිකව ඉදිරිපත් කරමින් සභාව ප්‍රබෝධමත් කරනු ලැබීය.මෙහදී වැඩිදුරටත් අදහන් දැක්වූ නාමල් උයනේ රාහුල හිමියෝ, තමන් වදන දරුවන් බෙල්ල මිරිකා කුණු බක්කියට හා ගඟට දමන මෙවන් යුගයක දැයේ දරුවන්ගේ වටිනාකම රටට කියමින් දරුවන් යහපත් මගට ගන්නට සමන්මලී පද්මකුමාර මහත්මිය මෙවන් පත පොත රචනා කරමින් ගන්නා උත්සහය ජාතියම අගය කළ යුතුයි.ජාතිය ඒකරාශි කර ගනිමින් දරුවන් යහමගට ගන්නටත් අපේකම අපේ ජාතිය ගැන දරුවන්ට අවබෝධයක් ආඩම්බරයක් ඇතිවන මෙවැනි නිර්මාණ කිරීම ප්‍රශංසනීයයි.මිනොබුසන් ළදරු පාසලේ නිර්මාතෘ මහරගම මහින්ද හිමියෝ අදහස් දක්වමින්, රට රැක ගන්නට නම් දරුවන් යහපත් හරිමගට ගත යුතුයි. ඒ සදහා මෙවැනි පත පොත තුළින් ඒ සඳහා මනා අත්වැලක් සැපයෙනවා.පද්මකුමාර මහත්මිය අනෙක් අයට වඩා හැමදේම වෙනස් අයුරින් දකින සුවිශේෂී චරිතයක්. ඇයට හොද සුපහන් සිතක් තිබෙනවා. මේ ලෝකයේ හැමදේම බිහිවි ඇත්තේ හොද සිත් තුළිනුයි. ඒ අයුරින් ඇය අතින් ලියවී ඇති පොත් තුළින් දරුපරපුරේ අනාගතය මෙන්ම දරුවන්ට යහපත් දේ කියවීමට අත්දැකීමටත් හේතුවනවා.පද්මකුමාර මහත්මිය අනෙක් අය නොදකින සමාජයේ සියුම් තැන් හොදින් අ‍වබෝධ කරගනිමින් අපේ අනන්‍යතාවය ගැන දරු පරපුරට ලබාදෙන මේ මහඟු ආදර්ශය අප අගය කරනවා.සමන්මලී පද්මකුමාර මහත්මිය අදහස් දක්වමින්, මහදැනමිත්තණිය ගැන අපේ ඉතිහාසයේ තිබුණත් එය රචනයට ආවේ නෑ. මහදැනමිත්තණිය තමයි මහදැනමුත්තත් රැකගෙන ගේ දොර බලාගෙන සිටියෙ. මහදැනමුත්තාගෙ කතාවෙන් අපේ මිනිසුන්ගෙ යහගුණ නැති බව කියමින් විදේශිකයන් අපට සිනහ වුණා. ඉතිහාසයේ මඩේ වැටුණු මුත්තාව ගොඩගත්ත මිත්තණියගේ කතාව මට මේ කතා‍පොත් ලියන්න සංකල්පයක් වුණා. මේ තුළින් මට අවශ්‍ය වුණේ සිංහලයන්ගේ ඇති මනුස්සකම ගැන කියන්නයි. ඒ තුළින් ළමා පරපුරට අපේකම ගැනත් යහපත් සමාජය ගැනත් කියාදෙන්න මේ ‍තුළින් හැකිවනවා.මම සතුන්ට ඉතා ආදරය කරනවා. හපනා සංකල්පය මා තුළ ගොඩනැඟු‍නේ මගේ දරුවන්ට මා ගෙනත් දුන් හා පැටවුන් දෙදෙනකු නිසයි. මා ඒ තුළින් අනාගතය බාර ගැනීමට සිටින අපේ පුංචි මල් කැකුළු වන් දරුවන්ට යහපත් යමක් දීමට උත්සහා කළා.මේ අවස්ථාවට ඇමැති ගීතාංජන ගුණවර්ධන, නාවික හමුදාපති ජයනාත් කොළඹගේ, ආචාර්ය පණ්ඩිත් අමරදේව, එඩ්වින් ආරියදාස, විශාරද නන්දා මාලනී, උපාලි කන්නංගර මහත්ම මහත්මීහු මෙන්ම, ලේක්හවුස් ආයතනයේ සභාපති ‍ජ්‍යෙෂ්ඨ මාධ්‍යවේදි බන්දුල පද්මකුමාර, කර්තෘ මණ්ඩල අධ්‍යක්ෂ සීලරත්න සෙනරත් මහත්වරු මෙන්ම ලේක්හවුස් අධ්‍යක්ෂ මණ්ඩලය, දිනමිණ කර්තෘ ගාමිණී ජයලත් ඇතුළු ලේක්හවුස් පුවත්පත්වල කර්තෘවරුන්, සංගීතවේදීන්, කලකරුවන්, ග්‍රන්ථ කතුවරුන්, නුගේගොඩ සමුද්‍රදේවි බාලිකා විද්‍යාලයේ වත්මන් විදුහල්පතිනිය හා හිටපු විදුහල්පතිවරියන් ඇතුළු ගුරු මඩුල්ල හා සිසු දැරියන් හා පෙරපාසල් ගුරුවරුන් ඇතුළු දරු දැරියන් විශාල පිරිසක් ද එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n13080612</link>
    <topic>අවිනීත නොහික්මුණු ක්‍රියාවල නිරත නොවීමට සන්ධාන අපේක්ෂකයන් වගබලාගත යුතුයි</topic>
    <author/>
    <content>වයඹ පළාත් සභා මැතිවරණයේ එක්සත් ජනතා නිදහස් සන්ධානයේ ප්‍රධාන මැතිවරණ සංවිධායක වශයෙන් පත්කර තිබෙන්නේ ඇමැති මෛත්‍රීපාල සිරිසේන මහතායි. එක්සත් ජනතා නිදහස් සන්ධානයෙන් එම පළාත් සභාවට තරග වදින අපේක්ෂකයින්ගේ ජයග්‍රහණය තහවුරු කිරීම සඳහා මැතිවරණ මෙහෙයුම් කාර්යාලය පසුගියදා ඇමැතිවරයා අතින් විවෘත විය.එම අවස්ථාවට මැති ඇමැතිවරු විශාල පිරිසක් සහභාගි වූ අතර, ඊට සහභාගි වු ඇමැතිවරයා වැඩිදුරටත් මෙසේ පැවැසීය.ශ්‍රී ලංකා නිදහස් පක්ෂයේ මහලේකම්වරයා විදියට අපේ නායකත්වය ජනාධිපතිතුමා වෙනුවෙන් මේ මැතිවරණ කාර්යාලය විවෘත කළ පළමු දවසෙම මම අපේ අපේක්ෂකයින්ගෙන් ඉල්ලීමක් කරන්න කැමැතියි. මේ මැතිවරණය විනයගරුක, හික්මීමක් සහිත, සාමකාමී ආදර්ශමත් නිදහස් හා සාධාරණ මැතිවරණයක් වශයෙන් පවත්වාගෙන යාම සඳහා අප සියලුදෙනා ඉතා ඉහළ වගකීමකින් කටයුතු කළ යුතුයි.එක්සත් ජනතා නිදහස් සන්ධානයේ සියලු දෙනාගේ සහෝදරත්වය, මිත්‍රත්වය, සුහදතාව, මැතිවරණ මෙහෙයවන සියලුදෙනාත් ආධාරකරුවන්ට දිය යුතු ආදර්ශයයි. එක අපේක්ෂකයෙක් තමන්ගේ සහෝදර අපේක්ෂකයකු විවේචනය නොකළ යුතුයි. මැතිවරණ ප්‍රතිඵල නිකුත් වුණාට පස්සේ සැබෑ ලෙසම අපි විශිෂ්ට ජයග්‍රහණයක් කළා කියලා අපේ හෘදසාක්ෂියට අනුව අපිට සතුටුවෙන්න පුළුවන් වෙන්නේ අපි අනුගමනය කරන ආචාරශීලී, විනයගරුක, හික්මීමක් ඇති ආදර්ශමත් මැතිවරණ ව්‍යාපාරයක් තුළ පමණයි.ජනාධිපතිතුමා කියලා තියෙන්නේ රටේ ජාතික අනන්‍යතාව ජාතක වශයෙන් පමණක් නොවෙයි අන්තර්ජාතික වශයෙන් ජාතියේ ප්‍රතිමූර්තියක්, කැඩපතක් විය යුතුයි කියලයි. එතුමාගේ නායකත්වයට අභියෝග කළ හැකි විපක්ෂයක් හෝ විපක්ෂ නායකයෙක් අද මේ රට තුළ නැහැ.අපේ පක්ෂයේ අපේක්ෂකයෙක් මැතිවරණ නීති කඩ කළොත්, අවිනීත විදිහට හැසිරුනොත් අපි අතරේ සාමය කඩවන ආකාරයට කටයුතු කළොත්, කිසිම ආකාරයකින් මැතිවරණය මෙහෙයවන අපි ශ්‍රී ලංකා නිදහස් පක්ෂය විදිහටත් එක්සත් ජනතා නිදහස් සන්ධානය විදිහටත්, ආණ්ඩුව විදිහටත්, ඒ අයට කිසිම සමාවක් දෙන්නේ නැහැ. අද මෙතන මහා සංඝරත්නය වැඩම කර තිබෙනවා. මම උන්වහන්සේලා ඉදිරියේ ප්‍රතිඥාවක් දෙනවා වැරදි කරන කිසිම කෙනෙක් රකින්නේ නැහැ කියලා. විනීතකම, හික්මීම, යහපත් බව ගුණගරුක බව රකින කෙනාට අපි ශක්තිය දෙනවා. මේ මැතිවරණ ව්‍යාපාරයේදී කිසිම අපේක්ෂකයකුට පෞද්ගලිකව විශේෂ සහයෝගයක් අපි කාගෙන්වත් ලැබෙන්නේ නැහැ.අපේ පළවෙනි අරමුණ ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය වෙනුවෙන් විශිෂ්ට ජයග්‍රහණයක් ලබාගැනීමයි. දෙවන අරමුණ මැතිවරණය තුළ පසුගිය මැතිවරණයන්ට වඩා 2/3 ඉක්මවා ගිය අතිවිශිෂ්ට ජයග්‍රහණයක් ලබා ගැනීමයි. ඒ නිසා සැමට ආදර්ශමත් මැතිවරණ ව්‍යාපාරයක් වයඹ පළාත තුළ ක්‍රියාත්මක කිරීම ශ්‍රී ලංකා නිදහස් පක්ෂයේ මහලේකම්වරයා විදිහට මගේ අරමුණ යැයි ද ඇමැතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n13080613</link>
    <topic>ජනතාව මෙවර ලබා දෙන සෑම ඡන්දයක්ම මවුබිමේ අනාගතය වෙනුවෙන් එක්වෙනවා</topic>
    <author>ඉන්දික පොල්කොටුව සහ හාරිස්පත්තුව මධ්‍යම විශේෂ</author>
    <content>ත්‍රස්තවාදයට උණ්ඩයෙන් ලබා ගැනීමට නොහැකි වූ ඊළාම් සිහිනය කතිරය හරහා ලබාදීමට ඇතැම් බලවේග උත්සාහ කරන බැවින් ජනාධිපතිතුමන් ප්‍රමුඛ රජය ශක්තිමත් කිරීමට මෙවර මැතිවරණයේදී ජනතාව ලබාදෙන සෑම ඡන්දයක්ම මාතෘභූමියේ අනාගතය වෙනුවෙන් එක්වෙන බැව් ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පැවැසීය.උතුරේ මැතිවරණය පැවැත්වීම හරහා ජාත්‍යන්තරයට ඉහළම පණිවුඩයක් ලබාදීමට හැකිවූ බවත් එදා නැඟෙනහිර මුදාගෙන එහි මැතිවරණයක් පවත්වා එහි ජනතාවට ඉහළම ප්‍රජාතන්ත්‍රවාදයක් ලබා දුන් අයුරින් අද උතුරට ද එම ඡන්දයේ අයිතිය ලබාදී ඇතැයි ඇමැතිවරයා කීය.කටුගස්තොට බෞද්ධ බල මණ්ඩල ශාලාවේ පැවැති එජනිස රැලියකදී හෙතෙම මේ බැව් පැවැසීය.හිටපු පළාත් සභා මන්ත්‍රී මෙවර මධ්‍යම පළාත් සභා එජනිස අපේක්ෂක ගුණතිලක රාජපක්ෂ මහතා විසින් මෙය සංවිධානය කැර තිබිණි.මධ්‍යම වයඹ මැතිවරණ සන්ධානය ඉතා විශිෂ්ට අයුරින් ජය ගන්නා බවත් උතුරේ මැතිවරණය ද එලෙස ජයගැනීමට ආණ්ඩුවට ඉහළම ශක්තිය ඇති බවත් ඇමැතිවරයා කීය.එදා ත්‍රස්තවාදය පරාජය කැර රටට ස්ථිරසාර නිදහස උරුම කර දුන් ජනාධිපතිතුමන් විදුලි පුටුවට යැවීමට චැනල් ෆෝ බලධාරින් ගෙන යන වැඩපිළිවෙළ පරාජය කිරීමට ජනතාව රජයට ලබාදෙන හැම කතිරයක් අතිමහත් ශක්තියක් බවද ඇමැතිවරයා පැවැසීය.ජේ. ආර්., චන්ද්‍රිකා, ෙප්‍ර්මදාස, විජේතුංග වැනි සෑම නායකයකුම ත්‍රස්තවාදය අවසන් කිරීමට විවිධ ක්‍රියාමාර්ග ගනු ලැබූ බවත් නමුත් ඔවුනට අවසානයේදී ජාත්‍යන්තරය ඉදිරියේ දණ ගැසීමට සිදුවූ බවද රඹුක්වැල්ල මහතා කීය.ත්‍රස්තවාදය පරාජය කිරීමේ අවසන් මොහොතේදී පවා ජාත්‍යන්තරයෙන් එල්ල වූ සියලු පීඩනයන්ට එඩිතරව හා සෘජුව මුහුණ දෙමින් ජනාධිපතිතුමන් ක්‍රියා කළ නිසා ජාත්‍යන්තරයේ සියලු අභියෝග පරාජය කැර ත්‍රස්තවාදය ද එමගින් පරාජය කිරීමට එදා හැකිවූයේ යැයි ඇමැතිවරයා පැවැසීය.මෙහිදී වැඩිදුරටත් කතා කළ රඹුක්වැල්ල මහතා මෙසේද කීය.මධ්‍යම පළාත් සභා හිටපු මන්ත්‍රී මහනුවර දිස්ත්‍රික් එජනිස අපේක්ෂක ගුණතිලක රාජපක්ෂ මහතා - මගේ වසර 22ක් දේශපාලනයේ බාධා කම්කටොලු රැසක් තිබුණා. නමුත් මං මට කළ හැකි උපරිමයෙන් ජනතාව වෙනුවෙන් සේවය කළා. එනිසා දෙවරක්ම මං ඉහළම මනාපයෙන් පූජාපිටිය ප්‍රාදේශීය සභාවේ සභාපති බවට පත්වුණා. 2006 වසරේදී ශ්‍රී ලංකාවේම තුන්වෙනි ස්ථානයට ප්‍රාදේශීය සභා අපේක්ෂකයකු ලෙස මනාප හිමිකරගත් මට ප්‍රාදේශීය සභා සභාපතිකම නොලැබී යන්නට ගිය අවස්ථාවේ එයට මැදිහත්ව ක්‍රියා කළේ කෙහෙළිය රඹුක්වැල්ල ඇමැතිවරයායි. 2009 වසරේදී පළාත් සභා අපේක්ෂකත්වය නොලැබී යනවිට එය ලබා ගැනීම වෙනුවෙන් ක්‍රියා කළේ ද රඹුක්වැල්ල මහතාය.ජනමාධ්‍ය හා ප්‍රවෘත්ති ඇමැතිවරයාගේ ජ්‍යෙෂ්ඨ උපදේශක මධ්‍යම පළාත් සහකාර අධ්‍යාපන අධ්‍යක්ෂ අධ්‍යාපනපති කහගල සීලානන්ද හිමියන් මෙහිදී අනුශාසනාව කළ අතර අකුරණ ප්‍රාදේශීය සභා උප සභාපති අමරජීව ඉන්ද්‍රකුමාර, හාරිස්පත්තුව ප්‍රාදේශීය සභා මන්ත්‍රීවරුන් වන අසංක බණ්ඩාර, පුෂ්ප හේරත් යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n13080614</link>
    <topic>රටේ පවතින සාමකාමී වාතාවරණය දූ දරුවන්ගේ අධ්‍යාපනයට විශාල පිටිවහලක්</topic>
    <author/>
    <content>අතීතයේ දරුවන්ට හිමිව තිබූ අවාසනාවන්ත, ඛේදනීය දර්ශනවලින් පිරුණු යුගය වෙනුවට නිදහස් අධ්‍යාපනයෙන් ගොඩනැඟුණු ස්වාධීනව හැකියාවන් දියුණු කරගත හැකි, සාමකාමී යුගයක් වර්තමානයේදී දරුවන්ට උදාවී ඇති බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය. ඇමැතිවරයා මේ අදහස් පළ කළේ බොරැල්ල, සීවලිපුර රන්දුණු ළමා සමාජය දෙවැනි වරටත් සංවිධානය කරනු ලැබූ එක්දින නායකත්ව පුහුණු වැඩමුළුවට සහභාගි වූ සිසු දරු දැරියන් පිරිසකට සහතිකපත් ප්‍රදානය කිරීමේ අවස්ථාවට ප්‍රධාන ආරාධිතයා ලෙස සහභාගි වෙමිනි. බොරැල්ල, සීවලි මධ්‍ය මහා විද්‍යාලයේ ප්‍රධාන ශාලාවේදී ඊයේ (04) දින මේ උත්සවය පැවැත්විණි.මෙහිදී වැඩිදුරටත් අදහස් දැක්වු විමල් වීරවංශ ඇමැතිවරයා,අපේ පරම්පරාව ලෝකය දිහා බැලුවාට වඩා වේගයෙන් ලෝකය තේරුම් ගන්න පරම්පරාවක් බවට වර්තමාන දරු පරපුර පත්වෙලා තියෙනවා. ඒ තත්ත්වය නිසා වෙන්න පුළුවන් අද දරුවන් මේ තරගකාරී සමාජයේ මුහුණදෙන අභියෝග සහ ගැටලු පෙර පරම්පරාවන්ට වඩා සංකීර්ණ වෙලා තියෙන්නේ. එක අතකින් අපි දියුණුව කියලා හඹා යන දේ තවත් අතකින් අපේ ජීවිතවලට වෙනත් ආකාරයකට අභියෝග එල්ල කරනවා. ඒ නිසා ඒ අභියෝගවලට මුහුණදිය හැකි සාරධර්මවලින් පිරිපුන්, නායකත්ව හැකියාවලින් යුත්, ප්‍රතිභාපූර්ණ දරු පරපුරක් අපේ රටට අවශ්‍ය වෙනවා. එහෙම දරු පරපුරකට තමයි මේ තරගකාරී, වාණිජවාදී සමාජයේ අතරමං වෙන්නේ නැතිව, අයාලේ යන්නේ නැතිව, නිශ්චිත ඉලක්කයට, තමන්ගේ හැකියාවන් වැඩි දියුණු කරගනිමින් ගමන් කිරීමට පුළුවන් වෙන්නේ.අපේ පරම්පරාවන්ට වඩා මේ දරු පරපුර එක අතකින් වාසනාවන්තයි. ඒ මොකද? අපේ පරම්පරාවන්වල දරුවන් ඉපදිලා ටික කාලයක් යනකොට මේ රටේ සිවිල් යුද්ධයක් ඇතිවුණා. උදේ සවස මළකඳන් දැක දැක අවදිවන, නිදියන ජාතියක කොටස්කරුවන් බවට පත්වන්නටයි අපට සිදුවුණේ. නමුත් මේ දරුවන්ට ඒ අවාසනාවන්ත හා ඛේදනීය දර්ශනවලින් පිරුණු වර්තමානයක් උදාවෙලා නැහැ.පසුගිය කාලයේ නම් යමක්කමක් තියෙන මවුපියෝ තමන්ගේ දරුවන්ව විදේශ රටක ජීවත් කරවන්න කල්පනා කළා මිසක් මේ රට තුළ බලාපොරොත්තු ගොඩනඟා ගන්න ඒ දරුවන්ට පුළුවන් වුණේ නැහැ. දැන් ඒ තත්ත්වය වෙනස් වෙලා තියෙනවා.වර්තමානයේදී මවුපියන්ගේ සහ දරුවන්ගේ ප්‍රාර්ථනාවන් මේ රට තුළට ගොනුවූ ප්‍රාර්ථනාවන් බවට පත්වෙලා තියෙනවා. ඒ නිසා නිදහස් අධ්‍යාපනය තුළින් තමන්ගේ හැකියාවන් ස්වාධීනව දියුණු කරගන්න මේ දරුවන්ට හැකියාව ලැබුණා. ඒ හැකියාව වැඩිදියුණු කරගන්න, සාමුහිකව නායකත්ව හැකියාවලින් යුක්තව වැඩ කරන්න නිවැරැදි තීන්දු තීරණ අරගන්න මේ දරුවන්ව පුරුදු පුහුණු කිරීමේ රන්දුනු ළමා සමාජයේ ප්‍රයත්නයට උපරිම දායකත්වය ලබාදෙන්න අපිට පුළුවන් වුණා.අද මේ ස්ථානයේ ඉන්නවා උසස් පෙළ විභාගයෙන් ඒ සාමාර්ථ 3 ක් ලබාගෙන වාණිජ අංශයෙන් කොළඹ දිස්ත්‍රික්කය නියෝජනය කරමින් විශ්වවිද්‍යාල ප්‍රවේශය හිමිකරගත් කැලණි පාලම යට සේදවත්ත කියන ඉතාම අඩු පහසුකම් ජනාවාසයක ජීවත්වෙලා, කටෝර වු පරිසරයක අධ්‍යාපනය හදාරලා, ආර්ථික අර්බුද, සමාජ අර්බුද මේ මොන බාධක ආවත් තමන්ගේ ඒ අරමුණ ඉවතලන්නේ නැතුව ඒ අධ්‍යාපන ඉලක්කය සාර්ථකව ජයගත් සංජීවනී ප්‍රියදර්ශනී දියණිය.ඒ දියණියට අපි රුපියල් ලක්ෂ 35ක් පමණ වටිනා නිවසක් ලබාදුන්නේ මේ දියණියගේ ධෛර්යවන්තකම අපේ සියලු දරු දැරියන්ගේ ආදර්ශයට භාජනය වෙයි කියන විශ්වාසයෙන් යුක්තව. මං විශ්වාස කරනවා මේ සිවලීපුර ප්‍රදේශය වැනි අඩු පහසුකම් නාගරික ජනාවාසවල ජීවත්වෙන දරු දැරියන් ඒ ආදර්ශය භාවිතයට ගනිමින් තමන්ගේ අධ්‍යාපන ඉලක්කයන් ජය ගනී කියලා.සමහර වෙලාවට අපේ දරුවෝ අගහිඟකම් එනකොට අභියෝග අතහැරලා, ඒවට පහසු පිළිතුරු හොයා ගන්නවා. ඒ මත සාධාරණීකරණය කරනවා. එමඟින් ජීවන අභියෝග අතහැරලා දානවා. ඒක වැරදි තීරණයක්. මොන අභියෝග දුෂ්කරතා ආවත් අපි එක අරමුණකින් යුක්තව ඒවා සමඟ උරෙනුර ගැටිලා ජයග්‍රහණය ලබාගත යුතුයි.මේ දරුවන්ගේ ලෝකය ගොඩනැඟීම අපේ වගකීම වෙනවා. ඔවුන්ගේ අනාගතය සවිමත් ලෙස ගොඩනැඟීමේ යුතුකම සහ වගකීම අපේ දෙවුර මත පැටවිලා තියෙනවා.දරුවන්ට ඔබින ලෝකයක් නිර්මාණය කිරීමේ කාර්යභාරය වැඩිහිටියන් වශයෙන් අප මත පැවරිලා තියෙනවා” යනුවෙන්ද විමල් වීරවංශ ඇමැතිවරයා වැඩිදුරටත් පැවැසීය.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ බොරැල්ල ආසනයේ සම්බන්ධීකරණ ලේකම් චානක සුමිත් කුමාර, දේදුනු ළමා සමාජයේ උපදේශිකා තමරා ලියනආරච්චි, බොරැල්ල ප්‍රජා පොලිස් ඒකකයේ ස්ථානාධිපති අයි. පී. ගුණසේකර යන මහත්ම මහත්මීහු මවුපියෝ, දරු දැරියෝ ඇතුළු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n13080615</link>
    <topic>ඉන්දීය ධීවර මාෆියාවෙන් උතුරේ පවුල් බැට කනවා</topic>
    <author/>
    <content>දකුණු ඉන්දීය දේශපාලකයන් ගේ පූර්ණ අනුග්‍රහය ඇතිව ක්‍රියාත්මක වන ඉන්දීය ධීවර මාෆියාව හේතුවෙන් උතුරේ ධීවර පවුල් දැඩි සේ පීඩාවට පත්ව ඇති මේ මොහොතේ තව දුරටත් නිහඬව නොසිට හැකි නම් මේ අයුක්ති සහගත ක්‍රියා පිළිවෙතට එරෙහිව පෙනී සිටින්නැයි ජාතික නිදහස් පෙරමුණ, දෙමළ ජාතික සන්ධානයේ උතුරු පළාත් මහ ඇමැති අපේක්‍ෂක සී. වී. විග්නේ්ෂ්වරන් මහතාට අභියෝග කරයි.කොළඹ දී පැවැති විශේෂ මාධ්‍ය හමුවක දී ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා විග්නේෂ්වරන් මහතාට මෙසේ අභියෝග කළේය.එහිදී අදහස් දැක්වූ මොහොමඩ් මුසම්මිල් මහතා මෙසේ ද කීය.“යුද්ධයෙන් නිදහස් කර ගත් මේ රටේ ධීවර ප්‍රජාවට තවත් යුද්ධයකට යෑමට සිදුව තිබෙනවා. තමන්ට හිමි ධීවර සම්පත කොල්ලකන, දකුණු ඉන්දියාවේ ජයලලිතා - කරුණානිධිගේ අනුග්‍රහය ලබන ඉන්දීය ධීවර මාෆියාව සමගයි මේ සටන කරන්න සිදු වෙලා තිබෙන්නේ.මේ තත්ත්වය දැඩි සේ බලපා ඇත්තේ මන්නාරම, පේදුරුතුඩුව සිට මුලතිව් දක්වා මුහුදු තීරයේ ධීවර කටයුතුවල යෙදෙන උතුරේ ධීවර ප්‍රජාවයි. මේ ප්‍රශ්නයෙන් ලක්‍ෂයකට ආසන්න දෙමළ ධීවර පවුල් සංඛ්‍යාවක් දැඩි සේ පීඩා විඳිනවා.ජාත්‍යන්තර නීති උල්ලංඝනය කරමින්, සදාචාර සම්පන්න නොවන ලෙස සිදු කරන මේ මහා මංකොල්ලය අද වන විට වඩාත් තීව්‍ර වෙලා තියෙනවා. ඉස්සර ධීවර යාත්‍රා 75කින් පමණ සිදු කළ මේ ධීවර සම්පත කොල්ල කෑම අද වන විට ධීවර යාත්‍රා 150ක් පමණ යොදා ගනිමින්, තහනම් ආම්පන්න, තහනම් විධික්‍රම යොදාගෙන විශාල පරිසර හානියක් හා ජෛව විවිධත්වයට විශාල ලෙස හානි කරමින් මුහුදේ මත්ස්‍ය සම්පතට ද විශාල හානියක් සිදු කිරීමට මේ ඉන්දීය ධීවර මාෆියාව කටයුතු කරනවා.මේ තත්ත්වය පාලනය කිරීමට අපහසු වී ඇත්තේ දකුණු ඉන්දියාවේ ජයලලිතා - කරුණානිධි ඇතුළු ප්‍රබල දේශපාලනඥයන්ගේ අනුග්‍රහය මේ ධීවර ;කාල්ලයට නොඅඩුව ලැබෙන නිසයි. මේ ජාවාරම්කාර ඉන්දීය ධීවර මාෆියාව ජයලලිතා, කරුණානිධි ඇතුළු ප්‍රබලයන්ගේ දේශපාලන කටයුතු සඳහා මේ අපේ ධීවර සම්පත කොල්ල කාලා උපයන මුදල් යොදවනු ලබනවා.එවැනි තත්ත්වයක් තිබියදී දෙමළ ජනතාවගේ එකම නියෝජිතයා යැයි පවසන දෙමළ ජාතික සන්ධානයේ සම්බන්දන් මහතා ඇතුළු පිරිස නිහඬව ඉන්නේ ඇයි? ඔවුන් මේ සම්බන්ධයෙන් කටක් හොල්ලන්නේ නැහැ. මේ අහිංසක උතුරේ ධීවර ප්‍රජාව ගැන ඔවුන් වචනයක්වත් කතා නොකරන්නේ ඇයි? දෙමළ ජාතික සන්ධානය කතා කරන්නේ “උසස් කුලවලට” අයත් දෙමළ ජනතාවගේ ප්‍රශ්න ගැන විතරද? ඔවුන් මෙසේ නිහඬව ඉන්නේ මේ උතුරේ ධීවර ප්‍රජාව “පහත් කුලවලට” අයත් යැයි කොන්කර තිබෙන නිසාද?අපි අභියෝග කරනවා විග්නේෂ්වරන් මහතාට, පුළුවන්නම් කියන්න දකුණු ඉන්දියානු ධීවරයන් මේ කරන ක්‍රියාව හෙළා දකිනවා කියලා. අපි හිතන්නේ නැහැ කටවල් ඇරෙයි කියලා. දෙමළ ජාතික සන්ධානයට, දෙමළ ජාතික සන්ධානයේ උතුරු පළාත් සභා මහ ඇමති අපේක්‍ෂක විග්නේෂ්වරන් මහතාට අපි ඒ අභියෝගය කරනවා.වයඹ, මධ්‍යම හා උතුරු පළාත් සභා මැතිවරණ සඳහා වෙනම තරග වැදීමට මුස්ලිම් කොංග්‍රසය තීරණය කර තිබෙනවා. විශේෂයෙන් ඔවුන් උතුරු පළාත් සභාවට වෙනම තරග වදින්නේ, කොටි විරෝධී මුස්ලිම් ඡන්ද එක තැනකට එකතු වීම වළක්වන්නයි.රාවුෆ් හකීම් අමාත්‍යවරයාට අවශ්‍යව ඇත්තේ ශ්‍රී ලංකා මුස්ලිම් කොංග්‍රසය දෙමළ ජාතික සන්ධානයේ වලිගයක් බවට පත් කිරීමටය. කොටි සංවිධානයේ පාර්ලිමේන්තු පෙරමුණ වූ දෙමළ ජාතික සන්ධානයට උතුරේ මුස්ලිම් ජනතාවගේ් දැඩි විරෝධයක් තිබෙනවා. ඒ විරෝධය මේ උතුරු පළාත් සභා මැතිවරණ ප්‍රතිඵලය තුළින් පෙන්නුම් කිරීමට බාධා කිරීමයි අද මෙසේ මුස්ලිම් කොංග්‍රසය වෙනම තරග වැදීමෙන් සිදු කරන්නේ.රාවුෆ් හකීම් මහතා රජයේ අධිකරණ අමාත්‍යවරයායි. ඔහු නැෙඟනහිර පළාත් සභා මැතිවරණයේ දී වෙනම තරග වදිමින් මේ ආණ්ඩුව “පල්ලි කඩන ආණ්ඩුවක්” යැයි බොරු චෝදනා කරමින් ඉතා පටු ආකාරයෙන් තම මැතිවරණ ව්‍යාපාරය ගෙන ගියා. එසේ කළේත් අධිකරණ අමාත්‍යවරයා ලෙස ඉඳිමිනුයි.මෙවරත් ඔහු ඒ සුපුරුදු භූමිකාවම ඉටු කිරීමට සූදානම්ව ඉන්නවා. එය කිසිසේත්ම සදාචාර සම්පන්න නැහැ. ඒ නිසා අපි රාවුෆ් හකීම් මහතාගෙන් ඉල්ලා සිටිනවා හැකි නම් අමාත්‍ය ධුරයෙන් ඉවත් වී තම මැතිවරණ ව්‍යාපාරයට නායකත්වය දෙන්න කියලා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=n13080616</link>
    <topic>චීන-ශ්‍රී ලංකා මිත්‍රත්වය අතීතයේ සිට පවතින්නක්</topic>
    <author>ගම්පහ සංචාරකනිමල් ජයසිංහ</author>
    <content>'චීන ශ්‍රී ලංකා මිත්‍රත්වය ඈත අතීතයේ සිට පවතින්නකි. වසර හයසියයකට පෙරද චීනයේ ස්වාමීන් වහන්සේ නමක් ශ්‍රී ලංකාවට වැඩම කොට තිබෙනවා. එතරම් පැරැණි මිත්‍රත්වයක් ඇත. නව චීනය බිහිවීමෙන් පසුවද ශ්‍රී ලංකාව සමඟ විවිධ ආර්ථික ගිවිසුම් පැවැත්වූවා. ශ්‍රී ලංකා රාජ්‍යයේ නිදහස ආරක්ෂා කරදීම වෙනුවෙන් චීන රාජ්‍යයේ නිරතුරු සහාය ලබා දෙන්නේ යැයිද ශ්‍රී ලංකාවේ චීන නියෝජ්‍ය තානාපති සහ දේශපාලන කවුන්සලයේ නායක රෙන් ෆැකියන් (Ren Faqiang) මහතා පැවසීය.චීන නියෝජ්‍ය තානාපතිවරයා එස් පැවසුවේ චීන ශ්‍රී ලංකා සංස්කෘතික හා සහයෝගිතා සංවිධානයේ ප්‍රධානත්වයෙන් ගම්පහ බණ්ඩාරනායක මහා විද්‍යාලයේ පැවති ඡායාරූප ප්‍රදර්ශනයක් සහ චීන ශ්‍රී ලංකා සංස්කෘතික සහයෝගිතාවය පිළිබඳ සිසුන් දැනුවත් කිරීමේ වැඩසටහන මෙහෙයවමිනි. මෙම සංස්කෘතික වැඩසටහන ජූලි 31 දින එම විදුහලේදී පැවැත්විණ.එහිදී වැඩිදුරටත් අදහස් දැක්වූ චීන උප තානාපතිවරයා මෙම පාසලේ චීන භාෂාව හදාරන දක්ෂ සිසුන් හඳුනාගැනීමට ලැබුණා. ඒ සිසුන්ට උණුසුම් සුබ පැතුම් පිරිනමනවා. ඔබ සැමට ඉතා හොඳ ජනාධිපතිවරයෙකු සිටිනවා. එතුමාගේ පාලනය යටතේ පසුගිය වසර හතර තුළ ශ්‍රී ලංකාවේ විශිෂ්ට ආර්ථික සංවර්ධනයක් සේම සෑම අංශයකම ප්‍රගතියක් තිබෙනවා. එතුමා රට සංවර්ධනය කිරීමට විශාල ධෛර්යක් ලබාදී තිබෙනවා.ශ්‍රී ලංකාවට නිරන්තරයෙන් චීනයේ සහයෝගය ලබා දෙනවා. ජිනිවා මානව හිමිකම් ප්‍රශ්නයේදී පවා චීනය ශ්‍රී ලංකාව වෙනුවෙන් පෙනී සිටියා. ඉදිරියටද සියලු අතින් සහාය දෙනවා. අද පැවැත්වූ මෙම උත්සවය ඉතා උසස් අයුරින් පැවැත්වීමට මෙම විදුහලේ විදුහල්පතිතුමන්, ගුරු මණ්ඩලය, සිසුන් කැපවී ඇත. ඒ සැමට තුති පුදනවා.ෂෙන් මින්ග් මහතා (චීන සංස්කෘතික පළමු ලේකම්) (Shen Ming)චීන රාජ්‍යය ශ්‍රී ලංකා රාජ්‍යයට වාර්ෂිකව ශිෂ්‍යත්ව ලබාදෙනවා. ජනාධිපති මහින්ද රාජපක්ෂ මැතිතුමාගේ ඉල්ලීම මත ඉදිරියේදී තවත් ශිෂ්‍යත්ව ලබා දෙනවා. ‍මා මේ අවස්ථාවේ මෙම සිසුන්ගෙන් පැනයක් අසමි. චීනය ගැන ඔබ දරන අදහස් කවරේද යන්නයි.බණ්ඩාරනායක මහා විද්‍යාලයේ චීන භාෂාව හදාරන ශිෂ්‍යයෙක්ඈත අතීතයේ සිට මිත්‍රතාවයක් ඇති චීන රාජ්‍යයේ චීන භාෂාව හැදෑරීමට අපි කැමැත්තෙමු. ශ්‍රී ලංකාවට එරෙහි මානව හිමිකම් ප්‍රශ්නවලදී පවා අපේ රට වෙනුවෙන් පෙනී සිටි චීනය අපේ රටේ යෝධ සංවර්ධනයට විශාල සහයෝගයක් දී ඇති රටකි. අපි චීන රාජ්‍යයට සේම චීන ජාතිකයන්ටද ගරු කරනවා.ශ්‍රී ලංකා චීන සංස්කෘතික සහයෝගිතා සංවිධානයේ සභාපති ඉන්ද්‍රානන්ද අබේසේකර මහතාඅද මෙම උත්සවය සංවිධානය කළේ මෙම විදුහලේ චීන භාෂාව හදාරන සිසුන් දැනුවත් කිරීමට හා ශ්‍රී ලංකා චීන මිත්‍රත්වය තවදුරටත් තහවුරු කිරීමේ වැඩසටහනක්ද වශයෙනි.පසුගිය කාලයේ ශ්‍රී ලංකාවේ යෞවන පර්ෂදවලට ඇරයුම් කොට චීනය පිළිබඳ දේශන පැවැත්වූවා. එහිදී චීනය පිළිබඳව ඔවුන්ගේ දැනුම පිළිබඳව අපි ප්‍රශ්න ඇසුවා. දෙසියකගෙන් ඇසුවත් පිළිතුරු දුන්නේ ඉතා අඩු සංඛ්‍යාවකි. එයින් අපිට වැටහුණා චීනය පිළිබඳ දැනුම අඩු බවත් මේ නිසා චීන කොන්සල්වරයා සමඟ සාකච්ඡා කොට ශ්‍රී ලංකා චීන මිත්‍රත්වය පුළුල් කිරීමේ අදහසින් චීන ප්‍රදර්ශන,ඡායාරූප ප්‍රදර්ශන, සංස්කෘතික වැඩසටහන් ආරම්භ කළේ යැයි පැවසීය. ශ්‍රී ලංකාවේ චීන භාෂා හදාරන පාසල් සිසුන්ගේ තරගයක් පැවැත්වූවා. ගම්පහ බණ්ඩාරනායක විදුහලේ ශිෂ්‍යයෙක් ප්‍රථම ස්ථානය ලැබුවා. ඒ අනුව අනෙක් සිසුන්ද චීන භාෂාව හැදෑරීමට උනන්දු වේ යැයි සිතනවා. මේ අවස්ථාවේ අපේ මේ සිසුන්ට සිහිපත් කිරීමක් කරනවා. ශ්‍රී ලංකාවට වැඩිම වාර ගණනක් පැමිණි චීන අගමැතිතුමා චුඑන්ලායි මැතිතුමාය. එතුමා එසේ පැමිණි අවස්ථාවක ගම්පහ නගරයටද පැමිණ ඇත. චීනයේ ඉතිහාසය කියවන්න. තව ඔබ සැමට හොඳ දැනුමක් ලැබේවි. අපේ ශ්‍රී ලංකා චීන මිත්‍රත්වයන් ගොඩනැඟුණු ආකාරය දැනගැනීම ඔබ සැමට ඉතා වැදගත්ය.උත්සව සභාවේ ආගමික අනුශාසනාව ආචාර්ය පූජ්‍ය ගෝනාවල පියනන්ද හිමිපාණන් විසින් පැවැත්වූහ. විදුහල්පති ලාල් දිසානායක මහතා, කැලණිය විශ්වවිද්‍යාලයේ මහාචාර්ය හෝවැංචුන් මහතා, බණ්ඩාරනායක විදුහලේ ආචාරිනි චන්ද්‍රානි හේමචන්ද්‍ර මහත්මිය ද අදහස් දැක්වූහ. බණ්ඩාරනායක විදුහලේ සිසුවෙක් චීන භාෂාවෙන් අදහස් දැක්වීමක් ද කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r1308061</link>
    <topic>අස්වැන්න විනාශ වෙන්න නොදී රැක ගැනීම වැදගත්</topic>
    <author>කැස්බෑව සංචාරක ධර්මසිරි සුරවීර</author>
    <content>බස්නාහිර පළාත් කෘෂිකර්ම ප්‍රවර්ධන සතිය පසුගියදා පිළියන්දල ධර්ම ශාස්ත්‍රෝදය පිරිවෙන් විහාරස්ථානයේදී පැවැත්විණි. එහිදී කෘෂිකාර්මික භෝග ඇතුළත් ප්‍රදර්ශනයක්ද පැවැත්විණි.එම අවස්ථාවට සහභාගිවූ බස්නාහිර පළාතේ කෘෂිකර්ම ගොවි ජන සංවර්ධන කර්මාන්ත හා පරිසර කටයුතු පිළිබඳ ඇමැති නීතීඥ උදය ගම්මම්පිල මහතා මෙසේ කීවේය.අද අප රටේ ආහාර නිෂ්පාදනය රටේ ජනතාවට ප්‍රමාණවත්. අද නිෂ්පාදනයෙන් 1/3 ක් ගොවියාගේ සිට පාරිභෝගිකයා අතට පත්වන විට විනාශයට පත්වනවා. මේ නිසා ගොවියාට නිසි ආදයමක් ලැබෙන්නේ නැහැ. එනිසා අද අප ගොවි ජනතාවට ඉගැන්විය යුත්තේ අස්වැන්න වැඩිකර ගන්නා ආකාරය නොව අස්වැන්න රැක ගන්නා ආකාරයක් පිළිබඳවයි.ලියුම් කවරවල කාලයක් සිරිලක දේ සිරිසැප දේ යනුවෙන් සඳහන් කර තිබුණා. 1977 වසරේදී එම වැකිය ඉවත්කර ඒ වෙනුවට පුංචි පවුල රත්රන් කියා සඳහන් කරනු ලැබුවා. පසුව අප වෙළඳ පොළට ගොස් සිරිලක දේ සොයනවා වෙනුවට භාණ්ඩය අතට ගෙන බැලුවේ මේඩින් කොහෙද කියාලයි. මේඩින් ඉන්ගලන්ඩ් මේඩින්, ප්‍රාන්ස් මේඩින් ජපාන් යනුවෙන් සඳහන් කර තිබුණොත් එම භාණ්ඩය අප ආඩම්බරයෙන් මිලදී ගන්නවා. ඔය අතරේ භාණ්ඩයේ මේඩින් ශ්‍රී ලංකා කියා සඳහන්ව තිබුණොත් අපේ මුහුණ ඇඹුල්වෙනවා. පිටරට දේ ගැනීමට අප පෙළඹවීමෙන් ඒ ආනිසංස අද අත් විඳිනවා.2005 වසරේ මේ රටේ භාණ්ඩ විදේශ රටවලට අපනයනය කර උපයන ලද විදේශ විනිමිය ප්‍රමාණය 2012 වසරේදී දෙගුණ කර තිබෙනවා. ඩොලරය රුපියල් 33 යි. අද රුපියලේ වටිනාකම බාල්දු වෙලා. විදේශ රටවලට භාණ්ඩ අලෙවි කොට ඩොලරයක් උපයන විට පිටරටින් භාණ්ඩ ගෙන්වන්න අපි ඩොලර් 2යි 40 ක් වැය කරනවා.මෙපමණ දිය ඇලි තිබෙන රටේ වසරකට මාස 2-3 ක් ජල ගැලීිම්වලින් ජලයෙන් යටවන රටේ වතුර බෝතලේ පිටරටවලින් ගෙන්වනවා. කන්කුන් මි‍ටිත් පිටරටින් ගෙනෙනවා.පිළියන්දල ධර්ම ශාස්ත්‍රෝදය පිරිවෙන් විහාරස්ථානයේ විහාරාධිපති පෙතිගමුවේ රාහුල හිමි ශාස්ත්‍රපති රන්පත්විල විමලරතන හිමි, බස්නාහිර පළාතේ කෘෂිකර්ම අධ්‍යක්‍ෂ උපුල් මෙන්ඩිස් නියෝජ්‍ය කෘෂිකර්ම අධ්‍යක්‍ෂ (කොළඹ) ප්‍රමිලා ද සිල්වා සහ ඒ. ටී. උදය කුමාර යන මහත්ම මහත්මීහු ද මෙම උත්සවය ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r1308062</link>
    <topic>මහනුවර ඇසළ පෙරහරට සුරාසල් තහනම්</topic>
    <author>මහනුවර උතුර විශේෂමහානාම ගලහිටියාව</author>
    <content>ඓතිහාසික මහනුවර ඇසළ පෙරහර පැවැත්වෙන කාල සීමාවේ මහනුවර නගරය ඇතුළු තදාසන්න ප්‍රදේශවල පිහිටි සියලුම සුරාසල් සහ මස් වෙළඳ සල් වසා තැබීමට පියවර ගැනේ.මහනුවර දිස්ත්‍රික් ලේකම් එච්. එම්. ගාමිණී සෙනෙවිරත්න මහතාගේ සම්බන්ධීකරණයෙන් දියවඩන නිලමේ ප්‍රදීප් නිලංග දෑල මහතාගේ ප්‍රධානත්වයෙන් මහනුවර ශ්‍රී දළදා මාළිගා පරිශ්‍රයේ දී පැවැති ඇසළ පෙරහර විශේෂ සාකච්ඡාවේදී මේ තීරණයට එළඹිණි.ඇසළ පෙරහර පැවැත්වෙන දිනවල දී මහනුවර නගරයේ සිට කිලෝ මීටර් 3ක සීමාවේ ඇති සියලුම මත්පැන් අලෙවිසල් වසා තැබීමට අදාළ නියෝග ලබාදෙන ලෙස සුරා බදු අධ්‍යක්‍ෂ ජනරාල් වරයාගෙන් ඉල්ලීමක් කිරීමට ද මේ සාකච්ඡාවේ දී තීරණය වූ අතර, මස් වෙළඳසල් වසා තැබීමට අවශ්‍ය නියෝග මහනුවර මහ නගර සභාව හරහා නිකුත් කිරීමට කටයුතු යෙදීමට ද මෙහිදී සාකච්ඡා කෙරිණි.බැතිමතුන්ගේ සෞඛ්‍ය ආරක්ෂාව පතා ඇසළ පෙරහර පැවැත්වෙන කාල සීමාවේ විවිධ ආයතන සහ සංවිධාන මගින් පවත්වනු ලබන සියලුම දන්සල්වල ප්‍රමිතිය සොයා බැලීමටත්, ප්‍රමිතියෙන් තොර දන්සල්වලට මුද්‍රා තැබීමේ වැඩසටහනක් දියත් කිරීමටත් නියමිත ය.ඒ සඳහා මහනුවර මහ නගර සභාවේ මහජන සෞඛ්‍ය පරීක්ෂකවරු යෙදවීමටත්, සෞඛ්‍යාරක්ෂිත නොවන දන්සල් වෙතොත් ඒ සඳහා අවශ්‍ය නීතිමය පියවර ගැනීමටත් මෙහිදී තීරණය කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r1308063</link>
    <topic>නවගමුව පත්තිනි දෙවොලට පුදන්න හොඳම පූජා වට්ටියක් අපෙන්</topic>
    <author>කඩුවෙල සමූහ -සමන්ති මිරියගල්ල</author>
    <content>ලංකාවේ ප්‍රධාන පත්තිනි දේවාලය වශයෙන් සැලකෙන නවගමුව සත්පත්තිනි දෙවොල, දිනපතා දහස් ගණනක් ජනතාවගේ වන්දනා මානයට පාත්‍ර වන පූජා භූමියකි. දුර බැහැර සිට විවිධ භාර හාර පුද පූජා වෙනුවෙන් පැමිණෙන බැතිමතුන්ට අවශ්‍ය පූජා භාණ්ඩ, පූජා වට්ටි, මල් වර්ග හා නොයෙක් විසිතුරු දෑ සපයමින් අගනා කාර්යභාරයක නිරත වන පූජා වට්ටි වෙළඳ හිමියන් ගෙන් සැලෙසෙන සේවාව ද විශාලය.වෙළෙඳ සල් පනහකට අදික ප්‍රමාණයකින් මේ පුජා බිම සමන්විත වෙයි. බැතිමතුන් වෙනුවෙන් ගුණාත්මක බවින් සපිරි සේවාවක් සපයන්නට පුජා භාණ්ඩ වෙළෙඳ සල් හිමියන් ලබාදෙන සහයෝගය පිළිබඳව වෙළෙඳ සංගමයේ භාණ්ඩාගාරික රසික සුරංග මහතා පැවුවේ මෙවන් අදහසකි.රසික සුරංග (පූජා භා. වෙ. සංගමය භාණ්ඩාගාරික)සත්පත්තිනි දේවාලය බොහොම ප්‍රසිද්ධයි. කතරගම, මුන්නේෂ්වරම්, කන්දේ විහාරය, කදිරාන දොවොල, වලාන දේවාලය, මැද ගොඩලන්ද නාථ වැනි දේවාල අතර සත්පත්තිනි දේවාලයට සුවිශේෂී බවක් හිමි වෙනවා. ඒ වගේම පුජා භාණ්ඩ අලෙවි කරන්නන් හැටියට අප වෙළඳ සැල්වලින් බැතුමතුන්ට සහයෝගයක් හා හොඳ සේවයක් සැපයෙනවා. රු. 350, 400 වැනි මිලකට අපි පූජා වට්ටියක් ලබා දෙන්නේ පලතුරු, කැවිලි ආදිය වඩාත් පිරිසුදුව හා නැවුම්වයි. අන්නාසි, කෙසෙල්, තැඹිලි, අඹ, පේර වැනි පලතුරුවල එකතුවකින් තමා පලතුරු පූජා වට්ටි, සැදෙන්නේ.ලංකාවේ වියළි සලාක පූජාව පැවැත්වීම අරඹුණේ, නවගමුව පත්තිනි දේවාලයෙන්. ඒ පූජාවට කියන්නේ පැහැදුන් කද කියලයි.සියයට අසූවක් පමණ පත්තිනි දේවාලයට එන්නේ දරු ඵල ප්‍රමාදවීම්, දරුවන් ලැබෙන්න ඉන්නා ගැබිනි මව්වරුන් හා ගේ දොර යානවාහන දියුණු බවට පත් කරගන්නටයි.මේ පූජා භූමිය නිර්මාණය කරන්න මූලික උණේ ශ්‍යාමෝපිලි වංශික මහා නිකායේ නවගමුව සුගතබිම්බාරාම විහාරාධිපති මාතර ශ්‍රී ජිනරතන හිමියන්. මේ පූජා භාණ්ඩ වෙළෙඳ සල් හිමියන්ගේ මෙන්ම සංගමයේ පුජා භාණ්ඩ ව්‍යාපාරය අරඹන්න මුලික උණා.වර්තමාන විහාරාධිපති, මල්වානේර පඤ්ඤාසාර මියන්ගේ උපදේශකත්වයෙන් තමා මේ භූමිය පවත්වාගෙන යනු ලබන්නේ.රොෂාන් සංජීව (සභාපති වෙළෙඳ සංගමය)අපි පූජා භාණ්ඩ අලෙවි කරනවා විතරක් නෙමෙයි, මෙතනට එන බැතිමතුන් වෙනුවෙන් පානීය ජල යෝජනා ක්‍රමයක් , කසළ බඳුන් ව්‍යාපෘතියක් වගේම රෝපණය කළ ගස් වටා සිමෙන්තියෙන් බැම්ම සාදන්නයි බලාපොරොත්තු වෙන්නේ. එක ළඟ වෙළෙඳ සැල් තිබුනත්, සෑම කඩයක්ම හොඳ ආදායමක් ලබනවා. වැඩිම සෙනඟක් පැමිණෙන්නේ ජනවාරි පළවෙනිදායි.මේ වෙළඳ සංගමය, ඇසළ උළෙල පැවැත්වෙන කාලයට රුපියල් ලක්‍ෂ 2ක පමණ මුදලක් දේවාලය වෙනුවෙන් පරිත්‍යාග කරන්නට ද කටයුතු කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r1308064</link>
    <topic>ආබාධිතයන්ට ලබා දෙන අධාර මුදල රුපියල් විසිදහස දක්වා ඉහළට</topic>
    <author>අහංගම සමූහ - ආර්. එල්. දීයගහගේ</author>
    <content>ස්වයං රැකියා ආරම්භ කරන ආබාධිත පුද්ගලයින්ට දකුණු පළාත් සමාජ සේවා දෙපාර්තදෙම්න්තුව විසින් මෙතෙක් ලබා දුන් රුපියල් දස දහසේ ආධාර මුදල රුපියල් විසි දහස දක්වා වැඩි කර ඇතැයි දකුණු පළාත් සමාජ සේවා අධ්‍යක්ෂ එස්. දන්තනාරායන මහත්මිය පැවැසුවාය.දකුණු පළාත් සමාජ සේවා ඇමැති යූ. ඩී. ජී. ආරියතිලක මහතාගේ උපදෙස් පරිදි ආබාධිතයන්ට ලබා දෙන ආධාර මුදල මෙසේ වැඩි කර ඇත.මේ අතර ගාල්ල, මාතර සහ හම්බන්තොට යන දිසාවලින් තෝරා ගනු ලැබූ ආබාධිතයන් එකසිය පනස් දෙනකුට ස්වයං රැකියා පුහුණුවක්ද ලබා දී තිබේ.මේ ආබාධියන් මැහුම් කර්මාන්තය,රූපවාහිනි අලුත්වැඩියාව, සිල්ලර වෙළඳාම, පන් සහ පොල්කටු ආශ්‍රිත නිෂ්පාදන, තේ සහ කුරුඳු වගාව ආදිය ස්වයං රැකියාව වශයෙන් ආරම්භ කර ඇත. ස්වයං රැකියා ආරම්භ කිරීම සඳහා එක් අයකුට ප්‍රථමයෙන් රුපියල් දස දහසක් ලබා දෙන අතර රැකියාවේ සාර්ථකත්වය අනුව ඉතිරි රුපියල් දස දහස ලබා දීමට ද කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r1308065</link>
    <topic>කොරොස්ස රජ මහා විහාරය සංරක්ෂණය කරන්න</topic>
    <author>හිරියාල සමූහඑම්.ඒ.ආර්. මනුකුලසූරිය</author>
    <content>ශිලා යුගය, මෙවලම් යුගය, ක්‍රි.පු දෙවැනි, තුන්වැනි, හතරවැනි පස්වැනි හා අටවැනි සියවස්වලට සම්බන්ධ වසර විසිදහසක ඓතිහාසික සාධක සහිත රජ මහා විහාරස්ථානයක් දොඩම්ගස්ලන්දේ කොරොස්ස ගම්මානයේ පිහිටා තිබේ.කොරොස්ස රජමහා විහාරස්ථානය” නමින් හැඳීන්වෙන මේ පුදබිමේ සිදු කරන ලද කැණීම්වලදී ගල් ඇඳන්, ඉපැරණි කාසි, මැටි බඳුන් කැබලි, පැරණි පිඟන් බඩු, පැරණි යබර, දේව රූප ඇතුළු පුරා වස්තු රැසක් හමුවී ඇත.ශ්‍රී ලංකාවේ හිටපු ප්‍රධාන පෙළේ දේශපාලනඥයන් වන ඩී.එස්. සේනානායක, ඩඩ්ලි සේනානායක ආදී ප්‍රභූවරුන් සිය පවුලේ විහාරස්ථානය වශයෙන් සලකා මේ පුදබිමට නිතර දෙවේලේ පැමිණ ඇති බැව් විහාරාධිපති ගලබොඩ සිද්ධත්ථ හිමියෝ පවසති.මේ පුදබිම මෙතෙක් විධිමත් පුරාවිද්‍යා ගවේෂණයකට ලක්වී නොමැති අතර, මේ තත්ත්වය යටතේ තවත් වටිනා පුරා වස්තු රැසක් මේ භූමිය යට සැඟවී අති බවට අනුමාන කළ හැකිය. මේ පුදබිම කිහිපවරක්ම නිදන් හොරුන්ගේ ග්‍රහණයට ද හසුවී තිබේ. සෙල්ලිපි විශාල සංඛ්‍යාවක්ද මේ පුදබිමේ දී දැකගත හැකිය.අනාගත පරපුරේ ප්‍රයෝජනය උදෙසා පුදබිමේ තවදුරටත් කැණීම් කටයුතු කිරීමට පියවර ගන්නා ලෙසත් විහාරස්ථදායක සභාව පුරාවිද්‍යා දෙපාර්තමේන්තුවෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r1308066</link>
    <topic>මීගස්සෑගම වැවේ වාන කඩා දමලා</topic>
    <author>එප්පාවල සමූහ</author>
    <content>අක්කර පනහක තරම් වපසරියක පැතිරී ඇති තලාව ප්‍රාදේශීය ලේකම් කොට්ඨාසයේ මීගස්සෑගම රජකාලේ ඉදිවී ඇති වැව කවුරුන් විසින් හෝ වාන කඩා දමා විනාශ කිරීම නිසා වැවේ වතුර ටික බැස ගොස් පිට්ටනියක් බවට පත්වෙමින් පවතී.රජරට ගමකට ඇති ලොකුම සම්පත වන්නේ ඒ ගමේ පිහිටි වැවයි. වෙල්යායට දියවර ගැනීමට අමතරව ගමේ අයට නෑමට බීමට, හරකා බාන නාවා ගැනීමට, නෙළුම් මල්, නෙළුම් අල, නෙළුම් ඇට ලබා ගැනීමට, මිරිදිය මාළු ලබා ගැනීමට ගමේ වැව ගමට මහත් සම්පතකි.ඒ සියල්ල ගැන වටිනාකමක් නොදන්නා විනයක් සදාචාරයක් නැති කීපදෙනෙකු විසින් යන්ත්‍රෝපකරණ ගෙනැවිත් මීගස්සෑගම වැවේ වාන කඩා බිඳ දැමීමට කටයුතු කර ඇත.මේ වැව අයත් මීගස්සෑගම ගම්මානය මහවැලි බල ප්‍රදේශය තුළ පිහිටා ඇත.වැවට යාව වෙල්යාය ඉදිකළ ගම්බාර දෙවියන් (පැරණි මුතුන් මිත්තන්) මීගස්සෑගම පුරාණ වැවට සමහර අය විසින් කර ඇති විපත්තිය සුළුපටු නැති බව පෙනී යනු ඇත.මේ විපත්තිය ගැන අදහස් දැක්වූ මීගස්සෑගම ගමේ වැඩිහිටියෙකු වූ එස්. පියසේන මහතා මොන ඉඩෝරෙකට වත් මේ වැව හිෙඳන්නේ නෑ. පරම්පරා ගණනක් තිස්සේ ගමේ මිනිසුන් ජීවත් කරපු මේ වැව ගමට දෙවියෙක් .එහෙත් වැවේ වාන බිඳ දැම්ම නිසා අද වැව හිෙඳන්න පටන් අරගෙන.මීගස්සෑගම ඒ අශෝකරත්න මහතා මීගස්සෑගම පානීය ජල සම්පාදන ක්‍රමයට ජලය උරා ගන්නෙ මේ වැවෙන්. වැව හිඳුනොත් ජල සම්පාදන ක්‍රමයත් ඉවරයි. වැවේ වාන කඩා දැමීම නිසා මුළු ගමටම පාඩුවක්. ගමේ පවුල්වලට නාගන්න වතුර ටික නෑ. සතා සීපාවට වතුර නෑ. වැහි කාලෙට හිල් කරපු වානෙන් පිටවන ජල ධාරාවට යටාවතේ කුඹුරු යටවෙනවා.විශ්‍රාමික ගම්පතිවරයෙකු වූ සුමතිරත්න මහතා මේ වැව විනාශ වෙන්න මූලික හේතුව උඩාවතේ පිහිටි කුඹූරු. වැව ඉස්මත්තේ වැව් තාවුල්ලට එනතුරුම මහවැලිය මඟින් කුඹුරු කට්ටි බෙදුවා. වැව් තාවුල්ලට යාව කුඹුරු පිහිටි අය ටිකෙන් ටික වැව් තාවුල්ල අස්සද්දාගෙන .වැහි කාලෙට මේ වැව පිරුනම කුඹුරු යට වෙනවා.ඒ කුඹුරු හිමි අයට වැවේ වතුර පිරෙන එක හානියක්. ඒ හින්දා වාන කඩල වැවේ වතුර බස්සවනවා.වැවේ වානේ කොන්ක්‍රීට් බැම්ම කඩල තියෙන්නෙ යන්ත්‍රෝපකරණ ගෙනැවිත්.මේවායේ වටිනාකම තේරුම් නොගෙන අසීමිත ආත්මාර්ථකාමිත්වය තමයි මේ විනාශයට මුල.මේ වනවිට වැවටත් වැව නිසා ගමටත් – ගමේ ජලසම්පාදනයටත් සිදුවන හානිය අපමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r1308067</link>
    <topic>අම්පාර ජාතික පාසලට අංගසම්පූර්ණ ක්‍රීඩාංගණයක්</topic>
    <author>අම්පාර සමූහ - රවීන්ද්‍ර මැදගෙදර</author>
    <content>මීටර් 400 ධාවන පථයක් සහිත සියලු පහසුකම්වලින් යුතු ක්‍රීඩාංගණයක් අම්පාර ඩී. එස්. සේනානායක ජාතික පාසලේ ඉදිකිරීමට පියවර ගෙන ඇත.නැගෙනහිර පළාතේ කිසිදු පාසලක මීටර් 400 ධාවන පථය සහිත ක්‍රීඩාංගණයක් මෙතෙක් ඉදිවී නොමැති අතර, මෙය ප්‍රථම ක්‍රීඩාංගණය වේ.අම්පාර ඩී. එස්. සේනානායක ජාතික පාසලේ විදුහල්පති එස්. කේ. සමරනායක මහතා ප්‍රමුඛ ගුªරුමණ්ඩලය විසින් කරන ලද ඉල්ලීමක් අනුව දිඝාමඩුල්ල දිස්ත්‍රික් පාර්ලිමේන්තු මන්ත්‍රී ජ්‍යෙෂ්ඨ ඇමැති පී. දයාරත්න මහතා විසින් මෙම ක්‍රීඩාංගණය ඉදිකිරීම සඳහා මූල්‍ය ප්‍රතිපාදන අධියර කිහිපයක් යටතේ ලබා දීමට පොරොන්දු වී ඇත.ඒ අනුව මුල් අධියර යටතේ රු. ලක්ෂ 72ක් මේ වනවිට ලබා දී ඇති අතර, ඉන් ක්‍රිඩාංගණයේ බිම් සකස් කිරීමේ කටයුතු මේ වනවිටත් අරඹා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r1308068</link>
    <topic>වල්බිහි වී තිබූ අකුරැස්සේ අක්කර 21ක් ආදර්ශවත් ගොවි පළක් බවට පත්කරයි</topic>
    <author>මාතර විශේෂජයා වික්‍රම සුරේන්ද්‍ර</author>
    <content>දශක ගණනාවක් වල්බිහි වී පැවති අක්කර (21) භූමි ප්‍රමාණයකින් බහුවිධ භවභෝග වගා කරමින් සුන්දර සරුසාර ගොවිපළක් බවට පත් කළ අයුරු පිළිබඳව තොරතුරු සොයා පසුගිය දිනෙක අපි එහි ගියෙමු.මාතර නගරයේ සිට අකුරැස්ස හරහා දිවෙන දෙණියාය මාර්ගයේ කිලෝමීටර් (34) පමණ මඟ ගෙවා පිටබැද්දර නගර මධ්‍යයෙන් දකුණට හැරී කිලෝමීටර් එකහමාරක් පමණ ගමන් කළ පසු හමුවන දංකොළුව ප්‍රදේශයේ “වලවිට වත්ත” එකී ආදර්ශ ගොවිපළයි.නිල්වලා නදියෙන් පෝෂණය වන මේ ගොවිපළේ වී ගොවිතැනේ සිට තේ පොල් කුරුඳු කොස් ගම්මිරිස් මෙන්ම අන්නාසි ගස් ලබු කෙසෙල්, දොඩම්, ජමනාරං, කාමරංකා, රඹුටන්, දූරියන් වැනි විවිධ පලතුරු වර්ග හා කැටවර තේක්ක සුදු හඳුන් රත්හඳුන් වැනි වගාවන් ගෙන්ද සමන්විත වේ.ගොවිපළ නැරඹීමට හා විවේකයක් ගත කිරීමට යන එන සංචාරකයන් සඳහා මේ නිසංසල සුන්දර පරිසරය තුළම ඉඳීකර ඇති සංචාරක නිවාසයකි. ගොවිපළේ හිමිකරු ආදර්ශවත් ගොවියෙකු ලෙස හැඳීන්විය හැකි සුසිල් බන්දුල ජයසිංහ (56) මහතා ය.ගොවිබිම පුරාම සකස් කර ඇති මාර්ගවල දෙපස ගල් වැටි බැඳ ඒ මත අන්නාසි වගාකර තිබුණු අතර ඒ අතරින් පතර ක්‍රමානුකූලව පැපොල් වගාවද විය. කිසිදු කුණු කසළ අපද්‍රව්‍ය අඩුම තරමින් ගසක කොළයක් පවා නොවැටුනු සියලු මාර්ග නිරතුරුවම පිරිසිදුව තබා ගැනීමට උත්සුක වී තිබිණි. එක් පෙසෙක වූ නිල්වන් කුඹුරු යාය ගොවිබිමට එක් කළේ අපූරු සුන්දරත්වයකි. මාර්ගයන් දෙපස වූ අන්නාසි පඳුරුවල හා පැපොල් ගස් ද සරුසාර ලෙස පලබරව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r1308069</link>
    <topic>අසරණ බවේ පතුලටම ගිය මොවුනට පිළිසරණක් වෙමු</topic>
    <author>එප්පාවල සමූහ බණ්ඩාරණායක ඒකනායක</author>
    <content>ඇය පටාචාරාවක් නොවේ. පටාචාරාවකට වඩා දුක්කම්කටුලු රැසකට මැදිව මිනිස් දුවකට කවරදාකවත් නොසිදුවිය යුතු ඛේදවාචකයකට මුහුණ පා සිටින තවමත් යොවුන්වියේ සුවඳ නොගිය බිරියකි. මේ වනවිට ඇයගේ වයස විසිහයකි.ඇය තලාව ප්‍රාදේශීය ලේකම් කොට්ඨාසයේ මීගස්සෑගම පදිංචිව සිටින ඇන්. ඩී. දමයන්ති ය. සැමියා අශෝක ගොඩකුඹුර නැමැත්තෙකි.රජයේ අනවසර ඉඩම් කබැල්ලක අතුපැලක් අටවාගෙන දමයන්ති සමඟ දීග කෑ අශෝක ජීවත්වීමේ අගහිඟකම් මැද බීමත්කමට ඇබ්බැහි වී ජිවිතයේන් අකාලයේ සමුගෙන ඇත.දැනට පහ වසරේ ඉගෙනුම ලබන සමන් ගොඩකුඹුර කුලුඳුලේ දරුවාය. නව හැවිරිදි සයුරි ගොඩකුඹුර දැරිය තෙවන වසරේ ඉගෙනුම ලබයි. කසුනි ගොඩකුඹුර දැරිය තවමත් කටේ කිරි සුවඳ නොගිය වියේ මව්තුරුලේ රැඳී සිටින්නියකි.දරුවන් තිදෙනා සමඟ දමයන්ති මෙලොව තනි විය. සැමියා ජීවත් වූ අතුපැල දිරිපත්වීමෙන් කඩාවැටුණි. ඇයට දරුවන් සමඟ ඉන්න හිටින්න තැනක් නැතිවිය.පසුව මීගස්සෑගම පාර අසබඩ රක්ෂිත ඉඩම් කෑල්ලකට ගොස් අසල් වැසියන්ගේ ද උදව් ඇතිව පැල් කොටයක් අටවාගෙන දරුවන් තිදෙනා සමඟ ඒ පැලේ පදිංචියට ගිය දමයන්ති ජීවත් වන්නට මඟක් නැතිව කරපිංචා අතු කඩාගෙන කඩපොළට ගෙන ගොස් විකුණා දවසේ වියදමට රුපියල් සීයක් හමාරක් සොයාගෙන දරුවන් නඩත්තු කරන්නට පුරුදු විය.ඉවුම් පිහුම් කරන්නේ මිදුලේය. දොරට දිරාගිය තහඩුවක් හේත්තු කරනවා හැරෙන්නට වහ ගන්නට හරිහමන් දොරක් නැත.ඇය දැනට පදිංචිව සිටින පුංචි අනවසර බිම් කැබැල්ල ඇයට නීත්‍යානුකූල කරදීම අවශ්‍යය. ළිඳක් – වැසිකිළියක් – කුස්සියක් අවශ්‍යය. පාසල් යන දරු දෙදෙනාට ඇඳුම් පැලඳුම් පොත් පත් අවශ්‍යය. දරුවන් ජීවත් කිරීමට ළඟපාත පුංචි රැකියාවක් හෝ ජීවත්වීමට මුදලක් අවශ්‍ය.පින් කැමැති ඔබේ පිහිට ලැබෙන තුරු දමයන්ති මගබලා සිටී. ඇයට දුරකථන - බැංකු ගිණුම් නැත. ඇයගේ ලිපිනය මෙසේය.ඇන් ඩී.දමයන්ති මීගස්සෑගම – කිරලෝගම (තලාව හරහා ).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r13080610</link>
    <topic>අතුඇළ යොවුන්ගම වැසියන්ට පානීය ජලය තවම නෑ</topic>
    <author>දෙණියාය සමූහ එච්. ජී. මිත්‍රදාස</author>
    <content>දශක ගණනාවක සිටම පානීය ජල හිඟයෙන් පීඩා විඳින අතුඇළ යොවුන්ගම ජනතාවට ජලය සැපයීමට ක්‍රියාත්මක ජල යෝජනා ක්‍රමයේ වැඩ අවසන් කර වසර කීපයක් ගතවී ඇතත් පිටබැද්දර ප්‍රාදේශීය සභාවේ ප්‍රමාදය නිසා ජනතාවට තවත් වද විඳීමට සිදුවී ඇතැයි කියති.යොවුන්ගම, පිටබැද්දර ප්‍රාදේශීය ලේකම් කොට්ඨාසයේ 261 ජී කලපෙකුඹුර ග්‍රාම නිලධාරී වසමට අයත් වේ. මේ ගමේ වැසියන් නිවෙසට ජලය ලබාගැනීම සඳහා විඳින දුක අපමණය. ජල හිඟය පමණක් නොවේ ගමට පිවිසෙන මාවතක් නොමැති වීමද තවත් ප්‍රශ්නයකි. අතුඇළ තේ කම්හල අසලින් වැටී ඇති යොවුන් ගමට පිවිසෙන මාර්ගය කුඩා අඩිපාරක් බවට පත්ව ඇත.ගමේ ප්‍රජා ශාලාව ද කැලෑවෙන් වැසී ගරාවැටෙමින් පවතී. දශක ගණනාවක සිට ගමේ දැවෙන ප්‍රශ්න ගැන අදාළ බලධාරීන්ට දේශපාලනඥයන්ට දැනුම් දී ඇතත් පිළිසරණක් නැතැයි යොවුන්ගම වැසියෝ කියති.දශක කීපයක සිට ජල පහසුකම් ලබාදෙන ලෙස දේශපාලනඥයන්ට කළ කන්නලව්වල ප්‍රතිඵලයක් වශයෙන් ප්‍රථමවරට ඔවුන්ට ජලය ලබාදීමට පියවර ගෙන ඇත්තේ වසර දහයකට පමණ පෙරය. ඒ සඳහා ලක්‍ෂ අටක පමණ මහජන මුදල් වැයකර ඇත. එම ජල ව්‍යාපෘතිය විවෘත කර ඇත්තේ මැතිවරණයක් ආසන්නව තිබියදීය.කොන්ත්‍රාත්කරුවන් එහිදී නිලධාරීන්ද මුළා කර ඇත. බාල්දිවලට ජලය ගෙනවිත් ටැංකිය පුරවා එය විවෘත කළ බව ගම්වැසියෝ කියති.වසර කීපයකට පෙර නැවතත් ඔවුන්ගේ ජල ප්‍රශ්නය විසඳීමට පියවරගෙන ඇත. වැය කළ මුදල ලක්‍ෂ හතරකි. තලපෙකුඹුර සමෘද්ධි සමිතිය ජල මූලාශ්‍රයේ ළිඳ හා ජල මෝටරය සවිකරන කුටිය ඉදිකර පිටබැද්දර ප්‍රාදේශීය ලේකම් කාර්යාලයට භාරදී ඇත. එම ආයතනයද විදුලිය පහසුකම් ලබාදී ව්‍යාපෘතිය පිටබැද්දර ප්‍රාදේශීය සභාවට භාරදී ඇතැයි කියති.ජල නළ එලා මීටර් සවිකර නිවාසවලට ජලය ලබාදීම සභාවෙන් කළ යුතුය. කලක් ගතවී ඇත. එහෙත් ජලය ලබාදීමට සභාව පියවර ගෙන නැත.යොවුන්ගම ප්‍රජා ලෙන් විහාරාධිපති දම්පහල් හේමසිරි හිමියන් අදහස් දක්වමින් මෙසේ පැවසූහ.යොවුන්ගම ආරම්භ කර අවුරුදු තිහකට වැඩියි. ගමේ අය එදා පටන් වතුර නැතිව දුක් විඳිනවා. මුලින්ම ආරම්භ කළ ජල ව්‍යාපෘතියත් අසාර්ථකයි. දෙවැනි ව්‍යාපෘතියත් අසාර්ථකයි. මෝටරය මළකඩ කාල. වැඩ කරන්නේ නැතිලු. දැන් විදුලියත් කපා හැරල ගමේ මිනිසුන්ගේ අවාසනාව.ඒ ආර්. සුමිත්‍රා (31) මහත්මියමේ ජල ව්‍යාපෘතියේ වැඩ අවසන් කර අවුරුදු 3 1/2කට වැඩියි. ප්‍රාදේශීය ලේකම්තුමා හමුවෙන්න කීප වතාවක්ම ගියා.2012 අප්‍රේල් 04 වැනිදා ජලය ලබාදෙන බව එතුමා කිව්ව. තවමත් ජලය ලැබුණේ් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=r13080611</link>
    <topic>මහනුවර කතරගම දේවාලයේ ගොඩනැලි අබලන්</topic>
    <author>නිහාල් ජයවර්ධන</author>
    <content>ඓතිහාසික මහනුවර සතර දේවාල අතරින් ප්‍රමුඛතම වූ දේවාලයක් වන මහනුවර කොටුගොඩල්ල වීදියේ පිහිටා තිබෙන “කතරගම දේවාලය” මේ වනවිට අබලන් තත්ත්වයේ පවතී.ශ්‍රී දළදා මාළිගාව කේන්ද්‍රව පිහිටා ඇති නාථ, විෂ්ණු, කතරගම හා පත්තිනි යන සතර දේවාල අතරින් මෙම කතරගම දෙවොල ප්‍රමුඛ තැනක් ගන්නේ හින්දු බැතිමතුන් මෙන්ම, සිංහල බෞද්ධ ජනතාව ඇතුළු විවිධ ජන කොටස් එහි නිතර පිහිට පතන හෙයිනි.සෙසු දේවාල තුන නගරයේ වීදිවලින් ඇතුළත පිහිටා තිබුන ද කතරගම දේවාලය ප්‍රධාන වීදියක පිහිටා තිබීම ද විශේෂත්වයකි.හෙට (07) දින මෙම සිවු දේවාලයන්හි ඇසළ කප් සිටුවා ඓතිහාසික මහනුවර ශ්‍රී දළදා මාළිගාවේ ඇසළ පෙරහර ඇරඹෙන හෙයින් ඊට ඍජුවම දායකත්වය සපයන මෙම කතරගම දේවාලය කඩිනමින් පිළිසකර විය යුතු යැයි බැතිමතුන් ගේ අදහස වී ඇත.ශ්‍රී දළදා පෙරහරේ සෙසු අංශ ලෙස සිවු දේවාලවල පෙරහර ද ගමන් කරන අතර, පෙරහර සඳහා විධිමත් අයුරින් සූදානම් වීමටත් දෙස්, විදෙස් බැතිමතුන් රැසක් එහි පිහිට පතා පැමිණෙන හෙයින් ද මෙම කතරගම දේවාලය වහා පිළිසකර කිරීමට අදාළ බලධාරීන් කටයුතු කළ යුතුව ඇතයි කතරගම දේවාලයේ බස්නායක නිලමේ කුෂාන් වෑගඩපොළ මහතා පවසයි.දහසය වැනි සියවස දක්වා අතීතයක් ඇති මෙම දේවාලයේ වහල බිඳී ගොස්, වැසි දිනවලට ඇතිවන උවදුරුවලින් මිදීම සඳහා කළු ඉටිරෙදි වලින් ආවරණය කොට ඇත.වහලය රඳවා තැබීම සඳහා පිහිටුවා ඇති ඉපැරැණි කැටයම් සහිත ලී කණු කිහිපයක්ම බිඳී ගොස් ඇති අතර, මේ වනවිට එම අනතුර ද වැළැක්වීම සඳහා තාවකාලිකව ආධාරක සපයා විශාල කේඩා වලින් බැඳ තබා ඇති අයුරු දක්නට ලැබේ.කෙසේ වෙතත් අඩුපාඩු හා බිඳ වැටීම් රැසකට උරුමකම් කියනු ලබන මෙම පොදු වන්දනා ස්ථානය ඇසළ පෙරහර ද ආරම්භ කිරීමට ආසන්න හෙයින් වහා පිළිසකර කිරීම් ඇරැඹිය යුතුයැ’යි පොදු මහ ජනයාගේ අදහස වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s1308061</link>
    <topic>ආසියානු යොවුන් ක්‍රීඩා උළෙලට ශ්‍රී ලංකාවෙන් ක්‍රීඩක ක්‍රීඩිකාවෝ 37ක්</topic>
    <author>ප්‍රින්ස් ගුණසේකර</author>
    <content>චීනයේ නැංජින් හි දී මේ මස16වැනිදා සිට 24වැනිදා දක්වා පැවැත්වෙන දෙවැනි යොවුන් ආසියානු ක්‍රීඩා උළෙලට ශ්‍රී ලංකාවෙන් ක්‍රීඩක ක්‍රීඩිකාවන් 37ක් සහභාගි වෙති. මේ පිරිස 13වැනිදා නැංජින් බලා පිටත්විමට නියමිතය.මෙයට අමතරව මීළඟ යොවුන් ක්‍රීඩා උළෙලේ සත්කාරකත්වය ශ්‍රී ලංකාවට පිරිනැමෙන හෙයින් රාජතාන්ත්‍රක මට්ටමේ දූත පිරිසක් 22දා චීනයේ නැංජින් බලා පිටත්වීමට නියමිතය.අවුරුදු 14 -16 අතරේ පසුවන යොවුන් ක්‍රීඩක ක්‍රීඩිකාවන්ගේ දක්ෂතා වෙනුවෙන්ම ඇති මේ ක්‍රීඩා උළෙලට රටවල්45කින් 1500ක් පමණ එක්වෙති.මෙවර ආසියානු යොවුන් ක්‍රීඩා උළෙලට ක්‍රීඩා 17ක් ඇතුළත් වන අතර ශ්‍රී ලංකා ක්‍රීඩක ක්‍රීඩිකාවෝ ක්‍රීඩා 8ක් නියෝජනය කරති. පිහිනුම්, මලල ක්‍රීඩා, රගර්, වෙඩි තැබීම, ස්කොෂ්, ටේබල් ටෙනිස්, ටෙනිස් හා බර ඉසිලීම ශ්‍රී ලංකාව සහභාගි වන ක්‍රීඩා වේ. සත් සාමාජික රගර් තරගාවලියට ක්‍රීඩකයන් 11ක් සහභාගි වෙති. මලල ක්‍රීඩා තරගවලට ක්‍රීඩකයන් 6ක් හා ක්‍රීඩිකාවන් 4ක් ද ටේබල් ටෙනිස් තරගවලට ක්‍රීඩකයන් 2ක් හා ක්‍රීඩිකාවන් 2ක්, වෙඩි තැබීමේ ඉසව්වලට ක්‍රීඩිකාවක් හා ක්‍රීඩකයන් 2ක් ද සහභාගි වෙති.පිහිනුම්, ස්කොෂ්, ටෙනිස් හා බර ඉසිලීමේ ක්‍රීඩා තරගවලට ක්‍රීඩකයකු හා ක්‍රීඩිකාව බැගින් සහභාගි වෙති.අවසන් වරට 2009දී සිංගප්පූරුවේ පැවැති ආසියානු යොවුන් ක්‍රීඩා උළෙලේ දී ක්‍රීඩා 5කට ශ්‍රී ලංකාවෙන් ක්‍රීඩක ක්‍රීඩිකාවන් 30ක් සහභාගි වී මලල ක්‍රීඩායෙන් රිදී පදක්කමක් හා ලෝකඩ පදක්කම් 2ක් දිනා ගත්තේය.වසර 2017දි ශ්‍රී ලංකාවට මේ ක්‍රීඩා උළෙලේ සත්කාරකත්වය හිමිවන බැවින් මෙවර ක්‍රීඩා උළෙලේ දී නිල සත්කාරකත්වය පිරි නැමීම සිදුවේ. නැංජින් ක්‍රීඩා උළෙලේ සමාප්ති දිනයේ දී ආසියානු ඔලිම්පික් කමිටුව මගින් 2017 යොවුන් ක්‍රීඩා උළෙලේ සත්කාරකත්වය ජාතික ඔලිම්පික් කමිටුව හරහා ශ්‍රී ලංකාවට පිරි නමයි.ආසියානු යොවුන් ක්‍රීඩා උළෙලට සහභාගි වන ක්‍රීඩක ක්‍රීඩිකාවන් මෙ‍සේය.සත් සාමාජික රගර් :- ශාමික කුරුඹලා පිටිය, ගයාශාන් සාරංග, ජෝජ් රයන් වීරකෝන්, කෙවීන් ඩික්සන්, කුෂාන් ඉඳුනිල්, ලසිඳු ඉෂාන්, මොහොමඩ් තරීක්, රමේෂ් රුක්මාල්, තුවාන් ෂමීර් බුරා, ඔමල්ක පූර්ණ ගුණරත්න, ඩෙවොන් ෂෙනාල් ප්‍රනාන්දු, ඩිල්ෂාන් මධුසංඛ වීරසේකර, ප්‍රියංකර මංජුල (කළමනාකරු), ඉම්ටි මරික්කාර් (පුහුණුකරු), ගැමුණු විජේසූරිය (අභ්‍යාසක)මලල ක්‍රීඩා කාන්තා :- චංචලා දිසානායක (මී.100), කුමුදුලී විජේසිරිවර්ධන (දුර පැනීම), නිර්මාලි මධුෂිකා (මී.400), නිශාන්ති ප්‍රනාන්දු (මී. 800, 1500), ශිරෝමී ප්‍රියදර්ශනී ප්‍රනාන්දු (කණ්ඩායම් භාර නිලධාරිනී)පිරිමි :- අකිල රවිසංඛ (මී.110 කඩුලු ), අනුරාධ විදුසංඛ (මී.400 කඩුලු ), අරෝෂා ඉසුරංග (මී.100), ඉසුරු දිල්ශාන් විජේරත්න (මී.200), උදයන්ත බණ්ඩාර නවරත්න (උස පැනීම), ෂෙහාන් ලක්ෂිත ප්‍රනාන්දු (මී.400), ජයලාල් රත්නසූරිය (පුහුණුකරු), ජනිත නදීශාන්ත (පුහුණුකරු)ටේබල් ටෙනිස් - කාන්තා :- රුවිනි සංකල්පනා, උමායා තාරකීපිරිමි - ඉමේෂ් උදය රණසිංහ, තිළිණ විමුක්ති, රජිත බණ්ඩාර දික්කුඹුර (කණ්ඩායම භාර නිලධාරී)වෙඩි තැබිම :- කාන්තා - ප්‍රනීතා වාසුදේවන් (මී.10. වායු රයිෆල්)පිරිමි - කෝන් ඕමාර් (මී.10 වායු රයිෆල්), කසුන් සමරනායක (මී.10 වායු රයිෆල් ), බන්ධුල දුෂාන් (කණ්ඩායම භාර නිලධාරී)බර ඉසිලීම කාන්තා :- දිනුදා අබේසේකර (කි.ග්‍රෑ. 48) පිරිමි- ඉසුරු උපේක සේනාධීර (කි.ග්‍රෑ.85 ) නිමල් ගමගේ (කණ්ඩායම භාර නිලධාරී)ටෙනිස් කාන්තා :- නෙත්මි වඩුගේ, පිරිමි :- ෂාමල් දිසානායක, ඒ සිං (කණ්ඩායම භාර නිලධාරී )ස්කොෂ් -කාන්තා :- මිහිලියා මෙත්සරණි, පිරිමි :-රවිඳු හසින්ත, නිමල් රණසිංහ (කණ්ඩායම භාර නිලධාරී)පිහිනුම් - කාන්තා :- මචිකෝ සුහර්මී රහීම්, පිරිමි :- මැතිව් ඩන්කන් අබේසිංහ, බුද්ධි මනෝජ් චමින්ද (කණ්ඩායම භාර නිලධාරී)ආසියානු යොවුන් ක්‍රීඩා කණ්ඩායම භාර ප්‍රධානියා ලෙස ඔලිවියා ගමගේ මහත්මිය කටයුතු කරන අතර වෛද්‍ය ධම්මික සේනානායක මහතා ප්‍රධාන වෛද්‍යවරයා ලෙස ද අනුර ප්‍රියනන්ද කුමාර වෛද්‍ය සහායක ලෙස ද එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s1308062</link>
    <topic>ආසියානු යොවුන් ක්‍රීඩා පාපන්දු කොමසාරිස් ලෙස ශ්‍රී ලංකාවෙන් සෙනවීර</topic>
    <author/>
    <content>ආසියානු යොවුන් ක්‍රීඩා උළෙලේ පාපන්දු තරග කොමසාරිස්වරයකු ලෙස ශ්‍රී ලංකා පාපන්දු සම්මේලනයේ උප සභාපතිවරයකු මෙන්ම ජගත් පාපන්දු විනිසුරුවරයකු වන සුනිල් සෙනවීර මහතා පත් කොට ඇත.මේ 13වැනිදා සිට 23දක්වා ආසියානු යොවුන් ක්‍රීඩා පාපන්දු තරග පැවැත්වෙන අතර ඒ සඳහා සුනිල් සෙනවීර මහතා සමග ආසියාවේ රටවල් 8කින් තරග කොමසාරිස්වරු තෝරා ගැනීමට සංවිධායකයෝ පියවර ගත්හ.ගම්පොල ප්‍රදේශයෙන් බිහි වූ කිර්තිමත් ක්‍රීඩකයකු වූ සෙනවීර මහතා පසුව පාපන්දු ක්ෂේත්‍රයේ විවිධ අංශවලින් ශ්‍රී ලංකාවට මහත් කීර්තියක් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s1308063</link>
    <topic>මාරිස්ටෙලා විදුහලට කඩුලු 3ක ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මීගමුව මාරිස්ටෙලා විදුහල හා මොරටු විදුහල අතර මීගමුවේ දී පැවැති අන්තර් පාසල් අවුරුදු 17න් පහළ පළමු පෙළ ක්‍රිකට් තරගයෙන් කඩුලු 3ක ජයක් වාර්තා කිරීමට මාරිස්ටෙලා විදුහල සමත්විය.පළමුව පන්දුවට පහරදුන් මොරටු විදුහල් පිල ඕවර 50 අවසානයේ කඩුලු 9ක් දැවී ලකුණු 265ක් රැස් කළ අතර පිළිතුරු ඉනිම ක්‍රීඩා කළ මාරිස්ටෙලා විදුහල් පිල කඩුලු 7ක් දැවි නියමිත ඉලක්කය සපුරා ගත්තේය.මොරටු විදුහල – 265/9 (ඕවර 50) දුශාන් සුලක්ෂණ 66, සනේශ් චම්පක 47, චමින්ද මධුරංග 37, පසිඳු අංජන නොදැවී 33 (නිපුන් පෙරේරා 35/2, ෂෙනාල් පෙරේරා 32/2, නියොන් පෙරේරා 36/2)මාරිස්ටෙලා විදුහල – 266/7යි. හෂාන් ද සිල්වා නොදැවී 86, ශෂීන්ද්‍ර ගම අධිකාර 34, අශේන් ප්‍රනාන්දු 25 ඇන්ජෙලෝ ෂාමෙල් 35 (දුෂාන් සුලක්ෂණ 76/2, උජිත ගුණතිලක 34/2).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s1308064</link>
    <topic>තීරණය අදයි</topic>
    <author/>
    <content>ශ්‍රී ලංකාවට එරෙහිව ලබා ගත් විස්සයි20 තරගමාලා ජයග්‍රහණය ඊට කළින් ජාත්‍යන්තර එක්දින තරගමාලාවේ විඳින්නට සිදුවූ තරග 4 – 1ක පරාජයේ වාඩුව ගැනීමක් බව දකුණු අප්‍රිකානු විස්සයි20 නායක ෆෆ් ඩු ප්ලෙසිස් ප්‍රකාශ කරයි.හම්බන්තොටදී පෙරේදා රාත්‍රියේ ශ්‍රී ලංකාව ලකුණු 22කින් පරදවා දෙපිල අතර තරග තුනකින් සමන්විත විස්සයි20 තරගමාලාවේ 2 – 0ක පෙරමුණක් ලබා ගැනීමෙන් පසුව ප්ලෙසිස් එසේ කියා සිටියේය.“එක්දින තරගමාලාවේදී ශ්‍රී ලංකාව කිසිම අනුකම්පාවක් දැක්වූවේ නැහැ. විස්සයි20 තරගමාලාවේදී පැහැදිළිවම අපිත් කිසිම අනුකම්පාවක් දක්වන්නේ නැහැ” ප්ලෙසිස් කීවේය.“කලින් සිදුවූ දේවලින් පස්සේ කණ්ඩායම හොඳ නැගිටීමක් පෙන්නුම් කර තියෙනවා. සුළඟ වේගයෙන් හමද්දී ලකුණු 145ක් ලබා ගත්තේ දක්ෂ ක්‍රිකට් ක්‍රීඩාවක යෙදීමෙන් කියා මා සිතනවා. පන්දු යැවීමේදීත් අපි දක්ෂයන් වුණා.”කොළඹදී පසුගිය සිකුරාදා පළමු විස්සයි20 තරගය ලකුණු 12කින් ජය ගත් සංචාරක දකුණු අප්‍රිකානු පිල තෙවැනි හා අවසාන තරගය අද හම්බන්තොට පැවැත්වෙද්දී තරගමාලාව සම්පූර්ණයෙන්ම ජයග්‍රහණය කිරීමට සෑම උත්සාහයක්ම දරනු ඇත.අද තරගයෙන්ද පරාජය වුවහොත් සිය අංක 1 ශ්‍රේණිගතය පාකිස්තානයට පැරදෙනු ඇති ශ්‍රී ලංකාව පෙරේදා තරගයේදී පසුබෑමට ලක්වූයේ පිතිකරණයේ දුර්වල වීම හේතුවෙනි.“එය ලබා ගත හැකිව තිබූ ඉලක්කයක් කියා මා සිතනවා. නමුත් අපි හොඳින් පන්දුවට පහර දුන්නේ නැහැ” විස්සයි20 නායක දිනේෂ් චන්දිමාල් පැවසීය.“සමහර පහර එල්ල කෙරුනේ කලබලයෙනුයි. වඩා හොඳින් ක්‍රීඩා කර අඟහරුවාදා (අද) තරගය ජය ගන්න අපි බලාපොරොත්තු වෙනවා” චන්දිමාල් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s1308065</link>
    <topic>අළුබදුන තෙවැනි තරගයේ ඕස්ට්‍රේලියාවට ප්‍රශ්න පිට ප්‍රශ්න</topic>
    <author/>
    <content>තුන්වැනි විනිසුරු කුමාර් ධර්මසේන ඔස්ට්‍රේලියානු පිතිකරු උස්මාන් කවේජා දැවී ගිය ක්‍රිඩකයකු බව‍ට නම් කිරීමෙන් මතහේදයකට ලක්වූ අළු බඳුන ටෙස්ට් තරගමාලා‍වේ තුන්වැනි ටෙස්ට් තරගයේ සිවුවැනි දිනයේ පස්වරුවේ දී ආලෝක තත්ත්වය මඳ වීම හේතුවක් කරගනිමින් තරගය අත්හිටුවීමට විනිසුරුවරුන් කටයුතු කිරීමෙන් වඩාත් උණුසුම්කාරී මුහුණුවරක් ගත්තේය.ඕල්ඩ් ට්‍රැෆර්ඩ් හී තුන්වැනි ටෙස්ට් තරගය ආරම්භ වන විටත් තරග 2 – 0ක් ලෙස පසුබෑමකට ලක්වී සිටි ඔස්ට්‍රේලියා කණ්ඩායමට එම තරගයේ ජයග්‍රහණය අත්‍යවශ්‍ය වී තිබිණි.සිවුවැනි දිනයේ පස්වරුව වනවිට සිය දෙවැනි ඉනිම ක්‍රීඩා කරමින් සිටි ඔස්ට්‍රේලියාව කඩුලු 7කට ලකුණු 172ක් ලබා ලකුණු 331ක් ඉදිරියෙන් සිටි අතර ඉනිම අත්හිටුවා එංගලන්තයට දෙවැනි ඉනිම ආරම්භ කිරීමේ අවස්ථාව ලබා දීමට සූදානමින් පසුවිය.එහෙත් තරග විනිසුරුවරුන් වූ මැරයිස් එරස්මස් හා ටෝනි හිල් මැන්චෙස්ටර් පිටියට වර්ෂාව පතිත වීමටත් පෙර තරගය අත්හිටුවීමට තීරණය කළහ.තරගය නතර කිරීම සම්බන්ධව ඔස්ට්‍රේලියානු නායක මයිකල් ක්ලාක් ඇතුළු ක්‍රීඩකයන් දැඩි විමතියටත්, කණගාටුවටත් පත්ව සිටියහ.ඒ වනවිට නොදැවී කඩුල්ලේ රැඳී සිටි ඔස්ට්‍රේලියානු නායක මයිකල් ක්ලාක් තරගය වේලාසනින් නැවත්වීම සම්බන්ධව විනිසුරුවරුන්ගෙන් විමසා සිටියේය. ඔස්ට්‍රේලියාව පළමු ඉනිමේ දී කඩුලු 7කට රැස් කළ ලකුණු 527ට පිළිතුරු වශයෙන් එංගලන්තය පළමු ඉනිමට රැස් කළේ ලකුණු 368ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s1308066</link>
    <topic>ශ්‍රී ලංකා පිල 7වැනිදා ලෝක ශූරතාවලියට යයි</topic>
    <author/>
    <content>රුසියාවේ මොස්කව් හී දී 10වැනිදා ආරම්භ වන ලෝක මලල ක්‍රීඩා ශූරතාවලියට සහභාගි වන ශ්‍රී ලංකා පිල මේ 7වැනිදා පිටත්වෙයි. ක්‍රීඩක ක්‍රීඩිකාවන් අට දෙනකුගෙන් සමන්විත ශ්‍රී ලංකා කණ්ඩායම කාන්තා හෙල්ල විසි කිරිම, මීටර් 400 කඩුලු පැනීම කාන්තා හා මීටර් 400x 4 පිරිමි සහය දිවීමේ ඉසව් නියෝජනය කරයි.නදීකා ලක්මාලි (හෙල්ල), ක්‍රිස්ටීන් මෙරීල් (මි.400 කඩුලු ), කසුන් සෙනෙවිරත්න, දිලාන් ආලෝක, දුලාන් ප්‍රියශාන්ත, චානක ජයසේකර, අංජන ගුණරත්න, දසුන් සිල්වා (මී.400x4) යන ක්‍රීඩක ක්‍රීඩිකාවෝ ලෝක මලල ක්‍රීඩා ශූරතාවලිය නියෝජනය කරති. අගෝස්තු 12වැනිදා මීටර් 400 කඩුලු මූලික වටයේ තරගයට ක්‍රිස්ටීන් මෙරිල් එක්වන අතර අගෝස්තු 15දා මීටර් 400x4 සහය දිවීමේ ක්‍රීඩකයෝ මූලික වටයේ තරගයට සහභාගි වෙති. 16වැනිදා නදීකා ලක්මාලිගේ මූලික වටයේ තරගය පැවැත්වේ. කණ්ඩායමේ කළමනාකරු ලෙස කර්නල් සුදත් මඩුගල්ල හා පුහුණුකරු ලෙස යෝගානන්ද විජේසුන්දර යන මහත්වරු එක්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s1308067</link>
    <topic>23න් පහළ ක්‍රිකට් තරගාවලියේ කඩුලුලාභීන් අතර චරිත් පෙරමුණට</topic>
    <author/>
    <content>අවු.23න් පහළ දෙවැනි කොටසේ අන්තර් සමාජ ක්‍රිකට් තරගාවලියේදී මහනුවර ක්‍රීඩා සමාජය නියෝජනය කරන චරිත සුධාරක මන්ත්‍රීවිතාන තරග 6කදී කඩුලු 33ක් දවාගනිමින් පන්දු යවන්නන් පෙරමුණේ පසුවේ.පා දඟ පන්දු යවන චරිත් මහනුවර ත්‍රිත්ව විදුහල් කණ්ඩායම නියෝජනය කරමින් පාසල් ක්‍රිකට් තරගාවලියේදීද කඩුලු 50ක් දවාගනිමින් දක්ෂතා දැක්විය.ශ්‍රී දේවානන්ද විදුහලෙන් ක්‍රිකට් ක්‍රීඩාවට පිවිසි චරිත් විදෙශ් සංචාර කිහිපයකටද සහභාගී වී ඇති අතර 2010දී අවු.15න් පහළ ශ්‍රී ලංකා කණ්ඩායම සමගින් මැලේසියාවේ පැවැති තන්ක්කු ජෆාර් කුසලාන තරගාවලිය ප්‍රථම ජාත්‍යන්තර තරගාවලිය විය.මේ දිනවල පැවැත්වෙන 23න් පහළ ක්‍රිකට් තරගාවලියේ දී වෙන්නප්පුව ක්‍රීඩා සමාජයට ලකුණු 45/3ක්, වත්තල අන්තෝනියස් ට පළමු ඉනිමේදී 28/3, දෙවැනි ඉනිම 18/2ක්, බී.ආර්.සීට 17/2ක් හා 52/3ක්, අදී මොරටුවට 60/5ක් හා 55/6ක්, කුරුණෑගලට 57/6ක්, එස්.එස්.සී ට 31/3ක් ලෙසින් කඩුලු බිඳ දමමින් දක්ෂතා දක්වා තිබේ.මේ තරගාවලියේ පන්දු යවන්නන් අතර දෙවැනි ස්ථානයට කඩුලු 27ක් දවාගෙන ඇති වරාය අධිකාරියේ අනුත් පෙරේරා පත්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s1308068</link>
    <topic>ජෝශප් වාස්-ධම්මස්සර වොලිබෝල් ශූරතා දිනති</topic>
    <author>කුලියාපිටිය විශේෂ</author>
    <content>සමස්ත ලංකා පාසල් වොලිබෝල් තරගාවලියට සමගාමීව වයඹ පළාත් අධ්‍යාපන අමාත්‍යාංශය සංවිධාන කළ පළාත් පාසල් වොලිබෝල් තරගාවලියේදී වෙන්නප්පුව ජෝශප් වාස් විදුහල බාලක ශූරතා දෙකක් හිමිකරගත් අතර නාත්තන්ඩිය ධම්මස්සර විදුහල බාලක හා බාලිකා ශූරතාව බැගින් දිනාගත්තේය.කුලියාපිටිය ශිල්ප කලා ශාලිකා ක්‍රීඩාංගණයේදී පැවැති තරගාවලියේ දී අවු.15න් පහළ සහ 17න් පහළ බාලක ශූරතා ජෝශප් වාස් විදුහලට හිමිවිය. ධම්මස්සර විදුහල විසින් අවු.15න් පහළ බාලිකා හා අවු.19න් පහළ බාලක ශූරතා අත්කර ගනිද්දී අවු.19න් පහළ බාලිකා ශූරතාව ආනමඩුව මැදි විදුහල් කණ්ඩායමට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s1308069</link>
    <topic>වසර 16කට පසුව ඉන්දියාවේ පන්දු යවන්නෙක් අංක එකට</topic>
    <author/>
    <content>වසර 16කට වැඩි කාලයකට පසුව ජගත් ක්‍රිකට් කවුන්සලයේ ජාත්‍යන්තර එක්දින පන්දු යවන්නන්ගේ ශ්‍රේණිගත ලැයිස්තුවේ අංක 1 ට ඉන්දියා ක්‍රීඩකයෙක් පිවිස සිටී. ඒ, වමතින් දඟ පන්දු යවන රවින්ද්‍ර ජඩේජා ය.1996 වසරේදී හිටපු නායක අනිල් කුම්බ්ලේගෙන් පසුව මේ තත්ත්වයට පිවිසි පළමු ඉන්දියා පන්දු යවන්නා බවට ජඩේජා පෙරේදා පත්විය.මෑතකදී අවසන් වූ ඉන්දියා කණ්ඩායමේ සිම්බාබ්වේ එක්දින තරග සංචාරයේදී තරග පහකදී කඩුලු පහක් ලබා ගත් ජඩේජා ස්ථාන හතරක් ඉහළට පනිමින් ලැයිස්තුවේ මුදුනේ සිටින බටහිර ඉන්දීය කොදෙව් පිට දඟ පන්දු යවන ක්‍රීඩක සුනිල් නරින් සමග එක්ව සිටී. මේ දෙදෙනාම දැන් ලකුණු 733 බැගින් ලබාගෙන ශ්‍රේණිගත කිරීමේ ලැයිස්තුවේ ඉහළින්ම සිටින අතර ඉන්පසුව සිටින එංගලන්තයේ ස්ටීවන් ෆින්ට හිමිව තිබෙන ලකුණු සංඛ්‍යාව 718කි.කුම්බ්ලේ 1996 වසරේ නොවැම්බර් - දෙසැම්බර් වකවානුවේ තරග 11කදී ශ්‍රේණිගත ලැයිස්තුවේ ඉහළින්ම වැජඹ සිටියේය. සමස්ත වශයෙන්, මේ තත්ත්වයට පිවිසි සිවුවැනි ඉන්දියා පන්දු යවන්නා රවින්ද්‍ර ජඩේජා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s13080610</link>
    <topic>මධ්‍යම පළාත් පාසල් ක්‍රීඩා ශූරතාව මහනුවරට</topic>
    <author>මහනුවර ක්‍රීඩා විශේෂ මාතලේ දිසා විශේෂ</author>
    <content>මධ්‍යම පළාත් අන්තර් අධ්‍යාපන කලාප මලල ක්‍රීඩා තරගාවලියේ දක්ෂතම ක්‍රීඩකයා ලෙස පුජිපිටිය ජාතික පාසලේ ගයාන් මධුශංඛ කුලහේරත් (කටුගස්තොට අධ්‍යාපන කලාපය)ද, දක්ෂතම ක්‍රීඩිකාව ලෙස වලල ඒ රත්නායක ම.ම.වි සුබෝධනි කාංචනා කුමාරි (වත්තේගම අ.ක) සම්මාන දිනාගත්තේය.තරගාවලියේ සමස්ත මලල ක්‍රීඩා ශූරතාව මහනුවර අධ්‍යාපන කලාපය හිමිකරගත් අතර අනුශූරතාව වත්තේගම අධ්‍යාපන කලාපයට හිමිවිය. තෙවැනි ස්ථානය දිනාගත්තේ හැටන් අධ්‍යාපන කලාපයයි.මෙවර තරගාවලියේදී නව තරග වාර්තා 11ක් සහ සම තරග වාර්තා 2ක් බිහිවීම කැපී පෙනුණි.දක්ෂතම ක්‍රීඩක ක්‍රීඩිකාවන් මෙසේය.අවු.15න් පහළ බාලක ජවන-ටී.එම්.එස්.එස්.වීරකෝන් (ශ්‍රී පරාක්‍රම ම.ම.වි කොත්මලේ), පිටිය-ඩී.එම්.අයි.එස්.දිසානායක, බාලිකා ජවන-ඩී.එම්.එස්.වීරසේකර (ඒ රත්නායක ම.ම.වි වලල), පිටිය-නෙත්මී ගුණවර්ධන (උසස් බා. මහනුවර)අවු.17න් පහළ බාලක ජවන-ඒ.ආර්.ජී.සී.වීරවර්ධන (සා.අන්තෝනි කටුගස්තොට), පිටිය-ඩබ්.එම්.දේශාන් කවිඳු (පොරමඩුල්ල ජා.පා), බාලිකා ජවන හා පිටිය-ඩී.එම්.සි.එම්.දිසානායක (උසස් බා. මහනුවර)අවු.19න් පහළ බාලක ජවන-පී.ජී.ටී.ඩබ්.කුමාර (ඒ රත්නායක වලල), පිටිය-ගයාන් මදුසංඛ කුලහේරත් (පුජාපිටිය ම.වි), බාලිකා ජවන-මේධානි වික්‍රමනායක (ශ්‍රී සංඝමිත්තා බා මාතලේ), පිටිය-වාසනා ප්‍රභෝධනි හරිස්චන්ද්‍ර (ධීරානන්ද ම.වි පිළිමතලාව)අවු.12න් පහළ බාලක ජවන-ඩබ්.එම්.එස්.බණ්ඩාර (ඒ.රත්නායක වලල), පිටිය-එම්.එම්.අයි.සඳරුවන් (ඒ.රත්නායක), බාලිකා ජවන-බී.එම්.එස්.කේ.කුමාරි (ඒ රත්නායක), පිටිය-පියුමිකා පල්ලේකුඹුර (අඹගමුව ම.ම.වි).</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=s13080611</link>
    <topic>අසේල ගුණවර්ධන අභියෝගතා කුසලාන</topic>
    <author/>
    <content>දකුණු කොළඹ ශික්ෂණ රෝහල් සුබසාධන සංගමය දෙවැනි වරටත් සංවිධානය කළ වෛද්‍ය අසේල ගුණවර්ධන අභියෝගතා කුසලාන රාජ්‍ය ‍‍සේවා සය සාමාජික සැහැල්ලු පන්දු ක්‍රිකට් තරගාවලිය පසුගියදා දෙහිවල එස්.ද එස්. ජයසිංහ ක්‍රීඩාංගණයේ දී පැවැත්විණි.එහි දී කණ්ඩායම් 38ක් අභිබවා ශූරතාව අත්කර ගැනීමට දෙහිවල ගල්කිස්ස මහ නගර සභා 'බී' කණ්ඩායමට ත්‍යාග ප්‍රදානෝත්සවයේ ප්‍රධාන ආරාධිතයා වූ කළුබෝවිල රෝහ‍ලේ අධ්‍යක්ෂ වෛද්‍ය අසේල ගුණවර්ධන මහතා අතින් කුසලානය පිරි නමමින්.මෙහි අනුශූරතාව හිමි වූයේ දෙහිවල ගල්කිස්ස මහ නගර සභා 'ඒ' කණ්ඩායමටය. තරගාවලියේ සමාරම්භක උත්සවය කොළඹ ජාතික රෝහලේ අධ්‍යක්ෂ විශේෂඥ වෛද්‍ය අනිල් ජාසිංහ මහතාගේ ප්‍රධානත්වයෙන් පැවැත්විණි. ඊට දෙහිවල ගල්කිස්ස මහ නගර සභාවේ උප නගරාධිපතිවරයා ඇතුළු නාගරික මන්ත්‍රීවරු රැසක් එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=f1308061</link>
    <topic>ලොකු අලි ටික දැන් ආණ්ඩුවේ පොඩි අලිත් ඒ පස්සේ එනවා</topic>
    <author/>
    <content>එක්සත් ජාතික පක්ෂයේ සිටි ජ්‍යෙෂ්ඨ දේශපාලනඥයකු වන ඒ. ආර්. එම්. අබ්දුල් කාදර් මහතා වත්මන් සන්ධාන ආණ්ඩුවේ පරිසර හා පුනර්ජනනීය බලශක්ති නියෝජ්‍ය අමාත්‍යවරයා ය. මෙවර පළාත් සභා මැතිවරණය, එයට ආණ්ඩුව මුහුණ දෙන ආකාරය, මුස්ලිම් ජනතාව හා ආණ්ඩුව අතර පවතින සබඳතාව, විපක්ෂයේ වත්මන් තත්ත්වය ඇතුළු කරුණු කිහිපයක් සම්බන්ධයෙන් නියෝජ්‍ය අමාත්‍යවරයා සමඟ “දිනමිණ” කළ සංවාදයයි මේ.අපිට මේ මැතිවරණයට මුහුණ දෙන්න දෙයක් නැහැ. ජනතාව මේ වන විටත් ප්‍රතිඵලය ලබා දී ඉවරයි. ඒ විජයග්‍රහණයක ප්‍රතිඵලයයි. මහින්ද රාජපක්ෂ ජනාධිපතිතුමාගේ ආණ්ඩුවට මේ රටේ කොයි පළාතක වුවත් ජනතාව ලබා දෙන්නේ විජයග්‍රහණයි. ඒක වළක්වන්න මේ රටේ නොවෙයි වෙන රටකවත් කිසිවකු බිහිවෙලා නැහැ.මැතිවරණ විජයග්‍රහණය අපේ අතේ තිබුණාට අපි ඒ ගැන උදම් අන අනා පැත්තකට වෙලා ඉන්නේ නැහැ. අපි ජනතාව ළඟට යනවා. ජනතාව මේ ආණ්ඩුවට කෘතගුණ සලකන්න සූදානම් වෙලයි ඉන්නේ. මේ වන විටත් අපි මැතිවරණ ව්‍යාපාරය ආරම්භ කරලයි තිබෙන්නේ. ගම්වලට යන විට ජනතාවගේ ඉහළම ප්‍රතිචාරය පිළිගැනීම අපට ලැබෙනවා. විපක්ෂයේ අද ඉතිරිවෙලා ඉන්නේ එක්කෙනයි දෙන්නයි ඒ අයත් අපිට එකතු වෙනවා.මධ්‍යම වයඹ පළාත්වලින් අපි ලබන ජයග්‍රහණය ඉතිහාසගත ජයග්‍රහණයක් වෙනවා. ඒ වගේ ම උතුරු මැතිවරණය පැවැත්වීම මේ රටේ ජනතාව ලැබූ විජයග්‍රහණයක්. ඒ විජයග්‍රහණයේ ගෞරවය ජනාධිපතිතුමාට හිමිවිය යුතුයි . උතුරේ බුද්ධිමත් ජනතාව නිවැරැදි තීන්දුව ගන්නා බව මගේ විශ්වාසයයි.ඕක මොන විහිළුවක් ද? අද කොහෙද විපක්ෂයක් තියෙන්නේ. විපක්ෂයේ හිටපු දක්ෂයෝ ඔක්කොම ඉන්නේ ආණ්ඩුවේ. එජාපය ට මේ මැතිවරණය සඳහා අපේක්ෂකයන් සොයා ගන්න කොයි තරම් සටනක් කරන්න සිදු වුණාද අවසානයේ දී කොහෙන් හරි ආනයනය කරලා අපේක්ෂක ලැයිස්තු බොහොම අමාරුවෙන් පුරවා ගත්තා. ඒ සඳහා ඒ අයට අන්තිම දවස වෙනකම් ඉන්න සිද්ධ වුණා. ජේ.වී.පී ය ගැන කතා කරලා වැඩක් නැහැ. අද එහෙම පක්ෂයක් තියනවාද කියලවත් ජනතාව දන්නේ නැහැ.නැහැ එහෙම නැහැ. ඒක පුහු මතයක්. කාලයක් එහෙම මතයක් තිබුණා. ඒකේ ඇත්තක් ද තිබුණා. නමුත් මහින්ද රාජපක්ෂ ජනාධිපතිතුමාගේ යුගයේ ඒ මතය වෙනස් වුණා විතරක් නොවේ අද ඒක ප්‍රායෝගිකව ද වෙනස් වෙලා තිබෙනවා. හොඳට බලන්න මං එජාපයේ හිටපු මුස්ලිම් නායකයායි. ඒ වගේ එදා එජාපයේ හිටපු බොහෝ මන්ත්‍රීවරුන් අද ඉන්නේ ආණ්ඩුව සමඟයි.ඒ අය සමඟ හිටපු ජනතාව ඉන්නේත් ආණ්ඩුව සමඟයි. මං විතරක් නොවෙයි පසුගිය පළාත් සභා මැතිවරණයේ දී එස්. බී. දිසානායක මහතාට පමණක් දෙවෙනි වෙමින් එජාපයේ වැඩිම මනාප ලබා ගත් මගේ බෑනා හම්ජාඩ් මන්ත්‍රීතුමා ද අද ආණ්ඩුවට එකතු වෙලා මේ මැතිවරණයේ දී සන්ධානයෙන් තරග කරනවා. එයාගේ පියාත් එජාපයේ හිටපු ජ්‍යෙෂ්ඨ දේශපාලඥයෙක්.මං ආණ්ඩුවට ආ පසු මිලියන 700ක වැඩ කැර තිබෙනවා. ඒක දිස්ත්‍රික්කයේ ජනතාව දන්නවා. එදා මගෙත් එක්ක එජාපයේ සිටි මුස්ලිම් ජනතාව 95% ක් අද ආණ්ඩුව සමඟයි ඉන්නේ. අකුරණ, ගම්පොල, උඩුනුවර, මඩවල, ගලගෙදර ආදී මුස්ලිම් ජනතාව වැඩි වශයෙන් ඉන්න ප්‍රදේශවල ආණ්ඩුවට තිබෙන ප්‍රතිචාරය ඉතාම ඉහළයි. කාදර් කියන්නේ එජාපයේ නුවරට හිටපු ලොකු අලියායි. අද එයත් ආණ්ඩුවේ නම් පොඩි අලි ටික විපක්ෂයේ ඉඳීයි ද?මහනුවර තරග කරන්න මුස්ලිම් අපේක්ෂකයන් නැති නිසා අද සමහරු වෙනත් ප්‍රදේශවලින් මහනුවරට ගෙනවිත් දමා තිබෙනවා. ඒ අය පැරෂුට්කාරයෝ.පසුගිය මහා මැතිවරණයේ දී මං ඕක පෙන්නලා දෙන විට එජාප නායකත්වය ඒකට ඇහුම්කන් නොදී ක්‍රියා කළා. පසුව සිද්ධ වුණේ මුළු මහනුවරට ම එජාපයෙන් මුස්ලිම් මන්ත්‍රීවරුන් තිදෙනයි. එක සිංහල මන්ත්‍රිවරයායි තේරුණේ. මේක සිංහල, මුස්ලිම් සමගියට තර්ජනයක් වුණා. ආණ්ඩුවේ ජාතිවාදයක් නෑ නමුත් ඒක තියෙන්නේ විපක්ෂයේ එජාපය තුළයි. එදත් එජාපය ජාතිවාදය වපුරනවා අදත් ඒක කරනවා. මෙවරද එජාපයේ මුස්ලිම් මන්ත්‍රීවරුන්ගේ විරෝධය මැද පක්ෂ නායකත්වය අපේක්ෂකයන් හත් දෙනෙකු ඇතුළත් කැර තිබෙනවා. මේ තුළ අද එජාපයේ විශාල බෙදීමක් සිදුව තිබෙනවා. මේකේ ප්‍රතිඵල භයානකයි. එජාප නායකත්වය හැමදාම කළේ ගිනි ඇවිළවීමයි.දයාසිරි ජයසේකර මන්ත්‍රීතුමා තමයි විපක්ෂයේ සිට අද ආණ්ඩුවට එක්ව මැතිවරණයට ඉදිරිපත් වෙලා සිටින්නේ. දයාසිරි කියන්නේ නියම දක්ෂයෙක්, එයාට එජාපය තුළ නිසි තැන ලැබුණේ නෑ. අද එජාපය කියන්නේ අදක්ෂයන් රජ කරන දක්ෂයන්ට තැනක් නැති පක්ෂයක්. නමුත් ජනාධිපතිතුමන් දක්ෂයන්ට නිසි තැන දෙන නායකයෙක්. පාට පක්ෂ භේදයෙන් තොරව එතුමා දක්ෂයන්ට නිසි තැන ලබා දෙනවා.රටක් විදිහට ඉදිරියට යන විට දක්ෂයන්ට නිසි තැන දෙන නායකයන් තමයි රටට අවශ්‍ය වන්නේ. ඒක රටේ අනාගතයට බෙහෙවින් වැදගත් වෙනවා. අද අපි කවුරුත් ගන්නා තීරණ බොහොම හොඳට හිතලා තමයි ගන්නේ. ඒ තීරණ මත තමයි රටේ අනාගතය තීරණය වන්නේ.මොන බොරු කතා ද? කවුද බඩගින්නෙන් මිය ගිහිල්ලා තියෙන්නේ. ත්‍රස්තවාදය පැවැති කාලයේදීවත් ජනතාව බඩගින්නෙන් පීඩා වින්දේ නැහැ. බලන්න කොයි තරම් මේ රටේ තරුණ තරුණියන්ට රැකියා ලබා දී තිබෙනවා ද? අද තරුණ තරුණියන් උපාධිධාරීන් සිටින හැම පවුලකම අයට රජයේ හොඳ රැකියා තිබෙනවා. ඒ අය හොදට කාලා ඇඳලා ඉන්නවා. මේ නෝම්බි කාලයේ අපේ මුස්ලිම් ජනතාව ඉතා සතුටින් සිටිමින් ආගමික කටයුතුවල නිරත වෙනවා.සමහර වෙලාවට මිනිසුන්ට අමාරුකම් තියනවා හැබැයි ඒක විපක්ෂය කියන තරම් දෙයක් නොවේ. කොයි ආණ්ඩු ආවත් බඩු මිල ඉහළ පහළ යනවා. මුස්ලිම් ජනතාව මේ කාලයේ නෝම්බි අල්ලා යහපත් පාලනයට සහාය ලබා දෙන්න කියා මං ඉල්ලනවා ඉල්ලනවා. යහපත් පාලනයක් පවතින විට අපිට ඒක පෙරළන්න බැහැ. අපි කළ යුත්තේ ඒකට සහය ලබා දීමයි.මේක ඒකීය රටක්, ඒකීය රට තුළ එක නායකයයි සිටින්නේ. මේ තුළ ඉඩම් හා පොලිස් බලතල බෙදී යාම ඉතා භයානකයි. රටේ ඒකීය භාවයට ස්වෛරීත්වයට තර්ජනයක් නම් අපි කවුරුත් පටු අදහස්වලින් මිදී කටයුතු කළ යුතුයි. පළාත් සභා ක්‍රමය තුළ තිබෙන යහපත් දේ අපි ක්‍රියාත්මක කළ යුතු අතරම රටට අහිතකර සෑම දෙයක්ම ඉවත් කළ යුතුයි.උතුරේ මැතිවරණය පැවැත්වීම හරහා ලෝකයටම අපට වැදගත් පණිවුඩයක් ලබා දිය හැකිය. ජාත්‍යන්තරයේ ඇතැම් කණ්ඩායම් කොයිතරම් කෙනෙහිලිකම් කළත් අපි ඒ අයට පණිවුඩයක් දිය යුතුයි.එම සමුළුව මෙරට පැවැත්වීම අප ලැබුණු ඉහළම භාග්‍යයක්. ඒ වගේම කලාපීය සියලු රටවලට අභිමානයක්. සමුළුව සෑම අතින් අප රටට වැදගත් වෙයි. බලන්න අපේ ජනාධිපතිතුමා රටවල් සමඟ කොයි තරම් සහයෝගයකින් කටයුතු කරනවා ද? පසුගිය ජීනිවා සමුළුවේ දී මුස්ලිම් රටවල් සියල්ලගේ සහය අපට හිමි වුණා. ඒ වගේම තවත් ඉතාමත් වැදගත් වන ‍ෙදයක් තමයි අපේම රටේ ඇතැම් කණ්ඩායම් හා දෙමළ ඩයස්පෝරාව අද අපේ රට පිළිබඳ ජාත්‍යන්තරයේ ගෙන යන පදනම් විරහිත චෝදනාවන්ට නියම පිළිතුරු මේ සමුළුව තුළින් ලබා දෙන්න පුළුවන්.මං කිසි දිනක යළි එජාපය ට යන්නේ නෑ. මං මැරෙන්නේ මේ ජනාධිපතිතුමාගේ ආණ්ඩුවේ සිටිමින්. ඒක ලියලා තියාගන්න. ඒ වගේම මගේ් බෑනා ද අද මේ ආණ්ඩුව ශක්තිමත් කිරීමට සිටිනවා. අපේ පරම්පරාවේ කවුරුත් කවදාවත් ආයේ එජාපය ට යන්නේ නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>06</day>
    </date>
    <link>http://www.dinamina.lk/2013/08/06/_art.asp?fn=f1308062</link>
    <topic>සේද මාවතේ රන් දොර විවර වූ වගයි...</topic>
    <author/>
    <content>නිදහසින් මෙපිට ශ්‍රී ලංකාව දැවැන්ත සංවර්ධනයේ නව රන්හිරු දුටු "ආසියාකරයේ අබිමන්තොට"කොළඹ වරාය පුළුල් කිරීමේ ව්‍යාපෘතිය විවෘත කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (05) අභිමානවත් සහ උත්කර්ෂවත් අයුරින් සිදුකෙරිණි.ශ්‍රී ලංකා වරාය සංවර්ධන සහ නාවික ඉතිහාසයේ නව සන්ධිස්ථානයක් පසුකරන මේ ඵෙතිහාසික අවස්ථාවේ විශේෂ සිදුවීම් කිහිපයකි මේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n1308071</link>
    <topic>වේ ප්‍රෝටීන් අඩංගු නවසීලන්ත කිරිපිටි වෙ‍ළෙඳ පොළෙන් වහාම ඉවතට</topic>
    <author>සන්ධ්‍යා කරුණාරත්න</author>
    <content>නවසීලන්තයෙන් ආනයනය කළ ‘වේ ප්‍රෝටීන් කොන්සන්ට්‍රේට් (WPC80)’ නමැති රසායනිකය අඩංගු සියලුම ළදරු කිරිපිටි වර්ග වෙළ‍ඳපොළෙන් වහාම ඉවත් කිරීමට සෞඛ්‍ය අමාත්‍යාංශය තීරණය කරයි.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් මත මහජන ආරක්ෂාව පිළිබඳ සලකා බලා මෙවැනි දැඩි තීරණයක් සෞඛ්‍ය අමාත්‍යාංශය ගත් බව සෞඛ්‍ය සේවා අධ්‍යක්ෂ ජනරාල් ‍විශේෂඥ වෛද්‍ය පාලිත මහීපාල මහතා ප්‍රකාශ කළේය.මාතෘ හා ළමා සෞඛ්‍ය ජාතික ප්‍රතිපත්තිය එළිදැක්වීමේ උත්සවයට සහභාගී වෙමින් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඒ මහතා ඊයේ (06) මේ බව පැවැසුවේය.බොඩ්යුලිනිසම් (Bodulinism) නම් වූ බැක්ටීරියාවක් වේ ප්‍රෝටීන් කොන්සන්ට්‍රේට්වල අඩංගු වීම මේ ගැටලුවට හේතු වී ඇත.මීට අමතරව නවසීලන්තයෙන් මෙරටට ගෙන්වූ සියලුම ආහාර සාම්පල පරීක්ෂා කිරීමකින් තොරව වරායෙන් නිදහස් නොකරන බව ද වෛද්‍ය මහීපාල මහතා අවධාරණය කළේය. මේ බැක්ටීරියාව මිනිස් සිරුරට අහිතකර වීම හේතුවෙන් එම නිෂ්පාදනයන් පූර්ණ පරීක්ෂාවකට ලක්කර වෙළඳපොළට නිකුත් කිරීමට සෞඛ්‍ය අමාත්‍යාංශය පියවර ගෙන ඇත.ජනතා හිතවාදී මෙවැනි තීරණ ගැනීමට සෞඛ්‍ය අමාත්‍යාංශය කිසිසේත්ම පසුබට නොවන බවත් ජනතාවගේ සුබසිද්ධිය උදෙසා ඔවුන්ගේ නිරෝගී බව උදෙසා කටයුතු කිරීම සෞඛ්‍ය අමාත්‍යාංශය ප්‍රමුඛ මෙරට රජයේ අරමුණ බවත් ‍ඒ මහතා කීය.මේ තීරණය ගෙන රාජකාරි අවසන් වී තම නිවසට යන විට මහාචාර්ය සේනක බිබිලේ මහතා මතක් වූ බවත් ලෝකවාසී සියලුම ජනතාවගේ සුබසිද්ධිය උදෙසා ඉදිරිපත් කළ ජාතික ඖෂධ ප්‍රතිපත්තිය නිසා එතුමාට මෙලොවින් සමුගන්නට වූ බවත් හෙතෙම පැවැසීය.බහු ජාතික ඖෂධ සමාගම් මඟින් මහාචාර්ය සේනක බිබිලේ මහතා මරණයට පත් කිරීමට කටයුතු කළේ යැයි ද ඒ මහතා ප්‍රකාශ කළේය. බහු ජාතික කිරිපිටි සමාගම් කොතරම් බලවත් වුවත් ඔවුන්ගේ වැරදි වැඩවලට අනුබල ලබාදීමට මෙරට රජය කටයුතු නොකරන බව ද ‍ඔහු පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080711</link>
    <topic>වේ ප්‍රෝටීන්වල ආදිනව මෙන්න</topic>
    <author/>
    <content>වේ ප්‍රෝටීන් කොන්සන්ට්‍රේට්හි ප්‍රොටීන්, විටමින්, ඛනිජ ලවන සහ කැල්සියම් යනාදී සංඝටකයන් අඩංගු වේ.වේ ප්‍රෝටීන් කොන්සන්ට්‍රේට් නැමැති රසායනික ද්‍රව්‍යයට “බොට්යුලිනම්” නමැති බැක්ටීරියාව ආසාදනය වී ශරීරගත වීමෙන් පුද්ගලයා ස්නායු ආබාධවලට ලක්වන බව පෝෂණය සම්බන්ධ වෛද්‍යවරු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n1308072</link>
    <topic>ෆොන්ටේරා නිෂ්පාදන 100%ක් සෞඛ්‍යාරක්ෂිතයි</topic>
    <author/>
    <content>මෙරට වෙළඳපොළේ අලෙවි කරන සියලුම ෆොන්ටේරා නිෂ්පාදන සියයට 100 ක් සෞඛ්‍ය ආරක්ෂිත බව ෆොන්ටේරා බ්‍රෑන්ඩ්ස් ‍ශ්‍රී ලංකා සමාගමේ කළමනාකාර අධ්‍යක්ෂ ලියොන් ක්ලෙමන්ට් මහතා නිවේදනයක් නිකුත් කරමින් දැනුම්දෙයි. ‍ෆොන්ටේරා නවසීලන්ත සමාගම මඟින් ගෝලීය වශයෙන් ඕස්ට්‍රේලියාව, චීනය, ආසියාව, ලතින් අමෙරිකාව, නවසීලන්තය සහ මැදපෙරදිග කලාපීය රටවල අලෙවි වන ෆොන්ටේරා සන්නාම සහිත නිෂ්පාදනයන්හි "වේ ප්‍රෝටීන් කොන්සන්ට්‍රේට් (WPC80)" අඩංගු වී නොමැති බවට ද ‍එම නිවේදනයෙන් පෙන්වා දෙයි.මෙරට වෙළඳපොළ තුළ අලෙවි කරන නිෂ්පාදනවල කිසිදු ගැටලුවක් මතු වී නොමැති බව ද ‍ෆොන්ටේරා බ්‍රෑන්ඩ්ස් ශ්‍රී ලංකා සමාගමේ මානව සම්පත් හා සමාගම් සම්බන්ධතා අධ්‍යක්ෂක රොෂාන් කුලසූරිය මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080712</link>
    <topic>රතුපස්වල සිද්ධියෙන් අගතියටපත් සැමට වන්දි</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>වැලිවේරිය-රතුපස්වල ප්‍රදේශයේ පසුගියදා ඇති වූ ගැටුම්කාරී තත්ත්වයෙන් මියගිය සහ තුවාල ලැබූ අයගේ පවුල්වල සාමාජිකයන්ට වන්දි මුදල් ප්‍රදානය කරන ලෙස ජනාධිපති මහින්ද රාජපක්ෂ මහතා නියෝග කරයි.ජල ප්‍රශ්නයක් මුල් කරගෙන වැලිවේරිය, රතු පස්වල ප්‍රදේශයේ දී පසුගිය (1) දා යුද හමුදාව සහ ප්‍රදේශවාසීන් අතර ඇතිවූ ගැටුම්කාරී තත්ත්වය හේතුවෙන් පුද්ගලයන් තිදෙනකු මියගොස් 50 කට වැඩි පිරිසක් තුවාල ලැබූහ.ඔවුන් සියලු දෙනාටම වන්දි මුදල් ප්‍රදානය කරන ලෙස ජනාධිපතිවරයා අදාළ අංශ වෙත ඊයේ (6) නියෝග කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080713</link>
    <topic>රතුපස්වල සිද්ධියට ස්වාධීන පරීක්‍ෂණයක්</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිණී සේනානායක</author>
    <content>වැලිවේරිය, රතුපස්වල ප්‍රදේශයේදී සිදුවූ සිද්ධිය සම්බන්ධයෙන් රජය ස්වාධීන පරීක්ෂණයක් සිදුකරන බවත්, එම ඛේදජනක සිද්ධියෙන් මියගිය සහ තුවාල ලැබූ අයගේ පවුල් වෙත රජයේ සංවේගය ප්‍රකාශ කරන බවත් සභානායක, වාරිමාර්ග හා ජල කළමනාකරණ ඇමති නිමල් සිරිපාල ද සිල්වා මහතා පාර්ලිමේන්තුවේදී ඊයේ (6) ප්‍රකාශ කළේය.වැලිවේරිය මාර්ගය හරස් කර සිටි පිරිසෙන් කොටසක් ඉවත්ව ගියද කලහකාරී පිරිසක් ආරක්‍ෂක අංශ සමඟ ගැටුමක් ඇති කර ගැනීමට උත්සාහ දැරා ඇති බවත්, තම ආත්මආරක්‍ෂාව සහ මහජන ජීවිත හා දේපල ආරක්‍ෂා කිරීම සඳහා අවශ්‍ය පියවර ගැනීමට ආරක්‍ෂක අංශවලට සිදුවූ බවත් සභානායකවරයා සඳහන් කළේය.මෙම ගැටුම පිටුපස යම් බලවේගයක් ක්‍රියාත්මක වූයේද යන්න පිළිබඳ පොලිසිය පරීක්‍ෂණ සිදුකරන බවත් ඇමතිවරයා ප්‍රකාශ කළේය.විපක්ෂනායක රනිල් වික්‍රමසිංහ මහතා පාර්ලිමේන්තුවේදී ඊයේ (06) සිදුකරන ලද ප්‍රකාශයකට පිළිතුරු දෙමින් ඇමතිවරයා මේ බව සඳහන් කළේය.වැඩිදුරටත් අදහස් දැක්වූ නිමල් සිරිපාල ද සිල්වා මහතා,2013 අගෝස්තු මස 01 වන දින වැලිවේරිය ප්‍රදේශයේ සිදුවූ සිද්ධිය පිළිබඳ ගරු රනිල් වික්‍රමසිංහ මැතිතුමා විසින් මෙම ගරු සභාවේදී ප්‍රශ්නයක් නැඟීම පිළිබඳ එතුමාට ස්තුතිවන්ත වෙමි. එසේ ස්තුතිවන්ත වනුයේ මෙම සිද්ධියට අදාළ සැබෑ පසුබිම මෙම ගරු සභාවටත්, රටටත් කියාපෑමට රජයට අවස්ථාවක් ලැබෙන හෙයිනි.විපක්‍ෂ නායකතුමා සිය ප්‍රකාශයේ නඟා ඇති ප්‍රශ්නයන්ට පිළිතුරු දීමට ප්‍රථම එතුමාටත්, මෙම ගරු සභාවටත් මෙම උද්ඝෝෂණයට පසුබිම වූ සිද්ධීන් පිළිබඳ විස්තරාත්මක විග්‍රහයක් ලබාදීමට කැමැත්තෙමි.මෙම ප්‍රශ්නය මුලින්ම පැනනැගුනේ, 2013.07.16 වන දින රතුපස්වල හේලිස් ආයතනයේ, වෙනිගෝස් කර්මාන්තශාලාව අවට ප්‍රදේශවාසීන් විසින් එම ප්‍රදේශයේ සිදුවී ඇතැයි කියනු ලබන පාරිසරික හානියක් හා පානීය ජලය අපිරිසිදුවීම පිළිබඳ ප්‍රාදේශීය සභා මන්ත්‍රීවරයකු වෙත කරන ලද මහජන පැමිණිලි මතය.මේ පිළිබඳ නියෝජ්‍ය ඇමැති ලසන්ත අලගියවන්න මැතිතුමා හා ගරු පාර්ලිමේන්තු මන්ත්‍රී පණ්ඩු බණ්ඩාරනායක මැතිතුමා දැනුවත්වූ වහාම මේ පිළිබඳ ආර්ථික සංවර්ධන ගරු අමාත්‍ය බැසිල් රාජපක්‍ෂ මැතිතුමා හා ගම්පහ දිස්ත්‍රික් ලේකම්වරයා හා අදාළ ප්‍රාදේශීය සභාව හා මධ්‍යම පරිසර අධිකාරිය ඇතුළු ආයතන 08ක් දැනුවත් කොට මෙම ප්‍රශ්නය පිළිබඳ පරීක්‍ෂා කොට වාර්තා කරන ලෙස උපදෙස් දෙන ලදී.ඉන් අනතුරුව 2013.07.19 දින ගම්පහ, නැදුන්ගමුව, අංක 122 දරන රෝහන වික්‍රමආරච්චි මහතාගේ නිවසේදී අදාළ සෞඛ්‍ය වෛද්‍ය නිලධාරින්, ප්‍රාදේශීය සභා නිලධාරින්, ජල සම්පාදන මණ්ඩලයේ නිලධාරින් සමඟ හා අවට ප්‍රදේශවාසීන් (200 කට අධික පිරිසක්) නියෝජ්‍ය අමාත්‍ය ලසන්ත අලගියවන්න මැතිතුමා සමඟ සාකච්ඡාවක් පවත්වන ලද අතර, එහිදී මේ පිළිබඳ දැනට කරගෙන යන පරීක්‍ෂණ සම්බන්ධයෙන්ද පිරිසිදු පානීය ජලය ජනතාවට සැපයීම සඳහා ගනු ලබන කෙටිකාලීන හා දිගුකාලීන පියවර සම්බන්ධයෙන්ද දැනුවත් කිරීම කරන ලදී. තවද අදාළ පරීක්‍ෂණ වාර්තා ලැබීමෙන් පසු ඒ අනුව අවශ්‍ය කටයුතු කරන බව ඔවුන්ට දන්වන ලදී.එම සාකච්ඡාවේදී ප්‍රදේශවාසීන් දැනට පරීක්‍ෂණ පවත්වන ආයතනවලට අමතරව රස පරීක්‍ෂකවරයා මගින්ද ජලයේ ගුණාත්මක තත්ත්වය පිළිබඳ ව වාර්තාවක් ලබාගත යුතු බවට ඉල්ලා සිටින ලදී.ඒ අවස්ථාවේදී එවැනි වාර්තාවක් වහාම ලබාගන්නා ලෙස වැලිවේරිය පොලිස් ස්ථානාධිපතිවරයා වෙත උපදෙස් දෙන ලදී.පිරිසිදු පානීය ජලය ලබාදීමේ ක්‍රමවේදය ක්‍රියාත්මක කරවීමේ දී ප්‍රදේශවාසීන් තුළ මුදල් ගෙවා නළ ජලය ලබාගැනීමට මේ අවස්ථාවේදී අකැමැත්තක් දක්වන බැව් පෙනී ගිය හෙයින් මහර හා ගම්පහ ප්‍රාදේශීය සභා මගින් නොමිලේ පානීය ජලය ලබාදීම සඳහා ජල ටැංකි ස්ථාපිත කරන ලදී. දැනටමත් මහර ප්‍රාදේශීය සභා මගින් ඒ සඳහා ලීටර් 500 ටැංකි 14ක් හා ලීටර් 1000 ටැංකි 33ක් ද ගම්පහ ප්‍රාදේශීය සභාව මගින් ලීටර් 500 හා ලීටර් 1000 ටැංකි 200ක් ලබාදී ඇත.ප්‍රදේශයේ ජනතාව විසින් මතු කරන ලද කරුණු පිළිබඳ තිරසාර විසඳුම් ලබාදීමට රජයත්, ප්‍රදේශයේ දේශපාලන නායකයිනුත් මෙසේ කටයුතු කරමින් පවතිද්දී ජූලි මස 27 වන දින ඉහත කී කර්මාන්තශාලාව ඉදිරිපිට කර්මාන්ත ශාලාව වහා වසා දමන ලෙසට උද්ඝෝෂණයක් ආරම්භ කරන ලදී. එදින වැලිවේරිය, රතුපස්වල හංදිය පාර අවහිර කරමින් පැය 6ක් පමණ උද්ඝෝෂණයක යෙදෙන ලදී. පොලිසිය මගින් උද්ඝෝෂණකරුවන්ට කරුණු වටහාදුන් පසු සාමකාමීව එම ස්ථානයෙන් ඉවත්වීමට උද්ඝෝෂණකරුවන් කටයුතු කරන ලදී.නැවත උද්ඝෝෂණකරුවන් 28 වන දින කර්මාන්ත ශාලාව වසා දමන ලෙස උද්ඝෝෂණයක් ආරම්භ කරන ලදී. උද්ඝෝෂණකරුවන්ගෙන් කොටසක් කර්මාන්ත ශාලාව ඉදිරිපිට උද්ඝෝෂණය කරන ලද අතර, තවත් කොටසක් රතුපස්වල ක්‍රීඩාංගණය අසල උද්ඝෝෂණයේ යෙදෙන ලදී.මෙම උද්ඝෝෂණය සාමකාමී ලෙස විසඳා ප්‍රශ්න සමථයකට පත් කිරීම සඳහා ගම්පහ දිස්ත්‍රික් පාර්ලිමේන්තු මන්ත්‍රී හා නියෝජ්‍ය අමාත්‍ය ගරු ලසන්ත අලගියවන්න මැතිතුමාත්, පාර්ලිමේන්තු මන්ත්‍රී රුවන් රණතුංග මන්ත්‍රීතුමා, බස්නාහිර පළාත් සභාවේ සභාපති සුනිල් විජේරත්න මැතිතුමා, මහර හා ගම්පහ ප්‍රාදේශීය සභාපතිවරුන්, ගම්පහ දිස්ත්‍රික් ලේකම්තුමා ඉහත කී ගැටලුවට අදාළ වන රාජ්‍ය ආයතන නියෝජිතයන් හා අදාළ කර්මාන්තශාලාවේ පාලනාධිකාරිය සමඟ ගම්පහ දිස්ත්‍රික් ලේකම් කාර්යාලයේදී උද්ඝෝෂණකරුවන් නියෝජනය කරන නියෝජිතයන් 45 දෙනකුද සමඟ පැය 3 1/2ක සාකච්ඡාවක් පවත්වන ලදී. මෙම සාකච්ඡාව සඳහා පොලිසිය ද සහභාගි විය.පොලිසිය මගින් මෙම කර්මාන්ත ශාලාව වසාදැමීම සඳහා අධිකරණයෙන් නියෝගයක් ලබාගැනීමට ජූනි මස 23, 27 හා 31 දිනයන්හිදී අධිකරණයෙන් ඉල්ලීම් කරන ලදී. (ගම්පහ උසාවියේ නඩු අංක 791 - 2013 හා වී 1435 - 2013) අධිකරණය මගින් එම අවස්ථාවේදී පොලිසියට දන්වා සිටියේ අදාළ ආයතනයන්ගෙන් ජලය පිළිබඳ වාර්තා ලබාගෙන මේ පිළිබඳ ඉල්ලීම් කරන ලෙසයි.මෙම උද්ඝෝෂණය නවත්වා දැමීමේ ප්‍රායෝගික ක්‍රමවේදයක් ලෙස ප්‍රදේශයේ දේශපාලන අධිකාරිය කර්මාන්ත ශාලාවේ පාලකයින් ගෙන් මෙම කර්මාන්තශාලාව තාවකාලිකව වසා දමන ලෙස ජූලි මස 31 වන දින ඉල්ලීමක් කරන ලද අතර, එකී ඉල්ලීමට අවනත වෙමින් තාවකාලිකව කර්මාන්ත ශාලාව වසා දැමීමට කර්මාන්ත ශාලාවේ පාලනාධිකාරිය එකඟ විණි.මේ අතරතුරදී උද්ඝෝෂණකරුවන් කර්මාන්ත ශාලාව වසා දමා තිබියදීත් උද්ඝෝෂණය නොනවත්වා පවත්වා ගෙන යන බව පෙනී ගිය හෙයින් අගෝස්තු 01 දින ප. ව. 4.00 ආරක්‍ෂක අමාත්‍යාංශයේදී ආරක්‍ෂක ලේකම්තුමා අදාළ පාර්ශ්වකරුවන් කැඳවා මේ පිළිබඳ කරුණු පහදාදීම මත මෙම අවස්ථාවේදී එම කර්මාන්ත ශාලාව තවදුරටත් අදාළ ආයතනයන්ගෙන් වාර්තා ලබා ගන්නා තෙක් තාවකාලිකව වසා දැමීමට පාලන අධිකාරිය තවදුරටත් එකඟ වන ලදී.එසේම තාවකාලිකව ජලය සැපයීම සඳහා ටැංකි ලබාදීමටත්, නළ ජලය ලබාදීමට ජල නළ එළීමටත් එහිදී එකඟතාවට පැමිණෙන ලදී. මෙම එකඟතාව මත උද්ඝෝෂකයින්ට මෙම එකඟතාව දැනුම්දී උද්ඝෝෂණය නතර කරන බව සාකච්ඡාවට සම්බන්ධ වූ උද්ඝෝෂකයින්ගේ නියෝජිතයන් එකඟ වන ලදී.එම අවස්ථාවේදී උද්ඝෝෂණකරුවන් නියෝජනය කරන ලද නියෝජිතයින් ඇතුළු සියලු දෙනා මෙම ප්‍රශ්නය සමථයකට පත්කර ගැනීමට එකඟ බවට එකඟ වෙමින් සියලු දෙනා විසිර යන ලදී. එම රැස්වීමට ආර්ථික සංවර්ධන අමාත්‍යතුමා නියෝජනය කරමින් නියෝජ්‍ය අමාත්‍ය ලසන්ත අලගියවන්න මැතිතුමා හා පාර්ලිමේන්තු මන්ත්‍රී රුවන් රණතුංග මැතිතුමා හා ගම්පහ දිස්ත්‍රික් ලේකම් ඇතුළු අදාළ නිලධාරීන් සහභාගි විණි.එදිනම එනම් අගෝස්තු මස 01 දින සවස 6.00 පමණ වනවිට වැලිවේරිය ප්‍රදේශයේ පාර හරස් කරමින් සිටි උද්ඝෝෂකයින් වෙත ආරක්‍ෂක ලේකම්තුමාගේ ප්‍රධානත්වයෙන් විරෝධතා පාර්ශ්වය සමඟ පැවති සාකච්ඡාවේ එකඟතාවය පිළිබඳ ශබ්ද විකාශන යන්ත්‍ර මාර්ගයෙන් දැනුම් දෙන ලද අතර, එහි රැස්ව සිටි පිරිසෙන් කොටසක් පී‍්‍රතිඝෝෂා නඟමින් ස්වේච්ඡාවෙන් විසිර යන ලදී. මෙම ප්‍රකාශය දැනුම්දීමට පෙර ප. ව. 2.30ට පමණ පැය දෙකක් තිස්සේ කොළඹ - නුවර පාර අවහිර කරගෙන සිටි ජනතාවට, ආරක්‍ෂක අංශ මගින් කරුණු පැහැදිලි කිරීමෙන් අනතුරුව ඔවුන් ස්වේච්ඡාවෙන් එම ස්ථානයෙන් බැහැර වන ලදී.වැලිවේරිය පාර හරස් කරමින් සිටි පිරිසෙන් කොටසක් ඉහත කී පරිදි ජයඝෝෂා පවත්වා ඉවත්ව ගියද, කලහකාරී පිරිසක් එහි රැඳී සිටිමින් ආරක්‍ෂක අංශවලට ගල්ගසමින් පෙට්රල් බෝම්බ විසිකරමින් ආරක්‍ෂක අංශ සමඟ ගැටීමක් ඇති කර ගන්නා ලදී. ආරක්‍ෂක අංශ වෙත කලහකාරී පිරිස අතරින් වෙඩි තැබීමක් සිදුවී ඇති බවටද වාර්තාවී ඇත. මේ පිළිබඳ පුළුල් පරීක්‍ෂණයක් දැනට කරගෙන යනු ලැබේ. එසේම එම පිරිස රජයේ හා මහජන දේපළ විනාශ කිරීමේ ක්‍රියාවලියක යෙදුණු අතර, වැලිවේරිය සතිපොළ කඩා බිඳදමා අලාභ හානි කරන ලද අතර, ත්‍රීවීල් රථයකට ගිනි තබා ඇත.මෙම තත්ත්වය මර්දනය කිරීම සඳහා ආරක්ෂක අංශවලට පියවර ගැනීමට සිදුවිය. කලහකාරී පිරිසක් විසින් කරන ලද ප්‍රචණ්ඩකාරී ක්‍රියා නිසා වැලිවේරිය පොලිස් ස්ථානාධිපතිවරයාත්, යුද හමුදා නිලධාරින් 08 දෙනකුටත් බරපතළ තුවාල සිදුවූ අතර මෙම තත්ත්වය පාලනය කිරීමටත්, තම ආත්මආරක්‍ෂාව සඳහාත්, මහජන ජීවිත හා දේපළ ආරක්‍ෂා කිරීම සඳහාත් අවශ්‍ය පියවර ගැනීමට ආරක්‍ෂක අංශයන්ට සිදුවිය.ඉහත කී කරුණු අනුව මෙම ප්‍රශ්නය විසඳීම සඳහා රජය විසින් ඉතාම ඉවසිල්ලෙන් අදාළ පාර්ශ්වයන් සමඟ සාකච්ඡා කිරීම පමණක් නොව, ඔවුන්ගේ ඉල්ලීම සඳහා ඉතාම නම්‍යශීලීව කටයුතු කර ඇති බව විපක්‍ෂ නායකවරයාට ඉතාම පැහැදිලි වනු ඇත.ආරක්‍ෂාව සඳහා පල්ලියට ගිය ජනතාවට හමුදා ප්‍රහාර එල්ලකලේ යයි විපක්‍ෂ නායකවරයා කර ඇති ප්‍රකාශය රජය තරයේම ප්‍රතික්‍ෂේප කරයි. වැලිවේරිය සිදුවූ සිද්ධිය සමථයකට පත් කිරීම සඳහා එම සිද්ධිය ආරම්භයේ සිටම එහි පොලිසිය සිටි බවත්, මෙම ගැටලුව සමථයකට පත් කිරීමට පොලිසිය විසින් සෑම උත්සාහයක්ම දරා ඇති බව පැහැදිලිය.මෙම සිද්ධියෙන් මියගිය හා තුවාල වූවන් සම්බන්ධව දැනටමත් මහේස්ත්‍රාත් පරීක්‍ෂණ ආරම්භ කර ඇත. මහේස්ත්‍රාත් පරීක්ෂණයෙන් මතුවන තත්ත්වය පිළිබඳ ආරක්‍ෂක අංශ විසින් පරීක්ෂණයක් මේ පිළිබඳ සිදුකරන බව වගකීමෙන් ප්‍රකාශ කරමි. එසේම ජනමාධ්‍යවේදීන්ට එල්ල වූයේ යැයි කියනු ලබන ප්‍රහාර සම්බන්ධයෙන් ද එකී පරීක්‍ෂණයේදී කරුණු සොයා බලන බව දන්වනු කැමැත්තෙමි.මෙම ගැටුම් වෙනත් කණ්ඩායම් මගින් උසිගැන්වූවාද යන්න පිළිබඳ සොයාබලන බව ද එසේ වෙනත් කණ්ඩායම් ඇතොත් එම කණ්ඩායම් හඳුනාගැනීමට සාමය ගරුකරන සෑම රටවැසියකුගේම උපකාරය අවශ්‍ය වන බවද දන්වමි. අදාළ කර්මාන්ත ශාලාවෙන් මෙම සිද්ධිය ඇතිවීමට පෙර සිටම 112 දෙනෙකුගේ පමණ කණ්ඩායමක් සේවයෙන් ඉවත් කර ඇති බවට සාක්‍ෂි ලැබී ඇති හෙයින් මෙම සේවකයන් ඉවත් කිරීම නිසා ඔවුන්ගෙන් යම් කොටසක් හෝ මෙම සිද්ධිය පිටුපස සිටින බව හෝ, යම් බලවේගයක් මෙම ගැටලුව උත්සන්න කිරීමට කටයුතු කළේ ද යන්න පිළිබඳ පොලිසිය පරීක්‍ෂණ පවත්වන බව දන්වනු කැමැත්තෙමි.පානීය ජල ප්‍රශ්නයට දැනටමත් තාවකාලික විසඳුම් ලබාදී ඇති බවද, ඒ සඳහා තිරසාර විසඳුම් ලබාදීමට කලක සිටම කටයුතු ආරම්භ කර ඇති බවද මෙම සභාවට දන්වමි. මෙම සිද්ධියෙන් ජීවිතක්‍ෂයට පත්වූ හා තුවාල ලැබූවන්ට සහන සැලසීමට රජය දැනටමත් ක්‍රියා කරගෙන යන බව දන්වමි.මෙම සිද්ධියෙන් දේශපාලන වාසි ලබා ගැනීම සඳහා සමහර පිරිසක් කටයුතු කරන බව පෙනීගියද ඔබතුමාගේ සහයෝගය ඇතිව මෙකී ප්‍රශ්නයට තිරසාර විසඳුම් ලබාදීමේ අරමුණින් ගම්පහ දිස්ත්‍රික් ලේකම් කාර්යාලයේදී ආර්ථික සංවර්ධන අමාත්‍ය බැසිල් රාජපක්‍ෂ මැතිතුමාගේ ප්‍රධානත්වයෙන් පවත්වන ලද සාකච්ඡාව සඳහා එක්සත් ජාතික පක්‍ෂ ගම්පහ දිස්ත්‍රික් නායකත්වය හා ජනතා විමුක්ති පෙරමුණේ නියෝජිතයන්ද මහජන නියෝජිතවරුන්ද සහභාගී වී මෙම ප්‍රශ්නය දෙස විවෘත මනසකින් ප්‍රවේශ වීම පිළිබඳ ඔවුන් සියලු දෙනාට රජයේ ස්තුතිය පිරිනමමි.මෙම ඛේදජනක සිද්ධියෙන් ජීවිතක්‍ෂයට පත්වූ හා තුවාල ලැබූ අයවලුන්ට හා ඔවුන්ගේ පවුල්වල සාමාජිකයන්ට රජයේ සංවේගය ප්‍රකාශ කරන අතර මෙම සිද්ධිය පිළිබඳ ස්වාධීන පරීක්‍ෂණයක් අනිවාර්යෙන්ම සිදුකරන බව රජය වෙනුවෙන් මෙම ගරු සභාවට දන්වා සිටිනු කැමැත්තෙමි.විපක්‍ෂ නායක රනිල් වික්‍රමසිංහ මහතා - රතුපස්වල ප්‍රදේශයේ ජනතාව තුවක්කු පාවිච්චි කළේ නෑ. බෝම්බ ගැහුවෙත් නෑ. අපි යුද හමුදාවට චෝදනා කරන්නෙ නෑ. නමුත් සමහර ඛ්මුදා නිලධාරින්ගේ ක්‍රියාකලාපය ගැන අපට ප්‍රශ්න තිබෙනවා. ඒ නිසා මේ ගැන දැනගැනීමට අපට අවශ්‍යයි. මෙම ගැටුම සම්බන්ධයෙන් අපට ප්‍රශ්න රැසක් තිබෙනවා. මෙම ගැටුමට සම්බන්ධ තවත් කණ්ඩායම් සිටින බව පොලිසිය කියනවා. කෙසේ උනත් මෙයින් පැන යාමට ආණ්ඩුවට බැහැ. .</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080714</link>
    <topic>එජාප මන්ත්‍රී ශිරාල්ස්වාධීනව කටයුතු කරයි</topic>
    <author>නිරූෂි විමලවීර, වයිමන් හෙට්ටිආරච්චි</author>
    <content>තමා මින් ඉදිරියට බස්නාහිර පළාත් සභාව තුළ ස්වාධීන මන්ත්‍රීවරයකු ලෙස කටයුතු කරන බව දැනට පක්‍ෂ තහනමකට ලක්ව සිටින එක්සත් ජාතික පක්‍ෂ පළාත් සභා මන්ත්‍රී ශිරාල් ලක්තිලක මහතා ඊයේ (5) පළාත් සභා රැස්වීමේ දී විශේෂ ප්‍රකාශයක් කරමින් කීය.තමා එක්සත් ජාතික පක්‍ෂ සාමාජිකයකු නොවන බව පක්‍ෂ මහ ලේකම්වරයා ලිඛිතව දැනුම් දුන් බව කී මන්ත්‍රීවරයා, පක්‍ෂ සාමාජිකත්වය අහෝසි වීමෙන් පළාත් සභා පනතේ 63 වගන්තියට අනුව දින 30 කදී තම මන්ත්‍රී ධුරය අහෝසි වන බවත්, මන්ත්‍රී ධුරය අහෝසි කිරීමට එරෙහිව අභියාචනාධිකරණයේ නඩුවක් පවරා ඇති හෙයින් තමා අද දින සිට ස්වාධීන මන්ත්‍රීවරයකු ලෙස කටයුතු කරන බවත් හෙතෙම අවධාරණය කළේය.පක්‍ෂ සාමාජිකත්වය අහිමි වීමෙන් අනතුරුව එජාප මන්ත්‍රීවරයකු ලෙස සභාවේ ක්‍රියා කිරීම හෘද සාක්ෂියට පටහැනි බැවින් තමා ස්වාධීන මන්ත්‍රීවරයකු ලෙස ක්‍රියා කරන බව ද ඒ මහතා කීය.පක්‍ෂ තීරණයට හිස නමා මන්ත්‍රී ධුරයෙන් ඉවත් වුවහොත් එජාප කෘත්‍යාධිකාරී මණ්ඩලය තමාට එරෙහිව ගොඩ නඟා ඇති අභූත අසත්‍ය මෙන්ම අත්තනෝමතික චෝදනා පිළිගන්නා තත්ත්වයක් උදාවන බව ද එය අධිකරණය විසින් තීන්දු කරනු ඇති බව ද හෙතෙම පැවසීය.විපක්‍ෂ පාක්‍ෂිකයන් තැවෙන්නේ කවදා අපට හොඳ නායකයකු ලැබේද යන්න බව කී ඒ මහතා, වත්මන් විපක්‍ෂනායකවරයා ගෙන් එවැන්නක් සිදු නොවන බව අවධාරණය කෙළේ ය. විපක්‍ෂ නායකත්වය රැඩිකල් වෙනසක්, ගරිල්ලා සටන් ගැන කථා කළත් එවැන්නක් පක්‍ෂය තුළින් සිදු නොවන බව ද, පක්‍ෂ මන්ත්‍රීවරුන්ට පක්‍ෂය තුළින් ඇති වී ඇති තත්ත්වය ඛේදජනක බව ද ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n13080710</link>
    <topic>එජාප ප්‍රාදේශීය සභා අපේක්ෂකයෝ4ක් සමඟ 250ක් සන්ධානයට එති</topic>
    <author>ඉන්දික පොල්කොටුව</author>
    <content>එ.ජා.ප. මහලේකම් තිස්ස අත්තනායක මහතා නියෝජනය කරන කුණ්ඩසාල මැතිවරණ කොට්ඨාසයේ එම ප්‍රාදේශීය සභාවට පසුගිය මැතිවරණවලදී තරග කළ අපේක්ෂකයන් සිවු දෙනකු ඇතුළු කුණ්ඩසාල මැතිවරණ කොට්ඨාසයේ ප්‍රබල එක්සත් ජාතික පාක්ෂිකයන් දෙසිය පණහක පමණ පිරිසක් පසුගියදා ශ්‍රී ලංකා නිදහස් පක්ෂයට එක්වූහ.ජනමාධ්‍ය හා ප්‍රවෘත්ති ඇමැති කුණ්ඩසාල ශ්‍රී ලංකා නිදහස් පක්ෂයේ ප්‍රධාන සංවිධායක කෙහෙළිය රඹුක්වැල්ල මහතා අතින් මොවුන් ශ්‍රීලනිප සාමාජිකත්වය ගනු ලැබීය. හිටපු මධ්‍යම පළාත් සභා මන්ත්‍රී ජනමාධ්‍ය හා ප්‍රවෘත්ති ඇමැති මහජන සම්බන්ධීකරණ ලේකම් ලින්ටන් විජේසිංහ මහතා විසින් සංවිධානය කැර තිබූ මැණික්හින්න ප්‍රදේශයේ රැස්වීමකදී මේ පිරිස මෙලෙස ශ්‍රීලනිපයට එක්විය.කුණ්ඩසාල ප්‍රාදේශීය සභාවට එජාපයෙන් තරඟ කළ ශි‍්‍රයානන්ද හේරත්, අජිත් කුමාර, දමිත් රංග එම්. ගජේන්ද්‍ර යන අපේක්ෂකයන් සමග රජවැල්ල, පුරීතුඩුව, කුණ්ඩසාලේ කාලපුරය, නත්තරම්පොත යන ශාඛා සංවිධාන ඇතුළු කුණ්ඩසාල කොට්ඨාසයේ ගම්මාන රැසක දෙසිය පණහක පමණ එජාප ක්‍රියාකාරීහු පිරිසක් මේ ආකාරයට එක් වූහ.එජනිස මධ්‍යම පළාත් සභා අපේක්ෂක ලින්ටන් විජේසිංහ මහතාට උපරිම සහය ලබාදීමට මෙම පරිස මෙහිදී පොරොන්දු වූ අතර ජනාධිපති මහින්ද රාජපක්ෂ මහතා රට ගොඩනැන්වීමට ගෙනයන වැඩපිළිවෙළ පිළිබඳව මොවුන් මෙහිදී දැඩි ප්‍රසාදයෙන් යුතුව කතා කළහ.පාරම්පරික එක්සත් ජාතික පාක්ෂිකයන් වන මේ පිරිස එ.ජා.ප. නායකත්වය හා එම පක්ෂයේ වත්මන් තත්ත්වය පිළිබඳ දැඩි කලකිරීමෙන් යුතුව කතා කළ අතර කුණ්ඩසාල මැතිවරණ කොට්ඨාසයෙන් එජාපය ඉතිහාසයේ දැවැන්තම පරාජය ලබන බැව් පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>07</day>
    </date>
    <link>http://www.dinamina.lk/2013/08/07/_art.asp?fn=n1308073</link>
    <topic>පොදු රාජ්‍ය මණ්ඩල සමුළුව අනාගත සංවර්ධන ක්‍රියාවලියටශක්තිමත් අඩිතාලමක්</topic>
    <author>අසේල කුරුළුවංශ</author>
    <content>පොදු රාජ්‍ය මණ්ඩල නායකත්ව සමුළුව මෙරට අනාගත සංවර්ධන ක්‍රියාවලියේ ගමන් මඟ සඳහා ශක්තිමත් අඩිතාලමක් වැටෙන මං සන්ධියක් බව ශ්‍රී දළදා මාලිගාවේ දියවඩන නිලමේ ප්‍රදීප් නිලංග දෑල මහතා කීය.මෙම සමුළුව හරහා ගොඩනැ­ෙඟන ජාත්‍යන්තර සබඳතා ඔස්සේ විදේශ ආයෝජකයන් වැඩි වශයෙන් මෙරටට පැමිණෙනු ඇති බවත් ඒ ඔස්සේ මෙරට තරුණ තරුණියන්ට ජාත්‍යන්තරය තුළ රැකියා අවස්ථා නිර්මාණය වනු ඇති බවත් හෙතෙම පැවැසීය.අධිරාජ්‍යවාදීන් එදා මෙරට යටත් කැර ගත්තේ ශ්‍රී ලංකාවේ පිහිටීම අනුව ඔවුනට මෙය කදිම ආර්ථික මධ්‍යස්ථානයක් වූ නිසා බවත් අද ද එය එලෙසින්ම පැවතීම නිසා අනාගතයේ මෙම පිහිටීම නිසාම අපට වැඩි ආර්ථික ප්‍රතිලාභ අත්පත් කැර ගත හැකි බවත් නිලංග දෑල මහතා ප්‍රකාශ කෙළේ ය.ත්‍රස්තවාදය ක්‍රියාත්මක වූ සමයේත් ඉන් පසුවත් මෙරට පිළිබඳව ජාත්‍යන්තරය තුළ නිර්මාණය වී තිබුණේ වැරදි ප්‍රතිරූපයක් බවත් මෙම සමුළුවෙන් පසු එම තත්ත්වය මුළුමනින්ම වෙනස් වනු ඇති බවත් හෙතෙම අවධාරණය කළේ ය.බෞද්ධාගමේ කේන්ද්‍රස්ථානයක් ලෙස බුදු දහම ජාත්‍යන්තර මට්ටමින් ප්‍රචලිත කිරීම උදෙසා මෙමඟින් මං සැලසෙනු ඇති බවද ඒ මහතා කීය.තිස් වසරක් පුරා ආපස්සට ගිය සංවර්ධනය ඉදිරියට ගෙනයෑමේ අභියෝගය ජයගන්නට මෙම සමුළුවෙන් පසු හිමිවන ජාත්‍යන්තර සහායත් සමඟ සියලු ජාතීන් අත්වැල් බැඳගත යුතු බවද නිලංග දෑල මහතා ප්‍රකාශ කළේ ය. .</content>
  </post></root>