<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060415</link>
    <topic>ඩෙංගු ශීඝ්‍රයෙන් ඉහළට</topic>
    <author>සන්ධ්‍යා කරුණාරත්න</author>
    <content>ඩෙංගු රෝගය මේ දිනවලදී යළිත් ශීඝ්‍රයෙන් ඉහළ ‍යාමේ අවදානමක් පවතින බව සෞඛ්‍ය අමාත්‍යාංශය පවසයි.පවතින වර්ෂාවත් සමඟ ඩෙංගු මදුරු බිත්තර සක්‍රීය වී මදුරු ගහනය වැඩි වීම මඟින් රෝගීන්ගේ සංඛ්‍යාව ද වැඩි වීමේ අවදානමක් පවතියි.ගත වූ මාස පහ තුළදී රිජ්වේ ආර්යා ළමා රෝහලට ඩෙංගු ළමා රෝගීන් 1508 දෙනකු වාර්තා වී ඇති අතර මරණ 5 ක් සිදුව තිබේ. මේ අතරින් ඩෙංගු රක්තපාතයට ලක් වූ දරුවන් 227 දෙනෙකි. මේ වසරේ ආරම්භයේ සිට ගත වූ කාලයේදී මේ වන විට රට පුරා ඩෙංගු රෝගීන් 13,500 ක් පමණ වාර්තා වී ඇති අතර මරණ 38 ක් පමණ වාර්තා වී තිබේ.මදුරුවන් බෝ විය හැකි ජලය එක් රැස් වන ස්ථාන විනාශ කිරීමෙන් ඩෙංගු මදුරු ව්‍යාප්තිය සියයට 60 කින් අඩු කර ගත හැකි බව ජාතික ඩෙංගු මර්දන ‍ඒකකය පවසයි.විශේෂයෙන්ම යෝගට් කෝප්ප, පොල් කටු වැනි ජලය එක්රැස් වන කුඩා ස්ථානවල ඩෙංගු මදුරුවා වැඩිපුර බෝ වීම සිදු වන බවත් ජලය රැ‍ඳෙන කුඩා ස්ථානවල ඩෙංගු මදුරුවා බෝ වීම සිදු වන බවත් එම ඒකකයේ අධ්‍යක්ෂ වෛද්‍ය උදය රණසිංහ මහතා ප්‍රකාශ කළේය. පසුගිය වසරට සාපේක්ෂව ඩෙංගු මරණ සිදු වීම අවම කර ගෙන ඇති අතර ‍සෞඛ්‍ය අමාත්‍යාංශය මඟින් රෝගී සත්කාර සේවා ඉහළ නැංවීම හේතුවෙන් මරණ සංඛ්‍යාව අවම කර ගැනීමට හැකි වී ඇති බව ද ඔහු පැවැසුවේය.කොළඹ, ගම්පහ, කළුතර දිස්ත්‍රික්කවලින් වැඩිම ඩෙංගු රෝගීන් සංඛ්‍යාවක් වාර්තා වීම සිදුවේ.තමා ජීවත් වන අවට පරිසරයේ මදුරුවන්ට බෝ විය නොහැකි ලෙස පිරිසිදුව තබා ගැනීමෙන් ඩෙංගු රෝගය ව්‍යාප්ත වීම පාලනය කළ හැකි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=n13060416</link>
    <topic>සබරගමුව-වයඹ පළාත් යා කරන කරඳන නව පාලමේ වැඩ ඇරැඹේ</topic>
    <author>ජයසිරි මුණසිංහ, පොල්ලහවෙල විශේෂ, පොල්ගහවෙල සමූහ, ගලිගමුව සමූහ, කෑගල්ල දිස්ත්‍රික් සමූහ</author>
    <content>සබරගමුව පළාතත්, වයඹ පළාතත් යා කැරෙන වසර සියයක් පැරණි පොල්ගහවෙල කරඳන පාලම වෙනුවට රුපියල් මිලියන 250 වැය කොට ඉදිකැරෙන නව පාලමේ ඉදිකිරීම් කටයුතු ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඊයේ (03) ආරම්භ කැරිණි.වසර 2014 දැයට කිරුළ ජාතික සංවර්ධන වැඩසටහන පැවැත්වෙන කුරුණෑගල, කෑගල්ල හා පුත්තලම දිස්ත්‍රික්ක තුනේ සංවර්ධන වැඩ ආරම්භ කිරීම නිල වශයෙන් මේ සමඟ සිදුකැරිණි.ආර්ථික සංවර්ධන ඇමැතිවරයාගේ අතින් පොල්ගහවෙල ප්‍රාදේශීය සභාවේ අලුතින් ඉදිකරන දෙමහල් ගොඩනැගිලි පරිශ්‍රයටද ඊයේ මුල්ගල් තැබිණි.දැයට කිරුළ සංවර්ධන කමිටුවේ සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, ජ්‍යෙෂ්ඨ ඇමැති එස්. බී. නාවින්න, ඇමැති ජයරත්න හේරත්, සබරගමු පළාත් මහ ඇමැති මහීපාල හේරත්, වයඹ පළාත් මහ ඇමැති නීතිඥ අතුල විජේසිංහ, නියෝජ්‍ය ඇමැති ඉන්දික බණ්ඩාරනායක, පාර්ලිමේන්තු මන්ත්‍රී කණක හේරත්, ශාන්ත බණ්ඩාර, පොල්ගහවෙල ශ්‍රී ලංකා නිදහස් පක්ෂ ප්‍රධාන සංවිධායක වයඹ පළාත් සභා මන්ත්‍රී ටිකිරි අධිකාරි, පොල්ගහවෙල ප්‍රාදේශීය සභා සභාපති ලිවේරා ගුණතිලක යන මහත්වරු මේ අවස්ථාවන්ට එක්ව සිටියහ.බ්‍රිතාන්‍ය ජාතිකයන් තැනූ පාලම් වෙනුවට නව පාලම් ඉදිකරන අලුත් යුගය මේ මහින්ද රාජපක්ෂ ජනාධිපතිතුමාගේ පාලන යුගය බව මේ මුල්ගල් තැබීමෙන් අනතුරුව පැවැති ජනහමුව ඇමැතූ ආර්ථික සංවර්ධන ඇමැති බැසිල් රාජපක්ෂ මහතා සඳහන් කෙළේය.ශ්‍රී ලංකාවේ දිස්ත්‍රික්ක පහක මේ වනවිට විදුලිබල අවශ්‍යතාවයෙන් සියයට සියයක්ම සපයා ඇතැයි කී ඇමැතිවරයා, දැයට කිරුළ 2014 ඇතුළත කුරුණෑගල, පුත්තලම සහ කෑගල්ල දිස්ත්‍රික්ක තුනේ සෑම නිවසකටම විදුලිය ලබාදී අවසන් කරන බවට සහතික විය. ඒ අනුව මේ වසර නිමාවනවිට මේ දිස්ත්‍රික්ක තුනේ විදුලිය සෑම නිවසකටම ලබාදී එහි ප්‍රතිශතය සියයට සියයක් කරනු ලැබේ.ගමේ පාර කොන්ක්‍රීට් කර හෝ කුට්ටිගල් අතුරා හෝ නවීකරණය කළා. පළාත් සභා මාර්ග කාපට් කළා. මහා මාර්ග කිලෝමීටර් ගණනක් නවීකරණය කළා. ගුවන් පාලම් දින ගණනකින් ඉදිකළා. ඒවාගේම අධිවේගී මාර්ග තැනුවා. ඉදිරියේදී උතුරට අධිවේගී මාර්ගයක් එනවා. ඒ සමඟම රටේ මාර්ග පද්ධතියේ විශාල දියුණුවක් සිදුවුණා. තවදුරටත් මේ වැඩපිළිවෙළ ක්‍රියාත්මකයි. මේවා සිදුවුණේ අතිගරු ජනාධිපතිතුමාගේ පාලන කාලයේදි යැයි ඇමැතිවරයා කීය.අපේ රට සහලින් ස්වයංපෝෂිත කිරීමට රජවරු කටයුතු කළා. ඉතිහාසයේ එම යුග තිබුණා. මහාමාන්‍ය ඩී. එස්. සේනානායක ශ්‍රීමතාණන් ද එසේ කටයුතු කළා. අපේ රට සහලින් ස්වයංපෝෂිත වූයේ මහින්ද රාජපක්ෂ මැතිතුමාගේ පාලන සමයේදියි ඇමැතිවරයා ප්‍රකාශ කෙළේය. තිස් වසරක මහා විනාශකාරී යුද්ධය නිම කිරීමට ජනාධිපතිතුමා නායකත්වය ලබා දුන්නා. රණවිරුවෝ දිවි පුජා කර රටට නිදහස ලබා දුන්නා. එතෙක් රටේ සාමය තිබුණේ නැහැ.දැන් රටේ සාමය සංවර්ධනය සමෘද්ධිය, සෞභාග්‍යය උදාවීමට පටන්ගෙන තිබෙනවා. අපේ බලාපොරොත්තුව පුද්ගලයා, පවුල, ගම, ප්‍රදේශයේ, පළාත, රට පොදුවේ දියුණු කිරීමයි. අතිගරු ජනාධිපතිතුමා අපිට ඒ සඳහා නිරන්තරයෙන්ම උපදෙස්, මඟපෙන්වීම් ලබා දෙනවා. මෙවර දැයට කිරුළ වැඩි වෙහෙසක් ගෙන රටේ ජනතාවට සේවා සැපැයීමට යොදා ගන්නට අපි බලාපොරොත්තු වෙනවා. ජනතාවාදී වැඩපිළිවෙළක් ක්‍රියාත්මක කරනවා.අධිවේගී මාර්ග රටේ දියුණුව වේගවත් කරන්න උවමනා යටිතල පහසුකමක්. අපි කොට්ටාව ගාල්ල අධිවේගී මාර්ගය හැදුවා. කොළඹ – කටුනායක අධිවේගී මාර්ගය මාස තුනකින්, හතරකින් විවෘත කරනවා. ගාල්ල අධිවේගී මාර්ගය මත්තල දක්වා ඉදිරියට ගෙනියනවා.එස්. බී. නාවින්න, රංජිත් සියඹලාපිටිය, ජයරත්න හේරත්, ඉන්දික බණ්ඩාරනායක, නීතිඥ අතුල විජේසිංහ, මහීපාල හේරත්, ශාන්ත බණ්ඩාර, ටිකිරි අධිකාරී, ලිවේරා ගුණතිලක යන මැති ඇමැතිවරු පළාත් සභාවේ මැති ඇමැතිවරුන්ද මේ ජනහමුවේදී කතා කළහ.කෑගල්ල පොල්ගහවෙල ප්‍රදේශයේ මහා සංඝරත්නය, හින්දු, ඉස්ලාම්, කතෝලික පුජක ප්‍රසාදීන් වහන්සේලා රාජ්‍ය අංශ නිලධාරීහු, මහජන නියෝජිතයෝ ප්‍රදේශවාසීහූ විශාල පිරිසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=r1306041</link>
    <topic>මාකේවිට තරුණියක් ඝාතන සිද්ධියේචූදිතට බරපතළ වැඩ ඇතිව සිර දඬුවම්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කය පුරා මහත් කම්පනයට පත් වූ සිද්ධියක් වූ මාකේවිට පදිංචි බැංකු සේවිකාවක් අභිරහස් ලෙස ඝාතනය කර වැසිකිළි වළකට දමා තිබීමේ සිද්ධියේ චුදිතට බරපතළ වැඩ ඇතිව වසර 20ක සිර දඬුවමක් ද, රුපියල් 20000/- දඩයක්ද ගෙවන ලෙස ගම්පහ මහාධිකරණ විනිසුරු පීයසිලි වික්‍රමසිංහ මතුරට මහත්මිය නියම කළාය.දඩය නොගෙවන්නේ නම් තවත් වසර දෙකක සිර දඬුවමක් ද නියම වන වගද නියෝග කළාය.2008. 01. 18 දින මාකේවිට නිවසේ සිට සේවයට යමින් සිටි අවිවාහක බැංකු නිලධාරිනියක් වූ රොෂානි සුරංගිකා වික්‍රමආරච්චි (24) නැමති අයගේ ගෙල සිරකර ඝාතනය කර වැසිකිළි වළකට දැමීමේ සිද්ධිය සම්බන්ධයෙන් මෙම නඩුව ගම්පහ මහාධිකරණයේ විභාගයට නීතිපතිවරයා විසින් යොමුකර තිබුණි.ඝාතනය වූ තරුණිය සන්තකයේ තිබූ රන්මාලයක් සහ ජංගම දුරකථනයක් චුදිත පුද්ගලයා විසින් තමන්ට ත්‍යාග ලෙස ප්‍රදානය කර තිබූ බව නඩු විභාගයේදී පාතිමා ජමාල් ඩින් නැමති තරුණියක් විසින් සාක්කි දෙමින් පවසා සිටියාය.චෝදනාවට නිවරුදිකරු කීම මත ගම්පහ මහාධිකරණයේ දී මේ නඩු විභාගය දින ගණනාවක් පැවති අතර, වසර කිහිපයක් රක්ෂිත භාරයේ සිට ඇප පිට සිටියදී, මහාධිකරණයේ නඩු විභාගය මඟ හැරීම මත නැවත රිමාන්ඩ් භාරයට පත්ව සිටියේය.චුදිත වෙනුවෙන් පෙනීසිටි නීතිඥ අතුල ප්‍රනාන්දු මහතා චුදිත චෝදනාවට වරද පිළිගැනීමට එකඟවී ඇතිබව පසුගිය නඩු දිනයේ දී ප්‍රකාශ කළෙන්, දඬුවම් නියම කිරීමට කල් තැබුවාය.රජයේ අධිනීතිඥ නයෝමි වික්‍රමසේකර මෙනවිය පැමිණිල්ල වෙනුවෙන් කරුණු දැක්වූවාය.මේ සිද්ධියේ චුදිත වූයේ මාකේවිට පදිංචි සිටි යාපා අප්පුහාමිලාගේ බිනර සංජය කරුණාරත්න නමැත්තෙකි.ඡායාරූපය -ගම්පහ සංචාරක.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=r1306042</link>
    <topic>කොළොන්නාව දිළිඳු පවුල් 25කට මුදල් පරිත්‍යාග</topic>
    <author>කොළොන්නාව සමූහ - ඒ. සුමනසේන</author>
    <content>කොළොන්නාව විද්වත් සභාවේ සංවිධායක හා කොළොන්නාව නගර සභාවේ සභාපති රවින්ද්‍ර උදයශාන්ත මහතාගේ ඉල්ලීමක් අනුව එම ප්‍රදේශයේ දිළිඳු පවුල් 25කට ජල විදුලිය ලබා ගැනීම හා වැසිකිළි ඉදිකර ගැනීම් වැනි කටයුතු සඳහා රුපියල් විසිපන් දහස සිට පනස් දහස දක්වා මුදල් පරිත්‍යාග කිරීමේ උළෙලක් පසුගියදා වැල්ලම්පිිටිය ශ්‍රී විමලාරාම විහාරස්ථානයේදී පැවැත්විණි.එම අවස්ථාවට සහභාගි වූ කොළොන්නාව විද්වත් සභාවේ සභාපති ගම්පහ බණ්ඩාරනායක විදුහලේ (හිටපු) විදුහල්පති ලබුතලේ සුදස්සන හිමි අතින් සිය නිවෙසේ අඩුපාඩුකම් සපුරා ගැනීම සඳහා වු චෙක්පත ලබාගත් අයුරු. කොළොන්නව විද්වත් සභාවේ අනුශාසකවරයකු වු කොළොන්නාව මුස්ලිම් දේවස්ථානයේ මොහොමඩ් ඉසඩීන් මවුලව්තුමාද මෙහි සිටී. ඡායාරූපය - කොළොන්නාව සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=r1306043</link>
    <topic>පණ පිටින් සිටි තුවාලකරුවකුටත්මරණ පරීක්ෂණයක් කරන්න හදලා</topic>
    <author>පානදුර සමූහ - කපිල සෝමරත්න</author>
    <content>පානදුර ගාලුපාරේදී මෝටර් රථ අනතුරකට ලක්වී බරපතළ තුවාල ලබා කොළඹ ජාතික රෝහලේ ප්‍රතිකාර ලබමින් සිටින පුද්ගලයකු මියගිය බව පවසා ඔහුගේ මළ සිරුර පිළිබඳව කොළඹ අධිකරණ වෛද්‍යවරයා ලවා පශ්චාත් මරණ පරීක්ෂණයක් පැවැත්වීමට පානදුර මහේස්ත්‍රාත් අධිකරණයෙන් පානදුර රථවාහන පොලිසියේ ස්ථානාධිපතිවරයා නියෝගයක් ලබාගෙන ඇත.මෙම නියෝගය ලබා ගැනීමෙන් පසු පශ්චාත් මරණ පරීක්ෂණය පැවැත්වීමට කටයුතු යෙදීම සඳහා කොළඹ ජාතික රෝහලේ මෘත ශරීරාගාරයට ගොස් අදාළ පුද්ගලයාගේ මළ සිරුර සොයා තිබේ. එහෙත් මළ සිරුර දක්නට නොවීය .මරණයට පත් වූ බවට සඳහන් ගුණවර්ධන නැමැති තුවාලකරු ජාතික රෝහලේ අංක 54 වාට්ටුවේ පණ පිටින් සිටියදී පොලිස් නිලධාරීන්ට හමු වී ඇත. මේ නිසා පොලිස් නිලධාරීහු හිස් අතින් පානදුර පොලිසියට පැමිණියහ.මෙම විස්තර අනාවරණය වූයේ පානදුර ප්‍රධාන මහේස්ත්‍රාත් රුචිර වැලිවත්ත මහතා 29.05.13 දින විවෘත අධිකරණයේදී සිදුකළ කරුණු විමසීමකදීය.සෙනෙවිරත්න නැමැත්තාගේ මරණය අපරික්ෂාකාරී ලෙස වාහනයක් ගාලු පාරේ පදවා සිදුකළේ යැයි කියන සිද්ධියක් ගැන මගේ සේවාදායකයා වූ මෝටර් රථ රියදුරු අද (29 දා ) අධිකරණයේ පෙනී සිටිනවා. මරණයට පත්වී යැයි කියන ගුණවර්ධන නැමැත්තා පණපිටින් කොළඹ ජාතික රෝහලේ අංක 54 වාට්ටුවේ ප්‍රතිකාර ලබමින් සිටිනවා. මේ පිළිබඳව අධිකරණ විභාගයක් පැවැත්විය යුතු යැයි නීතිඥ අරුණ දීපාල් මහතා මහේස්ත්‍රාත්වරයාගෙන් ඉල්ලා සිටියේය.සැකකාර රියදුරු අධිකරණයේ විත්ති කූඩුවේ සිටියේය.පොලිසිය හරි හැටි රිය අනතුර ගැන පරීක්ෂණයක් නොකර අධිකරණය නොමඟ යවලා යැයි මහේස්ත්‍රාත් පැවසීය.පානදුර රථ වාහන පොලිසියේ සැරයන් ජයසිංහ මහතා අධිකරණයට කරුණු දැක්වීය.නාඳුනන පුද්ගලයකු පානදුර ගාලු පාරේදී රිය අනතුරකට භාජනය වී පානදුර රෝහලට ඇතුළත් කළා. ඔහු අසාධ්‍ය තත්ත්වයේ සිටි නිසා පානදුර රෝහලෙන් කොළඹ ජාතික රෝහලට මාරුකර යවා තිබෙනවා. එහිදී මෙම තුවාලකරු මියගිය බව සනාථ කරමින් ජාතික රෝහල් අධිකාරිය නිල පණිවුඩයක් පානදුර රථ වාහන අංශයට එවා තිබුණා. එහි සඳහන් වී තිබුණේ මෙම තුවාලකරු මියගිය බවය. ගුණවර්ධන නැමැති මෙම පුද්ගලාගේ නෑදෑයින් සොයා ගැනීමට නොහැකි වුණා. ඔහුගේ පශ්චාත් මරණ පරීක්ෂණය කොළඹ රෝහලේ අධිකරණ වෛද්‍යවරයා ලවා පැවැත්වීමට පානදුර රථ වාහන පොලිස් ස්ථානාධිපතිවරයා පානදුර මහේස්ත්‍රාත්වරයාගෙන් නියෝගයක් ලබා ගත්තා. පශ්චාත් මරණ පරීක්ෂණය හා හදිසි මරණ පරික්ෂණය පැවැත්වීමට කටයුතුª යෙදීමට පොලිස් නිලධාරීන් කොළඹ ගියත් පුළුවන් කමක් ලැබුනේ නැහැ. මරණයට පත්වූ පුද්ගලයාගේ මළසිරුර මෘත ශරීරාගාරයේ තිබුනේ නැහැ. ඔහු ගැන හොයන විට ජාතික රෝහලේ 54 වැනි වාට්ටුවේ පණ පිටින් සිටියා. රිය අනතුර සිදු වූ දිනම රියදුරු යසපාල සෝවිස් පොලිස් අත්අඩංගුවට ගෙන පොලිස් ඇප මත මුදා හැරියා. ඔහු යළිත් අධිකරණය වෙත ඉදිරිපත් කරනවා යැයි සැරයන් ජයසිංහ මහතා අධිකරණයට පැවැසීය. මහේස්ත්‍රාත් යම් අත්වැරදීමක් වුණානම් ඒ බව පොලිසිය අධිකරණයට දන්වා නැහැ. පොලිස් පරීක්ෂණය රිය අනතුරු සම්බන්ධයෙන් විශ්වාසවන්තව සිදුකර නැහැ. පොලිසියේ නොසැලකිළිභාවය පිළිබඳ පරීක්ෂණයක් කළ යුතුය. පොලිස් ස්ථානාධිපතිවරයාගේ ක්‍රියා කලාපය සම්බන්ධයෙන් විනයානුකූල පරීක්ෂණයක් පැවැත්වීමට පොලිස්පතිවරයාගේ අවධානය අධිකරණය විසින් යොමු කරනවා. වාර්තාව ජූනි මස 25 දිනට ඉදිරිපත් කළ යුතුයි. එදිනට මෙම අධිකරණය හමුවේ පානදුර පොලිසියේ රථ වාහන අංශයේ ස්ථානාධිපතිවරයා පෞද්ගලිකව පෙනී සිටිය යුතු බවට උපදෙස් දෙනවා යැයි මහේස්ත්‍රාත්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=r1306044</link>
    <topic>අලංකාර පන්සලක් ඉදිකරජනතා අයිතියට පවරයි</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>වසර ගණනාවක් තිස්සේ ජනතාවගේ වන්දනාවට ලක් වූ තාවකාලික බුදු කුටියක් සහ බෝධි වෘක්ෂයක් පැවැති ස්ථානයක අලංකාර බුද්ධ මන්දිරයක් සහ බෝධිඝරයක් තනවා, එතැන විහාරස්ථානයක් බවට පත්කළ නිහඬ සමාජ මෙහෙවරක යෙදෙන , විශේෂිත පුද්ගලයෙක් පිළිබඳව පුවතක් පසුගිය වෙසක් සතියේදී අසන්නට ලැබුණි.ඒ අනුව බොරටිගොඩ , පෝරුවදණ්ඩ ප්‍රදේශයේ පිහිටි පාළුවට ගොස් තිබුණු එම ස්ථානය , අලංකාර පන්සලක් බවට පරිවර්තනය කර වෙසක් පොහෝ දිනට සමගාමීව එය විවෘත කර ජනතා අයිතියට පැවරූ ඔහු , බොරළුගොඩ ප්‍රදේශයේ පදිංචි ඩබ්ලිව් . අජිත් පුෂ්ප කුමාර පෙරේරාය.වෘත්තියෙන් ව්‍යාපාරිකයකු වන අජිත් මහතා දරුවන් තිදෙනකුගේ පියකුªවන අතර , මෙතරම් සද්කාර්යයකට උර දුන්නද , එම ස්ථානයේ කිසිම තැනක ඔහුගේ නම සඳහන් කුඩා පුවරුවක් හෝ දක්නට නොලැබීම අතිශයින්ම සුවිශේෂී සිද්ධියක් විය.ඉංගිරිය ශාසනාරක්ෂක බල මණ්ඩලයේ ලේඛකාධිකාරි , පෝරුවදණ්ඩ තිලකාරාමාධිපති හඳපාන්ගොඩ පක්‍ද්ක්‍දාශේඛර හිමියන් විසින් පවත්වන්නට යෙදුණු බෝධි පූජාවකින් සහ ධර්ම දේශනයකින් විවෘත කරන ලද මෙම දර්ශනීය ආගමික ස්ථානය “බොරටිගොඩ බෞද්ධ මධ්‍යස්ථානය ” ලෙසින් ජනතා අයිතියට පැවරුණු අතර මේ අවස්ථාව සඳහා දහසකට අධික පිරිසක් සහභාගීී වූහ.බස්නාහිර පළාත් සභා මන්ත්‍රීවරුන් වන යසපාල කෝරළගේ , පී. ඩී . අබේරත්න , හොරණ ප්‍රාදේශීය සභාවේ සභාපති යාමිත් චන්දන හතුරුසිංහ , ඉංගිරිය දිස්ත්‍රික් වෛද්‍ය නිලධාරිනි ඕ. ඒ . එම් .ඊ . ඒකනායක , හොරණ ප්‍රාදේශීය සභා මන්ත්‍රී ප්‍රියන්ත රත්නසේකර මහත්ම මහත්මීහු ඇතුළු සම්බාවනීය අමුත්තන් රැසක්ද මෙම අවස්ථාවට සහභාගී වූ අතර සියලු පිරිස්හට කේක් , කෙසෙල් ගෙඩි , නෙස්කැෆේ වලින් යුත් දන්සලක්ද භුක්ති විඳීමට අවස්ථාව ලැබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=r1306045</link>
    <topic>කසිප්පු ව්‍යාපාරයෙන් ඉවත් වීපලතුරු වෙ‍ෙළඳාමට බසී</topic>
    <author>මල්වාන සමූහ – මහානාම විතානගේ</author>
    <content>වසර 40කට අධික කාලයක් තිස්සේ වැලිවේරිය පොලිස් වසමේ වැලිවේරිය හා අවට ප්‍රදේශයන්හි මහා පරිමාණයෙන් කසිප්පු ව්‍යාපාරයේ යෙදුණු එකම පවුලේ පිය පුතු දෙදෙනකු එම ව්‍යාපාරයෙන් සඳහටම ඉවත්වන බවට වැලිවේරිය පොලිස් ස්ථානාධිපති පොලිස් පරීක්ෂක එස් . කේ. උපාලි මහතා හමුවී පොරොන්දු වූහ.මේ දෙදෙනාම ව්‍යාපාරයෙන් ඉවත් වූ නිසා ඔවුනට තම ජීවනෝපාය කරගෙන යෑමට ස්වයං රැකියාවක් ලෙසට වැලිවේරිය නගරයේ පලතුරු වෙළදාම් කිරීම සඳහා වෙළඳ සලක්ද පොලිස් ස්ථානාධිපතිවරයා ඉදිරිපත් වී ලබා දුන්හ.මේ සඳහා ප්‍රදේශයේ පාර්ලිමේන්තු මන්ත්‍රී දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක හා ගම්පහ ප්‍රාදේශීය සභාවේ සභාපති රංජිත් ගුණවර්ධන යන මහත්වරුන්ගේ අනුග්‍රයද ලැබිණි.මේ පලතුරු වෙළඳසල ගම්පහ පොලිස් අධිකාරී විජිත . ඩී. කොමසාරු මහතා විසින් පසුගිය දා විවෘත කළ අතර එම අවස්ථාවට වැලිවේරිය ශ්‍රී පුර්වාරාමාධිපති සිනාදි සිවු කෝරලයේ ප්‍රධාන අධිකරණ සංඝනායක වැලිවේරියේ අනෝමදස්සී නාහිමියෝද වැලිවේරිය ශාන්ත අන්තෝනි දේවස්ථානය භාර ලක්ප්‍රිය නෝනිස් පියතුමාද වැලිවේරිය පොලිස් ස්ථානාධිපති පොලිස් පරීක්ෂක එස් . කේ. උපාලි මහතාද සහභාගීී වූහ .ඡායාරූපය - මල්වාන සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=s1306041</link>
    <topic>පාපන්දු තරග 7ක් වැස්සට සේදෙයි</topic>
    <author>ප්‍රින්ස් ගුණසේකර</author>
    <content>චැම්පියන් ලීග් පාපන්දු තරගාවලියේ සති අන්තයේ පැවැත්විමට නියමිතව තිබූ තරග 7ක් වර්ෂාව හේතුවෙන් කල් දැමීමට සිදුවිය. එම තරග නැවත පැවැත්වෙන දිනය පසුව දැනුම් දෙන බව ශ්‍රී ලංකා පාපන්දු සම්මේලනයේ තරග කමිටුව පවසයි.තරග 3ක් පැවැත්වූ අතර එහි දී අනුරාධපුර සොලිඩ් හා යුද හමුදාව අතර තරගයෙන් පෙරළිකාර ජයක් වාර්තා කළ සොලිඩ් ක්‍රීඩකයෝ අපරාජිත බව රැක ගත්හ.නාවලපිටිය අප්කන්ට්‍රි ලයන්ස් හා දොන් බොස්කෝ අතර තරගයෙන් අප් කන්ට්‍රි ලයන්ස් ද, නිව් යංග්ස් -නන්දිමිත්‍ර අතර තරගයෙන් නන්දිමිත්‍ර පිල ද ජය වාර්තා කළහ.සොලිඩ් - යුදඅනුරාධපුර මහජන ක්‍රීඩාංගණයේ පැවැති සොලිඩ් - යුද හමුදාව අතර තරගයේ දී සොලිඩ් ක්‍රීඩා සමාජය ගෝල් 3-2ක ජයක් වාර්තා කරමින් යුද හමුදා ක්‍රීඩා සමාජයේ අපරාජිත බව බිඳ හෙලුවේය. මේ අනුව මුල් වරට පළමු පෙළ තරගාවලියට එක්වූ සොලිඩ් ක්‍රීඩා සමාජය චැම්පියන් ලීග් පාපන්දු තරගාවලියේ 'බී' කොටසේ ලකුණු 11ක් ලබා පෙරමුණට පැමිණ සිටී‍.තරගයේ පළමු භාගයේ දී සොලිඩ් ක්‍රීඩා සමාජය ගෝල් 2-0ක් ලෙස ඉදිරියෙන් සිටියේය.‍සොලිඩ් පිලට ක්‍රීඩා කරන නයිජීරියානු ක්‍රීඩක ඒ.ඕ.ෂෝලා 25වැනි මිනිත්තුවේ දී හා එම්.පී. එස්. ප්‍රබෝද් 33වැනි මිනිත්තුවේ දී ‍ගෝල් ලබා ගත්හ. තවත් ගෝලයක් 74 වැනි මිනිත්තුවේ දි එම්.එන්.ආර්.මොහොමඩ් සොලිඩ් පිලට එක් කළේය. යුද හමුදාවට වාර්තා වූ පළමු ගෝලය සොලිඩ් පිලේ ක්‍රීඩකයෙකුට සිදුවූ වරදකින් ප්‍රදානය වූ 'ඕන් ගෝලයක්' වූ අතර එය 78වැනි මිනිත්තුවේ දී සටහන් විය. දෙවැනි ගෝලය 86වැනි මිනිත්තුවේ දී එච්.ඩී.එම්. ද සිල්වා ලබා ගත්තේය.ජයශාන්ගෙන් ගෝල් ත්‍රිත්වයක්වෙන්නප්පුව ඇල්බට් එෆ්.පීරිස් ක්‍රීඩාංගණයේ පැවැති නිව් යංග්ස් - නන්දිමිත්‍ර අතර තරගයේ දී ගෝල් ත්‍රිත්වයක් ලබා නන්දිමිත්‍ර පිලේ ජය තහවුරු කිරීමට කේ.ඒ.ඩී.ඒ. ජයශාන් සමත්විය. තරගය පුරා විශිෂ්ඨ ක්‍රීඩා විලාශයක් අනුගමනය කළ ජයශාන් 21, 79 හා 87 මිනිත්තුවල දී ගෝල් ත්‍රිත්වය වාර්තා කළේය.නිව් යංග්ස් පිලේ එකම ගෝලය 61වැනි මිනිත්තුවේ දී ඩී.ඒ.එච්.ප්‍රියංකර වාර්තා කළේය.අප් කන්ට්‍රි ලයන්ස් ඉදිරියටමීගමුව දොන් බොස්කෝ පිල ගෝල් 3-2ක් ලෙස පරාජයට පත්කළ අප් කන්ට්‍රි ලයන්ස් ක්‍රීඩකයෝ චැම්පියන් ලීග් ලකුණු සටහනේ ඉදිරියට පැමිණීමට සමත්ව සිටී.නාවලපිටිය ජයතිලක ක්‍රීඩාංගණයේ පැවැති මේ තරගයේ පළමු භාගය නිමාවෙද්දී දෙපිලම ගෝල දෙක බැගින් ලබා සම තත්ත්වයේ පසුවූහ.අප් කන්ට්‍රි ලයන්ස් පිල වෙනුවෙන් පැට්‍රික් හිනේ, කේ.මාටින් හා ආර්.එම්.එන්.රාජපක්ෂ ගෝල් වාර්තා කළ අතර දොන් බොස්කෝ පිලේ ඩබ්ලිව්, ඒ.පී.සිල්වා හා එච්.ඒ.එන්.ජනිත් ‍ගෝල් වාර්තා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=s1306042</link>
    <topic>සහය දිවීමේ සැණකෙළියේ සමස්ත ශූරතා වලල ඒ රත්නායක මීගමුව මාරිස්ටෙලා දිනති</topic>
    <author>ප්‍රින්ස් ගුණසේකර</author>
    <content>දියගම මහින්ද රාජපක්ෂ ජාත්‍යන්තර ක්‍රීඩාංගණයේ දී නිමාව දුටු සහය දිවීමේ සැණකෙළියේ අන්තර් පාසල් බාලක සමස්ත ශූරතාව මීගමුව මාරිස්ටෙලා විදුහල හිමිකරගත් අතර බාලිකා සමස්ත ශූරතාව වලල ඒ රත්නායක විදුහල හිමි කරගත්තේය.මාරිස්ටෙලා විදුහල බාලක ශූරතාවට ලකුණු 85ක් ලබා ගනිද්දී එහි දෙවැනි ස්ථානයට පත්වූ වලල ඒ රත්නායක විදුහල ලකුණු 80ක් ලබා තිබුණි.වලල ඒ රත්නායක විදුහල බාලිකා ශූරතාවට ලකුණු 111ක් ලබා ගනිද්දී දෙවැනි ස්ථානයට පත්වූ කෑගල්ල සාන්ත ජෝශප් ක්‍රීඩිකාවෝ ලකුණු 75ක් ලබා ගත්හ.සහය දිවීමේ සැණකෙළියේ අන්තර් පාසල් සහය දිවීමේ තෙවැනි ස්ථාන වෙන්නප්පුව ජෝශප්වාස් (බාලක) හා රත්නපුර සුමන බාලිකා විදුහල දිනා ගත්හ.අන්තර් ක්‍රීඩා සමාජ සහය දිවීමේ ඉසව් අනුව පිරිමි සමස්ත ශූරතාව ශ්‍රී ලංකා යුද හමුදා හා කාන්තා සමස්ත ශූරතාව ශ්‍රී ලංකා ගුවන් හමුදාව සතුවූහ.සහය දිවීමේ ශූරතා14න් පහළබාලිකා- මියුසියස් වි. (ලකුණු 30), මීගමුව නිව්ස්ටඩ් බාලිකා වි. (ලකුණු 17)බාලක – මිගමුව මාරිස්ටෙලා වි. (ලකුණු 27), වෙන්නප්පුව ජෝශප්වාස් විදුහල (ලකුණු 18),‍කොළඹ රාජකීය වි. (ලකුණු 17)16න් පහළබාලිකා-සා.ජෝශප් බා.(ලකුණු 30),වලල ඒ රත්නායක වි.(ලකුණු 28),අඹගමුව ම.වි.(ලකුණු 19)බාලක – මහනුවර ධර්මරාජ (ලකුණු 40), මාරිස්ටෙලා වි. (ලකුණු 29), ත්‍රිත්ව විදුහල (ලකුණු 21)18න් පහළබාලිකා - වලල ඒ රත්නායක වි. (ලකුණු 37), කෑගල්ල සා.‍ජෝශප් බා.වි. (ලකුණු 30), මීගමුව නිව්ස්ටඩ් බා. වි. (ලකුණු 26)බාලක - වෙන්නප්පුව ජෝශප්වාස් වි. (ලකුණු 27), මීගමුව මාරිස්ටෙලා වි. (ලකුණු 26), වලල ඒ රත්නායක (ලකුණු 25)20න් පහළබාලිකා - රත්නපුර සුමන බා.වි. (ලකුණු 51), වලල ඒ රත්නායක වි. (ලකුණු 46), කෑගල්ල සා.‍ජෝශප් බා.වි. (ලකුණු 15)බාලක – වලල ඒ රත්නායක වි. (ලකුණු 48), වෙන්නප්පුව ජෝශප්වාස් වි. (ලකුණු 29), මහනුවර සා.සිල්වෙස්තර (ලකුණු 25)අන්තර් ක්‍රීඩා සමාජකාන්තා - ගුවන් හමුදාව (ලකුණු 50), යුද හමුදාව ලකුණු (41), නාවික හමුදාව (ලකුණු 30)පිරිමි - යුද හමුදාව (ලකුණු 47), නාවික හමුදාව (ලකුණු 43), ගුවන් හමුදාව (ලකුණු 29)අන්තර් පාසල් සහය දිවීමේ සමස්ත ශූරතාවබාලිකා - වලල ඒ රත්නායක (ලකුණු 111), සාන්ත ජෝශප් බා.වි. (ලකුණු 75), සුමන බාලිකා ම.වි.(ලකුණු 66)බාලක – මීගමුව මාරිස්ටෙලා (ලකුණු 85), වලල ඒ රත්නායක (ලකුණු 80), ජෝශප්වාස් වි. (ලකුණු 77).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=s1306043</link>
    <topic>මාටින් ගප්ටිල්ගෙන් වාර්තාගත පිතිහරඹයක්</topic>
    <author/>
    <content>නවසීලන්ත පිතිකරුවකු එක්දින තරගයකදී රැස් කළ වැඩිම ලකුණු සංඛ්‍යාව වාර්තා කරමින් එංගලන්තයට එරෙහිව පැවැති දෙවැනි එක්දින තරගයෙන් ලකුණු 86ක ජයක්සිය කණ්ඩායමට හිමිකර දීමට මාටින් ගප්ටිල් සමත්විය. ඒ අනුව තරග 3කින් සමන්විත එක්දින තරගාවලිය 2-0ක් ලෙස ජය ගැනිමට නවසිලන්තය සමත්ව සිටියි.එංගලන්තයේ සදර්ම්ටන් හී පැවැති මේ තරගයේ දී පළමුව පන්දුවට පහරදුන් නවසීලන්තය කඩුලු 3කට ලකුණු 359ක් ලබා ගත්තේය. විශිෂ්ට ඉනිමක් ක්‍රීඩා කළ ගප්ටිල් නොදැවී ලකුණු 189ක් රැස් කිරිමට සමත්විය.26 හැවිරිදි ගප්ටිල්ට පෙර නවසීලන්තය වෙනුවෙන් එක්දින තරගයක වැඩිම ලකුණු සංඛ්‍යාව වාර්තා කර තිබුණේ ලෝ වින්සන්ට් විසිනි. ඔහු 2005 දී සිම්බාබ්වේ පිලට එරෙහිව බුලවා‍යෝ නුවර දී ලකුණු 172ක් ලබා ගත්තේය. පන්දු 155ක දී වාර්තා වූ ගප්ටිල්ගේ ඉනිමට හතරේ පහර 19ක් සහ හයේ පහර 2ක් ඇතුලත් විය.පිළිතුරු ඉනිම ක්‍රීඩා කළ එංගලන්තය ඕවර 44.1කදී ලකුණු 273කට දැවී ගියේය. දෙපිල අතර තුන්වැනි හා අවසන් එක්දින තරගය හෙට නොටිංහැම් හී දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=s1306044</link>
    <topic>රාජකීය-ඉසිපතන රගර් තරගය දෙපිලටම ජයග්‍රහණය අහිමි කරයි</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ රගර් තරගාවලියේ රාජකීය විදුහල හා ඉසිපතන විදුහල අතර පසුගියදා රාජකීය විදුහල් ක්‍රීඩාංගණයේ පැවැති තරගයේ ලකුණු තත්ත්වය 20-20ක් ලෙස සමකොට ජයපරාජයෙන් තොර තරගයක් ලෙස නම් කිරීමට පාසල් රගර් විනය කමිටුව තීරණය කළේය. ඒ අනුව දෙපිලටම ප්‍රසාද ලකුණු 2.5 බැගින් හිමිවෙයි.තරගය සම්බන්ධව රාජකීය විදුහල යොමුකළ විරෝධතාව පිළිබඳ පරික්ෂණ කටයුතු සඳහා කිංග්ස්වුඩ් විදුහල් ශාලාවේ දී පසුගියදා දෙවැනි වරටත් රැස්වූ පාසල් රගර් සංගමයේ විනය කමිටුව අදාල තරගයේ වීඩියෝ පට නිරික්ෂණය කිරීමෙන් පසුව මේ තීරණයට එළැඹියේය.අනතුරුව එම වීඩියෝ පටයේ දැක්වෙන පරිදි රාජකීය විදුහලේ ක්‍රීඩකයන්ට නීතිවිරෝධි අයුරින් පහර එල්ල කළ ඉසිපතන විදුහල් පිලේ ක්‍රීඩකයන් තිදෙනකුට එරෙහිව විනයානුකූල පියවර ගන්නා ලෙස ඉසිපතන විදුහල්පති ඒ.සී.පෙරේරා මහතාගෙන් ඔවුන් ඉල්ලා සිටියහ. එමෙන්ම තරගය නිමාවීමට පෙර සිය කණ්ඩායම පිටියෙන් ඉවත්කරගත් රාජකීය විදුහල් කණ්ඩායමේ නායක රිම්සි ජමාල්දීන්ට හා එම කණ්ඩායමේ පුහුණුකරු බිලාල් යූසුෆ් මහතාට ඉදිරියේ දී එවැනි නීතිවිරෝධි කටයුතු ‍‍නොකරන ලෙස අවවාද කිරීමට පාසල් රගර් සංගමයේ විනය කමිටුව තීරණය කළේය.මතභේදයට තුඩුදුන් එම තරගය නිමාවීමට මිනිත්තු 20ක් පමණ තිබියදී රාජකීය විදුහල් පිල පිටියෙන් ඉවත්වනවිට ඉසිපතන විදුහල ලකුණු 27-20ක් ලෙස ඉදිරියෙන් සිටියේය. තරගය අතරතුර දී රාජකීය විදුහල් ක්‍රීඩකයන් කීපදෙනකු තුවාල ලබා සිටි අතර ඔවුන් ප්‍රතිකාර සඳහා පසුව රෝහල් ගතකළ බව ද වාර්තා විය. රාජකීය විදුහල් කණ්ඩායම තරගය සම්බන්ධව පාසල් රගර් සංගමයට විරෝධතාවක් ඉදිරිපත් කළේ ඉන් අනතුරුවය.කෙසේවෙතත් අදාල තරගයේ විනිසුරු කටයුතු සම්බන්ධව පරික්ෂණයක් කළ රගර් තරග තීරකවරුන්ගේ සංගමය දුර්වල තරග විනිශ්වය හේතුවෙන් එම තරගයේ ප්‍රධාන තරග තීරකවරයා ලෙස කටයුතු කළ ප්‍රදීප් ප්‍රනාන්දු මහතාට වසරක තරග තහනමක් සහ පැති විනිසුරුවන් ලෙස කටයුතු කළ දිමිත්‍රි ගුණසේකරට හා මහේෂ් සේනානායකට සති දෙකක තරග තහනමක් පැනවීමට කටයුතු කර තිබිණි.පාසල් රගර් සංගමයේ සභාපති රංජිත් චන්ද්‍රසේකර මහතාගේ ප්‍රධානත්වයෙන් යුත් පාසල් රගර් විනය කමිටුවට ත්‍රිත්ව විදුහල්පති බ්‍රිගේඩියර් උදය ආරියරත්න, පානදුර රාජකීය විදුහල්පති සරත්චන්ද්‍ර සිල්වා මහත්වරු ඇතුලත් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=s1306045</link>
    <topic>චැම්පියන්ස් කුසලාන වේදිකාවේ ශ්‍රී ලංකාවේ රංගනය</topic>
    <author>වර්නන් ගුණසේකර</author>
    <content>එංගලන්තයේ හා වේල්සයේදී අනිද්දා (6) ඇරැඹෙන 2013 චැම්පියන්ස් කුසලාන තරගාවලිය ජාත්‍යන්තර එක්දින ක්‍රිකට් තරග බිමේ ඉතාමත් ගෞරවනීය කිරුළක් දිනා ගැනීමට ශ්‍රී ලංකාවට ලැබෙන අවසන් අවස්ථාව වෙයි. ටෙස්ට් තරග වෙනුවෙන් ලෝක කුසලාන ටෙස්ට් තරගාවලියක්ද, එක්දින තරග සඳහා ලෝක කුසලාන ක්‍රිකට් තරගාවලියක්ද හා විස්සයි20 තරග සඳහා විස්සයි20 ලෝක කුසලාන තරගාවලියක්ද වශයෙන් ක්‍රිකට් ක්‍රීඩාවේ ඒ ඒ ව්‍යුහයන් ත්‍රිත්වයට එක් ලෝක කිරුළක් පමණක් බැගින් තිබිය යුතුය යන ජගත් ක්‍රිකට් කවුන්සලයේ නව ප්‍රතිපත්තිය යටතේ චැම්පියන්ස් කුසලාන තරගාවලිය මෙවර පැවැත්වෙන්නේ අවසන් වතාවටය.ජගත් ක්‍රිකට් කවුන්සලයේ බොහෝ තරගාවලියන්හිදී දස්කම් දැක්වීමට ශ්‍රී ලංකාව සමත්ව ඇතත් මෙතෙක් හය වතාවක් පවත්වා ඇති චැම්පියන්ස් තරගාවලියේදී ඔවුන්ගේ දක්ෂතා සීමා සහිත වී තිබේ.2002 වසරේ ශ්‍රී ලංකාවේ පැවැති තෙවැනි චැම්පියන්ස් කුසලාන තරගාවලියේදී ශ්‍රී ලංකාව හා ඉන්දියාව සම ශූරයෝ වූහ. එතෙක් පැවැති පිළිමළුන් පිටුදැකීමේ තරග ක්‍රමය වෙනුවට මේ තරගාවලියේදී කණ්ඩායම් දොළහක් කොටස් හතරකට වෙන් කරනු ලැබිණි. ශ්‍රී ලංකාව, පාකිස්තානය හා නෙදර්ලන්තය සමග එක් කොටසකට වැටිණි.වර්ෂාව හරස් වීම හේතුවෙන් දෙවතාවක්ම පැවැති (අතිරේක දිනයේ තරගයත් සමග) අවසාන තරගය සම්පූර්ණ කර ගැනීමට නොහැකි වූ අතර ශ්‍රී ලංකාව හා ඉන්දියාව යන දෙපිළ සම ශූරයෝ බවට පත්වූහ.මේ තරගාවලිය හැරුනු විට ශ්‍රී ලංකාව චැම්පියන්ස් කුසලාන තරගාවලියක අවසන් පූර්ව වටයට පිවිසි එකම අවස්ථාව වනුයේ 1998 වසරේ බංග්ලාදේශයේ ධකා නුවර පැවැති මංගල තරගාවලියයි. ආරම්භයේදී ජගත් ක්‍රිකට් කවුන්සල පිළිමළුන් පිටුදැකීමේ තරගාවලිය ලෙසින් හැඳින්වුනු මේ මංගල තරගාවලියට සහභාගි වන විට ශ්‍රී ලංකාව ලෝක කුසලාන ශූරයන්ව සිටියේය.සනත් ජයසූරිය හා රොමේෂ් කළුවිතාරණ යන ආරම්භක පිතිකරු යුගළය ඔවුන්ගේ අති ප්‍රවේගකාරී පිතිහරඹයන්ගෙන් ජාත්‍යන්තර සීමිත ඕවර 50 එක්දින ක්‍රිකට් කෙළිබිම උඩුයටිකුරු කර තිබීම නිසා ශ්‍රී ලංකාව එම වකවානුවේ සිටි ‘බියකරු කණ්ඩායම’ බවට පත්ව සිටියේය. මේ තරගාවලියේ ශ්‍රී ලංකාවේ ප්‍රථම ප්‍රතිවාදියා වූයේ නවසිලන්තය ය.අර්ජුන රණතුංග (නොදැවී 90) ‘තරගයේ වීරයා’ වූ මේ අර්ධ අවසන් පූර්ව තරගයේදී ලකුණු 188කට නවසිලන්තය දවාලූ ශ්‍රී ලංකාව කඩුලු පහක් පමණක් අහිමි කර ගනිමින් ජයග්‍රාහී ඉලක්කය සපුරා ගත්තේය.එහෙත් දෙපිලට ඕවර 39 බැගින් සීමා වූ අවසන් පූර්ව තරගයෙන් ශ්‍රී ලංකාව ලකුණු 92ක දැවැන්ත පරාජයක් ලැබීය. ජැක්ස් කලිස්ගේ නොදැවුනු ලකුණු 113ක ප්‍රබල ඉනිම ආධාරයෙන් දකුණු අපි‍්‍රකාව කඩුලු 7කට ලකුණු 240ක් වාර්තා කළ අතර ඕවර 34කට ලකුණු 224ක් ලෙසින් වෙනස් කෙරුණු ජයග්‍රාහී ඉලක්කයක් හමුවේ ශ්‍රී ලංකාව ඕවර 24ක් ඇතුළත ලකුණු 132කට දැවී ගියේය.ඔස්ට්‍රේලියාව දෙවතාවක්ද නවසිලන්තය, දකුණු අප්‍රිකාව හා බටහිර ඉන්දීය කොදෙව් යන කණ්ඩායම් එක් වතාවක් බැගින්ද චැම්පියන්ස් කුසලානය දිනා ගෙන තිබේ.20002 වැනි චැම්පියන්ස් කුසලාන තරගාවලිය පැවතියේ කෙන්යාවේ නයිරෝබි නුවරදීය. අවිශ්ක ගුණවර්ධනගේ ශතක ඉනිම මත කඩුලු 6කට ලකුණු 287ක් ලබා ගත් ශ්‍රී ලංකාව ඉන්පසුව ලකුණු 179කට බටහිර ඉන්දීය කොදෙව් පිල පරදවමින් අර්ධ අවසන් පූර්ව වටයට පිවිසියේය.එහෙත් එහිදී වසිම් අක්‍රම්ගේ පන්දු ප්‍රහාරයත් සයිඩ් අන්වර්ගේ පිති ප්‍රහාරයත් හමුවේ ශ්‍රී ලංකාවට අත්වූයේ පරාජයකි.2004 – 2009සිම්බාබ්වේ පහසුවෙන් පරාජය කිරීමෙන් පසුව ශ්‍රී ලංකාවට 2004 තරගාවලියේ තවත් දුර යාමට නොහැකි විය. සත්කාරක එංගලන්තය හමුවේ ඔවුන්ගේ ගමන නතර විය.හතරේ පහර 9ක් හා හයේ පහර 3ක් සමග ඇන්ඩෲ ෆ්ලින්ටොෆ් පන්දු 91කින් ලකුණු 104ක් රැස්කර ගනිමින් එංගලන්තය කඩුලු 7කට 251ක මුළු ලකුණු සංඛ්‍යාවක් කරා ගෙන ගියේය. ඕවර 24කින් ලකුණු 145කට වෙනස් කෙරුණු නව ඉලක්කය හමුවේ ශ්‍රී ලංකාවට ලබා ගත හැකිවූයේ ලකුණු 95ක් පමණි.ඉන්දියාවේ පැවැති 2006 චැම්පියන්ස් කුසලාන තරගාවලියේදී ශ්‍රී ලංකාව විසින් නවසිලන්තය පරාජය කරනු ලැබුවද ඉන්පසුව පාකිස්තානය හා දකුණු අප්‍රිකාවට පරාජය වෙමින් තරගාවලියෙන් ඉවතට වීසි විය.ජගත් ක්‍රිකට් කවුන්සලයේ ශ්‍රේණිගත කිරීම්වල පහළ අඩියක සිටීම හේතුවෙන් ශ්‍රී ලංකාවට මේ තරගාවලියට සහභාගි වීමට සිදුවූයේ සුදුසුකම් ලබා ගැනීමේ තරග වටයකින් පසුවය. එම වටයේදී බංග්ලාදේශය, සිම්බාබ්වේ හා බටහිර ඉන්දීය කොදෙව් කණ්ඩායම් පරාජය කිරීමට ශ්‍රී ලංකාව සමත් විය. මෙහිදී ආරම්භක පිතිකරු උපුල් තරංගගේ පිතිහරඹය ඉතාමත් උසස් තත්ත්වයක පැවතුනු අතර ඔහු පිට පිට තරග දෙකකදී ශතක ලබා ගැනීමට සමත් විය.සුදුසුකම් ලබා ගැනීමේ අවසාන තරගයේදී ෆාවීස් මහරූෆ් ලකුණු 14කට කඩුලු 6ක් ලබා ගත්තේය. ඒ, කොදෙව්වන්ට එරෙහිවය. මේ තරගයේදී ශ්‍රී ලංකාව විසින් ඕවර 30ක් ඇතුළත බටහිර ඉන්දීය කොදෙව් පිල ලකුණු 80කට දවාලනු ලැබීය. කඩුලු 9ක් අතැතිව ශ්‍රී ලංකාව තරගය ජයග්‍රහණය කළේය.මෙවර තරගාවලියට පෙර 6 වැනි චැම්පියන්ස් කුසලාන තරගාවලිය පැවතියේ දකුණු අප්‍රිකාවේදීය. ඒ, 2009 වර්ෂයේදීය. තිලකරත්න ඩිල්ෂාන්ගේ අනගි ශතකය මත ශ්‍රී ලංකාව පළමු තරගයේදී සත්කාරක දකුණු අප්‍රිකාවට එරෙහිව කඩුලු 8කට ලකුණු 319ක් වාර්තා කිරීමට සමත් විය.තරගාවලිය වොන්ඩරර්ස් ක්‍රීඩාංගණයට පිවිසෙන විට ශ්‍රී ලංකාවට තරග දෙකක් නියමිතව තිබිණි. එහිදී දඟ පන්දුව අභිබවමින් වේග පන්දුව ඉස්මතු වූ අතර එංගලන්තයට හා නවසිලන්තයට යටත් වෙමින් ශ්‍රී ලංකාව තරගාවලියෙන් ඉවත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>04</day>
    </date>
    <link>http://www.dinamina.lk/2013/06/04/_art.asp?fn=f1306041</link>
    <topic>උතුර සම්පූර්ණයෙන්ම යථා තත්ත්වයට පත්වෙලා</topic>
    <author/>
    <content>කිළිනොච්චි ආඥාපති බල ප්‍රදේශයට වර්ග කිලෝමීටර් 1800ක පමණ භූමි ප්‍රමාණයක් ආවරණය වෙනවා. ඉතින් මේ ප්‍රදේශයේ දැන් අවතැන් කඳවුරු කියල කිසිම තැනක නැහැ. ඒ නිසා 100% ක්ම එම ප්‍රදේශයේ නැවත පදිංචි කිරීමේ කටයුතු අවසන් කරලයි තියෙන්නෙ.ඔව් ඒක හරි . තමා පදිංචි ඉඩම්වල යම් යම් ගැටලු සහගත තත්ත්වයන් හේතුවෙන් ඔවුන්ගේ ඥාති නිවෙස්වල ජීවත් වන1%ක් විතර ඉන්නවා . එවැනි තත්ත්වයන් අපේ ගම්වලත් තියෙනවනෙ. ඒ හැර අද මුළුමනින්ම කිළිනොච්චිය ප්‍රදේශයේ නැවත පදිංචි කිරීම් අවසානයි.විශේෂයෙන්ම ජනතාව පරිහරණය කරන ප්‍රදේශ ඒ වගේම වගා ඉඩම්, කුඹුරු ආදියේ බිම් බෝම්බ ඉවත් කරලා. ඒවා සම්පූර්ණයෙන්ම එහි පදිංචි ජනතාවගේ පරිහරණය සඳහා මුදා හැරලයි තියෙන්නෙ.නැහැ. මෙහිදී අපි මුලිකත්වය දෙන්නෙ ජනතාව නිරන්තරයෙන් ගැවසෙන ප්‍රදේශ වල බිම් බෝම්බ ඉවත් කිරීමට. ඒවා 95% කින්ම අවසන් කරලයි තියෙන්නෙ. තවත් 5% ක පමණ ප්‍රමාණයක් ඉතිරිව තිබෙනවා. ඒ ඉතිරි ප්‍රමාණය කැලෑබඳ ප්‍රදේශ. ඒවා අපි සලකුණු කරලයි තියෙන්නෙ. තවමත් එම ප්‍රදේශවල බිම්බෝම්බ ඉවත් කිරීම අඛණ්ඩව සිදුවෙනවා.ඒ 9 මාර්ගය ලෝකයේ දියුණුම මාර්ග පද්ධතියට සමාන අයුරින් සම්පූර්ණයෙන්ම අලුත්වැඩියා කරල තියෙනවා. ඊට අමතරව අනෙක් අතුරු මාර්ග සියල්ලක්ම නවීකරණය වෙමින් පවතිනවා. සැප්තැම්බර් මාසය වන විට දුම්රිය මාර්ගයේ ඉදිකිරීම් කටයුතු සම්පූර්ණයෙන්ම අවසන් වීමට නියමිතව තිබෙනවා. කොටින්ම මේ වන විට කිළිනොච්චිය ප්‍රදේශයේ යටිතල පහසුකම් වෙනුවෙන් එක්පවුලකට රජය විසින් රුපියල් මිලියන 1.3 ක් වියදම් කරල තියෙනවා.පවුල් 45,000 කට වැඩියි.මෙහි ජීවත්වන ජනතාවගේ ප්‍රධාන ආදායම් මාර්ගය ගොවිතැන සහ ධීවර කර්මාන්තය යි. අද එහි වගා නොකරපු එකම කුඹුරක්වත් නැහැ. සියලුම වාරි පහසුකම් ඔවුන්ට ලබා දී තිබෙනවා.එවැනි බොහෝ පිරිසක් කිළිනොච්චියේ සිටිනවා. මේ අය ස්වයං රැකියාවන්ට යොමු කරවන්න, ඔවුන් සුරතල් මසුන් ඇති කිරීම, රූපලාවන්‍ය ශිල්පය, මල් හැදීම, ගෙවතු වගාව, ගෘහ අලංකරණය ආදී ව්‍යාපාරයන්වලට යොමු කරන්න කටයුතු කරනවා. ඒ සඳහා අපේ කාන්තා සෙබළියන් මේ ගම්වලට පිටත් කරලා ඔවුන්ගේ සිත් දිනාගෙන ඒ පුහුණුවීම් කටයුතු ඒ අයට ලබා දෙනවා.ඔව්, ඒ අය සිංහල කතා කරන අය.මොකද නැත්තෙ. ඒක තමයි අපට තිබුණ ලොකුම ප්‍රශ්නය. කැඩිච්ච දෙමළෙන් කතා කරල ඒ අයට පුහුණුව දුන්නා. ඉන් වැඩිම දෙනාගෙ කැමැත්ත තිබුණෙ රූපලාවන්‍ය ශිල්පයට. මෙයින් ඒ අයගෙ ආර්ථික තත්ත්වය මදක් ඉහළට ආවා. පසුව මම මේ ව්‍යාපෘතිය පිළිබඳ යුද හමුදාපතිතුමන් ආරක්ෂක ලේකම්තුමන් දැනුවත් කළා. ඒ අය මේ වැඩපිළිවෙළ ගැන පැහැදි, එයට අනුමැතිය දුන්නා. යුද හමුදාවට ද්‍රවිඩ තරුණියන් අලුතින් බඳවා ගැනීමට. ඒ අනුව අප කළ දැනුම් දීමට ද්‍රවිඩ තරුණියන් 500 දෙනෙක් ඉදිරිපත් වුණා යුද හමුදාවට බැඳෙන්න .අන්න ඒක තමයි කියන්නෙ මිනිස්සුන්ගෙ මනස විකෘති කරල තිබුණෙ. අපේ සෙබළියන් ඔවුන් සමඟ කළ සුහදශීලී ගනුදෙනුවෙන් ඒක සම්පූර්ණයෙන්ම වෙනස් කළා.හොදම සුදුසුකම් ඇති 109 දෙනෙක් බඳවාගත්තා. ඔවුන්ට මූලික පුහුණුව දුන්නා. වෘත්තීය පුහුණුව දුන්නා. දැන් ඔවුන් 109 දෙනාම ගම්වල කුඩා කණ්ඩායම් වශයෙන් එකතු කරලා මේ පුහුණුවීම් ලබා දෙනවා. දැන් භාෂාවේ ප්‍රශ්නයක් නැහැ.අපේ තවත් සංකල්පයක් තමයි ගෙවතු වගා ව්‍යාපාරය. එක් ගෙවත්තකින් පටන්ගෙන මුළු දිස්ත්‍රික්කය පුරාම එය ක්‍රියාත්මක කිරීමේ වැඩපිළිවෙළකුයි ක්‍රියාත්මක වෙන්නෙ. ඒ සඳහා හැම නිවසකටම පොල් පැළ 10ක් සුරතල් මසුන් ව්‍යාපාරය කිරීමේ මාළු ටැංකියක් ලබා දීල තියෙනවා. කුකුල්පැටව් 10ක් සමඟ කූඩුවක්, හරකා බානක්, එළුවන් දෙදෙනෙක්. ලබා දීමෙන් ඔවුන්ගේ ආදායම් තත්ත්වය සරු කරගන්න මාර්ග හදල දීල තියෙනවා. ඊට අමතරව වැල්දොඩම් වගාව සහ මී මැසි පාලනයට ඔවුන් යොමු කර තිබෙනවා‍.අවම ආර්ථික තත්ත්වයක් ඇති පවුල් වලට තමයි මූලික තැන දෙන්නෙ. ක්‍රමයෙන් එය වර්ධනය වෙලා සෑම පවුලකටම එම ආර්ථික මෙවලම් ලබා දෙනවා.විශේෂයෙන්ම බැංකු, අද අපේ රටේ ක්‍රියාත්මක වන සියලුම රාජ්‍ය සහ පෞද්ගලික බැංකු කිළිනොච්චියෙත් තිබෙනවා. ඒ නිසා ඒ ආශ්‍රිතව නිර්මාණය වන ව්‍යාපාරික කටයුතුත් එහි කෙරෙනවා. බැංකු ගණුදෙනු සිදු කෙරෙනවා කියන්නෙ පළාතක ආර්ථික කටයුතු ඉහළම තලයක තියෙනවා කියන්න හොඳ නිදසුනක්.මේකෙ තියෙන ප්‍රශ්නය ඔය ‘අලුතින්’ කියන වචනෙ. සැබෑ තත්ත්වය නම් කිළිනොච්චි දිස්ත්‍රික්කයේ 90% ක්ම ඉඩම්වලට ඔප්පු නැහැ. තියෙන්නෙ බලපත්‍ර. ඒ කියන්නෙ ඒවා රජයේ ඉඩම්. ඉතින් මේ ඉඩම්වල පදිංචියට එන අය එන්නෙ අර බලපත්‍රය මත. අනෙක තමයි එහි ඉන්න වැඩි පිරිසක් සැමියා සිංහල. බිරිඳ දෙමළ. නැත්නම් බිරිඳ සිංහල සැමියා දෙමළ. මෙවැනි තත්ත්වයකදී සිංහල ජනයා කියල වැඩිපුර ඔවුන් උලුප්පල පෙන්වන්න හදනවා ලෝකයට. ඇත්තටම ඒක වැරදියි.මෙහි සාරාංශය මේකයි. කිළිනොච්චියේ හිටපු සිංහල මුස්ලිම් ජනතාව එල්. ටි. ටී. ඊ. එකෙන් ගහල පන්නල දැම්මා. ඉතුරු වුණේ දෙමළ ජනතාව. ඉතින් අවුරුදු 30ක් තිස්සේ මේ දෙමළ ජනතාව පරිහරණය කළේ අර ඉඩම්. පන්නපු සිංහල මුස්ලිම් මිනිස්සු ගිහින් දකුණේ පදිංචි වුණා. දැන් යුද්ධයක් නැහැ. රටම සාමකාමීයි. ඉතින් අර දකුණේ පදිංචි වුණු මිනිස්සු ආපහු තමන්ගේ ගම්බිම්වලට එනවා. මේක මේ අලුතින් පදිංචි කිරීමක් නෙවෙයි. කිළිනොච්චිය හැරගිය සිංහළ මුස්ලිම් ජනතාව ආපසු පැමිණීමක් පමණයි.මේකනෙ යුද්ධයෙන් අවතැන් වුණේ දෙමළ ජනතාව කියලනෙ තියෙන්නෙ. එල්. ටී. ටී. ඊ. එක ගහල පන්නපු සිංහල ජනතාව ගැන ඒ අය දන්නෙ නැහැනෙ. අවතැන් කඳවුරුවල සිංහල මුස්ලිම් ජනතාව හිටියෙත් නැහැනෙ. ඒ නිසා අවතැන් කඳවුරුවල හිටපු දෙමළ ජනතාවට මූලිකත්වය දීල නැවත පදිංචි කළා. මේ තත්ත්වය ලෝක ප්‍රජාව තේරුම් ගත යුතුයි. අනෙක හමුදාවක් හැටියටත් අපේ යුතුකමක් තමයි එල්. ටී. ටී. ඊ. එක පන්න ගත්තු අය නැවත ගෙනල්ල පදිංචි කරන එක.සියට 95ක්ම ඉන්නෙ ද්‍රවිඩ. ඉතිරි අය සිංහල. මුස්ලිම් අයත් ඉන්නවා.ඇත්තටම නැහැ. නමුත් අපි පාසල් මට්ටමෙන් මෙවැනි ක්‍රියාදාමයක් දියත් කරලයි තියෙන්නෙ. උතුරේ පාසැල් යන හැම දරුවෙකුටම ශිෂ්‍යත්ව ක්‍රමයක් අති කරල දීල තියෙනවා. අවම වශයෙන් පළමු ශ්‍රේණියේ දරුවෙකුට මාසිකව රුපියල් සීයේ සිට 12 වන වසරේ ශිෂ්‍යයෙකුට මාසයකට රුපියල් 1200 දක්වා මුදලක් ලැබෙන විදියට. එය මුලින්ම ආරම්භළේ හමුදා සෙබළුන්ගෙ දායකත්වයෙන්. මෙය දැන් ඉතාම සාර්ථකව කරගෙන යනවා.දකුණේ ඉන්න ඕනෑම අයෙකුට උතුරේ දරුවෙකුගේ අධ්‍යාපනය වෙනුවෙන් දායකත්වය ලබා දීමේ වැඩපිළිවෙළක් ඒක. ඊට අමතරව දකුණේ දරුවන් උතුරට උතුරේ දරුවන් දකුණටත් සංචාර කිරීමේ සංස්කෘතික උත්සව ආගමික උත්සව සංවිධානය කිරීම මේ තුළින් ජන සහයෝගීතාව ඇතිකිරීමේ වැඩපිළිවෙළක් ක්‍රියාත්මක වෙනවා.කොටින්ම කිළිනොච්චියේ තමයි දකුණු ආසියාවේ විශාලතම නත්තල් ගස නිර්මාණය කළේ. වෙසක් උළෙලට ධර්මාශෝක රජතුමාගේ චරිතාපදානය ප්‍රදර්ශනය කරන විදුලි බුබුළු 30,000 තොරණක් නිර්මාණය කළා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n1306051</link>
    <topic>දෙහිවල දුම්රිය පිපිරවූ මහ කොටි තිදෙනා අවුරුදු 50 ක් හිරේට</topic>
    <author>කුමුදු හෙට්ටිආරච්චි</author>
    <content>මඟීන් 58 දෙනෙකුට මරු කැඳවමින් 274 දෙනෙකුට බරපතළ තුවාල සිදු කරමින් 1996 වසරේ දෙහිවලදී දුම්රියක් පුපුරවා හැරීම සම්බන්ධයෙන් 18 වසරකට පසු වරද පිළිගත් එල්.ටී.ටී.ඊ. සාමාජිකයන් දෙදෙනෙකුට හා සාමාජිකාවකට කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ මහත්මිය බරපතළ වැඩසහිත පනස් වසරක සිරදඬුවම් ඊයේ(04) නියම කළාය.වසර 18කට ආසන්න කාලයක් රක්ෂිත බන්ධනාගාරයේ පසු වූ සින්නප්පු සෙල්වරාජා, ඔහුගේ බිරිය වන චිත්‍රසේනන් තිරුමහල් හෙවත් රමණි, හා සුප්පයියා ශ්‍රී ධරන් නමැති එල්.ටී.ටී.ඊ. සාමාජිකයන්ට එසේ සිර දඬුවම් නියම වුණි.විත්තිකරුවන දෙදෙනා හා විත්තිකාරිය විසින් නඩුවේ පළමු හා දෙවන චෝදනාවනට ඊයේ (04) එසේ වරද පිළිගැනීම මත විත්තිකරුවනට එරෙහිව වූ අධි චෝදනා 1708 න් අධි චෝදනා 1706 ක්ම අධිකරණයේ අවසරය මත නීතිපතිවරයා වෙනුවෙන් පෙනී සිටි රජයේ ජ්‍යෙෂ්ඨ අධිනීතිඥ නවාපි මහතා විසින් ඉල්ලා අස්කර ගන්නා ලදී.1995 නොවැම්බර් මස 01 වැනිදාත් 1996 ජුලි මස 24 වැනිදාත් අතර කාලයේදී චාවකච්චේරිය වවුනියාව හා කිලිනොච්චියේදී පුපුරණ උපක්‍රම භාවිත කරමින් කොළඹ දෙහිවලදී දුම්රිය දෙපාර්තමේන්තුවට අයත් අංක 764 දරණ දුම්රියට අනර්ථයක් සිදු කිරීමට අනුබල දීම හා එම කාලයේදීම විත්තිකරුවන් තිදෙනා විසින් පුපුරණ ද්‍රව්‍ය භාවිතා කර දුම්රියට අනර්ථයක් සිදු කිරීම යන අධිචෝදනා දෙකට විත්තිකරුවන් තිදෙනා විසින් එසේ වරද පිළිගන්නා ලදී.පළමු හා දෙවන විත්තිකරුවනට ‍චෝදනා දෙකට වසර දහය බැගින් බරපතළ වැඩ සහිත සිරදඬුවම්ද විත්තිකාරියට වසර පහ බැගින් වූ දස වසරක බරපතළ වැඩ සහිත සිර දඬුවමක්ද නියම කළ විනිසුරුවරිය එම සිරදඬුවම් කාලය එකවර ගෙවීයාමට සැලැස්වූවාය.ඒ අනුව විත්තිකරුවනට නියම කෙරුණු පනස් වසරක බරපතළ වැඩ සහිත සිර දඬුවම වෙනුවට පළමු හා දෙවන විත්තිකරුවනට වසර දහය බැගින් වූ බරපතළ වැඩ සහිත සිරදඬුවම් කාලයක්ද විත්තිකාරියට පස් වසරක බරපතළ වැඩ සහිත සිර දඬුවම් කාලයක්ද ගෙවීමට නියම වුණි.මෙම නඩුව ඊයේ (04) කැඳවූ අවස්ථාවේ පළමු හා දෙවන විත්තිකරුවන් හා තුන්වන විත්තිකාරිය තමන් කළ වරද ගැන පශ්චාත්තාප වෙමින් වරද පිළිගැනීමට සූදානම්ව සිටින බව හා ඔවුන් යහපත් පුරවැසියන් ලෙසට සමාජගත වීමේ කැමැත්තෙන් පසුවන බවත් ඔවුන් වෙනුවෙන් පෙනී සිටි නීතිඥ මහතුන් ප්‍රකාශ කර සිටියේය.තවද පළමු විත්තිකරු වන සින්නප්පු සෙල්වරාජාගේ බිරිඳ වන තුන්වන විත්තිකාරිය මාස දෙකහමාරක ගැබිණියක්ව සිටියදී අත්අඩංගුවට පත්ව බන්ධනාගාරය තුළ සිටියදී දියණියක් ප්‍රසූත කළ බවත් දැන් 16 වසරක් වන එම දියණිය මෙවර අ.පො.ස. සාමාන්‍ය පෙළ විභාගයට පෙනී සිටින බවත් ප්‍රකාශ කළ නීතිඥ ලක්ෂ්මන් පෙරේරා මහතා විත්තිකාරියට ලිහිල් දඬුවමක් ලබාදෙන ලෙසට අයැද සිටියේය.මේ විත්තිකරුවනට එරෙහිව වන අධිචෝදනා 1708න් 1706ක් ඉවත් කර ගැනීම සම්බන්ධව රජයට ස්තූතිවන බවද පවසා විත්තිකරුවන් වෙනුවෙන් පෙනී සිටි නීතිඥවරු 18 වසරකට ආසන්න කාලයක් විත්තිකරුවන් රක්ෂිත භාරයේ සිටීම යන කරුණු සැලකිල්ලට ගෙන ඔවුනට ලිහිල් දඬුවම් ලබාදෙන ලෙසට ඉල්ලා සිටියහ.විත්තිකරුවන් ප්‍රමාදවීම හෝ වරද පිළිගැනීමත්, දහ අට වසරකට ආසන්න කාලයක් රක්ෂිත බාරයේ සිටීමත් දඬුවම් දීමේදී සලකා බලන බව ප්‍රකාශ කළ විනිසුරුවරිය විත්තිකරුවන් සියල්ල එකතු වී කළ මෙම අපරාධය ඉතා බරපතළ අපරාධයක් බවට අධිකරණයට කිසි විටෙකත් නොසලකා හැරිය නොහැකි බවද ප්‍රකාශ කළාය.තවද තුන්වන විත්තිකාරියට මාස දෙකහමාරක ගැබිණියක්ව සිටියදී අත්අඩංගුවට පත්වීම හා ඇයට ලැබුණු දියණිය වයස අවුරුදු 16ක්ව අ.පො.ස. සාමාන්‍ය පෙළ විභාගයට පෙනී සිටින බවට ඉදිරිපත් කළ කරුණු විත්තිකාරියට දඬුවම් ලිහිල් කිරීමේදී සලකා බලන බව විනිසුරුවරිය ප්‍රකාශ කර සිටියාය.විත්තිකරුවනට එසේ සිරදඬුවම් නියම කළ විනිසුරුවරිය එම සිරදඬුවම් ඊයේ (04) සිට ක්‍රියාත්මක කිරීමට නි‍යෝග කළාය.විත්තිකරුවන් හත් දෙනෙකුට එරෙහිව චෝදනා ගොනු කර තිබුණද විත්තිකරුවන් දෙදෙනෙකු නඩුවෙන් මුදා හැර ඇත.විත්තිකරුවන් දෙදෙනෙකු පමණක් අදාල චෝදනාවන්ට තමන් නිවැරදිකරුවන් බව ප්‍රකාශ කර සිටින හෙයින් ඔවුන් දෙදෙනාට එරෙහිව නඩුව ලබන සැප්තැම්බර් 11 වැනිදාට විභාගයට ගැනීමට විනිසුරුවරිය නියම කළාය.රජයේ ජ්‍යෙෂ්ඨ අධිනීතිඥ නවාවි මහතා මෙම නඩුවේ පැමිණිල්ල මෙහෙයවීය.පළමු හා දෙවන විත්තිකරුවන් වෙනුවෙන් නීතිඥ ජී. ජයකුමාර් මහතා පෙනී සිටි අතර තුන්වන විත්තිකාරිය වෙනුවෙන් නීතිඥ ලක්ෂ්මන් පෙරේරා මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n1306052</link>
    <topic>ප්‍රමිතියෙන් තොර අටපිරිකර හැදූ ව්‍යාපාරිකයකු අත්අඩංගුවට</topic>
    <author>අසේල කුරුළුවංශ</author>
    <content>නිසි ප්‍රමිතියෙන් තොර අටපිරිකර නිෂ්පාදනය කරන මහ පරිමාණ ව්‍යාපාරිකයකු ඇතුළු බාල තත්ත්වයේ අටපිරිකර අලෙවි කළ ව්‍යාපාරිකයින් අට දෙනෙකු පාරිභෝගික සේවා අධිකාරියේ මහනුවර දිස්ත්‍රික් කාර්යාලය මඟින් සිදු කළ වැටලීමකදී අත්අඩංගුවට ගෙන ඇත.බාල තත්ත්වයේ අටපිරිකර අලෙවි කළ මහනුවර ශ්‍රී දළදා මැදුර ආසන්නයේ පිහිටි වෙළෙඳ සැලක හිමිකරුවෙකුද මේ අතර වෙයි.ගම්පොළ ප්‍රදේශයේ පිහිටි මහා පරිමාණ අටපිරිකර නිෂ්පාදන ආයතන පරිශ්‍රයේ පාත්තර ඇතුළු පිරිකර අංග සුනඛයින් ලගින ස්ථාන වල පවා ගොඩගසා තිබූ බව වැටලීම සිදු කළ නිලධාරීහු පවසති. දිවයිනේ ප්‍රදේශ ගණනාවකට අදාළ ස්ථානයෙන් අටපිරිකර බෙදා හැරෙන අතර රුපියල් 500/- පමණ සිට ඉහළ මිල ගණන් වලට එහි අටපිරිකර නිෂ්පාදනය කෙරෙන බව පරීක්ෂණ මඟින් හෙළිවී ඇත.පාරිභෝගික සේවා අධිකාරියේ මහනුවර දිස්ත්‍රික් කාර්යාලීය ප්‍රධානී එම්.එන්.පී. මදාරගොඩ මහතා ඇතුළු කණ්ඩායමක් මහනුවර පිළිමතලාව, ගම්පොළ යන ප්‍රදේශවල සිදු කළ වැටලීම් මගින් මෙම වෙළෙඳුන් අත්අඩංගුවට ගෙන තිබේ.මේ වෙළෙඳුන් ගම්පොළ හා මහනුවර අධිකරණ වලට මෙම මස 13 හා 14 දෙදින තුළ ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n1306053</link>
    <topic>අටපිරිකර මිල ඉහළට</topic>
    <author>අසේල කුරුළුවංශ</author>
    <content>ප්‍රමිතියෙන් තොර අටපිරිකර අලෙවි කැරෙන ස්ථාන සොයා පාරිභෝගික සේවා අධිකාරිය මඟින් වැටලීම් සිදු කිරීමත් සමඟ අටපිරිකර මිල ඉහළ ගොස් ඇත.අදාළ වැටලීම් සිදු කිරීමත් සමඟ වෙළෙඳ පොළේ රුපියල් 1000, 1500, 2000, 3000 මිල ගණන් වලට තිබූ අටපිරිකර වෙළෙඳ සැල් හිමියන් විසින් ඉවත් කරගෙන තිබෙන බව පාරිභෝගික සේවා අධිකාරිය පවසයි.මේ වන විට වෙළෙඳ පොළේ ඇති අටපිරිකර අවම මිල රුපියල් 4000 /- ක් පමණ වන බව පාරිභෝගික සේවා අධිකාරියේ මහනුවර දිස්ත්‍රික් කාර්යාලයේ ස්ථානභාර නිලධාරී එම්.එන්.ජී. මදාරගොඩ මහතා පවසයි.මහනුවර නගරයේ කිසිදු අටපිරිකර වෙළෙඳ සැලක මේ වන විට බාල තත්ත්වයේ අටපිරිකර අලෙවියට නොමැති බවට තමන් සහතික වන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n1306054</link>
    <topic>පාර්ලිමේන්තු මන්ත්‍රීවරයකු ලෙස අජිත් මාන්නප්පෙරුම දිවුරුම් දෙයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>හිටපු එක්සත් ජාතික පක්ෂ පාර්ලිමේන්තු මන්ත්‍රී දොස්තර ජයලත් ජයවර්ධන මහතාගෙන් හිස්වූ මන්ත්‍රී අසුන සඳහා අජිත් මාන්නප්පෙරුම මහතා පාර්ලිමේන්තුවේදී ඊයේ (04) දිවුරුම් දුන්නේය.පාර්ලිමේන්තුවේ ප්‍රධාන කටයුතු ආරම්භවීමට පෙර අජිත් මාන්නප්පෙරුම මහතා ගම්පහ දිස්ත්‍රීක් පාර්ලිමේන්තු මන්ත්‍රීවරයෙකු ලෙස කථානායක චමල් රාජපක්ෂ මහතා ඉදිරියේ දිවුරුම් දුන්නේය.බස්නාහිර පළාත් සභාවේ මන්ත්‍රීවරයෙකු ලෙස කටයුතු කළ අජිත් මාන්නප්පෙරුම මහතා කලක් ගම්පහ නගරාධිපතිවරයා ලෙසද කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060515</link>
    <topic>අචලාගේ කෘත්‍රිම අතටජනපති අරමුදලෙන් ලක්‍ෂ 47ක්</topic>
    <author>පණ්ඩුක සමරසේකර</author>
    <content>රෝහල් බලධාරීන්ගේ නොසැලකිල්ල හේතුවෙන් වම් අත කපා ඉවත් කළ නීති ශිෂ්‍යාවක වූ අචලා ප්‍රියදර්ශනීට (23) කෘත්‍රිම අතක් සවි කිරීම සඳහා ජනාධිපති අරමුදලින් රුපියල් ලක්ෂ 47ක මුදලක් ලබා දී ඇති බව අචලා ප්‍රියදර්ශනී ඊයේ (4) දිනමිණට ප්‍රකාශ කළාය.කොළඹ විශ්වවිද්‍යාලයේ අවසන් වසරේ නීති ශිෂ්‍යාවක වන අචලා මෙවර විභාගයට පෙනී සිටින අතර එය ජුලි 08 සිට 25 වනදා දක්වා පැවැත්වෙන බවත් ඉන් පසුව තම කෘත්‍රිම අත සවිකිරීම සඳහා ජර්මනිය බලා පිටත්වන බවත් ඕ පැවසුවාය.අනතුර සිදුවූ මොහොතේ පටන් මෙරට සියලු විද්්‍යුත් හා මුද්‍රිත මාධ්‍යය තමාට ලබා දුන් සහයෝගය හේතුවෙන් කෘත්‍රිම අතක් ලබා ගැනීමට මාර්ගය පෑදුණ බවත්, ජනාධිපති තුමා ඇතුළු සහාය දුන් සියල්ලන්ට තම කෘතවේදීත්වය පළකරන බවත් පැවසූ අචලා තමාට උදව් උපකාර කිරීමට ඉදිරිපත් වූ සියලු දෙනාගේම සහයෝගය ඉදිරියේදී තමාට ලැබෙනු ඇති බවටද සිය විශ්වාසය පළ කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n1306055</link>
    <topic>කැබිතිගොල්ලෑව විහාරයක සඳකඩ පහණක් පැහැරගෙන ගිහින්</topic>
    <author>අනුරාධපුර මධ්‍යම විශේෂ</author>
    <content>කැබිතිගොල්ලෑව හේරත් හල්මිල්ලෑව පුරාණ රජමහා විහාරයේ චෛත්‍යය ආසන්නයේ තැම්පත් කර තිබූ වසර 300කට වඩා පැරණි මහනුවර යුගයට අයත් යැයි සැලකෙන පුරාවිද්‍යා වටිනාකමක් ඇති සඳකඩපහණක් ඊයේ (04) අලුයම යුද හමුදාකැළෑ නිල ඇඳුමට සමාන ඇඳුම් ඇඳගත් පිරිසක් විසින් පැහැරගෙන ගිය බවට විහාරාධිපති හිමිපාණන් කැබිතිගොල්ලෑව මූලස්ථාන පොලිසියට පැමිණිලි කර ඇත.ඊයේ අලුයම 01.00ට පමණ වැලිඔය යුද හමුදා කඳවුරේ නිලධාරීන් යැයි කියාගත් සිවු දෙනෙකු විහාරස්ථානයට පැමිණ ඇති අතර විහාරාධිපති හිමිපාණන්ට පවසා ඇත්තේ නිකවැව යුදහමුදා කඳවුරට යාමට තමන් පැමිණි බවයි. ඉන් පසු උන් වහන්සේ බීමට වතුර ලබාදී බුලත්විටකින්ද සංග්‍රහ කර ඇත. පසුව ඔවුන් විහාරස්ථාන භූමියෙන් නික්ම ගොස් ඇති අතර උන් වහන්සේ අවාස ගෙයට ගොස් සැතපී ඇත.ඉන් පසුව අලුයම 3.00ට පමණ යුද හමුදා කැලෑ ඇඳුමෙන්සැරසුණු දස දෙනෙකු පමණ විහාරස්ථාන භූමියට පැමිණ එහි ආරක්ෂාවට සිටි සිවිල් ආරක්ෂක බලකා සෙබළුන් දෙදෙනෙකුගේ හා සිවිල් පුද්ගලයෙකුගේ කටට ප්ලාස්ටර් අලවා දෙඅත් බැඳ දමා විහාරස්ථාන භූමියේ චෛත්‍ය රාජයාණන් අසල තැන්පත් කර තිබූ සඳකඩ පහණේ ආරක්ෂාවට යොදා තිබූ කොන්ක්‍රීට් බැම්ම කඩා සඳකඩපහණ පැහැරගෙන ගොස් ඇත.පැමිණි පිරිසට සඳකඩ පහණ එම ස්ථානයෙන් ඉවත් කර ගැනීමට පැය කිහිපයක් ගත වී ඇති බවත් සිවිල් ආරක්ෂක බලකායේ සෙබලෙකු සතුව තිබූ පා පැදියක ලැගේජය මත සඳකඩ පහණ තබාගෙන ඔවුන් පැමිණි කැබ් රථය නවතා තිබූ ස්ථානයට ගෙන ගොස් සඳකඩපහණ රථයට දමාගෙන පලාගොස් ඇත. පැහැරගත් බව කියන සඳකඩපහණේ දිග අඩි 02 ක් පමණ වන අතර එහි පළල අඩි එකහමාරක් හා ඝනකම අඟල් 03ක් පමණ වන බවද පොලිසිය පවසයි.මීට පෙරද මේ සඳකඩ පහණ පැහැර ගැනීමට පිරිසක් උත්සහ දැරූ බව ද ගම්මුන් ක්‍රියාත්මක වීම නිසා එය මගහැරී ගොස් තිබුණි. ඊයේ (04) අලුයම සිදු වූ සිද්ධිය සම්බන්ධයෙන් හේරත් හල්මිල්ලෑව රජමහ විහාරයේ විහාරාධිපති ජිනානන්ද හිමිපාණන් කැබිතිගොල්ලෑව මූලස්ථාන පොලිසියට සිවු දෙනෙකු සැක බවට අනාවරණය කර ඇති අතර සිවු දෙනෙකුගේ නම් ද පොලිසියට සඳහන් කර ඇත. කැබිතිගොල්ලෑව මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක සරත් පෙරේරා අපරාධ විමර්ශන අංශයේ ස්ථානාධිපති පොලිස් පරීක්ෂක දිවුල්වැව යන මහත්වරුන් සිද්ධිය සම්බන්ධයෙන් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n1306056</link>
    <topic>අන්තගාමි කණ්ඩායම් සරසවි සිසුන් පාරට ඇඳ දැමීමේ කුමන්ත්‍රණයක</topic>
    <author>සමන්මලී ප්‍රියශාන්ති</author>
    <content>අන්තගාමි කණ්ඩායම් විවිධ දේශපාලන අවශ්‍යතා සඳහා විශ්වවිද්‍යාල සිසුන් පාරට ඇඳ දැමීමේ දැවැන්ත කුමන්ත්‍රණයක් ක්‍රියාත්මක කරන බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා කියයි.මේ සම්බන්ධයෙන් මව්පියන් දැඩි අවධානයකින් පසු විය යුතු බව පවසන ඒ මහතා දරුවන්ගේ කටයුතු පිළිබඳව නිරන්තරයෙන් සෝදිසියෙන් සිටිය යුතු බවත් පැවසීය.අන්තගාමී පක්ෂවල අතකොළු වශයෙන් කටයුතු කරන සිසුන් උපාධිය අතහැර පුර්ණකාලීනව පක්ෂ දේශපාලන අවශ්‍යතාවයන් අනුව කටයුතු කරන බවත් නවක සිසුන් විශ්වවිද්‍යාලවලට පැමිණීමත් සමඟ සුදානම් වන ඔවුන් එම නවක සිසුන්ගෙන් වඩාත් අහිංසක සිසුන් තම අරමුණු වෙනුවෙන් භාවිතා කරන බවත් නවරත්න මහතා කීවේය.විශ්වවිද්‍යාලයට පැමිණ තම උපාධිය ලබා ගැනීමේ අවශ්‍යතාව පසෙක ලා වෙනත් අරමුණු වෙනුවෙන් කටයුතු කරන මේ අන්තගාමී සිසුන්ගේ උත්සාහය තවත් දරුවන් පිරිසකට උපාධිය අහිමි කිරීම යැයි ද හෙතෙම ප්‍රකාශ කළේය.සබරගමුව විශ්වවිද්‍යාලයේ පසුගිය දා වු සිද්ධිය ඊට හොදම නිදසුන බව කී නවරත්න මහතා, අන්තගාමීන් විශ්වවිද්‍යාලයේ සිසුන් මේ සඳහා සහභාගී කරවා ගෙන අත්තේ සිසුන්ගේ බලවත් අකමැත්ත මත බවද කීවේය.සිද්ධියෙන් පෙරත් සිද්ධියට පසුත් සිසුන් තමන්ගේ විභාග කල් නොදමන ලෙස ඉල්ලමින් එස්.එම්.එස් එවා තිබෙන බවද ඒ මහතා කීය. නවක සිසුන් විශ්වවිද්‍යාලවලට බඳවා ගැනෙන වකවානුවේ දී විශ්වවිද්‍යාලවල සිටින මෙම අන්තගාමීන් වඩාත් ජනප්‍රිය වීම සඳහා විවිධ උද්ඝෝෂණ, උපවාස ආදී වැඩසටහන් ක්‍රියාත්මක කරන බවත් එමඟින් නවක සිසුන් අතර වීරයින් වීමට උත්සහා දරන බවත් ඒ මහතා සඳහන් කළේය.මේ සම්බන්ධයෙන් වඩාත් දැනුවත් වී අන්තගාමීන්ගේ කුමන්ත්‍රණවලට හසු නොවී සිටින ලෙස දරුවන්ට උපදෙස් දිම මව්පියන්ගේ වගකීම බවද පෙන්වා දුන්නේය.‍ ලේකම්වරයා මේ අදහස් පළ කළේ ඊයේ(04) විශ්වවිද්‍යාල ප්‍රතිපාදන කොමිසන් සභාවේදී පැවැති මාධ්‍ය හමුවකදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n1306057</link>
    <topic>වදුළුවල තොරතුරු පරිගණක ගත කර නිධන් ගන්න හදලා</topic>
    <author>චන්ද්‍රිකා පෙරේරා</author>
    <content>රහසේ සොයාගත් නිධන් වදුළු වලින් තොරතුරු රැස්කර පුරා විද්‍යාත්මක වටිනා කමකින් යුතු ස්ථාන පිළිබඳ දත්ත රැස්කර එම ස්ථානවල ඇති නිධන් වස්තු පොලව කැන ලබාගැනීමට සැළසුම්කළ කල්ලියක සිවුදෙනෙක් දත්ත රැස්කළ ලැප්ටොප් යන්ත්‍රයක් සමඟ මහඔය පොලිසිය මගින් පෙරේදා(04) අත්අඩංගුවට ගෙන තිබේ.මහඔය අරන්තලාව රක්ෂිතයේ නිධන් හෑරීමට පැමිණ ඇති මේ සැකකරුවන් සිව්දෙනා එම ස්ථානයට පැමිණි මෝටර් රථය ද අත්අඩංගුවට ගෙන ඇත.මොවුන් සතුව තිබී සොයාගෙන ඇති ලැප්ටොප් යන්ත්‍රයේ තිබූ දත්ත අතර පුරා විද්‍යාත්මක වටිනාකමකින් යුතු ස්ථාන ගණනාවක වීඩියෝ දර්ශන පවා ඇතුලත්ව තිබූ බව පොලිසිය කිය.සැකකරුවන් උහන ප්‍රදේශයේ පදිංචි අය වෙති. මොවුන්ට උදව් උපකාරකළ බවට සැකකරන තවත් පිරිසක් අත්අඩංගුවට ගැනීම සඳහා පොලිසිය පරීක්ෂණයක් අරඹා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n1306058</link>
    <topic>විශේෂ විධි විධාන පනතේ තීන්දුවශ්‍රේෂ්ඨාධිකරණයෙන් ළගදීම කතානායකට</topic>
    <author>නෙල්කා මැදගෙදර</author>
    <content>පාර්ලිමේන්තුවට ඉදිරිපත් කිරීමට නියමිත ඡන්දදායකයන් ලියාපදිංචි කිරීමේ විශේෂ විධි විධාන පනත්කෙටුම්පතෙහි ඇතුළත් වගන්තිවල ව්‍යවස්ථානුකූලභාවය පිළිබඳ සිය තීන්දුව කඩිනමින් ජනාධිපති මහින්ද රාජපක්ෂ මහතා සහ පාර්ලිමේන්තුවෙහි කථානායක චමල් රාජපක්ෂ මහතා වෙත දන්වා යවන බව ශ්‍රේෂ්ඨාධිකරණය ඊයේ (04) සඳහන් කළේය.උතරු නැඟෙනහිර යුද්ධයෙන් අවතැන් වූ පුද්ගලයන් සහ ඔවුන්ගේ දරුවන්ට ඡන්දය ප්‍රකාශ කළ හැකි පරිදි විධි විධාන ඇතුළත් කොට සකස් කළ මේ පනත් කෙටුම්පත පිළිබඳව ජනාධිපතිවරයා කළ මත විමසීම සලකා බැලීමෙන් පසුව ශ්‍රේෂ්ඨාධිකරණය මේ බව සඳහන් කළේය.අගවිනිසුරු මොහාන් පීරිස්, සත්‍යා හෙට්ටිගේ, රෝහිණී මාරසිංහ යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මේ කරුණු සලකා බලන ලදී. මේ පනත් කෙටුම්පත සම්බන්ධයෙන් නීතිපතිවරයා වෙනුවෙන් නියෝජ්‍ය සොලිසිටර් ජෙනරාල් අර්ජුන ඔබේසේකර මහතා කරුණු ඉදිරිපත් කෙළේය.2009 ජුනි18ට පෙර පැවැති යුද්ධයේදී අවතැන් වූ පුද්ගලයන්ට සහ ඔවුන්ගේ දරුවන්ට ඔවුන් කලින් පදිංචිව සිටි දිස්ත්‍රික්කයට අදාළව ඡන්දය ප්‍රකාශ කළ හැකි පරිදි ලියාපදිංචි කිරීම මේ පනත මඟින් සිදු කෙරෙයි. මෙහි අරමුණ අවතැන් වූ පුද්ගලයන්ට මෙන්ම ඔවුන්ගේ දරුවන්ටද ඡන්දය ප්‍රකාශ කිරීමට ඇති අයිතිය තහවුරු කිරීම බව නියෝජ්‍ය සොලිසිටර් ජෙනරාල්වරයා සඳහන් කෙළේය.ආණ්ඩුක්‍රම ව්‍යවස්ථාවෙහි සඳහන් ජනතා පරමාධිපත්‍යය සහ එය ක්‍රියාත්මක කරන ඡන්දය ප්‍රකාශ කිරීම මෙම පනත් කෙටුම්පත මඟින් තවදුරටත් පුළුල් මෙන්ම තහවුරු කර ඇතැයි හෙතෙම ප්‍රකාශ කෙළේය. එම අයිතිය ශ්‍රේෂ්ඨාධිකරණය මීට පෙර තීන්දු මඟින් තහවුරු කර ඇතැයිද හෙතෙම සඳහන් කළේය.අධිකරණයෙන් අවසර ලබාගෙන පනත් කෙටුම්පත සම්බන්ධ අදහස් පළ ටී.එන්.ඒ. පාර්ලිමේන්තු මන්ත්‍රී නීතිඥ එම්.ඒ. සුමන්තිරන් මහතා මේ පනතට සහයෝගය පළ කරන බව කීය. සියලුම ජනතාවට ඡන්දය ප්‍රකාශ කිරීමේ අයිතිය ලබාදීම වැදගත් බව සඳහන් කළ හෙතෙම මේ පනත් කෙටුම්පතෙහි ඇති අඩු ලුහුඬුතා කිහිපයක් පෙන්වා දුන්නේය. සිය තීන්දුව සකස් කිරීමේදී එම කරුණු පිළිබඳව සලකා බලන බව ශ්‍රේෂ්ඨාධිකරණ විනිසුරු මඬුල්ල ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n1306059</link>
    <topic>පිටරටින් ගෙන්වූ කල් ඉකුත් වූ පළතුරු කෑමෙන් රෝගී වෙලා</topic>
    <author>සන්ධ්‍යා කරුණාරත්න</author>
    <content>පිටරටින් මෙරටට ගෙන්වූ කල් ඉකුත් වූ පළතුරු ආහාරයට ගැනීමෙන්‍ රෝගී වූ පුද්ගලයන් කිහිපදෙනකු රෝහල්ගත කර ඇති බව කොළඹ ජාතික රෝහලේ විෂ තොරතුරු මධ්‍යස්ථානය පවසයි. පිටරටින් මෙරටට ගෙන්වන පළතුරුවල කල් ඉකුත් වීමේ දිනය සඳහන් නොකිරීම මීට හේතු වී ඇති බව එම මධ්‍යස්ථානයේ ප්‍රධානී විශේෂඥ වෛද්‍ය වරුණ ගුණතිලක මහතා පැවැසුවේය.සුපිරි වෙළඳ මධ්‍යස්ථානවලින් මිලදී ගත් ඇපල්, දොඩම්, මිදි යනාදී පළතුරු ආහාරයට ගැනීම හේතුවෙන් දරුවන් කිහිපදෙනකු රෝගී තත්ත්වයට පත්ව රෝහල් ගත කර තිබේ. ඇපල්, දොඩම්, මිදි යනාදී ආනයනය කළ පළතුරු කල් ඉකුත් වීම නිසා එම පළතුරුවලින් ලැබෙන විටමින් සී ඇතුළු පෝෂණ කොටස් නොලැබී යාම සිදු වේ.ආනයනය කරන පළතුරුවලට කල් ඉකුත් වීමේ දිනයක් නොමැති වීම මෙවැනි ගැටලු මතු වීමට ප්‍රධාන හේතුවක් වන බවත් පිටරටින් එවන ඇසුරුම්වල කල් ඉකුත් වීමේ දිනය සඳහන් කර තිබුණද මෙරට වෙළෙඳපොළට නිකුත් කිරීමේදී දින සඳහනක් නොමැති වීම ගැටලුවක් බවත් ඒ මහතා කීය. සුපිරි වෙළඳසල්වල ශීතකරණවල මේ පළතුරු බහා තැබුවත් ඒවායේ කල් ඉකුත් වීම නිසා පෝෂණ ගුණය නොමැති වේ.‍පාන්, බිස්කට් ඇතුළු ආහාරවල කල් ඉකුත් වීමේ දින සඳහන් කර තිබෙන අතර එවැනි කල් ඉකුත් වූ ආහාර වෙළඳපොළේ අලෙවි කළහොත් ඒ සඳහා නීතිය ක්‍රියාත්මක කෙරේ. පළතුරුවලට එවැනි නීතියක් නොමැති වීම ගැටලුවක් බව ජාතික විෂ තොරතුරු මධ්‍යස්ථානය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060510</link>
    <topic>කොළඹ පිපිරවීමට ගෙනාටොන් එකක බෝම්බය කෝ</topic>
    <author>සිරන්ජනි කුමාරි</author>
    <content>එල් ටී ටී ඊ සංවිධානය ක්‍රියාත්මක ව පැවැති සමයේ කොළඹ හා තදාසන්න ප්‍රදේශවලට මහා විනාශයක් සිදු කිරිමට ගෙන්වා සඟවා ඇති මෙතෙක් හමු නොවු ටොන් එකක් බරැති අධිබලැති බෝම්බය සොයා ගැනීම සදහා රක්ෂිතබන්ධනාගාර ගත ව සිටින කොටි බුද්ධි අංශ නායකයා කොළඹ ත්‍රස්ත විමර්ශන අංශය වෙත මුදා හරින ලෙසට කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය ඊයේ (04) කොළඹ බන්ධනාගාර අධිකාරිවරයාට නියෝග කළාය.මේ බෝම්බය සමඟ ටී 56 ගිනි අවි 7ක් ,ස්වයංක්‍රිය පිස්තෝල 9ක්,එල් එම් ජි වර්ගයේ ගිනි අවි 3ක් ,ටී 56 පතරෝම් 3500ක් ,මුදල් ලක්ෂ 100ක ,ලක්ෂ 80ක් වටිනා චෝක්ලට් බන්ඩල් දෙකක් ද කොළඹ ප්‍රදේශයට ආසන්න ප්‍රදේශයක සඟවා ඇති බවට තොරතුරු අනාවරණය වි ඇති බව පැවසු කොළඹ ත්‍රස්ත විමර්ශන අංශය ඒවා සොයා ගැනිම සදහා කොටි බුද්ධි අංශ සමාජිකයා දින තුනකට තමා වෙත මුදා හරින ලෙසට අධිකරණයෙන් ඉල්ලීම කරනු ලැබිය.කොළඹ හා තදාසන්න ප්‍රදේශවල සඟවා ඇති මේ පුපුරණ ද්‍රව්‍ය ,ගිනි අවි හා මුදල් ආරක්ෂක අංශ වෙත පෙන්වා බාර දීමට මෙසේ රිමාන්ඩ් බන්ධනාගාර ගත කොට සිටින කොටි බුද්ධි අංශ නායක වවුනියාවේ පදිංචි බාලසුබ්‍රමනියම් රාජේන්ද්‍ර කුමාර් නැමැත්තා මෙසේ ත්‍රස්ත විමර්ශන අංශය වෙත මුදා‍ හැරිමට නියෝග නිකුත්විණ.ගම්පහ අත්තනගල්ල අධිකරණවල පවතින නඩු හතරක් සම්බන්ධයෙන් දැනට කොළඹ මැගසින් බන්ධනාගාරගතව සිටින කොටි බුද්ධි අංශ නායකයා අදළ පුපුරණ ද්‍රව්‍ය, ගිනිඅවි හා මුදල් ආදිය සඟවා ඇති ස්ථාන ගැන දන්නා බව පැවසු ත්‍රස්ත විමර්ශන කොට්ඨාසය කොටි සංවිධානය ක්‍රියාත්මකව පැවැති සමයේ එහි බුද්ධි අංශයේ ක්‍රියාකාරි සමාජිකයෙකු ලෙස මොහුගේ දැනුවත් විම මත මේ භාණ්ඩ සඟවා ඇති බව පැවසීය.තවද මේ සැකකරු විසින් ගිනි අවි ,පුපුරණ ද්‍රව්‍ය හා මුදල් සැඟවු ස්ථාන සම්බන්ධයෙන් කරුණු දන්නා බවට බන්ධනාගාර අධිකාරිවරයාට ලිඛිත ප්‍රකාශයක් ඉදිරිපත් කර ඇති බව පැවසු කොළඹ ත්‍රස්ත විමර්ශන අංශයේ ස්ථානාධිපති ප්‍රධාන පොලිස් පරික්ෂක ප්‍රසන්න ද අල්විස් මහතා ඒකි ද්‍රව්‍ය සඟවා ඇති ස්ථාන ඔහු ලවා හදුනා ගත යුතු ව ඇතැයි පැවසිය. තවද මේ කටයුත්ත සදහා සැකකරු දින තුනක කාලයක් බන්ධනාගාරයෙන් පිටතට රැගෙන යාමට අවශ්‍ය බව පැවසු ස්ථානාධිපතිවරයා අපරාධ නඩු විධාන සංග්‍රයේ 115 (4) වගන්ති ප්‍රකාරව නියෝගයක් නිකුත් කරන ලෙසට අධිකරණයෙන් ඉල්ලීමක් කළේය.මීට අමතරව නම් කරනු ලැබු උප පොලිස් පරික්ෂකවරයෙකු සමඟ සැකකරු බන්ධනාගාර ආරක්ෂාව යටතේ බන්ධනාගාරයෙන් පිටතට රැගෙන යාමට බන්ධනාගාර අධිකාරිවරයාට නියෝගයක් ලබා‍ දෙන ලෙසට ස්ථානාධිපතිවරයා වැඩිදුරටත් අධිකරණයට කරුණු දක්වමින් මේ ඉල්ලීම කළේය.අදාළ කරුණු සළකා බැලු මහේස්ත්‍රාත්වරිය බන්ධනාගාර ආරක්ෂාව යටතේ සැකකරු දින තුනක කාලයකට බන්ධනාගාරයෙන් පිටතට කැඳවා ගෙන ගොස් අදාළ ස්ථාන හදුනා ගැනීමට සියලු පහසුකම් සලසා දෙන ලෙසට කොළඹ බන්ධනාගාර අධිකාරිවරයාට නියෝගයක් නිකුත් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060511</link>
    <topic>අධිකරණයට පැමිණෙනජනතාවට පහසුකම් සපයනවා</topic>
    <author>නෙල්කා මැදගෙදර</author>
    <content>සිය සේවා සපුරා ගැනීම සඳහා අධිකරණයට පැමිණෙන සාමාන්‍ය ජනතාවට එම කටයුතු පහසුවෙන් සලසන බව අගවිනිසුරු මොහාන් පීරිස් මහතා ප්‍රකාශ කළේය.අධිකරණ මාධ්‍යවේදීන් හමුවීමට පැමිණ වාර්තාකරණයේදී ඔවුනට ඇති අඩු පාඩු පිළිබඳ විමසා සිටිමින් අගවිනිසුරුවරයා මේ බව කීය. අගවිනිසුරුවරයෙකු මාධ්‍යවේදීන් හමුවට පැමිණ ඔවුනට ඇති අඩු පාඩු පිළිබඳව විමසා සිටි ප්‍රථම අවස්ථාව මෙය වේ.උපරිමාධිකරණ සංකීර්ණයෙහි නිරීක්ෂණ චාරිකාවක නිරත වූ අගවිනිසුරුවරයා මාධ්‍යවේදීන්ට අවශ්‍ය පහසුකම් සලසන බවද ප්‍රකාශ කෙළේය. අධිකරණයට පැමිණෙන ජනතාවට අතිරේක ආසන පහසුකම් මෙන්ම වාණිජ මහාධිකරණ සහ දිසාධිකරණ ලේඛනාගාර නවීකරණය කිරීමට පියවර ගන්නා බවද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060516</link>
    <topic>රාජ්‍ය කළමනාකරණ සහකාරසම්මුඛ පරීක්ෂණ මේ සතියේ</topic>
    <author>උදුලා පීරිස්</author>
    <content>රාජ්‍ය කළමනාකරණ සහකාර සේවයට බඳවා ගැනීමේ සම්මුඛ පරීක්ෂණ මේ සතිය තුළ පැවැත්වෙන බව රාජ්‍ය පරිපාලන හා ස්වදේශ කටයුතු අමාත්‍යාංශය පවසයි. අදාළ විභාගය සඳහා පෙනී සිටි 88346 අපේක්ෂකයන් අතරින් 17301ක් සමත්ව ඇත.ඔවුන්ගෙන් 4224 දෙනකු ලකුණු අනුපිළිවෙළ අනුව බඳවා ගන්නා බව රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් පී. බී. අබේකෝන් මහතා පවසයි.රාජ්‍ය සේවයේ පවතින දස දහසකට අධික පුරප්පාඩු කඩිනමින් පිරවීම සඳහා ජනාධිපති මහින්ද රාජපක්ෂ මහතාගේ උපදෙසින් රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්. ඩී. ජේ. සෙනවිරත්න මහතාගේ අධීක්ෂණයෙන් මෙම බඳවා ගැනීම් සිදුකෙරේ.කළමනාකරණ සහකාර සේවා විභාගයෙන් සමතුන් අතරින් තෝරාගෙන ඇති ලේඛනය රාජ්‍ය සේවා කොමිසම වෙත යවා ඇති බවත් මාස 2ක් ඇතුළත මෙම බඳවා ගැනීම් සිදුකරන බවත් ලේකම්වරයා කීය.රාජ්‍ය සේවයේ පවතින පුරප්පාඩු අතර ග්‍රාම නිලධාරීන් 3600ක් ද, භාෂා පරිවර්තක 136ක් ද, රෙජිස්ටාර් ජනරාල් කාර්යාලයට 565ක් ද, තොරතුරු තාක්ෂණ නිලධාරීන් 775ක් සහ ඉංජිනේරු සේවා 100ක් වන බවද කී ලේකම්වරයා මෙම පුරප්පාඩු පිරවීමේ කටයුතුද කඩිනමින් සිදු කෙරෙමින් පවතින බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060512</link>
    <topic>රජයේ රෙගුලාසිවලට අනුව කැසිනෝ ව්‍යාපාර නියාමන කිරිමට රජය පියවර ගෙන තිබෙනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාණිෂි සේනානායක</author>
    <content>රජයේ රෙගුලාසිවලට අනුව කැසිනෝ ව්‍යාපාර සම්බන්ධව නියාමන කිරිමට රජය පියවර ගෙන තිබෙන බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පාර්ලිමේන්තුවේදී ඊයේ (04) ප්‍රකාශ කළේය. සියලුම කැසිනෝ ව්‍යාපාර 2013 මැයි 31 වැනිදා වන විට දේශීය ආදායම් දෙපාර්තුමේන්තුවේ ලියාපදිංච් විය යුතු බවද ඇමැතිවරයා අවධාරණය කළේය.ස්ථාවර නියෝග 23(2) යටතේ පත්කළ මන්ත්‍රී අනුර කුමාර දිසානයක මහතා කළ ප්‍රකාශයට පිළිතුරු දෙමින් ඇමැතිවරයා මේ බව කීවේය.එහිදී වැඩිදුරටත් අදහස් දැක්වූ ඇමැතිවරයා මෙසේද කීය. රජයේ ආර්ථික ප්‍රතිපත්තිය අනුව සංචාරක ව්‍යාපාරය ප්‍රවර්ධනයට ප්‍රමුඛගතව කටයුතු කරනවා.2016 වන විට මිලියන 2.5ක සංචාරකයින් පැමිණෙනු ඇතැයි අපේකෂා කරනවා. මේ සඳහා ශ්‍රී ලංකාවේ ආයෝජන මණ්ඩලය,ආසියාවේ අනිකුත් රටවල් සංචාරක ව්‍යාපාරය දිරිගැන්වීම සඳහා ලබාදී ඇති පහසුකම් අධ්‍යනය කිරීමෙන් පසු විශේෂ ව්‍යාපෘතීන් ක්‍රියාත්මක කිරීමෙන්, ඍජු විදේශ ආයෝජනය වූ අමරිකානු ඩොලර් බිලියන 2 සඳහා, පවතින නීති රාමුව තුළ සහ පාර්ලිමේන්තුව විසින් අනුමත කරන ලද විධිවිධාන සහ බදු සහන යටතේ ව්‍යාපෘතීන් අනුමත කිරිම සඳහා නීත්‍යානුකූල ක්‍රමවේදයන් භාවිතා කර තිබෙනවා.ආයෝජන මණ්ඩලය යටතේ ව්‍යාපෘතින් සදහා බදු සහන ක්‍රමවේදයන් හදුන්වා දී තිබෙනවා. දේශීය ආදායම් දෙපාර්තමේන්තුව යටතේ අනුමත බදු සහන, ක්‍රමෝපායික සංවර්ධන ව්‍යාපෘති පනත යටතේ අනුමත බදු සහන ලබාදීමට රජය පියවර ගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060513</link>
    <topic>හිරියාගල දුම්රියමාර්ගය හරස් කරමින් දැවැන්ත උද්ඝෝෂණයක්</topic>
    <author>නිමල් රාජපක්ෂ</author>
    <content>හිරියාල දුම්රිය ස්ථානය අසල දුම්රිය මාර්ගය හරස් කරමින් පැවැති ඊයේ දහවල් පැවැති උද්ඝෝෂණය නිසා කොළඹ කොටුව දුම්රිය ස්ථානයෙන් අලුයම 6.50ට අනුරාධපුරය බලා ධාවනය වූ දුම්රිය දහවල් 1.30 වෙනතෙක් එම ස්ථානයේ නතර කර තැබීමට සිදු විය.මේ හේතුව නිසා අනුරාධපුරය බලා ගමන් කිරීමට පැමිණි මගීන් පැය දහයක පමණ කාලයක් දුම්රියේ රැඳී සිටීමට සිදු විය.මගීන් උද්ඝෝෂණ කිරීමේදී දුම්රිය උපයෝගී කරගෙන උද්ඝෝෂණ කිරීම නිසා අහිංසක ජනතාව දැඩි ලෙස දුෂ්කරතාවයන්ට පත්වනු ඇතැයි දුම්රිය වාණිජ අධිකාරී සිසිර කුමාර මහතා පවසයි.උද්ඝෝෂණය අවස්ථාවේ බලධාරීන් කඩිනමින් උද්ඝෝෂණය විසුරුවා හැරියේ නම් සවස 3.45 වැනි විශාල කාලයක් දුම්රිය අනුරාධපුරයට යාමට සිදු නොවනු ඇතැයිද ඒ මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060514</link>
    <topic>බලන්ගොඩ හුළු ඔයෙන්නාඳුනන මළ සිරුරක් සොයා ගනී</topic>
    <author>රත්නපුර දිසා විශේෂ</author>
    <content>බලන්ගොඩ තැන්නහේන හුළු‍ඔයේ තිබී 73 හැවිරිදි පුද්ගලයකුගේ සිරුරක් හමුවූ බව පොලිසිය කියයි. දින හතරක සිට නිවෙසින් අතුරුදන්ව සිටි පතිරණලාගේ සුබසිංහ නම් අයගේ සිරුර මෙලෙස හමුවී තිබේ.පෙරේදා 3 වනදා පස්වරුවේදී සිරුර හමුවී ඇත. දියට වැටීමෙන් මරණය සිදුවූයේද නැතිනම් මරණයට හේතුව වෙනත් කරුණක් දැයි සොයා පොලිසිය පරීක්ෂණ සිදු කරයි.බලන්ගොඩ මූලික රෝහලේදී ඊයේ 4 පශ්චාත් මරණ පරීක්ෂණය පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060517</link>
    <topic>ජගත් පරිසර දිනය අදයි</topic>
    <author>නුවන් කොඩිකාර</author>
    <content>ජගත් පරිසර දිනය අද (5) ට යෙදී තිබේ. මීට සමඟාමිව අද (5) සිට ජූනි 11 වැනිදා දක්වා ජාතික පරිසර සතිය ලෙසද ප්‍රකාශයට පත්කර ඇත.'පරිසර සම්පත් සුරැකුමට දායක වෙමු' යන්න තේමා කරමින් සංවිධානය කරනු ලබන ජාතික උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී අද (5) පැවැත්වෙයි.මෙහිදී පරිසර නියමුවන් 90 දෙනකු සඳහා පරිසර නියමු පදක්කම් ප්‍රදානය කිරීමද සිදුකෙරේ. එමෙන්ම සමාජයේ දිගුකාලීනව ගැටලුවක් බවට පත්ව ඇති කසල කළමනාකරණය පිළිබඳ දැනුවත් කිරීමේ විශේෂ වැඩපිළිවෙලක් ද අද සිට කි‍්‍රයාත්මකයි.පරිසර හා පුනර්ජනනීය බලශක්ති අමාත්‍යාංශය, මධ්‍යම පරිසර අධිකාරිය හා අමාත්‍යාංශය යටතේ ඇති අනෙකුත් සියලුම ආයතනවල ඒකාබද්ධ වැඩසටහනක් ලෙස ජගත් පරිසර සැමරුම් හා ඒ ආශ්‍රිත වැඩසටහන් රැසක් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060518</link>
    <topic>ජානිපෙ පෙත්සමටහෙට මහනුවරදී අත්සන්</topic>
    <author>ඉවෝන් හේරත්</author>
    <content>ජාතික නිදහස් පෙරමුණ විසින් “ඉඩම් පොලිස් බලතල සහිතව උතුරේ ඡන්දය එපා” මැයෙන් මහජන පෙත්සම අත්සන් කිරීමේ කටයුත්ත හෙට (06) මහනුවරදී සිදුකිරීමට නියමිතය.දිවයිනේ ප්‍රධාන නගර ආවරණය කරමින් මෙම කටයුත්ත සිදුකිරීමට දියත් කෙරුණේ පසුගිය තුන්වැනිදාය.කඩුගන්නාව, පිළිමතලාව, පේරාදෙණිය හා මහනුවර නගර මධ්‍යයන්හි හෙට පෙත්සම අස්සන් කිරීමේ කටයුත්ත සිදුකිරීමට අපේක්ෂිත බව, ජාතික නිදහස් පෙරමුණේ මහනුවර දිස්ත්‍රික් ප්‍රධාන සංවිධායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය, විමල් වීරවංශ මහතාගේ මහනුවර දිස්ත්‍රික් සම්බන්ධිකරණ ලේකම්, හිටපු පාර්ලිමේන්තු මන්ත්‍රී නිමල් පේ‍්‍රමවංශ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=n13060519</link>
    <topic>ඉන්ධන හිඟයක් නෑ</topic>
    <author>නුවන් කොඩිකාර</author>
    <content>ඉදිරි දින කීපය තුළ රට තුළ ඉන්ධන හිඟයක් ඇතිවිය හැකි බවට විවිධ පාර්ශ්ව විසින් ගෙන යන ප්‍රචාරයේ කිසිදු සත්‍යතාවක් නැතැයි ඛනිජ තෙල් අමාත්‍යාංශය පවසයි.රටට අවශ්‍ය තරම් ඉන්ධන තොග තිබෙන බවත් කිසිදු ආකාරයක බියක් ඇති කරගත යුතු නැති බවත් අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r1306051</link>
    <topic>අනුරපුර පූජා නගරයේදුම්වැටි අලෙවිය තහනම්</topic>
    <author>අමිල ප්‍රභාත් වනසිංහ</author>
    <content>අනුරාධපුර පුජා නගරය අවට සියලු වෙළෙඳසල්වල “දුම්වැටි අලෙවිය” තහනම් කරන්නැයි ජාතික මත්ද්‍රව්‍ය නිවාරණ ඒකකය ඉල්ලීමක් කරයි.එළඹෙන පොසොන් සමයේ පූජා නගරයේ වෙළෙඳසල්වල දුම්වැටි අලෙවිය සම්පූර්ණයෙන් නවතාලන ලෙසත් එය ඉදිරියටත් ක්‍රියාත්මක කරමින් පූජා නගරය තුළ දුම්වැටි අලෙවිය තහනමට ලක්කරන ලෙස පෙරේදා (3) පොසොන් කමිටුවට ඉල්ලීමක් ඉදිරිපත් කෙරිණි.ජාතික මත්ද්‍රව්‍ය නිවාරණ මෙහෙයුම් ඒකකයේ මෙහෙයුම් උපදේශක පාර්ලිමේන්තු මන්ත්‍රී අතුරලියේ රතන නාහිමියන්ගේ අනුශාසනා පරිදි මේ වැඩපිළිවෙළ සකසන බවද එම ඒකකයේ අනුරාධපුර දිස්ත්‍රික් සම්බන්ධිකරණ නිලධාරි ඩී. බී. ගුණසේන මහතා සඳහන් කළේය.වන්දනාවේ පැමිණෙන බැතිමතුන් පූජා භූමිය තුළ දුම්වැටි හා මත්ද්‍රව්‍ය භාවිත කිරීම වළකාලමින් දුසිරිතෙන් තොර කිරීම මෙහි අරමුණ වේ.පසුගිය වසරේ පොසොන් සමයේ වන්දනාවේ පැමිණෙන පුද්ගලයන් මත්ද්‍රව්‍ය පිටතින් රැගෙන විත් පූජා භූමිය අවට ප්‍රදේශවල පානය කරන බවත් එය වළකාලීමට ඒ සඳහාද නිසි වැඩපිළිවෙළක් ක්‍රියාත්මක කළ යුතු ඇතැයි ජාතික මත්ද්‍රව්‍ය නිවාරණ මෙහෙයුම් ඒකකයේ අනුරාධපුර දිස්ත්‍රික් සම්බන්ධිකරණ නිලධාරි ඩී. බී. ගුණසේන මහතා සඳහන් කර සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r1306052</link>
    <topic>සංචාරක වීසා අරන් මෙරටට එනසුද්දන් නිසා අපරාධ ඉහළ ගිහින්</topic>
    <author>ගාල්ල දිසා සමූහ</author>
    <content>සංචාරක වීසා ලබාගෙන මෙරටට පැමිණි විශාල පිරිසක් උණවටුන සංචාරක පුරයේ අනවසර “විලා” සදාගෙන විවිධ දූෂණ ක්‍රියාවල නියළෙමින් ඇතැයි ගාල්ල නියෝජ්‍ය පොලිස්පති නීල් දළුවත්ත මහතා පවසයි.පොලිස් බුද්ධි අංශ විසින් සොයා ගෙන ඇති පරිදි මෙවැනි සංචාරකයන් සියයක්, එකසිය පනහක් පමණ වෙතියි ද හෙතෙම හෙළි කළේය.මේ පිරිස මෙරට තැරැව්කරුවන් පවා අල්ලාගනිමින් මෙකී සංචාරක විලාවන් හදාගෙන විදේශිකයන් ඒවාට ගෙන්නා ගෙන විවිධ ක්‍රියාවන්වල නියළෙන අතර විදේශිකයින් පැමිණීමෙන් රජයට ලැබිය යුතු කිසිදු ආදායමක් මොවුන්ගෙන් ලැබෙන්නේ නැතැයි පෙන්නා දෙන දළුවත්ත මහතා සංචාරකයින්ගේ පැමිණීම වැඩිවීමක් පෙන්නුම් කළ ද එයින් රටට හෝ රජයට කිසිදු ප්‍රතිඵලයක් නැති බවද පැවැසී ය.ලංකාව ගැන අපකීර්තිමත් දේවල් පවා මොවුන් අතින් ලෝකයාට යන බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r1306053</link>
    <topic>පොලිස් ලොක්කාගේ ඇඟටබිත්තියක් කඩා වැටිලා</topic>
    <author>ගන්දර සමූහ</author>
    <content>මාතර මූලස්ථාන පොලිසියේ අබලන් ගොඩනැගිල්ලක පවත්වාගෙන යන දූෂණ මර්දන ඒකකයේ පසුගියදා (2) දින රාත්‍රී සේවයේ නිරතව සිටි ස්ථානාධිපතිවරයාගේ ඇඟ මතට දිරා ගිය බිත්තියේ කොටසක් කඩා වැටී ඇත.ලන්දේසි සමයේ ඉදිකර ඇති මේ ගොඩනැගිලි පුරාවිද්‍යා දෙපාර්තමේන්තුවේ පාලනය යටතේ් තිබෙන බැවින් නව ඉදිකිරීමක් හෝ අලුත්වැඩියාවක් කිරීමට නොහැකි වීමෙන් මේ අනතුරු සහිත තත්ත්වය යටතේ වැඩකිරීමට සිදුව තිබේ.පසුගියදා (2) රාත්‍රි බිත්ති කොටස කඩා වැටුණද නිලධාරියාට අනතුරක් සිදුව නැත්තේ ඔහු මේසය දෙසට නැමී පොත්වල සටහන් යොදමින් සිටි නිසා බව පොලිස් ආරංචි සඳහන් කළේ්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r1306054</link>
    <topic>කුරුඳුගහ පිවිසුමේ පොලිසියට රථවාහන දීමනාවතවමත් ලැබී නෑ</topic>
    <author>බලපිටියේ සමූහ දිලිප් නිශ්ශංක</author>
    <content>දක්ෂිණ අධිවේගි මාර්ගයේ කුරුඳුගහ පිවිසුමේ පොලිස් නිලධාරින්ට හිමි රථවාහන දීමනාව මෙතෙක් ලැබී නැති බව වාර්තා වේ.2011වර්ෂයේ දක්ෂිණ අධිවේගි මාර්ගය ආරම්භ කිරීමේදි බඳවාගත් පොලිසි නිලධාරින්ට රථවාහන දීමනාව ලබාදෙන පොරොන්දු මත පොලිස් නිලධාරින් බඳවා ගෙන තිබේ.අධිවේගි මාර්ගයේ පොලිස් මුරපොළවල් අටක් පිහිටුවා තිබෙන අතර එයින් පොලිස් මුර පොළවල් හතකට මේ දීමනාව ලබා දී තිබේ.කුරුදුගහ පිවිසුමේ රාජකාරියේ පොලිස් නිලධාරින් හැටක් පමණ සේවයේ යෙදී සිටින බවත් නිලධාරින්ට වසර එකාමාරක් පමණ මේ දීමනාව ගෙවා නැත.පොලිස් නිලධාරින්ගේ තෑගි අඅනෙක් පොලිස් මුරපොළවල් සියල්ලට ගෙවා ඇති රථවාහන දීමනාව කුරුඳුගහ පිවිසුම් පොළේ පොලිස් නිලධාරින්ට පමණක් නොගෙවන්නේ මන්දැයි ඔව්හු ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r1306055</link>
    <topic>මාමාට මැරෙන්න පහර දීහැංගුණු බෑනා කොටුවෙයි</topic>
    <author>ඉමදුව සමූූුහ, බලපිටිය සමූව</author>
    <content>ගාල්ල බලපිටිය පොලිසිය මගින් බෑනාගේ පහර දීමකින් රෝහල්ගත කළ ප්‍රතිකාර ලබමින් සිටිය දී මියගිය මාමාගේ මරණය සම්බන්ධයෙන් සැකපිට මාමාගේ දුවගේ ස්වාමියා වන බෑනා බලපිටිය පොලිසිය මගින් පෙරේදා 03 සවස අත්අඩංගුවට ගෙන තිබෙන බව බලපිටිය පොලිසිය පවසයි.බලපිටිය පොලිසියේ අපරාධ අංශයේ ස්ථානාධිපති දමිත් ජයතිලක මහතා පවසන්නේ බෑනාගේ ගුටිබැට කා රෝහල් ගත කිරිමෙන් පසුව මියගිය පුද්ගලයා බලපිටිය ගලගොඩ ප්‍රදේශයේම බෑනාගේ නිවසේ පදිංචිව සිටි බවයි. මේ අය නිතර නිතර අඬදබර කර ගන්නා බවට මෙයට සති කිහිපයකට පෙරත් පොලිසියේ පැමිණිල්ලක් දමා යළිත් එය ඉවත්කරගෙන ගොස් තිබේ.පසුව උදරයේ වේදනාවක් ඇති වී ගාල්ල කරාපිටිය රෝහල ගත කිරීමෙන් පසුව, වෛද්‍යවරුනට රෝගි මාමා පවසා ඇත්තේ බෑනා පහරදීම නිසා උදරය වේදනාවක් ඇති වන බවයි. මේ අනුව ප්‍රතිකාර ලබමින් සිටියදි මාමා මියගොස් තිබේ. මරණ පරික්ෂණයේ දි අනාවරණය වුයේය.මෙය පහරදීමකින් සිදු වූ මනුෂ්‍ය ඝාතනයක් බවය. ඒ අනුව බෑනා ප්‍රදේශයෙන් පැන සැඟව සිටි දී පොලිසිය අත් අඩංගුවට ගෙන ඇත. සිද්ධිය සම්බන්ධයෙන් බලපිටිය පොලිසිය පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r1306056</link>
    <topic>කෑගල්ල දිස්ත්‍රික්කයේ ක්ෂය රෝගීන්හාරසියදාසයයි: මරණ දාහතයි</topic>
    <author>කෑගල්ල සමූහ – පී .එම් . පී . පොල්වත්ත</author>
    <content>පසුගිය වසරේ කෑගල්ල දිස්ත්‍රික්කයේ ක්ෂය රෝගය වැළඳුන රෝගීන් 416 වන අතර මෙයින් 17ක් මිය ගොස් ඇති බව කෑගල්ල දිස්ත්‍රික් ක්ෂය රෝග මර්ධන නිලධාරිනි වෛද්‍ය ධනෝජා පුණ්‍යසෝම මහත්මිය පැවසූවාය.ඒ මහත්මිය එසේ පැවසූවේ කෑගල්ල දිස්ත්‍රික්කයේ සෞඛ්‍ය අංශයේ , සේවක සේවිකාවන් දැනුවත් කිරීමේ අවස්ථාවන්ට සහභාගී වෙමිනි. එහිදී වැඩිදුරටත් වෛද්‍යවරිය මෙසේද කීවාය.මේ රෝගය වැළඳී ඇ්ත්තේ අවුරුදු 15 සිට 55 දක්වා පිරිසටයි. එයින් පිරිමි 65% ක් වන අතර ඉතිරි ප්‍රමාණය කාන්තාවන්.වැඩි වශයෙන් මේ රෝගය වැළඳී ඇත්තේ බුලත්කොහුපිටිය , යටියන්තොට , දෙහිඕවිට යන ප්‍රාදේශීය ලේකම් කොට්ඨාසයන්හි වතු ආශ්‍රිත ගම්මානවල ජනතාවට. මේ රෝගය ව්‍යාප්ත වී ඇත්තේ රෝගය වැළඳී ඇති රෝගීන් රෝගය වසන් කිරීමත් වෛද්‍යවරුන් දෙනු ලබන උපදෙස් අනුව බෙහෙත් පාවිච්චි නොකරන නිසයි.දෙන ලද වෛද්‍ය උපදෙස් අනුව රෝගියා බෙහෙත් පාවිච්චි කළ හොත් මෙය නිට්ඨාවට සුවකළ හැකි රෝගයකි.මේ රෝගය වළක්වා ගැනීම සඳහා දිස්ත්‍රික්කයේ ජනතාව දැනුවත් කිරීමේ ජංගම වැඩසටහනක් ආරම්භකර ඇති අතර මහජන සෞඛ්‍ය පරීක්ෂකවරු , පවුල් සෞඛ්‍ය සේවිකාවන් , වතු කේෂ්ත්‍රයේ නිලධාරීන්ද සම්බන්ධකර ගෙන පුලුල් වැඩ පිළිවෙළක් ක්‍රියාත්මකකර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r1306057</link>
    <topic>කෑගල්ල නාඳුනන මළසිරුරක්</topic>
    <author>මාවනැල්ල සමූහ – පී. සෙනෙවිරත්න</author>
    <content>කෑගල්ල පොලිස් බල ප්‍රදේශයේ මූලික රෝහලක අපවිත්‍ර ද්‍රව්‍ය බැහැර කරනු ලබන කාුවක තිබී මිනිස් මළසිරුරක් හමු වී ඒ පිළිබඳව මේ වන විට කෑගල්ල පොලිසියට ලැබුණු ආරංචි මත පරීක්‍ෂණ පවත්වාගෙන යයි.රෝහලේ කසළ ද්‍රව්‍ය ඉවත් කරන කානු ශුද්ධ පවිත්‍ර කරන කම්කරුවන් විසින් මේ රෝහල් පරිශ්‍රයේ කානු පිරිසිදු කරමින් සිටින විට මේ මෘත ශරීරය දැක ඒ පිළිබඳව රෝහල් බලධාරීන් වෙත දන්වා පසුව පොලිසියට දන්වා ඇත.එම මෘත ශරීරය ද පොලිස් භාරයට ගෙන මේ පරීක්‍ෂණයන් සිදුකරනු ලබන වග ද පොලිසිය සඳහන් කර සිටී.මේ මළසිරුර රෝහල් ශල්‍යාගාරයෙන් ඉවත් කරන ලද එකක් ද එසේ නොමැති නම් කවරෙකු විසින් හෝ මෙහි ගෙනැවිත් දමන ලද්දක් ද යන්න පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r1306058</link>
    <topic>රද්දොලුව මුතුවාඩියට මගී බස්සේවයක් ඕනෑ</topic>
    <author>කටාන සමූහ – රන්ජිත් ලොකුපෝතාගම</author>
    <content>රද්දොලුව - මුතුවාඩිය මහාමාර්ගය කාපට් අතුරා නවීකරණය කර කලක් ගතවී ඇතත් එම මාර්ගයේ මගී බස් රථ ධාවනය මේ දක්වා ආරම්භ නොකිරීම ගැන ප්‍රදේශවාසීහු අප්‍රසාදය පළකරති.මේ නිසා ශිෂ්‍ය ශිෂ්‍යාවන්ට හා රැකියා සඳහා යනෙන ජනතාවටද කටුනායක වෙළෙඳ කලාපයේ සේවක සේවිකාවනට ද බලවත් ගැටලුවලට මුහුණදීමට සිදු වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r1306059</link>
    <topic>ළදරු ආලේපනවල දිනය වෙනස්කර අලෙවි කරලා</topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>ඉන්දියානු සමාගමකින් මෙරටට ආනයනය කළ ළදරු ආලේපන වල සඳහන් කල් ඉකුත්වන දිනය වෙනස්කර එම ලේබලයට උඩින් කල් ඉකුත්වන දිනය වෙනස් කර දීර්ඝකර ව්‍යාජ ලෙස සකසා ආලේපන අලෙවිකළ මෙරට ප්‍රසිද්ධ සමාගමකට එරෙහිව මහනුවර මහේස්ත්‍රාත් අධිකරණයේ නඩු පැවරූ මහනුවර දිස්ත්‍රික් පාරිභෝගික අධිකාරිය මේ සමාගම අධිකරණයේදී වරදකරුවන් කිරීමෙන් රුපියල් පහළොස් දහසක දඩයක් ගෙවීමට නියෝග කෙරිණි.මේ සම්බන්ධව වැඩිදුරටත් විමසිල්ලෙන් පසුවන ලෙසට පාරිභෝගීක අධිකාරියට නියෝග කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=r13060510</link>
    <topic>තුන–හතර-පහ වසරවල දරුවන්ටයෝග්‍ය ඩෙස් පුටු හඳුන්වා දෙයි</topic>
    <author>හොරණ සමුහ බන්ධුල ආර් . ගුලවත්ත සහ ඉංගිරිය සමුහ</author>
    <content>තුන හතර පහ පන්තිවලදී දරුවන්ට ලැබෙන ඩෙස් පුටු පුංචිය. දරුවා හිඳ ගෙන සිටින්නේ දෙපා ඇදේට තියාගෙන. එසේ සිටීම ඒ ළමයින්ට අපහසුයි. ඒ දරුවන් සඳහායි මේ ඩෙස් පුටු හඳුන්වා දෙන්නේ යැයි, බස්නාහිර පළාත් හොරණ අධ්‍යාපන අධීක්ෂණ මන්ත්‍රී යසපාල කෝරළගේ මහතා හොරණ දී පැවසීය.තුන හතර පහ වසරවල දරුවන් සඳහා යෝග්‍ය අලුත් ඩෙස් පුටු හඳුන්වා දීමේ වැඩහටහනක් හොරණ අධ්‍යාපන කොට්ඨාස කාර්යාල පරිශ්‍රයේදී පැවැත්විණි.එහිදී තව දුරටත් සභාව ඇමතූ පළාත් සභා අධ්‍යාපන අධීක්ෂණ මන්ත්‍රී යසපාල කෝරළේ මහතා මෙසේද පැවසීය.“ පළාත් සභා මුල්‍ය ප්‍රතිපාදන යටතේ මෙම ඩෙස් පුටු සාදවා බෙදල දීමයි මගේ සංකල්පය. හය වසරේදී ලොකු ඩෙස් එකක් පුටුවක් ලැබෙනවා. අධ්‍යාපන අංශයට වෙන් කරන මුදලෙන් කිසියම් මුදලක් මේ සඳහා ලබා දෙන්නට සැලසුම් කරමු. අවශ්‍ය යෝජනා සකස් කරල දෙනවා.රජයෙන් ගොඩනැඟිලි සාදා දෙනවා. පන්ති කාමරයට අවශ්‍ය දේ ලබා දෙනවා. පිරිසකට දියර කිරි දෙනවා. පළාත් සභාවෙන් ඩෙස් පුටු ලබා දෙනවා. දහම් පාසලට සහ කොට පාසලේ ඩෙස් පුටු ප්‍රමාණය පන්සලේත් තියෙනවා. අවශ්‍ය භෞතික සම්පත් ලබා දෙනවා.කොට්ඨාස අධ්‍යක්ෂ ප්‍රේමා විජේතුංග මහත්මිය - සෞඛ්‍ය ආරක්ෂිත පුටු ලබාදීම අගය කළ යුතුයි. 3, 4, 5 වසර වලදී ශරීරයේ වෙනස්කම් ඇති වෙනවා. දරුවා අපහසුතාවට පත් වෙනවා. ශරීරයේ වර්ධනයට ගැළපෙන පුටුවක් ඩෙස් එකක් පද්ධතියේ නෑ. බොහොම අමාරුවෙන් පන්ති කාමරයේ ඉන්නෙ.ඉංගිරිය ශ්‍රී සුමනජෝති ප්‍රාථමික විදුහලේ විදුහල්පති වයි. එස් . සිසිර කුමාර මහතා - මෙම පන්ති වලදී පුංචි පුටුව සහ මේසය පාවිච්චි කරන්නට අපහසුයි. ඩෙස් එක ඇතුළෙ කකුල් දෙක හිර කරගෙන ඉන්නෙ. මේ ගැන විදුහල්පතිවරුන් සමඟ කතා බස් කළා. විද්‍යාල කීපයක් තෝරා ගත්තා. නියමූ වැඩසටහනක් හැටියට තෝරා ගත්තා.මොරගහහේන මහා විදුහල, නැගෙනහිර කුඹුක ප්‍රා/ විදුහල , බටුගම්පොළ ප්‍රා /වි , තක්ෂිලා ක.වි කළුපහන ප්‍රා/විදුහල සඳහා මේ නියාමක ඩෙස් පුටු 10 බැගින් ප්‍රදානය කෙරිණි.කලාප අධ්‍යාපන අධ්‍යක්ෂ මොලිකාන්ති මහත්මියද සභාව ඇමතුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=s1306051</link>
    <topic>ලොව සුපිරිතම කණ්ඩායම් අවසන් වතාවට ගැටෙන චැම්පියන්ස් කුසලාන තරගාවලිය හෙට ඇරැඹේ</topic>
    <author>වර්නන් ගුණසේකර</author>
    <content>ලොව සුපිරිතම ක්‍රිකට් කණ්ඩායම් අට අවසන් වතාවට සහභාගි වන චැම්පියන්ස් කුසලාන තරගාවලිය එංගලන්තය හා වේල්සයේදී හෙට (6) ආරම්භ වෙයි.සුළං සහිත ශීත දේශගුණයක් ඇති එංගලන්තයේ පැවැත්වෙන මේ තරගාවලියේ මූලික වටය ම ශ්‍රී ලංකාව ට ඉතාමත් ප්‍රබල අභියෝගයක් වී තිබේ.තරගාවලියේ ‘ඒ’ කොටසට අයත්ව සිටින ශ්‍රී ලංකාවේ ප්‍රතිවාදීන් වී සිටින්නේ වර්තමාන චැම්පියන්ස් කුසලාන ශූරයන් වන ඔස්ට්‍රේලියාව, සත්කාරක එංගලන්තය හා නවසිලන්තය ය.තරගාවලියේ ඉදිරියට යාමේ බලාපොරොත්තු ඇති කර ගැනීමට නම් ශ්‍රී ලංකාව මූලික වටයේ තරග තුනේදී මේ කණ්ඩායම් දෙකක් පරාජය කළ යුතුව තිබේ.තරගාවලිය ආරම්භයේදීම මෙවැනි ප්‍රතිවාදී කණ්ඩායම්වලට මුහුණ දීමට සිදුව තිබීම ශ්‍රී ලංකාව ට මහත් අවාසියකි.වේග හා ‘ස්වින්ග්’ පන්දුවලට හිතකර එංගලන්ත තණතීරු මේ ප්‍රතිවාදීන් ට නම් හොඳින් හුරුපුරුදු ය.දේශගුණික තත්ත්වයන් කොයිහැටි වෙතත්, ශ්‍රී ලංකාව යනු එක්දින ක්‍රිකට් තරග බිමේ පෙරුළිකාර කණ්ඩායමකි. මේ ශෛලියේ ක්‍රීඩාවේදී ඔවුන් වරක් ලෝක ශූරයන් වූවා පමණක් නොව කිහිප අවස්ථාවකදීම අනු ශූරයන් ද වී සිටිති.මෙවර තරගාවලියේ ශ්‍රී ලංකාව මුහුණ දෙන පළමු ගැටුම නවසිලන්තය සමග ය. එය ලබන 9 වැනිදා වේල්සයේ කාඩිෆ් නුවරදී පැවැත්වේ.මූලික වටයේ ශ්‍රී ලංකාව ක්‍රීඩා කරන අනෙක් තරග දෙක ම දිවා රාත්‍රි තරග වෙති.එංගලන්තය ට එරෙහි තරගය 13 වැනිදාත්, ඔස්ට්‍රේලියාව ට එරෙහි තරගය 17 වැනිදාත් ලන්ඩනයේ ඕවල් ක්‍රීඩාංගණයේ පැවැත්වෙනු ඇත.ජ්‍යෙෂ්ඨයන් හා තරුණයන්ගේ සංකලනයකින් යුත් ඇන්ජලෝ මැතිව්ස්ගේ කණ්ඩායම පසුගිය 27 වැනිදා එංගලන්තයට ගියේය. මෙවැනි පරිසරයක ශ්‍රී ලංකා කණ්ඩායම මීට පෙර අවසන් වතාවට එක්දින තරගවල නියැලුනේ පසුගිය ජනවාරි මාසයේ දී ය. ඒ, ඔස්ට්‍රේලියානු සංචාරය තුළදීය.චැම්පියන්ස් තරග බිමේදී ජ්‍යෙෂ්ඨ ක්‍රීඩකයන් අවශ්‍ය දේ කරනු ඇතැයි යන්න ශ්‍රී ලංකා කඳවුරේ බලාපොරොත්තුව යි. එහෙත් මේ සංචාරයට පෙර පැවැති අයි.පී.එල්. තරගවලදී තිලකරත්න ඩිල්ෂාන්, මහේල ජයවර්ධන, කුමාර් සංගක්කාර වැනි ජ්‍යෙෂ්ඨ ක්‍රීඩකයන් හා නායක ඇන්ජලෝ මැතිව්ස් ලකුණු ලබා ගැනීමට අසමත් වූහ.ඉන්දියා ප්‍රිමියර් ලීග් තරග බිමේ ශ්‍රී ලංකා ධජය සාර්ථකව රැගෙන ගිය එක ම ක්‍රීඩකයා වූයේ තුන් ඉරියව්වේන්ම කැපී පෙනෙන තිසර පෙරේරා ය. චැම්පියන්ස් කුසලාන තරගවලදී ද ඔහු මේ දස්කම් දිග ට ම පවත්වා ගෙන යනු ඇතැයි යන්න ශ්‍රී ලාංකික ක්‍රීඩා ලෝලීන්ගේ අපේක්ෂාවයි.පන්දු යැවීම අතින් ශ්‍රී ලංකාවට අවසන් මොහොතේදී ඔවුන්ගේ සංචිතයේ වෙනසක් සිදු කිරීමට සිදුවිණි. වේග පන්දු යවන චානක වෙලගෙදර ආබාධයකට ලක්වීම ඊට හේතුව විය. ඔහු වෙනුවට, තවත් වේග පන්දු යවන්නකු වන දිල්හාර ලොකුහෙට්ටිගේ සංචිතයට ඇතුළත්ව සිටී. ඔහු දැන් අනෙකුත් විශාරද වේග පන්දු යවන්නන් වන ලසිත් මාලිංග, නුවන් කුලසේකර හා ශමින්ද එරංග සමග එංගලන්ත සංචාරයට එක්ව සිටී.බටහිර ඉන්දීය කොදෙව්, ඉන්දියාව, පාකිස්තානය හා දකුණු අප්‍රිකාව තරගාවලියේ ‘බී’ කොටසට අයත්ව සිටිති.මෙවර චැම්පියන්ස් කුසලාන තරගාවලියේ සම්පූර්ණ තරග සංඛ්‍යාව 15කි. වේල්සයේ කාඩිෆ්, ලන්ඩනයේ ඕවල් හා බර්මිංහැම් හි එජ්බැස්ටන් ක්‍රීඩාංගණ තුනේදී මේ තරග පැවැත්වේ.චැම්පියන්ස් කුසලාන තරග ඉතිහාසයේ ශ්‍රී ලංකාව මෙතෙක් මුහුණ දී තිබෙන තරග සංඛ්‍යාව 20කි. එයින් තරග 11ක් ජය ගෙන ඇති ශ්‍රී ලංකාව තරග 7කින් පරාජය වී තිබේ. තරග දෙකක් ප්‍රතිඵලයකින් තොරව නිමා වී තිබේ.  ජූනි 6 ප.ව.3.00 ඉන්දියාව – දකුණු අප්‍රිකාව කාඩිෆ් ජූනි 7 ප.ව.3.00 පාකිස්තානය – බටහිර ඉන්දීය කොදෙව් ලන්ඩන් ජූනි 8 ප.ව.3.00 එංගලන්තය – ඔස්ට්‍රේලියාව බර්මිංහැම් ජූනි 9 ප.ව.3.00 ශ්‍රී ලංකාව – නවසිලන්තය කාඩිෆ් ජූනි 10 ප.ව.5.30 පාකිස්තානය – දකුණු අප්‍රිකාව (දිවා/රාත්‍රි) බර්මිංහැම් ජූනි 11 ප.ව.3.00 ඉන්දියාව – බටහිර ඉන්දීය කොදෙව් ලන්ඩන් ජූනි 12 ප.ව.3.00 ඔස්ට්‍රේලියාව – නවසිලන්තය බර්මිංහැම් ජූනි 13 ප.ව.5.30 ශ්‍රී ලංකාව – එංගලන්තය (දිවා/රාත්‍රි) ලන්ඩන් ජූනි 14 ප.ව.3.00 දකුණු අප්‍රිකාව – බටහිර ඉන්දීය කොදෙව් කාඩිෆ් ජූනි 15 ප.ව.3.00 ඉන්දියාව – පාකිස්තානය බර්මිංහැම් ජූනි 16 ප.ව.3.00 එංගලන්තය – නවසිලන්තය කාඩිෆ් ජූනි 17 ප.ව. 5.30 ශ්‍රී ලංකාව – ඔස්ට්‍රේලියාව (දිවා/රාත්‍රි) ලන්ඩන් ජූනි 19 ප.ව.3.00 පළමු අවසන් පූර්ව තරගය ලන්ඩන් ජූනි 20 ප.ව.3.00 දෙවැනි අවසන් පූර්ව තරගය කාඩිෆ් ජූනි 23 ප.ව.3.00 අවසාන තරගය බර්මිංහැම්.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=s1306059</link>
    <topic>ශ්‍රී ලංකාව පරදා කොදෙව්වන් ලකුණු 17කින් ජයගනී</topic>
    <author/>
    <content>ශ්‍රී ලංකාව පිල සහ බටහිර ඉන්දීය කොදෙව් පිල අතර බර්මින්හැම්හි එජ්බැස්ටන් ක්‍රීඩාංගණයේදී ඊයේ පැවැති චැම්පියන් කුසලාන ක්‍රිකට් තරගාවලියේ අවසන් පුහුණු තරගයෙන් ලකුණු 17ක ජයක් හිමිකර ගැනීමට කොදෙව් පිල සමත්විය.කොදෙව් පිල ලබාගත් ලකුණු 297 පිළිතුරු ලෙස ශ්‍රී ලංකා පිලට සියල්ලන් දැවී ලබාගත හැකිවුයේ ලකුණු 280ක් පමණි.ශ්‍රී ලංකා පිලේ මුල් කඩුලු 2 ලකුණු 39දී බිඳ වැටිණි. කුසල් ජනිත් ලකුණු 24ක් ලබාගත් අතර තිලකරත්න ඩිල්ෂාන්ට ලබාගත හැකිවුයේ ලකුණු 15ක් පමණි. ලකුණු 196කට කඩුලු 8ක් බිඳ වැටී තිබියදී නුවන් කුලසේකර සමග එක්වු දිල්හාර ලොකුහෙට්ටිගේ ලකුණු 73 සබඳතාවක් ගොඩනැගුවද එය ජයග්‍රහණය සඳහා ප්‍රමාණවත් නොවීය.ලොකුහෙට්ටිගේ පන්දු 29කදී පහර 5ක් සහ එක් හයේ පහරක් සමගින් ලකුණු 42ක් හා කුලසේකර නොදැවී ලකුණු 40ක් රැස්කළේය. කුමාර් සංගක්කාර ලකුණු 56ක් රැස්කළේ පන්දු 62කට මුහුණ දෙමිනි.කාසියේ වාසිය දිනු ශ්‍රී ලංකා පිලේ ආරධනයෙන් පළමුව පන්දුවට පහරදුන් කොදෙව් පිල ඕවර 50 අවසානයේ කඩුලු 6කට ලකුණු 297ක් රැස්කළේය.මුළු ලකුණු 87දී ආරම්භක කඩුලු 2 බිද හෙලීමට ශ්‍රී ලංකා පන්දු යවන්නෝ සමත්වුහ.සිවුවැනි කඩුල්ල සඳහා ලකුණු 141ක සබඳතාවක් ගොඩනැගීමට බ්‍රාවෝ සහ සර්වාන් සමත්විය. පන්දු 96කදී ලකුණු 71ක් ලබාගත් ඩැරන් බ්‍රාවෝ සහ රම්නරේෂ් සර්වාන් (55) අනෙක් පිතිකරුන්වන්ට අවස්ථාව ලබාදෙමින් ඉනිම අත්හිටවීමට තිරණය කළේය. පන්දු යැවීමේදී තිසර පෙරේරා සහ ශමින්ද එරංග කඩුලු 2 බැගින් දවාලීය.කොදෙව්-297/6යි. (ඕවර 50) ඩැරන් බ්‍රාවෝ 71, රම්නේරේෂ් සර්වාන් 55, ජොන්සන් චාර්ලස් 58 (ශමින්ද එරංග 28/2, තිසර පෙරේරා 48/2)ශ්‍රී ලංකාව-280 සියල්ලන් දැවී (ඕවර 47) කුමාර් සංගක්කාර 56, දිල්හාර ‍ලොකුහෙට්ටිගේ 42, නුවන් කුලසේකර නොදැවී 40 (ඩිවේන් බ්‍රාවෝ 26/3, සුනිල් නරේන් 26/2)උමේෂ් යාදව්ගේ සහ ඉෂාන්ට් ශර්මාගේ විශිෂ්ට පන්දු යැවීම හේතුවෙන් ඔස්ට්‍රේලියාව පරදා ලකුණු 243ක දැවැන්ත ජයක් හිමිකර ගැනීමට ඉන්දීය කණ්ඩායම සමත්විය. කාඩිෆ්හිදී පැවැති තරගයේ පළමුව පන්දුවට පහරදුන් ඉන්දිය පිල කඩුලු 6කට ලකුණු 308ක් රැස්කළ අතර ඔස්ට්‍රේලියානු පිලට සියල්ලන් දැවී ලබාගත හැකිවුයේ ලකුණු 65ක් පමණි.ඇඩම් වොගස් ලකුණු 23ක් සහ පිලිප් හියුස් ලකුණු 14ක් රැස්කළ අතර අනෙක් කිසිදු පිතිකරුවකුට ලකුණු 10 සීමාව පසුකිරීමට ඉන්දීය පන්දු යවන්නෝ ඉඩ නොදුන්හ. ඉන්දීය පිල ජයග්‍රහණය කරාගෙන ගිය උමේෂ් යාදව් ලකුණු 18කට කඩුලු 5ක් සහ ඉෂාන්ට් ශර්මා ලකුණු 11කට කඩුලු 3ක් බිඳ හෙලීමට සමත්විය.පළමුව ලකුණු රැස්කළ ඉන්දිය පිලේ මුළු ලකුණු 55කට කඩුලු 5ක් බිඳ වැටී තිබියදී කාර්තික් සමග එක්වු නායක මහෙන්ද්‍ර සිං‍ දෝනි ලකුණු 211ක සබඳතාවක් පිහිටවීමට සමත්විය. දෝනි ලකුණු 91කට දැවී ගිය අතර කාර්තික් නොදැවී ලකුණු 146ක් වාර්තා ක‍ළේය. පන්දු 140කට මුහුණදුන් කාර්තික් හතරේ පහර 17ක් සහ එක් හයේ පහරක් එල්ල කළේය. මිචෙල් ස්ටාක් සහ ක්ලින්ට් මැකේ කඩුලු 2බැගින් බිඳ හෙලීය.ඉන්දියාව-308/6යි. (ඕවර 50) දිනේෂ් කාර්තික් නොදැවී 146, මහේන්ද්‍ර සිං දෝනි 91 (ක්ලින්ට් මැකේ 39/2, මිචෙල් ස්ටාක් 73/2)ඔස්ට්‍රේලියාව-65 යි. සියල්ලන් දැවී (ඕවර 23.3) ඇඩම් වොගස් 23 (උමේෂ් යාදව් 18/5, ඉෂාන්ට් ශර්මා 11/3).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=s1306052</link>
    <topic>ඔලිම්පික් උළෙලට නැවතත් මල්ලව පොර ක්‍රීඩාව</topic>
    <author/>
    <content>2020 වසරේ බ්‍රසීලයේ පැවැත්වෙන ඔලිම්පික් ක්‍රීඩා උළෙලට අලුතින් එක් කරගන්නා ක්‍රීඩා ඉසව්ව තෝරා ගැනීම සඳහා වන කෙටි ලැයිස්තුවට මල්ලවපොර ක්‍රීඩාව ද එක්වී තිබේ. ඔලිම්පික් ක්‍රීඩා උළෙලින් මල්ලවපොර ක්‍රීඩාව ඉවත් කිරිමට මීට පෙර අන්තර් ජාතික ඔලිම්පික් කමිටුව තීරණය කර තිබිණි.කෙසේ වෙතත් මල්ලව පොර ක්‍රීඩාව සමග ස්කොෂ් සහ බේස්බෝල් ක්‍රීඩා ‍අලුතින් එක්කර ගන්නා ක්‍රීඩා ඉසව් සඳහා වන කෙටි ලැයිස්තුවට ඇතුලත් වෙයි. ඒ අතරින් තෝරාගනු ලබන ක්‍රීඩා ඉසව්ව ලබන සැප්තැම්බර් මාසයේ දී නිවේදනය කෙරේ.පසුගිය පෙබවාරි මාසයේ අපි තීරණය කළා මල්ලවපොර ක්‍රීඩාව ඔලිම්පික් උළෙලෙන් ඉවත් කරන්න. නමුත් නැවතත් ඒ සම්බන්ධව අපේ අවධානය යොමුවී තිබෙනවා. එය අත්වැරැද්දක් නෙවෙයි. ක්‍රීඩාව සම්බන්ධව අධ්‍යයනය කිරීමෙන් අනතුරුවයි අපි මේ තීරණයට එළැඹියේ.' ඔලිම්පික් කමිටු ප්‍රධානී ජාක්ස් රොගේ පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=s1306053</link>
    <topic>මාතර ප්‍රා.ලේ.කොට්ඨාසටදිස්ත්‍රික් යෞවන ක්‍රීඩා ශූරතාව</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර දිස්ත්‍රික් යෞවන සමාජ සම්මේලනය ජාතික තරුණ සේවා සභා මාතර දිස්ත්‍රික් කාර්යාලය එක්ව සංවිධානය කළ මලල ක්‍රීඩා උළෙලේ සමස්ත ශූරතාව දිනාගැනීමට මාතර ප්‍රාදේශිය ලේකම් කොට්ඨාස පිල සමත්විය.මෙහි අනුශූරතාව වැලිගම ප්‍රා.ලේ.කොට්ඨාස පිල හිමිකරගත් අතර තෙවැනි ස්ථානය අකුරුස්ස කොට්ඨාසය හිමිකර ගත්තේය.අවු.20න් පහළ දක්ෂතම ක්‍රීඩකයා ලෙස බුද්ධික ඩිලාන් (වැලිගම) ක්‍රීඩාකාව ලෙස නඳුන් ලෝචනා නිලවීර (මාතර) සම්මාන හිමිකර ගත් අතර ටී.එච්.ඩී.ප්‍රියාශාන්ත (මාතර) සහ කේ.ජී.සී.ඉශාරා (මුලටියන) අවුරුදු 20න් ඉහළ දක්ෂතම ක්‍රීඩකයා හා ක්‍රීඩිකාව ලෙසින් නම් කෙරිණි.දකුණු පළාත් සභා මන්ත්‍රී කාංචන විජේසේකර, රුහුණු සංවර්ධන බැංකුවේ අධ්‍යක්ෂ සරත් ද අල්විස් සහ ජාතික තරුණ සේවා සභාවේ දකුණු පළාත් අධ්‍යක්ෂ වොල්ටර් දිසානායක මහත්වරුන්ගේ සහභාගිත්වයෙන් ජය සංකේත ප්‍රදානය සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=s1306054</link>
    <topic>පාකිස්තානයට කඩුලු 6ක ජයක්</topic>
    <author/>
    <content>පාකිස්තාන සහ දකුණු අප්‍රිකාව අතර ඕවල්හිදී පැවැති පුහුණු තරගයෙන් කඩුලු 6ක ජයක් වාර්තා කිරීමට පාකිස්තාන කණ්ඩායම සමත්විය.දකුණු අප්‍රිකාව ලබාදුන් ලකුණු 202ක ජයග්‍රාහී ඉලක්කය ඕවර 45.3කදී කඩුලු 4ක් පමණක් දැවී තිබියදී සපුරාලීමට පාකිස්තාන ක්‍රීඩකයන්ට හැකිවිය.ඉම්රාන් ෆර්හත් ලකුණු 56ක් සහ මොහොමඩ් හෆීස් ලකුණු 54ක් රැස් කරමින් පාකිස්තානය පිල ජයග්‍රහණය කරාගෙන ගිය අතර මුළු ලකුණු 120ක් වෙද්දී මොහොමඩ් හෆීස් ඉනිම අත්හිටුවීමට තිරණය කළේය.පාකිස්තාන කණ්ඩායමේ ආරාධනයෙන් පළමුව පන්දුවට පහරදුන් දකුණු අප්‍රිකානු පිල කඩුලු 9ක් දැවී ලකුණු 202ක් රැස්කළේය. ලකුණු 55ක් වාර්තා කළ රයන් මැක්ලරන් ඉනිමේ වැඩිම ලකුණුලාභියා විය. විශිෂ්ට පන්දු යැවීමක නිතරවු අසාඩ් අලී සහ වහාබ් රීසා කඩුලු 3 බැගින් බිඳ හෙලීය.දකුණු අප්‍රිකාව-202/9යි. (ඕවර 50) රයන් මැක්ලරන් 55, ජේ.පී.ඩුමිනි 43 (අසාඩ් අලී 30/3, වහාබ් රීසා 30/3)පාකිස්තානය-207/4යි. (ඕවර 45.3) ඉම්රාන් ෆර්හත් 56, මොහොමඩ් හෆීස් 54.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=s1306055</link>
    <topic>පිස්ටෝරියස්ට අභියෝගයක්</topic>
    <author/>
    <content>බ්‍රිතාන්‍යයේ රූපවාහිනි සේවයක් මගින් හෙළිදරවු කරනු ලැබූ ඔස්කාර් පිස්ටෝරියස් සිය පෙම්වතියට වෙඩි තැබූ බවට සැක කෙරෙන ඔහුගේ නිවසේ නාන කාමරයේ ඡායාරූප සම්බන්ධව ප්‍රකාශ නිකුත් කිරීමෙන් වැළකී සිටීමට ඔහුගේ නිතිඥයන් පියවර ගත්තේය.මේ ඡායාරූප හෙළිදරවු කර තිබුණේ ස්කයි නිවුස් රූපවාහිනි සේවය මගිනි. එම ඡායාරූප මගින් දැක්වෙන ආකාරයට වෙඩි තැබීමෙන් පසුව නාන කාමරය රුධිරයෙන් නැහැවී තිබූ අතර නාන කාමරයේ බිත්ති පුරා රුධිරය විසිරී තිබිණි.පසුගිය පෙබරවාරි මාසයේ 14වැනිදාට යෙදී තිබුණු පෙම්වතුන්ගේ දිනයේ දී පිස්ටෝරියස් විසින් සිය පෙම්වතිය වෙඩි තබා ඝාතනය කළේය. ලොව පුරා මහත් ආන්දෝලනයකට තුඩුදුන් ‍මේ ඝාතන චෝදනාව ප්‍රතිකේෂ කරන පිස්ටෝරියස් මේ වනවිට ඇප මත නිදහස්වී සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=s1306056</link>
    <topic>වෙළෙඳ සේවා ක්‍රිකට් සංගමය යොවුන් ක්‍රිඩකයන් රැක ගනියි</topic>
    <author/>
    <content>ක්‍රිකට් ක්‍රීඩාවේ අනාගතය වෙනුවෙන් යෞවනයන් රැක බලා ගැනීමේ ක්‍රිකට් ඇකඩමි වෙළෙඳ සේවා ක්‍රිකට් සංගමය මගින් පවත්වයි. වයස අවුරුදු 12-17 අතර වයසේ පසුවන යෞවනයන්ට ක්‍රිකට් ක්‍රීඩාවේ හරයන් හඳුන්වාදීම උදෙසා මේ ක්‍රිකට් ඇකඩමි පිහිටවූ බව වෙළෙඳ සේවා ක්‍රිකට් සංගමයේ සභාපති ඈෂ්ලි රත්නායක මහතා පවසයි.ක්‍රිකට් ක්‍රීඩාවේ හෙට දවස වෙනුවෙන් බ්‍රිතාන්‍ය යටත් විජිත සමයේ ස්ථාපිත කළ වෙළෙඳ සේවා ක්‍රිකට් සංගමයේ මුල්ම සභාපති ඩබ්ලිව්. ඕ.ලූෆ් මහතාය. අනතුරුව එක දිගටම බ්‍රිතාන්‍ය ජාතිකයන් 12ක් එහි සභාපති තනතුර ඉසිලීය. පළමු ශ්‍රී ලාංකික වෙළෙඳ සේවා ක්‍රිකට් සභාපති වූයේ 1965දී චන්ද්‍ර ෂාෆ්ටර් මහතාය.වෙළෙඳ සේවා ක්‍රිකට් සංගමය දැන් වසරකදී ප්‍රධාන පෙළේ ක්‍රිකට් තරගාවලි 7ක් සංවිධානය කරයි. 'ඒ' සිට 'ජී' වශයෙන් වෙන් කර ඇති එම තරගාවලි කාලසටහන මුළු වර්ෂයම ආවරණය කරයි. ඒ හැරුණු විට වත්මන් යුගයට ගැලපෙන විස්සයි20 වෙළෙඳ සේවා ප්‍රමුඛ පෙළේ ක්‍රික‍ට්, සය සාමාජික, අවුරුදු 40ට වැඩි සික්සර්ස් හා කාන්තා සය සාමාජික ක්‍රිකට් තරගාවලි සංවිධානය වේ.මේ තරගාවලිවලට ජාතික පිල නියෝජනය කරන ප්‍රබල ක්‍රීඩකයන් සියලුදෙනාම විවිධ ආයතන නියෝජනය කරමින් සහභාගි වෙති. වෙළෙඳ සේවා ක්‍රිකට් තරගවලට සහභාගිවන සියලු ක්‍රීඩකයන්ගේ විනය පිළිබඳ විශේෂ සැලකිල්ලක් දැක්වීම ද වැදගත් කරුණකි. තරගයක් ආරම්භ කිරීමට පෙර විනය පිළිබඳ නායකයන් දැනුවත් කිරීම එයින් විශේෂත්වයක් ගනී.වෙළෙඳ සේවා ක්‍රිකට් තරගාවලි නියෝජනය කිරීමේ අවස්ථාව පාසලෙන් බිහිවන දක්ෂයන්ට ලබාදීම වෙළෙඳ සේවා ක්‍රිකට් සංගමයේ තවත් වැදගත් කාර්යයකි. ක්‍රිකට් ක්‍රීඩාවේ දක්ෂතා දක්වමින් ඉදිරියට යෑම හා වෘත්තීය මට්ටමේ ක්‍රීඩකයකුවීමට එමගින් අවස්ථාව හිමිකර දේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=s1306057</link>
    <topic>ශ්‍රී ලංකාවට පළමුවරට ජගත් කීර්තිය ගෙනදුන් බිලියඩ් ක්‍රීඩාවට වර්තමානයේ අඩු සැළකිලි</topic>
    <author/>
    <content>ශ්‍රී ලංකාවට පළමුවරට ක්‍රීඩා ක්ෂේත්‍රයෙන් අන්තර් ජාතික කීර්තිය ගෙනදුන් බිලියඩ් ක්‍රීඩාවට වර්තමානයේ ලැබී ඇත්තේ අඩු සැළකිල්ලක් බවත්, සෙසු ක්‍රීඩාවලට සාපේක්ෂව බිලියඩ් ක්‍රීඩාවට වගකිව යුත්තන්ගේ අවධානය යොමුනොවීම කණගාටුදායක කරුණක් බවත් ශ්‍රී ලංකා බිලියඩ් හා ස්නූකර් සංගමයේ සභාපති ශෆීක් රජාබ්දීන් මහතා ප්‍රකාශ කරයි.1973වසරේ ඉන්දියාවේ පැවැති ලෝක බිලියඩ් ශූරතාව ජයගත් එම්.ජේ.එම්.ලාෆීර් ශ්‍රී ලංකාවට අත්කර දුන් අතිවිශාල කීර්තිය අමතක නොකළ යුතු බව 'දිනමිණ' සමඟ සම්මුඛ සාකච්ඡාවකට එක්වෙමින් බිලියඩ් සභාපතිවරයා කියා සිටියේය. 'ඒ ශූරතාව ශ්‍රී ලංකා ක්‍රීඩා ඉතිහාසයේ පළමු ‍ලෝක ශූරතාව බව හැමෝටම දැන් අමතකයි.' ඔහු කීවේය.'අපි දිස්ත්‍රික් තරගාවලි පවත්වනවා. ග්‍රාමීය මට්ටමින් බිලියඩ් හා ස්නූකර් ක්‍රීඩාව ප්‍රචලිත කිරීමට එය හොඳ තරගාවලියක්. ඒ තරගාවලියෙන් ‍තෝරාගන්නා දක්ෂ ක්‍රීඩකයන් ඊළගට සමස්ත ලංකා තරගාවලියට එකතු කරගන්නවා. ඒ අතරින් හොඳම ක්‍රීඩකයන් ජාතික ශූරතාවලියට තරග වදිනවා. ජාතික ශූරයා සහ අනුශූරයාට තමයි ආසියානු තරගවලට ශ්‍රී ලංකාව නියෝජනය කිරීමේ අවස්ථාව හිමිවෙන්නේ.මේ තරගාවලි පවත්වන්න අපි අති විශාල මුදලක් වියදම් කරලයි ජාතික ශූරයන් බිහිකරන්නේ.ඒත් අන්තිමට ශූරයාටයි,අනුශූරයාටයි ආසියානු තරගවලට සහභාගිවෙන්න අවස්ථාවක් ලබාදෙන්න ක්‍රීඩා බලධාරීන්ගේ උනන්දුවක් නෑ. ඒ සංචාරවලටත් මුදල් සොයන්න වෙන්නේ අපිටමයි.' රජාබ්දීන් මහතා කීවේය. බිලියඩ්, ස්නූකර්, අවුරුදු 21න් පහළ තරග සහ පන්දු හයේ ස්නූකර් තරග රටපුරා සංවිධානය කරමින් ජාතික මට්ටමේ ශූරයන් බිහිකළත්, ඔවුන්ට අන්තර් ජාතික මට්ටමේ තරග සඳහා සහභාගිවිමේ ඉඩකඩ අවම බව බිලියඩ් සභාපතිවරයා කියයි. එවැනි සංචාර සඳහා ගුවන්ප්‍රවේශපත් ලබාදීමට වගකිව යුත්තන් උනන්දුවක් නොදැක්වීම ඉතා කණගාටුදායක බව ඔහු කී‍වේය.'ක්‍රිකට්, බාස්කට්බෝල්, පාපන්දු වගේ විශාල පිරිසක් නෙවෙයි. අපේ ක්‍රීඩකයන් වරකට දෙන්නයි රට යන්නේ. ඔවුන් සමඟ කළමනාකරු යනවා. එච්චරයි. ඒත් අපේ ක්‍රීඩකයන්ට ඔවුන්ගේ දස්කම් ලෝකයට පෙන්නුම් කිරීමේ අවස්ථාව ඇහිරිලා. ලාෆිර් වගේ තවත් ලෝක පූජිත ක්‍රීඩකයෙක් බිහි කරන්න අපිට පුළුවනි. ඒකට ක්‍රීඩා බළධාරීන්ගේ සහයෝගයත් අත්‍යවශ්‍යයයි.' ඔහු පෙන්වා දුන්නේය.පාකිස්තානයේ කරාච්චි නුවර දී පසුගිය අප්‍රේල් මාසයේ පැවැත්වුණු ආසියානු ස්නූකර් තරගාවලියට සුසන්ත බොතේජු හා රයන් සෝමරත්න යවන්න බිලියඩ් මේසයක් විකුණන්න අපිට සිද්ධවුණා.ඒක ඉතා අවාසනාවන්ත තත්ත්වයක්.' රජාබ්දීන් මහතා අනාවරණය කළේය. අවුරුදු 21න් පහළ දක්ෂ ක්‍රීඩකයන් 6දෙනකුට දෝහා කටාර් රාජ්‍යයේ නොමිලේ නේවාසික පුහුණුවක් ලබාගැනීමේ අවස්ථාව ලැබී තිබුණත් ඒ සඳහා ඔවුන්ට ගුවන්ප්‍රවේශපත් ලබාගැනීමට මුදල් නොමැතිවීමෙන් ඊට සහභාගිවීමට නොහැකිවි ඇතැයි ද ඔහු කීවේය.මේ වසරේ පැවැති බිලියඩ් හා ස්නූකර් සංගමයේ නිලවරණයේ දී පිට පිට සිවුවැනි වරටත් නිරත‍ගයෙන් සභාපතිධුරයට පත් රජාබ්දීන් මහතා ආසියානු බිලියඩ් සංගමයේ උපසභාපතිවරයකු ද වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=s1306058</link>
    <topic>අන්තර් මධ්‍ය බොක්සිංකණිෂ්ක–සඳුනි ශූරතා දිනති</topic>
    <author>ෆවුස් මො‍හොමඩ්</author>
    <content>කිලෝ ග්‍රෑම් 75 බර පන්තියෙන් තරග වැදුණු යුද හමුදාවේ කණිෂ්ක සමරකෝන් ශ්‍රී ලංකා ආධුනික බොක්සිං සංගමය මෙහෙයවූ අන්තර් මධ්‍ය බොක්සිං තරගාවලියේ දක්ෂතම ක්‍රීඩකයා සම්මානය දිනා ගැනීමට සමත්විය. දක්ෂතම ක්‍රීඩිකාව සම්මානය දිනාගනු ලැබුවේ කිලෝග්‍රෑම් 54 බර පන්තියෙන් තරග වැදුණු නාවික හමුදාවේ සඳුනි චතුරිකා විසිනි.සුගතදාස ගෘහස්ත ක්‍රීඩාංගණයේ දී පසුගියදා පැවැති ‍මේ තරගාවලියේ පිරිමි අංශයේ බර පන්ති 3ක රන් පදක්කම් දිනාගනිමින් වැඩි ගෞරව අත්කර ගැනිමට යුද හමුදාව සමත්වූ අතර කාන්තා අංශයේ වැඩි ගෞරව හිමිවූයේ රන් පදක්කම් 3ක් හිමිකරගත් ගුවන් හමුදාවටය.ස්ලිම්ලයින්, පොලිස්, කැෂුවලයින්, ගුවන්, නාවික හා ගන්දර බොක්සිං ක්‍රීඩා සමාජය පිරිමි තරග අංශයේ රන් පදක්කම බැගින් දිනාගත් අතර කාන්තා තරග අංශයේ රන් පදක්කම් 2බැගින් හිමිකර ගැනීමට නාවික හමුදාව හා ලීනියා බොක්සිං ක්‍රීඩා සමාජය සමත්වූහ. තුරුලී හා යුද හමුදාව කාන්තා අංශයේ රන් පදක්කම බැගින් දිනාගත්හ.තරගාවලියේ හොඳම පරාජිත ක්‍රීඩකයා ලෙස ගුවන් හමුදාවේ සංජය ප්‍රියංකරත්, හොඳම පරාජිත ක්‍රීඩිකාව ලෙස ලීනියා බොක්සිං ක්‍රීඩා සමාජයේ දීපිකා අමරසිංහත් සම්මාන හිමිකර ගත්හ.ආධුනික බොක්සිං සංගමයේ හිටපු ලේකම් වසීර් සුර්ජා මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=f1306051</link>
    <topic>එජාප, ජවිපෙ ප්‍රේමය පෝරුවටත් කලින් කැඩුණා</topic>
    <author>සාකච්ඡා කළේ ඉන්දික පොල්කොටුව</author>
    <content>* එ.ජා.ප.යේ සිටි ජ්‍යෙෂ්ඨ දේශපාලනඥයකු වන ඔබ ආණ්ඩුවට සම්බන්ධ වී වසර කිහිපයක් ගෙවී ගොස් තිබෙනවා. මේ කාලය පිළිබඳ සෑහීමකට පත්විය හැකිද?මගේ දේශපාලන ජීවිතයේ මැති ඇමැතිකම් මෙන්ම දේශපාලනයේ ඉහළම තනතුරු දරා තිබෙනවා. මගේ මුළු ජීවිතයේම වැදගත්ම වකවානුව ආණ්ඩුවට එක්වූ මේ කෙටි කාලයයි. එයට හේතුව මුළු ලෝකයේම ශ්‍රේෂ්ඨ නායකයකු වන මහින්ද රාජපක්ෂ මහතාගේ නායකත්වයෙන් යුත් ආණ්ඩුවක සිටීමත් භාග්‍යයක්. ඉස්ලාම් භක්තිකයකු ලෙස මා දෙවියන් වහන්සේ ඉහළින්ම විශ්වාස කරනවා. දෙවියන් වහන්සේ තමයි ජනාධිපතිතුමන් ළඟට මාව එවා තිබෙන්නේ. මුස්ලිම් ජනතාව විශාල ලෙස ත්‍රස්තවාදයෙන් බැට කෑවා. විශේෂයෙන්ම නැගෙනහිර මුස්ලිම් ජනතාව විශාල ලෙස පීඩා වින්දා.මේ නිසා කිසිදු ව්‍යාපාරයක නිතර වීමට අවස්ථාව තිබුණේ නෑ. මේ තත්ත්වය වෙනස්කර රටට සාමය අරගෙන ආවේ ජනාධිපතිතුමා විසින්.මේ වකවානුව තුළ මිලියන පන්සියයකට වඩා මට ජනතාවට සේවාවක් කිරීමට හැකි වුණා. මං ආණ්ඩුවට එක් නොවුණේනම් මේ ජනතා සේවාවක් කිරීමට අවස්ථාව උදා වෙන්නේ නැහැ.ආණ්ඩුවට එක් වූ මේ කාලය මගේ දේශපාලන ජීවිතයේ ස්වර්ණමය යුගයයි. ජනතාව මහජන නියෝජිතයන් බවට අපව පත් කරන්නේ ඔවුන් වෙනුවෙන් සේවය සැලසීමටය.* ත්‍රස්තවාදය පරාජය කළද ත්‍රස්තවාදය වෙනුවෙන් ක්‍රියාත්මක ඇතැම් දෙස් විදෙස් බලවේග තවමත් රට තුළ ක්‍රියාත්මකයි නේද?ඔව් ඒක ඇත්ත. එදා ත්‍රස්තවාදය පරාජය කරන විට කකුලෙන් ඇද්ද බලවේග මෙන්ම එයට සම්බන්ධවී සිටිනා බලවේග තවමත් ක්‍රියාත්මකයි. රාජ්‍ය නොව සංවිධාන පටු අරමුණ ඇති දේශීය කණ්ඩායම් අන්තවාදී පිරිස් මෙයට සම්බන්ධයි. දශක තුනක ත්‍රස්තවාදය පරාජය කළ අපේ ජනාධිපතිතුමාට මෙවැනි බලවේග පරාජය කරන එක මහ දෙයක් නොවේ.* ආණ්ඩුව පිළිබඳව ඔබ කොතරම් සෑහීමකට පත් වුවද මුස්ලිම් ජනතාව ආණ්ඩුව සමඟ නොමැති බවට විපක්ෂය දිගින් දිගටම ප්‍රකාශ කරනවා නේද?ඕක මොන බොරුවක්ද? වැලේ වැල් නැතිව ඉන්න විපක්ෂයේ අය කතා කරන්නේ සිහි බුද්ධියෙන් නොවේ. ඒ අය කතා කරනවා නෙමෙයි. නන් දොඩන එකයි කරන්නේ. මෙරට මුස්ලිම් ජනතාව විතරක් නොවෙයි මුළු ලෝකයේම මුස්ලිම් ජනතාවගේ විශාල සහයෝගයක් අද අපේ ජනාධිපතිතුමාටත් රජයටත් ලැබී තිබෙනවා.මේ රටේ රාජ්‍ය නායකයකුට ලෝකයේ මුස්ලිම් රටවල් වලින් මෙන්ම මුස්ලිම් ජනතාවගෙන් හිමි වූ ඉහළම සහයෝගය මෙන්ම විශ්වාසය මෙයයි.බලන්න ජිනීවා සමුළුවේ අපට එරෙහි යෝජනාවේදී මුස්ලිම් රටවල් අපට ඉහළම සහයෝගය ලබාදුන්නා.ඉරානය වගේ රටවල් අපේ ආණ්ඩුව මෙන්ම ජනාධිපතිතුමා පිළිබඳව පවතින විශ්වාසයට යෝධ සංවර්ධන ව්‍යාපෘති ලබා දී තිබෙනවා.මහින්ද රාජපක්ෂ ජනාධිපතිතුමා තමයි මේ රටේ සියලු ජාතීන්ට ඉහළම විශ්වාසය තැබිය හැකි නායකයා නැත්නම් ඉස්සර සිංහල ජනතාව සිංහල නායකයන් පසුපසද දෙමළ ජනතාව දෙමළ නායකයන් පසුපසද මුස්ලිම් ජනතාව මුස්ලිම් නායකයන් පසුපසද ගියා. නමුත් අද මේ රටේ සියල්ලන් විශ්වාසය තබා ගමන් කරන්නේ මහින්ද රාජපක්ෂ ජනාධිපතිතුමා සමඟයි.පසුගියදා වැඩවර්ජන උත්සාහය මඟින් ගනු ලැබුවේ රට අරාජික කිරීමටයි. මේ වර්ජනය පිටුපස සිටියේ රටට එරෙහි එම බලවේගයි.* ඔබ එසේ ප්‍රකාශ කළද වැඩවර්ජන සංවිධානය කළ පිරිස කියන්නේ වර්ජනය සාර්ථකයි. එය ආණ්ඩුව සෙලවූ බවයි.?ඕක තමයි මේ යුගයේ ලොකුම විහිලුව ඔය වැඩ වර්ජනයේ තමයි මේ රටේ තිබූ අසාර්ථකම වැඩ වර්ජනය. මම කියනවා ඔය කණ්ඩායම් වලට මේ රටේ ජනතාව ගොනාට ඇන්දවීමට බැහැ කියලා. දැක්කනේ වැඩ වර්ජනයට වුණු දෙය වෙනත් දවස්වලටත් වඩා වැඩකරන ජනතාව සේවයට පැමිණියා. හෘද සාක්ෂියට එරෙහිව කටයුතු කිරීමට බැහැ. වර්ජනය හරහා එජාපයත් ජවිපෙත් දීගයක යාමට උත්සාහ කළා. නමුත් මංගල පෝරුවට යන්නටත් පෙරම මඟුල කැඩුණා. මේ දෙගොල්ලගේ පොරොන්දම්, ගැලපෙන්නේ නැහැ.කොහෙවත් නැති වර්ජනයක් කිරීමට ගොස් ජ.වි.පෙත් එ.ජාපයත් හොට බිම ඇන ගත්තා. එයට අකමැත්තෙන් හෝ දෙතුන් දෙනෙක් හිටියනම් එදායින් පසු ඒ පිරිසද මේ පක්ෂය අතහැර ගියා.* එ.ජා.ප.ය.. අනෙකුත් පක්ෂ සන්ධාන ගත වී ආණ්ඩුවට එරෙහි බලපෑමක් ගොඩනගමින් සිටිනවා. මෙය ආණ්ඩුවට අභියෝගයක් නේද?යූ.එන්.පී.ය සමඟ එකතුවෙලා ඉන්නේ පක්ෂද? ඒවාට දේශපාලන පක්ෂ කියනවා නම් එජාපය අද කොතැනද ඉන්නේ කියා තේරෙනවා. මේ දේශපාලන පක්ෂවලට පක්ෂ කියන්නත් ලැජ්ජයි.එජාපය එකතු කර ගත් දේශපාලන පක්ෂවලට එක ත්‍රිරෝද රථයකින් යන්න පුළුවන්.ම්වා ජනතාව මුලා කරන වැඩ. පාර්ලිමේන්තුවට වැස්සටවත් නොගිය අයයි අද මේ පක්ෂවල නායකයන් වෙලා ඉන්නේ. ඔහොම පක්ෂ එක්ක ඉන්න එ.ජා.පය අද කොයි තරම් පහතට වැටී ඇත්දැයි හිතා ගන්න පුළුවන්.මේ දේශපාලන හවුලෙන් දශම ගණනක අභියෝගයක්වත් ආණ්ඩුවට එල්ල වෙන්නේ නැහැ.* වර්තමාන ආණ්ඩුව බලයට පත්ව මේ වනවිට වසර ගණනාවක් ගතවී තිබෙනවා. ඕනෑම ආණ්ඩුවක කාලය ගෙවී යන්න ගෙවී යන්න ඉන් ජනතාව ඈත් වෙනවා නේද? මේ ආණ්ඩුවටත් ඒක වලංගුද?මේක ඉතිහාසය වෙනස් කරපු ආණ්ඩුවක්. මේ ආණ්ඩුවේ බලය දවසින් දවස වැඩි වුණා මිස අඩුවුණේ නැහැ. දවසින් දවස ජනාධිපතිතුමා සහ ආණ්ඩුව වටා එක් වුණු ජනතාව වැඩි වුණා. මේ ජනාධිපතිතුමා තවත් අවුරුදු විස්සකටවත් හොල්ලන් බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=f1306052</link>
    <topic/>
    <author>සටහන ඉරෝෂිණී දීපිකා</author>
    <content>* ඔබේ නවතම පරිවර්තන කෘතිය ‘සහෝදරියෝ’ ඒ පිළිබඳ සඳහන් කළොත්?අස්කාඩ් මුක්තාර් නමැති උස්බෙකිස්ථාන් ලේඛකයා රචනා කළ ‘Sisters’ කෘතිය, ‘සහෝදරියෝ’ ලෙස මං සිංහලට පරිවර්තනය කළා. මේ මගේ පනස්වැනි කෘතිය. මේ වනවිට මං චරිතාපදාන තුනක්, නවකතා හයක්, යොවුන් කතා අටක්, වන කතා දහනවයක් සහ දේශපාලන, ගවේෂණ හා දේශාටන පොත් දහතුනක් සිංහලට පරිවර්තනය කර තිබෙනවා. අපේ ලේඛකයන් උස්බෙකිස්ථාන් සාහිත්‍ය කෘති පරිවර්තනය කිරීමට මෙතෙක් පෙලඹී තිබුණෙ නෑ. මෙය සිංහලට පරිවර්තනය වූ ප්‍රථම උස්බෙකිස්ථාන් නවකතාව හැටියටත් හඳුන්වන්න පුළුවන්.* මේ කෘතිය මගින් ඉදිරිපත් වන කතා ප්‍රවෘත්තියත්, එම සමාජයට සුවිශේෂ වූවක්. ඒ පිළිබඳ කතා කළොත්?‘සහෝදරියෝ’කෘතියට පාදක වෙලා තියෙන්නෙ රුසියානු විප්ලවයෙන් අනතුරුව උස්බෙකිස්ථානය සමාජවාදය කරා යන ගමනේදී ඇතිවූ විවිධ දුෂ්ටකම්, කුමන්ත්‍රණ වැනි කටුක බාධක මැද, ඒ ගමනට පුරෝගාමී වූ පීඩිත පන්තියේ රෙදි වියන්නියක කේන්ද්‍ර කරගත් කතාවක්. ඇය ඇගේ මිතුරියන් හා එක්ව, මුස්ලිම් සංස්කෘතියේ පීඩනයෙන් මිදිලා, තමන්ගේ මුහුණ වසා තිබූ පරන්ජා සදහටම ඉවත් කිරීමේ ජයග්‍රහණය දිනා ගැනීම පිළිබඳ කතාව තමයි මෙයින් කියැවෙන්නෙ.උස්බෙකිස්ථානයේ රෙදි වියන නගරයක 1920 වර්ෂයේදී උත්පත්තිය ලැබූ මේ ලේඛකයා, උස්බෙකිස්ථාන් මධ්‍යම ආසියානු රාජ්‍ය සරසවියේ උපාධිධාරියෙක්. ඔහු කවියෙක්. නවකතාකරුවෙක් වගේ ම පරිවර්තකයෙක්. ඔහු ජීවත් වූ , එසේම අත්දැකීම් සැපැයූ සමාජ, ආර්ථික, සංස්කෘතික වටපිටාව, මේ කතාව රචනයට උපස්ථම්භක වී තිබෙනවා.* ඔබ මෙතෙක් වැඩි වශයෙන් පරිවර්තනය කළේ වනකතා . එහෙත් මෙවර වෙනස් තේමාවක් ඔස්සේ පාඨක අභිමුවට ප්‍රවිශ්ට වී තිබෙනවා. ඒ පිළිබඳ ඔබේ අදහස මොකක්ද?මගේ නිර්මාණ කටයුතු ප්‍රධාන ධාරා දෙකක් ඔස්සේ සිදු කෙරෙන බව, මගේ පරිවර්තන කෘති කියවන ඕනෑම කෙනෙකුට වටහා ගන්න පුළුවන්. වනාන්තර හා පරිසරය, ගහකොළ, සතාසීපාවා ආශ්‍රීතව කළ පරිවර්තන නිර්මාණ එක් ධාරාවක්. මං අනෙක් ධාරාව තෝරා ගත්තේ දේශපාලන වපසරිය තුළයි. ‘සහෝදරියෝ’ කියන්නෙ දේශපාලන තේමාවක් රැගත් කෘතියක්. අද්‍යතන යුගයේදී බොහෝ දෙනෙකුට සමාජ, දේශපාලන, ආර්ථිකමය වශයෙන් යම් යම් දේ පිළිබඳ දැනුම, අවබෝධය ගිලිහීගොස් තිබෙනවා. මේ නිසා සිදුවී තිබෙන්නේ විශාල පාඩුවක්.මේ අඩුව පිරවීමක් හැටියට මං විදේශීය සමාජවලට අයත් වන, විවිධ දේශපාලන හැඩතල ඔස්සේ ලියැවුණු පොත් පරිවර්තනය කරන්නෙ. මේ ධාරා දෙක ඔස්සේ මගේ පරිවර්තන කටයුතු සිදුවිය යුතු යැයි මා තෝරාගත්තේ හිතාමතාමයි.මං පරිවර්තනය කළ නවකතා අටට ම පසුබිම්වී තිබෙන්නෙ දේශපාලන ක්ෂේත්‍රය කිව්වොත් නිවැරැදියි. දෙවැනි ලෝක යුද්ධය, අප්‍රිකානු විමුක්ති අරගලය, සමාජවාදී ගමන් මාර්ගය පදනම් කරගත් නවකතා බොහෝවිට මේවාට තේමා සපයාදී තිබෙනවා.* ඔබ මේ වනවිට වන කතා 19ක් පරිවර්තනය කර තිබෙනවා. ඒ කෙරෙහි වි‍ෙශ්ෂ ඇල්මක් දක්වන්න හේතුව මොකක්ද?වර්තමානයේදී අපට දකින්න තියෙන්නෙ පරිසරය අමතක කරලා සංවර්ධනය කරා යන යුගයක්. සොබාදහමට දක්වන දැඩි ලැදියාව නිසා, වනදිවිය ඇසුරු කරගත් නිර්මාණ පරිවර්තනය කරනවා. ඒ මගින් මං අසීමිත මානසික තෘප්තියක් ලබනවා. මේ නිසා මා අතින් පරිවර්තනය වුණු කෘති අතරින් බහුතරය වනාන්තරය, පරිසරය, පිළිබඳ ගවේෂණාත්මක වපසරියක සිට ලියූ කෘතියි. ජනවිඥානය දියුණු තලයකට ගෙනයාම සාහිත්‍යකරුවාගේ වගකීමක්. සංවර්ධන ක්‍රියාවලියේදී පරිසරය කියන සාධකය ගණනකට නොගැනීම නිසා, මේ වනවිට පරිසරය අපට එරෙහිවෙලා. ඒ නිසා මේ පිළිබඳ දැනුවත්වීම අත්‍යවශ්‍ය වූවක්. පාඨකයා පරිණත භාවය කරා ගෙන යාමට පරිසරය හා වනාන්තර ආශ්‍රිත පතපොත මෙන්ම, දේශපාලනික ස්වරූපයක් ගනු ලැබූ විවිධ පතපොත උපකාරී වෙනවා. මං මේ ක්ෂේත්‍ර දෙකට අයත් පොත් පරිවර්තනය මගින් කරන්නේ ඒ කාර්යයයි.* සෝවියට් රුසියන් සාහිත්‍ය මෙරට පාඨකයාට සමීප වුණත්, උස්බෙකිස්ථානය වැනි මධ්‍යාසියාතික රටවල සාහිත්‍ය අපට සමීප නෑ. එයට හේතුව මොකක්ද?අපේ පරිවර්තකයො කටයුතු කළේ සහ කරන්නෙ සෝවියට් රුසියන් විප්ලවයේ කේන්ද්‍රස්ථානයේ සිදුවූ සාහිත්‍ය කෘති පරිවර්තනය කරන්න විතරයි. එහෙත් මේ විප්ලවයට ඈඳාගත් කිසිදු විප්ලවයක් සිදු නොවූ සමාජවල සමාජීය, සංස්කෘතික හැසිරීම ගැන ලියැවුණු කෘති ගැන උනන්දුවක් නෑ. විප්ලවය සිදුවූ තැන ගැන කියනවට වඩා, එහි හෙවණැල්ල වැටුණු සමාජවල මිනිසුන්ගේ ජීවිතයෙන් අපට ඉගෙනගන්න බොහෝ දේ තිබෙනවා. මුස්ලිම් කාන්තාව තම අයිති වෙනුවෙන් පෙනී සිටීම, සමාජවාදයට ප්‍රවේශවිම ආදිය මත ගොඩනැඟෙන සාහිත්‍ය කෘති පරිවර්තනයට කිසිවෙක් ඉදිරිපත් නොවීම කනගාටුවට කරුණක්. ඉක්මනින් අලෙවි වන ලේබලයක් පමණක් තෝරා ගැනීමට උත්සහ ගැනීම නිසා, සාහිත්‍ය කෘති පරිවර්තනය එක්තරා සීමාවකට කොටුවෙලා. මෙවැනි හේතු කාරණා මධ්‍යාසියාවේ සාහිත්‍ය කෘති පරිවර්තනය නොවීමට බලපා තිබෙනවා.* ‘සහෝදරියෝ’ කෘතිය, ශ්‍රී ලාංකේයයන් වන අපට වැදගත් වන්නේ කොහොමද?රුසියානු විප්ලවයෙන් පස්සෙ උස්බෙක් සමාජ ජීවිතවල පරිවර්තනීය වෙනස, නැවුම් අත්දැකීමක් ලෙස මේ කෘතිය මගින් ඉදිරිපත් කෙරෙනවා. තමාගේ ස්වාමිපුරුෂයාට දරුවන් තනන යන්ත්‍රයක් ලෙස, තම නිවෙසේ වහලියකව, දැඩි මුස්ලිම් පරිසරයක ජීවත් වූ උස්බෙක් කාන්තාව, සමාජවාදය කරා යන ගමනේදී ඉදිරියට ආ ආකාරය පිළිබඳ මේ කෘතිය මගින් ඉදිරිපත් කර තිබෙනවා. මේ කෘතියෙන් කතා කරන්නේ ඉතා නොදියුණු සමාජ වටපිටාවක් ගැන ඒ රටේ කපු වගාව ප්‍රධානයි. මුස්ලිම් සංස්කෘතික පීඩනය මැද්දෙ කාන්තාවො ඉදිරියට පැමිණ කටයුතු කළ ආකාරය අපේ රටේ කාන්තාවන්ට විශාල ආදර්ශයක්. අපේ කාන්තාවො අධ්‍යාපනයෙන්, වෘත්තීය මට්ටමෙන් ඉදිරියට ආවත්, නිවෙසට ආවට පස්සෙ ඔවුන් නිශ්ක්‍රීයයි. ඔවුන්ට දැනුවත් භාවයක් නෑ.කාන්තාව ශක්තිමත් නැති නිසා, සමාජ, ආර්ථික වශයෙන් බෙලහීන නිසා, තක්කඩියො, නිර්ලජ්ජිත දේශපාලකයො උසස් තැන්වල වැජඹෙනවා. කාන්තාව පෙරමුණ ගැනීම විප්ලවීය සමාජ වෙනසකට අවශ්‍ය වූවක්. මේ නිසා මේ කෘතිය මගින් ලබාදෙන පණිවිඩය අපේ රටේ කාන්තාවන්ට ඉතාමත් ම වැදගත්.මේ කෘතිය මගින් තත්කාලීන උස්බෙකිස්ථාන සමාජ ජීවිතයෙන් ඇබින්දක් නිරූපණය කරනවා. මේ මගින් මුළුමහත් උස්බෙක් කාන්තාවන්ගේ ම හඬ හෘදයාංගමව අවදි වී නෑ. එහෙත් මේ කෘතිය හරහා පාරම්පරික සියලු සංස්කෘතික සීමා බැඳීම් කඩාබිඳ දමා, පිරිමින් හා සමතැන් ගැනීමට කාන්තාව ගන්නා උත්සාහයේ සමාජ සාධාරණත්වය මානුෂීය අයුරින් සාධාරණීකරණය කිරීමට, මේ කතුවරයා උත්සහ ගන්නවා. මෙය සැබැවින්ම අපේ රටේ කාන්තාවන්ට හිතන්න බොහෝ දේ පෙන්වාදෙන කතාවක්..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>05</day>
    </date>
    <link>http://www.dinamina.lk/2013/06/05/_art.asp?fn=f1306053</link>
    <topic>යකඩ වැටත් පොතක් තමයි !</topic>
    <author>රන්ජන් අමරරත්න</author>
    <content>“යකඩ වැට” නම් නව කතාව කියවන බුද්ධිමත් පාඨකයා ශ්‍රී ලංකාවේ අතීතය දෙසත්; එහි ම අනාගතය දෙසත් විචාරාක්ෂියෙන් බලන්නට පුළුවන. මේ කතාව අත්දැකීම් රැසකින් සමන්විත වන්නා සේ ම ඒවා බෙහෙවින් ම සත්‍යයට සමීප ය.රටේ අතීතය ට බලපෑ එමෙන් ම අනාගතයට ද බිහිසුණු ලෙස බලපාන වාර්ගික ගැටලුව යකඩ වැටෙහි ප්‍රධාන තේමාව බවට පත් ව තිබේ. එහෙත් එය සාර්ථක ගොනු කිරීමකින් යුතු ව ඉදිරිපත් කිරීමටත්; නිවැරැදි දෘෂ්ටියක පිහිටා නිරූපණය කිරීමටත් කතුවරයා අසමත් වීම කනගාටුවට කාරණයෙකි.බ්‍රසීලයේ ජෝ අමාදෝ නම් ලේඛකයා අන්තර්ජාතික මට්ටමෙන් කතා බහට ලක් වූ බුද්ධිමතෙකි.වාර්ගික හා ගෝත්‍රික ගැටුම් සමථයකට පත් කිරීමේ එක් උපාය මාර්ගයක් ලෙස සම්මිශ්‍රණය යොදා ගත හැකි යැයි ජෝ අමාදෝ කියා සිටියේ ය.“මගේ පුතුනට ඔවුන්ගේ මව මගින් ඉතාලි ලේ ඇත. මගේ මිත්තණිය ඉන්දියානු වන අතර මගේ මී මුත්තා කල්ලෙක් විය. මගේ නමේ අරාබි සම්බන්ධකම් නිශ්චිත වශයෙන් ඇත. මා මුළු ලෝකයේ සිට පැමිණි කෙනකුගේ හැඟීමෙන් යුතුව බ්‍රැසීලියානු ජාතිකයකු ලෙස සහමුලින් ම පහසුවෙන් සිටිමි. බ්‍රැසීලය මට මගේ ගෙදර මෙන් දැනේ.”(- ජෝ අමාදෝ - උපුටා ගැනීම කුරියර් සඟරාව)බ්‍රසීලය බොහෝ ජාතීන් ගේ සම්මිශ්‍රණයෙන් ගොඩ නැඟුණු සූක්ෂ්ම ලෝකයක් බව බොහෝ දෙනා දනිති. සාපේක්ෂ වශයෙන් ගත් කල ත්‍රස්තවාදය හා වාර්ගික ගැටුම් අඩු සුවිශාල රාජ්‍යයක් ලෙස ද බ්‍රසීලය හැඳින්විය හැකිව තිබිණි. එහෙත් එය ශීඝ්‍ර වෙනසකට ලක් වෙමින් පවතී.සියලු ජනයා සමාන ස්වභාව ඇත්තෝ ය, යන අදහස ඒත්තු ගැන්වීම පහසු නැත. එය දීර්ඝකාලීන හා අත් නොහළ යුතු වැඩසටහනක් බවට පත් විය යුතු ය.නෙල්සන් මැන්ඩෙලා දකුණු අප්‍රිකාව තුළ මේ තත්ත්වය ගොඩනැඟීම සඳහා බලවත් පරිශ්‍රමයක් දැරූ ලෝක නායකයෙකි. සුදු ආධිපත්‍යය මෙන් ම කළු ආධිපත්‍යය ද ඔහු විසින් ප්‍රතික්ෂේප කරන ලදී. එහෙත් ඔහු ප්‍රාර්ථනා කළ සාධාරණ ලෝකය නූතන දකුණු අප්‍රිකාව තුළ නැත. නෙල්සන් මැන්ඩෙලා රාජ්‍ය පාලනයෙන් ඉවත් වීමත් සමඟ දකුණු අප්‍රිකාව පැරැණි රාමුවට ගොස් තිබේ. වෙනසකට ඇත්තේ සුළුතරයක ගේ බලවත් සුදු ආධිපත්‍යය යම් පමණකින් බිඳ වැටීම පමණි.ජාතීන් හා සංස්කෘතීන් අතර සමිම්ශ්‍රණය කාලයක් තිස්සේ පවතින විට වාර්ගික ගැටුම්වලට ඇති අවස්ථා භෞතික වශයෙන් සීමා වනු ඇත. එය සත්‍යයක් සේ පිළිගත හැකි ය. එය වඩාත් ප්‍රතිඵලදායක තැනකට ගෙන යා හැක්කේ අවබෝධය සඳහා ක්‍රියාකාරී වැඩසටහන් පවත්වාගෙන යෑමෙන් ය.සම්මිශ්‍රණය පිළිබඳ යෝජනාව ශ්‍රී ලංකාවේ ද පැවැතිණි. 1970 ගණන්වල දී එම යෝජනාව දේශපාලන කරලියට පැමිණියේ “අන්තර් විවාහ” යන වචනයෙන් ය. සත්‍ය ලෙස ම එහි අර්ථයක් තිබිණි.මේ යෝජනාවත් සමඟ සිංහල - දෙමළ විවාහ බන්ධන ප්‍රචලිත විය. එහෙත් එය දීර්ඝකාලීන වැඩසටහනක් බවට පත් වූයේ නැත. අවබෝධාත්මක ක්‍රියාවලියක් බවට පත් වූයේ ද නැත.යකඩ වැට නවකතාවට පසුබිම් වන දෙණියාය ප්‍රදේශය තේ නිෂ්පාදනය සඳහා ප්‍රකට ය. අද කුඩා තේ වතු ලෙස කැඩී – බිඳී තිබුණ ද, දසක කිහිපයකට පෙර විශාල තේ වතු එහි තිබිණි. ඒවා පෞද්ගලික ව්‍යාපාරිකයනට අයත් විණි. මේ වතු කුඩා ගම්මාන සමීපයෙහි පිහිටි අතර වතුවල වැඩ සඳහා සිටි දෙමළ ජාතිකයෝ ගම්මාන හා මිශ්‍ර‍ වූහ.ආවාහ – විවාහ ඒ තරම් ම ප්‍රකට නොවූව ද ගම්මානවල සිංහලයෝත්, වතුවල ද්‍රවිඩයෝත් අයියා-මල්ලී, නංගී-අක්කා කියමින් සමීප සබඳතා පැවැත් වූහ. මාතර, ගාල්ල දිස්ත්‍රික්කවල සුළු වශයෙන් ද, බදුල්ල, නුවරඑළිය, රත්නපුරය, කෑගල්ල යන දිස්ත්‍රික්ක වල බහුල වශයෙන් ද මේ පසුබිම දක්නට ලැබිණි. එහෙත් මෑත ඉතිහාසය තුළ 1977 දීත්, 1983 දීත් එම තත්ත්වය දෙදරා ගොස් “ලැයින් වලට” පහර දෙන්නට තරම් ගම්මු ප්‍රචණ්ඩ වූහ.සිංහ වික්‍රමසිංහ ගේ කතාවේ මූලික ගැටුම නිර්මාණය වී ඇත්තේ මේ පහරදීම් මුල්කර ගෙන ය. තලපැලකන්ද නම් ගම්මානයේ ජීවත් වූ තරුණයකුට (වික්‍රම) උක්ත ඝට්ටනය බල පෑ ආකාරය කතාවෙන් නිරූපණය කෙරේ. බෙහෙවින් සාමකාමී දැනමුතු පුද්ගලයකු වූ කනපුල්ලේ අයියාට දරුවෝ දෙදෙනෙක් වූහ. සෙල්ලරාජා පුත්‍රයා ය. සෙල්ලරාණි දුව ය. වික්‍රම හා සෙල්ලරාජා කලණ මිතුරෝ වූ හ. සෙල්ලරාජාගේ නැගණිය වූ සෙල්ලරාණිත් – වික්‍රමත් අතර ප්‍රේමයක් දළු ලා වැඩෙ යි. ව්‍යසනය සිදුවන්නේ ඉන්කිබිතිව ය. මහතුන් ප්‍රමුඛ මැර කල්ලිය සෙල්ලරාජා මරා දමති. “ලයින්කාමර” විනාශ කරති.තලපැලකන්ද දෙමළ ප්‍රජාවට ගම හැර යන්නට සිදු වේ. වික්‍රම ද අධ්‍යාපනය සඳහා ගමෙන් බැහැර වෙයි. උතුරේ යුද්ධයේ යම් තීරණාත්මක අවස්ථාවක වික්‍රම හමුදාවට බැඳෙයි. ත්‍රස්ත මර්දන කටයුතුවල යෙදෙන වික්‍රම පෙරළා ගමට ආ දිනෙක සෙල්ලරාජා ඝාතනය කිරීමේ පළිය මහතුන්ලාගෙන් ගනී. එහි දී ඝාතන දෙකක් සිදුවන අතර වික්‍රම සිපිරිගෙට නියම වෙයි. ඒ ජීවිතාන්තය දක්වාය. කතාව මූලික කොටස් කිහිපයකින් යුතු ව විකාශය වෙයි. ළමා අවධිය හා සහජීවනය, වාර්ගික ගැටුම පුපුරා යෑම හා ඝාතන, වික්‍රමගේ හිරගෙදර ජීවිතය, සෙල්ලරාණි නැවත හමුවීම හා ජීවිතය දෙස නිදහස් ව බැලීම යනුවෙන් එය දැක්විය හැකි ය.කතුවරයා සිය ළමා අවධිය හා සිංහල - දෙමළ ප්‍රජාවන්ගේ සහජීවනය ඉතා විචිත්‍ර ලෙස නිරූපණය කරයි.“කපාතැන්න යනු තලපැලකන්ද ගම්මානයේ පිහිටි අති රමණීය වූ ද,, ළමා අපට සුරලොවක් බඳු වූ ද, අපගේ සිත් ඇඳ – බැඳ ගත් බිම් කඩකි. දර්ශනීය දෝතලුගල කඳු වැටියෙන්, බෙලිගස්දෙණිය දොළ පහරින් හා ගමේ වෙල්යායෙන් ද වට වී ඇති එය සුන්දර තණ නිල්ලකි. දෝතලුගල කඳුවැටිය මුදුනේ පිහිටා ඇති දැවැන්ත දෝතලුගල ගල්පරය කපාතැන්න පිටියේ සිට බලන විට ඉතා ඉහළින් දිස්වනුයේ සොබා දහමේ විස්මිත නිර්මාණයක් විලසිනි.පිටුව - 21 යකඩ වැට“බෙහෙවින් ලජ්ජාශීලී දැරියක වූ සෙල්ලරාණි නංගී නිතරම පාහේ මා සමඟ කතා බස් කළත් කිසි විටක මා වෙතට ළංවී හෝ නොතිබිණි. අතිශයින් කලබලයට පත් ඇය එක් වරම මගේ අතකින් අල්ලා ගැනීම නිසා මා තුළ හටගත් තිගැස්ම එහි සිටි මගේ මිතුරනට නො දැනෙන සේ යටපත් කරගත්තේ අසීරුවෙනි.”පිටුව - 39 - යකඩ වැටසිංහ වික්‍රමසිංහ මහතාට වතු ජනාවාස හා දුෂ්කර සිංහල ගම්මාන අතර සහජීවනය පිළිබඳ සත්‍ය අත්දැකීම් තිබේ. එක අතෙකින් මෙය ඔහුගේ ම ජීවිත කතාව බවද පෙනෙයි. “යකඩ වැට” නවකතාවේ දක්නට ලැබෙන විශේෂ ලක්ෂණයක් වන්නේ එහි පිදුම, පෙරවදන හා පූර්විකාව ද කතාවේ ම කොටස් බවට පත්ව තිබීම ය. පූර්විකාව නොකියවන කෙනකුට කතා වස්තුව පැහැදිලි ලෙස ග්‍රහණය කර ගත නොහැකි ය. පෙරවදන නො කියවන කෙනකුට කතාවේ අග -මුල දැනගත නොහැකිය. පිදුම කියැවීමෙන් කතාවේ පසුබිම ගැන හැඟීමක් ඇති කර ගත හැකි ය.වික්‍රම නම් ප්‍රධාන චරිතය අන් කවරකු හෝ නොව, කතුවරයාම බව පෙනී යයි. ඒ අතින් බලනවිට මෙය ජීවිත කතාවකි. ඉතා සංයමයකින් යුතුව කතාවක් කියාගෙන යෑමේ හැකියාව සිංහ වික්‍රමසිංහ මහතාට තිබේ. එක්තරා සිදුවීම් පෙළක් දෙස වැඩිහිටියකුගේ ඇසින් බලන්නට ඔහු සමත්ව සිටී. එහෙත් එහි ප්‍රතිඵලය වී ඇත්තේ පාඨකයා මේ සිදුවීම් හමුවේ ආවේගශීලී නොවීම පමණි. ඉන් ඔබ්බට ගොස් ගැටුම පිළිබඳ ඥානයක් ලබාදීමට කතුවරයා උත්සුක නොවේ.වාර්ගික, ගෝත්‍රික යුද්ධ කේන්ද්‍ර කොට වැඩි ම ප්‍රබන්ධ කථා සංඛ්‍යාවක් දක්නට ලැබෙනුයේ අප්‍රිකානු සාහිත්‍ය තුළ ය.එහි විවිධාර්ථ රචනා දකින්නට ලැබේ. නයිජීරියාවේ තරුණ ලේඛිකාවක වන චිමමන්ද්‍ර අදිචි, කෙන්යාවේ නැගිගුවා තියෝන්ගො වැනි අය පිළිබඳ උනන්දුවක් ශ්‍රී ලංකාවේ පාඨකයන් අතර ද තිබේ. චිමමන්ද්‍ර අදිචිගේ “හාෆ් ඔෆ් අ යෙලෝ සන්” කෘතිය වටා පාදක වී ඇත්තේ 1966 – 1970 නයිජීරියානු සිවිල් යුද්ධය යි. යුද්ධයෙහි බලපෑම විඳින ප්‍රධාන චරිත හතරක් ආශ්‍රයෙහි කතාව ගොඩනැඟෙයි. එම චරිත ඔස්සේ දේශපාලනය කියැවෙයි. ඉතිහාසය කියැවෙයි. දුප්පත්කම හා මනුස්සකම් ද කියැවෙයි. අවසානයේ යුද්ධය පිළිබඳ හැඟීමක් ද, ජීවිතය පිළිබඳ අර්ථයක් ද පාඨකයා තුළ ඉතිරි වේ. එහි එන මෙහෙකාර ළමයාගේ චරිතය පාඨක ග්‍රහණයෙන් මිදෙන්නේ ම නැත.ශ්‍රී ලංකාව තුළ බරපතළ වාර්ගික ගැටුම් කිහිපයක් සිදුවී ඇත. බිහිසුණු යුද්ධයක් නිමා වී ඇත. තිස් වසරක් පුරා පැවැති ත්‍රස්තවාදයක් ද නිමා වී ඇත. මේ හැරෙන්නට අපේ ඉතිහාසය පුරා ආක්‍රමණ හා ජන අරගල පැවැතී ඇත. එහෙත් මේ සිදුවීම් ඇසුරු කොට බරපතළ නවකතාවක් තවම ලියැවී නැත. එක්කෝ මෙබඳු අත්දැකීම් ප්‍රතිනිර්මාණය පිළිබඳ සූක්ෂ්ම හැදෑරීම් අපේ නවකතාකාරයාට නැත. නැතහොත් ඔව්හු දෘෂ්ටිමය ඌනතාවකින් පෙළෙති. සිංහ වික්‍රමසිංහගේ අත්දැකීම් ගොන්න ඉතා විශිෂ්ට නවකතාවක් බවට පරිවර්තනය කිරීමට ඉඩ තිබිණි. එහෙත් ඔහු සියල්ල අපතේ යවා කතාවක් පමණක් ගොතා පොතක් අච්චු ගසා තිබේ. එය ද එහෙන් මෙහෙන් එල්ලෙන පරිසමාප්තියක් නැති ප්‍රබන්ධයකි. අපට හැඟෙන පරිදි “යකඩ වැට” නවකතාව පරිපූර්ණ හා අර්ථදායක ප්‍රබන්ධයක් කිරීම සඳහා පහත සඳහන් කරුණු කෙරෙහි අවධානය යොමු කළ යුතුව තිබිණි.1. එහි මූලික තේමාව මතුවන සේ කතා වස්තුව ගොඩනැඟිය යුතු ය.2. මුළු කතාවට ම සංස්කරණයක් අවශ්‍ය වේ.3. නිවැරැදි භාෂා භාවිතය සඳහා වෙනම සංස්කරණයක් අවශ්‍ය වේ.4. නවකතාවේ සංවාද කෙරෙහි මීට වැඩි සැලැකිල්ලක් දැක්විය යුතු ය.5. ලේඛකයාට මේ ගැටුම විග්‍රහ කර ගත හැකි දෘෂ්ටියක් නැත. එවැන්නක් ගොඩනඟා ගත යුතුව තිබේ.සිංහ වික්‍රමසිංහ නම් කතාකරුවා බස පිළිබඳ කොතරම් නොසැලකිල්ලක් දක්වන්නේ ද යත්; දෙණියාය යන්න ලියන්නේ දෙනියාය කියාය. මුළුමනින් ම යන්න ලියන්නේ තිබින කියාය. උක්ත – ආඛ්‍යාත සම්බන්ධය, අක්ෂර වින්‍යාසය, පද ගැළපීම කෙරෙහි ඔහු ළඟ කිසිදු උනන්දුවක් නැත. පොත පුරා ම වියරණ වැරැදි තිබේ. සමහර වැරැදි පොඩි ළමයි පවා දනිති. මේ පොත කියවන පාඨකයාට ඉන් මහත් අපුලක් දැනේ.වත්මනෙහි සිංහල නවකතා ලියන බොහෝ දෙනකු උත්සාහ කරනුයේ කතුවරයා ද කේන්ද්‍ර කොටගත් දීර්ඝ කථාන්දරයක් කීමට ය. එහි දී රචකයා මූලික වන අතර සමාජ සිදුවීම් අප්‍රධාන වේ. කතුවරයා ලොක්කා වන අතර සෙසු චරිත පොඩ්ඩෝ වෙති. පොඩ්ඩන්ගේ චරිත යට එබීම නිසා චරිත නිරූපණය දුර්වල වේ. යකඩ වැට කතාවේ සෙල්ලරාණී චරිතය ද එලෙස නො සැලකිල්ලට හසුව තිබේ. නවකතාවේ මුඛ්‍යාර්ථ සාධනයට සෙල්ලරාණීගේ ප්‍රකාශනය අතිශයින් ම වැදග්ත ය. එහෙත් මෙහි එවැන්නක් නැත. සෙල්ලරාණී හිටිහැටියේ මතු වී හිටිහැටියේ අතුරුදන් වෙයි.කතුවරයා නිරූපණය කරනුයේ ද කළු-සුදු චරිත මිස මනුෂ්‍ය භූමිකා ‍ෙනා වේ. හොඳ පුද්ගලයා හොඳම ය. නරක පුද්ගලයා නරකම ය. කනකපුල්ලෙලා හොඳ ය. සෙල්ලරාණිලා චරිතවත් ය. මහතුන්ලා නරක ය. ජේමිස්ලා මැරයෝ ය.සමස්තයක් ලෙස ගත් කළ යකඩ වැටද සාම්ප්‍රදායික කතාන්දරයක් පමණි. වාර්ගික සම්මිශ්‍රණය පිළිබඳ ඥානයක් ඉන් ලද නොහැකි ය. තේමාව පසෙක තිබිය දී කතුවරයා වෙනත් දිසාවල ගමන් කරයි. වික්‍රමගේත් - සෙල්ලරාණිගේත් ප්‍රේමය පිළිබඳ හැඟීමක් ද මේ ඔස්සේ මතු නොවේ. ප්‍රේමය විකාශය නො වන බැවිනි. එය කතුවරයාගේ සිත්හි නිධන්ගත වී ඇත. “යකඩ වැට” කියවන පාඨකයා ශ්‍රී ලංකාවේ ජනවාර්ගික විරසකයේ අතීතය හා අනාගතය ගැන සිතන්නට පෙලඹුණහොත් එය වාසනාවෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n1306061</link>
    <topic>මාවනැල්ල ප්‍රා. ස. සභාපතිට මරණ දඬුවම නියම වෙයි</topic>
    <author>සබරගමුව සමූහ, ගලිගමුව සමූහ</author>
    <content>මීට වසර 10කට පෙර වෙඩි තබා පුද්ගලයෙක් ඝාතනය කිරීමේ චෝදනාවකට වරදකරු වූ මාවනැල්ල ප්‍රාදේශීය සභාවේ සභාපති කේ.ජී. පියතිස්ස මහතාට කෑගල්ල මහාධිකරණ විනිසුරු මේනකා විජේසුන්දර විනිසුරුවරිය ඊයේ (5) මරණ දඬුවම නියම කළාය.කොළඹ නුවර ප්‍රධාන මාර්ගයේ මාවනැල්ල බෙලිමුල්ල ප්‍රදේශයේ මිය ගිය අයගේ නිවස ඉදිරිපිටදී 2003 / 2 / 12 දින සිදුවූ මේ සිද්ධියෙන් මිය ගියේ කුඩා රාල්ලාගේ කපිල පියන්ත පද්මකුමාර නම් 32 හැවිරිදි විවාහකයෙකි.චෝදිත විත්තිකරු වූ කේ.ජී. පියතිස්ස නමැත්තාට එරෙහිව මාවනැල්ල මහේස්ත්‍රාත් අධිකරණයේ ප්‍රාථමික නඩු විභාග ද පැවැත්වීමෙන් පසුව නීතිපතිවරයා විසින් අධිචෝදනා ගොනුකර මේ නඩුව කෑගල්ල මහාධිකරණය වෙත ගොනු කර තිබුණි.නීතිපතිවරයා වෙනුවෙන් නඩුවේ පැමිණිල්ල රජයේ අධිනීතිඥ ෂෙහාන් ද සිල්වා මහතා විසින් මෙහෙයවනු ලැබූ අතර මෙහිදී මිය ගිය අයගේ බාල සොහොයරියක් වන කේ.ආර්. ගයානි රූපිකා කුමාරි වැඩිමහල් සොයුරු පාලිත විමලසේන සහ වැඩිමහල් සොයුරුගේ බිරිය චන්ද්‍රලතා සුදුමැණිකේ යන අයද මහාධිකරණ විනිසුරු මේනකා විජේසුන්දර විනිසුරුතුමිය ඉදිරියේදී සාක්කි දෙනු ලැබීය.‍එම සාක්කිවලින් පැවසුණේ 2003 / 2 / 12 හෝ ආසන්න දිනක දහවල් කාලයේ සුදු පාට වෑන් රථයක් නිවස ඉදිරිපිට නතර කළබවත් කලුපාට ඇඳුමකින් සැරසී මුහුණු ආවරණ සහිතව පැමිණි තිදෙනෙක් වාහනයෙන් බිමට බැස ඔවුන් අත ගිනි අවිවලින් මිය ගිය අයට වෙඩිල්ලක් තැබූ බවත් ඒ වෙඩි ශබ්දයට එළියට ආ අනෙක් වැඩිමහල් අයියාටත් වෙඩිල්ලක් තැබු බවත් ඒ සමඟම වෙඩික්කරුගේ මුහුණු ආවරණය ගැලවී ගිය බවය.ඔහු කේ.පී. පියතිස්ස බව හඳුනාගත්තා යනුවෙන් ඔවුන් සාක්ෂි දී තිබුණි. දඬුවම් නියම කිරීමට පෙර මේ පිළිබඳ තවත් යමක් පැවසීමට ඇත්දැයි චෝදිත විත්තිකරුගෙන් විමසූ අවස්ථාවේදී ඔහු පැවසුවේ මෙය පොලිසිය විසින් තමා අපහසුතාවට පත් කිරීමට ගොතන ලද්දක් බවත් ඔහුගේ සාක්ෂි ඉදිරිපත් කිරීමට අවස්ථාවක් නොලැබුණ නිසා මෙම නඩු තීන්දුව තමා නොපිළිගන්නා බවත්ය. චෝදිත විත්තිකරු වෙනුවෙන් නීතිඥ සුනිල් අබේරත්න, නීතිඥ කන්ෂක බණ්ඩාර, නීතිඥ ආනන්ද කුමාරසිංහ යන මහත්වරුන්ද පෙනී සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n1306062</link>
    <topic>පරිසරය රැකගත්තොත් අනාගතය සුරක්ෂිතයි</topic>
    <author/>
    <content>පරිසරය අයිති අදට නොව අනාගතයටයි, අනාගතයට අයිති පරිසරය රැක ගතහොත් අනාගතයත් සුරැකෙන බව ජනාධිපති මහින්ද රාජපක්ෂ මහතා පැවසීය.පරිසරය සුරැකීමේ වැදගත්කම වත්මන් රජය මැනවින් වටහාගෙන තිබෙන බව ප්‍රකාශ කළ ජනාධිපතිතුමා මහින්ද චින්තනය තුළ එම දැක්ම පැහැදිලිව සටහන් කළේ එනිසා බවත් කීවේය. ජනාධිපතිවරයා මෙසේ ප්‍රකාශ ‍කළේ ජගත් පරිසර දින සැමරුම් ජාතික උළෙලට අරලියගහ මන්දිරයේදී ඊයේ (05) එක්වෙමිනි.ආහාර පරි‍භෝජනයේ අරපිරිමැස්ම ගැන සිතමු- තවකෙකු වෙනුවෙන් සුරකිමු තේමාව ඔස්සේ මෙවර ජගත් පරිසර දිනය සැමරේ‍. පාසල් පරිසර නියමු භටයන් වෙත ජනාධිපති පදක්කම් ජනාධිපතිතුමාගේ අතින් මෙහිදී පිරිනැමුණු අතර විශිෂ්ට දක්ෂතා දැක්වූ භටයන්ට සම්මාන ද පිරිනැමිණ.පරිසර නියමු වැඩසට‍හනේ විශේෂ ඇගයීම් ලද ගුරුභවතුන්ට සම්මාන පිරිනැමීම ද ජනාධිපතිතුමාගේ අතින් මෙහිදී සිදු කෙරිණ. පාසල් දරුවන් 5000කට පලතුරු බෙදා දීමේ වැඩපිළිවෙළ ද ‍ජනාධිපතිතුමාගේ ප්‍රධානත්වයෙන් මෙදින ඇරැඹිණ. අද මුළු ‍ලොව පරිසරය පිළිබඳ දැඩි උනන්දුවකින් කටයුතු කරන බව පැවසූ ජනාධිපතිතුමා මිනිස් ක්‍රියාකාරකම් හේතුවෙන් පරිසරය විනාශ වීම අද පවතින දේශගුණික වෙනස්කම්වලට හේතු වී තිබෙන බව කීවේය.අප රටේ විශ්ව විද්‍යාල, පාසල්වල ඩෙංගු පැතිරී යාම සම්බන්ධයෙන් අදහස් දැක්වූ ජනාධිපතිතුමා ප්‍රකාශ කළේ ඇතැම් රජයේ ආයතන වගකීමක් නොමැතිව කටයුතු කරන අයුරු දක්නට ඇති බවත් එම තත්ත්වය වැළැක්වීමට වැඩසටහනක් ක්‍රියාත්මක කිරීමට තීන්දු කොට ඇති බවත්ය පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත, වාරිමාර්ග හා ජලකළමනාකරණ ඇමැති නිමල් සිරිපාල ද සිල්වා, අධ්‍යාපන ඇමැති බන්දුල ගුණවර්ධන, බස්නාහිර පළාත් පරිසර ඇමැති උදය ගම්මන්පිල, පරිසර අමාත්‍යාංශ ලේකම් බී. එම්. යූ. ඩී බස්නායක මහත්වරු ද මෙහිදී අදහස් දැක්වූහ. පළාත් ආණ්ඩුකාරවරු, මහ ඇමැතිවරු, පාර්ලිමේන්තු මන්ත්‍රීවරු, විදෙස් තානපතිවරු, අමාත්‍යාංශ ලේකම්වරු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n1306063</link>
    <topic>චීන කුන්මිංග් ජගත් ප්‍රදර්ශනය අගමැති දි.මු. අතින් අද විවෘත වෙයි</topic>
    <author>නුවන් කොඩිකාර</author>
    <content>චීනයේ කුන්මිංග් ජාත්‍යන්තර ප්‍රදර්ශනය අගමැති ආචාර්ය දි.මූ.ජයරත්න මහතාගේ ප්‍රධානත්වයෙන් අද ( 06) චීනයේ කුන්මිංග් ප්‍රාන්ත ජාත්‍යන්තර ප්‍රදර්ශන මධ්‍යස්ථානයේදී ආරම්භ වේ.මෙම ප්‍රදර්ශනය‍ට සහභාගීවීම සදහා අගමැතිතුමා ප්‍රමුඛ ශ්‍රී ලංකාවේ දූත පිරිසක් ඊයේ (05) අලුයම දිවයිනෙන් පිටත්ව ගිය අතර, රටවල් පනහක ආයෝජකයන් පන්දහසකට අධික අයෝජකයන්ගේ සහභාගී‍ත්වයෙන්  පැවැත්වෙන ආනයන අපනයන ප්‍රදර්ශනය අගමැතිතුමා අතින් විවෘත කිරීමට නියමිතය.06 වැනිදා සිට 10 වන දින දක්වා පැවැත්වෙන මෙහි තොරතුරු තාක්ෂණ, කාර්මික, කෘෂිකාර්මික, සෞඛ්‍ය, ඛණිජ, ඇගළුම්, සංචාරක, වෙළද සේවා ආදී ‍ක්ෂේත්‍ර ගණනාවක් යටතේ ප්‍රදර්ශනය පැවැත්වෙන අතර ආසියාවේ රටවල් රැසක දායකත්වයෙන් සහ චීනයේ වෙළද සංගම් රැසක ඒකාබද්ධත්වයෙන් මෙම ප්‍රදර්ශනය සිදුකෙරේ.ප්‍රදර්ශනය විවෘත කිරීමේ සමාරම්භක උත්සවයේ විශේෂ දේශනය අගමැති, ආචාර්ය දි.මූ.ජයරත්න මහතා විසින් සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n1306064</link>
    <topic>මිහින්තලේ මහ විදුහලමැදි විදුහලක් වෙයි</topic>
    <author>තෙන්නකෝන් කුලසේකර</author>
    <content>අමෙරිකාවේ ඇරිසෝනා ප්‍රාන්තයේ පැවැති විද්‍යා හා ඉංජිනේරු ‍තරඟයේ විදුලි හා කාර්මික අංශයෙන් රටවල් හැත්තෑ හයක තරඟකරුවන් එක් දහස් හය සීයයක් පරාජය කරමින් නව නිපයුම් අංශයෙන් පළමු ස්ථානය හිමිකරගත් මිහින්තලේ මහ විදුහලේ උසස් පෙළ අධ්‍යාපනය ලබන පුබුදු දිනේෂ් චිත්‍රානන්ද කපුගේ ශිෂ්‍යයාට උපහාරයක් වශයෙන් මිහින්තලේ මහ විදුහල මධ්‍ය මහ විදුහලක් බවට පත් කිරීමට තීරණය කෙරේ.පුබුදු දිනේෂ් චිත්‍රානන්ද කපුගේ සිසුවාට උපහාර දැක්වීම සඳහා උතුරුමැද මහ ඇමැති රන්ජිත් සමරකෝන් මහතාගේ ප්‍රධානත්වයෙන් පෙරේදා (03) මිහින්තලේ මහ විදුහලේ පැවති උත්සවයේදී මේ බැව් අනාවරණය විය. එහිදී ඇමැතිවරයා මෙසේද කීය.උතුරු මැද පළාතේ ඉතාම ග්‍රාමීය ප්‍රදේශයකින් මුළු ලෝකයම ජයගත් මේ දරුවා ප්‍රදේශයේ ජනතාවගේ උපහාරය ලබන විට මහ ඇමැතිවරයා ලෙස මම අසීමිතව සතුටු වෙනවා. තව තවත් ලෝකය ජයගෙන උතුරු මැද පළාතට හා රටට කීර්තියක් ලබා දෙන්න හැකිවේවා යැයි ප්‍රාර්ථනා කරනවා. මේ දරුවාගේ මාපියන් ගුරුවරුන් පමණක් නොව මුළු රටේම ජනතාවගේ ප්‍රාර්ථනය වන්නේ මුළු ලොවම තරණය කර තව තවත් ‍රට වෙනුවෙන් ජයග්‍රහණ ලබා ගැනීමයි.තාක්ෂණය අතින් ශ්‍රී ලංකාව ලෝක නාම ලේඛනයේ නැතත් උතුරුමැද පළාත තාක්ෂණය අතින් ඉතාම පහළ මට්ටමක පවතිද්දීත් නවීන තාක්ෂණය අතින් දියුණු රටවල් සමග තරගවැදී ජය ගැනීමට මෙම දරුවාට හැකි වුණා.ජනාධිපතිතුමා මහින්ද චින්තනය ඔස්සේ රට ආශ්චර්ය කරා මෙහෙයවන අවස්ථාවක රටවල් හැත්තෑ හයකින් පළමු ස්ථානය ලබා ගැනීමත් මහත් ආශ්චර්යක්. ආනන්ද, නාලන්ද, රාජකීය විදුහල්වල ඇති පහසුකම් ගමට ගෙන ඒම මහින්ද රාජපක්ෂ රජයේ අරමුණයි.මෙවැනි දක්ෂ දරුවන් බිහිවී තව තවත් දක්ෂතා දක්වා මුළු ලොවම ජය ගැනීමේ අවස්ථාව තම දක්ෂතා කළ එළි දැක්වීමට නොහැකිවී සිටින ගමේ දරුවාට උදා වෙනු ඇතැයි ද මුළු ලොවම ජයගත් මෙම සිසු දරුවා වෙනුවෙන් උතුරුමැද පළාත් සභාවට ලබාදිය හැකි සියලු පහසුකම් හා උදව් උපකාර ලබා දෙන බවද මහ ඇමැතිවරයා පැවසීය.මෙහිදී අදහස් දැක්වූ අධ්‍යාපන සේවා ඇමැති දුමින්ද දිසානායක මහතා එදා දඬුමොණරය හදා සීතා දේවිය රැගෙන ඒමට තරම් දියුණු තාක්ෂණයක් ශ්‍රී ලාංකික ජාතිය සතුව තිබූ බව කීය.මේ උපහාර උත්සවයට මිහින්තලා රාජමහා විහාරාධිපති වලවාහැංගුනවැවේ ධම්මරතන නාහිමි ඇතුළු මහා සංඝරත්නයද රජරට විශ්වවිද්‍යාලයේ ජනසන්නිවේදන අංශයේ මහාචාර්ය සේන නානායක්කාර මහතාද සහභාගී වී සිටියහ.මෙහිදී සිසුවාද සිසුවාගේ ගුරුවරයා වූ කපිල සෙනවිරත්න මහතාද මහ ඇමැතිවරයා අතින් සමරු තිළිණ ලැබූ අතර සිසුවාට මුදල් පරිත්‍යාගයක්ද කරනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n1306065</link>
    <topic>අනුරපුරේ පොසොන් උළෙල ජයටම</topic>
    <author>කිත්සිරි වනසිංහ සහ මිහින්තලේ සමූහ ප්‍රියදර්ශනී කරුණාරත්න</author>
    <content>ජාතික පොසොන් උළෙල මෙවරත් අති උත්කර්ෂවත් ලෙස සැමරීමට සියලු කටයුතු සූදානම් බව මිහින්තලා රජමහා විහාරාධිපති වලවාහැංගුණ වැවේ ධම්මරතන නාහිමිපාණන් ප්‍රකාශ ක‍ළහ.ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් මෙවර පොසොන් උළෙල පැවැත්වීමට නියමිත බවද උන්වහන්සේ පැවසූහ. ඉකුත් තුන්වැනිදා (3) මිහින්තලේ ප්‍රාදේශීය ලේකම් කාර්යාලයේ දී පැවැති පොසොන් කමිටු සාකච්ඡාවේදී උන්වහන්සේ මේ බව පැවසූහ.උතුරුමැද පළාත් මහ ඇමැති එස්.එම්. රංජිත් සමරකෝන්, අධ්‍යාපන සේවා ඇමැති දුමින්ද දිසානායක, මිහින්තලේ ප්‍රාදේශීය සභාවේ සභාපති යූ.බී. සිරිසේන, අනුරාධපුර දිස්ත්‍රික් ලේකම් මහින්ද සෙනවිරත්න, ප්‍රාදේශීය ලේකම් රුවන් ඒකනායක මහත්වරුන්ගේ ප්‍රධානත්වයෙන් මේ සාකච්ඡාව පැවැත්විණි.මෙවර පොසොන් සතිය මේ මස විසි වැනිදා සිට විසි හයවැනිදා දක්වා පැවැත්වෙන අතර මිහින්තලා ආලෝක පුජාව 22, 23, 24 යන තෙදින තුළ පැවැත්වීමටද ලේක්හවුස් ආයතනය මේ වන විටත් සියලු කටයුතු සංවිධාන කර ඇතැයි ලේක්හවුස් ආයතනයේ අලෙවි හා ශාඛා කාර්යාල ප්‍රධානී සුනිල් සෙන්දනායක මහතා පැවසීය.මිහින්තලා රජමහා විහාරාධිපති හිමිපාණන්ගේ අනුශාසනා හා උන්වහන්සේගේ ඉල්ලීම මත පොසොන් පොහොය නිමිත්තෙන් මෙවරත් දහම් පාසල් සිසුන් 1000කට හා දහම් පාසල් ගුරුවරුන් 250 දෙනෙකු සඳහා මෙවරත් මහාභාරකාර දෙපාර්තමේන්තුව මඟින් ලේක්හවුස් ආයතනයේ සම්බන්ධීකරණය යටතේ සිල් රෙදි බෙදාදීමට සැලසුම් කර තිබේ.පොහෝ දින ආගමික වතාවත් සීල ව්‍යාපාර, ආලෝක පූජාව, පොසොන් බැති ගී, මිහිඳු පෙරහැර, පුදබිමේ සැරසිලි, ජලය, විදුලිය, සනීපාරක්ෂක, ප්‍රවාහන හා රථගාල්, ජීවිතාරක්ෂක, මාර්ග සංවර්ධන, සෞඛ්‍ය, දුරකථන, ආරක්ෂක, දන්සල්, පරිසර ශබ්ද විකාශන සේවා ආදී සියලුම පොදු පහසුකම් සපුරාලීමට අවශ්‍ය සියලු කටයුතු මේ වන විටත් සිදු කෙරෙමින් පවතින බව මෙම සාකච්ඡාවේදී අනාවරණය විය.පොසොන් පොහොය නිමිති කොට ගෙන දිවයිනේ නන් දෙසින් මිහින්තලා පුද බිමට පැමිණෙන සියලුම බැතිමතුන්ට අවශ්‍ය පොදු පහසුකම් සංවර්ධනය කෙරෙහි ජනාධිපතිතුමන්ගේ දැඩි අවධානයක් යොමු වීම සතුටට කරුණක් බවත් ඒ සියලු කටයුතු සපුරාලීමට ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා ගත් උත්සාහය ප්‍රශංසනීය බවත් මිහින්තලා රජමහා විහාරාධිපති වලවාහැංගුනවැවේ ධම්මරතන හිමිපාණන් මෙහිදී පැවසූහ.මහින්දාගමනින් පසු අප වෙත දායාද වූ ආගම, දහම, සංස්කෘතිය මිහින්තලාව කේන්ද්‍රකොට ගනිමින් සමාජගත වූ අතර පුදබිමේ අසිරිය හා පෞරාණිකත්වය රැක ගනිමින් එකී දායාදයන් මතු පරපුරේ උන්නතිය උදෙසා හා ශ්‍රී ලාංකික බෞද්ධ සංස්කෘතියේ උන්නතිය හා තිර පැවැත්ම උදෙසා රැක දීමට ජනාධිපති මහින්ද රාජපක්ෂ මැතිතුමා දරන්නා වූ මෙහෙවර ශාසනාලයෙන් යුතුව සිහිපත් කිරීමට මෙය අවස්ථාවක් කර ගන්නා ලෙසද ධම්මරතන හිමියන් මෙහිදී ප්‍රකාශ කළහ.වසර ගණනාවක් කැලෑවට යටව තිබූ මිහින්තලා ඓතිහාසික පුද බිම මේ වන විට පුරාවිද්‍යා දෙපාර්තමේන්තුවේ නියමයන්ට අනුකූලව ‍සංරක්ෂණය වී ඇති අතර එහි පෞරාණිකත්වය හා සිත් වසඟ කරවන දැකුම්කළු පරිසරය දැකබලා ගැනීමේ හැකියාව වර්තමානය වන විට උදාවී ඇති බවත් පෙර රජ දරුවන් ගොඩනැගූ විස්මිත ස්මාරකයන් රැක ගැනීම මෙහි පැමිණෙන කාගේත් වගකීම හා යුතුකම බවත් උන්වහන්සේ මෙහිදී අවධාරණය කළහ.මිහින්තලා රජමහා විහාරාධිපති හිමිපාණන් වහන්සේගේ අනුශාසනා මත මිහින්තලා පොසොන් උළෙල සියලු කටයුතු සංවිධාන කෙරෙන බව අනුරාධපුර දිස්ත්‍රික් ලේකම් මහින්ද සෙනවිරත්න මහතා එහිදී පොසොන් කමිටුව අමතා ප්‍රකාශ කළේය.ලේක්හවුස් ශාඛා කළමනාකරු සරත් පෙරේරා, මිහින්තලේ ප්‍රාදේශීය සභාවේ මන්ත්‍රීන් රාජ්‍ය හා රාජ්‍ය නොවන ආයතන හා ස්වේච්ඡා සංවිධාන රැසක නිලධාරීන් මේ සාකච්ඡාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n13060610</link>
    <topic>ප්‍රදීප් එක්නැලිගොඩ ප්‍රංශයේ ජීවත්වෙනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානයක</author>
    <content>මාධ්‍යවේදී ප්‍රදීප් එක්නැලිගොඩ මහතා ප්‍රංශයේ ජීවත්වන බවත් තමාට හමුවී ඇති බවත් පුත්තලම දිස්ත්‍රික් මන්ත්‍රී අරුන්දික ප්‍රනාන්දු මහතා පාර්ලිමේන්තුවේදී ඊයේ (5) ප්‍රකාශ කළේය.තානාපති කාර්යාල හරහා හොර රහසේ විදෙස් ගතවී ඇති එක්නැලිගොඩ මහතා ශ්‍රී ලංකාවට එරෙහිව කටයුතු කරමින් සිටින බවද ප්‍රනාන්දු මහතා අනාවරණය කළේය.ඔහුගේ නම අතුරුදන්වූ මාධ්‍යෙව්දීන්ගේ නාමගේඛනයට අතුළත් කරමින් විපක්ෂය විවිධ මාතෘකා ජාත්‍යන්තරයට සපයමින් සිටින බවද අරුන්දික ප්‍රනාන්දු මහතා පෙන්වා දුන්නේය.පුවත්පත් මණ්ඩල පනත යටතේ නියෝග පිළිබඳ පැවැති විවාදයට එක්වෙමින් මන්ත්‍රීවරයා මේ බව කීවේය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n13060614</link>
    <topic>මීළඟ ජගත් පරිසර සමුළුවේ සත්කාරකත්වය අපට දෙන්න</topic>
    <author>ධනුෂ්ක ගොඩකුඹුර</author>
    <content>මීළඟ ජගත් පරිසර සමුළුවේ (2014) සත්කාරකත්වය ලබා දෙන ලෙස ශ්‍රී ලංකාව එක්සත් ජාතීන්ගේ සංවිධානයෙන් ඉල්ලීමක් කර ඇත. ජූනි මස 5 වැනිදාට යෙදෙන ජගත් පරිසර සමුළුව මේ වසරේ මොන්ගෝලියාවේදී සැමරුණු අතර ලබන වසරේ එම අවස්ථාවට ශ්‍රී ලංකාවට ලබා දෙන ලෙසට ඉල්ලීමක් කර ඇති බව පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පැවසීය.ජගත් පරිසර සමුළුවේ සත්කාරකත්වය වසරින් වසර උතුරු සහ දකුණු අර්ධ ගෝල වෙත පිරිනැමෙන අතර මෙවර සමුළුව පැවැත්වෙන මොන්ගෝලියාව උතුරු අර්ධ ගෝලයට හිමි රටකි. ඇමැතිවරයා මෙසේ ප්‍රකාශ කළේ ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (5) පැවැති ජගත් පරිසර දින ජාතික සැමරුම් උළෙලට එක්වෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n1306066</link>
    <topic>පොසොන් උළෙලට සිතුල්පව්වරජමහා විහාරයත් සූදානමින්</topic>
    <author/>
    <content>ඓතිහාසික සිතුල්පව්ව රජමහා විහාරයේ වාර්ෂික පොසොන් උත්සවය මෙවරත් අති උත්කර්ෂවත්ව පැවැත්වීමට අවශ්‍ය සියලු දේ උපරිමයෙන් සැලැස්වීමට පියවර ගන්නැයි ජනාධිපති මහින්ද රාජපක්ෂ මහතා නිලධාරීන්ට උපදෙස් ලබා දුන්නේය. අනුබුදු මිහිදු මහරහතන් වහන්සේගේ ලංකාගමනය සමරමින් රට පුරා පවත්වන පොසොන් උත්සව අතර ප්‍රමුඛ තැනක් ගන්නා සිතුල්පව්ව පොසොන් උත්සවයේ සංවිධාන කටයුතු පිළිබඳ අරලියගහ මන්දිරයේ පැවැති විශේෂ සාකච්ඡාව අමතමින් ජනාධිපතිතුමා එම උපදෙස් ලබා දුන්නේය.ශ්‍රී ලංකාද්වීපය සම්බුදු දහමින් පෝෂණය කරන්නට මංපෙත් විවර වූ පොසොන් පෝදා බොදු බැතිමතුන් මහත් හරසරින් යුතුව සමරති. ඓතිහාසික සිතුල්පව්ව රජමහා විහාරස්ථාන භූමිය කේන්ද්‍ර කරගත් පොසොන් උත්සව මෙවරත් බුද්ධාලම්භන ප්‍රීතියෙන් සහ අති උත්කර්ෂවත් අන්දමින් පැවැත්වීම පිළිබඳ මෙහිදී දීර්ඝ වශයෙන් සාකච්ඡා වූහ.ලක්ෂ සංඛ්‍යාත පිරිසක් මෙවර පොසොන් පෝදා සිතුල්පව්ව විහාරස්ථාන පරිශ්‍රය වෙත පැමිණෙතැයි අපේක්ෂා කරන අතර පැමිණෙන සියලු දෙනාගේ ආරක්ෂාව මෙන්ම පහසුකම් සැපයීම පිළිබඳව සාකච්ඡා කෙරිණි. ජනතාවට අවශ්‍ය පානීය ජලය, සනීපාරක්ෂක, සෞඛ්‍ය හා ප්‍රවාහන කටයුතු වෙනුවෙන් අවශ්‍ය පහසුකම් උපරිමයෙන් සැලසීමට මෙහිදී ජනාධිපතිතුමා නිලධාරීන්ට උපදෙස් ලබා දුන්නේය.එමෙන්ම පොසොන් උත්සවයට සමගාමීව ඓතිහාසික සිතුල්පව්ව රජමහා විහාරස්ථාන පූජා භූමියේ සිදු කෙරෙන සංවර්ධන කටයුතු පිළිබඳවද සාකච්ඡා විය. පුළුල් කරන ලද සිතුල්පව්ව චෛත්‍ය ‍මළුව හා රන්වැට විවෘත කිරීම, මඟුල් මහා විහාරයේ විශ්‍රාම ශාලාව සහ චෛත්‍යමළුව විවෘත කිරීම, බෝධිඝරයේ ප්‍රතිසංස්කරණ කටයුතු ආදිය මේ අනුව සිදු කිරීමට නියමිතය.උපාලි සමූහ ව්‍යාපාරයේ ධම්මික ආටිගල මහතා විසින් විදුලි ආලෝකය සඳහා වූ අනුග්‍රාහක චෙක්පත මෙහිදී ජනාධිපතිතුමා වෙත භාරදුන් අතර ජනාධිපතිතුමා එය සිතුල්පව්ව රජමහා විහාරාධිපති දක්ෂිණ ලංකාවේ උප ප්‍රධාන සංඝනායක පූජ්‍ය මැටරඹ හේමරතන ස්වාමීන් වහන්සේ වෙත පිළිගැන්වීය. පාර්ලිමේන්තු මන්ත්‍රීවරුන් වන නාමල් රාජපක්ෂ, ලොහාන් රත්වත්තේ, ජනාධිපති ලේකම් ලලිත් වීරතුංග යන මහත්වරුන් ඇතුළු පිරිසක් සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n1306067</link>
    <topic>හොර 1000 නෝට්ටු සමඟ මැදගම අයෙක් පොලිස් දැලේ</topic>
    <author>දිඹුලාගල සමූහ</author>
    <content>රුපියල් දහසේ ව්‍යාජ මුදල් නෝට්ටු තොගයක් සමඟ එක් පුද්ගලයකු පසුගිය 4 දින සවස අරලගංවිල , මැදගම ප්‍රදේශයේදී පොලිසිය අත්අඩංගුවට ගෙන ඇත. සැකකරු දිඹුලාගල මගුල්දමනෙ පදිංචි අවුරුදු 38ක අයෙකි.මැදගම සුලු ව්‍යාපාරික කාන්තාවකට රුපියල් ලක්ෂයක ව්‍යාජ දහසේ මුදල් නෝට්ටු ලබා දී ඇයගෙන් ඒ වෙනුවට වලංගු මුදලින් රුපියල් 25000ක් ලබා ගැනීමට සුදානම් වූ අවස්ථාවේදි ඔහු පොලිසියට කොටු වී ඇත.ව්‍යාජ මුදල් නෝට්ටු දෙකක් දෙපසට තබා ඒ මැදට දහසේ නෝට්ටු පුමාණයට කඩදාසි තබා මුදල් පාර්සලය සකසා ඇති බව පොලිසිය පරීක්ෂා කිරීමේදී අනාවරණයකර ගෙන තිබේ.එමෙන්ම සැකකරු සන්තකව මාදිවෙල ප්‍රදේශයේ පදිංචි අයෙකුගේ ජාතික හැඳනුම්පතක් සහ කටුනේරිය, හල්තොට පදිංචි අයෙකුගේ රියදුරු බලපත්‍රපයක්ද පොලිසිය විසින් සොයාගෙන ඇත. අරලගංවිල පොලිස් ස්ථානාධිපති පොලිස් පරීක්ෂක ලලිත් රාජමන්ත්‍රී මහතාගේ මෙහෙයවීම මත මේ අත්අඩංගුවට ගැනීම සිදුවූ අතර මේ පුද්ගලයා පොලොන්නරුව මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n1306068</link>
    <topic>සිසේරියන් සැත්කමට මුවාවී වඳ සැත්කම් ගණනාවක් කරලා</topic>
    <author>සමන්තී වීරසේකර</author>
    <content>සිසේරියන් සැත්කමට ලක්කරන අතරතුර ගැබිනි මව්වරුන්ගේ කිසිදු අනුමැතියකින් තොරව ඔවුනට වඳ සැත්කම් (LRT) කිරීමට නිර්දේශ කළ බව කියන සිද්ධියක් සම්බන්ධයෙන් පේරාදෙණිය ශික්ෂණ රෝහලේ වෛද්‍යවරියක් සහ ඇයගේ සහායක ලෙස කටයුතු කළ වෛද්‍යවරයකු සම්බන්ධයෙන් සෞඛ්‍ය අමාත්‍යාංශය පරීක්ෂණයක් ආරම්භ කර ඇත.අදාළ වෛද්‍යවරිය පේරාදෙණිය ශික්ෂණ රෝහලේ සුතිකාගාරයේදී ප්‍රසූතිවේදනාවෙන් පසු වූ මවකට පහරදීමේ සිද්ධියක් සම්බන්ධයෙන් සිදු කළ කරුණු විමසීමකදී මේ වෛද්‍යවරිය වඳ සැත්කම් සඳහා මව්වරුන් යොමු කිරීමේ කුමන්ත්‍රණයේ සුලමුල හෙළි වී ඇත.මේ වෛද්‍යවරිය පේරාදෙණිය රෝහලේ සේවයට පැමිණ මාස හයක් පමණ ගත වී තිබෙන අතර එම කාලය තුළ ඇය ගැබිනි මව්වරුන් දස දෙනෙකු පමණ ඔවුන්ගේ කැමැත්ත නොවිමසා වඳ සැත්කම්වලට නිර්දේශ කර තිබෙන බව මේ වන විට හෙළිදරව් වී තිබේ.මව්වරු මෙසේ වඳ‍ සැත්කම් වලට යොමු කිරීම සම්බන්ධයෙන් අදාළ වෛද්‍යවරුන්ට විරෝධය දක්වා ජාතික හෙළ උරුමයේ නියෝජිත පිරිසක් රෝහල ඉදිරිපිට ඊයේ (5දා) උද්ඝෝෂණයක නිරත වූහ.මේ පිළිබඳ පේරාදෙණිය ශික්ෂණ රෝහලේ අධ්‍යක්ෂ වෛද්‍ය සී. ගුණතිලක මහත්මියගෙන් විමසීමක් කළ අවස්ථාවේ ඇය පවසා සිටියේ අදාළ සිද්ධිය සම්බන්ධයෙන් සෞඛ්‍ය අමාත්‍යාංශයෙන් පරීක්ෂණයක් සිදු කරන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n1306069</link>
    <topic>අනතුරින් මියගිය නීති ශිෂ්‍යා නිසංසලාඩෙංගු රොගියෙක්</topic>
    <author>සන්ධ්‍යා කරුණාරත්න</author>
    <content>අනතුරකට ලක්ව රෝහල් ගත කිරීමෙන් පසුව ඊයේ (05) මරණයට පත් වූ කොළඹ නීති පීඨයේ ඉගෙනුම ලැබූ එස්.පී. නිසංසලා නමැති නීති ශිෂ්‍යාව මිය යන විට ඩෙංගු උණ රෝගයෙන් ද පෙළුණු බව ජාතික රෝහලේ නියෝජ්‍ය අධ්‍යක්ෂ වෛද්‍ය සිරිල් ද සිල්වා මහතා පැවැසුවේය.නිසංසලා ශිෂ්‍යාව හදිසියේ ඇද වැටීමකට ලක්ව පසුගිය 30 වැනිදා ජාතික රෝහලට ඇතුළත් කරන විට උණ රෝගයට ද ගොදුරුව සිටියාය. ඇද වැටීම හේතුවෙන් ඇගේ ඔළුවට සිදු වූ හානියට ප්‍රතිකාර ලබාදීම සඳහා ස්නායු ක්ෂති ඒකකයේ හදිසි ප්‍රතිකාර අංශයට ඇතුළත් කළ බව ඒ මහතා කීය.සී.ටී. ස්කෑන් පරීක්ෂණයකට ලක් කිරීමෙන් පසුව ඇගේ මොළය අභ්‍යන්තරයේ ලේ ගැලීමක් සිදුව ඇති බවත් ඒ සඳහා ප්‍රතිකාර ලබාදෙමින් සිටියදී ඇයට ඩෙංගු උණ රෝගය වැළඳී ඇති බවත් අනාවරණය වී ඇත.කෑගල්ල ප්‍රදේශයේ පදිංචි නිසංසලා නීති ශිෂ්‍යාව මරණයට පත් වන විට විසි එක් වැනි වියෙහි පසු වූවාය. ඇද වැටීම නිසා මොළයේ අභ්‍යන්තරයේ සිදු වූ රුධිර වහනය නිසා ඇය මරණයට පත් වූයේ ද, ඩෙංගු උණ රෝගය හේතුවෙන් මරණයට පත්වූයේ ද යන්න තහවුරු කර ගැනීම සඳහා මරණ පරීක්ෂණයක් ඉල්ලා තිබෙන බව ද වෛද්‍ය සිල්වා මහතා ප්‍රකාශ කළේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n13060611</link>
    <topic>ශ්‍රී ලන්කන් ගුවන් සමාගමට අලුතින් ගුවන් යානා 6ක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>ශ්‍රී ලන්කන් ගුවන් සමාගම ගුවන් යානා 6ක් අලුතින් මිලදී ගැනීමට සැළසුම් කර ඇතැයි සිවිල් ගුවන් සේවා ඇමැති පියංකර ජයරත්න මහතා පාර්ලිමේන්තුවේදී ඊයේ (5) ප්‍රකාශ කළේය.ඒ සඳහා අධ්‍යක්ෂ මණ්ඩල අනුමැතිය ලැබී ඇති බවද අමාත්‍යවරයා සඳහන් කළේය.ශ්‍රී ලන්කන් ගුවන් සමාගම දැනට භාවිත කරන A-340 ගුවන්යානා හයෙහි බදුකාල සීමාව අවසන් වී ඇති හෙයින් අදාළ සමාගමට ඒවා නැවත ලබා දෙන බවද ජයරත්න මහතා කීවේය.වසර 18ක් පැරණි මෙම යානා වෙනුවට ඉන්ධන පිරිමැසුම් සහ නවීණ වර්ගයේ ගුවන් යානා මිලදී ගැනීමට කටයුතු කරන බවද ඇමතිවරයා කීවේය. අමාත්‍යවරයා මේ බව සඳහන් කළේ කුරුණෑගල දිස්ත්‍රික් මන්ත්‍රී දයාසිරි ජයසේකර මහතා ඇසු වාචික ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n13060612</link>
    <topic>දහතුන සංශෝධනය කළයුතු බවපිළිගෙන තිබීම බුද්ධිමත් තීරණයක්</topic>
    <author>චන්දිමා එදිරිමාන්න</author>
    <content>13 වන ආණ්ඩුක්‍රම ව්‍යවස්ථා සංශෝධනය සිදු කළ යුතු බවට රජය පිළිගෙන තිබීම බුද්ධිමත් තීරණයක් බව, ජාතික නිදහස් පෙරමුණේ නායක, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පවසයි.ඉඩම් හා පොලිස් බලතල අහෝසි කර එම සංශෝධනය සිදු කළ යුතු බවත්, ඉන් පසුව උතුරේ ඡන්දය පැවැත්වීමේ කිසිදු වරදක් නැතැයිද හෙතෙම සඳහන් කළේය. ටී. එන්. ඒ. ඇතුළු ජාතිවාදී හවුලේ ඊළම් සිහිනය බොඳ කර දැමීමට 13 වන ව්‍යවස්ථා සංශෝධනය සිදු කළ යුතු බවද කීය.එක්සත් ජනතා නිදහස් සන්ධානය හා ජනාධිපති මහින්ද රාජපක්‍ෂ මහතා අතර පැවැති සාකච්ඡාවේදී දැනට පවතින 13 වැනි ව්‍යවස්ථා සංශෝධනයේ තිබෙන ඒකීය භාවයට හානිකරන සමහර අංශ සංශෝධනය කරන්නත්, පාර්ලිමේන්තු තේරීම් කාරක සභාව කැඳවා නව ආණ්ඩුක්‍රම ව්‍යවස්ථාවක් සහතික කිරීම යන කාරණා පිළිබඳව අවධානය යොමු කළ බවද මෙහිදී විමල් වීරවංශ මහතා පැවසීය.ඊයේ (05) බත්තරමුල්ල ජාතික නිදහස් පෙරමුණු කාර්යාලයේ පැවැති මාධ්‍ය හමුවට එක්වෙමින් විමල් වීරවංශ මහතා එම අදහස් ප්‍රකාශ කළේය.රජය කිසිදු අවස්ථාවක වැරදි තීරණයක් නොගන්නා බවට විශ්වාස කරන බවත්, දැනට ගෙන ඇති තීරණ පිළිබඳ සතුට පළ කරන බවත් කී ඇමැතිවරයා දැනට ලක්‍ෂ සංඛ්‍යාත ජනතාවගේ අත්සනින් යුතුව සකස් කරනු ලබන ජාතික නිදහස් පෙරමුණේ පෙත්සම ජනාධිපතිවරයාට පිළිගැන්වීමට කටයුතු කරන බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=n13060613</link>
    <topic>ඡන්ද හිමියන් ලියාපදිංචි කිරීමේපනත් කෙටුම්පත ව්‍යවස්ථානුකූලයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ඡන්ද හිමියන් ලියාපදිංචි කිරීමේ (විශේෂ විධිවිධාන) පනත් කෙටුම්පත ආණ්ඩුක්‍රම ව්‍යවස්ථාවට අනූකූල බව ශ්‍රේෂ්ඨාධිකරණය දැනුම්දී ඇතැයි නියෝජ්‍ය කතානායක චන්දිම වීරක්කොඩි මහතා පාර්ලිමේන්තුවේදී ඊයේ (5) ප්‍රකාශ කළේය.ජාතියේ හිතසුව පිණිස අවශ්‍ය වන්නාවු පනතක් ලෙස අමාත්‍ය මණ්ඩලය සහතික කළ මෙම පනත් කෙටුම්පත ආණුඩුක්‍රම ව්‍යවස්ථාවේ 122(1) (අ) ව්‍යවස්ථාව ප්‍රකාරව ජනාධිපතිවරයා විසින් ශ්‍රේෂ්ඨාධිකරණය වෙත යොමු කරන ලද බවද නියෝජ්‍ය කතානායකවරයා සඳහන් කළේය.එම පනත් කෙටුම්පත හෝ එහි විධිවිධාන කිසිවක් ආණ්ඩුක්‍රම ව්‍යවස්ථාවට අනණුකූල නොවන බව ආණ්ඩුක්‍රම ව්‍යවස්ථාවේ 123 වගන්තිය ප්‍රකාරව ශ්‍රේෂ්ඨාධිකරණය විසින් කතානායකවරයා වෙත දැනුම් දී ඇති බවද දිනට නියමිත කටයුතු ආරම්භ කිරීමට පෙර කතානායක නිවේදන ඉදිරිපත් කරමින් වීරක්කොඩි මහතා පැවසීය.උතුරේ අභ්‍යන්තර වශයෙන් අවතැන් වූ පුද්ගලයන්ට ඔවුන් අවතැන්වීමට පෙර පදිංචිව සිටි ස්ථානවල සිට ඡන්දය ප්‍රකාශ කිරීමට අදාළ පනත් කෙටුම්පත් පනත ආණ්ඩු ක්‍රම ව්‍යවස්ථාවට අදාළ ද යන්න පිළිබඳ ශ්‍රේෂ්ඨාධිකරණය හමුවේ සලකා බලා තිබේ.අභන්තර වශයෙන් අවතැන් වූවන්ට 1983 වසරට පෙර ස්ථීරව පදිංචිව සිටි මැතිවරණ කොට්ඨාසය තුළදී සිය ඡන්ද බලය පාවිච්චි කිරීමට හැකිවන සේ අතිරේක ඡන්ද හිමි නාමලේඛනයක් සකස් කිරීම සඳහා මෙම පනත් කෙටුම්පත පාර්ලිමේන්තුවට ඉදිරිපත් කර තිබේ.ඒ අනුව මෙම ඡන්ද හිමියන් ලියාපදිංචි කිරීමේ (විශේෂ විධිවිධාන) පනත් කෙටුම්පත අද (06) පාර්ලිමේන්තුවේදී විවාදයට ගැනේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=r1306061</link>
    <topic>පත්තරවල මංගල යෝජනා පළ කරමින් පිරිමින් රවටා මුදල් ගරන කතක් කොටු</topic>
    <author>පානදුර සමූහ – කපිල සෝමරත්න</author>
    <content>පුවත්පත් වල මංගල යෝජනා පළකර පිරිමින් මුලා කරගෙන ඇතැම් කාන්තාවන් බහු විවාහ සිදුකර ගන්නා බව පානදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති පොලිස් පරීක්ෂක ඊ. ගිනිගේ මහතා ප්‍රධාන පොලිස් නිලධාරීන් විසින් කරන ලද පරීක්ෂණයකදී අනාවරණය වී ඇත.මංගල යෝජනා පළකර පිරිමින් දෙදෙනකු දෙවරකට විවාහ කරගත් කළුතර පන්සල පාරේ පදිංචි කාන්තාවකට එරෙහිව පොල්ස්ථානාධිපතිවරයා විසින් නඩු දෙකක් පානදුර මහේස්ත්‍රාත් අධිකරණය හමුවේ පවරන ලදී.මේ කාන්තාව එක් නඩුවකින් චෝදනා ලබා ඇත්තේ බහු විවාහයක් සිදුකර ගැනීම සහ රුපියල් එක් ලක්ෂ විසිදහසක් පැමිණිලිකාර දෙවැනි සැමියාගෙන් සාපරාධී ලෙස වංචා කිරීම සම්බන්ධයෙනි.දෙවන නඩුවෙන් චෝදනා ලබා ඇත්තේ බහු විවාහයක් සිදු කර ගැනීම සහ පැමිණිලිකරුගෙන් රුපියල් ලක්ෂයක් වටිනා ඇඳුම් ආයිත්තම් සහිත භාණ්ඩ වංචා කිරීම සම්බන්ධයෙනි.මේ නඩු දෙක සම්බන්ධයෙන් විත්තිකාරිය ඇප මත මුදා හැර ඇත. මේ නඩු පානදුර ප්‍රධාන මහේස්ත්‍රාත් රුචිර වැලිවත්ත මහතා විසින් නොවැම්බර් මස 17 දිනට කල් දමන ලදී ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=r1306062</link>
    <topic>මරදගහමුල පස්දරු මවක් අතවර කර මරා දමලා</topic>
    <author>කොච්චිකඩේ විශේෂ – ඩී . මිහිඳුකුල</author>
    <content>කෲර ලෙස වධහිංසා කර අතවර කිරීමෙන් අනතුරුව ගෙල සිර කර ඝාතනය කරන ලැදැයි කියන කාන්තාවකගේ පශ්චාත් මරණ පරීක්ෂණය පසුගියදා මීගමුව දිසා මහ රෝහලේදී විශේෂඥ අධිකරණ වෛද්‍ය නිලධාරී ඒ . දයාපාල මහතා විසින් සිදු කරන ලදී.මෙසේ මියගොස් ඇත්තේ අංක , 240 මෑගොල්ල වත්ත , කැලෑපිම්ඹුල්ල , මරදගහමුල පදිංචි වංචනායක ආරච්චිගේ දෝන ප්‍රේමවතී නැමැති (59) වියැති පස්දරු මවකි.මේ ඝාතනය සම්බන්ධයෙන් සැකපිට දුනගහ හා මාතලේ පදිංචි අවු .20ත් 30ත් අතර තිදෙනෙක් දිවුලපිටිය පොලිසිය විසින් අත්අඩංගුවට ගෙන ඇත.මියගිය අය පදිංචි නිවස ඇයට අයත්ය. එය දෙමහල් ගොඩනැගිල්ලකි. උඩුමහලේ මේ කාන්තාව පදිංචි ව සිටියාය. පහත මාලයේ කඩකාමර දෙකක් කුලියට දී තිබුණි.සැකකරුවන් තිදෙනා හොඳහැටි මත් පැන් බී පළමු සැකකරු අනෙක් දෙදෙනාගෙන් වෙන්ව තනිව කාන්තාව සිටි නිවෙසට පැමිණ ඇන්ටි කියා දොරට තට්ටුකර කාන්තාව දොර විවෘතකර එළියට පැමිණි විගස ඇගේ මුව තදකර වසා ගෙන නිවෙසට ඇදගෙන ගොස් දූෂණයකර ඇතැයි පොලිස් පරීක්ෂණ වලදී අනාවරණය වී ඇත.එම අවස්ථාාවේ ඇය සැකකරුගෙන් බේරීමට මුළුතැන්ගෙය දෙසට දුව ගොස් ඇත. ඇයව නැවත ඇදගෙනවිත් හිසෙන් අල්ලා පොළවේ ගසා ඇතැයි කියති.මේ නිසා කාන්තාවගේ හිසට බරපතළ තුවාල ඇති වී ඇති අතර පසුව සැකකරු කාන්තාව නාන කාමරයට දමා දොර වසා නිවසෙන් පිටව යෑමට සූදානම් වීමේදී කඩකාමරයක කුළියට සිටි පුද්ගලයකු සැකකරු අල්ලා දිවුලපිටිය පොලිසියට භාර දී ඇත.පශ්චාත් මරණ පරීක්ෂණ සිදුකළ විශේෂඥ අධිකරණ වෛද්‍ය නිලධාරී ඒ . දයාපාල මහතා පශ්චාත් මරණ පරීක්ෂණය සිදුකිරීමෙන් අනතුරුව මේ මරණය ගෙල සිරකර සිදුකර ඇති බවත් කාන්තාවට සිහිය තිබෙන හෝ නොතිබෙන අවස්ථාවක යෝනි මාර්ගයට ලීයක් වැනි දිග දෙයක් ඇතුළත් කිරීම නිසා අක්මා බිත්ති වලට තුවාල සිදුවී ඇති බවත් දිවුලපිටිය ‍ෙපාලිසියට ප්‍රකාශකර ඇත. සැකකරු කාන්තාව දූෂණය කළ බව දිවුලපිටිය පොලිසියට කළ ප්‍රකාශයේ සඳහන් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=r1306063</link>
    <topic>හොරණ කුඹුක ප්‍රභූ ආරක්ෂකපුහුණු කඳවුරට නව නේවාසිකාගාරයක්</topic>
    <author>හොරණ සමූහ සහ ඉංගිරිය සමූහ</author>
    <content>හොරණ කුඹුක ප්‍රභූ ආරක්ෂක පුහුණු කඳවුරේ නව නේවාසිකාගාරය විවෘත කිරීමේ උත්සවය පසුගියදා පොලිස්පති එන්. කේ. ඉලංගකෝන් මහතාගේ ප්‍රධානත්වයෙන් සිදුවිය.1986 දී පමණ මේ කඳවුර මුලින්ම ආරම්භ කළේ ග්‍රාමාරක්ෂක පුහුණු කඳවුරක් වශයෙනි. 2002 දී ප්‍රභූ ආරක්ෂක කඳවුරක් ලෙස කාර්ය භාරයන් පුළුල් කර එදා පටන් මේ දක්වා මේ කඳවුරෙන් ලැබුණු සේවාව අති විශේෂයි.මෙහිදී පොලිස්පති එන්. කේ. ඉලංගකෝන් මහතා මෙසේ කීවේය.මේ පුහුණු කඳවුරෙන් විවිධ දක්ෂතා ඇති පිරිස් මනා පුහුණුවකින් හෙබි දක්ෂ නිලධාරීන් බවට පත් කරනවා. අභියෝග තුළින් ජය ගැනීමේ ශක්තිය ඇති කරනවා. ඉතාමත් ජව සම්පන්න පුහුණු නිලධාරීන් පිරිසක් මේ කඳවුරේ සිටින බව පසුගියදා පැවැති මළල ක්‍රීඩා ජයග්‍රහණ තුළින් මුළු රටම දැනගත්තා.මේ කඳවුරේ ඉදිරි සංවර්ධන කටයුතු උදෙසා 2007 වසරේ දී ප්‍රධාන සැලසුමක් ඉදිරිපත් කර තිබෙනවා. එම සැලසුම ක්‍රියාත්මක නොවූ වග දැනගන්නට ලැබුණා.ජ්‍යෙෂ්ඨ නියෝජ්‍ය පොලිස්පති එස්. එම්. වික්‍රමසිංහ මහතා:- ප්‍රභූ ආරක්ෂක නිලධාරීන් පුහුණු කිරීමට ලංකාවේ ඇති එකම කඳවුර කුඹුකේ පිහිටි මේ කඳවුරයි. මේ කඳවුර පවත්වාගෙන යන්නේ අඩුපාඩු රැසක් මැදයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=r1306064</link>
    <topic>සුදු හඳුන් ගෝනි 6ක් සමග ඉන්දීය ජාතිකයන් 3ක් කොටු</topic>
    <author>අත්තනගල්ල විශේෂජයවීර සුගතපාල</author>
    <content>නිට්ටඹුව පොලිසියට ලැබුණු බුද්ධි අංශ තොරතුරක් මත තිහාරියේ නිවෙසක් වටලා කළ හෝදිසියකදී සුදුහඳුන් ගෝනි 6ක් සමග ඉන්දීය ජාතිකයන් තිදෙනකු අත්අඩංගුවට ගෙන ඇත.එම ඉන්දීය ජාතිකයන් තිදෙනා ශ්‍රී ලංකා ආයෝජන මණ්ඩලයට අයත් නිට්ටඹුව මල්වත්තේ රූපලාවන්‍ය නිෂ්පාදන ආයතනයකට සම්බන්ධ අය බව පොලිස් පරීක්ෂණවලදී අනාවරණය වී ඇත.පොලිසිය කළ වැඩිදුර පරීක්ෂණ වලදී හෙළිවී ඇත්තේ මේ සැකකරුවන් මෙරට සුදුහඳුන් අඩුමිලට ගෙන විදේශීය සුදුහඳුන් සමග මිශ්‍රකර අපනයනය කරන ජාවාරමක හවුල්කරුවන් බවයි.සැකකරුවන් තිදෙනා නිට්ටඹුව පොලිසිය විසින් අත්තනගල්ල අධිකරණයට ඉදිරිපත් කරන ලදුව මේ මස 28 දා දක්වා රිමාන්ඩ් භාරයට පත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=r1306065</link>
    <topic>හෝමාගම කළු ගඟ අතුඔය හරහා අලුතෙන් කෘෂි අමුණක් ඉදිවෙයි</topic>
    <author>හෝමාගම සමූහ – ආනන්ද ප්‍රේමතිලක</author>
    <content>හෝමාගම මැතිවරණ කොට්ඨාසයේ වෙනිවැල්කොල කළුගඟ අතු ඔය හරහා අලුතෙන් කෘෂි අමුණක් ඉදිකිරීමට වාරිමාර්ග දෙපාර්තමේන්තුව පියවරගෙන ඇත.මේ සඳහා ඇස්තමේන්තු ගත මුදල රුපියල් මිලියන හැටකි.කෘෂිකර්මාන්තයේ නියැළෙන පළාත්වාසී විශාල පිරිසකගේ වගා කටයුතුවලට එල්ලවී තිබූ බාධා මේ තුළින් මගහැරී යනු ඇත.දක්ෂිණ අධිවේගී මාර්ගය ඉදිවීමත් සමග ඒ ආශ්‍රිත ජලය බැස යෑම සඳහා කළු ගඟ අතු ඔය පුළුල් කොට ගැඹුරු කිරීම නිසා ඉදිකොට තිබූ පැරණි කෘෂි අමුණ අබලන්ව ගොවීන්ගේ වගා බිම්වලට ජලය ලබා ගැනීමට නොහැකි වී තිබිණි.ගොවි සංවිධානවල, වගා කරුවන්ගේ දැඩි විරෝධතාද නොසලකා නුසුදුසු ස්ථානයක අලුතින් අමුණක් ඉදිකිරීම් කටයුතු අධිවේගී මාර්ග නිලධාරීන් විසින් ආරම්භ කළත් එයද අසාර්ථක වී ඇත.ගොවිජනතාවට මුහුණ පෑමට සිදුව ඇති දුෂ්කරතා පිළිබඳව දිගින් දිගටම අදාළ අංශ දැනුවත් කිරීමෙන් අනතුරුව අලුතින් කෘෂි අමුණක් ඉදිකිරීමට වාරිමාර්ග දෙපාර්තමේන්තුව පියවර ගෙන ඇති අතර ඒ සඳහා ප්‍රතිපාදන ලබාදීමට මහාමාර්ග දෙපාර්තමේන්තුව ඉදිරිපත්ව ඇති බව කොළඹ දිස්ත්‍රික් ශ්‍රී.ල.නි.ප. ප්‍රධාන සංවිධායක, බස්නාහිර පළාත් සභා මන්ත්‍රී ගාමිණී තිලකසිරි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=r1306066</link>
    <topic>ආබාධිත රණවිරුවන්ට කෘත්‍රිම පාද</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>පසුගිය වෙසක් පුන් පොහොය නිමිති කොට ගෙන ජා-ඇළ මහජන බැංකු ශාඛාවේ කළමනාකාරිනී ලක්‍ෂ්මී ඩිලානි මහත්මිය ඇතුළු එම කාර්ය මණ්ඩලය විසින් කොටි ත්‍රස්තවාදීන්ගෙන් රට බේරා ගැනීමේ සටනේ දී පාද අහිමි වූ රණවිරුවන් වෙනුවෙන් කෘතිම පාද ලබා දීමේ උත්සවයක් පැවැත් වුනි.මෙහිදී ජා-ඇළ බෝධිරාජාරාම විහාරස්ථානයේ සිරි සීවලී ස්වාමින් වහන්සේ විසින් සුමධුර ධර්ම දේ්ශනයක් ද පවත්වන ලදී.මේ උත්සවය සඳහා ජා-ඇළ නගරාධිපති උපාලි අරඹවත්ත මහතා, ආචාර්ය බුද්ධ ශාසන කීර්ති ධනවර්ධන ගුරුගේ මහතා ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=r1306067</link>
    <topic>පහසුකම් අඩු ප්‍රාථමික-ද්විතීයික පාසල්සංවර්ධනයට කෝටි 3ක ප්‍රතිපාදන</topic>
    <author>බන්ධුල ගුණසේකරසමග මාකඳුරේ ධර්මසිංහ</author>
    <content>දකුණු පළාත් අධ්‍යාපන සංවර්ධන වැඩ සටහන යටතේ හම්බන්තොට දිස්ත්‍රික්කයේ පහසුකම් අඩු ප්‍රාථමික හා ද්විතීයික පාසල් 59 ක් සංවර්ධනය කිරීමට පියවර ගෙන ඇත.රුපියල් දෙකෝටි අනූපන් ලක්ෂයක මුදලක් (2,95,00000) මේ වෙනුවෙන් වැය කරන අතර දකුණු පළාත් සභාව මේ වැඩ පිළිවෙළ සැලසුම් කර තිබේ.අවශ්‍ය මුල්‍ය ප්‍රතිපාදන ආර්ථ්ක සංවර්ධන ආමාත්‍යාංශය යටතේ ලබාදෙයි.මේ සංවර්ධන කටයුතු කඩිනමින් නිම කිරීමට කටයුතු යොදා ඇති අතර, මේ යටතේ හම්බන්තොට අධ්‍යාපන කලාපයේ පාසල් 27 ක්ද, තංගල්ල කලාපයේ පාසල් 22 ක් ද, වලස්මුල්ල කලාපයේ පාසල් 07ක් ද, කඩිනමින් වැඩි දියුණු කිරීමට තෝරා ගෙන ඇත.නාගරික පාසල්වල පවතින තදබදය අවම කිරීම මෙන්ම අධ්‍යාපන ක්‍රියාවලිය සදහා යෝග්‍යවන ලෙස පාසල් සංවර්ධනය කිරීම ද මේ වැඩ සටහනෙහි මුලික අරමුණ වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=s1306061</link>
    <topic>සුනාමි සල්ලි ‍ගෝල් දැලෙන් රිංගු චෝදනාවට දින 38යි</topic>
    <author>ප්‍රින්ස් ගුණසේකර</author>
    <content>ජගත් පාපන්දු සම්මේලනයෙන් ශ්‍රී ලංකාවට ලැබුණු කෝටි ගණනක සුනාමි ආධාර නාස්තිකාර ලෙස වියදම් කළ බවට චෝදනා නැගී දින 38කට පසුව එම ව්‍යාපෘති සම්බන්ධීකරණය හා නිරීක්ෂණය කළ ගෝල් සංවර්ධන ව්‍යාපෘතියේ හිටපු සභාපති නීතිඥ මනිලාල් ප්‍රනාන්දු මහතා ඊයේ මාධ්‍යවේදීන් ඇමැතීය. ශ්‍රී ලංකාවට ලබාදුන් සියලුම සුනාමි ආධාර විනිවිදභාවයෙන් හා වගකීමෙන් යුතුව පරිහරණය කළ බව එම මාධ්‍ය හමුවේදී ප්‍රනාන්දු මහතා පැවැසීය.ශ්‍රී ලංකා පාපන්දු සම්මේලනයේ හිටපු සභාපතිවරයෙකු හා කළමනාකරණ කමිටු හිටපු සභාපතිවරයාද වු මනිලාල් ප්‍රනාන්දු මහතා එහිදී ප්‍රකාශ කළේ සුනාමි ආධාර ලෙස අමෙරිකානු ඩොලර් මිලියන 3.2ක් ලැබුණු බවත් එම සියලු මුදල් රටපුරා පාපන්දු මධ්‍යස්ථාන 10ක් ආරම්භ කිරීමට යෙදවු බවය. මේ සියලු ඉදිරිකිරීම්වලට අදාල මුල්‍ය වාර්තා නිසි පරිදි පවත්වාගෙන ගිය බවත්, එයින් පරිබාහිරව සතයක් හෝ වැය නොකළ බවත්ය.“පාපන්දු නිවහන ම‍ගේ උත්සහයෙන් හදපු එකක්. අද ඒකට ඇවිත් මට මඩ ගහනවා. සුනාමි ආධාරවලින් මැජික් ෂෝ දාලා නැ. ඕනෑම පරික්ෂණයකට සහය දෙමින් මුහුණ දී මා ජයගන්න සුදානම්” ප්‍රනාන්දු මහතා පැවැසීය.සුනාමි ආධාර මුදල් ගැන සෙවීම “අල්ලපු ගෙදර කෙනා ගෙයක් හදපු හැටි හොයනවා වගේ වැඩක්” බව පැවැසු ප්‍රනාන්දු මහතා අවධාරණය කළේ මේ ගැන ජගත් පාපන්දු සම්මේලනයට හැර කිසිවෙකුට වගකිව යුතු නැති බව පෙන්වා දුන්නේය. යම් අක්‍රමිකතාවක් සිදුව ඇත්නම් ලෝක පාපන්දු සම්මේලන‍ රෙගුලාසි අනුව ස්විට්සර්ලන්තයේ බේරුම්කාර මණ්ඩලයක් ඉදිරියේ විභාගයක් පවත්වනවා හැර ක්‍රීඩා අමාත්‍යාංශයට හෝ පාපන්දු සම්මේලනයට යමක් කිරීමට නොහැකි බවද පෙන්වා දුන්නේය.“ගෝල් සංවර්ධන ව්‍යාපෘතිය පාපන්දු සම්මේලනයටවත්, ක්‍රීඩා අමාත්‍යාංශයටවත් සම්බන්ධ නෑ. සුනාමි සල්ලි ගෝල් සංවර්ධන කාර්යාලයට ලැබුණේ නැ. මනිලාල්ට ලැබුණෙත් නැ. ලෝක පාපන්දු රෙගුලාසි අනුව මුදල් එවන්නේ ව්‍යාපෘති ඉටුකළ කොන්ත්‍රාත්කරුගේ නමටයි.මා කළේ ව්‍යාපෘති සේවකයන්ගේ සුරක්ෂිතභාවය වෙනුවෙන් රක්ෂණාවරය ලබාදීමට ක්‍රියාකිරීමයි. මුදල් ගැන වගකීමක් නැ.‍ ගෝල් සංවර්ධන නිලධාරියා ලෙස සියලු ව්‍යාපෘති ගැන අධීක්ෂණය කරලා වාර්තාවක් සැපයීම මට භාර කෙරුණා. අද සම්මේලනයේ ඉන්න සභාපති එදා සිට වසර ගණනාවක් භාන්ඩාගාරික ලෙස කටයුතු කළා. සම්මේලනය අද මුකුත් දන්නේ නැ. කිව්වේ නැ. කියන එක ගැන මා පුදුම වෙනවා. ජාතික සංගමය ලෙස ඇති වගකීම ලෝක පාපන්දු සම්මේලනය පැහැදිලිව පෙන්වා දී තිබෙනවා. මෙපමණ දේ වෙනකල් පාපන්දු ජාතික සංගමය නිදාගෙන හිටියද?” ප්‍රනාන්දු මහතා ප්‍රශ්න කළේය.“සුනාමි ආධාර මුදල් ලැබුණු අයුරු හා වියදම් කළ ආකාරය ශ්‍රී ලංකා පාපන්දු සම්මේලනයේ සියලු දෙනාම දන්නවා. කාටවත් නැ කියන්න බැ‍. වසර 2007දී පාපන්දු විධායක සභාවට මේ ගැන කරුණු කිව්වා. එදා ඕනෑම කෙනෙකුට විනිවිදභාවය ගැන සොයා බැලීමට හැකිව තිබුණා” ප්‍රනාන්දු මහතා පැවැසීය.“මට මඩගහන්නේ මගේ ප්‍රතිරූපය විනාශ කරන්නයි. 1976 සිට මා පාපන්දු පරිපාලනයට සම්බන්ධවී සිටියා. මගේ නම ආරක්ෂා කරගත යුතුයි. කාටවත් මගේ ගමන නවත්තන්න බෑ” ප්‍රනාන්දු මහතා පැවැසීය.මේ මාධ්‍ය හමුවේදී පාපන්දු ව්‍යාපෘතිවලට සම්බන්ධ ලියකියවිලි රාශියක් මාධ්‍යවේදීන් අතර බෙදාදුනි. සුනාමි ආධාර මුදල් වසර 2004න් පසුව ශ්‍රී ලංකාවට ලැබුණු අතර මුදල් වියදම් කළ ආයුරු ද එම ලියකියවිලිවල පෙන්වා දී තිබුණි. එහෙත් බැද්දගාන පාපන්දු සංකීර්ණයට මිලියන ගණනක් වැය කළ ආකාරය දැක්වෙන ලිපිගොනුව සුනාමියට වසර දෙකකට පෙර ටෙන්ඩර් කළ ව්‍යාපෘතියකට අදාල එකකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=s1306062</link>
    <topic>රංජිත් රුද්‍රිගු ආසියානු පාපන්දු සංවර්ධනයට</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සම්මේලනයේ සංවර්ධන කමිටුවට ශ්‍රී ලංකා පාපන්දු සභාපති රංජිත් රුද්‍රිගු මහතා පත්වෙයි.ආසියානු සංවර්ධන කමිටුවේ සාමාජිකයෙකු ලෙස පත්වීම භාරගත් රංජිත් රුද්‍රිගු මහතා ආසියාවේ පාපන්දු සංවර්ධනයට අදාළ තීරණ ගැනීමේ ක්‍රියාවලියට ඊයේ සිට එක්විය.රුද්‍රිගු මහතා ආසියානු පාපන්දු සම්මේලනයේ නිලධාරියෙකු ලෙස පත්වු පළමු අවස්ථාව මෙය වේ.ඒ මහතා දශක දෙකකට ආසන්න කාලයක් ශ්‍රී ලංකා පාපන්දු සම්මේලනයේ විවිධ නිලතල දරා සභාපති තනතුර දක්වා පැමිණි අයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=s1306063</link>
    <topic>චැම්පියන්ස් කුසලාන තරගාවලියේ අවසානය අරඹමින්ඉන්දියාව හා දකුණු අප්‍රිකාව අද සොෆියා ගාඩ්න්ස් තරග බිමට</topic>
    <author>වර්නන් ගුණසේකර</author>
    <content>අවසාන චැම්පියන්ස් කුසලාන ක්‍රිකට් තරගාවලියේ අවසානය ආරම්භ කරමින් ඉන්දියාව හා දකුණු අප්‍රිකාව අද (6) වේල්සයේ කාඩිෆ් නුවර සොෆියා ගාඩ්න්ස් ක්‍රීඩාංගණයේ තරග වදිති.මේ තරගාවලිය සුදුසු ආකාරයෙන් වළදැමීමට කටයුතු සංවිධානය කර ඇති ජගත් ක්‍රිකට් කවුන්සලය තරගාවලියට අමතක නොවන අවසානයක් ලබා දීම සඳහා සියල්ල පිළියෙල කර තිබේ.ක්‍රීඩකයන් මෙන්ම තරග විනිසුරුවන්ද වර්ණ ඇඳුම් පළඳිනු ඇත. චැම්පියන්ස් කුසලානයේ මරණය සංකේතවත් කරමින් පිතිකරුවන්ගේ දර්ශන තිර (සයිට් ස්ක්‍රීන්ස්) කළු වර්ණයෙන් ශෝකය පළ කරනු ඇත. පන්දු සුදු පැහැයෙන් යුක්ත වනු ඇත.අද පැවැත්වෙන තරගයේදී දෙපිලේම ජනප්‍රිය ක්‍රීඩකයන් කිහිප දෙනෙකු ජගත් ක්‍රිකට් ප්‍රජාවට දැක ගැනීමට නොලැබෙනු ඇත. ඉන්දියා කණ්ඩායමේ ආරම්භක පිතිකරු යුගළයව සිටි විරේන්ද්‍ර සෙවාග් හා ගෞතම් ගම්භීර් ද, යුවරාජ් සිං සහ හර්බජන් සිං ද මෙවර තරගාවලියට නැත.දකුණු අපි‍්‍රකාව අතින් බලන විට ඔවුන්ගේ හිටපු නායක ග්‍රෑම් ස්මිත් හා පළපුරුදු ක්‍රීඩක ජැක් කලිස් ක්‍රීඩා කරන්නේ නැත. ඊයේ වන විට ක්‍රීඩකයන් තිදෙනෙක් කෙරෙහි දකුණු අප්‍රිකානු කඳවුරේ විශේස අවධානය යොමුව තිබිණි.වේග පන්දු යවන ඩේල් ස්ටෙයින් පාදයේ ආබාධයකට ලක්ව සිටීම හේතුවෙන් අද තරගය සඳහා ඔහුගේ සහභාගිත්වය අවිනිශ්චිත තත්ත්වයක පැවතිණි. මෙයින් වඩාත්ම බරපතළ තත්ත්වයේ තිබෙන්නේ ස්ටෙයින්ගේ ආබාධයයි. පසුගිය සඳුඳා පාකිස්තානය සමග පැවැති පෙරහුරු තරගයේදී ඔහුට යැවීමට හැකිවූයේ ඕවර පහක් පමණි.අපහසුවෙන් පිටියෙන් ඉවත් වූ ස්ටෙයින් ‘ස්කෑන්’ පරීක්ෂණයකට ලක් කෙරුනු අතර එහිදී ඔහුගේ මාංශපේශියක ඉදිමීමක් පෙන්නුම් කර තිබේ. ස්ටෙයින්ට සුවය ලැබීම සඳහා අවසන් මොහොත එළැඹෙන තෙක්ම අවස්ථාව ලබා දීමට දකුණු අප්‍රිකාව තීරණය කර තිබේ.ඔහුට ක්‍රීඩා කිරීමට නොහැකි වුවහොත් ඒ වෙනුවට රෝරි ක්ලීන්වෙල්ඩ්ට් කණ්ඩායමට එක්වනු ඇති අතර ඒ අනුව දකුණු අප්‍රිකාවේ වේග පන්දු බළඇණිය මොන් මෝකල් හා ලොන්වැබෝ සොට්සොබි ද සමගින් ත්‍රිපුද්ගල බළඇණියක් වනු ඇත. ඩි විලියර්ස්ගේ තත්ත්වය පැටලිලි සහගතය.ඔහු වෙනුවට ආදේශයක් අවශ්‍ය ඇයිද යන්න දකුණු අප්‍රිකාව ඔවුන්ගේ නිවේදනයේ පැහැදිළිව දක්වා නැත. “නායකයා හොඳින් ඉන්නවා. ඩි කොක් ඇතුළත් කිරීම කළින් ඉඳන්ම අපේ සැලසුමේ තිබුණා. ඩි විලියර්ස් අන්තිම මිනිත්තුවේදී ආබාධයකට ලක්වුනොත් ඩි කොක් යොදා ගන්නවා” යැයි දකුණු අප්‍රිකා කණ්ඩායමේ කළමනාකරු මොහමඩ් මූසජී ප්‍රකාශ කර තිබේ. ඩි විලියර්ස්ට කොන්දේ අමාරුවක ඉතිහාසයක් තිබේ.කෙසේ වෙතත්, ඩි කොක් ක්‍රීඩා කරවීමට නම් ඒ සඳහා ජගත් ක්‍රිකට් කවුන්සලයේ තරග තාක්ෂණ කමිටුවේ අනුමැතිය ලබා ගත යුතු වෙයි. ඒ, ඔහු කළින් නම් කළ පහළොස් දෙනාගේ කණ්ඩායමේ නොසිටි බැවිණි.ඩි විලියර්ස්ට ක්‍රීඩා කිරීමට නොහැකි වුවහොත් දකුණු අප්‍රිකාවට ඔවුන්ගේ නායකයා මෙන්ම වඩාත්ම පළපුරුදු පිතිකරුවා අහිමි වනු ඇත. එවිට දකුණු අප්‍රිකානු විස්සයි20 නායක ෆෆ් ඩු ප්ලෙසිස් අද තරගයේදී කණ්ඩායම මෙහෙයවනු ඇත. ඩි විලියර්ස්ගේ කඩුලු රැකීමේ කාර්යය මෙන්ම පිතිකරු පෙලේ විලියර්ස්ගේ ස්ථානයේ ක්‍රීඩා කිරීමද ඩි කොක් ට පැවරෙනු ඇත.මහේන්ද්‍ර සිං දෝනි විචක්ෂණ බුද්ධියක් ඇති නායකයෙකි. තීරණාත්මක තරග පැවැත්වෙන්නේ ලොව කොතැනකද, ඒ සෑම අවස්ථාවකම ඉතාමත් සටන්කාමී පිරිසක් බව ඔහුගේ කණ්ඩායම අවස්ථා ගණනාවකදීම ඔප්පු කර තිබේ. පිත්තෙන් මෙන්ම පන්දුවෙන්ද ආක්‍රමණශීලී තරුණ ක්‍රීඩකයන් කිහිප දෙනෙකු ඉන්දියා කණ්ඩායමට ඇතුළත් කිරීමට තරම් එරට තේරීම් නිළධාරීන් නිර්භීත වී තිබේ.බොහේ පල දරන පිතිකරු විරාට් කෝලිගෙන් ඉන්දියාව ලකුණු බලාපොරොත්තු වනු ඇත. ශ්‍රී ලංකාව සමග පැවැති පෙරහුරු තරගයේදී කෝලි අනගි ශතකයක් වාර්තා කිරීමට සමත් විය. සුරේෂ් රයිනා, රෝහිත් ෂර්මා, මුරලි විජේ හා දිනේෂ් කර්තික් ද ලකුණු ලබා ගැනීමට හපන් පිතිකරුවෝ වෙති. ඉෂාන්ට් ෂර්මා ඉන්දීය පන්දු බළඇණිය මෙහෙයවනු ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=s1306064</link>
    <topic>කාල්ටන් සෙවන්ස් ක්‍රීඩක වෙන්දේසියේ විශ්වමිත්‍ර වැඩිම මිලකට අලෙවි වෙයි</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් තරගබිමේ ප්‍රබලතම ක්‍රීඩකයකු වන සී.ආර්. ක්‍රිඩා සමාජයේ විශ්වමිත්‍ර ජයසිංහ මෙවර කාල්ටන් සෙවන්ස් රගර් තරගාවලියේ ක්‍රීඩක වෙන්දේසියේ දී වැඩිම මිලකට අලෙවි වූ ක්‍රීඩකයා බවට පත්විය. නෝදර්න් ග්ලැඩියේටර් කණ්ඩායම විසින් ඔහු මිළ දී ගනු ලැබුවේ රුපියල් මිලියන 2.35ක මුදලකටය.කාල්ටන් සෙවන්ස් රගර් තරගාවලිය නියෝජනය කරන කණ්ඩායම් 10ක් අතර පෙරේදා ලක්ෂ්මන් කදිර්ගාමර් මධ්‍යස්ථානයේ දී මෙරට රගර් තරගබිමේ දක්ෂතම ක්‍රීඩකයන් 140දෙනකු රුපියල් මිලියන 78.7 කට ආසන්න මිළකට අලෙවි විය.දැඩි තරගකාරිත්වයක් පැවැති මෙවර ක්‍රීඩක වෙන්දේසියේ දී නෝර්ත් සෙන්ට්‍රල් ටයිපූන්ස් කණ්ඩායම හැව්ලොක්ස් පිලේ ප්‍රබල ක්‍රීඩක සඳුන් හේරත් මිලියන 2.1ක මුදලකට මිළදී ගත්තේය. ක්‍රීඩක වෙන්දේසියේ වැඩිම මිළකට අලෙවි වූ තුන්වැනි ක්‍රීඩකයා වූයේ මහනුවර ක්‍රීඩා සමාජයේ නුවන් හෙට්ටිආරච්චිය.ඔහු රුපියල් මිලියන 1.95ක මුදලකට අලෙවිවූයේ නෝර්ත් වෙස්ටර්න් බ්ලැක්ස් කණ්ඩායමටය. ඔවුන් මොහොමඩ් ශෙරිෆ් මිළ දී ගනු ලැබුවේ මිලියන 1.9ක මුදලකටය. නෝර්ත් සෙන්ට්‍රල් ටයිපූන්ස් කණ්ඩායම මහනුවර ක්‍රීඩා සමාජයේ ප්‍රබල ක්‍රීඩක රොෂාන් වීරරත්න මිළ දී ගනු ලැබුවේ ද මිලියන 1.9ක මුදලකටය.මෙවර ක්‍රීඩක වෙන්දේසියේ වැඩිම මිළකට අලෙවි වූ 6වැනි ක්‍රීඩකයා වූයේ මිතුන් හපුගොඩය. නෝදර්න් ගැලැඩියේටර් කණ්ඩායම ඔහු මිලියන 1.8කට මිළ දී ගත්තේය.සෙන්ට්‍රල් කිංග්ස් කණ්ඩායම කවිඳු පෙරේරා මිලියන 1.75ක මුදලකට මිළදී ගත් අතර සබරගමුව ස්‍ටැලියොන්ස් කණ්ඩායම විසින් චුල සුසන්ත මිළ දී ගනු ලැබුවේ මිලියන 1.7කටය. දිනූෂ චතුරංග සදර්න් ෂාක්ස් කණ්ඩායමට මිලියන 1.65කට අලෙවි වූ අතර අසාන් ද කොස්තා ඌව වයිපර්ස් කණ්ඩායමට මිලියන 1.6කට අලෙවි විය.සදර්න් ෂාක්ස් කණ්ඩායම විසින් රජිත අබේකෝන් මිලියන 1.55කට මිළ දී ගත් අතර ජේසන් දිසානායක සහ ලසින්ත ද කොස්තා සෙන්ට්‍රල් කිංග්ස් කණ්ඩායමට අලෙවි වූයේ මිලියන 1.5කටය. සයුරි ඇන්තනී මිලියන 1.3කට නෝර්ත් සෙන්ට්‍රල් ටයිපූන්ස් කණ්ඩායම මිළ දී ගත් අතර සාලිය කුමාර ජැෆ්නා චැලෙන්ජර්ස් කණ්ඩායමටත්, නිරෝෂන් ප්‍රනාන්දු නෝර්ත් වෙස්ටර්න් බ්ලැක්ස් කණ්ඩායමටත්, සසංක ආරියරත්න සෙන්ට්‍රල් කිංග්ස් කණ්ඩායමටත්, ෂැරෝ ප්‍රනාන්දු ඌව වයිපර්ස් කණ්ඩායමටත් අලෙවි වූයේ මිලියන 1.2ක මුදලකටය.මෙවර ක්‍රීඩක වෙන්දේසියේ දී කැපී පෙනුණු සිදුවීම වූයේ කාල්ටන් සෙවන්ස් තරගාවලියේ වෙන්දේසි කළ කණ්ඩායම් නායකයන් වැඩි ප්‍රමාණයක් අබිබවා යාමට ක්‍රීඩකයන් සමත්වීමය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=s1306065</link>
    <topic>පාපන්දු පුහුණු වැඩමුළුවේ ප්‍රථම වැඩසටහන . . .</topic>
    <author/>
    <content>තාරුණ්‍යයට හෙටක් සංවිධානය සහ ස්ටැන්ඩර්ට් චාර්ටඩ් බැංකුව එක්ව සංවිධානය කරන දීප ව්‍යාප්ත පාපන්දු පුහුණු වැඩමුළුවේ ප්‍රථම වැඩසටහන පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පසුගියදා යාපනය දොරේඅප්පා ක්‍රීඩාංගණයේදී ආරම්භ විය. යාපනය දිස්ත්‍රික් ආඥාපති මේජර් ජනරාල් හතුරුසිංහ, දකුණු පළාත්සභා මන්ත්‍රී කාංචන විජේසිංහ, යාපනය ශ්‍රී.ලං.නි.ප.සංවිධායක අංගජන්, ස්ටැන්ඩර්ඩ් චාර්ටඩ් බැංකුවේ ප්‍රධාන කළමනාකරු ප්‍රතාප් රාජසේකරන් මහත්වරු ද මේ අවස්ථාවට එක්වූහ. ඡායාරූපය-ශ්‍රීනාත් ප්‍රභාෂ්වර.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=s1306066</link>
    <topic>යුධ-ගුවන් හමුදා සවිඑසවීමේ ආධුනික ශූරතා දිනති</topic>
    <author/>
    <content>ශක්ති සවිඑසවීමේ ක්‍රීඩා සමාජය සංවිධානය කළ ශ්‍රී ලංකා ආධුනික සවිඑසවීමේ තරගාවලියේ සම ශූරයන් බවට පත්වීමට ශ්‍රී ලංකා යුද හමුදාව සහ ශ්‍රී ලංකා ගුවන් හමුදාව නියෝජනය කළ කණ්ඩායම් සමත්විය.තරගාවලියේ හොඳම බර ඔසවන්නා ලෙස එම්.රමේෂ් කුමාරත්, වැඩිම බර ඔසවන්නා ලෙස ඒ.ඊ.විජේවික්‍රමත් සම්මාන දිනාගත්තේය. මේ ක්‍රීඩයන් දෙදෙනාම මහනුවර තරුණ ක්‍රිස්තියානි සංගමය නියෝජන කළ ක්‍රීඩකයන් වීම විශේෂ සිදුවීමකි.තරගාවලියේ සමස්ත ප්‍රතිඵල මෙසේය.කි.ග්‍රෑ‍.59-1.එම්.රමේෂ් කුමාර් (තරුණ ක්‍රිස්තියානි සංගමය), 2.ජේ.එම්.ටී.එච්.කරුණාරත්න (ගුවන් හමුදාව), කි.ග්‍රෑ‍.66-1.එම්.වී.ජී.එස්.බණ්ඩාර (යුද හමුදාව), 2.ඩබ්.ඩබ්.අයි.රුක්මාල් දනපාල (ගුවන් හමුදාව), කි.ග්‍රෑ‍.74-1.කේ.බී.අයි‍.එම්.සෞම්‍යනායක (යුද හමුදාව), 2.ඩබ්.එම්.යු‍.පී.වික්‍රමසිංහ (යුද හමුදාව), කි.ග්‍රෑ‍.83-1.පී.එච්.මනුල ජනිත් (ගුවන් හමුදාව), 2.ප්‍රගීත් නිෂාධ සේනාධීර (එන්.එම්.පෙරේරා ප්‍රජා මණ්ඩලය), කි.ග්‍රෑ‍.93-1.ඒ.ඊ.විජේවික්‍රම (තරුණ ක්‍රිස්තියානි සංගමය), 2.ආර්.ඩබ්.‍එම්.පී.ජී.ඒ.රාජපක්ෂ (ගුවන් හමුදාව), කි.ග්‍රෑ‍.105-1.මද්දුමගේ ඩිලාන් නිලංත අප්පුහාමි (තරුණ බෞද්ධ සංගමය), 2.සුගත් ප්‍රියදර්ශන (එන්.එම්.ප්‍රජා මණ්ඩලය)‍‍..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=s1306067</link>
    <topic>සචිත්-නදීකා පින්ලන්තයට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතාගේ ඉල්ලීමක් පරිදි ශ්‍රී ලංකාවේ හෙල්ල විසිකිරීමේ ඉසව්වල ඉදිරියෙන් සිටින නදීකා ලක්මාලි හා සචිත් මධුරංගට ජාත්‍යන්තර මලල ක්‍රීඩා සම්මේලනයෙන් පුහුණු ශිෂ්‍යත්ව දෙකක් පිරිනමා ඇත.ඒ අනුව පින්ලන්තයේ පිහිටි ජාත්‍යන්තර මලල ක්‍රීඩා පුහුණු මධ්‍යස්ථානයේ මාසයක පුහුණුවක් නදීකා ලක්මාලිට හා සචිත් මධුරංගට ලැබෙනු ඇත. මේ පුහුණුව උදෙසා නදීකා හා සචිත් පින්ලන්තය ලබා පිටත් වුහ.පින්ලනත්තයේ සිට ලබන මාසයේ පුනේහී පැවැත්වෙන ආසියානු මලල ක්‍රීඩා ශූරතාවලියට මේ දෙදෙනා සහභාගීවන බව ශ්‍රී ලංකා මලල ක්‍රීඩා සංගමයේ මාධ්‍ය ප්‍රකාශක ජී.එල්.එස්.පෙරේරා මහතා පැවැසීය.නිමාවට පත්වු ආසියානු ග්‍රොන් ප්‍රී තරගාවලියේ අදියර තුනේදීම නදීකා ලක්මාලි පළමු ස්ථානය දිනාගත් අතර සචිත් මධුරංග අවසන් අදියරේදී දෙවැනි ස්ථානයට පත්වුහ.නදීකා හා සචිත් හෙල්ල විසිකිරීමේ ඉසව්වලින් දැනට වඩා ප්‍රගතියක් ලැබිය හැකි දෙදෙනකු බව මලල ක්‍රීඩා විශේෂඥයින්ගේ මතයවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=f1306061</link>
    <topic>මැතිවරණ ක්‍රමය වෙනස් වෙන්න ඕනෑ</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන සමාජ තත්ත්වය දහතුන්වෙනි සංශෝධනය හා ව්‍යවස්ථාවේ සංශෝධන සිදුවිය යුතු බවට නැඟෙන සමාජ මතය හා තවත් කරුණු පිළිබඳව පාර්ලිමේන්තු මන්ත්‍රී ශාන්ත බණ්ඩාර මහතා සමඟ සිදු කළ සාකච්ඡාවකි මේ.දහතුන්වෙනි ආණ්ඩුක්‍රම සංශෝධනයට යළිත් සංශෝධන එක් කළ යුතු බවට ආණ්ඩු පක්ෂය නියෝජනය කරන දේශපාලන පක්ෂ විසින්ම ඉල්ලීම් මතු කර තිබෙනවා. මේ යෝජනා ගැන ආණ්ඩු පක්ෂය නියෝජනය කරන මන්ත්‍රීවරයකු විදිහට ඔබේ මතය පැහැදිලි කළ හැකිද?දහතුන්වෙනි සංශෝධනය නැතිනම් පළාත් සභා ක්‍රමය ඇති කළේ 1988 දී ජේ.ආර්.ජයවර්ධන මහතාගේ ආණ්ඩුව විසිනුයි. එදා එම සංශෝධනය ඇති කළේ එදා මෙරට තිබූ සමාජ දේශපාලන හා යුදමය වාතාවරණයට විසැඳුමක් ලබාදීමට අවශ්‍ය ප්‍රවේශයක් විදිහටයි.ඒත් අද තත්ත්වය ඊට වඩා සම්පූර්ණයෙන් වෙනස් වෙලා තිබෙන්නේ. මේ අලුත් වාතාවරණය අනුව ආණ්ඩු ක්‍රමයේ සංශෝධනයද සිදුවිය යුතුයි. එහෙම නැතිව පැරැණි දේවල් මුල් කරගෙන ඒවා තදින් අල්ලාගෙන කටයුතු කළ යුතු යැයි නියමයක් නැහැ.ඒ වගේම එදා දහතුන්වෙනි සංශෝධනය ඇති කළේ උතුරේ බෙදුම්වාදයට විසැඳුමක් විදිහටයි. ඒත් අද යුද වාතාවරණය නැහැ. ජාතින් අතර සමඟිය සහජීවනය ඇති වෙමින් පවතින යුගයක එයට සරිලන ලෙස දේශපාලන යාන්ත්‍රණයද වෙනස් විය යුතු යැයි කියන ස්ථාවරයේ තමයි මා සිටින්නේ.ඔබ කියන්නේ පළාත් සභා ක්‍රමය සම්පූර්ණයෙන්ම අහෝසි කළ යුතු බවද?නැහැ. පළාත් සභා ක්‍රමය තුළ රටට නොගැළපෙන අදට නොගැළපෙන අංග උපාංග තිබෙනවා. ඒවා වෙනස් කිරීම තමයි කළ යුත්තේ. ඒ සඳහා එකතුවීම තමයි විය යුත්තේ. අනවශ්‍ය දේවල් ඉවත් කර අවශ්‍ය දේවල් පමණක් ක්‍රියාත්මක කිරීම තමයි විය යුත්තේ.වර්තමාන පළාත් සභා ක්‍රමය තුළ ඇතැම් බලතල මධ්‍යම ආණ්ඩුවෙන් ගිලිහී ගොස් පළාත් සභා වෙත පැවරී තිබෙනවා. මෙය ඒකීය රාජ්‍ය කියන සංකල්පයට විශාල බාධාවක් විදිහටයි සලකන්න පුළුවන්කම තිබෙන්නේ.ඔබේ මතය පළාත් සභා මඟින් ගම්මට්ටමටත් ප්‍රාදේශීය මට්ටමටත් සේවයක් ඉටු කිරීමට නොහැකි බවද?පළාත් සභා මඟින් ගම්මට්ටම ප්‍රාදේශීය තලයට යම් කාර්ය ප්‍රමාණයක් ඉටුකළ හැකියි. ඒ නිසා පළාත් සභා ක්‍රමය සම්පූර්ණ නිශ්ඵල දෙයක් නොවෙයි. එම ක්‍රමයේ වැරැදි සහගත හා ගැටලු සහගත අංග පමණක් ඉවත් කළ යුතුයැයි මා සඳහන් කළේ ඒ නිසයි.විධායක ජනාධිපතිධුරය අහෝසි කළ යුතු බවට එජනිස හා විපක්ෂයේ ඇතැම් පාර්ශව මත පළකරනවා. ඒ ගැන ඔබේ අදහස පැහැදිලි කළ හැකිද?මම පුද්ගලිකව විශ්වාස කරන අදහස තමයි මේ විධායක ජනාධිපතිධුරය තවදුරටත් ඉදිරියටත් පැවැතිය යුතු බව, මේ විධායක ජනාධිපතිධුරය තිබීම නිසා තමයි අපට යුද්ධය ජයග්‍රහණය කිරීමට පුළුවන් වුණේ. දේශපාලන ස්ථාවරත්වයක් ඇති කිරීමට අවශ්‍ය නම් විධායක ජනාධිපතිධුරය ආරක්ෂා විය යුතුයි.අපට තවත් දුරට යා යුතු ඉලක්ක තිබෙනවා. රට සංවර්ධනය වෙත ගමන් කිරීමට රට ආර්ථික වශයෙන් ස්ථාවර කිරීමට අවශ්‍යතා තිබෙනවා. මේ සඳහා විධායක ජනාධිපතිධුරය තවත් කාලයකට තිබිය යුතුයි.අපට පුළුවන් යම් කාලයකදී අදාළ ඉලක්ක ජයගත් පසු විධායක ජනාධිපතිධුරය අහෝසි කිරීම ඇතුළු ඉලක්ක වෙත ගමන් කිරීමට ඒත් විධායක ජනාධිපතිධුරය තව දුරටත් ආරක්ෂා කළ හැකියි කියන මතය ශ්‍රී ලංකා නිදහස් පක්ෂයේ හෝ ආණ්ඩුවේ මතය නොවෙයි. මගේ පුද්ගලික අදහස කියන දේ පැහැදිලිව සඳහන් කළ යුතුයි.මැතිවරණ ක්‍රමයේ සංශෝධනයක් විය යුතු බැව් ඔබ විශ්වාස කරනවා ද?ඒ සඳහා මූලික පියවර විදිහට ප්‍රාදේශීය සභා හා නගර සභා මැතිවරණවලට කොට්ඨාස ක්‍රමය හඳුන්වා දී තිබෙනවා.මේ මැතිවරණ ක්‍රම සංශෝධනයේ ආරම්භය විදිහට හඳුන්වන්න පුළුවන්.ඉදිරියේ දී මේ මැතිවරණ ක්‍රමයේ සංශෝධනය මහ මැතිවරණ හා පළාත් සභා මැතිවරණවලට ද අදාළ කර ගැනීමට පුළුවන්.මා ද පුද්ගලිකව විශ්වාස කරනවා මැතිවරණ ක්‍රමය විශාල වෙනසකට භාජනය විය යුතු බවට.ප්‍රාදේශීය දේශපාලනඥයන්ගේ ක්‍රියාකලාපය හා ඔවුන්ගේ දේශපාලන බලවත්කම් මත නීතිය ක්‍රියාත්මක නොවීම යන කරුණු ගැන රටේ විශාල කතිකාවතක් ඇතිවෙලා තිබෙනවා. තරුණ දේශපාලනඥයකු විදිහට ඔබේ අදහස මොනවගේ ද?මම විශ්වාස කරනවා රටේ නීතිය සැමට සමානව ක්‍රියාත්මක විය යුතුª බවට. රටේ නීතියට තරාතිරම තත්ත්වය කුමක්ද කියලා සලකා බැලීමක් සිදුවිය යුතු නැහැ. ගමක වුණත් ගුටි බැට හුවමාරුවක් වී එක් පාර්ශ්වයක් තුවාල වූ පසු එයට මුල් වූ අනෙක් පාර්ශ්වය සැඟවී සිටිනවා. මේ විදිහේ දේවල් ඕනෑ තරම් ගම්මට්ටමින් සිදු වුණත් මෙවැනි දේකට ප්‍රාදේශීය දේශපාලනඥයකු මැදිහත් වුණොත් එයට ලැබෙන මාධ්‍ය ප්‍රචාරය ඉහළයි.ඇඹිලිපිටිය ප්‍රාදේශීය සභාවේ සභාපතිවරයා දැන් පොලිස් භාරයට පත්ව රිමාන්ඩ් බන්ධනාගාරයට යොමුකර තිබෙනවා. ඒ නිසා යම් යම් අඩුපාඩු තිබුණත් මේ රටේ නීතිය ක්‍රියාත්මක වෙනවා. ඒක එහෙම නොවෙයි කියා කිසිවකුට කියන්න බැහැ.ඒත් එක්සත් ජාතික පක්‍ෂය බලයේ සිටි යුගයේ දී නීතිය පිළිබඳව තබා නීතියේ මූලික මූලධර්ම පිළිබඳව හෝ තැකීමක් නොකර තමයි කටයුතු කළේ. මට ඒ ගැන පුද්ගලික අත්දැකීම් තිබෙනවා. 2001 දී මගේ ආසනයේ සිදුවූ ප්‍රචණ්ඩකාරි ක්‍රියා පිළිබඳව පොලිසිය පැමිණිලි භාර ගැනීමක් හෝ සිදු කළේ නැහැ. එදා ඒ විදිහේ තත්ත්වයකුයි තිබුණේ.අද ඒ විදිහේ වාතාවරණයක් දක්නට නැහැ. එදා එක්සත් ජාතික පක්‍ෂය පොලිසිය වෙත විශාල ලෙස බලපෑම් එල්ල කළා පමණක් නොවෙයි එදා එජාප ආණ්ඩුව කල්පනා කළේ පොලිසිය කියන්නෙත් ඔවුන්ගේ දේශපාලන පක්‍ෂයේම ශාඛාවක් ලෙසයි. අද සුදනන් විදිහට කතා කරන්නේ මේ විදිහේ අපකීර්තිමත් අතීතයක් තිබෙන පිරිසකුයි.එක්සත් ජාතික පක්‍ෂය ඉදිරියේ දී ක්‍රියාත්මක කිරීම සඳහා අලුත් ආණ්ඩුක්‍රම ව්‍යවස්ථා යෝජනාවලියක් ඉදිරිපත් කර තිබෙනවා. මේ ගැන ඔබේ මතය පැහැදිලි කළ හැකි ද?එක්සත් ජාතික පක්‍ෂය ඉදිරිපත් කළ ව්‍යවස්ථා යෝජනාවලිය ගැන කතා කිරීමෙන් ප්‍රතිඵලයක් නැහැ. මොකද මේ ගොල්ලෝ තවත් දීර්ඝ කාලයකට බලයට එන පිරිසක් නොවෙයි. නිසි ජනතා සහයෝගයක් නැති සාමාන්‍ය වැසියාගේ් තබා තම පාක්‍ෂිකයාගේ විශ්වාසය හෝ දිනා ගැනීමට එජාප නායකයා සමත්වෙලා නැහැ.මේ තත්ත්වය තුළ ආණ්ඩුවක් පිහිටුවීම එක්සත් ජාතික පක්‍ෂයට සිහිනයක් පමණයි. ඒ නිසා ඔවුන් බලයට පත් වූ පසු ඉදිරිපත් කරන ආණ්ඩුක්‍රම ව්‍යවස්ථාවක් ගැන කතා කිරීම නිෂ්ඵල දෙයක් විදිහටයි හඳුන්වා දීමට පුළුවන්.වයඹ, මධ්‍යම හා උතුරු පළාත් මැතිවරණ ඉදිරියේ දී පැවැත්වීමට නියමිතව තිබෙනවා. මේ මැතිවරණවලට මුහුණ දීමට ආණ්ඩු පක්‍ෂයට ඇති සැලැසුම් හා හැකියාව පිළිබඳව පැහැදිලි කළ හැකි ද?අපි මැතිවරණවලට මුහුණ දෙන්නේ සැලැසුම් සහගතව පමණක් නොවෙයි, අපි ජනතාව වෙනුවෙන් විශාල කාර්ය භාරයක් ඉටුකර තිබෙනවා. ගම් මට්ටමේ මෙතෙක් නොවු විරූ තරම් මනා සංවර්ධන ව්‍යාපෘති ප්‍රමාණයක් ගම් මට්ටමට ලබාදී තිබෙනවා. ආර්ථික පැත්තෙන් ජනතාවට ශක්තියක් ලබා දී තිබෙනවා.එපමණක් නොවෙයි යුද්ධයෙන් පීඩා විඳි උතුරු පළාත තුළ මහා පරිමාණ සංවර්ධනයක් පමණක් නොවෙයි යුද්ධයෙන් අවතැන් වූවන් නැවත පදිංචි කිරීම් ද විශාල ප්‍රමාණයක් නිමාවට පත්කර තිබෙනවා. ඒ සියලු දේ නිසා එක්සත් ජනතා නිදහස් සන්ධානය විදිහට අපට ජනතාව ඉදිරියට යාමටත් ඔවුන්ගේ විශ්වාසය දිනා ගැනීමටත් හැකියාව හා ශක්තිය තිබෙනවා.මෙවර දැයට කිරුළ ප්‍රදර්ශනය හා සංවර්ධන ව්‍යාපෘති සඳහා තෝරාගෙන ඇත්තේ වයඹ පළාත හා කෑගල්ල දිස්ත්‍රික්කයයි. මේ සඳහා සූදානම මොන වගේ ද?බැසිල් රාජපක්‍ෂ ඇමැතිතුමාගේ හා රංජිත් සියඹලාපිටිය ඇමැතිතුමාගේ මඟ පෙන්වීම යටතේ දැයට කිරුළ සංවර්ධන කටයුතු ආරම්භ කිරීමට නියමිතයි. මෙමඟින් මේ දිස්ත්‍රික්කවල විශාල යටිතල පහසුකම් සංවර්ධනයකට මුල පිරීමට නියමිතයි.මේ පළාත්වල ස්ථිර වහලක් නැති නිවෙස් විශාල ප්‍රමාණයක් තිබෙනවා. ඔවුන්ට ස්ථිර සෙවණක් ලබාදීමට කටයුතු කරනවා. විදුලිය ලබාදීම් සම්පූර්ණ කිරීමටත් මාර්ග සංවර්ධනය ඇති කිරීමටත් මේ කාර්ය සඳහා ඇතුළත්ව තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=f1306062</link>
    <topic>සිවම්මා ධනපාල එදාට වඩා ගැළපෙන්නේ අදටයි</topic>
    <author>සටහන සමදරා ජයසිංහ</author>
    <content>සිනහව ප්‍රබල සන්නිවේදන මාධ්‍යයකි. සින­ාසීමට ඕනෑම අයෙකු සමත් වුව ද, සිනහා ගැන්වීමට නම් උපන් හපන්කමක් තිබිය යුතු ම ය. හෙළ සිනමාමේ විකට රජවරුන් වූ එඩී ජයමාන්න, ෆ්‍රෙඩී සිල්වා මෙන් ම ටෙනිසන් කුරේ ද අන් අය සිනහා සයුරේ ගිල්වීමට අපූරු හැකියාවක් දෝතින් ගෙන ආ දක්ෂ නළුවෙකි. දශක තුනකටත් වඩා දිගු වූ සිය කලා දිවිය තුළදී, සිනමාව හා පුංචි තිරය හරහා ඔබ අප සිනහා ගැන්වූ ඔහු, වේදිකාවට සිනහව රැගෙන එන්නටද අමතක කළේ නැත. කුරුල්ලා, මෑන් ද මෑන්, අයි ඈම් ශ්‍රී ලංකා වැනි වේදිකා නාට්‍ය තුළින් වේදිකාව තරණය කළ ටෙනිසන් කුරේ ,නැවත අලුත් නිර්මාණයකට මුල පුරා ඇත. අද රසමංජරි කතාබහ ඒ වෙනුවෙනි.කුමකටද මේ ලහි ලහියේ සුදානම් වන්නේ?මගේ ප්‍රේක්ෂක හිතවතුන්ගේ රසවින්දනය වෙනුවෙන් නැවත වේදිකා නාට්‍යයක් රංගගත කිරීමටයි මේ දිනවල සූදානම් වන්නේ. මෙය වර්ෂ 1911 දි මුලින්ම වේදිකාගත කර ඇති සිවම්මා ධනපාල වේදිකා නාට්‍යය මෙය ආර්ථාන්විත හාස්‍ය නාට්‍යයක්.මෙහි මුල් නිර්මාණයේ අන්තර්ගතය වෙනස් නොකොට නූතන සමාජයට ගැළපෙන ලෙස සරල බසින් කතාවලියා. ප්‍රේක්ෂකයා හමුවට ගෙන ඒමට තමයි මම උත්සහා ගත්තේ. අයි ඈම් ශ්‍රී ලංකා” නාට්‍ය වගේම සිවම්මා ධනපාල නාට්‍යත් රජ විහිලු තියෙන හංස්‍යයෙන් පිරි නාට්‍යයක්. මෙය මේ මස 10 වැනිදා ටවර් රඟහලේ දී සවස 3.30 සහ 6.30ට රඟ දක්වනවා.වසර සියයකට වඩා පැරැණි මේ නාට්‍ය ඔබ අතට ලැබුණේ කොහොමද?මෙම කතාවේ නිර්මාතෘ වන්නේ නිතීඥ චාල්ස් ඩයස් සූරින්. ඒ කියන්නේ අමාත්‍ය ලක්ෂ්මන් ජයකොඩි මහතාගේ සීයා. ලක්‍ෂ්මන් ජයකොඩි ඇමැතිතුමා මේ කතාව පසුව භාරදිලා තියෙන්නේ වික්ටර් වික්‍රමගේ මහත්තයට වික්ටර් වික්‍රමගේ මහතා තමයි මේ කතාව නිර්මාණය කරලා නැවැත රංග ගත කරන්න කියලා මට යෝජනා කළේ. මේ නාට්‍ය ඒ කාලේත් ඒ කියන්නේ 1911 දීත් ඉහළ ප්‍රේක්ෂක ප්‍රතිචාර ලැබුණු නාට්‍යයක් . දුටුගැමුණු සහ එළාර රජ සමය පසුබිම් කරගත් මෙම කතාවේ සාලිය අශෝක මාලා කතා පුවතක් තිබෙනවා.මෙහි කෙටි ගීත 60ක් පමණ ඇතුළත්. ඒ කලේ මේ නාට්‍ය බලන්න මිනිස්සු කරත්ත පුරවලා ඇවිති තිබුණේ. එළිවෙනකම්ම ටවර් හෝල් එකේ නාට්‍ය පෙන්නලා තිබුණා. මේ අවුරුදු සියයටම විවිධ නළු නිළියන් වරින්වර මෙහි රඟපාලා තිබෙනවා. ඒ අතරින් අපේ ජ්‍යෙෂ්ඨ නළුනිළියන් වන එඩි ජයමාන්න, රුක්මණිදේවි ඉන්පසු පරපුරේ මාලිනි ෆොන්සේකා, විණා ජයකොඩි, සුමනා අමරසිංහ, එල්. එම්. පෙරේරා විශේෂයි.මෙතරම් පැරැණි නාට්‍යයක් මේ කාලේට ගැළපෙනවා කියා සිතුවාද?මෙහි ප්‍රධාන චරිත දෙකයි. එකක් ධනපාල අනෙක සිවම්මා කියන ස්ත්‍රි චරිතය මෙහි ධනපාල කියන්නේ බොහෝම අහිංසක තරුණයෙක්. සිවම්මා බොහෝම රූමත් වගේම කපටි, චපල පිරිමින්ව යහළු කරගෙන මුලාවේ දමන වෙසඟනකට සමාන චරිතයක් . මේ නාට්‍ය පුරාම තිබෙන්නේ සිවම්මාට රැවටෙන ධනපාලට වෙන දේ හා පසුව අනුන්ව රවටන සිවම්මාට වන විනාශය. මම හිතනවා මෙය එදාට වගේම අද සමාජයටත් ඔබිනවා. ධනපාලට වෙච්චදේ මේ කාලේ බොහෝ පෙම්වතුන්ටත් වෙනවා. සිවම්මලා වැනි ස්ත්‍රින් අද සමාජයෙක් ඕනෑ තරම් ඉන්නවා. අදත් එදා වගේම ගැහැනු මුල්වෙලා, මිනිසුන් මහ මඟට ඇදලා දානවා.කාලේ වෙනස් වුනාට මිනිස්සුන්ගේ ගතිගුණ වෙනන්වෙලා නැහැ. එදා ආදරය, රැවටීම අදටත් තිබෙනවා. එදා වගේම අදටත් මිනිස්සු ආදරයට ආදරෙයි. ඒ වගේම හස්‍යයටත් ඉන් ලැබෙන වින්දනයටත් එදා වගේම අදටත් ප්‍රේක්ෂකයෝ කැමතියි. අලුතින් මම මෙහි වෙනස් කළේ භාෂාව පමණයි. පැරැණි කතාවේ වචනවල තිබුණ දීර්ඝ බව අඩු කරලා තරමක් ලිහිල් සරල වචන යොදා තිබෙනවා. නමුත් මේ කතාවේ අන්තර්ගතයට කිසිම වෙනසක් මම කළේ නැහැ.60 කට අධික ගණනක් තිබු ගීත නම් මම බිංදුව කපා හැරියා . දැන් තියෙන්නේ ගීත 6 යි. මොක ද ගීත 60ක් දලා එළිවෙනකම් නාට්‍ය බලන්න එදා වගේ මිනිස්සු අද එන්නේ නැහැනේ. නාට්‍යයන් බලන්න මිනිස්සු රඳවා ගන්න පුළුවන් පැය 2ක් හෝ 3ක් පමණයි.මෙවැනි ඓතිහාසික නාට්‍යයකට හාස්‍ය එකතු කිරීම සම්බන්ධව ඔබට චෝදනාවක් තිබුණා නේද?සිවම්මා ධනපාල නාට්‍ය මීට වසර 12කට පෙර මම රඟපාන්න හා වේදිකා ගත කරන්න හැදු වේලාවේ ඇතැම් අය මට චෝදනා කළා ටෙනිසන් වගේ විකට නළුවෙකුට ඇයි මේ වගේ පැරණි වටිනා නාට්‍යයක් දුන්නේ කියාල. එදා ඇතිවුණ කලකිරිම නිසා මම මේ නාට්‍ය කරන එක නවත්තලා දැම්මා.ඒත් දෛවයට අනුව නැවත වසර 12කට පසු මට විරුද්ධ වූ අයම නැවත කිව්වා. මේ නාට්‍ය කරන්න මා හැරෙන්න වෙන සුදුස්සෙක් නැහැ කියලා. ඒ වගේ වික්ටර් වික්‍රමගේ මහතාත් මට යෝජනා කළා “ටෙනිසන් කො‍ෙහාම හරි මේ නාට්‍ය කරන්න කියලා. ඒ හින්දා මම තීරණය කළා මේ නාට්‍ය නැවැත කරන්න. මොකද මේ නාට්‍ය හරහා සමාජයට හොඳ පණිවිඩයක් දිය හැකියි. එදා පැරැණි නාට්‍යවල තිබුණු දෙයක් තමයි කළ කළ දේ පලපල දේ කියන එක. මේ නාට්‍යයේත් ඒක පෙන්නුම් කරනවා.ඔබගේ සෑම වේදිකා නාට්‍යයකටම හාස්‍ය උපයෝගි කර ගත්තා. එය සාර්ථකද?අති සාර්ථකයි. කවදත් මගේ නාට්‍ය බලන්න සෙනඟ හිටියා. හාස්‍ය මිනිස්සුන්ට අවශ්‍ය දෙයක්. මම උත්සහා දරන්නේ හාස්‍ය තුළින් ප්‍රේක්ෂකයාට රසයක් ලබා දෙන්න. මේක සේවයක් විශාල පිනක්. මගේ ශෛලිය තමයි හස්‍ය. හස්‍ය තුළින් සිනහව. සිනහාවීමෙන් ලේ පිරිසුදුවීම, ලේ පිරිසුදු වීමෙන් නිරෝගිකම. මම හැම නාට්‍යයකටම මෙය තේමාව විදිහට ගන්නවා. මිනිස්සුන්ව නිරෝගි කරන එක පිංකමක් නෙමෙයිද? මම හිතන්නේ මම සාර්ථකයි. මොකද ලෝ‍ෙක් තියෙන අමාරුම රංගනය තමයි හස්‍ය රංගනය. උපතින්ම වාසනාවට මට ඒ හැකියාව ලැබිලා තිබෙනවා. එකෙන් මම ප්‍රයෝජනය ගන්නවා වගේම විශාල සමාජ සේවයකුත් කරනවා.මේ නාට්‍යයේ ශිල්පි දායකත්වය කෙසේද?ධනපාලාගේ් චරිතය රඟපාන්නේ ටෙනිසන් කුරේ වන මම ප්‍රේමදාස විතානගේ, සුනිල් ලියනආරච්චි, රවින්ද්‍ර කෝදාගොඩ, සාලිය කුමාර ශ්‍රී, තුසිත විරසිංහ, ශෙහාන් කොඩිකාර, පී. ඩී. ලක්ෂ්මන්, ජෙරාඩ් වික්සන්, නිෂානි ගමගේ, සජනා , පිරිස්, චතුරිකා අරියවංශ , රශ්මි පුෂ්පිකා, මුතුලතා සහ ගයනි මෙහි රංගනයෙන් දායක වෙනවා. තේමා ගීතය ප්‍රවිණ නිවේදක, ලේක්හවුස් ආයතනයේ කර්තෘ මණ්ඩල අධ්‍යක්‍ෂ සීලරත්න සෙනරත් මහතාගෙන් සහ සංගීතය දිනේෂ් සුබසිංහගෙන් නිර්මාණය වනවා. මම මගේ ප්‍රේක්ෂක හිතවතුන් සැමදෙනාටම විවෘත ආරාධනාවක් කරනවා. එන්න නරඹන්න 10 වැනිදාට සිවම්මා ධනපාල වේදිකා නාට්‍යය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=f1306063</link>
    <topic>හාස්‍යයෙන් පමණක්වින්දනයක් ලබන්න</topic>
    <author>-සමදරා</author>
    <content>1998 දී ගිනි දඬු හෙවන වේදිකා නාට්‍යයේ සිට නොකඩවා සම්මානයට පාත්‍ර වූ භිම භූමි, නිශ්ශබ්ද වනු, සමාවෙන්න වැරදීමක්, දොන් ජුවාන්, ජන මිතුරා, සිහිනවලට පාට දෙන්න නාට්‍යය නිර්මාණය කළ ප්‍රවීණ නාට්‍යවේදී සුනිල් චන්ද්‍රසිරි මහතාගේ නවතම වේදිකා නාට්‍ය නිර්මාණය වූ ආදරණීය සංවාදයක් 2013 රාජ්‍ය නාට්‍ය උළෙලේ දී ප්‍රධාන සම්මාන හයකින් පිදුම් ලැබීමට සමත් විය. මේ මස 9 වැනිදා සවස 6.30 ට ලුම්බිණි රඟහලේදී වේදිකා ගතවන මේ නාට්‍ය පිළිබඳ සුනිල් චන්ද්‍රසිරි මහතා රසමංජරි සමඟ කළ කතාබහකි මේ...!“ආදරණීය සංවාදයක්” කුමක්ද ඒ ?ආදරණීය සංවාදයක් ගොඩනැඟුණේ උරුගුවේ ජාතික මාරියෝ බෙනෙඩිට්ගේ “පෙඩ්රො ඇන්ඩ් ද කැප්ටන් නාට්‍යයේ සිංහල අනුවර්තිත නාට්‍ය නිෂ්පාදනයක් ලෙසයි. බලකාමයෙන් මත්වුණු ඒකාධිපති නිලධාරියෙකුගේ අධීක්‍ෂණය යටතේ දේශපාලන සිරකරුවකු විඳින වද හිංසා පිළිබඳ භාවමය අත්දැකීමක් ගෙනෙන මෙහි නිලධාරියා සහ සිරකරුවා යන දෙදෙනාම සංවේදී මිනිසුන් දෙදෙනකු ලෙස තමයි සැලකෙන්නේ.වෙනත් රටක, වෙනත් ජාතියෙකුගේ නිර්මාණයක් ලාංකේය සමාජයට ඔබිනවාද?පරිවර්තන නාට්‍යයක් ප්‍රේක්‍ෂකයාට ඇහෙන්න පුළුවන් වුවත් අපේ ලංකාවේ වටපිටාවට ගැළපෙන විදිහට නිර්මාණය කළ විට එය ප්‍රේක්‍ෂකයාට දැනෙනවා. මෙම කතාවේ වස්තු විෂය වන බලකාමයෙන් මත්වුණ ඒකාධිපති නිලධාරියෙකුගේ අධීක්‍ෂණය යටතේ දේශපාලන සිරකරුවකු විඳින කෲර වධ හිංසා පිළිබඳ මෙම භාවමය අත්දැකීම ආඥාදායක පාලනයක් පවතින ඕනෑම රටකට පොදු අත්දැකීමක් වන්න පුළුවන්. එම වධකාගාරය සහිත රහසිගත ස්ථානය එකී ඕනෑම රටක මේ මොහොතේ වුවත් සක්‍රීයව පැවැතිය හැකියි.ඔබ මෙයින් කිසියම් කාලයක්, පුද්ගල‍ෙයක් සං‍ෙක්තවත් කරන්න උත්සහා කරනවාද?මෙම නිර්මාණය හරහා කිසිම කාලවකවානුවක්, දේශපාලන සංවිධානයක් හෝ කිසිම දේශපාලන චරිතයක් හුවා දැක්වීමක් කරන්නේ නැහැ. හුදෙක්ම මට අවශ්‍ය පූර්ණ පුද්ගලයින් තුළ තිබෙන විවිධාකාර ගතිගුණ අතර කෙතරම් දරුණු පුද්ගලයෙකු තුළ වුවත් සංවේදී මනුෂ්‍යයෙකු ජීවත්වන බව අඟවන්න. මෙහිදී වධ හිංසාවට ලක්වන සිරකරුවා හා වද දෙන නිලධාරියා අතර ඇතිවන සංවාදය එම මානුෂීය ගැටුම පිළිබිඹු කරන්නක්.ආදරණීය සංවාදයක් ලෙස මෙය නම් කිරීමට සිතුවෙත් එකිනෙකට නොගැළපෙන ක්‍රියාවන් දෙකක නිරත වන මේ පුද්ගලයන් දෙදෙනා අතර පසුව ඇතිවන හෘදයාංගම කතාබහ ඒ තරමට අප හදවත්වලට සංවේදී වන නිසා.මෙවර රාජ්‍ය නාට්‍ය උළෙලේ දී මේ නාට්‍යය සම්මානයට පාත්‍ර වුණා. ඒ පිළිබඳ කතා කළොත්?රාජ්‍ය නාට්‍ය උළෙලේ දී 2012 වසරේ හොඳම නාට්‍ය, හොඳම අධ්‍යක්‍ෂණය, හොඳම ස්වීය නොවන රචනය, හොඳම නළුවා, හොඳම වේෂ නිරූපණය සහ හොඳම රංගාලෝකය සඳහා ප්‍රධාන සම්මාන 6 ක් ලැබුවා.ඒ පිළිබඳ නිහතමානී ආඩම්බරයක් තිබෙනවා. විදේශීය කෘතියක් වුවත් එය ලාංකේය සමාජයට අනුවර්තනය කිරීමේදී මා සාර්ථක වුණා කියලා විශ්වාස කරනවා.ලාංකේය සමාජය තුළ මා කම්පනයට පත්කළ යම්කිසි සිද්ධියක් හෝ අත්දැකීමක් මා ලද විට එය නිර්මාණයක් ලෙස නිෂ්පාදනය කිරීමට මා පෙලඹෙනවා. සමාජයේ සිදුවීම් පිළිබඳ නාට්‍යවේදියෙක් වශයෙන්, මා අවදියෙන් හා විමසිල්ලෙන් සිටින්නේ. ඒ නිසාම මෙම කෘතිය වර්තමාන සමාජයට ගැළපෙන ලෙසට නිවැරදිව අනුවර්තනය කර ආදරය, කරුණාව පිළිබඳ සංවේදීව කතා කිරීමට මේ නාට්‍ය හරහා හැකි වුණා.මෙහි රඟපාන්නේ නළුවන් තිදෙනෙක් පමණයි. ඇයි ඒ?මෙම නාට්‍ය විශේෂත්වය එයයි. මෙහි ප්‍රධාන චරිත 2 කරන්නේ ජනක කුඹුකගේ සහ සාරංග දිසාසේකර. මේ දෙදෙනා පුරා පැය 2 ක් මුළුල්ලේ ස්වකීය විශිෂ්ට ප්‍රතිභාවෙන් වේදිකාව සමතුලනය කරමින් මතුකරන සියුම් රංගනය මෙකී නාට්‍යට සුවිශේෂී බවක් එක්කළා. පළමු විනාඩි 45 තුළ එක් චරිතයක් (ජනක කුඹුකගේ) තනිවම කතා කරමින් රඟපානවා. එය විශේෂ රංගනයක්. මට මේ නාට්‍ය කිරීමේදී තිබූ විශාලම අභියෝගය වූයෙත් එයමයි. පැය දෙකක් පුරා දිවයන මේ නාට්‍යයේ චරිත 2ක් තුළ ප්‍රේක්‍ෂකයා රඳවා තබා ගැනීම.ප්‍රවීණ හා සම්මානනීය නාට්‍යවේදියෙකු ලෙස වත්මන් වේදිකා නාට්‍ය කලාව පිළිබඳ දරන අදහස කුමක්ද?පෙරට වඩා වර්තමානයේ වේදිකා නාට්‍ය ක්ෂේත්‍රය තුළ යම් පිබිදීමක් දක්නට ලැබෙනවා. ඒ පිළිබඳ තිබෙන්නේ සතුටක්. මක්නිසාදයත් සිනමාවට හෝ පුංචි තිරයට වඩා වේදිකාව ප්‍රබලයි. සජීවීයි. සිනමාවේදී රූපය විශාල කරනවා. ටෙලිනාට්‍යවල රූපය කුඩා කරනවා. නමුත් සැබෑ රූපය ජීවමානව ප්‍රේක්‍ෂකයා නරඹන්නේ එහි රංගනය රසවිඳින්නේ වේදිකා නාට්‍යවල පමණයි. මට උනත් ජීවත්වෙනවා කියලා දැනෙන්නේ වේදිකා නාට්‍යයක් නිර්මාණය කරන විට පමණයි.අප විසින්ම පනවා ගන්නා යම් යම් සීමාවන් තුළ සිටිමින් සමාජයට යම් පණිවිඩයක් හා වින්දනයක් ලබාදිය හැකි නිර්මාණ ඉදිරියටත් බිහිවිය යුතුයි. වර්තමානයේ ඇතැම් වේදිකා නාට්‍ය තුළ තිබෙන්නේ හාස්‍ය පමණයි. හාස්‍යයෙන් පමණක් වින්දනය ලබන්න බැහැ. එමනිසා නිර්මාණයක් තුළ ආදරය, කුතුහලය, ත්‍රාසය, හාස්‍ය මේ හැම දේ තිබිය යුතුයි. මේ හැමදේම ප්‍රේක්‍ෂකයාට දිය යුතුයි. එවිටයි එම නිර්මාණය සාර්ථක වන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=f1306064</link>
    <topic>පොසොන් මහේ කලඑළිවන අනුරාධපුර බෝගස්වැව</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>ඒ – 9 මාර්ගය ආශ්‍රිතව දළදා වහන්සේ උතුරේ සිට රට අභ්‍යන්තරයට වැඩම කරවන ලද ඓතිහාසික මාර්ගය විහිදී තිබුණි. එසේම කොක්එළිය – අග්බෝපුර - බෝගස්වැව යන ග්‍රාමයන් පුරාණ සිංහල බෞද්ධ ජනාවාසව පැවැති බවට සාධක මඟින් තහවුරු කර ඇත. යුද සමයේදී වැළලී ගිය ඒ බෞද්ධ උරුමය නැවත පදිංචි කිරීමේ ව්‍යාපෘතිය හරහා යළි ස්ථාපිත කිරීමට හැකිවනු ඇත.සිංහල ජනතාවට ආවේණික සංස්කෘතික ලක්‍ෂණ මෙම ප්‍රදේශයේ පිළිබිඹු වෙයි. එය වවුනියාව නගරය සහ නගරය ආශ්‍රිතව ඇති දමිළ ජනාවාස නැවත නැංවීමෙන් මෙම සංස්කෘතික ලක්‍ෂණ ඔප්නැංවීම හා ජාතීන්, ආගම් අතර හොඳ අන්‍යෝන්‍ය සම්බන්ධතා ඇතිකිරීම සිදු කෙරෙයි.මහින්ද රාජපක්‍ෂ ජනාධිපතිතුමා මෙම ගම්මානවල සිංහල ජනතාව පදිංචි කිරීම එම ගම්මානවලට පහසුකම් සැපයීම සඳහා හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්‍ෂ මහතාට සහ අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ යන මහත්වරුන්ට පවරා දී ඇත.මේ ගම්මාන කරා මෙම මන්ත්‍රීවරු මාසිකව ගොස් ජනතාවගේ අඩුපාඩු සොයා බලා යුද හමුදා සහාය ලබාගෙන කටයුතු කිරීම ජනතා ප්‍රසාදයට හේතු වෙයි. උතුරුකරයේ පාලනය එල්. ටී. ටී. ඊ. සතුව වසර 30 ක් ම පැවතිණි. උතුරුකරයේ සිංහල ගම්මානවල පදිංචිව සිටි ජනතාව එම ප්‍රදේශ අත්හැර දකුණු ප්‍රදේශයට පැමිණියේ ත්‍රස්තවාදී ක්‍රියා හේතුවෙනි.නාමල් රාජපක්‍ෂ මහතා උතුරුකරයේ සිංහල – දමිළ - මුස්ලිම් සියලු ජනතාවගේ හිතවතෙකි. උතුරුකරයේ ජනතාව පදිංචි කිරීමේ ගෞරවයේ නාමය නාමල් රාජපක්‍ෂ මහතාට හිමිවනු ඇති බව බොහෝ දෙනා පවසති.වවුනියා බෝගස්වැව ගම්මානයේ නැවත පදිංචි කළ පවුල්වල නිවාස සඳහා ලබන පොසොන් පොහොයට ප්‍රථම විදුලිය ලබාදිය යුතු යැයි අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතා නිලධාරීන් හට උපදෙස් ලබා දී ඇත.ජනාධිපති මහින්ද රාජපක්‍ෂ මහතාගේ සහ පාර්ලිමේන්තු මන්ත්‍රී නීතිඥ නාමල් රාජපක්‍ෂ මහතාගේ උපදෙස් පරිදි බෝගස්වැව ගම්මානයේ ඉදිකිරීම් කටයුතු පරීක්‍ෂාවට පැමිණි අවස්ථාවේදී මන්ත්‍රීවරයා ඉකුත් 16 දා නිලධාරීන් හට උපදෙස් ලබා දුන්නේය.අනුරාධපුර විදුලිබල වාණිජ ඉංජිනේරු බඩ්ලිව්. පී. එම්. සුදර්ශනී මහත්මිය අනුරාධපුර දිස්ත්‍රික් පාර්ලිමේන්තු මන්ත්‍රී ශෙහාන් සේමසිංහ මහතාට සහ නිලධාරීන්ට පවසා සිටියේ ලබන පොසොන් පොහොය වන විට බෝගස්වැව - කොක්එළිය – අග්බෝපුර යන ගම්මානවල නැවත පදිංචි කරවූ නිවාස හිමි පදිංචි අය තම නිවස වයරින් කරගන්නේ නම් විදුලිය සැපයුම් ලබාදීමට සූදානම් බවයි. විදුලිය නිවාසවලට නොමිලයේ ලබා දෙන බවත්, වැඩිදුරටත් සුදර්ශනී මහත්මිය පැවසුවාය.ශෙහාන් සේමසිංහ මහතා සමඟ නාමල් රාජපක්‍ෂ මන්ත්‍රීවරයාගේ සම්බන්ධීකරණ නිලධාරී වජිර අමරසිංහ, වවුනියා දකුණ සහකාර ප්‍රාදේශීය ලේකම්වරයා, බ්‍රිගේඩ් කමාන්ඩර් ඉන්ද්‍රජිත් බණ්ඩාර, 62 වන සේනාංකාධිපති බ්‍රිගේඩියර් දේවින්ද පෙරේරා, 621 බලසේනාධිපති බ්‍රිගේඩියර් පූජක සෙනෙවිරත්න, කර්නල් චන්ද්‍රසිරි යන මහත්ම මහත්මීන් ද, බෝගස්වැව විදුහලේ විදුහල්පතිවරයා සමඟ සැළලිහිණිගම – නාමල්ගම – නන්දිමිත්‍රගම - බෝගස්වැව පදිංචිකරවූ ජනතාව මෙම අවස්ථාවට සහභාගි විය.ජනාධිපතිතුමාගේ උපදෙස් පරිදි නාමල් රාජපක්‍ෂ මහතාගේ අධීක්‍ෂණය යටතේ බෝගස්වැව ගම්මානයට භාෂා තුනෙන්ම ඉගෙන ගැනීමට හැකි අංගසම්පූර්ණ මහින්ද රාජපක්‍ෂ පාසල ඉදිවෙමින් පවති.මෙම ගම්මානවල සියලුම මාර්ග කාපට් කරන ලෙස ජනාධිපතිතුමා උපදෙස් හා මුදල් ලබා දී තිබේ.මිරිස් අක්කර 1/4 වගා කිරීමට අවශ්‍ය බීජ සහ පොහොර නොමිලයේම ලබාදීමට කටයුතු කර ඇත. කෘෂි පර්යේෂණ නිලධාරීන්, පවුල් සෞඛ්‍ය සේවිකාවක්, පුහුණු ගුරුවරුන්, ස. තො. ස. තොග වෙළඳසැලක් සහ ප්‍රවාහන පහසුකම් ලබා දෙන ලෙස ජනතාව ඉල්ලා සිටියා.නීතිඥ නාමල් රාජපක්‍ෂ මහතා සමඟ සාකච්ඡා කරමින් එම අඩුපාඩු වහාම සකස් කර දීමටත් හැම විටම ඔබ සැමට සහාය වීමට සූදානම් බව ද දන්වා සිටිනවා යැයි ද මෙහිදී ශෙහාන් මන්ත්‍රීවරයා පැවසීය.ජනතාව ඉතාම උනන්දුවෙන් මෙම ගම්මානවල පදිංචි වී සිටිමින් සංවර්ධනයේ දායකත්වයට උරදෙන අයුරු දැකගත හැකි විය.තට්ටු දෙකේ ගොඩනැගිලි, වෙළඳසැල්, සිමෙන්ති බ්ලොක් ගල් නිෂ්පාදකයින්, ජංගම දුරකථන ආදී නොයෙකුත් වර්ගයේ ස්වයං රැකියාලාභීන් අලුතින් බිහිවෙමින් පවතින අයුරු දැක ගැනීමට ද හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=f1306065</link>
    <topic>දියර කිරි  ජීවිතයට පෝෂණයක්</topic>
    <author>කේ. එම්. ටී. කෑදරගම ලේකම් පශු සම්පත් හා ග්‍රාමීය ප්‍රජා සංවර්ධන අමාත්‍යාංශය</author>
    <content>සෑම වසරකම ජූනි 01 දින ජගත් කිරි දිනය වශයෙන් ප්‍රකාශයට පත්කර ඇත. ශ්‍රී ලංකාව කිරි නිෂ්පාදනයේ ස්වයංපෝෂිතභාවය කරා ගමන් කරන මෙම අවස්ථාවේදී ශ්‍රී ලංකාවේ කිරි නිෂ්පාදනය හා පරිභෝජනය පිළිබඳව කරුණු විමසා බැලීම කාලෝචිත වේ.කිරි පරිපූර්ණ ආහාරයක් ලෙස පෝෂණවේදීන් විසින් සලකනු ලබයි. ශරීරයට අවශ්‍ය කරන්නා වූ සියලුම පෝෂ්‍ය පදාර්ථයන්ගෙන් යුක්ත ආහාරයක් බව සනාථ කොට ඇත. ආහාරයක් ලෙස භාවිත කිරීම සඳහාම නිපදවෙන එකම ද්‍රව්‍යය කිරි බව ද, පැවසිය හැක.විවිධ රටවල මිනිසුන් විවිධ ප්‍රමාණයන්ගෙන් කිරි ආහාරයට ගනී. යුරෝපා රටවල මිනිසුන්ගේ ඒකපුද්ගල වාර්ෂික කිරි පරිභෝජනය ලීටර 300ක් පමණ වේ. ඉන්දියාවේ ඒකපුද්ගල වාර්ෂික කිරි පරිභෝජනය ලීටර් 70ක් වන නමුදු, ශ්‍රී ලංකාවේ එය ලීටර 48කි.වෛද්‍ය නිර්දේශ අනුව පුද්ගලයකු දිනකට කිරි මිලිලීටර් 200ක් පරිභෝජනය කළ යුතුය. එනයින් බලන කළ ශ්‍රී ලංකාවේ ඒකපුද්ගල වාර්ෂික කිරි පරිභෝජනය ලීටර් 72 ක් විය යුතුය. ශ්‍රී ලාංකිකයන් දැනට පරිභෝජනය කරනුයේ කෙතරම් එළකිරි ප්‍රමාණයක් දැයි මෙයින් පැහැදිලි වේ.ශ්‍රී ලංකාවේ දේශීය කිරි නිෂ්පාදනය සුළු වශයෙන් ඉහළ ගිය තත්ත්වයක් මීට කලකට පෙර දක්නට තිබුණද, එහි ශීඝ්‍ර වර්ධනයක් මෑත යුගයේ දක්නට ඇත. වසර 2000 දී ශ්‍රී ලංකාවේ දේශීය කිරි නිෂ්පාදනය ලීටර් මිලියන 181ක් වූ අතර, 2005 වසරේ දී එය ලීටර් මිලියන 192.7ක් විය. පසුගිය වසරේ එනම් 2012 වසරේ දී අපගේ වාර්ෂික කිරි නිෂ්පාදනය ලීටර් මිලියන 299ක් විය. එය දැනට ශ්‍රී ලංකාවේ වාර්තා වී ඇති ඉහළම නිෂ්පාදනය වේ.කිරි නිෂ්පාදනය ඉහළ නැංවීම සඳහා වර්තමාන රජය විසින් ඉහළ ප්‍රමුඛත්වයක් ලබාදී ඇත. ඒ අනුව විවිධ අවස්ථාවලදී නිෂ්පාදකයාගෙන් කිරි මිලදී ගන්නා මිල ඉහළ දැමීමෙන් නිෂ්පාදකයාට වාසිදායක තත්ත්වයක් උදාකර දීම නිෂ්පාදනයේ මෙම වර්ධනයට සෘජුවම බලපා ඇති බව පෙනේ.කිරි නිෂ්පාදනයෙන් අප රට ස්වයංපෝෂිත කිරිම සඳහා පශු සම්පත් හා ග්‍රාමීය ප්‍රජා සංවර්ධන අමාත්‍යාංශයේ මූලිකත්වයෙන් විවිධ පියවර ගෙන ඇත.දේශීය ගවයින්ගේ කිරි නිෂ්පාදනය ඉතා පහළ මට්ටමක පවතී. එබැවින් කිරි නිෂ්පාදනය ඉහළ නැංවීම සඳහා හොඳ වර්ගයේ එනම්, අධික නිෂ්පාදනයක් සහිත ගවයන් බෝ කළ යුතුව ඇත. මෑතකදී රජය විසින් කිරි ගවයන් 2000ක් ආනයනය කරන ලද්දේ මෙලෙස නිෂ්පාදනය වැඩි ගව ගහණයක් බෝ කර ගැනීමේ අරමුණු ඉටුකර ගැනීම සඳහාය.කාලයක් තිස්සේ ක්‍රියාත්මක කරන ලද කෘතිම සිංචන සේවයෙන් දැනට ආවරණය වනුයේ මෙරට ගව ගහණයෙන් 10%ක් පමණ ප්‍රමාණයක් බැවින් කෘතිම සිංචන සේවය ශක්තිමත් කොට වැඩි සතුන් සංඛ්‍යාවක් ආවරණය කිරීමට ඉක්මන් පියවර ගත යුතුව ඇත.කෘතිම සිංචන සේවය වඩාත් ආකර්ශනීය කිරීම සඳහා ලිංග නිර්ණය කරන ලද ශුක්‍ර භාවිතා කිරීම මෙම වර්ෂයේ දී හඳුන්වා දෙන ලදී. නුදුරු අනාගතයේ දී එහි ප්‍රතිඵල දක්නට ලැබීමත් සමඟ කෘතිම සිංචන සේවය සඳහා දැඩි ඉල්ලුමක් අපේක්ෂිතය.කිරි ගවයින්ට අවශ්‍ය නිසි පෝෂණය ලබාදීම නිෂ්පාදනය වැඩි කිරීම සඳහා දෙවනුව ගැනෙන වැදගත්ම කාර්යයි. මේ සඳහා රජය විසින් නව තෘණ ප්‍රභේද හඳුන්වා දී ඇත. ඒවායින් වැඩි පෝෂණයක් සහිත තෘණ වැඩි ප්‍රමාණයක් ලබාගත හැකිය.තවද ගවයින්ගේ පෝෂණය සඳහා යොදා ගන්නා ඉරිඟු වර්ග වගා කොට ඒවායින් සයිලේජ් නිපදවා ගව ආහාර වශයෙන් භාවිතා කිරීම දැනටමත් රජයේ ගොවිපල කිහිපයක ක්‍රියාත්මක කෙරේ. ඉදිරියේදී මෙම ක්‍රමය ගොවීන් වෙත හඳුන්වා දීමට අපේක්ෂිතය.තෘණ වගාව ප්‍රචලිත කිරීම සඳහා සෑම වසරකම ඔක්තෝබර් 30 වැනි දින තෘණ වගා ප්‍රවර්ධන දිනය වශයෙන් සලකා කටයුතු කිරීමට මෙම අමාත්‍යාංශය පියවර ගෙන ඇත. එමෙන්ම වී වගා කිරීම ලාභදායි නොවන කුඹුරුවල තණකොළ වගා කිරීම සඳහා අවශ්‍ය ආධාර උපකාර සැපයීමට ද කටයුතු සලසමින් පවතී. මේ සඳහා තිබූ නීතිමය බාධක දැනටමත් මඟහරවා ඇත.ශ්‍රී ලංකාවේ දිනකට නිෂ්පාදනය වන්නා වූ කිරි ලීටර් මිලියන 01ක ප්‍රමාණයෙන් 50%ක ප්‍රමාණයක් ජාතික මට්ටමේ කිරි එකතු කිරීමේ ජාල හරහා ප්‍රධාන කිරි කර්මාන්ත ශාලාවලට එකලස් වනබව සමීක්ෂණ තොරතුරුවලින් පෙනේ. ඉතිරි 50% ප්‍රමාණය දියර කිරි ප්‍රාදේශීයව නිෂ්පාදනය වන්නා වු යෝගට්, මුදවාපු කිරි යනාදි වශයෙන් පරිභෝජනයට ගැනේ. ජාතික මට්ටමේ කිරි කර්මාන්ත ශාලාවලට එකතු වන ප්‍රමාණය පිටිකිරි, යෝගට්, බටර්, කල්කිරි වැනි නිෂ්පාදන සැකසීමට යොදා ගැනේ.දැනට ශ්‍රී ලංකාව තුළ කිරි එකතු කිරීම, ශීත කිරීම, ප්‍රවාහනය හා සැකසීම සඳහා ඇති පහසුකම් කිරි නිෂ්පාදනය වැඩිවීමත් සමඟම නුදුරු අනාගතයේදීම වැඩි විය යුතු බව අපගේ අදහසයි. ඒ අනුව කිරි ශීතකරණ මධ්‍යස්ථාන සඳහා අවශ්‍ය අමතර ශීතකරණ ටැංකි යනාදිය ස්ථාපනය කිරීමට පියවර ගෙන ඇත.ශ්‍රී ලංකාවේ පවතින කිරි කර්මාන්ත ශාලාවල ධාරිතාව දැනට නිපදවන්නා වු කිරි ප්‍රමාණය සැකසීම සඳහා ප්‍රමාණවත් වූවද, ඉදිරි වසර කිහිපය තුළ අපේක්ෂිත වර්ධනයත් සමඟ සලකා බලන කළ ප්‍රමාණවත් නොවනු ඇත. විශේෂයෙන් රාජ්‍ය ආයතනයක් වන මිල්කෝ ආයතනයේ කිරි නිෂ්පාදන ධාරිතාව වැඩි කිරීම කෙරෙහි අවධානය යොමු කර ඇත.දැනට එම සමාගම සතු කර්මාන්තශාලාවල ඇති යන්ත්‍ර සුත්‍ර බොහෝමයක් වසර 50ක් පමණ පැරණි ඒවා බැවින්, අපේක්ෂිත පරිදි කාර්යක්ෂමතාවක් අපේක්ෂා කළ නොහැක. එම සමාගම සතු පොළොන්නරුව, අඹේවෙල හා දිගන කර්මාන්ත ශාලා නවීකරණය කොට ධාරිතා වැඩි කිරීමට දැනටමත් පියවර ගෙන ඇති අතර, ඉදිරි සති කිහිපය තුළ එම වැඩිදියුණු කිරීම ආරම්භ වනු ඇත. කොළඹ පිහිටි කර්මාන්ත ශාලාව වඩාත් සුදුසු ප්‍රදේශයකට ගෙන ගොස් වැඩි පහසුකම් හා නවීන යන්ත්‍ර සූත්‍ර සමඟ පවත්වාගෙන යාමට ද සැලසුම් කොට ඇත.පුද්ගලික අංශයේ කර්මාන්ත ශාලා ද විවිධ පියවර ගනිමින් තම සැකසීමේ ධාරිතාව වැඩිකර ගැනීමට කටයුතු කරමින් සිටීම දක්නට ලැබීම සතුටට කරුණකි. මෙවැනි වැඩිදියුණු කිරීම් සඳහා අවශ්‍ය වන යන්ත්‍රෝපකරණ ආනයනය කිරීමේදී තීරුබදු සහන සැලසීමට ද රජය පියවර ගෙන ඇත.ප්‍රධාන පෙළේ කිරි නිෂ්පාදකයින් විසින් කිරි ගොවීන් සඳහා වසරකට ගෙවා ඇති මුදල රුපියල් මිලියන 10,000ක් ඉක්මවා ගොස් ඇත.ප්‍රාදේශීයව නිපදවන කිරි ප්‍රාදේශීයව සකස්කොට අලෙවි කිරීම තුළින් ප්‍රවාහනයට යන වියදම් හා කාලය ඉතිරි කරගත හැකි බැවින් ප්‍රාදේශීය මට්ටමින් මධ්‍යම පරිමාණ කිරි සැකසුම්හල් පිහිටුවීමේ අවශ්‍යතාව හඳුනාගෙන ඇත. මෙය පුද්ගලික අංශය හරහා ක්‍රියාත්මක කිරීම වඩා උචිත වනු ඇත. එවැනි කර්මාන්ත සඳහා අවශ්‍ය යන්ත්‍රෝපකරණවල වියදම්වලින් කොටසක් රජය මඟින් දැරීමට අවශ්‍ය කටයුතු සම්පාදනය කිරීමට මෙම අමාත්‍යාංශය දැනටමත් පියවර ගෙන ඇත. එමඟින් මධ්‍යම පරිමාණ මට්ටමින් කිරි සැකසීමේ කර්මාන්තය සඳහා පුද්ගලික අංශය නැඹුරු වනු ඇත.ශ්‍රී ලංකාවේ දේශීය කිරි නිෂ්පාදනය වැඩිවීමත් සමඟම කිරිපිටි ආනයනයේ අඩුවීමක් අපේක්ෂා කෙරේ. කිරිපිටි හා කිරි ආශ්‍රිත නිෂ්පාදන ආනයනය සඳහා අප විසින් වසරකට වැය කරන මුදල රුපියල් බිලියන 30කට ආසන්න වේ. දේශීය කිරි නිෂ්පාදනය වැඩිදියුණු කිරීමේ මූලික අරමුණ වන්නේ විශේෂයෙන් ඇදී යන මෙම මුදල් සම්භාරය දේශීය කිරි ගොවියා අතට පත්කිරීමත්, එමඟින් ආහාර සුරක්ෂිතතාවය ළඟාකර ගැනීමත්ය.පසුගිය කාලයේ කිරිපිටි ආනයනය පිළිබඳ සංඛ්‍යාලේඛන පරීක්ෂා කිරීමේදී දක්නට ඇත්තේ 2011 වසර දක්වා දේශීය කිරි නිෂ්පාදනය වැඩි වෙමින් පැවතියද කිරිපිටි ආනයනය අඩුව නොමැති බවය. එහෙත් 2012 වර්ෂයේ දී ආනයනය කරන ලද කිරිපිටි ප්‍රමාණය 2011 වර්ෂයේ ආනයනය කළ ප්‍රමාණයට වඩා මෙට්‍රික් ටොන් 6000 කින් අඩුවීම සුබ ලකුණක් සහ සතුටට කරුණකි.දැනට කිරි සඳහා නිෂ්පාදකයින්ට ගෙවන ලීටරය රු.50/-ක් වන මුදල ද ආකර්ෂණීය මුදලකි. එබැවින් ඉදිරි කාලයේ දී වැඩි වැඩියෙන් නිෂ්පාදකයින් මෙම ක්ෂේත්‍රයට ආකර්ෂණය කරවා ගැනීමටත් එමඟින් අපේක්ෂිත පරිදි දේශීය කිරි නිෂ්පාදනය ඉහළ නංවා, ස්වයංපෝෂිත තත්ත්වය උදාකර ගැනීමටත් හැකි වනු ඇත.කිරි පරිභෝජනය පිළිබඳ කරුණු විමසා බැලීමේ දී පෙනී යන්නේ ඉන්දියාව වැනි රටවලට සාපේක්ෂව ශ්‍රී ලාංකික ජනතාව දියර කිරි පරිභෝජනයට එතරම් නැඹුරු වීමක් නොදක්වන බවයි. විශේෂයෙන්ම තරුණ පරපුර අතර දියර කිරි පරිභෝජනය එතරම් ප්‍රචලිතව නැත.කිරිවලින් සැකසු ආහාර හෝ කිරිපිටි ලෙස කිරි පරිභෝජනය කිරීම ආර්ථික වශයෙන් මෙන්ම පෝෂණීය වශයෙන් අවාසිසහගතය. එබැවින් දියර කිරි පරිභෝජනයට ජනතාව නැඹුරු කරවීම අවශ්‍යම කටයුත්තක් සේ මතුව ඇත. එහෙත් අවාසනාවකට මෙන් මිනිසුන්ගේ ආහාර රටාවන් වෙනස් කිරීම කල්ගත වන ක්‍රියාවලියක් බැවින් මෙමඟින් ක්ෂණික ප්‍රතිඵල අපේක්ෂා කළ නොහැකිය.කිරි පරිභෝජනය වැඩි කිරීමත්, විශේෂයෙන්ම දියර කිරි පරිභෝජනයට නැඹුරුවීමත් අප රටේ සමස්ත ජනතාවගෙන් අපේක්ෂා කරන දෙයකි. විවිධ පැණි බීම වර්ග සඳහා වැය කරන මුදල් කිරි පානය කිරීම සඳහා වැය කරන්නේ නම් එය ශරීරයටත්, මුදල් පසුම්බියටත් හිතකර බව අවධාරණය කළ යුතු කරුණකි. එමෙන්ම වසරක් පාසා විදේශ කිරි ගොවියා හා විදේශීය වෙළෙන්දා වෙත ඇදී යන රුපියල් බිලියන 30කට ආසන්න වන මුදල අප රටේ රඳවාගෙන දේශීය කිරි නිෂ්පාදනය වෙත ලබාදීමට රජය ප්‍රමුඛ අදාළ රාජ්‍ය ආයතන ගන්නා උත්සාහයට රුකුලක් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>06</day>
    </date>
    <link>http://www.dinamina.lk/2013/06/06/_art.asp?fn=f1306066</link>
    <topic>සිත් පහන් කරන සිරිපා වන්දනාව</topic>
    <author>සටහන - සුභාෂිනී සේනානායක</author>
    <content>සමනල ගිරි හිස මත පිහිටුවා ඇති මුණි සිරිපා පියුම වඳින්නට අතීතයේ සිටම සැදැහැවතුන් පැමිණි බව ජනප්‍රවාදවල සඳහන් වේ.බුදුන් වහන්සේ සියැසින් දුටු මුල් අවස්ථාවේ ඇති වූ ශ්‍රද්ධාව හේතුවෙන් සුමන සමන් දෙවියන් සෑම අවස්ථාවකම බුදුන් වහන්සේ බැහැදුටු බවත් ධර්මය ශ්‍රවණය කිරීමෙන් සෝවාන් මාර්ග ඵල අත්වූ බවත් ඉතිහාසයේ සඳහන්ය.පැරැණි රජ සමයේ සිටම සිරිපා වන්දනා කර ඇත්තේ රත්නපුර පලාබද්දල මාර්ගයේ ගමන් කරමිනි. එය රජ මාවත ලෙස අදද හැඳින් වේ. මෙහි නටබුන් රැසක් අදද දක්නට ලැබේ.එදා අතිදුෂ්කර මාර්ගයක් වූ මේ මාර්ගය අද වන්දනාකරුවන්ට පහසුවන අයුරින් සකස් කර තිබේ.සුමන සමන් දෙවියන් බුදුදහම ශ්‍රී ලංකාවාසී ජනතාව වෙත ප්‍රචලිත කරන්නට අපමණ වෙහෙසුණේය. අදත් ශ්‍රී ලාංකේය බෞද්ධයන් එම කෘතවේදිත්වය සුමන සමන් දෙවියන් වෙත පුදකරනු ලබන අතර ශ්‍රී පාදස්ථානය වන්දනා කරන්නට ප්‍රථම සුමන සමන් දෙවොලකට ගොස් අවසර පතන්නේ ඒ නිසාය.කකුසඳ, කෝණාගම, ගෞතම, කාශ්‍යප, බුදුන් වහන්සේලාගේ සිරි පතුල ශ්‍රී පාදස්ථානයේ පිහිටා තිබේ. ශ්‍රී පාදස්ථානයට අඩි 27ක් ගැඹුරින් ඉන්ද්‍රනීල මාණික්‍ය ශ්‍රීපාද පත්මය පිහිටුවා ඇති අතර දිනපතා ශ්‍රීපාද පද්මයට පුද පූජා පවත්වයි.මළුව පිරිසිදු කර සෝදා දිනපතා පාන්දර 6.00ට ශබ්ද පූජා, 6.30ට සම්බුද්ධ පූජාව, 10.00 තේවාව, 10.45ට සම්බුද්ධ පූජාව සවස 4.00ට තේවාව, සවස 5.00ට ගිලන්පස සම්බුද්ධ පූජාව සහිත මුරුතැන් පුජාව මේ අතර ප්‍රධාන වේ.මීට අමතරව අප්‍රේල් 14 විශේෂ අලුත් සහල් මංග්‍යය සහ හිසතෙල් ගෑමේ චාරිත්‍රයක්ද සිදුකරයි. මෙම පූජා සියල්ල සිදුකරන්නේ අපමණ භක්තියකිනි.උඳුවප්පුර පසළොස්වකින් ඇරඹුණ ශ්‍රීපාද වන්දනා සමය වෙසක් පුර පසළොස්වකින් නිමා වේ. වෙසක් පුර පසළොස්වක පොහෝ දිනෙන් පසුව ශ්‍රීපාද රජමහා විහාරයේ සිට දේවාභරණ හා ශ්‍රී සුමන සමන් දෙවිරුව ගල්පොත්තාවල රජමහා විහාරය වෙත රැගෙන යාම සිදුකෙරේ.මෙවර ශ්‍රීපාද වන්දනාව සඳහා වන්දනාකරුවන් ලක්ෂ 10ත් 12ත් අතර පිරිසක් පැමිණි බව ශ්‍රීපාද ස්ථානයේ වැඩසිටින පැල්මඩුල්ල රූපඅරුණ පිරිවෙනේ පරිවේණාධිපති ශාස්ත්‍රපති තල්ගස්කන්දේ වජිර හිමියෝ ප්‍රකාශ කළහ.ශ්‍රීපාදස්ථානයේ විහාරාධිපති රත්නපුර මහදිසාවේ ප්‍රධාන සංඝනායක බෙංගමුවේ ශ්‍රී ධම්මදින්න නාහිමිගේ මඟපෙන්වීම මත ශ්‍රීපාදස්ථානය නව ජීවයක් ලබා ඇති බව බැලූ බැල්මටම දර්ශනය වේ.තවද ශ්‍රීපාද මළුව ටයිල් අල්ලා ඔප දැමීම, විදේශිකයන්ට විශ්‍රාම ශාලාවක් ඉදිකිරීම, අකුණු සන්නායකයක් නව තාක්ෂණය යටතේ සවි කිරීම, පැරණි ක්‍රමයට ලී දඬු උපයෝගී කොට ගෙන අටැප් ගෙයක් ලෙස සකස් කිරීම ඉදිරි සංවර්ධන සැලසුම් වේ.මෙයට අමතරව ශ්‍රීපාදස්ථානය ශ්‍රී ලංකාවටම පෙනෙන සේ ආලෝකවත් කරන විශේෂ ආලෝක පද්ධතියක් සකස් කිරීමට මේ වනවිටත් විධිවිධාන යොදා ඇත. මෙම විශේෂ ආලෝක පද්ධතිය විදේශ රටකින් ඇණවුම් කර තිබේ. ආලෝක පද්ධතිය සවිකිරීමෙන් පසු ශ්‍රීපාදය තමන් සිටින ස්ථානයේ සිටම වන්දනා කිරීමට වන්දනාකරුවන්ට හැකියාව ලැබේ.කළුගලෙන් නිම කළ අඩි පහක් උස දොළොස්මහේ පහනක් සවි කිරීමටත් කළුගලින් නිම කළ විශාල ඝන්ඨාර කුලුනක් සවිකිරීමටත් ධම්මදින්න හිමියෝ උපදෙස් ලබාදී ඇත.බෞද්ධයකු නම් එක් වරක් හෝ ශ්‍රීපාදස්ථානය වන්දනා නොකරන්නේ නම් අනුවනකමකි. සුන්දරත්වය මොනවට කියාපාන ශ්‍රීපාදය බුදුන් වහන්සේ සමනල ගිරිමුදුනේ තබා ඇත්තේ අවට පරිසරයේ සුන්දරත්වය විඳිමින් වන්දනා කිරීමට ඉඩකඩ ලබාදෙමිනි.මේ සුන්දර පරිසරය අපවිත්‍ර කරන ශ්‍රී ලාංකිකයෝද සිටින බව අමුතුවෙන් කිව යුතු නැත.අවාරයට පවා සුමන සමන් දෙවියන් සුදුපිළි ඇඳ ජටාවක් බැඳ ශ්‍රීපාදය වන්දනා කරනු එහි සිටි පිරිස් දැක තිබේ. මෙවන් වූ පාරිශුද්ධ ස්ථානයකට පැමිණෙන ඔබ මත්පැන්වලින් තොරව පැමිණ ශ්‍රද්ධාවෙන් කුසල් රැස්කර ගැනීම කළ යුතු වේ.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n1306072</link>
    <topic>ජනපතිඳුන්ගේ පාර්ලිමේන්තු දිවියට වසර 43ක් සපිරෙයි</topic>
    <author>ධනුෂ්ක ගොඩකුඹුර</author>
    <content>මාතෘභූමිය දෙකඩ කිරීමට ‍උත්සාහ කළ කොටි ත්‍රස්තවාදය රටින් මුලිනුපුටා දමමින් ශ්‍රී ලංකාව ආසියාවේ ආශ්චර්ය කරා රැගෙන යන ජනාධිපති මහින්ද රාජපක්ෂ මහතා ප්‍රථම වරට පාර්ලිමේන්තු මන්ත්‍රීවරයකු වශයෙන් දිවුරුම් දී අදට (7) වසර 43ක් සපිරෙයි.ශ්‍රී ලංකා නිදහස් පක්ෂය නියෝජනය කරමින් 1970 මහමැතිවරණයට බෙලිඅත්ත ආසනය නියෝජනය කරමින් තරග වැදුණු මහින්ද රාජපක්ෂ මහතා ජයග්‍රහණය කළේ එම පාර්ලිමේන්තුවේ ළාබාලතම මන්ත්‍රීවරයා ලෙසය.සහෝදරයන් හය දෙනෙකුගේ හා සහෝදරියන් තිදෙනකුගෙන් යුතු පවුලේ දෙවැනි පුතු ලෙස වර්ෂ 1945ක් වු නොවැම්බර් මස 18 වැනිදා ජන්මලාභය ලැබූ මහින්ද රාජපක්ෂ මහතා ගාල්ල රිච්මන්ඩ්, කොළඹ නාලන්දා, කොළඹ තර්ස්ටන් විද්‍යාලවලින් අධ්‍යාපනය ලබා නීති විද්‍යාලයට ඇතුළත් වූයේය.රුහුණේ සිංහයා ලෙස විරුදාවලී ලත් ඩී. එම් රාජපක්ෂ මහතා සහ ශ්‍රී ලංකා නිදහස් පක්ෂයේ පුරෝගාමියකු වූ ඩී. ඒ. රාජපක්ෂ මහත්වරුන්ගේ පිය සටහන් අනුව යමින් රුහුණේ නොසැලෙන, නිර්භීත දේශපාලනයක යෙදුණු මහින්ද රාජපක්ෂ මහතා ඇමැතිවරයකු, විපක්ෂ නායකවරයකු, අගමැතිවරයකු ලෙස රටට විශිෂ්ට මෙහෙවරක් ඉටු කළේය.2005 ජනාධිපතිවරණයේ එක්සත් ජනතා නිදහස් සන්ධානයේ අපේක්ෂකයා වු මහින්ද රාජපක්ෂ මහතා මැතිවරණයෙන් ජය ගෙන 2005 නොවැම්බර් 19දා පස්වැනි විධායක ජනාධිපතිවරයා ලෙස දිවුරුම් දුන්නේය. ජනාධිපතිවර‍ණයේ සිය ප්‍රමුඛතම ප්‍රතිඥාව සිවු වසරක් යන්නටත් ‍මත්තෙන් ඉටු කළ ජනාධිපතිතුමා ත්‍රස්තවාදය පරාජය කර ඒකීය ශ්‍රී ලංකාවක් බිහි කිරීමට නොසැලෙන නායකත්වයක් ලබා දුන්නේය. අනතුරුව රට නංවන යුද්ධය ආරම්භ කළ ජනාධිපතිවරයා ප්‍රථම වරට අධිවේගී මාර්ග, දෙවැනි ගුවන්තොට, හම්බන්තොට වරාය, තාප විදුලි බලාගාර වැනි දැවැන්ත ව්‍යාපෘති ක්‍රියාත්මක කරමින් ලෝකයේ අවධානය ශ්‍රී ලංකාව වෙත යොමු කරවන්නට සමත් විය.පරිණත දේශපාලනඥයකු ලෙස දෙස් විදෙස් ගෞරව බහුමානයට පාත්‍රව සිටින ජනාධිපති මහින්ද රාජපක්ෂ මහතාගේ ඉදිරි දේශපාලන ගමන සාර්ථක වේවා යැයි දිනමිණ සුබ පතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n1306073</link>
    <topic>පළාත් සභා බලතල සංශෝධනය ගැන දේශපාලන පක්ෂ අදහස් ගන්න සතියක්</topic>
    <author>සිතාරා සේනානි සහ නුවන් කොඩිකාර,</author>
    <content>පළාත් සභා බලතල සංශෝධනය කිරීමට අදාළ යෝජනාව ඇමැති මණ්ඩලයට ඊයේ (6) ඉදිරිපත් කිරීමෙන් පසු ඒ සම්බන්ධයෙන් සියලු දේශපාලන පක්ෂවල අදහස්, යෝජනා හා විරෝධතා සළකා බැලීමට සතියක කාල සීමාවක් ලබා දීමට තීරණය කළ බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි.මෙකී සතියක කාල සීමාව අවසානයේ ඒ සම්බන්ධයෙන් එකඟතාවකට පැමිණිය හැකි බවද පැවැසීය. ඇමැති මණ්ඩල තීරණ දැනුම්දීම සඳහා ප්‍රවෘත්ති හා ජනමාධ්‍ය අමාත්‍යාංශයේ ඊයේ (6) පැවැති මාධ්‍ය හමුවේදී මේ සම්බන්ධයෙන් මාධ්‍යවේදීන් මතු කරන ලද ප්‍රශ්නවලට පිළිතුරු දෙමින් ඇමැතිවරයා මේ බව පැවැසීය.පළාත් සභාවකට තවත් පළාත් සභාවක් හෝ කිහිපයක් සමඟ ඒකාබද්ධවී එක් පළාත් සභාවක් ‍ප්‍රකාශයට පත් කිරීමට හැකි වන සේ 13වැනි සංශෝධනය යටතේ සලසා දී ඇති විධිවිධාන හා පළාත් සභා විෂයයට අදාළ යම් සංශෝධනයක් සිදු කිරීමේදී ඒ සඳහා පළාත් සභා බහුතරයක අනුමැතිය ලැබිය යුතු බවට වන විධිවිධාන ඉවත් කිරීම සඳහා වන යෝජනා දෙක මෙදින ඇමැති මණ්ඩල‍ය වෙත අනුමැතිය සඳහා ඉදිරිපත් කැරුණු බවද ඇමැතිවරයා මෙහිදී පැවැසීය.පළාත් සභාවලට පොලිස් හා ඉඩම් බලතල ලබා දීම හෝ නොදීම සම්බන්ධයෙන් ඇමැති මණ්ඩලය සාකච්ඡා නොකළ බවද, අදහස් දැක්වීම සඳහා ලබා දී ඇති කාල සීමාවේදී අවශ්‍ය නම් දේශ පාලන පක්ෂවලට ඒ සම්බන්ධයෙන් යෝජනා ඉදිරිපත් කළ හැකි බවද කීවේය.ශ්‍රී ලංකාවේ පවතින්නේ ඒකීය ආණ්ඩු ක්‍රමයක් බැවින් පළාත් සභාවකට තවත් පළාත් සභාවක් හෝ කිහිපයක් සමඟ ඒකාබද්ධවීමට ඇති හැකියාව ප්‍රයෝජනයට ගෙන යම් අවස්ථාවක පළාත් සභා අටම ඒකාබද්ධ වුවහොත් එමඟින් ආණ්ඩු දෙකක් බිහිවන බව කී ඇමැතිවරයා එවැනි අවස්ථාවක මධ්‍යම රජයක් අවශ්‍ය නොවන බවද පෙන්වා දුන්නේය. මේ නිසා පළමුවැනි සංශෝධනය ගෙන ඒමට සිදුවූ බව ද කීවේය.මෙකී සංශෝධන ද්විත්වය නොවැම්බරයේ පැවැත්වෙන උතුරු පළාත් සභා මැතිවරණය ඉලක්ක කොට ගෙන ඉදිරිපත් වූවක් නොවන බව මෙහිදී අවධාරණය කළ ඇමැතිවරයා ඇතැම්විට එය උතුරට පෙර වයඹ හෝ මධ්‍යම පළාත් සභා මැතිවරණ වෙනුවෙන් ක්‍රියාත්මක විය හැකි බවද කීය.උතුරු පළාත් සභා මැතිවරණය කල් දැමීමේ කිසිදු උත්සාහයක් නැතැයි ද, එය නියමිත පරිදි සැප්තැම්බර් මසදී පැවැත්වෙනු ඇතැයිද කී ඒ මහතා නව සංශෝධන දෙක එකී මැතිවරණය පැවැත්වීමට පෙර සිදු කරනු ඇතැයි අපේක්ෂා කරන බවද සඳහන් කළේය. 13වැනි සංශෝධය සම්බන්ධයෙන් අදහස් ලබා ගැනීම සඳහා ජනාධිපති මහින්ද රාජපක්ෂ මහතා පාර්ලිමේන්තු තේරීම් කාරක සභාවක් පත් කළ බවත්, එහෙත් දෙමළ සන්ධානය එයට සහභාගී නොවී උදයට එකක් හා හවසට එකක් වශයෙන් විවිධ අදහස් දක්වමින් කර ඇරි බව සිහිපත් කළ ඇමැතිවරයා ඔවුන් යෝජනා ඉදිරිපත් නොකළද වගකීමක් ඇති රජයක් ලෙස මේ ප්‍රශ්නය අයාලේ යාමට ඉඩ නොදෙන බවත්, සුදුසු විසඳුමක් ලබා දීමට කටයුතු කරන බවත් අවධාරණය කළේය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n1306074</link>
    <topic>ඩෙංගු මදුරුවන් බෝවීම පාසල් ආශ්‍රිතව වැඩි වෙලා</topic>
    <author>සන්ධ්‍යා කරුණාරත්න</author>
    <content>ඩෙංගු මදුරුවන් බහුල ලෙස පාසල් ආශ්‍රිතව බෝ වන බව කීට විද්‍යා සමීක්ෂණවලින් තහවුරු වී ඇතැයි සෞඛ්‍ය අමාත්‍යාංශය පවසයි.එම නිසා සියලුම පාසල්වල සතියකට එක් දිනක් ඩෙංගු මදුරු මර්දන කටයුතු සඳහා ලබන සතියේ සිට වෙන් කරන ලෙස සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක මහතා ‍අධ්‍යාපන අමාත්‍යාංශයේ ලේකම් ගෝඨාභය ජයරත්න මහතාගෙන් ඉල්ලීමක් කර ඇත.කොළඹ හා ගම්පහ දිස්ත්‍රික්කවලින් වාර්තා වන ඩෙංගු රෝගීන්ගෙන් සියයට 35ක් පාසල් දරුවන් බව හෙළි වී තිබේ.මදුරුවන් අතරින් මිනිස් රුධිරය වඩාත්ම ප්‍රිය කරන මදුරුවා ඩෙංගු මදුරුවා වේ. අනෙක් මදුරුවන්ට දිනකට අවශ්‍ය වන්නේ මිනිස් රුධිරය එක් වරක් පමණි. ඔවුන් ගස්වල යුෂ ද උරා බොති. එහෙත් ඩෙංගු මදුරුවා මිනිස් රුධිරය පමණක්ම ආහාරයට ගන්නා අතර දිනකට මිනිස් රුධිරය දහ වාරයක් මේ සත්වයාට අවශ්‍ය වේ.ඩෙංගු මදුරුවාට වැඩි වාර ගණනක් පහසුවෙන්ම මිනිස් රුධිරය ලබා ගත හැකි ස්ථානයක් ලෙස පාසල් වාර්තා වේ. පාසල් දරුවන් බොහෝ දෙනකු අත්කොට කමිස හා කලිසම් අඳින නිසා අත්පා නිරාවරණය වී ඇත. ඒ නිසා දෂ්ට කිරීම් මඟින් ඉතා පහසුවෙන් මිනිස් රුධිරය මදුරුවාට ලබා ගත හැකි ය.ලබන සතිය පුරා සෑම පාසලක්ම ආවරණය වන පරිදි ඩෙංගු මදුරු මර්දන වැඩසටහන් ක්‍රියාත්මක කිරීමට සෞඛ්‍ය අමාත්‍යාංශය හා අධ්‍යාපන අමාත්‍යාංශය සැලසුම් කර ඇත.සියලුම පාසල්වල එක් කාල පරි‍ච්ඡේදයක් ඩෙංගු මදුරු මර්දන වැඩසටහන්වලට වෙන් කිරීමට අවශ්‍ය චක්‍රලේඛයක් ද අධ්‍යාපන අමාත්‍යාංශයෙන් නිකුත් කිරීමට පියවර ගන්නා බව ලේකම්වරයා ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n1306075</link>
    <topic>උගන්ඩාව සහ නයිජීරියාව සමඟ රාජතාන්ත්‍රික සබඳතා</topic>
    <author>මහින්ද අලුත්ගෙදර</author>
    <content>උගන්ඩාව සහ නයිජීරියාව සමඟ රාජතාන්ත්‍රික සබඳ තා ආරම්භ කිරීමට ශ්‍රී ලංකා රජය තීරණය කරයි. ඒ අනුව එම රටවල් දෙක සමඟ රාජතාන්ත්‍රික කටයුතු මේ මස අවසානයට පෙර ආරම්භ කිරීමට නියමිත අතර මහකොමසාරිස්වරුන් ඇතුළු කාර්ය මණ්ඩලය මේ වනවිටත් නම් කර තිබෙන බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා පැවසීය.රාජතාන්ත්‍රික සබඳතා පවතින රටවල් සමඟ සබඳතා ශක්තිමත් කර ගැනීම සහ අලුතින් සබඳතා ඇතිකර ගැනීම ශ්‍රී ලංකාවේ වත්මන් විදේශ ප්‍රතිපත්තිය බව සඳහන් කළ ඒ මහතා ඒ අනුව ඉදිරියේ දී ලතින් අමෙරිකානු සහ අප්‍රිකානු රටවල් රැසක් සමඟ රාජතාන්ත්‍රික සබඳතා ආරම්භ කිරීමට බලාපොරොත්තුවන බවද සඳහන් කළේය.උගන්ඩාව සහ නයිජීරියාව සමඟ රාජතාන්ත්‍රික සබඳතා ඇති කර ගැනීම ශ්‍රී ලංකාවට අතිශය වැදගත් බව පෙන්වාදුන් අධ්‍යක්ෂ ජනරාල්වරයා නයිජීරියාව සඳහා ඒ.එස්.පී ලියනගේ සහ උගන්ඩාව සඳහා වී. කනනාදන් මහත්වරුන් ශ්‍රී ලංකා මහකොමසාරිස්වරුන් වශයෙන් පත් කර තිබෙන බවද ප්‍රකාශ කළේය.නයිජීරියාවේ ශ්‍රී ලංකා මහ කොමසාරිස් කාර්යාලය ලාගෝස්හි ද උගන්ඩාවේ ශ්‍රී ලංකා මහකොමසාරිස් කාර්යාලය කම්පාලා නුවරද ස්ථාපිතකර තිබේ. මේ අතර ඒ මහතා සඳහන් කළේ මෑතකදී බහරේනය සමඟ ශ්‍රී ලංකාව රාජතාන්ත්‍රික සබඳතා ආරම්භ කළ බවත් බහරේනයේ සේවය කරන 15,000ක් පමණ වන ශ්‍රී ලාංකිකයන්ට මෙය මහත් අස්වැසිල්ලක් බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n1306076</link>
    <topic>අධිකරණ සංකීර්ණයෙන් මාධ්‍යවේදීන්ට කාර්යාලයක්</topic>
    <author>රෝෂන් තුෂාර</author>
    <content>කොළඹ ශ්‍රේෂ්ඨාධිකරණය ඇතුළු අධිකරණ සංකීර්ණයේ මාධ්‍යවේදීන් සඳහා කාර්යාල කාමරයක් අගවිනිසුරු මොහාන් පීරිස් මහතාගේ උපදෙස් අනුව ඊයේ (6) ලබා දුන්නේය.ශ්‍රේෂ්ඨාධිකරණ ගොඩනැඟිල්ලේ දෙවන මහලේ පිහිටි මේ කාර්යාල ‍කාමරයේ ‍මාධ්‍යවේදීන්ට සිය කටයුතු කර ගැනීම සඳහා සියලු පහසුකම් සපයන ලෙස අගවිනිසුරුවරයා රෙජිස්ට්‍රාර්වරයාට දැනුම් දී ඇත.අධිකරණ මාධ්‍යවේදීන් සමඟ පැවති සුහද කතාබහකින් පසුව අගවිනිසුරුවරයා මේ කාර්යාලය ලබා දුන්නේය.එම අවස්ථාවේදී මාධ්‍යවේදීන්ගේ කාර්යභාරය අගය කළ අගවිනිසුරුවරයා කොළඹ වාණිජ මහාධිකරණයේ අඩුපාඩුවක්ව පවතින ලේඛනාගාරය සඳහා නවීකරණය කළ කන්ටේනර් හයක් තාවකාලිකව සවි කරන බවත් එම අඩුපාඩු මාධ්‍ය මඟින් පෙන්වාදීම අගය කරන බවත් පැවසීය.අධිකරණ සංකීර්ණයේ නවීකරණ කටයුතු කොළඹ බණ්ඩාරනායක සම්මන්ත්‍රණ ශාලාවේ නවීකරණ කටයුතු අවසන් කළ වහාම ආරම්භ කරන බව පැවසූ අගවිනිසුරුවරයා අධිකරණයට පැමිණෙන ජනතාවගේ අවශ්‍යතා සපිරෙන ආකාරයට එම කටයුතු සිදු කරන බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n1306077</link>
    <topic>ඩෙංගු මරණ බහුල රෝහල්වල විශේෂඥ වෛද්‍යවරු 10ක් තායිලන්තයේ පුහුණුවකට</topic>
    <author>සන්ධ්‍යා කරුණාරත්න</author>
    <content>ඩෙංගු මරණ වැඩිපුරම සිදු වන රෝහල්වල සේවය කරන ‍විශේෂඥ වෛද්‍යවරුන් දහදෙනකුට ඩෙංගු ප්‍රතිකාර කටයුතු සම්බන්ධයෙන් තායිලන්‍තයේ දී විශේෂ පුහුණුවක් ලබා දීමට සෞඛ්‍ය ලේකම් වෛද්‍ය නිහාල් ජයතිලක මහතා තීරණය කර ඇත. පුහුණුව සඳහා මූල්‍ය ප්‍රතිපාදන සෞඛ්‍ය සංවර්ධන අරමුදලෙන් වෙන්කෙරේ.සති දෙකක පුහුණුවක් මේ විශේෂඥ වෛද්‍යවරුන් දහ දෙනාට ලබාදෙන අතර තායිලන්තයේ ඩෙංගු රෝග සම්බන්ධයෙන් කටයුතු කරන මහාචාර්ය කල්යාන් රූජ් සිරිපෙන් මහත්මියගේ යටතේ මේ පුහුණුව ලබාදීම සිදුකෙරේ‍.රට පුරා ඩෙංගු රෝගීන් බහුල ලෙස වාර්තා වීම සිදු වුවත් ඩෙංගු මරණ සංඛ්‍යාවේ අඩුවක් දක්නට ලැබෙන ‍බව සෞඛ්‍ය අමාත්‍යාංශය පවසයි.ඩෙංගු මරණ සංඛ්‍යාව තව දුරටත් අවම කර ගැනීම මේ පුහුණුවේ අරමුණ බව සෞඛ්‍ය ලේකම්වරයා ප්‍රකාශ කරයි.මීට පෙරද මෙවැනිම වෛද්‍යවරුන් කණ්ඩායමක් තායිලන්‍තයට යවා ඩෙංගු රෝග ප්‍රතිකාර කටයුතු සම්බන්ධයෙන් පුහුණුවක් ලබාදීම සිදුකෙරිණ. ඩෙංගු රෝගය සඳහා හොඳම ප්‍රතිකාර සේවාවක් තායිලන්තයේ ක්‍රියාත්මක වේ. එම නිසා මෙරටින් වෛද්‍යවරුන් එරටට යවා පුහුණුව ලබාදීම සිදු කරන බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n1306078</link>
    <topic>හලාවත රෝහලේ ශල්‍යාගාරය පිපිරීමකින් ගිනි ගනී</topic>
    <author>ප්‍රසාද් පූර්ණමාල්මුන්නේශ්වරම සමූහ බංගදෙණිය විශේෂ</author>
    <content>හලාවත රෝහල් පරිශ්‍රයේ වූ පිපිරීමක් හේතුවෙන් ඊයේ (06) දහවල් ගින්නක් හට ගැනිණි. රෝහල් ශල්‍යාගාරයේ මේ පිපිරීම සිදුව ඇති අතර යන්ත්‍ර කිහිපයකටද මේ නිසා හානි සිදුවී ඇත. මේ අවස්ථාවේ ශල්‍යකර්මයක් සිදු කරමින් සිට ඇති අතර පිපිරීමත් සමඟ සියලු දෙනා ඉවතට පැනීම නිසා ශල්‍යකර්මයට ‍භාජනය වූ දහතුන් හැවිරිදි දරුවකු බිමට වැටී ඇත.පසුව දරුවාගේ ඥාතීන් දොරවල් කඩා දරුවා එළියට ගෙන ඇති අතර දරුවාට අසාධ්‍ය වීම හේතුවෙන් පැය දෙකකට පසු කොළඹ ජාතික රෝහල වෙත මාරු කැරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n1306079</link>
    <topic>හිඟයකින් ප්‍රමාදයකින් තොරව රජයේ පොහොර සහන දිගටම</topic>
    <author>මහින්ද අලුත්ගෙදර</author>
    <content>කිසිඳු හිඟයකින් හෝ ප්‍රමාදයකින් තොරව රජයේ පොහොර සහනාධාරය අඛණ්ඩව ක්‍රියාත්මක බව මුදල් හා ක්‍රම සම්පාදන අමාත්‍යාංශය අවධාරණය කරයි.ඒ අනුව රජය මගින් වී වගාව සඳහා මෙන් ම තේ, පොල්, රබර්, එළවළු ඇතුළු අනෙකුත් භෝග සඳහා ලබා දෙන පොහොර සහනාධාරය කිසිඳු හිඟයකින් තොරව ලබාදීමට පියවර ගෙන ඇතැයි ද එම අමාත්‍යාංශය ප්‍රකාශ කරයි.මේ වසරේ යල කන්නයේ වී වගාව සඳහා අවශ්‍ය පොහොර රජය සතු පොහොර සමාගම් අදාළ ගොවිජන සේවා‍ මධ්‍යස්ථාන හරහා හිඟයකින් තොරව බෙදාහරින බවද අනෙකුත් භෝග වගාවන් සඳහා අවශ්‍ය පොහොරප්‍රමාණයන් රාජ්‍ය හා පෞද්ගලික අංශයේ පොහොර සමාගම් සතු දීප ව්‍යාප්ත පොහොර අලෙවිසල් ජාලය හරහා බෙදාහැරීම මේ වනවිටත් සිදුවේ.ආනයනික පොහොර තොග ලැබීමත් සමඟ අදාළ සමාගම් ඊයේ (6) සිට ක්‍රියාත්මක වන පරිදි රටපුරා පොහොර බෙදාහැරීම වේගවත් කර තිබෙන බවද ඒ අනුව කුඩා තේවතු හිමියන්ට තම වගාවන් සඳහා අවශ්‍ය පොහොර පහසුවෙන් ලබා ගත හැකි බවද මුදල් හා ක්‍රම සම්පාදන අමාත්‍යාංශය පෙන්වා දෙයි.වී පොහොර සහනාධාරය ඇතුළුව අනෙකුත් භෝග සඳහා වූ පොහොර සහනාධාරය වෙනුවෙන් රජය වාර්ෂිකව වැයකරන මුදල රුපියල් මිලියන 50,000ක් බව පෙන්වාදෙන එම අමාත්‍යාංශය මේ වැඩසටහන අඛණ්ඩව සහ ක්‍රමවත්ව ක්‍රියාත්මක කිරීමට මහාභාණ්ඩාගාරය මේ වසර වෙනුවෙන් ද අවශ්‍ය මුදල් ප්‍රතිපාදන වෙන් කර තිබෙන බව අවධාරණය කරයි.තවද ඒ ඒ ආයතන වෙත මේ වනවිටත් මුදල් ගෙවීම් කර තිබෙන බවද කියයි.රජයේ පොහොර සහනාධාර වැඩසටහන යටතේ පසුගිය 2011 වසරේ මැයි මස 6දා සිට අඛණ්ඩව ක්‍රියාත්මක වන අනෙකුත් භෝග සඳහා වන පොහොර සහනාධාර වැඩසටහන මගින් තේ, රබර්, පොල් හා එළවළු ඇතුළු අනෙකුත් භෝග සඳහා කිලෝ ග්‍රෑම් 50ක නිශ්චිත වර්ගයකට සීමාවන පොහොර බෑගයක් රුපියල් 1,200ක සහන මිලකට ද කිලෝ ග්‍රෑම් 50 මිශ්‍ර පොහොර බෑගය රුපියල් 1,300ක සහන මිලකට ද ගොවීන් වෙත ලබා ගැනීමේ හැකියාව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n13060710</link>
    <topic>බුදුසරණ කථික තරග හෙට</topic>
    <author>අමිල ප්‍රභාත් වනසිංහ</author>
    <content>පනස් එක්වැනි වරටත් සීමාසහිත එක්සත් ප්‍රවෘත්ති පත්‍ර සමාගම පවත්වන මිහින්තලා ආලෝක පූජාවට සමගාමීව මෙවරද සිදු කෙරෙන බුදුසරණ කථික තරගය හෙට (8) මිහින්තලා මහ විද්‍යාලයේදී පැවැත්වේ.මිහින්තලා රජමහා විහාරාධිපති වළවාහැංගුණවැවේ ධම්මරතන නාහිමිපාණන්ගේ අනුශාසනා පරිදි බුදුසරණ පුවත්පත හා ජාතික ඉතිරි කිරීමේ බැංකුවේ අනුග්‍රහය ඇතිව මිහින්තලා මහ විද්‍යාලයේ දී හෙට (8) පෙරවරු 8.30සිට පවත්වන කථික තරග ජ්‍යෙෂ්ඨ සහ කනිෂ්ඨ යන අංශ දෙක යටතේ පැවැත්වේ.මේ කථික තරග සඳහා උතුරුමැද පළාතේ පාසල් හා දහම් පාසල් ශිෂ්‍ය ශිෂ්‍යාවන්ට සහභාගී විය හැක. 06 වැනි වසරේ සිට 09 වැනි වසර දක්වා කනිෂ්ඨ අංශයත් 10 වැනි වසරේ සිට 13 වැනි වසර දක්වා ජ්‍යෙෂ්ඨ අංශයත් පැවැත්වේ. ආගමික පසුබිමට අමතරව විවිධ ක්ෂේත්‍රවල මාතෘකා යටතේ පවත්වන කථික තරගයේදී අංශ දෙකෙන්ම ජයග්‍රාහක ජයග්‍රාහිකාවන් දස දෙනා බැගින් තෝරා ගැනේ.මෙහිදී ජ්‍යෙෂ්ඨ අංශයේ ප්‍රථම ස්ථානයට ඩී.ආර්. විජේවර්ධන සම්මානය හා කනිෂ්ඨ අංශයේ ප්‍රථම ස්ථානයට බුදුසරණ සම්මානය ලේක්හවුස් බෞද්ධ සංගමයේ අනුග්‍රහයෙන් ප්‍රදානය කෙරේ.මීට අමතර ප්‍රථම ස්ථානයේ සිට තුන්වැනි ස්ථානය දක්වා පිළිවෙළින් මුදලින් රුපියල් දසදහස හත්දාස් පන්සිය පන්දහස සහ සහතික පත් ද හතරවන ස්ථානයේ සිට දහවන ස්ථානය දක්වා දහස හා සහතික පත්‍රයක්ද ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n13060711</link>
    <topic>පුවත්පත් මණ්ඩල පනත ශක්තිමත් විය යුතුයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>පුවත්පත් මණ්ඩල පනත මෙයට වඩා ශකිතිමත් විය යුතු බව ගාල්ල දිස්ත්‍රික් මන්ත්‍රී සජින් වාස් ගුණවර්ධන මහතා (එජනිස) පාර්ලිමේන්තුවේදී පෙරේදා (5) ප්‍රකාශ කළේය.සමහර මාධ්‍ය විසින් ජාති භේදය ආගම් භේදය නිර්මාණය කරන්නට උත්සාහ කරන බවත් විපක්ෂය මාධ්‍යයෙන් ආණ්ඩුව පෙරලන්න උත්සාහ කරන බවත් මන්ත්‍රිවරයා කීවේය.ශ්‍රී ලංකා පුවත්පත් මණ්ඩල පනත යටතේ නියෝග විවාදයට එක්වෙමින් මන්ත්‍රිවරයා මේ බව සඳහන් කළේය.එහිදී වැඩිදුරටත් අදහස් දැක්වූ ගණවර්ධන මහතා:-ෆෙඩ්රික් නියුමාන් පදනමේ වැඩමුළුවට සන්ධානයේ සමාජිකයන් විජේදාස රාජපක්ෂ මහතා සමග සහභාගී වූ බව එතුමා කීවා. එතුමා එදා යන්නට ඇත්තේ සද්භාවයෙන් වන්නට ඇති. නමුත් මෙවර යන්නට ඇත්තේ සද්භාවයෙන් නොවෙයි. ආණ්ඩුව පෙරළීමේ අරමුණින්. මාධ්‍ය නිදහසක් නොමැති බවට විපක්ෂයේ පොදු මතයක් තිබෙනවා.අද මාධ්‍ය හිමිකරුවන් දෙස බලන්න. මාධ්‍ය ආයතන හිමිකාරිත්වය දරන තිලංග සුමතිපාල, රුවන් විජේවර්ධන, ටිරාන් අලස් , අනුර කුමාර දිසානායන වැනි අය මේ පාර්ලිමේන්තුව නියෝජනය කරනවා. තිලංග සුමතිපාල මන්ත්‍රිතුමාගේ පත්තරයෙනුත් සමහර වෙලාවට අපට පහර දෙනවා. මාධ්‍ය නිදහස් විය යුතුයි. ඒ අයට නිදහසේ වැඩ කිරීමේ හැකියාව තිබෙනවාද? ඔවුන් සොයාගන්නා දේ නිදහයේ ලිවීමේ හැකියාව තිබිය යුතුයි. මාධ්‍යෙව්දීන්ගේ නිදහස අහිමි වී තිබෙන්නේ මාධ්‍ය හිමිකාරිත්වය නිසයි. මේ තත්ත්වය වෙනස් කළ යුතුයි.පුවත්පත් මණ්ඩල පනත මෙයට වඩා ශක්තිමත් විය යුතුයි. පනත ශක්තිමත් නොවන බවයි මගේ අදහස. ඒ වගේම පුවත් පත් මණ්ඩලයත් ශක්තිමත් විය යුතුයි. මිහින් ලංකා පටන් ගත්කාලේ ඉඳලම මට පහර දුන්නා. මගේ පියා ආයෝජන මණ්ඩලයේ සභාපතිවරයා ලෙස කටයුතු කළා. එවකට සන්ඩේ ලීඩර් පුවත්පතේ කතුවරයාව සිටි පුද්ගලයා මගේ පියාගේන් ලක්ෂ 10ක කප්පමක් ඉල්ලුවා. මාස ගණනාවක් තුළදී මටත් එවාගෙම සිද්ධියකට මහුණ දීමට සිදුවුණා. ණයක් ලබා ගැනීමේදී ඇපකරුවකු ලෙස අත්සන් කළා. එල් ඕ එල් සී ආයතනය සමගයි මා මේ මුල්‍ය කටයුත්ත සිදු කළේ.එහිදි එක්තරා ආයතනයක තැනැත්තෙක් එම ආයතනයෙන් කප්පම් ලබා ගැනීමට උත්සාහ කළා. මාධ්‍යෙව්දීන් සත්‍ය හෙළි කළ යුතුයි. කප්පම්කරුවන් බවට පත් නොවිය යුතුයි. සාපරාදී අපහාස නීතිය ගෙනා යුතුයි. සමහර මාධ්‍ය විසින් ජාති භේදය ආගම් භේදය නිර්මාණය කරන්නට උත්සාහ කරනවා. සමහර මාධ්‍ය ආණ්ඩුව පෙරලන්න උත්සාහ කරනවා. ඉරිදා පත්තරවලින් සියයට අනුවක්ම ආණ්ඩුවට විරුද්ධවයි පලවන්නේ . ඉතින් කොහොමද මාධ්‍ය නිදහසක් නෑ කියන්නේ. රට බෙදීම , සාමය විනාශ කිරීම ජාතිවාදය ඇවිස්සීම වෙනුවෙන් මාධ්‍ය යොදා නොගත යුතුයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n13060712</link>
    <topic>හූනු කොටස් සහිත ළදරු බිස්කට් සිද්ධියේ අධ්‍යක්ෂ මණ්ඩලයට වැඩ වරදී</topic>
    <author>සිරන්ජනි කුමාරි</author>
    <content>මියගිය හූනකුගේ කොටස් සහිත ළදරු බිස්කට් ආනයනය කොට අලෙවි කරන ලද ප්‍රසිද්ධ සමාගමක අධ්‍යක්ෂ මණ්ඩලය වහා අත්අඩංගුවට ගන්නා ලෙසට කොළඹ අතිරේක මහේස්ත්‍රාත් කපිල දුෂ්‍යන්ත එපිටවෙල මහතා ඊයේ ( 6) පොලිසියට නියෝග කළේය.ඕමාන් රටේ නිෂ්පාදිත ලාංකීය සමාගමක් මඟින් බෙදාහරින මෙම ළදරු බිස්කට් පැකට්ටුව තුළ මියගිය හූනෙකුගේ ශරීර කොටස් තිබූ බවත් එහි එක් බිස්කට් එකක් අටමස් වියැති සිය දරුවාට කෑමට දීමෙන් පසු දරුවා රෝගී වූ බවට පැමිණිල්ලේ සඳහන් විණි.මෙම බිස්කට් ළදරුවාට ආහාරයට දීම නිසා දැරියගේ ශරීරයට 11.8ක් විෂ ලේ සමඟ මිශ්‍රව ඇති බවට වෛද්‍ය වාර්තා මඟින් කරුණු අනාවරණය කොට තිබිණ.2007/4/8 වන දින සිය ස්වාමිපුරුෂයා විසින් අටමස් වියැති ළදැරියට තොටළඟ සම්පත් ග්‍රොසරියේ බිස්කට් පැකට්ටුවක් ගෙන ආ බවත් එක් බිස්කට්ටුවක් කෑමට දී ඉතිරිය ඇසුරුම් ටින් එක තුළට දමන්න යන විට මියගිය හූනෙකුගේ සත්ව කොටස් දක්නට ලැබුණු බවට පැමිණිල්ලේ සඳහන් වේ.එහිදී දැරිය අසනීප වී බොරැල්ල ළමා රෝහලට ඇතුළු කළ බවත් පසුව ඇයගේ ලේවලට විෂ 11.8 ප්‍රමාණයක් මිශ්‍ර වී ඇති බවට දැන ගත්තේ යැයි පැමිණිලිකාරිය වැඩිදුරටත් සිය පැමිණිල්ලේ සඳහන් කර තිබිණ. මේ සම්බන්ධයෙන් අදාළ සමාගමට දැන්වූ පසු මෙය කාටවත් කියන්න එපා. වන්දි මුදලක් දෙන්නම් යැයි” සමාගම පැවසූ බවට වාර්තාවේ වැඩිදුරටත් සඳහන් වේ.මට්ටක්කුලියේ පදිංචි පරණපටබැඳිගේ නිශානි රංජනි ප්‍රනාන්දු මෙම සිද්ධියේ පැමිණිලිකාරිය වේ.කොළඹ 10, විනයාලංකාර මාවතේ පිහිටි පුද්ගලික සමාගමේ අධ්‍යක්ෂක මණ්ඩලයේ බණ්ඩාර උපුල්, ලක්ෂ්මන් අශෝක වික්‍රමසිංහ, බෝගහලන්ද ටෙරන්ස් ද සිල්වා ලිදමුල්ලගේ දිල්හාර එල්මෝ ඇලොසියස්, ද සිල්වා සුරෙන් චරිත, නලින් නීල් දිනේෂ්, ප්‍රසන්න ගොඩවත්ත ආරච්චිගේ රසික දමුත් හා හේමශාන්තන් සුරේෂ් යන සාමාජිකයන් 7 දෙනා මෙසේ අත්අඩංගුවට ගෙන අධිකරණයට ඉදිරිපත් කරන ලෙසට වරෙන්තු නියම කෙරිණ.දැනට අට හැවිරිදි වියේ පසුවන මෙම දැරිය මාස්පතා දෙතුන් වතාවක් අසනීප වන බවත් එහෙයින් අධ්‍යාපන කටයුතු ද අඩපණ වන බවටත් අධිකරණයෙන් කරුණු අනාවරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n13060713</link>
    <topic>ඉඩම් පොලිස් බලතල දීමෙන් රට දෙකඩවීමට මඟ පෑදෙනවා</topic>
    <author>අසේල කුරුළුවංශ හා ඉවෝන් හේරත්</author>
    <content>උතුරට ඉඩම් හා පොලිස් බලතල සහිත පළාත් සභාවක් ලබාදීමෙන් සිදුවන්නේ රට දෙකඩ වීමට මඟපෑදීම බව රාමඤ්ඤ මහ නිකායේ මහානායක අතිපූජ්‍ය නාපානේ පේමසිරි හිමියෝ ඊයේ (6) පැවසූහ.තිස් වසරක් පුරා පැවැති ත්‍රස්තවාදය පරාජය කැර බෙදුම්වාදයට ජනපති මහින්ද රාජපක්ෂ මහතා තිත තැබූ බවත් අද උතුරු පළාත් සභාව හරහාතමන්ට අහිමි වූ බලය යළි ලබාගැනීමට බෙදුම්වාදය වෙනුවෙන් පෙනී සිටින පිරිස් උත්සාහ කරන බවත් උන්වහන්සේ කීහ.බෙදුම්වාදී බලතල සහිතව උතුරේ පළාත් සභා ඡන්දය පැවැත්වීමට විරෝධය දැක්වූ ජාතික නිදහස් පෙරමුණ දිවයින පුරා ක්‍රියාත්මක කරන මහජන අස්සන් දශ ලක්ෂයක් ලබා ගැනීමේ වැඩපිළිවෙළ සම්බන්ධව මහානාහිමියන් දැනුවත් කිරීම සඳහා එම පෙරමුණේ නියෝජිත පිරිසක් ගිය අවස්ථාවේ උන්වහන්සේ මේ බව පැවසූහ.ජාතික නිදහස් පෙරමුණේ දේශපාලන මණ්ඩල සභික හිටපු අමාත්‍ය පියසිරි විජේනායක, මධ්‍යම පළාත් කෘෂිකර්ම අමාත්‍ය නිමල් ජයතිස්ස, ජාතික නිදහස් පෙරමුණේ මහනුවර දිස්ත්‍රික් ප්‍රධාන සංවිධායක, හිටපු පාර්ලිමේන්තු මන්ත්‍රී නිමල් පේ‍්‍රමවංශ යන මහත්වරු මෙම අවස්ථාවට සහභාගි වූහ.බලය බෙදාහැරීමක් සිදුකළ යුතු නම් රටේ ඒකියභාවයට හානිවන පොලිස් ඉඩම් බලතල මධ්‍යම රජය යටතේ තබාගෙන පළාත් සභා ස්ථාපිත කිරීම වරදක් නොමැති බවද උන්වහන්සේ කීහ.මෙම අවස්ථාවට හුරීකඩුවේ පඤ්ඤාසේකර, දොරලියද්දේ ධම්මසිරි, මිණිපේ විමලතිස්ස යන හිමිවරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=n13060714</link>
    <topic>කහවත්ත ද්විත්ව ඝාතනයේ සැක අඹු-සැමි යුවළට නොතීසි</topic>
    <author>කුමුදු හෙට්ටිආරච්චි</author>
    <content>කහවත්ත ප්‍රදේශය භීතියට පත් කරමින් කොටකෙතන මව හා ඇගේ දියණිය අමානුෂිකව ඝාතනය කිරීමේ සිද්ධියේ විත්තිකාර අඹුසැමි යුවළ ලබන 26 වැනිදාට රත්නපුර මහාධිකරණයට ඉදිරිපත් කිරීමට රත්නපුර මහාධිකරණ විනිසුරු මොහාන් සෙනෙවිරත්න මහතා නියෝග කළේය.විත්තිකාර යුවළට එරෙහිව මහේස්ත්‍රාත් අධිකරණයේ ලඝු නොවන මූලික පරීක්ෂණයක් නොපවත්වා නීතිපතිවරයාට ඇති සුවිශේෂී බලතල මත කෙලින්ම මහාධිකරණය හමුවේ මෙම නඩුව පවරන ලදී.නීතිපතිවරයා විසින් පවරන ලද එම නඩුවඅනුව විත්තිකාර යුවළට ලබන 26 වැනිදා අධිකරණය හමුවේ පෙනී සිටින ලෙසට දන්වමින් නොතීසි නිකුත් කෙරුණි.ලොකුගම හේවගේ දර්ශන හෙවත් රාජු සහ ඔහුගේ බිරිය වන රසිකා චාන්දනී හෙවත් බට්ටි නමැති අඹු-සැමි යුවළට එරෙහිව එසේ නඩු පවරා ඇත.කොටකෙතන ප්‍රදේශයේ පදිංචිව සිටි නයනා නිල්මිණි (52) සහ ඇගේ දියණිය වූ කාවින්ද්‍යා චතුරංගී සෙල්ලහේවා (17) නමැත්තියත් අමානුෂික ලෙස ඝාතනය කිරීම සම්බන්ධව නීතිපතිවරයා විසින් විත්තිකාර අඹුසැමි යුවළට එරෙහිව නඩු පවරන ලදී.2012 ජනවාරි මස 31 වැනිදා හෝ ඊට ආසන්න දිනකදී කහවත්තේ දී නයනා නිල්මිණි හා කාවින්ද්‍යා චතුරංගි සෙල්ලහේවා නමැත්තියත් ඝාතනය කරන ලදැයි විත්තිකාර අඹුසැමි යුවළට එරෙහිව නීතිපතිවරයා අධිචෝදනා ගොනු කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=r1306071</link>
    <topic>කෑගල්ල දිස්ත්‍රික්කයේ ක්ෂය රෝගීන් හාරසියදාසයයි: මරණ දාහතයි</topic>
    <author>කෑගල්ල සමූහ – පී .එම් . පී . පොල්වත්ත</author>
    <content>පසුගිය වසරේ කෑගල්ල දිස්ත්‍රික්කයේ ක්ෂය රෝගය වැළඳුන රෝගීන් 416 වන අතර මෙයින් 17ක් මිය ගොස් ඇති බව කෑගල්ල දිස්ත්‍රික් ක්ෂය රෝග මර්ධන නිලධාරිනි වෛද්‍ය ධනෝජා පුණ්‍යසෝම මහත්මිය පැවසූවාය.ඒ මහත්මිය එසේ පැවසූූවේ කෑගල්ල දිස්ත්‍රික්කයේ සෞඛ්‍ය අංශයේ , සේවක සේවිකාවන් දැනුවත් කිරීමේ අවස්ථාවන්ට සහභාගී වෙමිනි. එහිදී වැඩිදුරටත් වෛද්‍යවරිය මෙසේද කීවාය.මේ රෝගය වැළඳී ඇ්ත්තේ අවුරුදු 15 සිට 55 දක්වා පිරිසටයි. එයින් පිරිමි 65% ක් වන අතර ඉතිරි ප්‍රමාණය කාන්තාවන් .වැඩි වශයෙන් මේ රෝගය වැළඳී ඇත්තේ බුලත්කොහුපිටිය , යටියන්තොට , දෙහිඕවිට යන ප්‍රාදේශීය ලේකම් කොට්ඨාසයන්හි වතු ආශ්‍රිත ගම්මානවල ජනතාවට. මේ රෝගය ව්‍යාප්ත වී ඇත්තේ රෝගය වැළඳී ඇති රෝගීන් රෝගය වසන් කිරීමත් වෛද්‍යවරුන් දෙනු ලබන උපදෙස් අනුව බෙහෙත් පාවිච්චි නොකරන නිසයි.දෙන ලද වෛද්‍ය උපදෙස් අනුව රෝගියා බෙහෙත් පාවිච්චි කළ හොත් මෙය නිට්ඨාවට සුවකළ හැකි රෝගයකි.මේ රෝගය වළක්වා ගැනීම සඳහා දිස්ත්‍රික්කයේ ජනතාව දැනුවත් කිරීමේ ජංගම වැඩසටහනක් ආරම්භකර ඇති අතර මහජන සෞඛ්‍ය පරීක්ෂකවරු , පවුල් සෞඛ්‍ය සේවිකාවන් , වතු කේෂ්ත්‍රයේ නිලධාරීන්ද සම්බන්ධකර ගෙන පුලුල් වැඩ පිළිවෙළක් ක්‍රියාත්මකකර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=r1306072</link>
    <topic>‘මවු සෙනෙහසට අත්වැලක්’ සංවිධානයෙන් ගැබිනි මවුවරු 50කට පෝෂණ මලු</topic>
    <author>මල්වාන සමූහ - එච්.විතානගේ</author>
    <content>බියගම “මවු සෙනෙහසට අත් වැලක්” සංවිධානය මඟින් දෙවන වරටත් බියගම වෛද්‍ය නිලධාරී කොට්ඨාසයේ වෙසෙන ගැබිනි මවුවරුන් පනස් දෙනකුට පෝෂණ මලු පනහක් ප්‍රදානය කිරීම පසුගියදා බියගම වෛද්‍ය නිලධාරී කාර්යාලයේ දී සිදුකෙරිණි.ලිය අභිමන් සංවිධානයේ සභාපතිනි අධිනීතිඥ පුෂ්පා රාජපක්ෂ මහත්මිය මෙහි ප්‍රධාන ආරාධිත අමුත්තා වූවාය.මෙහිදී බස්නාහිර පළාත් සභා මන්ත්‍රි ගුණසිරි ජයනාත් මහතාගේ එ.ජ.නි.ස ප්‍රතිපාදන යටතේ රුපියල් ලක්ෂ දහයක් වටිනා උපකරණද බියගම සෞඛ්‍ය වෛද්‍ය නිලධාරී කාර්යාලයට හා මාතෘ සායන මධ්‍යස්ථානවලට බෙදා දුන්හ.මෙදින ගැබිනි මවුවරුන්ට පෝෂණ මලු සමඟ උපදින බිළිඳුන්ට අවශ්‍ය වන සියලුම භාණ්ඩ ප්‍රදානය කිරීම ද සිදු විය.මේ අවස්ථාවට ගම්පහ දිස්ත්‍රික් සෞඛ්‍ය සේවා අධ්‍යක්ෂ ලින්ටන් පද්මසිරි, බියගම සහකාර ප්‍රාදේශීය ලේකම් චම්පිකා ධර්මසේන, බියගම සෞඛ්‍ය වෛද්‍ය නිලධාරිනී බියගම මවු සෙනෙහසට අත්වැලක් සංවිධානයේ සභාපතිනි කුමාරි විජේසූරිය හා ලේකම් අශෝක කොතලාවල යන මහත්ම මහත්මීහුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=r1306073</link>
    <topic>වෙසක් සතියේ ගවයන් මස් කළ පුද්ගලයන් අත්අඩංගුවට</topic>
    <author>විජය ශ්‍රී ගම්මන කඩවත විශේෂ</author>
    <content>සත්ව ඝාතනය සම්පූර්ණයෙන්ම තහනම්ව ඇති වෙසක් සතියේ ගවයන් තිදෙනෙක් හොරට මරා මස් කර අලෙවි කරමින් සිටි තිදෙනකු එෙඩ්රමුල්ලේ දී පොලිස් අත්අඩංගුවට ගෙන ඇත.කඩවත එඩේරමුල්ල පොලිස් මුරපොළ ස්ථානාධිපති උ.පො. ප ක්වින්ටස් පෙරේරා මහතාට ලැබුණු තොරතුරක් අනුව පසුගියදා මේ වැටලීම කරද්දී මස් කිලෝ 370ක් සමඟ සැකපිට පුද්ගලයන් තිදෙනකු අත්අඩංගුවට ගෙන ඇත.මේ හොර හරක්මස් ජවාරමට සම්බන්ධ අය අතරින් තිදෙනකු පලා ගොස් ඇතැයි පවසන පොලිිසිය ඔවුන්වද සොයමින් සිටී. සැකකරුවන් මහර මහේස්ත්‍රාත් අධිකරණයට ඉදිරිපත් කිරීමෙන් පසු රක්ෂිත බන්ධනාගාරගත කිරීමට නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=r1306074</link>
    <topic>දුෂ්කර ප්‍රදේශවල පාසල් 3500ක සිසු-සිසුවියන්ට නොමිලේ පාවහන්</topic>
    <author>ගාල්ල උතුර සමූහ දික්වැල්ල තිලකරත්න</author>
    <content>දිවයින පුරා පිහිටි දුෂ්කර අතිදුෂ්කර හා හුදකලා පාසල් 3500ක ඉගෙනුම ලබන ලක්ෂ හතක් පමණ වන සිසු සිසුවියන්ට අධ්‍යාපන සේවා අමාත්‍යාංශය මගින් පාවහන් යුගල බැගින් බෙදා දීමේ වැඩපිළිවෙළක් ක්‍රියාවට නංවා ඇත.මේ වැඩපිළිවෙළ යටතේ තෝරාගන්නා ලද සපත්තු නිෂ්පාදකයන් පාසල් වෙත ගොස් සිසුන්ගේ පාදවල පතුලේ ප්‍රමාණය මැන ඒ අනුව සපත්තු නිෂ්පාදනය කර නැවත පාසල් වෙත ගෙනගොස් දෙයි.ඉකුත් අයවැයේදී දුෂ්කර ප්‍රදේශවල පාසල් දරුවන්ට පාවහන් යුගල බැගින් බෙදා දෙන බව ජනපති මහින්ද රාජපක්ෂ මහතා කීය. ඒ අනුව මේ වැඩපිළිවෙළ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=r1306075</link>
    <topic>ලී කැටයම් ශිල්පයෙන් දස්කම් පෙන්වන දිරිය කත</topic>
    <author>මාතලේ දිස්ත්‍රික් සමූහ</author>
    <content>දිවියේ නොසෙල්වෙන සැබෑ අරමුණක් ඇත්නම් කුමන තරාතිරමක අයෙකුට වුවද කොපමණ බාධක තිබුණත් දිවිය ජයගත හැකිය. එසේ දිවිය ජයගත් පුද්ගලයන් ඉඳහිට හෝ සමාජයේ දැක ගැනීමට ලැබීමද භාග්‍යයකි.මෙසේ දිවිය ජයගත් ආබාධිත කාන්තාවක් ගලේවෙල නගරයට මද දුරකින් පිහිටි ගලපාමුල ගම්මානයේ සිටී. ඇය ඒ. එම්. යූ. සුමනාවතී මැණිකේ ය. මේ කාන්තාවගේ ජීවිත කථාව ශෝකජනක ය. නමුත් ජීවිතයට නොබියව මුහුණ දුන් ඇයට මෙම සියලු බාධකයන් ජයගත හැකිවීම සමාජයේ අනෙකුත් පිරිසට මහඟු ආදර්ශයකි.මේ වනවිට 50 වන වියේ පසුවන මේ කාන්තාව වයස අවුරුදු හතරේ දී පෝලියෝ රෝගය වැලඳීම නිසා දෙපා පණ නැති විය. මේ නිසා සිය දරුවා සුවපත් කර ගැනීමට ඇයගේ මවුපියන් නොගත් උත්සාහයක් නැත. නමුත් ඒ සියල්ල අසාර්ථක වූයේ දෛවයේ සරදමක් ලෙසිනි. මේ නිසා ඇයට පාසල් දිවිය ද අහිමි විය.එබැවින් කුඩා කල සිට නිවසේ සිටි සොයුරු සොයුරියන් ගෙන් අසා දැනගෙන ලිවීමට කියවීමට ඇය සමත් වූවාය. මේ අතර වාරයේ දී සිය පියා මෙන්ම රණවිරුවෙකු වූ සොයුරෙකු ද ජීවිතයෙන් සමුගත් බැවින් ඇය තව තවත් මානසික පීඩනයට පත් වූවාය.පසුව ජීවිතය අනුන්ට බරක් නොවන සේ ගෙවා දැමීමට සිතූ සුමනාවති 1992 / 1993 වසරවලදි වත්තේගම වාවින්න වඩු පුහුණු පාසලට ගොස් ලී කැටයම් කිරීමේ ශිල්පය හැදෑරී ය. ඉන් දෙවසකට පසු එම ආයතනය විසින්ම ඇය පෞද්ගලික ආයතනයක් වෙත යොමුකර ඇත.එහිදී මෙම ශිල්පය තවදුරටත් ප්‍රගුන කළ සුමනාවති මේ වනවිට නිවසේ සිට සිය වෘත්තිය කරගන යන්නේ දෑත දෙපා සවිමත් රැකියා සොයමින් තැවෙන කාන්තාවන්ට අභියෝගයක් ගෙන දෙමිනි. මේ අතර ඇය මෑත භාගයේ දී වඩු කාර්මිකයෙකු සමග විවාහ දිවියට ද ඇතුල් වී සිටින්නීය.සුමනාවතී මහත්මිය මෙසේ කීවාය.මගේ ජීවිතයේ ආරම්භය දුක් සහගත වුවත් එය සැපවත් කර ගැනීමට තරම් මා වාසනාවන්ත වූයේ දැනට ළඟ සිටින මගේ මවගේ සහ සොයුරු සොයුරියන් ගේ සහයෙන් කාටවත් බරක් නොවී ජීවත්වීමට මා සිතුවා. ඒ නිසා ලී කැටයම් පිළිබඳ වාවින්නේ ඇති රජයේ වඩු පුහුණු කම්හලෙන් අවුරුදු දෙකක් ඉගෙන ගත්තා.පසුව පෞද්ගලික තැනක වැඩට ආවා. එහිදී මිනි පෙට්ටිවලද කැටයම් කැපීමට මට සිදුවුණා. මුලදි එයට හිතේ චකිතයක් ඇති වුනත් පසුව එය මග හැරුණා.පස්සෙ මිනි පෙට්ටි උඩ නැග මම කැටයම් කැපුවා. දැන් අවශ්‍ය ඕනෑම ලී කැටයමක් කපනවා. මේ නිසා මසකට මම මේ රැකියාවෙන් සෑහෙන ආදායමක් ලබනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=r1306076</link>
    <topic>ලෝරාවත්ත කනිෂ්ඨ විදුහලට එකම ගුරුවරයෙක්වත්</topic>
    <author>ගම්පොළ සමූහ</author>
    <content>ගම්පොළ අධ්‍යාපන කලාපයට අයත් පන්විලතැන්න ලෝරාවත්ත කණිෂ්ඨ විද්‍යාලයේ ශ්‍රේණි 05 ක් සඳහා විදුහල්පති හැර කිසිදු ගුරුවරයකු නොමැතිකමින් එම සිසුන්ගේ අධ්‍යාපනය බිඳ වැටී ඇතැයි දෙමව්පියෝ පවසති.පාසලක ඉංග්‍රීසි සඳහා ගුරුවරයකු අනිවාර්යයෙන් සිටිය යුතු වුවද වසර 05ක් පුරා මේ පාසලේ ගුරුවරයෙකුද නොමැත.මේ පාසල ආරම්භ කර වසර 50කට ආසන්න කාලයක් වන අතර මුල් කාලයේ සිසුන් 200කට අධික පිරිසක් හා ගුරුවරුන් 05 දෙනෙක් සිටි බව පවසන මවුපියෝ අද වන විට විදුහල්පති හැර කිසිදු ගුරුවරයකු නොමැති බව සඳහන් කරති.2003 වසර වන විටද විදුහලේ ගුරුවරු 5 දෙනෙක් සිට ඇත. 2009 වසර වන විට ගුරුවරු 02 දක්වා අඩු වී 2012 වසරේ මුල් කාලය වන විට ගුරුවරුන් නොමැතිව තමා විදුහල්පතිත්, ගුරුවරයාත් බවට පත් වූ බව එහි විදුහල්පතිනි ආර්.එම්.එන්. චන්ද්‍රසේකර මහත්මිය පැවසුවාය.ගුරුවරු නොමැති නිසා විදුහලට භාරදෙන සිසුන්ගේ ප්‍රමාණයද අඩු වී අද මෙහි ඇත්තේ සිසු සිසුවියන් 23 දෙනකු නමුත් පළමු ශ්‍රේණියේ සිට 5 ශ්‍රේණිය දක්වා ඔවුන් ඉගෙනුම ලබන හෙයින් වෙන වෙනම ඉගැන්වීම් සිදු කළ යුතු වේ.මෙවර ශිෂ්‍යත්ව විභාගයට පෙනී සිටින සිසුන් හා ලබන වසරේ පෙනී සිටීමට නියමිත සිසුන් සඳහා කෙසේ හෝ අධ්‍යාපනය ලබාදිය යුතු යැයි තීරණය කොට ඇති විදුහල්පතිනිය 2012 වසරේ දී විශ්‍රාම ගිය ගුරුවරිය වන ඉන්ද්‍රානි එදිරිසිංහ මහත්මිය දීමනාවක් ලබාදෙන පොරොන්දුව මත ඇගේ සේවය ලබා ගැනීමට කටයුතු කොට ඇතත් ප්‍රදේශයේ සිටින දුප්පත් මවුපියන්ගෙන් ප්‍රමාණවත් මුදලක් එකතු නොවීම නිසා එම මුදල් ද විදුහල්පතිනියගේ වැටුපෙන් ගෙවීමට සිදුව තිබේ.මෙම ගුරුවරියගේ පවුලේ කටයුතු නිසා ඇයට පාසලට පැමිණීමට හැකි වී ඇත්තේ ද සතියට දිනක් හැර දිනක් පමණි.මේ නිසා විදුහල්පතිතුමිය සිදු කරන්නේ 4 හා 5 ශ්‍රේණි එක් කොට ඉගැන්වීම හා 1, 2 ශ්‍රේණි එක් කොට ඉගැන්වීමක් පමණි.3 ශ්‍රේණිය සඳහා විදුහල්පතිනියගේ ඉල්ලීම මත දැනට ප්‍රදේශයේ බාහිර උපාධිය හදාරන හර්ෂිකා මේධානි මහත්මිය ඇයට බාහිර උපාධි දේශන නොමැති දිනවල පැමිණ ස්වෙච්ඡාවෙන් ඉගැන්වීම් සිදු කරන අතර ඇයගේ අධ්‍යාපන කටයුතු නිසා එයද සාර්ථක නොවන බව දෙමාපියෝ පවසති.විදුහල්පතිනි ආර්.එම්.එන්. චන්ද්‍රසේකර මහත්මිය.“මම මේ පාසලේ 2003 වසරේ සිට සේවය කරනවා. ප්‍රදේශයේ දුප්පත් දරුවන් අතහැර මට යන්න හිතක් නෑ. ඒ නිසා මම පාසලේ රැඳී සිටිනවා. ඒත් මට අසනීපයකට හෝ වෙනත් පුද්ගලික කටයුත්තකට නිවාඩු ගන්න බෑ. පාසල වහන්න වෙනවා. ඒ වගේම විදුහල්පති රැස්වීම් හා අධ්‍යාපන කාර්යාල කටයුතු සඳහා යන්න විදිහක් නෑ. මේ නිසා මම දැන් වසර ගණනක සිට පුදුම දුකක් විඳින්නේ. ඒත් මේ දුප්පත් දරුවන් වෙනුවෙන් මම මගේ සේවය සතුටින් කරනවා.මේ තත්ත්වය නිසා 2014 සඳහා පාසලේ පළමු ශ්‍රේණියට සිසුන් ඇතුළත්වේද කියන ගැටලුවක් මතුව තිබෙනවා. මම මේ පිළිබඳ දැන්විය යුතු සෑම තැනකටම දන්වා තිබෙනවා. නමුත් අද වනතුරු ප්‍රතිඵලයක් නෑ.ප්‍රදේශයේ ළදරු පාසල පවත්වාගෙන යාමට ස්ථානයක් නොමැති නිසා එය පාසලේ ගුරු නිවාසයේ පවත්වාගෙන යාමට විදුහල්පතිනිය අවසර දී ඇත්තේ එම පෙර පාසල් ගුරුවරියගේ සේවය ලබාගැනීමේ අරමුණ හා පාසල වැසී යාමට ඉඩ නොදී වසරින් වසර එම දරුවන් පළමු ශ්‍රේණියට බඳවා ගැනීමේද අරමුණ ඇතිවය.මේ පිළිබඳව අදහස් දැක්වූ පාසලේ සංවර්ධන කමිටුවේ ලේකම් කපිල ප්‍රදීප් ධර්මවර්ධන මහතා“ගම්බද පාසල් බොහෝ විට වැසී යන්නේ ළමුන් නැතිව නොවේ. ගුරුවරු නැති නිසයි. ඒත් බලධාරීන් කියන්නේ ළමයි ටවුම්වලට යන නිසා පාසල් වැහෙන බවයි. මේ පසල්වලට ගුරුවරු දෙනවා නම් ළමයි ගමේම රැඳෙනවා. අපි ඉල්ලා සිටින්නේ අවට පාසල් වැහුණා වගේ මේ පාසලත් වසා දමන් නැතිව අපට ගුරුවරු ලබාදෙන ලෙසයි.මවක් වන ටී.ජී. චන්ද්‍රලතා“මගේ ළමුන් ඉගෙන ගන්නේ මේ පාසලේ. 2009 ඉඳලා ඉංග්‍රීසි ගුරුවරයෙක් නෑ. අනෙක් විෂයන් උගන්වන්න ගුරුවරුන් නෑ. ඉතින් අපේ ළමයින්ට ඉගෙන ගන්න නැති ව අන්තිමට මහ පාරට වැටෙනවා.”මෙවර ශිෂ්‍යත්ව විභාගයට පෙනී සිටින මධුෂිකා ලක්මාලි හා උදාර සේනක“අපි මේ පාර ශිෂ්‍යත්ව විභාගයට ලියනවා. ඒත් අපට උගන්වන්න ගුරුවරු නෑ. අපට හොඳට විභාගය පාස් වෙන්න නම් ගුරුවරු දෙන්න කියලා අප ඉල්ලනවා.”මේ පිළිබඳව ගම්පොළ කලාප අධ්‍යාපන කාර්යාලයෙන් විමසූ විට එහි නියෝජ්‍ය අධ්‍යාපන අධ්‍යක්ෂ (පාලන) එම්.ටී.එස්. ෆාසියා මහත්මිය මෙසේ සඳහන් කළාය.“අධ්‍යාපන චක්‍රලේඛයට අනුව සිසුන් 26 කට එක් ගුරුවරයෙකු හා ඉංග්‍රීසි ගුරුවරයෙකු ඇතුළු විදුහල්පති කෙනෙකු සිටිය යුතුයි. මේ පාසලේ එසේ නොමැතිව විදුහල්පති පමණක් සිටීම ගැටලු සහගතයි. එම නිසා මේ පිළිබඳව සොයා බලා ඉදිරියේදී අවශ්‍ය ගුරුවරු ලබාදීමට කටයුතු කරනවා.”කෙසේ නමුත් චක්‍රලේඛයට අනුව පන්ති 5කට එක් ගුරුවරයකු දී ඉගැන්වීම මෙම ළමුන්ගේ ශ්‍රේණි අනුව සාර්ථක නොවන බව දෙමාපියෝ සඳහන් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=r1306077</link>
    <topic>වලව ගොවි පවුල්වලට පදිංචි ඉඩමට කඩිනමින් ඔප්පු</topic>
    <author>හම්බන්තොට දිස්ත්‍රික් සමූූහපී. ඩබ්ලිව් කොඩිතුවක්කු</author>
    <content>ශ්‍රී ලංකා මහවැලි සංවර්ධන අධිකාරියේ වලව විශේෂ බල ප්‍රදේශයේ පදිංචි ගොවි පවුල්වලට තමන් පදිංචි ඉඩම් සඳහා ඔප්පු සහ අවසර පත්‍ර ලබාදීමේ කඩිනමින් වැඩ පිළිවෙළක් දැන් ක්‍රියාත්මක කර තිබේ. ඇඹිලිපිටිය නේවාසික ව්‍යාපාර කළමනාකාර එම්. එම්. අසංක ගුණතිලක මහතාගේ මැදිහත්වීමෙන් මේ වැඩපිළිවෙළ සැලසුම් සහගතව විධිමත්ව ක්‍රියාත්මක වෙයි.මේ යටතේ ලබන මාසයේ දී ජනාධිපති මහින්ද රාජපක්ෂ මහතාගේ අතින් ගොවි පවුල් පන්දහසකට සූරියවැවදී ඔප්පු සහ අවසර පත්‍ර ප්‍රදානය කිරීමට නියමිතය.කිරිඉබ්බන් වැව සහ චන්ද්‍රිකා වැව කොට්ඨාස කළමනාකාර කාර්යාල බල ප්‍රදේශ දෙක ඇතුළත පදිංචි ගොවි පවුල් දෙදහස් පනස් එකකට ඔප්පු සහ අවසර පත්‍ර ප්‍රදානය කිරීම ඉකුත් දා ඇඹිලිපිටිය ඩී. ඒ රාජපක්ෂ අනුස්මරණ කේන්ද්‍රීය පරිශ්‍රයේ ශ්‍රවනාගාරයේ දී සිදු කෙරිණි. මේ අවස්ථාවට වාරිමාර්ග ජල කළමනාකරණ ඇමැති නිමල් සිරිපාල ද සිල්වා, කථානායක චමල් රාජපක්ෂ, පොල් සංවර්ධන හා ජනතා වතු සංවර්ධන ඇමති ඒ. පී. ජගත් පුෂ්පකුමාර, රත්නපුර දිස්ත්‍රික් පාර්ලිමේන්තු මන්ත්‍රී වාරිමාර්ග හා ජල කළමනාකරණ අමාත්‍යාංශයේ අධීක්‍ෂණ මන්ත්‍රී සනී රෝහණ කොඩිතුවක්කු යන මහත්වරු සහ අමාත්‍යාංශ හා ශ්‍රී ලංකා මහවැලි අධිකාරියේ උසස් නිලධාරීහු රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=r1306078</link>
    <topic>අමාත්‍යාංශ නාම පුවරුව කඩා ත්‍රීවිලරයට වහලයක් හදලා</topic>
    <author>අනුරාධපුර මධ්‍යම විශේෂ</author>
    <content>ආර්ථික සංවර්ධන අමාත්‍යාංශයේ නමක් සහිත පුවරුවක් කඩා දමා එහි කොටස් ත්‍රිරෝද රථය නැවැත්වීම සඳහා ආවරණයක් සැකසීමට යොදාගත් පුද්ගලයකු අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව මේ මස 12 වන දින දක්වා රක්‍ෂිත බන්ධනාගාර ගත කළ අතර ඊට ආධාර අනුබල දුන් පුද්ගලයෙකු රුපියල් ලක්‍ෂය බැගින් වූ ශරීර ඇප දෙකක් මත මුදා හරින ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්දිකා මාරපන මහත්මිය නියෝග කළාය.අනුරාධපුර කොට්ඨාස භාර පොලිස් අධිකාරිවරයාට ලැබුණු නිර්නාමික තොරතුරකට අනුව අනුරාධපුර කොට්ඨාස අපරාධ විමර්ශන අංශය සිදුකළ පරීක්‍ෂණවලින් අනතුරුව සැකකරුවන් දෙදෙනා ගම්බිරිස්වැව, අළුත්ගම, අනුරාධපුර ප්‍රදේශයේ දී අත්අඩංගුවට ගත් බව පොලිසිය අධිකරණයට දන්වා සිටියේ ය.සිද්ධිය සම්බන්ධයෙන් කරුණු දැක්වූ කොට්ඨාස අපරාධ විමර්ශන අංශය අධිකරණයට කියා සිටියේ වැව් 2000ක් ප්‍රතිසංස්කරණය කිරීමේ වැඩසටහන යටතේ ආර්ථික සංවර්ධන අමාත්‍යාංශය මඟින් කටුකැලියාව, ගම්බිරිස්වැව ප්‍රදේශයේ සවිකර තිබූ ජනාධිපතිතුමන්ගේත්, ආර්ථික සංවර්ධන අමාත්‍ය බැසිල් රාජපක්‍ෂ මහතාගේත් රුව සහිත දැන්වීම් පුවරුව මොවුන් විසින් කඩා එම ස්ථානයෙන් ඉවත් කරගෙන එය ප්‍රධාන සැකකරුගේ ත්‍රිරෝද රථය නැවැත්වීම සඳහා ආවරණයක් සකසා තිබූ බවයි.තවත් මෙවැනි පුවරු කඩා දමා ඇත්දැයි යන්න පිළිබඳව විශේෂ විමර්ශනයක් කොට්ඨාස අපරාධ විමර්ශන අංශය මඟින් සිදුකරගෙන යන බව වැඩිදුරටත් අධිකරණයට දන්වා සිටියේය.මෙසේ රක්‍ෂිත බන්ධනාගාර ගත කෙරුනේ අළුත්ගම, ගම්බිරිස්වැව පදිංචි මයිධීන් අක්බර් නොහොත් සියාම් යන අයයි. ඇප මත මුදා හැරුනේ අබ්දුල් කපුර් මොහොමඩ් ඉර්ෂාඩ් යන සැකකරුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=s1306071</link>
    <topic>ජගත් පාපන්දු සංගමයෙන් නිලධාරීන්ට අනතුරු ඇඟවීමක්</topic>
    <author>ප්‍රින්ස් ගුණසේකර</author>
    <content>පාපන්දු ක්‍රීඩාවට සම්බන්ධ කවර හෝ නිලධාරීයකු පාපන්දු ක්‍රීඩාවට අදාළ කවර හෝ කරුණක් ගැන ගෝල් සංවර්ධන ව්‍යාපෘතියේ හිටපු සභාපති මනිලාල් ප්‍රනාන්දු මහතා සමග කටයුතු කළහොත් පනවා ඇති තහනම තදබල ලෙස කැඩීමක් ලෙස සලකන බව ජගත් පාපන්දු සම්මේලනය ශ්‍රී ලංකාවට දැනුම් දෙයි.ජගත් පාපන්දු සම්මේලනය එවන ලද එම ලිපිය රටපුරා පාපන්දු ක්‍රීඩාවට සම්බන්ධ සියලු දෙනාට අදාල වූවක් ලෙස සැලකේ.පසුගිය මාර්තු 11දා සිට වසර 8ක කාලයක් පාපන්දු ක්‍රීඩාවට සම්බන්ධ කිසිදු ජාතික හෝ අන්තර් ජාතික මට්ටමේ කටයුත්තකට සහභාගිවීම මනිලාල් ප්‍රනාන්දු මහතාට තහනම් කර ඇති හෙයින් ජගත් පාපන්දු නියෝගවලට අනුකූලව කටයුතු කරන ලෙස ශ්‍රී ලංකා පාපන්දු සම්මේලනයට දන්වා එවා ඇත.පනවා ඇති තහනම අනුව පාපන්දු ක්‍රීඩාවට සම්බන්ධ කවර හෝ නිලධාරියකු කටයුතු කළහොත් එම නිලධාරියාට එරෙහිව ලෝක පාපන්දු සම්මේලනය තදබල ක්‍රියා මාර්ග ගැනීමට සූදානම් බව පවසයි.මනිලාල් මහතා සමග කිසිදු සෘජු සම්බන්ධතාවක් නොපැවැත්වීමටත්, කවර හෝ සාකච්ඡාවකට එක්වීමත් වරදක් ලෙස පෙන්වා දී තිබේ.එමෙන්ම මනිලාල් මහතා නියෝජනය කිරීම සඳහා තෙවැනි පාර්ශවයක් යොදවා ගැනීම ද ඒ මහතාට පනවා ඇති තහනම තවදුරටත් කඩ කිරීමකි.එහෙයින් ලෝක පාපන්දු සම්මේලනයේ ව්‍යවස්ථා රෙගුලාසි හා තීරණවලට අනුකූලතාව දක්වන ලෙසත්, එසේ නොවන්නේ නම් එය කඩකරන අයට එරෙහිව සම්බාධක පැනවෙන බවටත් අනතුරු හඟවා ඇත.ලෝක පාපන්දු සම්මේලනයේ ලේකම් ජෙරොම් වැල්කි මහතාගේ අස්සනින් ජූනි 3වැනිදා පාපන්දු සභාපතිවරයාට එම දැනුම් දීම කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=s1306072</link>
    <topic>අයි.පී.එල්. හිමිකරුවන්ට රටින් පිටවීම තහනමක්</topic>
    <author/>
    <content>අයි.පී.එල්. තරග පාවාදීම සම්බන්ධව පරික්ෂණ පවත්වනු ලබන එරට පොලිසිය එහි කණ්ඩායම්වල හිමිකරුවන්ට රටින් පිටවීම තහනම් කර තිබේ.පසුගිය දිනවල පොලිසියේ ප්‍රශ්න කිරිමට ලක්වූ රාජස්තාන් රෝයල්ස් කණ්ඩායමේ හිමිකාරකත්වය දරනු ලබන ‍බොලිවුඩ් නිළි ශිල්පා ශෙට්ටිගේ සැමියා වන රාජ් කුන්ද්‍රට ඔහුගේ ගුවන් ගමන් බලපත්‍රය පොලිසියට බාරදෙන ලෙස නියෝග කර ඇත.පසුගිය දිනවල කුන්ද්‍රගෙන් පොලිස් විමර්ශන නිලධාරීන් පැය 10ක කාලයක් තරග පාවාදීම සම්බන්ධව ප්‍රශ්න කර තිබිණි. අයි.පී.එල්.තරගාවලියේ තරග පාවාදීමේ කුමන්ත්‍රණය මුල් වරට හෙළිවූයේ රාජස්තාන් රෝයල්ස් කණ්ඩායමට ක්‍රීඩා කරන ක්‍රීඩකයන් තිදෙනකුගෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=s1306073</link>
    <topic>මොනරාගල මහානාමයට නෙට්බෝල් ශූරතා ද්විත්වයක්</topic>
    <author>කේ.බී.රත්නායකමොනරාගල සමූහ</author>
    <content>අධ්‍යාපන අමාත්‍යාංශය මෙහෙයවන සමස්ත ලංකා පාසල් මලල ක්‍රීඩා තරගාවලියට සමගාමීව මොනරාගල අධ්‍යාපන කොට්ඨාසයේ පාසල් අතර පැවැති මලල ක්‍රීඩා තරගාවලියේ දී නෙට්බෝල් ශූරතා ද්විත්වයක් හිමිකර ගැනීමට මොනරාගල මහනාම මධ්‍ය මහා විද්‍යාලයීය ක්‍රීඩිකාවෝ සමත්වුහ.මොනරාගල ප්‍රාදේශිය සභා ක්‍රීඩාංගණයේදී පසුගියදා පැවැති තරගාවලියේදී මහානාම විදුහල් ක්‍රීඩිකාවන් විසින් අවුරුදු 17න් පහළ සහ අවු.19න් පහළ වයස් කාණ්ඩයන්ගේ ශූරතා හිමිකර ගත්තේය. තරගාවලිය මොනරාගල ක්‍රීඩා සහකාර අධ්‍යක්ෂ ඩබ්ලිව්.එම්.එන්.බණ්ඩාර මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=s1306074</link>
    <topic>ගුවන් හමුදාපති ගො‍ල්ෆ් ශූරතා ආනන්දට සහ මනෝරිට</topic>
    <author/>
    <content>මනෝරි ජයකොඩි සහ ආනන්ද ජයසේකර ගුවන් හමුදාපති එයාර් මාෂල් හර්ෂ අබේවික්‍රම මහතා වෙතින් කුසලාන ලබාගනිමින්ශ්‍රී ලංකා ගුවන් හමුදාව වාර්ෂිකව මෙහෙයවනු ලබන ගුවන් හමුදාපති කුසලාන ‍ගොල්ෆ් තරගාවලියේ පිරිමි අංශයේ ශූරතාව ලකුණු 30ක් ලබාගත් ආනන්ද ජයසේකරත්, කාන්තා අංශයේ ශූරතාව ලකුණු 32ක් රැස්කළ මනෝරි ජයකොඩිත් දිනා ගත්හ.ත්‍රිකුණාමලයේ චීන වරාය ගුවන් හමුදා ඊගල්ස් ගොල්ෆ් ලින්ක්ස් පිටියේ පසුගියදා පැවැති මේ තරගාවලියේ අනුශූරයා වූයේ ලකුණු 29ක් ලබාගත් චන්දන වීරසිංහයි. ‍රෝහිත් සිල්වා දීර්ඝතම පන්දු යොමුකිරීම වෙනුවෙන් සහ නිලිකා වීරසිංහ ආසන්නතම පන්දු යොමුකිරීම වෙනුවෙන් ද විශේෂ සම්මාන දිනාගත්හ.ක්‍රීඩක ක්‍රීඩිකාවන් 80දෙනකුගේ සහභාගිත්වයෙන් පැවැති මේ තරගාවලියේ ත්‍යාග ප්‍රදානෝත්සවය ගුවන් හමුදාපති එයාර් මාෂල් හර්ෂ අබේවික්‍රම මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=s1306075</link>
    <topic>‍අයි.පී.එල්. පාපන්දුවටත් අත වනයි</topic>
    <author>ඩේවිඩ් බෙකම්ටත් ඇරියුම්</author>
    <content>ඉන්දියා පාපන්දු සංගමය හා එරට වෙළෙඳ සමාගමක් එක්ව අයි.පී.එල්.මුහුණුවරින් යුතු පාපන්දු තරගාවලියක් සංවිධානය කිරීමට අදහස් කර ඇත. ලබන වසරේ මුල් භාගයේ දී පැවැත්වීමට යෝජිත මේ පාපන්දු තරගාවලියට ලෝක පාපන්දු තරගබිමේ හිටපු සුපිරි ක්‍රීඩක ඩේවිඩ් බෙකම් ද ක්‍රීඩා කරනු ඇතැයි වාර්තාවේ.බ්‍රිතාන්‍යයේ වෙබ් අඩවියකට අනුව ඉන්දියා පාපන්දු සංගමය හා එක්වී සිටින ක්‍රීඩා කළමනාකාර ඒජන්සියක් වන අයි.එම්.ජී.‍වෙළෙඳ සමාගම මේ අයි.පී.එල්. මුහුණුවරින් යුත් නව පාපන්දු තරගාවලිය සාර්ථක කරගැනීමේ අරමුණින් බෙකම් සමග එංගලන්ත පිලේ හිටපු ඔහුගේ සමකාලීන ක්‍රීඩක මයිකල් ඕවන් සහ ස්පාඤ්ඤයේ හිටපු පාපන්දු නායක රෝල් ගොන්සාලිස් ද එක්කර ගැනීමට නියමිතය.කෙසේවෙතත් මේ තරගාවලිය සම්බන්ධව ඉන්දියා පාපන්දු සංගමයේ නිලධාරීන් ප්‍රකාශ නිකුත් කිරීමෙන් වැළකී සිටිති.ලබන වසරේ ජනවාරි මාසයේ 15වැනිදා සිට මාර්තු මාසයේ 15වැනිදා දක්වා පැවැත්වීමට නියමිත මේ පාපන්දු තරගාවලියට කණ්ඩායම් 8ක් ඇතුලත් වෙයි.සෑම කණ්ඩායමකටම ක්‍රීඩකයන් 25දෙනකුගෙන් යුත් සංචිතයක් ගොඩ නැගීමටත්, සියලු කණ්ඩායම් හා ක්‍රීඩකයන් වෙන්දේසි කිරීමටත් සංවිධායකයන් බලාපොරොත්තුවෙන් සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=s1306076</link>
    <topic>ස්පීඩ් මෝටර් රථ හා යතුරුපැදි ශූරතා සුපිරි මෝටර් රථ ඉසව්වේ ජය අෂාන්ට</topic>
    <author>ගිරිඋල්ල සමූහ ඩබ්.ඒ.සරත්</author>
    <content>ස්පීඩ් මෝටර් රථ හා යතුරු පැදි ධාවන තරගාවලියේ දෙවැනි අදියරේ ප්‍රධානතම තරග ඉසව්ව වන අශ්වබල 1300 මැක්ලරන්ස් ෆෝමියුලා තරග ද්විත්වයේ පළමු ස්ථාන අත්කර ගැනීමට ආමීර් ගෆූර් සමත්විය. එහි දෙවැනි ස්ථානය හිමිවූයේ දසුන් රණතුංගටය. මැක්ලරන්ස් පළමු තරගයේ තෙවැනි ස්ථානය ඉෂාන් සිරිවර්ධන හිමිකරගත් අතර දෙවැනි තරගයේ තෙවැනි ස්ථානය දිනා ගනු ලැබුවේ රුචිත් ගුණරත්න විසිනි.තරගාවලියේ කැපී පෙනෙන තරගයක් වූ එස්.එල්.ජී.ටී‍.අශ්වබල 3500 සුපිරි මෝටර් රථ තරග ඉසව්වේ ජයග්‍රහණය අත්කර ගැනීමට ප්‍රවීන ක්‍රීඩක අෂාන් සිල්වා සමත්විය. තරග වට 10කින් යුත් මේ තරගයේ දෙවැනි ස්ථානය හිමිවූයේ කෞෂාල් සමරසිංහටය.දිනේෂ් ජයවර්ධන තෙවැනි ස්ථානය අත්කර ගත්තේය. යතුරු පැදි අංශයේ අශ්වබල 250 විවෘත තරගයේ පළමු ස්ථානය දිනා ගැනීමට මධුරංග කල්දේරා සමත්විය.එහි දෙවැනි ස්ථානය ශිරාන් සැමුවෙල්ට හිමිවූ අතර ප්‍රසන්න සුබසිංහ තෙවැනි ස්ථානය හිමිකර ගත්තේය.සුපර් මෝටාර්ඩ් විවෘත තරගයේ පළමු ස්ථානය තුසිත ගුණසේකරට හිමිවූ අතර සුරාජ් පෙරේරා දෙවැනි ස්ථානයත්, නෙඩ් ඩැනියෙල් තෙවැනි ස්ථානයත් දිනා ගත්හ.ශ්‍රී ලංකා මෝටර් ක්‍රීඩා සංගමයේ ප්‍රධානත්වයෙන් ආසියානු මෝටර් රථ සංගමයේ සහයෝගය ඇතිව කාල්ටන් සහ මීගමුව මෝටර් ක්‍රීඩා සංගම් එක්ව සංවිධානය කළ මේ තරගාවලිය පසුගියදා පන්නල ස්පීඩ්රොම් මෝටර් රථ ධාවනය පථයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=s1306077</link>
    <topic>රවී පුංචිහේවා විදුහලට ජය</topic>
    <author>මහනුවර ක්‍රීඩා විශේෂ</author>
    <content>මාතලේ රවී පුංචිහේවා ක්‍රිකට් පාසල සහ මහනුවර ලෙක්සිකන් ක්‍රිකට් පාසල අතර පැවැති වාර්ෂික එක්දින තරගය කඩුලු 5කින් ජයගැනීමට රවී පුංචිහේවා පාසල් කණ්ඩායම සමත්විය.පළමුව පන්දුවට පහරදුන් ලෙක්සිකන් පිල ඕවර 25තුලදී කඩුලු 6කට ලකුණු 132ක් රැස්කළ අතර ජයග්‍රාහී ඉලක්කය ඕවර 22කදී කඩුලු 5ක් පමණක් දැවී තිබියදී සපුරාලීමට රවී පුංචිහේවා පලට හැකිවිය. තරගයේ දක්ෂතම පිතිකරු ලෙස රවී පුංචිහේවා විදුහලේ එම්.රුසෙයික් නම් කළ අතර දක්ෂතම පන්දු යවන්නා ලෙස වයි.යොෂාන් සහ පන්දු රකින්නා ලෙස විසල් ඒකනායක සම්මාන දිනාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=s1306078</link>
    <topic>ත්‍රෝබෝල් තරගාවලිය 9දා කටුනායක දී</topic>
    <author/>
    <content>ශ්‍රී ලංකා ත්‍රෝබෝල් සම්මේලනය සංවිධානය කරන අන්තර් ක්‍රීඩා සමාජ ත්‍රෝබෝල් තරගාවලිය මේ මස 9 වැනිදා පෙරවරු 8.00 සිට කටුනායක නිදහස් වෙළද කලාප ක්‍රීඩා පිටියේදී පැවැත්වේ.ක්‍රීඩා සමාජ 30කගේ සහභාගිත්වයෙන් පැවැත්වෙන තරගාවලියේ ජය සංකේත ප්‍රදානය ශ්‍රී ලංකා ත්‍රෝබෝල් සම්මේලනයේ සභාපති මහේන්ද්‍ර අර්තනායක මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=s1306079</link>
    <topic>පාසල් සැහැල්ලු පන්දු ක්‍රිකට් 8-9</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සංගමය මෙහෙයවන සමස්ත ලංකා විස්සයි20 පාසල් ක්‍රිකට් ජාතික ශූරතාවලියේ නුවරඑළිය දිස්ත්‍රික් වැලිමඩ වියලුව මැතිවරණ කොට්ඨාස තරග මේ මස 8වැනිදා කන්දෙගෙදර විද්‍යාලයීය ක්‍රීඩාංගණයේදී පැවැත්වේ.එම ශූරතාවලියේ වැලිමඩ හා ඌව පරණගම තරගාවලිය අඹගස්දෝව මහජන ක්‍රීඩාංගණයේ දී මේ මස 9වැනිදා පැවැත්වේ. තරගාවලියට සහභාගි වන කණ්ඩායම් ආර්.කුමාරනායක මහතා (දුරකතන අංක 0770465120) අමතන ලෙස සංවිධායක මණ්ඩලය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=f1306071</link>
    <topic>මාදුළුවාවේ සෝභිත හිමිගේ සිවුරෙන් ඇද කානු පල්ලට ඇද දැම්මේ එජාපය නොවේ ද....?</topic>
    <author/>
    <content>ජනතාව හිනස්සන විහිළු සැපයීමේ උපන් හපන්කමක් රනිල් වික්‍රමසිංහ මහතා සතුව තිබේ. ගත වූ කාලය තුළ වරින් වර වේදිකා මත කරනු ලැබූ විවිධ ප්‍රකාශ උපුටා දක්වමින් මෙරට මාධ්‍ය ක්‍ෂෙත්‍රයේ කාටුන්කාරයෝත් තීරු ලිපි රචකයොත් කිසියම් ආස්වාදයක් ලැබූහ.වරෙක ඔහු නංගිලාට – මල්ලිලාට රත්රන් චේන් බ්‍රේස්ලට්ස් පැලඳවීය. ගොවීන්ට ඩෙනිම් කලිසම් ඇන්දවීය. ගොවීන්ට සිය එළවළු නිෂ්පාදන ගුවනින් ගෙන ගොස් විකුණා ආපසු හැන්දෑවට ගෙදර ඒමට සිංගප්පූරුවේ වෙළෙඳ පොළක් සකස් කර දෙන බවට පොරොන්දු විය.මේ සියලු විහිළු අතරට ඊයේ පෙරේදා ඔහු තවත් විහිළුවක් එකතු කළේ ය. ඒ ජේ. ආර්. ජයවර්ධන ගැන ය. මේ රටේ රජ කළ ශ්‍රේෂ්ඨ රජවරුන් වන මහසෙන් – පැරකුම් – ධාතුසේන රජවරුන්ට වඩා ජේ. ආර්. ජයවර්ධන වැව් හැදූ බව වික්‍රමසිංහ මහතා කියා සිටියේ ජනතාව ගේ ඇස් උඩ ඉන්දවමිනි.සිය දේශපාලන ගමනේ දී ජේ. ආර්. ජයවර්ධන කළ කී දෑ බොහෝ ය. 1972 ආණ්ඩු ක්‍රම ව්‍යවස්ථාව කීප වතාවක් සංශෝධනය කළේ ය. විධායක ජනාධිපති තනතුරත්, මනාප ඡන්ද ක්‍රමයත් නිර්මාණය කළේ ය. වැව් හැදීම කෙසේ වෙතත් ජේ. ආර්. ජයවර්ධන මහනුවර ගැටඹේ පන්සල වට කර කටු කම්බි ගැසූ බව නම් ජනතාවට හොඳට මතක ය. එසේ කටු කම්බි ගැසුවේ ගැටඹේ පන්සලේ හාමුදුරුවන් ජේ. ආර් ට ද්‍රෝහී නාමයක් පිරිනැමූ නිසා ය.මෙම ද්‍රෝහී නාමය පිරිනැමීම ගැන අමන්දානන්දයට නොව දැඩි කෝපයට පත් වූ ජේ. ආර්. ජයවර්ධන පොසොන් පොහෝ දිනක මිහින්තලයට ගොස් මහා සංඝරත්නය හමුවේ විශේෂ ප්‍රකාශයක් කළේ ය. භික්ෂුන් වහන්සේ ගේ සිල්වත්කම අභියෝගයට ලක්කරමින් ද්‍රෝහී කතාව කී භික්ෂුව දැඩි දෝෂ දර්ශනයට ලක්කළේ ය.මේ නිසා වික්ෂිප්තභාවයට පත් මහා සංඝරත්නය මිහින්තලාවේදීම ජේ. ආර්. ජයවර්ධන උතුමාණන් වෙත කනගාටුව පළ කළා පමණක් නොව සමාව ද අයැද සිටියහ.කෙසේ හෝ රනිල් වික්‍රමසිංහ මහතාට අවශ්‍ය වන්නේ හිතාමතාම ඉතිහාසය ‍ෙවනස් කොට ජනතාව ගොනාට ඇන්දවීමට ය. එහෙත් ජනතාව අද දේශපාලන වශයෙන් කිසිවකුටත් රැවටිය නොහැක. වික්‍රමසිංහ මහතා ඉතිහාසය වෙනස් කරන්නට උත්සාහ කරද්දී ජේ. ආර්. ජයවර්ධන කළ ජනතා විරෝධී ක්‍රියා සියල්ල අතීතයේ රට කළ රජවරුන් ගේ ගිණුමට බැර කරන්න ට බැරිකමක් නැත.1980 ජුලි වර්ජනයේ දී රාජ්‍ය සේවකයන් ලක්ෂයකට ආසන්න පිරිසක් ගෙදර යැවුයේ රාජ ආඥාවකින් බව කියන්නට බැරිකමක් නැත. වෘත්තීය සමිති ව්‍යාපාරය කනත්තට යැවීමට කතා කළේ මහසෙන් රජු මිස ජේ. ආර්. නොවන බව කියන්නට බැරි නැත. මේ අයුරින් ජනතාව අතරට යන්නට රනිල් වික්‍රමසිංහ මහතා ඉතිහාසය ද විකෘති කරන්නේ හිතාමතාම බව ඉතාමත් පැහැදිලි ය. එහෙත් ඒ විකෘති කිරීම්වලට ජනතාව කිසි විටෙකත් රැවටුණේ නැති බව ද පැහැදිලි ය.දැන් වික්‍රමසිංහ මහතා රට වටේ යන්නේ අලුත්ම සටන් පාඨයක් අතැතිව ය. ඒ විජයදාස රාජපක්ෂ මහතා නිර්මාණය කළ අලුත්ම ආණ්ඩුක්‍රම ව්‍යවස්ථාව අතින් ගෙන ය.විධායක ජනාධිපති ක්‍රමයත් මනාප ඡන්ද ක්‍රමයත් වෙනස් කරන යෝජනා ඇතුළත් නව ආණ්ඩු ක්‍රම ව්‍යවස්ථාව එක්සත් ජාතික පක්ෂය ඉහළට ඔසවා තැබීමේ අලුත්ම උප්පරවැට්ටිය බවට පත් වී තිබේ.මෙම නව ව්‍යවස්ථාව හඳුන්වා දීමට වික්‍රමසිංහ මහතා ලෝක දේශපාලනය ද විග්‍රහ කිරීම සිදුකර ගෙන යයි. වික්‍රමසිංහ මහතාට ශ්‍රී ලංකාවේ දේශපාලන ඉතිහාසය වැරැදුනත් ලෝක දේශපාලනය වරදින්නේ නැත.ඔහු ජර්මනියේ හිට්ලර් ගැන කියන්නේ ය. යුද්ධයෙන් පැරදී පලා ගිය හැටිත් දේශපාලන පක්ෂ ජර්මනියේ වයිම කියන නගරයට එක් වී ව්‍යවස්ථාවක් හැදූ හැටිත් විස්තර කරයි. වයිම නගරයේ හැදූ ව්‍යවස්ථාවෙන් ජර්මනිය ගොඩ ආ බව කියයි. ඒ අනුව දැන් ශ්‍රී ලංකාව ගොඩ නගන්නට යන්නේ සිරිකොතේ දී එළි දැක්වූ ව්‍යවස්ථාවෙන් බව කියන්නට රනිල් වික්‍රමසිංහ උත්සාහ ගන්නා බව පෙනේ.අලුත් ව්‍යවස්ථාවක් ගැන හිටිහැටියේම අදහස් දැක්වූයේ මාදුළුවාවේ සෝභිත හිමියන් ය. උන් වහන්සේ ඒ ගැන කතා කරන විට රනිල් වික්‍රමසිංහ අලුත් ව්‍යවස්ථාවක් ඉදිරියට දැම්මේ ය. දැන් එම ව්‍යවස්්ථාව පිරිකරක් ලෙස සෝභිත හිමියන්ට පූජා කොට සාධාරණ සමාජයක් නිර්මාණය කරන්නට සාකච්ඡා අරඹා තිබේ.සෝභිත හිමියන් සමඟ සාධාරණ සමාජයක් නිර්මාණය කරන්නට සාකච්ඡා කරද්දී එක්සත් ජාතික පක්ෂය රට තුළ නිර්මාණය කරන්නට උත්සාහ කළ සාධාරණ සමාජය තුළ සෝභිත හාමුදුරුවන් බෞද්ධ සම්මේලනයේ දී සිවුරෙන් ඇද කානු පල්ලේ ඇදගෙන ගිය හැටි අපට සිහිපත් වෙයි.එදිරිවීර සරච්චන්ද්‍ර නම් වූ ශ්‍රේෂ්ඨ කලාකරුවාට පහර දුන් හැටි අපට සිහිපත් වෙයි. වෘත්තීය සමිති සංහාරය – කම්කරුවන්ට කළුතෙල් සහ සයිකල් චේන් ප්‍රහාරය එල්ල කළේත් එක්සත් ජාතික පක්ෂය නිර්මාණය කළ සාධාරණ සමාජය තුළම ය. හෙට අනිද්දා ට වික්‍රමසිංහ මහතා නිර්මාණය කරන්නට බලාපොරොත්තු වන සාධාරණ සමාජය තුළ කුමන වින්නැහියක් වේ දැයි රටම බලා සිටී.වසර තිහකදේශපාලන ගමනදේ්ශපාලනයේ වසර තිහක් නියැළුණ තවත් නිහතමානී පුද්ගලයකු ගැන මේ සටහන තබන්නෙමු. ඒ නිමල් සිරිපාල ද සිල්වා ය. ඔහු වෙනුවෙන් බදුල්ලේ පැවැති උපහාර උළෙලේ දී ජනාධිපති මහින්ද රාජපක්ෂ මහතා ඔහු ගැන ලියැවෙන හොඳම සහතිකය ලියා දුන්නේ ය.හැමදාමත් පක්ෂ නායකත්වය සමඟ සිටි අවංක දේ්ශපාලනඥයකු ලෙස නිමල් සිරිපාල ද සිල්වා හඳුන්වා දුන්නේ ය. නායකත්වය සමඟ සිටිමින් පක්ෂය මාරු නොකළ නිමල් ගේ දේශපාලන ගමන් මඟ ඉතාමත් පිවිතුරු එකක් බව ජනාධිපතිතුමා පෙන්වා දුන්නේ ය.නායකත්වයට දැක්වූ ගරුත්වයට හොඳම උදාහරණය සිරිමාවෝ බණ්ඩාරනායක මැතිනියගේ ප්‍රජා අයිතිය අහිමි කළ අවස්්ථාව ලෙස ජනාධිපතිතුමා කියා සිටියේ ය. මැතිනිය එදා තනි කළේ නැත. නිමල් ඇය සමඟම සිටිමින් තමාගේ පමණක් නොව ශ්‍රී ලංකා නිදහස් පක්ෂයෙත් නායිකාවගේත් දේශපාලන ගමන් මඟ නිරවුල් කළේ ය.බොහෝ දෙනා තමන්ගේ පක්ෂය වෙනුවෙන් අධිකරණ කටයුතුවලට යන්නේ ආණ්ඩු බලය තිබිය දීය. පක්ෂය බලයෙන් විසිවූ විට බොහෝ දේශපාලන නීතිඥයන්ට උසාවිය – පක්ෂ මූලස්්ථානය අමතක වෙයි. එහෙත් නිමල් සිරිපාල ද සිල්වා හැම විටම පක්ෂය සමඟ සිටියේ ය.පක්ෂ නායකත්වය සමඟ සිටියේ ය. නිමල් හැම විටම පක්ෂය වෙනුවෙන් අධිකරණයට ගියේ මුදල් බලාගෙන නොවේ. ඒ නිසා නිමල් සිරිපාල ද සිල්වා ගේ දේශපාලන ගමන් මඟ ඉතාමත් පිවිතුරු ය. ඔහු ජනතාව අතරම සිටි ජනතා මිත්‍රයෙකි. ඒ නිසාම ඔහු කොළඹින් ඉල්ලුවත් බදුල්ලෙන් ඉල්ලුවත් ජනතාව ඔහු පාර්ලිමේන්තුවට එවන්නේ ය. ඒ ආකාරයට ජනතාව අතර අතිශයින් ජනප්‍රිය වූ දේශපාලනඥයන් සිටින්නේ අතළොස්සකි. ඒ අතළොස්ස අතරින් නිමල් මුලටම එයි. නිමල් සිරිපාල ද සිල්වා ගේ අනාගත දේශපාලන ගමන් මගේ්ද නිල් මල් පිපේවා යි ප්‍රාර්ථනා කරමු.ඩෙංගු මදුරුවන්ටඑරෙහි විරෝධතාඩෙංගු මදුරුවාට පක්ෂයක් - දේශපාලනයක් නැත. ඌ කරන්නේ පිරිසිදු – අපිරිසිදු තැන් හොය හොයා පදිංචි වීමයි. පදිංචි වන්නේ අපේ හොඳකට නොවේ. වින කරන්නට ය. ඊයේ පුවත්පත්වල පළවූ පහත දැක්වෙන ශීර්ෂ පාඨ කියවන විට කලකට පසු ඩෙංගු මදුරුවා යළි ජයගෙන ඇති බව වැටහේ.. ඩෙංගු මදුරුවාට නීති ශිෂ්‍යාව බිලි. ඩෙංගු අධි තත්ත්වයක් ගැන සෞඛ්‍ය නිලධාරීන්ගෙන් නිවේදනයක්මදුරුවන් බෝ කළ 2173 කට නඩුනියෝගවලින් නිවේදනවලින් හෝ චක්‍ර ලේ්ඛවලින් ඩෙංගු මදුරු උවදුරට පිළියමක් නැත. ඒ කිසිවක් ඩෙංගු මදුරුවාට ලැබෙන්නේ නැත. ඌගේ දේශපාලන, ස්ත්‍රී පුරුෂ, කුඩා වැඩිහිටි භේදය නොබලා සියලු දෙනාට ඩෙංගු බෝ කිරීම ය.සෞඛ්‍ය අංශයට ආණ්ඩුවට, නගර සභාවට පමණක් දොස් කියා ඩෙංගු උවදුරට විසඳුම් නොලැබේ. තමන්ගේ පරිසරය ගැන විනාඩි කීපයක් අවධානය යොමු කරන්නට කිසිවකුට අවහිරයක් නැත. අධ්‍යාපන ගමන්, සංදර්ශන – ක්‍රීඩා උත්සව සංවිධාන කරන ලොකු ලොකු පාසල්වල ගුරුවරුන්ට විදුහල්පතිවරුන්ට පරිසරය පිරිසුදු කර ගැනීම අවනම්බුවක් නොවේ. එය තමන්ට කරන්නට බැරි නම් ආණ්ඩුවෙන් පඩි ලබන සේවකයන්ගේ පස්සෙන් එළවා පාසල් ගොඩනැගිලි පිරිසිදු කර ගත යුතු ය.නීති ශිෂ්‍යාව ඩෙංගු වැලඳී මියගියාම අනෙක් කොල්ලන් කෙල්ලන් කරන්නේ විරෝධතා පැවැත්වීම ය. උද්ඝෝෂණ කිරීම ය. දැන් විරෝධතා, උද්ඝෝෂණ ඩෙංගු තරමටම උවදුරකි.ඩෙංගු උණෙන් නීති ශිෂ්‍යාව මිය ගියාට විරෝධතා පෙළපාළි යන නීති පීඨයේ කොල්ලන් කළ යුතුව තිබුණේ සියලු දෙනා එකතු කර ගෙන මදුරු බෝවන ගොඩනැගිලි පිරිසිදු කර ගැනීම ය. එසේ නැතිව විරෝධතා කළාට මදුරුවා ගණන් ගන්නේ නැත. බෝවත්තේ ඉන්දරතන හිමියන්ගේ දේහය ආදාහනය සඳහා ගමට ගෙන යනවාටත් විරෝධතාය – උද්ඝෝෂණය.මේ තත්ත්වය දැන්වත් නතර කළ යුතු ය. උද්ඝෝෂණ විරෝධතා පැවැත්වීමේ වරදක් නැත. එහෙත් ඒවා අර්ථාන්විත විය යුතුය. ඩෙංගු මදුරුවන් ආණ්ඩුවේ ආයතනවලට බලෙන්ම ඇතුල් වී අහිංසක දරුවන් මරන්නේ නම් විරෝධතා නතර කොට ආයතන පිරිසිදු කර ගත යුතුය. මදුරු වසංගතය නතර කර ගත යුතුය. මේ විදියට අපේ නොසැලකිල්ල නිසා මදුරු බෝවීම වර්ධනය වුවහොත් ඊළඟට අපට එරෙහිව මදුරුවන් විරෝධතාවල යෙදෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=f1306073</link>
    <topic>බුදුන්ගේ චීවරයට අගෞරව කරනු එපා</topic>
    <author/>
    <content>සසර දුක නැතිකර නිවන් අපේක්‍ෂාවෙන් පැවිදිබිමට ඇතුළත්වන භික්ෂුවගේ කාර්යභාරය හා වගකීම මෙන්ම භික්ෂු ආකල්ප පිළිබඳ කැනඩාවේ මොන්ට්‍රියෙල් නුවර පඤ්ඤාරාම භාවනා මධ්‍යස්ථානාධිපති දික්වැල්ලේ උපතිස්ස හිමියන් සමඟ කළ සාකච්ඡාවකි මේ.භික්ෂුව පිළිබඳ ඉදිරිපත් කළ හැක්කේ කුමන ආකාරයේ නිර්වචනයක් ද?බුදු පියාණන් වහන්සේගේ ඉගැන්වීමේ හැටියට භික්ෂුව කියන්නේ සසර බිය දැකලා ගොඩාක් දේවල් අත්හැර ආධ්‍යාත්මය දියුණු කරලා ලෝකෝත්තර තත්වයට වහා පැමිණීමට කටයුතු කරන කෙනෙක්. මුලින්ම කුල දරුවෙක් පැවිදි කරද්දී කියන “සබ්බ දුක්ඛ නිස්සරණ නිබ්බාන සච්චි කරනත්තාය” යන පාඨයෙන් එය මනාව පැහැදිලි වෙනවා.ඒ අනුව කුල දරුවෙක් පැවිදි බිමට ඇතුළත් වෙන්නේ ලොකු අත්හැරීමක් කරලා. නිර්වාණය බලාපොරොත්තුවෙන්.මෙහිදී අත්හැරීම පහදන්නේ කොහොමද?බුදුහාමුදුරුවෝ සඳහන් කළ ආකාරයට පුද්ගලයෙක් පැවිදි දිවියට ඇතුළත් වෙන්නේ නෛෂ්ක්‍රම්‍ය ආනිසංස දැකලා මහා කෙලෙස් ලෝකයෙන් ඈත්වෙලයි. මෙහිදී නෛෂ්ක්‍රම්‍ය හෙවත් නෙක්ඛම්ම කියන්නේ ගිහිගෙයින් නික්මීමයි. ඇස, කන, නාසය, ආදී පංචේන්ද්‍රියන්ගෙන් ම ඈත්වීම ලෙසත් එය හඳුන්වන්න පුළුවන්.අපි ලෝකයට බැඳිලා ඉන්නේ මේ පංචේන්ද්‍රියන්ගෙන්. ඇහෙන් රූපයක් දැකලා ඒකට ඇලෙනවා. මේ ඇලීම බැදීම කොපමණද කියනවා නම් ඒවා ඉෂ්ට කරගන්න බැරිවුණොත් ඇතැම් අය ජීවිතයටත් හානිකර ගන්නවා. අපි ඇහැ පාලනය කරගන්න ඕනා. නෙක්ඛම්ම යන්නෙන් අදහස් කරන්නේ ඇසට ලැබෙන රූප කෙරෙහි ඇලන්නේ බැදෙන්නේ නැතුව ඒවා අත්හැර දැමීමයි.ඍතු තුනටම ගැළපෙන පරිදි සකස් කර තිබූ රම්‍ය, සුරම්‍ය, සුබ යන මාලිගා, දෙවඟනක් බදු තම දේවිය, උතුම් පුත්රුවන ආදී සියලු දේ අත්හැරලා මහා බෝසතාණන් වහන්සේ ගිහිගෙයින් නික්මුණේ මේ නෛෂ්ක්‍රම්‍ය ආශ්චර්ය දැකලයි.ඇලීම් ගැලීම් බහුල මේ ගිහි ජීවිතයෙන් නික්මී පැවිදි දිවියට ඇතුළත් වීමෙන් දැනෙන්නේ කුමන ආකාරයේ සැනසීමක් ද?ලොව්තුරා බුදු බවට පත්වූ මහා බෝසතාණන් වහන්සේ අනන්ත කාලයක් සසර පුරා ගවේෂණ කර අත්දැකීම් රාශියක් ලබපු උත්තමයෙක්. උන්වහන්සේ බුදුවීමෙන් පසු ශ්‍රාවකයන්ට ප්‍රකාශ කළේ මේවායෙහි ඇලී ගැලී ඉන්න තාක්කල් අපිට ශාන්තියක් නොලැබෙන බවයි. ඒ අනුව සියල්ල අත්හැරීමෙන් පසු පුදුමාකාර නිවීමක් ශාන්තියක් ලැබෙනවා.ඇතැම් දෙනා මේ කෙලෙස් ලෝකයට යොමුවී සියදිවි නසාගන්නේ ඉඳුරන් පාලනය කරගන්න නොහැකි වීම නිසයි. මිනිස්සු නොනවත්වා එහෙ මෙහ දුවනවා. නමුත් සියලු බැඳීම් ඉවත්කර පැවිදි දිවියට ඇතුළත් වුනාම පුදුමාකාර සතුටක් දැනෙනවා. ගිහි ජීවිතය මොනතරම් දුකකින් පිරිලා තිබුණාද කියලා තේරෙන්නේ පැවිදි දිවියට ඇතුළත් වූ විටයි.බුදුහාමුදුරුවෝ දේශනා කළ ආකාරයට භික්ෂුව කියන්නේ “සපත්ත භාර” පියාපත් බරින් ජීවත්වන කුරුල්ලෙක් වගෙයි. කුරුල්ලෙකුට ගෙනියන්න දෙයක් නැහැ. අල්ලා ගැනීමක් නැහැ. ඒවගේ භික්ෂුවකට ගෙනියන්න තිබෙන්නේත් තුන් සිවුරත් පාත්තරයත් පමණයි. හොර හතුරෙකුට භික්ෂුවකගෙන් ගන්න දෙයක් නැහැ.ඕනෑම තැනක නිදහසේ ඉන්න පුළුවන්.එදා සෙල්ලිපිවල සඳහන්ව තිබුණේ අගත අනගත, චතුදිස සගස කියලයි. එයින් අදහස් කළේ අතීත, වර්තමාන, අනාගත, යන තුන් කාලයේම භික්ෂූන්ට පරිහරණය කළ හැකි බවයි.නමුත් අද ඒ තත්ත්වය වෙනස්වෙලා. විහාරස්ථානවල භාරකාරත්වය එක් එක් භික්ෂූන් වහන්සේට පවරලා නේද?කාලයාගේ ඇවෑමෙන් පරම්පරානුගතව භික්ෂූන් වහන්සේලා විහාරස්ථාන අයිති කරගෙන තිබෙනවා. නමුත් මේවා බුදු දහම අනුමත කළ දේවල් නොවෙයි. අපේ රටේ සංඝයා වහන්සේලාගේ නිවන අරමුණු කරගත් ගමන් මාර්ගය වෙනස්වුණේ පරදේශ ආක්‍රමණ නිසයි.ඔවුන් අපේ රට ආක්‍රමණය කරද්දී මේ රටේ සිටි සිංහල බෞද්ධයන්ට විවිධ තානාන්තර ලබාදුන්නා. විශේෂයෙන් සංඝයා වහන්සේලා භේද කරන්න තනතුරු පිරිනැමුවා. විහාරාධිපති කියන තනතුර ඇතිකළේත් විදේශිකයන්. ඉස්සර විහාරාධිපති නමින් තනතුරක් තිබුණේ නැහැ. මේ විහාරාධිපති තනතුර නිසා භික්ෂුවගේ ලෝකෝත්තර තත්ත්වය සම්පූර්ණයෙන් බිඳ වැටුණා.ඇතැම් භික්ෂූන් වහන්සේලා විහාරාධිපති, උභය විහාරාධිපති, විහාරත්‍රයාධිපති ආදී වශයෙන් එක් එක් විහාරස්ථානයන්හි භාරකාරත්වය දැරුවත් ඒවා කොයිතරම් දුරට බුදු හාමුදුරුවන්ගේ දේශනාවෙන් ඈත්වෙලාද? අල්ලා ගැනීම නැතහොත් බැදීම් නිසා අපිට ආධ්‍යාත්මික සුවයක් ඇතිවෙන්නේ නැහැ.මුල් යුගවල භික්ෂුව පියාපත් බරින් ජීවත්වන කුරුල්ලෙක් වගෙයි. පොදුවේ සතරදිග්බාගයෙන් වැඩමවන මහා සංඝරත්නය ඉතාම ශ්‍රද්ධාසම්පන්නව සිටියා. ඔවුන් ජීවිත පවත්වාගෙන ගියේ එක මවකගේ, එක පියෙකුගේ දූපුතුන් ලෙසටයි. ඔවුනොවුන්ට උපස්ථාන කළා. නමුත් විහාරස්ථාන සහ වෙනත් දේපළ බෙදා ගත් පසු භික්ෂූන් වහන්සේලා අතරත් ගැටුම් ඇති වුණා. මේ කාරණා නිසා භික්ෂුව කෙලෙස් ලෝකයට වැ‍ටුණා.භික්ෂුවගේ කායික, වාචික සංවරය කොතරම් වැදගත් ද?‍කායික, වාචික සංවරය ඇති කර ගත්තහම පුද්ගලයෙකුට මහා සැනසීමක් ලැබෙනවා.එදා බුදු හාමුදුරුවෝ උන්වහන්සේගේ ශ්‍රාවකයන්ට දේශනා කළේ මහණෙනි, ඔබලා එකතුවුනාම කතාවක් කරනවා නම් එය ධර්ම සාකච්ඡාවක් විය යුතුයි.එහෙම නැතිනම් ඔබලා ආර්ය වූ තුෂ්ණිම්භාවයෙන් ඉන්න‍එක හොඳයි කිව්වා. ධර්මය සාකච්ඡා නොකරන්නේ නම් නිශ්ශබ්දතාවය උසස් බව උන්වහන්සේ දේශනා කළා. භික්ෂුවගේ සැබෑම ආකල්පය විය යුත්තේ මෙයයි. බුදු හාමුදුරුවන්ගේ සැබෑම ශ්‍රාවකයන් ලෙස ක්‍රියා කරද්දී ප්‍රමාණයට කතා කිරීම, අතපය යොදන ආකාරය, කතාකරන ආකාරය රජවරුන්ට අර්ථයෙන් ධර්මයෙන් අනුශාසනා කරන ආකාරය ආදී පිළිබඳව භික්ෂුවට නියමිත ක්‍රමයක් තිබෙනවා.භික්ෂුව වැරදි ආකාරයට හැසිරුනොත් අපි දෙන දානය කාලා හැසිරෙන්නේ මෙහෙමයි කියලා ගිහියන් චෝදනා කරනවා. අද ඇතැම් භික්ෂූන් වහන්සේලා කරන වැරදි නිසා ගිහියන්ට අවවාද කරන්න බැරි තත්වයක් උදා වෙලා. අපි ආවේ නිවන අරමුණු කරගෙන.ඒ නිවන අරමුණු කරගෙන ක්‍රියා කරනවානම් අනෙකුත් දේවල් ඉබේම යහපත් වෙනවා.පසුගිය දිනවල සමාජය යහපත් කිරීමේ අරමුණින් භික්ෂුවක් සියදිවි නසාගත්තා. සියදිවි නසා ගැනීම වැනි ක්‍රියාවලින් සමාජය යහපතට යොමු කරවන්න පුළුවන් ද?ගවමස් කෑම ආදියෙහි ආනිසංස පෙන්වා දෙන්න, උපදෙස් දෙන්න අපිට පුළුවන්. නමුත් ගවමස් කෑම ආදිය සියදිවිනසා ගැනීමෙන් වළක්වන්න පුළුවන් කියලා මම නම් හිතන්නේ නැහැ. අපිට පිළිතුරු දිය හැකි ඒවා වගේම විසඳන්න නොහැකි දේවලුත් තිබෙනවා.හදන්න බැරි යහපතෙහි යොදවන්න බැරි අය බුද්ධ කාලෙත් හිටියා. කාල‍යාගේ ඇවෑමෙන් සිදුවන විපත්ති නැතිකරන්න භික්ෂුවට හැකියාවක් නැහැ.මම හිතන්නේ භික්ෂූන් වහන්සේලා සියදිවි නසා ගන්නවාට වඩා කරුණාව, මෛත්‍රිය, අනුකම්පාව පෙරදැරි කරගෙන ක‍ටයුතු කරනවා නම් ඊටවඩා ශාන්තියක් ඇති කරන්න පුළුවන්.එහෙම නැතුව දඩබ්බර ආකාරයට කලහකාරීවී, පෙළපාලි ගිහින් මේවා විසඳන්න ගියොත් සිදුවෙන්නේ බුදු හාමුදුරුවන්ගේ නාමයෙන් දාගත්තු සිවුරට අගෞරවයක් සිදු වීමයි. භික්ෂුව රළු, නපුරු විදිහට හැසිරුනොත් භික්ෂුව හා ගිහියා අතර වෙනසක් නැතුව යනවා. ඒවායෙන් සිදු වෙන්නේ භික්ෂූව පිළිබඳව තිබෙන ගෞරවය නැති වී යාමයි. මේ මූලධර්මය පදනම් කරගෙන භික්ෂු ආකල්ප ගොඩනැඟෙන්නේ නම් තව බොහෝ කාලයක් මේ බුද්ධ ශාසනය පවතීවි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>07</day>
    </date>
    <link>http://www.dinamina.lk/2013/06/07/_art.asp?fn=f1306072</link>
    <topic>බොදුනු ජනගහණය 20%ක් වුවත් මැලේසියාවේ වෙසක් අසිරිය ඉහළින්ම</topic>
    <author>නන්දික බැද්දේගම</author>
    <content>ජනගහණයෙන් 20% පමණ වූ බෞද්ධයන් පිරිසක් ජීවත්වන මැලේසියාවේ වෙසක් උළෙල උත්කර්ෂවත් අයුරින් මෙවරද සමරන ලදී.වෙසක් පොහෝ දින මුළු මැලේසියාවටම රජයේ නිවාඩු දිනයක් බවට ප්‍රකාශයට පත් කර ඇති අතර මේ නිසා ක්වාලාලම්පුර් බෞද්ධ විහාරස්ථාන වල හා මලක්කාවේ පිහිටි බෞද්ධ විහාරස්ථාන බැතිමතුන්ගෙන් පිරී ගියේය.මැලේසියාවේ ශ්‍රී ලංකාවේ බෞද්ධ භික්ෂුන් වහන්සේලා වැඩවසන ප්‍රධාන විහාරස්ථාන 4ක් පමණ ඇති අතර මෙයට අමතරව චීන තායි බුරුම භික්ෂූන් වහන්සේලා වැඩවසන විහාරස්ථානද පිහිටා තිබේ.ජනගහනයෙන් වැඩි පිරිසක් ඉස්ලාම් භක්තිකයන් වුවද මැලේසියානු රජය රටේ සිටින සියලු ජනයාට නිදහසේ ආගමික කටයුතු කර ගෙන යෑමට ඉඩ සලසා දී තිබේ.මැයි මස 24 දින පැවති වෙසක් ‍පොහෝදා රාත්‍රිය පුරා මැලේසියාවේ ක්වාලාලම්පූර් වීදි පුරා ගමන් ගත් බෞද්ධයන් විසින් පවත්වනු ලැබූ දර්ශනීය පෙරහරකි.මේ සඳහා ක්වාලාලම්පූර් නගරයේ පිහිටි චීන බෞද්ධ විහාරස්ථානවල හා ශ්‍රී ලංකා භික්ෂූන් වහන්සේලා වැඩවසන විහාරස්ථානවල අනුග්‍රහය ලැබුණි.ක්වාලාලම්පූර් සෙන්තුල් ශ්‍රී ලංකාරාමයේ වෙසක් පොහෝ දින මහා දන්සලක් පැවැත්වුණු අතර ‍ලේ දන්දීමේ පින්කමක්ද පැවැත්වුණි. මේ සඳහා ශ්‍රී ලංකාවේ කාගෝ ආයතනයක අනුග්‍රහය ලැබුණි.මේ පින්කම් සංවිධානය කරන ලද්දේ සෙන්තුල් විහාරයේ විහාරාධිපති බුටාවත්තේ සරණංකර හිමි හා විහාරවාසි පරවාහැර ඉන්ද්‍රසුමන හිමිගේ සංවිධානත්වයෙනි.මෙයට අමතරව ගෙට්විල් බෞද්ධ විහාරයේ විහාරාධිපති කිරින්දේ ධම්මරතන හිමිගේ සංවිධානයේ මැලේසියාවේ ක්වාලාලම්පූර් බෞද්ධ විහාරයේ වෙසක් පොහෝ දින පින්කම් රැසක් පැවැත්විණි. මලක්කාවේ පිහිටි ශ්‍රී ලංකා රාමයේදී පින්කම් රැසක් පැවැත්වුණි.මැලේසියාවේ පිහිටි ශ්‍රී ලංකාවේ බෞද්ධ භික්ෂූන් වහන්සේලා වැඩවසන විහාරස්ථානවලට පැමිණෙන බෞද්ධයන්ගෙන් බහුතරය දෙමළ ජාතිකයන් වීම විශේෂ කරුණකි.වෙසක් පොහෝ දින හා පසුදින ඔවුන් මේ පින්කම් වලට මහත් භක්තියකින් සහභාගී වූ අතර විහාරස්ථාන අවට දැඩි වාහන තදබදයක් මේ නිසා ඇතිවී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n1306081</link>
    <topic>ලක්‍ෂ 70 අයිතිකරුහෘදයාබාධයකින් මිය යයි</topic>
    <author>විජයානි එදිරිසිංහ සහ කොච්චිකඩේ විශේෂ</author>
    <content>ජා-ඇළ ඒකල ප්‍රදේශයේදී පසුගිය 28 වැනිදා මහදවල්, තම දියණියගේ විවාහ කටයුතු සඳහා ගෙන යමින් තිබියදී කොල්ලකන ලද රුපියල් ලක්‍ෂ 70 වේ හිමිකරුවන ජා-ඇළ ඒකල පොලිටෙක් ආයතනයේ අධ්‍යක්‍ෂකවරයා ඊයේ (7) අලුයම හෘදයාබාධයකින් මිය ගොස් තිබේ.මෙසේ මියගොස් ඇත්තේ මීගමුව කදිරාන කිඹුලාපිටිය පාරේ අංක 240 (සී) පදිංචිව සිටි අර්ඩ්ලි ශාන්ත ක්ලයාර් ඩේවිඩ් (56) මහතාය.මේ අවාසනාවන්ත ඉරණමට මුහුණ පෑ ඩේවිඩ් මහතා සම්බන්ධව ප්‍රවෘත්තිය පසුගිය 29 වැනිදා රටපුරා ප්‍රවෘත්ති පත්‍රවල පල විය. අද ඒ මහතාගේ දියණියගේ විවාහ මංගල්‍යය පැවැත්වීමට දින නියම කැර තිබිණි. මාස කිහිපයක් තිස්සේ දියණියගේ විවාහය ඉතාමත් සුපිරි ලෙස සිදු කිරීමේ බලාපොරොත්තු ඇතුව කටයුතු කළ මේ පියා පසුගිය 28 වැනිදා බැංකුවකින් රුපියල් ලක්‍ෂ 70ක් රැගෙන ව්‍යාපාර ආයතනය වෙත යමින් සිටියදී කොල්ලකල්ලියක් එම මුදල් පැහැරගෙන පලාගොස් තිබිණි.මේ සිද්ධියෙන් දැඩි වේදනාවට පත්ව සිටි ඩේවිඩ් මහතා දියණියගේ විවාහ මංගල්‍යයට දින නියම කැරගත් පරිදි ඒ ආකාරයෙන්ම අද එම විවාහය සිදු කිරීමේ කටයුතු සූදානම් කැර තිබිණි.ඒ අතර පෙරේදා (06) පස්වරුවේ ඩේවිඩ් මහතා හදිසියේ රෝගාතුර වී තිබේ. වහාම ඔහු මීගමුව රෝහලට ඇතුළත් කරනු ලැබිණි. එහෙත් ඊයේ අලුයම ඒ මහතා මියගොස් ඇත. හෘදයාබාධයක් වැලඳී ඔහු මියගොස් ඇති බව වෛද්‍යවරුන් පවසා තිබේ. මීගමුව කදිරාන කිඹුලාපිටිය පාර අංක 240 (සී) නිවසේ පදිංචිව සිටි ඩේවිඩ් මහතා ජා-ඇළ ඒකල පොලිටෙක් ආයතනයේ අධ්‍යක්‍ෂවරයා වෙයි.ඔහු පසුගියදා (28) බැංකුවට ගොස් එම මුදල් රැගෙන එමින් සිටියේ තනිවමය. ඔහු මුදල්ද රැගෙන පැමිණි මෝටර් රථය ආයතනයේ ප්‍රධාන දොරටුව ඉදිරිපස නවතා දොරටුව විවෘත කරන තෙක් සිටියදී එතැනට පැමිණි කොල්ල කල්ලිය මෝටර් රථයේ පිටුපස විදුරුව කඩා පිටුපස අසුන මත තිබූ රුපියල් ලක්‍ෂ 70ක මුදල් බෑගයද රැගෙන පලාගොස් තිබිණි.මෙම කොල්ලයට අදාළ සියලු ඡායාරූප ආයතනයේ සි. සී. ටී. වී. කැමරා පද්ධතියේ පටිගතවී තිබුණි. එහෙත් කොල්ලකරුවන් පොලිස් ඇසට වැලි ගසමින් තවමත් සැඟවී සිටියි. එහෙත් පරීක්‍ෂණ නොකඩවා සිදු වෙති.ඩේවිඩ් මහතා දරු දෙදෙනකුගේ පියෙකි. මෙම විවාහ මංගල්‍යය වැඩිමහල් දියණියගේයි. එදා එම මුදල් කොල්ලයෙන් පසු නියමිත දිනට දියණියගේ විවාහය සිදු කිරීමට සූදානම් වුවත් හෙතෙම එම දින ගණනාව තුළ දැඩි වේදනාවකින් කාලය ගත කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n13060811</link>
    <topic>‘සිත්මිණ පාඨක ප්‍රසාද ප්‍රණාම’</topic>
    <author>ඡායාරූප- සුමනචන්ද්‍ර ආරියවංශ සහ රංජිත් අසංක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයෙන් පසුගිය වසරේ විශිෂ්ට සාමාර්ථ ලබාගත් දරු දැරියන් දස දෙනා වෙනුවෙන් ලේක්හවුස් ආයතනයේ සිත්මිණ පුවත්පත හා වෘත්තීය අධ්‍යාපන ආයතනයේ (IVS) අනුග්‍රහයෙන් ‘සිත්මිණ පාඨක ප්‍රසාද ප්‍රණාම’ පිරිනැමීම අධ්‍යාපන සේවා ඇමැති දුමින්ද දිසානායක මහතාගේ ප්‍රධානත්වයෙන් ලේක්හවුස් ආයතනයේදී ඊයේ (7) සිදුකැරිණි.එම විභාගයෙන් විශිෂ්ට ලෙස සමත්වී ශ්‍රී ලංකාවෙන් ප්‍රථම ස්ථානය ලබාගත් ගාල්ල සංඝමිත්තා විදුහලේ මධුෂානි චතුරිකා කුලතුංග ශිෂ්‍යාව වෙත ඇමැති දුමින්ද දිසානායක සහ ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහත්වරුන් අතින් එහිදී ත්‍යාග හා සහතික පත්‍ර ප්‍රදානය කැරුණු අවස්ථාව.එම විභාගයෙන් පස්වැනි ස්ථානය ලබාගත් රත්නපුර ඇලෝසියස් විදුහලේ සහන් ලක්ෂිත විජේවත්ත ශිෂ්‍යයාගේ ඉදිරි අධ්‍යාපන කටයුතු වෙනුවෙන් සම්පූර්ණ වියදම් දැරීමට ඉදිරිපත්ව සිටින ජනප්‍රිය නිළි සේමිණි ඉද්දමල්ගොඩ මහත්මිය එම ශිෂ්‍යයා වෙත ශිෂ්‍යත්වයක් පිරිනැමූ අයුරු මෙහි දැක්වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n1306082</link>
    <topic>ආණ්ඩුව ක්‍රියාත්මක කැර ඇති සංවර්ධන වැඩපිළිවෙළ බොරු චෝදනාවලින් අඩපණ කළ නොහැකියි</topic>
    <author>ධනුෂ්ක ගොඩකුඹුර</author>
    <content>ජනතා අභිවෘද්ධිය වෙනුවෙන් වූ රජය ක්‍රියාත්මක කර ඇති දැවැන්ත සංවර්ධන වැඩපිළිවෙළ නින්දා, අපහාස හෝ බොරු චෝදනාවලින් අඩපණ කළ නොහැකි බව ජනාධිපති මහින්ද රාජපක්ෂ මහතා අවධාරණය කළේය.රජයේ නිවැරැදි ආර්ථික ප‍්‍රතිපත්ති හේතුවෙන් අද රටේ ආර්ථිකය සවිමත් වී ඇති බව පෙන්වා දුන් ජනාධිපතිතුමා කටකථාවලට සහ බොරු ප‍්‍රචාරවලට නොරැවටී මාතෘ භූමිය සංවර්ධනයෙන් ඉදිරියටම යන්නට එක් වන්න යැයි ඉල්ලා සිටියේය.ජනාධිපතිවරයා මෙසේ ප්‍රකාශ කළේ මුදල් හා ක්‍රමසම්පාදන අමාත්‍යාංශයේ 2012 වාර්ෂික වාර්තාව එළිදැක්වීමේ උළෙලට කොළඹ, බ්‍රිස්ටල් වීදියේ මිලෝදා ආයතනයේ ශ්‍රවණාගාරයේදි ඊයේ (07) එක්වෙමිනි. රටේ ආර්ථික සහ සංවර්ධන ප‍්‍රතිපත්තීන් කි‍්‍රයාත්මක කළයුත්තේ අදට පමණක් නොව නූපන් අනාගත දරු පරපුර පිළිබඳ පවා අවධානය යොමු කරමින් බව ජනාධිපතිතුමා පැවසීය.වසර 30 ක ත‍්‍රස්තවාදය නිමා කිරීමෙන් අනතුරුව ජනතාවගේ ජීවන තත්ත්වයද දියුණු කරමින් අද රට සංවර්ධන අරමුණු කරා ගමන් කරයි. යටිතල පහසුකම්වලද කිසිදා නොවු සංවර්ධනයක් දක්නට ලැබේ.රට සහලින් ස්වයංපෝෂිත වී ඇත. රජයේ ප‍්‍රතිපත්ති ප‍්‍රකාශය වන මහින්ද චින්තන වැඩපිළිවෙළ අනුව යමින් සියලු රාජ්‍ය ආයතන අද එකම වැඩපිළිවෙළක් ඔස්සේ සකී‍්‍රයව කි‍්‍රයාත්මක වෙමින් සිටින බවද ජනාධිපතිතුමා පෙන්වා දුන්නේ ය.ඇඟට දැනෙන සංවර්ධනයක් අද රටට ලැබී ඇත. ආයෝජකයන් විශාල වශයෙන් අපේ රටට පැමිණෙති. විදේශ වෙළෙඳ පොළ අවස්ථා පුළුල් වෙමින් පවතී. නියමිත ආර්ථික අපේක්ෂා ඉටු කර ගනිමින් නිවරැදි මාවතක අද රට ගමන් කරමින් සිටින බවද ජනාධිපතිතුමා වැඩිදුරටත් පෙන්වා දුන්නේය.ජ්‍යෙෂ්ඨ ඇමැතිවරුන් වන ඩ්ව් ගුණසේකර, ආචාර්ය සරත් අමුණුගම, ඇමැති බැසිල් රාජපක්ෂ, මුදල් අමාත්‍යාංශයේ ලේකම් ආචාර්ය පී.බී. ජයසුන්දර, මහා බැංකු අධිපති අජිත් නිවාඞ් කබ්රාල් යන මහත්වරු ද මෙහිදි අදහස් දැක්වූ අතර ජනාධිපති ලේකම් ලලිත් වීරතුංග මහතා ඇතුළු අමාත්‍යාංශ ලේකම්වරු ද රාජ්‍ය නිලධාරිහු ද මීට එක්වුහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n1306083</link>
    <topic>නුවරඑළිය-අනුරපුර ප්‍රදේශවල ගව ඝාතන-මස් අලෙවිය තහනම්</topic>
    <author>නුවරඑළිය මධ්‍යම සහ අනුරාධපුර විශේෂ</author>
    <content>නුවරඑළිය සහ අනුරාධපුර මහ නගර සභා බල ප්‍රදේශවල ගව ඝාතනය සහ මස් අලෙවිය තහනම් කිරීමට එම නගර සභා තීරණයකට එළැඹ ඇත.නුවරඑළිය මහ නගර සභා බල ප්‍රදේශයේ ගව ඝාතනය සහ මස් අලෙවිය 2014 ජනවාරි මාසයේ සිට සම්පූර්ණයෙන්ම තහනම් කිරීමට ඉකුත් 03 වැනි දින පැවැති මාසික රැස්වීමේ දී තීරණය වී ඇති අතර මිහිඳු හිමියන් වැඩ විසූ හෙයින් පොසොන් පොහොයට පෙර අනුරාධපුර නගරයේ ද ගව ඝාතනය සහ මස් අලෙවිය තහනම් කිරීමට එම මහ නගර සභාවේ ‍පෙරේදා (06) පැවැති මාසික සැසි වාරයේ දී තීරණය කර තිබේ.ශ්‍රී ලංකාද්වීපයෙන් ගව ඝාතනය සම්පූර්ණයෙන්ම තහනම් කළ යුතු බව ප්‍රාර්ථනා කරමින් සිරුරට ගිනි තබා ගෙන අපවත් වූ බෝවත්තේ ඉන්ද්‍රරතන හිමියන් සිහිපත් කරමින් නගර සභා දෙක මේ යෝජනා ඉදිරිපත් කර මහ නගරසභා මන්ත්‍රීවරුන්ගේ එකඟතාව මත සම්මත කරගෙන ඇත.නුවරඑළියේ මහ නගර සභාවේ පුරපති ඩී.ජී.මහින්ද කුමාර මහතා ප්‍රමුඛ පිරිසත් අනුරාධපුර මහ නගර සභාවේ ආණ්ඩු පක්ෂ මන්ත්‍රී දුෂාන්ත රුවන් කුමාර මහතා ගෙනා යෝජනාවකට අනුව නාගරික මන්ත්‍රී (එජාප) ආරියරත්න වික්‍රමාරච්චි මහතා විසින් ස්ථීර කිරීමෙන් අනතුරුව එම යෝජනාවට අනුමැතිය ලැබිණ .බෞද්ධයන්ගේ පූජනීය නගරයක් හෙයින් අනුරාධපුර නගරයේ ගව මස් අලෙවි සල වසා දැමීමට සියලුම මන්ත්‍රීවරුන් සහාය පළ කිරීම සතුටට හේතුවක් බව අනුරපුර නගරාධිපති එච්.ජී.සෝමදාස මහතා පැවැසීය.අතුරලියේ රතන හිමියන් ද මේ ඉල්ලීම කළ බවත් වසරකට රුපියල් තිස් ලක්ෂයක පමණ ආදායමක් නගර සභාවට හිමි කර දුන්නද එය නොතකා මේ තීරණය ගත් බව ද ඒ මහතා අවධාරණය කළේය.ගව මස් අනුභව කරන පුද්ගලයන්ගේ අවශ්‍යතාවට ‍විකල්ප ක්‍රියාමාර්ගයක් ගැනීමට ද ජනතාව දැනුවත් කිරීමට ද මෙහි දී තීරණය වූ බව ද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n1306084</link>
    <topic>පාඩු ලැබූ සතොස මිලියන 47ක් ලාබ ලබයි</topic>
    <author>විජයානි එදිරිසිංහ</author>
    <content>වර්ෂ 2005 දී මිලියන පහක පාඩුවක් ලැබූ සමුපකාර තොග වෙළඳ සංස්ථාව (ස.තො.ස) 2012 දී මිලියන 47ක ලාභයක් ලබා තිබේ. කෝප් වාර්තාවේද පාඩු ලබන රාජ්‍ය ආයතන ලැයිස්තුවේ තිබූූ සමුපකාර තොග වෙළෙඳ සංස්ථාව ලාබ ලබන තත්ත්වයට ගෙන ඒමට හැකි වූයේ ජනාධිපති මහින්ද රාජපක්ෂ මහතාගේ උපදෙස් මත සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා ක්‍රියාත්මක කළ වැඩපිළිවෙළ මතයි. එක්සත් ජාතික පක්ෂ පාලන කාලය තුළ ස.තො.ස සේවකයන් තුන්දහස් පන්සියයක් ඉවතට දමා එහි අංශ ගණනාවක්ම වසා දමනු ලැබිණි.එහෙත් 2005 දී ආණ්ඩුව බලයට පත් වීමත් සමඟ ස.තො.ස නඟා සිටුවීමේ වැඩපිළිවෙළ ක්‍රියාත්මක කෙරිණි.ස.තො.ස ප්‍රවාහන අංශය, ඇසුරුම් අංශය, අත්‍යවශ්‍ය භාණ්ඩ බෙදා හැරීම, සමුපකාර තොග වෙළෙඳ සංස්ථාව ආර්ථික මධ්‍යස්ථානවල පවත්වාගෙන යන වෙළෙඳ සැල්, අත්‍යවශ්‍ය භාණ්ඩ ආනයනය කර බෙදා හැරීම , වී මෝල් ආරම්භ කර සහල් සැකසීම , වෙළඳපළට සහල් සැපයීම , ඇතුළු අංශවලින් ස.තො.ස ට මෙතරම් විශාල ආදායමක් ඉපැයීමට හැකි වූ බව එහි සභාපති එරාජ් ප්‍රනාන්දු මහතා පැවසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n1306085</link>
    <topic>උතුරුමැද උපාධිධාරීන්1075 දෙනකුට පත්වීම් ප්‍රදානය 10 වැනිදා</topic>
    <author>තෙන්නකෝන් කුලසේකර</author>
    <content>උතුරුමැද පළාතේ පාසල් සඳහා උපාධිධාරීන් එක්දහස් හැත්තෑ පස්දෙනකුට පත්වීම් ප්‍රදානය කිරීම ජූනි මස 10 සවස 2.00 ට පොළොන්නරුව බුද්ධි මණ්ඩපයේ දී සිදු කෙරේ. උතුරුමැද පළාත් අධ්‍යාපන ඇමැති පේෂල ජයරත්න බණ්ඩාර මහතාගේ ඇරයුමෙන් අධ්‍යාපන ඇමැති බන්දුල ගුණවර්ධන, සෞඛ්‍ය ඇමැති මෛත්‍රිපාල සිරිසේන, උතුරුමැද පළාත් ආණ්ඩුකාර කරුණාරත්න දිවුල්ගනේ, උතුරුමැද පළාත් ප්‍රධාන ඇමැති එස්. එම්. රංජිත් සමරකෝන් මහත්වරු ද, පාර්ලිමේන්තු, පළාත් සභා මැති ඇමැතිවරු ද, නගරාධිපති, ප්‍රාදේශීය සභාපතිවරු, උප සභාපතිවරු හා මන්ත්‍රීවරු ද මෙම අවස්ථාවට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n1306086</link>
    <topic>කෑගල්ල නගරයේ පොදු පහසුකම්නංවාලීමට මිලියන 2200ක්</topic>
    <author>ජයසිරි මුණසිංහ</author>
    <content>රුපියල් මිලියන 2200 කට අධික මුදලක් වැයකොට කෑගල්ල නගරයේ පොදු පහසුකම් නංවාලීමට රජය තීරණය කොට ඇත.වසර 2014 ජාතික නිදහස් දින ජාතික උත්සවය පැවැත්වෙන කෑගල්ල නගරයේ පහසුකම් වැඩිදියුණු කිරීමට මේ මුදල වෙන්කැර ඇත. මධ්‍යම රජය, සබරගමුව පළාත් සභාව මේ වැඩපිළිවෙළ කඩිනමින් ක්‍රියාත්මක කිරීමට අවශ්‍ය සියලු කටයුතු මේ වන විටත් සූදානම් කොට ඇත.කෑගල්ල නගරයේ පවතින අධික වාහන තදබදය නිමකිරීමේ අරමුණින් දැනට වැඩ අවසන් වෙමින් පවතින විකල්ප මාර්ගයට අමතරව එම නගරය මැදින් දිවෙන වත්මන් කොළඹ – මහනුවර මාර්ගයේ කිලෝමීටර් 2 1/2 ක් අඩි 56 ක පළලින් යුතුව සංවර්ධනය කිරීමට රුපියල් මිලියන 1150 ක් වැය කරනු ඇත.ඊට අමතරව නගරය මධ්‍යයේ පවත්වාගෙන යන කෑගල්ල බස් ඩිපෝව බුලත්කොහුපිටිය මාර්ගයේ පරගම්මනට ගෙන යෑමට රුපියල් මිලියන 734 ක මුදලක් වෙන්කැර තිබේ. බස් රථ 100 ක් ගාල් කැර හැකි පරිදි අක්කර 05 කින් සමන්විතව මේ ඩිපෝව ඉදිකැරේ. කෑගල්ල මාර්ග තදබදය අවම කිරීමට මඟපාදමින් ගොලහැල මංසන්ධියේ සිට බුලත්කොහුපිටිය මාර්ගයේ කෑගල්ල නගර සීමාව සංවර්ධනයට රුපියල් මිලියන 150 ක් ද, පොළ මාර්ගය සංවර්ධනයට රුපියල් මිලියන 75 ක් ද, වැය කිරීමට අපේක්‍ෂිතය.කෑගල්ල නගරයේ යෝජිත සංවර්ධන සැලසුම් පිළිබඳව සබරගමුව පළාත් මහ ඇමැති මහීපාල හේරත්, දැයට කිරුළ සභාපති හා ඇමැති රංජිත් සියඹලාපිටිය, ඇමැති ආචාර්ය ජගත් බාලසූරිය, පාර්ලිමේන්තු මන්ත්‍රී කණක හේරත්, කෑගල්ල නගරාධිපති ජී. කේ. සමරසිංහ, දිස්ත්‍රික් ලේකම් තුසිත පී. වනිගතුංග යන මහත්වරු ප්‍රධාන නාගරික සංවර්ධනයට අදාළ සියලු පාර්ශ්වවල රාජ්‍ය නිලධාරීහු සහභාගි වූ විශේෂ සාකච්ඡාවේදී මේ කරුණු අනාවරණය විය.කෑගල්ල නගරයේ වත්මන් මහ රෝහල ආසන්නයේ අක්කර 5 කින් පමණ සමන්විත මුඩු ඉඩම්, ජල උද්‍යානයක් ද සහිත ව්‍යායාම මංතීරු, සක්මන් මළු සහ ළමා උද්‍යානයකින් ද සමන්විත අංග සම්පූර්ණ පරිසර හිතකාමී හරිත කලාපයක් බවට පත්කිරීමට රුපියල් මිලියන 80 ක් නාගරික සංවර්ධන අධිකාරිය හරහා වැය කෙරේ.කෑගල්ල බස් ඩිපෝව නව ස්ථානයකට ගෙන ගිය පසු හිස්වන භූ®මියෙහි කෑගල්ල නව බස් නැවතුම ඉදිවේ. මීට අමතරව කෑගල්ල ශශ්‍රී ලංකා ටෙලිකොම් හි හිස් භූ®මි කොටස්, ඵලදායි කටයුතු සඳහා යොදා ගැනීමට කෑගල්ල සංවර්ධන කටයුතු සඳහා යොදාගන්නා බව ද මෙහිදී අනාවරණය විය.මෙහිදී ඇමැති රංජිත් සියඹලාපිටිය මහතා සඳහන් කෙළේ ශශ්‍රී ලංකා ටෙලිකොම් සමාගමට අයත් වූ හිස් භූ®මි කොටස් ඵලදායි කටයුතු සඳහා වෙන්කිරීමට ජනාධිපති මහින්ද රාජපක්‍ෂ මැතිතුමා තම අමාත්‍යාංශයට නියෝග කළ බවය.එම නියෝගය ක්‍රියාත්මක කිරීම පළමු වරට කෑගල්ලෙන් ආරම්භ කරන බව ද ඇමැතිවරයා කීය. සබරගමු මහ ඇමැති මහීපාල හේරත් මහතා සඳහන් කෙළේ දැයට කිරුළ සේම 2014 ජාතික නිදහස් දින උළෙල කෑගල්ල දිස්ත්‍රික්කයට ලැබීම මෙම දිස්ත්‍රික්කයේ සංවර්ධනයට ලැබුණු මහඟු අවස්ථාවක් බවය. එහෙත් සංවර්ධනයට අදාළ ඉදිකිරීම් සහ සෙසු කටයුතුවලදී ජන ජීවිතයටත්, ජනතාවගේ දේපළවලටත් අවම හානි සිදුවන පරිදි කටයුතු කළ යුතුය.විශේෂයෙන් 2014 ජාතික නිදහස් දින උළෙල පැවැත්වීමට නියමිත කෑගල්ල පොළ භූ®මිය සහ මාර්ග පුළුල් කිරීමේදී ජීවනෝපාය මාර්ග අහිමි වන සුළු වෙළෙඳුන්ට හා කුඩා ව්‍යාපාරිකයන්ට විකල්ප ආදායම් මාර්ග ලබාදීම අනිවාර්යයෙන්ම සිදුවිය යුත්තක් බව මහ ඇමැතිවරයා නිලධාරීන් අමතා තරයේ පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n1306087</link>
    <topic>මාදුරුඔය සිට අම්පාර ගිය ටිපර් රථයේගිනි අවි රැසක්</topic>
    <author>පදියතලාව සමූහ</author>
    <content>හත් වැනිදා අලුයම 3.30ට පමණ පාමුර සේවයේ යෙදී සිටි මහඔය පොලිසියේ පොලිස් නිලධාරීන් දෙදෙනකු හදිසියේ කල සෝදිසි මෙහෙයුමක දී මාදුරුඔය සිට අම්පාර කොහොඹාන, වැරැන්කැටගොඩ දක්වා ධාවනය කරමින් තිබූ ටිපර් රථයක තිබී මෝටාර් උණ්ඩ 03ක්, ආර්. පී. ජී. ෂෙල් සහිත උණ්ඩයක්, අඟල් 11 1/2ක් දිග උණ්ඩයක් සොයා ගැනීමට සමත්ව ඇත.මහඔය බොරපොල විහාරස්ථානය අසල දී මෙම සෝදිසි මෙහෙයුම කැර ඇති අතර එහිදී අංක ඊ.පී.එල්.අයි. 9886 කහ පැහැති ටිපර් රථයත්, රියදුරු විතානගමගේ දොන් තිලක් චන්ද්‍රසිරි (35) නමැති අයත් අත්අඩංගුවට ගෙන ඇත. 38203 කුමාර 63711 සමන් යන පොලිස් නිලධාරීන් දෙදෙනා මෙම පරීක්ෂාව කැර ඇති අතර පසුගිය 07දා අලුයම 3.30ට පමණ මෙම පරීක්ෂාව සිදුකැර ඇත.අම්පාර ජ්‍යෙෂ්ඨ පොලිස් අධිකාරී අජිත් රෝහණ මහතාගේත් මහඔය සහකාර පොලිස් අධිකාරී පි‍්‍රයංකර සිල්වා මහතාගේත් උපදෙස් අනුව මහඔය විශේෂ කාර්ය බළකායේ නිලධාරීන්ද එකතුව මේ සම්බන්ධව මෙම උණ්ඩ ලබාගත් ස්ථානය පිළිබඳව මෙහෙයුමක් මේ වනවිටත් දියත් කැර ඇති බැව් මහඔය වැඩබලන පොලිස් ස්ථානාධිපති පොලිස් පරීක්ෂක ඊ. පී. සෙනෙවිරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n1306088</link>
    <topic>අමෙරිකන් ජාතිකයාගේ ගමන් මල්ලේ විසිපන් ලක්ෂයක රන්</topic>
    <author>නිමල් රාජපක්ෂ</author>
    <content>සිංගප්පූරුවේ සිට මෙරටට පැමිණි ඇමෙරිකන් ජාතිකයකුගේ ගමන් මල්ලේ සඟවා තිබූ රුපියල් විසිපන් ලක්ෂයක් වටිනා රන් කැබලි තොගයක් සමඟ සැකකරු රේගු නිලධාරීන් පෙරේදා (06) සවස 6.30ට පමණ අත්අඩංගුවට ගෙන ඇත. අත්අඩංගුවට ගත් රන් කැබලි තොගයේ බර කිලෝග්‍රෑම් 627කි. එහි රන් කැබිලි 126ක් තිබූ බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි.45 හැවිරිදි ඇමරිකන් ජාතිකයා ඊ. කේ. 652 දරන ගුවන් යානයෙන් මෙරටට පැමිණියේය. සහකාර රේගු අධිකාරී උදේශ් ජයවර්ධන මහතා අදාළ සැකකරු අත්අඩංගුවට ගෙන ඇත. සිද්ධිය පිළිබඳ රේගු නිලධාරීන් වැඩිදුර විමර්ශන කටයුතු සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n1306089</link>
    <topic>කෝප් ස්ථාපිත කිරීමෙන් පසුරාජ්‍ය ආයතන 235ක් විමර්ශනය කළා</topic>
    <author>ධනුෂ්ක ගොඩකුඹුර</author>
    <content>පොදු ව්‍යාපාර පිළිබඳ කාරක සභාව (කෝප්) ස්ථාපිත කිරීමෙන් පසු ප්‍රථම වතාවට ඊට අයත් රාජ්‍ය ආයතන 235ම කටයුතු විමර්ශනය කිරීමට මෙවර හැකි වුණු බව කමිටුවේ සභාපති ජ්‍යෙෂ්ඨ ඇමැති ඩිව්. ගුණසේකර මහතා පැවසීය.එම කාරක සභාව ස්ථාපිත කිරිමෙන් පසු වැඩිම ආයතන ගණනක් විමර්ශනය කළ වසර ලෙස 2012 වාර්තා වී ති‍බිණ. එම වාර්තාව මෙවර බිඳ දමා ඇති අතර එය ඵෙතිහාසික වාර්තාවක් බවත් ඇමැතිවරයා ප්‍රකාශ කළේය. 2012 වසරේ ආයතන 219ක් විමර්ශනයට ලක් කර ඇති අතර ඊට පෙර වසරකදී විමර්ශනයට ලක් කර ඇත්තේ සාමාන්‍ය වශයෙන් වසරකට ආයතන 25ක් 30ක් පමණි.2012 වන තෙක් වසරකදී විමර්ශනයට ලක් කෙරුණු උපරිම ආයතන සංඛ්‍යාව 75ක් බව ඇමැතිවරයා පැවසීය.විමර්ශනයට ලක් කෙරුණු ආයතන අතරින් ආයතන 40ක් මෙවර මුදල් අමාත්‍යාංශ වාර්ෂික වාර්තාවට ඇතුළත්ව ඇති බව පැවසූ ඇමැතිවරයා ඒ අතරින් අලාභ ලබන්නේ ආයතන 11ක් පමණක් වන බවත් එම අලාභයෙන් සියයට 95ක්ම ආයතන 4කට සීමා වී තිබෙන බව කීවේය.ඇමැතිවරයා මෙසේ ප්‍රකාශ කළේ මුදල් හා ක්‍රමසම්පාදන අමාත්‍යාංශයේ 2012 වාර්ෂික වාර්තාව ජනාධිපති මහින්ද රාජපක්ෂ මහතා වෙත පිළිගැන්වීමේ අවස්ථාවට කොළඹ , බ්‍රිස්ටල් වීදියේ මිලෝදා ආයතනයේදී ඊයේ (07) එක්වෙමිනි.ආයතන විසින් භාවිතා කරනු ලබන ගිණුම් ක්‍රම නවීන මට්ටමට දියුණු නොකර ලාභ අලාභ ගණනය කිරීම අපහසු බවත් රාජ්‍ය ක්ෂේත්‍රයේ ගිණුම් ජාත්‍යන්තර මට්ටමට පත් කළ යුතු බවත් ඇමැතිවරයා වැඩිදුරටත් ප්‍රකාශ කළේය .රාජ්‍ය සංස්ථා හා අනෙකුත් රාජ්‍ය ව්‍යාපාර ආයතනයන්හි පරීක්ෂා කරන ලද ගිණුම්, අයවැය හා ඇස්තමේන්තු, මූල්‍ය ක්‍රියාපටිපාටිය, කාර්යසාධනය හා කළමනාකරණය පිළිබඳව පාර්ලිමේන්තුවට වාර්තා කිරීම සඳහා මෙම කාරක සභාව පත් කර ඇත .ජනාධිපති මහින්ද රාජපක්ෂ මහතා සහ ජ්‍යෙෂ්ඨ ඇමැති හා මුදල් නියෝජ්‍ය ඇමැති ආචාර්ය සරත් අමුණුගම, ඇමැති බැසිල් රාජපක්ෂ, මුදල් අමාත්‍යාංශයේ ලේකම් ආචාර්ය පී.බී. ජයසුන්දර, මහා බැංකු අධිපති අජිත් නිවාඩ් කබ්රාල් යන මහත්වරු ද මෙහිදි අදහස් දැක්වූ අතර ජනාධිපති ලේකම් ලලිත් වීරතුංග මහතා ඇතුළු අමාත්‍යාංශ ලේකම්වරු ද රාජ්‍ය නිලධාරිහු ද මීට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n13060810</link>
    <topic>රු: ලක්‍ෂ 10කට ඇත් දළ ජෝඩුවක් අලෙවි කිරීමට තැත් කළඑජාප හිටපු ප්‍රා: සභා මන්ත්‍රී දැලේ</topic>
    <author> අනුරාධපුර මධ්‍යම විශේෂ , අමිල ප්‍රභාත් වනසිංහ</author>
    <content>රුපියල් දස ලක්‍ෂයකට ඇත් දළ ජෝඩුවක් අලෙවි කිරීමට උත්සහ කළ කළුවරගස්වැව ප්‍ර. සභාවේ හිටපු එජාප මන්ත්‍රීවරයකු ඇත්දළ යුගල සමඟ 6 වැනිදා අත්අඩංගුවට ගැනීමට අනුරාධපුර කොට්ඨාශ දූෂණ මර්දන අංශයේ ස්ථානාධිපතිවරයා ඇතුළු නිලධාරීහු සමත් වූහ.පොලිස් සැරයන්වරයකුට ලැබුණු තොරතුරකට අනුව නොච්චියාගම පොලිස් වසමේ කලාඔය විහාරස්ථානය ඉදිරිපිට දී හිටපු මන්ත්‍රීවරයා ඇත්දළ ජෝඩුව අලෙවි කිරීම සඳහා ළඟ තබාගෙන සිටියදී අත්අඩංගුවට ගෙන ඇත. අත්අඩංගුවට පත් මන්ත්‍රීවරයා 2000 වර්ෂයේ සිට වසර 08ක කාලයක් කළුවරගස්වැව ප්‍රාදේශීය සභාවේ මන්ත්‍රීවරයකු වශයෙන් කටයුතු කැර ඇති බව පොලීසිය පවසයි. අත්අඩංගුවට ගත් ඇත්දළ යුගළයේ බර කිලෝ 16ක් හා ග්රෑම් 200ක් බවද පොලීසිය පවසයි.එක් ඇත්දළයක දිග අඩි 04යි අඟල් 04ක් වන අතර අනෙක් ඇත්දළයේ දිග අඩි 04කි. අත් අඩංගුවට ගත් සැකකාර හිටපු ප්‍රාදේශීය සභා මන්ත්‍රීවරයාගෙන් කළ ප්‍රශ්න කිරීම්වලදී ඔහු පොලිසියට පවසා ඇත්තේ විල්පත්තුව ප්‍රදේශයේ කැලයක තිබී මෙම ඇත් දළ යුගලය හමු වූ බවයි.එහෙත් මෙම ඇත්දළ යුගලය ගලවා ගැනීම සඳහා ඇතෙකු වෙඩි තබා ඝාතනය කෙළේද යන්න අනාවරණය කැර ගැනීම සඳහා පරීක්‍ෂණ පවත්වන ලෙස උතුරුමැද පළාත භාර ජ්‍යෙෂ්ඨ නියෝජ්‍ය පොලිස්පතිතුමා කොට්ඨාස දූෂණ මර්දන අංශයට උපදෙස් ලබා දුන්නේය.අත්අඩංගුවට පත් මන්ත්‍රීවරයා පුත්තලම පහළ පුලියන්කුලම ඉහළ පුලියන්කුලම පදිංචි කරුවෙකි. උතුරුමැද පළාත භාර ජ්‍යෙෂ්ඨ නියෝජ්‍ය පොලිස්පති රවී විජේගුණවර්ධන මහතාගේ හා කොට්ඨාස භාර පොලිස් අධිකාරි මහේෂ් සේනාධීර මහතාගේ උපදෙස් අනුව අනුරාධපුර කොට්ඨාස දූෂණ මර්දන අංශයේ ස්ථානාධිපති පො. ප. ඒ. එම්. යූ. ආර්. ජයතිස්ස සැරයන්වරුන් වන 28138 ප්‍රේමසිරි, 63567 කාසීම්, පො.කො. වරුන් වන 15901 දිසානායක 35899 ධර්මදාස, 53585 රංජන්, 33309 දිසානායක, 54390 ප්‍රේමතිලක, 4752 වෛද්‍යරත්න යන මහත්වරුන් වැටලීම් සිදුකර සැකකරු අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n13060812</link>
    <topic>ප්‍රංශයේ වෙසෙන ශ්‍රී ලාංකිකයෙක් එක්නැලිගොඩව පෙන්නුවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ප්‍රංශයේ ජීවත්වන ශ්‍රී ලාංකිකයෙක් ප්‍රංශයේදී මා හට පුද්ගලයෙක් පෙන්වමින් ඔහු දැනට අතුරුදන්ව ඇතැයි කියන මාධ්‍යවේදී ප්‍රගීත් එක්නැලිගොඩ යැයි ප්‍රකාශ කළ බවත්, එහිදී ප්‍රගීත් එක්නැලිගොඩ මාහට කතා නොකරම එම ස්ථානයෙන් ඉවත්ව ගිය බවත් පුත්තලම දිස්ත්‍රික් මන්ත්‍රී (එජනිස) අරුන්දික ප්‍රනාන්දු මහතා පාර්ලිමේන්තුවේදී ඊයේ (7) ප්‍රකාශ කළේය. මාධ්‍යවේදී ප්‍රගීත් එක්නැලිගොඩ මහතා ප්‍රංශයේ වාසය කරන බොහෝ පිරිසක් දන්නා බවත් වරප්‍රසාද ප්‍රශ්නයක් මතු කරමින් ප්‍රනාන්දු මහතා කීවේය.එහිදී වැඩිදුරටත් අදහස් දැක්වූ ඒ මහතා මෙසේද කීය.ශ්‍රී ලංකා පුවත්පත් මණ්ඩල පනත යටතේ නියෝග පිළිබඳ පසුගිය 5 වැනිදා පාර්ලිමේන්තු විවාදයේදී ම විසින් මේ සභාවට ප්‍රකාශ කර සිටියේ දැනට අතුරුදන් වූයේ යැයි ප්‍රකාශ වී ඇති මාධ්‍යවේදී ප්‍රගීත් එක්නැලිගොඩ මහතා යැයි සැක පුද්ගලයක් මා හට හමුවූ බවයි. උක්ත ප්‍රකාශ සම්බන්ධයෙන් මෙරට විද්‍යුත් මුද්‍රත මාධ්‍ය හා වෙබ් අඩවි ප්‍ර යෝජනයට ගනිමින් සමහර පුද්ගලයන් මා නිර්දය ලෙස විවේචනය කරන අතර, අභූත චෝදනාවන්ද පෞද්ගලිකව මට හා රජය වෙත එල්ල කරමින් සිටි.මේ සම්බන්ධයෙන් ප්‍රගීත් එක්නැගිගොඩ මහතාගේ බිරිය වන සන්ධ්‍යා එක්නැලිගොඩ මහත්මියගේ ප්‍රකාශයකින් ගම්‍යවන්නේ ඇගේ සැමියා අතුරුදන් කිරීමට කටයුතු කළේ වත්මන් රජය බවත් ඔහු ජීවතුන් අතර සිටින්නේ නම් මා සහ රජය මැදිහත්වී මෙරටට ගෙන්විය යුතු බවත්ය.නමුත් ඇගේ මාධ්‍ය ප්‍රකාශය සම්බන්ධයෙන් මා ඉතාමත් කණගාටුවට පත්වන අතර ඇය සිය සැමියාට ආදරය කරන ගරු කරන ආසියාතික බිරියක් නම් එම ප්‍රකාශය කළ මා ඍජුව හමුවී ඔහු පිළිබඳ හා සිටින ස්ථානය පිළිබඳ විමසන බවත් එසේ නොකර විවිධ පුද්ගලයන්ගේ අතකොළුවක් බවට පත්වී මාධ්‍යයට ප්‍රකාශ නිකුත් කිරීම ඉතාම නින්දිතය. 2008 වසරේදී රජය රසායනික අවි භාවිත කර ජනතාව විනාශ කරමින් සිටින බව තම සැමියා පළ කළ වාර්තාව නිසා ඔහු අතුරුදන් කර තිබෙන බව එතුමි බීබීසී ලෝක සේවයට පවසා ඇත. ඊට අමතරව ජාත්‍යන්තර ලේඛක සමුළුවට විදේශීය ලේඛකයන්ට ශ්‍රී ලංකාවට පැමිණීම අනතුරුදායක බව ඇය විසින් ලිපි යවා ඇත.එක්නැලිගොඩ මහතාට විදේශ ගමන් බලපත්‍රයක් නොමැති බවද ඔහුගේ බිරිය පවසා ඇත. නමුත් අපේ රටේ ආගමන විගමන නීති උල්ලංඝණය කරමින් විදේශ ගතවූ පුද්ගලයන් සිටිනා බව ඕනෑම කෙනකු දන්නා සත්‍යයකි. මා ප්‍රංශයට ගියවිට මාගේ පාසල් කාලයේ මිත්‍රයකු වූ මාධ්‍යවේදී මංජුල වෙඩිසිංහ මහතා හමුවීමේදී දැනගත් සහ දකින ලද දේ ඔස්සේ මා පසුගියදා මේ සභාවේදී කතාවක් කළා. එහදී පැහැදිලි ලෙසම හිස බූගා සිටි මිටි පුද්ගලයකු මා වෙත පෙන්වා ඔහු ප්‍රගීත් එක්නැගිගොඩ මහතා ලෙස හදුන්වා දෙන ලදී.එවිට ඔහු මා හට කතා නොකර මා මගහැර එම ස්ථානයෙන් ඉවත්ව ගියේය. ඔහු එහි වාසය කරන බව ප්‍රංශයේ ජීවත්වන විශාල පිරිසක් දැන සිටියි. තවත් අවස්ථාවක ජිනීවා නුවර එක්සත් ජාතීන්ගේ සංවිධානය ඉදිරිපිට පැවැති උද්ඝෝෂණය කඩාකප්පල් කිරීම සඳහා හිසේ තලප්පාවක් සහිතව පැමිණ සිටි පුද්ගලයා සුනන්ද දේශප්‍රිය බවත් ඔහු සමඟ පැමිණි හිස බූගා සිටි මිටි පුද්ගලයා ප්‍රගීත් එක්නැලිගොඩ මහතා බවත් හඳුනා ගෙන ඇත.මෙසේ උපන් දේශයට, ජාතියට, ආගමට, විරුද්ධව ක්‍රියාකකරන පුද්ගලයන් එම රටවල නිදහසේ සිටින්නේ නම් ඔවුන් යළි මෙරටට ගෙන්වීම හෝ පැමිණීම ඔවුන් රටින් පිටවූ ආකාරයටම සිදුකර ගත යුතු බව මාගේ හැඟීමයි. එසේ නොමැතිව ඔවුන්ව බලයෙන් රඳවා ගෙන සිටින්නනේ නම් වගකිව යුතු රජයක් හැටියට ඔවුන් ගෙන්වා ගැනීමට කටයුතු කරන අතර, මේ සම්බන්ධව පවතින නීතිමය රාමුව තුළ ආරක්ෂක අංශ සහ රජයේ බුද්ධි අංශය දැනටමත් ක්‍රියාත්මක වෙමින් පවතී. තවද ප්‍රගීත් මහතාගේ දරුවන්ගේ මානසික තත්ත්වය ව්‍යාකූලත්වයට පත් කරන්නේ මා නොව ඔහු සිටිනා බව දැන දැනත් එය නොදැන්වීමට කටයුතු කරන අයයි.මේ සම්බන්ධව මාධ්‍ය මගින් ගෙනයන ප්‍රචාරාත්මක වැඩපිළිවෙල නිසා මාගේ කීර්ති නාමයට හානියක් වන අතර, මාගේ පාර්ලිමේන්තු වරප්‍රසාද ඍජුව කඩවී ඇති හෙයින් ඒ සම්බන්ධව කටයුතු කරන ලෙස මම කතානායකතුමාගෙන් ඉල්ලා සිටිමි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n13060813</link>
    <topic>ලලිත් කොතලාවලඇප කොන්දේසි කඩලා</topic>
    <author>නෙල්කා මැදගෙදර</author>
    <content>ගෝල්ඩන් කී තැන්පතුකරුවන්ට මුදල් ආපසු ගෙවීමට කටයුතු නොකිරීමෙන් සෙලින්කෝ සමූහ ව්‍යාපාරයෙහි අධිපති ලලිත් කොතලාවල මහතා ඇප කොන්දේසි කඩ කර ඇතැයි එම ව්‍යාපාරයේම අධ්‍යක්‍ෂවරයකු වන හිරාන් ලාල් ගුණසේකර මහතා ශ්‍රේෂ්ඨාධිකරණයට පැමිණිලි කෙළේය.මහාධිකරණයෙන් ඇප ලබාගැනීමේදී, සෙලින්කෝ ගොඩනැගිල්ලෙහි තට්ටු කිහිපයක් සහ වෙනත් දේපළ අලෙවි කර තැන්පතුකරුවන්ට මුදල් ගෙවීමට එකඟ වී ඇතත් මේ වන තෙක් කොතලාවල මහතා එවැනි කිසිදු පියවරක් ගෙන නැතැයි ගුණසේකර මහතා වෙනුවෙන් ශ්‍රේෂ්ඨාධිකරණයෙහි පෙනී සිටි ජනාධිපති නීතිඥ අලි සබ්රි මහතා කියා සිටියේය.ගෝල්ඩන් කී තැන්පතුකරුවන් ගොනු කළ පෙත්සමක් කැඳවූ අවස්ථාවේදී ජනාධිපති නීතිඥවරයා මේ බව කීය.අගවිනිසුරු මොහාන් පීරිස්, පී. ඒ. රත්නායක, කේ. ශ්‍රීපවන් යන විනිසුරු මඬුල්ල ඉදිරියෙහි මෙම පෙත්සම කැඳවන ලදී.මෙහිදී මැදිහත් පාර්ශ්වකරුවකු වන සෙලින්කෝ සමූහ ව්‍යාපාරයෙහි අධ්‍යක්‍ෂවරයකු වන හිරාන් ලාල් ගුණසේකර මහතා වෙනුවෙන් කරුණු දක්වමින් ජනාධිපති නීතිඥ අලි සබ්රි මහතා කියා සිටියේ මහාධිකරණයේදී එකඟ වූ ඇප කොන්දේසිවලට පටහැනිව ලලිත් කොතලාවල මහතා කටයුතු කර ඇති බවයි.කොතලාවල මහතා සිය දේපළ අලෙවි හෝ ඈවර කිරීමේදී එම මුදල් තැන්පතුකරුවන්ට ගෙවීමට එම ඇප කොන්දේසිවලදී එක¼ඟ වී ඇත. එහෙත් ඔහු අද වන තෙක් එලෙස කටයුතු නොකිරීමෙන් ඇප කොන්දේසිවලට පටහැනිව කටයුතු කර ඇතැයි ඒ මහතා කියා සිටියේය.කරුණු සලකා බැලූ ශ්‍රේෂ්ඨාධිකරණය මුදල් ගෙවීම සහ මෙම ගෝල්ඩන් කී තැන්පතුව සම්බන්ධ සියලු පැමිණිලි ඒ සඳහා පිහිටුවා ඇති විශේෂ කාර්ය බළකාය වෙත යොමු කරන ලෙස පෙත්සම්කාර තැන්පතුකරුවන්ට නියෝග කෙළේය.පෙත්සම ජූනි මස 10 වැනිදා කැඳවීමට නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n13060814</link>
    <topic>ශ්‍රී ලංකාවේ භෞමික අඛණ්ඩතාවටකිසිම රටකට අභියෝග කළ නොහැකියි</topic>
    <author/>
    <content>ශ්‍රී ලංකාවේ ස්වෛරීභාවයට සහ භෞමික අඛණ්ඩතාවට අභියෝග කිරීමට කිසිම රටකට නොහැකි බව මෙරටට පැමිණ සිටින ඉන්දීය රාජ් සභාවේ නියෝජ්‍ය විපක්‍ෂ නායක රවී ශංකර් ප්‍රසාද් මහතා පැවසීය.ඉන්දීය දූත පිරිස අරලියගහ මන්දිරයේදී ඊයේ (7) ජනාධිපති මහින්ද රාජපක්‍ෂ මහතා හමුවූ අවස්ථාවේදී ප්‍රසාද් මහතා මේ බව ප්‍රකාශ කළේය.ත්‍රස්තවාදය තුරන් කිරීම ගැන ජනාධිපතිතුමාට ප්‍රසාදය පළකළ දූත පිරිස තමන් යාපනයේ කළ චාරිකාවේ දුටු සංවර්ධන ප්‍රගතිය සියලු දෙනාගේ ඇස් ඇරවීමට සමත් බව සඳහන් කළහ. උගත් පාඩම් සහ ප්‍රතිසන්ධාන කොමිසමේ වාර්තාව නිර්භීත පියවරක් බවත්, එය මනාව සංග්‍රහ කොට ඇති බවත් ඔවුහු කීය. ඉන්දු - ශ්‍රී ලංකා සබඳතාවන් හි ස්වභාවය ගැන කතා කළ දූත පිරිස ශ්‍රී ලංකාවේ දේශීය වර්ධනයන් ඇතැම් විට ඉන්දියාවට ද බලපාන බව පෙන්වා දුන්හ. “ශ්‍රී ලංකාව සමඟ මිත්‍රත්වය දේශපාලනය සහ ආණ්ඩු ක්‍රමය ඉක්මවා ගිය එකක්. එය ශිෂ්ටාචාරමය හා හදවත් අතර සබඳතාවක් යැයි ප්‍රසාද් මතා කීය.ධීවරයන්ට අදාළ ගැටලු සහ උතුරු නැඟෙනහිර පළාත් සඳහා දේශපාලන විසඳුමක් සෙවීම අරමුණු කොටගත් පාර්ලිමේන්තු තේරීම් කාරක සභාව ඇතුළු අන්‍යෝන්‍ය වැදගත්කමක් සහිත කරුණු ගණනාවක් දෙපාර්ශ්වය අතර සාකච්ඡාවට බඳුන් විය.“සර්ව සහභාගි විසඳුමක් සෙවීම පිණිස සියලු පක්‍ෂ එක්විය යුතුයි” යනුවෙන් පැවසූ රාජපක්‍ෂ මැතිතුමා “අපට විසඳුමක් ආනයනය කරන්න බැහැ. එය රාජපක්‍ෂ සම්බන්ධන් ගිවිසුමක් වෙන්නත් බැහැ” යැයි අවධාරණය කළේය.ඉන්දීය දූත පිරිස උතුරු පළාත් සභා ඡන්දය ගැන විමසූ විට මේ වසරේ සැප්තැම්බර් මාසයේ දී මැතිවරණය පැවැත්වීමට තමා තුළ ඇති අධිෂ්ඨානය ජනාධිපතිතුමා දැනුම් දුන්නේය.විදේශ ඇමැති මහාචාර්ය ජී. එල්. පීරිස්, ජනාධිපති ලේකම් ලලිත් වීරතුංග, විදේශ අමාත්‍යාංශයේ ලේකම් කරුණාතිලක අමුණුගම සහ ජනාධිපති උපදේශක ආචාර්ය සුනිමල් ප්‍රනාන්දු මහත්වරු කතාබහට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=n13060815</link>
    <topic> වඳ සැත්කම් සිද්ධියේමවුවරුන්ගෙන් ප්‍රකාශ ලබා ගනී</topic>
    <author> සමන්ති වීරසේකර</author>
    <content>පේරාදෙණිය ශික්ෂණ රෝහලේ දී විමසීමකින් තොරව වඳ සැත්කම්වලට ලක්වූ මවුවරුන්ගෙන්, සෞඛ්‍ය අමාත්‍යාංශය පත්කළ කමිටුව ඉදිරි දින දෙක තුළ ප්‍රකාශ ලබාගැනීමට නියමිතය.අදාළ සිද්ධියට සම්බන්ධ බව කියන වෛද්‍යවරුන් ඊයේ (06 දා) ලෙඩ නිවාඩු දමා තිබූ අතර සිද්ධිය පිළිබඳ රෝහල් කාර්යය මණ්ඩලයෙන් සහ තවත් වෛද්‍යවරුන් කිහිප දෙනකුගෙන් ද පරීක්‍ෂණ කණ්ඩායම ප්‍රකාශ ලබාගෙන තිබේ.අදාළ සිද්ධියට විරෝධය දක්වමින් රෝහල ඉදිරිපිටදී උද්ඝෝෂණයක් පැවැත්වූ මධ්‍යම පළාත් සභා මන්ත්‍රී ජාතික හෙළ උරුමයේ මහනුවර දිස්ත්‍රික් සංවිධායක තුෂාර ස්වර්ණතිලක මහතාගෙන් ද පරීක්‍ෂණ කමිටුව ප්‍රකාශ ලබාගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=r1306081</link>
    <topic>මාවනැල්ල අවට කුඹුරු ඉඩම්ගොඩකිරීම් ශීඝ්‍රයෙන් ඉහළට</topic>
    <author>අලුත්නුවර සමූහ - ඒ.ඇම්. ටිකිරි බංඩාර</author>
    <content>මාවනැල්ල ප්‍රාදේශීය ලේකම් කොට්ඨාස බල ප්‍රදේශයේ මාවනැල්ල නගරය ප්‍රධාන අවට ප්‍රදේශ ගණනාවකම කිසි බියක් සැකයක් නොමැතිව කුඹුරු ඉඩම් ගොඩකිරීම මේ වනවිට ඉතා ශීඝ්‍රයෙන් සිදුවේ.කුඹුරු ගොඩකිරීමට හේතුවී ඇත්තේ වසර ගණනාවක් තිස්සේ කුඹුරු වගා නොකර පුරන්වීමට ඉඩහැර තිබීමය. කුඹුරු ගොවිතැන් කිරීමට හැකියාව තිබියදී යටි අරමුණු ඇතිව කුඹුරු පුරන්වීමට ඉඩ හරින බව දක්නට ඇත.මේ ඉඩම්වල ආධාර සහිත කෙසෙල් වගාව පළමුව සිදු කෙරේ. කිසි බියක් සැකක් නොමැතිව පුරන් කුඹුරුවලට දිවා රාත්‍රි පස් ගෙනවිත් ගොඩ කරන ස්ථාන දක්නට ඇත.මේ ක්‍රියාවලිය මාවනැල්ල නගරය අවට මහා මාර්ගය දෙපස තිබෙන බොහෝ කුඹුරු ඉඩම්වල දක්නට ඇති නමුත් ගොවිජන සේවා දෙපාර්තමේන්තුව හෝ ඒ පිළිබඳව වගකිවයුතු අංශ කිසිදු සොයා බැලීමක් සිදු නොකරණ බවටද ප්‍රදේශවාසී ගොවි ජනතාව චෝදනා කරති.බොහෝ කුඹුරු ඉඩම් හිමියන්ගෙන් ඇතැම් ව්‍යාපාරිකයන් වැඩි මුදල් දී ඉඩම් ලබාගෙන ඉඩම් ගොඩ කිරීම් කරති. බොහෝ දෙනෙක් ගොවිජන සේවා දෙපාර්තමේන්තුවේ ඇතැම් නිලධාරීන්ට අතයට මුදල් දී මේ කාර්යය කරන බව හෙළි වී ඇති බව ප්‍රදේශවාසී ගොවි ජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=r1306082</link>
    <topic>කෑගල්ලේ ආබාධිත 22ක් තෝරාගෙනඑළවළු වගා කිරීමේ ව්‍යාපෘතියක් අරඹයි</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>කෑගල්ල මාකුරේ නවරත්න පදනම මගින් ජපන් අන්තර්දායක සහයෝගිතා පදනම මගින් කෑගල්ල සහ ඒ අවට ප්‍රදේශවල පවුල්වලින් ආබාධිතයන් 22 දෙනෙක් තෝරා ගෙන එම අයගේ ආර්ථික තත්ත්වය නංවාලීමට ගෙවතුවල එළවළු වගා කිරීමේ වැඩපිළිවෙළක් ආරම්භ කර ඇත.කාබනික පොහොර උපයෝගි කර ගෙන එළවළු වර්ග 10ක් වගා කර ඇති අතර එම වගාවන් ඉතාමත්ම සාර්ථක වී ඇත. මේ ආබාධිත පුද්ගලයන්ට එළවළු වගාව පිළිබඳව පුහුණුවක් ද ලබා දී ඇත.මේ පදනමේ නිලධාරීන් ආබාධිතයන් ගේ නිවෙස්වලට ගොස් දිරි ගැන්වීම් ද කර ගෙන යයි.මේ වගාවන් අතර පසුගියදා තරගයක් ද පවත්වා ජයග්‍රාහකයන්ට ත්‍යාග පිරිනැමූ බව මේ පදනමේ සභාපති කෑගල්ල ප්‍රාදේශීය සභාවේ උප සභාපති කමල් නවරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=r1306083</link>
    <topic>‘ඡන්ද දායක දිනය’ නමින්දැනුවත් කිරීමේ වැඩමුළුවක්</topic>
    <author>ගම්පහ සංචාරක – නිමල් ජයසිංහ</author>
    <content>ඡන්ද දායකයාගේ අයිතිය පිළිබඳ ඇතැම් පුද්ගලයන් ගේ නොදන්නා කම නිසා ඒ අයට ඡන්දය දීමේ අවස්ථාව ගිලිහී ගිය අවස්ථා ඇති වී තිබෙනවා. එක් වරක් ඡන්දය දුන් පසු පසු කාලයක දී පැවැත්වෙන ඡන්දයකට ද තම නම ලැයිස්තු ගතවී ඇතැයි සිතීම නිවැරැදියි.ඒ නිසා වාර්ෂිකව තමන්ට ලබාදෙන ඡන්ද ලැයිස්තුවට තමන්ගේ නම් ඇතුළත් කර දීම අනිවාර්ය බව ඡන්දදායකයන් සැලකිල්ලට ගත යුතු යැයි ගම්පහ සහකාර මැතිවරණ කොමසාරිස් පී. ඒ. ඇස්. සේනාරත්න මහතා පැවසීය.ඒ මහතා එසේ කීවේ “ඡන්දදායක දිනය” මැයෙන් ගම්පහ දිස්ත්‍රික් ලේකම් කාර්යාලයේ දී රාජ්‍ය නිලධාරීන්, ප්‍රාදේශීය ලේකම්වරු, ග්‍රාම සේවා නිලධාරීන් දැනුවත් කිරීමේ වැඩමුළුවක් අමතමිනි.එහිදී ඒ මහතා මෙසේ ද කීවේය.වාර්ෂිකව ජුනි මාසයේ ඔබ නිවෙසට ගෙනවිත් භාර දෙන ඡන්ද ලැයිස්තුව අප්‍රමාදව පුරවා දීමට කටයුතු කළ යුතුයි. අදාළ ආකෘති පත්‍රය නොලැබුණේ නම් විමසා බලන්න. එසේත් නැත්නම් ගම්පහ ප්‍රදේශයේ අයකු නම් ගම්පහ සහකාර මැතිවරණ කොමසාරිස් කාර්යාලයට දන්වන්න පුළුවන්. ඇතැම් අය නොදන්නා කම නිසාද ඡන්දය දීමට ලියාපදිංචි නෑ. මෙය ග්‍රාමසේවා නිලධාරියාගේ වගකීමක් ම සේ නොසිතා තමාගේ අයිතිය ලබාගැනීමට ක්‍රියා කළ යුතුයි.ලිපිනයන් කිහිපයකම එකම පුද්ගලයාගේ නම ලියාපදිංචි නොකළ යුතුයි.ගම්පහ දිසාපති ජේ. ජේ. රත්නසිරි මහතා - ඡන්දය ඔබේ අයිතියක්. එය ආරක්‍ෂා කර ගැනීම අප දෙපාර්ශවයේම වගකීමක්. පරමාධිපත්‍යය ආරක්‍ෂා කර ගැනීමට ඡන්ද බලය තිබිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=r1306084</link>
    <topic>‘සාරිපුත්‍ර භික්ෂු සංසදයෙන්’ හඳපාන්ගොඩ වැඩිහිටියන් 135කට වියළි ආහාර</topic>
    <author>ඉංගිරිය සමූහ – කුමාරි ගමගේ</author>
    <content>වයස අවු: 70 ට වැඩි සමෘද්ධි ලාභි වැඩිහිටියන් 135 දෙනකුට වියළි ආහාර ද්‍රව්‍ය බෙදාදීමක් “සාරිපුත්‍ර භික්ෂු සංසදය” මඟින් සංවිධාන කර තිබිණි. එම උත්සවය පසුගියදා හඳපාන්ගොඩ උප තැපැල් කාර්යාලය පරිශ්‍රයේ දී සිදු කෙරිණි.දැනට වසර 11 කට පමණ පෙර පිහිටුවා ගන්නා ලද “සාරිපුත්‍ර භික්‍ෂු සංසදය” මීට පෙර අවස්ථාවල දී ගෝනපොල, පාදුක්ක ආදී ප්‍රදේශවල සිදු කරනු ලැබූ මේ කටයුත්ත මෙවර හඳපාන්ගොඩ ප්‍රදේශයේ පවත්වන්නට යෙදුනේ එම සංසදයේ සාමාජික අරකාවිල ජිනරතනාරාම වාසී හඳපාන්ගොඩ ජිනසිරි ස්වාමින් වහන්සේ ගේ සම්බන්ධීකරණයෙනි.ආධාර ලබා ගැනීමට පැමිණි සියලුම වැඩිහිටි පිරිස වෙනුවෙන් ආහාරපානවලින් සංග්‍රහ කිරීමට, හඳපාන්ගොඩ උප තැපැල් කාර්යාලයේ ස්ථානාධිපතිනි රම්‍යා කුමාරි සමරගේ මහත්මිය ඇතුළු කාර්ය මණ්ඩලය කටයුතු යොදා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=r1306085</link>
    <topic>ගෝනවල ග්‍රැන්විල් වික්‍රමරත්න ළමා මධ්‍යස්ථානයටආධාර මුදල් එකතු කරන්නකිසිවකු පත්කර නැහැ</topic>
    <author>කැලණිය විශේෂ ලයනල් පී. පෙරේරා</author>
    <content>සමස්ත ලංකා බෞද්ධ මහා සම්මේලනය මගින් පාලනය වන කැලණිය ගෝනවල ග්‍රැන්විල් වික්‍රමරත්න අනුස්මරණ පිරිමි ළමා සංවර්ධන මධ්‍යස්ථානයේ දරුවන් හට සහ එහි සංවර්ධනය සඳහා යැයි පවසමින් ඇතැම් ව්‍යාජ පුද්ගලයන් විසින් ප්‍රදේශයේ සහ ඉන් පිටත මුදල් ආධාර හා ද්‍රව්‍යමය ආධාර එකතු කරන බවට තොරතුරු ලැබී ඇතැයි එහි පාලක සභාව පවසයි.මේ සම්බන්ධයෙන් කිසිදු පුද්ගලයකු හට හෝ සංවිධානයකට අවසර ලබාදී නොමැති බවත් එවැනි ව්‍යාජ ලෙස ආධාර එකතු කරන්නන් හට කිසිදු ආධාරයක් මේ සංවර්ධන මධ්‍යස්ථානය වෙනුවෙන් නොකරන ලෙසත් එහි පාලක සභාව ජනතාවගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=r1306086</link>
    <topic>පෞද්ගලික උපකාරක පන්ති පිළිබඳව සබරගමුව පළාත් සභාව සොයා බලයි</topic>
    <author>මාවනැල්ල සමූහ- පී.සෙනෙවිරත්න</author>
    <content>මාවනැල්ල කෑගල්ල ඇතුළු සබරගමුව පළාත් සභා බල ප්‍රදේශයේ පවත්වාගෙන යනු ලබන සියලුම පෞද්ගලික උපකාරක පන්ති පිළිබඳව කරුණු සොයා බැලීම සඳහා එම පන්ති පවත්වාගෙන යනු ලබන ගුරුවරු සියලු දෙනාම එම පන්ති පළාත් සභාවේ ලියාපදිංචි කළ යුතු බව ද එම පන්ති පවත්වාගෙන යනු ලබන ගුරු පිරිස්වල සුදුසුකම් පිළිබඳවද සොයා බලන්නටද පළාත් සභාව තීරණය කැර තිබේ.සබරගමුව පළාත් සභාවේ අධ්‍යාපන තාක්ෂණ හා සංස්කෘතික ඇමැතිවරයා විසින් ඉදිරිපත්කරන ලද මෙම නව අදහස් පිළිබඳව පළාත් සභාවේ මහ ඇමැති මහීපාල හේරත් මහතාගේ අවධානය යොමුකැර එම යෝජනාව ක්‍රියාත්මක කිරීමටද පියවර ගෙන තිබේ.එහිදී පන්ති පවත්වාගෙන යනු ලබන ගොඩනැගිලිවල තත්ත්වය පවා විමර්ශනයට ලක් කරන අතර එහිදී එම ගොඩනැගිලි තුළ පන්තිවලට සහභාගිවන දරු දැරියන්ට සුදුසු පරිදි වාතාශ්‍රය ලැබෙන්නේද, පරිසරයේ වාතාශ්‍රය, පිරිසුදු තත්ත්වයක පවතින්නේද එසේම පන්ති පවත්වනු ලබන පුටු ඩෙස් බංකු ආදිය නිසි ප්‍රමිතියකට සකස්ව ඇත්ද, ඊට අමතරව පන්ති වලට සහභාගිවන දරු දැරියන්ට නිසි වැසිකිළි පහසුකම් ආදිය කලට වේලාවට නිසි පරිදි ලබා දෙන්නේද, පානීය ජල පහසුකම් මෙන්ම එසේ ලබා දෙන ජලය පිරිසුදු තත්ත්වයක පවතින්නේද ආදී කරුණු පිළිබඳවද මෙම පෞද්ගලික පන්ති පවත්වන පරිසරයක් තුළ සොයා බලන්නට පියවර ගෙන තිබේ.එසේම මෙම පෞද්ගලික පන්ති පවත්වනු ලබන පිරිස් විසින් ඒ සඳහා අයකරනු ලබන පන්ති ගාස්තු පිළිබඳවද පළාත් අධ්‍යාපන අමාත්‍යාංශය විසින් සොයා බලයි.නව වර්ෂය පටන් ගැනීමත් සමගම සබරගමුව පළාත් සභාවේ අධ්‍යාපන විෂය මෙහෙයවනු ලබන අමාත්‍යවර භානු මනුප්‍රිය මහතා විසින් පළාත් අධ්‍යාපන කටයුතු පිළිබඳව දක්වනු ලබන උනන්දුව හා විමසිලිමත් තත්ත්වය පිළිබඳව ප්‍රාදේශීය අධ්‍යාපන අධ්‍යක්ෂවරුද බලවත් සතුට පළකැර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=r1306087</link>
    <topic>අගලවත්ත මැතිවරණ කොට්ඨාසයේ ජංගම සේවා</topic>
    <author>මතුගම සංචාරක</author>
    <content>අගලවත්ත මැතිවරණ කොට්ඨාසයේ අඩු ආදායම් පවුල්වල මෙතෙක් නොවිසඳුන ප්‍රශ්නවලට කඩිනම් විසඳුම් ලබා දීමේ ජංගම වැඩ පිළිවෙළක් ක්‍රියාත්මක කිරීමට වැවිලි කර්මාන්ත ඇමැති මහින්ද සමරසිංහ මහතා පියවර ගෙන ඇත.ප්‍රාදේශීය ලේකම් කොට්ඨාස මට්ටමින් ක්‍රියාත්මක කරන මෙම වැඩ පිළිවෙළ අගලවත්තෙන් ආරම්භ කෙරේ.ප්‍රථම ජංගම සේවාව මෙම ජුනි මස 11 දින පෙරවරු 9.00 ට අගලවත්ත ප්‍රාදේශීය ලේකම් කාර්යාලයේදී අමැතිවරයාගේ ප්‍රධානත්වයෙන් ආරම්භ වේ.මෙතෙක් ජනතාවගේ නොවිසඳුන ඉඩම් ගැටලු, මාර්ග ප්‍රශ්න, නිවාස, සෞඛ්‍ය ප්‍රවාහන ගැටලු වලට විසැඳුම් ලබා දීමට කටයුතු කෙරේ.තේ, රබර්, පොල් ඇතුළු ආර්ථික භෝග වගාවන් සඳහා සහනාධාර වැඩ පිළිවෙළවල් මෙදින ක්‍රියාත්මක කෙරේ.ජාතික හැඳුනුම්පත් ලබාදීම, උප්පැන්න, විවාහ, මරණ සහතික නිකුත් කිරීමේ ජංගම සේවාවන්ද පැවැත්වේ.රාජ්‍ය බැංකු වලින් ණය පහසුකම් සලසා දීමටද කටයුතු කෙරේ.වැවිලි කර්මාන්ත අමාත්‍යාංශය යටතේ පවතින සියලු ආයතන හා ප්‍රාදේශීය ලේකම් කාර්යාලයට අනුයුක්ත සියලුම ක්ෂේත්‍ර නිලධාරින් මේ අවස්ථාවට එක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=r1306088</link>
    <topic>නාගොඩ පිණ්ඩපාත චාරිකාව</topic>
    <author>ඡායාරූපය :- නාගොඩ විශේෂ එන්.විජේරත්න</author>
    <content>නාගොඩ සිරි සුදස්සන මහා විහාරාධිපති නාගොඩ ධම්මවංශ හිමිපාණන් වහන්සේ ප්‍රමුඛ මහ සංඝරත්නය පසුගිය දිනෙක නාගොඩ ප්‍රදේශයේ පිණ්ඩපාත චාරිකාවක යෙදුණි.මෙම පිණ්ඩපාත චාරිකාව පැවැතියේ ප්‍රදේශයේ ආර්ථික දුෂ්කරතා ඇති පවුල් සඳහා වියළි ආහාර ද්‍රව්‍ය එකතුකරගෙන බෙදාදීමේ පරමාර්ථය ඇතිවය. කළුතර ප්‍රා.සභා මන්ත්‍රී සුසිල් පත්මසිරි මහතාද මෙම අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=s1306081</link>
    <topic>වීරසේකර වාර්තාව ඒක පුද්ගල රංගනයක්</topic>
    <author>ප්‍රින්ස් ගුණසේකර</author>
    <content>සුනාමි පාපන්දු ආධාර පිළිබඳ සොයා බැලීමට පාපන්දු විධායක සභාව පත්කළ වීරසේකර විමර්ශන කමිටුවේ වාර්තාව ඒක පුද්ගල රංගනයක් බව එම කමිටුවේ සෙසු සාමාජිකයෝ චෝදනා කරති.එහෙයින් එම වාර්තාවේ අඩංගු සියලු කරුණු ප්‍රතික්ෂේප කරන බවත් එය ඒකාධිපති වාර්තාවක් බවත් ඊයේ පෙරවරුවේ ක්‍රීඩා ඇමැති මහින්දානන්ද අලුත්ගමගේ මහතාට දැනුම් දුන්හ. පාපන්දු විධායක කමිටුව පත්කළ විමර්ශන කමිටු සාමාජිකයන් වන හිටපු නියෝජ්‍ය පොලිස්පති කේ.පී.පී‍.පතිරණ, බ්‍රිගේඩියර් ධම්මික කාරියවසම්, ජ්‍යෙෂ්ඨ පොලිස් අධිකාරී පත්මසිරි මුණසිංහ හා රියර් අද්මිරාල් ආනන්ද පීරිස් යන මහත්වරු ක්‍රීඩා ඇමැතිවරයා හමුවී මේ පැමිණිල්ල ඉදිරිපත් කළහ.සුනාමියෙන් පසුව ජගත් පාපන්දු සම්මේලනය ශ්‍රී ලංකාවට පිරිනැමු කෝටි ගණනක මුදල් පිළිබඳ සොයා බැලීමේදී එය විධිමත්ව කළ යුතු බව දිගින් දිගටම විමර්ශන කමිටුවේ සභාපති හිටපු පාපන්දු සභාපති රියර් අද්මිරාල් සරත් වීරසේකර මහතාට පැවැසුවද ඒවා ගණනකට නොගෙන සභාපතිවරයා තනිවම විමර්ශන වාර්තාවක් සකසා ඇතැයි ඇමැතිවරයාට දැනුම්දී තිබේ.මුල්‍ය අක්‍රමිකතාවලට අදාළ චෝදනාවේ දැක්වෙන පරිදි සුනාමි මුදල් කෝටි 50කින් ක්‍රීඩාංගණ 13ක් සංවර්ධනය කර ඇතැයි පවසන නිසා, එම ක්‍රීඩාංගණවල වැය ඇස්තමේන්තු හා ක්ෂේත්‍ර පරික්ෂණ කිරීම විමර්ශන කමිටුවේ වගකීමක් බව සභාපති සරත් වීරසේකර මහතාට දැනුම් දුන්නද එයට එකඟ නොවී හදිසියේම වාර්තාව එළිදැක්වීම සැකයට තුඩුදෙන බව කමිටු සාමාජිකයෝ සිවු දෙනා පෙන්වා දී ඇත.වාර්තාව එළිදැක්වීමට පෙරදින රාත්‍රියේ කමිටු සභාපති සරත් වීරසේකර මහතා කමිටු සාමාජිකයන්ට දුරකතනයෙන් කතාකර අවසන් වාර්තාව පාපන්දු සම්මේලනයට යැවිය යුතු බව දන්වා ඇතත්, එසේ නොකරන ලෙස කමිටු සාමාජිකයන් ඉල්ලා සිටියද එම ඉල්ලීම ගණනකට නොගත් බව ඔවුහු ක්‍රීඩා ඇමැතිවරයා සමග පැවැති සාකච්ඡාවේදී අනාවරණය කළහ.එහෙත් කමිටු සභාපතිවරයා වාර්තාව මගින් දක්වා ඇත්තේ කමිටු සාමාජිකයන්ගේ අස්සන් ලබානොගත්තද වාර්තාවේ අන්තර්ගතයට ඔවුන්ද බොහෝ දුරට එකඟවනු ඇතිබවට විශ්වාස කරන බවයි.තමන් සහභාගී නොවු හා නොදුටු විමර්ශන වාර්තාවක වචනයකට හෝ කිසිදු එකඟතාවක් දැක්වීමට සුදානම් නැතැයි සාමාජිකයෝ සිවුදෙනා අවධාරණය කළහ.කමිටු සභාපතිට එරෙහිව පරීක්ෂණයක්මේ පිළිබඳව ක්‍රීඩා ඇමැති මහින්දානන්ද අලුත්ගමගේ පැවසුවේ ක්‍රීඩා පනතට අනුව විමර්ශන කමිටු සභාපතිවරයාට එරෙහිව පරීක්ෂණයක් පවත්වන බවයි.පාපන්දු විධායක සභාව පත්කළ විමර්ශන කමිටුවේ කටයුතු ක්‍රීඩා අමාත්‍යාංශය අත්හිටුවා තිබියදී අමාත්‍යාංශ නියෝග අභිබවා යෑම ජාතික සංගමයක නිලධාරියෙකු අතින් සිදු ‍නොවිය යුත්තක් බව ඇමැතිවරයා පෙන්වා දෙයි.කෙසේ වුවද කමිටු සාමාජිකයන් සියලු දෙනාගේ තමයට හිතුවක්කාරී විමර්ශන වාර්තාවක් නිකුත් කිරීම ගැන සරත් වීරසේකර මහතාට එරෙහිව විනය පියවර ගන්නේ යැයි ක්‍රීඩා ඇමැතිවරයා පැවැසීය.පාපන්දු විධායක කමිටුව පත්කළ විමර්ශන කමිටුවේ කටයුතු තාවකාලිකව අත්හිටුවීමට ඇමැතිවරයා තීරණය කළේ අමාත්‍යාංශයේ සිවුපුද්ගල කමිටුවේ විමර්ශන ආරම්භ කිරීමේ හේතුවෙන් බව මාධ්‍ය නිවේදනයක දැක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=s1306086</link>
    <topic>කොදෙව්වන්ට කඩුලු දෙකක ජයක්</topic>
    <author/>
    <content>ලන්ඩනයේ ඕවල් ක්‍රීඩාංගණයේදී ඊයේ පැවැති චැම්පියන්ස් කුසලාන ක්‍රිකට් තරගයේ ලකුණු 171ක පහසු ඉලක්කයක් හඹා ගිය බටහිර ඉන්දීය කොදෙව් කණ්ඩායම තරගයේ පන්දු 56ක් ඉතිරිව තිබියදී පාකිස්තානයට එරෙහිව කඩුලු 2ක තියුණු ජයක් වාර්තා කළේය.තරගයේ පළමුව පන්දුවට පහර දුන් පාකිස්තානය ලකුණු 170කට දැවී ගිය අතර කොදෙව්වෝ කඩුලු 8කට ලකුණුු 172ක් රැස්කර ගනිමින් තරගය ජය ගත්තේය.මිස්බා උල් හක් පාකිස්තානය වෙනුවෙන් නායක ඉනිමක නිරත වෙමින් නොදැවී ලකුණු 96ක් ලබා ගත්තේය.කොදෙව් ඉනිමේ පළමු කඩුල්ල මුළු ලකුණු 11දී බිඳ වැටිනි. ඉනිමේ තෙවැනි ඕවරයේදී මොහමඩ් ඉර්ෆාන්ගේ පන්දුවට ‘ෆයින් ලෙග්’ ස්ථානයට ජොන්සන් චාල්ස් එල්ල කළ උඩ පන්දුව වහාබ් රියාස් විසින් රැක ගැනීමෙන් චාල්ස් දැවී යන විට ඔහු හතරේ පහර 2ක් සමග ලකුණු 9ක් ලබා ගෙන සිටියේය.ඩැරන් බ්‍රාවෝ ලකුණු නොලබාම දැවී ගියේය. ඒ කඩුල්ල ලබා ගත්තේද වමතින් වේග පන්දු යවන ඉර්ෆාන් ය. කම්රන් අක්මාල් කඩුලු රකින්නා අතට උඩ පන්දුවක් ලබා දෙමින් බ්‍රාවෝ ආපසු ක්‍රීඩාගාරයට ගිය අතර කොදෙව් ඉනිමේ පළමු ඕවර 5 අවසන් වන විට ඔවුන්ගේ මුල් පෙල කඩුලු 2ක් ලකුණු 17කට බිඳ වැටී තිබිණි.ආක්‍රමණශීලී ආරම්භක පිතිකරු ක්‍රිස් ගේල් ඊයේ ලකුණු 39කට දැවී ගියේය. සයීඩ් අජ්මාල් විසින් ගේල් දවාලන විට ඔහු සහ මාලන් සැමුවල්ස් තෙවැනි කඩුල්ල වෙනුවෙන් පන්දු 78කින් ලකුණු 63ක් රැස්කර ගෙන සිටියහ. පන්දුව කෙළින්ම කඩුල්ලේ වැදී ගේල් 17 වැනි ඕවරය අවසානයේ දැවී ගියේ මුළු ලකුණු ප්‍රමාණය 78ක්ව තිබියදීය. පන්දු 47කට මුහුණ දුන් ගේල් හයේ පහරක් හා හතරේ පහර 4ක් එල්ල කළේය.ඊළඟ ඕවරයේදී වහබ් රියාස් එවූ ‘බවුන්සර්’ පන්දුවට කඩුල්ල පිටුපසට උඩ පන්දුවක් දෙමින් රම්නරේෂ් සර්වාන් (1) දැවී ගියේය. කොදෙව් ඉනිමේ අඩක් නිමා වන විට මුළු ලකුණු සංඛ්‍යාව 94ක්ව තිබිණි.අවසානයේ ඉවසීම නැතිව ගිය සැමුවල්ස් 26 වැනි ඕවරයේ පළමු පන්දුවේදී මොහමඩ් හෆීස් ට ඉදිරියට පැන පහරක් එල්ල කිරීමට දැරූ උත්සාහය අසාර්ථක වී අක්මාල්ගේ ‘ස්ටම්ප්’ කිරීමකට ලක්ව දැවී ගියේය. පන්දු 57කට මුහුණ සැමුවල්ස් හතරේ පහර 3ක් සමග ලකුණු 30ක් ලබා ගත්තේය. පාකිස්තානයඉ.ෆර්හාත් ඇ.ඩ්වේන් ප.රෝච් 2 එන්.ජම්ෂේඩ් ඇ.රාම්පෝල් ප.නරේන් 50 එම්.හෆීස් ප.රෝච් 4 ඒ.ෂාෆීක් ඇ.රාම්පෝල් ප.රෝච් 0 එම්.උල් හක් නොදැවී 96 එස්.මලික් ඇ.‍ඩ්වේන් ප.නරේන් 0 කේ.අක්මාල් ඇ.රාම්ඩින් ප.නරේන් 2 ඩබ්.රියාස් දුවද්දි දැවී ගියා (ඩ්වේන්) 6 එස්.අජ්මාල් දුවද්දි දැවී ගියා 2 ජේ.ඛාන් ඇ.ගේල් ප.ඩ්වේන් 0 එම්.ඉර්ෆාන් ඇ.ඩ්වේන් ප.රාම්පෝල් 2 අතිරේක 6එකතුව සියල්ලන් දැවී (ඕවර 48) 170 කඩුලු බිඳ වැටීම: 1-2, 2-14, 3-15, 4-105, 5-106, 6-110,  7-128, 8-136, 9-138 පන්දු යැවීම: රොච් 10-4-28-3, රාම්පෝල් 10-0-39-1, බ්‍රාවෝ 9-0-29-1, සැමුවෙල් 5-0-17-0, නරේන්10-1-34-3, පොලාඩ් 4-0-22-0බටහිර ඉන්දීය කොදෙව්කේ.ගේල් ප.අජ්මාල් 39 ජේ.චාර්ල්ස් ඇ.රියා‍ස් ප.ඉර්ෆාන් 9 ඩැරන් බ්‍රා. ඇ.අක්මාල් ප.ඉර්ෆාන් 0 එම්.සැමුවෙල්ස් ස්ටම්ප්.අක්මාල් ප.හෆීස් 30 ආර්.සර්වාන් ඇ.අක්මාල් ප.රියාස් 1 කේ.පොලාර්ඩ් ඇ.අක්මාල් ප.රියාස් 30 ඩ්වේන් බ්‍රා‍. ක.මු.ක ප.අජ්මාල් 19 ඩී.රාම්ඩින් නොදැවී 11 එස්.නරේන් ඇ.අක්මාල් ප.ඉර්ෆාන් 11 කේ.රෝච් නොදැවී 5 අතිරේක 17 එකතුව කඩුලු 8ක් දැවී (ඕවර 40.4) 172 කඩුලු බිඳ වැටීම: 1-11, 2-15, 3-78, 4-81, 5-94, 6-137, 7-143, 8-165 පන්දු යැවීම: ඉර්ෆාන් 9-0-32-3, ඛාන් 7.4-0-36-0, අජ්මාල් 10-1-38-2, රියාස් 10-1-42-2, හෆීස් 4-0-14-1 කිරන් පොලාඩ් හා ඩ්වේන් බ්‍රාවෝ 6 වැනි කඩුල්ල වෙනුවෙන් ඕවර 10.2කදී ලකුණු 43ක් එක් කරමින් සිටියදී පොලාඩ්, වහබ් රියාස්ගේ පන්දුවට කඩුලු රකින්නා අතට පහසු උඩ පන්දුවක් දෙමින් දැවී ගියේය. ඔහු දැවී ගියේ කොදෙව් ඉනිමේ දෙවැනි ‘බැටිං පවර් ප්ලේ’ ක්‍රීඩාවේ පළමු ඕවරයේ තෙවැනි පන්දුවටය. හයේ පහරක් හා හතරේ පහර 3ක් සමග පොලාඩ් පන්දු 58කින් ලකුණු 30ක් ලබා ගත්තේය. පොලාඩ් ඔහුගේ ඉනිම ආරම්භයේදී පළමු ලකුණ ලබා ගත්තේ පන්දු 18කට මුහුණ දීමෙන් පසුවය.ඊළඟ ඕවරයේදී සයීඩ් අජ්මාල්ගේ පන්දුවට කඩුල්ල මුවා කිරීමේ වරදට හසුව බ්‍රාවෝ ලකුණු 19කට (පන්දු 36) දැවී ගියේය. ජයග්‍රහණයට තවත් ලකුණු හයක් පමණක් ඉතිරිව තිබියදී කොදෙව් 8 වැනි කඩුල්ල බිඳ වැටෙමින් සුනිල් නරින් (11) දැවී ගියේය. මේ අනුව දෙවැනි ‘පවර් ප්ලේ’ ක්‍රීඩාවේදී කොදෙව් කඩුලු 3ක් ලකුණු 32කට බිඳ වැටිනි.රෝච් එල්ල කළ හතරේ පහරත් සමග කොදෙව්වන්ට ජයග්‍රහණය අත්වන විට යැවෙමින් තිබුනේ 41 වැනි ඕවරයේ සිවුවැනි පන්දුවයි. රෝච් නොදැවී ලකුණු 5ක්ද, දිනේෂ් රම්ඩින් නොදැවී ලකුණු 11ක්ද රැස් කළහ. ඉර්ෆාන් කඩුලු 3ක් ලබා ගත් අතර අජ්මාල් හා රියාස් කඩුලු 2 බැගින් ලබා ගත්හ.බටහිර ඉන්දීය කොදෙව් පිලේ ජාත්‍යන්තර එක්දින ක්‍රිකට් නායකයා වශයෙන් ගත් ප්‍රථම තීරණයෙන්ම කාසියේ වාසිය දිනා ගෙන පළමුව පන්දු යැවීම තෝරා ගත් ඩ්වේන් බ්‍රාවෝ, දෙවැනි ‘ස්ලිප්’හි පන්දු රකිමින් තරගයේ පළමු ඕවරයේ අවසන් පන්දුවේදී පිතිකරුගේ පිත්තේ අග දැවටී පැමිණි උඩ පන්දුව පළමු ‘ස්ලිප්’ගේ ඉදිරියට පැන රැක ගත්තේ දර්ශනීය අයුරිණි. දැවී ගියේ ඉම්රාන් ෆර්හත් (2) ය. පන්දු යවන්නා වූයේ කෙමා රෝච් ය. පළමු කඩුල්ල බිඳ වැටුනේ මුළු ලකුණු 2 දී ය.තරගයේ පළමු ඕවර 5 අවසන් වන විට තවත් කඩුල්ලක් බිඳ වැටී තිබිණි. මුළු ලකුණු 14 දී රෝච්ගේ පන්දුව කෙළින්ම කඩුල්ලේ වැදීමෙන් මොහමඩ් හෆීස් (4) දැවී ගියේය. 7 වැනි ඕවරයේදී පාකිස්තාන තෙවැනි කඩුල්ල බිඳ වැටිණි. එවර දැවී ගියේ අසාඩ් ෂෆික් (0) ය. රෝච්ගේ පන්දුවට ‘තර්ඩ් මෑන්’හි පන්දු රකිමින් සිටි රවි රාම්පෝල් වෙත උඩ පන්දුවක් දෙමින් ෂෆික් දැවී යන විට මුළු ලකුණු ප්‍රමාණය 15ක් විය. කෙමා රෝච් මේ කඩුලු ත්‍රිත්වය ලබා ගත්තේ ලකුණු 5ක් පමණක් ලබා දෙමින් වීම විශේෂත්වයක් විය.මුළු ලකුණු 17දී නායක මිස්බා උල් හක්, රෝච්ගේ පන්දුවට කඩුලු රකින ඩිනෙෂ් රම්ඩින් අතට උඩ පන්දුවක් දෙමින් දැවී ගිය බව තරග විනිසුරුගේ තීරණය වූවද තෙවැනි විනිසුරු එය දැවී යාමක් නොවන බවට තීරණය කළේය.පාකිස්තාන ඉනිම යම් තරමකට හෝ ගොඩගත්තේ උල් හක් හා ආරම්භක පිතිකරු නසිර් ජම්ෂෙඩ් ය. මේ දෙදෙන ඕවර 23.1ක් පන්දුවට මුහුණ දෙමින් සිව්වැනි කඩුල්ල වෙනුවෙන් ලකුණු 90ක සබඳතාවක් පිහිටුවූහ.පාකිස්තාන මුළු ලකුණු 50 වාර්තා වූයේ 18 වැනි ඕවරයේදීය. එම ඕවරයේදී පාකිස්තානය වෙතින් හතරේ පහරක් එල්ල වූයේ පන්දු 33කට පසුවය. ජම්ෂෙඩ්, සුනිල් නරින්ගේ පන්දුවට ‘ලෝන්ග් ඕෆ්’හි රවි රාම්පෝල් වෙත උඩ පන්දුවක් දෙමින් දැවී යාමත් සමග සිවුවැනි කඩුලු සබඳතාව 30 වැනි ඕවරයේදී අවසන් විය. ඒ වන විට මුළු ලකුණු සංඛ්‍යාව 105ක් විය. පන්දු 93කට මුහුණ දුන් ජම්ෂෙඩ් හතරේ පහර 5ක් සමග ලකුණු 50ක් වාර්තා කළේය.ලකුණු පුවරුවට තවත් ලකුණු 5ක් පමණක් එක්වන අතරවාරයේ පාකිස්තාන කඩුලු 3ක් බිඳ වැටිණි. මේ කඩුලු තුනම ලකුණු 3ක් පමණක් ලබා දෙමින් පන්දු 10කදී බිඳ දැමුවේ දඟ පන්දු යවන නරින් ය. සිවුවැනි කඩුලු සබඳතාව බිඳ වැටීමෙන් පසුව ලකුණු 65ක් ඇතුළත පකිස්ථාන ඉනිම අවසන් විය. උල් හක් පන්දු 127කට හයේ පහර 3ක් හා හතරේ පහර 5ක් සමග නොදැවී ලකුණු 96ක් වාර්තා කළේය.රෝච් ලකුණු 28කට කඩුලු 3ක්ද, නරින් ලකුණු 34කට කඩුලු 3ක්ද ලබා ගත්හ.ක්‍රීඩා ලෝලීන් විශ්මයට පත් කරවමින් හිටපු කොදෙව් නායක ඩැරන් සැමී ඊයේ තරගයට සහභාගි වූයේ නැත. ඔහුගේ ස්ථානය සඳහා කිරන් පොලාඩ් කැඳවා තිබිණි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=s1306087</link>
    <topic>ශ්‍රී ලංකා - නවසිලන්ත තරගය හෙට</topic>
    <author>වර්නන් ගුණසේකර එංගලන්තයේ සිට...</author>
    <content>අවසාන චැම්පියන්ස් කුසලානය දිනා ගැනීමේ උත්සාහය ආරම්භ කරමින් ශ්‍රී ලංකාව හෙට (9) වේල්සයේ කාඩිෆ් නුවර සොෆියා ගාඩ්න්ස් ක්‍රීඩාංගණයේදී නවසිලන්තය සමග තරග වදී.මේ තරගය සඳහා ඇන්ජලෝ මැතිව්ස්ගේ කණ්ඩායමේ සූදානම නම් එතරම් යහපත් වූයේ නැත. ශ්‍රී ලංකාව පෙරහුරු තරග තුනකට සහභාගි වූවද එයින් සාර්ථක ඵල නෙලා ගැනීමට ඔවූහු අසමත් වූහ. පාකිස්තානය සමග පැවැති පළමු තරගය වර්ෂාවට සේදී ගියේය. ඉන්දියාව හා බටහිර ඉන්දීය කොදෙව් පිල සමග පැවැති තරග දෙකෙන් ශ්‍රී ලංකාව පරාජය විය. අද තරගයට සාර්ථකව මුහුණ දීමට නම් මේ පසුබැසීම අමතක කර ශ්‍රී ලංකා ක්‍රීඩකයන් ඔවුන්ගේ ආත්ම විශ්වාසය ගොඩනගා ගත යුතු වෙයි.ශ්‍රී ලංකා කඳවුරේ එකම ප්‍රශ්නය වී තිබෙන්නේ උප නායක දිනේෂ් චන්දිමාල්ගේ ශරීර යෝග්‍යතාව පිළිබඳවය. ඉකිළියේ ආබාධයකින් පෙළෙමින් සිටි බැවින් ඔහු කොදෙව් තරගයේදී පිතිකරණයේ යෙදුනේ නැත. කෙසේ වෙතත්, චන්දිමාල් ක්‍රීඩා කිරීමට සුදුසු තත්ත්වයක සිටින බවට ශ්‍රී ලංකා වෛද්‍ය කණ්ඩායම විසින් දන්වා තිබේ.එංගලන්තයට එරෙහි එක්දින තරගමාලාව තරග 2 – 1කින් ජය ගත් නවසිලන්තය අද තරගයේ ජනප්‍රිය කණ්ඩායම බවට පත්ව සිටී. පසුගිය දිනවල එංගලන්තයේ තරගවලට සහභාගි වෙමින් සිටි නිසා ඔවුන් මෙහි දේශගුණික තත්ත්වයන් හා තණතීරුවට හොඳින් පුරුදු වී සිටිති. කෙසේ වෙතත් කාසියේ වාසිය දෙපිලටම ඉතාමත් වැදගත් වනු ඇත.වෙහෙසකාරී පුහුණුවීම්වල නිරත වූ ශ්‍රී ලංකා කණ්ඩායම නවසිලන්තනුවන් ක්‍රීඩා කරනු අධ්‍යයනය කර තිබේ. ඒ අනුව ඔවුන් සතුව ශක්තිමත් තරග සැලැස්මක් තිබෙනවා විය හැක. එය සාර්ථකව ක්‍රියාත්මක කළහොත් ශ්‍රී ලංකාවට අද තරගය ජය ගැනීම එතරම් අසීරු නොවනු ඇත.තිලකරත්න ඩිල්ෂාන්, මහේල ජයවර්ධන හා කුමාර් සංගක්කාර යන කණ්ඩායමේ ජ්‍යෙෂ්ඨ ක්‍රීඩකයන් ශ්‍රී ලංකා ලකුණු පුවරුව ශක්තාමත් කිරීම ඉතාමත් වැදගත් වනු ඇත.තරුණ ආරම්භක පිතිකරු කුසල් ජනිත් පෙරේරාගේ පිතිකරණය ඉහළ මට්ටමක තිබීම ශ්‍රී ලංකාවට හොඳ ශක්තියකි. නායක ඇන්ජලෝ මැතිව්ස් ඉදිරියේ ඇත්තේ තුන් ඉරියව්වේම කාර්යභාරයකි.පන්දු යැවීම අතින් බලන විට ලසිත් මාලිංග කෙරෙහි සියළු දෑස් යොමුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=s1306082</link>
    <topic>ඉන්දියාවට ලකුණු 26ක තියුණු ජයක්</topic>
    <author/>
    <content>චැම්පියන්ස් කුසලාන ක්‍රිකට් තරගාවලියේ කාඩිෆ්හී සොෆියා ගාඩ්න්ස් ක්‍රීඩාංගණයේදී පෙරේදා පැවැති පළමු තරගයෙන් දකුණු අප්‍රිකාව පරදා ලකුණු 26ක තියුණු ජයක් වාර්තා කිරීමට ඉන්දීය පිල සමත්විය.ඉන්දීය පිල ලබාගත් ලකුණු 331ට පිළිතුරු ලෙස දකුණු අප්‍රිකාවට සියල්ලන් දැවී ලබාගත හැකිවුයේ ලකුණු 305ක් පමණි.කාසියේ වාසිය දිනු දකුණු අප්‍රිකානු පිලේ ආරාධනයෙන් පළමුව පන්දුවට පහරදුන් ඉන්දිය කණ්ඩායම ඕවර 50 අවාසනයේ කඩුලු 7කට ලකුණු 331ක් රැස් කළේය.ඉන්දීය ඉනිම ඇරඹු රොහිත් ශර්මා සහ ශිකාර් ධාවන් පළමු කඩුල්ල සඳහා ලකුණු 127ක සබඳතාවක් ගොඩනැංවීමට සමත්වු අතර ශර්මා මැක්ලරන්ගේ පන්දුවකට රොබින් පීටර්සන් අතට උඩපන්දුවක් දී දැවී යන විට ලකුණු 65ක් ලබා සිටියේය. ධාවන් සමගින් දෙවැනි කඩුල්ලට එක්වු විරාට් කෝලිට ලබාගත හැකිවුයේ ලකුණු 31ක් පමණි.ඉන්දියාවආර්.ශර්මා ඇ.පිටර්සන් ප.මැක්ලරන් 65 එස්.ධාවන් ඇ.අතිරේක (පන්ගීසෝ) ප‍.ඩුමිනි 114 වි.කෝලි ඇ.අම්ලා ප.සොට්සෝබේ 31 ඩි.කාර්තික් ඇ.ඩිවිලියර්ස් ප.මැක්ලරන් 14 එම්.එස්.දෝනි ඇ.ඩුප්ලෙසිස් ප.සොට්සෝබේ 27 එස්.රයිනා ඇ.ඩුමිනි ප.මැක්ලරන් 9 ආර්.ජඩේජා නොදැවී 47 ආර්.අස්වින් දුවද්දී දැවී ගියා (මැක්ලරන්) 10 බී.කුමාර් නොදැවී 0 අතිරේක 14එකතුව කඩුලු 7ක් දැවී (ඕවර 50) 331 කඩුලු බිඳ වැටීම- 1-127, 2-210, 3-227, 4-240, 5-260, 6-291, 7-323 පන්දු යැවීම-එම්.මෝකල් 6.5-0-27-0, එල්.සොට්සෝබේ 10-0-83-2, ආර්.ක්ලෙන්ල්ට් 10-0-81-0, ආර්.මැක්ලරන් 10-0-70-3, ආර්.පීටර්සන් 3.1-0-24-0, ජේ.ඩුමිනි 10-0-42-1දකුණු අප්‍රිකාවඑච්.අම්ලා ඇ.දෝනි ප.යාදව් 22 කේ.ඉන්ග්‍රම් ඇ.රයිනා ප‍.කුමාර් 6 ආර්.පීටර්සන් දුවද්දී දැවී ගියා (ජඩේජා) 68 ඒ.ඩිවිලියර්ස් ඇ.ජඩේජා ප.යාදව් 70 ජේ.ඩුමිනි ක.මු.ක ජඩේජා 14 එෆ්.ඩුප්ලෙසිස් ඇ.රයිනා ප.ශර්මා 30 ඩී‍.මිලර් දුවද්දී දැවී ගියා 0 ආර්.මැක්ලරන් නොදැවී 71 ආර්.ක්ලෙන්වල්ට් ඇ.දෝනි ප.ශර්මා 4 එල්.සොට්සෝබේ ප.ජඩේජා 3 එම්.‍‍මෝකල් ප.කුමාර් 8 අතිරේක 9එකතුව සියල්ලන් දැවී (ඕවර 50) 305 කඩුලු බිඳ වැටීම: 1-13, 2-31, 3-155, 4-182, 5-184, 6-188, 7-238, 8-251, 9-257 පන්දු යැවීම: බී.කුමාර් 7-0-49-2, උ.යාදව් 10-0-75-2, ඉ.ශර්මා 8-0-66-2, ආර්.අශ්වින්10-0-47-0, ආර්.ජඩේජා 9-1-31-2, එස්.රයිනා 6-0-36-0මෙවර තරගාවලියේ පළමු ශතකය මෙන්ම තම පළමු පෞද්ගලික ශතකයටද හිමිකම් කීමට ශිකර් ධාවන් පෙරේදා සමත්විය. ජේ.පී ඩුමිනිගේ පන්දුවකට අතිරේක ක්‍රීඩක ආරොන් පන්ගීසෝ අතට උඩ පන්දුවක් දෙමින් තෙවැනි කඩුල්ල ලෙසින් ධාවන් පිටියෙන් ඉවත්වන විට ලකුණු 114ක් රැස්කරගෙන සිටියේය. පන්දු 94කට මුහුණදුන් ධාවන්ගේ ඉනිමට හත‍රේ පහර 12ක් සහ එක් හයේ පහරක් ඇතුළත් විය.‍ඉනිම අවසන් භාගයේදී වේගවත් පිතිහරඹයක නිතරවු රවින්ද්‍ර ජඩේජා පන්දු 29කින් හත‍රේ පහර 7ක් සහ එක් හයේ පහරක් සමගින් නොදැවී ලකුණු 47ක් රැස්කරමින් මුළු ලකුණු සංඛ්‍යාව 331ක දක්වා ඉහළ දැමීමට සමත්විය. නායක මහේන්ද්‍ර සිං දෝනිට ලබාගත හැකිවුයේ ලකුණු 27ක් පමණි.පන්දු යැවීමේදී රයන් මැක්ලරන් කඩුලු 3ක්, එල් සොට්සෝබේ කඩුලු 2ක් බිඳ හෙලීමට සමත්වුහ. ලකුණු 332 ඉලක්කයක් හඹායෑමට පිටියට පිවිසි දකුණු අප්‍රිකානු පිලේ මුල් කඩුලු 2ක ලකුණු 31ක් වෙද්දී බිඳ දැමීමට ඉන්දීය පන්දු යවන්නෝ සමත්වුහ.කොලින් ඉන්ග්‍රම් ලකුණු 6ක දැවී ගිය අතර හසීම් අම්ලාට ලබාගත හැකිවුයේ ලකුණු 22ක් පමණි. තෙවැනි කඩුල්ල සඳහා රොබින් පීටර්සන් සමග එක්වු නායක ඩිවිලියර්ස් මුළු ලකුණු සංඛ්‍යාව 155 දක්වා ඉහළ නැංවීමට සමත්වුහ.පී‍ටර්සන් ලකුණු 68කට දුවද්දී දැවී යෑමත් සමග ලකුණු 124ක සබඳතාව බිඳ වැටිණි. සිවුවැනි කඩුල්ල ලෙස ලකුණු 182දී ඩුමිනි දැවී ගිය අතර තවත් ලකුණු 2ක් එක් වෙද්දී නායක ඩිවිලියස්ගේ කඩුල්ලත් 188දී ඩේවිඩ් මිලර්ගේ කඩුල්ලත් දවාගැනීමට ඉන්දීය පිල සමත්වීමත් සමග තරගයේ වැඩි වාසි ඉන්දීය පිල දෙසට යොමුවිය.ඩිවිලියර්ස් යාදව්ගේ පන්දුවකට ජඩේජා අතට උඩපන්දුවක් දෙමින් දැවීයන විට පන්දු 71කදී හත‍රේ පහර 7ක් සමගින් ලකුණු 70ක් රැස්කරගෙන සිටියේය.රයන් මැක්ලරන් පන්දු 61කදී හතරේ පහර 11ක් සහ එක් හයේ පහරක් සමගින් නොදැවී ලකුණු 71ක් රැස්කළද එය ජයග්‍රහණය සඳහා ප්‍රමාණවත් නොවීය. පන්දු යැවීමේදී බී.කුමාර්, යාදව්, ශර්මා සහ ජඩේජා කඩුලු 2බැගින් බිඳ හෙලුහ. තරගයේ වීරයා ලෙස ශිකාර් ධාවන් නම් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=s1306083</link>
    <topic>හම්බන්තොට දිස්ත්‍රික් කොට්ඨාස ක්‍රීඩා ශූරතාව සූරියවැවට</topic>
    <author>හැරී.ඒ පතිතරණ කටුවන සමූහ</author>
    <content>හම්බන්තොට දිස්ත්‍රික් අන්තර් ප්‍රාදේශිය ලේකම් කොට්ඨාස මලල ක්‍රීඩා තරගාවලියේ ශූරතාව හිමිකර ගැනීමට සූරියවැව ප්‍රාදේශිය මහ ලේකම් කොට්ඨාස කණ්ඩායම සමත්විය. සමස්ත තරගාවලියේදී ලකුණු 103ක් රැස්කර ගැනීමට එම කණ්ඩායමට හැකිවිය.ලකුණු හැටතුනක් ලබාගත් වීරකැටිය ප්‍රා.ම.ලේකම් කොට්ඨාසය අනුශූරතාව හිමිකරගත් අතර තෙවැනි ස්ථානය තිස්සමහාරාම කොට්ඨාසය හිමිකර ගත්තේ ලකුණු 61ක් ලබාගනිමිනි.තරගාවලියේ දක්ෂතම ක්‍රීඩකයා ලෙස වීරකැටිය කොට්ඨාසයේ සුමේෂ් ලක්ෂිත වීරසිංහ සම්මාන දිනාගත් අතර සූරියවැව කොට්ඨාසයේ ඩබ්.කේ.එල්.ඒ.නිමාලි දක්ෂතම ක්‍රීඩිකාව ලෙස තේරී පත්විය.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් බෙලිඅත්ත ඩී.ඒ.රාජපක්ෂ ක්‍රීඩාංගණයේදී පසුගියදා තරගාවලියේ පැවැත්විණි.මේ අවස්ථාවට බෙලිඅත්ත ප්‍රාදේශිය සභා සභාපති එම්.කේ.කසුන්, දකුණු පළාත් ක්‍රීඩා ලේකම් සුමිත් අලහකෝන්, ද.පළාත් ක්‍රී.නි.ලේකම් නයෝමි ජයවර්ධන, ද.පළාත් ක්‍රීඩා අධ්‍යක්ෂිකා මංගලිකා වික්‍රමතිලක ඇතුළු මහත්ම මහත්මීන් රැසක් සහභගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=s1306084</link>
    <topic>ශ්‍රී ලංකාව-නවසිලන්ත තරග හෙට</topic>
    <author>වර්නන් ගුණසේකර එංගලන්තයේ සිට...</author>
    <content>අවසාන චැම්පියන්ස් කුසලානය දිනා ගැනීමේ උත්සාහය ආරම්භ කරමින් ශ්‍රී ලංකාව හෙට (9) වේල්සයේ කාඩිෆ් නුවර සොෆියා ගාඩ්න්ස් ක්‍රීඩාංගණයේදී නවසිලන්තය සමග තරග වදී.මේ තරගය සඳහා ඇන්ජලෝ මැතිව්ස්ගේ කණ්ඩායමේ සූදානම නම් එතරම් යහපත් වූයේ නැත. ශ්‍රී ලංකාව පෙරහුරු තරග තුනකට සහභාගි වූවද එයින් සාර්ථක ඵල නෙලා ගැනීමට ඔවූහු අසමත් වූහ. පාකිස්තානය සමග පැවැති පළමු තරගය වර්ෂාවට සේදී ගියේය.ඉන්දියාව හා බටහිර ඉන්දීය කොදෙව් පිල සමග පැවැති තරග දෙකෙන් ශ්‍රී ලංකාව පරාජය විය. අද තරගයට සාර්ථකව මුහුණ දීමට නම් මේ පසුබැසීම අමතක කර ශ්‍රී ලංකා ක්‍රීඩකයන් ඔවුන්ගේ ආත්ම විශ්වාසය ගොඩනගා ගත යුතු වෙයි.ශ්‍රී ලංකා කඳවුරේ එකම ප්‍රශ්නය වී තිබෙන්නේ උප නායක දිනේෂ් චන්දිමාල්ගේ ශරීර යෝග්‍යතාව පිළිබඳවය. ඉකිළියේ ආබාධයකින් පෙළෙමින් සිටි බැවින් ඔහු කොදෙව් තරගයේදී පිතිකරණයේ යෙදුනේ නැත. කෙසේ වෙතත්, චන්දිමාල් ක්‍රීඩා කිරීමට සුදුසු තත්ත්වයක සිටින බවට ශ්‍රී ලංකා වෛද්‍ය කණ්ඩායම විසින් දන්වා තිබේ.එංගලන්තයට එරෙහි එක්දින තරගමාලාව තරග 2 – 1කින් ජය ගත් නවසිලන්තය අද තරගයේ ජනප්‍රිය කණ්ඩායම බවට පත්ව සිටී. පසුගිය දිනවල එංගලන්තයේ තරගවලට සහභාගි වෙමින් සිටි නිසා ඔවුන් මෙහි දේශගුණික තත්ත්වයන් හා තණතීරුවට හොඳින් පුරුදු වී සිටිති. කෙසේ වෙතත් කාසියේ වාසිය දෙපිලටම ඉතාමත් වැදගත් වනු ඇත.වෙහෙසකාරී පුහුණුවීම්වල නිරත වූ ශ්‍රී ලංකා කණ්ඩායම නවසිලන්තනුවන් ක්‍රීඩා කරනු අධ්‍යයනය කර තිබේ. ඒ අනුව ඔවුන් සතුව ශක්තිමත් තරග සැලැස්මක් තිබෙනවා විය හැක. එය සාර්ථකව ක්‍රියාත්මක කළහොත් ශ්‍රී ලංකාවට අද තරගය ජය ගැනීම එතරම් අසීරු නොවනු ඇත.තිලකරත්න ඩිල්ෂාන්, මහේල ජයවර්ධන හා කුමාර් සංගක්කාර යන කණ්ඩායමේ ජ්‍යෙෂ්ඨ ක්‍රීඩකයන් ශ්‍රී ලංකා ලකුණු පුවරුව ශක්තාමත් කිරීම ඉතාමත් වැදගත් වනු ඇත.තරුණ ආරම්භක පිතිකරු කුසල් ජනිත් පෙරේරාගේ පිතිකරණය ඉහළ මට්ටමක තිබීම ශ්‍රී ලංකාවට හොඳ ශක්තියකි. නායක ඇන්ජලෝ මැතිව්ස් ඉදිරියේ ඇත්තේ තුන් ඉරියව්වේම කාර්යභාරයකි.පන්දු යැවීම අතින් බලන විට ලසිත් මාලිංග කෙරෙහි සියළු දෑස් යොමුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=s1306085</link>
    <topic>මනිලාල්ගේ ප්‍රවෘත්ති සාකච්ඡාව ගැන ක්‍රීඩා අමාත්‍යාංශයෙන් නිවේදනයක්</topic>
    <author/>
    <content>පාපන්දු ක්‍රීඩාවට සම්බන්ධ කවර හෝ නිලධාරීයකු පාපන්දු ක්‍රීඩාවට අදාල කවර හෝ කරුණක් ගැන ගෝල් සංවර්ධන ව්‍යාපෘතියේ හිටපු සභාපති මනිලාල් ප්‍රනාන්දු මහතා සමග කටයුතු කළහොත් පනවා ඇති තහනම තදබල ලෙස කැඩීමක් ලෙස සලකන බව ජගත් පාපන්දු සම්මේලනය ශ්‍රී ලංකාවට දැනුම් දී ඇතැයි ක්‍රීඩා අමාත්‍යාංශය නිවේදනයක් නිකුත් කරමින් සඳහන් කරයි.ජගත් පාපන්දු සම්මේලනය එවන ලද එම ලිපිය රටපුරා පාපන්දු ක්‍රීඩාවට සම්බන්ධ සියලු දෙනාට අදාල වූවක් ලෙස සැලකේ.පසුගිය මාර්තු 11දා සිට වසර 8ක කාලයක් පාපන්දු ක්‍රීඩාවට සම්බන්ධ කිසිදු ජාතික හෝ අන්තර් ජාතික මට්ටමේ කටයුත්තකට සහභාගිවීම මනිලාල් ප්‍රනාන්දු මහතාට තහනම් කර ඇති හෙයින් ජගත් පාපන්දු නියෝගවලට අනුකූලව කටයුතු කරන ලෙස ශ්‍රී ලංකා පාපන්දු සම්මේලනයට දන්වා එවා ඇති අතර පනවා ඇති තහනම අනුව පාපන්දු ක්‍රීඩාවට සම්බන්ධ කවර හෝ නිලධාරියකු කටයුතු කළහොත් එම නිලධාරියාට එරෙහිව ලෝක පාපන්දු සම්මේලනය තදබල ක්‍රියා මාර්ග ගැනීමට සූදානම් බව ද අවධාරණය කර ඇතැයි පැවැසේ.මනිලාල් මහතා සමග කිසිදු සෘජු සම්බන්ධතාවක් නොපැවැත්වීමටත්, කවර හෝ සාකච්ඡාවකට එක්වීමත් වරදක් ලෙස පෙන්වා දී තිබේ. එමෙන්ම මනිලාල් මහතා නියෝජනය කිරීම සඳහා තෙවැනි පාර්ශවයක් යොදවා ගැනීම ද ඒ මහතාට පනවා ඇති තහනම තවදුරටත් කඩ කිරීමකි.එහෙයින් ලෝක පාපන්දු සම්මේලනයේ ව්‍යවස්ථා රෙගුලාසි හා තීරණවලට අනුකූලතාව දක්වන ලෙසත්, එසේ නොවන්නේ නම් එය කඩකරන අයට එරෙහිව සම්බාධක පැනවෙන බවටත් අනතුරු හඟවා ඇත.ලෝක පාපන්දු සම්මේලනයේ ලේකම් ජෙරොම් වැල්කි මහතාගේ අස්සනින් ජූනි 3වැනිදා පාපන්දු සභාපතිවරයාට එම දැනුම් දීම කර ඇති බව ක්‍රීඩා අමාත්‍යාංශය පවසයි.මේ වැනි තත්වයක් තිබියදී මනිලාල් ප්‍රනාන්දු මහතා පසුගියදා මාධ්‍ය හමුවක් කැඳවා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=f1306081</link>
    <topic>අර්බුද ගිනිකඳු තියෙන්නේ ආණ්ඩුවේ නෙමෙයි විපක්‍ෂයේ</topic>
    <author>සාකච්ඡා කළේ අසේල කුරුළුවංශ</author>
    <content>මධ්‍යම පළාත් සභා එජනිස මන්ත්‍රී එදිරිවීර වීරවර්ධන මහතා හතළිස්පස් වසරක දේශපාලන දිවියෙහි මහජන නියෝජිතයකු ලෙස මෙන්ම හාරිස්පත්තුව ශ්‍රී. ල. නි. ප සංවිධායක ලෙස සිදුකළ ජනතා මෙහෙවරට විසි වසරක් සපිරෙයි. ඒ නිමිත්තෙන් විශේෂ උපහාර උත්සවයක් හෙට (09) මහනුවර කටුගස්තොට දී පැවැත්වෙයි. දේශපාලන දිවියේ සුවිශේෂි කඩඉමක් පසුකරන වීරවර්ධන මහතා මහතා සමඟ කළ සාකච්ඡාවකි මේ.වසර 45 ක දේශපාලන දිවියෙහි වසර 25ක කාලයක් මහජන නියෝජිතයකු ලෙස කටයුතු කරනවා. මෙතෙක් කල් ඔබ සිදුකළ ජනතා මෙහෙවර කෙබඳුද?පාසල් කාලයේ සිට මා දේශපාලනයට සම්බන්ධ වුණා. 1968 වසරේදී කොමියුනිස්ට් පක්ෂය හා එක්ව ක්‍රියාකරමින් සිටියදී සිතට කා වැදුණු සමාජවාදී අදහස් නිසාම පසුව ජ. වි. පෙ. හා එක්ව දේශපාලනය කළා.තරුණයෙකු ලෙස එදා 1971 කැරැල්ලටද එක්වුණා. අනතුරුව 1972 ශ්‍රී ලංකා නිදහස් පක්ෂයට එක්ව එවකට ශ්‍රී. ල. නි. ප. හාරිස්පත්තුව ආසන සංවිධායකවූ හේමචන්ද්‍ර අල්විස් මහතාට සහාය දැක්වූවා.එතුමාගේ පුත් සේන දයානන්ද මහතා 1977 මැතිවරණයට හාරිස්පත්තුවෙන් තරග කරද්දී එතුමා ජයග්‍රහණය කරවීමට කැපවීමෙන් කටයුතු කළා. එහි ප්‍රතිඵලය වුණේ 77 මැතිවරණ පරාජයත් සමඟ නොයෙක් හිරිහැර එජාප පාක්ෂිකයින්ගෙන් අත්විඳින්නට සිදුවීමයි. ඒත් පක්ෂය අත් නොහැර දිගටම දේශපාලනය කළා. 1991 වසරේ දී ප්‍රාදේශීය සභා මැතිවරණයට ඉදිරිපත්ව හාරිස්පත්තුව ප්‍රාදේශීය සභාවට මන්ත්‍රීවරයකු ලෙස පත්වුණා.1992 හාරිස්පත්තුව ශ්‍රී. ල. නි.ප සංවිධායක ධුරය හිමිවූ අතර එහිදී ජනරාල් අනුරුද්ධ රත්වත්තේ මහතා දැක්වූ සහයෝගය කෘතවේදීව සිහිපත් කළ යුතුමයි. මධ්‍යම පළාත් සභාවට 1993 තරග කැර ජයගත්තා. එදා ගාමිණී දිසානායක, මොන්ටි ගොපල්ලව, ජනක තෙන්නකෝන්, සරත් අමුණුගම, කෙහෙළිය රඹුක්වැල්ල වැනි ප්‍රබල චරිත පළාත් සභාව නියෝජනය කළා. 1994 පාර්ලිමේන්තු මැතිවරණයේදී මාත් ඇතුළුව පළාත් සභාවේ 11 දෙනෙකු පාර්ලිමේන්තුවට තේරීපත්වුණා.2000 වසරේදී යළිත් පාර්ලිමේන්තුවට තේරී පත්වූ විට නියෝජ්‍ය අමාත්‍ය ධුරයක් හිමිවූවා. 2002 මැතිවරණයේදී ජ. වි. පෙ. හා එක්ව තරඟ කිරීම නිසා ජනතාව ජ. වි. පෙ. සාමාජිකයින් කෙරෙහි වැඩි විශ්වාසයක් තබා ඡන්දය පාවිච්චි කිරීමෙන් මා පරාජය වුණා. (පසුව) පළාත් සභාවට තරග කැර එහි අමාත්‍ය ධුර දරමින් මධ්‍යම පළාත් මාර්ග සංවර්ධන අධිකාරිය පිහිටුවීමටත් සමුපකාර සේවකයින්ට රජයේ අරමුදල් නොමැතිව විශ්‍රාම වැටුපක් සකස් කිරීමටත් හැකිවුණා.ගතවූ කාලයේදී මෙරට බලයේ සිටි දේශපාලන නායකයින් රැසක් සමඟ එකට කටයුතු කිරීමේ අවස්ථාව ඔබට හිමිවන්නට ඇති.ආණ්ඩු පක්ෂයේ මෙන්ම විපක්ෂයේ සිටියදීත් පක්ෂ විපක්ෂ දේශපාලන නායකයින් රැසක් සමඟ කටයුතු කළා. මේ දේශපාලන නායකයින් සමඟ ගලපද්දී මහින්ද රාජපක්‍ෂ මහතා නිවැරැදි තීරණ නියම වේලාවට ගැනීමේදී අනිත් අයට වඩා ගව්ගාණක් ඉදිරියෙන් සිටින්නේ. ආසියාවේ පමණක් නොව වෙන මොනම රටකවත් මේ තරම් විශිෂ්ට නායකයෙක් නැහැ. එවැනි නායකයෙක් රටට ලැබීම ගැන ජනතාව ආඩම්බර විය යුතුයි. ශ්‍රී. ල. නි. ප ක්‍රියාාරින් ලෙස අපි ආඩම්බර වෙන්නේ එතුමා ගේ නායකත්වය යටතේ පක්ෂය දිනෙන්දින පර්වතයක් මෙන් ශක්තිමත් වෙන නිසයි.ත්‍රස්තවාදය පරාජය කරන්න හැම නායකයාම යම් යම් පියවර ගත්තා. ඒත් ඔවුන් එකම අරමුණක පිහිටලා වැඩකළේ නැහැ. විදේශ බලපෑම් වලට නතුවෙලා ගත්ත වැරදි තීරණ නිසා අපේ රණවිරු ජීවිත නිකරුණේ කොතරම්නම් නැතිවුණාද? ජනපති මහින්ද රාජපක්‍ෂ මහතා මේක ඉවර කරනවා.ඒක කරන්න අපේ කොල්ලන්ට ඕනෑවටත් වඩා ශක්තිය තියෙනවා කියන මතයේ එක දිගටම ත්‍රස්තවාදය පරාජය කරනතුරු හිටියා. ඒ අතිවිශිෂ්ට නායකත්වය ලබාගත් ජයග්‍රහණය තමයි අද මේ රටේ සිංහල, දෙමළ, මුස්ලිම් සියලු ජනතාව එක හා සමානව බුක්ති විඳින්නේ.මහින්ද රාජපක්‍ෂ මහතාගේ දැවැන්ත නායකත්වයත් සමඟ පක්ෂය ජයග්‍රාහි මාවතට යොමුවී තිබෙනවා. මුහුණ දෙන ඕනෑම මැතිවරණයක් ජයගන්නවා කියන විශ්වාසය අද පාක්ෂිකයින්ට තිබෙනවා. ඒ විශ්වාසය නිසා අද තරුණ තරුණියන් ශ්‍රී. ල. නි. ප. සමඟ එක්ව දේශපාලනය කරන්න වැඩි උනන්දුවක් කැමැත්තක් තිබෙනවා.ඔවුනට පක්ෂයේ ඉදිරි ගමනක් තිබෙන බවට විශ්වාසයක් ඇතිවෙලා. මගේ පුතා අද මන්ත්‍රීවරයකු ලෙස කටයුතු කරන නිසා මම ප්‍රායෝගිකව දන්නවා ජනාධිපතිතුමා ඔවුන්ට මහජන සේවය කරන්න අවශ්‍ය පසුබිම නිරතුරුව සකස්කර දී ඇති බව. අද ශ්‍රී. ල. නි. ප දේශපාලනඥයෙකුට කොන්ද කෙලින් තබා ගෙන ජනතාව අතරට යන්න පුළුවන්.හාරිස්පත්තු ආසනය එජාපය ජයග්‍රහණය කළේ වැඩි ඡන්ද 25000ක් පමණ ප්‍රමාණයකින්. අද එම තත්ත්වය වෙනස් වෙලා.දේශපාලනඥයෝ නිරන්තරව ජනතාව සමඟ සිටිය යුතුයි. ඒ වගේම පක්ෂය ගැන දැඩි විශ්වාසයක් තියෙන්න ඕන. පක්ෂය ශක්තිමත් කරමින් පාක්ෂිකයා ආරක්ෂා කැරමින් ජනතාව සමඟ සිටින දේශපාලනඥයා කවදාවත් ජනතාව ප්‍රතික්ෂේප කරන්නේ නැහැ. අපේ වරප්‍රසාද, ලාභ ප්‍රයෝජන, සැපසම්පත් පිළිබඳ නොසිතා ජනතා අවශ්‍යතා සපුරන්න දේශපාලනඥයා කැපවෙන්න ඕන. ඇත්තටම මේ ආසනය හැමදාම එජාපය වැඩි ඡන්ද 25000කින් දිනුවා. අද ඒක පරාජය කරලා අපි ඒ ප්‍රමාණයේ වැඩි ඡන්ද ගණනකින් දිනනවා.ඒකට හේතුව ජනාධිපතිතුමාගේ විශිෂ්ට නායකත්වය. ජනතාව ඒ නායකත්වය වටා දිනෙන් දින රොක් වෙනවා. අපිට පෙරට වඩා වැඩි ජවයකින් වැඩකරන්න ශක්තිය ලැබෙනවා. මේ හේතූන් නිසා එදා දිගින් දිගටම පරාජයවූ ආසනත් අද විශාල වැඩි ඡන්ද ප්‍රමාණයකින් දිනන්න අපේ පක්ෂයට හැකිවී තිබෙනවා.එජාපය තවත් පක්ෂ කිහිපයක් ලෙස එකතුවෙලා විපක්ෂ සන්ධානයක් ගොඩනඟා ගෙන තිබෙනවා.ඒවා දවල් හීන. එජාපය සමඟ ඉන්න අනිත් පක්ෂවල සාමාජිකයෝ කීයක් ඉන්නවද? සමහර ඒවගේ නායකයා විතරයි. මුළු පක්ෂ සාමාජිකයින්ටම ත්‍රිවීල් එකක යන්න පුළුවන්. මේ රජය සියලු ජාතීන්ගේ අවශ්‍යතා සපුරමින් රට ආසියාවේ ආශ්චර්ය බවට පත්කිරීම සඳහා කටයුතු කරමින් සිටිනවා.ත්‍රස්තවාදය පරාජය කළා සේම ජනපතිතුමා එම අභියෝගයත් ජයගන්න බව ජනතාව දන්නවා. දැන් පසුගියදා විපක්ෂය මහා වැඩවර්ජනයක් දියත් කරන බවට පාරම් බෑවා. මොකද වුණේ කන්දක් විලිලා මී පැටියෙක් වැදුවා වගේ වැඩක් වුණේ. මේ වර්ජන වලින් සිදුවන්නේ ආණ්ඩුව හෙල්ලෙන එක නොවෙයි විපක්ෂය තව තවත් පල්ලම් බහින එකයි. මේ වර්ජනයෙන් පැහැදිලි වුණ එකම දේ ජනතාව ආණ්ඩුව සමඟ යන්නයි. ඒක විපක්ෂයත් වර්ජනයෙන් තේරුම් ගත්තා.ත්‍රස්තවාදය පරාජය කැර වසර හතරක් ගතවී තිබෙනවා.යුද්ධයට එදා වැයවූ අතිවිශාල මුදලක් අද ඉතිරිව තිබෙන නමුත් රජය ජනතාවට කිසිදු සහනයක් දීමට ක්‍රියානොකරන බවට චෝදනාවක් එල්ල වෙනවා.වසර 30කට වැඩි කාලයක් යුද්ධයක් තිබූ රටක් මේක. ඒ ප්‍රශ්නය විසඳනු ගමන් ඇලඩින්ගේ පුදුම පහන වගේ වසරින් දෙකෙන් රටේ සියලු ප්‍රශ්න විසඳන්න බැහැ. ලෝකයේ කොයි රටකවත් එහෙම වෙලා නැහැ. ලෝකයේ මධ්‍යස්ථ විචාරකයෝ, විද්වත්තු, දේශපාලනඥයෝ පවසන්නේ යුද්ධය නිමකර සිව්වසරක් තුළ ශ්‍රී ලංකාවේ සිදුව තිබෙන සංවර්ධන කටයුතු පිළිබඳව සතුටු විය හැකි බවයි.ආණ්ඩුවේ මැති ඇමැතිවරු අතර ප්‍රශ්න තිබෙන බවත් ළඟදීම මේවා අර්බුද බවට පත්ව එක්සත් ජනතා නිදහස් සන්ධානය ගිනි කන්දක් මෙන් පුපුරා යන බව විපක්ෂය කියනවා.ජනතා ඡන්දයෙන් මේ කපේදී බලයට එන්න බැරි බව දන්නා විපක්ෂය දැන් බලන්නේ ආණ්ඩුව තුළින්ම මතුවන ගැටුමක් හරහා බලය ලබා ගන්න පුළුවන්ද කියලයි. ඒවා දවල් හීන. මේක ප්‍රජාතන්ත්‍රවාදී රටක්. ඕනෑම අයෙකුට හීන දකින්න පුළුවන්.එක්සත් ජනතා නිදහස් සන්ධානය කියන්නේ විවිධ අදහස් ඇති පක්ෂ කිහිපයකින් සැදුම්ලත් එකක්. ඒ මත ගැටුම්, පරස්පර යෝජනා තිබිය හැකියි. දැන් උතුරට පොලිස් ඉඩම් බලතල දීම සම්බන්ධවත් ආණ්ඩුවේ පක්ෂ අතර විවිධ මත තිබෙනවා. මේ හැමෝගෙම අදහස් විමසලා අවසානයේ හොඳම දේ ජනපතිතුමා කරනවා.මගේ පුතා පාර්ලිමේන්තුවට පත්වුණාම පළාත් සභාවේ මම දැරූ ඇමැතිකම පක්ෂය මගින් මට අහිමිකළා. විරුද්ධ පක්ෂයේ ඇතැම් අය කිව්වේ මම පක්ෂයගැන කලකිරිලා දේශපාලන කරනමක් ගහන්න යනවා කියලයි. ඔය වගේ කටකතා විපක්ෂය යවනවා. අපි ඒවා තුට්ටුවකට ගණන් ගන්නේ නැහැ.ආණ්ඩුව ඇතුලේ අර්බුද තියෙනවා නම් විපක්ෂය ගේන විශ්වාසභංග ඒ අයට දිනන්න පුළුවන්නේ. අන පනත් සම්මත වෙන්නේ පාර්ලිමේන්තුවේ 2/3 ක වැඩි ඡන්දයෙන්. ආණ්ඩුව ස්ථාවරයි කියන්න තවත් මොනවද කතාකරන්න තියෙන්නේ. දැන් අපි බලයේ ඉන්නේ. සාමාන්‍යයෙන් බලයේ ඉන්නකොට පක්ෂයක් තුළ අර්බුද මතුවීම සාමාන්‍යයයි. ඒත් අද අර්බුද ඇත්තටම තියෙන්නේ විපක්ෂයේයි. එජාපය තුළ තිබෙන අර්බුද රටම දන්නවා. දැන් එජාපය විකල්ප කණ්ඩායමකුත් බිහිවෙලා රනිල් සජිත් කණ්ඩායම් දෙක දෙපැත්තට යනවා. ජ. වි. පෙ. දෙකඩ වෙලා. තව ඉදිරියේදී ඒක කෑලි කීයකට කැඩෙයිද කියලා දෙයියෝ තමයි දන්නේ.දෙමළ ජාතික සන්ධානයේ මන්ත්‍රීවරු අතර ප්‍රශ්න ඇතිවෙලා. සරත් ෆොන්සේකා ළඟ මුලින් හිටපු අය දැන් කොහේද ඉන්නේ. ඉතින් ඇත්තටම අර්බුද, ගිනිකදු තියෙන්නේ විපක්ෂයේ නේද? පවතින ව්‍යවස්ථාව හදපු ජේ. ආර්. මැතිවරණ ක්‍රමය යටතේ 2/3 ක බලයක් කාටවත් ගන්න බැහැ කිව්වත් ජනාධිපතිතුමා ඒ අභියෝගයත් ජය ගත්තා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>08</day>
    </date>
    <link>http://www.dinamina.lk/2013/06/08/_art.asp?fn=f1306082</link>
    <topic>මිහින්තලා පුදබිම ගොඩනංවා ආරක්‍ෂා කිරීම රටටම ආශීර්වාදයක්</topic>
    <author/>
    <content>එළැඹෙන පොසොන් පොහොය දා සමරන්නේ 2320 වැනි මිහිඳු ජයන්තියයි. ශ්‍රි ලංකාවේ සෑම අංශයකම ප්‍රබෝධයට මුල් වූ මිහින්තලාවේ ඓතිහාසික වටිනාකම, එහි සංවර්ධන කටයුතු, මෙවර පොසොන් උත්සවය සඳහා ඇති සූදානම පිළිබඳ වත්මන් මිහින්තලා රජමහා විහාරාධිපති වලවාහැංගුණුවැවේ ධම්මරතන හිමි සමඟ කළ සාකච්ඡාවකි මේ.l ඓතිහාසික වැදගත්කමට සරිලන පරිදි මිහින්තලයට හිමිවිය යුතු තැන අද ලැබී තිබෙනවාද?ශ්‍රී ලංකාවේ ඓතිහාසික වශ‍ෙයන් වැදගත් හැමදේම ආරම්භ කරපු ස්ථානය මිහින්තලයයි. පංචශීල ප්‍රතිපත්තිය, අවි ආයුධ බිම තැබීමෙන් ධර්මිෂ්ඨ පුද්ගලයින් බවට පත්වීම, උපසම්පදාව ආරම්භ වීම, දළදා වහන්සේ හැර සියලු සර්වඥ ධාතූ®න් බෙදාදීම, ඌර්ණරෝම ධාතුව හා අෂ්ඨවංශ මාණික්‍ය තැන්පත් කිරීම, බුදුවරුන් සතරදෙනාම වැඩම කළ ස්ථානය ආදී හැම සිදුවීමකම මුල මිහින්තලයයි. ඒ වගේම ලෝකයේ පළමුවන අභය භූමිය. බුදුරජාණන් වහන්සේගේ ඉපදීම, බුදුවීම හා පිරිනිවන් පෑම යන කරුණු සිද්ධ වූ ස්ථානවලින් පසු ලෝකයේ ඊළඟ වැදගත්ම සිද්ධස්ථානය මිහින්තලයයි. ශ්‍රී ලංකාවේ හැම දේටම පළමුස්ථානය මිහින්තලය නම් ඒ පළමු තැන මිහින්තලයට හිමිවිය යුතුව තිබෙනවා.l මේ ගැන ශ්‍රී ලංකා රජය අවශ්‍ය කටයුතු කර තිබෙනවාද?මිහින්තලේ ඉතිහාසය පටන් ගන්නේ ක්‍රිස්තු පූර්ව තුන්වැනි සියවසෙන්. අනුරාධපුර රාජධානිය පරිහානියට පත්වෙනවාත් සමඟ මෙහි සිටි සිව්වනක් පිරිස ප්‍රදේශය අත්හැර ගියා. විවිධ රටවල්වලට පවා ගොස් තිබෙනවා. චීනයටත් ගියා. දේවාසාජා කියන භික්ෂුණිය චීනයට ගිය බව චීනයේ ලෙනක කොටා තිබෙනවා. විදේශ ආක්‍රමණ, යුද්ධය, බැමිනිතියා මහා සාගතය, මැලේරියාව වගේ හේතු රාශියක් නිසා ජනශූණ්‍ය වුණා. මේ සියල්ල ගරාවැටුණා. අභාවයට ගියා. හැබැයි 1800 ගණන්වල හිටපු ඉංග්‍රීසි ජාතික පාලකයන් පවා මේ පුරාවිද්‍යාත්මක වටිනාකම ආරක්‍ෂා කළා. ලීවර්ස්, බරෝස් වැනි ආණ්ඩුකාරවරුන් මේ ස්මාරක සංරක්‍ෂණය කෙරෙව්වා. එච්. සී. පී. බෙල් පුරාවිද්‍යා කොමසාරිස්තුමා, සෙනරත් පරණවිතාන ශූරීන් වැනි විද්වතුන් නිසා වර්තමාන සංරක්‍ෂය පවතිනවා. අනගාරික ධර්මපාලතුමාගේ අනුගාමිකයෙක් හැටියට වලිසිංහ හරිස්චන්ද්‍රතුමා මෙම සිද්ධස්ථානයට නැවත පූජණීයත්වය ලබාදීමට කටයුතු කළා. ඊට පස්සේ මිහින්තලේ සඟ පරපුර විශිෂ්ට කාර්යයක් ඉටුකර තිබෙනවා.මහනෙකුටුණුවැවේ රතනපාල, සුරුක්කුලමේ සුමංගල, වීරපොකුණේ සුමංගල වැනි නාහිමිවරුන් විශාල මෙහෙවරක් කර තිබෙනවා. රොබට් නොක්ස්ගේ වාර්තාවල පවා මේ භික්ෂූන් වහන්සේ ගැන සඳහන්. කිරිගල්වැවේ බුද්ධරක්ඛිත නාහිමියන්ගේ කාලයේ රාජසිංහ රජ්ජුරුවෝ මෙහි පාලනය සඳහා විශේෂ පදවියක් පිරිනමලා සන්නසක් පිළිගන්වලා තිබෙනවා.1938 විහාරාධිපති ධුරයට පත් වලවාහැංගුණුවැවේ රතනජෝති නාහිමියන් 1991 දී අපවත් වනතුරු මේ වර්තමාන සංරක්‍ෂණ කටයුතුවලට උර දී කටයුතු කළා. උන්වහන්සේ රජය, රටවාසීන්, දෙස් විදෙස් සැදැහැවතුන් හැමදෙනාගේම සහයෝගය ලබාගෙන මහා වැඩ කොටසක් කළා. ඒ යුගයේ හැටියට කළ හැකි දේ රජය කළා. ඒත් මෑත යුගයේ රාජ්‍ය නායකයෙක් ජනාධිපතිවරයෙක් හැටියට මේ පිං බිමට පය ගහපු එකම නායකයා මහින්ද රාජපක්‍ෂ ජනාධිපතිතුමා පමණයි.l ජනාධිපතිතුමා මිහින්තලා පුදබිමට සම්ප්‍රාප්ත වීමේ සුවිශේෂත්වය පිළිබඳ පැහැදිලි කළොත්?මේ අවුරුද්දේ සමරන්නේ 2320 වැනි මිහිඳු ජයන්තිය. නැවත මිහිඳු ජයන්තියක් යෙදෙනකොට අපි ජීවතුන් අතර නැතිවෙන්න පුළුවන්. මේ 2320 අරමුණු කරගෙන යමක් කළ හැකියි. මොකද රටේ යුද්ධ නෑ. අර්බුද නෑ. නිදහස් රටක්. ඒ අනුව මට ඉලක්කගත වැඩපිළිවෙළක් තිබෙනවා.එස්. එම්. චන්ද්‍රසේන ඇමතිතුමා සමඟ අප ජනාධිපතිතුමාව හමු වී ඒ පිළිබඳ එතුමාට මා පැහැදිලි කළා. මේ යුගයේ දී කළ යුතු වැඩ කොටස ගැන. එතුමා හොඳින් සවන් දුන්නා.l මොකක්ද එහි ප්‍රගතිය?පුදබිමේ හැම ස්මාරකයක්ම මේ වන විට නටබුන් බවට පත්වෙමින් පවතිනවා. පූජා නගරය විධිමත් නෑ. වෙළෙඳසල් අක්‍රමවත්. පරිසරය අවිධිමත්. අපද්‍රව්‍ය බැහැර කරන ක්‍රමවේදයක් නෑ. ගඟක් ගලන්නා වගේ කාලයත් සමඟ මේ වටිනා ස්ථාන නිකරුණේ් අභාවයට ගියා. පුළු පුළුවන් අය ඒ ගඟෙන් වතුර බීපු එක විතරයි සිද්ධ වුණේ. මේ සියල්ලම නිවැරැදි දිශාවකට හරවා විධිමත් කරන්න ජනාධිපතිතුමා මැදිහත් වුණා.l අලුත් වැඩපිළිවෙළ පිළිබඳ කතා කළොත්?සැලසුම්ගත පූජා නගරයක් බවට පත්කිරීම, ජලය, විදුලිය, වැසිකිළි, රථගාල්, වෙළෙඳසල් දිගුකාලීන ක්‍රමවත් මහා සැලැස්මකට ස්ථාපිත කරන්න ජනාධිපතිතුමාගේ ප්‍රධානත්වයෙන් යුත් කමිටුවකින් තීරණය කළා. සම්පූර්ණ මිහින්තලා භූමියම දැනට සිවිල් ආරක්‍ෂක බළකාය මඟින් පිරිසිදු කරනවා. හැමදේම පිළිවෙළක් කරන්නත් තවත් ඉදිරි වසර සිය ගණනක් සඳහා ශක්තිමත් කරන්නත් ප්‍රමාණවත් වැඩපිළිවෙළක් ක්‍රියාත්මකයි.විශේෂයෙන් දැයට කිරුළ වැඩසටහන යටතේ රංජිත් සියඹලාපිටිය ඇමැතිතුමා ඇරැඹූ පොහොයගෙය නවීකරණය ඇතුළු සංරක්‍ෂණ සාර්ථකයි. වෙනදාට හැමෝම පොසොන් කාලෙට විතරක් මිහින්තලේ ගැන කතා කරලා පසුව කැලෑවට යන්න ඉඩ අරිනවා. දැන් එහෙම නෙවෙයි, ඉලක්කයකටයි වැඩ.l මොකක්ද අවසාන ඉලක්කය?මිහින්තලේ ලෝක උරුමයක් ලෙස නම් කළ ස්ථානයක්. ඒ වචනයට පරිසමාප්ත වටිනාකම ලබාදීම. ප්‍රධාන පෙළේ ස්ථූප ඇතුළු චෛත්‍ය විශාල ප්‍රමාණයක් ගරාවැටිලා තිබෙන්නේ. ඇත්වෙහෙර, කණ්ටක චෛත්‍ය, ගිරිභාණ්ඩ චෛත්‍ය මිහිඳු මාහිමි ප්‍රමුඛ හත්නම වෙනුවෙන් භෂ්මාවශේෂ නිදන් කර තැනූ ස්ථූප 7 ප්‍රතිසංස්කරණය කළ යුතුයි. උන්වහන්සේලා අපි ගරු බුහුමන් දක්වා කෘතගුණ දැක්විය යුතුම යි. බුදුන්ගේ ඌර්ණ රෝම ධාතුව නිදන් කළ මහසෑය මළුවට විශේෂ අවධානයක් යොමු කර එය සංරක්‍ෂණය කිරීම අවශ්‍ය දෙයක්. ඒක දැනට ඉරිතලලා තිබෙන්නේ.අනතුරක් වෙන්නට පෙර රැකගන්න ඕනෑ. එහි චූඩා මාණික්‍යයක් නැවත පැළඳීමට කටයුතු කරනවා. සේල චෛත්‍යයට අපි බුරුමයෙන් චූඩාමාණික්‍යයක් වැඩම කළා. ඒක මේ පොසොන් උත්සවයට ජනාධිපතිතුමා අතින් පළන්ඳනවා. ඉලක්කයක් හැටියට අක්කර 582 පුරාම සංරක්‍ෂණයක් භෞතිකව සිදුවෙනවා.l ලෝක උරුමයක් ලෙස මේ ස්ථානය ලෝකයටම ප්‍රචලිත කරන වැඩපිළිවෙළ පැහැදිලි කරන්න.දැනටම ප්‍රචලිතයි. අපි ඉන් එහාට ගිය වැඩපිළිවෙළක් ඉලක්ක කරනවා. විදේශිකයන්ට බෞද්ධ ධර්මය අධ්‍යයනය කරන්න, අදහන්න, භාවනා කරන්න මෙහි පහසුකම් යම් ප්‍රමාණයක් දීම... පුරා විද්‍යාවට මේ වැඩේ තනියම බෑ. කැබිනට් මණ්ඩලය, පාර්ලිමේන්තුව හා මුළු රටම මේ ගැන කැපවිය යුතුයි.l මේ දැවැන්ත කාර්යභාරයෙන් රටට ඇති වැදගත්කම ඔබ පැහැදිලි කරන්නේ කෙසේද?එදා සිට හැම රජ දරුවෙක්ම රට පාලනය කරන්න මේ ස්ථානයට සම්බන්ධ වුණා. මේක රටේ කේන්ද්‍රස්ථානය. මේ ස්ථානය නිසි ලෙස පවත්වාගෙන යාමම දිවා රාත්‍රී පිං ලැබෙන පිංකමක්. රටට ආශීර්වාදයක්, පාලකයින්ට ශක්තියක්. ජනතාවට හොඳ සෞභාග්‍යමත් යුගයකට ත්‍රිවිධ රත්නයේ, දෙවි දේවතාවුන්ගේ ආශීර්වාදය ලැබෙනවා. ඒ වගේම රට ධර්මිෂ්ට කරන්න අනාගත පරපුරේ උරුමය සුරක්‍ෂිත කරන්න ආගමික ප්‍රබෝධය, ගුණ ගරුක සමාජයක පදනම ආදී සියලු දේ මූලය මෙතන නිසා එය සුරක්‍ෂිත කිරීම රටේ අවශ්‍යතාවයයි.l මිහින්තලා බිම සංවර්ධනය සඳහා අලුත් වැඩපිළිවෙළ කුමක්ද?ඔව්. මිහින්තලාව වඳින්න පුළුවන් සවසට, රාත්‍රියට, දවාලට උණුසුම් වුණත් සවසට සෞම්‍යයි. ඒ පාරිසරික සුවයත් සමඟ බොදු බැතිය විඳගන්න එන භික්ෂූන්ට, විදේශිකයන්ට, සැදැහැවතුන්ට නවාතැන් පහසුකම් ලෙස දෙමහල් ධර්ම මණ්ඩපයක් ඉදිකිරීමට අපේක්‍ෂිතයි. ශ්‍රී මහා බෝධියේ අෂ්ට ඵල බෝධියක් මෙහි රෝපිතයි.ඒ සේල චෛත්‍ය මළුවේ. එය ගරාවැටී තිබුණේ. එතැන අපි අලුතින් බෝධිඝරයක්, රන් වැටක් හදනවා. ඒ සඳහා මහරගම වෛද්‍ය සමාධි රාජපක්‍ෂ මහතා මුල්වෙලා වැඩ ආරම්භ කළා. ඒක කෝටි ගණනක වැඩක්. ධර්ම මණ්ඩපය තැනීමත්, භික්ෂු ආවාසයක් සඳහාත් තවත් කෝටි ගණනක මුදලක් අවශ්‍යයි. අපි ඒකට දෙස් විදෙස් පරිත්‍යාගශීලීන්ගේ සහාය අපේක්‍ෂා කරනවා. පුරාවිද්‍යාවෙන් අනුමත හොඳ සැලැස්මක් සකස් කළා. මගේ ජීවිත කාලය තුළ මේ වැඩ ටික කරලා අපවත් වුණාම ඇති.l මේ කාර්ය මීට පෙර ආරම්භ කළ යුතුව තිබූ දෙයක් නේද?ඔව්. ඒත් පාලකයන්ගේ අවධානය යොමුවුණේ් නෑ. මම කොච්චරවත් මේ ගැන කතා කළා. මම විහාරාධිපති ලෙස පත්වුණේ ගිය වසරේ සිට. දැන් මම දැඩි අධිෂ්ඨානයක ඉන්නවා, මේ ඉලක්කයට යන්න.මම කීපවතාවකදීම සාකච්ඡා කළා. මම දුක්වෙනවා මීට ඉහතදී ඒ කියන්නේ මේ ජනාධිපතිතුමාගේ මුල් කාලේම සම්බන්ධ වුණා නම් මේ වන විට මේ වැඩපිළිවෙළ බොහෝ දුර ගිහින්. එතුමාට සම්බන්ධ වෙන්නට මේ උතුරුමැද නායකයෝ අපට ඉඩ ලබා දුන්නෑ. නමුත් දැන් ජනාධිපතිතුමා අපිව තේරුම් අරන් හොඳ ගමනක් යනවා. පළාතේ නායකයින් මේ පන්සලට කළේ ද්‍රෝහිකමක්. ඒත් චන්ද්‍රසේන මහත්තයාත්, මහ ඇමතිතුමාත් සහාය දුන්නා. මට ඒ දෙන්නත් ගෝඨාභය ලේකම්තුමාත් විශාල කැපකිරීමක් කරනවා මේ වෙනුවෙන්.l මේ භෞතික සංවර්ධනයෙන් ඔබ්බට ධර්මය චිරාත් කාලයක් පවත්වාගෙන යාමට කටයුතු කරන්නේ කෙසේද?හරි නම් ධර්ම සංගායනාවකට යා යුතුයි. ඒක ගැන මහානායක හාමුදුරුන්ගේ අවධානය යොමුකිරීමට මං කල්පනා කරනවා. පාලකයා නැතිනම් මේ රටේ රජුට නියම රාජාභිෂේකය ලැබෙන්නේ මේ ස්ථානය මුදුන් මල්කඩ ලෙස පිහිටුවා ආරක්‍ෂා කළ විටයි. ඒක අද පාලකයින් දැනගන්න ඕනෑ.එවිට රටේ ශක්තිය වට්ටන්නත් බෑ. මොන උපද්‍රව ආක්‍රමණ ආවත් අපි පරාජය වෙන්නේ නෑ. ශාසනය අර්බුදයන්ට මුහුණ දෙන මේ යුගයේ ත්‍රෛයිනිකායික මහනාහිමිවරුන් මූලික සංගායනාවක් කර ධර්මය නැවත ලේඛනගත කර ආරක්‍ෂා කිරීම අවශ්‍ය දෙයක්. ඒකට මිහින්තලාව මුල්කර ගත් වැඩපිළිවෙළක් ඕනෑ. අපට 1993 දී මිහිඳු ජයන්තිය මඟහැරුණා. 2013 සැමරුවෙත් නැතිනම් මහා අභාග්‍යයක්. ඒකයි මං මේ තරම් උනන්දුව.පෙර රජවරු ශිලා ලේඛනගත කර තැන්පත් කළ නිසා ධර්මය මෙහෙම ආරක්‍ෂා වෙනවා. ඉතිහාසය ගලා යනවා. ඒ ගැන මමත් හිතනවා.ඡායාරූප හා සාකච්චාවසරත් මනුල වික්‍රමඅනුරාධපුර විශේෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n1306101</link>
    <topic>ධීවරයෝ 27ක් මරුට, 29ක් අතුරුදන්, යාත්‍රා 37කුත් ආගිය අතක් නෑ</topic>
    <author>මහින්ද අලුත්ගෙදර, රක්ෂණ ශ්‍රියන්ත සහ බුද්ධිකා ඉඹුලාන</author>
    <content>පවතින අයහපත් කාලගුණ තත්ත්වය හේතුවෙන් මුහුදු ගිය ධීවරයන් 27 දෙනකු මියගොස් තවත් ධීවරයන් 29 දෙනකු සහ ධීවර යාත්‍රා 31 ක් අතුරුදන්ව ඇතැයි ජාතික ආපදා කළමනාකරණ මධ්‍යස්ථානය පවසයි.පසුගිය (7) දා රාත්‍රියේ හටගත් තද සුළං ස්වාභාවය සහ වර්ෂාව හේතුවෙන් මේ පිරිස මියගොස් තිබෙන අතර අයහපත් කාළගුණික තත්ත්වය හේතුවෙන් මියගිය මුළු ගණන 28 ක් බව ජාතික ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා දිනමිණ ට පැවසීය.අහුංගල්ල පොලිස් වසමේ එක් පුද්ගලයකු මියගොස් තිබෙන අතර එම ප්‍රදේශයේ ධීවරයන් 17 දෙනෙකු සමඟ ධීවර යාත්‍රා 8 ක් අතුරුදන්ව තිබේ. ඊට අමතරව බෙන්තොට පොලිස් වසමේ එක් පුද්ගලයකු, මොරටුව ප්‍රදේශයේ එක් පුද්ගලයකු සහ ගාල්ල පොලිස් වසමේ එක් පුද්ගලයකු මියගොස් තිබෙන අතර බේරුවල පොලිස් වසමට අයත් පුද්ගලයෙකුද මියගොස් තිබේ.මේ අතර අනතුරට ලක් වූ ධීවරයන් 6 දෙනකුගේ ජීවිත බේරා ගැනීමට ශ්‍රී ලංකා නාවික හමුදාව පියවර ගෙන තිබේ. අතුරුදන් ධීවරයන් සොයා සුරනිමල, සාගර සහ ජයසාගර නෞකා විශේෂ මෙහෙයුම් ආරම්භකර තිබෙන බව ශ්‍රී ලංකා නාවික හමුදාව පවසයි.ශ්‍රී ලංකාවේ ප්‍රදේශ රැසකට ඇද‍හැළෙන ධාරානිපාත වැසි සහ සුළිසුළං තත්ත්වය හේතුවෙන් ආපදා තත්ත්වයක් හටගෙන තිබෙන අතර ප්‍රදේශ රැසකින් මුහුදුගිය ධීවරයන් විශාල පිරිසක් මෙසේ අනතුරට පත්ව තිබේ.අම්බලන්ගොඩ, මෝදර, දෙහිවල, මීගමුව, බේරුවල, ගාල්ල, බෙන්තොට, අහුංගල්ල ප්‍රදේශ ඒ අතර වන බවද පොලිස් මාධ්‍ය ප්‍රකාශක කාර්යාලය සඳහන් කරයි.අතුරුදන් ධීවරයන් සොයා ශ්‍රී ලංකා ගුවන් හමුදාවේ හෙලිකොප්ටර් යානා දෙකක් මෙහෙයුම් කටයුතුවල නිරතව තිබෙන අතර ඊට අමතරව ශ්‍රී ලංකා යුද හමුදාව, ගුවන් හමුදාව, නාවික හමුදාව සහ පොලීසිය ඒකාබද්ධව අතුරුදන් ධීවරයන් සොයා විශේෂ මෙහෙයුමක් ආරම්භකර තිබේ.අම්බලන්ගොඩ ප්‍රදේශයෙන් මුහුදුගිය ධීවරයන් තිදෙනකු සමඟ ධීවර යාත්‍රාවක් සහ මෝදර ප්‍රදේශයෙන් මුහුදුගිය ධීවරයන් තිදෙනකු හා ධීවර යාත්‍රාවක් අතුරුදන්ව තිබෙන අතර දෙහිවල ප්‍රදේශයෙන් මුහුදුගිය ධීවරයන් පස්දෙනකු හා ධීවර යාත්‍රා 4ක් අතුරුදන්ව තිබෙන බවද පොලීසිය සඳහන් කරයි. මීගමුව ප්‍රදේශයෙන් මුහුදුගිය ධීවරයන් දෙදෙනෙකු හා ධීවර යාත්‍රාවක් අනතුරට ලක්ව තිබෙන අතර බේරුවල ප්‍රදේශයෙන් මුහුදුගිය ධීවරයන් 15 දෙනකුද හා ධීවර යාත්‍රා 14ක් අතුරුදන්ව ඇතැයි පොලිස් මාධ්‍ය ප්‍රකාශක කාර්යාලය කියා සිටී.මේ අතර විපතටපත් ධීවරයන් වෙනුවෙන් සහන සැළසීමට පියවර ගන්නා බව රජය සඳහන්කර ඇති අතර ධීවර කටයුතු සඳහා මුහුදු ගොස් අනතුරට ලක් වූ ධීවරයන් 10 දෙනකු මේ වනවිට බලපිටිය මූලික රෝහලේ ප‍්‍රතිකාර ලබමින් සිටී. මීට අමතරව අවිස්සාවේල්ල, මාතර, ගාල්ල, බේරුවල, බලපිටිය සහ රත්නපුර ප‍්‍රදේශවල පහත් බිම් කිහිපයක් ජලයෙන් යටවී තිබෙන බවද ගස් කඩා වැටීමෙන් බාධා එල්ල වූ අවිස්සාවේල්ල සහ වෙරළබඩ මාර්ගවල දුම්රිය ගමනාගමන කටයුතුද මේ වනවිට යථා තත්ත්වයට පත් වෙමින් තිබෙන බව පොලීසිය සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n1306102</link>
    <topic>වහාම පරීක්ෂණයක් තියන්න</topic>
    <author>ධනුෂ්ක ගොඩකුඹුර</author>
    <content>කාලගුණය විපර්යාස නිසා ඇතිවිය හැකි ආපදා තත්ත්වය සම්බන්ධයෙන් ජනතාව නිසි ලෙස දැනුවත් කිරීමට පියවර ගත්තේ දැයි යන්න සොයා බලා ඒ පිළිබඳ වාර්තාවක් වහාම ලබා දෙන ලෙස ජනාධිපති මහින්ද රාජපක්ෂ මහතා ආපදා කළමනාකරණ ඇමැති මහින්ද අමරවීර මහතාට නි‍යෝග කර තිබේ.මේ ආපදා නිසා රට පුරා ජනතාව විශේෂයෙන් ධීවර ජනතාව දැඩි ලෙස පීඩාවට ලක් වීම කෙරෙහි අවධානය යොමු කළ ජනාධිපතිවරයා ඇමැතිවරයා වෙත ඊයේ (9) උදෑසනම මෙසේ නියෝග කළ බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා දිනමිණට පැවසීය.ආපදා තත්ත්වය දැනුම් දුන්නේද, දැනුම් දුන්නේ නම් එසේ කළ වේලාව, දැනුම් දුන් ආකාරය සම්බන්ධයෙන් ජනාධිපතිවරයා ඇමැතිවරයාගෙන් කරුණු විමසා ඇති බවත් විජයානන්ද හේරත් මහතා ප්‍රකාශ කළේය. ආපදා තත්ත්වයන් කලින් හඳුනා ගෙන ජනතාව දැනුවත් කිරීමට කටයුතු කිරිම තුළින් සිදු විය හැකි විපත් අවම කර ගත හැකි අතර මෙම කටයුතු නිසි ලෙස සිදු වූවාද යන්න කෙරෙහි ජනාධිපතිවරයාගේ විශේෂ අවධානය යොමුව තිබේ.විශේෂයෙන් මෙවැනි තත්ත්වයන් පිළිබඳ පූර්ව දැනුවත් කිරීමක් වූවා නම් ධීවරයන්ට සිදු විය හැකි විපත් අඩු කර ගැනීමට මැදිහත් වීමට ධීවර දෙපාර්තමේන්තුවට අවස්ථාව තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n1306103</link>
    <topic>අලුයම 1.30ට ඇතිවූ සුළඟ ගැනදැනුම් දී ඇත්තේ උදෑසන 5ටයි</topic>
    <author>බුද්ධිකා ඉඹුලාන</author>
    <content>දරුණු සුළං තත්ත්වය පෙරේදා (08) අලුයම 1.30ට පමණ ආරම්භ වී ඇතත් ඒ පිළිබඳව කාලගුණ විද්‍යා දෙපාර්තමේන්තුව ධීවර අමාත්‍යාංශයේ සෝදිසි මෙහෙයුම් පණිවුඩ හුවමාරු මධ්‍යස්ථාන වෙත දැනුම් දී ඇත්තේ එදින උදෑසන 5.00ට පමණ බව ධීවර හා ජලජ සම්පත් සංවර්ධන වැඩ බලන ඇමැති සරත් කුමාර ගුණරත්න මහතා පැවසීය.දරුණු සුළං තත්ත්වය ඇතිවූ වහාම ඒ බව දැනුම් දුන්නේ නම් මීට වඩා ධීවර ජීවිත හානි වළක්වා ගැනීමටද බෝට්ටු හා උපකරණ ආදියටද හානි නොවන පරිද්දෙන් ගොඩබිමට ගෙන්වා ගැනීමට තිබූ බවද ඒ මහතා සඳහන් කළේය.ධීවරයන් වෙනුවෙන්ම වූ සෝදිසි මෙහෙයුම් පණිවුඩ හුවමාරු මධ්‍යස්ථාන 10ක් රට පුරා ධීවර ප්‍රදේශවල තිබෙන අතර මේ සුළං තත්ත්වය නිසි පරිදි සන්නිවේදනය වූයේ නම් මෙබඳු විපතකට අද එම ජනතාව මුහුණ නොදෙන බවද ඇමැතිවරයා කීවේය.යල්පැනගිය උපකරණ මඟින් කටයුතු කරන ආයතන නිසා නිසි පරිදි කාලගුණ තත්ත්වය පිළිබඳ දැන ගැනීමට රටේ ජනතාවට ඇති අයිතිය අහිමි වීම නිසා ධීවර ප්‍රජාවගේද ජන ජීවිතය අඳුරු වී ගිය බවද මේ සිද්ධියෙන් තහවුරු වන බවද ගුණරත්න මහතා පෙන්වා දුන්නේය.මෙවැනි විපත් සිදු නොවීමට කාලගුණ විද්‍යා දෙපාර්තමේන්තුවට නව තාක්ෂණ උපකරණ මෙන්ම තව තවත් දැනුමෙන් පරිපූර්ණ වූ නිලධාරීන්ද යොදා ගන්නා ලෙස ජනාධිපතිතුමන්ගේ කාරුණික අවධානය යොමු කරන ලෙස ඉල්ලා සිටින බවද ප්‍රකාශ කළේය.ධීවර අමාත්‍යාංශ ලේකම් හා ධීවර අධ්‍යක්ෂ ජනරාල් ඇතුළු නිලධාරීන් ඊයේ (9) සිට විපතට පත් ධීවරයන්ගේ ප්‍රදේශ වෙත ගොස් ජීවිත හානි, දැල් ආම්පන්න හානි පිළිබඳ සොයා බලා ඔවුන් වෙත වියළි සලාක ලබාදීම පිළිබඳවද සොයා බැලීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n1306104</link>
    <topic>අපි දැනුම් දුන්නා ධීවර‍යෝ ඇහුවේ නෑ</topic>
    <author>උදුලා පීරිස් - පණ්ඩුක සමරසේකර</author>
    <content>අවදානම් සහිත කාලගුණික තත්ත්වය පිළිබඳ අනාවැකි පළකරමින් නිකුත් කළ නිවේදන නොසලකා මුහුදු ගිය ධීවරයින් අනතුරට ලක්වූ බව කාලගුණ විද්‍යා අධ්‍යක්ෂ ජෙනරාල් එස්.එච්. ගුණරත්න මහතා ඊයේ (9) දිනමිණට ප්‍රකාශ කළේය.කාලගුණ විද්‍යා දෙපාර්තමේන්තුව පසුගිය සිකුරාදා සවස 4.00ට නිකුත් කළ නිවේදනයට අනුව මුහුදු යන ධීවරයින්ට මේ අනතුරුදායක තත්ත්වය දැනුම් දුන් බවද නමුදු මුහුදු යාමෙන් වළකින ලෙස ධීවරයින්ට දැනුම් නොදුන් බව තමා පිළිගන්නා බවද අධ්‍යක්ෂ ජෙනරාල්වරයා පැවසීය.මේ අනතුරුදායක තත්ත්වය පිළිබඳ ආපදා කළමනාකරණ මධ්‍යස්ථානයට දැනුම් දුන් බවත් පවසන අධ්‍යක්ෂ ජෙනරාල්වරයා සුළං තත්ත්වයේ සුළු අඩුවීමක් පෙන්නුම් කරන අතර අද දිනයේ මන්නාරම, පොතුවිල්, ගාල්ල මුහුදු තීරය හරහා කිලෝමීටර් 70ක පමණ වේගයකින් සුළං හමන බැවින්ද මුහුද රළු බවට පත් වන බැවින් ධීවර කටයුතුවල නොයෙදෙන ලෙස ගුණරත්න මහතා පවසයි.නිරිත දිග මෝසම් වැසි තත්ත්වය සක්‍රීය වී ඇති බැවින් මේ තත්ත්වය ඉදිරියටද පවතින බවත් වැසි හා සුළං තත්ත්වයේ අඩුවීමක් පෙන්නුම් කරන අතර බස්නාහිර සබරගමුව මධ්‍යම හා දකුණු ප්‍රදේශවලට විටින් විට තද සුළං සහිත වැසි වර්ධනය වන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n1306105</link>
    <topic>රටවිරු රැකවරණ සේවාඅවබෝධතා ගිවිසුමට අද ජනපති අතින් අස්සන්</topic>
    <author>මහින්ද අලුත්ගෙදර</author>
    <content>‘රටවිරු රැකවරණ සේවා’ අවබෝධතා ගිවිසුමට අත්සන් තැබිම ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී අද (10) සිදුකෙරේ.විදේශ රැකියාවල නිරත වී සිටින ශ්‍රමිකයින් වෙනුවෙන් සමාජ සුභසාධන පහසුකම් සැළසීම, මානව හිතවාදී සේවා සැළසීම සහ ආර්ථිකය සවිබල ගැන්වීමේ අරමුණින් මේ අවබෝධතා ගිවිසුමට අත්සන් කෙරෙන අතර ශ්‍රී ලංකා විදේශ සේවා නියුක්ති කාර්යාංශය, ශ්‍රී ලංකා රතුකුරුස සංවිධානය හා ද ෆිනෑන්ස් සමාගම එක්ව මේ වැඩපිළිවෙළ ක්‍රියාත්මක කරයි.අදාළ අවබෝධතා ගිවිසුම සඳහා ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර, ශ්‍රී ලංකා රතුකුරුස සංවිධානයේ සභාපති ජගත් අබේසිංහ සහ ද ෆිනෑන්ස් ආයතනයේ සභාපති ප්‍රීති ජයවර්ධන මහත්වරු අත්සන් තැබීමට නියමිත අතර ඒ අවස්ථාවට විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා, මහ බැංකුවේ අධිපති අජිත් නිවාඩ් කබ්රාල් මහත්වරුන්ද සහභාගිවීමට නියමිතයි.විදේශ රැකියා සඳහා යොමුවී සිටින ශ්‍රමිකයින්, රැකියා කිරීමට බලාපොරොත්තු වන ශ්‍රමිකයින් හා පවුලේ සාමාජිකයින් වෙනුවෙන් මෙම ආයතන ති‍්‍රත්වය පුළුල් ජාතික වැඩසටහනක් මෙම අවබෝධතා ගිවිසුම අත්සන් කිරීම මඟින් ක්‍රියාත්මක කරයි.ලෝක ව්‍යාප්ත ජාත්‍යන්තර රතුකුරුස සංවිධානය මූලික කොට ක්‍රියාත්මක ශ්‍රී ලංකා රතුකුරුස සංවිධානය මේ අවබෝධතා ගිවිසුමට අත්සන් තැබීම මඟින් ශ්‍රී ලාංකික ශ්‍රමිකයින්ට ජාත්‍යන්තර වශයෙන් ඉහළ පිළිගැනීමක් හිමිවන අතර මානව හිතවාදී සංකල්පය තුලින් හදිසි අවස්ථාවලදී ක්‍රියාකරන ආකාරය, සමාජ සේවා, ප්‍රථමාධාරක්‍රම, සහන සේවා සලසන ආකාරය පිළිබදව මෙරට ශ්‍රමිකයින්ට දැනුමක් ලබාදීම මෙහි විශේෂත්වයකි.විදේශ රැකියාවල නිරත වී සිටින ශ්‍රමිකයින් ප්‍රමාණය මේ වන විට මිලියන 1.6 කට වැඩි අතර වාර්ෂිකව විදේශ රැකියා සඳහා දෙලක්‍ෂ හැට දහසකට ආසන්න පිරිසක් පිටව යති. ඒ අනුව වාර්ෂිකව ඔවුන් මෙරටට අමමරිකන් ඩොලර් බිලියන 6.1ට ආසන්න විදේශ විනිමය ප්‍රේෂණය කරන බවද එය වත්මන් ආර්ථිකයේ ප්‍රධාන අපනයනයන් අභිබවා යමින් සිටින බවද විදේශ සේවා නියුක්ති කාර්යාංශය කියයි.රටවිරු ශ්‍රමිකයින් වෙනුවෙන් ක්‍රියාත්මක සුභසාධන වැඩසටහන් අතරට අලුතින් එක්වන මේ නව වැඩසටහන තුලින් මූල්‍ය සහන සැලසීම විශේෂ වෙයි. ඒ අනුව ඔවුන්ට අවශ්‍ය ඉඩම් මිලදී ගැනීම, නිවාස ණය පහසුකම්, ගෘහ උපකරණ මිලදී ගැනීම, රන් භාණ්ඩ මිලදී ගැනීමටද ණය පහසුකම් සැලසේ. ඊට අමතරව රටවිරුවන්ගේ ආර්ථික ශක්තිය දියුණු කිරීම සඳහා ව්‍යාපාරික ණය පහසුකම්ද, අධ්‍යාපන ණය පහසුකම්ද සැලසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n1306106</link>
    <topic>සැකකාර ප්‍රා. සභා හිටපු එජාප මන්ත්‍රී20 වැනිදා තෙක් රක්ෂිත භාරයට</topic>
    <author>අනුරාධපුර මධ්‍යම විශේෂ</author>
    <content>දළ ඇතෙකු ඝාතනය කර ඇත්දළ යුගලක් ළඟ තබාගෙන සිටි බවට චෝදනා ලැබ සැකපිට අත්අඩංගුවට ගත් කරුවලගස්වැව ප්‍රාදේශීය සභාවේ හිටපු එක්සත් ජාතික පක්ෂ මන්ත්‍රීවරයා මේ මස 20 වන දින දක්වා රක්ෂිත බන්ධනාගාර ගත කරන ලෙස තඹුත්තේගම මහේස්ත්‍රාත් චාමර කැකිරිදෙණිය මහතා නියෝග කළේය.ඉකුත් 07 වැනිදා තඹුත්තේගම මහේස්ත්‍රාත් අධිකරණයට සැකකාර හිටපු ප්‍රාදේශීය සභා මන්ත්‍රීවරයා ඉදිරිපත්කිරීමෙන් අනතුරුව මේ නියෝගය නිකුත් කළේය.මෙසේ රක්ෂිත බන්ධනාගාර ගත කෙරුණේ වසර 08ක පමණ කාලයක් කරුවලගස්වැව ප්‍රාදේශීය සභාවේ එක්සත් ජාතික පක්ෂයේ මන්ත්‍රීවරයකු වශයෙන් කටයුතු කළ පහළ පුලියන්කුලම ඉහළ පුලියන්කුලම පුත්තලම ලිපිනයේ පදිංචි දිසානායක මුදියන්සේලාගේ පුංචිරාළගේ ධර්මපාල නැමැත්තායි.හිටපු ප්‍රාදේශීය සභාවේ මන්ත්‍රීවරයා නොච්චියාගම පොලිස් වසමේ කලාඔය විහාරස්ථානය ඉදිරිපිටදී රුපියල් දස ලක්ෂයකට ඇත්දළ යුගලක් අලෙවි කිරීමට සන්තකයේ තබාගෙන සිටියදී ඔහු ඇත්දළ යුගල සමග 6 රාත්‍රියේ අනුරාධපුර කොට්ඨාස දූෂණ මර්දන අංශයේ ස්ථානාධිපතිවරයා ඇතුළු නිලධාරීන් පිරිසක් විසින් ලැබුණු තොරතුරකට අනුව අත්අඩංගුවට ගෙන තිබුණි.අත්අඩංගුවට ගත් ඇත්දළ යුගලයේ බර කිලෝ 16ක් හා ග්‍රෑම් 200ක් බවත් එක් ඇත්දළයක දිග අඩි 04යි අඟල් 04ක් වන අතර අනෙක් ඇත්දළයේ දිග අඩි 04ක් බවද පොලිසිය අධිකරණයට කියා සිටියේය. වනජීවී හා වෘක්ෂලතා පනත යටතේ මරා දැමීමට තහනම් සතෙකු වන දළඇතකු මරා දමා ඇතාගේ දළ සන්තකයේ තබාගෙන සිටි බවට හිටපු මන්ත්‍රීවරයා චෝදනා ලැබ සිටී.සිද්ධිය සම්බන්ධයෙන් වැඩිදුර පරීක්ෂණ සිදු කොට ඉදිරි දිනයේදී අධිකරණයට කරුණු වාර්තා කරන ලෙස මහේස්ත්‍රාත්වරයා පොලිසියට නියෝග කළේය. උතුරු මැද පළාත භාර ජ්‍යෙෂ්ඨ නියෝජ්‍ය පොලිස්පති රවී විජේගුණවර්ධන මහතාගේ හා කොට්ඨාස භාර පොලිස් අධිකාරී මහේෂ් සේනාධීර මහතාගේ ‍උපදෙස් අනුව අනුරාධපුර කොට්ඨාස දූෂණ මර්දන අංශයේ ස්ථානාධිපති පො. ප. ඒ. එම්. යූ. ආර්. ජයතිස්ස මහතා ඇතුළු පිරිසක් සැකකරු අත්අඩංගුවට ගෙන තිබුණු අතර නොච්චියාගම පොලිසියේ ස්ථානාධිපති ප්‍රධාන පොලිස් පරීක්ෂක උපාලි තලගල මහතාගේ උපදෙස් මත පොලිස් කොස්තාපල් 48917 කුමාර මහතා සැකකරු අධිකරණයට ඉදිරිපත් කරමින් කරුණු කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n1306107</link>
    <topic>සැකකාරියකට වරෙන්තු 24ක් ක්‍රියාත්මක නොකළ පොලිසියේ 5කගේ වැඩ තහනම්</topic>
    <author>දික්වැල්ලේ තිලකරත්න, ගාල්ල උතුර සමූහ දකුණු පළාත් සංචාරක</author>
    <content>අක්මීමන බූස්සවත්ත ප්‍රදේ්ශයේ පදිංචි කසිප්පු ජාවාරමට සම්බන්ධ සැකකාරියක අත්අඩංගුවට ගැනීම සඳහා නිකුත් කර තිබූ උසාවි විවෘත වරෙන්තු විසිහතරක් ක්‍රියාත්මක නොකිරීම හේතුවෙන් ගාල්ල අක්මීමන පොලිසියේ පොලිස් නිලධාරීන් පස් දෙනකුගේ සේවය වහාම ක්‍රියාත්මක වන පරිදි අත්හිටුවා ඇත.උඩුගම පොලිසියේ ස්ථාන භාර නිලධාරි වරයා විසින් කරන ලද විශේෂ පරීක්ෂණයකින් අනාවරණය වූ කරුණු මත ගාල්ල ජ්‍යෙෂ්ඨ පොලිස් අධිකාරී ලලිත් පතිනායක මහතා විසින් සිදුකරන ලද එම වැඩ තහනමට ලක්ව ඇත්තේ අක්මීමන පොලිසියේ පොලිස් කොස්තාපල්වරු දෙදෙනකු සහ පොලිස් සැරයන්වරු තිදෙනෙකි.කරන ලද පරීක්‍ෂණයට අනුව අදාළ වරෙන්තු ක්‍රියාත්මක නොකර සිටීම සඳහා සැකකාරියගෙන් ඉහත පොලිස් නිලධාරීන් මුදල් ලබාගෙන ඇති බව හෙළිදරව් වී ඇත.ගාල්ල ජ්‍යෙෂ්ඨ පොලිස් අධිකාරී ලලිත් පතිනායක මහතාගේ මෙහෙයවීමෙන් සිද්ධියට අදාළ වැඩිදුර පරීක්ෂ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n1306108</link>
    <topic>අනුරපුරය සහඅවට ගම්වලවෛරස් උණ රෝගයක්</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>අනුරාධපුරය සහ අවට ගම්මානවල මේ දිනවල වෛරස් උණ රෝගයක් පැතිරී යයි.හිසේ කැක්කුම - කොන්දේ අමාරුව - කෑම අරුචිය සහ ඇස් පෙනීම දුර්වල වීම මෙම උණ රෝගයේ ලක්‍ෂණ වෙයි.දින 5 ත් 7ත් අතර කාලයක් පවතින මෙම උණ රෝගය ඉතා සීඝ්‍රයෙන් අන් අයට බෝවෙන ලක්‍ෂණ ද පෙන්නුම් කරයි.පෙර පාසල් සහ පාසල් වල දරුවන්ට මෙම රෝගය වැළඳීම නිසා අධ්‍යාපන කටයුතු පවා අඩාල වී ඇති බව වාර්තා වෙයි. ප්‍රදේශයේ සෞඛ්‍ය බලධාරීන්ගේ අවධානය වහාම යොමුවිය යුතු බව ප්‍රදේශවාසීන් පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n1306109</link>
    <topic>මධ්‍යම කඳුකරයට මහ වැසි</topic>
    <author>අසේල කුරුළුවංශ</author>
    <content>මධ්‍යම කඳුකරයට ඇද හැළුණු අධික වර්ෂාවත් සමඟ මා උස්සාකැලේ, කැනියන්, ලක්ෂපාන හා විමලසුරේන්ද්‍ර ජලාශ පෙරේදා (8) වාන් දැමීමට පටන්ගෙන තිබේ.මා උස්සාකැලේ ජල මට්ටම පිටාර මට්ටමට ළඟා වීමත් සමඟ එහි වාන් දොරටු තුනක් අඩිය බැගින් විවෘත කිරීමට ඉංජිනේරුවරුන් පියවර ගෙන ඇත.මා උස්සාකැලේ ජලාශයෙන් ප්‍රධාන වශයෙන් ලක්ෂපාන ජල විදුලි බලාගාර සංකීර්ණයට අයත් කැනියන්, ලක්ෂපාන, නව ලක්ෂපාන, පොල්පිටිය සහ ජල විදුලි බලාගාරවලට ජලය සැපයේ.කාසල්රී ජලාශයේ ජල මට්ටම පිටාර මට්ටමට ළඟාවී ඇති නමුත් ඊයේ (09) දහවල් වන විටත් එහි වාන් දොරටු විවෘත කර නොතිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n13061010</link>
    <topic>අතරමං බළල් පැටවාට රිලවකුගෙන් සෙනෙහස</topic>
    <author>ඡායාරූපය - පොළොන්නරුව විශේෂ ගාමිණි ඔබේසේකර</author>
    <content>පොළොන්නරුව මහ රෝහල අසල අතරමංව සිටි බළල් පැටවකු එම ප්‍රදේශයට පැමිණි රිලා රංචුවක සිටි රිලවකු විසින් ඊයේ (09) රැගෙන ගියේය. මේ රිලවා බළල් පැටවා සිය ඇකයේ හොවා විශාල ගස්වලට ලැග මිනිසුන්ට නොපෙනෙන්නට ගමන් කළේය. ඊයේ දහවල් කාලය පුරාම පැටවා සමඟ සිටි රිලවාගේ අසාමාන්‍ය හැසිරීම ප්‍රදේශවාසීන්ට දැක ගැනීමට හැකියාව ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n13061017</link>
    <topic>විරුද්ධ පක්ෂත්, දෙමළ ජාතික සන්ධානයත්</topic>
    <author>රක්ෂණ ශ්‍රියන්ත</author>
    <content>දෙමළ ජාතික සන්ධානය ජනවාර්ගික විසඳුම සඳහා වූ පාර්ලිමේන්තු තේරීම් කාරක සභාවට සහභාගී නොවන්නේ නම් දෙමළ ජනතාවගේ දේශපාලන ගැටලුවලට විසඳුම් නොලැබෙනු ඇතැයි ඩිව් ගුණසේකර මහතා කළ ප්‍රකාශයක් ජාතිවාදය ඇවිළෙන සුළු අයුරින් උදයන් පුවත්පත පසුගියදා වාර්තා කර තිබේ.මේ පිළිබඳ අප අදහස් විමසුවේ මුලතිව් දිස්ත්‍රික්කයේ ශ්‍රී ලංකා නිදහස් පක්ෂ හිටපු පාර්ලිමේන්තු මන්ත්‍රී එස්. කනකරත්නම් මහතාගෙනි. මේ ඒ මහතාගේ අදහසයි.දීර්ඝකාලයක පටන් ත්‍රස්තවාදය පරාජය කිරීමෙන් පසුව දෙමළ ජනාතවගේ නියෝජනයක් සහිතව මෙම ප්‍රශ්නය විසඳාගැනීම සඳහා විධිමත් ප්‍රවේශයක් ජනාධිපතිතුමා විසින් ක්‍රියාත්මක කරනු ලැබීය.එහෙත් මුල පටන්ම ඇතැම් විරුද්ධ පක්ෂත්, දෙමළ ජාතික සන්ධානයත් පාර්ලිමේන්තු තේරීම් කාරක සභාවට පිටුපෑම මේ රටේ ජනවාර්ගික අර්බුදයට ස්ථිර සාර විසඳුමක් ලබාගැනීමේ ව්‍යායාමය අඩපණ කිරීමට සමත්ව තිබේ.පිටරට ක්‍රියාත්මක වන දෙමළ ඩයස්පෝරාව ඇතුළුව දෙමළ ජාතික සන්ධානය විදේශ නියෝජිතයන්ට කියා සිටින්නේ දෙමළ ජනතාවගේ දේශපාලන ගැටලුවලට ස්ථිරසාර විසඳුමක් දීමට රජය කිසිදු උත්සහයක් නොගන්නා බවයි. එහෙත් පාර්ලිමේන්තු තේරීම්කාරක සභාවට සිය නියෝජිතයා නම් කිරීමේදී ඔවුන් දක්වන දෙබිඩි පිළිවෙත මේ කටයුත්ත සාර්ථක කර ගැනීමට ප්‍රධාන බාධාවක්ව පවතින බව පසුගිය කාලය පුරාම ඔවුන්ගේ ක්‍රියාකාරීත්වයෙන් මැනවින් පෙන්නුම් කොට තිබේ.මෙම ගැටලුවට විසඳුමක් ලබාගැනීමට අවංක වුවමනාවක් තියෙන්නේ නම් ‍රජයේ ජ්‍යෙෂ්ඨ අමාත්‍යවරයෙකු වන ඩිව් ගුණසේකර මහතා ප්‍රකාශ කරන පරිදි අනිවාර්යයෙන්ම තේරීම් කාරක සභාවට සක්‍රීය දායකත්ව‍යක් සපයමින් විසඳුමක් කරා එළඹීමට උත්සහ දැරිය යුතුය.එම වැඩපිළිවෙළට දායක නොවී දෙමළ ජනතාව‍ගේ ප්‍රශ්න විසැඳීමේ ක්‍රියාදාමයට දායක නොවී ප්‍රශ්නය තව තවත් ජාත්‍යන්තරීකරණය කිරීමට වෙර ‍දැරීමෙන් ටී.එන්.ඒ. සංවිධානය බොර දියේ මාළු බෑමට පටන්ගෙන ඇත.ටී.එන්.ඒ. සන්ධානයේ මෙම ක්‍රියාකාරීත්වය තවත් අතකින් සිංහල දෙමළ ජනතාව අතර දැනට පිබිදෙමින් ඇති සංහිඳියාව ප්‍රවණතාවයටත් මරු පහරක් වෙයි. එබැවින් ඉතිහාසයේ වැරදුන තැන්වල කූඩාරම් ගසාගෙන ඍණාත්මක ලෙස කල්පනා කරන දෙමළ ජනතාවගේ එකම නියෝජිතයා යැයි පවසන ටී.එන්.ඒ. සංවිධානය දැන්වත් හරි මග තෝරා ගත යුතුව ඇත.එසේ නොකරන්නේ නම් දීර්ඝකාලීන යුද්ධයකින් හෙම්බත්ව සිටින දෙමළ ජනතාවගේ අපේක්ෂාවන් ඉටු නොකිරීමේ වගකීම දෙමළ ජාතික සන්ධානයම භාරගත යුතු නොවේද?.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n13061011</link>
    <topic>මත්තල ගුවන් තොටුපළට ගමනා ගමන සේවා පුළුල් වෙයි</topic>
    <author>බන්ධුල ගුණසේකර</author>
    <content>මත්තල රාජපක්ෂ ගුවන් තොටුපළට අනුබද්ධ මගී ප්‍රවාහන සේවාවන් පුළුල් කිරීමට පියවර ගෙන ඇති බව ලංකා ගමනාගමන මණ්ඩලය හා දකුණු පළාත් මාර්ගස්ථ මගී ප්‍රවාහන අධිකාරිය පවසයි.මේ අනුව කතරගම සිට මත්තල හරහා කොළඹ දක්වා දිනපතා ධාවනය වන විශේෂ බස් රථ සේවාවක්ද ආරම්භ කොට ඇත. මීට අමතරව ඇඹිලිපිටිය, හම්බන්තොට, සූරියවැව, අම්බලන්තොට, තංගල්ල, බෙලිඅත්ත හා තණමල්විල නගරවල සිට මත්තල දක්වා අඛණ්ඩව ලංගම බස් රථ සහ පෞද්ගලික මගී ප්‍රවාහන සේවාවන් යෙදවීමට අදාළ අංශ දැනටමත් පියවර ගෙන තිබේ.මත්තල නව ගුවන් තොටුපළින් සේවය ලබන දෙස් විදෙස් සංචාරකයන්ට මෙන්ම අවට ප්‍රදේශයන්හි වෙසෙන ජනතාවටද මෙමගින් සහන සැලසී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n13061012</link>
    <topic>ඇමැති ජී.එල් විදේශ සංචාරයක</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා විදේශ කටයුතු ඇමැති මහාචාර්ය ජී.එල් පීරිස් මහතා ස්ලෝවේනියාව, ඕස්ට්‍රියාව සහ ජර්මනිය යන රටවල් බලා පිටත්ව යයි.ඒ ඒ රටවල විදේශ ඇමැතිවරුන්ගේ ආරාධනයකට අනුව දින හයක සංචාරයක් සඳහා ශ්‍රී ලංකාවෙන් පිටත්ව ගිය විදේශ කටයුතු ඇමැතිවරයා එම රටවල් සමඟ ශ්‍රී ලංකාව පවත්නා ද්වීපාර්ශ්වික සහයෝගීතාව තවදුරටත් වර්ධනයකර ගැනීමට අපේක්ෂා කරන බව විදේශ කටයුතු අමාත්‍යාංශය පවසයි.එළඹෙන 15 දා මෙම සංචාරය නිමාවට පත් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n13061013</link>
    <topic>අයහපත් කාලගුණය බේරුවල ධීවරයන් 5කට මරු කැඳවයි</topic>
    <author>කළුතර විශේෂ – කළුතර දිස්ත්‍රික් සංචාරක සහ මතුගම සංචාරක</author>
    <content>අයහපත් කාලගුණික තත්ත්වය නිසා බේරුවල මුහුදේ දී අනතුරට පත් බෝට්ටුවල ගමන් ගත් ධීවර කාර්මිකයින් පස්දෙනකුගේ මළසිරුරු දැනට හමුවී තිබේ.එම මළසිරුරු මග්ගොන දියලගොඩ ජී. ඒ. විමලසේන, හල්කඳවිල ඇන්ටන් හා බලපිටියේ උපාලි වික්‍රම යන අයගේ බවට හඳුනාගෙන ඇත.බෝට්ටුවල ගමන් ගත් තවත් එකළොස් දෙනකු අතුරුදන්ව ඇතැයි කළුතර දිස්ත්‍රික් ලේකම් චන්දන ජයලාල් මහතා පවසයි. තවත් දහනවදෙනකු තුවාල ලබා තිබේ.දිස්ත්‍රික්කයේ නිවාස අටසිය හැත්තෑ හතරකට අර්ධ වශයෙන් හානි සිදුවී ඇති අතර නිවාස විසි අටකට පූර්ණ හානි සිදුව ඇතැයි ජයලාල් මහතා පැවැසීය.දිස්ත්‍රික් ලේකම් කාර්යාලයේ ඉරිදා (9) පෙරවරුවේ පැවැති සාකච්ඡාවකදී ඔහු මේ බව කීය.විපතට පත් ජනතාවට නිවාස තනා ගැනීම සඳහා කඩිනමින් ආධාර ලබාදීමට පියවර ගන්නා බවද ලේකම්වරයා පැවැසීය.කළුතර අතිරේක දිස්ත්‍රික් ලේකම් සිරිසෝම ලොකුවිතාන මහතා දිස්ත්‍රික්කයේ ප්‍රාදේශීය ලේකම්වරුද මේ සාකච්ඡාවට සහභාගි වූහ.වැඩිම නිවාස සංඛ්‍යාවකට හානි සිදුව ඇත්තේ බේරුල ලේකම් කොට්ඨාසයේය.එහි ආර්ධ හානි නිවාස 478ක්ද පූර්ණ හානි නිවාස 10ක්ද වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n13061014</link>
    <topic>දෙහිවලින් මුහුදු ගියබෝට්ටු 40කින් 5ක් නැවත ඇවිත් නෑ</topic>
    <author>රාවතාවත්ත සමූහ</author>
    <content>දෙහිවල ප්‍රදේශයෙන් පසුගිය 07 වැනිදා මුහුදුගිය බෝට්ටු 40කින් බෝට්ටු 5ක් නැවත පැමිණ නැති බවත්, ධීවරයන් 8 දෙනෙකු අතුරුදන්වී ඇති බවත් වාර්තා වේ. 07 වැනිදා දිවා කාලයේ මෙම ධීවර බෝට්ටු මුහුදට ගොස් ඇති අතර ඈත මුහුදේ කිලෝමීටර් 22ක් හා 25 ක් පමණ එහායින් මාළු ඇල්ලීමේ කටයුතු සිදුකැර ඇත.එදින රාත්‍රි 9ත් 10ත් අතර තුරදී තද වර්ෂාවත් සමඟ පැමිණි කුණාටුවට සමහර බෝට්ටු හසුවී ඇති අතර බොහෝමයක් යාත්‍රා තම ධීවර කටයුතු නිමකොට ඒවන විටත් ගොඩබිමට පැමිණ ඇත.අතුරුදහන් වූවන් සොයාගැනීම සඳහා 8වැනිදා උදෑසන සිට නාවික, ගුවන්, යුද හමුදාව සමග එක්වී පොලිසිය හා ජීවිතාරක්ෂක කණ්ඩායම් අතුරුදහන් වූවන් සෙවීම සඳහා පරිශ්‍රමය දරන අතර මුහුදේ ඇති චණ්ඩ ස්වභාවය එයට බාධාවක් වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n13061015</link>
    <topic>මීගමුවෙන් මුහුදු ගියදෙදෙනකු මරුට</topic>
    <author>කොච්චිකඩේ විශේෂ</author>
    <content>ධාරානිපාත වර්ෂාව සමඟ ඇතිවූ තද කුණාටුව නිසා 7 වැනිදා සවස මුහුදු ගිය බෝට්ටු 2ක් පෙරළීමෙන් දෙදෙනකු මියගිය අතර, ඔවුන්ගේ මළ සිරුරු මීගමුව මුහුදු වෙරළට ගොඩගසා තිබියදී හමුවී ඇත.අංක 49/18 පන්තායම්වත්ත, කිඹුලාපිටිය පදිංචිව සිටි සමන්ත ඇස්බෝන් (35) නැමැති අයගේ සිරුර මෙසේ ගොඩගසා ඇත. ඔහු පාසල් යන වයසේ දරු තිදෙනකුගේ පියෙකි. 7වැනිදා රාත්‍රී 8.00ට පමණ කුට්ටිදූව මුහුදු තීරයෙන් මොවුන් මුහුදු ගොස් ඇත. ඊයේ (9)දා පෙරවරුවේ වෙන්නප්පුව තල්දෙකුප්‍රදේශයේ මුහුදු සීමාවේ දී සිරුරු ගොඩගසා තිබියදී සොයාගෙන තිබුණි.ධීවර නිවාස, ඕබන් පෙදෙස දෙහිවල පදිංචිව සිටි තිලක් උපතිස්ස (රූපා) 52 නැමැති ධීවර වෘත්තිකයාගේ සිරුරද, කැපුන්ගොඩ මුහුදු සීමාවේ ගොඩගසා තිබියදී ඊයේ (9) සවස සොයාගෙන ඇත. මියගිය දෙදෙනාගේම පශ්චාත් මරණ පරීක්‍ෂණය මීගමුව දිසා මහ රෝහලේදී ඊයේ (9) පැවත්විණි.අංක 27 බොලන්ඤො මාවත, වැල්ලවීදිය පදිංචි ඒ. ඩී. මනෝජ් ප්‍රනාන්දු (34), ඇන්ටනී රාජු (35) යන දෙදෙනාද 7 වැනිදා බෝට්ටුවෙන් මුහුදුගොස් සිටියදී බෝට්ටුව පෙරළීමෙන් පසු 8 වැනිදා වෙනත් බෝට්ටුවක එල්ලී ගොඩට පැමිණ ඇති අතර අසාධ්‍ය තත්ත්වය නිසා මීගමුව රෝහලට ඇතුළත් කැර ඇත.හමාගිය දරුණු කුණාටුව නිසා මීගමුව නගර මධ්‍යයේ තැනින් තැන තනා තිබූ ප්‍රදර්ශන බෝඩ්ද, ගස්කොළන්ද කඩා වැටී මාර්ග අවහිර වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=n13061016</link>
    <topic>ජංගම දුරකතනවලින් අසභ්‍ය දර්ශන නැරැඹූපාසල් සිසුන් 5ක් අත්අඩංගුවට</topic>
    <author>පුත්තලම සමූහ</author>
    <content>ජංගම දුරකතනවලින් අසභ්‍ය වීඩියෝ දර්ශන නරඹමින් සිටි පාසල් ශිෂ්‍යයන් පස්දෙනෙක් (05), අසභ්‍ය දර්ශන ඇතුළත් එම ජංගම දුරකතන සමඟම අත්අඩංගුවට ගැනීමට මුන්දලම පොලිසියේ නිලධාරි කණ්ඩායමක් සමත්වූහ.ජූනි 08 වැනිදා සවස මදුරන්කුලියේදී අත්අඩංගුවට ගනු ලැබූ මෙම පාසල් ශිෂ්‍යයන් ළඟ ජංගම දුරකථන 4ක් ද තිබී ඒවාද අත්අඩංගුවට ගත් පොලිසියට, එම ජංගම දුරකථන පරීක්‍ෂා කිරීමේදී ඉතාමත් අසභ්‍ය දර්ශන ඒවාට ඇතුල්කැර ඇති අයුරු හෙළිකැරගෙන ඇත.මේ පිළිබඳව මූලික පරීක්‍ෂණ පැවැත්වීමෙන් පසු එම සිසුන්ගේ දෙමවුපියන් පොලිසියට ගෙන්වා දරුවන් රැකබලාගැනීමේදී මීට වඩා වගකීමකින් දරුවන් රැකබලා ගැනීම පිළිබඳව කරුණු පහදා දී, එම සිසුන් පුද්ගල ඇප මත නිදහස් කැර දෙමව්පියන්ට භාරදී ඇත.එම සිසුනට එරෙහිව පුත්තලම මහේස්ත්‍රාත් අධිකරණයේ නඩු පැවරීමටද පොලිසිය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r1306101</link>
    <topic>පෞද්ගලික උපකාරක පන්ති පිළිබඳවසබරගමුව පළාත් සභාව සොයා බලයි</topic>
    <author>මාවනැල්ල සමූහ- පී.සෙනෙවිරත්න</author>
    <content>මාවනැල්ල කෑගල්ල ඇතුළු සබරගමුව පළාත් සභා බල ප්‍රදේශයේ පවත්වාගෙන යනු ලබන සියලුම පෞද්ගලික උපකාරක පන්ති පිළිබඳව කරුණු සොයා බැලීම සඳහා එම පන්ති පවත්වාගෙන යනු ලබන ගුරුවරු සියලු දෙනාම එම පන්ති පළාත් සභාවේ ලියාපදිංචි කළ යුතු බව ද එම පන්ති පවත්වාගෙන යනු ලබන ගුරු පිරිස්වල සුදුසුකම් පිළිබඳවද සොයා බලන්නටද පළාත් සභාව තීරණය කැර තිබේ.සබරගමුව පළාත් සභාවේ අධ්‍යාපන තාක්ෂණ හා සංස්කෘතික ඇමැතිවරයා විසින් ඉදිරිපත්කරන ලද මෙම නව අදහස් පිළිබඳව පළාත් සභාවේ මහ ඇමැති මහීපාල හේරත් මහතාගේ අවධානය යොමුකැර එම යෝජනාව ක්‍රියාත්මක කිරීමටද පියවර ගෙන තිබේ.එහිදී පන්ති පවත්වාගෙන යනු ලබන ගොඩනැගිලිවල තත්ත්වය පවා විමර්ශනයට ලක් කරන අතර එහිදී එම ගොඩනැගිලි තුළ පන්තිවලට සහභාගිවන දරු දැරියන්ට සුදුසු පරිදි වාතාශ්‍රය ලැබෙන්නේද, පරිසරයේ වාතාශ්‍රය, පිරිසුදු තත්ත්වයක පවතින්නේද එසේම පන්ති පවත්වනු ලබන පුටු ඩෙස් බංකු ආදිය නිසි ප්‍රමිතියකට සකස්ව ඇත්ද, ඊට අමතරව පන්ති වලට සහභාගිවන දරු දැරියන්ට නිසි වැසිකිළි පහසුකම් ආදිය කලට වේලාවට නිසි පරිදි ලබා දෙන්නේද, පානීය ජල පහසුකම් මෙන්ම එසේ ලබා දෙන ජලය පිරිසුදු තත්ත්වයක පවතින්නේද ආදී කරුණු පිළිබඳවද මෙම පෞද්ගලික පන්ති පවත්වන පරිසරයක් තුළ සොයා බලන්නට පියවර ගෙන තිබේ.එසේම මෙම පෞද්ගලික පන්ති පවත්වනු ලබන පිරිස් විසින් ඒ සඳහා අයකරනු ලබන පන්ති ගාස්තු පිළිබඳවද පළාත් අධ්‍යාපන අමාත්‍යාංශය විසින් සොයා බලයි.නව වර්ෂය පටන් ගැනීමත් සමගම සබරගමුව පළාත් සභාවේ අධ්‍යාපන විෂය මෙහෙයවනු ලබන අමාත්‍යවර භානු මනුප්‍රිය මහතා විසින් පළාත් අධ්‍යාපන කටයුතු පිළිබඳව දක්වනු ලබන උනන්දුව හා විමසිලිමත් තත්ත්වය පිළිබඳව ප්‍රාදේශීය අධ්‍යාපන අධ්‍යක්ෂවරුද බලවත් සතුට පළකැර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r13061011</link>
    <topic>සමහරු සැඩ පහරට මහ මුහුදට වැටුණා අපිට කා ගැන වත් බලන්න විදියක් තිබුණේ නෑ</topic>
    <author>සටහන සහ ජායාරූප ඉමදුව සමුහ ලංකින්ද නානායක්කාර, ගාල්ල උතුර සමුහ දික්වැල්ලේ තිලකරත්න ඡායා- බලපිටිය සමූහ</author>
    <content>අපේ යාත්‍රාව අපි බලා සිටිය දීම ගිලි යනවා. අපි දක්කා දෙයියනේ සන්තානම් මැණියනේ අපිව රස්සාවේ අරන්ගිය අපිව ජිවත් කළ යාත්‍රාව කියලා අපට කිය උණා යැයි ගාල්ල මාගාල්ල ප්‍රදේශයෙන් මුහුදු ගොස් දිවිගලවාගත් ධිවරයෝ කියති.මුහුදේ ඇති අයහපත් කාලගුණ තත්ත්වයන් නිසා ජනතාවට සිදුව ඇති අහිතකර බලපෑම්වලින් ඔවුන් මුදාගැනීම සඳහා යුද හමුදාව, නාවික හමුදාව සහ ගුවන් හමුදාව සිය නිලධාරීන් සහ සෙබළුන් යොදවා ගුවනිත් හා සයුරෙන් මෙහෙයුමක් දියත් කිරීමට අපේ කාලයේ මුරදේවතාවෝ පෙරමුණ ගත්හ.මුහුදු ගිය ධීවරයින් බේරාගැනීම සඳහා නාවික හමුදාවෙන් ජය සාගර, නන්දිමිත‍්‍ර සහ සයුර නැව් මෙහෙයුම් ආරම්භ කළේ සත්තකින්ම මහා මෙහෙයුමක් දියත් කිරිම සඳහාය. මුහුදේ ස්වභාවය පිළිබඳව දැඩි අවධානයෙන් සිටින නාවික හමුදාව කුඩා නාවික යාත්‍රා විශාල ප්‍රමාණයක් අත්‍යවශ්‍ය අවස්ථාවන්හි යෙදවීම සඳහා ගාල්ල සහ කොළඹ වරායන්හි සූදානම් කර තිබේ.දැනට මුහුදේ තිබෙන ස්වභාවය අනුව කුඩා යාත්‍රා මෙහෙයුම්වල යෙදවිය නොහැකි ව ඇත්තේ මුහුදේ රළුබව නිසයි.බස්නාහිර සහ දකුණු වෙරළ තීරයේ ගළවාගැනීමේ මෙහෙයුම් සඳහා ගුවන් හමුදාවේ බෙල් 412 හෙලිකොප්ටර් යානා සහ වයි 12 ගුවන්යානා එක්වුවේ ප්‍රශ්නයේ බරපතළ බව නිසාවෙනි.කෙසේ හෝ අහිංසක ධීවරයිණයගේ ජීවිත බේරා ගැනීම සඳහා මේ මෙහෙයුම මහා සුළං හමුවේ ශිතල ට අභියෝග කරමින් නාවික හමුදාව හා ගුවන් හමුදාව පෙරමුණනට දියබෙන් ඈත දියඹට යාත්‍රාවෝ පදවන්නට වුහ.තෙරක් නොපෙනෙක මුහුදේ ධිවරයන් හොයන අභියෝගය මේ තරුණ ආරක්ෂක නිලධාරින්ගේ මෙහෙයුමේ ප්‍රධාන අරමුණ වුහ.මේ අතර පසුගිය 07 වැනි දින හමා ගිය දැඩි සුළඟින් ගාල්ල දිස්ත්‍රික්කයේ ප්‍රාදේශිය ලේකම් කොට්ඨාස 19ක නිවාස 32කට පූර්ණ හානි සිදු වී නිවාස 865කට අර්ධ හානි සිදු වී ඇතැයි ගාල්ල දිස්ත්‍රික් සහකාර ආපදා කලමණාකාර මේජර් ලිහිල් අන්නක්කගේ 09 මහතා පවසයි.බලපිටිය ප්‍රදේශයේ ධිවරයින් 30 දෙනකු අතුරුදන් වීඇතැයි ද තෙල්වත්ත හා කයිකාවල ප්‍රදේශයේ ධීවරයින් දෙදෙනකු මිය ගොස් ඇති බව ද ඒ මහතා සඳහන් කළේය.හානියට පත් දේපළ හා නිවාස පිළිබඳ තක්සෙරු කර ඉදිරියේ දී අපදා කළමනාකරණ මධ්‍යස්ථානය මඟින් කටයුතු කරන බව ද මේ සිද්දධිය නිසා කිසිවකුත් අවතැන් වී නැති බව ද අන්නක්කගේ මහතා වැඩිදුරටත් සඳහන් කළේය.මේ අතර මාතර දිස්ත්‍රික්කයේ පවුල් 106ක පුද්ගලයන් 531 දෙනකු පිඩාවට පත්ව ඇති බව මාතර වැඩබලන දිස්ත්‍රික් ලේකම් සී.විදානගමාච්චි මහත්මිය කියයි.නිවාස 18ක් සම්පුර්ණයෙන්ම හානියට පත්ව ඇති අතර පුර්ණ හානි නිවාස සංඛ්‍යාව 88 කි. සියලු තොරතුරු ආර්ථික සංවර්ධන අමාත්‍යාංශය වෙත යොමු කිරිමට කටයුතු කොට ඇති බව ද විදානගමාච්චි මහත්මිය කිවාය. මේ අනුව විපතට පත්වූවන් සඳහා කඩිනමින් සහන කඩිනමින් සහන සැලැසීමට හැකිවෙතැයි ඒ මහත්මිය විශ්වාසය පල කරයි.මේ අතර මාතර දිස්ත‍්‍රික්කයේ මාර්ග ගස්කොලන් කඩාවැටී වාහන ධාවනයට තිබූ සියලු බාධා මේ වන විට ඉවත් කිරීමට මාතර ආපදා කළමණාකරන මධ්‍යස්ථානය හා අදාළ ප්‍රාදේශීය සභා මඟින් පියවර ගෙන ඇති බව මාතර ආපදා කළමණාකරන මධ්‍යස්ථානයේ සහකාර අධ්‍යක්ෂ මේජර් සමන් බාලසුරිය මහතා කියයි.බලපිටිය මුහුදුවත්ත සී ගුණානන්ද මවාතේ පදිංච් අනිල් ශාන්ත නමැති අය මේ වන විටත් බලපිටිය මුලික රෝහලෙහි ප්‍රතිකාර ලබන බව බලපිටිය රෝහල් අධ්‍යක්‍ෂ වෛද්‍ය ජීවරත්න මහතා පවසයි.සිද්ධිය පිළිබඳ අදහස් දක්වන විමල් විමලසූරිය මහතා - අපි සුපුරුදු පරිදි හත් වැනිදා මුහුදු ගියා. හත් වැනිදා හැන්දෑව වෙන කොට හුළං පාර ටිකක් වැඩි වුණා. ඒත් ඒක වැඩිය ගණන් ගත්තේ නෑ. මගේ මිතුරා කීවා වෙනදත් හුළං එනවානේ බං කියා. කොහොම වුණත් ? වෙනකොට හුළං පාර හොදටම වැඩි වුණා. ඒ සමඟම රළ පහරත් වැඩි වුණා. අපි හිතුවා සුනාමියක් ද කියලා. යාත්‍රාව ඒහේ මෙහේ පැදිදීමත් සමඟ ගොඩ බිම සමඟ සියලූ සම්බන්ධතා ඇන හිටියා. එක් වරම ආපු විශාල රළ පහරක් යාත්‍රාව හරහා ගියා. සමහරු මුහුදටත් වැටෙන්න ඇති. ඒ වෙලාවේ කා ගැන වත් බලන්න විධියක් තිබුණේ නෑ. මම හයියෙන් යාත්‍රාව අල්ලාගෙන හිටිය නිසා බේරුණා.හමුදාව ඇවිත් අපව බේරා ගත්තා.ආරක්ෂක අංශවලට පිං සිදු වෙනවා අපි අපේ දරුපවුල්වලට සහන දෙන්න අපිව බේරා ගත්නිසා යැයි ධීවරයෝ පැවසුහ.බලපිටිය මුහුදුවත්ත සී.ගුණානන්ද මවාතේ පදිංච් අනිල් ශාන්ත මහතා -හුළං වැඩි අඩු වෙන එක අපිට හොදට පුරුදුයි. ඒක නිසා පොඩිඩක් හුළං වැඩි වුණා කියලා අපි ගණන් ගත්තේ නෑ. එත් ඉතින් එක පාරටම හුළඟත් එක්ක රළේ වේගය වැඩි වුණා. මොනවද වෙන්නේ කියලා හිතා ගන්නවත් බැරි වුණා. අපි අවුරුදු ගානක් මුහුදු ගියපු අය එත් ඉතින් මොනවා කරන්න ද .ඕක තමයි මුහුදු රස්සාවේ හැටි. මට තාමත් හිතා ගන්න බෑ මොක ද වුණේ කියලා.දෙවිනුවරින් මුහුදු ගිය යාත්‍රා 06ක් මේ වන විට අනතුරට පත්ව දෙවිනුවර ධීවර වරායට ගෙනැවිත් තිබේ.ගාල්ල මාගාල්ල, රත්ගම, ධීවර වරායෙන් මුහුදු ගිය යාත්‍රාවක් ද අනතුරට ලක් ව ඇතැයි ද වාර්තාවේ. එමයාත්‍රාවේ ධිවරයන් මුහුදේ අතරමංව කැඞී බිඳී ගිය යාත්‍රාවේ එල්ලී සිටියදී මිරිස්ස ධීවර වරායෙන් මුහුදු ගිය යාත්‍රාවක ධීවර කණ්ඩායමක් විසින් අනතුරට පත් කණ්ඩායම බේරාගෙන මිරිස්ස ධීවර වරායට රැගෙන විත් ඇති අතර සඳමල් යාත්‍රාව විනාශ වී තිබිණි. එම ධීවර යාත්‍රාවේ ධීවරයන් ගිලෙන යාත්‍රාවේ එල්ලී සිටිය දී තමයි අපි බෙරගෙන ආ‍වේ. එම් .එච්. නිවන් මහතා පැවැසීය. අප සමඟ සිටි ධිවරයන් අනිත් තුන්දෙනා යාත්‍රාවේ එල්ලී හිටියා.මරබියේ දැන් ගිලෙයි දැන් ගිලෙයි කියලා හිත හිත ඉද්දී අපි දක්කා ඈත යාත්‍රාවක්. අපි කෑගැහුවා.ඒ අය අපිව මිරිස්ස වරායට ගෙනත් දැම්මා. අපේ යාත්‍රාව අපි බලා සිටියදී ම ගිලි යනවා. අපි දක්කා දෙයියනේ සන්තානම් මැණියනේ අපි රස්සාවේ අරන්ගිය, අපිව ජිවත් කළ යාත්‍රාව කියලා අපට කිය උණා යැයි ගාල්ල මාගාල්ල ප්‍රදේශයෙන් මුහුදු ගොස් දිවිගලවාගත් ධීවරයන් පැවසුවේ නෙතට ආ කඳුළු කැට කරගැට සහිත මුහුදින් පදම් වූ දෑතින් පිසිමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r1306102</link>
    <topic>අගලවත්ත මැතිවරණ කොට්ඨාසයේ ජංගම සේවා</topic>
    <author>මතුගම සංචාරක</author>
    <content>අගලවත්ත මැතිවරණ කොට්ඨාසයේ අඩු ආදායම් පවුල්වල මෙතෙක් නොවිසඳුන ප්‍රශ්නවලට කඩිනම් විසඳුම් ලබා දීමේ ජංගම වැඩ පිළිවෙළක් ක්‍රියාත්මක කිරීමට වැවිලි කර්මාන්ත ඇමැති මහින්ද සමරසිංහ මහතා පියවර ගෙන ඇත.ප්‍රාදේශීය ලේකම් කොට්ඨාස මට්ටමින් ක්‍රියාත්මක කරන මෙම වැඩ පිළිවෙළ අගලවත්තෙන් ආරම්භ කෙරේ.ප්‍රථම ජංගම සේවාව මෙම ජුනි මස 11 දින පෙරවරු 9.00 ට අගලවත්ත ප්‍රාදේශීය ලේකම් කාර්යාලයේදී අමැතිවරයාගේ ප්‍රධානත්වයෙන් ආරම්භ වේ.මෙතෙක් ජනතාවගේ නොවිසඳුන ඉඩම් ගැටලු, මාර්ග ප්‍රශ්න, නිවාස, සෞඛ්‍ය ප්‍රවාහන ගැටලු වලට විසැඳුම් ලබා දීමට කටයුතු කෙරේ.තේ, රබර්, පොල් ඇතුළු ආර්ථික භෝග වගාවන් සඳහා සහනාධාර වැඩ පිළිවෙළවල් මෙදින ක්‍රියාත්මක කෙරේ.ජාතික හැඳුනුම්පත් ලබාදීම, උප්පැන්න, විවාහ, මරණ සහතික නිකුත් කිරීමේ ජංගම සේවාවන්ද පැවැත්වේ.රාජ්‍ය බැංකු වලින් ණය පහසුකම් සලසා දීමටද කටයුතු කෙරේ.වැවිලි කර්මාන්ත අමාත්‍යාංශය යටතේ පවතින සියලු ආයතන හා ප්‍රාදේශීය ලේකම් කාර්යාලයට අනුයුක්ත සියලුම ක්ෂේත්‍ර නිලධාරින් මේ අවස්ථාවට එක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r1306103</link>
    <topic>ගාලු පාරේ වස්කඩුව ප්‍රදේශයේවැසි දිනට දිය කඩිති</topic>
    <author>එච්. එල්. සුනිල් ශාන්ත කළුතර මධ්‍යම විශේෂ</author>
    <content>කළුතර වස්කඩුව හා පොතුපිටිය යන ප්‍රදේ්ශවලට ආසන්න වාඩියමංකඩ හංදියට මඳක් දුරින් (පොතුපිටිය දෙසට) ගාලු පාර, වැසි දිනවල දී ජලයෙන් යට වෙයි.රථවාහන ගමනාගමනයට හා පදිකයනට පමණක් නොව, මහා මාර්ගය දෙපස නිවෙස්වල අයද මේ නිසා අසීරුවට පත්ව සිටිති.කළුතර වස්කඩුවත් පොතුපිටියත් අතර පිහිටි පොහෝද්දරමුල්ල ප්‍රදේශය ද මේ තත්ත්වයේ පවතින අතර පොහෝද්දරමුල්ල හංදියේ සිට කළුතර උතුර නාගස් හංදිය දක්වා වූ ගාලු පාර ද තැනින් තැන කැඩී බිඳී විශාල වළවල් හෑරී, දැඩි අබලන් තත්ත්වයේ පැවතීමේ හේතුවෙන් රථ වාහන ගමනා ගමනයේ දී ජනතාවට හා මහා මාර්ගය දෙපස වූ නිවෙස්වලට ද සිදුවන හානිකර තත්ත්වය පිළිබඳ පුවත්පත්වලින් පෙන්වා දුන්නද මෙතෙක් තවමත් ඊට විසඳුමක් ලැබී නොමැත.මේ දිනවල කඩින් කඩ පවතින වැසි තත්ත්වය හේතුවෙන් වාඩියමංකඩ හංදියට මඳක් දුරින් ගාලු පාරේ ජලය පිරී පවතින අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r1306104</link>
    <topic>ගම්පහ මිරිස්වත්ත මංසන්ධියටබස් මගී ආවරණයක් නෑ</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ මිරිස්වත්ත ජනාකීර්ණ නගර මංසන්ධියේ සිට කුරුණෑගල, අනුරාධපුරය, ත්‍රිකුණාමලය ආදි දුර ප්‍රදේශවලට බස්රථවලින් ගමන් කරන බස් මඟීන්ට බස් රථයක් එනතුරු රැඳී සිටීමට මඟී ආවරණ බස් නැවතුම්පොළක් නැත.වැස්සට තෙමෙමින්, අව්වට වේලෙමින් බස් රථයක් එනතුරු බලා සිටින මඟීන්ට හිසට සෙවණක් ඇති බස් නැවතුම්පොළක් නොමැති කමින් ජනතාව බලවත් සේ පීඩා විඳිති. හදිසියේ වැස්සක් පතිත වුවහොත් රැඳී සිටීමට තැනක් නැත.‘සුන්දර ගම්පහ’ වැඩපිළිවෙළ යටතේ මිරිස්වත්ත නගරය ද මංමාවත් නිසි පරිදි සකසා ඇතත්, නුවර දෙසට යන මඟීන්ට මිරිස්වත්ත හන්දියේ ආවරණය සහිත බස්නැවතුම් පොළක් නැතිවීම ගැටලුවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r1306105</link>
    <topic>පැති කානුවලමදුරු රජදහන්</topic>
    <author>මහනුවර දකුණ විශේෂ – ආර්. එම්. රත්නායකගෙනි</author>
    <content>මහනුවර – ගඟවටකෝරළ ප්‍රාදේශීය සභා බල ප්‍රදේශයට අයත් පේරාදෙණිය – ගම්පොළ මහා මාර්ගයේ පැති කානුව ශුද්ධ පවිත්‍ර නොකිරීම නිසා මදුරු කීටයන්ගේ රජදහනක් බවට පත්ව ඇතිවාක් මෙන්ම නගරයම දුඟදින් වහනය වන තත්ත්වයට පත්ව ඇත.දෙපස ව්‍යාපාරික ගොඩනැගිලිවලින් පිටවන අපජලය, අපද්‍රව්‍ය එහි රැඳී ඇති අතර ජලය ගලා යාමක් නොමැතිව එකම තැන පල්වෙමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r1306106</link>
    <topic>දේවාලකන්ද මහ කැලයේබුදු සිරිතේ අපූරු නිමැවුමක්</topic>
    <author>මතුගම මධ්‍යම - නිමල් වීරසේන සහ කළුතර විශේෂ</author>
    <content>මුහුදු මට්ටමේ සිට අඩි 500කට වඩා උස්වූ - බෝම්බුවල – කඳු පාමුල ඓතිහාසික දේවාලකන්ද පසුබිම් කොටගනිමින් ඒ ආශ්‍රිතව බුදුන්වහන්සේගේ ශ්‍රී – සම්බුදු තෙමගුල විදහා දක්වමින් සොබා දහමේ අපූරු නිමැයුමක් සමගින් ඉදිකරන ලද වෙසක් සිරි අරම නන්දෙසින් පැමිණි සියලු දෙනාගේ විශ්මයටත් පැසසුමටත් ලක්වූ සෞන්දර්යාත්මක නිමැවුමක් විය.බෞද්ධ දර්ශනයේ දැනුම සිහිපත්කරවමින්ද පෞරාණික හා සංස්කෘතික දසුන් ඔප් නන්වමින් ද සැමගේ සිත් සතන් සනසන වටපිටාවකින් සැකසුණු මෙම දර්ශනීය ස්ථානය ප්‍රතිෂ්ඨාපනය කිරීමෙහිලා චිත්‍ර මූර්ති කලා නිපුනත්වයෙන් පරිපූර්ණත්වයටපත් කළුතර ඥානෝදය මහා විද්‍යාලයේ ආචාර්ය ශාස්ත්‍රවේදී ගවරගිරියේ ඉන්ද සුමන හිමියන් මෙහි ප්‍රධාන පුරෝගාමිකයා වූ අතර උන්වහන්සේ බෝම්බුවල - ශ්‍රී සුබෝධිරාජාරාම මූල මහා විහාරයේ විහාරාධිපති - ශාස්ත්‍රපති කළුතර පළාත් ප්‍රධාන සංඝනායක “හල්වතුරේ අස්සජි” නාහිමිපාණන්ගේ ජේ්‍යෂ්ඨ ශිෂ්‍ය ධරයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r1306107</link>
    <topic>දැරියකගේ ගෙල බැඳී පංචායුධය කපාගෙන</topic>
    <author>යක්කල විශේෂ - රුවන් සමන්ත අධිකාරි</author>
    <content>ගම්පහ ප්‍රදේශයේ විහාරස්ථානයක පැවති බෝධිපූජාවකට පැමිණි වයස අවුරුදු තුනහමාරක දැරියකගේ ගෙලබැඳී පංචායුධය කිසිවකු කපාගෙන ඇත.සිය මව සහ මිත්තණිය සමග පන්සලට පැමිණි දැරිය බෝධිය වටා සෙල්ලම් කරමින් සිට ඇති අතර ටික වේලාවකට පසුව ගෙල බැඳී නූල පමණක් රැගෙනවිත් දැරිය මවට දී ඇත. පරික්‍ෂා කිරීමේදී එම නූල බ්ලේඩ් එකකින් හෝ පිහියකින් කපා ඇති බව දැක ගත හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r1306108</link>
    <topic>කොළඹ  ගලි ආවරණ ගලවාවිකුණන ජාවාරමක්</topic>
    <author>උතුරු කොළඹ සමූහ ඒ.මදුරවීරන්</author>
    <content>උතුරු කොළඹ ප්‍රදේශයේ මෝදර වීදිය, මුතුවැල්ල මාවත හා අලුත්මාවත යන ප්‍රධාන මාර්ගවල වැසි ජලය බැස යෑමට ඇති ගලි ආවරණ මතුපිට කවර සොරා ගැනීම දිනෙන් දින වැඩි වෙමින් පවත්නා බැව් වාර්තා වේ.චීනච්චට්ටි නම් ලෝහ වර්ගයකින් තනා තිබෙන මේ ගලි ආවරණයක මිල රුපියල් තුන්දහසකටත් අධික බැව් පැවසේ. මේවා සොරා ගන්නා පිරිස් එම ගලි කවර පරණ යකඩ මිලදී ගන්නා ස්ථානවලට අලෙවි කරන බැව් ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r1306109</link>
    <topic>ඉංගිරිය ආදාහනාගාරයේචිමිනිය කැඩිලා</topic>
    <author/>
    <content>ඉංගිරිය මානාන ආදාහනාගාරයයි මේ. ප්‍රදේශයට පමණක් නොව කිරිඇල්ල කැටේපොළ, දුම්බර , පාදුක්ක ප්‍රදේශවල ජනතාවට සේවා සපයන මේ ආදාහනාගාරයේ චිමිනිය පුපුරා ගොස් අබලන්ව ඇත. දැනට චිමිනිය රඳා පවතින්නේ දෙපසට ඇද ඇති කම්බිවල ආධාරයෙනි.චිමිනිය හදිසියේ කඩා වැටුනහොත් ආදාහනාගාරයේ වහලයට මෙන්ම සිවිලිමට ද දැඩි අලාභහානි සිදුවිය හැකි බව ප්‍රදේශ වාසිහු කියති.අනතුරක් සිදු වීමට පෙර කඩිනමින් චිමිනිය පිළිසකර කරන්නැයි ප්‍රදේශවාසීහු ඉල්ලති. ඡායාරූපය - ඉංගිරිය සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=r13061010</link>
    <topic>අලුත්වැඩියා කර මාස දෙකයි ගොඩනැල්ලේ සිවිලිම බිම</topic>
    <author>හල්තොට සමූහ – විනිතා මානෙල් ගමගේ</author>
    <content>බණ්ඩාරගම අටුලුගම මුස්ලිම් ගම්මානයේ ඉදිකර ඇති මාතෘ හා ළමා සායන ගොඩනැඟිල්ල ප්‍රතිසංස්කරණය කර මාස 2ක් එළඹෙන්නටත් ප්‍රථම සිවිලිම කඩා වැටී ඇති බව ප්‍රදේ්ශවාසීහු පවසති.1988 වසරේ දී ජනතා අයිතියට පත් කළ මේ මාතෘ හා ළමා සායන ගොඩනැඟිල්ල නවීකරණය කර ඇත.නවීකරණ කටයුතු සිදු කර මෙතරම් කෙටි කාලයක් ඇතුළත සිවිලිම කීප ස්ථානයකින්ම කඩා වැටීම පිළිබඳ ඔවුහු විමතිය පල කරති.සතියකට දිනක් බැගින් මසකට දින 4ක් සායන පැවැත්වෙන මේ ස්ථානයේ එක් වරකට මවුවරු හා දරුවන් 80 දෙනෙක් පමණ සහභාගි වෙති. එහෙත් ඔවුන්ට වාඩි වීමට පවා පුටුවක් හෝ නොමැති මේ ස්ථානයේ දරුවන්ගේ බර කිරා ගැනීමේ කටයුතු සිදු කිරීමට ඇත්තේ යාබදව ඉදිකෙරෙමින් පවතින පුස්තකාල ගොඩනැඟිල්ලේ ය.අබ්දුල් හමීඩ් මොහොමඩ් ජවුපර් මහතා - පරණ ගොඩනැඟිල්ල කැඩී තිබීම නිසා ළමයි කිරන්න තැනක් නෑ. දැන් මාස 2කට කිට්ටුයි මේක ප්‍රතිසංස්කරණය කරලා. ඒ වුණාට සිවිලිම කඩා වැටිලා.එම්. එන්. එෆ්. රිනෝසා - ඒ කාලේ සිට දරුවන් කිරන්න මේ ස්ථානයට යි ගමේ ජනතාව ආවේ. පස්සේ ස්ථිර තැනක් තිබුණේ නෑ. කොහේ හරි ගිහිල්ලයි කිරුවේ. දැන් මෙතන කිරනවා. දවසට 60ක් විතර කට්ටිය එනවා. ඉස්සර එළියෙ පුටු දාල තිබුණා. දැන් ඉදගන්න පුටුවක් වත් නෑ. අපි ළමයි වඩාගෙන ඉවරවෙනකං හිටගෙන ඉන්නේ අමාරුවෙන්.මොහොමඩ් අබ්දුල් රහුමාන් - ගොඩනැඟිල්ල ඇතුලේ වැසිකිළි හොඳට හදලා තියෙනවා. වෛද්‍යවරුන්ටයි නිලධාරීන්ටයි මවුවරුන්ටයි ඒ පහසුකම් මොකුත් නෑ. ළමයි එල්ලන්න තැනක් මෙතන නෑ. අම්මලා එළියේ තැන් තැන් වල තමයි ඉන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=s1306101</link>
    <topic>ශ්‍රී ලංකාව තියුණු සටනකින් පසුව නවසිලන්තයට එක් කඩුල්ලකින් පරදී</topic>
    <author>වර්නන් ගු ණසේකර එංගලන්තය හා වේල්සයේ සිට</author>
    <content>වේල්සයේ කාඩිෆ් නුවර සොෆියා ගාඩ්න්ස් ක්‍රීඩාංගණයේදී ඊයේ ඉතාමත් අඩු මුළු ලකුණු සංඛ්‍යාවක් අතැතිව දියත් කළ ප්‍රබල සටන අසාර්ථක වීමෙන් ශ්‍රී ලංකාව ඔවුන්ගේ පළමු චැම්පියන්ස් කුසලාන තරගයේදී එක් කඩුල්ලකින් නවසිලන්තයට පරාජය විය.පිතිකරණයෙන් අසාර්ථක වූ ශ්‍රී ලංකාව අන්තිම මොහොත වන තුරුම පන්දුවෙන් තියුණු සටනක් කළද තරගය ජයග්‍රහණය කිරීමට තරම් වාසනාවක් නොතිබිණි. නවසිලන්තය ලකුණු 139ක ජයග්‍රාහී ඉලක්කය හඹා යාමේදී ඔවුන්ගේ කඩුලු 9ක් දවා ගැනීමට ශ්‍රී ලාංකික පන්දු යවන්නෝ සමත් වූහ. සුවිශේෂී පන්දු යැවීමක නිරත වූ ලසිත් මාලිංග ලකුණු 34කට කඩුලු 4ක් ලබා ගත් අතර ශමින්ද එරංග ලකුණු 45කට කඩුලු 2ක් ලබා ගත්තේය. රංගන හේරත් හා තිලකරත්න ඩිල්ෂාන් කඩුල්ලක් බැගින් ලබා ගත්හ. නවසිලන්තය තරගයේ තවත් පන්දු 81ක් ඉතිරිව තිබියදී කඩුලු 9කට ලකුණු 139ක් ලබා ගනිමින් තරගයේ ජය වාර්තා කළේය.නවසිලන්ත පිතිකරුවන්ට දැඩි අභියෝගයක් එල්ල කළ ශ්‍රී ලංකා පන්දු යවන්නෝ ඔවුන්ගේ කඩුලු 6ක් ලකුණු 80කට බිඳ දමමින් ශ්‍රී ලාංකික ක්‍රීඩා ලෝලීන් තුළ ජයග්‍රාහී බලාපොරොත්තු ඇති කළද ආරක්ෂා කර ගැනීමට තරම් මුළු ලකුණු ප්‍රමාණයක් නොතිබීම ශ්‍රී ලංකා පරාජයට හේතු විය.නවසිලන්ත ප්‍රබල පන්දු ප්‍රහාරය හමුවේ කුමාර් සංගක්කාර හැරෙන්නට අන් කිසිම පිතිකරුවෙකු දිගු වේලාවක් කඩුල්ලේ රැඳී සිටීමට අසමත් විය. ඕවර 38ක් ඇතුළත ලකුණු 138ක් වැනි අඩු මුළු ලකුණු ප්‍රමාණයකට ශ්‍රී ලංකා කණ්ඩායම දැවී ගිය අතර මින් ලකුණු 68ක්ම ලබා ගත්තේ සංගක්කාර ය.ජයග්‍රාහී නවසිලන්තනුවන් වෙනුවෙන් වඩාත්ම සාර්ථක පන්දු යවන්නා වූයේ වේග පන්දු යැවූ මිචල් මැක්ලෙනගන් ය. ඔහු ලකුණු 43කට කඩුලු 4ක් ලබා ගත්තේය. කයිල් මිල්ස් හා නේදන් මැකලම් කඩුලු 2 බැගින් ලබා ගත්හ.ලුක් රොන්චි, කඩුලු රකින කුමාර් සංගක්කාර වෙත උඩ පන්දුවක් දෙමින් ප්‍රථමයෙන් ලකුණු 7කට දැවී ගියේය. ඒ, සිවුවැනි ඕවරයේදීය. 11 වැනි ඕවරයේදී එරංගගේ පන්දුවට මාටින් ගප්ටිල්ගේ පිත්තෙන් නික්ම ආ උඩ පන්දුව ‘ස්ලිප්’ ක්‍රීඩක මහේල ජයවර්ධන අල්ලා ගත්තේ උඩ පනිමින් ඉතාමත් දර්ශනීය අයුරිණි. සිවුවැනි කඩුල්ල ලෙසින් දැවී ගිය ගප්ටිල් හතරේ පහර 4ක් එල්ල කරමින් පන්දු 24කින් ලකුණු 25ක් ලබා ගත්තේය.බ්‍රෙන්ඩන් හා නේදන් මැකලම් සොහොයුරන් මුළු ලකුණු ප්‍රමාණය 115 දක්වා ගෙන එමින් සිටියදී මාලිංගගේ අති දක්ෂ ‘යෝකර්’ පන්දුවක් කෙළින්ම කඩුල්ලේ වැදීමෙන් බ්‍රෙන්ඩන් දැවී ගියේය. ඔහු හතරේ පහරක් සමග පන්දු 49කින් ලකුණු 18ක් ලබා ගත්තේය. මාලිංග ඔහුගේ ඊළඟ ඕවරයේදී කඩුල්ල තුළට දෝලනය වන යෝකර් පන්දුවකින් නේදන් කඩුල්ල මුවා කිරීමේ වරදට හසුකර ගත්තේය. හතරේ පහර 3ක් එල්ල කළ නේදන් මැකලම් පන්දු 42කින් ලකුණු 32ක් රැස් කළේය. නවසිලන්තය කඩුලු 8 ට ලකුණු 122 යි (ඕවර 31.2).තිස්පස් වැනි ඕවරයේදී කයිල් මිල්ස් (3) දැවී ගියේ අපූරු ආකාරයකටය. ශමින්ද එරංගගේ පන්දුවට ටිම් සවුතී ‘මිඩ් ඕන්’ ස්ථානයට පහරක් එල්ල කර ඉක්මන් ලකුණකට යමින් පැති මාරු කර ගනිද්දී පන්දුව ඩැහැගත් තිසර පෙරේරා එය පන්දු යවන්නාගේ අන්තයට වීසි කළද එල්ලය වැරදිනි. එහෙත් ඒ වීසි කිරීමෙන් පිතිකරුගේ අන්තයට ගිය පන්දුව මිල්ස් සීමාවට ඒමට පෙර කඩුල්ලේ ගැටුනේය.අවසානයේ තිස්හත් වැනි ඕවරයේ තෙවැනි පන්දුවේදී නවසිලන්තය තරගය ජය ගත්තේය. සවුතී නොදැවී ලකුණු 13 යි. මිචල් මැක්ලෙනගන් නොදැවී ලකුණු 1 යි.ශ්‍රී ලංකාව 2013 චැම්පියන්ස් කුසලාන තරගාවලියේ ඔවුන්ගේ මේ පළමු තරගය සඳහා නුවන් කුලසේකර වෙනුවට ශමින්ද එරංග කැඳවා තිබුණු අතර නවසිලන්තය කණ්ඩායමට ඩැනියල් වෙටෝරි යළි ඇතුළත්ව සිටියේය. වෙටෝරි මීට පෙර අවසන් වතාවට එක්දින ක්‍රිකට් ක්‍රීඩා කළේ 2011 ලෝක කුසලාන තරගාවලියේදීය.හිරු එළියෙන් දීප්තිමත්ව තිබූ උදෑසනක කාසියේ වාසිය දිනා ගෙන පළමුව පන්දුවට පහර දීමේ වාරය තම පිළට ලබා ගැනීමට ඇන්ජලෝ මැතිව්ස් තීරණය කළද තරගයේ පළමු ඕවර 10 අවසන් වන විට ශ්‍රී ලංකා කඩුලු 4ක් ලකුණු 38කට බිඳ වැටී තිබිණි.තරගයේ පළමු පන්දුවටම ශ්‍රී ලංකා පළමු කඩුල්ල බිඳ වැටුනේ ඉතාමත් අනපේක්ෂිත අයුරිණි. පිටියයේ කෙටී ඉහළින් පැමිණි කයිල් මිල්ස්ගේ පන්දුවට කුසල් ජනිත් පෙරේරා පහරක් එල්ල කළද දෙවැනි ‘ස්ලිප්’හි පන්දු රකිමින් සිටි නායක බ්‍රෙන්ඩන් මැකලම් ඔහුගේ වමට ඉගිළ යමින් හිසට උඩින් අත් දමා උඩ පන්දුව රැක ගත්තේ නරඹන්නන් විස්මයට පත් කරවමිණි.එය ඉතාමත්ම උසස් ගණයේ උඩ පන්දු රැක ගැනීමක් විය. කුසල්ගේ දැවී යාම ශ්‍රී ලංකාවට මහත් පාඩුවක් විය. එතැන් පටන් විටින් විට කඩුලු බිඳ වැටෙන්නට විය.මුළු ලකුණු 27දී අනෙක් ආරම්භක පිතිකරු තිලකරත්න ඩිල්ෂාන් දැවී ගියේය. හතරේ පහර 3ක් එල්ල කරමින් ආක්‍රමණශීලී ඉනිමක පෙරනිමිති පහළ කළද ඩිල්ෂාන්ට ලබා ගත හැකිවූයේ ලකුණු 20ක් පමණි.නවසිලන්ත හිටපු නායක ඩැනියල් වෙටෝරි දෙවසරකට වැඩි කාලයකට පසුව ඊයේ යළි ජාත්‍යන්තර තරග බිමට පිවිස යැවූ සිව්වැනි පන්දුවෙන්ම කඩුල්ලක් දඩයම් කර ගැනීමට සමත් විය.ඔහුට ගොදුරු වූයේ ජ්‍යෙෂ්ඨ ක්‍රීඩක මහේල ජයවර්ධන ය. කඩුල්ල මුවා කිරීමේ වරදින් ඔහු දැවී යන විට රැස්කර ගෙන සිටියේ ලකුණු 4ක් පමණි. ශ්‍රී ලංකා නායකයාට ලබා ගත හැකිවූයේ ලකුණු 9ක් පමණි. එයද, පන්දු 34කට මුහුණ දෙමිණි. ‘සංගා’ පන්දුවට පහර දෙන අතරවාරයේ මැතිව්ස් අනෙක් අන්තය රැක ගනිමින් සිටියද මේ අවස්ථාවේ ඔහු පසුපසට යමින් පිත්ත හරවා පා පෙදෙසට පන්දුව තල්ලු කිරීමට උත්සාහ කළේය. එහෙත් එය වැරදී ගොස් පන්දුව පා ඉන්නේ ගැටුනේය.ලහිරු තිරිමාන්න දැවී ගියේ සිනා උපදවන අයුරිණි. කේන් විලියම්සන්ගේ පන්දුවට සංගක්කාර ‘කවර්’ ක්‍රීඩකයා දෙසට පහරක් එල්ල කර පියවර කිහිපයක් ඉදිරියට ආවේය. මෙය ලකුණක් කරා දිව යාමට කෙරුණු ඉඟියක් ලෙසින් වටහා ගත් තිරිමාන්න ඉදිරියටම දිව ආවේය. එහෙත් මාටින් ගප්ටිල් පනිමින් පන්දුවේ ගමන නතර කළේය. තිරිමාන්නට පන්දු 28කින් ලබා ගත හැකිවූයේ හතරේ පහරක් සමග ලකුණු 9ක් පමණි.තිසර පෙරේරා ලකුණු 15කට දැවී යාමට පෙර දෙවතාවක්ම බේරිණි. ඔහු ලකුණු ලබා ගැනීම ආරම්භ නොකර සිටි අවස්ථාවකදී ටිම් සවුතීගේ පන්දුවට පෙරළා ඔහු අතටම දුන් උඩ පන්දුව අතහැරිණි. තිසර ලකුණු 4ක් ලබා ගෙන සිටියදී නේදන් මැකලම්ගේ පන්දුවට කඩුල්ල මුවා කළ බවට පිටියේ තරග විනිසුරු තීන්දු කළද යළි නිරීක්ෂණයක් ඉල්ලා සිටි තිසර එයින් ජය ගත්තේය. හතරේ පහර 2ක් එල්ල කළ තිසර ඔහු මුහුණ දුන් 29 වැනි පන්දුවට මැක්ලෙනගන් ට එරෙහිව වෙටෝරි ට උඩ පන්දුවක් ලබා දෙමින් දැවී ගියේය. තිසර එල්ල කළ පහරින් ඉතා ඉහළට නැගි පන්දුව වෙටෝරි අල්ලා ගත්තේ ‘මිඩ් ඕන්’ ස්ථානයේ සිට පසුපසට පියවර කිහිපයක් දිව යමිණි. තිසර හා සංගක්කාර 7 වැනි කඩුල්ල වෙනුවෙන් ඕවර හතකදී ලකුණු 36ක් එක් කළහ.37 වැනි ඕවරයේ මුළු ලකුණු සංඛ්‍යාව 135ක්ව තිබියදී කුමාර් සංගක්කාර, නේදන් මැකලම්ගේ පන්දුවට ‘ෂෝට් තර්ඩ් මෑන්’හි පන්දු රකිමින් සිටි විලියම්සන් වෙත උඩ පන්දුවක් දෙමින් දැවී ගියේය. පන්දු 87කට මුහුණ දුන් ‘සංගා’ ලකුණු 68කට දැවී ගිය අතර හතරේ පහර 8කින් ඔහුගේ ඉනිම වර්ණවත් වී තිබිණි. සංගක්කාර ඊයේ වාර්තා කළේ ඔහුගේ 75 වැනි ජාත්‍යන්තර එක්දින අර්ධ ශතකයයි.ශමින්ද එරංග බින්දුවකටද, ලසිත් මාලිංග ලකුණු 2කටද දැවී ගිය අතර රංගන හේරත් නොදැවී ලකුණු 8ක් ලබා ගත්තේය. ඕවර 37යි පන්දු 5ක් ඇතුළත ශ්‍රී ලංකා ඉනිම ලකුණු 138කට අවසන් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=s1306102</link>
    <topic>ලෝක නියෝජිතයෝ රට වටේ යති</topic>
    <author>ප්‍රින්ස් ගුණසේකර</author>
    <content>ලෝක පාපන්දු සම්මේලනයේ ඉහළ පෙළේ නිලධාරීන් සිවුදෙනෙකු සුනාමි ආධාරවලින් ඉදිකළ ක්‍රීඩාංගණවල කටයුතු නිරීක්ෂණයට පැමිණෙයි.ආසියානු කලාපයේ ජ්‍යෙෂ්ඨ පාපන්දු සංවර්ධන කළමනාකරු ‍ඩේවිඩ් බෝජා, ලෝක පාපන්දු සම්මේලනයේ පහසුකම් හා යටිතල පහසුකම් පිළිබඳ කළමනාකරු ස්ටුවට් ලාමන්, දකුණු හා මධ්‍යම කලාපීය පාපන්දු සංවර්ධන නිලධාරී ෂේලී ප්‍රභාකරන් හා ලෝක පාපන්දු සංවර්ධන ප්‍රධානී සිරිල් ලෝසෙල් යන මහත්වරු මේ පිරිසට අයත් වෙති.පසුගිය සිකුරාදා සිට ගම්පහ, කැලණිය, මන්නාරම, යාපනය හා අම්පාර ප්‍රදේශවල ක්‍රීඩාංගණ නිරීක්ෂණය කළ ලෝක පාපන්දු සම්මේලන නියෝජිතයෝ අද දිනයේ බදුල්ල හා නෝවුඩ් යන ප්‍රදේශවල ක්‍රීඩා පිටි පරික්ෂා කරති. රුපියල් කෝටි 50කට ආසන්න මුදලක් සුනාමි ආධාර ලෙස ලෝක පාපන්දු සම්මේලනයෙන් ශ්‍රී ලංකාවට පිරිනැමු අතර එය ‍ගෝල් සංවර්ධන ව්‍යාපෘති කාර්යාලය හරහා අධීක්ෂණය කර තිබුණි.එම මුදල් නාස්තිකාර ලෙස වැය කර ඇති බවට ‍චෝදනා එල්ලවු හෙයින් ලෝක පාපන්දු සම්මේලනය මැදිහත්ව ඒ ගැන සොයා බැලීමට තීරණය කර තිබේ.ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා ඇතුළු පිරිසක්ද එක්ව සිටි මේ නිරීක්ෂණ චාරිකාවට ගාල්ල, මුලතිව්, කොළඹ සිටිලීග්, කළුතර, හා බැද්දගාන ආදී ප්‍රදේශවල පාපන්දු පිටි ඉදිරි දිනවලදී පරික්ෂා කිරීමට නියමිතය.සුනාමි ආධාර මුදල් වසර 2006 සිට මෙරටට වරින්වර ලබාදී ඇති අතර සියලු ව්‍යාපෘති පිළිබඳ ක්‍රීඩා අමාත්‍යාංශයද වෙනම පරික්ෂණයක් ආරම්භ කොට ඇත‍.එම ආධාර මුදල්වලින් අක්‍රමිකතාවක් සිදු නොවු බවත් නඟා ඇති සියලු චෝදනා පදනම් විරහිත බවත් හිටපු සභාපති රියර් අද්මිරාල් සරත් වීරසේකර මහතා ඉදිරිපත්කර තිබෙන වාර්තාවකින් දැක්වේ.එම ඒක පුද්ගල වාර්තාව පිළිබඳ විශේෂ සාකච්ඡාවක් අද දින ක්‍රීඩා අමාත්‍යාංශයේදී පැවැත්වෙන බව වාර්තා වේ.මේ වාර්තාව හේතුවෙන් ක්‍රීඩා පනතේ වගන්ති උල්ලංඝනයවී ඇත්දැයි සොයාබලා ඉදිරි පියවර ගැනීම සාකච්ඡාවේ අරමුණවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=s1306103</link>
    <topic>ප්‍රංශ ටෙනිස් ශූරතාව සෙරීනාට</topic>
    <author/>
    <content>වසර 11කට පසුව දෙවැනි වරට ප්‍රංශ විවෘත ටෙනිස් තරගාවලියේ කාන්තා ඉසව්ව ජය ගැනීමට අමෙරිකාවේ සුපිරි ක්‍රීඩිකා සෙරීනා විලියම්ස් සමත්වූවාය.රුසියාවේ මරියා ෂරපෝවා සමග පැවැති අවසන් මහා තරගයෙන් සෙරීනා ජයගත්තේ ලකුණු 6-4ක් සහ 6-4ක් ලෙසය. 31හැවිරිදි සෙරීනා දිනූ 16වැනි ග්‍රෑන්ඩ් ස්ලෑම් ටෙනිස් ශූරතාව මෙය විය.එමෙන්ම ප්‍රංශ ටෙනිස් කිරුළ දිනූ වයස්ගතම ක්‍රීඩිකාව ද ඇය වන්නීය. අනුශූරතාව දිනූ ෂරපෝවා සෙරීනා හමුවේ එක දිගටම පරාජය වූ 10වැනි අවස්ථාව මෙය වේ. මීට පෙර අවසන් වරට ඇය සෙරීනා පරාජයට පත්කර තිබුණේ 2004වසරේ දිය.ඒ වනවිට ෂරපෝවා 17හැවිරිදි වියේ පසුවීම විශේෂ සිදුවීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=s1306104</link>
    <topic>ඔස්ට්‍රේලියානු පිල එංගලන්තයට පරදී</topic>
    <author/>
    <content>අයි.සී‍.සී‍.චැම්පියන් කුසලාන ක්‍රිකට් තරගාවලියේ 'ඒ'කාණ්ඩය යටතේ ඔස්ට්‍රේලියාව සමග පෙරේදා පැවැති තරගයෙන් ලකුණු 48ක ජයක් වාර්තා කිරීමට එංගලන්තය සමත්විය.පළමුව පන්දුවට පහරදුන් එංගලන්තය ඉයන් බෙල් රැස් කළ ලකුණු 91 හේතුවෙන් ඕවර 50 අවසානයේ කඩුලු 6කට ලකුණු 269ක් රැස් කළේය. නායක ඇලිස්ටෙයාර් කුක් සමග ඉනිම ආරම්භ කළ බෙල් පළමු කඩුල්ලට ලකුණු 57ක සම්බන්ධතාවක් ගොඩ නැගීය.කුක් ලැබූ ලකුණු සංඛ්‍යාව 30කි. අනතුරුව ජොනතන් ට්‍රොට් සමග එක්ව දෙවැනි කඩුල්ලට වාර්තා කළ ලකුණු සංඛ්‍යාව 111කි. බෙල්ට අනගි සහයක් ලබාදුන් ට්‍රොට් ලකුණු 43ක් ලබා ගත්තේය. ලකුණු 213කට කඩුලු 6ක් බිඳ වැටුණු මොහො‍තේ රවී බෝපරා (නොදැවී ලකුණු 46) සහ ටිම් බ්‍රෙස්නන් (නොදැවී ලකුණු 19) එක්ව එංගලන්ත ඉනිම ගොඩ නගමින් 7වැනි කඩුල්ලට ලකුණු 56ක නොබිඳුණු සම්බන්ධතාවක් ගොඩ නැගීම විශේෂ සිදුවීමකි.ලකුණු 270ක ඉලක්කය හඹාගිය ඔස්ට්‍රේලියාවට ඕවර 50 අවසානයේ ලබා ගත හැකිවූයේ කඩුලු 9කට ලකුණු 221ක් පමණි. ඉනිමේ වැඩිම ලකුණු සංඛ්‍යාව වාර්තා වූයේ වැඩ බලන නායක‍ ජෝර්ජ් බේලිගේ පිත්තෙන්ය. ඔහු ලකුණු 55ක් ලබා ගත්තේය.පන්දු යවන ක්‍රීඩක ජේම්ස් ෆෝක්නර් අවසන් මොහොතේ නොදැවි ලකුණු 54ක් වාර්තා කිරීමට සමත්විය.ඔස්ට්‍රේලියානු ඉනිමට වැඩිම හානිය ගෙනදුන්නේ ජේම්ස් ඇන්ඩර්සන්ය. ඔහු කඩුලු 3ක් දවාලූ අතර බ්‍රෙස්නන් කඩුලු 2ක් බිඳ දැමුවේය.එංගලන්තය – 269/6 (ඕවර 50) ඉයන් බෙල් 91, රවී බෝපරා නොදැවී 46, ජොනතන් ට්‍රොට් 43, ඇලිස්ටෙයාර් කුක් 30 ( ක්ලින්ට් මැකේ 38/2, ජේම්ස් ෆෝක්නර් 48/2)ඔස්ට්‍රේලියාව – 221/9 (ඕවර 50) ජෝර්ජ් බේලි 55, ජේම්ස් ෆොක්නර් නොදැවී 54, පිල් හියුස් 30 ( ජේම්ස් ඇන්ඩර්සන් 30/3, ටිම් බ්‍රෙස්නන් 45/2).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=s1306105</link>
    <topic>අන්තර් පාසල් ලීග් රගර් තරගාවලියේතීරණාත්මක සාකච්ඡාව හෙට</topic>
    <author>ෆවුස් මොහොමඩ්</author>
    <content>මේ වනවිට තාවකාලිකව කල්දමා ඇති අන්තර් පාසල් අවුරුදු 20න් පහළ ලීග් රගර් තරගාවලියේ ඉතිරි තරගවටය පැවැත්වීම සම්බන්ධව තීරණාත්මක සාකච්ඡාවක් හෙට (11) පස්වරුවේ ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ. පාසල් රගර් සංගම‍යේ හා තරග තීරකවරුන්ගේ සංගමයේ නියෝජිතයන් සමග ශ්‍රි ලංකා රගර් සංගමයේ සභාපති අසංග සෙනෙවිරත්න මහතා මේ සාකච්ඡාවට එක්වීමට නියමිතය.මේ තරගාවලිය කල් දැමීමට පාසල් රගර් සංගමයට සිදුවූයේ තීරකවරුන්ට ලබා‍දෙන ආරක්ෂාව ප්‍රමාණවත් නොවන බව කියමින් තරග තීරකවරුන්ගේ සංගමය එම තරගාවලිය වර්ජනය කිරීම හේතුවෙනි. තරග තීරකවරුන් එම තීරණයට එළැඹියේ සාන්ත ජෝශප් හා ධර්මරාජ විදුහල් අතර පසුගියදා පැවැති තරගයෙන් පසුව එහි තරග තීරකවරයා ලෙස කටයුතු කළ චරිත් කෝදාගොඩ මහතාට සහ ඔහුගේ සහායක ප්‍රදීප් ඉන්දික මහතාට යම්කිසි පිරිසක් පහරදුන්නේ යැයි කියන සිදුවීමක් හේතුවෙනි.නැවත තරගාවලියට එක්වීමට තරග තීරකවරුන් විසින් පාසල් රගර් සංගමයට කොන්දේසි කීපයක් ඉදිරිපත් කර තිබූ අතර ඒ සම්බන්ධව පාසල් රගර් සංගමය එකඟතාව පළ නොකිරීමෙන් දෙපාර්ශවය අතර උණුසුම්කාරී වාතාවරණයක් නිර්මාණය වී තිබිණි. කෙසේවෙතත් එම සිදුවීම සම්බන්ධව පරික්ෂණයක් පැවැත්වූ පාසල් රගර් සංගමය අදාල විදුහල් කණ්ඩායම්වල රගර් ක්‍රීඩාව භාර ආචාර්යවරුන්ට මාස 6ක කාලයක් රගර් ක්‍රීඩාවට අදාල සියලු කටයුතු තහනම් කිරීමට කටයුතු කළේය. එහෙත් එම දඬුවම ප්‍රමාණවත් නොවන බව තරග තීරකවරුන්ගේ අදහස විය.තරග තීරකවරුන්ගේ සංගමයේ සභාපතිගේ අස්සනින් යුතුව පාසල් රගර් සංගමයට යැවූ ලිපියට අනුව සාන්ත ‍ජෝශප්, ධර්මරාජ හා ඉසිපතන යන විදුහල් කණ්ඩායම් සහභාගිවන තරග ප්‍රේක්ෂකයන්ගෙන් හා මවුපියන්ගෙන් තොරව පැවැත්වීමට යෝජනා කර තිබිණි. එමෙන්ම සාන්ත ජෝශප් හා ධර්මරාජ විදුහල්වල රගර් ක්‍රීඩාව භාර ආචාර්යවරුන්ට වසරක කාලයක් රගර් ක්‍රීඩාවට අදාල සියලු කටයුතු තහනම් කිරීමට හා ධර්මරාජ විදුහලේ රගර් පුහුණුකරු රදික හෙට්ටිආරච්චි මහතාට වසරක කාලයක් රගර් ක්‍රීඩාවට අදාල සියලු කටයුතු තහනම් කිරීමට ද ඔවුන් පාසල් රගර් සංගමයට යෝජනා කර තිබිණි.එහෙත් සාන්ත ‍ජෝශප්, ධර්මරාජ හා ඉසිපතන යන විදුහල් කණ්ඩායම් සහභාගිවන තරග ප්‍රේක්ෂකයන්ගෙන් හා මවුපියන්ගෙන් තොරව පැවැත්වීමෙන් අදාල කණ්ඩායම් සමග තරග වදින සෙසු කණ්ඩායම්වලට අසාධාරණයක් සිදුවන බැවින් එම යෝජනාව පාසල් රගර් සංගමය ප්‍රතික්ෂේප කළේය. මේ සම්බන්ධව පාසල් රගර් සංගමය හා තරගාවලියේ 'ඒ'කාණ්ඩයට ඇතුලත් කණ්ඩායම්වල ක්‍රීඩාව භාර ආචාර්යවරුන් අතර පසුගිය සතියේ පැවැති සාකච්ඡාවේදිද එම යෝජනාව දැඩි ලෙස විවේචනයට ලක්විය.මේ සම්බන්ධව 'දිනමිණ' කළ විමසුමකදි පාසල් රගර් සංගමයේ සභාපති රංජිත් චන්ද්‍රසේකර මහතා පැවැසුවේ පාසල් රගර් සංගමයට නීති පැනවිමට තරග තීරකවරුන්ට නොහැකි බවය.'එයාලගේ සේවය අපි ලබාගන්නේ මුදල් ගෙවලයි. තරග හා තරගාවලිය සම්බන්ධව අවසන් තීරණය ගන්නේ අපි. ක්‍රීඩාවට අදාල නීතිරීති අනුවයි අවශ්‍ය දඬුවම් අපි තීරණය කරන්නේ. ඒක එයාලට තීරණය කරන්න බෑ. ඒ වගේම එයාලට අවශ්‍ය විදිහට නරඹන්නන්ගෙන් තොරව තරග පවත්වන්න අපට බෑ. තරගවලට ආරක්ෂාව දීම අදාල සත්කාරක විදුහලේ වගකීමක්.ඒ බව අපි විදුහල්පතිවරුන් දැනුම්වත් කර තිබෙනවා. අවශ්‍ය ආරක්ෂාව ඔවුන් ලබා දෙනවා. ඕනෑම තරගයකට පොලිස් ආරක්ෂාව ලබා දෙනවා. මේක හදිසි පහරදිමක්. මෙවැනි අවස්ථාවලට මුහුණ දෙන්න තරග තීරකවරුන්ට සිදුවෙනවා.තරගයක් විනිශ්වය කිරීම තරමක අවදානම් සහිතයි. ඒක ඔවුන් නොදන්නවා නොවෙයි.' චන්ද්‍රසේකර මහතා සඳහන් කළේය.කෙසේවෙතත් ‍මේ මතභේදය සම්බන්ධව තරග තීරකවරුන් එකඟතා‍වයකට නොපැමිණිය‍හොත් පාසල් ලීග් තරගාවලියේ ඉතිරි තරග අවලංගු කොට ‍මේ වනවිට ප්‍රසාද ලකුණු සටහනේ පෙරමුණේ සිටින කණ්ඩායම්වලට ශූරතා පිරිනැමීමට සිදුවනු ඇතැයි ද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=s1306106</link>
    <topic>සා.අන්තෝනි විදුහලට ජය</topic>
    <author/>
    <content>අන්තර් පාසල් අවුරුදු 15න් පහළ ක්‍රිකට් තරගාවලියේ සහභාගීවු පළමු තරගයෙන් කිංස්වුඩ් විදුහල පරදා කඩුලු 6ක විශිෂ්ට ජයක් වාර්තා කිරීමට කටුගස්තොට සාන්ත අන්තෝනි විදුහල සමත්විය.අන්තෝනි විදුහල් පිටියේ පසුගියදා පැවැති තරගයේ පළමුව පන්දු කිංස්වුඩ් විදුහල ඕවර 27කදී සියල්ලන් දැවී ලබාගත හැකිවුයේ ලකුණු 70ක් පමණි. අන්තෝනි විදුහල කඩුලු 4ක් පමණක් දැවී ඕවර 22කදී ජයග්‍රහණය වාර්තා කිරීමට සමත්වු අතර නායක අල්ෆර් අස්වර් නොදැවී ලකුණු 36ක් රැස්කළේය.විශිෂ්ට පන්දු යැවීමක නිතරවු අන්තෝනි විදුහලේ ලියෝන් ස්ටෝරර් කඩුලු ත්‍රිත්වයක් දවාගැනීම විශේෂ සිදුවීමක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>10</day>
    </date>
    <link>http://www.dinamina.lk/2013/06/10/_art.asp?fn=f1306101</link>
    <topic>අවුරුදු 400ක සිහිනය යථාර්ථයක් වුණා</topic>
    <author>සාකච්ඡා කළේ චන්දන ජයවීර ඡායාරූප රංජිත් අසංක</author>
    <content>1656 - 1796 අතරතුර කාලයේ ලංකාවේ මුහුදුබඩ පළාත් යටත් කරගෙන සිටි ලන්දේසීන් නියෝජනය කළ ඕලන්දය වර්තමානයේ හැඳින්වෙන්නේ නෙදර්ලන්තය ලෙසය. බටහිර ජාතීන් ලංකාව සම්බන්ධයෙන් නඟන මානව හිමිකම් චෝදනා නෙදර්ලන්තය නඟන්නේ නැත. ලංකාවේ දියුණුවට ඔවුන්ගෙන් ලබාගත හැකි දායකත්වය හා අතීත සබඳතාව ගැන නෙදර්ලන්තයේ ශ්‍රී ලංකා තානාපති බුද්ධි කීර්ති අතාවුද දැක්වූ අදහස් මෙසේය.* නෙදර්ලන්තය එහෙම නැත්නම් පැරැණි ඕලන්දය, මෙයට වසර 400කට පෙර ලංකාවේ මුහුදුබඩ පළාත් යටත් කරගන්නා විට දෙරටේ ආර්ථික තත්ත්වය පැවතියේ කවර මට්ටමකද?1656 දී ලන්දේසීන් අපේ රට යටත් කර ගන්නාවිට ජීවන තත්ත්වය අතින් ඔවුන් අපිට වඩා ඉදිරියෙන් හිටියයි කියලා කියන්න බැහැ. සාපේක්ෂව රටවල් දෙකම තිබුණේ එකම මට්ටමක.ඔවුන් ඉදිරියට ගියේ කාර්මික විප්ලවයෙන් පස්සෙයි. ඒකට ඒ රටවල ඇති වුණ මහා පරිමාණ කර්මාන්ත උදව් වුණා. ඔවුන් ඒ සඳහා අවශ්‍ය අමුද්‍රව්‍යය සපයා ගත්තෙ අපි වාගේ යටත් විජිතයන්ගෙන්.ලන්දේසීන් මෙහෙ රබර් වගාව ආරම්භ කරන්නෙම ඔවුන්ගේ කර්මාන්තයට දකුණු අමෙරිකාවෙන් ලැබුණ සැපයුම ප්‍රමාණවත් නොවුණ නිසයි.අපේ කලාපේ අනෙක් රටවලට අවශ්‍යය රබර් ඇට බෝ කර බෙදා හැරියේ ලංකාවෙන්. තවමත් ලෝකයටම හොඳම කුරුඳු දෙන්නෙ අපි. ලංකාවේ කුරුඳු වගා කරන්න මුල පිරුවෙ ඕලන්දක්කාරයෝ.* අද ලංකාව ආසියාවේ නාවික කේන්ද්‍රස්ථානය බවට පත් කරන්න කතා කරන විට සමහරු එය අවඥාවෙන් බැහැර කරනවා. එහෙත් 17 වෙනි සියවස තරම් ඈතකදී ලන්දේසීන් අපේ භූමි පිහිටීමේ වැදගත්කම දැනගෙන ඉඳලා තිබෙනවා නේද?ලන්දේසීන්ට නාවික කටයුතු ගැන හොඳ දැනුමක් තිබුණා. ඒකට හේතුව මෙයට වසර 400කට කලින් ඕලන්දයේ භූමි ප්‍රමාණයෙන් තුනෙන් එකක් මුහුද යට පිහිටා තිබීමයි. උතුරු මුහුදේ සිට අප්‍රිකාව හරහා ඔවුන් ආසියාවේ ලංකාව, ඉන්දියාව, චීනය ඉන්දුනීසියාව වගේ රටවලට නැව් 5000කින් ආවා. ඒක සම්පූර්ණයෙන්ම වෙ‍ෙළඳ වුවමනාව මත සිදු වුණ දෙයක්.ඕලන්ද ජාතිකයෝ හොඳ වෙළෙන්දෝ. ඔවුන් කළේ අපෙන් අරන් අනිත් රටට විකුණන එකයි. එහෙන් ගෙනත් අපිට විකුණන එකයි. ළඟ ළඟ තිබුණත් ඒ රටවල් අතර වෙළෙඳාමක් තිබුණේ නැහැ.ඒක කළේ උතුරු මුහුදෙන් ආ ඕලන්දක්කාරයෝ එහෙම නැත්නම් අරාබි වෙළෙන්දෝ. තනි තනි ව්‍යාපාරිකයන් ඇවිත් වෙළෙඳාම් කිරීමේදී ඇතිවන ගැටලු මඟහරවා ගන්න ඔවුන් , පෙරදිග ඉන්දීය වෙළෙඳ සමාගම (වී.ඕ.සී) හැදුවා. එහි ආරම්භක කොටස්වල ලාභාංශය සියයට තුන්දාහයි.ඒ කාලේ ඔවුන්ගේ තානාපති සටහන්වල ඉතිහාසඥයන්ගේ ලේඛනවල ලංකාව ආසියාවේ නාවික හා වෙළෙඳ මධ්‍යස්ථානය කිරීමේ අදහස් තිබෙනවා. පිහිටීම අනුව බැලුවම ඒකට අවශ්‍ය හොඳම සුදුසුකම තියෙන්නේ ලංකාවට. ඒත් මේ රජය බලයට එනතුරු කිසිම රජයක් මේ වාසිය ගත්තේ නැහැ. කළේ විදේශ රටවල තෝතැන්නක් බවට මේ රට පත් කරන එක විතරයි.* නෙදර්ලන්තය ඇම්ස්ටර්ඩෑම් ගුවන් තොටුපළ යුරෝපයේ වෙ‍ෙළඳ භාණ්ඩ මෙහෙයුම් මධ්‍යස්ථානයක් කළ අයුරින් මත්තල ආසියාවේ ගුවන් කේන්ද්‍රය කළ නොහැකිද?පුළුවන්. ලංකාව පිහිටීම අනුව ආසියාවේ කේන්ද්‍රය වුණා වගේ නෙදර්ලන්තය යුරෝපයට පිවිසුම් මඟක්. ආසියාවේ වෙළෙඳ භාණ්ඩ යුරෝපයට යන්නෙ ඇම්ස්ටර්ඩෑම්, රොටර්ඩෑම් කියන තොටුපළ වලින්.ඉන්පස්සෙ එතැනින් බෙල්ජියමට, ජර්මනියට, ප්‍රංශයට භාණ්ඩ යන්නෙ නෙදර්ලන්තයෙන්. ඒ රටේ හොඳ අධිවේගී මාර්ග පද්ධතියක් ඇති වෙන්නත් හේතුව ඒකයි.ඔවුන්ට විකල්ප ගුවන් තොටුපළක් හදන්න අවුරුදු දහයක් ගියා. නමුත් මේ ආණ්ඩුව අවුරුදු දෙකකින් හැදුවා. අනාගතය සැලසුම් කිරීම අතින් මේ ජනාධිපතිතුමාට තරම් දීර්ඝ කාලීන දැක්මක් වෙන කිසිම නායකයකුට තිබිලා නැහැ කියලා මම කියන්නේ ඒකයි.* ආසියාවේ කේන්ද්‍රයේ පිහිටිමේ තිබීමේ වාසිය තිබිය දීත් නිදහස ලබා වසර 65 ක් ගතව තිබියදී ලංකාවට බලවත් නිෂ්පාදන ආර්ථිකයක් සහිත රටක් බවට පත් නොවීමේහේතුව හැටියට ඔබ දකින්නේ කුමක්ද?1926දී ආසියාවෙ මුලින්ම ගුවන් විදුලි සේවයක් ඇති කළේ අපේ රටේ. මුලින්ම ගොල්ෆ් ගැහුවෙත් අපි. ටෙලිවිෂනය, සෙලියුලර් ෆෝන් දකුණු ආසියාවේ මුලින්ම භාවිතා කළේ ලාංකිකයෝ, වෙ‍ළෙදපොළට මොකක් හරි නිෂ්පාදනයක් ආවොත් එයට මුලින්ම හැඩගැහෙන දකුණු ආසියානු ජාතියත් අපි.නමුත් අපිට කවදාවත් ලෝකෙට දෙයක් මාකට් කිරීමේ මානසිකත්වයක් තිබිලා නැහැ. ලංකාව ආසියාවේ කේන්ද්‍රය කරනවයි කියන දෙයින් අදහස් වෙන්න අන්තර්ජාතික වෙ‍ෙළඳ‍ෙපාළ කේන්ද්‍ර කරගෙන අපේ නිෂ්පාදන ඉදිරිපත් කිරීමයි.* සංවර්ධන ව්‍යාපෘති විදිහට හම්බන්තොට වරාය වැනි ව්‍යාපෘති ඇති වුවත් ඒ සඳහා යොදන පිරිවැයට සාපේක්ෂව ලැබෙන ප්‍රතිලාභය අඩුයි කියන මතය ගැන ඔබේ අදහස කුමක් ද?ඕනෑම ව්‍යාපාරිකයෙක් අලුතින් වෙළෙඳාමක් ආරම්භ කර එය පටන් ගත් දවසෙ ඉඳන් ලාභ ලබන්න කල්පනා කරන්නේ නැහැ. වර්ධනය වෙන්න කාලයක් ලබා දෙනවා. ව්‍යාපෘතියේ ස්වභාවය අනුව කාලය වෙනස්.ව්‍යාපෘතියකට වියදම් ඇස්තමේන්තුවක් හදන විට ඒ සඳහාත් මුදල් වෙන්කළ යුතුයි. පළමුවෙනියට එන සංචාරකයගෙන් අය කරන තීරු ගාස්තුවෙන් වරාය හදන්න ගිය මුදල පියවන්න කියලයි විපක්ෂය කියන්නේ. එහෙම සංවර්ධන ව්‍යාපෘති ඇති කරන ක්‍රමයක් ලෝකේ කොහෙවත් නැහැ. ගුවන් යානයක්, නැවක් අලුත් තොටුපළකට ගේන්න වසර දෙක තුනක් සැලසුම් කළ යුතුයි.* සංචාරක කර්මාන්තය මත අපේ රට ඉහළ බලාපොරොත්තු තබා තිබෙන බව පෙනෙනවා. එයට ඔබගේ දායකත්වය ලබා දෙන්නේ කෙසේද?නෙදර්ලන්තයේ ජනගහනය මිලියන 16යි. නමුත් ඔවුන් පසු ගිය වසරේ විදේශ රටවලට මිලියන 39 වාරයක් ගමන් කර තිබෙනවා. එයින් මිලියන 6ක් දුර ගමනාන්ත වෙත කළ සංචාරයන්. අපේ ඉලක්කය ඔවුන්ගෙන් ලක්ෂයක් ලංකාවට ගෙන්වා ගැනීමයි. දැන් එන්නේ 30,000යි.දෙරට අතර සෘජු ගුවන් සේවයක් තිබුණොත් ඒක වැඩි කළ හැකියි. ඊළඟ දේ එරට සිටින සංචාරක නියෝජිතයන්ට ලංකාව ගැන කියා දීම එහේ නියෝජිතයන් 3000ක් ඉන්නවා. අපි ඔවුන්ට ලංකාව ගැන කියල දෙන්න පාඨමාලාවක් සකස් කර තිබෙනවා. ඊට අමතරව ලංකාවට සංචාරකයන් එවන නියෝ්ජිත ආයතනවල සේවය අගය කරන්න සම්මාන දීමේ ක්‍රමයක් ඇති කර තිබෙනවා. ඊට අමතරව එරට මාධ්‍යවේදීන් අපේ රටට ගෙන්වා ඔවුන්ට සත්‍ය තත්ත්වය හා ස්වභාවික සෞන්දර්ය ගැන අවබෝධයක් ලබා දෙනවා.* යුද්ධය අවසන් කිරීමෙන් පසු නිරන්තරයෙන්ම ශ්‍රී ලංකාවට විරුද්ධව මානව හිමිකම් චෝදනා එල්ලවනවා. මෙයට ඔබේ ප්‍රතිචාරය කුමක්ද?මෑත ඉතිහාසයේ ලෝකෙ කිසිම රටක් ත්‍රස්තවාදය මුළුමනින්ම නැති කරලා නැහැ. අමෙරිකාවේත් බ්‍රිතාන්‍යයේත් තවමත් බෝම්බ පුපුරනවා. ඒගොල්ලෝ ත්‍රස්තවාදයට විරුද්ධව සටන් කරන්නේ නැතැයි කියලා මම කියන්නේ නැහැ. නමුත් මහින්ද රාජපක්ෂ ජනාධිපතිතුමා ඇරෙන්න කිසිම නායකයෙක්ට ත්‍රස්තවාදය බිංදුවට බස්සන්න බැරි වුණා.අනිත් එක එල්.ටී.ටී.ඊ.යට ගුවන්යානා, නැව්, කාලතුවක්කු මරාගෙන මැරෙන සෙබළු හිටියා. ඒ වගේ යුද්ධයක් කොහෙවත් කෙරුණේ නැහැ. අපි ඒ යුද්ධය දිනුවා. අපිට මානව හිමිකම් චෝදනා කරන බටහිර රටවල් කාර්මික විප්ලව අවධියේදී නරක විදිහට කම්කරුවන්ගෙ ශ්‍රමය සූරා කාලා බොයිලර් රූම්වල තියාගෙන වැඩ අරන් ඔවුන් අපෙන් ‘ක්ලීන් ක්ලෝත්’ ඉල්ලනවා. අපේ රටවල කවදාවත් ඒ විදිහට වැඩ ගත්තේ නැහැ. අනිත් පැත්තෙන් ලෝකේ වැඩියෙන්ම මානව හිමිකම් කඩකරන්නේ බටහිර රටවල්. අපි මේ විත්තිය සාධක සහිතව පෙන්වා දිය යුතුයි.* නෙදර්ලන්තයේ ජීවත් වන ලාංකිකයන් අතරින් අති බහුතරය අයත් වන්නේ දෙමළ ඩයස් පෝරාවට. මේ තත්ත්වය දෙරට අතර සබඳතාවන්ට බලපාන්නේ කොහොමද?දෙමළ ඩයස්පෝරාව මුළුමනින්ම සමජානීය නැහැ. එය ආකාර තුනකින් සමන්විතයි. කොටින්ට විරුද්ධ ඩයස් පෝරාව,කොටින්ගේ ක්‍රියාකාරකම් නිසා විදේශ ගතවීමට අවස්ථාව ලැබුණු එහෙත් ඔවුන්ට විරුද්ධ ඩයස් පෝරාව හා උග්‍ර කොටි හිතවාදීන් ඒ කොටස් තුනයි. දෙවෙනි කොටස ඔවුන්ට විරුද්ධවූවන් හිතවාදි බවක් තිබෙනවා.මේ සියලු දෙනාම යුරෝපයට ගියේ ආර්ථික වුවමනාවන් මතයි. නමුත් ඔවුන් ඒ සඳහා පෙන්නුවෙ දේශපාලන අවශ්‍යතාවක්. මේ අය ඒ රටවලට ගියේ අන්ත විදිහට සූරා කෑමට ලක්වී. ඒ සඳහා තමන් ළඟ තිබෙන හැම සතේම ඒකට වියදම් කළා.එක්කෙනෙක්වත් නිකන් ගිය අය නැහැ. ඒ ගොල්ලන්ට යුරෝපයේ පුරවැසිභාවය ලබා ගන්න කිවයුතු දේවල් කොටි පන්ති දාලා ඉගැන්නුවා. දේශපාලන සරණාගතයන්ට එහෙන් නොමිලේ කෑම, බීම, ඉඳුම් හිටුම් ලබා දෙනවා. මේක හරියට ඔවුන්ට ස්වීප් එකක් ලැබුණ වගේ වැඩක්.දැන් තත්ත්වය වෙනස්. එල්.ටී.ටී.ඊ.ය නැති නිසා ඩයස්පෝරාවේ නායකයන්ට කප්පම් ලැබෙන එකත් නැතිව ගිහින් තිබෙනවා.ඒ නිසා ඔවුන් නැවතවරක් යුරෝපයේ සිට ඝොීෂාවක් ඇති කරන්න උත්සාහ කරනවා. නමුත් දෙමළ ඩයස්පෝරාවේ බහුතරයේ සහය දැන් කොටි හිතවාදීන්ට ලැබෙන්නේ නැහැ. විරෝධතාවන්ට ඔවුන් මිනිස්සු ගෙන්වා ගන්නේ පිටරටවලින්.නෙදර්ලන්තයේ ලාංකිකයන් විසි දෙදහසකට ආසන් පිරිසක් ඉන්නවා. එයින් 95%ක්ම ද්‍රවිඩයන්. නමුත් ඔවුන්ට විරෝධතාවකට පහළොවක්වත් එකතු කර ගන්න බැරිව ගිහින් තිබෙනවා. ළඟදි ඔවුන්ගේ විරෝධතාවක් තිබුණා. එයට සහභාගී වුණේ දෙන්නයි. අවුරුදු දෙකකට කළින් තිබුණ විරෝධතාවට ඔවුන් පිටරටින් විස්සක් පමණ ගෙනවිත් තිබුණා. එතැන නෙදර්ලන්තයේ පදිංචි ද්‍රවිඩයන් හිටියේ හතර දෙනයි. මේ බව සනාථ කරන්න මට ඔබට සාක්ෂි පෙන්විය හැකියි. දැන් මේ ආකාරයට කොටින්ට පක්ෂ පිරිස එන්න එන්නම අඩුවේගෙන යනවා.* නෙදර්ලන්තයේ කොටි හිතවාදීන්ගේ ක්‍රියාකාරකම් අවම වෙන්න බලපෑ කරුණ කුමක්ද?ප්‍රධාන වශයෙන්ම යුද්ධය අවසන්වීම. දැන් ලංකාවෙ සාමකාමී වාතාවරණයක් තිබෙන බව ඔවුන් පිළිගන්නවා. යුද්ධය නිමාවීමත් එක්ක දේශපාලන සරණාගත ලේබලය යටතේ එරටට එන්න තිබුණ දොර දැන් වැහිලා. පුරවැසිභාවය ලබාදීම නවතා තිබෙනවා. පසුගිය වසරේ නොයෙකුත් ක්‍රමවලින් නෙදර්ලන්තයට ආ දෙසියකට ආසන්න ශ්‍රී ලාංකික ද්‍රවිඩයන් පිරිසක් නැවත පිටුවහල් කළා.යුරෝපයේ සිදුවන ක්‍රෙඩිට් කාඩ් වංචාවන්ට, විනිමය වංචාවන්ට, මිනිස් ජාවාරම්වලට හා මත්ද්‍රව්‍ය ප්‍රවාහනය පිටුපස එල්.ටී.ටී.ඊ. ඉන්න බව දැන් යුරෝපයේ රාජ්‍යයන්ට ඒත්තු ගොස් තිබෙනවා. මේ නිසා ඒ රටවලින් ඔවුන්ට ලැබුණු අනුකම්පාව ක්‍රම ක්‍රමයෙන් මේ වන විට නැතිව ගොස් තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n1306111</link>
    <topic>ඉන්දියාව එදා ශ්‍රී ලංකා රජයෙන් විමසූ ප්‍රශ්නය අද ජනතාවට භාර යි</topic>
    <author>ධනුෂ්ක ගොකුඹුර</author>
    <content>දහතුන් වැනි ආණ්ඩු ක්‍රම ව්‍යවස්ථා සංශෝධනය මඟින් මෙරට පරිපාලන ව්‍යුහය සම්පූර්ණයෙන්ම වෙනස් කෙරුණේ මහජනතාවගේ කැමැත්තකින් හෝ ජනමත විමසුමකින් තොරව බව ජනාධිපති ලේකම් ලලිත් විරතුංග මහතා පැවසීය.එදා ක්‍රියාත්මක කෙරුණු වඩමාරච්චි මෙහෙයුම නතර කරන ලෙස ඉන්දීය මහකොමසාරිස්වරයා එවකට ශ්‍රි ලංකා ජනාධිපතිවරයාට පවසා ඇති බව කී වීරතුංග මහතා රට ආක්‍රමණය කරනවාද 13 සංශෝධනය ක්‍රියාත්මක කරනවාද කියන තරමටම මේ බලපෑම සිදු වූ බව ප්‍රකාශ කළේය.පළාත් සභාවෙන් මොනතරම් සේවයක් වනවාද යන්න තීන්දු කිරීම ජනතාවට භාර දෙන බව පැවසූ ඒ මහතා එදා යම් යම් පුද්ගලයන් අත පැවැති රහස් අද කථා බහට ලක් වෙමින් තිබෙන බව පැවසීය.එදා තමන් උප දිසාපතිවරයකුව සිටියදී ජනතාවට ඉඩම් කැබැල්ලක් දීමට තමාට බලය තිබුණු නමුත් පළාත් සභාවත් දිස්ත්‍රික් ලේකම්වරයාත් අතර ඉඩම් බලතල පැවැතීම නිසා අද ඉඩමක් නොමැති පුද්ගලයකුට ඉඩමක හිමිකම ලැබීමට විසි තිස් තැනක රස්තියාදු වීමට සිදුව ඇති බව කීවේය.ජනාධිපති ලේකම් ලලිත් වීරතුංග මහතා මෙසේ ප්‍රකාශ කළේ මහින්ද චින්තන වැඩපිළිවෙළ යටතේ ඉඩම් ප්‍රතිසංස්කරණ කොමිෂන් සභාවේ රන් බිම ඔප්පු ප්‍රදානයට ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (10) පැවැති උත්සවයකට එක්වෙමිනි.අපි දෙන්නම බස්නාහිර පළාත් සභාවේ ජීවත් වෙනවා, එහෙත් පළාත් සභාවෙන් තමන්ට වැඩක් වුණා දැයි පාර්ලිමේන්තුවේ හිටපු මහලේකම්වරයා තමාගෙන් විමසුවා. මටත් හිතුණා ඒ වෙලාවේ පළාත් සභාව තිබුණත් නැතත් මම මෙහි ජීවත් වෙනවා නේද කියලා යැයි වීරතුංග මහතා කීවේය.මේ සමහර කන්තෝරුවලින් ජනතාවට කිසිම වැඩක් නැහැ, ඒවා වහලා දාන්න ඕනේ කියලා ජනාධිපතිතුමා කියනවා. එතුමා එඩිතර නායකයෙක්. අපි රාජ්‍ය සේවකයන් ලෙස තීන්දුවක් ගන්න බයයි. නමුත් ජනාධිපතිතුමා කියන්නේ ජනතාවට සේවයක් නැති ආයතන පලක් නැති බව යැයි ද වීරතුංග මහතා වැඩිදුරටත් ප්‍රකාශ කළේය.ජනාධිපති මහින්ද රාජපක්ෂ මහතා සහ නියෝජ්‍ය ඇමැති විනයාගමූර්ති මුරලිදරන්, පාර්ලිමේන්තු මන්ත්‍රී ඒ. එච්‍. එම්. අස්වර්, ඉඩම් ප්‍රතිසංස්කරණ කොමිෂන් සභාවේ සභාපති නිමල්. ජී. පුංචිහේවා, විධායක අධ්‍යක්ෂ හරිගුප්තා රෝහණධීර මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n1306112</link>
    <topic>අමෙරිකාවේ FBI ආයතනය දුරකථන-අන්තර්ජාල කතා හොරෙන් අරන්</topic>
    <author/>
    <content>එක්සත් ජනපද රජයේ ජාතික ආරක්ෂක ඒජන්සිය හා එෆ්.බී.අයි. ආයතනය මඟින් අමෙරිකානු පුරවැසියන්ගේ දුරකථන හා අන්තර්ජාල සාකච්ඡා පිළිබඳ වාර්තා හොර රහසේ රැස් කිරීමේ ක්‍රියාවලීන් දෙකක් පවත්වාගෙන යාම අනාවරණය වීමෙන් අමෙරිකානුවන් අතර මහත් කැළඹීමක් හටගෙන ඇතැයි පැවසේ.අධි රහස්‍ය අධිකරණ නියෝගයක් යටතේ ලත් බලය අනුව අමෙරිකානු ජාතික ආරක්ෂක ඒජන්සිය මඟින් අමෙරිකාවේ විශාලතම දුරකතන සේවා සමාගමක් වන වෙරිසෝන් සමාගමෙන් සිය දුරකතන ග්‍රාහකයින්ගේ ඇමතුම් සම්බන්ධයෙන් තොරතුරු ලබාදෙන ලෙස කළ ඉල්ලීමක් අනාවරණය වීමෙන් අමෙරිකානුවන් මෙසේ කැලඹීමට පත්ව තිබේ.ඉකුත් බදාදා බ්‍රිතාන්‍යයේ ගාඩියන් පුවත්පත මඟින් මුලින්ම මෙම රහස්‍ය ක්‍රියාවලිය අනාවරණ්‍ය කිරීමෙන් පසු එය අමෙරිකානුවන්ගේ පෞද්ගලිකත්වයට අනිසි බලපෑමක් එල්ල කරන්නක් ලෙස සැලකී ඇත.විදේශ බුද්ධි අංශ සේවා විමර්ශන අධිකරණය ලෙස හැඳින්වෙන රහස් අධිකරණයක් මඟින් නිකුත් කළ නියෝගයකට අනුව මෙසේ අමෙරිකානුවන්ගේ දුරකතන සංවාද වාර්තා ලබාගන්නා බව ගාඩියන් පුවත්පත හෙළිදරව් කළ අතර පසුව ඉකුත් බ්‍රහස්පතින්දා එම පුවත්පත හා වොෂින්ටන් පෝස්ට් පුවත්පතෙන් අමෙරිකානු ජාතික ආරක්ෂක ඒජන්සිය හා එෆ්.බී.අයි. ආයතනය එක්ව සිදු කරන තවත් එවැනි වැඩසටහනක් ගැන අනාවරණය කර ඇත. ඒ අනුව අමෙරිකාවේ සියලුම අන්තර්ජාල සමාගම්වල ශ්‍රව්‍ය දෘශ්‍ය තොරතුරු, ඊමේල්, ඡායාරූප හා වෙනත් ලේඛන ආදිය විමර්ශනයට ලක් කෙරෙන බව එම පුවත්පත් වාර්තා කර ඇත.තවද ඉහත සඳහන් මුල් වැඩසටහන යටතේ ඇමතුම් දෙන්නා හා ලබන්නා යන දෙපාර්ශයටම සම්බන්ධ ඇමතුම් විස්තර, ස්ථාන හා ඇමතුමේ කාලසීමාව ආදී සියළු විස්තර ජුලි මස 19න් අවසන් වන තෙමසක කාලයකට අදාළව ලබා දිය යුතු බවට වෙරිසෝන් සමාගමට නියෝග කෙරී ඇත.වෙනත් දුරකතන සේවා සමාගම්වලට ද එම නියෝගය ලබාදී ඇත්ද යන්න පැහැදිලි වී නැත. ජාතික ආරක්ෂක ඒජන්සියේ මේ ක්‍රියාවලිය අදාළ සමාගම විසින්ද රහසක් ලෙස තබාගෙන ඇති අතර මෙය මුළුමනින්ම අමෙරිකානුවන්ගේ පෞද්ගලිකත්වය හා මූලික අයිතිවාසිකම් උල්ලංඝණය කරන්නක් බව බොහෝ දෙනෙකු ප්‍රකාශ කර තිබේ.මේ ව්‍යාපෘතිය දුරකතන වලට හොරෙන් සවන්දීමක් නොවන බවත් කිසිදු ඒජන්ත වරයකු සංවාදවලට සවන් නොදෙන බවත් පවසන එම ඒජන්සියේ ප්‍රධානී ජේම්ස් ක්ලැපර් සිදු කරන්නේ දත්ත එක්කොට විශ්ලේෂණය කිරීමක් පමණක් බව කියා තිබේ.ක්ලැපර් පවසන්නේ වෙරිසෝන් නම් දුරකතන සේවා සමාගමට දුරකතන සංවාද වාර්තා සපයන ලෙසට නිකුත් කෙරුණු රහස් අධිකරණ නියෝගය පදනම් කරගනිමින් එම වැඩපිළිවෙළ ගාඩියන් පුවත්පතේ ලිපියක් මඟින් සාකච්ඡා කර තිබීම නොමඟ යවන සුළු ක්‍රියාවක් බවය.අමෙරිකානු ජනාධිපති බැරැක් ඔබාමාද මේ ක්‍රියාදාමයන් සාධාරණීකරණය කරමින් ත්‍රස්ත ප්‍රහාරයන් පිළිබඳව එක්සත් ජනපද බලධාරීන්ට හෝඩුවාවන් සැපයෙන සැකකටයුතු ක්‍රියාදාමයන් අනාවරණය කරගැනීම මින් අදහස් කෙරෙන බව කියා තිබේ.එහෙත් දේශීය වශයෙන් පමණක් නොව විදේශීය වශයෙන්ද මෙවන් ක්‍රියාදාමයක් පැවැත්වෙන බව සෙනේට් සභිකයන් දෙදෙනකු පවසා ඇතැයි ලන්ඩන් ටෙලිග්‍රාෆ් පුවත් සේවය ප්‍රකාශ කර තිබේ.බුෂ් පරිපාලනය යටතේ ද සිදු වූ මේ රහස්‍ය ක්‍රියාවලිය වත්මන් ජනාධිපති බැරැක් ඔබාමා යටතේද සිදුවීම අමෙරිකානු පුරවැසියන්ගේ පෞද්ගලිකත්වය මුළුමනින්ම කෙලෙසන්නක් බව වි‍ශ්ලේෂකයන්ගේ මතය වී තිබේ. ‍‍.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n1306113</link>
    <topic>ඉඩම් නොමැති 3500කට ජනපති අතින් රන් බිම් ඔප්පු</topic>
    <author>ධනුෂ්ක ගොකුඹුර</author>
    <content>මහින්ද චින්තන ප්‍රතිපත්ති ප්‍රකාශය අනුව සෑම අයකුටම තමන්ගේ කියා ඉඩමක් ලබා දීමේ වැඩපිළිවෙළ යටතේ 3500 දෙනකුට රන් බිම ඔප්පු ප්‍රදානය ජනාධිපති මහින්ද රාජපක්ෂ මහතාගේ අතින් අරලියගහ මන්දිරයේදී ඊයේ (10) සිදුකෙරිණි. වසර ගණනාවක් තිස්සේ දුටු සිහිනය සැබෑ කරමින් තමන්ගේම කියා ඉඩමක පිරිසුදු ඔප්පුවක හිමිකම රට පුරා වෙසෙන පවුල් 3500කට මෙ‍වර හිමි වුණේ රන් බිම ඔප්පු ප්‍රදානයේ 12 වැනි පියවර ලෙසය.ඉඩම් ප්‍රතිසංස්කරණ කොමිෂන් සභාවේ මෙහෙයවීම මත ඔප්පු ප්‍රදානය සිදු කෙරුණු අතර 2005 වසරේ ඇරැඹි මේ වැඩපිළිවෙළ යටතේ මේ වන විට ප්‍රදානය කර ඇති ඔප්පු සංඛ්‍යාව 50000 ඉක්මවයි. ඉඩමක හිමිකම නොමැති සෑම අයකුටම ඉඩම් ලබා දීම සඳහා ඉඩම් කැබලි ලක්ෂයක් ජනතාවට බෙදා දීමට අදහස් කරන බව මහින්ද චින්තන ප්‍රතිපත්තිය මඟින් 2005 වසරේ ජනතාවට ප්‍රතිඥා දෙන ලදී.මේ ඉඩම් අවශ්‍ය නම් විකුණා දැමීමට හෝ බැංකුවකට උගස් තබා ණය මුදලක් ලබා ගැනීමට හෝ කිසිදු බාධාවක් නොමැති නමුත් කිසි‍විටෙක ඒවා විකුණා නොදමන්න යැයි ජනාධිපති මහින්ද රාජපක්ෂ මහතා මෙහිදී ඉල්ලා සිටියේය. දිගු කලක පටන් දුටු සිහිනයක් සැබෑ කරමින් ලැබුණු ඉඩම් සංවර්ධනය කර නිවසට ඇවැසි දේ වගා කර ගැනීම මෙන්ම ඒවා දූදරුවන්ට උරුම කර දීම සියලු ඔප්පුලාභීන්ගේ යුතුකම හා වගකීම බවත් ජනාධිපතිවරයා ප්‍රකාශ කළේය.නියෝජ්‍ය ඇමැති විනයාගමූර්ති මුරලිදරන්, පාර්ලිමේන්තු මන්ත්‍රී ඒ. එච්‍. එම්. අස්වර්, ජනාධිපති ලේකම් ලලිත් වීරතුංග, ඉඩම් ප්‍රතිසංස්කරණ කොමිෂන් සභාවේ සභාපති නිමල්. ජී. පුංචිහේවා, විධායක අධ්‍යක්ෂ හරිගුප්තා රෝහණධීර මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n1306114</link>
    <topic>මියගිය ධීවරයන් ගණන 42 දක්වා ඉහළට</topic>
    <author>උදුලා පීරිස්</author>
    <content>අයහපත් කාලගුණ තත්ත්වය හේතුවෙන් මිය ගිය ධීවරයින් සංඛ්‍යාව ඊයේ (10) වන විට 42 දක්වා ඉහළ ගොස් ඇතැයි ආපදා කළමනාකරණ මධ්‍යස්ථානය පවසයි.මීට අමතරව තුවාලවූවන් 29 දෙනෙකු වන බවද ඔවුන්ගෙන් ඇතැම් අය තවමත් රෝහල්ගත කර ඇතැයිද එම මධ්‍යස්ථානය කියයි.අතුරුදහන් වූ ධීවරයින් 30ක් වන බවද ඊයේ සවස් වන විටත් ඇතැම් ධීවරයින්ගේ මළ සිරුරු වෙරළට ගොඩගසමින් තිබූ බවද එම මළ සිරුරු සංඛ්‍යාව තවදුරටත් ඉහළ යා හැකි බවද එම මධ්‍යස්ථානයේ මාධ්‍ය අධ්‍යක්ෂ සරත්ලාල් මහතා දිනමිණට කීය.සුළි කුණාටුවෙන් නිවාස 107ක් සම්පූර්ණයෙන්ම හානියට පත්ව ඇති බවත් අර්ධ හානි වූ නිවාස 2288ක් වන බවද කියන ඒ මහතා අවතැන් කඳවුරු 04ක පවුල් 24කට අයත් 107 දෙනෙකු තාවකාලිකව රඳවා ඇතැයිද කියයි.විපතට පත්ව කඳවුරුගතව සිටින්නන් සඳහා දිස්ත්‍රික් ලේකම්වරු හරහා අවශ්‍ය ආහාරපාන ඇතුළු පහසුකම් සැපයීම අඛණ්ඩව සිදු කෙරෙන බවද ‍සරත්ලාල් මහතා කියා සිටියේය.අතුරුදහන් වූවන්ගේ මළ සිරුරු සොයා ගැනීම සඳහා ආරක්ෂක අංශ විශේෂ සෝදිසි මෙහෙයුම් දියත් කර ඇත.මිය ගිය අයගේ අවසන් කටයුතු සඳහා රු. 15000 /- ක දීමනාවක් ලබාදීමට ආපදා කළමනාකරණ මධ්‍යස්ථානය දිස්ත්‍රික් ලේකම්වරුන් වෙත උපදෙස් ලබාදී ඇති අතර ඊට අමතරව ධීවර අමාත්‍යාංශය හරහා රුපියල් ලක්ෂයක වන්දි මුදලක් දීමටද රජය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061121</link>
    <topic>එජාපය දිනෙන් දිනදියවෙමින් යන පක්ෂයක්</topic>
    <author>අසේල කුරුළුවංශ හාඉන්දික පොල්කොටුව</author>
    <content>එජාපය දිනෙන් දින දියවෙමින් යන බව අස්ගිරි පාර්ශ්වයේ මහනායක අතිපූජ්‍ය උඩුගම ශ්‍රී බුද්ධරක්ඛිත මහනාහිමියෝ පැවසූහ.නායකත්වය පක්ෂයේ සෙසු අය සමඟ එකතුවී වැඩ නොකිරීම මෙම තත්ත්වයට හේතුව බවද උන්වහන්සේ කීහ. එජාප නාවලපිටිය සංවිධායක මයන්ත දිසානායක මහතා ඊයේ (10) අස්ගිරි මහනාහිමියන් බැහැ දැක ආශිර්වාද ලබාගත් අවස්ථාවේ උන්වහන්සේ මේ බව ප්‍රකාශ කළහ.පක්ෂය පිළිබඳ බොහෝ පිරිස් කලකිරී සිටින බවත් තනිමතයට වැඩ කරන්නට යෑමෙන් පක්ෂ නායකත්වයට සහාය දක්වන පිරිස අඩුවී ඇති බවත් මහනාහිමියෝ කීහ. රටේ දියුණුවට වඩා තමන්ගේ දියුණුවට කැපවන දේශපාලනඥයන් පක්ෂ දෙකේම සිටින බවත් ඔවුන් සිදුකරන මහජන සේවයක් නොමැති බවත් උන්වහන්සේ අවධාරණය කළහ.මෙම අවස්ථාවේ පක්ෂ භේදයන් අමතක කැර සැවොම එකතුවී ක්‍රියා නොකළ හොත් එහි වාසිය අත්වන්නේ විරුද්ධවාදීන්ට බවද මහනාහිමියෝ කීහ. රටේ පොදු වැඩවලදී එජාප ශ්‍රී.ල.නි.ප. කියා බෙදී වෙන්ව ක්‍රියා නොකළ යුතු බවද මහනාහිමියෝ පැවසූහ. දිවංගත ගාමිණී දිසානායක මහතා රටට සුවිශේෂි සේවයක් කළ කෘතහස්ත දේශපාලනඥයකු බවද මෙහිදී මහනාහිමියෝ කීහ.ශ්‍රී දළදා සමිඳුන් වැඳ පුදා ගැනීමෙන් අනතුරුව මයන්ත දිසානායක මහතා මල්වතු පාර්ශ්වයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල, රාමඤ්ඤ මහ නිකායේ මහනායක අතිපූජ්‍ය නාපානේ පේමසිරි නාහිමිවරුද බැහැ දැක ආශිර්වාද ලබාගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061122</link>
    <topic>පාසල් යා යුතු වයස16 දක්වා දීර්ඝ කෙරේ</topic>
    <author>සුභාෂිණී සේනානායක</author>
    <content>පාසල් යා යුතු වයස් සීමාව අවුරුදු 16 දක්වා දීර්ඝ කිරීමට අධ්‍යාපන අමාත්‍යාංශය පියවර ‍ගෙන තිබේ.මේ සඳහා අධ්‍යාපන ඇමැති බන්දුල ගුණවර්ධන මහතා ඇමැති මණ්ඩලයෙන් සිදුකරන ලද ඉල්ලීමට අමාත්‍ය මණ්ඩල අනුමැතිය හිමි වී ඇත.ඒ අනුව මෙතෙක් පාසල් යා යුතු අවම වයස් සීමාව ලෙස තිබු වයස් සීමාව අවුරුදු 16 දක්වා දීර්ඝ කර ඇති අතර නව වන ශ්‍රේණිය දක්වා අනිවාර්යෙන් දරුවන්ට අධ්‍යාපනය ලබා දිය යුතු බවට අධ්‍යාපන අමාත්‍යාංශය තීරණය කර තිබේ.අවුරුදු පහේ සිට අවුරුදු 16 දක්වා වූ දරුවන් අනිවාර්යෙන්ම පාසල් යැවිය යුතු අතර ඉදිරියේදී 11වන ශ්‍රේණිය දක්වා දරුවන් අනිවාර්යෙන්ම පාසල් යැවීම සඳහා නව නීති ගෙන ඒමට අධ්‍යාපන අමාත්‍යාංශය පියවර ගනු ඇත.අවුරුදු 15ත් 16ත් වයස් මට්ටම් නියෝජනය කරන දරුවන් 6975552ක් සිටින අතර මෙම දරුවන්ට අධ්‍යාපනය ලබා දීමෙන් යහපත් අනාගතයක් උරුම කර දී‍ම මෙහි අරමුණ බව පැවසූ ඇමැති බන්දුල ගුණවර්ධන මහතා මෙම වැඩපිළිවෙල නියාමනය කිරීමට ජාතික පාසල්, පළාත් පාසල් මට්ටමේ නිළධාරීන් ඇතුළු වගකිව යුතු පිරිසක් යොමු කරන බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061123</link>
    <topic>13 ගැන සාකච්ඡා කිරීමට හෙළ උරුමයේ නායකයෝ ජනපති හමුවෙති</topic>
    <author/>
    <content>දහතුන් වන ආණ්ඩුක්‍රම ව්‍යවස්ථා සංශෝධනය පිළිබඳ සාකච්ඡා කිරීමට ජාතික හෙළ උරුමයේ නායකයෝ ඊයේ (10) පස්වරුවේ අරලියගහ මන්දිරයේදී ජනාධිපති මහින්ද රාජපක්ෂ මහතා හමුවූහ.තුරු පළාත් සභාව පිහිටුවීමට පෙර ව්‍යවස්ථාවට අත්‍යාවශ්‍යයෙන් සිදු කළ යුතු සංශෝධන ලෙස ජාතික හෙළ උරුමය ඉදිරිපත් කර ඇති කරුණු පහ පිළිබඳ මෙහිදී සාකච්ඡාවට බඳුන් වූහ.ඊට ප්‍රතිචාර දක්වමින් ජනාධිපතිතුමා පැවසුවේ එම කරුණු පහෙන් දෙකක් දැනටමත් අමාත්‍ය මණ්ඩලයට ඉදිරිපත් කර ඇති අතර ඉතිරි කරුණු තුන පාර්ලිමේන්තු තේරීම් කාරක සභාවට කඩිනමින් යොමු කරන බවයි.එමෙන්ම එම ව්‍යවස්ථා සංශෝධනය පිළිබඳ පාර්ලිමේන්තුවේ ඡන්දය විමසන අවස්ථාවේදී ආණ්ඩු පක්ෂයේ මන්ත්‍රීවරුන්ට හෘද සාක්ෂියට එකඟව කටයුතු කිරීමට අවස්ථාව සලසන බවද ජනාධිපතිතුමා මෙහිදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061124</link>
    <topic>කෝටිපති ව්‍යාපාරිකයාගේ ඝාතනය: වාස් ගුණවර්ධන අත්අඩංගුවට</topic>
    <author>චන්ද්‍රිකා පෙරේරා, පණ්ඩුක සමරසේකර</author>
    <content>බම්බලපිටියේ කෝටිපති ව්‍යාපාරිකයාගේ ඝාතනය සම්බන්ධයෙන් පරීක්ෂණ පැවැත්වූ රහස් පොලිසිය මගින් ඊයේ (10) රාත්‍රී නියෝජ්‍ය පොලිස්පති වාස් ගුණවර්ධන මහතා අත්අඩංගුවට ගෙන ඇත.කෝටිපති ව්‍යාපාරික මොහොමඩ් සියාම් මහතාව මැයි මස 22 වැනිදා රාත්‍රී පැහැරගෙන ගොස් හිසට වෙඩිතබා දොම්පේ ප්‍රදේශයේ පාළු ඉඩමක මළසිරුර දමා තිබියදී පොලිසිය එය සොයාගැනීමෙන් පසු පරීක්‍ෂණ ආරම්භ කෙරිණි.මේ මිනිස් ඝාතනය සම්බන්ධයෙන් පසුගිය 6 වැනිදා නියෝජ්‍ය පොලිස්පති වාස් ගුණවර්ධන මහතාගේ පෞද්ගලික ආරක්‍ෂකයින් ලෙස සිටි උප පොලිස් පරීක්‍ෂකවරයකු ඇතුළුව පොලිසියේ සිව්දෙනකු රහස් පොලිසිය මගින් අත්අඩංගුවට ගත් අතර වාස් ගුණවර්ධන මහතාගෙන් ප්‍රශ්න කිරීමද සිදු කෙරිණි.පසුව වාස් ගුණවර්ධන මහතා සමුළුවකට සහභාගිවීම සඳහා විදේශ ගත වීමෙන් මෙරට පැමිණි පසු ඊයේ රාත්‍රී රහස් පොලිසිය ඒ මහතාව අත්අඩංගුවට ගත් බව එහි ප්‍රකාශකයකු දිනමිණට කීය.මියගිය මොහොමඩ් සියාම් මහතාගේ හවුල්කාර තවත් කෝටිපති ව්‍යාපාරිකයකුගේ රුපියල් ලක්‍ෂ 30ක කොන්ත්‍රාත්තුවක් මත මෙම ඝාතනය සිදුකළ බවට අනාවරණය වී ඇති අතර, එම කොන්ත්‍රාත්තුව දුන් ව්‍යාපාරිකයා සහ තවත් සැකකරුවකු මේවනවිට රහස් පොලිස් අත්අඩංගුවේ පසුවෙති. පොරොන්දු වූ කොන්ත්‍රාත් මුදලින් රුපියල් ලක්‍ෂ පහක මුදලක් ඝාතකයින් විසින් මේවනවිට ලබාගෙන ඇති බවත් වාර්තාවේ.රහස් පොලිසියේ නියෝජ්‍ය පොලිස්පති රවි සෙනෙවිරත්න මහතාගේ උපදෙස් පරිදි එහි අධ්‍යක්‍ෂ ජ්‍යෙෂ්ඨ පොලිස් අධිකාරී ගාමිණී මතුරට මහතාගේ මෙහෙයවීමෙන් පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n1306115</link>
    <topic>පො‍සොන් පෝදා සේල චෛත්‍යය අසල අටපිරිකර 2320ක පූජාවක්</topic>
    <author>තෙන්නකෝන් කුලසේකර</author>
    <content>මිහිඳු මහරහතන් වහන්සේ ලක් බිමට සම්බුදු දහම වැඩම කර වසර දෙදහස් තුන්සිය විස්සක් (2320) ලබන මේ පොසොන් පුන් පොහොයට සමගාමීව මේ මස 23 දින ඓතිහාසික මිහින්තලා පුද බිමේ පිහිටි 'සේල' චෛත්‍යය මළුවේ දී ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් අටපිරිකර දෙදහස් තුන්සිය විස්සක් පූජා කෙරේ.මිහින්තලා රාජමහා විහාරාධිපති වලවාහැංගුනවැවේ ධම්මරතන නාහිමිපාණන් වහන්සේගේ අනුශාසනා මත මේ අටපිරිකර පුජාව සිදු කරන අතර මේ මස 23 දින ජනාධිපතිතුමා අතින් සේල චෛත්‍යයේ කොත ද නිරාවරණය කෙරේ. සේල චෛත්‍යයේ කොතට පැලඳවීම සඳහා ජනාධිපතිතුමාගේ උපදෙස් මත බුරුම රාජ්‍යයෙන් චූඩා මාණික්‍යයක් වැඩම කර මේ දිනවල සේල චෛත්‍යය මළුවේ තැන්පත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n1306116</link>
    <topic>අනුරපුරේ දන්සල් ඉහළ ප්‍රමිතියකට</topic>
    <author>අමිල ප්‍රභාත් වනසිංහ</author>
    <content>පොසොන් සමයේ අනුරාධපුරයට පැමිණෙන බැතිමතුන් වෙනුවෙන් ඉදිවෙන බත් සහ බීම දන්සැල්වල ආහාර ගුණාත්මකභාවය හා සුරක්ෂිතතාවය ආරක්ෂා කෙරෙන විශේෂ වැඩපිළිවෙළක් ක්‍රියාත්මක කෙරේ.පුදබිම් අවට සියලු දන්සැල් ලියාපදිංචි කෙරෙන අතර එහිදී අනුරාධපුර ප්‍රාදේශීය සෞඛ්‍ය සේවා කාර්යාලය මගින් දන්සල් පැවැත්විය යුතු ආකාරය පිළිබඳ ඇතුළත් දැනුවත් කිරීමේ පත්‍රිකාවක් ලබා දේ. ඒ අනුව නිසි අයුරින් පවත්වාගෙන නොයන දන්සල් ඉවත් කිරීම ඇතුළු නීත්‍යානුකූල පියවර ගනු ලැබේ.අනුරාධපුර නගර සීමාවේ ඉදිකෙරෙන දන්සල් අනුරාධපුර මහ නගර සභාවේත් ඉන් පිටත ඉදිවෙන දන්සල් අදාළ බල ප්‍රදේශයේ ප්‍රාදේශීය ලේකම් කාර්යාලවලත් ලියාපදිංචි කළ යුතුව ඇත.එසේම බැතිමතුන්ට අවශ්‍ය නිසි පහසුකම් සැපයීම සඳහා බීමට සුදුසු ජල පහසුකම් සැපයීම පොදු ජල මූලාශ්‍රවල දැන්වීම් පුවරු මඟින් දැනුවත් කරලීමටද පියවර ගෙන ඇතැයි අනුරාධපුර ප්‍රාදේශීය සෞඛ්‍ය සේවා කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n1306117</link>
    <topic>මුහුද රළු වීමෙන් ජීවිත අහිමිවූවන් ගැන කඩිනම් වාර්තාවක් ජනපති ඉල්ලයි</topic>
    <author>ධනුෂ්ක ගොඩකුඹුර</author>
    <content>නොබෝදා මෝසම් වර්ෂාව නිසා සිදු වූ පුද්ගල මරණ, තුවාල හා අතුරුදන්වීම් පිළිබඳ සොයා බැලීමට කඩිනමින් කමිටුවක් පත් කරන්නැයි ජනාධිපති මහින්ද රාජපක්‍ෂ මහතා ජනාධිපති ලේකම් ලලිත් වීරතුංග මහතාට උපදෙස් දී ඇත.ධීවර මරණ සිදුවීමට බලපෑ හේතු හා ආරක්‍ෂාකාරී ක්‍රියාමාර්ග සලසා ගත හැකි වන පරිදි අයහපත් කාලගුණික තත්ත්වයන් පිළිබඳ විපතට පත් වූ ජනතාව දැනුවත්ව නොසිටියේ මන්දැයි සොයා බැලීම කමිටුවේ කාර්යභාරය වේ.අදාළ වාර්තාව අප්‍රමාදව තමා වෙත යොමු කරන්නැයි ද ජනාධිපතිතුමා නියම කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n1306118</link>
    <topic>ප්‍රෝටමින් හිඟයක් නෑ හෘද සැත්කම් දිගටම</topic>
    <author>සන්ධ්‍යා කරුණාරත්න</author>
    <content>ප්‍රෝටමින් (Protamin) නමැති නික්ෂේපණය අවශ්‍ය තරම් වෛද්‍ය සැපයීම් අංශයේ පවතින නිසා කොළඹ ජාතික රෝහලේ හෘද සැත්කම් අඛණ්ඩව සිදු කළ හැකි බව සෞඛ්‍ය අමාත්‍යාංශය පවසයි.මේ නික්ෂේපණය හිඟකම හේතුවෙන් ඊයේ (10) සිට රෝහලේ හෘද සැත්කම් නතර වන බවට ඇතැම් මාධ්‍ය මඟින් ප්‍රචාරය කර තිබිණ. ඒ පිළිබඳ සොයා බැලූ සෞඛ්‍ය ඇමැති මෛත්‍රීපාල සිරිසේන මහතාට දැන ගැනීමට ලැබී ඇත්තේ එම නික්ෂේපණය අවශ්‍ය තරම් වෛද්‍ය සැපයීම් අංශය සතුව පවතින බව ය.ජාතික රෝහලේ හෘද රෝග අංශයේ මේ නික්ෂේපණය නොමැති බවට හෝ ඒවා තොග අවසන් වෙමින් පවතින බවට කිසිදු දැනුම්දීමක් මෙතෙක් වෛද්‍ය සැපයුම් අංශයට ඉදිරිපත් කර නොමැති බවත් එනිසා රෝහලේ හෘද සැත්කම් නතර කිරීමට කිසිදු හේතුවක් නොමැති බවත් වෛද්‍ය සැපයීම් අංශයේ අධ්‍යක්ෂ වෛද්‍ය කමල් ජයසිංහ මහතා සෞඛ්‍ය ඇමැතිවරයාට දැනුම් දී තිබේ.ප්‍රෝටමින් නමැති නික්ෂේපණය හෘද රෝගීන් සඳහා භාවිතා කරනුයේ කලාතුරකිනි.හෘද සැත්කම්වලදී රුධිරය කැටි ගැසීම සඳහා හෙපරින් නමැති එන්නත දුන් පසුව සැත්කම් අවසානයේදී ඇතැම් රෝගීන්ගේ රුධිරය කැටි ගැසීම ප්‍රමාද වේ.එවැනි අවස්ථාවකදී මේ නික්ෂේපණය භාවිතා කෙරේ.මේ නික්ෂේපණ හිඟයකින් තොරව අවශ්‍ය තරම් ප්‍රමාණයක් වෛද්‍ය සැපයීම් අංශය සතුව පවතින අතර අවශ්‍ය තරම් නික්ෂේපණ ජාතික රෝහලට ලබාදීමට පියවර ගෙන ඇති බවත් වෛද්‍ය සැපයීම් අංශය පවසයි.මෙවැනි ඖෂධයක් තම රෝහලේ හිඟ වෙමින් පවතින්නේ නම් ඒ පිළිබඳ වෛද්‍ය සැපයීම් අංශයට කලින් දැනුම් නොදීම සම්බන්ධයෙන් වහාම පරීක්ෂණයක් ආරම්භ කරන ලෙස ද සෞඛ්‍ය ඇමැතිවරයා අමාත්‍යාංශයේ වැඩ බලන ලේකම් කේ.ඒ.එස්. කීරගල මහතාට දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n1306119</link>
    <topic>ඉන්දරතන හිමියන්ගෙන් හිස් වූ ප්‍රා. සභා මන්ත්‍රී අසුනට සුනිල්</topic>
    <author/>
    <content>ගව ඝාතනය නතර කිරීම ඇතුළු ඉල්ලීම් කිහිපයක් ඉටුකරන මෙන් ඉල්ලා තම සිරුරට ගිනි තබාගෙන අපවත් වූ බෝවත්තේ ඉන්දරතන හිමියන්ගෙන් පුරප්පාඩු වූ පැල්මඩුල්ල ප්‍රාදේශීය සභා මන්ත්‍රීධුරය සඳහා සුනිල් ශාන්ත සේනානායක මහතා ඊයේ (10) දිවුරුම් දුන්නේය.ඊයේ (10) සබරගමුව පළාත් සභා සංකීර්ණයේදී පළාත් ඇමැති අතුල කුමාර රාහුබද්ධ මහතා ඉදිරියේ දිවුරුම් දුන් සුනිල් ශාන්ත සේනානායක මහතා 2011 වර්ෂයේ පැවති පළාත් පාලන මැතිවරණය සඳහා පැල්මඩුල්ල ප්‍රාදේශීය සභාවට එක්සත් ජනතා නිදහස් සන්ධානයෙන් ඉදිරිපත් විය.සුනිල් ශාන්ත සේනානායක මහතා වෘත්තියෙන් කෘෂිකර්ම නිෂ්පාදන සහකාර නිලධාරියෙකු වේ.මෙම අවස්ථාවට පැල්මඩුල්ල ප්‍රාදේශීය සභාවේ සභාපති ලක්ෂ්මන් ප්‍රේමරත්න, උප සභාපති ඩී.වී. උපාලි ඇතුළු ප්‍රාදේශීය සභාවේ මන්ත්‍රීවරුද පළාත් මාර්ග අමාත්‍යාංශයේ සම්බන්ධීකරණ ලේකම් මලික් රාහුබද්ධ යන මහත්වරුද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061110</link>
    <topic>මාදුරුඔය රක්ෂිතයේ ඓතිහාසික ගල්ලෙනක් නිධන් හොරුන්ගෙන් විනාශයි</topic>
    <author>දිගාමඩුල්ල සමුහ චන්දන ලියනආරච්ච්</author>
    <content>මාදුරුඔය රක්ෂිතයට අයත් ඕමුණගල කන්දේ ලෙනක පිහිටි දෙවන සියවට පමණ අයත් ලෙන් විහාරය අඩි හැටක පමණ ගැඹුරැති වළක් නිදන් හොරු හරා තිබෙන බව පුරාවිද්‍ය දෙපාර්තමේන්තුව පෙන්වා දෙයි. මාස ගණනාවක් තිසසේ මේ ස්ථානය නිදන් සොරුන් විසින් විනාශ කර තිබෙන බව ද පෙන්වා දී තිබේ‍.අම්පාර මහඔය සිට අරනගංවිල මාර්ගයේ කිලෝ මිටර් 5ක් පමණ දුර ගිය විට හමුවන ළඳු කැළැව ඔස්සේ කිලෝ මිටර් 7ක් පමණ ගිය විට මේ ගල් ලෙන හමු වන අතර එහි අවට පරිසරය පුරාවට පුරා විද්‍යා නටඹුන් දක්නට ලැබේ. කලක පටන් නිදන් සොරුන්ගේ ග්‍රහනයට නතුව තිබෙන මේ ස්ථානය කෙරහි වැඩි අවදානයක් යොමු නොවුයේ ත්‍රස්තවාදින් විසින් එවකට ඔවුන්ගේ ග්‍රහනයට නතු කරගෙන සිටි බැවිනි.කටාරම් කොටා ඇති මේ ලෙන අඩි 40ක් පමණ වන අතර එහි වට ප්‍රමාණයෙන් අඩි 50-60 පමන විශාලත්වයකින් යුතුව වළ හරා තිබේ. දැව කදන් යොදා වළට බැසිමට කටයුතු යොදා තිබෙන අතර මාස හයකට වැඩි කාලයක් තිස්සේ මේ විනාශය සිදු කර ඇති බවට සාධක පුරා විද්‍ය දෙපාර්තමේන්තුව පෙන්වා දෙයි.මේ ලෙනේ කොටා ඇති බ්‍රාහ්මිය අක්ෂර සමඟ නටුව සහිත නෙළුම් මලක් නෙලා තිබිම නිසා නිදන් සොරුන් විසින් හරා දමන්නට ඇති බවට පුරා විද්‍යා නිලධාරින් පෙන්වා දෙයි.සද්ධාතිස්ස රජ සමයෙදි මේ ලෙන් විහාරය ඉදි කර ඇති බවට සැකකරණ බවත් මේ ප්‍රදේශය පිළිබඳ මේ වන තෙක් කිසිදු ගවේශනයක් සිදු කර නොමැති බව නිලධාරින් පෙන්වා දෙයි.මෙහි ඇතැම් ලෙන්වල මැටියෙන් කළ බිත්ති දක්නට ලැබෙන අතර බිතුසිතුවම්ද දක්නට ලැබේ. කන්ද මුදනට වන්නට ඇති විශාල ලෙනේ බුදු කුටියක් නිරිමාර්ණය කර තිබේ.මේ ඉපැරණි ලෙන් විහාරය විනාශ කිරිම පිළිබඳ ජාතික උරුමයන් පිළිබඳ ඇමැති ජගත් බාලසුරිය මහතා , මේ ප්‍රදේශය කාලයක් තිස්සේ ත්‍රස්තවාදි කලබල හේතුවෙන් පුරා විද්‍යා ගවේශනයකට ලක් වුයේ නෑ. අපි දැනට නැඟෙනහිර පළාතේ ගවේශන කටයුතු ආරම්භ කරන්න අවශ්‍ය පියවර ගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061117</link>
    <topic>හෙරොයින් ළඟ තබා ගත් රැඳවියකු තවදුරටත් රිමාන්ඩ්</topic>
    <author>කොච්චිකඩේ විශේෂ</author>
    <content>හෙරොයින් ළඟ තබා ගැනීමේ චෝදනාවට වැරදිකරු වූ බන්ධනාගාරගත රැඳවියකුට එරෙහිව ගොනු කළ පැමිණිල්ල යළි ජුනි 17 වැනිදා කැඳවන ලෙස මීගමුව අතිරේක මහේස්ත්‍රාත් දුලානි එස්.වීරතුංග මහත්මිය ඊයේ (10) නියෝග කළාය.මෙලෙස චෝදනා ලැබ ඇත්තේ මීගමුව බන්ධනාගාරයේ රැඳවියකු වශයෙන් සිටින තලගොල්ල කලමුල්ල පදිංචිව සිටි කලමුල්ල වාසුගේ දොස් දිලක්ෂණ තාරක නැමැති පුද්ගලයෙකි.මීගමුව බන්ධනාගාරයේ නිලධාරීන් පසුගිය 6වැනිදා සිරිමැදිරි පරීක්ෂාවට ලක්කර ඇත. විශේෂ සිර මැදිරියක සිටි සැකකරු කලිසම් සාක්කුවේ තබාගෙන සිටි හෙරොයින් පැකට් 8ක් අසල සිරමැදිරියකට විසිකැර තිබේ.මෙම රැඳවියා රාගම පොලිසිය මඟින් මත්කුඩු ජාවාරම් සිද්ධියක් සම්බන්ධයෙන් අත්අඩංගුවට ගෙන අධිකරණයට ඉදිරිපත් කිරීමෙන් පසු මාස 3ක කාලයක සිට රක්ෂිත බන්ධනාගාර ගතව සිටින අයකු බව අනාවරණය වී ඇත.මීගමුව පොලිසියේ දූෂණ මර්දන අංශයේ පොලිස් සැරයන් (25697) රෝහණ මහතා සැකකරු, නඩු භාණ්ඩ සමඟ අධිකරණයට ඉදිරිපත් කැර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061111</link>
    <topic>දෙමළ ජනතාවගේ පූජනීය ස්ථාන සුරකිනවා මිස විනාශ කිරීමට ඉඩක් නෑ</topic>
    <author>රක්ෂණ ශ්‍රියන්ත</author>
    <content>මඩකළපුව දිස්ත්‍රික්කයේ පසුගිය දිනවල සිදු වූ කෝවිල් කැඩීමේ සිදුවීම්වලට ආරක්ෂක හමුදාවලට චෝදනා කරන ආකාරයේ පුවතක් පසුගියදා උදයන් පුවත්පතේ පළ කර තිබිණි. හින්දු සිද්ධස්ථානවලට පහර එල්ල කිරීම යුද හමුදාවේ අනුබල ඇතිව සිදු වන බවට දෙමළ ජාතික සන්ධානය ද්වේශ සහගත ලෙස කළ ප්‍රකාශයක් ද උදයන් පුවත්පත මේ ලිපියෙන් වාර්තා කර තිබිණි.මෙම පුවත පිළිබඳ දිනමිණ නැඟෙනහිර ආරක්ෂක සේනා ආඥාපති මේජර් ජනරාල් ලාල් පෙරේරා මහතාගෙන් විමසා බැලීය.දෙමළ ජනතාවගේ පූජනීය ස්ථාන ආරක්ෂා කරනවා විනා කිසිදු විට ඒවා කිසිවකුට විනාශ කරන්න ඉඩ නොතබන බවත්, පැවැති යුද සමයේ ද ඒවා ආරක්ෂා කළේ යුද හමුදාව බවත් ලාල් පෙරේරා මහතා පෙන්වා දෙයි.මේ වන විටත් හින්දු සිද්ධස්ථාන ආරක්ෂා කරමින් සමහර විනාශ වූ ඒවා නැවත පිහිටුවමින් ඒවායේ පැවැත්මට යුද හමුදාව ආධාර කරන බවත් ආඥාපතිවරයා වගකීමෙන් කියා සිටියේය.දෙමළ ජාතික සන්ධානය පවසන පරිදි හින්දු සිද්ධස්ථානවල පැවැත්මට යුද හමුදාව බාධා කරන්නේ කොහෙදීද? ඒවා විනාශ කර ඇත්නම් කොහෙදිද? මොනවාද යන්න සාක්ෂි සහිතව ඔප්පු කර පෙන්වන ලෙසද ආඥාපතිවරයා කියයි.හින්දු සිද්ධස්ථාන ගැන කතා කරන දෙමළ ජාතික සංවිධානය මේවායේ පැවැත්මට හෝ හින්දු සිද්ධස්ථාන රැක ගැනීමට කුමක් කළේද යන්නත් ලාල් පෙරේරා මහතා ප්‍රශ්න කර සිටි.මේ වන විට හින්දු සිද්ධස්ථානවලට ප්‍රහාර එල්ල කළ පිරිස් කවුරුන්ද යන්න හෙළිදරව් වී ඇති බවත්, ඒවා කළ පුද්ගලයන් අත්අඩංගුවට ගෙන ඇති බවත් කරුණු සහිතව ආඥාපතිවරයා පෙන්වා දුන්නේය.පසුගිය 13 නාඳුනන පිරිසක් මඩකළපුව වෙල්ලාවේලි පුල්ලියාර් කෝවිලේ පින්කැටය කඩා මුදල් සොරකම් කළ පුද්ගලයන් දෙදෙනකු පිළිබඳ ආරක්ෂක අංශ කළ විමර්ශනයක දී තොරතුරු හෙළිවී ඇත. මේ සොරකම ‍කළ සින්නවත්ත වෙල්ලාවෙලි ප්‍රදේශයේ පදිංචිකරුවකු අත්අඩංගුවට ගෙන ඇති අතර අනෙක් පුද්ගලයා ප්‍රදේශයෙන් පලාගොස් ඇති අතර ඔහු ද අත්අඩංගුවට ගැනීමට පොලිසිය පරීක්ෂණ පවත්වන බවද ආඥාපතිවරයා කීය.මෙසේ විවිධ පුද්ගලයන් කරන අලාභහානි හා සොරකම් යුද හමුදාව පිට පැටවීමට සමහර දෙමළ සංවිධාන මෙන්ම සමහර දෙමළ මාධ්‍ය ද්වේශ සහගතව උත්සහ කරන බවට තොරතුරු හෙළිවී ඇතැයිද ලාල් පෙරේරා මහතා පැවසීය.දෙමළ ජාතික සන්ධානයට මෙන්ම දෙමළ ඩයස්පෝරාවට කත් අදින ඇතමුන්ට අවශ්‍ය වී ඇත්තේ කුමන හෝ වරදක් හමුදාව පිට පටවා උතුරු නැඟෙනහිරින් හමුදාව එළවා ගැනීම බවද ආඥාපතිවරයා කියා සිටි.මේ වන විට උතුරු නැඟෙනහිර සියලු ආගම් අදහන ජාතීන් ඉතා සමගිව ජීවත්වන බවත් මෙය ඊනියා ඊළමට පාර කපන්නන්ට මහත් හිසරදයක් වී ඇති බවත් එබැවින් ජාතීන් අතර සාමය සංහිඳියාව නැති කිරීමට කුමන දෙයක් හෝ අල්ලාගෙන කටයුතු කිරීම උදයන් ඇතුළු දෙමළ ඩයස්පෝරාවට උදව් කරන්නන්ගේ උත්සහය වී ඇති බවත් ආඥාපතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061112</link>
    <topic>මලියදේව සිසුවාට ගුරුවරයා පහරදීමෙන් කනේ අභ්‍යන්තරයට බරපතළ හානි</topic>
    <author>කුරුණෑගල මධ්‍යම විශේෂ</author>
    <content>පාසල් භූ®මියේ කොට්ටම්බා ඇටවලින් යහළුවන් සමඟ සෙල්ලම් කරමින් සිටි 11 වසර සිසුවකුට පසුගියදා (06) එම විදුහලේ කෘෂිකර්ම ගුරුවරයා කනට පහරදීම නිසා කනේ අභ්‍යන්තරයට බරපතළ හානි සිදුව ඇතැයි කුරුණෑගල ශික්ෂණ රෝහලින් වාර්තාවෙයි.කුරුණෑගල මලියදේව පිරිමි විදුහලේ 11 වසර ඉගෙනුම ලබන ඩබ්.ඒ. ඩිලාන් අර්නස්ටෝ නැමැති සිසුවාට මෙසේ පහරදී ඇත.මෙම ගුරුවරයා මීට ඉහත සේවය කළ විදුහල්වලදී ද මේ අයුරින් සිසුන්ට පහර දෙන බවට පළත් අධ්‍යාපන අමාත්‍යාංශයට පැමිණිලි කොට ඇති බැව් කියති.රෝහල්ගතව සිටින සිසුවාගේ පියා ද එම විදුහලේ ආදි ශිෂ්‍යයෙකි. වෘත්තියෙන් ඔහු ද ගුරුවරයෙකි.ඔහු පවසා සිටියේ සිසුනට මේ අයුරින් පහරදීමට ගුරුවරුනට කිසිම අයිතියක් නැති බවය.කුරුණෑගල පොලිසිය පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061113</link>
    <topic>ඩෙංගු මදුරුවන් බෝ කළ 2173කට නඩු</topic>
    <author>සන්ධ්‍යා කරුණාරත්න</author>
    <content>ඩෙංගු මදුරුවන් බෝ කළ පුද්ගලයන් 2173 දෙනකුට නඩු පවරා රුපියල් එක් කෝටි දහඅට ලක්ෂ හැට පන්දහසක මුදලක් දඩ වශයෙන් අය කැර ගත් බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසයි.මදුරුවන් බෝ වන ස්ථාන තිබේදැයි කියා රට පුරා ස්ථාන 314,321 ක් පරීක්ෂා කළ බවත් ඉන් 9206 කට මදුරුවන් බෝ විය හැකි බවට නිවේදන නිකුත් කළ බවත් සංගමයේ උපලේ කම් සී.එස්. මුතුකුඩ මහතා ප්‍රකාශ ‍ෙකළේය.මේ නිවේදන නිකුත් කිරීමෙන් පසු උපදෙස් පැහැර හැරි 2173 දෙනකුට එරෙහිව නීතිමය ක්‍රියාමාර්ග ගත් බව ඒ මහතා කීය‍.රට පුරා ප්‍රදේශවලින් පසුගිය ගත වූ මාස පහ තුළදී ඩෙංගු රෝගීන් 14,091 ක් වාර්තා වී ඇත. පුද්ගලයන් 3620 ක් ලෙස වැඩිම රෝගීන් සංඛ්‍යාවක් කොළඹ දිස්ත්‍රික්කයෙන් වාර්තා වී ඇත.කුරුණෑගල දිස්ත්‍රික්කයෙන් රෝගීන් 1800 ක් ද, ගම්පහ දිස්ත්‍රික්කයෙන් රෝගීන් 1565 ක් ද ලෙස වාර්තා වී තිබේ.රට පුරා ඩෙංගු රෝගයට ගොදුරු වූ රෝගීන් විමර්ශනය කිරීමේදී බහුතරයක් රෝගීන් කොළඹ දිස්ත්‍රික්කයේ රාජකාරි කරන හෝ ඉගෙනුම ලබන අය බවට තහවුරු වී ඇතැයි ද මුතුකුඩ මහතා පැවැසුවේය.කොළඹ කේන්ද්‍ර කර ගනිමින් රට පුරා ඩෙංගු රෝගය ව්‍යාප්ත වන බව ද ඒ මහතා අවධාරණයෙන් ප්‍රකාශ ‍ෙකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061114</link>
    <topic>ධීවරයන් තිදෙනාගේ මළ සිරුරු නාවික හමුදාව මෝදරදී සොයා ගෙන</topic>
    <author>උතුරු කොළඹ සමූහ</author>
    <content>මොරටුවේ සිට මුහුදු ගොස් අනතුරට පත් බෝට්ටුවක සිටි ධීවරයින් තිදෙනකුගේ මළ සිරුරු කොළඹ මෝදරදී නාවික හමුදාව මඟින් සොයාගනී.මොරටුවේ පදිංචිකරුවන් වන 46 හැවිරිදි සුදත් රවීන්ද්‍ර පීරිස් 42 හැවිරිදි ටී.සෝමසිරි මිල්ටන් පීරිස් සහ 59 හැවිරිදි බී.එම්. සිල්ටන් පීරිස් බවට ඔවුන්ගේ ඥාතීන් හඳුනා ගෙන තිබේ.මේ පිළිබඳ මරණ පරීක්ෂණ උතුරු කොළඹ කොට්ඨාස අතිරේක නාගරික හදිසි මරණ පරීක්ෂක සිරිමල් පීරිස් මහතා පැවැත්වීය.මෝදර පොලිසියේ කොස්තාපල් චන්ද්‍රකුමාර (67774) මහතාගේ මෙහෙයවීම යටතේ මෙහිදී සාක්කි දුන් නාවික හමුදා නිලධාරී මනෝජ් ජානක ජයසේකර මහතා මෙසේ කීය.මුහුදු ගිය ධීවර බෝට්ටු කිහිපයක් අතුරුදහන් වී ඇති සිද්ධිය එදින මොරටුව නාවික කඳවුරෙන් මෝදරට දැනුම් දුන්නා. ඔවුන්ට සහන සැලසීමට කටයුතු කරන ලෙසත් එම පණිවුඩයේ සඳහන් වුණා. ඒ අනුව මේ පිළිබඳ තොරතුරු සෙවීම 9 වැනි දින පාන්දර 7.45ට පමණ ආරම්භ කළා. අප ගිය නාවික යාත්‍රාවේ ලුතිනන් සමරතුංග මහතා ඇතුළු 14 දෙනකු සිටියා.අනතුරට පත් බෝට්ටුවක් මුනින් අතට පෙරළී තිබුණ බව උදේ 9.15ට පමණ මෝදර දී දැක්කා.එහි කොනක දැලක් ගැට ගසා තිබුණා. මියගිය අයකුගේ මළ සිරුරක් එහි පැටලී තිබුණු බව දැක්කා. එම තැනැත්තාගේ මළ සිරුර අපි මුහුදෙන් යාත්‍රාවට ගත්තා. එවිට වේලාව උදේ 10.15ට පමණ ඇති.ඉන් පසු බෝට්ටුව ඇදීමට ගියා. එවිට තවත් මළ සිරුරු දෙකක් බෝට්ටුව යට හිරවී තිබී සොයා ගත්තා. මළ සිරුරු තුනම ගොඩබිමට ගෙනැවිත් පොලිසියට භාර දුන්නා. ගොඩබිම සිට එතැනට මුහුදු සැතැපුම් 10ක් පමණ ඇති.මියගිය සිල්ටන් පීරිස්ගේ පුතාවන 26 හැවිරිදි ඩී. ඉන්දික පීරිස් නම් අය සාක්කි දෙමින් මෙසේ කියා සිටියේය.මගේ පියා 7වැනිදා තවත් දෙදෙනකු සමඟ මොරටුවේ සිට මුහුදු ගියා. “සමීර පුතා” නමැති මෙම බෝට්ටුවේ සුදත් රවීන්ද්‍ර සහ සෝමසිරි මිල්ටන් යන අයද සිටියා. එදින තද සුළං සමඟ මුහුද කැළඹිලි ස්වභාවයෙන් තිබ්බා.පසුදින උදේ 4ට පමණ මම තාත්තාගේ ජංගම දුරකථනයට කතා කළා. එය නාද වූ නමුත් තාත්තා කතා කෙළේ නැහැ. මට සැක සිතුනා. ඉන්පසු මේ ගැන මොරටුව නාවික කඳවුරට දැනුම් දුන්නා. එතැනින් කොළඹට දැන්නුවා. මේ අයගේ මළ සිරුරු නාවික හමුදාව මඟින් සොයා ගෙන ඇති බව එදින දහවල් මගේ මිතුරකු වන නිශාන්ත මෝදර වැල්ලේ සිට දුරකථනයෙන් මට කිව්වා.මියගිය අයවළුන්ගේ ඥාතීන් වන මධුරංග පීරිස් සහ ජී.බී. සුනීතා අපෝන්සු යන අයවළුන්ද සාක්කි දුන්හ.මෙම මරණ දියේ ගිලී හුස්ම හිරවීමෙන් සිදුව ඇති මරණ බවට මෘත ශරීර පිළිබඳ පශ්චාත් මරණ පරීක්ෂණ පැවැත්වූ කොළඹ නියෝජ්‍ය අධිකරණ වෛද්‍ය නිලධාරීන් වන මුදිත කුඩාගම සහ එම්.එන්. රාහුල් හක් යන මහත්වරුන් නිගමනය කළහ.ඉදිරිපත් වූ සාක්කි සමඟ පශ්චාත් මරණ පරීක්ෂණ වාර්තා සලකා බැලූ මරණ පරීක්ෂකවරයා මේවා දියේ ගිලී හුස්ම හිරවීමෙන් සිදු වූ හදිසි අනතුරු බවට තම තීන්දුව ප්‍රකාශයට පත් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061115</link>
    <topic>ගාලුමුවදොර ගල් බැම්ම පෙනි පෙනී මුහුදු රැල්ලට ගසා ගෙන ගිය ධීවරයාගේ මළ සිරුර හමු වෙයි</topic>
    <author>ආර්. සෝමසිරි</author>
    <content>මුහුදු ගොස් සිටියදී පසුගිය (7)දා හමාගිය දරුණු කුණාටුවට හසුවී ඩිංගි බෝට්ටුවක් පෙරළීයාමෙන් එහි ගමන්ගත් දෙදෙනකු සැඩපහරට හසුවූ අතර, ඉන් එක් අයකුගේ මළ සිරුරක් ගෝල්ෆේස් මුහුදු තීරයට ගොඩගසා තිබියදී (10) උදේ සොයාගෙන තිබේ.සමුද්‍රාසන්න මාවත අඟුලාන මොරටුව අංක 418 නිවසේ පදිංචිව සිටි ප්‍රැන්සිස් සමීර සම්පත් සිල්වා යන 28 හැවිරිදි ධීවරයකුගේ මළ සිරුර මෙසේ සොයාගෙන තිබුණි.කොළඹ නාගරික හදිසි මරණ පරීක්‍ෂක අෂ්රෝප් රූමී මහතා හමුවේ ඊයේ (10) පැවැති මරණ පරීක්‍ෂණයේදී බෝට්ටුවේ ගොස් දිවි ගලවාගත් චන්ද්‍රසිරි අපෝන්සු යන අය මෙසේ කීය.මියගොස් ඇත්තේ මගේ හොඳම යාළුවෙක්. පසුගිය 07 වැනි දින සවස 4.30 පමණ අප දෙදෙනා ඩිංගි බෝට්ටුවකින් දෙහිවල ඉඳන් මුහුදු ගියා. සැතපුම් 12ක් විතර ඈතට ගියා. එතකොට සාමාන්‍ය වැස්සක් සහ සුළඟක් තිබුණා. ටික ටික වැස්ස සහ සුළඟ වැඩි වුණා. පාන්දර එකට පමණ තවත් බෝට්ටු හතරක් සමඟ එක තැනකට වෙලා හිටියා. පාන්දර 4.30 වෙනකම් හිටියත් සුළඟ හා වැස්ස අඩුවුණේ නැහැ. මුහුද රළු නිසා ආපසු ආවේ නෑ. තද සුළඟක් පැමිණ අපගේ බෝට්ටුව පෙරළී ගියා. මියගිය අයත් මාත් ගෝල්ෆේස් එක ළඟට එනකම් ආධාරයක් මාර්ගයෙන් (ප්ලාස්ටික් බැරල් එකක් ආධාරයෙන්) පිහිනා ආවා. එතකොට විශාල රැල්ලක් ඇවිදින් අපි දෙන්නා දෙපැත්තකට විසිවුණා. මගේ හිතවතා කොහාට ගියා ද කියල බැලුව නමුත් පේන්න හිටියේ නෑ.මා බොහොම අමාරුවෙන් පීනලා ගොඩට ආවා. ගෝල්ෆේස් එකේ හටිය රාලහාමිලා දෙන්නෙක් මාව උස්සල ගොඩට ගත්ත. මට බොන්න දෙයක් දීල මා රෝහලට රැගෙන ගියා. මා සමඟ සිටි අය අතුරුදහන් වුණා කියල පොලිසියට කිව්වා. මට බෙහෙත් දීලා ගෙදර යන්න කිව්වා. අද මට ආරංචි වුණා මා සමඟ හිටිය අයගේ මළ සිරුර ගොඩගසා තියනවා කියල.වෛද්‍ය වාර්තා හා සාක්කි සටහන් කැරගත් මරණ පරීක්‍ෂකවරයා මෙම මරණය බෝට්ටුව පෙරළී මුහුදට වැටී ගිලීම නිසා සිදුවූ හදිසි අනතුරක් බවට ඬගමනය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061116</link>
    <topic>දේපළ කොල්ල කෑමට තැත් කළ සැකකරුවන් නමදෙනා රිමාන්ඩ්</topic>
    <author>ශිරෝමි අබයසිංහ</author>
    <content>ගිණි අවි රැගෙන නිවසකට ඇතුළු වී නිවැසියන් බිය ගන්වා ඔවුන්ට පහර දී දේපල කොල්ල කා පැහැර ගෙන යෑමට තැත් කිරීම සම්බන්ධයෙන් සැක මත අධිකරණයට ඉදිරිපත් කෙරුණු සැකකරුවන් නව දෙනකු මෙම 17වැනිදා දක්වා රිමාන්ඩ් භාරයේ තැබීමට නුගේගොඩ මහෙස්ත්‍රාත් අජිත් එම්.මාසිංහ මහතා ඊයේ (10) නියම කළේය.මෙම සැකකරුවන් එදිනට හඳුනා ගැනීමේ පෙරෙට්ටුවකට ඉදිරිපත් කරන ලෙස බන්ධනාගාරයට නියම විය. රිමාන්ඩ් භාරයට පත් වූයේ සුමිත් පුංචිහේවා, නදීශාන් මධුශංඛ ,කලුගමගේ ජනක,නුවන් කුමාර, ප්‍රියන්ත කුමාර,නයන චන්දන,ලක්ෂ්මන් දයාසේන, විපුල තිස්ස සහ උපුල් සුදර්ශන යන අයයි.පන්නිපි‍‍ටියේ නිවසකට ඇතුළු වී එම නිවැසියන්ට ගිණි අවි පෙන්වා ඔවුන්ගේ අත් ගැට ගසා නිධානයකින් ගත් මැණික් පිළිබඳව අසමින් පහර දී තර්ජනය කර ඇති බව මිරිහාන විශේෂ අපරාධ විමර්ශන අංශය අධිකරණයට දැනුම් දුන‍්නේය.මෙම නිවසට ඊට පෙරද මේජර් දයාරත්න නමැත්තෙක් දුරකතනයෙන් කතා කැර නිධානයක් පිළිබඳව විමසමින් තර්ජනය කර ඇති බවත් ඒ පිළිබඳව විමර්ශනය කිරීමේදී චන්දන නමැති සැකකරු අත් අඩංගුවට පත් වූ බවත් ඔහුගෙන් ප්‍රශ්න කිරීමේදී අනෙක් සැකකරුවන් අත් අඩංගුවට ගැනීමට හැකි වූ බවත් පොලිසිය අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061118</link>
    <topic>මහජනයාට වැදගත් ඕනෑම නඩු තීන්දුවකට අභියාචනා කිරීමට නීතිපතිට පුළුවන්</topic>
    <author>නෙල්කා මැදගෙදර</author>
    <content>හිටපු අගවිනිසුරු ආචාර්ය ශිරාණී බණ්ඩාරනායක මහත්මියගේ දෝෂාභියෝග චෝදනා විමර්ශනය කළ පාර්ලිමේන්තු තේරීම් කාරක සභා වාර්තාව බල රහිත කළ සර්ටියෝරාරි රිට් ආඥාවට එරෙහිව නීතිපතිවරයා ගොනුකළ අභියාචනා පෙත්සමට විජිත හේරත් සහ ආර්. සම්පන්දන් යන පාර්ලිමේන්තු මන්ත්‍රීවරු මූලික විරෝධතා ඉදිරිපත් කරන්නේ ඇතැම් කරුණු වරදවා වටහාගනිමින් බව නීතිපති පාලිත ප්‍රනාන්දු මහතා ඊයේ (10) ශ්‍රේෂ්ඨාධිකරණයේදී කීය.නීතිපතිවරයා අධිකරණයට පෙත්සමක් ඉදිරිපත් කරන්නේ නීතිය සහ අධිකරණය ගැන මනා වැටහීමකින් බවද නීතිපතිවරයා කියා සිටියේය. මහජනතාවට වැදගත්වන කරුණක් සම්බන්ධයෙන් දෙන ලද ඕනෑම නඩු තීන්දුවක් සම්බන්ධයෙන් අභියාචනා කිරීමේ හැකියාව නීතිපතිවරයාට ඇතැයි නීතිපති පාලිත ප්‍රනාන්දු මහතා තවදුරටත් කියා සිටියේය.නීතිපතිවරයා විසින් ගොනු කළ අභියාචනා පෙත්සම ඊයේ පංච පුද්ගල ශ්‍රේෂ්ඨාධිකරණ විනිසුරු මඩුල්ලක් ඉදිරියෙහි කැඳවූ අවස්ථාවේදී නීතිපතිවරයා මේ බව කීය.සලීම් මර්සුප්, පී.ඒ. රත්නායක, සත්‍යා හෙට්ටිගේ, ඊවා වනසුන්දර, රෝහිණී මාරසිංහ යන පංච පුද්ගල ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම ඊයේ (10) කැඳවන ලදී.එහිදී පාර්ලිමේන්තු මන්ත්‍රී ආර්. සම්පන්දන් මහතා වෙනුවෙන් නීතිඥ එම්.ඒ. සුමන්තිරන් මහතා මූලික විරෝධතා 3ක් ඉදිරිපත් කෙළේය. පාර්ලිමේන්තු මන්ත්‍රී විජිත හේරත් මහතා වෙනුවෙන් නීතිඥ ජේ.සී. වැලිඅමුණ මහතා මූලික විරෝධතා කිහිපයක්ද ඉදිරිපත් කෙළේය.එම විරෝධතාවලට පිළිතුරු දෙමින් නීතිපති පාලිත ප්‍රනාන්දු මහතා අධිකරණයේදී කරුණු දැක්වීය.කිසියම් නඩුවක පාර්ශ්වකරුවකු නොවුනත් ඒ සම්බන්ධයෙන් අධිකරණයක් ‍ෙදන ලද තීන්දුවකට එරෙහිව ඉහළ අධිකරණයකට අභියාචනා කිරීමට ඇති අයිතිය ආණ්ඩුක්‍රම ව්‍යවස්ථාවෙහි 128 (1) වගන්තිය මගින් සහතික කර ඇතැයි නීතිපතිවරයා මෙහිදී කියා සිටියේය. දෝෂාභියෝගය සම්බන්ධ නඩු තීන්දු සහ එම ක්‍රියාවලිය කිසිදු අයුරකින් මහජනතාවට වැදගත් නැතැයි කිසිදු අයුරකින් කිසිවකුට ප්‍රකාශ කළ නොහැකිය. ඒ අනුව නීතිපතිවරයාට අභියාචනාධිකරණ තීන්දුවට එරෙහිව අභියාචනා කිරීමේ පූර්ණ බලය ඇතැයි ඒ මහතා කීය.දෝෂාභියෝග විමර්ශන අවසන් වාර්තාව බල රහිත බවට තීන්දු කරමින් අභියාචනාධිකරණය සර්ටියෝරාරි රිට් ආඥාව නිකුත් කෙළේ හිටපු අගවිනිසුරු ශිරාණි බණ්ඩාරනායක මහත්මිය ඉදිරිපත් කළ රිට් පෙත්සමක් සලකා බැලීමෙන් අනතුරුවය.එම අභියාචනාධිකරණ තීන්දුව බල රහිත කරන ලෙස ඉල්ලා නීතිපතිවරයා විසින් මෙම අභියාචනා පෙත්සම ශ්‍රේෂ්ඨාධිකරණයට ගොනු කරන ලදී. දෝෂාභියෝග ක්‍රියාවලිය පාර්ලිමේන්තු ක්‍රියාදාමයේම කොටසක් බැවින් ඊට එරෙහිව කිසිදු අධිකරණයකින් නියෝග නිකුත් කළ නොහැකි බව මෙම පෙත්සමෙහි සඳහන් වේ.එලෙස පාර්ලිමේන්තු ක්‍රියාදාමයට අභියෝග කරන තීන්දු ප්‍රකාශ කිරීම වැරැදි පූර්වාදර්ශයක් වනු ඇතැයි ද එය පාර්ලිමේන්තුවේ උත්තරීතරභාවයට හානියක් වනු ඇතැයිද මෙම අභියාචනා පෙත්සම මගින් පෙන්වා දී තිබිණි. මෙම අභියාචනා පෙත්සම විභාග කිරීමට ශ්‍රේෂ්ඨාධිකරණය මීට පෙර තීරණය කෙළේය.එහෙත් පෙත්සමෙහි වගඋත්තරකරුවන් වන තමන්ට ඒ සම්බන්ධ නොතීසි නිසි පරිදි නොලැබුණු බව පවසමින් ආර්.සම්පන්දන් සහ විජිත හේරත් යන මහත්වරු කරුණු දැක්වීමට මීට පෙර අධිකරණයෙන් අවසර ඉල්ලා සිටියහ.ඒ අනුව ඔවුනට කරුණු දැක්වීමට අධිකරණය දුන් අවසරය මත මෙම පෙත්සම ඊයේ (10) ශ්‍රේෂ්ඨාධිකරණයේදී කැඳවන ලදී.එහිදී මෙම කරුණු දැක්වීම කරන ලදී.කරුණු සලකා බැලූ පංච පුද්ගල ශ්‍රේෂ්ඨාධිකරණ විනිසුරු මඩුල්ල මෙම මූලික විරෝධතා සම්බන්ධ තීන්දුව ප්‍රකාශ කිරීම දින නියමයක් නොමැතිව කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061119</link>
    <topic>පළාත් සභා ක්‍රමය අහෝසි කිරීමේ එකමුතුව කරුණු හෙළි කරයි‍</topic>
    <author>උපාලි කරුණාරත්න</author>
    <content>පළාත් සභා ක්‍රමය වහාම අහෝසි කළ නොහැකි නම් උතුරු පළාත් සභා මැතිවරණය පැවැත්වීමට පෙර අහෝසි කළ යුතු කරුණු පහක් සම්බන්ධයෙන් පළාත් සභා ක්‍රමය අහෝසි කිරීමේ ජාතික එකමුතුව කරුණු පහදයි.පළාත් සභා සතු ඉඩම් පොලිස් බලතල ඉවත් කිරීම,එකිනෙකට යාබද පළාත් දෙකකට හෝ තුනකට ඒකාබද්ධව තනි පළාත් සභාවත් පිහිටුවීමට ඇති හැකියාව ඉවත් කිරීම,පළාත් සභා ලැයිස්තුවේ විෂයන් සම්බන්ධයෙන් හෝ දහතුන් වන ආණ්ඩුක්‍රම ව්‍යවස්ථා සංශෝධනයේ විධි විධාන සංශෝධනය කිරීම සම්බන්ධයෙන් පාර්ලිමේන්තුවට ගෙනෙන පනත් කෙටුම්පතක් සරල බහුතරයකින් සම්මත කර ගැනීම සඳහා සියළුම පළාත් සභාවන්හි එකඟතාවය ලබා ගත යුතුය යන විධි විධානය පළාත් සභා බහුතරයක එකඟතාවය ලබා ගත යුතු බවට සංශෝධනය කිරීම සහ පළාත් සභාවන්ට විධානයන් නිකුත් කිරීමට ආණ්ඩුවට බලය පැවරෙන විධිවිධාන ව්‍යවස්ථාවට ඇතුළත් කිරීම එම යෝජනා වේ.තිරිකුණාමලේ ආනන්ද අනු නාහිමි, කිරම විමලජෝති නාහිමි, ඇල්ලේ ගුණවංශ නාහිමි,බෙංගමුවේ නාලක නාහිමි,රජවත්තේ වප්ප හිමි, ආචාර්ය මැදගොඩ අභයතිස්ස හිමි, ගලගොඩඅත්තේ ඥාණසාර හිමි, අක්මීමන දයාරතන හිමි සහ මහාචාර්ය නලින්ද සිල්වා, ආචාර්ය ගුණදාස අමරසේකර, ජ්‍යෙෂ්ඨ නිතිඥ එස්.එල් ගුණසේකර, ජනාධිපති නිතිඥ මනෝහරද සිල්වා, ජ්‍යෙෂ්ඨ නිතිඥ කල්‍යාණනන්ද තිරාණගම, මහාචාර්ය බුද්ධදාස හේවාවිතාරණ,ආචාර්ය පියසේන දිසානායක,ජගත් සුමතිපාල,ක්ලෝඩා පුනාන්දු, ආචාර්ය සූරිය ගුණසේකර,වෛද්‍ය අනුලා විජේසුන්දර, ඕල්කට් ගුණසේකර,කුලතුංග රාජපක්ෂ,බී.ඒ මහිපාල, පණ්ඩුල ඇඳගම, ලලිත් ධර්මසේකර,බන්දුල චන්ද්‍රසේකර,කැළුම් ජයසුමන, ගාල්ලගේ පුණ්‍යවර්ධන.පානි වෑවල, නෙම්සිරි ජයතිලක යන මහත්ම මහත්මීන් ඉහත යෝජනාවන් ක්‍රියාත්මක කරන ලෙස ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=n13061120</link>
    <topic>ශ්‍රී ලංකාවට එරෙහිව ගෙන යන වැරැදි ප්‍රචාරනිවැරැදි කිරීමට රජය සහ ජනතාව දැනුවත් කරනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් ගෙනයන වැරැදි ප්‍රචාර නිවැරැදි කිරීම සඳහා තම රජය සහ ජනතාව දැනුවත් කිරීමට අවශ්‍ය සියලු ක්‍රියාමාර්ග ගන්නා බව සංචාරයක් සඳහා ශ්‍රී ලංකාවට පැමිණි ඉන්දීය භාරතීය ජනතා පක්ෂයේ නියෝජිතයෝ අවධාරණය කරති.ශ්‍රී ලංකාවේ උතුරු ප්‍රදේශයේ සිදුකර ඇති දැවැන්ත සංවර්ධනය තමා දුටු බවද ජාති භේදයකින් තොරව ඉතා උසස් මට්ටමින් පවත්වාගෙන යනු ලබන එම ක්‍රියාවලිය සම්බන්ධයෙන් ඉන්දීය රජයත් ජනතාවත් දැනුවත් කරන බවද ඉන්දීය විපක්ෂයේ නියෝජ්‍ය නායක සහ භාරතීය ජනතා පක්‍ෂයේ නියෝජිත ශ්‍රී රවී සන්කර් ප්‍රසාද් මහතා ප්‍රකාශ කරයි.ශ්‍රී ලංකාව පිළිබඳව ඇතැම් සාවද්‍ය ප්‍රචාරයන් හේතුවෙන් ඉන්දියානුවන් තුළ පවතින දුර්මතය ඉන් ඉවත් කිරීමට හැකි උපරිම උත්සාහය තම කණ්ඩායම විසින් ගන්නා බව ප්‍රකාශ කරන ඒ මහතා ශ්‍රී ලංකාව සහ ඉන්දියාව අතර වඩාත් ශක්තිමත් සහ නොබිදෙන ආර්ථික සම්බන්ධතාවයක් පවත්වාගෙන යාම අත්‍යවශ්‍ය බවද සඳහන් කරයි.ශ්‍රී රවී සන්කර් ප්‍රසාද් මහතාගේ නායකත්වයෙන් යුත් ඉන්දීය භාරතීය ජනතා පක්‍ෂයේ නියෝජිතයින් පිරිස ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමුවී මේ බව ප්‍රකාශ කළහ. දින කිහිපක් ශ්‍රී ලංකාවේ සංචාරයක නියැලුණු මේ නියෝජිත කණ්ඩායමට ශ්‍රී සුරේෂ් ප්‍රභූ, ශ්‍රී ස්වාපන් දාස්ගුප්තා, ශ්‍රී විවේක් කට්ජු, මොනිකා අරෝරා, ශ්‍රී රාම් මාධව් වරණාසි මහත්ම මහත්මීන් අයත් වූහ. ඉන්දියානු රජය සහ ශ්‍රී ලංකා රජය පමණක් එක්ව කටයුතු කරන තරමින්ම මෙවැනි සාවද්‍ය ප්‍රචාරයන් නතර කළ නොහැකි බවද එසේ කිරීමට නම් දෙරටේම ජනතාව සහ සෑම සමාජීය කණ්ඩායමක්ම එක්ව කටයුතු කළ යුතු බවද එම පක්‍ෂය මෙහිදී පෙන්වා දුන්නේය.ශ්‍රී ලංකාව සහ ඉන්දියාව අතර පවත්නා ආර්ථික, දේශපාලනික සහ සංස්කෘතික සම්බන්ධතාවයන් ඈත අතීතයේ සිටම පවත්වා ගෙන ආ බවද එම සම්බන්ධතාව නොකඩවා පවත්වාගෙන යාමට නම් දෙරටේම ජනතාව එකට එක්ව කටයුතු කළ යුතු බවද එම නියෝජිතයෝ පැවසූහ.ශ්‍රී ලංකාවේ ක්‍රියාත්මක උතුරු නැඟෙනහිර සංවර්ධනය පිළිබඳ කිසිඳු අපැහැදිලිතාවයක් දක්නට නොලැබෙන බවද ලංකාවට එරෙහිව ඉන්දියාව තුළ ක්‍රියාත්මක වන ඇතැම් සිද්ධීන් සඳහා සමස්ත ඉන්දියාවම සම්බන්ධ නොමැති බවද පැවසූ ඉන්දීය නියෝජිත කණ්ඩායම ඒ සඳහා සම්බන්ධ වන්නේ ඉතා සුළු පිරිසක් බවද පෙන්වාදුන්හ.මෙහිදී අදහස් දැක්වූ ආර්ථික සංවර්ධන ඇමැති බැසිල් රාජපක්‍ෂ මහතා සඳහන් කළේ ශ්‍රී ලංකාවේ පැවති යුද්ධයෙන් පසු ශ්‍රී ලංකා රජය ගෙනගිය සංවර්ධන ක්‍රියාවලියේදී ඉන්දියාව සෑම අවස්ථාවකදීම සහයෝගය ලබාදුන් බවත් බිම් බෝම්බ ඉවත් කිරීම, කෘෂිකර්ම ව්‍යපෘති ක්‍රියාත්මක කිරීම, වාරි මාර්ග නවීකරණය කිරීම, නිවාස ව්‍යාපෘති ක්‍රියාත්මක කිරීම, පාසල් ගොඩනැගිලි ඉදිකිරිම, දුම්රිය මාර්ග සැකසීම යනාදී ව්‍යාපෘති රැසක් ඉන්දියානු රජය මගින් ක්‍රියාත්මක කළ බවත්ය.ශ්‍රී ලංකා රජය මඟින්ද උතුරේ ජනතාව සඳහා විශාල ව්‍යාපෘති සංඛ්‍යාවක් ක්‍රියාත්මක කළ බව පෙන්වා දුන් ඇමැතිවරයා සෑම පුද්ගලයෙකුට එක හා සමාන අයුරින් සැලකීමට ශ්‍රී ලංකා රජය සෑම විටම පියවර ගත් බවද එම ප්‍රදේශවල සංවර්ධන කටයුතු සිදුකරන අතරම උතුරු ප්‍රදේශයේ පහළ මට්ටමේ සිට ඉහළ මට්ටම දක්වාම සෑම ජන වරමක්ම පැවැත්වීමට කටයුතු කළ බවද කියා සිටියේය.එළෙඹෙන උතුරු පළාත් සභා මැතිවරණය නිදහස් හා සාධාරණ ආකාරයෙන් පැවැත්වීමට හැකි සෑම උත්සාහයක්ම රජය ගන්නා බවත් සෑම දෙනාටම තමන්ගේ ඡන්දය ප්‍රකාශ කළ හැකි වන පිරිදි විශේෂ නීති ප්‍රතිපාදන සකස් කර ඇති බවත් අමාත්‍යවරයා පැවසීය.ශ්‍රී ලංකාවේ උතුරු නැඟෙනහිර දමිළ ජනතාව සඳහා දමිළ මාධ්‍ය රැසක් ක්‍රියාත්මක වන බවද පෙන්වා දුන් බැසිල් රාජපක්‍ෂ මහතා යුද්ධයෙන් පසු උතුරු නගෙනහිර ප්‍රදේශයන්හි දමිළ පුවත්පත් සහ රූපවාහිනී නාලිකා කිහිපයක් ආරම්භ කර ඇති බවද ඒ තුළින් පෙන්නුම් කරන්නේ දමිළ ජනතාවට තොරතුරු දැනගැනීමේ අවස්ථාව ශ්‍රී ලංකා රජය මඟින් තහවුරු කළ ඇති බවද කීවේය.මේ වන විට ලංකාවේ ආයෝජන කටයුතුවල වැඩිපුරම නියැළී සිටින්නේ ඉන්දියානු ආයෝජකයින් බවත් ශ්‍රී ලංකාවට පැමිණෙන සංචාරකයින් අතරින් ඉන්දීය සංචාරකයින් වැඩි ප්‍රමාණයක් සිටින බවද පෙන්වා දුන් අමාත්‍යවරයා දෙරට අතර පවතින ධනාත්මක පැත්තට වඩා නොපවතින දේවල් ඉස්මතු කරමින් ඒ පසුපස සාවද්‍ය ප්‍රචාරයන් ගෙනයාමට ඇතැම් පිරිස් උත්සාහ කරන බවද කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=r1306111</link>
    <topic>රළ පහර ඉහළ ගිහින් අපේ බෝට්ටුව පොළවේ ගැහුවා</topic>
    <author/>
    <content>සැඩ සුළඟට හසුවීමෙන් බලපිටිය මෝදරවත්ත ධීවර තොටුපළෙන් මුහුදු ගිය ධීවරයන් විසිපස්දෙනකුගේ මළ සිරුරු ඊයේ (10) වනවිට බලපිටිය මූලික රෝහලට ගෙනවිත් තිබේ. ඉකුත් (7දා) සවස 4.00ට පමණ බලපිටිය මෝදරවත්ත ධීවර තොටුපළෙන් ධීවර කටයුතු සඳහා ගිය ධීවර යාත්‍රා විසිහතරෙන් යාත්‍රා දහයක් පමණ දැනට ගොඩබිමට ගොඩගසා තිබේ.එම ධීවර යාත්‍රා බලපිටිය ප්‍රදේශයේ රන්දොඹේ, වලගෙදර, වැල්ලවත්ත, වැල්ලබඩ, අහුන්ගල්ල සහ කොස්ගොඩ යන ප්‍රදේශවලින් ධීවර කටයුතු සඳහා ගිය ධීවර යාත්‍රා බව ධීවරයෝ පවසති.බලපිටිය ප්‍රදේශයේ මුහුදු යන එක්දින ධීවර යාත්‍රාවක ධීවරයන් තුන්දෙනෙක් පමණ ධීවර කටයුතුවල යෙදෙන නිසා මියගිය ධීවරයින් විසිපස්දෙනාට අමතර තවත් ධීවරයින් තිස්පහක් පමණ මෙතෙක් ගොඩබිමට පැමිණ නැති බව ධීවරයෝ පවසති.සැඩ සුළඟත් සමඟ පැමිණි චණ්ඩ රළ පහරට හසුවීමෙන් ගසාගෙන ගිය ධීවර යාත්‍රා ද මෙතෙක් හමුවී නැත.අනතුරට පත්වීමෙන් පසුව මුහුදු රළ සමඟ පොරබදමින් ජීවිතයත් මරණයත් අතර සටන් කරමින් ගොඩබිමට පැමිණි ධීවරයන් දහනමදෙනකු බලපිටිය මූලික රෝහලේ 01, 02 සහ 12 යන වාට්ටුවල ප්‍රතිකාර ලබමින් සිටිති.මුහුදු ජලය පෙවීමෙන්, ගල්පරවල වැදීමෙන් හිසේ අමාරුව, හදවත් අමාරුව, දෑස්වල වැලි යෑම, ඇස්වලින් කදුළු ගැලීම ආදි රෝගාබාධවලට ද මේ ධීවරයෝ ලක්ව සිටිති.පසුගිය (6 දා) ධීවර කර්මාන්තය සඳහා බලපිටිය මෝදරවත්ත ධීවර වරායෙන් මුහුදු ගිය ධීවර යාත්‍රාවලට මාළු අස්වැන්න හොදින් ලැබීම නිසා සුළං තත්ත්වය ටිකක් තිබුණත් පෝය දිනවල ධීවර කටයුතුවලින් වැළකී සිටි නිසා දරුපවුල් ජීවත් කර ගැනීම සඳහා රැකියාවක් කර ගැනීම මුහුදු ගොස් ගියත් කිසිඳු දිනක නුදුටු විරූ අනතුරකට මුහුණදුන් බව එක්දින ධීවර යාත්‍රාවක ස්කීපර්වරයකු වන රම්මුතු නිශාන්ත මහතා පැවසීය.අහසේ කලුවරසවස 4.00ට බේරතුඩුව ප්‍රදේශයෙන් මුහුදු යාමට බලපිටිය ධීවර තොටුපළට ඇවිත් අයිස් ලබාගෙන ධීවර කටයුතු සඳහා පිටත්වුණා. තවත් දෙදෙනෙක් මගේ බෝට්ටුවේ ගියා. අපි ගාල්ල දෙසට ධීවර කටයුතු සඳහා ගියේ. ගාල්ල දෙසට ගොස් යාත්‍රාව නතර කර දැල් එලුවා. සවස 7.30ට පමණ දැල් එලනවිටත් අහස කලුවරවී තිබුණා.රාත්‍රී 9.00 වනවිට සුළං ටික ටික හමන්න පටන් ගත්තා. 10.30 විතර වනවිට සුළං හැමීම වැඩි වුණා. ඒ සමඟම වැස්සක් ආවා. සුළං වේගයෙන් හමනවිට මම එන්ජිම හයියෙන් අල්ලාගෙන එන්ජිම ස්ටාට් එකේම තියාගත්තා. සුළඟ හඬනගා ගෙන ආවේ. ඊට පසු රළ ඉහළ වන්නට පටන්ගත්තා. රළ පහරවල් කිහිපයක් බෝට්ටුවේ වැදුණා. බෝට්ටුවේ සිටි ජගත් සහ ශාන්ත ටැප් කෑල්ලකින් වතුර අයින් කළා.මාළු අල්ලන්න එළලා තිබූ දැල් කපලා දැම්මා. දැල අල්ලගෙන හිටියානම් බෝට්ටුව පෙරළෙනවා. බෝට්ටුව රළපහර එන පැත්තට අල්ල අල්ල හිටියා. සුනාමියේවත් දැක්ක නැති අඩි 15ක් විතර උස රළ පාරවල් ආවේ.මුහුද යකා වගේ. එළිය වැටෙන විට බෝට්ටුව ගාල්ල සිට බලපිටිය මෝයකට ළඟට පාවෙලා ඇවිත් තිබුණා.බලපිටිය මෝය කටෙන් යනවිට මුහුද සැරවී තිබුනේ නැහැ. උදේ මෝය කටෙන් එන්න බැරිම තරමට මුහුද සැරවෙලා තිබුණා. මම හෙමින් හෙමින් බෝට්ටුව බන්ට්එක ළඟට ගත්තා. නමුත් මම දැක්කෙත් නැහැ. පස්සෙන් ආපු යෝධ රළ පහරට බෝට්ටුව පොළවේම ගැහැව්වා. අපි තුන්දෙනාම මුහුදට වැටුණා.උදව් ඉල්ලුවාපොළව ගිය බෝට්ටුව අතහැරලා තුන්දෙනාම උඩට ඇවිත් වෙරළේ සිටි අයගෙන් උදව් ඉල්ලා කෑගැසුවා.හයියෙන් කතා කර ගන්නත් බැහැ. බැරි තැන කොහොම හරි පුළුවන්තරම් පීනුවා ගොඩට ඒ අවස්ථාවේ ගමේ මිනිස්සු මුහුදට පැනලා ගොඩට ගත්තා. බේරුවල ප්‍රදේශයෙන් ධීවර කටයුතු සඳහා බලපිටිය ප්‍රදේශයට පැමිණ එක්දින යාත්‍රාවක සිටි ධීවරයින් දෙදෙනකු ද බලපිටිය මුහුදු තීරයේදී අනතුරට ලක්වුණා.එම බෝට්ටුවේ ස්තිපර්වරයෙකු වන දිවපලගේ තිළිණ අප සමඟ මෙසේ පැවසීය.බේරුවල වරායෙන් ධීවර කටයුතු සඳහා තවත් අයෙකු සමඟ බලපිටිය ප්‍රදේශයට පැමිණියා. සවස් වනතුරු මාළු ඇල්ලුවා රාත්‍රී වනවිට නැවතත් දැල් එළලා බෝට්ටුවට වෙලා හිටියා. රාත්‍රීවනවිට බෝට්ටුවේ ලයිට් දාලා තිබුණේ. සුළං තත්ත්වය එන්න එන්න වැඩි වුණා.තෙල් බැරල්රාත්‍රී 2.30 පමණ ආපු උස රළ පහරට බෝට්ටුව අනිත් පැත්තට ගැහැව්වා. මගේ ගැනියට පීනන්න බැහැ. මම බෝට්ටුව යටින් පීනගෙන ඇවිත් බෝට්ටුවේ තිබූ ජැකට් එක දුන්නා. එයාට ජැකට් එක දාල තෙල් බැරල් එක හිස් කරලා ගන්න ගියා. යන්න බැරි නිසා බෝයා දෙකක් කරේ එල්ලගත්තා. ඊටපස්සේ බෝට්ටුවත් අල්ලගෙන ගොඩට පීනුවා. එළිය වැටීගෙන එනකොට දැක්කා මුහුදු තීරයේ මිනිස්සු ඉන්නවා.අපි පීනගෙන ඇවිත් තිබුණේ ඉඳුරුව ප්‍රදේශයට. අපි අල්ලගෙන ආපු බෝට්ටුව ගලක වැදිලා උඩ අතට හිරවුණා. ඊටපසු බෝට්ටුව එතන දමලා අපි පීනුවා.දැන් පීනගන්නත් අමාරුයි. ගැනියා ලෙස අරන් ගිය යාළුවට වතුර පෙවිලා බඩත් ඉදිමිලා තිබුණේ. එයා එහෙම යට ගියා. නැවත ආවේ නැහැ.මම උදව් ඉල්ලමින් ගොඩ පීනුවා, කවුරුවත් ආවේ නැහැ. පසුව ළඟට එනවිට තරුණයන් පිරිසක් පැනලා මාව ගොඩට ගෙනාවා.බලපිටිය ගල්මන්ගොඩ ප්‍රදේශයෙන් මුහුදු ගිය ඩබ්. අනිල් මම දමිත් සහ තේමිය සමඟ මුහුදු යන්නේ 7 වැනිදා මුහුදු යන්න එනවිට මෝය කටේ රළ සැර නැති නිසා අපි තුන්දෙනා ධීවර කටයුතු සඳහා බේරුවල ප්‍රදේශයට දියත් උණා. 6 වෙනිදත් බේරුවල ප්‍රදේශයට ගියේ. එදා මාළු හොඳට අහුවුණා. බේරුවල ප්‍රදේශයේ වතුර පටියක් තිබුණා. ඒ වතුර පටිය දිගේ ගිහින් දැල් දැම්මා. දැල් දාලා අරන් ගිය තේ බීලා, බෝට්ටු වේ ඇනියට වෙලා තුන්දෙනා හිටියා.ලයිට් නිවුනාරෑ වෙනකොට වර්ෂාව ටික ටික වැඩිවුණා. ගෙදරින් කෑම අරන් ගියේ. ගෙනගිය කෑම කෑවෙත් නැහැ. පසුව වර්ෂාවත් සමඟ සුළං ආවා ඒ වේලාවෙත් මාළු පෙට්ටියක් බෝට්ටුවේ තිබුණා. ඒකේ අලගොඩුවෝ ඉරටවල්ලෝ හිටියා.සුළං පාර තද වෙනකොට දැල් කඩාගෙන ගියා. සුළං හැමීමත් සමඟ ආපු රළ පහරට බෝට්ටු වටේ තිබූ පටි ගැලවිලා ගියා. ඒ රළ පහරට ලයිට් නිවුණා. ඊට පසු පැමිණි රළ පහරට බෝට්ටුව පෙරළුණා.බෝට්ටුව නොපිට ගැහුව්වා.අපි තුන්දෙනා බෝට්ටුව යට හරියට පොල්කටුවක් අනෙක් පැත්ත ගැහුව්වා වගේ. කොහාමහරි එළියට ඇවිත් බෝට්ටුවේ තිබූ ටැප් අතට අරන් ගොඩබිමට පිහිනුවා.වතුගෙදර ප්‍රදේශයෙන් මුහුදු ගොස් ධීවර යාත්‍රාව විනාශයට පත්වී අනතුරට ලක්වූ බී. ලක්‍ෂ්මන් මහතා - අවුරුදු 20ක් මුහුදු යනවා. කිසිම දවසක මේ වගේ සුළඟට අහුවුණේ නැහැ. සුනාමියේ වෙලාවෙත් බේරුණා. පසුගිය දිනවල පැමිණි සුළගෙනුත් කරදරයක් නැතිව ආව.මේ වගේ සුළඟ ජීවිතේදී දැක්කේ නැහැ. එදා රස්සාව කරන්න ගියේ අම්බලන්ගොඩ ප්‍රදේශයට. අපි හිටිය මුහුදු හැතැක්ම 10ක් විතර දුරින්. ගොඩබිම ලයිට් පේනවා. බෝට්ටුවේ තිබුණ දැල් එලළා බෝට්ටු ඇනියේ වාඩිවෙලා හිටියා. ඒ වෙලාවේ සුළං තැල්ලක් ආවා. ඒ සුළං තැල්ල ටික ටික තදවුණා. ඒ වනවිට දැල් කට්ටි 10ක් එළලා තිබුණේ. 05ක් ගොඩගත්තා.ගොඩගත්ත දැල්කට්ටිවල මාළු පෙට්ටි 03ක් විතර තිබුණා. මාළු හොඳට අහුවෙවී තිබුණේ. එකපාර සුළං තද කළා. වර්ෂාව බොරය ගහනවා වගේ ආවා. දාලා තිබුණු දැල් තදවෙන්න පටන් ගත්තා. දැල් කපලා දාලා බෝට්ටුවට වෙලා හිටියා.එකවරටම පැමිණි මහාරළ පහරකට බෝට්ටුව අනෙක් පැත්තට ගැහුව්වා. අපි මුහුදට විසිවෙලා වැටුණා. නැවත බෝට්ටුව ළඟට පීනලා බෝට්ටුව අල්ලගත්තා. බෝට්ටුව අල්ලගෙනම පීනුවා. අපි පීනලා තියෙන්නේ ඉඳුරුව ප්‍රදේශයට.ඉඳුරුව ප්‍රදේශයට පිහිනනවිට තවත් ගොඩ රළ පහර ආවා ඒක වැදුන ගමන් බෝට්ටුව ආයෙත් මුහුද පැත්තට විසිවුණා. අපි වෙන පැත්තට විසිවුණා. ඊට පසු බෝට්ටුව අතහැරලා පීනුවා. අනෙක් දෙන්නා යට ගියා. මම අමාරුවෙන් ගොඩ බිමට පීනුවා, කවුරුවත් වෙරළේ හිටියේ නැහැ. මම ගොඩ ඇවිත් වෙරළේ නිදාගත්තා අමාරුවට. එතන තිබූ හෝටලයක කෙනෙක් ඇවිත් මාව රෝහලට ගෙනගියා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=r1306112</link>
    <topic>දියඹේ ගසාගෙන ගිය බෝට්ටුවක් අයිතිකරුගේ නිවෙසටම යළි ඇවිත්</topic>
    <author>ඉඳුරුව සමූහ ඇම්. පී. මුනිදාස</author>
    <content>පසුගියදා ඇතිවූ චණ්ඩ මාරුතයට මුහුණපෑ ධීවර බෝට්ටුවක් දින එකහමාරක් පුරා මහ මුහුදේ ගල් පරවල හැපෙමින් එහි ගිය ධීවර කාර්මිකයන් තිදෙනා ද නොමැතිව, තම හිමිකරුගේ නිවෙස සොයාගෙන එම නිවෙස පිටුපස වෙරළටම ගොඩගැසීමේ දෛවෝපගත සිදුවීමක් ඉඳුරුවෙන් වාර්තා වේ.වාරකන් සමය නිසා දින ගණනාවක් මුහුදු නොගිය මේ බෝට්ටුව බේරුවල ධීවර වරායෙන් දියත් කිරීම සඳහා ජුනි මස 06 වැනිදා එහි ගෙන ගොස් ඇත්තේ ලොරියකිනි. එදින මුහුදු ගොස් මසුන් අල්ලාගෙන පැමිණි බෝට්ටුව 7 වැනිදා හැන්දෑවේ යළිත් මුහුදු ගෙන ගොස් ඇත්තේ ධීවර කාර්මිකයන් තිදෙනකුගේ මෙහෙයවීමෙනි.9 වැනිදා උදෑසන බෝට්ටුව හිමිකරු වන ඉඳුරුවේ කයිකාවල විජේදාස වේලාතන්ත්‍රි මහතාගේ නිවෙස පිටුපස මුහුදු වෙරළ තීරයට බෝට්ටුව ගොඩගසා ඇත්තේ ධීවර කාර්මිකයන් තිදෙනාම නොමැතිවය.එපමණක් නොව එම බෝට්ටුවෙන් ගියඑක් ධීවරයකු වන කාලවිල පතිරණගේ ගුණරත්න (62) මහතාගේ මළ සිරුර ද ඔහුගේ මහ ගෙදර පිහිටි ඉඳුරුව අතුරුවැල්ලට නුදුරු වරාහේන වෙරළට 10 වැනිදා උදෑසනම ගොඩගසා ඇත.2004 දී ඇතිවූ සුනාමියෙන් තම නිවෙසට හානි සිදුවීම නිසා මහ ඉඳුරුව නෙළුම්පොකුණගම පදිංචියට ගිය ඔහු තිදරු පියෙකි.එම බෝට්ටුවෙන් මුහුදු රැකියාවට ගිය අනෙක් දෙදෙනා පිළිබඳව මෙතෙක් කිසිදු තොරතුරක් මේ වන තුරු දැනගන්නට නොමැත. කොස්ගොඩ, හිද්දරුව අංක 122 ලිපිනයේ පදිංචිව සිටි තන්තුවාහන්දි සැටලින් ද සිල්වා (61) මහතා සිව්දරු පියෙක් වන අතර, පස්දරු පියෙක් වන කොස්ගොඩ බාන්වැල්දූවේ පදිංචිව සිටි 62 හැවිරිදි ඉද්දගොඩගේ රූපරත්න නමැති දෙදෙනා මෙසේ අතුරුදන්වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=r1306113</link>
    <topic>‘කෝපි මල අයෙමත් වතුරෙන් පිරෙයි</topic>
    <author/>
    <content>1875 දී උඩරට කෝපි වතු හිමියන් විසින් ලෝහයෙන් කරවා දළදා මාලිගයට පරිත්‍යාග කළ ‘කෝපි මල ‘ නමින් නම් කළ වතුර මල වසර ගණනාවකට පසු 10-06-13 සඳු දින යළි ක්‍රියාත්මක විය.දශකය වනතුරු ක්‍රියාත්මක වූ මේ වතුර මල නැවත ප්‍රතිසංස්කරණය කිරීමට කිසිවෙකුත් උනන්දු නොවූ අතර මේ පිළිබඳව දිනමිණ මඟින් අවස්ථා කීපයකදීම පෙන්වා දෙන ලදී .දිනමිණ පුවත ගැන සිය අවධානය යොමු කළ පුරපති මහින්ද රත්වත්ත මහතා මහනුවර ච්ජ්ඛ්ඛ් බැංකුවේ අනුග්‍රහය මත වතුර මල සම්පූර්ණයෙන්පිළිසකර කර නිල වශයෙන් විවෘත කරන ලදී.ජනතා අඩුපාඩුවක් මාධ්‍ය තුළින් පෙන්වා දුන් සැනෙන් එම අඩු පාඩුව වහාම සකස් කිරීමට පියවර ගන්නා තරුණ දේශපාලකයකු වශයෙන් නගරාධිපතිවරයාට තමාගෙන් මහනුවර ජනතාවගේ ගෞරවය හිමිවන බවච්ජ්ඛ්ඛ් බැංකුවේ කළමානාකාරවරයා උත්සව සභාව අමතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=r1306114</link>
    <topic>හොරණ අම්බාගල විදුලි ට්‍රාන්ස්පෝමර කුලුන අවට වැසියන්ට මර උගුලක්</topic>
    <author>හල්තොට සමූහ – විනීතා මානෙල් ගමගේ</author>
    <content>හොරණ, අම්බාගල ප්‍රදේශයේ මීට මාස 03 කට පමණ ප්‍රථම ඉදිකරන ලද විදුලි ට්‍රාන්ස්පෝමර කුළුනක් නිසා නිතර නිතර අකුණු වැදීමත් විදුලි උපකරණ විනාශ වීමත් නිසා ජනතාවට විශාල කරදරයකට මුහුණ පෑමට සිදු වී ඇති බව පවසති.කුලුන අවට කි. මී. 1/2ක පමණ පදිංචිකරුවන්ට මේ ගැටලුව ප්‍රධාන වශයෙන් බල පා ඇති අතර මේ වන විට වරින් වර ඔවුන්ගේ නිවෙස්වල විදුලි බල්බ ඇතුලු වටිනා විදුලි උපකරණ විනාශ වී ඇති බැවින් ඔවුන් මේ පිළිබඳ හොරණ පොලිසියට හා ප්‍රාදේශීය ලේකම් කාර්යාලය ඇතුලු ආයතන වලට පැමිණිලි කර ඇත.නලින් පෙරේරා මහතා - මේ ට්‍රාන්ස්පෝමරය හයි කර මාස 3ක් විතර ඇති. ගම්වාසින්ගේ විරුද්ධතාව මැද මේ කුලුන හයි කළා. හතර වතාවක් අපේ ගෙදර බල්බ් හත අට පිචිචිලා ගියා. විදුලිය විසන්ධි කර තිබුණත් වැඩක් නෑ.එස්.ඩබ්.පීි. පියදාස මහතා - අපේ ගෙදර බලබ් හතක් එකවර පිච්චිලා ගියා. මේ තුන් වෙනි පාර පාරේ කණු 6ක බල්බ් කුඩු වෙලා එල්ලෙනවා. හදල ගිහින් දවස් දෙකෙන් ආයිත් පිච්චෙනවා. රෑට පාර කළුවරේ. ගෙවලුත් කළුවරේ. විදුලි උපකරණ සියල්ලම පිච්චෙනවා.එල්.ඒ. ජයන්තා - යන්තං පොදයක් ගියොත් අකුණු වදිනවා. අම්බාගල කන්දේ දුරකතන කුලුනකට විදුලිය දෙන්නයි මේ ට්‍රාන්ස්පෝමර් හයි කළේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=r1306115</link>
    <topic>බස්නාහිර පළාතේ බස් රියැදුරන් සහ කොන්දොස්තරවරුන් පුහුණු කරයි</topic>
    <author>අවිස්සාවේල්ල විශේෂඑස් . පද්මපෙරුම</author>
    <content>බස්නාහිර පළාතේ යහපත් පෞද්ගලික බස් සේවාවක් ඇති කිරීම සඳහා විශේෂ වැඩසටහන් කිහිපයක් මේ වනවිට ක්‍රියාවට නැංවෙමින් පවතී.මෙයින් ප්‍රධාන තැනක් ගන්නේ නවක කොන්දොස්තරවරුන් හා රියැදුරන් පුහුණු කිරීමයි. මෙම වැඩසටහන යටතේ සෑම මසකම නවක කොන්දොස්තරවරුන් හතළිහක කණ්ඩායමක් මලඹේ පිහිටි පුහුණු සැළසුම් හා පර්යේෂණ ආයනයේදී පුහුණු කෙරේ .මෙම පුහුණුව දින පහක් පුරා විවිධ මාතෘකාවන් යටතේ සිදුකරනු ලබයි.මහජන සම්බන්ධතාව , කොන්දොස්තරවරයාගේ කාර්ය භාර්ය , ආචාර ධර්ම, ධනාත්මක ආකල්ප, ප්‍රවාහන සේවයේ විකාශනය , විනය , නීතිරීති, අන්තරායකාරී ඖෂධ වලින් වැළකීම , මගීන්ගේ අයිතිවාසිකම්, ටිකට් මැෂින් භාවිතය සහ කලා රසවින්දනය (ගීත) යන විෂයන් යටතේ මෙම පුහුණුව ලබා දෙයි .මෙම පුහුණුවෙන් සහ ලිඛිත විභාගයෙන් සමත් වීමෙන් පසු කොන්දොස්තර බල පත්‍රය ලබා ගැනීමට අවශ්‍ය සහතික පත්‍රය නිකුත් කරනු ලැබේ.බස්නාහිර පළාත් ප්‍රවාහන අමැති උපාලි කොඩිකාර මහතාගේ මෙහෙයවීම සහ අවශ්‍ය පහසුකම් සපයා දීම මත අධිකාරියේ සභාපති අමිල රන්මංඩල මහතාගේ අධීක්ෂණය යටතේ ප්‍රවීණ දේශකයන් විසින් මෙම පුහුණුව ලබා දෙයි .මාලඹේ පිහිටි මෙම පුහුණු කිරීමේ මධ්‍යස්ථානයේ ප්‍රධාන බලධාරියා ලෙස තුෂාර ගුණසේකර මහතා කටයුතු කරයි . කොන්දොස්තර වෘත්තියට පිවිසීමට බලාපොරොත්තු වන්නන් මාලඹේ ප්‍රධාන බස්නැවතුම් පොළෙහි පිහිටි මෙම අධ්‍යාපන ආයතනයට පැමිණ වැඩි විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=s1306111</link>
    <topic>නවසිලන්තයට තියුණු ජයක්</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>වේල්සයේ කාඩිෆ් නුවර සොෆියා ගාඩ්න්ස් ක්‍රීඩාංගණයේදී පෙරේදා ඉතාමත් අඩු මුළු ලකුණු සංඛ්‍යාවක් අතැතිව දියත් කළ ප්‍රබල සටන අසාර්ථක වීමෙන් ශ්‍රී ලංකාව ඔවුන්ගේ පළමු චැම්පියන්ස් කුසලාන තරගයේදී එක් කඩුල්ලකින් නවසිලන්තයට පරාජය විය.පිතිකරණයෙන් අසාර්ථක වූ ශ්‍රී ලංකාව අන්තිම මොහොත වන තුරුම පන්දුවෙන් තියුණු සටනක් කළද තරගය ජයග්‍රහණය කිරීමට තරම් වාසනාවක් නොතිබිණි. නවසිලන්තය ලකුණු 139ක ජයග්‍රාහී ඉලක්කය හඹා යාමේදී ඔවුන්ගේ කඩුලු 9ක් දවා ගැනීමට ශ්‍රී ලාංකික පන්දු යවන්නෝ සමත් වූහ. සුවිශේෂී පන්දු යැවීමක නිරත වූ ලසිත් මාලිංග ලකුණු 34කට කඩුලු 4ක් ලබා ගත් අතර ශමින්ද එරංග ලකුණු 45කට කඩුලු 2ක් ලබා ගත්තේය. නවසිලන්තය තරගයේ තවත් පන්දු 81ක් ඉතිරිව තිබියදී කඩුලු 9කට ලකුණු 139ක් ලබා ගනිමින් තරගයේ ජය වාර්තා කළේය.නවසිලන්ත පිතිකරුවන්ට දැඩි අභියෝගයක් එල්ල කළ ශ්‍රී ලංකා පන්දු යවන්නෝ ඔවුන්ගේ කඩුලු 6ක් ලකුණු 80කට බිඳ දමමින් ශ්‍රී ලාංකික ක්‍රීඩා ලෝලීන් තුළ ජයග්‍රාහී බලාපොරොත්තු ඇති කළද ආරක්ෂා කර ගැනීමට තරම් මුළු ලකුණු ප්‍රමාණයක් නොතිබීම ශ්‍රී ලංකා පරාජයට හේතු විය.නවසිලන්ත ප්‍රබල පන්දු ප්‍රහාරය හමුවේ කුමාර් සංගක්කාර හැරෙන්නට අන් කිසිම පිතිකරුවෙකු දිගු වේලාවක් කඩුල්ලේ රැඳී සිටීමට අසමත් විය. ඕවර 38ක් ඇතුළත ලකුණු 138ක් වැනි අඩු මුළු ලකුණු ප්‍රමාණයකට ශ්‍රී ලංකා කණ්ඩායම දැවී ගිය අතර මින් ලකුණු 68ක්ම ලබා ගත්තේ සංගක්කාර ය.ජයග්‍රාහී නවසිලන්තනුවන් වෙනුවෙන් වඩාත්ම සාර්ථක පන්දු යවන්නා වූයේ වේග පන්දු යැවූ මිචල් මැක්ලෙනගන් ය. ඔහු ලකුණු 43කට කඩුලු 4ක් ලබා ගත්තේය. කයිල් මිල්ස් හා නේදන් මැකලම් කඩුලු 2 බැගින් ලබා ගත්හ.ලුක් රොන්චි, කඩුලු රකින කුමාර් සංගක්කාර වෙත උඩ පන්දුවක් දෙමින් ප්‍රථමයෙන් ලකුණු 7කට දැවී ගියේය. ඒ, සිවුවැනි ඕවරයේදීය. 11 වැනි ඕවරයේදී එරංගගේ පන්දුවට මාටින් ගප්ටිල්ගේ පිත්තෙන් නික්ම ආ උඩ පන්දුව ‘ස්ලිප්’ ක්‍රීඩක මහේල ජයවර්ධන අල්ලා ගත්තේ උඩ පනිමින් ඉතාමත් දර්ශනීය අයුරිණි. සිවුවැනි කඩුල්ල ලෙසින් දැවී ගිය ගප්ටිල් හතරේ පහර 4ක් එල්ල කරමින් පන්දු 24කින් ලකුණු 25ක් ලබා ගත්තේය.බ්‍රෙන්ඩන් හා නේදන් මැකලම් සොහොයුරන් මුළු ලකුණු ප්‍රමාණය 115 දක්වා ගෙන එමින් සිටියදී මාලිංගගේ අති දක්ෂ ‘යෝකර්’ පන්දුවක් කෙළින්ම කඩුල්ලේ වැදීමෙන් බ්‍රෙන්ඩන් දැවී ගියේය. ඔහු හතරේ පහරක් සමග පන්දු 49කින් ලකුණු 18ක් ලබා ගත්තේය. මාලිංග ඔහුගේ ඊළඟ ඕවරයේදී කඩුල්ල තුළට දෝලනය වන යෝකර් පන්දුවකින් නේදන් කඩුල්ල මුවා කිරීමේ වරදට හසුකර ගත්තේය. හතරේ පහර 3ක් එල්ල කළ නේදන් මැකලම් පන්දු 42කින් ලකුණු 32ක් රැස් කළේය. නවසිලන්තය කඩුලු 8 ට ලකුණු 122 යි (ඕවර 31.2).තිස්පස් වැනි ඕවරයේදී කයිල් මිල්ස් (3) දැවී ගියේ අපූරු ආකාරයකටය. ශමින්ද එරංගගේ පන්දුවට ටිම් සවුතී ‘මිඩ් ඕන්’ ස්ථානයට පහරක් එල්ල කර ඉක්මන් ලකුණකට යමින් පැති මාරු කර ගනිද්දී පන්දුව ඩැහැගත් තිසර පෙරේරා එය පන්දු යවන්නාගේ අන්තයට වීසි කළද එල්ලය වැරදිනි. එහෙත් ඒ වීසි කිරීමෙන් පිතිකරුගේ අන්තයට ගිය පන්දුව මිල්ස් සීමාවට ඒමට පෙර කඩුල්ලේ ගැටුනේය.අවසානයේ තිස්හත් වැනි ඕවරයේ තෙවැනි පන්දුවේදී නවසිලන්තය තරගය ජය ගත්තේය. සවුතී නොදැවී ලකුණු 13 යි. මිචල් මැක්ලෙනගන් නොදැවී ලකුණු 1 යි.ශ්‍රී ලංකාව 2013 චැම්පියන්ස් කුසලාන තරගාවලියේ ඔවුන්ගේ මේ පළමු තරගය සඳහා නුවන් කුලසේකර වෙනුවට ශමින්ද එරංග කැඳවා තිබුණු අතර නවසිලන්තය කණ්ඩායමට ඩැනියල් වෙටෝරි යළි ඇතුළත්ව සිටියේය. වෙටෝරි මීට පෙර අවසන් වතාවට එක්දින ක්‍රිකට් ක්‍රීඩා කළේ 2011 ලෝක කුසලාන තරගාවලියේදීය.හිරු එළියෙන් දීප්තිමත්ව තිබූ උදෑසනක කාසියේ වාසිය දිනා ගෙන පළමුව පන්දුවට පහර දීමේ වාරය තම පිළට ලබා ගැනීමට ඇන්ජලෝ මැතිව්ස් තීරණය කළද තරගයේ පළමු ඕවර 10 අවසන් වන විට ශ්‍රී ලංකා කඩුලු 4ක් ලකුණු 38කට බිඳ වැටී තිබිණි.තරගයේ පළමු පන්දුවටම ශ්‍රී ලංකා පළමු කඩුල්ල බිඳ වැටුනේ ඉතාමත් අනපේක්ෂිත අයුරිණි. පිටියයේ කෙටී ඉහළින් පැමිණි කයිල් මිල්ස්ගේ පන්දුවට කුසල් ජනිත් පෙරේරා පහරක් එල්ල කළද දෙවැනි ‘ස්ලිප්’හි පන්දු රකිමින් සිටි නායක බ්‍රෙන්ඩන් මැකලම් ඔහුගේ වමට ඉගිළ යමින් හිසට උඩින් අත් දමා උඩ පන්දුව රැක ගත්තේ නරඹන්නන් විස්මයට පත් කරවමිණි. කුසල්ගේ දැවී යාම ශ්‍රී ලංකාවට මහත් පාඩුවක් විය. එතැන් පටන් විටින් විට කඩුලු බිඳ වැටෙන්නට විය.මුළු ලකුණු 27දී අනෙක් ආරම්භක පිතිකරු තිලකරත්න ඩිල්ෂාන් දැවී ගියේය. හතරේ පහර 3ක් එල්ල කරමින් ආක්‍රමණශීලී ඉනිමක පෙරනිමිති පහළ කළද ඩිල්ෂාන්ට ලබා ගත හැකිවූයේ ලකුණු 20ක් පමණි.නවසිලන්ත හිටපු නායක ඩැනියල් වෙටෝරි දෙවසරකට වැඩි කාලයකට පසුව පෙරේදා යළි ජාත්‍යන්තර තරග බිමට පිවිස යැවූ සිව්වැනි පන්දුවෙන්ම කඩුල්ලක් දඩයම් කර ගැනීමට සමත් විය. ඔහුට ගොදුරු වූයේ ජ්‍යෙෂ්ඨ ක්‍රීඩක මහේල ජයවර්ධන ය. කඩුල්ල මුවා කිරීමේ වරදින් ඔහු දැවී යන විට රැස්කර ගෙන සිටියේ ලකුණු 4ක් පමණි. ශ්‍රී ලංකා නායකයාට ලබා ගත හැකිවූයේ ලකුණු 9ක් පමණි. එයද, පන්දු 34කට මුහුණ දෙමිණි. ‘සංගා’ පන්දුවට පහර දෙන අතරවාරයේ මැතිව්ස් අනෙක් අන්තය රැක ගනිමින් සිටියද මේ අවස්ථාවේ ඔහු පසුපසට යමින් පිත්ත හරවා පා පෙදෙසට පන්දුව තල්ලු කිරීමට උත්සාහ කළේය. එහෙත් එය වැරදී ගොස් පන්දුව පා ඉන්නේ ගැටුනේය. ලහිරු තිරිමාන්න දැවී ගියේ සිනා උපදවන අයුරිණි. කේන් විලියම්සන්ගේ පන්දුවට සංගක්කාර ‘කවර්’ ක්‍රීඩකයා දෙසට පහරක් එල්ල කර පියවර කිහිපයක් ඉදිරියට ආවේය. මෙය ලකුණක් කරා දිව යාමට කෙරුණු ඉඟියක් ලෙසින් වටහා ගත් තිරිමාන්න ඉදිරියටම දිව ආවේය. එහෙත් මාටින් ගප්ටිල් පනිමින් පන්දුවේ ගමන නතර කළේය. තිරිමාන්නට පන්දු 28කින් ලබා ගත හැකිවූයේ හතරේ පහරක් සමග ලකුණු 9ක් පමණි.තිසර පෙරේරා ලකුණු 15කට දැවී යාමට පෙර දෙවතාවක්ම බේරිණි. ඔහු ලකුණු ලබා ගැනීම ආරම්භ නොකර සිටි අවස්ථාවකදී ටිම් සවුතීගේ පන්දුවට පෙරළා ඔහු අතටම දුන් උඩ පන්දුව අතහැරිණි. තිසර ලකුණු 4ක් ලබා ගෙන සිටියදී නේදන් මැකලම්ගේ පන්දුවට කඩුල්ල මුවා කළ බවට පිටියේ තරග විනිසුරු තීන්දු කළද යළි නිරීක්ෂණයක් ඉල්ලා සිටි තිසර එයින් ජය ගත්තේය. හතරේ පහර 2ක් එල්ල කළ තිසර ඔහු මුහුණ දුන් 29 වැනි පන්දුවට මැක්ලෙනගන් ට එරෙහිව වෙටෝරි ට උඩ පන්දුවක් ලබා දෙමින් දැවී ගියේය. තිසර එල්ල කළ පහරින් ඉතා ඉහළට නැගි පන්දුව වෙටෝරි අල්ලා ගත්තේ ‘මිඩ් ඕන්’ ස්ථානයේ සිට පසුපසට පියවර කිහිපයක් දිව යමිණි. තිසර හා සංගක්කාර 7 වැනි කඩුල්ල වෙනුවෙන් ඕවර හතකදී ලකුණු 36ක් එක් කළහ.37 වැනි ඕවරයේ මුළු ලකුණු සංඛ්‍යාව 135ක්ව තිබියදී කුමාර් සංගක්කාර, නේදන් මැකලම්ගේ පන්දුවට ‘ෂෝට් තර්ඩ් මෑන්’හි පන්දු රකිමින් සිටි විලියම්සන් වෙත උඩ පන්දුවක් දෙමින් දැවී ගියේය. පන්දු 87කට මුහුණ දුන් ‘සංගා’ ලකුණු 68කට දැවී ගිය අතර හතරේ පහර 8කින් ඔහුගේ ඉනිම වර්ණවත් වී තිබිණි. සංගක්කාර පෙරේදා වාර්තා කළේ ඔහුගේ 75 වැනි ජාත්‍යන්තර එක්දින අර්ධ ශතකයයි. ශමින්ද එරංග බින්දුවකටද, ලසිත් මාලිංග ලකුණු 2කටද දැවී ගිය අතර රංගන හේරත් නොදැවී ලකුණු 8ක් ලබා ගත්තේය. ඕවර 37යි පන්දු 5ක් ඇතුළත ශ්‍රී ලංකා ඉනිම ලකුණු 138කට අවසන් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=s1306116</link>
    <topic>දකුණු අප්‍රිකාව කඩුලු 9ට ලකුණු 234 යි</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>දකුණු අප්‍රිකාව හා පාකිස්තානය අතර බර්මිංහැම් නුවර එජ්බැස්ටන් ක්‍රීඩාංගණයේ ඊයේ පැවැති චැම්පියන්ස් කුසලාන ‘බී’ කොටසේ තරගයේ ප්‍රථමයෙන් පන්දුවට පහර දුන් දකුණු අප්‍රිකාව කඩුලු 9කට ලකුණු 234ක් වාර්තා කළේය.පිළිතුරු ඉනිම ක්‍රීඩා කළ පාකිස්තානය (පුවත්පත මුද්‍රණයට යන අවස්ථාව වන විට) ඕවර 25ක් අවසානයේ කඩුලු 3ක් දැවී ලකුණු 81ක් ලබා ගෙන සිටියේය. ආරම්භක පිතිකරු නසිර් ජම්ෂෙඩ් නොදැවී ලකුණු 39ක්ද, නායක මිස්බා උල් හක් නොදැවී ලකුණු 16ක්ද රැස්කර ගෙන සිටියහ. පරාජිතයන් තරගාවලියෙන් ඉවතට වීසි වන බැවින් තරගය පිළිමළුන් පිටු දැකීමේ (නොක් අවුට්) තත්ත්වයට පත්ව තිබිණි. පාකිස්තාන ඉනිමේ පළමු කඩුල්ල මුළු ලකුණු 4දී බිඳ වැටිනි. දෙවැනි ඕවරයේදී ක්‍රිස් මොරිස්ගේ පන්දුව කෙළින්ම කඩුල්ලේ වැදීමෙන් ඉම්රාන් ෆර්හත් ලකුණු 2කට දැවී ගියේය. 8 වැනි ඕවරයේදී දෙවැනි කඩුල්ල බිඳ වැටෙමින් මොහමඩ් හෆීස් (7), ‘ස්කුවෙයාර් ලෙග්’ ස්ථානයේ පන්දු රකිමින් සිටි ඩේවිඩ් මිලර් ට උඩ පන්දුවක් දෙමින් දැවී ගිය අතර මුළු ලකුණු 18දී එම කඩුල්ල ලබා ගත්තේද ඊයේ සිය මංගල ජාත්‍යන්තර එක්දින තරගයට ක්‍රීඩා කළ මොරිස් ය. ෂොයිබ් මලික්, ජේ.පී.ඩුමිනිගේ පන්දුව කඩුල්ලේ වැදීමෙන් ලකුණු 8කට දැවී ගියේය.මෙවර චැම්පියන්ස් කුසලාන තරගාවලියේ පළමු දිවා රාත්‍රි තරගය වූ මෙහි කාසියේ වාසිය දිනා ගත් දකුණු අප්‍රිකාව පළමුව පන්දුවට පහර දීමට තීරණය කළේය.පාකිස්තානය ඔවුන්ගේ කණ්ඩායමේ එක් වෙනසක් සිදු කරමින් අසාඩ් ෂෆික් වෙනුවට උමර් අමින් කැඳවා තිබිණි. දකුණු අප්‍රිකාව වෙනස්කම් දෙකක් සිදු කර තිබිණි. මෝන් මොකල් වෙනුවට ක්‍රිස් මොරිස් ට මංගල ජාත්‍යන්තර එක්දින ක්‍රිකට් වරම් ලබා දුන් දකුණු අප්‍රිකාව රෝරි ක්ලින්වෙල්ඩ්ට් වෙනුවට ඒරන් ෆන්ගිසෝ කණ්ඩායමට ඇතුළත් කර තිබිණි.දකුණු අප්‍රිකාව ඔවුන්ගේ පළමු ඕවර 25 අවසන් වන විට එක් කඩුල්ලක් පමණක් දැවී ලකුණු 105ක් ලබා ගෙන සිටියේය.නායක ඩි විලියර්ස් හා ජේ.පී.ඩුමිනි මුළු ලකුණු ප්‍රමාණය 145 සිට 186 දක්වා ඉහළට ගෙන එමින් සිටියදී විලියර්ස් දුවද්දී දැවී ගියේය.41 වැනි ඕවරයේ ජුනයිඩ් ඛාන්ගේ පන්දුවකට ඩුමිනි ‘මිඩ් ඕන්’ දෙසට පන්දුව හැරවීය. එතැන ලකුණක් තිබුනේ නැත. අනෙක් අන්තයේ සිටි විලියර්ස් පන්දුව දෙස නොබලා ඉදිරියට දිව ආවේය. මැදදී ආපසු හැරෙන විට ලිස්සා වැටිනි. ප්‍රතිවාදී නායක මිස්බා උල් හක් පන්දුව රැගෙන පන්දු යවන්නාගේ අන්තයට වේගයෙන් දිව ගොස් ‘බේල්ස්’ ගලවා දැමුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=s1306117</link>
    <topic>ක්‍රිස්ටීන් මෙරිල් ලෝක ශූරතාවලියට සුදුසුකම් ලබයි</topic>
    <author>ප්‍රින්ස් ගුණසේකර</author>
    <content>ක්‍රිස්ටීන් සොනාලී මෙරිල් ලබන අගෝස්තුවේ පැවැත්වෙන මොස්කව් ලෝක ශූරතා මලල ක්‍රීඩා තරගාවලියේදී ශ්‍රී ලංකාව නියෝජන කිරීමට සුදුසුකම් ලබාගත්තාය. අමෙරිකාවේ පදිංචිවී සිටින ඇය ෆොලොරීඩා මලල ක්‍රීඩා ශූරතාවලියේදී මීටර් 400 කඩුලු පැනීමේ ඉසව්ව තත්.56.45කින් නිමාවට පත්කරමින් මේ දක්ෂතාව දැක්වුවාය.මේ ඉසව්වේ ලෝක ශූරතා පරිසාධන මට්ටම තත්.56.55ක් විය. ලෝක ශුරතා මලල ක්‍රීඩා තරගාවලියට මෙවර ශ්‍රී ලංකාවෙන් සුදුසුකම් ලබාගත් පළමු ක්‍රීඩිකාවවු ක්‍රිස්ටීන් මෙරිල් නිමාවට පත්වු ලන්ඩන් ඔලිම්පික් ක්‍රීඩා උළෙලේදී මීටර් 400 කඩුලු පැනීමේ ඉසව්වෙන් ශ්‍රී ලංකාව නියෝජනය කළාය. එහිදී ඇය මුලික වටයෙන් ඉවතට ගියාය.ක්‍රිස්ටීන් මෙරිල් වසර 2011දී කෝබේහී පැවැති ආසියානු මලල ක්‍රීඩා ශූරතාවලියේදී මිටර් 400 කඩුලු පැනීමේ ඉසව්ව තත්.57.30කින් නිමකර ලෝකඩ පදක්කම දිනා ගත්තාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=s1306112</link>
    <topic>ලංකා ලයන්ස් මලල ක්‍රීඩා තරු ලෙස එරන්ද-නිලුකා සම්මාන ලබති</topic>
    <author>ප්‍රින්ස් ගුණසේකර</author>
    <content>දියගම මහින්ද රාපක්ෂ ජාත්‍යන්තර ක්‍රීඩාංග‍ණයේ නිමාවු 15වැනි ලංකා ලයන්ස් මලල ක්‍රීඩා තරගාවලියේ අතිශූර ක්‍රීඩකයාට හිමි සම්මානය එරන්ද ප්‍රනාන්දු හා අතිශූර ක්‍රීඩිකාවට හිමි සම්මානය නිලුකා රාජසේකර දිනා ගත්හ. මේ දෙදෙනාම ශ්‍රී ලංකා යුද හමුදාව නියෝජනය කරමින් තරග වැදුණු අතර එරන්ද ප්‍රනාන්දු මීටර් 15.35ක දක්ෂතාවක් තුම්පිම්ම ඉසව්වේදී දැක්වීම හා නිලුකා රාජසේකර නව තරග වාර්තාවක්ද සමගින් මීටර් 5000 විනාඩි 16:23.08කින් නිම කිරීම කැපී පෙනුණි.ලංකා ලයන්ස් මලල ක්‍රීඩා තරග ඉතිහාසයේ වැඩිම ක්‍රීඩක ක්‍රීඩිකාවන් සහභාගී වු මෙවර තරගාවලියට 2500ක් පමණ පිරිසක් එක්ව සිටිම විශේෂත්වයකි.වයස් කාණ්ඩවල දක්ෂතම ක්‍රීඩක ක්‍රීඩිකාවාන් මෙසේය.14න් පහළ: ක්‍රීඩකයා-කවිදු සංකලු සා.අන්තෝනි වත්තල (දුර පැනීම මී.5.20), ක්‍රීඩිකාව-සංජනී ලක්ෂලා ආනන්ද බාලිකා කොළඹ (මී.100 තත්.13.4)16න් පහළ: ක්‍රීඩකයා-හසලංක ප්‍රනාන්දු මාරිස්ටෙලා වි.මීගමුව (කවපෙත්ත මී.46.95 නව තරග වාර්තාවකි), ක්‍රීඩිකාව-නෙත්මා කිත්මිණි ලංකා ලයන්ස් ක්‍රී.ස (මී.400 තත්.61.01)18න් පහළ: ක්‍රීඩකයා-කේ.ඩී.රත්නායක ත්‍රිත්ව වි.(මී.400 තත්.50.1), ක්‍රීඩිකාව-ලක්ෂාණී සාරංගි සිල්වා (දුර පැනීම මී.5.51)20න් පහළ: ක්‍රීඩකයා-හර්ෂන කාවින්ද (දුර පැනීම මී.6.88), ක්‍රීඩිකාව-ඉෂංකා මෙන්ඩිස් නිව්ස්ටඩ් බ.වි (දුර පැනීම මී.5.09).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=s1306113</link>
    <topic>ත්‍රාසයෙන් හා උද්වේගයෙන් පිරුණු කැවල්රි සුපර්ක්‍රොස් 16දා</topic>
    <author>ෆවුස් මොහොමඩ්</author>
    <content>මෙරට මෝටර් රථ හා යතුරු පැදි ධාවන තරගබිමේ ආකර්ශනීය තරගාවලියක් වන කැවල්රි සුපර්ක්‍රොස් තරගාවලිය මේ මස 16වැනිදා කුරුණෑගල පාන්ගොල්ල යුද හමුදා ධාවන පථයේ දී පැවැත්වේ.ශ්‍රී ලංකා සන්නාහ සන්නද්ධ බලකාය, ශ්‍රී ලංකා ක්‍රීඩා මෝටර් රථ ධාවකයන්ගේ සංගමය (SLADA) සමග එක්ව සංවිධානය කරනු ලබන කැවල්රි සුපර්ක්‍රොස් මෙවර පැවැත්වෙන්නේ සිවුවැනි වතාවටය. ත්‍රාසජනක මෝටර් රථ හා යතුරුපැදි ඉසව් 22ක් ඇතුලත් මේ තරගාවලියට මෙරට සුපිරි ධාවන ශූරයන් හා ඉන්දියා ධාවන ශූරයන් ඇතුළුව තරගකරුවන් 150කට අධික සංඛ්‍යාවක් තරග වදිති. අෂාන් සිල්වා, දිනේෂ් දෙහෙරගොඩ, පසිඳු පීරිස්, අරවින්ද ප්‍රේමදාස, ජනක ඩයස්, සජාඩ් සුහේර්, උපුල්වන් සේරසිංහ මෝටර් රථ තරග අංශයෙන් ද ගයාන් සඳරුවන්, ශෙහාන් අධිකාරි, ඉෂාන් දසනායක, ශානුක සඳරුවන්, ළහිරු ජීවන්ත, ජාක්ස් ගුණවර්ධන, උදේශ් වෙඩිසිංහ, උදික ශ්‍රීමාල්, ආනන්ද වෙඩිසිංහ යතුරු පැදි අංශයෙන් ද මෙවර තරගාවලියට එක්වූ කැපී පෙනෙන ක්‍රීඩකයන් වෙති.නිත්‍ය හමුදා ඒකක 6කින් හා ස්වේච්ඡා ඒකකයකින් සමන්විත ශ්‍රී ලංකා සන්නාහ සන්නද්ධ බලකාය මෙරට ත්‍රස්තවාදී යුද්ධයේ ආරම්භයේ සිටම අඛණ්ඩව විවිධ ක්‍රියාන්විතවලට සහභාගි වූ අතර එහි දී ජීවිතය කැපකළ රණවිරුවන්ගේ පවුල්වල සාමාජිකයන්ට හා ආබාධිත තත්ත්වයට පත් රණවිරුවන්ට අවශ්‍ය සුබසාධන කටයුතු ඉටුකිරීමේ අරමුණින් මේ තරගාවලිය වාර්ෂිකව සංවිධානය කෙරෙන බව තරගාවලිය සම්බන්ධව පසුගියදා මෝදර රොක් හවුස් යුද හමුදා කඳවුරේ ශ්‍රවනාගාරයේ පැවැති මාධ්‍ය හමුවේ දී තරගාවලියේ උපදේශකවරයා වන මේජර් ජෙනරාල් උභය මැදවෙල මහතා සඳහන් කළේය.මෝටර් රථ ධාවන ක්ෂේත්‍රයට එක් වූ අලුත්ම සංගමය වන ස්ලඩා සංගමයේ වාර්ෂික ශූරතාවලිය වෙනුවෙන් පැවැත්වෙන තුන්වැනි තරගාවලිය ලෙසත් මේ තරගාවලිය සැළකේ. මේ වනවිට නිමාවට පත්වූ ෆොක්ස් හිල් හා සීගිරිය රැලි ක්‍රොස් තරග ඉසව්වලදී ලැබූ ප්‍රසාද ලකුණු අනුව අෂාන් සිල්වා පෙරමුණේ පසුවන අතර දිනේෂ් දෙහෙරගොඩ දෙවැනි තැන සිටියි. මෝටර් රථ ධාවන අංශයෙන් පෙරමුණේ පසුවන්නේ ගයාන් සඳරුවන්ය. ඔහුට දැඩි අභියෝගයක් එල්ල කරමින් ශෙහාන් අධිකාරී දෙවැනි ස්ථානය අත්කරගෙන සිටියි.මෙවර තරගාවලිය වෙනුවෙන් පාන්ගොල්ල යුද හමුදා ධාවන පථයේ වෙනස්කිරීම් කීපයක් කළ බව ස්ලඩා සංගමයේ සභාපති යෝගා පෙරේරා මහතා මෙහි දී ප්‍රකාශ කළේය. තරගකාරිත්වය වැඩි කිරීමේ අරමුණින් යතුරුපැදි ධාවන පථයට තවත් බාධක පැනීම් (JUMPS) කීපයක් එකතු කළ බව ඒ මහතා කියා සිටියේය.යුද හමුදා මෝටර් ස්පෝට්ස් සංගමයේ සභාපති බ්‍රිගේඩියර් දේවින්ද පෙරේරා, සංවිධායක කමිටුවේ සභාපති බ්‍රිගේඩියර් ඉඳුනිල් ද සිල්වා, තරගාවලියේ ප්‍රධාන අනුග්‍රාහකත්වය ලබාදෙන සියැට් සමාගමේ උපසභාපතිවරයකු වන රවී ඩඩ්ලානී හා බ්‍රිගේඩියර් දුමින්ද ගමගේ මහත්වරු ද මාධ්‍ය හමුවට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=s1306114</link>
    <topic>අනුරාධපුර-මාතර-නාවලපිටියනවකයෝ ශූරයන්ට බැට දෙති</topic>
    <author>ප්‍රින්ස් ගුණසේකර</author>
    <content>චැම්පියන් ලීග් පළමු පෙළ අන්තර් ක්‍රීඩා සමාජ පාපන්දු තරගාවලියේ මුල්වරට එක්ව සිටින අනුරාධපුර සොලිඩ්, මාතර සිටි හා අප්කන්ට්‍රි ලයන්ස් ක්‍රීඩා සමාජ ප්‍රබල කණ්ඩායම් පරදවා පෙරළිකාර ජයග්‍රහණ වාර්තා කළහ.මාතර සිටි ක්‍රීඩා සමාජය වෙතින් පසුගිය ව‍සරේ ශූරයන් වූ රත්නම් ක්‍රීඩා සමාජය ‍ගෝල් 3-2කින්, සොලිඩ් ක්‍රීඩා සමාජය වෙතින් 2011වසරේ ශූරතාව දිනාගත් දොන් බොස්කෝ පිල ගෝල් 1-0කින් හා අප් කන්ට්‍රි ලයන්ස් වෙතින් ගෝල් 3-2කින් නන්දිමිත්‍ර ක්‍රීඩා සමාජය ද පරාජය වූහ.රාජපක්ෂගෙන් ගෝල් ත්‍රිත්වයක්කොළඹ සී‍.ආර්. පිටියේ පැවැති අප් කන්ට්‍රි ලයන්ස් හා නන්දිමිත්‍ර අතර තරගයේ දී අප් කන්ට්‍රි ලයන්ස් පිලේ ආර්.එම්.රාජපක්ෂ ගෝල් ත්‍රිත්වයක් ලබා තම පිලේ ජයග්‍රහණය තහවුරු කළේය. එයට අමතරව පැට්‍රික් විල්සන් හෙන්රි ගෝල් දෙකක් ලබා ගත්තේය.තරගයේ පළමු භාගය නිමාවෙද්දී ගෝල් 1-0ක් ලෙස අප්කන්ට්‍රි ලයන්ස් පිල ඉදිරියෙන් සිටි අතර දෙවැනි භාගයේ දී නන්දිමිත්‍ර පිලේ දමිත් වීරමන්ත්‍රි ගෝලයක් ලබා ගත්තේය.මේ තරගයේ දී නන්දිමිත්‍ර ක්‍රීඩක අරවින්ද සිල්වා විනිසුරුට බැණ වැදීම හේතුවෙන් රතු කාඩ්පත් අවවාද ලැබීය.ෂෝලාගේ පහරින් සොලිඩ්ට ජයමීගමුවේ විශාල ප්‍රේක්ෂක පිරිසක් ඉදිරියේම පරාජයට පත්වූ දොන් බොස්කෝ පිලට එරෙහිව ජයග්‍රාහී ගෝලය සොලිඩ් ක්‍රීඩා සමාජයේ නයිජීරියානු ක්‍රීඩක ඒ.ඕ.ෂෝලා එල්ල කළේය. මේ ජයග්‍රහණයත් සමග අනුරාධපුර සොලිඩ් අපරාජිතව පෙරමුණ ගෙන සිටී.සී.ආර්.පිටිය උණුසුම් වෙයිමාතර සිටි ක්‍රීඩා සමාජය චැම්පියන් ලීග් තරගාවලියේ පළමු ‍ජය වාර්තා කළේ පසුගිය වසරේ ශූරයන්ට උණුසුම් තරගයක් ලබා දෙමිනි.තරගයේ පළමු භාගය නිමාවෙද්දී දෙපිලම ගෝල් 2-2ක් ලෙස සම මට්ටමක පසුවූ අතර රත්නම් ක්‍රීඩා සමාජයේ එම්.එම්.යෝගරාජ් ගෝල් දෙකම වාර්තා කළේය. මාතර සිටි පිල වෙනුවෙන් ඕ.වී. ඉකෙනා, එම්.ශෂිකප්‍රිය හා බී.කවබේනා ‍ගෝල් වාර්තා කළහ.රිනවුන් ජය ගනීපොලිස් ක්‍රීඩා පිටියේ පැවැති රිනවුන් -පොලිස් අතර තරගයෙන් රිනවුන් පිලට ගෝල් 3-2ක තියුණු ජයක් අත්විය. පළමු භාගයේ දී ගෝල් 2-0ක් ලෙස රිනවුන් ඉදිරියෙන් සිටියේය.ජයග්‍රාහී රිනවුන් පිල‍ වෙනුවෙන් මොහොමඩ් ෆසාල්, මො‍හොමඩ් රිස්නි හා මොහොමඩ් හකීම් ගෝල් වාර්තා කළ අතර පොලිස් පිලේ බී.එන්.චාරුක හා මොහොමඩ් රෆීක් ගෝල් වාර්තා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=s1306115</link>
    <topic>කායවර්ධන සංගම් ලියාපදිංචියට පියවර</topic>
    <author/>
    <content>රටපුරා ඇති සියලු කායවර්ධන ක්‍රීඩා සමාජ හා සංගම් ලියාපදිංචි කිරීමට කායවර්ධන අතුරු කමිටුව පියවර ගෙන ඇත. මෙතෙක් ලියාපදිංචිව නැති එවැනි සංගම් ක්‍රීඩා සංවර්ධන දෙපාර්තුමේන්තුවේ හා වෛද්‍ය ආයතනයේ පිළිගැනීමේ නිලධාරීන් හමුවී ලබන සිකුරාදාට පෙර අයැදුම්පත් ලබාගත යුතුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=s1306118</link>
    <topic>සමස්ත ශූරතාව කුරුණෑගලට</topic>
    <author>ප්‍රන්ස් ගුණසේකර</author>
    <content>අන්තර් පාසල් මයිලෝ නෙට්බෝල් තරගාවලියේ සමස්ත ශූරතාව කුරුණෑගල ශුද්ධ වු පවුලේ කන්‍යාරාමය දිනාගත්තේය. පිළියන්දල මධ්‍ය මහා විද්‍යාලයීය ක්‍රීඩා පිටියේ ඊයේ නිමාවට පත්වු මයිලෝ පාසල් නෙට්බෝල් අවසන් තරගවලදී ශුද්ධ වු පවුලේ කන්‍යාරාම ක්‍රීඩිකාවෝ ‘ඒ’කාණ්ඩායේ 14න් පහළ හා 16න් පහළ ශූරතා ද්විත්වයම දිනා ගත්හ.18න් පහළ අවසන් මහා තරගය මියුසියස් විදුහල හා කළුතර බාලිකා විදුහල අතර තියුණු සටනකින් නිමාවට පත්වුයේ 30-29ක් ලෙස කළුතර බාලිකා විදුහලට ශූරතාව අත්කර දෙමිණි. 18න් පහළ දක්ෂතම ක්‍රීඩිකාව ලෙස කළුතර බාලිකාවේ සචිනි රුද්‍රිගු සම්මානයට පාත්‍ර වුවාය.මයිලෝ පාසල් නෙට්බෝල් ජයග්‍රහණ මෙසේය.‘ඒ’කාණ්ඩාය: 18න් පහළ ශූරතාව-කළුතර බලිකා වි. අනුශූරතාව-මියුසියස් විදුහල, තෙවැනි ස්ථානය-ශුද්ධ වු පවුලේ කන්‍යාරාමය කුරුණෑගල, සිවුවැනි ස්ථානය-හිල්වුඩ් විද්‍යාලය මහනුවර. දක්ෂතම ක්‍රීඩිකාව-සචිනි රුද්‍රිගු කළුතර බා.වි16න් පහළ :ශූරතාව-ශුද්ධ වු පවුලේ කන්‍යාරාමය කුරුණෑගල, අනුශූරතාව-ගෝතමී බා.වි.කොළඹ, තෙවැනි ස්ථානය-මලියදේව බා.වි.කුරුණෑගල, සිවුවැනි ස්ථානය-උසස් බාලිකා වි.මහනුවර. දක්ෂතම ක්‍රීඩිකාව-උදාරා නාවින්න ශුද්ධ වු පවුලේ කන්‍යාරාමය කුරුණෑගල14න් පහළ: ශූරතාව-ශුද්ධ වු පවුලේ කන්‍යාරාමය කුරුණෑගල, අනුශූරතාව-ශ්‍රී සිද්ධාර්ථ විදුහල එප්පාවෙල, තෙවැනි ස්ථානය-ආනන්ද බාලිකා වි.කොළඹ, සිවුවැනි ස්ථානය-ජ්‍රෙස්බිටීරියන් බා.වි දෙහිවල. දක්ෂතම ක්‍රීඩිකාව-අමන්දා තෙන්නකෝන් ශුද්ධ වු පවුලේ කන්‍යාරාමය කුරුණෑගල‘බී’කාණ්ඩාය: 18න් පහළ ශූරතාව-කැටපත් වෙහෙර විදුහල කුරුණෑගල, අනුශූරතාව-බණ්ඩාරපොල ම.වි‍ මහනුවර, තෙවැනි ස්ථානය-රන්ජන් විජේරත්න ම.වි මොනරාගල, සිවුවැනි ස්ථානය-දෙහිගහලන්ද ම.වි හම්බන්තොට. දක්ෂතම ක්‍රීඩිකාව-මල්ෂා රත්සරි රත්නායක කැටපත් වෙහෙර ම.වි16න් පහළ ශූරතාව-මහකෙළිය ම.වි වාරියපොල, අනුශූරතාව-යටිහේන කනිටු වි. මල්වාන, තෙවැනි ස්ථානය-වලහතැන්න හල්දුම්මැල්ල, සිවුවැනි ස්ථානය-සිරිමල්හේන ම.වි කුණඩසාලේ. දක්ෂතම ක්‍රීඩිකාව- දිනිති සඳකැන් මහකෙළිය ම.වි වාරියපොල.අවු.14න් පහළ ශූරතාව-කෑරගල සංඝරාජ ක.වි, අනුශූරතාව-බෞද්ධ බාලිකා වි. ගම්පොල, තෙවැනි ස්ථානය-වලහපුතැන්න ම.වි හල්දුම්මුල්ල, සිවුවැනි ස්ථානය-රන්ජන් විජේරත්න වි. බුත්තල. දක්ෂතම ක්‍රීඩිකාව-අමානි සෙව්වන්දි කෑරගල සංඝරාජ ක.වි.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=f1306111</link>
    <topic>ජ.වි.පෙ. පුළුටක් බෙහෙතකටවත් නැහැ</topic>
    <author/>
    <content>මෙරට විශ්වවිද්‍යාල පද්ධතිය තුළ විවිධ ආන්දෝලනාත්මක සිදුවීම් මෑත භාගයේ දිගින් දිගටම සිදුවිය. මෙම සිදුවීම් අළලා උසස් අධ්‍යාපන ඇමැති එස්. බී. දිසානායක මහතා සමඟ සිදු කළ සංවාදයකි මේ.සබරගමු විශ්වවිද්‍යාලයේ ශිෂ්‍ය සංගමය දැන් මාස ගණනාවක ඉඳල විවිධ විනය විරෝධී ක්‍රියා සිදු කළ විනය භාර ආචාර්යවරයාගේ ගෙදරට ගල් ගැහුවා. වාහනය පොඩි පට්ටම් කරල දැම්මා. මේක මෙහෙයවූයේ ශිෂ්‍ය සංගම් නායකයෝ. පසුගිය නිදහස් දා ජාතික කොඩිය ඔසවලා ජාතික ගීය ගායනා කරල නිදහස් උත්සව සැමරුමක් සංවිධානය කළා. එය කරන්නට මේ ශිෂ්‍ය සංගම් ඉඩ දුන්නෙ නැහැ. නමුත් මේකට විශ්වවිද්‍යාල නිලධාරීන් කිසිම විනය ක්‍රියාමාර්ගයක් ගත්තේ නැහැ.පස්සෙ ශිෂ්‍ය නේවාසිකාගාරවල මහ රෑ නීති විරෝධී රැස්වීම් තිබ්බා. විශ්වවිද්‍යාලය අවට නිවාසවල රැඳී ඉන්න ශිෂ්‍යයෝ බලහත්කාරයෙන් ගෙනැල්ල මේ රැස්වීම් තිබ්බෙ. මේ අවට හිටි දෙමව්පියෝ මට, විශ්වවිද්‍යාලයේ උපකුලපතිවරයාට, ලේකම්ට, බලධාරීන්ට අඬ අඬා කිව්වා මේක නවත්තන්න කියලා. පස්සෙ උපකුලපතිවරයා ශිෂ්‍ය සංගම් නායකයින්ට අවවාද කළා වහාම මේ නීති විරෝධී රැස්වීම් නවත්තන්න. එහෙම නොකළොත් ශිෂ්‍ය සංගමය තහනම් කරනවා. සිසුන්ගේ පන්ති තහනම් කරනවා කියලා. ඊට පහුවෙනිදාම මේ ශිෂ්‍ය සංගම් නායකයෝ අවට ගෙවල් 54ක රඳවල ඉන්න ශිෂ්‍යයෝ පයින් දක්කගෙන ඇවිල්ල මහ රෑ විශ්වවිද්‍යාලය ඇතුළෙ විශාල රැස්වීමක් තිබ්බා.මේක විශ්වවිද්‍යාලයේ පරිපාලනයට කරපු විශාල අභියෝගයක්. 88 – 89 කාලයේ වගේ විශ්වවිද්‍යාල ආචාර්යවරු මරල ගහල කපල කොටල ගිනි තියලා එවැනි තත්ත්වයකට විශ්වවිද්‍යාල පද්ධතිය තල්ලු කරන්නට සමත් සිදුවීමක්. ඒ නිසා විශ්වවිද්‍යාලයේ පරිපාලනය ශිෂ්‍යයන් අතට පත්වෙන්නට නොදී විනය ක්‍රියාමාර්ගයක් හැටියට ශිෂ්‍ය සංගම් නායකයෝ 04 දෙනෙකුගේ පන්ති තහනම් කළා. ශිෂ්‍ය සංගමයත් තහනම් කළා.මෙන්න මේ විනය ක්‍රියාමාර්ගයට එරෙහිව තමයි ඔය පන්ති වර්ජනය කරලා උපවාසයක් කළේ. මේ උපවාසය සාමාන්‍ය ජන ජීවිතයට බාධාවක් නිසා පොලීසිය අවම බලය යොදවල බැටන් ප්‍රහාර එල්ල කරලා තත්ත්වය පාලනය කළේ.ඒක පොලීසියට අයිති වැඩක්. උදේ 8.00 ඉඳල මහ මඟ හරස් කරගෙන කිසිම වාහනයකට යන්න නොදී මේ අය හිටියේ. පිටිපස්සෙන් වෙඩින් කාර් 04ක් තිබුණා. ඔවුන් නියමිත නැකැත් වෙලාවට යන්න ඕනෑ. අසාධ්‍ය රෝගීන් ගෙනියන ගිලන් රථ 3ක් තිබුණා. අඩුම ගානෙ මේ අයටවත් යන්න දෙන්න කියල පොලීසිය කාරුණික ඉල්ලීමක් කළා. ඇහුවෙ නැහැ. බලංගොඩ පොලිස් ස්ථානාධිපති, පළාත් භාර පොලිස් අධිකාරී, ජ්‍යෙෂ්ඨ පොලිස් අධිකාරී, සබරගමු නියෝජ්‍ය පොලිස්පති, ජ්‍යෙෂ්ඨ නියෝජ්‍ය පොලිස්පතිතුමා පවා කාරුණිකව එම ඉල්ලීම කරල තිබුණා. අන්තිමේ දී පිරිස විසුරුවා හරින්න කඳුළු ගෑස් ගැහුවා.පස්සෙ සංවිධානාත්මකව සිටි මේ අය පොලිසියට ගල්මුල් වලින් ගහන්න පටන් ගත්තා. පොලිස් නිලධාරීන් 19 දෙනෙක් තුවාල වුණා. පස්සෙ කඳුළු ගෑස්, බැටන් ප්‍රහාරයක් එල්ල කරලා තමයි පිරිස විසුරුවා හැරල තත්ත්වය පාලනය කළේ.සිද්ධියට සම්බන්ධ ශිෂ්‍ය ක්‍රියාකාරිකයින් 47 කගේ පන්ති තහනම් කළා විභාගයට ඉදිරිපත් වෙන්න හැකි පරිදි. ඒක විශ්වවිද්‍යාල බලධාරීන් ගත් ක්‍රියාමාර්ගයක්.නැහැ, මට මදි ඒක. අපි බලධාරීන්ට කියල තියෙන්නෙ ඊට වඩා දැඩි විනය ක්‍රියාමාර්ග ගන්න කියලයි.පැහැදිලිවම පුළුවන්. උපාධිධාරී ගුරු පත්වීම්වලට උසස් පෙළ මට්ටමේ විභාගයක් තිබ්බා. ඒකෙන් ලකුණු 40 ගන්න බැරිව අසමත් වුණ ගණන 80%ක්. ඔන්න අපේ විශ්වවිද්‍යාල උපාධිධරයකුගේ දැනුම් මට්ටම. මේ අය ඉගෙන ගන්න තිබෙන කාලෙ කරපු වැඩවල ප්‍රතිඵලය තමයි ඒක. විශේෂයෙන්ම කලා විෂයන් හදාරපු අය තුළ තමයි මේක තිබුණෙ. 201ට කලින්. දැන් ඒ තත්ත්වය ක්‍රමයෙන් නැති වෙමින් පවතිනවා.දැන් ඔය පෙරටුගාමී කියල එකක් හදාගෙන ඔය යන්නෙ. ජේ.වී.පී. පුළුටක් බෙහෙතකට ගන්න නැහැ.ක්‍රීඩා ඇමැතිවරයා හැටියට විතරක් නෙවේ මහා පරාක්‍රමබාහු රජතුමාට පස්සෙ සහල් අතිරීක්තයක් නිෂ්පාදනය කළේ මේ රටේ කෘෂිකර්ම ඇමැතිවරයා හැටියට මම ඉන්න කාලයේ.ඒ වගේම තමයි උසස් අධ්‍යාපන ඇමැතිවරයා හැටියට මම මේ විෂය භාරරගන්න වෙලාවේ මුළු විශ්වවිද්‍යාල පද්ධතියම සම්පූර්ණයෙන්ම පාලනය කළේ ශිෂ්‍යයෝ. ඒ නිසා ඔය වර්ජන, පිකටින්, උපවාස කරන්න තරම් ඒ අයට විරෝධතා ආවේ නැහැ. සියලුම දේවල් කළේ තමන්ට ඉගෙන ගන්න තියෙන කාලය තුළ. මේ අය දේශනවලට ගියේ නැහැ.පොත් පෙරළගෙන විභාගවලට ලීවා. කොපි කළා. ඉතින් විශ්වවිද්‍යාලයෙන් එළියට යන්නෙ නිතම්ම උපාධි සහතිකයක් අරගෙන. දැනුමක් ඇතිව නෙවෙයි. ඉතින් මේ අයට හරි අධ්‍යාපනයක් ලැබෙන්නෙ නැහැ. රැකියාවකට ගියත් ඒක කරන්න බැහැ.නමුත් පොදු ශිෂ්‍යයෝ මේ ක්‍රමයට විරුද්ධයි. පුස්තකාලවලට යන්න දෙන්නෙ නැහැ. ඉංග්‍රීසි ඉගෙන ගන්න දෙන්නෙ නැහැ. තනිවම ආචාරියවරයෙක් එක්ක කතා කරන්න දෙන්නෙ නැහැ. ඉතින් මම මේ තත්ත්වය වෙනස් කළා. අද ඔබ කියන විදියේ වර්ජන ගැටුම් විශ්වවිද්‍යාල තුළ නැහැ.ඊරියගොල්ලගෙ ඉදන් කිසිම අධ්‍යාපන ඇමැතිවරයකුට විශ්වවිද්‍යාල භූමිය තුළට යන්න බැහැ. ජේ. ආර්.ට, ප්‍රේමදාසට, ඩී.බී.ට, චන්ද්‍රිකාට මේ කාටවත් විශ්වවිද්‍යාල තුළට අඩියක් තියන්න ඉඩ දුන්නෙ නැහැ. නමුත් මම උසස් අධ්‍යාපන ඇමැති හැටියට හැම විශ්වවිද්‍යාලයකටම යනවා. ජනාධිපතිතුමා විශ්වවිද්‍යාල 08කට ගිහින් ශිෂ්‍යයෝ අමතල තියෙනවා. විශ්වවිද්‍යාල තුළ නේවාසික පහසුකම්, ක්‍රීඩා පහසුකම්, දේශන ශාලා පහසුකම් ඉතා ඉහළ තලයකට ගෙනත් තියෙනවා.ඇත්තටම මේවට ආධාර අනුබල දෙන්නෙ ජනාධිපතිතුමා. ඒ නිසා මතුපිටින් උලුප්පල පෙන්වන උද්ඝෝෂණවලට වැඩිය විශ්වවිද්‍යාල පද්ධතිය තුළ විශාල යහ පාලනයක් ඇතිකරන්න ක්‍රියාත්මක වුණේ මගේ කාලයේ’ ඕනෑම දෙයක් වෙනස් කරන්න ගියාම එයට විරෝධතා එල්ල වෙනවා.ඒක සාමාන්‍ය දෙයක්. මේවා අප කරන්නෙ සිසුන් දඩයම් කරන්නවත් පළිගන්නවත් නෙවෙයි. අහිංසක පොදු ශිෂ්‍යයන්ගේ යහපත වෙනුවෙන් අනාගත රැකියා වෙළෙඳ පොළට විශ්ව දරුවෙක් නිර්මාණය කිරීමේ උදාර චේතනාවෙන්.මම වැඩ භාරගන්න කොට අපේ විශ්වවිද්‍යාල තිබුණෙ ජාත්‍යන්තර මට්ටමෙන් 10000 සීමාවේ. මම ඒක මුල් 1000 මට්ටමට ගෙනාවා. ඉතින් මේ හැම දියුණුවක්ම අර පිකටින්, උපවාස, වර්ජන වගේ වේගයෙන් ලෝකයට ගෙනියන්න බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>11</day>
    </date>
    <link>http://www.dinamina.lk/2013/06/11/_art.asp?fn=f1306112</link>
    <topic>සිරිලකට පුනර්ජීවය දුන් මිහින්තලය යළි පිබි‍දෙයි</topic>
    <author/>
    <content>චෛත්‍ය තුන්සිය හැටක් ද, විහාර දෙසිය හතළිහක් ද, පිරිවෙන් හත්සියයක් ද, පෝය සීමා විසි එකක් ද, සිය ගණනක් ගල්ලෙන් ද, මහරහතන් වහන්සේලා දොළොස් දහසක් ද වැඩ සිටියාවූද මිහින්තලා ඓතිහාසික පුදබිම අද විරාජමානව බැබළෙන්නේ වත්මන් විහාරාධිපති වලවාහැංගුණවැවේ ධම්මරතන හිමිපාණන්ගේ අප්‍රතිහත ධෛර්යය නිසාය.පංච සීල ප්‍රතිපත්තිය, පැවිද්ද, උපසම්පදාව, ලාංකේය පළමු ධර්ම දේශනය, ප්‍රථමයෙන් ආයුධ බිම තැබීම ආදී මානව සමාජයේ පුනර්ජීවනය හා ධාර්මික සමාජයක් ගොඩනැඟීම කෙරෙහි වූ මූලධර්ම මෙන්ම ධර්මද්වීපයක් ගොඩනැඟීම උදෙසා අඩිතාලම දැමූ ලාංකේය ජන සමාජයේ කේන්ද්‍රස්ථානය, පෙර රජ දවසින් පසු මිහිඳු මාහිමියන්ගේ පරම පිවිතුරු ගුණ වගාවන්ට ගරු බුහුමන් දක්වමින් මහින්ද රාජපක්‍ෂ නම් වූ ලාංකේය ජනතා පුත්‍රයාගේ උපදෙස් මත අද යළිත් පෙර පරිද්දෙන්ම සංරක්‍ෂණයන්ට ලක් වන්නේ මතු පරපුරේ උන්නතිය හා බුදුදහමේ තිර පැවැත්ම උදෙසා බව කිව යුතුමය.මිහින්තලා පුදබිමේ පෞරාණික ස්මාරක හා අක්කර 582 පැතිර පවතින අභය භූමිය වන සතුන්ගේ හා මානව වර්ගයාගේ හිතසුව පිණිස සංරක්‍ෂණයනට ලක් කරමින් මෙහි පැමිණෙන ලක්‍ෂ සංඛ්‍යාත ජනී ජනයාට අවශ්‍ය වූ පොදු පහසුකම් සපුරාලීම සදහා රජය මේ වන විට රුපියල් මිලියන ගණනක මුදලක් වැයකර තිබේ.අතීත රජ දවසින් පසු කාලයාගේ ඇවෑමෙන් වල් වැදී මහා ගණ වන පෙතින් යටව තිබු මිහින්තලා පුදබිම යම් යම් කාලපරිච්ඡේදයන්හි වගකිව යුත්තන්ගේ නෙත ගැටුණ ද ඒ සියල්ල තහවුරු කරගැනීම් හා ස්මාරක සංරක්‍ෂණය කිරීම වැනි ක්‍රියාදාමයන්ට සීමා විය. එහෙත් අක්කර 582 පුරාවට පිහිටි සුන්දර වන පෙතේ අසිරිය ගොඩනඟාගන්නට හෝ වාර්ෂිකව මෙහි පැමිණෙන බැතිමතුන් වෙනුවෙන් වූ පොදු පහසුකම් නඟා සිටුවීම කෙරෙහි අවධානයක් යොමු නොවී පැවතුණි.මේ කෙරෙහි දැඩි අවධානයක් යොමු කළ වත්මන් මිහින්තලා රජමහා විහාරාධිපති පණ්ඩිත වලවාහැංගුණුවැවේ ධම්මරතන හිමිපාණන්ගේ අනුශාසනා පරිදි උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් හා ආර්ථික සංවර්ධන නියෝජ්‍ය අමාත්‍ය එස්. එම්. චන්ද්‍රසේන යන මහත්වරුන් එක්ව ජනාධිපති මහින්ද රාජපක්‍ෂ මැතිතුමන්ට මිහින්තලා පුදබිමෙහි පවතින ‍ෙපාදු පහසුකම් සංවර්ධනය මෙන්ම සමාරක සංවර්ධනය කිරීමේ අවශ්‍යතාවය පෙන්වා දුන්හ.ඒ අනුව ජනාධිපතිතුමන් මිහින්තලා පුදබිම නිරීක්‍ෂණය කිරීමේ චාරිකාවකට ද එක් විය. මෙහි පැවති අවශ්‍යතාවන් සියැසින් දුටු ජනාධිපතිතුමන් වහා එහි සංවර්ධන කටයුතු ඇරඹීමට අදාළ අංශවලට උපදෙස් ලබාදුන්නේය. 2012 වර්ෂයේ පැවති “දැයට කිරුළ” ජාතික සංවර්ධන වැඩසටහනට සමගාමීව පුදබිමේ සංවර්ධන කටයුතු ආරම්භ විය.මෙහි සංවර්ධන කටයුතු ඉටුකිරීමේ පූර්ණ වගකීම නාගරික සංවර්ධන හා ආරක්‍ෂක අමාත්‍යාංශ ලේකම් ගෝඨාභය රාජපක්‍ෂ මහතා වෙත භාරකළ අතර, ඒ මහතාගේ අධීක්‍ෂණය යටතේ පුදබිමේ අද පවතින සියලුම සංවර්ධන ක්‍රියාදාමයන් ආරම්භ කෙරිණි.පුරාවිද්‍යා දෙපාර්තමේන්තු විධි නියමයන්ට අනුව නාගරික සංවර්ධන අමාත්‍යාංශය යටතේ පවතින නාගරික සංවර්ධන අධිකාරිය මෙන්ම මාර්ග සංවර්ධන අධිකාරිය එක්ව මෙහි සියලු කටයුතු සංවිධානය කළේය.දීර්ඝකාලීන සංවර්ධන සැලැස්මක් යටතේ පුදබිමේ පවතින මංමාවත් නවීන ක්‍රමවේද ඔස්සේ නවීකරණයට ලක් කෙරිණ. ආරක්‍ෂක ලේකම්තුමාගේ උපදෙස් මත සිවිල් ආරක්‍ෂක බළකායේ සහය ඇතිව මිහින්තලා පුදබිම, නගර උද්‍යානය හා වල්බිහිව අපිරිසිදුව පැවති වනපෙත අද සිත්පිනවන දර්ශනීයත්වයෙන් නිර්මිතව පවත්වාගෙන යනු ලබයි. මෙහිදී ත්‍රිවිධ හමුදාව මෙන්ම පොලිසිය ද ඉමහත් සේවාවක් ඉටු කළ බව ධම්මරතන හිමිපාණෝ සිහිපත් කරති.වසර 2320ක ඉපැරණි ඉතිහාසයකට හිමිකම් කියන ලංකාවේ මුල්ම විහාර භූමිය පැරණි තත්ත්වයෙන්ම සංවර්ධනය වන විට දිය පිපාසාවෙන් පෙළුණ මෙම අභය භූමියෙහි වෙසෙන වන සතුන්ට ද මිනිසාට මෙන්ම සම අයිතියක් හිමිව ඔවුන්ගේ අයිතීන්ද ලැබී ඇති බව සිහිපත් කළ යුතුය. මේ වනවිට පුදබිමේ ස්මාරක සංරක්‍ෂණය වෙනුවෙන් රජය රුපියල් මිලියන තිස්පහක මුදලක් වැයකර තිබේ. දෙස් විදෙස් ලක්‍ෂ සංඛ්‍යාත සංචාරකයින්ගේ හා බැතිමතුන්ගේ පය ගැටෙන මේ බිමෙහි මැද මළුවට පිවිසෙන මාර්ගයෙහි මීටර් හත්සිය පණහක් වර්ණ කොන්ක්‍රීට් අතුරු සැකසීමට රුපියල් මිලියන විස්සක මුදලක් ද පැරණි රෝහල් මාර්ගය හා කටුසෑය මාර්ගය ඉදිකිරීම වෙනුවෙන් රුපියල් මිලියන දාහතරක් ද, රාජගිරි ලෙන් මාර්ගයට රුපියල් මිලියන එකයි දශම හයක් ද, කඳුවටා මාර්ගය කිලෝමීටර් හතරක් කාපට් යොදා සංවර්ධනය කිරීම වෙනුවෙන් රුපියල් මිලියන අනූතුනක් ද වශයෙන් රජය වැය කර ඇත.දීර්ඝකාලීන සංවර්ධන සැලැස්මක් මත ක්‍රියාත්මක මෙහි මාර්ග සංවර්ධන කටයුතු මාර්ග සංවර්ධන අධිකාරියේ මෙහෙයවීම යටතේ අවසන් අදියර දක්වාම ක්‍රියාත්මක කිරීමට ජනාධිපතිතුමන් උපදෙස් දී තිබේ.එමෙන්ම නාගරික සංවර්ධන අධිකාරිය ද මිහින්තලා පුදබිම පවිත්‍රතාවයෙන් අගතැන්පත් ස්ථානයක් බවට පවත්වාගෙන යාමට රුපියල් මිලියන විස්සක මුදලක් වෙන් කොට සංවර්ධන ක්‍රියාදාමයන් රැසක් ආරම්භ කර ඇත. දැනට පවතින මල් අලෙවි කුටි වෙනුවට නව වෙළඳකුටි ඉදිකිරීමටත්, දර්ශනීය රථගාලක් හා ජලය බැසයන ක්‍රමවත් කානු පද්ධතියක් සැකසීම මෙන්ම අලංකාර පරිසරයක් නිර්මාණය කිරීම වැනි ක්‍රියාදාමයන් රැසකට මුලපුරා තිබේ.විහාරාධිපති හිමියන්ගේ අනුශාසනා පරිදි මේ මිහින්තලා අඹ වනය කේන්ද්‍රකොට ගනිමින් අභය භූමිය තුළ සඳුන් පැළ 500ක් රෝපණය කිරීමේ කටයුතු ද උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන් සහ ආර්ථික සංවර්ධන නියෝජ්‍ය අමාත්‍ය එස්. එම්. චන්ද්‍රසේන යන මහත්වරුන්ගේ දායකත්වය ඇතිව ජනාධිපතිතුමන්ගේ සුරතින් පසුගිය දා සිදු කෙරුණි. එමෙන්ම මිහින්තලා නගර උද්‍යානයේ අලංකාර පොකුණක් ඉදිකිරීම වෙනුවෙන්ද ප්‍රධාන අමාත්‍යවරයා රුපියල් ලක්ෂ 10ක මුදලක් පළාත් සභා අරමුදල් මඟින් ලබා දී ඇත.මීට අමතරව සැදැහැවැතුන්ගේ හිතසුව පිණිස අභිනවයෙන් ධර්ම මන්දිරයක්ද ඉදිකිරීම කෙරෙහි ධම්මරතන හිමියන්ගේ අවධානය යොමුව තිබේ. එහි කටයුතු ද මෙම පොසොන් පොහොයට සමගාමීව ආරම්භ කිරීමට නියමිතය. මේ අතර බෝධීන් වහන්සේ වටා දර්ශනීය රන් වැටක් ද ඉදිකෙරේ.මේ හැරුණකොට භූගත විදුලි පද්ධතියක ආධාරයෙන් සේල චෛත්‍ය මළුවේ දර්ශනීය විදුලි පද්ධතියක් ඉදිකිරීමට රුපියල් ලක්‍ෂ 75ක මුදලක් රජය වැයකර ඇත.සේල චෛත්‍ය මළුවේ පැරණි භූ දර්ශනය, එහි පැති බැමි, මිහිඳු ගුහාවේ අත්වැල හා ආවරණය හා කුඩා ස්ථූප සංරක්ෂණය වෙනුවෙන් ද රජය රුපියල් මිලියන 10ක් වැය කර තිබේ.ඉදිකටු සෑ පොකුණ සහ ප්‍රාකාර බැම්ම සංරක්ෂණය වෙනුවෙන් ද රුපියල් මිලියන 15ක මුදලක් ද මහා සෑ මළුවේ පිළිමගෙයි වහලය හා අනෙකුත් කටයුතු වෙනුවෙන් රුපියල් ලක්ෂ 13ක් ද වශයෙන් රජය මුදල් වැය කළ බව මිහින්තලේ පුරාවිද්‍යා කලාප බාර නිලධාරී ඉන්ද්‍රජිත් පෙරේරා මහතා ප්‍රකාශ කළේය.කුඩා නගර සංවර්ධන ව්‍යාපෘතිය යටතේ මිහින්තලා නගරයේ දැනට පවතින අලෙවි සල් ඉවත් කර ඒ වෙනුවට ක්‍රමවත් සැලැස්මක් යටතේ නව අලෙවි සල් ඉදිකිරීම කෙරෙහි ද නාගරික සංවර්ධන අධිකාරියේ අවධානය යොමු වී ඇති අතර, ඊට අදාළ පිඹුරුපත් ද මේ වන විට සකසා තිබේ. ලාංකීය ජන සමාජයේ පුනර්ජීවනය ඇරඹි මිහින්තලාව මතු පරපුර වෙනුවෙන් රැකදීමට රජය ගෙන ඇති ක්‍රියාදාමයන්ගෙන් කොටසක් මෙලෙස විස්තර කළ හැකිය. වැසිකිළි කැසිකිළි ඇතුළු සනීපාරක්‍ෂක සේවාවන් ද මේ සියලු සැලැස්මන්ට ඇතුළත් ය.බුද්ධාලම්භන ප්‍රීතියෙන් මිහින්තලාවට ගොඩවන සැදැහැවතුන්ගේ ගෞරව බහුමානයට ලක් වන්නේ අප තිලෝගුරු සම්මා සම්බුදු රජාණන් වහන්සේගේ ඌර්ණ රෝම ධාතුව තැන්පත් කොට ඉදිකෙරුණ මිහින්තලා මහාසෑයයි. එහි අකුණුසැරින් හානියට ලක් වූ චූඩාමාණික්‍යය වෙනුවට ජනාධිපතිතුමන්ගේ මැදිහත්වීමෙන් අභිනවයෙන් වැඩමවන ලද චූඩාමාණික්‍ය එහි තැන්පත් කිරීමේ කටයුතු ද මෙම පොසොන් උත්සවයට සමගාමීව සිදු කිරීම තවත් එක් විශේෂත්වයකි.එමෙන්ම අමාත්‍ය මර්වින් සිල්වා මහතා මෙහිදී දැක්වූ දායකත්වය පැසසුමට ලක්කළ යුතුය. සේල චෛත්‍ය සඳහා වූ චූඩා මාණික්‍යය ද පොසොන් පෝදා ජනාධිපතිතුමන්ගේ සුරතින් නිරාවරණය කිරීමට නියමිතය. එමෙන්ම මහාසෑයේ හා සේල චෛත්‍යයේ සුදු පිරියම් කිරීමේ කටයුතු ද මේ දිනවල ලහි ලහියේ සිදු කෙරේ. අමාත්‍ය මර්වින් සිල්වා මහතාගේ පූර්ණ මැදිහත්වීමෙන් කෙරෙන මේ මාහැඟි කටයුතු සඳහා රුපියල් ලක්‍ෂ තිහකට අධික මුදලක් වැයවන බව ධම්මරතන හිමිපාණෝ පවසති.මහා පිං බිමක අසිරිය නරඹන්නට යුද බියෙන් තොර රටක් නිර්මාණය කළ ජනාධිපතිතුමන් ප්‍රධාන සියලුම කොටස්කරුවන්ට මිහිඳු මා හිමියන්ගේ අනුහස් නොඅඩුව ලැබෙන බවත්, තම කෘතවේදී ගෞරවය හිමිවන බවත්, මිහින්තලා රජමහා විහාරාධිපති වලවාහැංගුණුවැවේ ධම්මරතන හිමිපාණන් වැඩිදුරටත් පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n1306121</link>
    <topic>අමාත්‍යාංශ නිලධාරීන් තත්ත්වය ‍තේරුම් අරගෙන නෑ</topic>
    <author>උදුලා පීරිස්</author>
    <content>පැයට කිලෝමීටර් 80ක වේගයෙන් සුළං සහිත දැවැන්ත කාලගුණ විපර්යාසයක් සිදුවන බැවින් ඒ හා සම්බන්ධ වන තොරතුරු ඇතුළත් නිවේදනයක් කාලගුණ විද්‍යා දෙපාර්තමේන්තුව මඟින් අනතුර ඇතිවීමට කලින් දින (07) පස්වරු 4ට ධීවර අමාත්‍යාංශය වෙත යැවූ බව කාලගුණ විද්‍යා අධ්‍යක්ෂ එස්.ආර්. ජයසේකර මහතා පැවසීය.ඊට අමතරව එම කාලගුණ විපර්යාසය හා ඊට මුහුණ දිය යුතු යුතු ආකාරය ඇතුළත් අවවාදාත්මක නියෝගයක් පසුදින අලුයම 3ට ධීවර ‍අමාත්‍යංශය වෙත යැවීමටද කාලගුණ විද්‍යා දෙපාර්තමේන්තුව කටයුතු කළ බව අධ්‍යක්ෂවරයා ඊට අදාළ ලේඛන ඉදිරිපත් කරමින් මාධ්‍ය වෙත කරුණු පැහැදිලි කළේය.ආපදා කළමනාකරණ ඇමැති මහින්ද අමරවීර මහතාගේ ප්‍රධානත්වයෙන් කාලගුණ විද්‍යා දෙපාර්තමේන්තුවේදී ඊයේ (11) පැවැති මාධ්‍ය හමුවේදී අධ්‍යක්ෂවරයා මේ බව පැවසීය.පැයට කිලෝමීටර් 80ක දැඩි සුළං තත්ත්වයක් සමඟ කාලගුණ විපර්යාසයක් දැනුම් දුන් විට එම තත්ත්වය මධ්‍යයේ මුහුදු ගමන් යෑම සම්පූර්ණයෙන් නවතා දැමිය යුතු බව ධීවර අමාත්‍යාංශ නිලධාරීන් මඟින් අනිවාර්යයෙන්ම ධීවරයන් වෙත දැනුම්දිම කල යුතු බවත් එහෙත් එවැන්නක් සිදුවී නොමැති බවට තොරතුරු අනාවරණය කර ගැනීමට හැකිවී ඇති බව අධ්‍යක්ෂවරයා පෙන්වා දුන්නේය.මීට පෙර අවස්ථාවලදීද මෙවැනි කාලගුණික විපර්යාසයක් ඇතිවූ විට දැනුම්දීම් සිදු කරන්නේ මෙවැනිම ආකාරයට බවද හෙතෙම තවදුරටත් කරුණු පැහැදිලි කළේය. පැයට කිලෝමීටර් 80ක වේගය යන්න නියෝගය සඳහන් කිරීම තුළින්ම එය දැඩි අනතුරුදායක තත්ත්වයක් බව ධීවරයන් පවා අත්දැකීමෙන් පවා දන්නා බවත් ඔවුන්ට ඒ පිළිබඳව දැනුවත්වීමක් සිදු වූයේ නම් ඔවුන් අනිවාර්යයෙන්ම මුහුදු යෑමෙන් වැළැකි සිටිනු ඇතැයිද මේ මාධ්‍ය හමුවට සම්බන්ධ වූ ආපදා කළමනාකරණ අමාත්‍ය මහින්ද අමරවීර මහතා පෙන්වා දුන්නේය.තවද මේ අනතුරුදායක කාලගුණ විපර්යාසය දැනුවත් කිරීම සම්බන්ධයෙන් කාලගුණ විද්‍යා දෙපාර්තමේන්තුවේ තම රාජකාරිමය වගකීම අතපසු කර තිබුණු බවට ඔප්පු වුවහොත් ඔහු සම්බන්ධයෙන් අදාළ විනය ක්‍රියාමාර්ග අකුරටම ක්‍රියාත්මක කරන බවද අමාත්‍යවරයා පැවසීය.තවද මින් ඉදිරියට කාලගුණ විද්‍යා දෙපාර්තමේන්තුව මඟින් සිදු කරනු ලබන දැනුවත් කිරීම් හා සම්බන්ධ සන්නිවේදන ජාල ව්‍යුහය වෙනස්කර මාධ්‍යද වඩාත් සමිපකර ගනිමින් එම දැනුවත් කිරීම් මීට වඩා පුළුල් ලෙස සිදු කිරීමේ වැඩපිළිවෙළක් දියත් කිරීමටද අමාත්‍යවරයාගේ උපදෙස් මත සැලැසුම් කර තිබේ.මීට පෙර අවස්ථා වලදී ධීවරයින්ට මුහුණ පෑමට සිදු වූ අනතුරුදායක තත්ත්වයන් නිසා කිසි විටකත් යළි ඔවුන්ට එවැනි තත්ත්වයන්ට මුහුණදීමට සිදු නොවන පරිදි ඔවුන්ගේ ආරක්ෂාව වෙනුවෙන් ජීවිත ආරක්ෂක කබා අටදහසකට අධික ප්‍රමාණයක් (8140) ලබාදී ඇතැත් ධීවරයන් ඒවා පැළැඳීමෙන් වැළැකී සිටීම මේ අනතුරු හානි මෙතරම් ඉහළ තත්ත්වයකින් සිදුවීමට හේතුවන බවත් ඇමැතිවරයා පෙන්වා දෙයි. මේ ජීවිත ආරක්ෂක කබා අනිවාර්යයෙන්ම පැළැඳිය යුතු බවට 2011 - 11 - 27 දින නීතිගත කර ඇති බවට ආපදා කළමනාකරණ අමාත්‍යාංශය මඟින් ධීවර අමාත්‍යාංශ ලේකම්වරයා මඟින් දැනුම් දීමක්ද කර තිබේ.මේ මාධ්‍ය හමුවට කාලගුණ විද්‍යා අධ්‍යක්ෂ ජනරාල් එස්.එච්. කාරියවසම් ආපදා කළමනාකරණ අමාත්‍යාංශ ලේකම් එස්.එම්. මොහොමදු, කාලගුණ විද්‍යා දෙපාර්තමේන්තු අධ්‍යක්ෂ ලලිත් චන්ද්‍රපාල ඇතුළු කාලගුණ විද්‍යා දෙපාර්තමේන්තු හා ආපදා කළමනාකරණ මධ්‍යස්ථානයේ උසස් නිලධාරීන් රැසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n1306122</link>
    <topic>ධීවර අමාත්‍යංශයේ රාජකාරිය කාලගුණය කීම නොවේ</topic>
    <author>බුද්ධිකා ඉඹුලාන</author>
    <content>පසුගියදා ධීවරයන්ට විපත් ගෙන එමින් හමාගිය දරුණු සුළි කුණාටුව පිළිබඳව දැනුවත් කරමින් ධීවර අමාත්‍යාංශයේ සෝදිසි මෙහෙයුම් ඒකකය වෙත 07.06.2013 දාතමින් යුතුව එදින සවස 4.00 හෝ ආසන්න වේලාවකදී කිසිදු ෆැක්ස් ‍පතක් ලැබී නැති බව වගකීමෙන් ප්‍රකාශ කරන්නේ යැයි ධීවර හා ජලජ සම්පත් සංවර්ධන වැඩබලන ඇමැති සරත් කුමාර ගුණරත්න මහතා කියයි.දිගින් දිගටම මේ පිළිබඳව ධීවර අමාත්‍යාංශයට චෝදනා එල්ල කරමින් කාලගුණ විද්‍යා දෙපාර්තමේන්තුව ප්‍රකාශ නිකුත් කරන නිසා සිද්ධියට අදාළ ෆැක්ස් පත කුමක්දැයි ගෙන්වා පරීක්ෂා කළ අතර එය එවූ ෆැක්ස් අංකයද සොයා බැලූ බවත් ඒ අනුව පෙනී ගියේ එම ආයතනය අදාළ ‍ෆැක්ස් පත එවා ඇතැයි පවසන්නේ ධීවර අමාත්‍යාංශ මාධ්‍ය ඒකකයේ ෆැක්ස් අංකය වන 011 334168 වෙත බවද ඇමැතිවරයා කියයි.එය මාධ්‍ය අංකයට අයත් අංකය වුවද සෝදිසි මෙහෙයුම් අංශයේ සහකාර අධ්‍යක්ෂවරයා මඟින් එම අංකය වෙත ෆැක්ස් යොමු කළ නාමාවලිය පරීක්ෂා කර බැලීමේදී එවැනි ‍ෆැක්ස් පතක් එදින එම වේලාවට ලැබී නොතිබුණ බව තහවුරු වී ඇතැයිද ගුණරත්න මහතා පවසයි.07.06.2013 සවස 4.00ට කාලගුණ විද්‍යා දෙපාර්තමේන්තුව මඟින් නිකුත් කර ඇති එම නිවේදනයේ මුහුදේ තත්ත්වය පිළිබඳව දැක්වෙන්නේ මන්නාරම සිට කොළඹ සහ ගාල්ල හරහා පොතුවිල් දක්වා වෙරළට ඔබ්බෙන් වන ගැඹුරු සහ නොගැඹුරු මුහුදු ප්‍රදේශ රළු වන අතර පැයට කි.මී. 80 ක පමණ දක්වා සුළං ඇතිවන නිසා ඒ පිළිබඳව විමසිලිමත් වන ලෙස පමණක් බවයි.එම ෆැක්ස් පණිවුඩය අවසානයේ ‍ෆැක්ස් මඟින් අනාවැකි සම්ප්‍රේෂණය කළ ආයතන යටතේ මාධ්‍ය ආයතන 10ක අංක සටහන් වෙතත් ඒ කිසිදු ආයතනයක් මේ නිවේදනය මඟින් ධීවරයන්ට එදින මුහුදු යාමෙන් වළකින ලෙස කාලගුණ විද්‍යා දෙපාර්තමේන්තුව තමන්ට දැන්වූ බව පවසා නැති බවද ඇමැතවරයා පෙන්වා දෙයි.ඊයේ (11) ධීවර අමාත්‍යාංශයේදී මේ විවාදාත්මක කරුණු පිළිබඳ මාධ්‍ය හමුවක් පැවැත්වුණු අතර එහිදී එම ආයතන බහුතරයක් නියෝජනය කරමින් පැමිණ සිටි මාධ්‍යවේදීහු ඒ බැව් සනාථ නොකළහ.07.06.2013 දාතම සහිතව එදින දහවල් 12.00 ට කාලගුණ විද්‍යා දෙපාර්තමේන්තුව නිකුත් කළ නිවේදනයේ ධීවර අමාත්‍යාංශය සෝදිසි මෙහෙයුම් අංශයේ පණිවුඩ හුවමාරු මධ්‍යස්ථාන වෙත නිවැරැදිව දැනුම් දුන් අතර එහි මුහුදු යාමේ අවදානමක් ගැන කිසිදු සඳහනක් නොවූ බවත් මුහුද රළු බව පමණක් බවත් ඇමැතිවරයා එම මාධ්‍ය හමුවේ තමන් සතු ෆැක්ස් පත් සඳහන් කරමින් ප්‍රකාශ කරන ලදී.මුහුදේ දරුණු ස්වභාවය ගැන අනතුරු හඟවමින් ධීවර කටයුතුවල යෙදීමෙන් වළකින ලෙස ඉල්ලමින් නිකුත් කළ කාලගුණ නිවේදනය ධීවර අමාත්‍යාංශයට ලැබී ඇත්තේ 08.06.2013 දින අලුයම 4.40ට බවද ඇමැතිවරයා එහිදී පෙන්වා දෙන ලදී.කරුණු කෙසේ වෙතත් ධීවර අමාත්‍යාංශය ස්ථාපිත කර ඇත්තේ ධීවර ජනතාවට හෝ රටට කාලගුණ නිවේදන ප්‍රකාශයට පත් කිරීමට නොවන බව ධීවර හා ජලජ සම්පත් සංවර්ධන වැඩබලන ඇමැති සරත් කුමාර ගුණරත්න මහතා පවසයි.පසුගිය සුළි කුණාටු තත්ත්වය නිසි ආකාරයට ධීවර ජනතාව වෙත සන්නිවේදනය නොවීම පිළිබඳව විවිධ පාර්ශ්ව වෙත ඇඟිල්ල දිගු කිරීම නොව කාලගුණ විද්‍යා දෙපාර්තමේන්තුව විසින් කළ යුත්තේ මින් ඉදිරියට එවන් වැරැදි සිදුවීමට ඉඩ නොතබා නවීන ක්‍රමවත් ක්‍රමවේදයක් මේ පිළිබඳව සැකසීම බවද ඇමැතිවරයා වැඩිදුරටත් ප්‍රකාශ කරයි.කෙසේ වෙතත් මේ පිළිබඳව නිවැරැදි වාර්තාවක් සකස් කිරීම සඳහා ජනාධිපතිතුමන් පත් කළ කමිටුව මඟින් මේ සිද්ධිය පිළිබඳව නිවැරැදි තීරණයක් ගනු ලබනු ඇතැයි තම අමාත්‍යාංශය පූර්ණ විශ්වාසය පළ කරන බවත් ඉදිරියේදී මෙවැනි ව්‍යසන තුළින් ධීවරයා බේරා ගැනීමට අවශ්‍ය නම් ධීවර අමාත්‍යාංශය ආපදා කළමනාකරණ අමාත්‍යාංශය සහ කාලගුණ විද්‍යා දෙපාර්තමේන්තුව යන ආයතන තුන එක්ව එකම ක්‍රමවේදයක් අනුගමනය කිරීමට සූදානම් බව ජනාධිපතිතුමන් හමුවේ තමන් අවධාරණය කරන බවත් සරත් කුමාර ගුණරත්න මහතා කියයි.මේ ජීවිත හානි වී දැනට හඳුනාගෙන ඇති ධීවරයින් 47 දෙනාම සුළුපන්න ධීවරයන් බවත් සෑම සුළුපන්න ධීවරයකුම තම යාත්‍රාවේ ජංගම දුරකථනයක්, කුඩා රේඩියෝවක් රැගෙන යන බවත් පවසන සරත් කුමාර ගුණරත්න මහතා මෙම දරුණු සුළං තත්ත්වය කාලගුණ විද්‍යා දෙපාර්තමේන්තුව මාධ්‍ය ආයතන වෙත ක්ෂණිකවම දැනුම් දුන්නේ නම් 'විශේෂ ප්‍රවෘත්ති නිවේදනයක්' සහ ජංගම දුරකථන කෙටි පණිවුඩ ප්‍රවෘත්ති දැනුම්දීම තුළින් එය ධීවරයාට දැනුම්දී මේ ජීවිත බේරාගැනීමට හැකි වූ බවද අවධාරණය කරයි.නිරතුරුවම කරදිය සමඟ ගැටෙන ධීවරයා මුහුදේ සුළං තත්ත්වය, රළ ස්වභාවය හඳුනන මුත් ඔහු රැකියාවට යාමේදී කාලගුණ නිවේදන අසා ඒ පිළිබඳව විශ්වාසය තබා යන බව ධීවර ජනතාව අතරේ සිටින තමන් හොඳින් දන්නා බවද ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n1306123</link>
    <topic>බලපිටියේ ධීවරයන්ගෙන් රනිල්ට ප්‍රහාරයක්</topic>
    <author>බලපිටිය සමූහ දිලිප් නිශ්ශංක</author>
    <content>විපක්‍ෂ නායක රනිල් වික්‍රමසිංහ මහතාට බලපිටිය ප්‍රදේශයේදී ඊයේ (11) සවස ප්‍රහාරයක් එල්ල වී ඇත. පසුගියදා ඇතිවූ සුළි සුළඟින් මියගිය ධීවරයින්ගේ මළගෙවල්වලට ඒ මහතා පැමිණෙන බව දැනගත් බලපිටිය ප්‍රදේශයේ ධීවර තරුණයින් පිරිසක් මිගෙට්ටුවත්ත ප්‍රදේශයේ රැක සිට ඊයේ සවස 4.00ට පමණ පහර දුන්හ.ඉකුත් (07) දා බලපිටියෙන් මුහුදු ගොස් මියගිය ධීවරයින්ගේ භූමදාන කටයුතු ඊයේ (11) සිදු කිරීම සහ එම අවමගුල් උත්සවවලට සහභාගි වීමට පැමිණි විපක්‍ෂ නායකවරයාට බලපිටිය මිගෙට්ටුවත්ත හන්දිය අසල සිටි හාරසියයක පමණ තරුණ පිරිසක් විරෝධය පළ කළහ. විපක්‍ෂ නායකවරයාට විරෝධය පළ කළ ධීවරයින් පිරිස එම ස්ථානයේ නැවතී රැඳී සිටියදී එම ස්ථානයෙන් ගිය රනිල් වික්‍රමසිංහ මහතාට විරෝධය පළ කරමින් තරුණ පිරිස පහරදීමට පටන් ගත්හ.ප්‍රකෝපකාරී ලෙස හැසිරුණු ධීවරයින් ප්‍රකාශ කළේ අපේ මළ ගෙවල්වල පිස්සු පූසා එන්න එපා. අපට දිය හැකි හැම සහායක්ම උදව්වක්ම රජය සිදු කළ බව කියමින් තවදුරටත් ඔහු පැමිණි වාහනවලට පහර දුන්හ.ඔහුගේ ආරක්‍ෂකයින්ගේ හා පොලිසියේ සහය මත රනිල් වික්‍රමසිංහ මහතා ඉතා අපහසුවෙන් එම ස්ථානයෙන් ඉවත් කිරීමට පොලිසිය කටයුතු කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061214</link>
    <topic>මග්ගොනදීත් රනිල්ට හූ ප්‍රහාරයක්</topic>
    <author>පණ්ඩුක සමරසේකර</author>
    <content>අයහපත් කාලගුණික තත්ත්වයක මුහුදු ගොස් ජීවිතක්ෂයට පත්වූ තවත් ධීවර කාර්මිකයකුගේ මග්ගොන පිහිටි නිවෙසකට ඊයේ (11) ගිය විපක්ෂ නායක රනිල් වික්‍රමසිංහ මහතා එහිදී කළ ප්‍රකාශයක් හේතුවෙන් එහි සිටි ජනතාව ප්‍රකෝප වී විපක්ෂ නායකවරයා දැඩි දෝෂ දර්ශනයට ලක් කර ඇත.කළුතර මග්ගොන උස්වැල්ල පදිංචි ප්‍රියන්ත ක්‍රිස්ටෝපර් (48) නමැති මියගිය ධීවර කාර්මිකයාගේ නිවෙසට ගොස් ඇති විපක්ෂ නායකවරයා ඔහුට අවසන් ගෞරව දක්වා, මාධ්‍ය හමුවේ රජය දැඩි දෝෂ දර්ශනයට ලක් කළ බව ජාතික ධීවර සම්මේලනයේ කළුතර දිස්ත්‍රික් සභාපති දයානන්ද සිල්වා මහතා “දිනමිණ” ට පැවැසීය.රජය නිසි ලෙස ක්‍රියාත්මක වී අනතුරට පත් ධීවරයන් ඉන් ගලවා ගන්ට ක්‍රියා නොකළ බව මාධ්‍ය හමුවේ ප්‍රකාශ කිරීමේදී එයට උරන වූ ප්‍රදේශවාසීන්, කිසිදු යූඑන්පීකාරයෙක් අපට වෙච්ච කරදරය බලන්න ආවේ නැහැ.අඩුම ගානේ ප්‍රාදේශීය සභා මන්ත්‍රීවරයෙක්වත් ආවේ නැහැ. ගුවන් හමුදාව හෙලිකොප්ටර් යොදාගෙන මේ තරමින් හරි අපිව බේරා ගත්තේ. රුපියල් ලක්ෂයක වන්දි මුදලක් දෙන්නත් තීරණය කරලා තියෙන්නේ. රුපියල් 15000/- ක් අවසන් කටයුතු සඳහා දුන්නා”.යනුවෙන් ජනතාව සිය විරෝධය වික්‍රමසිංහ මහතාට ප්‍රකාශ කර ඇත.පසුව “චී... චී.... සභාපති” යනුවෙන් වික්‍රමසිංහ මහතා ප්‍රකාශ කර වහාම සිය රථයට නැගී ජනතාවගේ උසුළු විසුළු මැද පලා ගිය බව දයානන්ද සිල්වා මහතා “දිනමිණ” ට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n1306124</link>
    <topic>වාස් ගුණවර්ධන රඳවාගෙන රහස් පොලිසිය ප්‍රශ්න කරයි</topic>
    <author>චන්ද්‍රිකා පෙරේරා</author>
    <content>බම්බලපිටියේ කෝටිපති ව්‍යාපාරිකයෙක් වූ මොහොමඩ් ෂියාම් මහතා පැහැරගෙන ගොස් ඝාතනය කිරීම සම්බන්ධයෙන් අත්අඩංගුවට ගත් නියෝජ්‍ය පොලිස්පති වාස් ගුණවර්ධන මහතා දින තුනක රැඳවුම් නියෝග මත තවදුරටත් රහස්පොලිසියේ රඳවාගෙන ප්‍රශ්න කරගෙන යයි.මේ වන විට එම සිද්ධිය සම්බන්ධයෙන් පොලිස් නිලධාරීන් පස්දෙනෙක් හා සිවිල් පුද්ගලයන් දෙදෙනෙක් අත්අඩංගුව‍ට පත්ව ඇත‍. නියෝජ්‍ය පොලිස්පතිවරයා අත්අඩංගුවට පත්වන විට බස්නාහිර උතුර ප්‍රදේශය බාරව කටයුතු කළ අතර ඉකුත් ‍හත් වැනිදා ද මොහුගෙන් රහස් පොලිසිය කට උත්තර ලබාගෙන තිබේ. පෙරේදා (10)ද සිද්ධිය සම්බන්ධයෙන් ප්‍රශ්න කිරීමෙන් පසු එදින රාත්‍රි 9.30ට පමණ අත්අඩංගුවට ගෙන තවදුරටත් ප්‍රශ්න කිරීම සඳහා අධිකරණය මගින් ලබාගත් දින තුනක රැඳවුම් නියෝගමත රඳවාගෙන ප්‍රශ්න කරගෙන යන බව රහස් පොලිසිය පැවසීය. මේ ඝාතනය ඉකුත් මස 22දා සිදුවී තිබේ. කොන්ත්‍රාත්තුවක් මතඝාතනයසිදුකර තිබෙන බවට ‍පොලිසිය සිදුකළ මූලික පරීක්ෂණ මගින් හෙළිව තිබේ.කොන්ත්‍රාත්තුව ලබාදුන් බව කියන ව්‍යාපාරකයා ද මේ වනවිට අත්අඩංගුවට පත්ව තිබෙන අතර ඝාතනය සම්බන්ධයෙන් පරීක්ෂණ පැවැත්විමට මුලින් පැවරී තිබුණේ කොළඔ අපරාධ කොට්ඨාසය ටය. එහිදී සිවිල් පුද්ගලගයන් දෙදෙනෙක් අත්අඩංගුවට ගෙන ‍වැඩිදුර පරීක්ෂණ කටයුතු සඳහා රහස් පොලිසියට බාර‍දී මෙන් පසු ‍අණාවරණය වූ තොරතුරු අනුව නියෝජ්‍ය පොලිස්පතිවරයා හා ඔහුගේ නිවසේ ආරක්ෂාවට සිටි නිලධාරීන් සිව්දෙනා අත්අඩංගුවට ‍ගත් බව රහස් පොලිසිය සඳහන් කරයි.අපරාධ පරීක්ෂණ දෙපාර්තමේන්තුව බාර නියෝජ්‍ය පොලිස් පති රවී‍ සෙනෙවිරත්න මහතාගේ උපදෙස් මත එහි අධ්‍යක්ෂ ‍ජ්‍යෙෂ්ඨ පොලිස් අධිකාරි ගාමිණී මතුරට මහතාගේ මෙහෙයවීමෙන් සහකාර පොලිස් අධිකාරි ශානි අබේසේකර මහතා ඇතුලු නිලධාරීන් සිද්ධිය පිළිබඳ පරීක්ෂණ පවත්වයි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n1306125</link>
    <topic>වාස් ගුණවර්ධනට එරෙහිව සිසුවකු ගොනුකළ පෙත්සම විභාගයට</topic>
    <author>නෙල්කා මැදගෙදර</author>
    <content>නියෝජ්‍ය පොලිස්පති වාස් ගුණවර්ධන මහතා ඇතුළු වගඋත්තරකරුවන් දොළොස් දෙනකුට එරෙහිව මාලඹේ තොරතුරු තාක්ෂණ ආයතනයෙහි සිසුවකු ගොනු කළ මූලික අයිතිවාසිකම් පෙත්සම ලබන ජනවාරි මස 20 වැනිදා විභාගයට ගැනීමට ශ්‍රේෂ්ඨාධිකරණය ඊයේ (11) තීරණය කළේය.අගවිනිසුරු මොහාන් පීරිස් මහතා සහ ප්‍රියසාත් ඩෙප්, ඊවා වනසුන්දර යන ශ්‍රේෂ්ඨාධිකරණ විනිසුරුවරුන් නොමැති ශ්‍රේෂ්ඨාධිකරණ විනිසුරු මඬුල්ලක් ඉදිරියෙහි මේ පෙත්සම කැඳවන ලෙස ශ්‍රේෂ්ඨාධිකරණ ලේඛකාධිකාරීවරියට නියම කරන ලදී. අගවිනිසුරු මොහාන් පීරිස් මහතා සහ නිමල් ගාමිණි අමරතුංග, ප්‍රියසාත් ඩෙප් යන ශ්‍රේෂ්ඨාධිකරණ විනිසුරු මඬුල්ල මෙම පෙත්සම කැඳවීමට නියම කර තිබූ නමුත් විනිසුරු අමරතුංග මහතා ඊයේ(11) නොපැමිණි නිසා විනිසුරු මඬුල්ල සාමාජිකයන් දෙදෙනකුගෙන් සමන්විත විය.දොන් නිපුන ධම්මික රාමනායක විසින් මේ පෙත්සම ගොනු කර තිබුණි. ‍මාලඹේ තොරතුරු තාක්ෂණ ආයතනයෙහි සිසුවකු වූ පෙත්සම්කරු 2011 ජනවාරි 28 දින සිය දේශන අවසන් කර බස් නැවතුමෙහි සිටියදී සිවිල් ඇඳුමින් සැරසී පොලිස් ජීප් රථයක පැමිණි පිරිසක් ඔහු බලහත්කාරයෙන් පෙත්සම්කරු රැගෙන ගිය බව සඳහන් විය.එවකට කොළඹ අපරාධ කොට්ඨාසයෙහි අධ්‍යක්ෂව සහ ජ්‍යෙෂ්ඨ පොලිස් අධිකාරිවරයකු ලෙස කටයුතු කළ ‍වාස් ගුණවර්ධන මහතාගේ නිවසට තමා රැගෙන ගිය ඔවුන් අමානුෂික ලෙස පහරදුන් බව පෙත්සම්කරු පවසයි.වාස් ගුණවර්ධන මහතාගේ බිරිය බිම වැටී සිටි තමන්ගේ පපුව පාගමින් බැණ වැදී පහරදුන් බවද පෙත්සම්කරු පෙත්සමෙහි සඳහන් කර තිබේ. මේ සිද්ධිය නිසා සිය මූලික අයිතිවාසිකම් උල්ලංඝනය වී ඇති බවට තීරණය කර ඒ වෙනුවෙන් රුපියල් කෝටි 10ක වන්දියක් වගඋත්තරකරුවන් ගෙන් අයකර දෙන ලෙසද පෙත්සම්කරු අධිකරණයෙන් ඉල්ලා සිටී. මේ සිද්ධියට සම්බන්ධ වගඋත්තරකාර පොලිස් නිලධාරීන්ට ‍එරෙහිව විනය පියවර ගන්නා ලෙස පොලිස්පතිවරයාට නියෝග කරන්නැයි පෙත්සම්කරු අධිකරණයෙන් ඉල්ලා සිටී.ජනාධිපති නීතිඥ ‍මනෝහාර ද සිල්වා මහතා පෙත්සම්කාර සිසුවා වෙනුවෙන් පෙනි සිටියේය.ජනාධිපති නීතිඥ ෆයිස් මුස්තාපා මහතා වගඋත්තරකාර වාස් ගුණවර්ධන මහතා වෙනුවෙන්ද නියෝජ්‍ය සොලිසිටර් ජෙනරාල් ඩබ්ලිව්. නවාස් මහතා නීතිපතිවරයා වෙනුවෙන්ද පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n1306126</link>
    <topic>ධීවරයන් 17 දෙනකුගේ අවසන් කටයුතු සජින් වාස්ගේ වියදමින්</topic>
    <author>සුභාෂිනී සේනානායක</author>
    <content>පසුගියදා ඇතිවූ හදිසි සුළං තත්ත්වය හේතුවෙන් මුහුද මැදදී මියගිය බලපිටියේ ධීවරයන් 17 දෙනාගේ අවසන් කටයුතු තම පුද්ගලික ධන පරිත්‍යාගයෙන් සිදුකළ පාර්ලිමේන්තු මන්ත්‍රී සජින් වාස් ගුණවර්ධන මහතාට දක්‍ෂිණ ලංකා මහා සංඝරත්නයේ ප්‍රසාදය හිමිවේ. සිද්ධිය සැලවූ වහාම එම ස්ථානවලට ගොස් ඥාතීන් හමුවූ මන්ත්‍රීවරයා ඔවුන්ගේ දුකට පිහිටවීම සියලු දේශපාලනඥයන්ට ආදර්ශයක් බවද මහා සංඝරත්නය පවසති.ස්වභාවධර්මයේ සරදමකට ලක්ව මියගිය බලපිටිය ප්‍රදේශයේ ධීවරයින් 17 දෙනා වෙනුවෙන් ගුණවර්ධන මන්ත්‍රීවරයා රුපියල් ලක්‍ෂ 25කට අධික මුදලක් වැය කර තිබේ.අධික සුළං තත්ත්වය ඇති කළ මෙම ඛේදවාචකය හේතුවෙන් මෙම ධීවර පවුල් අසරණ තත්ත්වයට පත්වූ බවත්, ඔවුන්ට උපකාර කිරීමට ඉදිරිපත් වූ සජින් වාස් ගුණවර්ධන මන්ත්‍රීවරයාට මහාසංඝරත්නයේ ප්‍ර‍්‍රශංසාව හා ආශිර්වාදය හිමිවන බව දොඩන්දූව පිටුවන ශ්‍රී සීලක්ඛන්ධ ජාත්‍යන්තර බෞද්ධ මධ්‍යස්ථානාධිපති, දක්‍ෂිණ ලංකා භික්‍ෂු සංවිධානයේ ප්‍රධාන ලේකම් රජ්ගම ආසනයේ ශ්‍රී.ල.නි.ප. පැවිදි සංවිධානයේ සංවිධායක මීවනපලානේ ධම්මරතන හිමියෝ දිනමිණට පැවසූහ.අතුරුදහන්වූ ධීවරයන් සම්බන්ධයෙන් ද මන්ත්‍රීවරයා දැඩි අවධානයක් යොමු කළ බවත්, අධික සුළං හේතුවෙන් කැඩී විනාශ වී ගිය බෝට්ටු, ආම්පන්න නැවත සකස් කිරීම සඳහා ජනාධිපති මහින්ද රාජපක්‍ෂ මහතාගේ අවධානයට යොමුකර ඇති බවත් උන්වහන්සේ කියා සිටියේය.සජින් වාස් ගුණවර්ධන මන්ත්‍රීවරයාගේ ක්‍රියාකලාපය මෙම රජයේ අමාත්‍යවරුන්ටත් ආදර්ශයක් බවද උන්වහන්සේ අවධාරණය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n1306127</link>
    <topic>හිඟුරක්ගොඩ හමුදා කඳවුරේ ආහාර විෂ වීසෙබළු 24ක් රෝහලේ</topic>
    <author>පොළොන්නරුව දිසා සමූහ ඇම්.පී. සරත්</author>
    <content>හිඟුරක්ගොඩ 223 වන යුද හමුදා කඳවුරේ ආහාර විෂ වීමෙන් යුද හමුදා සෙබළුන් 24ක් අසාධ්‍ය වී හිඟුරක්ගොඩ හා පොළොන්නරුව රෝහල්වලට ඇතුළත් කර ඇත. ජුනි 10 වැනිදා රාත්‍රි සෙබළුන් ආහාරයට ගත් නූඩ්ල්ස් විෂ වීමෙන් මේ රෝග තත්ත්වය ඇතිවී තිබෙන බව ‍එම රෝහල්වල වෛද්‍යවරුන් කියති.පාචනය, උණ, හිසරදය රෝග ලක්ෂණ විය. සෙබළුන්ගේ තත්ත්වය බරපතළ නොවන බවද වෛද්‍යවරුන් කියති. මේ සම්බන්ධව ගිරිතලේ යුද හමුදා පොලිසිය පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n1306128</link>
    <topic>පොසොන් පොහෝදා මිහින්තලාවේදී අටපිරිකර 2320ක් පූජා කරමු</topic>
    <author>චිත්‍රාරත්න කළුආරච්චි - හිදෝගම සමූහ</author>
    <content>බොහෝ කල් මේ සසුන පවතීවා කියා 2320 වැනි පොසොන් පොහොය දිනයේ මිහින්තලාවේදී අටපිරිකර 2320ක් ජනාධිපතිතුමා සමඟ අපි හැමෝම එකතුවී පුජා කරමු යැයි මිහින්තලා රාජමහා විහාරාධිපති හා භාරකාර වලවාහැංගුනවැවේ ධම්මරතන හිමිපාණන් ලක්වාසි සැමට ආරධනා කර සිටිති.රජ පෙළපතෙන් පසුව මිහින්තලයට සියලු පහසුකම් ලබාදීමට කටයුතු කරමින් සිටින එකම රාජ්‍ය නායකයා මහින්ද රාජපක්ෂ ජනාධිපතිතුමායි. මහාවංශ ඉතිහාසයේ රන් අකුරින් මහින්ද රාජපක්ෂ නාමය ලියවෙනවා යයිද උන්වහන්සේ වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n1306129</link>
    <topic>ත්‍රිවිධ හමුදාව හා පොලීසියට මදුරු මර්දන පුහුණුවක්</topic>
    <author>සන්ධ්‍යා කරුණාරත්න</author>
    <content>ත්‍රිවිධ හමුදාව හා පොලීසිය ඇතුළු ආරක්ෂක අංශ නිලධාරීන්ට මදුරු මර්දනය පිළිබඳ විශේෂ පුහුණුවක් ලබාදීමට සෞඛ්‍ය අමාත්‍යාංශය පියවර ගෙන ඇත.ඩෙංගු මර්දනයට සක්‍රීය දායකත්වයක් සපයන අංශ සඳහා මදුරු මර්දනය සම්බන්ධව මදුරු වර්ගය හඳුනා ගැනීම, සෙසු මදුරු කීටයන් අතරින් ඩෙංගු මදුරු කීටයන් වෙන් කර හඳුනා ගැනීම, ඔවුන්ගේ චර්යා රටාවන්, බෝ වන ස්ථාන, මදුරුවාගේ ජීවන රටාව, ආයු කාලය, බෝ‍ වීමේ විශේෂතා, ‍ඩෙංගු මදුරුවන් මඟින් රෝගය ව්‍යාප්ත වන ආකාරය ඇතුළු සෑම අංශයක් පිළිබඳ ඔවුන්ට විශේෂ පුහුණුවක් ලබාදීම සිදුකෙරේ.මේ පුහුණු වැඩපිළිවෙළේ ප්‍රථම අදියර බොරැල්ල වෛද්‍ය පර්යේෂණායතනයේදී ඊයේ (11) ආරම්භ කෙරිණ. විශේෂ කාර්ය බලකාය හා ශ්‍රී ලංකා පොලීසියේ නිලධාරීන් 75 කට කීට විද්‍යා පර්යේෂණ සම්බන්ධ පුහුණුව මෙහිදී ලබාදීම සිදුකෙරේ. දින තුනක පුහුණුවක් ලබාදෙන අතර ත්‍රිවිධ හමුදාවේ 200 දෙනකුට මේ පුහුණුව ලබාදීමට අමාත්‍යාංශය සැලසුම් කර තිබේ.ඩෙංගු රෝගය අධි වසංගත තත්ත්වයක් දක්වා වර්ධනය වීමත් සමඟ ඩෙංගු මර්දනය සඳහා සෑම අංශයකම උනන්දුවක් හා උද්යෝගයක් නිර්මාණය වී තිබේ.ඩෙංගු රෝග මර්දනයේදී බොහෝ කණ්ඩායම් සක්‍රීය දායකත්වයක් සපයමින් සිටින අතර බොහෝ විට ඔවුන්ට මදුරු මර්දනයේදී විද්‍යාත්මක දැනුමක් නොමැත. එම දැනුම ලබාදීම මේ පුහුණුවේ අරමුණ වී ඇත.කීට විද්‍යා පුහුණු පාසලේ විදුහල්පති නජිත් සුමනසේන මහතා ද මේ පුහුණුව සඳහා විශේෂ සහයෝගයක් ලබාදීම සිදු කරයි.සෞඛ්‍ය ඇමැති මෛත්‍රීපාල සිරිසේන මහතා ආරක්ෂක ලේකම් ගෝඨාභය රාජපක්ෂ මහතා සමඟ කළ සාකච්ඡාවක ප්‍රතිඵලයක් ලෙස මේ පුහුණුව ලබාදීම සිදුකෙරේ.ඩෙංගු රෝගය පාලනය කිරීම සඳහා සෞඛ්‍ය අමාත්‍යාංශය මඟින් බහු පාර්ශ්වීය වැඩපිළිවෙළක් ආරම්භ කර ඇති බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා මේ වැඩසටහනේ සමාරම්භක අවස්ථාවට සහභාගී වෙමින් ප්‍රකාශ කළේය.ආරක්ෂක අමාත්‍යාංශයේ පොලීසිය, විශේෂ කාර්ය බලකාය, සිවිල් ආරක්ෂක බලකාය ඇතුළු ත්‍රිවිධ හමුදාව එක්ව පසුගිය කාලයේදී ඩෙංගු මර්දනයට විශාල සහායක් ලබා දුන් බව ද ඔහු කීය. මදුරු මර්දනයේ දී බෝ වන ස්ථාන පරීක්ෂා කිරීමේදී ඒ සම්බන්ධයෙන් ප්‍රායෝගික අවබෝධයක් ලබා තිබීම වැදගත් යැයි ද ඒ මහතා පැවැසුවේය.මේ අවස්ථාවට නියෝජ්‍ය අධ්‍යක්ෂ ජනරාල් වෛද්‍ය සරත් අමුණුගම, වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක, වසංගත රෝග විද්‍යා අංශයේ අධ්‍යක්ෂිකා වෛද්‍ය පබා පලිහවඩන, විශේෂඥ වෛද්‍ය සාගරිකා සමරසිංහ මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061210</link>
    <topic>සෝමාවති ප්‍රදේශයේ ගව ඝාතකාගාරයක් නැහැ</topic>
    <author>අසේල කුරුළුවංශ</author>
    <content>සෝමාවතිය පුදබිමට අයත් ප්‍රදේශය තුළ ගව ඝාතකාගාරයක් නොමැති බව ඓතිහාසික සෝමාවතී රජමහා විහාරාධිපති මල්වතු පාර්ශ්වයේ නියෝජ්‍ය ලේඛකාධිකාරී පහමුණේ සුමංගල හිමියෝ පැවසූහ.ගව ඝාතකාගාරය ඇත්තේ පුදබිමට අයත් භූමි සීමාවට ඔබ්බෙන් පිහිටි සුංගාවිල පෙරියාරු ප්‍රදේශයේ බවද උන්වහන්සේ කීහ.පුදබිමට අයත් භූමිය අක්කර 84000ක වපසරියකින් යුක්ත බවත් වනජීවී දෙපාර්තමේන්තුව යටතේ මෙය පාලනය වන බැවින් එවැනි ගව ඝාතකාගාරයක් වනජීවී නිලධාරීන්ගේ අනුග්‍රහය නොමැතිව පවත්වාගෙන යාමට නොහැකි බවත් සුමංගල හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061217</link>
    <topic>ඉදිරියට තැබූ පය පස්සට ගන්නේ නෑ</topic>
    <author>ධනුෂ්ක ගොඩකුඹුර ගැටහැත්ත සිට</author>
    <content>සාමය, ජාතික සමඟිය සහ ආගමික සංහිඳියාව රැක ගැනීම වෙනුවෙන් ඉදිරියට තැබූ පය ආපස්සට ගැනීමට කිසිසේත් සූදානම් නොමැති බව ජනාධිපති මහින්ද රාජපක්ෂ මහතා අවධාරණය කළේය.සිය දහස් ගණනකගේ ජීවිත පූජා කොට ලබා ගත් ජයග්‍රහණය අනාගත පරපුරට අහිමි කිරීමට ඉඩ නොතබන බව පැවසූ ජනාධිපතිවරයා ආපස්සට ගොස් යළිත් යුද්ධ කරන්නට හෝ ලේ වැගිරීම්වලට ඉඩ තබන්නට පුළුවන්කමක් නැති බවත් පැවසීය. ජනාධිපතිවරයා මෙසේ ප්‍රකාශ කළේ ගැටහැත්ත, ශ්‍රී සුමංගලාරාමයේ පැවැති උත්සව අවස්ථාවන්ට ඊයේ (11) සවස එක්වෙමිනි. අනාගත පරපුර වෙනුවෙන් යහපත් රටක් ගොඩනැඟීම සියලුදෙනාගේ වගකීම බව පැවසූ ජනාධිපතිවරයා එසේ නොකොට විවිධ දේශපාලන මතවාදවල සිට කටයුතු කිරීම ඉපදීමට සිටින දරුවන්ටත් කරන අසාධාරණයක් බව පැවසීය.අපි සියලු දෙනාම රටක් වශයෙන් මේ රට, ජාතිය ආරක්ෂා කිරීමට කැපවීමේ වැදගත්කම පෙන්වා දුන් ජනාධිපතිවරයා ඒ සඳහා අපේ යුතුකම් ඉටු කරමු යැයි ඉල්ලා සිටියේය. මේ රට විනාශ කිරීමට ජාතික හා ජාත්‍යන්තර බලපෑම් නිරන්තරයෙන් එල්ල වන බවත් සෑමදෙනාම ඒ පිළිබඳ අවබෝධයකින් යුක්තව කටයුතු කිරිම වැදගත් බවත් ජනාධිපතිවරයා වැඩිදුරටත් පැවසිය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061211</link>
    <topic>අනාරක්ෂිත ළිඳකට තවත් මල් කැකුළක් බිලි</topic>
    <author>ඌව වෙල්ලස්ස විශේෂ ඩී.එස්. ගුණතිලක</author>
    <content>අනාරක්ෂිත ළිඳකට වැටීමෙන් පෙ‍රේදා (10) උදෑසන අවුරුදු එකහමාරක දැරියක් මිය ගොස් තිබේ. මෙසේ මිය ගොස් ඇත්තේ මොනරාගල මාරාව තෙනගල්ලන්ද පදිංචිව සිටි තමාෂා සමනලී විජේසිංහ නමැති දැරියකි. මෙම මරණය පිළිබඳ හදිසි මරණ පරීක්ෂණය මොනරාගල හදිසි මරණ පරීක්ෂක සුමනසිරි ගුණතිලක මහතා විසින් මොනරාගල මහ රෝහලේදී පවත්වන ලදී.මෙහිදී සාක්ෂි දුන් මිය ගිය දැරියගේ පියා වන එච්. අනුර විජේසිංහ (34) මෙසේ කීය. මිය ගිය තමාෂා සමනලී මගේ එකම දියණියයි. ඇයගේ වයස අවුරුදු එකහමාරයි. ඊට වැඩිමහල් පුතුන් දෙදෙනෙකු මට සිටිනවා. මම කොළඹ පෞද්ගලික ආයතනයක සේවය කරනවා. නව වෙනිදා (ජුනි 9) රාත්‍රි මම නිවාඩුවට ගෙදර ආවා.රාත්‍රි ආහාරය ගෙන අපි නින්දට ගියා. සඳුදා (10) උදේ පාන්දර බිරිය මට කථා කරලා කීවා මම පුතාලා දෙන්න සමඟ ඉස්කෝලෙට යනවා කියා. චූටි දුව මා ළඟ නිදාගෙන සිටියා. ඊට පසුව මට නැවත නින්ද ගියා. උදේ 8.00 ට විතර මගේ අයියා වන අජිත් ඇවිත් මට කථා කළා. නංගි සහ දරුවන් කෝ කියා ඇසුවා. මම කීවා එයා පුතාලා සමඟ ඉස්කෝලේ ගියා දුව මා ළඟ සිටියා කියලා.ඊට පස්සේ මමයි අයියයි වටපිටාවේ දරුවා සෙව්වා පේන්න සිටියේ නැහැ. අපි දෙන්නා දුවගෙන ගිහින් ළිඳ ළඟ බැලුවා. දරුවා ළිඳේ පාවෙමින් සිටියා.මොනරාගල දිස්ත්‍රික් මහ ‍රෝහලේ අධිකරණ වෛද්‍ය නිලධාරී ඩබ්ලිව්. කේ. එම්. බී. ගුණතිලක මහතා පශ්චාත් මරණ පරීක්ෂණය පැවැත්වීය.පශ්චාත් මරණ පරීක්ෂණ වාර්තාව හා පරීක්ෂණයේදී ලද සාක්ෂි මත මෙම මරණය අනාරක්ෂිත ළිඳකට වැටීමෙන් දියේ ගිලී සිදුවූ මරණයක් බවට මරණ පරීක්ෂකවරයා තීරණය කළේය. මොනරාගල රෝහල් පොලිසියේ සැරයන් ප්‍රේමරත්න මහතා සාක්ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061212</link>
    <topic>පළාත් සභා ක්‍රමයෙන් හා 13න් රටට වෙන විපත ගැන පක්ෂ සමඟ කතා කරනවා</topic>
    <author>උපාලි කරුණාරත්න</author>
    <content>පළාත් සභා ක්‍රමය සහ 13 වන ව්‍යවස්ථා සංශෝධනය මගින් රටට සිදුවී ඇති විපත්තිය පිළිබඳව සියලු පක්ෂ නායකයින් මුණ ගැසී සාකච්ඡා කරන බව පළාත් සභා අහෝසි කිරීමේ ජාතික එකමුතුව ප්‍රකාශ කරයි.විදෙස් රටවලට ගොස් රටට එරෙහිව කටයුතු කර පැමිණෙන දේශපාලනඥයින් කටුනායක ගුවන්තොටුපළේදීම අත්අඩංගුවට ගත යුතු බවද එම එකමුතුවේ සාමාජික සහ බොදු බල සේනා සංවිධානයේ මහලේකම් ගලගොඩඅත්තේ ඥාණසාර හිමියෝ පැවසූහ.ශ්‍රී ලංකාවට අවශ්‍ය වනුයේ බලය බෙදීමේ වැඩපිළිවෙළක් නොව පරිපාලනය විමධ්‍යගත කිරීමේ වැඩපිළිවෙළක් යයිද උන්වහන්සේ ප්‍රකාශ කළහ.මෙම අදහස් පළ වූයේ කොළඹ සමස්ත ලංකා බෞද්ධ මහා සම්මේලන මූලස්ථානයේ ඊයේ (11) පැවැති මාධ්‍ය හමුවකදීය. පළාත් සභා අහෝසි කිරීමේ ජාතික එකමුතුව මගින් මෙය සංවිධානය කර තිබිණ.පළාත් සභා අහෝසි කිරීමට එරෙහිව ජාත්‍යන්තරයෙන් එල්ලවන බලපෑම්වලට පිළිතුරු සොයා ගත හැකි බව පැවසූ ඥාණසාර හිමියෝ ත්‍රස්තවාදය විනාශ කිරීමේ දී එල්ල වූ විදේශ බලපෑම්වලට සාර්ථකව මුහුණ දුන් බවද කීහ.යුදමය පෙරමුණ, දේශපාලන පෙරමුණ, ජාත්‍යන්තර පෙරමුණ වශයෙන් එල්.ටී.ටී.ඊ.ය ක්‍රියාත්මක වුණා. යුදමය පෙරමුණ අප පරාජය කළාට දේශපාලන හා ජාත්‍යන්තර පෙරමුණ අද රට විනාශ කිරීමට විවිධ අන්දමින් කටයුතු කරනව. එම පෙරමුණ පළාත් සභා ක්‍රමය අහෝසි කරනවාට විරුද්ධයි.උතුරු නැගෙනහිර ප්‍රදේශයේ විශාල ලෙස බෞද්ධ නටබුන් පවතිනවා. එහෙත් අන්තවාදී දමිළ දේශපාලනඥයන් උතුරේ සිංහල ජනතාව පදිංචි කරනවාට අකමැතියි. හැබැයි කොළඹ ප්‍රදේශයේ දමිළ ජනතාව දෙලක්ෂ අසූ අට දහසක් සිටිනවා.උතුරු පළාත් සභාව පවත්වනවා යැයි ප්‍රකාශයට පත්වීමත් සමග පළාත් සභා ක්‍රමයේ ඇති භයානකත්වය පිළිබඳව රට පුරා කතිකාවතක් ඇති වෙලා. ඒකීය රටට හානියක් වන අන්දමේ තීන්දු තීරණ කවුරුන් හෝ ගන්නවා නම් අප ඒවාට එරෙහි වෙනවා.ආචාර්ය මැදගොඩ අභයතිස්ස හිමි- පළාත් සභා කියන්නෙ අපට වැරදුණ බෙහෙතක්. ඉන්දියාව තමයි මේක අපට හඳුන්වා දුන්නෙ. හැබැයි ඉන්දියාව අපේ රට සම්බන්ධයෙන් ක්‍රියා කරන ආකාරය පසුගිය කාලයේ පැවැති ජාත්‍යන්තර සමුළුවලදී අප දුටුවා. පළාත් සභා ක්‍රමය තුළින් සිදු වන්නෙ රට බෙදීමක්. අතීතයේ ප්‍රභාකරන් සමග එක් වී කටයුතු කළ සංවිධාන, පුද්ගලයින් අද දහතුනට පක්ෂව ක්‍රියා කරනවා. පළාත් සභා ක්‍රමයම අපි අහෝසි කළ යුතුයි.ජාතික සංඝ සම්මේලනයේ සභාපති රජවත්තේ වප්ප හිමි- අපි අපේ රටට ගැළපෙන ව්‍යවස්ථාවක් සෑදිය යුතුයි. එය ඉක්මන් කරන්න කියල අපි ජනාධිපතිවරයාගෙන් ඉල්ලා සිටිනවා. සියලු ජාතීන්ට රටේ ඕනෑම ස්ථානයක නිදහසේ ජීවත් වීමට අවස්ථාව තියෙන්න ඕනෙ.සිහල රාවයේ සභාපති අක්මීමන දයාරත්න හිමි- පළාත් සභා නඩත්තු කරන්න විශාල මුදලක් වැය වෙනවා. මේ රට තුළ ජනවාර්ගික ප්‍රශ්නයක් නැහැ. දමිළ ජනතාව රට පුරා නිදහසේ ජීවත් වනවා.බොදු බල සේනා සංවිධානයේ ප්‍රධානි කිරම විමලජෝති නාහිමි- අපි පළාත් සභා ක්‍රමයට එරෙහිව කටයුතු කරන්නෙ අනාගතයේ තිබෙන විනාශයක් වළක්වා ගැනීමටයි. බලෙන් පැටවූ පළාත් සභා අපි සම්පූර්ණයෙන් අහෝසි කරන්න ඕනෙ. එහි ඇති විනාශකාරී භාවය පිළිබඳව අපි රට පුරා සිටින ජනතාව දැනුවත් කරනවා.බෞද්ධ සංවිධාන ගණනාවක් නියෝජනය කරමින් මහා සංඝරත්නය සහ ආචාර්ය සූරිය ගුණසේකර, ආචාර්ය පියසේන දිසානායක, වෛද්‍ය අනුලා විජේසුන්දර, ජගත් සුමතිපාල, පණ්ඩුල ඇදගම ඇතුළු විද්වතුන් රැසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061213</link>
    <topic>නල්ලූර් කෝවිල වන්දනා කිරීමේ අයිතිය හින්දු ජනතාවට ලබා දුන්නේ මේ ආණ්ඩුවයි</topic>
    <author>රක්ෂණ ශ්‍රියන්ත</author>
    <content>කොළඹ අරලියගහ මන්දිරය අසල පිහිටි ඉපැරැණි කෝවිලක් ඉවත් කර රථ ගාලක් ඉදිකිරීමට ආරක්ෂක ලේකම් ගෝඨාභය රාජපක්ෂ මහතා නාගරික සංවර්ධන අධිකාරියට නියෝග කර ඇතියි ද්වේශ සහගත වූත් ජාතිවාදය ඇවිළෙන සුළු පුවතක් පසුගිය 10 වෙනිදා උදයන් පුවත්පත වාර්තා කර තිබුණි.අප මේ පිළිබඳ කරුණු විමසුවේ ජාතික ආරක්ෂක මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතාගෙනි. ඔහු මෙසේ අදහස් දැක්වීය.ආරක්ෂක ලේකම්තුමා ඉතාමත්ම දුරදක්නා නුවණකින් කටයුතු කරන කෙනෙක්. ඒ නිසා තමයි අවම ජීවිත සංඛ්‍යාවක් අහිමි වෙමින් යුද්ධය නිමාවට පත් කිරීමට හැකි වුණේ. ඔහුගේ දුරදක්නා නුවණ නිසාම උතුරේ අවතැන් වූ ජනතාව යළිත් පදිංචි කරන්න පුළුවන් වුණා.උතුරේ සියලු හින්දු හා කතෝලික දේවස්ථාන පිළිසකර කරන්නට හැකි වුණා. අද කොළඹ නගරයේ එදා මෙන් කුණු ගොඩවල් නෑ. සැලසුම් සහගතව නගරය සංවර්ධනය වෙලා තිබෙනවා. මේවා දැක්කහම සමහරුන්ට ඉවසා ගත නොහැකියි.කොළඹ සංවර්ධනය දෙස ඇතමුන් බලන්නේ අඳුරු කණ්නාඩි දමා වීම කනගාටුවට කරුණක්.උදයන් පුවත්පත කියන්නේ ජාතිභේද අවුස්සන කැලෑ පත්තරයක් මිස ජාතික පුවත්පතක් නොවෙයි. එවැනි පුවත්පතකට වගකීමකින් තොර ඕනෑම පුවතක් පළ කළ හැකියි. රටේ පවතින මාධ්‍ය නිදහස අයුතු ලෙස ප්‍රයෝජනයට ගනිමින් ඊනියා පුවත්පත් මෙසේ කටයුතු කිරීම ඉතාමත් වැරැදිසහගතයි. මේ කියන පුවතේ කිසිදු සත්‍යතාවක් ‍නැහැ.උදයන් පුවත්පත විවිධ අවස්ථාවලදී විවිධාකාරයේ ප්‍රවෘත්ති නිර්මාණය කොට පළ කළා. ටී.එන්.ඒ. සංවිධානයේ එක්තරා මන්ත්‍රීවරයකුට අයත් උදයන් පුවත්පතට න්‍යාය පත්‍රයක් තිබෙනවා.ඒ න්‍යාය පත්‍රය වන්නේ ඔවුන්ගේ පැවැත්ම සඳහා කටයුතු කිරීමයි. ඒ සඳහා ඔවුන් දඩමීමා කරගන්නේ කිසිදු ජාතිවාදී අදහසක් පළ නොකරන උතුරේ අහිංසක දෙමළ ජනතාවයි.ආරක්ෂක ලේකම්වරයා උතුරේ සිංහල ජනතාව පදිංචි කරවීමට යන බව ඇඟවෙන අසත්‍ය ප්‍රවෘත්ති නිර්මාණය කොට පළ කළත් එයට ජනතාවගෙන් කිසිදු ප්‍රතිචාරයක් ලැබුණේ නෑ.උතුරේ ඉඩම් හමුදාව අත්පත් කරගන්නා ලෙස කියමින් උදයන් තවත් ප්‍රචාරයක් ගෙන ගියත් එයත් ජනතාව ප්‍රතික්ෂේප කළා.මේ පුවතින් පෙනී යන ආකාරයට දැන් උදයන් සූදානම් වන්නේ ආගම් භේදයක් ඈඳා ගැනීමටයි.කොටි පාලන සමයේදී වැඳුම් පිදුම් කිරීමට බාධාවක්ව පැවැති නල්ලූර් කෝවිලට ද මුලතිව්හි පිහිටි ඉපැරැණි කතරගම දේවාලයට ද බාධාවකින් තොරව වැඳුම් පිඳුම් කිරීමේ අවස්ථාව දැන් උදාවී තිබෙනවා.ඊට අමතරව කොළඹ නගරයේ කිසිදු හින්දු දේවස්ථානයක් කිසිදු බාධාවකින් තොරව ආගමික කටයුතු සිදු කරගෙන යන ආකාරය සිහිපත් කළ යුතුයි.මෙවැනි වාතාවරණයක් යටතේ හින්දු කෝවිලක් ඉවත් කරනවා යැයි උදයන් පළ කර ඇති ප්‍රවෘත්තිය සම්පූර්ණයෙන්ම හෙළා දකිනවා. එය තරයේ ප්‍රතික්ෂේප කරනවා‍‍..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061215</link>
    <topic>ඩෙංගු හිටියොත් අනිවාර්යයෙන්ම නඩු</topic>
    <author>ජීවනී පතිරණ</author>
    <content>රජයේ කාර්යාල පද්ධතිය ආශ්‍රිතව ඩෙංගු බෝවන ස්ථාන පවතින්නේනම් අනිවාර්යයෙන් එම ආයතනවලට එරෙහිව නඩු පැවරීමට පියවර ගන්නා ලෙස බස්නාහිර පළාත් සෞඛ්‍ය හා දේශීය වෛද්‍ය ඇමැති ජගත් අංගගේ මහතා සෞඛ්‍ය ප්‍රධානීන් ප්‍රමුඛ නිලධාරීන්ගෙන් ඉල්ලා සිටී.මෙය පොදු අවදානමක් යැයි පෙන්වාදෙන ඒ මහතා, මීළඟ ඩෙංගු මරණය තමන්ගේ දරුවාද ‍නොවෙයි යන්න කිසිවකුට කිව නොහැකි යැයි ද පැවසීය.කොළඹ, ගම්පහ සහ කළුතර දිස්ත්‍රික්කයන්හි සෞඛ්‍ය වෛද්‍ය නිලධාරීන්, මහජන සෞඛ්‍ය පරීක්ෂකවරුන් හා පළාත් පාලන ආයතන ප්‍රධානීන් දැනුවත් කිරීමේ වැඩසටහනක් හමුවේ අදහස් දක්වමින් ඇමැතිවරයා මේ බව සඳහන් කළේය. ඊයේ(11) කොළඹ 07, බස්නාහිර පළාත් 'නාඩා' ආයතනයේ පැවැති මෙම දැනුවත් කිරීමේ හමුවේ දී අදහස් දැක්වූ පළාත් අමාත්‍යවරයා වැඩිදුරටත් මෙසේ ද පැවසීය.අද වැඩිම ඩෙංගු මදුරුවන් බෝවීමේ අවධානමක් ඇත්තේ රාජ්‍ය ආයතනවලයි. කවුරු මොනව කිව්වත් මෙය කණගාටුදායක පණිවුඩයක්. අප රටක් ලෙස සමස්ත මදුරු වසංගතයම පාලනය කළ යුතුයි. හදිසි ප්‍රතිකාර ඒකක පිහිටුවීමට වඩා වැදගත් ඩෙංගු මදුරුවන් බෝවන ස්ථාන නැති කිරීමයි. ඒ සඳහා ප්‍රජාව දැනුවත් කිරීම අනිවාර්යයි.ඉහළ ප්‍රභූවරුන්ගේ දරුවන්ටත් ඩෙංගු වැළඳිය හැකියි. ඊට තරාතිරමක් නෑ. ඔබ ජීවිත විනාශකරන කොටස්කරුවෙක් වෙනවාද යන්න පිළිබඳ සලකා බැලිය යුතුයි.මරණය පිළිබඳ චෝදනා නිකුත් කරන ඇතැම් අයගේ නිවෙස්වල ඩෙංගු මදුරුවන් බෝ වී ජීවිතයක් විනාශ විය හැකියි.අනිවාර්යයෙන් රාජ්‍ය ආයතනවලටත් නඩු පැවරීමට කටයුතු කළ යුතුයි. සල්ලි, තරාතිරම, නිලතල තිබුණට හැමෝටම මෙය අවධානමක්. හෙට මියයන්න සිටින දරුවාගේ ජීවිතය වෙනුවෙන් අද අපි පෙළගැසිය යුතු යැයි ද ඇමැති ජගත් අංගගේ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061216</link>
    <topic>ආර්ථික අතින් ඉදිරියට යන ශ්‍රී ලංකාව ලෝක ආයෝජන සඳහා සුදුසු රටක්</topic>
    <author>මහින්ද අලුත්ගෙදර</author>
    <content>යුද ගැටුම් සාර්ථකව නිමාවට පත්කොට ආර්ථික සංවර්ධනය අතින් වේගයෙන් ඉදිරියට යන ශ්‍රී ලංකාව ලෝකයේ ආයෝජනය සඳහා සුදුසුම රටවල් අතර ඉදිරියෙන්ම සිටින බව ආර්ථීක සංවර්ධන ඇමැති බැසිල් රාජපක්ෂ මහතා අවධාරණය කරයි.යුද්ධය අවසන් කිරීමෙන් පසු ශ්‍රී ලංකාව තුළ ඉතා සාමකාමී වාතාවරණයක් සහ ශක්තිමත් දේශපාලන ස්ථාවරත්වයක් පවතින හෙයින් ආයෝජන කටයුතු සඳහා සුදුසුම රටක් බවට පත්ව තිබෙන බවද ඒ මහතා ප්‍රකා‍ශ කරයි.වසරේ දින තුන්සිය හැට පහේම පැය 24 පුරාම විදුලිබලය නොකඩවා ලබාදෙන දකුණු ආසියවේ එකම රට ශ්‍රී ලංකාව බව පෙන්වාදෙන ඇමැතිවරයා එම හේතුවෙන් කිසිදු ගැටළුවකින් තොරව වසරේ සෑම දිනකම සෑම පැයකම කර්මාන්තශාලා ක්‍රියාත්මක කළ හැකි බවද එය රටේ ආර්ථිකය ශක්තිමත් කිරීම සඳහා බෙහෙවින්ම බලපාන බවද කියා සිටී. ඒ මහතා මේ බව සඳහන් කළේ ශ්‍රී ලංකාවේ ආයෝජන අවස්ථා සොයා බැලීම සඳහා පසුගියදා ශ්‍රී ලංකාවට පැමිණි ජුන් ටේක් ෂීං මහතාගේ නායකත්වයෙන් යුත් දකූණු කොරියානු වෙළඳ නියෝජිත පිරිස සමඟ ආර්ථික සංවර්ධන අමාත්‍යාංශයේදී පැවැති විශේෂ සාකච්ඡාවේදීය. එම නියෝජිත පිරිස මෙරට විවිධ ප්‍රදේශයන්හි සංචාරය කරමින් ආයෝජන අවස්ථා සම්බන්ධයෙන් සොයා බැලීය.ශ්‍රී ලංකාවේ ස්වාභාවික පිහිටීම සහ පාරිසරික තත්ත්වය ආයෝජන කටයුතු සඳහා ඉතා සුදුසු බවද ඉතා පැහැදිලි නීති හා රෙගුලාසි ලංකාව තුළ ක්‍රියාත්මක වන බවද පෙන්වා දුන් ආර්ථික සංවර්ධන ඇමැතිවරයා ඉතා සමීප මෙන්ම පුහුණු කම්කරුවන් පිරිසක් මෙරට සිටින බවද ප්‍රකාශ කළේය.මේ වන විට ඉහළ පෙළේ ආයෝජන කිහිපයක් කොරියාව විසින් ශ්‍රී ලංකාව තුළ ක්‍රියාත්මක කරන බව සිහිපත්කළ බැසිල් රාජපක්ෂ මහතා විදුලිය, මෝටර් රථ කාර්මික, විලාසිතා, ඖෂධ නිෂ්පාදනය, නැව් අලුත් වැඩියා කිරීම යනාදී කේ‍ෂ්ත්‍රයන් තුළ ආයෝජන අවස්ථාවන් පවතින බවද පැවසීය.ශ්‍රී ලංකාවේ ඇඟලුම්වලට ලෝකයේ බොහෝ රටවලට ඉහළ ඉල්ලුමක් පවතින බවත් යුරෝපය, ආසියාව, ජපානය වැනි රටවලට ප්‍රධාන වශයෙන් ඇඟලුම් අපනයනය කරන බවත් සඳහන් කළ ඒ මහතා තම අංශයේද ආයෝජන අවස්ථා පවතින බව සඳහන් කළේය. සංචාරකයින් සදහා අවශ්‍ය වෙළඳ සංකීර්ණ සහ සම්මේලන මධ්‍යස්ථාන වැනි ඉදිකිරීම් සදහාද අවධානය යොමු කරන ලෙස ඉල්ලීමක් කළේය.ශ්‍රී ලංකාව සහ දකුණු කොරියාව අතර ශක්තිමත් හවුල් ව්‍යාපාරයක් සහ නායකත්වයක් පවත්වා ගැනීම තුළින් දෙරට අතර පවත්නා සම්බන්ධතාවය තවදුරටත් වර්ධනය කරගත හැකි බව ජුන් ටේක් ෂීං මහතා පැවසීය.දකුණු කොරියානු රජයේ ප්‍රතිපාදන මත කෑගල්ල දිස්ත්‍රික්කයේ කහඹිලියාගම සහ රත්නපුර දිස්ත්‍රික්කයේ එපිටවත්ත ගම් දෙක දකුණු කොරියානු ගම් සංවර්ධන සංකල්පයක් වන සෙමාඋල් වුන්දු ක්‍රමය යටතේ සංවර්ධනය කිරීමට තෝරාගෙන ඇති අතර එම සංකල්පය තවදුරටත් දියුණු කිරීම සඳහා දකුණු කොරියානු රජයේ අනුග්‍රහය තවදුරටත් ලැබෙනු ඇතැයිද ඒ මහතා ප්‍රකාශ කළේය.දෙරට අතර අනාගත සම්බන්ධතාවයන් පවත්වා ගැනීමට සහ වෙළෙඳ සබදතා වර්ධනය කර ගැනීමට ශ්‍රී ලංකාවේ පවතින ආයෝජන අවස්ථාවන් පිළිබඳ එරටේ සෙසු ආයෝජකයින් දැනුවත් කරන බවද දකුණු කොරියානු වෙළෙඳ නියෝජතයින් පිරිස මෙහිදී පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061218</link>
    <topic>සාක්කිකරුගේ සාක්කි සනාථ කිරීමටවීඩියෝ-කැසට් ඉදිරිපත් කරනවා</topic>
    <author>කුමුදු හෙට්ටිආරච්චි</author>
    <content>ජාතික නිදහස් පෙරමුණේ හිටපු පාර්ලිමේන්තු මන්ත්‍රී මොහොමඩ් මුසම්මිල් මහතාගේ දේශපාලන ස්ථාවරය වෙනස් කිරීමට පසුගිය ජනාධිපතිවරණයේදී ඔහුට රුපියල් ලක්‍ෂ 42ක මුදල් තෑග්ගක් ලබාදීමේ සිද්ධිය සම්බන්ධ නඩුවේ පළමු සාක්කිකරුගේ සාක්කිය සනාථ කිරීමට වීඩියෝ පට හා කැසට් පට කිහිපයක් ඉදිරිපත් කිරීමට බලාපොරොත්තුවන බව රජයේ නීතිඥවරයා කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ මහත්මියට ඊයේ (11) දන්වා සිටියේය.මෙම නඩුවේ විත්තිකරු වන හිටපු නියෝජ්‍ය ඇමැති ෆයිසර් මුස්තාපා මහතා නොමැතිව නඩුවේ සාක්කි විභාගය පැවැත්වීමට අධිකරණය තීරණය කැර ඇත.හෘද රෝගයකට ප්‍රතිකාර ලබාගැනීමට විදේශගතවූ විත්තිකරු එහිදී ශල්‍යකර්මයකට ලක්කොට ඇති බව මීට පෙර නඩුව කැඳවූ අවස්ථාවකදී වෛද්‍ය වාර්තා ද අධිකරණයට ඉදිරිපත් කරමින් විත්තිකරු වෙනුවෙන් පෙනී සිටින ජනාධිපති නීතිඥ තිලක් මාරපන මහතා අධිකරණයට කළ දැනුම්දීම මත දණ්ඩනීති සංග්‍රහයේ 241 වගන්තිය යටතේ සාක්කි විභාගය පැවැත්වීමට අධිකරණය තීරණය කෙළේය.පැමිණිල්ල විසින් නඩුවේ පළමු සාක්කිය මෙහෙයවීමේදී කැසට්පට කිහිපයක් හා වීඩියෝ පට කිහිපයක් ඉදිරිපත් කිරීමට බලාපොරොත්තු වන බවත් 1995 අංක 14 දරන සාක්කි ආඥා පනතෙන් සංශෝධිත 07 වැනි වගන්තිය යටතේ ඒ සම්බන්ධව දින 45කට පෙර විත්තියට දැනුම් දිය යුතුª බවත් ඊයේ (11) අධිකරණය හමුවේ පවසා සිටි රජයේ නීතිඥවරයා එම දින හතලිස් පහ ඉක්මගිය පසු මෙම නඩුව විභාගයට ගැනීමට දින නියම කරන ලෙසට ඉල්ලා සිටියේය.විත්තිකරු වෙනුවෙන් කළ ඉල්ලීමක් සලකා බැලූ විනිසුරුවරිය සාක්කි සඳහා ඉදිරිපත් කිරීමට බලාපොරොත්තු වන කැසට් හා වීඩියෝ පටවල පිටපත් විත්තිය වෙත ලබාදීමට පැමිණිල්ලට දැනුම් දුන්නාය.වැල්ලවත්ත ප්‍රදේශයේ පිහිටි ප්‍රසිද්ධ හෝටලයකදී 2010 ජනවාරි 15 වැනිදා හෝ ඊට ආසන්න දිනකදී 2010 ජනාධිපතිවරණ අපේක්‍ෂකයෙකු ලෙස ඉදිරිපත්ව සිටි හිටපු යුද හමුදාපති සරත් ෆොන්සේකා මහතා දිනවීම සඳහා ඔහුට සහාය ලබාදීමට මොහොමඩ් ජුවාඩ් මොහොමඩ් මුසම්මිල් මහතාට එලෙස මුදල් තෑග්ගක් දුන්නේ යැයි නීතිපතිවරයා විත්තිකරුට එරෙහිව අධි චෝදනා ගොනු කැර ඇත.මෙම නඩුව ලබන සැප්තැම්බර් 09 වැනිදාට විභාගයට ගැනීමට තීරණය කළ විනිසුරුවරිය එදිනට අධිකරණය හමුවේ පෙනී සිටින ලෙසට සාක්කිකරුවනට අවවාද කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=n13061219</link>
    <topic>දිවයින අවට තද සුළං මුහුදු යන්න එපා</topic>
    <author>උදුලා පීරිස්</author>
    <content>පුත්තලම, කොළඹ ගාල්ල හරහා පොතුවිල් දක්වා වන මුහුදු ප්‍රදේශය හා මන්නාරම් බොක්ක මුහුදු ප්‍රදේශයේ අද (12) සුළගේ වේගය පැයට කිලෝමීටර් 50 – 70 දක්වා වේගයකින් ඉහළ යනු ඇතැයි කාලගුණ විද්‍යා දෙපාර්තමේන්තුව දන්වා සිටී.එම නිසා මුහුදු යාමෙන් වැළකී සිටින ලෙස එම දෙපාර්තමේන්තුව දන්වා සිටියි.මේ තත්ත්වය මත එම මුහුදු ප්‍රදේශ රළු ස්වභාවයක් ගනු ඇතැයිද එම දෙපාර්තමේන්තුව අවධාරණය කර සිටී. දිවයින හරහා නිරිත දෙසින් හමන සුළං පැයට කිලෝමීටර් 60 – 70 දක්වා වේගයකින් මධ්‍යම කදුකර ප්‍රදේශයේ හටගනු ඇතැයිද එම දෙපාර්තමේන්තුව කියයි. එසේම නිරිත දිශාවෙන් විටින්විට තද සුළං සමග වැසි තත්ත්වය වැඩි වනු ඇතැයිද කඳුකරයේ නැගෙනහිර බෑවුම් ප්‍රදේශයේ මේ ත්ත්වය පවතිනු ඇතැයිද එම දෙපාර්තමේන්තුව අනාවරණය කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=r1306121</link>
    <topic>හොරණ අම්බාගල විදුලි ට්‍රාන්ස්පෝමරකුලුන අවට වැසියන්ට මර උගුලක්</topic>
    <author>හල්තොට සමූහ – විනීතා මානෙල් ගමගේ</author>
    <content>හොරණ, අම්බාගල ප්‍රදේශයේ මීට මාස 03 කට පමණ ප්‍රථම ඉදිකරන ලද විදුලි ට්‍රාන්ස්පෝමර කුළුනක් නිසා නිතර නිතර අකුණු වැදීමත් විදුලි උපකරණ විනාශ වීමත් නිසා ජනතාවට විශාල කරදරයකට මුහුණ පෑමට සිදු වී ඇති බව පවසති.කුලුන අවට කි. මී. 1/2ක පමණ පදිංචිකරුවන්ට මේ ගැටලුව ප්‍රධාන වශයෙන් බල පා ඇති අතර මේ වන විට වරින් වර ඔවුන්ගේ නිවෙස්වල විදුලි බල්බ ඇතුලු වටිනා විදුලි උපකරණ විනාශ වී ඇති බැවින් ඔවුන් මේ පිළිබඳ හොරණ පොලිසියට හා ප්‍රාදේශීය ලේකම් කාර්යාලය ඇතුලු ආයතන වලට පැමිණිලි කර ඇත.නලින් පෙරේරා මහතා - මේ ට්‍රාන්ස්පෝමරය හයි කර මාස 3ක් විතර ඇති. ගම්වාසින්ගේ විරුද්ධතාව මැද මේ කුලුන හයි කළා. හතර වතාවක් අපේ ගෙදර බල්බ් හත අට පිචිචිලා ගියා. විදුලිය විසන්ධි කර තිබුණත් වැඩක් නෑ.එස්.ඩබ්.පී. පියදාස මහතා - අපේ ගෙදර බලබ් හතක් එකවර පිච්චිලා ගියා. මේ තුන් වෙනි පාර පාරේ කණු 6ක බල්බ් කුඩු වෙලා එල්ලෙනවා. හදල ගිහින් දවස් දෙකෙන් ආයිත් පිච්චෙනවා. රෑට පාර කළුවරේ. ගෙවලුත් කළුවරේ. විදුලි උපකරණ සියල්ලම පිච්චෙනවා.එල්.ඒ. ජයන්තා - යන්තං පොදයක් ගියොත් අකුණු වදිනවා. අම්බාගල කන්දේ දුරකතන කුලුනකට විදුලිය දෙන්නයි මේ ට්‍රාන්ස්පෝමර් හයි කළේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=r1306122</link>
    <topic>ගම්පහ වතුරුගම මාර්ගයේරාත්‍රී බස් සේවය දුර්වලයි</topic>
    <author>යක්කල විශේෂ රුවන් සමන්ත අධිකාරි</author>
    <content>ගම්පහ – වතුරුගම (205) මාර්ගයේ නිසි පරිදි බස් රථ ධාවනය නොවීම නිසා රාත්‍රී කාලයේ එම මාර්ගයේ ගමන් කරන මගීහු දැඩි අසීරුවට පත්ව සිටිති.රාත්‍රී රාජකාරි නිමකර මිරිස්වත්ත නගරයට පැමිණෙන ජනතාවට බස් රථයක් පැමිණෙන තෙක් බොහෝ වේලාවක් බලා සිටීමට සිදුවන අතර, නැතිනම් මාර්ගයේ ගමන් කරන වෙනත් පෞද්ගලික වාහනයක ගමන් කළ යුතු වේ.මේ මාර්ගයේ රාත්‍රී ධාවනය සඳහා තවත් අමතර බස් රථ දෙකක් හෝ ධාවනයේ යොදවනවා නම් මේ තත්ත්වය අවම කරගත හැකි බව පවසන ඔව්හු බලධාරීන්ගේ අවධානය යොමුකරන ලෙස ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=r1306123</link>
    <topic>පාලින්දනුවර තේ දලු මිල ඉහළට</topic>
    <author>පාලින්දනුවර විශේෂ – මාකෙලියේ සේන</author>
    <content>පාලින්දනුවර තේ දලු මිල ඉහළ යෑම නිසා කුඩා තේවතු හිමියන්ගේ අතමිට සරුව ඇතැයි වාර්තාවේ.මේ දිනවල තේ දලු කිලෝවක් රුපියල් 70/-, 71/- වැනි මිලකට අලෙවි කළ හැකි බව කියති.තේ දල්ලේ මිල ඉහළ ගියත් තාමත් ඇතැම් තේ දලු එකතු කරන ව්‍යාපාරිකයන් තේ දලු කිරන්නේ හොර තරාදිවලින් බව කුඩා තේවතු හිමියෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=r1306124</link>
    <topic>හොරණ කුඹුරුවලට යන්නමාර්ග පහසුකම් ඕනෑ</topic>
    <author>හොරණ සමූහ</author>
    <content>හොරණ කනන්විල ග්‍රාම නිලධාරි වසමට අයත් කොට්ටුන්න සහ නාගහකොට්ටුන්න නැමැති අක්කර 15 ක් පමණ වපසරියකින් යුත් කුඹුරු යායවල් දෙක ගමන් මාර්ගයක් නොමැති හෙයින් වසර ගණනාවක් පුරා පුරන් වෙල්යායක් බවට පත්ව ඇතැයි කුඹුරු ඉඩම් හිමි ගොවීහු පවසති.මෙම යාය දෙක අයත් ඉඩම පිහිටා ඇත්තේ කනන්විල රජයේ ගොවිපොළට යාබදවය. කුඹුරු ඉඩම්වලට ගොස් ඇත්තේ ගොවිපොළ හරහාය.එකල මේ ගොවිපොළ සඳහා ගම්වාසීන්ගෙන් ඉඩම් පවරා ගන්නා ලද බවත්, ඉන්පසුව ද ගොවිපොළ හරහා යෑම ඒම සිදු වූ බව ද ගොවීහු පවසති.පලතුරු බෝග පර්යේෂණ සහ සංවර්ධන මධ්‍යස්ථානය ස්ථාපිත කිරීමෙන් පසු කම්බි ගසා මාර්ගය අවහිර කළ බව මගීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=r1306125</link>
    <topic>පන්නල වතු පාලිකාව ඝාතන නඩුවේවිත්තිකරු නිදොස් කොට නිදහස්</topic>
    <author>කුරුණෑගල මධ්‍යම විශේෂ ආරියපාල වංශති</author>
    <content>පොලිස් පැමිණිලි පොතේ සහ නඩු ගොනුවේ සඳහන් වී තිබෙන දින වකවානු පරස්පර නිසා විත්තිකරු සියලු චෝදනාවලින් නිදොස් කොට නිදහස් කෙරිණි.කුරුණෑගල මහාධිකරණ විනිසුරු ප්‍රියන්ත ප්‍රනාන්දු මහතා ඉදිරියේ දිග හැරුණු මෙම නඩුවේ චුදිත පන්නල වතුයායේ ප්‍රියානි මංගලිකා නැමැති වතු පාලිකාවකගේ ගෙල මිරිකා මරා දැමීමේ චෝදනාව යටතේ නීතිපතිවරයා විසින් මෙම නඩුව ගොනුකර තිබුණි.චුදිත නොමැතිව දිග හැරුන මෙම නඩුවේ තීන්දුව ප්‍රකාශයට පත්කළ විනිසුරුවරයා සිද්ධිය සිදුවී තිබෙන්නේ 2007 ජූනි මස 7 දින බැව් පන්නල පොලිසියේ සටහන් වී ඇතැයි නඩු ගොනුවේ සටහන් වී තිබෙන්නේ 2008 ජූනි මස 07 දින යනුවෙනි.නඩුවට අදාළ දින වකවානුව අවුරුද්දකින් වෙනස් වී තිබෙන නිසා සාක්ෂි පරස්පරයි. චුදිත සිද්ධිය වූ දින සිට අධිකරණය මඟ හරිමින් සිටිනවා. නඩුකරය තව දුරටත් ඉදිරියට ගෙන යා නොහැකි බැව් පෙන්වා දෙමින් විත්තිකරු නිදහස් කෙරිණි.රජයේ නීතිඥ නලීන් හේවාවසම් විසින් පැමිණිල්ල මෙහෙයවන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=r1306126</link>
    <topic>සංගිලි පාලමේ ගමන අනතුරේ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>දැරණියගල මාගල්ඔය හරහා ඌරාවනාව ගමට යන සංගිලිපාලම වසර කීපයකින් ප්‍රතිසංස්කරණය නොකළ නිසා ඉතාමත් අබලන් තත්ත්වයට පත් වී ඇති බැවින් එහි දිනපතා ගමන් ගන්නා පාසල් සිසුන්ට මෙන්ම මහජනතාවටද මහත් අවදානමක් මතු වී ඇත.මෙම පාලමෙන් ඌරාවනාව ගමේ පවුල් 50 ක පමණ අය දිනපතා ගමන් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=r1306127</link>
    <topic>ඩෙංගු තවාන් දැමූ7කට වැඩ වරදී</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කොට්ටේ මහ නගර සභාවේ සෞඛ්‍ය අංශය මඟින් නොකඩවා පවත්වාගෙන යන ඩෙංගු මර්දන වැඩසටහන යටතේ, ඩෙංගු මදුරු කීටයන් සොයාගත් නිවෙස් හිමියන් හත් දෙනකුට විරුද්ධව ගංගොඩ මහේස්ත්‍රාත් අධිකරණයේ නඩු පවරා ඇත.මෙදින අධිකරණයට පැමිණ සිටි නිවෙස් හිමියන් තුන්දෙනෙක් වරද පිළිගත් බැවින් ඔවුන්ගෙන් එක් අයකුට රුපියල් 3000 බැගින් දඩ නියම කරනු ලැබීය.අධිකරණයට නොපැමිණි අනෙක් පුද්ගලයන් හතරදෙනාට වරෙන්තු නිකුත් කරනු ලැබීය.කෝට්ටේ මහ නගර සභාවේ ප්‍රධාන වෛද්‍ය නිලධාරි ඩබ්ලිව් . එම් .සී. ජේ. වන්නිනායක මහතාගේ උපදෙස් මත සෞඛ්‍ය පරීක්ෂක සමන් කුමාර මහතා විසින් ගංගොඩවිල මහේස්ත්‍රාත් අජිත් එම් . මාසිංහ මහතා ඉදිරියේ මෙම නඩු විභාග කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=r1306128</link>
    <topic>ඉංගිරිය කටුපොල් එපා!</topic>
    <author>ඉංගිරිය සමූහ – කුමාරි ගමගේ</author>
    <content>ඉංගිරිය රයිගම්වත්ත රක්ෂිතයේ අක්කර 50ක භූමි ප්‍රමාණයක් පුරා ව්‍යාප්ත කිරීමට සැලසුම් කර ඇති කටුපොල් වගාව වහාම නතර කරන්නැයි ප්‍රදේශවාසීහු බලධාරින්ගෙන් ඉල්ලා සිටිති.“කටුපොල්” වගාව ව්‍යාප්ත කිරීමෙන් ප්‍රදේශයේ ජනතාව පරිභෝජනයට ගන්නා මෙන්ම වගාවන් මෙන්ම සතුන් සඳහා ජලය ලබා ගන්නා ජල මූලාශ්‍ර සිඳීයාමට ඉඩ ඇති බව පෙන්වා දෙන ජනතාව ඒ පිළිබඳව ලිපියක් මඟින් ඉංගිරිය ප්‍රාදේශීය සම්බන්ධීකරණ කමිටුවට කරුණු ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=r1306129</link>
    <topic>වෙළෙන්දන් 89ක් නීති කඩලා</topic>
    <author>බුලත්කොහුපිටිය සමූහ – ඩබ්ලිව්. රෝහණ</author>
    <content>පාරිභෝගික කටයුතු පිළිබඳ අධිකාරියේ කෑගල්ල දිස්ත්‍රික් කාර්යාලය විසින් කෑගල්ල දිස්ත්‍රික්කයේ මැයි මාසයේදී සිදුකළ වැටලීම්වලින් වෙළෙඳුන් 89 දෙනෙකුට විරුද්ධව අධිකරණමය ක්‍රියාමාර්ග ගත් බව පාරිභෝගික කටයුතු පිළිබඳ කෑගල්ල දිස්ත්‍රික් කාර්යාලයේ ප්‍රධානී එච්. ඒ. ගුණරත්න මහතා පවසයි.එම මාසයේදී “පාරිභෝගික කටයුතු පිළිබඳ අධිකාරිය” පනත උල්ලංඝනය කළ වෙළෙඳුන්ගෙන් රුපියල් හත් ලක්ෂ විසිහතර දහසක් අධිකරණමය ක්‍රියාමාර්ග තුළින් රජයට දඩ ආදායමක් ලෙස ලබාදී ඇති බව ද ඒ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s1306121</link>
    <topic>සියඹලාණ්ඩුව කොට්ඨාස ක්‍රීඩා සමස්ත ශූරතාව ගලබැද්ද විදුහලට</topic>
    <author>ගුණපාල ලියනගේසියඹලාණ්ඩුව විශේෂ</author>
    <content>සියඹලාණ්ඩුව අධ්‍යාපන කොට්ඨාස ජවන හා පිටිය මලල ක්‍රීඩා තරගාවලියේ සමස්ත ශූරතාව දිනාගැනීමට ගලබැද්ද මහා විද්‍යාලය සමත්විය.ගලබැද්ද විදුහල ලකුණු 185ක් ලබාගත් අතර ලකුණු 174ක් හිමිකරගත් පල්ලේවෙල විද්‍යාලයට අනුශූරතාව දිනාගත්තේය.සියඹලාණ්ඩුව මහා විද්‍යාලයට තරගාවලියේ තෙවැනි ස්ථානය හිමිවිය.තරගාවලිය පසුගියදා සියඹලාණ්ඩුව නියෝජ්‍ය අධ්‍යාපන අධ්‍යක්ෂ කේ.එම්.ගුණවර්ධන මහතාගේ ප්‍රධානත්වයෙන් කොඩයාන කනිෂ්ට විදුහල් ක්‍රීඩාංගණයේදී පැවැත්විණි.තරගාවලියේ වයස් කාණ්ඩයන්ගේ දක්ෂතම ක්‍රීඩක ක්‍රීඩිකාවන් මෙසේය. අවු.11න් පහළ: බාලක-ඩී.එස්.එම්.ගයාන් කෞෂල්‍ය (ගලබැද්ද මහා වි.), බාලිකා-ආර්.ඇම්.ශෂිකලා පියුමාලි (ඹබරගස්රොද ක.වි),අවු.13න් පහළ: බාලක-ආර්.එම්.විශ්ව සඳරුවන් බණ්ඩාර (දොඹගහවෙල ම.ම.වි), අවු.15න් පහළ:බාලක-ආර්.වයි.රවිදු බුද්ධිනාත් (ගලබැද්ද ම.වි),අවු.17න් පහළ: බාලක-ඩබ්.එම්.කැළුම් මධුසංක (කොඩයාන ක.වි), බාලිකා-ජී.එච්.නිලුකා ලක්මාලි (ඇතිමලේ ම.වි),අවු.19න් පහළ: බාලක-ඩබ්.එම්.ලක්ෂ්මන් කුමාර (දොඹගහවෙල ම.ම.වි), ටී.එම්.රංගන තුෂාර (පල්ලේවෙල ම.වි), බාලිකා-ඩබ්.එම්.නදීකා (කන්ද උඩපංගුව ම.වි),අවු.21න් පහළ: බාලක-ආර්.ජේ.ඩබ්.නදුන් ප්‍රසාද් (ගලබැද්ද වි.), කේ.එම්.අශාන් සුරමාල් (සියඹලාණ්ඩුව ම.වි), බාලිකා-සරොජිනී උදයංගනී (කන්ද උඩපංගුව ම.වි), දුලාන්ජලී නයනකාන්ති (බුද්දම ම.වි), උදිතා රුවන් කුමාරි (ඇතිමලේ ම.වි)වොලිබෝල්කණ්ඩායම් තරග ප්‍රතිඵල-අවු.15න් පහළ බාලක-1.ශ්‍රීපාලී ම.වි, 2.සියඹලාණ්ඩුව ම.වි, බාලිකා-1.ගලබැද්ද ම.වි, 2.කොන්ගස්පිටිය ම.වි,අවු.17න් පහළ බාලක-1.කොන්ගස්පිටිය ම.වි, 2.දොඹගහවෙල ම.වි, බාලිකා-1.රිටිගහවත්ත ක.වි, 2.කන්ද උඩපංගුව ම.වි,අවු.19න් පහළ බාලක1.‍දොඹගහවෙල ම.වි, 2.ගලබැද්ද ම.වි, බාලිකා 1.කන්ද උඩපංගුව ම.වි, 2.මහකළු‍ගොල්ල ක.වි.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s1306129</link>
    <topic>ඉන්දියාව චැම්පියන්ස් කුසලාන අවසන් පූර්ව වටයට</topic>
    <author>වර්නන් ගුණසේකර එංගලන්තය හා වේල්සයේ සිට</author>
    <content>ලන්ඩනයේ ඕවල් ක්‍රීඩාංගණයේදී ඉන්දියාව ශක්තිමත් කඩුලු සබඳතා දෙකක් මගින් බටහිර ඉන්දීය කොදෙව් පිල කඩුලු 8කින් පරදවමින් මෙවර චැම්පියන්ස් කුසලාන ක්‍රිකට් තරගාවලියේ අවසන් පූර්ව වටයට පිවිසි පළමු කණ්ඩායම බවට ඊයේ පත්විය.ලකුණු 234ක ජයග්‍රාහී ඉලක්කයක් හඹා ගිය ඉන්දියානුවෝ කඩුලු 2ක් පමණක් දැවී ලකුණු 236ක් ලබා ගනිමින් ජය වාර්තා කළේ තරගයේ තවත් පන්දු 65ක් ඉතිරිව තිබියදීය.රෝහිත් ෂර්මා සහ ෂිකාර් ධවාන් ආරම්භක කඩුල්ල වෙනුවෙන් ලකුණු 101ක් එක් කිරීමෙන් පසුව ධවාන් හා දිනේෂ් කර්තික් තෙවැනි කඩුල්ල වෙනුවෙන් ලකුණු 109ක නොබිඳි සබඳතාවක් ගොඩනැගූහ.ධවාන් ඊයේ ඔහුගේ දෙවැනි එක්දින ශතකය වාර්තා කරමින් පන්දු 107කින් ලකුණු 102ක් ලබා ගත් අතර හතරේ පහර 10ක් හා හයේ පහරක් ඊට ඇතුළත්ව තිබිණි. ඔහු ශතකය කරා පිවිසියේ හයේ පහරකිනි. කර්තික් හතරේ පහර 8ක් එල්ල කරමින් පන්දු 54කින් නොදැවී ලකුණු 51ක් රැස් කළේය.ඉන්දියාව ඔවුන්ගේ පිළිතුරු ඉනිමේ ආරම්භයේ පටන්ම කොදෙව්වන්ට වඩා ඉදිරියෙන් සිටියේය. රෝහිත් ෂර්මා හා ෂිකාර් ධවන් යන ආරම්භක පිතිකරු යුගළය වේගවත් පිතිහරඹයක නියැලෙමින් පළමු ඕවර දහය අවසන් වන විට ඉන්දියාව මුළු ලකුණු 66ක් දක්වා ගෙන ගොස් සිටියහ. කොදෙව් පිල ඔවුන්ගේ පළමු ඕවර දහය අවසන් වන විට ලබා ගෙන සිටියේ ලකුණු 55කි. ඒ වන විට ඔවුන්ට එක් කඩුල්ලක්ද අහිමි වී තිබිණි.පන්දු 52කින් සිය අර්ධ ශතකය ලබා ගත් ෂර්මා ඊට තවත් පන්දු 4කට පසුව දැවී ගියේය. නරින්ගේ දඟ පන්දුවට ඔහු පා පෙදෙසින් පසුපසට යන සේ පහරක් එල්ල කළ අතර කඩුලු රකින ජොන්සන් චාල්ස් පන්දුව අල්ලා ගත්තේය. එය දැවී යාමක් නොවන බව පිටියේ තරග විනිසුරුගේ තීරණය වුවද කොදෙව්වන් තෙවැනි විනිසුරු මාර්ගයෙන් එම කඩුල්ල ලබා ගත්තේය. ෂර්මා හතරේ පහර 7ක් සමග ලකුණු 52ක් රැස් කළේය. ඉන්දියා ආරම්භක කඩුල්ල 16 වැනි ඕවරයේදී බිඳ වැටෙන විට මුළු ලකුණු සංඛ්‍යාව 101ක් විය.ඊයේ තමන්ගේ 100 වැනි ජාත්‍යන්තර එක්දින ක්‍රිකට් තරගය විරාට් කෝලි ට එතරම් සුභ එකක් නොවීය. ඔහු ට ලබා ගත හැකිවූයේ ලකුණු 22ක් පමණි. සුනිල් නරින්ගේ පන්දුව කෙළින්ම කඩුල්ලේ වැදීමෙන් ඔහු දැවී ගිය අතර ඊට පෙර කෝලි දර්ශනීය හතරේ පහර 4ක් එල්ල කළේය. දෙවැනි කඩුල්ල 20 වැනි ඕවරයේදී බිඳ වැටෙන විට මුළු ලකුණු ප්‍රමාණය 127ක් විය.අනතුරුව පැමිණි පිතිකරු දිනේෂ් කර්තික් ලකුණු ලබා ගැනීම එතෙක් ආරම්භ නොකර සිටියදී, රවි රාම්පෝල්ගේ පන්දුවට කඩුල්ල පිටුපසට උඩ පන්දුවක් දී දැවී ගිය බවට තරග විනිසුරු තීරණය කළද කර්තික් තෙවැනි විනිසුරුට එම විනිශ්චය යොමු කළේය. එය දැවී යාමක් නොවන බව තෙවැනි විනිසුරුගේ තීරණය විය.ඉන්දියාව ඔවුන්ගේ ඉනිමේ හරි අඩක් නිමා වන විට කඩුලු 2ක් පමණක් දැවී ලකුණු 160ක් රැස්කර ගෙන සිටියේය. කොදෙව්වන් ඔවුන්ගේ ඉනිමේ පළමු ඕවර 25 අවසන් වන විට කඩුලු 4ක් දැවී රැස්කර ගෙන සිටියේ ලකුණු 114කි.පස්වරු 5.32 ට නතර වූ තරගය යළි පස්වරු 6.00 ට ආරම්භ විය.කාසියේ වාසිය දිනා ගත් ඉන්දියාව පළමුව පන්දු යැවීමට තීරණය කළ අතර ඔවුන්ගේ කණ්ඩායමේ වෙනසක් සිදුකර තිබුනේ නැත. බටහිර ඉන්දීය කොදෙව් පිල ඩැරන් සැමී කැඳවා තිබිණි. තරග තහනමකට ලක්ව සිටින කඩුලු රකින ඩිනෙෂ් රම්ඩින් වෙනුවට ජොන්සන් චාල්ස් ට එම කාර්යය පැවරී තිබිණි. කොදෙව්වන්ගේ වටිනාම කඩුල්ල වන ක්‍රිස් ගේල් තරගය ආරම්භයේදීම දවා ගැනීමට ඉන්දියානුවෝ සමත් වූහ. 5 වැනි ඕවරයේ අවසන් පන්දුවේදී පළමු ‘ස්ලිප්’ රවිචන්ද්‍රන් අශ්වින් වෙත උඩ පන්දුව දෙමින් ගේල් ලකුණු 21කට දැවී ගියේය. පන්දු 18කට මුහුණ දුන් ගේල් හතරේ පහර 4ක් එල්ල කළේය.අශ්වින්ගේ ඕවරයකට පිට පිට හයේ පහර 2ක් එල්ල කළ කිරන් පොලාඩ් පන්දු 32කට ලකුණු 22ක් ලබා ගත්තේය. සුනිල් නරින් හා රවි රාම්පෝල් ලකුණු 2 බැගින් ලබා ගෙන දැවී ගියහ. මේ දෙදෙනාගේ කඩුලු ලබා ගත්තේ ද ජඩේජා ය. රවින්ද්‍ර ජඩේජා ඔහුට සීමිත ඕවර දහයෙන් දෙකකට එකම ලකුණක් හෝ ලබා නොදුන් අතර ලකුණු 36කට කඩුලු 5ක් ලබා ගැනීමට සමත් විය. මෙය චැම්පියන්ස් කුසලාන තරගාවලියක ඉන්දියානු පන්දු යවන්නෙකුගෙන් වාර්තා වූ හොඳම පන්දු යැවීම විය. කොදෙව් ඉනිම අවසන් වන විට සැමී හතරේ පහර 5ක් හා හයේ පහර 4ක් සමග පන්දු 35කින් නොදැවී ලකුණු 56ක් රැස්කර ගෙන සිටියේය. ඕවර 50 අවසන් වන විට කොදෙව්වෝ කඩුලු 9කට ලකුණු 233ක් ලබා ගෙන සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s13061210</link>
    <topic>ශ්‍රී ලංකා මලල ක්‍රීඩා සංචිතය තේරීම</topic>
    <author/>
    <content>ඉන්දියාවේ පුනේ හි පැවැත්වෙන ආසියානු මලල ක්‍රීඩා ශූරතාවලියට සහභාගීවන ලංකා කණ්ඩායම තෝරා ගැනීම මේ 15වැනිදා පෙරවරු 9.00ට සුගතදාස ක්‍රීඩාංගණයේදී සිදු කෙරේ.දැනට ශ්‍රී ලංකාවේ ඉදිරියෙන් සිටින ක්‍රීඩක ක්‍රීඩිකාවන් අතරින් මේ කණ්ඩායම තෝරා ගැනීමට ශ්‍රී ලංකා මලල ක්‍රීඩා සංගමය කටයුතු කරන අතර මතු දැක්වෙන ක්‍රීඩක ක්‍රීඩිකාවන් එම තේරීමේ තරගයට සහභාගී කෙරේ.පිරිමිමීටර් 100-එම්.එස්.එම්.සෆ්රාන්, ශෙහාන් අඹේපිටිය, බී.ආර්.ඒ.හසරංග, ආර්.එම්.ජී‍.චාමර, පී.ඒ.සී.නදීෂාන්, ඒ.ඩී.එම් ද සිල්වා, එච්.එල්.සිල්වා, ඩී.ආර්.සී.සිල්වා, ඒ.එල්.එම්.අෂ්රෆ්, එල්.වී.කේ.ටී ද මෙල්, මලික් ප්‍රනාන්දු, ඩබ්.ජේ.ටී.අයි.ප්‍රනාන්දු, එන්.ඒ.ඒ.පුෂ්පකුමාර, එම්.එල්.ඒ.කුමාර, එම්.වී.සුරංජය ද සිල්වා, ජී.ඩී.ගජනායක, ඩබ්.එම්.ඒ.බණ්ඩාර, ආර්.ඩී.යු.සුරේන්ද්‍ර, අයි.එන්.ගලේආරච්චි, ඩී.කේ.එම්.නිසල් සචින්ත, ඩබ්.තිලිණ සම්පත්, ටී.එන්.කරුණාරත්න, දිනේෂ් කුමාර අප්පුහාමි, එස්.ඒ.කුරුප්පු ආරච්චි.මීටර් 200-ඒ.ආර්.එම්.රාජෙශ්ඛාන්, අසංක සම්පත් පතිරණ, පී.එස්.ඒ.සී.නදීෂාන්, ආර්.ජේ.එම්.කේ.ජි.සී.එම්.ජයසේකර, එම්.වී.සුරංජය ද සිල්වා, ජේ.ඒ.එස්.සුබෝධ ජයතිලක, රෝහිත පුෂ්පකුමාර, යු.ජී.වික්‍රමසිංහ, එල්.ආර්.බී.කේ.එස්.ප්‍රනාන්දු, එම්.එම්.සී.එස්.සදරුවන්.මීටර් 400-කසුන් සෙනවිරත්න, වයි.එම්.ඩබ්.ජී.ඒ.එම්.ගුණරත්න, ආර්.ජේ.එම්.කේ.ජී.සී.එම්.ජයසේකර, කාලිංග කුමාර, පී.එච්.ඩී.ප්‍රියශාන්ත, අයි.කේ.දිනේෂ් මධුෂාන්, එම්.ජී.ඩී.ඩී.එම්.සිල්වා, ආර්.ඒ.පී.මධුසංක රණසිංහ, එච්.ආර්.පී.ද සිල්වා, අයි.කේ.ඩී.මධුෂාන්, ටී‍.එස්.සී.සිරිවර්ධන, ආර්.එම්.යූ.ඩී.රාජපක්ෂ, ආර්.ඒ.දුලාජ් මධුසංක, ජී.එස්.එම්.අෂේන් කුමාර, ටී.සී.එස්.සිරිවර්ධන, ඉරොෂන් ප්‍රියමාල්, ඩබ්.එල්.සී ද සිල්වා, ආර්.ඩී.සී. නි‍රෝෂාන්, යු‍.ජී‍.වික්‍රමසිංහ, පී.ජී.ඒ.ආර්.ධර්මරත්න, අසංක සම්පත් පතිරණ, නලීන් කරුණාරත්න.මීටර් 800 පිරිමි-එච්.කේ.තාරක ෆොන්සේකා, එච්.ඊ.එම්.ඉදුනිල් මධුෂාන් හේරත්, ඒ.ඒ.ඩබ්.අමරසිංහ, ඩී.එම්.ටී.එස්.කේ.කේ.දිසානායක, කේ.ජී.සී.ප්‍රියංක, ජී.එස්.රත්නකුමාර, එම්.එම්.කේ.කුෂාන්ත, ඩී.වී.එස්.ප්‍රසන්න, කේ.එච්.ඒ.ඩි.එස්.කුමාරසිංහ, එල්.එම්.සොයිසා.මීටර් 1500-පී.ච්.චමල්, එම්.ඩී.එම්.පී.සපරමාදු, නිශ්ශංක කුමාර, කේ.පී.රුවන් කුමාර, ඩබ්.එම්.සී.අයි.විජේකෝන්, ඩී.එම්.කේ.තිලකරත්න, පී.ඩබ්.ජී.සංජීව, ආර්.කේ.සී.එස්.සෝමවර්ධන, එච්.කේ.තාරක ෆොන්සේකා, ටී.යූ.අයි.දර්ශන ලංකා, ඩබ්.ඒ.ඩී.කුමාර, එන්.එම්.සී.සී.නවසිංහ.මීටර් 110 කඩුලු-කේ.ඩි.එස්.වි.රන්දෙනිය,ඩබ්.එම්.ඒ.අබේනායක, කේ.පී‍.එච්.නිර්මාල්, කේ.ඩබ්.එස්.රන්දීව්, ඒ.ඒ.එස්.එස්.අමරතුංග, ඩබ්.යු.කාමාර,කේ.වි.කේ.ඇන්තනි, එම්.ආර්.‍ඩබ්.ලහම්.මී‍ටර් 400 කඩුලු පිරිමි-කේ.එම්.එන්.ජේ.ගුණතිලක, එම්.එච්.සලීම්දීන්, එච්.එස්.පී.සිල්වා, එම්.ජී.සී.එච්.බණ්ඩාර, ෂොහාන් මදුසංක, ජේ.එල්.ප්‍රසන්ජිත්, එස්.එම්.අරවින්ද චතුරංග, එන්.එච්.ඊ.සී.ආර්.සෙනවිරත්න, කේ.පී.ජී.සී.නෙත් කුමාර, ඩබ්.ජී.අශේන් ඉන්දික.දුර පැනීම පිරිමි-ඩි.එම්.මිලන්ත දිසානායක, ඒ.ඩී‍‍.ඒ.ප්‍රනාන්දු, ඒ.ඩබ්.ආර්.සච්ත්, එච්.එල්.එල්.දිලංකර, වි.පී.ඒ.ජයසිරි, කේ.අනුජන්, ජී.කේ.ඩි.එස්.පියරත්න, ඩබ්.කේ.මලින් උදයකුමාර, එම්.ටි‍.ගයාන්, ආර්.ඒ.ඊ.සංජීව, කේ.ඒ.ඩි.ජේ.කොඩිකාර.උස පැනීම පිරිමි-මංජුල කුමාර විජේසේකර, ඩි.එම්.මිලාන් දිසානායක, ආර්.ර්.තිලිණ ඔෂද, බි.ආර්.අයි.යු.කුමාර, ඩබ්.ඩි.පී.විජේසිංහ, ඒ.එම්.එල්.යු.අතපත්තු, එස්.එල්.කාසිගේ, ඩබ්.ඒ.එස්.එස්.පෙරේරා, එම්.ක්‍රිෂ්නා, ඩි.ජී.එස්.ආර්.එච්.දිසානායක, එච්.එන්.එච්.හසිත දනුක.තුන්පිම්ම පිරිමි-ඩි.එම්.එරන්ද දිනේෂ් ප්‍රනාන්දු, අයි‍.පී.එස්.එස්.ජයසිංහ, ජී‍.සී‍.එන්.ගමගේ, ටි.ඒ.ඩි.එන්.තිලකරත්න, ටි.ඒ.දුලාන් නිරංජන, ජී.පි.සනත් උදයංග, යු.පී.ඒ.ඒ.කුමාරසිංහ, ටි.ජී‍.එස්.ප්‍රනාන්දු, සී.ඒ.එස්.රන්දික, ඒ.එස්.කේ.මධුසංක.හෙල්ල විසිකිරීම පිරිමි-සචිත් මධුරංග, වරුණ ලක්ෂාන් දයාරත්න, ආර්.එම්.එස්.ජේ.රණසිංහ, එල්.එච්.එම්.පී. ද සිල්වා, පී.ඒ.පී.ලක්මාල්, කේ.පී.කේ.රණතුංග, එච්.ආර්.ශාන්ත, ඩි.එම්.එල්.සී.දසනායක, කේ.ජී.යොගරාජ්, වයි.ඩි.රූපසිංහ.කාන්තා තරගකාරියන්ගේ නම් හෙට දින පුවත්පතේ පලවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s1306122</link>
    <topic>ලෝක බොක්සිං ශ්‍රේණිගත කිරීමේ 15වැනි තැන ශිරෝමාලිට</topic>
    <author/>
    <content>ලෝක බොක්සිං සංගමයේ නවතම ශ්‍රේණිගතකිරීම්වල කාන්තා තරග ඉසව්වේ කිලෝග්‍රෑම් 69ට අඩු බර පන්තියේ 15වැනි ස්ථානය අත්කර ගැනීමට ශිරෝමාලි වීරරත්න සමත්වූවාය. දැනට පොලිස් කාන්තා බොක්සිං කණ්ඩායම නියෝජනය කරන ශිරෝමාලී 2010සිට 2012වසර දක්වා ජාතික ශූරතාව දිනා ඇති අතර 2012 මොංගෝලියාවේ පැවැති ආසියානු කාන්තා බොක්සිං ශූරතාවලියේ කි.ග්‍රෑ. 69ට අඩු බර පන්තියේ ලෝකඩ පදක්කම දිනාගත්තාය.එම වසරේ දීම ටියුනීසියාවේ පැවැති ටියුනීසියා බොක්සිං ශූරතාවලියේ කි.ග්‍රෑ.75ට අඩු බර පන්තියේ ලෝකඩ පදක්කම දිනාගැනීමට ද ඇය සමත්වූවාය. 30හැවිරිදි ශිරෝමාලී බෙලිඅත්ත කණිෂ්ඨ විද්‍යාලයෙන් සහ ධර්මපාල බාලිකා විද්‍යාලයේ ආදි සිසුවියකි. 2006දී පොලිස් සේවයට එක්වූ ඇයගේ වත්මන් පුහුණුකරු වන්නේ පොලිස් පරික්ෂක ඩබ්.පී. මෙන්ඩිස් මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s1306123</link>
    <topic>කේ.ටී.ෆ්‍රැන්සිස් හෙට අවසන් ගමනේ</topic>
    <author/>
    <content>ශ්‍රී ලංකාව සහභාගි වූ පළමු ටෙස්ට් තරගයේ විනිසුරු ලෙස ක්‍රියා කරමින් ඉතිහාසයට එක්වූ කේ.ටී.ෆ්‍රැන්සිස් මහතා හෙට (13) පස්වරු 4.30‍ට බොරැල්ල කනත්තේ දී අවසන් ගමන් යයි.මිය යනවිට 73වැනි වියෙහි පසුවූ ඒ මහතා වසර 1982සිට ටෙස්ට් තරග 25ක් හා එක්දින තරග 56ක් විනිශ්වය කොට ඇත.ශ්‍රී ලංකා දුම්රිය සේවයේ රැකියාවේ නියුතුව විශ්‍රාමිකව සිටි ෆ්‍රැන්සිස් මහතා දෙදරු පියෙකි. පාපන්දු හා ක්‍රිකට් ක්‍රීඩාවලින් රාජ්‍ය සේවා තරගාවලි රැසකට ඒ මහතා ක්‍රීඩා කර ඇත. දේහය බොරැල්ලේ පිහිටි පෞද්ගලික මල් ශාලාවක තැන්පත් කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s1306124</link>
    <topic>රාජ්‍ය ‍සේවා මලල ක්‍රීඩා අයැදුම්පත් කැඳවයි</topic>
    <author>වයිමන් හෙට්ටිආරච්චිමැද කොළඹ සමූහ‍</author>
    <content>කොළඹ දිස්ත්‍රික් රාජ්‍ය සේවා මලල ක්‍රීඩා තරගාවලිය සඳහා ඉල්ලුම්පත් භාරගැනීම දැන් සිදුවෙයි.තරගාවලිය සඳහා අමාත්‍යාංශ හා දෙපාර්තමේන්තුවල සේවක සේවිකාවන්ට ඉල්ලුම් කළ හැකි අතර අදාළ ඉල්ලුම්පත් ආයතන ප්‍රධානීන් වෙත යවා ඇතැයි සංවිධායකයෝ පවසති.ලබන මස 5-6 දෙදින කොළඹ ටොරින්ටන් ක්‍රීඩා සංවර්ධන දෙපාර්තමේන්තු ක්‍රීඩාංගණයේදී පැවැත්වෙන තරගාවලිය පිළිබඳ වැඩි විස්තර දු.ක 0718253151 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s1306125</link>
    <topic>රගර් තරග තීරකවරුන්ගේ පුහුණු වැඩමුළුව 17දා සිට</topic>
    <author/>
    <content>ලෝක රගර් සංගමය මගින් මෙරට රගර් තරග තීරකවරුන් හා විනිසුරුවරුන් වෙනුවෙන් පවත්වනු ලබන විශේෂ පුහුණු සැසියක් මේ මස 17වැනිදා සිට 22දින දක්වා රාජකීය විදුහල් ක්‍රීඩා සංකීර්ණයේ දී පැවැත්වේ. රගර් තරග තීරකවරුන්ට හා විනිසුරුවරුන්ට පළමු හා දෙවැනි ශ්‍රේණියේ පුහුණු සැසි මෙහි දී පැවැත්වෙන අතර ඒ සඳහා ලෝක රගර් සංගමය නියෝජිතයන් සහභාගිවීමට නියමිතය.මේ පුහුණු සැසිය අතරතුර දී 15සාමාජික තරග මෙන්ම සත් සාමාජික තරග විනිශ්වය සම්බන්ධවත් විශේෂ පුහුණු වැඩසටහන් පැවැත්වේ. තරග තීරකවරුන් හා පුහුණුකරුවන් වන ඩිල්රෝයි ප්‍රනාන්දු, සනත් මාටිස්, වයිපර් ගුණරත්න මහත්වරු ඇතුළු රගර් පිටියේ ප්‍රවීනයන්ගේ සහාය ඇතිව පවත්වනු ලබන මේ පුහුණු සැසිය නව රගර් තරග තීරකවරුන් රැසක් බිහිකිරීමේ අරමුණින් යුතුව පවත්වනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s1306126</link>
    <topic>විහඟගෙන් විශිෂ්ට පිති හරඹයක්</topic>
    <author/>
    <content>පානදුර ක්‍රිකට් සමාජය 9වැනි වරටත් සංවිධානය කරනු ලබන වයස් කාණ්ඩ මට්ටමේ ක්‍රිකට් තරගාවලියේ අවුරුදු 12න් පහළ 'ඒ'කණ්ඩායම හා 'බී' කණ්ඩායම අතර පසුගියදා පැවැති තරගයෙන් ජය අත්කර ගැනීමට 'ඒ' කණ්ඩායම සමත්විය.පළමුව පන්දුවට පහරදුන් 'බී' කණ්ඩායම ලකුණු 98ක් ලබාගත් අතර 12න් පහළ 'ඒ'කණ්ඩායම ඕවර 24.3කදී ලකුණු 99ක් රැස් කරමින් ජය වාර්තා කළේය. තරගයේ වීරයා සම්මානය 'ඒ' පිලේ ඉනිමේ දි විශිෂ්ට අර්ධ ශතකයක් රැස්කළ විහඟ කව්සුකට හිමිවූ අතර හොඳම පන්දු යවන්නා සම්මානය දිනාගනු ලැබුවේ 'බී' කණ්ඩායමේ චමත් චමුපති විසිනි.හොඳම පිතිකරු ලෙස 'බී' කණ්ඩායමේ ප්‍රභාෂ් ජයසේකරත්, හොඳම පන්දු රකින්නා ලෙස එම කණ්ඩායමේ අනුක කරන්නා‍ගොඩත් සම්මාන දිනූහ.12න් පහළ 'බී'පිල – 98යි. ප්‍රභාෂ් ජයසේකර 26, චමත් චමුපති 22යි.12න් පහළ 'ඒ'පිල – 99යි. විහඟ කව්සුක නොදැවී 55යි (චමත් චමුපති 7/3, ප්‍රභාෂ් ජයසේකර 21/2).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s1306127</link>
    <topic>ආසියානු ප්‍රවීණයන්ගේ තරගාවලියට චමින්ද</topic>
    <author/>
    <content>මැලේසියාවේ ලබන ජුලි මස පැවැත්වීමට නියමිත ආසියානු ප්‍රවීණයන්ගේ මලල ක්‍රීඩා උළෙල නියෝජන කිරීමේ අවස්ථාව උදාකරගැනීමට එච්.ඒ.රොෂාන් චමින්ද සමත්විය. ලබන ජුලි මස 25 දා සිට 30 වැනිදා දක්වා පැවැත්වෙන තරගාවලියේදී වයස අවු.35-40 කාණ්ඩයෙන් මීටර් 800, 1500, 5000, 10000 තරග ඉසව් නියෝජන කරන චමින්ද රන් පදක්කම් 3ක් දිනා ගැනීමට අපේක්ෂා කරන බව ඔහු පවසයි.පසුගිය මාර්තු මාසයේදී චීනයේ පැවැති ආසියානු ප්‍රවීණයන්ගේ මලල ක්‍රීඩා උළෙලේදී රන් පදක්කම් දෙකක් හා රිදී පදක්කමක් හිමිකර ගැනීමට ඔහු සමත්වු අතර පසුගිය වසරේ චීනයේ පැවැති තරගාවලියේ රිදී පදක්කම් දෙකක් හා ලෝකඩ පදක්කම් දෙකක්ද හිමිකර ගත්තේය.මැලේසියාවේ පැවැත්වෙන තරගාවලියට එක්වන චමින්දගේ අනුග්‍රහකයා ලෙස ග්ලෝබල් ලයිෆ් ස්ටයිල් ලංකා ආයතනය කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=s1306128</link>
    <topic>සමස්ත ලංකා වදෝකායි කරාතේ 15දා</topic>
    <author/>
    <content>සමස්ත ලංකා වදෝකායි කරාතේ තරගාවලිය මේ මස 15වැනිදා ගල්කිස්ස සාන්ත තෝමස් විදුහල් ගෘහස්ත ක්‍රීඩාංගණයේ දී පැවැත්වේ.මෙරට වදෝකායි කරාතේ ශිල්පය හදාරන ක්‍රීඩක ක්‍රීඩිකාවන් දහසකට අධික සංඛ්‍යාවක් සහභාගි වන මේ තරගාවලිය වදෝකායි කරාතේ සංගමයේ ප්‍රධාන උපදේශක ජයසිරි පද්මලාල් මහතාගේ අධික්ෂණය යටතේ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=f1306121</link>
    <topic>ජනතාවගේ ආදායම වර්ධනය කිරීමට කටයුතු කළ යුතුයි</topic>
    <author/>
    <content>ලක්වැසියෝ සියලු දෙනා ‘ඉසුරුමත් නිවහනක’ හිමිකරුවෝ බවට පත් කිරීම ආණ්ඩුවේ ඉලක්කය බව ආර්ථික සංවර්ධන ඇමැති බැලිස් රෝහණ රාජපක්ෂ මහතා අවධාරණය කරයි. උළු සෙවිලි කළ වහලයක්, සවිමත් බිත්ති, ජලය, විදුලිය සහ සෞඛ්‍ය ආරක්ෂිත සනීපාරක්ෂක පහසුකම් වලින් සමන්විත නිවසක් රටේ ජනතාවට හිමි විය යුතු යැයිද, 2014 දැයට කිරුළ සංවර්ධන වැඩපිළිවෙළ පැවැත්වෙන කුරුණෑගල, පුත්තලම සහ කෑගල්ල දිසාවල අඩු ආදායම්ලාභී පවුල්වල සැමට මේ පහසුකම ලබාදෙන බවද ඇමැතිවරයා සඳහන් කරයි. මෙවර දැයට කිරුළ සංවර්ධන වැඩපිළිවෙල ක්‍රියාත්මක දිස්ත්‍රික්ක තුනේ මැතිවරණ කොට්ඨාස 28 හි, ප්‍රාදේශීය ලේකම් කොට්ඨාස 57හි, ග්‍රාම නිලධාරී වසම් 2731හි සිදු කිරීමට නියමිත ජංගම සේවා වැඩපිළිවෙළ හා එහි දැක්ම පැහැදිලි කරමින් ඇමැතිවරයා එසේ කියා සිටියි. මේ එම හඬයි.දැයට කිරුළ ප්‍රදර්ශනය හා සංවර්ධන වැඩපිළිවෙළ එදා 2007දී අතිගරු ජනාධිපතිතුමාගේ උපදෙස් මත ආරම්භ වූණේ, අපේ රටේ ජනතාව දැනුවත් කිරීමේ අරමුණින්. 2005 නොවැම්බර් මාසේ 17 වැනිදා පැවැත්වුණු ජනාධිපතිවරණයෙන් ජයගත් ජනාධිපතිතුමා මහින්ද චින්තන වැඩපිළිවෙළ ඔස්සේ මේ රටේ සුවිසල් පෙරළියකට මුල පිරුවා.තිස් වසරක් තිස්සේ පැවැති මහා විනාශකාරි යුද්ධය නිම කරන්නට එතුමා අභීතව නායකත්වය ලබා දුන්නා. රණවිරුවෝ ඉතා කැපවීමෙන් ඔබේත්, මගේත් මව්බිම, මාතෘභූමිය ආරක්ෂා කරගන්නට ක්‍රියා කළා. මහා කුරිරු ත්‍රස්තවාදය පරාජයට පත් කරන්නට රණවිරුවෝ මෙහෙයවන අතරම රටේ සෑම ගම් දනව්වකම දැවැන්ත සංවර්ධනයක් එදා සිදුවුණා. කොළඹ, අගනගරයට සීමාවෙලා තිබූ සංවර්ධනය රටපුරා ව්‍යාප්ත කරන්නට කටයුතු කළා.ඒ අතරම මං මාවත්, පාලම්, බෝක්කු, විදුලිබලය, නිවාස, රෝහල්, පාසල් දියුණු කළා. ගමේ ජනතාවට අවශ්‍ය මූලික සම්පත් ලබාදීමට ක්‍රියා කළා. මේවා පිළිබඳ වාගේම අපේ අනාගතය ගොඩනැඟෙන හැටි ලොවට කියා පෑමටයි දැයට කිරුළ වැඩසටහන ආරම්භ කළේ. රටේ ජනතාවට දැනුවත් බව ලබා දීමටයි අපි එසේ කටයුතු කළේ.එදා කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා භූමියේ මේ ප්‍රදර්ශන තුනක් පැවැත්තුවා. අති විශාල ජනතා සහභාගීත්වයක් ඊට තිබුණා. ඒ අතරේ අපගේ වීරෝදාර රණවිරුවෝ කොටි ත්‍රස්තවාදය මුළුමනින්ම පරාජයට පත් කළා. රටේ සාමය ස්ථාපිත වුණා. ඊට පස්සේ මේ වැඩපිළිවෙළ කොළඹින් පිටතට ගෙන ආවා. ඒ ප්‍රදර්ශන මට්ටම එහා ගිය මහා විශාල සංවර්ධනයකුත් දිස්ත්‍රික්ක මට්ටමින් ඇති කරමිනුයි. මහනුවර පල්ලේකැලේ තිබූ දැයට කිරුළින් ඒ ප්‍රදේශයේ භෞතික සම්පත් ගොඩනැඟුණු විශාල දියුණුවක් වුණා.ඊට පස්සේ මොනරාගල බුත්තලට මෙය ගෙන ගියා. සංවර්ධයත් පොදු ජනතාවගේ බොහෝ අවශ්‍යතාත් මින් ඉටුවුණා. එදා පුරවැසි හැඳුනුම්පත් විතරක් හැටනව දහසක් නිකුත් කළා. අනුරාධපුරයේ ඔයාමඩුවේ දැයට කිරුළින් පස්සේ ඒ ප්‍රදේශයේම විශාල සංවර්ධනයක් ඇති වුණා. එදා අනුරාධපුරය දිස්ත්‍රික්කයේ නිවාස තිස්අට දහසකට උළු සෙවිලි කළා. නිවාස හදා දීමට කටයුතු කළා.ජනාධිපතිතුමා මේ වැඩපිළිවෙළ තවත් වේගවත් කිරීමට එක්වර දිස්ත්‍රික්ක 4ක් ගියවර දැයට කිරුළට සම්බන්ධ කර ගත්තා. අම්පාර, මඩකලපුව, ත්‍රිකුණාමලය දිස්ත්‍රික්ක තුනක් පොළොන්නරුව දිස්ත්‍රික්කයත් එවර දියුණු වුණා.රජය එක්වර දිස්ත්‍රික්කයක්, දිස්ත්‍රික්ක කිහිපයක් සංවර්ධනය කිරීමට වැය කළ විශාලතම මුදල එදා වැය කළා. දැවැන්ත දියුණුවක්, ජනතාවගේ පහසුකම්වල විශාල ප්‍රමාණයක් මින් සැලසුණා. මේ අන්දමට දැයට කිරුළෙන් අම්පාර ලොව පිළිගන්නා මට්ටමේ උසස් තාක්ෂණික විශ්ව මධ්‍යස්ථානයක් වැඩි දියුණු වුණා. වැව් අමුණු විශාල ප්‍රමාණයක් ප්‍රතිසංස්කරණය වුණා. ජනතාවගේ ජීවනෝපාය සවිමත් වුණා. නමුත්! ඒ දේවල් ගැන කථා නොකරන ඇතැම් දෙනා ඔයාමඩුවේ දැයට කිරුළ භූමියේ තැනක තිබෙන වල්වැදුණු ගුවන්යානයක සැකිල්ල පින්තූරවලට අරන් මහා විශාලයට පත්‍රවල දානවා. මාධ්‍ය මඟින් කථා කරනවා.ජනාධිපතිතුමා අපට උපදෙස් දුන්නා මෙවර දැයට කිරුළින් එසේමවත් පුංචි හෝ අඩුපාඩුවක්වත් නොවන තැනට වැඩ කරන්න කියලා. ඒවාගේම මහා පරිමාණ සංවර්ධන ව්‍යාපෘති ක්‍රියාත්මක කරන ගමන් වැඩි වශයෙන් ජනතාව සහ සම්බන්ධ කරගෙන ජනසහභාගීත්ව සංවර්ධන වැඩපිළිවෙළක් ක්‍රියාත්මක කරන්න කියලා. ඒ අනුව අපි 2014 දැයට කිරුළ පැවැත්වෙන කුරුණෑගලත්, පුත්තලමත්, කෑගල්ලත් කියන ඔබේ දිස්ත්‍රික්ක තුනේම මහජනතාව සම්බන්ධ කරගෙන ඔවුන්ගේ පෞද්ගලික වේවා, පොදු ඉල්ලීම්, අවශ්‍යතා වේවා, ඒවා සියල්ල ඉටු කිරීමේ, විසඳුම් ලබාදීමේ වැඩපිළිවෙළක් ක්‍රියාත්මක කරන්නට සූදානම් කළා.ඒ වැඩපිළිවෙළ යටතේ මේ දිස්ත්‍රික්ක තුනේ ප්‍රාදේශීය ලේකම් කොට්ඨාස 57 හිම ග්‍රාම නිලධාරි වසම් 2731 හිම ජනතාවට සේවා සපයන ජංගම සේවා වැඩසටහන් 2731ක් පැවැත්වීමට අපි කටයුතු යොදා තිබෙනවා.මේ ජංගම සේවා වැඩසටහන ඉතාම සාර්ථක එකක් බවට පත්වෙන්න පත් කරගන්න හැකියාව තිබෙන්නේ ජනතාවටයි. මේ දිස්ත්‍රික්ක තුනේම පාර්ලිමේන්තු මැති ඇමැතිවරු, පළාත් සභාවල මහ ඇමැතිතුමන්ලා ප්‍රමුඛ මැති ඇමැතිවරු , නගර සභා ප්‍රාදේශීය සභාවල මහජන නියෝජිතයෝ සියලු දෙනා අපි දැනුවත් කළා. ඊට අමතරව සෑම අමාත්‍යාංශයකම ලේකම්තුමාලා, ප්‍රමුඛ රාජ්‍ය අංශ නිලධාරිහු දැනුවත් කළා. අද මේ පැවැත්වෙන්නේ සෑම ප්‍රාදේශීය ලේකම් කොට්ඨාසයක්ම ආවරණය වන පරිදි පැවැත්වෙන දැනුවත් කිරීමේ හමුවයි.මේ සඳහා දේශපාලන අධිකාරිය වාගේම රාජ්‍ය නිලධාරින් ගමේ ප්‍රජා සංවිධානවල නායකයින්, විශේෂයෙන් ගමේ විහාරස්ථානයේ නායක හාමුදුරුවෝ, පල්ලියේ, කෝවිලේ, දේවස්ථානයේ පූජක උතුමන්ලාගෙ උපදෙස් ලබා ගත්තා. අපි සෑම ගමකම මේ ජංගම සේවා වැඩසටහන ඇතුළු සියලු සංවර්ධන කටයුත්තක්ම කළ යුත්තේ ආගමික නායකයින්ගේ ආශීර්වාදය, උපදෙස් හා අවවාද ලබා ගනිමිනුයි.ගමේ ජීවත්වෙන ජනතාව වැඩිය කැමැතියි තමන්ගේ අවශ්‍යතා, ගැටලු, ප්‍රශ්නවලට විසඳුම් ඔවුන් ළඟටම පැමිණ ලබා දෙනවා නම්. ඒ අනුවයි අපි ඔවුන් කරාම ගොස් සේවා ලබාදීමට මේ වැඩපිළිවෙළ ආරම්භ කළේ. මින් ගමේ ජීවත්වෙන ජනතාවගේ පෞද්ගලික අවශ්‍යතා ගැටලුවලටත්, පොදු අවශ්‍යතා හා ගැටලුවලටත් විසඳුම් ලබාදීම සිදුවෙන්න ඕනෑ.මේ වැඩපිළිවෙළින් පුද්ගලයා, පවුල, ගම, ප්‍රදේශය, පළාත, රට අවසානයේ ලොව දිනීමේ ඉලක්කය කරා අපි ඉදිරියට යන්නට ඕනෑ. සෑම කෙනෙකුටම දියුණු වෙන්න අවශ්‍ය සහාය, අතදීම මේ යටතේ සිදු කරන්නයි අතිගරු ජනාධිපතිතුමා අපට උපදෙස් ලබා දී තිබෙන්නේ.ගමේ ජංගම සේවාව සඳහා ගමේ රාජකාරිය සඳහා කෙළින්ම සම්බන්ධවන රජයේ විවිධ අමාත්‍යංශ, දෙපාර්තමේන්තු මට්ටමේ නිලධාරිහු විශාල පිරිසක් එක්වෙනවා. මේ රාජ්‍ය නිලධාරින් හා ගමේ ජනතාව අතර මනා සම්බන්ධීකරණයක්, සමීප බවක්, දැනුවත් බවක් ඇති කිරීමටත් මෙය අවස්ථාවක් කර ගන්න ඕනෑ.අපි ජංගම සේවා වැඩසටහන ක්‍රියාත්මක කරන දිනය දාට වැඩිපුර ජනතාවක් ඒ වෙතට කැඳවාගෙන එන්නට කටයුතු පිළියෙළ කරන්න ඕනෑ. මේ අයගේ විවිධ අවශ්‍යතා, ප්‍රශ්න ගැටලුවලට එදිනම හැකිතරම් විසඳුම් ලබා දෙන්නට ඕනෑ ඒවාගේ නොහැකි නම් අඩුම තරමේ විසඳුම් ලබා දීමට පියවර ගන්නා බව හැඟෙන කටයුත්තක් හෝ සිදුවන්නට ඕනෑ.ජංගම සේවා දිනවලදී සෞඛ්‍ය අමාත්‍යංශය අපිට පොරොන්දු වී තිබෙනවා සෑම ගමකම බෝ නොවන රෝග පහක් පිළිබඳ සායනයක් පවත්වන්නම් කියා. ඒවාගේම පළාත් සභාවත්, ආයුර්වේද දෙපාර්තමේන්තුවත් ඊට සමගාමීව සෞඛ්‍ය සායන පවත්වනවා ඇති. මෙය විශාල පුණ්‍ය කටයුත්තක්. මේ වාගේ සේවා ලබා ගැනීමට ජනතාව යොමු කරවීම ඉතාම වැදගත්.ඊට අමතරව ගමේ, නගරයේ පොදු සංවර්ධන ජනතා අවශ්‍යතා අනුව ප්‍රමුඛතා ගත කරල, ඒවා ක්‍රියාත්මක කිරීමට ප්‍රාදේශීය සංවර්ධන කමිටුවේත් අනුමැතියෙන් කටයුතු ආරම්භ කරන්නට පුළුවන්කම තිබෙනවා.ජංගම සේවය සඳහා පැමිණෙන ජනතාවට ඉතා ක්‍රමානුකූලව, විධිමත්ව සේවයක් සපයන්නට නම් එය ආරම්භයේ සිටම පිළිවෙළකට කටයුතු යෙදවිය යුතුයි. ජනතාව ලියාපදිංචි කිරීමේ කාර්යයේ සිට ක්‍රමවත් ආකාරයට ඒවා සිදුවිය යුතුයි. ජනතාව දැනුවත් කළ යුතුයි.ජංගම සේවාවේදී ගමේ ජනතාවට රාජ්‍ය අංශයෙන් සැපැයෙන සේවා සියල්ලම වාගේම ලබාගැනීමට හැකිවෙනවා. පුරවැසි හැඳුනුම්පත් ලබාදීම, විදේශ රැකියා සඳහා පිටත්ව යන පිරිසට අවශ්‍ය ලියකියවිලි සකස්කරදීම, උප්පැන්න, විවාහ, මරණ සහතික පිටපත් ලබාදීම, ඉඩම් ඔප්පු පිරිනැමීම, නිවාස ආධාර, අත්වාරු, රෝද පුටු අවශ්‍ය අයට පිරිනැමීම වැනි කටයුතු සිදු වෙනවා. මේවා සඳහා සෑම අමාත්‍යංශයක්ම, ආයතනයක්ම, දෙපාර්තමේන්තුවක් ම කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=f1306122</link>
    <topic>පත්තර ලෝකයේ නිහඬ අධිරාජයා</topic>
    <author>චන්දන ජයවීර</author>
    <content>ශ්‍රී ලාංකේය පුවත්පත් කලාවේ පුරෝගාමියකු වූ ඩී. ආර්. විජයවර්ධන ශ්‍රීමතාණන්ගේ අභාවයෙන් හෙටට (13දා)වසර 63ක් ගත වේ. මෙම ලිපිය ඒ නිමිත්තෙනි.ඩී. ආර්. විජයවර්ධන මහතා අභාවප්‍රාප්ත වී හෙටට වසර 63කි. ඔහුගේ අභාවය සිදුවූයේ ලංකාව බ්‍රිතාන්‍ය අධිරාජ්‍යයෙන් නිදහස් වී වසර දෙකක් ගතවූ මොහොතේය.නිදහස් සටනේ පුරෝගාමීන් ගැන සඳහන් කෙරෙන අවස්ථාවල බොහෝවිට සඳහන් වන්නේ එවකට ජාතික දේශපාලනයේ යෙදී සිටි දේශපාලනඥයන් ගැනය. එහෙත් ඔවුන්ට පවා නායකත්වය දෙමින් අර්බුදකාරී අවස්ථා සූක්ෂම ලෙස ජය ගනිමින් ලංකාවේ ස්වාධීනත්වය වෙනුවෙන් කටයුතු කළ ඩී. ආර්. විජයවර්ධනයන් ගැන සඳහන් කෙරෙන්නේ අල්ප වශයෙනි.එයට එක්තරා අයුරකින් ඔහුගේ සුවිශේෂ චරිත ස්වභාවය ද හේතු වන්නට ඇත. ඔහු කිසි විටෙකත් මතුපිට තලයට පැමිණ බැබලීමට කැමති වූ තැනැත්තෙක් නොවීය. ඔහු සියල්ල හොඳින් සැලසුම් කළේය. ඉන්පසු ඒවාට ස්වාධීනව ක්‍රියා කරන්නට ඉඩ දුන්නේය. දේශපාලනයේදී ද පුවත්පත් ක්ෂේත්‍රයේදී ද මෙකී ලක්ෂණය දක්නට ලැබිණි. විශාල පුවත්පත් අධිරාජ්‍යයක හිමිකරුවෙක් වශයෙන් ඔහුට ව්‍යාපාරික ලෝකයේ අග්‍රස්ථානයක වැජඹීමේ හැකියාව ලැබුණේය.පතළ කීර්තියත්, වස්තු සම්භාරයත්, උගත්කමත්, ප්‍රභූ පෞරුෂය හා මහේශාක්‍ය ආනුභාවයත් නිසා එවකට දේශපාලනයේ නියැළි සැමගේ ගෞරවයට ඩී. ආර්. විජයවර්ධනයන් ලක්වීය. සමහරු ඔහුට භයපක්ෂ වූහ. ඔහු කිසිවිටෙකත් ජනප්‍රිය පුද්ගලයෙක් නොවූ අතර එවැන්නක් සඳහා වෙහෙසුණේ ද නැත.ඔහු හුරුව සිටියේ නිහඬ සංයමශීලී ජීවන රටාවකටය. එය මාධ්‍ය හිමිකරුවෙකුගේ ජීවන රටාව විය යුතු යයි ඔහු අත්‍යන්තයෙන්ම විශ්වාස කළේය. එසේම ඔහු දැඩි ලෙස ප්‍රතිපත්ති ආරක්ෂා කළ අයෙක් විය. ඒවාට එරෙහි වන්නන් සම්බන්ධයෙන් ද ඔහු ක්‍රියා කළේ දෘඪතර ලෙසය.ඔහු සතුව දිනමිණ, සිළුමිණ, ඩේලි නිව්ස්, ඔබ්සර්වර්, ඉරිදා ඔබ්සර්වර්, තිනකරන් හා ඉරිදා තිනකරන් යනුවෙන් භාෂා තුනකින් පළවන සති අන්ත හා දිනපතා පුවත්පත් තුනක් ඇතුළුව පුවත්පත් හතක් තිබිණි. ඔහු ඒවා සෑමවිටම මෙහෙයවූයේ පාඨකයා කේන්ද්‍ර කරගෙනය. වරක් ඔහු බ්‍රිතාන්‍යයේ පුද්ගලික සංචාරයක යෙදිණි. එහිදී මාධ්‍ය සම්මේලනයකට සහභාගී වූ අතර එය සිය පුවත්පතේ පළ කළ විට ඔහු එයින් කිපිණි..“ඔහු තමන් කළ හැම දෙයකම පරිපූර්ණත්වය අපේක්ෂා කළ කෙනෙකි. තමා වැඩ කළේ යම් ප්‍රමිතියකට ද තම සේවක මණ්ඩලයේ අයත් ඒ මට්ටම පවත්වාගෙන යා යුතුය යන මතයේ සිටියේය.” ඩී. ආර්. විජයවර්ධනයන් ගැන මෙසේ සඳහන් කරන්නේ කලක් ඔහුගේ පෞද්ගලික සහායකයාව සිට පසුව ලේක්හවුස් ආයතනයේ සමාගම් ලේකම්වරයා බවට පත්වූ ඊ. ඊ. සී. අබයසේකර මහතාය.ශ්‍රී ලංකාවේ මාධ්‍ය ක්ෂේත්‍රයේ වඩාත් බලපෑම් සහගත හා අනුහස් සහිත චරිතය ඩී. ආර්. විජයවර්ධන බව පෙනෙන්නට තිබුනත් ඔහු දේශපාලනයේ දී කළ බලපෑම අප්‍රකටය. ලංකා ජාතික සංගමය ගොඩනැඟීමෙහිලා ප්‍රමුඛ කාර්යයක් ඉටු වන්නේ ඔහු අතිනි. . එසේම ජාතික නායකත්වයට ඩී. එස්. සේනානායක ගෙන එනු ලබන්නේ ද ඩී. ආර්. විජයවර්ධනයන් ගොඩනගනු ලබන වැඩපිළිවෙළක ප්‍රතිඵලයක් වශයෙනි. . එමෙන්ම ආණ්ඩුක්‍රම ප්‍රතිසංස්කරණ ව්‍යාපාරයන් හිදී ද අධිරාජ්‍යවාදීන්ගෙන් ස්වාධීනත්ව ය ඉල්ලීම කරළියට ගෙන ඒමේදී ද ප්‍රමුඛ කාර්යභාරයක් ඔහු අතින් ඉටුවී ඇත.ඩී. ආර්. විජයවර්ධනයන්ගේ දැක්ම ආණ්ඩු පිහිටුවීම හා වෙනස් කිරීම දෙසට පමණක් සීමා නොවීය. . ඔහුට ලංකාවේ අනාගත දිශානතිය කෙසේ සකස් විය යුතුද යන්න ගැන පුළුල් දැක්මක් වූයේය. . ලංකාවේ නේවාසික විශ්වවිද්‍යාලයක් ඇති කිරීමේ අවශ්‍යතාව ගැනත් එය පේරාදෙණියේ පිහිටුවීමේ යෝග්‍යතාව ගැනත් විජයවර්ධනයන් අදහස් දැක්වූයේය. එසේම පේරාදෙණියේ විශ්වවිද්‍යාලය ආරම්භ කැරුණුවිට අනාගත පරපුරේ ප්‍රයෝජනය සඳහා තමුන් මහත් වැර වෑයමෙන් එකතු කරගත් ග්‍රන්ථ සමූහයක් පරිත්‍යාග කළේය..දේශීය ප්‍රභූ පන්තියට සීමාවී තිබුණු විශ්වවිද්‍යාල අධ්‍යාපනය නේවාසික විශ්වවිද්‍යාලයක් ඇති කිරීම මඟින් සමාජයේ අවශේෂ කොටස් වෙත දායාද කිරීම මෙහිදී විජයවර්ධන මහතාගේ අදහස විය..විජයවර්ධන මහතා අයත් වන්නේ යටත්විජිත ලංකාවේ සිට අධ්‍යාපනය සඳහා එංගලන්තයට ගිය දේශීය ධනපති පන්තියේ ආරම්භක සාමාජිකයන් අතරටය. ඔහු සමඟ එකම කාලයක කේම්බ්‍රිජ් විශ්වවිද්‍යාලයේ එෆ්. ආර්. සේනානායක ද, ඊ. ඩබ්. ජයවර්ධන, ශ්‍රීමත් ජේම්ස් පීරිස්, ශ්‍රීමත් පොන්නම්බලම් අරුණාචලම් යන අය ඉගෙන ගත්හ. ඔහු ලංකා විශ්වවිද්‍යාලය ඇතිකිරීමේදී නිදර්ශන කොට ගත්තේ එවැනි විශ්වවිද්‍යාලයක් මෙරටට දායාද කිරීම කෙරෙහිය.දේශීය සංස්කෘතියටත්, බුදු දහමටත් ඇති අප්‍රමාණ ළැදියාව හා භක්තිය විජයවර්ධන චරිතයේ වූ සුවිශේෂ ලක්‍ෂණයකි. එයට අඩිතාලම වැටෙන්නට ඇත්තේ ඔහුගේ මෑණියන් වූ හෙලේනා විජයවර්ධන ආර්යාව නිසා විය යුතුය. ඩී. ආර්. විජයවර්ධන මහතාගේ පියා වූ දොන් පිලිප් තුඩුගල විජයවර්ධන මහතා ඔහු අධ්‍යාපනය ලබන අවධියේම මියයාම නිසා ඇගේ බලපෑම එතුමන්ට තදින්ම දැනෙන්ට ඇත. විජයවර්ධන මහතා ලාංකීය දේශපාලනයේ අග්‍රගණ්‍ය ස්ථානයක් දැරූ අතරම ස්වකීය මවට ඔහු එය ඉක්මවා යන ගෞරවයක් දැක්වීය.ඩී. ආර්. විජයවර්ධන මහතා 1916 දී රුවන්වැල්ලේ මීදෙණිය වලව්වේ ඇලිස් රූබී මෙනෙවිය සමඟ විවාහ විය. එවිට ඔහු එච්. එස්. පෙරේරා මහතාගෙන් දිනමිණ පුවත්පත මිලදීගෙන මාධ්‍ය ක්ෂේත්‍රයට ප්‍රවේශ වී වසර දෙකක් ගතවූවා පමණි. ලිබරල් අධ්‍යාපනයෙන් මෙහෙයවනු ලැබුවෙක් වුවද පෙරදී ද සඳහන් කළ පරිදි විජයවර්ධන මහතා දේශීය සංස්කෘතිය කෙරෙහි පිහිටා කටයුතු කළ අයෙකි.ඒ බව ඔහුගේ විවාහ උත්සවය සිදුකළ ආකාරයෙන් ද ඔහුගේ ජීවිතයේ අනෙකුත් වැදගත් අවස්ථා වන දිනමිණ හා අනෙකුත් පුවත්පත්වල ආරම්භක කර්තව්‍යයන්ට මුලපිරූ ආකාරයෙන් ද ලේක්හවුස් මන්දිරයට ගෙවැදීමේදී ආගමික චාරිත්‍ර මත හා නක්‍ෂත්‍රානුකූලව කටයුතු කිරීමෙන් ද පෙනේ. දොන් පිලිප් තුඩුගල විජයවර්ධන වනාහි සාර්ථක ව්‍යාපාරිකයෙකි.මව්පිය උරුමයෙන් ලැබුණු විශාල සම්පත් ප්‍රමාණයක් තිබුණද විජයවර්ධන මහතා පියාගේ ව්‍යාපාර කටයුතුවල නිරත වූයේ නැත. හෙතෙම ඒ වෙනුවට තෝරා ගත්තේ පුවත්පත් කර්මාන්තයයි. එයට වෘත්තීය පදනමක් ලබා දුන්නේ ද ඔහුය. . විජයවර්ධන මහතාගේ පුවත්පත් විජිතය එක දවසකින් බිහිවූවක් නොවේ. එය ඔහු ක්‍රමයෙන් ගොඩනැංවූවකි.දිනමිණ මිලදී ගැනීමට පසුව ඔහු සිලනීස් (පසුව ඩේලිනිව්ස්) පුවත්පත ද එහි අයිතිකරුවන්ගෙන් මිලදී ගත්තේය. පසුව හේ යුරෝපීය හිමිකරුවෙකු සතුව තිබූ සිලෝන් ඔබ්සවර් පුවත්පත ද 1923 දී මිලදී ගත්තේය. ඔහු සිය ව්‍යාපාරික හස්තයට මෙකී පුවත්පත් ඇතුළු කර ගන්නා අතර අනෙකුත් පුවත්පත්වලින් එයට එල්ල විය හැකිව තිබූ අභියෝගයන් ද මනාව කළමනාකරණය කළේය.ඔහු මේ සියල්ල ඇතිකළේ දැඩි පරිශ්‍රමයකිනි. තියුණු මතක ශක්තියක් ද, දුරදක්නා නුවණක් ද තිබූ මෙම යුග පුරුෂයා 64 වැනි වියට එළඹ 1950 දී ජන්මාන්තර ගතවන විටත් සිය සේවාව අප්‍රමාදව ඉටු කර තිබුණේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=f1306123</link>
    <topic>අද යුගයේ අවශ්‍යතාවක් වන ඇන්. ඇම්. ගේ රාජතාන්ත්‍රික දැක්ම</topic>
    <author>මහාචාර්ය තිස්ස විතාරණ</author>
    <content>ආචාර්ය ඇන්. ඇම්. පෙරේරාගේ අභාවයෙන් වසර 34 ක් ඉක්මී 108 වන ජන්ම සංවත්සරය පසුගිය 6 වැනිදාට යෙදී තිබිණි. එතුමාගේ රාජතාන්ත්‍රිකභාවය අප රටට වෙන කවරදාටත් වඩා අවශ්‍යව තිබෙන අවධියක් වන හෙයින් එතුමා නැති පාඩුව අද අපට තදින්ම දැනෙන්නේ ය.අර්ථශාස්ත්‍රය පිළිබඳ ලන්ඩන් විද්‍යායතනයේ ගුරුවරයා වූ මහාචාර්ය හැරල්ඩ් ලැස්කි (මහා බ්‍රිතාන්‍යයේ කම්කරු පක්‍ෂයේ න්‍යායාචාර්යවරයා) විසින් 1995 – 06 – 24 වන දින ඉරිදා ඔබ්සර්වර් පුවත්පතට සැපයූ ලිපියක සඳහන් කර තිබුණේ ආචාර්ය ඇන්. ඇම්. පෙරේරාට එංගලන්ත රජයේ මුදල් ඇමතිවරයෙකු වීමට අදාළ සියලු සුදුසුකම් තිබූ බවයි.ලංකා විශ්වවිද්‍යාලයේ පළමු උපකුලපතිවරයා වූ ශ්‍රීමත් අයිවර් ජෙනිංන්ස් ඊටත් වැඩි දුර යමින් කියා ඇත්තේ මහා බ්‍රිතාන්‍යයේ සිටියා නම් ලේබර් පක්‍ෂයේ ආණ්ඩුවක අගමැතිවරයා වීමට අවශ්‍ය සියලුම ගුණාංග ආචාර්ය ඇන්. ඇම්. පෙරේරා සතුව තිබූ බවයි. දෙවරක් මුදල් ඇමැති තනතුර දැරුවත්, ලංකා පාර්ලිමේන්තුවේ පළමුවන සහ තෙවන විරුද්ධ පක්‍ෂ නායකයා වුවත් ආචාර්ය ඇන්. ඇම්. පෙරේරා ශ්‍රී ලංකාවේ අගමැති තනතුරට පත්වූයේ නැත. ඒ අන් කිසිවක් නිසා නොව ඔහු සිය දේශපාලන අනාගතය පරදුවට තබමින් රටේ අභිවෘද්ධිය සඳහා වූ දේශපාලන ප්‍රතිපත්තිවල අචලව රැඳී සිටීම නිසා ය.එක්දහස් නවසිය පනස් ගණන්වල ගොඩනැඟුණු සඟ, වෙද, ගුරු, ගොවි, කම්කරු පංච මහා බලවේගය ආචාර්ය ඇන්. ඇම්. පෙරේරා මුණගැසී ඔවුන්ගේ නායකයා වී ශ්‍රී ලංකාවේ අග්‍රාමාත්‍ය තනතුරට පත්වන ලෙස ඉල්ලා සිටියහ. “මට තමුන්නාන්සේලාගේ සියලුම ඉල්ලීම් අනුමත කළ හැකියි. ඒ හැමෙකක්ම 1935 ලංකා සමසමාජ පක්‍ෂය ආරම්භ කරන අවස්ථාවේ, නොමිලේ අධ්‍යාපනය, සෞඛ්‍ය සේවය ලබාදීම හා සමාජ සාධාරණත්වය, කම්කරුවන්ගේ අයිතිවාසිකම් හා ප්‍රජාතන්ත්‍රවාදය යනාදිය ඇතුළත් සියලු පරමාර්ථ එයට ඇතුළත්ව තිබේ. එහෙත් සිංහල භාෂාව පමණක් රාජ්‍ය භාෂාව විය යුතුය යන ඉල්ලීමට මට එකඟ විය නොහැකි ය. අප පාලනය කළ අධිරාජ්‍යවාදී පාලකයා, අපට දුන් ඉංග්‍රීසි නිසා සිංහල ජනයාට සිදු වූ අසාධාරණත්වය නිවැරදි කිරීමට මම ද එකඟ වෙමි. එහෙත් දෙමළ ජනතාවට ද ඒ ලෙසම සිදු වූ අසාධාරණත්වය නිවැරදි කිරීමට අපි කටයුතු කළ යුතු ය. ‍ෙදමළ භාෂාව ද රාජ්‍ය භාෂාවක් විය යුතු ය. නො එසේ නම් අපේ මව්බිම ලෙයින් තෙත් වීමටත්, බෙදී යාමටත් ඉඩ ඇත. මට එවන් දෙයකට පාර කපන්නා වූ ව්‍යාපාරයක කොටස්කරුවකු වීමට බැරි ය.”අවසානයේ දී එස්. ඩබ්ලිව්. ආර්. ඩී. බණ්ඩාරනායක මහතා එම බලවේගවල නායකත්වය භාරගත් අතර ඔහුට 1956 දී අගමැතිකම ලබාගැනීමට හැකි විය. එතැන් සිට සිදු වූ දෙය ඉතිහාසයේ සඳහන් වන්නේ ය. පනස් හයේ ජයග්‍රහණයත් සමඟ සැලකිය යුතු ප්‍රගතියක් ඇති වුව ද එම ඉතිහාසයේ බොහෝ කොටසක් ශෝකාන්තයක් වැනි ය. අද ද මේ පරස්පරතාවයන් එසේම පවතින්නේ ය.එක්සත් ජාතික පක්‍ෂය විසින් මෙහෙයවනු ලබන ශ්‍රී ලංකාවේ ධනපති පන්තිය අධිරාජ්‍යගැති (කොම්ප්‍රදෝරු) තත්ත්වයක් ගැනීම නිසා 1948 ප්‍රදානය කෙරුණු සීමාසහිත නිදහසින් සෑහීමට අපට සිදු විය. මෙසේ ලැබුණේ “ඩොමීනියන් තත්ත්වයේ” නිදහසකි. මෙය ඉන්දියාවේ වූ තත්ත්වයට වෙනස් වූවකි. ඉන්දියාවේ විවිධ ජන කොටස් ඒකරාශී කරගනිමින් එහි ජාතික ධනපති පන්තියේ නායකයින් වූ නේරු සහ ගාන්ධි ඉන්දියාවට පූර්ණ නිදහසක් ලබාගැනීම සඳහා “ඉන්දියාවෙන් පිටවෙනු” යි ඉංග්‍රීසීන්ට අණ කළ ජන අරගලයක් කරා ජනතාව මෙහෙය වූහ. (බ්‍රිතාන්‍යයන්ගේ සිරගෙය කඩාගෙන ඉන්දියාවට පළා ගිය ඇන්. ඇම්. කොල්වින්, පිලිප් ඇතුළු සමසමාජ නායකයෝ ද ඉන්දියාවේ දී මෙම සටනට එක් වූහ.) මෙම සටන මඟින් 1947 දී ජයග්‍රහණය ලබාගත් ඔවුන්ට එක්සත් ඉන්දියානු ජාතියක් ගොඩනඟා ගැනීමට හැකි විය. ඉන් වසරකට පසුව ඔවුන් තම රටට ගැළපෙන ආණ්ඩුක්‍රම පනතක් සකසා ගනිමින් සම්පූර්ණ ස්වාධීනත්වයෙන් යුත් ජනරජයක් පිහිටුවා ගත්හ. සමසමාජ නායකයෝ, සූරියමල් ව්‍යාපාරය, හැන්ඩ් පෙරිම්පනායගම්ගේ නායකත්වයෙන් යුත් යාපනේ තරුණ සංගමය සමඟ එක්වෙමින් ශ්‍රී ලංකාවට සම්පූර්ණ ස්වාධීනත්වය ලබාගැනීමේ සටන මෙහෙය වූ අතර, මේ සටන් ව්‍යාපාරය තුළින්ම එක්සත් ලාංකීය ජාතියක් බිහිකර ගැනීමට කටයුතු කරමින් සිටියා. එහෙත් සමසමාජ නායකයින් සිරභාරයට ගැනීම නිසා මේ ව්‍යාපාරය අඩපණ විය. මේ අතර නිදහස සම්පූර්ණ කරගැනීමේ සටන ශ්‍රී ලංකා නිදහස් පක්‍ෂයේ නායකත්වයෙන් සංවිධාන වූ දෙමළ හා මුස්ලිම් ජාතීන්ගෙන් තොර සිංහල බෞද්ධ ජාතිවාදී කණ්ඩායම් අතට පත් විය. බ්‍රිතාන්‍ය අධිරාජ්‍ය ග්‍රහණයෙන් රට ගලවා ගැනීමේ පරම අවශ්‍යතාව ගැන සලකා බැලූ ලංකා සමසමාජ පක්‍ෂය හා ශ්‍රී ලංකාවේ කොමියුනිස්ට් පක්‍ෂය ඒ අරමුණ ජය ගැනීම සඳහා ශ්‍රී. ල. නි. ප. මෙහෙය වූ ම. එ. පෙ. රජයක් පිහිටුවා ගැනීමට 1956 දී සහයෝගය ලබා දුන්හ. ඉන්දියාවේ මෙන් නොව ශ්‍රී ලංකාවේ මෙය ඉටුවූයේ අවුරුදු 24 ක් තරම් දීර්ඝ කාලයක් ඉකුත් වීමෙන් පසුව ය. ශ්‍රී ලංකාව බ්‍රිතාන්‍ය අධිරාජ්‍යයට ගැට ගසා තිබූ විවිධ බැමි බිඳ දමමින්, ලංකා සමසමාජ පක්‍ෂයේ කොල්වින් ආර්. ද සිල්වා විසින් කෙටුම්පත් කරන ලද ජනරජ ව්‍යවස්ථාවෙන් ශ්‍රී ලංකාව පූර්ණ නිදහසෙන් යුත් ජනරජයක් බවට පත් විය. තවද එම ව්‍යවස්ථාවෙන් ලංකා ඉතිහාසයේ ප්‍රථම වතාවට තමන් විසින් පාර්ලිමේන්තුව වෙත පත් කරනු ලබන නියෝජිතයන් මඟින් ජනතාවට පරමාධිපත්‍ය ලබා දුන්නේය.දේශපාලනික මෙන්ම ව්‍යවස්ථාමය වශයෙන් ද නොමේරූ ශ්‍රී ලංකාව වැනි රටක් ආණ්ඩුක්‍රම ව්‍යවස්ථාව එක් ක්‍රමයකින් තවත් ක්‍රමයකට හදිසි ලෙස වෙනස් කිරීමේ භයානක භාවය ගැන ඇන්. ඇම්. 1978 ආණ්ඩුක්‍රම ව්‍යවස්ථාව ගැන ලියූ “විවේචනාත්මක විග්‍රහයක්” නම් කෘතියෙහි පැහැදිලි කළේය.මේ කෘතියෙහි සිදුවිය හැකි දුර්විපාක එකින් එක ඔහු විසින් විස්තර කර ඇත. ඔහු විසින් කියන ලද අනාවැකි බොහෝ සේ සැබෑ වී ඇති බව දැන් අපි දනිමු. එක් පුද්ගලයකු අත විශාල ලෙස බලතල ඒකරාශී වීම, තමන් විසින් තෝරා පත් කරගන්නා නියෝජිතයාගෙන් තමන් දුරස් කිරීම හා වෙන්කිරීම, විධිමත් පරිපාලන ක්‍රමය දුර්වල වී දූෂණය හා බලය අනිසි ලෙස පාවිච්චිය ඇතිවීම, මේ සියල්ල මගින් සිවිල් හෝ මිලිටේරි ඒකාධිපතීත්වයක් වෙත පාර කැපීම යන අනේක විධ ව්‍යසනයන් ගැන මෙම ආණ්ඩු ක්‍රමය ක්‍රියාත්මක කිරීමටත් පෙරම පෙන්වා දෙන ලදී. මේ ව්‍යවස්ථාමය වෙනස සිදු කරන ලද්දේ විධායක ජනාධිපතිවරයෙකුට මහජනතාවගේ විරෝධතාවයෙන් නිදහස්ව සිත් සේ අමෙරිකානු අධිරාජ්‍ය වෙළඳ ආයතනවලට හා බහුජාතික සමාගම්වලට නව විජිතවාදී පිළිවෙත් ඔස්සේ රටේ ආර්ථිකය සූරාකෑමට ඉඩදීමට හැකි තත්ත්වයක් ඇතිකර ගැනීම සඳහා ය.එ. ජා. ප. නායක රනිල් වික්‍රමසිංහ මහතා මේ දිනවල, තම පක්‍ෂය බලයට පැමිණියහොත් කරන්නට යන ආණ්ඩුක්‍රම ව්‍යවස්ථා සංශෝධනයක් ගැන කියාගෙන යයි. 1978 වසරේ දී එ. ජා. ප. නායක ජේ. ආර්. ජයවර්ධන මහතා වත්මන් ව්‍යවස්ථාව නීතිගත කළේ රට තුළ පුළුල් සාකච්ඡාවක්, සංවාදයක් හෝ සිදු නොකර පමණක් නොව තම පක්‍ෂයේ මැති ඇමැතිවරුන්ට පවා ඒ ගැන ප්‍රමාණවත් සාකච්ඡාවක් පවත්වන්නට ඉඩ නොතබා ය.ජේ. ආර්. ගේ වත්මන් අනුප්‍රාප්තිකයා වන රනිල් වික්‍රමසිංහ මහතා ජනතාව වෙත මහත් අනුකම්පාවක් දක්වමින් තමා බලයට විත් මාස 6ක් තුළ නව ව්‍යවස්ථාවක් සම්මත කරගන්නා බව කියයි. එය ජනමත විමසුමකට යොමු කරන බව ඔහු කියතත්, 78 ව්‍යවස්ථාව යටතේ ජේ. ආර්. ජයවර්ධන ජනමත විමසුම් පැවැත්වූයේ මහජන අයිතිවාසිකම්වල දමන්නට ය. ඇන්. ඇම්. අද ජීවත්ව සිටියා නම් උතුරු පළාතට නියමිත ඡන්දය කිසිදු බලපෑමකින් තොරව පවත්වන ලෙස බල කරනවා නිසැකය. එහි දී උතුරට කවුරුන් බලයට පත් වුවත් පළාත් සභාවට පැවරූ බලතල සීමා යටතේ කටයුතු කරනවා මිස, මනෝරාජික වශයෙන් මවාගන්නවා මෙන්, හානියක් ඇතිකිරීමට පුළුවන්කමක් නැත. අද දේශපාලන බිමේ නිදහස්ව කටයුතු කරන ද්‍රවිඩ ජාතික සන්ධානය පවා. කළ යුත්තේ තමන් ද ඒකීය රටක් තුළ සිටිමින් පළාත්වලට දී ඇති බල සීමා තුළ කටයුතු කරමින් රටේ සංවර්ධනයට දායක වන බව පෙන්නුම් කිරීම ය.ජනාධිපතිතුමා විසින් පාර්ලිමේන්තුවේ තේරීම් කාරක සභාවක් පත් කර, මේ ව්‍යවස්ථාවේ අවශ්‍ය වෙනස් කිරීමක් කරන හෝ නව ව්‍යවස්ථාවක් කෙටුම්පත් කිරීම ගැන හෝ කටයුතු කළ හැකි බව පවසා ඇත. එසේ වූ විට රටේ ඕනෑම අයෙකුට ඒ වෙනුවෙන් යෝජනා හා අදහස් ඉදිරිපත් කළ හැක.එවිට එම කමිටුව තුළ දී දේශපාලන පක්‍ෂ 13 ක් විසින් කටයුතු කළ සර්වපාක්‍ෂික කමිටුව විසින් පිළියෙළ කළ යෝජනා ද සලකා බැලීමට පුළුවන්කම ඇත.මෙම අවස්ථාවේ දී මම ද්‍රවිඩ ජාතික සංවිධානයටත්, එක්සත් ජාතික පක්‍ෂයටත් ආයාචනා කර සිටින්නේ මෙසේ පත් කෙරෙන තේරීම් කාරක සභාවට සහභාගි වී තම අදහස් යෝජනා ආදිය ඉදිරිපත් කොට සිටින ලෙස ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=f1306124</link>
    <topic>සුබ අනාගතයක් වෙනුවෙන් පරිපූර්ණ අධ්‍යාපනයක්</topic>
    <author>චන්ද්‍රානි මාරසිංහ</author>
    <content>නිදහස් නිවහල් භූමියේ අනාගත හිමිකරුවන් වන්නේ අපේ රටේ දරුවන්ය. එහි උරුමය භාරගන්නට නම් ඔවුන් නැණ නුවණින් සහ වෙර වීරියෙන් සපිරි දරුවන් විය යුතුය. අභියෝග භාරගන්නට හැකි අභිමානවත් ශ්‍රී ලාංකිකයකු වශයෙන් කටයුතු කරන්න ඔවුන්ට කියා දිය යුතුය. මහින්ද චින්තන ප්‍රතිඥාවෙහි එසේ සඳහන් වන්නේ විනය ගරුක නීතිගරුක සදාචාර සමාජයක් උදෙසාය.දරුවන් වෙනුවෙන් නව අමාත්‍යාංශයක් පිහිටුවනු ලැබූවේද සියලු හොඳ දේ දරුවන්ට ලබාදීම අරමුණු කර ගනිමින් දරුවන්ගේ පිබිදෙන ජීවිත අර්ථවත් කිරීම සඳහාය.ශ්‍රී ලංකාව ලොව ආශ්චර්ය කරා යන ගමනේදී යහපත් සමාජයක් ගොඩනැංවීම කෙරෙහි රජය විශේෂ අවධානයක් යොමු කොට තිබේ. දැනුමින් පමණක් නොව පරිපූර්ණ සමාජයක් ගොඩනැංවීම රටේ විශේෂ අවශ්‍යතාවක් ලෙසට හඳුනා ගනිමින් අධ්‍යාපනය හා දැනුම රටට උචිත ලෙස ප්‍රතිනිර්මාණය කෙරෙයි.නිදහස් අධ්‍යාපනය හා අධ්‍යාපන සේවාවන් සලසන රටවල් අතර ශ්‍රිලංකාව ප්‍රමුකතව රටකි. අධ්‍යාපන සේවාවන් සංවර්ධනය වෙනුවෙන්ම රජය විශේෂ අවධානයක් යොමු කිරීම මහින්ද චින්තන ප්‍රතිඥාවෙහි නව ප්‍රවේශයයි.ඉදිරි සංවර්ධන දසකය සඳහා නොව සියවසක් දුර යා හැකි අයුරින් පාසල් අධ්‍යාපන ක්‍රමවේදය සකස් කිරීම විශේෂත්වය වේ. තොරතුරු තාක්ෂණය, පරිගණක සහ සන්නිවේදනය, තාක්ෂණික ක්‍රියාකාරකම්, ඵලදායිතාව වැනි අංශ කෙරෙහි පාසල් මට්ටමේ සිට යොමු කිරීම එම විශේෂත්වයයි.දකුණු ආසියාවේ රටවල් අතරින් දැනුමේ කේන්ද්‍රස්ථානය බවට පත්කිරීමේ මහඟු අවස්ථාවද අප රටට උදාවී ඇති බව අවධානයට ගෙන තිබේ. රටේ පවතින තත්ත්වයට අනුව රැකියා අවස්ථා සඳහා සුදුසුකම් ඇති අය පිළිබඳ හා සුදුසුකම් ඇති අයට අවශ්‍ය රැකියා නොමැතිවීම පිළිබඳ නොගැළපීමක් පවතී.උසස් පෙළ විභාගයට පෙනී සිටින සිසුන්ගෙන් වසරකට 20000 – 25000 ක් පමණ විශ්වවිද්‍යාල අධ්‍යාපනයට සුදුසුකම් ලබති. එයින් සියයට 50ක් කලා අංශයයි. වාණිජ, විද්‍යා, ගණිත අංශ සඳහා 50%කි. එම ප්‍රමාණය 12500ක් පමණ වෙයි. ඒ නිසා උගත්, බුද්ධිමත් දරුවන් බිහිකිරීමේ අවශ්‍යතාවක් තිබේ. නව පාසල් ක්‍රමවේදය ඒ වෙනුවෙන්ය.පාසල් දරුවන්ට සේවාවන් සැපයීම තවදුරටත් පුළුල් කිරීම ජනාධිපති මහින්ද රාජපක්ෂ මහතාගේ නව සංකල්පයයි.ජලය විදුලිය හා දුරකතන අත්‍යවශ්‍ය යටිතල පහසුකම් දිවයිනේ සෑම ග්‍රාමීය පාසලකටම ලබාදීමේ වෙනම වැඩපිළිවෙළකි. රට පුරා ඇති සියලුම මහ විදුහල් හා මැදි මහ විදුහල්වලට අවශ්‍ය උසස් පෙළ විද්‍යාගාර, සිංහල, දෙමළ, ඉංග්‍රීසි භාෂාවන් ඉගැන්වීම පදනම් කරගත් භාෂා මධ්‍යස්ථාන, පරිගණකාගාර, පුස්තකාල, ක්‍රීඩාගාර සියලු පහසුකම් ලබාදී පරිපූර්ණ පාසල් වශයෙන් උසස් තත්ත්වයට පත් කිරීමේ ක්‍රමවේදයකි.දරුවන්ට නිල ඇඳුම්, පෙළ පොත් මෙන්ම දුෂ්කර පාසල්වල දරුවන්ට කිරි වීදුරුවක් හා පෝෂණ වේලක් ලබාදීම එම මව්පියන්ගේ ප්‍රසාදයට ලක්වී ඇති බව අධ්‍යාපන සේවා ඇමැති දුමින්ද දිසානායක මහතා පවසයි. අමාත්‍යවරයා පවසන පරිදි පාසල් දරුවන් ලක්ෂ 40ක් පමණ ප්‍රමාණයක් සඳහා වාර්ෂිකව නිල ඇඳුම් ලබාදෙන අතර ඒ වෙනුවෙන් රජයේ පිරිවැය මිලියන 1800කි. ලක්ෂ 7ක පමණ පාසල් දරුවන්ට සපත්තු ලබාදෙන අතර, ඒ සඳහා පිරිවැය මිලියන 1050කි. ද්විතියික පාසල් 1143ක පාසල් දරුවන් 2,23000ක් සඳහා කිරි වීදුරුවක් බැගින් ලබා දෙති. ඒ සඳහා රජය වාර්ෂිකව වැයකරන මුදල මිලියන 403කි.ලෝක ආහාර වැඩපිළිවෙළ යටතේ උතුරු ප්‍රදේශයේ පාසල් 800ක දරුවන් සඳහා පෝෂණ වැඩසටහන් ක්‍රියාත්මක කෙරෙයි. ඒ වෙනුවෙන් වැයවන මුදල මිලියන 3000කි.යහපත් සෞඛ්‍ය පුරුදු සඳහා යුනිසෙෆ් ආයතනය පළාත් 5ක පාසල් සඳහා වැඩසටහන් ක්‍රියාත්මක කර තිබේ. ඒ සඳහා වැය කරන මුදල මිලියන 168කි. එම පාසල්වල විද්‍යාගාර උපකරණ වෙනුවෙන් මිලියන 160කි. ජාතික පාසල්වල ප්‍රාථමික අංශයේ උපකරණ ලබාදීම සඳහා මිලියන 40ක මුදලක් වැය කරයි.කිරි වීදුරුවක් හා පෝෂණ වේලක් ලබාදීම පමණක් දරුවකුට ප්‍රමාණවත් නොවේ. පාසල් දරුවන්ගෙන් සියයට 20ක් පමණ පෝෂණ ඌනතාවයෙන් පෙළෙති. පාසල් කාලවේලාවේදී ලබාදෙන මෙම පෝෂණ තත්ත්වයට අමතරව නිවසේදී ආහාර ලබාදීමේ ක්‍රමවේදයක් සකස් කිරීම පහසු වේ.බොහෝ මව්පියන් පාසල් කාලයෙන් පසුව දරුවන්ට ලබාදෙන්නේ අයිස්පලමක් හෝ පැණි බීම බෝතලයක් වැනි දෙයකි. එම ද්‍රව්‍යවලට වඩා අඩු මුදලක් වැය වන ගුණදායක කිරි වීදුරුවක් ලබාදෙන්නට මව්පියන්ගේ අවධානය යොමු නොවෙති. ඒ නිසා ඉතා පහසුවෙන් කළ හැකි යහපත් තත්ත්වයන්ට වඩා අයහපත් දේ සාමාන්‍යකරණය කර තිබේ. ‍ෙබාහෝවිට ඇතැම් මාධ්‍ය වැඩසටහන් හා දැන්වීම් මඟින්ද සිදුකෙරෙන්නේ අයහපත් ක්‍රියා ප්‍රචාරය කිරීමයි.අධ්‍යාපන සේවාවන් ප්‍රවර්ධනය යටතේ් පාසල් පුස්තකාල වැඩි දියුණු කිරීමට අවධානය යොමුකර ඇත. ජනාධිපතිතුමාගේ උපදෙස් අනුව පිරිවෙන්හි අධ්‍යාපනය ලබන පැවිදි හා ගිහි සිසුන් සඳහාද නිල ඇඳුම් ලබාදීමට පියවරගෙන තිබේ. අඩු පහසුකම් පිරිවෙන් ශක්තිමත් කිරීමේ තවත් විශේෂ වැඩපිළිවෙළකි. ඒ සඳහා මහානායක හිමිවරුන් සමඟ සාකච්ඡා කොට වැඩපිළිවෙළක් සකස් කරන ලෙසද ජනාධිපතිතුමා උපදෙස් දී තිබේ.එම මූලාරම්භයක් ලෙස මධ්‍යම පළාතේ් මහනුවර, නුවරඑළිය, මාතලේ දිස්ත්‍රික්කවල පිරිවෙන් සඳහා සිවුර, පූජා කිරීම පසුගියදා සිදුකෙරුණු බව අමාත්‍යවරයා පවසයි. අස්ගිරි මල්වතු මහ නාහිමිවරුන්ගේ උපදෙස් පරිදි එම සිවුරු පූජාව සිදුකෙරිණි. අතීතයේ වැවත් ගම පන්සල සම්බන්ධතාව යළිත් ඇති කරමින් පන්සල කේන්ද්‍ර කරගත් සමාජයක් බිහිකිරීමේ අවශ්‍යතාව කෙරෙහිද අවධානය යොමු කර තිබේ.ජනාධිපතිතුමාගේ් අවධානයට යොමු වූ තවත් විශේෂ වැඩපිළිවෙළකට අනුව දුෂ්කර පාසල් දරුවන් සඳහා වසර මැදදී පාසල් නිල ඇඳුම් ලබාදීම ඉදිරි මාසයේදී සිදුකිරීම අධ්‍යාපන සේවාවන් සැලසීමේ විශේෂත්වයකි. දරුවන්ට සුබවාදී අනාගතයක් ලබාදීම රටේ යහපත් තත්ත්වයකට ඉමහත් සේ බලපාන බව අමාත්‍යවරයා පෙන්වා දෙයි. ලෝකය දියුණුවීමත් සමඟ සමාජයේ බොහෝ යහපත් දේවල් ඉවත් වී ඇතැයිද අමාත්‍යවරයා පවසයි. පාසලේදී ගුරු-ගෝල සබඳතා මෙන්ම දෙමව්පිය- ගුරු සබඳතා ද දුරස් වී තිබේ. ඒ නිසා දරුවන්ට පාසල ප්‍රියමනාප නොවේ. අතීතයේ පැවැති මෙම සබඳතා යළි ඇති කිරීමේ අවශ්‍යතාවක් පවතී.වයෝවෘද්ධ අයෙකුට එනම් සීයා කෙනෙකු දකින්නේ තමන්ගේ මිනිබිරිය පමණයි. ඇතැම්විට තමන්ගේ සිඟිත්තියන් නොහඳුනන පියවරුද සිටිති. මෙම පිරිහී ගිය සමාජ තත්ත්වය යහපත් පරිසරයක් ලෙස වහාම වෙනස් කළ යුතු වේ. අධ්‍යාපනය, දැනුම, සේවාවන් සැපයීම සමඟ යහපත් අනාගත රටක් සඳහා විශේෂයෙන් අනාගත පරපුරට මෙම යහපත් පරිසරය ලබාදීම අත්‍යවශ්‍ය වේ. දරුවන්ගේ මනස නිවැරැදිව සකස් කිරීම සඳහා විශේෂ වැඩපිළිවෙළක් ක්‍රියාත්මක කිරීම සඳහා අදාළ අංශ සමඟ දැනටමත් සාකච්ඡා ආරම්භ කිරීම යහපත් තත්ත්වයකි.ඉතිහාසයට අනුව දුටුගැමුණු රජතුමාගේ චරිතය විශේෂත්වයක්. එහෙත් අප රටේ අවුරුදු 35ක් පුරා පැවැති යුද්ධයක් වසර 3ක් කාලයකින් පරාජය කෙළේ මහින්ද රාජපක්ෂ ජනාධිපතිතුමා බව ප්‍රකාශ කරන්නට අකමැතියි. ඊට හේතුව දේශපාලන වශයෙන් පාට පාට කණ්ණාඩිවලින් දැකීමයි.ඒ තත්ත්වය අනාගත පරපුර ලෙස දරුවන්ට හුරු කිරීම සුදුසු නොවේ. රටේ වටිනාකම නිවැරැදිව දරුවන් වෙත ලබාදිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=f1306125</link>
    <topic>වලා තීරයෙන් ඔබ්බට</topic>
    <author>එස්. ඩබ්ලිව්. ගුණරත්න</author>
    <content>වසර තිහකට ආසන්න කාලයක් තිස්සේ පැවති, දරුණු ත්‍රස්තවාදයෙන් මිදුණු ශ්‍රී ලංකාව වර්තමානයේ සාමය, සමගිය, සහජීවනය මැදින් ශීඝ්‍ර ආර්ථික සංවර්ධනයක් අත ්පත් කර ගැනීමේ ප්‍රබල උත්සාහයක යෙදී සිටියි.එහිදී සංචාරක කර්මාන්තයට හිමිවන්නේ ප්‍රමුඛ සථානයකි. ත්‍රස්තවාදය පැවති සමයේ විදේශීය සංචාරකයෝ මෙරට සංචාරයට ඒමට අකමැති වූහ. නමුත් ත්‍රස්තවාදය තුරන් කොට සාමය, සමගිය, සහජීවනය ස්ථාපිත වෙත්ම, විදේශීය සංචාරකයන් මෙරට සංචාරය අරඹා ඇත. මේ අනුව 2012 වසරේදී දස ලක්‍ෂයකට අධික විදේශ සංචාරකයින් පිරිසක් මෙරටට පැමිණීම වැදගත් කරුණකි. මෙම ප්‍රමාණය 2016 වන විට ලක්‍ෂ විසිපහක් දක්වා වර්ධනය කරවා ගැනීමේ ඉලක්කයකි. මීට සමගාමීව කෘෂිකාර්මික, විසිතුරු මත්ස්‍ය වර්ග, කාර්මික ආදී භාණ්ඩ ද, ඉක්මණින් පරිභෝජනයට ගත යුතු මාළු, පළතුරු, කිරි, එළවළු ආදී භාණ්ඩද අපනයනය කිරීම අපේක්‍ෂා කෙරේ. මේ අරමුණු සාක්ෂාත් කර ගැනීමට නම් මනාව සංවිධානය වූ ගුවන් සේවා පහසුකම් හා ගුවන් තොටුපළ පහසුකම් අවශ්‍ය වේ.නොබෝදා මත්තල ජාත්‍යන්තර ගුවන් තොටුපළ විවෘත වන තෙක්, මෙරට තිබුණේ, එක් ජාත්‍යන්තර ගුවන් තොටුපොළක් පමණි. ඒ කටුනායකයි. කටුනායක ජාත්‍යන්තර ගුවන් තොටුපොළේ මගී ධාරිතාව වසරකට මිලියන හයකි. නමුත් පසුගිය වසරේදී කටුනායකින් ගුවන් මගීන් මිලියන 7.5 පමණ හසුරුවනු ලැබ ඇත. වර්තමාන තත්ත්වය මෙසේ වුවද අනාගතයේ වර්ධනය වන විදේශ සංචාරකයින් ප්‍රවාහනයට හා කෘෂිකාර්මික, ධීවර, කාර්මික, කිරි, පළතුරු ආදී දේ ඉක්මණින් විදේශ කරා ප්‍රවාහනයට සාර්ථක වැඩ පිළිවෙළක් අප සතු විය යුතුය. ඊට සාධනීය පිළිතුරකි අලුතෙන් විවෘත වූ මත්තල ගුවන් තොටුපොළ. එහි දැනට වසරකට මිලියනයක් ගුවන් මගීන් හා මෙට්‍රික් ටොන් 50,000ක පමණ භාණ්ඩ හැසිරවීමේ ධාරිතාව පවතී. මීට සමගාමීව භාණ්ඩ හා ශාඛ නිරෝධායන පහසුකම් ද, ශීතාගාර වැනි අනිකුත් ජාත්‍යන්තර මට්ටමේ පහසුකම් ද වේ.මීටර් 3500ක දිගින් හා මීටර 75 පළලින් යුත් ධාවන පථයකි. ඒ 380 වැනි අති නවීන ගුවන් යානා මෙහෙයුම් ඇතුළත්ව, වර්ග මීටර 735 කින් යුතු ගගනාංගනයකි. එකවර ගුවන් යානා 9 – 11 අතර ප්‍රුමාණයකට, සේවා ලබා දිය හැකිය. මීටර් 45 උසට ඉදිකෙරුණු, ගුවන් යානා මෙහෙයුම් කුළුන අති නවීන උපකරණවලින් සමන්විත වේ. මෙම කුළුන කිනම් රටක, ගුවන් මෙහෙයුම් කුළුනකට, නොදෙවෙනි අන්දමින් යුක්තය.ගුවන් තොටුපොළ භාවිතයට ගන්නා, සියලුම ගුවන් සමාගම් සඳහා ගුවන් තොටුපොළ සහ ගුවන් සේවා පහසුකම් සඳහා, අය කරන මුදලට 50% වට්ටමක් ලබා දෙයි. මෙය ගුවන් තොටුපොළ ක්ෂේත්‍රයේ අතිශය වැදගත් කරුණකි.මත්තලින් මෙරටට ගොඩබසින සංචාරකයන්ට, සංචාරක ආකර්ශනයකින් යුතු, ස්ථාන කීපයකට අඩු කාල සීමාවන් තුළ ළඟාවීමේ හැකියාව සැලසේ. විශේෂයෙන්ම, සංචාරක පාරාදීසයක් බඳු, යාල ජාතික වනෝද්‍යානයට විනාඩි 35කින් පමණ ළඟාවීමේ හැකියාව පවතී.නුවරඑළිය, බණ්ඩාරවෙල වැනි සංචාරක නෙත් සිත් බැඳගත් ප්‍රදේවලට පැය තුනකින් පමණ යා ගත හැකිය. වසර තිහකට ආසන්න කාලයක් ත්‍රස්තවාදය නිසා සිරවී තිබුණු දිවයිනේ රමණීය වෙරළ තීරයක් වන, ආරුගම්බේ හා ආසියාවේ හොඳම වෙරළ දහය අතරට ගැණෙන තංගල්ලේ සිට වැලිගම දක්වා වූ මුහුදු වෙරළ කරා ඉක්මනින් ළඟාවීමේ ප්‍රවාහන පහසුකම් වේ.ලොවw හින්දු ජාතිකයන්ගේ භක්ත්‍යාදර ගෞරවයට පාත්‍රවන කතරගම පුදබිමට, ඉතා කෙටි කාලයකින් ළඟාවිය හැකිය. එසේම මෙම ප්‍රදේශය තුළ ඇති පෞරාණික වටිනා වස්තු, සුන්දරත්වය ස්වභාවික පිහිටීම ද වැදගත් වේ. වරාය, හම්බන්තොට වරාය, හා මෙම ගුවන් තොටුපොළ ඒකාබද්ධව භාණ්ඩ ප්‍රවාහනය හා ව්‍යාපාර පවත්වා ගැනීමේ විශාල හැකියාවක් පවතී.ශීඝ්‍ර ආර්ථික සංවර්ධනයක් අපේක්ෂා කරන අවධියක, එය සාර්ථකව කර ගැනීම සදහා දෙවැනි ජාත්‍යන්තර ගුවන් තොටුපළ මත්තලින් ලැබිය හැකි සහයෝගය ඉතා ඉහළය. වර්තමාන ලෝක ජන ඝනත්වය වැඩිම කළාපය වන්නේ ආසියා කලාපයයි. චීනය ඉන්දියාව ඇතුළු රටවල ජන ඝනත්වය වර්තමානය වන විට ප්‍රමාණාත්මක මෙන්ම ගුණාත්මක සංවර්ධනයක් ලබා ගෙන, ලෝකයට ප්‍රබල අභියෝගයක් එල්ල කරනු පෙනේ. මෙවැනි පසුබිමක් තුළ අපේ රටේ මත්තල ජාත්‍යන්තර ගුවන් තොටුපළේ අගය වඩ වඩාත් කැපී පෙනේ.අහස් කුස භූමි තළය මෙන් හිස් තැනක් නොවේ. ඉන් ලබා ගත හැකි සම්පත් අතර ගුවන් ගමන් සඳහා එළිපෙහෙළි කර ගත් ගුවන් මාර්ග රාශියකි. ඒ අනුව මත්තල හිස් ගුවන් තලය හරහා විහිදී ඇති ගුවන් මාර්ග රාශියක් වන බව විශේෂඥයෝ පවසති. ඒ හරහා ගුවන් යානා විශාල ප්‍රමාණයක් දෛනිකව ගමන් ගන්නා බවද ඔව්හු පවසති.අති දීර්ඝ දුර ප්‍රමාණයක් ගුවනේ පැද ගෙන යාම සඳහා ගුවන් යානයක ඉන්ධන විශාල ප්‍රමාණයක් ගබඩා කර ගත යුතුවේ. එසේ ඉන්ධන විශාල ප්‍රමාණයක් ගබඩා කර ගනිමින් ගුවනේ පියාසර කිරීම ආර්ථික වශයෙන් ලාභදායී නොවේ.ගුවන් යානා හිමි සමාගම් අපේක්ෂා කරන්නේ වැඩි ලාභයක් පතා හැකි උපරිම මගීන් ප්‍රමාණය හා භාණ්ඩ ප්‍රමාණය ප්‍රවාහනය කරමින්, කඩින් කඩ ඉන්ධන ලබා ගෙන තම ගුවන් යානා ගුවන් ගත කිරීමටය. මේ අනුව යථෝක්ත පදනම මත මත්තලට බැස, ඉන්ධන ලබා ගනිමින් උපරිම මගීන් සංඛ්‍යාව හා උපරිම භාණ්ඩ ප්‍රමාණය ප්‍රවාහනය සඳහා ගුවන් යානා සමාගම් නිතැතින්ම පෙළඹේ.ආර්ථික වාසි විශාල ප්‍රමාණයක් අත්පත් කර ගැනීමේ භාග්‍යය අපේ රටට උදාවනු ඇත. ගුවන් යානා විශාල වශයෙන් පැමිණෙනු ඇත. ගුවන් යානා නඩත්තු කිරීම වැනි ජාත්‍යන්තර මට්ටමේ කර්මාන්ත ආරම්භ කිරීමට ඉඩකඩ සැලසෙමින් පවතී. එහි ක්‍රමික වර්ධනයෙන් අනාගතයේ අතිවිශාල ආර්ථික වාසි ගොන්නක් හිමිකර ගැනීමේ භාග්‍යය ශ්‍රී ලංකාවට උදාවනු ඇත.රටේ අවශ්‍යතාව හා භූගෝලීය පදනම මත ඉදිවූ මත්තල ගුවන්තොටුපොළ, දීර්ඝකාලීනව මෙරට ඉතා වටිනා ව්‍යාපෘතියක් බවට පත්වනු ඇත. ඉන් මෙරට ආර්ථිකයට විශාල පිටිවහලක් ලැබේ. සාමාජික ජන ජීවිත තුළ, නව පිබිදීමක් උදා වේ. වසර දහස් ගණනක් තිස්සේ පැවති අපේ උදාර සංස්කෘතික ගතිලක්ෂණ ලොවට කියාපෑමේ මහඟු අවස්ථාවක් බිහිවේ.කෙසේ වෙතත් ගුවන්තොට ඉදිකළ වහාම ඉන් ප්‍රතිලාභ අපේක්ෂා කිරීම නුවණට හුරු නොවේ. එය ඵලදායිවීමට වසර කීපයක් ගත වනු ඇත. මන්ද? ඊට අදාළ සෙසු සමාජ හා පරිසර තත්ත්වයන්ද යටිතල පහසුකම්ද වර්ධනය වීමට ඉඩ දිය යුතු බැවිනි.මත්තලින් සමස්ත ශ්‍රීී ලංකා ආර්ථිකයට විශාල වාසි රාශියක්ම සැලසේ. මාතර, හම්බන්තොට, මොනරාගල, රත්නපුර, නුවරඑළිය ආදී දිස්ත්‍රික්කවල පදිංචිකරුවන්ට විදේශ ගතවන අවස්ථාවල ගුවනේ් යාම් ඊම් සඳහා වෙනදා නොවූ විශාල මූල්‍ය වාසියක් ලැබෙයි. එසේම ඔවුන්ට ස්වකීය කෘෂිකාර්මික, කාර්මික, ධීවර, පලතුරු කිරි ආදී නිෂ්පාදන විදේශයන්ට අලෙවිය සඳහා යැවීමට පහසුකම් රැසක් සැලසෙනු ඇත.මේ අන්දමට මත්තල හා අවට විශාල පිරිසකට සෘජුව හා වක්‍රව ලැබෙන විවිධ ප්‍රතිලාභ ඉතා ඉහළ මට්ටමකට පත් වෙමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=f1306126</link>
    <topic>අද ඇතැම් තීරු ලිපි ඕපාදූපවලින් පිරිලා</topic>
    <author>ශාන්ත හෙට්ටිආරච්චි</author>
    <content>ශ්‍රී ජයවර්ධනපුර විශ්වවිද්‍යාලයේ ප්‍රධාන වෛද්‍ය නිලධාරි ශාන්ත හෙට්ටිආරච්චි රචනා කළ “ලොව හැඳිනිය යුතු හෙයින්ම (පද්‍ය සංග්‍රහය), “රාජ්‍ය මාධ්‍ය හා සෞඛ්‍ය, සහ “අහසේ තරු හා දවසේ තරු” (තීරු ලිපි එකතුව - 2) කෘති ත්‍රිත්වය, ඔහුගේ සන්නිවේදන ජීවිතයට සතළිස් වසරක් පිරෙද්දී ඉකුත්දා දොරට වැඩීම සිදුවිය. මේ සංවාදය ඒ නිමිත්තෙනි.මුලින්ම ලිව්වේ කවි. පාසල් කාලයේ පටන්ම ලිව්වා. ‘කවි කතා’ කියලා කොටුරූල් පොත් පිරෙනකල් ඒ කාලේ ලියනවා. ඒ හුරුවත් එක්ක ලිවීමේ හැකියාවත් ටිකෙන් ටික වර්ධනය වුණා. එතැනදි පත්තරවලට ලියන්න පටන් ගත්තා. මගේ මුල්ම කවි පෙළ පළවුණේ 1973දී ‘ජනකවි’ පත්තරේ. මේ පුවත්පත සංස්කරණය කළේ පී. බී. අල්විස් පෙරේරා කවියා ඒ කාලයේ ඉඳන්ම එළිසමය දෙපැත්තටම ගොනුවෙන විදිහට කවි ලියන්න මට නිරායාසයෙන්ම හැකියාවක් තිබුණා. 73’දී පළ වූ ඒ මුල්ම කවිය අදටත් සංස්කරණයකින් තොරව පළ කරන්න පුළුවන්.මේ විදිහට පටන් ගත්ත පත්තරවලට ලිවීම ජනබලය, දිනමිණ, සිළුමිණ, ලංකාදීප, වනිතා විත්ති වගේ පුවත්පත් හා සඟරාවලට ලිවීම දක්වා ගියා. දිනමිණ, ජනවේගය වගේ පුවත්පත්වලට ලිපිත් ලිව්වා. එතැන් පටන් අවුරුදු 40ක් තිස්සේ මේ දක්වාම මං පත්තරවලට ලියනවා.1970, 1980 ගණන් වෙද්දි මං කවියෙක් වුණාට, 1990 ගණන් වෙනකොට කවි ලිවීම අඩුවුණා. ගීත රචනාත් කිහිපයක් කළා. ළමා කාලයේදීම ගුවන්විදුලියේ “සංගීත සන්ධ්‍යාවට” ගීත රචනා කළා. සරළ ගී කිහිපයකුත් ලියා තිබෙනවා. හැබැයි, එතැනින් එහාට බොහෝවිට කළේ ලිපි ලිවීම. මේ ලිපිවලින් සමාජය අප දකින හැටියට පෙන්වා දෙන්න මං උත්සාහ කළා. ලිපි ලිවීමෙන් නොනැවතී විද්‍යුත් මාධ්‍යයටත් ඒ දැක්ම ඔස්සේ අදහස් පළ කරමින් සම්බන්ධ වුණා. වැඩසටහන් ඉදිරිපත් කිරීමටත් යොමුවුණා. මේ වෙනකොට කවි, ගීත රචනා කිරීම යටපත් වෙලා, අනෙක් භූමිකා ඉදිරියට ඇවිත්.ගුවන්විදුලියේ ‘සුවසෙත’ වැඩසටහන මෙහෙයවන්නේ මම. වෙනත් විද්‍යුත් මාධ්‍යවලත් සෞඛ්‍ය වැඩසටහන්වලට සම්බන්ධ වෙලා තියෙනවා. මේ හැරුණුවිට සාහිත්‍ය හා දේශපාලන වැඩසටහන් කරනවා. මේවා කරන්නේ ගරු සේවා හැටියටයි. ටෙලිනාට්‍ය තිර රචනයක් කළා රූපවාහිනි සංස්ථාව වෙනුවෙන් ගරු රඟපෑම් හැටියට ටෙලිනාට්‍යවල රඟපෑමක් කර තිබෙනවා.“ලොව හැඳිනිය යුතු හෙයින්ම” කියන්නේ පද්‍ය සංග්‍රහයක් පුවත්පතක පළ වූ මගේ පළමු කවියත් මෙහි තිබෙනවා. පාසල් කාලයේ පුවත්පත්වලට ලියා පළ වූ කවි පාසල් ජීවිතයට අදාළ දේම නෙවෙයි. ඒ බව මේ පොතේ එන ඇතැම් කවිවලින් පැහැදිලි වෙනවා. යම් චරිතයකට ආත්මගත වෙමින් මං ඒ නිර්මාණ කළා.1974දී මං උසස් පෙළ ශිෂ්‍යයකුව සිටිමින් ලියු කවි පෙළක් ශ්‍රී ලංකාදීපයේ පළවුණා. ඒකේ තේමාව වුණේ 'මා සමඟ ආ මනාලියට ' මේවා නිර්මාණ ජීවිතයට අදාළ වුණාට, පාසල් ශිෂ්‍යයෝ හැටියට අපි වැරැදි කළේ නෑ. පාසල් කාලයේ පටන් මේ දක්වා මං අතින් ලියැවුණු පද්‍ය නිර්මාණ මේ පද්‍ය සංග්‍රහයට ඇතුළත්.‘රාජ්‍ය මාධ්‍ය හා සෞඛ්‍ය’ කෘතිය මඟින් මං කියන්න උත්සාහ කළේ රටක් හරියට ඉදිරියට යන්න නම් මේ ක්ෂේත්‍ර තුනම නිසියාකාර ක්‍රියාත්මකවීම අවශ්‍ය බවයි. මෙතැනදී සෞඛ්‍ය යනුවෙන් අදහස් කළේ පොදු සෞඛ්‍ය මිසක් ලෙඩ ගැන නෙවෙයි. මේ ප්‍රධාන ක්ෂේත්‍ර තුන ඔස්සේ අප දරන මතය හා රට තිබිය යුතු තැන ගැන කියන්න මේ කෘතියෙන් මං වෑයම් කළා. රූපවාහිනි මාධ්‍ය ඔස්සේ අලෙවි නොකළ යුතු දේ අලෙවි කිරීම ගැන කතා කරන්න, රූපවාහිනි නාළිකාවල කකුළු සංවාද ගැන කියන්න මට ඕන කළා.මේවා මඟින් මං උත්සාහ කළේ හුදෙක් මේවා විවේචනය කිරීමට වඩා, සමාජයට සුබදායි පැතිකඩ ඔස්සේ මේවා මෙහෙයවිය යුතු බව පෙන්වා දෙන්නයි. ඇතැම් නාළිකාවල ප්‍රවෘත්ති විකාශ අච්චාරු වෙලා. මෙය මහා විනාශයක්. එදිනෙදා වාර්තා වන අපරාධ, සජීවී රූප යොදාගෙන ප්‍රේක්ෂකයා අතරට ගෙන යන මාධ්‍ය භාවිතාවකුත් තියෙනවා.‘අහසේ තරු හා දවසේ තරු’, මං සිව්වැනිමානය’ යනුවෙන් පළ කළ තීරු ලිපි පෙළේ දෙවැනි පොත. මේ තීරු ලිපි මං ලිව්වේ ඉරුරැස පුවත්පතට. ඒ ලිපි සඳහා කාලීන තේමා අදාළ කරගත්තා.රටේ ලෝකයේ සිද්ධ වන දේවල් පිළිබඳ යාවත්කාලීන මනුස්සයෙක් හැටියට ඒවායින් මට වඩාත් දැනෙන දේ ඒ ඒ සතියේ තීරු ලිපියට මං තෝරා ගන්නවා. උපහාසයක් යොදාගෙනයි මෙය කරන්නේ. හැබැයි කාගෙවත් හිතේ අමාරුවක් හදන්න නෙවෙයි, වැරැද්ද හදාගත යුතු බව කියන්නයි එහෙම ලියන්නේ. ඊට අමතරව මේ තීරුව මඟින් තවත් දෙයක් කරනවා. ඒ අපේ අත්දැකීම් මෙයට අදාළ කර ගැනීමයි. කාට හරි වැඩක් ගන්න පුළුවන් වන විදිහට අපි කියවපු දේ පවා මීට ඇතුළත් කරනවා.සම්භාව්‍ය සාහිත්‍ය පවා මට අවශ්‍ය තැන්වලදී අදාළ කර ගන්නවා. කාලීන පණිවිඩ වඩා අර්ථාන්විතව හා ප්‍රබලව ගෙනයාමට ඒක රුකුලක්. තීරු ලිපියකින් අපි කියවන්නාට පණිවිඩයක් දිය යුතුයි. හැබැයි, ඉස්සර අප කියවපු තීරු ලිපි තරම් ප්‍රබල තීරු රචනා අද විරළයි. අද තීරු ලිපිය කියන්නේ මොකක්ද කියලා හඳුනා ගන්න බැරි තරමට එය වෙනස් වෙලා. ඕපාදූපත් ලියනවා. මේවාත් නිවැරැදි විය යුතුයි.මගේ තාත්තා විදුහල්පතිවරයෙක්. අම්මා ගුරුවරියක්. ඒ කාලයේ ඉස්කෝලෙ පුස්තකාලය අප සිටි ගුරු නිවාසයේ තිබුණා. ඒ පොත් අල්මාරිවල තිබුණු පොත් කියවන්න මං හුරුවුණේ. බොහෝ පොත් ඒ විදිහට කියෙව්වා. පුවත්පත් කියැවීමටත් ඒ කාලයේ පටන්ම කැමැතියි. ඒක පුරුද්දක් වුණා.පසුකාලීනව ඉහළ පන්තිවලට එද්දි සාහිත්‍ය ගුරුවරයාගේ භූමිකාව ප්‍රබලව දැනුණා. ඒ රුව අපට තවම මතකයි. එතුමා පාඩම් කියා දෙද්දි අභිනයත් උපයෝගී කර ගත්තා. එතකොට වඩාත් තදින් පාඩම අපට ග්‍රහණය කරගන්න, මතක තබා ගන්න පුළුවන් වුණා. ඒත් අද අධ්‍යාපන ක්‍රමයේ එවැනි තත්ත්වයක් දකින්න නෑ.ළමාවියේ පටන්ම ලැබූ ආභාසය ඔස්සේ ඉදිරියට ගොස් වෛද්‍ය පීඨයේ සිටියදී බිත්ති පුවත්පතක් සංස්කරණය කළා. දෙසතියකට වරක් අප අලුත් බිත්ති පුවත්පතක් කළා. ඇතැම්විට අපේ සගයකු ලියු කවි පෙළකට උපහාසයෙන් ප්‍රතිචාර දක්වමින් ලියූ සමහර කවි අදටත් මතකයි. ඒ ඇතැම් ඒවා මං කවි පොතටත් ඇතුල් කළා.අධ්‍යාපන කටයුතු කරන අතර පොදු සහ බාහිර ක්‍රියාකාරකම්වලටත් අපි යෙදුණා. 1978 - 83 කාලයේ වෛද්‍ය පීඨයේ ශිෂ්‍ය සභා නියෝජිතයකු හැටියටත් කටයුතු කළා. මේ ලැබූ විවිධ අත්දැකීම් අපේ නිර්මාණ ජීවිතයට බලපෑවා කියලා මට සිතෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>12</day>
    </date>
    <link>http://www.dinamina.lk/2013/06/12/_art.asp?fn=f1306127</link>
    <topic>හත්වෙනි කන්දේ අවුල ලිහන්න අමාරුයි!</topic>
    <author>රන්ජන් අමරරත්න</author>
    <content>කර්තෘ නවකතාවෙන් ඉවත් විය යුතු යැයි උපදේශනයක් පැවැතිය ද එය සාකල්‍යයෙන් ඉටුවන සාධකයක් නො වේ. කතුවරයාගේ හැඟීම්, දැනීම්, ආකල්ප හා දැක්ම ප්‍රබන්ධයෙන් ප්‍රකාශ වීම නො වැළැක්විය හැකි ය. මහා නවකතාකරු ටොල්ස්ටෝයිගේ සිට කොළොම්බියාවේ ගාර්ෂියා මාකේස් දක්වා කුමන පරපුරක ප්‍රබන්ධ ගත්ත ද මේ කියමන සනාථ වේ. එක්කෝ කථකයා විසින් කර්තෘගේ ප්‍රවාද ගොනු කරනු ලැබේ. නැතහොත් සෙසු චරිත විසින් කර්තෘගේ ප්‍රවාද ගොනු කරනු ලැබේ. නුසුදුසු වන්නේ කර්තෘ බැහැරින් සිට විග්‍රහ ඉදිරිපත් කිරීම ය. මෙයින් පැහැදිලි වන්නේ නවකතා විචාරයේ දී මෙන් ම රස වින්දනයේ දී ද කර්තෘගේ දැක්ම නොසලකා හැරීම යුක්තිසහගත නො වන බව ය.“හත්වෙනි කන්ද, රචනා කළ පවිත්‍රා කුරුවිටආරච්චි මෙනෙවියට තම මවුබිම පිළිබඳ අභිමානයක් තිබේ. එහි ශිෂ්ටාචාරය, මනුෂ්‍ය චර්යාධර්ම, සංස්කෘතික විලාසයන් කතුවරියගේ සැලැකිල්ලට ලක් ව තිබේ. ඈ සිය ප්‍රබන්ධය ගොතනුයේ එම පසුබිමෙහි ස්ථාවර වෙමින් ය. එය සාහිත්‍යය සම්බන්ධයෙන් ඉතා වැදගත් ආකල්පයෙකි. ලෝකයේ අති සාර්ථක සෑම නවකතාකරුවෙක් ම තම මවුබිමේ ඉතිහාසය ගවේෂණය කරමින් ප්‍රබන්ධකරණයෙහි යෙදුණු බව සාක්ෂ්‍ය සහිත ව සනාථ කළ හැකි ය. අර්නස්ට් හෙමිං වේ වරක් කියා සිටියේ අප කෝපි පානයකොට එම බඳුන පීරිසිය මත තබන ආකාරයේ ද හැඟීමක් හා දැනීමක් ඇති බව ය.“ජීවිතය යනු හුදෙක් ලෞකික අරමුණු සාක්ෂාත් කර ගැනීමේ දීර්ඝ සටනක් නොවන බවත්, තම උරුමයන් රැකගැනීමේ වගකීමෙන් හෙළයා බැඳී ඇති බවත්, බොදුනුවන් හැටියට ජය ගන්නට, සංසාර ගමන කෙළවර මහා සටනක් කාටත් හිමි බවත් මතක් කරවමින් දිග හැරෙන හත්වෙනි කන්ද කතා මාලාවේ පළමු කොටස මේ ග්‍රන්ථය යි.”“අසිරිමත් හෙළ ඉතිහාසයේ බොහෝ කරුණු වත්මන් ලොවින් වසං වී ඇත. එහි සත්‍යාසත්‍යභාවය තෝරා බේරා ගන්නට හැකියාව ඇත්තේ ද උනන්දුවෙන් හා ඉවසීමෙන් සත්‍ය සොයා යන්නන් වෙත ය. එවන් වූ අසිරිමත් ඉතිහාසයක් දෙස වර්තමානයේ සිට බලන්නට ගත් වෑයමක ප්‍රතිඵලයක් ලෙස මා හඳුන්වා දීමට කැමැති “හත්වෙනි කන්ද” කතා මාලාවේ පළමු කොටස පාඨක ඔබ අතට මෙලෙසින් පත් කරමි”(පෙරවදන හත්වෙනි කන්ද)කතුවරියට අරමුණු දෙකක් ඇති බව පෙනී යයි. පළමුවන්න අපගේ ශ්‍රේෂ්ඨ ඉතිහාසය හා උරුමයන් මතුකිරීම ය. දෙවන්න අපට ජීවන දර්ශනයක් හෙවත් අධ්‍යාත්මික ප්‍රවේශයක් තැනීම ය. මේ අරමුණු දෙක ම අතිශයින් වැදගත් ය. එහෙත් ප්‍රබන්ධ කථාවක් ඔස්සේ උක්ත අරමුණු සාක්ෂාත් කර ගත හැක්කේ පරිණත ඥානයක් ඇති ලේඛකයකුට පමණි. ඒ - ඒ විෂයයන් පිළිබඳ දැනුම හා ජීවිත පරිඥානය ද ඊට අවශ්‍ය වේ. යෞවන වියේ පසුවන කතුවරියට එම සුදුසුකම් නැත. එබැවින් ඈ අවුල් ජාලයක පැටැලී ඇති බව පෙනෙයි. ඒ හැරෙන්නට පඬිවදන් දේශනා කරන කතුවරියක ලෙස ද ඇයට ලේබලයක් ඇලවෙන්නට පුළුවන.ඈ මුලදී කියා ඇත්තේ මේ කතාව රූප මාධ්‍යයට ගැළපෙන ලෙස සකස් කළ බව ය. ටෙලි මාධ්‍යය යනු එකකි. නවකතා මාධ්‍යය යනු තවත් එකකි. ඈ ඊළඟට කියා ඇත්තේ මෙය වික්‍රමාන්විත කතාවක් සේ ගොතා ඇති බවය. නවකතා වර්ගීකරණය අනුව ගතහොත් මෙය යොවුන් නවකතාවකි. අ.පො.ස.උ.පෙ. විභාගයට සූදානම් වන තරුණ පිරිසක වටා කතාව ගෙතී ඇත. එහි දී ඈ මූලිකත්වය දී ඇත්තේ තරුණ කණ්ඩායම් තුළ නිසගයෙන් ම පිහිටන සෙවිල්ල හෙවත් ගවේෂණයට හා වීරත්වයට යි. කතාවේ එන චාරිකා ඊට කදිම නිදසුන ය.පන්සල්, වලව්, ගුහා, කඳු, නිධන්, වනාන්තර ගවේෂණය ඉතා විචිත්‍ර අත්දැකීම් ගොනු කරන උපාය මාර්ගයකි. එහෙත් එය සාර්ථක නිරූපණයක් දක්වා විකාශය වී නැත. නිදසුනක් කිවහොත් මේ කතාවේ සංකේත අර්ථයක් වන හත්වෙනි කන්ද පිළිබඳ හැඟීමක් පාඨකයා තුළ ඇතිවන්නේ නැත. හත්වෙනි කන්ද පිළිබඳ නිරූපණයන් ද එහි නැත. එය චරිත අතර කතාබහට ලක් වන වචනයක් පමණි. හත්වන කලාව, හත්වන කන්ද, යන යෙදුම් පිටුපසින් සංස්කෘතික කියැවීමක් තිබේ. කතුවරියට එය හසු වී නැත.හත්වෙනි කන්ද නවකතාවේ අවුලට හේතු වූ ප්‍රධාන දුර්වලතා හතරක් පෙන්වා දිය හැකි ය.i ප්‍රබල කතා වස්තුවක් නොමැති වීමii චරිත නිරූපණය දුර්වලවීමiii අනුසන්ධානය නොසලකා හැරීමiv ශක්තිමත් භාෂා රටාවක් නැතිකමනවකතාවක් රචනයේ දී අපහසු ම කාර්යය ප්‍රබල කතා වස්තුවක් ගොඩනැඟීම යැයි කියනු ලැබේ. පවිත්‍රා ද එම ගැටලුවට මුහුණ දී එයින් පරාජය වි සිටින්නී ය. ඇයට ඇත්තේ එහෙන් - මෙහෙන් විසිරුණු කතා කෑලි මිස ප්‍රබල කතා වස්තුවක් නො වේ. පළමුව නවකතාවකින් මතුවිය යුත්තේ කතා රසය යි. නවකතාවකට තදින් ම ප්‍රවේශ වන පාඨකයා බාහිර බලපෑම් නොතකා හැර එහි චරිත හා සිදුවීම් සමඟ ජීවත්වන්නට පටන් ගනී. ඊළඟට සිදුවන්නේ කුමක් ද? එය සිදුවන ආකාරය කෙසේ ද? යනුවෙන් පාඨකයා තුළ කුහුලක් මතු වේ. ඒ කුහුල හා ප්‍රහර්ෂය “හත්වෙනි කන්ද” නවකතාවේ නැත.කථාන්දරය යන්න අත්හැරීම හා ඊට ගර්හා කිරීම නූතන නවකතාකරුවන්ගේ මෝස්තරය වී ඇතත්; කථාන්දරයක් නැති නවකතාවක් නැත. සෑම ප්‍රබන්ධයකම කතාවක් තිබේ. නවකතාකරුවාගේ කාර්යය වන්නේ සමාජයට අරුතක් දෙන අලුත් කථාන්දරයක් නිරූපණය කිරීම යැයි කිවහොත් එය අසත්‍යයක් නොවේ.කතුවරිය කැනඩාවේ විශ්වවිද්‍යාලයක සිට ලෝක ඉතිහාසය හදාරන බැවින් ඇයට එම විෂය පිළිබඳ දැනුමක් තිබේ. ඈ සිංහලයේ ඉතිහාසය ගැන හොඳ වැටහීමකින් සිටින බවද පෙනෙයි. රාවණා රජු ඇසුරුකොටගත් සිදුවීම් කතාවට ඇතුළු කරනුයේ ද, ඓතිහාසික ස්ථාන ප්‍රධාන කතාවට සම්බන්ධ කරනුයේ ද ඉතිහාසය පිළිබඳ හැඟීම නිසා විය යුතු ය. එහෙත් නවකතාව කියවන පාඨකයාට මේ සිදුවීම් ඔස්සේ අලුත් ප්‍රහර්ෂයක් හෝ ජාතිය පිළිබඳ අභිමානයක් හෝ ඇති වන්නේ නැත. කතුවරියට නවකතාවේ තාක්ෂණය පිළිබඳ දැනුමක් නැති බව ඉන් ප්‍රකට වේ.පවිත්‍රා සිය ප්‍රබන්ධයේ සංවාද ලෙස ද, ආඛ්‍යාන ලෙස ද දීර්ඝ හෑලි ඉදිරිපත් කරයි. ඒවා බෙහෙවින් නීරස අතර, පාඨකයා වෙහෙසට පත් කරවන සුලු ය. සෑම පරිච්ඡේදයක ම එබඳු සංවාද හා ආඛ්‍යාන පවතී. සෑම සංවාදයකට ම ගැඹුරු අර්ථයක් තිබිය යුතුය. සෑම ආඛ්‍යානයකටම සියුම් නිරූපණයක් තිබිය යුතුය.මේ නවකතාවේ දක්නට ලැබෙන එක් සුවිශේෂී ලක්ෂණයක් වන්නේ ඉතිහාසය හා වර්තමානය එකිනෙකට සම්බන්ධ කිරීම ය. වරෙක ඉතිහාසයට යන චරිත නැවත වර්තමානයට එති. මේ උපාය මාර්ගය තෝරා ගැනීම යහපත් ලක්ෂණයක් වුව එය මනාව ගළපා ගැනීමට කතුවරිය අසමත් ය. එබැවින් ඇගේ ප්‍රයත්නයෙහි ව්‍යාජ ස්වරූපයක් දකින්නට ලැබේ. පස්වන පරිච්ඡේදයෙහි එන නාග - යක්ෂ යුද්ධය එවැන්නකි. පරණ වලව්ව, විලියම්ගේ දිනපොත වැනි සාධකවලින් ද කතාවට යම් මෙහෙයක් සිදු වී නැත. කතාවේ සියලු අංග එක් අරමුණක් සඳහා ගොනු කිරීම හෙවත් අනුසන්ධානය ගැන පවිත්‍රා නොදන්නා බව පෙනී යයි.කතුවරියට නවකතාවකට උචිත ශක්තිමත් භාෂා රටාවක් ද නැත. ඒ නිසා ම නවකතාවේ ප්‍රහර්ෂය මෙන් ම ගැඹුර ද බිඳී යයි. නවකතා රචනයේ දී හැඟීම් දනවනසුලු භාවික භාෂාවක් තනාගත යුතුය. එය උඩින් - පල්ලෙන් උකහාගත් යාන්ත්‍රික භාෂාවක් නොවිය යුතුය.“මට තාමත් හිතාගන්න අමාරුයි මේ වෙච්ච දේවල් හරියට හීනයක් වගේ” අනූෂ කිව්වෙ කල්පනාවේ ගිලිල ඉන්න අපි ව කතාවට අල්ලගන්න අදහසින්.අනූෂයි දිලිනියි ඒ වෙනකොට ඉඳගෙන හිටපු ගල්තලාව පැත්තට මමයි ලක්ෂ්මීයි හෙමිහිට කිට්ටු කළා. අපි දෙන්නත් හරිබරි ගැහිලා ඉඳගන්නකම් බලාගෙන හිටපු අනූෂ ආයෙම හඬ අවදි කළා.උදේ වලව්ව පිච්චිලා තියෙන හැටි දැක්කම මට මතක් වුණේ පූර්ණකව හ්ම්ම්ම... ඒ කියන්නෙ පූර්ණක එනකම් බලාගෙන ඉඳලා තියෙන්නේ මම විතරක් නෙමෙයි. අපි හතරදෙනා හුඟාක් වෙලා කතා කළා පූර්ණක ගැන”නවකතා කලාව තුළ කතුවරයාගේ දැක්ම, චරිත හා සිද්ධි නිරූපණ යන සියල්ල ප්‍රකාශ වන්නේ භාෂාව ඔස්සේ ය. භාෂාවේ රිද්මය, ලාලිත්‍යය, භාවික ගුණය, ඖචිත්‍යය යන ගුණාංග ඊට බලපායි. ශක්තිමත් භාෂාවකින් තොරව හොඳ නවකතාවක් රචනා කළ නො හැකි ය. කතුවරියට ඇත්තේ හැඟීම් - දැනීම් නැති රේඛීය භාෂාවකි. ඉහත සංවාදයෙන් පෙනී යන්නේ පවිත්‍රාගේ භාෂා භාවිතයේ දුර්වලතාව හා නිරූපණයේ දුර්වලතාවයි.සිංහලෙන් ලියැවුණු සාර්ථක යොවුන් නවකතා කිහිපයක් තිබේ. මඩොල්දූව හා අඹ යහළුවෝ ඒ අතර ප්‍රධාන ය. මේ කතා දෙකෙහිම හරවත් ලක්ෂණ දෙකක් පවතී. පළමුවන්න යෞවන ජීවිතය මැනැවින් නිරූපණය කිරීමය. දෙවන්න වීරත්වය නිරූපණය කිරීම ය. “හත්වෙනි කන්ද” නවකතාවෙන් මතුවන වීරත්වයක් නැත. එලෙස ම නූතන තරුණ ජීවිත මේ පොතෙන් නිසි ලෙස නිරූපණය වන්නේ ද නැත. එබඳු එක් උත්සාහයක් පමණක් දකින්නට ලැබිණි. ඒ හත්වන පරිච්ඡේදයේ ය.“ඒ ලෙවල් කියලා මෙහෙමත් පාඩම් කරන්න පුළුවන් ද? හුස්ම ගන්න වෙලාවෙත් ඒක නොකර කෙටි සටහන් ගහන්න පුළුවන් නම් ඒකත් කරයි සමහරු. මේ සේරම කරන්නෙ අධ්‍යාපනයක් ලබා ගන්නවට වඩා තරගයක් ජය ගන්න වගෙයි නේද? මේ තරගයෙන් තොරව සැපවත් සුන්දර ජීවිතයක් ලබන්න ම බැරි ද?(පිටුව 78 හත්වෙනි කන්ද)පවිත්‍රා කුරුවිටආරච්චි මෙ‍ෙනවියට ශ්‍රී ලංකාවේ අධ්‍යාපන ක්ෂේත්‍රයෙහි පවතින ඛේදවාචකය මැනවින් වැටහී ඇති බවක් පෙනෙන්නට තිබේ. එහෙත් ඈ මේ කතාව ඉන් ඔබ්බට ගෙන යන්නේ නැත. අධ්‍යාපන තරගය බිහිවූයේ ඉංග්‍රීසීන් අනුකරණය කිරීමත්; අපට ගැළපෙන දේශපාලන සංස්කෘතියක් බිහි නොවීමත් නිසා ය. එය අපගේ උරුමයන් සොයා යන ගමනට සම්බන්ධ කළ හැකි ය. අතීතය හා වර්තමානය යා කරමින් සමාජ යථාර්ථයක් නිරූපණය කිරීමේ අවස්ථා මේ කතාව තුළ ම තිබේ. එහෙත් කතුවරිය ඉන් ප්‍රයෝජනයක් ගෙන නැත.ලේඛිකාව කියන ලෙස මේ ඇයගේ ප්‍රථම ප්‍රබන්ධයයි. ඇය මේ අත්දැකීම් උපයෝගී කරමින් කතා මාලාවක් ගෙතීමට සූදානමින් සිටින බවද සඳහන් ය. අපගේ මතයට අනුව ඇගේ කතා මාලාවේ අංක එක අසාර්ථක ය. එහෙත් අංක දෙකේ සිට අලුත් පිම්මක් පනින්නට හැකියාව ඇති කර ගත හැකි ය. ඒ සඳහා ඉතිහාසය හැදෑරීම මෙන් ම කතා කලාව හැදෑරීම ද වැදගත් වන බව සිතට ගැනීම වැදගත් ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n1306131</link>
    <topic>NGO ලියාපදිංචියඅනිවාර්යයි</topic>
    <author>විජයානි එදිරිසිංහ</author>
    <content>මෙරට ක්‍රියාත්මක රාජ්‍ය නොවන සංවිධාන (NGO) සියල්ලක්ම රාජ්‍ය නොවන සංවිධාන ලියාපදිංචි කිරීමේ කාර්යාලයේ ලියාපදිංචි කිරීම අනිවාර්ය කෙරේ.රටට සේවය කරන මුවාවෙන් රට පෙරළීමට, රජයට එරෙහි කුමන්ත්‍රණ සිදු කිරීමට, ගසා කෑමට, දේශපාලනයේ යෙදීමට කටයුතු කරන රාජ්‍ය නොවන සංවිධාන ලියාපදිංචි නොවී හොර රහසේ සිදු කරගෙන යන ක්‍රියාවලියන්ට තවදුරටත් එසේ සිදුකිරීමට ‍ඉඩ නොතබමින් මෙසේ ලියාපදිංචි වීම අනිවාර්යය කර තිබේ.රාජ්‍ය නොවන සංවිධාන ලියාපදිංචි කිරීමේ කාර්යාලයේ ලියාපදිංචි නොවී කටයුතු කරන යම් කිසි රාජ්‍ය නොවන ආයතන වුවහොත් ඒවාට එරෙහිව නීතිය තදින්ම ක්‍රියාත්මක කර ඒවා මේ රට තුළ ක්‍රියාත්මක කිරීම අවලංගු කිරීමට පියවර ගන්නා බව රාජ්‍ය නොවන සංවිධාන ලියාපදිංචි කිරීමේ කාර්යාලයේ අධ්‍යක්ෂක ජෙනරාල් වශයෙන්ද කටයුතු කරන ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මල් හුළුගල්ල මහතා පැවසීය.2010 වසරේ සිට ක්‍රියාත්මක වන පරිදි රාජ්‍ය නොවන සංවිධාන ලියාපදිංචි කිරීමේ මහ ලේකම් කාර්යාලය ආරක්ෂක අමාත්‍යාංශය යටතට පවරාගෙන ඇත.ආරක්ෂක ලේකම් ගෝඨාභය රාජපක්ෂ මහතාගේ උපදෙස් සහ අධීක්ෂණය යටතේ මේ වැඩපිළිවෙළ ක්‍රියාත්මක වෙයි.මේ වන විට රට තුළ රාජ්‍ය නොවන සංවිධාන සියයක් පමණ ක්‍රියාත්මක වෙයි.‍මේවා අතරින් රටේ සංවර්ධනයට මහජන සුබ සාධනයට මුවා වී රටට එරෙහිව රජයට එරෙහිව කුමන්ත්‍රණ කරන සංවිධාන ගණනාවක් ක්‍රියාත්මක වන බවට හඳුනාගෙන තිබේ. එවැනි සංවිධාන කීපයක් පිළිබඳව රහස් පොලිස් පරීක්ෂණ ද සිදු කෙරේ.මේ සංවිධාන රාජ්‍ය නොවන සංවිධාන ලියාපදිංචි කිරීමේ කාර්යාලයේ ලියාපදිංචි නොවී වංචාකාරී ලෙස යම් නිලධාරීන් රවටා සමාගම් මැදුරේ ලාබ නොලබන ආයතන ලෙස ලියාපදිංචි වී ඇති බවට හෙළි කරගෙන තිබේ.රාජ්‍ය නොවන සංවිධාන ලියාපදිංචි කිරීමේ කාර්යාලයේ 1999 පෙබරවාරි 26 වැනිදා ලියාපදිංචි කර පසුව 2006 වසරේදී සංශෝධනයට ලක් කර ගැසට් පත්‍ර මඟින් හෙළි දක්වන ලද නිවේදනයේ සඳහන් නීති රීති වලට අනුකූලව එහි අඩංගු කොන්දේසි සෑම රාජ්‍ය නොවන සංවිධානයකම ක්‍රියාත්මක විය යුතු බවට නීති රීති පනවා ඇතැයි ලක්ෂ්මන් හුළුගල්ල මහතා පැවසීය.මේ රාජ්‍ය නොවන සංවිධාන හා ඒවායේ කාර්යභාරය එහි සේවය කරන පුද්ගලයන් ඔවුන් ලියාපදිංචි වීම සහ එම රාජ්‍ය නොවන සංවිධාන විදේශ රටවලින් ගෙන එන මුදල් ප්‍රමාණය ඒවා වියදම් කරන සැලසුම් ආදියද ඇතුළත්ව වාර්තාවක් රජයට ඉදිරිපත් කළ යුතු වෙයි.එම සංවිධානයේ වත්කම් මහ බැංකුවේ ඒ සඳහා වූ විශේෂ ඒකකයේද වාර්තාගතවීම අනිවාර්ය වෙයි.තවද මෙම රාජ්‍ය නොවන සංවිධාන ක්‍රියාත්මක වන ආකාරය පිළිබඳව සහ ඔවුන්ට එරෙහිව එල්ල වන පැමිණිලි ආදිය නිරීක්ෂණය කිරීම සඳහා ජනාධිපතිවරයා විසින් විද්වත් මණ්ඩලයක්ද පත් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n1306134</link>
    <topic>හොරෙන් ගෙනා රන්බඩු තොගයක්මත්තල රේගු දැලේ</topic>
    <author>සුභාෂීණී සේනානායක</author>
    <content>කොළඹ ප්‍රදේශයේ ව්‍යාපාරිකයකු තායිලන්තයේ සිට නීති විරෝධි ලෙස මෙරටට රැගෙන පැමිණි රත්රන් සහ මැණික් මත්තල රාජපක්ෂ ජාත්‍යන්තර රේගු නිලධාරින්විසින් ඊයේ (12) මත්තල රාජපක්ෂ ජාත්‍යන්තර ගුවන්තොටුපළේදී අත්අඩංගුවට ගෙන තිබේ.කොළඹ ප්‍රදේශයේ ව්‍යාපාරිකයකු මේ භාණ්ඩ ඊයේ උදේ 8.05ට මත්තලට පැමිණි යු.එල්. 827 ගුවන් යානයෙන් මෙරටට රැගෙන විත් ඇති අතර එම ව්‍යාපාරිකයාගේ ගමන් මලුවල තිබී රේගු නිලධාරින් පරීක්ෂා කිරීමේදී මේ අනවසර භාණ්ඩ අත්අඩංගුවට ගෙන තිබේ.රේගු අධ්‍යක්ෂ ජනරාල් ජගත් විජේවීර මහතාගේ උපදෙස් මත රේගු නිලධාරිහූ වැඩිදුර පරික්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n1306135</link>
    <topic>සේල චෛත්‍යයේසති පිරිත අද ඇරැඹේ</topic>
    <author>තෙන්නකෝන් කුලසේකර සමග චිත්‍රාරත්න කළුආරච්චි හිඳෝගම සමූහ</author>
    <content>ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් පොසොන් පොහෝ දින නිරාවරණය කිරීමට නියමිත මිහින්තලා ඓතිහාසික සේල චෛත්‍යයේ තැන්පත් කරනු ලබන චූඩා මාණික්‍යය වෙනුවෙන් පවත්වනු ලබන සති පිරිත මිහින්තලා උඩමළුවේ දී මිහින්තලා රාජමහා විහාරාධිපති හා භාරකාර වලවාහැංගුනවැවේ ධම්මරතන හිමිපාණන්ගේ අනුශාසනා පරිදි අද (13) දින ආරම්භ කෙරේ.අද ආරම්භ වන සති පිරිත ලබන 19 වන දින දක්වා පැවැත්වෙන අතර 20 වන දින චූඩා මාණික්‍යයන් වහන්සේ සේල චෛත්‍යයේ කොත් වහන්සේ මත තැන්පත් කරනු ලබයි. තැන්පත් කරනු ලැබූ චූඩා මාණික්‍යය පොසොන් පොහෝ දින ජනාධිපතිතුමා ඇතුළු බැතිමතුන්ගේ සහභාගීත්වයෙන් නිරාවරණය කෙරේ.මිහින්තලා පුදබිමේ 1979 වසරෙන් පසු පැවැත්වෙන ප්‍රථම සති පිරිත මෙය වන බවද ධම්මරතන නාහිමියෝ සඳහන් ක‍ළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n13061313</link>
    <topic>කැසිනෝවලට බලපත් දී නෑ</topic>
    <author>නුවන් කොඩිකාර</author>
    <content>කැසිනෝ ව්‍යාපාරය ආරම්භ කිරීම සඳහා ආයෝජන මණ්ඩලය කිසිඳු බලපත්‍රයක් හෝ අනුමැතියක් ලබාදී නොමැති බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවසීය.කැසිනෝ සඳහා අනුමැතිය ලබාදී ඇති බවට ප්‍රචාර ගෙනයමින් ආගමික නායකයන් හා ජනතාව අතර නොසන්සුන් තත්ත්වයක් ඇති කර දේශපාලන වාසි ලබාගැනීමේ කුමන්ත්‍රණයක් ක්‍රියාත්මක වෙමින් තිබෙන බව හෙතෙම කීවේය.එහි ප්‍රතිපඵයක් ලෙස ඇතැම් පිරිසක් මෙවැනි හුදු ප්‍රකාශ කරමින් සිටින බවත් එවැනි අනුමැතියක් කිසිඳු ආයෝජකයකුට ලබාදී නොමැති බවට තමන් වගකීමේන් පවසන බවත් ඒ මහතා අවධාරණය කළේය.ආයෝජන ප්‍රවර්ධන අමාත්‍යාංශයේ ඊයේ (12) පැවැති මාධ්‍ය හමුවේදී ඇමැතිවරයා එසේ ප්‍රකාශ කළේය.මිශ්‍ර ව්‍යාපාර කිහිපයක් ආරම්භ කිරීම සඳහා මේ වන විටත් අනුමැතිය ලබාදී ඇති බව පවසන ඇමැතිවරයා ඉන් සෘජු රැකියා විශාල ප්‍රමාණයක් මෙන්ම ඩොලර් මිලියන ගණනක ආයෝජනයන් මෙරට සිදුවන බව පැවසීය. යුද්ධය අවසානවීමේන් පසු ආයෝජන පැමිණෙන්නේ දැයි ප්‍රශ්න නඟන පිරිස්ම ආයෝජන පැමිණි පසු එය වැළැක්වීමට විවිධ වැරදි ප්‍රචාරයන් ගෙන යමින් සිටින බවද අබේවර්ධන මහතා කීවේය.විදේශ ආයෝජනයන් නොමැතිව කිසිම රටකට දියුණුව කරා යෑමට නොහැකි බවත් ලෝකයේ සෑම රටක්ම විවිධ ආයෝජනයන් සිය රටවල්වලට ගෙන්වා ගන්නා බවත් ආයෝජන ප්‍රවර්ධන ඇමැතිවරයා ප්‍රකාශ කළේය.මේ වන විටත් සිංගප්පූරුව, කොරියාව ඇතුළු රටවල් කිහිපයක් හා අබාන්ස් ආයතනය වැනි ආයතන කිහිපයක්ද මහා පරිමාන ආයෝජනයන් සිදුකිරීමට අනුමැතිය ඉල්ලා ඇති බවද ලක්ෂ්මන් යාපා අබේවර්ධන මහතා අවධාරණය කළේය.කුමන ආයෝජනයකට අවසර ලබාදුන්නද ඒ පිළිබඳ සියලු විස්තර පාර්ලිමේන්තුවට ලබාදෙන බවත් එහිදී ඒ පිළිබඳ වාද විවාද කිරීමට අවස්ථාව ඇති බවත් හෙතෙම කිවේය. මේ අවස්ථාවට නියෝජය ඇමැති ෆයිසර් මුස්තාපා, ආයෝජන මණ්ඩලයේ සභාපති ආචාර්ය ලක්ෂ්මන් ජයවීර මහත්වරු ද සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n1306132</link>
    <topic>ශ්‍රී ලංකාවේ මානව හිමිකම් ප්‍රගතිය ගැනරජය ජාත්‍යන්තරය දැනුම්වත් කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් ක්ෂේත්‍රයේ ප්‍රගතිය මෙන්ම ප්‍රතිසන්ධාන වැඩපිළිවෙළ සම්බන්ධයෙන් රජය විසින් ජාත්‍යන්තර ප්‍රජාව දැනුවත් කරයි. උගත් පාඩම් සහ ප්‍රතිසන්ධානය පිළිබඳ ජනාධිපති කොමිෂන් සභා වාර්තාවේ නිර්දේශ ක්‍රියාත්මක කිරීම, ප්‍රතිසන්ධානය, අභ්‍යන්තර වශයෙන් අවතැන්වූවන් නැවත පදිංචි කිරීම, පුනරුත්ථාපනය සහ යටිතල පහසුකම් සංවර්ධනය ඇතුළුව රටේ ක්‍රියාත්මක එක් එක් ක්ෂේත්‍රයන් සම්බන්ධයෙන් ජගත් මානව හිමිකම් කවුන්සලය හමුවේ ශ්‍රී ලංකා නියෝජිත කණ්ඩායම කරුණු දක්වා තිබෙන බව විදේශ කටයුතු අමාත්‍යාංශය පවසයි.ජගත් මානව හිමිකම් කවුන්සලයේ 23 වැනි සැසිවාරය ස්විට්සර්ලන්තයේ ජිනීවා නුවරදී මේ දිනවල පැවැත්වෙන අතර එම සැසිවාරය අමතමින් ශ්‍රී ලංකා නියෝජිත කණ්ඩායම මේ කරුණු අනාවරණයකර තිබේ. එම සැසිවාරයේ දී ශ්‍රී ලංකා නියෝජිත පිරිස විසින් මෙරට මානව හිමිකම් තත්ත්වය, මානව හිමිකම් සමුළුව ඉදිරිපත් කළ යෝජනා පිළිබඳ ශ්‍රී ලංකාව ගෙන ඇති ඉදිරි පියවර ආදිය සම්බන්ධයෙන් ද කරුණු දක්වා තිබෙන අතර මෙවැනි ක්‍රියාමාර්ග සම්බන්ධයෙන් ලබා ඇති ප‍්‍රගතිය හා ඉදිරි වැඩපිළිවෙළ පිළිබඳවද දීර්ඝ ලෙස කරුණු දැක්වු බව විදේශ කටයුතු අමාත්‍යාංශය කියයි.විශේෂයෙන් පසුගිය මානව හිමිකම් පිළිබඳ සැසිවාරයේ දී ඇමෙරිකාව හා කැනඩාව යොමුකළ යෝජනා සම්බන්ධයෙන්ද ශ්‍රී ලංකා නියෝජිත පිරිස මෙහිදී කරුණු දක්වා තිබෙන අතර ඊට අමතරව බිම් බෝම්බ ඉවත් කිරීමේ වැඩපිළිවෙළ පිළිබඳව මෙහිදී දීර්ඝ වශයෙන් පැහැදිලි කර ඇත.උතුරු පළාතේ ඉඩම් පිළිබඳ ආරවුල් විසඳීම, යටිතල පහසුකම් සංවර්ධනය කිරීම, නිවාස ඉදිකිරීම සහ භාෂා ප‍්‍රතිපත්තිය කි‍්‍රයාත්මක කිරීම වැනි කරුණුද වගවීම පිළිබඳ කාරණා සම්බන්ධයෙන්ද ශී‍්‍ර ලංකාව කටයුතු කර ඇති ආකාරය පිළිබඳ මෙහිදී ජාත්‍යන්තර ප‍්‍රජාව දැනුවත් කෙරිණි.මෙම සියලු කි‍්‍රයාමාර්ග යුද්ධයෙන් පීඩාවට පත් ජන කොටස්වල අපේක්ෂාවන්ට අනුකුලවන ලෙස කි‍්‍රයාවට නංවා ඇති බවද පෙන්වා දී තිබේ. උගත් පාඩම් හා ප‍්‍රතිසන්ධාන කොමිසමේ නිර්දේශ කි‍්‍රයාවට නැංවීම සඳහා ගෙන ඇති සාධනීය පියවර සම්බන්ධයෙන් ද මෙහිදී ජාත්‍යන්තර ප‍්‍රජාව දැනුවත් කෙරිණි.මේ අතර පොදුරාජ්‍ය මණ්ඩලයේ ආරම්භක සාමාජිකයකු ලෙස පොදුරාජ්‍ය මණ්ඩල ප‍්‍රතිපත්ති හා මුලධර්ම ආරක්ෂා කිරීමට ශී‍්‍ර ලංකාව කැපවී සිටින බව සඳහන් කර තිබෙන ශ්‍රී ලංකා නියෝජිත කණ්ඩායම මේ වසරේ නොවැම්බර් මස 15, 16 හා 17 දිනයන්හි කොළඹ දී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව සඳහා පවතින සූදානම සම්බන්ධයෙන් ද කරුණු දක්වා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n1306133</link>
    <topic>ශ්‍රී ලාංකිකයන්ට සංචාරක වීසා ලබා දීමට බ්‍රිතාන්‍යයෙන් කඩිනම් වැඩපිළිවෙළක්</topic>
    <author>මහින්ද අලුත්ගෙදර</author>
    <content>සංචාරකක වීසා අයැදුම් කරන ශ්‍රී ලාංකිකයන් සඳහා කඩිනම් සේවාවක් ලබාදීමට බ්‍රිතාන්‍ය රජය තීරණය කරයි.ශ්‍රී ලාංකිකයන් වෙනුවෙන් පහසුකම් ලබාදීමේ අරමුණින් ක්‍රියාත්මක මේ වැඩසටහන මේ මස 24 දා සිට ක්‍රියාත්මක වන බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය පවසයි. රුපියල් 10,000ක අතිරේක ගාස්තුවක් ගෙවීමෙන් මේ කඩිනම් සේවාව ඕනෑම ශ්‍රී ලාංකිකයෙකු වෙනුවෙන් ලබාගත හැකි අතර ඒ සඳහා වැඩකරන දින පහකදී ලිපි ලේඛන ඉදිරිපත් කළයුතු බවද එම මහ කොමසාරිස් කාර්යාලය සඳහන් කරයි.මේ සඳහා www.visa4uk.fco.gov.uk වෙබ් අඩවියට පිවිසීමෙන් අයදුම්පත් ඉදිරිපත් කිරීම වෙනුවෙන් කාලය ලබාගැනීමට හැකිවන අතර මේ සම්බන්ධයෙන් වැඩිදුර විස්තර ලබාගැනීම සඳහා www.vfs.uk.lk.com වෙබ් අඩවිය වෙත පිවිසිය හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n13061314</link>
    <topic>ධීවර මරණ ඉහළ යයි</topic>
    <author>උදුලා පීරිස්</author>
    <content>අයහපත් කාලගුණය හේතුවෙන් මිය ගිය සංඛ්‍යාව 56 දක්වා ඉහළ ගොස් ඇති බව ආපදා කළමනාකරණ මධ්‍යස්ථානය කියයි.මිය ගිය සංඛ්‍යාවෙන් 53ක්ම ධීවරයන් වන බවත් මේ වන විට තවත් 16 දෙනෙකු අතුරුදහන්ව ඇති බවත් එම මධ්‍යස්ථානය කියයි.තුවාලකරුවන් 29 දෙනෙක් මේ වන විටත් ප්‍රතිකාර ලබමින් සිටින බවද පවසන ආපදා කළමනාකරණ මධ්‍යස්ථානය ඔවුන් සොයා ආරක්ෂක අංශ සෝදිසි මෙහෙයුම් අඛණ්ඩව ක්‍රියාත්මකව පවතින බවද දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n1306136</link>
    <topic>පලාගිය කොටි සැකකරුඅල්ලන්න නියෝග</topic>
    <author>කුමුදු හෙට්ටිආරච්චි</author>
    <content>මාතර වෙසක් තොරණේ කටයුතු සඳහා යොදා සිටියදී බන්ධනාගාර නිලධාරීන් භාරයෙන් පලාගිය දෙහිවල දුම්රිය ස්ථානයේ බෝම්බයක් අටවා මගීන් 5කට තුවාල සිදු කැර දුම්රිය මැදිරියකට අලාභ කිරීම සම්බන්ධව වරද පිළිගෙන සිර දඬුවම් විඳිමින් සිටි ප්‍රධාන විත්තිකරු වූ බාලසුබ්‍රමනියම් ජදිසන් නමැති ප්‍රබල එල්.ටී.ටී.ඊ. සාමාජිකයා වහා අත්අඩංගුවට ගෙන අධිකරණයට ඉදිරිපත් කරන ලෙස කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ මහත්මිය ඊයේ (12) රහස් පොලිසියට නියෝග කළාය.තවද විත්තිකරු පැනයන අවස්ථාවේ විත්තිකරු බාරව සිටි බන්ධනාගාර නිලධාරීන් සම්බන්ධවද වහා පරීක්ෂණයක් පවත්වා ඒ පිළිබඳ වාර්තාවක් අධිකරණයට ඉදිරිපත් කරන ලෙසට විනිසුරුවරිය ඊයේ(12) බන්ධනාගාර අධිකාරිවරයාටද නියම කළාය.මේ එල්.ටී.ටී.ඊ. සාමාජිකයා පසුගිය මැයි මස 24 වැනිදා සිට 26 වැනිදා තෙක් මාතර වෙසක් තොරණේ කටයුතු සඳහා යෙදවීමට මාතර බන්ධනාගාරය වෙත මාරුකර යවා ඇති අතර එහිදී මැයි මස 25 වැනිදා විත්තිකරු බන්ධනාගාර නිලධාරීන්ගේ භාරයෙන් පලාගොස් ඇත.2008 ජුනි මස 04 වැනිදා තවත් එල්.ටී.ටී.ඊ. සාමාජිකයෙකු හා එක්ව දෙහිවලදී දෙහිවල දුම්රිය ස්ථානයේ බෝම්බයක් අටවා පුපුරවා හැර දුම්රිය මගීන් පස් දෙනෙකුට බරපතළ තුවාල සිදු කැර දුම්රිය මැදිරියකට අලාභසිදු කිරීම සම්බන්ධව මෙම විත්තිකරුට එරෙහිව නීතිපතිවරයා විසින් අධිචෝදනා ගොනු කැර තිබුණි.තවද මෙම විත්තිකරු කළ වරදගැන පශ්චත්තාප වෙමින් එම අධි චෝදනාවන්ට වරද පිළිගැනීමෙන් පසුව වසර හයයි මාස 03ක බරපතළ වැඩ සහිත සිර දඬුවමක් ද රුපියල් ලක්ෂ පහක මුදලක් දුම්රිය මැදිරියට වූ අලාභය වෙනුවෙන් ගෙවීමටත් විත්තිකරුට නියම වුණි.තවද විත්තිකරු හය මසක කාලයක් පුනරුත්ථාපනයක් සඳහා යොමු කිරීමටද අධිකරණයෙන් නියම කැර තිබුණි.යාන්ත්‍රික ඉංජිනේරුවරයකු බව කියන මෙම විත්තිකරු පුනරුත්ථාපනය සඳහා කඳවුරකට ඇතුළත් කර ඇති අතර මාතර තොරණේ වැඩ කටයුතු සඳහා එම කඳවුරේ සිට බන්ධනාගාරය මඟින් මෙම විත්තිකරුව රැ‍‍ගෙන ගොස් ඇත.නීතිපතිවරයා වෙනුවෙන් පෙනී සිටි රජයේ නීතිඥවරිය විසින් මේ සම්බන්ධව අධිකරණයට දැන්වීමෙන් පසුව මෙම නඩුව කැඳවූ විනිසුරුවරිය චූදිත වහා අත්අඩංගුවට ගැනීමට එසේ නියෝග කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n1306137</link>
    <topic>ඩෙංගු විශේෂ ප්‍රතිකාරවලටතාක්ෂණික උපකරණ</topic>
    <author>සන්ධ්‍යා කරුණාරත්න</author>
    <content>ඩෙංගු රෝගීන්ට විශේෂ ප්‍රතිකාර ලබාදීම සඳහා රෝහල්වල ස්ථාපිත කර ඇති ඩෙංගු විශේෂ සත්කාරක ඒකකවලට රුපියල් මිලියන 50ක් වටිනා නව තාක්ෂණික උපකරණ ලබාදීම ඊයේ (12) සිදු කෙරිණ.‍ඩෙංගු රෝගීන්ට විශේෂ ප්‍රතිකාර ලබාදීම සඳහා රට පුරා පිහිටි ප්‍රධාන රෝහල් සියයකට මේ උපකරණ ලබාදීම සිදුකෙරිණ.ඩෙංගු විශේෂ සත්කාරක ඒකකයක් (High Dependency Unit) පිහිටුවීම සඳහා රජය මඟින් එක් ඒකකයකට රුපියල් දසලක්ෂයක් වැය කර ඇත‍.මේ ඒකකවලට ඩෙංගු රෝගීන් ප්‍රතිකාර සඳහා ඇතුළත් කළ පසු ඔවුන්ට විශේෂ අධීක්ෂණයක් හා නිරීක්ෂණයන් යට‍තේ නව ප්‍රතිකාර ක්‍රමවේද අනුගමනය කරමින් ප්‍රතිකාර ලබාදී රෝග කළමනාකරණය කිරීම සිදුකෙරේ.සෑම පැයකදීම රෝගියාගේ රුධිර තරල පරීක්ෂණයකට ලක්කරන අතර රෝගියා දක්වන ප්‍රතිචාර නිරීක්ෂණය කෙරේ. මේ රෝහල් ආශ්‍රිතව ඩෙංගු රෝගීන් සඳහා දැඩි සත්කාර ඒකක ද (ICU) පිහිටුවා ඇත. මේ නව ප්‍රතිකාර ක්‍රම‍වේද අනුගමනය කිරීමෙන් ඩෙංගු මරණ ප්‍රමාණය අවම කර ගැනීමට හැකි වී තිබේ.වසර 2009 දී ඩෙංගු රෝගීන්ගෙන් සියයට එකක් මරණ වාර්තා වුවත්, පසුගිය වසර දෙක තුළ සිට මේ දක්වා කාලය ඇතුළත මරණ අනුපාතය සියයට 0.4 දක්වා අවම කර ගැනීමට හැකි වී තිබේ. වසර 2016 වන විට මේ මරණ අනුපාතය සියයට 0.1 දක්වා අවම කිරීම සෞඛ්‍ය අමාත්‍යාංශයේ ඉලක්කය වේ.දින දෙකකට වඩා කල් පවතින උණ රෝගය වැළඳී ඇත් නම් වහාම රජයේ රෝහලකට ප්‍රතිකාර සඳහා යොමු වීමෙන් ඩෙංගු නිසා ඇති විය හැකි මාරාන්තික සංකූලතා වළක්වා ගත හැකි බව ද අමාත්‍යාංශය මහජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n13061316</link>
    <topic>ආපදා කමිටුවවැඩ අරඹයි</topic>
    <author>මහින්ද අලුත්ගෙදර</author>
    <content>පසුගියදා ඇති වූ හදිසි ආපදා තත්ත්වය සම්බන්ධයෙන් සොයා බලා වාර්තාවක් සපයන ලෙස ජනාධිපති මහින්ද රාජපක්ෂ මහතා විසින් පත්කළ ස්වාධීන කමිටුව සිය රාජකාරි ආරම්භ කරයි.අදාළ ස්වාධීන කමිටුව කොළඹ බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ සිට අදාළ කටයුතු සිදුකරන අතර එම රාජකාරි කටයුතු ඊයේ (12) ආරම්භ කළ බව ආපදා කළමනාකරණ අමාත්‍යාංශයේ ලේකම් මරීනා මොහොමඩ් මහත්මිය ‘දිනමිණ’ ට පැවසුවාය.මේ සිද්ධිය සම්බන්ධයෙන් සොයා බැලීම සඳහා කමිටුවක් පත් කරන්නැයි ජනාධිපති මහින්ද රාජපක්‍ෂ මහතා විසින් ජනාධිපති ලේකම් ලලිත් වීරතුංග මහතාට උපදෙස් දුන් අතර ඒ අනුව කාළගුණ විද්‍යා දෙපාර්තමේන්තුවේ හිටපු අධ්‍යක්ෂ ජනරාල් ආචාර්ය ඒ.ඩබ්ලිව් මොහොට්ටාල මහතාගේ ප්‍රධානත්වයෙන් යුතු ත්‍රිපුද්ගල කමිටුවක් පත්කෙරිණි.හිටපු අමාත්‍යාංශ ලේකම්වරයකු වන ඒ. දිසානායක සහ මහාධිකරණ විනිසුරු සී. රාජපක්ෂ මහත්වරුන් එම විමර්ශන කමිටුවේ සෙසු සාමාජිකයන් වන අතර ධීවර මරණ සිදුවීමට බලපෑ හේතු හා ආරක්‍ෂාකාරී ක‍්‍රියාමාර්ග සළසා ගත හැකිවන පරිදි අයහපත් කාලගුණික තත්ත්වයන් පිළිබඳ විපතට පත් වූ ජනතාව දැනුවත්ව නොසිටියේ මන්දැයි සොයා බැලීම කමිටුවේ කාර්යභාරය වේ.අදාළ වාර්තාව කඩිනමින් තමා වෙත යොමු කරන්නැයි ද ජනාධිපති මහින්ද රාජපක්ෂ මහතා නියම කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n1306138</link>
    <topic>හෙරොයින් ජාවාරම්කරුටමරණ දඬුවම</topic>
    <author>කුමුදු හෙට්ටිආරච්චි</author>
    <content>හෙරොයින් ග්‍රෑම් තුනක් සන්තකයේ තබා ගැනීම හා ජාවාරම් කිරීම සම්බන්ධයෙන් වරදකරු වූ චූදිතයකුට කොළඹ මහාධිකරණ විනිසුරු ප්‍රීති පද්මන් සූරසේන මහතා විසින් ඊයේ (12) මරණ දඬුවම නියම කරන ලදී.වැල්ලම්පිටිය ප්‍රදේශයේ පදිංචිකරුවෙකු වූ සින්නතම්බි සුබ්‍රමනියම් පද්මනාදන් නොහොත් පත්මා නමැති චූදිතට එසේ මරණ දඬුවම නියම වුණි. ජනාධිපතිවරයා නියම කරන දිනක වේලාවකදී වැලිකඩ බන්ධනාගාරය තුළදී ප්‍රාණය නිරුද්ධ වන තෙක් චූදිත එල්ලා තැබීමට විනිසුරුවරයා නියම කළේය.හෙරොයින් මත්ද්‍රව්‍ය නිසා සමාජයට සිදුවන විශාල හානිය සලකා චූදිතට මරණ දණ්ඩනය නියම කළ බව විනිසුරුවරයා ප්‍රකාශ කැර සිටියේය. 2006 සැප්තැම්බර් මස 26 වැනිදා කොළඹදී හෙරොයින් ග්‍රෑම් තුනක් සන්තකයේ තබා ගැනීම හා ජාවාරම් කිරීම සම්බන්ධව නීතිපතිවරයා විසින් චූදිතට එරෙහිව අධි චෝදනා ගොනු කැර තිබුණි.චූදිතට එරෙහිව ඇති චෝදනා පැමිණිල්ල විසින් සාධාරණ සැකයකින් තොරව ඔප්පු කැර ඇති බව තීන්දු කළ විනිසුරුවරයා චූදිතට එසේ මරණ දණ්ඩනය නියම කෙළේය.පොලිස් මත්ද්‍රව්‍ය නාශක කාර්යාංශයට ලද තොරතුරක් මත පරික්ෂණ සිදු කැර හෙරොයින් ද සමඟ මෙම චූදිත අත්අඩංගුවට ගෙන තිබුණි.කුඩු ජාවාරම මගින් සමාජයට සිදුවන විශාල ‍හානිය සලකා ව්‍යවස්ථාදායකය මගින් මරණ දඬුවම හා සිරදඬුවම් නියම කර ඇති බව සඳහන් කළ පැමිණිල්ල වෙනුවෙන් පෙනී සිටි රජයේ නීතිඥ ශමින්ද වික්‍රම මහතා සමාජයට සිදුවන හානිය සැලකිල්ලට ගෙන චූදිතට මරණ දණ්ඩනය නියම කරන ලෙසට ඉල්ලා සිටියේය.සියලු චෝදනාවන්ට චූදිත වරදකරු කළ විනිසුරුවරයා හෙරොයින් මගින් සමාජයට සිදුවන විශාල හානිය සැලකිල්ලට ගෙන චූදිතට මරණ දණ්ඩනය නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n1306139</link>
    <topic>කාන්තා යට ඇඳුම් පාර්සලය භාරදුන්නැයිසේවකයා රැකියාවෙන් දොට්ට දාලා</topic>
    <author>මානෙල් පුෂ්ප කුමාරි</author>
    <content>එක්සත් ජාතික පක්ෂ සම්බන්ධීකරණ ලේකම්වරයෙකුගේ වැටුප් ලබා නොදෙමින් රැකියාවද අහිමි කිරීමේ සිද්ධිය සම්බන්ධයෙන් එක්සත් ජාතික පක්ෂ පාර්ලිමේන්තු මන්ත්‍රී රවි කරුණානායක මහතාට එරෙහිව කම්කරු උසාවියේ ඊයේ (12 ) පැවැති නඩු විභාගයේදී පැමිණිලිකාර පාර්ශවය විසින් තමාට වූ අගතිය වෙනුවෙන් රුපියල් ලක්ෂ පහක වන්දි මුදලක් ලබා දෙන ලෙස ඉල්ලා සිටියේ ය.රවි කරුණානායක මහතාට එවා තිබූ කාන්තා යට ඇඳුම් සහිත තෑගි පාර්සලයක් පැමිණිලිකරු විසින් ඔහුට ලබාදීම හේතුවෙන් මෙසේ රැකියාවෙන් දොට්ට දැමූ බව එජාප දේශපාලන සම්බන්ධීකාරක කරුණාපාල ද සිල්වා මහතා කම්කරු උසාවිය හමුවේ මේ නඩුව ගොනු කර තිබේ.වර්ෂ 2011 ඔක්තෝබර් මස 27 දින ග්‍රෑන්ඩ්පාස් එජාප කාර්යාලයට රවී කරුණානායක මහතාගේ නමින් ලැබි ඇති මේ පාර්සලය ඔහුට ලබා දීමෙන් පසු එය විවෘත කර බලා කෝප වී තමාව සේවයෙන් පලවා හැරි බව පැමිණිලිකරු අධිකරණයට දැනුම් දී ඇත.මේ අනුව පැමිණිලි පාර්ශවයේ නීතීඥ බර්නාඩ් දිසානායක මහතා තම සේවාදායකයා වෙනුවෙන් රුපියල් ලක්ෂ පහක වන්දි මුදලක් ලබාදෙන ලෙස කම්කරු උසාවියෙන් ඊයේ (12) ඉල්ලීමක් කළේ ය.වගඋත්තරකාර එජාප පාර්ලිමේන්තු මන්ත්‍රී රවි කරුණානායක මහතා ඊයේ (12) කම්කරු අධිකරණය හමුවේ පෙනී නොසිටි අතර ඔහු වෙනුවෙන් එජාප දේශපාලන කාර්යාලයේ ලේකම් ආනන්ද සිල්වා මහතා ඉදිරිපත්වි සිටියේ ය.එම පාර්ශවය වෙනුවෙන් නීතීඥ නදී කරුණාරත්න මහතා පෙනී සිටි අතර මේ නඩුවේ වැඩිදුර විභාගය ජූලි මස 03 දිනට කම්කරු විනිශ්චය සභාවේ සභාපති අතිරේක මහෙස්ත්‍රාත් ඩී.ඊ. ලියනපතිරණ මහතා විසින් කල් තැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n13061310</link>
    <topic>දෙස්-විදෙස් ආයෝජකයන්ගේආයෝජන සමුළුව අගෝස්තුවේ</topic>
    <author/>
    <content>දශක තුනක යුද්ධයෙන් විනාශයට පත් නැඟෙනහිර පළාතේ ශීඝ්‍ර සංවර්ධනයක් ඇති කිරීමේ අරමුණින් විශේෂ ආයෝජන සමුළුවක් ලබන අගෝස්තු මාසයේ දී කොළඹ දී පැවැත්වේ.‍ආයෝජන ප්‍රවර්ධන අමාත්‍යාංශයේ සහයෝගය ඇතිව නැඟෙනහිර පළාත් කෘෂිකර්ම, පශු සම්පත් කර්මාන්ත, ධීවර සහ සංචාරක කටයුතු අමාත්‍යාංශ එක්ව මේ ආයෝජන සමුළුව සංවිධාන කරයි. මේ ආයෝජන සමුළුවට දෙස් විදෙස් ආයෝජකයන් 300ක් පමණ සහභාගී වන බව නැ‍ඟෙනහිර පළාත් කෘෂිකර්ම පශු සම්පත් කර්මාන්ත ධීවර හා සංචාරක කටයුතු ඇමැති ඉංජිනේරු හාෆික් නසීර් අහමඩ් මහතා පවසයි.නැඟෙනහිර පළාතේ පවතින සම්පත්වලින් උපරිම ප්‍රයෝජන ගෙන එම පළාත දියුණු කිරීමේ අරමුණින් මෙම ආයෝජන සමුළුව සංවිධාන කරයි. කර්මාන්ත හා කෘෂිකාර්මික අංශයේ ව්‍යාපෘති සඳහා ප්‍රමුඛත්වය ලබා දෙමින් පළාතේ සංවර්ධනයක් ඇති කිරීම තම අරමුණ බව පළාත් ඇමැතිවරයා පවසයි. එසේම පළාතේ රැකියා ප්‍රශ්නයටද මෙමඟින් විසඳුමක් ලැබෙනු ඇතැයි හෙතෙම විශ්වාසය පළ කරයි.තමිල්නාඩුව සහ කේරළය සමඟ තාක්ෂණික හුවමාරු වැඩසටහනක් ක්‍රියාත්මක කිරීමටද එම අමාත්‍යාංශය මේ වන විට සැලසුම් කොට තිබේ. පවතින සම්පත් උපයෝගී කරගෙන සංවර්ධන ව්‍යාපෘති ක්‍රියාත්මක කිරීමට ඇති ප්‍රධානතම බාධාව තාක්ෂණික දැනුම නොමැතිකම බව හඳුනාගෙන තිබේ. මෙම ප්‍රශ්නයට විසඳුම් සෙවීම මෙම තාක්ෂණික හුවමාරු වැඩසටහනේ අරමුණයි.ඉහළ මට්ටමේ දැනුම පහළට ගලා නොයෑම නිසා ඵලදායී ව්‍යාපෘති ක්‍රියාත්මක කිරීමට නොහැකිව ඇති අතර පහළම මට්ටම දක්වා අවශ්‍ය දැනුම ගෙන යෑමට මෙම තාක්ෂණික හුවමාරු වැඩසටහනේදී බලාපොරොත්තු වන බව නැඟෙනහිර පළාත් කෘෂිකර්ම ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n13061311</link>
    <topic>ධීවර කාර්මිකයන්ගේමරණ සංඛ්‍යාව තවත් ඉහළට</topic>
    <author>උදුලා පීරිස්</author>
    <content>අයහපත් කාලගුණය හේතුවෙන් මිය ගිය සංඛ්‍යාව 56 දක්වා ඉහළ ගොස් ඇති බව ආපදා කළමනාකරණ මධ්‍යස්ථානය කියයි.මිය ගිය සංඛ්‍යාවෙන් 53ක්ම ධීවරයන් වන බවත් මේ වන විට තවත් 16 දෙනෙකු අතුරුදහන්ව ඇති බවත් එම මධ්‍යස්ථානය කියයි.තුවාලකරුවන් 29 දෙනෙක් මේ වන විටත් ප්‍රතිකාර ලබමින් සිටින බවද පවසන ආපදා කළමනාකරණ මධ්‍යස්ථානය ඔවුන් සොයා ආරක්ෂක අංශ සෝදිසි මෙහෙයුම් අඛණ්ඩව ක්‍රියාත්මකව පවතින බවද දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n13061312</link>
    <topic>අනුරපුරේ වගා ළිං ඉදිකිරීමටගොවි පවුල් 2000කට මූල්‍යාධාර</topic>
    <author>තෙන්නකෝන් කුලසේකර</author>
    <content>අනුරාධපුර දිස්ත්‍රික්කයේ නිරන්තරයෙන්ම නියඟයට ලක්වෙන ප්‍රදේශයන්හි ජල හිඟයට විසඳුමක් ලෙස වගා ළිං ඉදි කර ගැනීම සඳහා ගොවි පවුල් දෙදහසකට මූල්‍යාධාර පිරිනැමේ. ‍වගා ළිං ඉදි කර ගැනීම සඳහා එක් ගොවියෙකුට රුපියල් පන්දහස (5000) ක් ගොවිජන සංවර්ධන දෙපාර්තමේන්තුව මඟින් ලබා දේ. මෙම වැඩපිළිවෙළ පසුගිය නියං සමයේදී ජනාධිපතිතුමාගේ උපදෙස් මත ආර්ථික සංවර්ධන අමාත්‍යාංශය මූල්‍ය ප්‍රතිපාදන යටතේ ඇරඹීමට සැලසුම් කර තිබිණ.‍මෙම ගොවීන් සඳහා අදාළ චෙක්පත් පිරිනැමීම තඹුත්තේගම තෙල්හිරියාව මහවැලි කේන්ද්‍රයේදී ආර්ථික සංවර්ධන නියෝජ්‍ය අමාත්‍ය එස්.එම්. චන්ද්‍රසේන මහතාගේ ප්‍රධානත්වයෙන් පැවැත්විණි.මෙහිදී අදහස් දැක්වූ නියෝජ්‍ය අමාත්‍යවරයා පවසා සිටියේ නියඟයෙන් පීඩාවට පත් වන ගොවි පවුල් වල ආර්ථික තත්ත්වය නඟා සිටුවීම උදෙසා ජනාධිපතිතුමාගේ උපදෙස් මත ආර්ථික සංවර්ධන අමාත්‍යාංශය මූල්‍ය ප්‍රතිපාදන යටතේ ගොවිජන සංවර්ධන දෙපාර්තමේන්තුව වගා ළිං ඉදිකිරීම උදෙසා ගොවීන්ට මූල්‍ය ප්‍රතිපාදන ලබා ‍දීමට කටයුතු කරමින් සිටින බවය.මෙම වගා ළිං ඉදිකිරීමේ ව්‍යාපෘතීන් තුළින් ගොවීන්ට ගෙවතු වගාව හා අතිරේක බෝග වගාවට ද දැඩි නියඟයෙන් ජල හිඟයට පත්වන කුඹුරු සඳහා ජලය ලබා ගැනීමේ අවස්ථාව උදාවන බවත් ගොවි ආර්ථිකය නියඟය හේතුවෙන් කඩා වැටීමට ඉඩ නොතැබීම රජයේ අරමුණ බව කීය.මෙම අවස්ථාවට මහවැලි එච් කලාපයේ නේවාසික ව්‍යාපාර කළමනාකාර ආර්.ඩී. සිරිසේන, අනුරාධපුර නියෝජ්‍ය ගොවිජන සේවා කොමසාරිස් ගාමිණි සේනාරත්න යන මහත්වරුද සහභාගී වූහ.ඡායාරූපවගා ළිං ඉදිකර ගැනීම සඳහා නියෝජ්‍ය අමාත්‍යවරයා ගොවීන්ට චෙක්පත් ප්‍රදාන කරන ආකාරය.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n13061315</link>
    <topic>දිරිය කලාකරු නිවාස ව්‍යාපෘතිය දීපව්‍යාප්තව</topic>
    <author>ජීවනී පතිරණ</author>
    <content>කලාකරුවන් වෙනුවෙන් ආරම්භ කළ ‘දිරිය කලාකරු නිවාස ව්‍යාපෘතිය’ දීපව්‍යාප්තව හඳුන්වාදීමට සංස්කෘතික කටයුතු දෙපාර්තමේන්තුව පියවර ගෙන තිබේ.කලා ක්ෂේත්‍රයේ වසර 20 කට වැඩි කාලයක් නියැලී සිටින එහෙත් නිවෙසක් නොමැති කලාකරුවන් සඳහා මෙ‍ම නිවාස පිරිනමනු ඇත. මේ සඳහා දිවයිනේ එක් ප්‍රාදේශීය ලේකම් කොට්ඨාසයකින් එක් කලාකරුවකු මෙම නිවාස ව්‍යාපෘතිය සඳහා තොරාගනු ලබන අතර, සංස්කෘතික හා කලා කටයුතු ඇමැති ටී.බී. ඒකනායක මහතාගේ සංකල්පයක් අනුව මෙය ක්‍රියාවට නංවා ඇත.දැනටමත් මෙහි මුල් අදියර ආරම්භ කර ප්‍රථම නිවෙස මහව ප්‍රාදේශීය ලේකම් කොට්ඨාසයේ දැන් ඉදිවෙමින් පවතී."දිරිය කලාකරු නිවාස ව්‍යාපෘතිය" සඳහා අධාර පිණිස සංගීත ප්‍රසංග මාලාවක් පැවැත්වීමට සංස්කෘතික කටයුතු දෙපාර්තමේන්තුව සැලසුම් කර ඇති අතර, එහි ප්‍රථම ප්‍රසංගය අනිද්දා(15) රාත්‍රී 8.00 ට මහව, දිගන මහජන ක්‍රීඩාංගනයේ දී ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=n13061317</link>
    <topic>රැඳවුම් බාරයේ සිටින සිවිල් දෙදෙනාගෙන්තෙවන දිනටත් ප්‍රකාශ ලබා ගනී</topic>
    <author>සිරන්ජනී කුමාරි</author>
    <content>බම්බලපිටිය කෝටිපති ව්‍යාපාරිකයාගේ ඝාතන සිද්ධිය සම්බන්ධයෙන් රහස් පොලිසියේ රැඳවුම් බාරයේ සිටින සිවිල් පුද්ගලයන් දෙදෙනා ඊයේ (12) තෙවන දිනටත් කොළඹ අතිරේක මහේස්ත්‍රාත් ඒ. ඒ. මොහොමඩ් සහබ්දීන් මහතා ඉදිරියේ සිය ප්‍රකාශ ලබා දුන්හ. මහේස්ත්‍රාත් නිල මැදිරියේ රහසිගතව මෙම ප්‍රකාශ ලබා ගන්නා අතර, එය ඉකුත් 10 වන දින පෙරවරු 8.45 ට ආරම්භ කෙරිණ. එදින සිට ඊයේ 12 වන තුරුත් නොකඩවා මෙම ප්‍රකාශ මහේස්ත්‍රාත්වරයා ඉදිරියේ සැකකරුවන් දෙදෙනා ලබා දුන්නේය.කොළඹ අපරාධ කොට්ඨාසය විසින් අත්අඩංගුවට ගෙන රහස් පොලිසිය බාරයේ සිටින මෙම සැකකරුවන් දෙදෙනා අධිකරණ නියමයෙන් රැඳවුම් නියෝග මත රහස් පොලිසියේ රඳවා සිටිති.මෙම ඝාතන සිද්ධිය සම්බන්ධයෙන් දැනට රහස් පොලිසියේ විශේෂ ඒකකය මගින් බස්නාහිර උතුර නියෝජ්‍ය පොලිස්පති වාස් ගුණවර්ධන මහතා ඇතුළු පොලිස් නිලධාරීන් සිව් දෙනකු ද අත්අඩංගුවට ගෙන අධිකරණ අවසරය මත දැනට රහස් පොලිසියේ රැඳවුම් බාරයේ සිටිති.nsb01.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=r1306131</link>
    <topic>පානදුරේ මංගල උත්සවයකට ගිහින්බැදපු කුකුළන් දෙදෙනකු සොරකම් කරලා</topic>
    <author>පානදුර සමූහ – කපිල සෝමරත්න</author>
    <content>පානදුර කෙසෙල්වත්තේ හෝටලයක පැවැත්වූ මුස්ලිම් විවාහ මංගල උත්සවයකට ඇතුළු වූ නාඳුනන ව්‍යාපාරිකයන් දෙදෙනකු භෝජන සංග්‍රහය බලෙන් භුක්ති විඳ වෙරිමතින් හෝටලයේ මුළුතැන් ගෙට ගොස් බැදපු කුකුළන් දෙදෙනකු හොරකම් කර ඇත. ඔවුන් ආරාධනයක් නොමැතිව මෙම සම්භාෂණයට සහභාගී වී තිබේ.හොරකම අල්ලා ගැනීමෙන් පසු ඇති වූ අරගලයේදී යකඩ පොලු පහර කෑ එම දෙදෙනා බරපතළ තුවාල ලැබූ අතර මනාලියගේ ඥාතියකු වූ පානදුර ප්‍රාදේශීය සභාවේ විපක්ෂ නායක එක්සත් ජාතික පක්ෂයේ මන්ත්‍රී මොහොමඩ් තාහිර්පාසි ද තුවාල ලබා පානදුර රෝහලට ඇතුළු කෙරිණි.පානදුර උතුරු පොලිසියේ ස්ථානාධිපති පොලිස් පරීක්ෂක තිස්ස කුමාර මහතා 06.06.13 දින පානදුර ප්‍රධාන මහේස්ත්‍රාත් රුචිර වැලිවත්ත මහතා වෙත විවෘත අධිකරණයේදී මේ බව දන්වා සිටියේය.හොරකම් කරන ලද බැදපු කුකුළන් දෙදෙනාද අරගලය වූ අවස්ථාවේදී අතුරුදන් වී ඇත. එම නිසා එම කුකුළන් දෙදෙනා නඩු භාණ්ඩ ලෙස අධිකරණයට ඉදිරිපත් කිරීමට පොලිස් ස්ථානාධිපතිවරයාට නොහැකි විය.යකඩ පොලු පහරින් දැනට බරපතළ ලෙස තුවාල ලබා පානදුර මූලික රෝහලට ඇතුළත් කර සිටින තුවාලකරුවන් දෙදෙනකු අධිකරණ නියෝගයක් මත බන්ධනාගාර නියාමකයන්ගේ ආරක්ෂාව යටතේ පානදුර රෝහලේ ප්‍රතිකාර ලබති. තුවාල ලැබූ පානදුර ප්‍රාදේශීීය සභාවේ විරුද්ධ පක්ෂ නායක මොහොමඩ් තාහිර්පාසි මහතා රෝහලෙන් පිටව ගොස් ඇති බවද අනාවරණය විය.මෙම අරගලය පිළිබඳව තොරතුරු හදිසි ඇමතුම් 119ට ලබාදීමෙන් පසු පානදුර උතුරු පොලිසියේ කණ්ඩායමක් හෝටලයට පැමිණ අරගලය මැඩ පවත්වා ඇති බවද අධිකරණයේ දී අනාවරණය විය.තුවාල වී බන්ධනාගාර නියාමකයින් භාරයේ රෝහල් ගත වී සිටින දෙදෙනා ඇප මත මුදාහරින ලෙස ඉල්ලමින් ඇපඅයදුම්පතක් පානදුර ප්‍රධාන මහේස්ත්‍රාත් අධිකරණයට ඉදිරිපත් කෙරුණි.පොලිස් ස්ථානාධිපතිවරයා සහ සැකකරුවන් වෙනුවෙන් අධිකරණයට වජිර කවිසිංහ මහතා දැක්වූ කරුණුද සලකා බැලූ ප්‍රධාන මහේස්ත්‍රාත්වරයා ;පාලිසිය පැවැත්වූ පරීක්ෂණය ගැන විධිමත් වාර්තාවක් අධිකරණයට ඉදිරිපත් කරන ලෙසට පානදුර උතුරු පොලිස් ස්ථානාධිපතිවරයාට මහේස්ත්‍රාත් රුචිර වැලිවත්ත මහතා නියෝග කෙළේ්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=r1306132</link>
    <topic>මීගමුවේ ධීවර ජනතාවටබෝට්ටු සහ එන්ජින් ලබාදෙයි</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>මීගමුව ධීවර ජනතාව වෙනුවෙන් ලක්ෂ 500ක් පමණ වටිනා බෝට්ටු 700ක් හා එන්ජින් බෙදා දීමේ සමාරම්භක උත්සවය පසුගියදා වැල්ලවීදිය නගර සභා ක්‍රීඩා පිටියේ දී පැවැත්විණි.මෙම උත්සවයේ ප්‍රධාන අමුත්තා වශයෙන් ධීවර නියෝජ්‍ය ඇමැති සරත් කුමාරගුණරත්න මහතා බස්නාහිර පළාත් ඇමැති නිමල් ලංසා මහතාගේ ආරාධනයෙන් සහභාගි විය.පළාත් ඇමැති නිභල් ලංසා මහතාගේ උපදෙස් පිට ඇමැතිවරයාගේ පෞද්ගලික ලේකම් දයාන් ලංසා මහතා නිමල් ලංසා පදනම හා එක්ව මෙම දැවැන්ත සමාජ මෙහෙවර සංවිධානය කර තිබුණි.නියෝජ්‍ය ඇමැති සරත් කුමාර ගුණරත්න මහතා උත්සව සභාව අමතමින් මෙසේ පැවසීය.පාර්ලිමේන්තුවේ මුළු ලංකාවේම ධීවර ජනතාව වෙනුවෙන්ම මම පෙනී සිටිනවා. ධීවර ඇමැතිතුමා සමඟ එක්ව විශාල වැඩ කොටසක් කරගෙන යනවා. තීරිබදු රහිතව ධීවර යාත්‍රා හා එන්ජින් ගෙනවිත් ධීවර ජනතාවට ඉදිරියේ දී ලබාදීමේ වැඩපිළිවෙළක් ධීවර අමාත්‍යාංශයෙන් ක්‍රියාවට නඟනවා.අරවා නැහැ. මේවා නැහැ කියමින් උද්ඝෝෂණ කිරීමට සූදානම් වෙන්න එපා. අවුරුදු තිහක් තිස්සේ තිබූ යුද්ධය නිමා කරලා ජනතාවට ජනාධිපතිතුමා ලබාදුන් නිදහස නිසා අද අපට සැකෙන් බියෙන් තොරව ජීවත්වීමට හැකියාව ලැබී තිබෙනවා.බස්නාහිර පළාත් ඇමැති නිමල් ලංසා මහතා:– ධීවර ජනතාව වෙනුවෙන් තෙප්පන් ඔරු ලබාදීමේ වැඩපිළිවෙළක් මීට පෙර ක්‍රියාත්මක කළා. අද සිදුකරන්නේ එයට වඩා ඉදිරියට ගිය වැඩපිළිවෙළක්. ධීවර යාත්‍රා හා එන්ජින් 700ක් ලබා දීමේ වැඩසටහනක්. ලක්ෂ 500ක් මේ සඳහා වැය වෙනවා.අද මෙම යාත්‍රා දෙන්නේ සහනාධාර ක්‍රමයක් මත බැංකු ණයක් සමඟයි. නියමිත වාරික මුදල් නිසියාකාරව බැංකුවට ගෙවන්න. ඔබ කෙරෙහි බැංකුව තබා ඇති විශ්වාසය තහවුරු කර ගතහොත් ඔබට බැංකුවේ හොඳ ගනුදෙනු කරුවෙක් වීමට පුළුවන්.කුඩා බෝට්ටු 1900ක් බෙදාදීමේ වැඩපිළිවෙළක් ඉදිරියේ දී ක්‍රියාවට නඟනවා. අපේ ඇතැම් ධීවරයෝ ඉන්ධන සහනාධාර කාඩ්පත විකුණනවා. එහෙම කරන්න එපා. අම්මා තාත්තා දෙන්නම එකතුවෙලා පවුලේ දියුණුවට අවශ්‍ය වැඩපිළිවෙළක් යොදන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=r1306133</link>
    <topic>උපාධිධාරීන් 82කටස්ථිර පත්වීම්</topic>
    <author>ඡායාරූපය - මල්වාන සමූහ - මහානාම විතානගේ</author>
    <content>දොම්පේ ප්‍රාදේශීය ලේකම් කොට්ඨාසයේ විවිධ රාජ්‍ය ආයතන සඳහා මහින්ද චින්තන ඉදිරිදැක්ම වැඩසටහන යටතේ බඳවා ගත් උපාධිධාරීන් 82 දෙනකුට ස්ථිර පත්වීම් ලිපි ප්‍රදානය කිරීම පසුගියදා දොම්පේ ප්‍රාදේශීය ලේකම් කාර්යාලයේ ශ්‍රවණාගාරයේදී සිදු කෙරිණි.එහිදී දොම්පේ ශ්‍රීලනි පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතා විසින් එම උපාධිධාරීන්ට එම පත්විම් ලිපි ප්‍රදානය කළ අයුරු මෙහි දැක්වෙයි. පළාත් සභා මන්ත්‍රී රවි විජේසේකර මහතා ද මෙහි සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=r1306134</link>
    <topic>රන්පොකුණුගම නිවාස සංකීර්ණයමදුරු ආකරයක්</topic>
    <author>අත්තනගල්ල විශේෂ ජයවීර සුගතපාල</author>
    <content>රන්පොකුණුගම නිවාස සංකිර්ණයේ කසළ බැහැරකරලීම දෛනික පදනමක් යටතේ විධිමත්ව සිදු නොවීම නිසා මදුරු ගහණය විශාල වශයෙන් ව්‍යප්තවීමේ අවදානමක් ඇතැයි නිවැසියෝ පවසති.බී කලාපයේ කැලැවෙන් වැසී ඇති වීශාල කානුවක වතුර පල්වෙමින් දුඟද වාහනය වෙමින් තිබෙනු දක්නට ඇත.එයද මදුරු කීටයන්ට තෝතැන්නක් වී ඇතැයි ද මේ දිනවල පවතින අධික වර්ෂාවත් සමඟ මෙම නිවාස සංකීර්ණයේ සෞඛ්‍ය ගැටලු වඩාත් උග්‍ර වී ඇතැයි ද අත්තනගල්ල ප්‍රාදේශීය සභා මන්ත්‍රි අමරලංකා තෙන්නකොන් මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=r1306135</link>
    <topic>බුලත්සිංහල ගව ඝාතනයට එරෙහිවමහා සංඝ පෙරමුණ නැගී සිටිති</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>බුලත්සිංහල ප්‍රාදේශීය සභා බල ප්‍රදේශයේ ගව මස් අලෙවිය සඳහා දිනකට ගවයින් 05ක් ඝාතනය සිදුවන බැවින් එය නතර කිරීම සඳහා ගව ඝාතනය කිරීමට අවසර නොදෙන ලෙස බුලත්සිංහල මහා සංඝ පෙරමුණ බුලත්සිංහල ප්‍රාදේශීය සභා සභාපතිවරයාගෙන් ඉල්ලා සිටිති.ප්‍රදේශයේ ගව මස් වෙළඳාම සඳහා ගවයින් ඝාතනය කිරීම හා මස් වෙළඳාම සම්පූර්ණයෙන්ම නතර කරන ලෙස ඉල්ලමින් බුලත්සිංහල මහා සංඝ පෙරමුණ සහ සිංහල, බෞද්ධ, හින්දු, මුස්ලිම්, බැතිමතුන් විශාල පිරිසක් පසුගියදා සාමකාමී පා ගමනක නිරත වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=r1306136</link>
    <topic>මතට ලොල් වී ගෙවල් බිඳිනහොරා බඩුත් එක්ක කොටු</topic>
    <author>හල්තොට සමූහ - විනීතා මානෙල් ගමගේ</author>
    <content>මත් කුඩුවලට තදින් ඇබ්බැහිවී ඇති පුද්ගලයෙක් මොරගහහේන හා පිළියන්දල පොලිස් බල ප්‍රදේශ දෙකට අයත් නිවාස දෙකක් විහාරස්ථානයක් හා පාසලක් බිඳ සොරාගත් ලක්‍ෂ 2ක් පමණ වටිනා භාණ්ඩ තොගයක් සොයාගත් බව මොරගහහේන පොලිසිය පවසයි.ගෙවල් බිඳීමට යොදා ගත් ඉස්කුරුප්පු නියනද අතැතිව ගෝනපොළ සුසානභූමිය අසල සැකකටයුතු අන්දමට හැසිරුණු මේ පුද්ගලයා අත්අඩංගුවට ගෙන කරන ලද ප්‍රශ්න කිරීමේදී ඔහු විසින් සොරාගෙන විකුණා තිබූ මේ භාණ්ඩ සොයා ගත් බව පොලිසිය පවසයි.ගෑස් ලිප් දෙකක්, ගෑස් සිලින්ඩරයක්, ඝණ්ටාරයක්, පිත්තල පහන් දෙකක්, විදුලි උපකරණ, ප්ලාස්ටික් පුටු ඇතුළු විවිධ උපකරණ මේ භාණ්ඩ අතර තිබී ඇති බවත්, මේවා පිළියන්දල, කටුබැද්ද, ගෝනපොළ ආදි ප්‍රදේශවල විවිධ පුද්ගලයන්ට සුළු මුදලකට විකුණා මත් කුඩුවලට වියදම් කර ඇති බවත් අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=r1306137</link>
    <topic>ලක්ෂ්මන් පතිරණ පදනමේ සහ කළුතර ප්‍රාදේශීය සභාවේපොසොන් කලාපය නාගොඩ දී</topic>
    <author>නාගොඩ විශේෂ – එන්. විජේරත්න</author>
    <content>කළුතර ප්‍රාදේශීය සභාවේ සභාපති දේශකීර්ති ලක්ෂ්මන් විදාන පතිරණ මහතාගේ මූලිකත්වයෙන් යුත් ලක්ෂ්මන් පතිරණ පදනම සහ කළුතර ප්‍රාදේශීය සභාව එක්ව සංවිධාන කරන පොසොන් කලාපය නාගොඩ වෙනිවැල්කැටිය ප්‍රදේශය කේන්ද්‍ර කර ගනිමින් ජුනි 23, 24 සහ 25 යන තෙදින තුළ උත්කර්ශවත් අයුරින් පැවැත්වේ.කටුකුරුන්ද හංදියේ සිට එස්. ටී. එෆ්. මාර්ගය හරහා වෙනිවැල්කැටිය දක්වා කිලෝමීටර් හයක් පුරා මෙම පොසොන් කලාපය ක්‍රියාත්මක වේ. තොරණ තුනක් මෙන්ම පාසල් සහ විවෘත පහන් කූඩු තරගය, පාසල් සහ විවෘත භක්ති ගීත තරගය, මෙම දින තුන පුරාම බොදුබැතිය දනවන චිත්‍රපටි දර්ශන, සරල ගීත ඇතුළත් සංගීතමය වැඩසටහන් ද මෙම පොසොන් කලාපයේ දී ඉදිරිපත් කෙරේ.එමෙන්ම පහන් කූඩු තරගය සහ භක්ති ගීත තරගය සඳහා මුදල් ත්‍යාග ද පිරිනැමෙනු ඇත. මේ සඳහා වන අයදුම් පත් කළුතර ප්‍රාදේශීය සභාවෙන් ලබා ගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=r1306138</link>
    <topic>පරිභෝජනයට නුසුදුසුපරිප්පු විකුණා දඩකයි</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>පරිභෝජනයට නුසුදුසු පරිප්පු ළඟ තබාගත් කෑගල්ල නගරයේ ආපනශාලා හිමියකුට කෑගල්ල මහේස්ත්‍රාත්වරයා විසින් රුපියල් 7500ක දඩයක් නියම කෙළේය.කෑගල්ල නගර සභාවේ මහජන සෞඛ්‍ය පරීක්‍ෂක එච්. එම්. පල්ලෙගම මහතා විසින් මේ ආපන ශාලා හිමිකරුව අල්ලා කෑගල්ල මහේස්ත්‍රාත් අධිකරණයේ නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=s1306137</link>
    <topic>නවසිලන්ත-ඔස්ට්‍රේලියා තරගයට වැස්ස හරස් වෙයි</topic>
    <author>වර්නන් ගු ණසේකර එංගලන්තය හා වේල්සයේ සිට</author>
    <content>බර්මිංහැම් නුවර එජ්බැස්ටන් ක්‍රීඩාංගණයේදී නවසිලන්තය හා ඔස්ට්‍රේලියාව අතර ඊයේ පැවැති චැම්පියන්ස් කුසලාන ක්‍රිකට් තරගය වර්ෂාව හේතුවෙන් අහෝසි කෙරිණි. දෙපිලටම ලකුණක් බැගින් ලැබුනු අතර මේ අනුව නවසිලන්තය දැන් ලකුණු 3ක් හිමිකර ගෙන සිටී. ඔස්ට්‍රේලියාව එක් ලකුණකි.ලකුණු 244ක ජයග්‍රාහී ඉලක්කය හඹා ගිය නවසිලන්තය ඕවර 15කදී කඩුලු 2කට ලකුණු 51ක් රැස්කර ගෙන සිටියදී මහ වැසි ඇද හැලිනි.ලූක් රොන්චි පළමු පන්දුවටම එල්ල කළ හතරේ පහරක් මගින් නවසිලන්තය ඔවුන්ගේ පිළිතුරු ඉනිම ආරම්භ කළේය. නවසිලන්ත ඉනිමේ මුළු ලකුණු 18දී පළමු කඩුල්ල බිඳ වැටිණි. මාටින් ගප්ටිල් ලකුණු 8ක් ලබා ගෙන සිටියදී සිවුවැනි ඕවරයේ ක්ලින්ට් මැකේ ගේ පන්දුවට ‘බැක්වර්ඩ් පොයින්ට්’ ස්ථානයේ පන්දු රකිමින් සිටි ග්ලෙන් මැක්ස්වල් අතට උඩ පන්දුවක් ලබා දුන්නේය.වැසි පතිත වීම හේතුවෙන් ඕවර 15ක් අවසානයේ තරගය නතර කෙරිණි. ඒ වන විට නවසිලන්තය කඩුලු 2කට ලකුණු 51ක් ලබා ගෙන සිටියේය. කේන් විලියම්සන් හා රොස් ටේලර් පිළිවෙලින් ලකුණු 18ක් හා 9ක් ලබා ගෙන නොදැවී ක්‍රීඩා කරමින් සිටියහ.නවසිලන්තය, කාඩිෆ්හිදී ශ්‍රී ලංකාව පැරදවූ කණ්ඩායම ම මේ තරගය සඳහා යොදවා තිබිණි. ඔස්ට්‍රේලියාව ඔවුන්ගේ කණ්ඩායමේ වෙනස්කම් දෙකක් සිදු කරමින් මිචල් ස්ටාක් වෙනුවට සේවියර් ඩොහර්ටි ද, ඩේවිඩ් වෝනර් වෙනුවට ග්ලෙන් මැක්ස්වල් ද කැඳවා තිබිණි.කාසියේ වාසිය දිනා ගෙන පළමුව පන්දුවට පහර දුන් ඔස්ට්‍රේලියාව කඩුලු 8කට ලකුණු 243ක් රැස් කළේය. මිචල් මැක්ලෙනගන් ඊයේ ඔහුගේ තෙවැනි පන්දුවෙන්ම කඩුල්ලක් ලබා ගැනීමට සමත් විය. ඒ, ආක්‍රමණශීලී පිතිකරු ෂේන් වොට්සන්ගේ වටිනා කඩුල්ලයි. කඩුලු රකින ලූක් රොන්චි වෙත උඩ පන්දුවක් දෙමින් තරගයේ දෙවැනි ඕවරයේ වොට්සන් දැවී යන විට ලබා ගෙන සිටියේ ලකුණු 5ක් පමණි.සිවුවැනි ඕවරය ආරම්භයේදීම පිල් හියුස් (0) දුවද්දී දැවී ගිය අතර ඒ අනුව ඔස්ට්‍රේලියා දෙවැනි මුළු ලකුණු 10දී බිඳ වැටිනි.අනතුරුව පිටියේ එක්වූ මැතිව් වේඩ් හා නායක ජෝජ් බේලි තෙවැනි කඩුල්ල වෙනුවෙන් ඕවර 15යි පන්දු 5කදී ලකුණු 64ක් එක් කරමින් සිටියදී වේඩ්, නේදන් මැකලම්ගේ පන්දුවට කඩුල්ල මුවා කිරීමේ වරදට හසුව දැවී ගියේය. එම තීරණයට වේඩ් අභියෝග කළද තෙවැනි විනිසුරුගේ තීරණයද දැවී යාම ම විය. පන්දු 57කට මුහුණ දුන් වේඩ් හතරේ පහර 3ක් සමග ලකුණු 29ක් රැස් කළේය.වේඩ්ගේ දැවී යාමෙන් පසුව සිවුවැනි කඩුල්ල වෙනුවෙන් ලකුණු 77ක සබඳතාවක් ගොඩනැගිනි. බේලි හා ඇඩම් වෝග්ස් මේ සබඳතාව පිහිටුවූයේ ඕවර 16කිනි. නේදන් මැකලම් විසින් ඔස්ට්‍රේලියානු ‘බැටිං පවර් ප්ලේ’ ක්‍රීඩාවට පෙර අවසන් පන්දුවෙන් බේලිගේ කඩුලු බිඳ දමමින් එම සබඳතාවට තිත තබනු ලැබිණි.හතරේ පහර 5ක් එල්ල කළ බේලි පන්දු 91කින් ලකුණු 55ක් රැස් කළේය. මිචල් මාෂ් 5 වැනි කඩුල්ල ලෙසින් මුළු ලකුණු 193දී දැවී ගියේ ඇඩම් වෝග්ස් සමග ලකුණු 42ක් (ඕවර 7කදී) පස්වැනි කඩුල්ලට එක් කිරීමෙන් පසුවය. මැක්ලෙනගන්ගේ පන්දුවට කඩුලු රකින රොන්චි වෙත උඩ පන්දුවක් දෙමින් මාෂ් දැවී යන විට ඔහු හතරේ පහර 3ක් සමග පන්දු 24කින් ලකුණු 22ක් රැස්කර ගෙන සිටියේය.ඔස්ට්‍රේලියාව වෙනුවෙන් වැඩිම ලබා ගත් පිතිකරු ඇඩම් වෝග්ස් ඊළඟට දැවී ගියේය. 44 වැනි ඕවරයේ මුළු ලකුණු සංඛ්‍යාව 196ක්ව තිබියදී ඔහු දැවී ගියේ මැක්ලෙනගන්ගේ පන්දුවට ‘ෂෝට් කවර්’හි පන්දු රකිමින් සිටි බ්‍රෙන්ඩන් මැකලම් ට උඩ පන්දුවක් ලබා දෙමිණි. පන්දු 76කින් වෝග්ස් ලබා ගත් ලකුණු 71 ට හතරේ පහර 7ක් ඇතුළත්ව තිබිණි. ජේම්ස් ෆෝල්ක්නර් ලකුණු 6කට දැවී ගිය අතර ඉන්පසුව පිටියට පිවිසි මිචල් ජොන්සන් හතරේ පහර දෙකක් එල්ල කර ආපසු ක්‍රීඩාගාරයට ගියේය.9 වැනි කඩුල්ල වෙනුවෙන් එක්වූ ග්ලෙන් මැක්ස්වල් හා ක්ලින්ට් මැකේ (නොදැවී 2) ඔස්ට්‍රේලියානු ලකුණු පුවරුව 219 සිට 243 දක්වා ඉහළ නැංවූහ. මැක්ස්වල් හතරේ පහරක් හා හයේ පහර 2ක් එල්ල කරමින් පන්දු 22කින් නොදැවී ලකුණුු 29ක් රැස් කළේය.නවසිලන්තය වෙනුවෙන් වඩාත්ම සාර්ථක පන්දු යවන්නා වෙමින් වේග පන්දු යවන මිචල් මැක්ලෙනගන් ලකුණු 65කට කඩුලු 4ක් ලබා ගත්තේය.ඔස්ට්‍රේලියාව-243/8යි. (ඕවර 50) ඇඩම් වෝග්ස් 71, ජෝර්ජ් බේලි 55, මැතිව් වෙඩ් 29, ග්ලෙන් මැක්ස්වෙල් නොදැවී 29 (මිචල් මැක්ලෙනගන් 65/4, නේදන් මැකලම් 46/2)නවසිලන්තය-51/2 (ඕවර 15) කේන් විලියම්සන් නොදැවී 18, රොස් ටේලර් නොදැවී 9 (මැකේ 10/2).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=s1306131</link>
    <topic>ලෝක පාපන්දු නියෝජිතයන්ගේ වාර්තාව දින 14කින්</topic>
    <author>ප්‍රින්ස් ගුණසේකර</author>
    <content>සුනාමි ආධාර කෝටි 50කින් ශ්‍රී ලංකාවේ ඉදිකළ පාපන්දු ක්‍රීඩාංගණ නිරික්ෂණය කළ ජගත් පාපන්දු සම්මේලන‍යේ ඉහළ පෙළේ නිලධාරීන්ගේ වාර්තාව සති දෙකකදී එළි දක්වන බව පවසයි. සූරිච් හී සිට පැමිණි මේ නිරික්ෂණ කණ්ඩායම ඊයේ සිටි ලීග්, සී.ආර් හා බැද්දගාන ක්‍රීඩාංගණවල ඉදිකිරීම් පරික්ෂා කළහ.දින 5ක කාලයක දී සුනාමි ආධාරවලින් ඉදිවූ පාපන්දු මධ්‍යස්ථාන හා ක්‍රීඩාංගණ 13ක් මේ පිරිසගේ නිරික්ෂණයට ලක්විය. සුනාමි ආධාර මුදලින් ඉදිකළ පාපන්දු මධ්‍යස්ථාන හා ක්‍රීඩාංගණ නිසි ප්‍රමිතියෙන් තොර බවත්, මුදල් නාස්තිකාර ලෙස වියදම් කොට ඇති බවටත් විවිධ ‍‍චෝදනා එල්ලව තිබෙන අවස්ථාවක ලෝක පාපන්දු නියෝජිත පිරිස ඒවා නිරික්ෂණය කිරීම කාගේත් දැඩි අවධානයට හේතුවී තිබේ.මේ විදෙස් නියෝජිතයන් සමග ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගෝ, නියෝජ්‍ය ප්‍රධාන විධායක අනුර ද සිල්වා ඇතුලු පිරිසක් එක්ව සිටියහ. ජගත් පාපන්දු සම්මේලනය වසර 2004 න් පසුව සුනාමි ආධාර මුදල් ශ්‍රී ලංකාවේ පිහිටි ගෝල් ව්‍යාපෘති කාර්යාලයේ සම්බන්ධිකරණයෙන් වරින් වර ලබා දී තිබුණි.ලෝක පාපන්දු නියෝජිත පිරිස ශ්‍රී ලංකාවෙන් හෙට ස්විට්සර්ලන්තය බලා පිටත්ව යති. ආසියානු කළාපයේ ජ්‍යෙෂ්ඨ පාපන්දු සංවර්ධන කළමනාකරු ඩේවිඩ් බෝජා , දකුණු හා මධ්‍යම කළාපීය පාපන්දු සංවර්ධන නිලධාරී ෂේලි ප්‍රභාකරන්, ලෝක පාපන්දු සංවර්ධන ප්‍රධානී සිරිල් ලෝසෙල් හා ලෝක පාපන්දු සම්මේලනයේ පහසුකම් හා යටිතල පහසුකම් පිළිබඳ කළමනාකරු ස්ටුවට් ලාමන් යන මහත්වරු මේ පිරිස අතර වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=s1306132</link>
    <topic>ශ්‍රී ලංකා-එංගලන්ත තීරණාත්මක තරගය අදයි</topic>
    <author/>
    <content>චැම්පියන්ස් කුසලාන ක්‍රිකට් තරගාවලියේ ශ්‍රී ලංකා කණ්ඩායමේ ඉරණම තීරණය කෙරෙන තරගය සත්කාරක එංගලන්තය සමග අද දිවා රාත්‍රියේ ලන්ඩනයේ ඕවල් ක්‍රීඩාංගණයේදී පැවැත්වේ.තරගාවලියේ තව දුරටත් රැඳී සිටීමට නම් ශ්‍රී ලංකාව අද තරගය ජය ගත යුතුම වෙයි. ඒ, ඔවුන් මූලික වටයේ පළමු තරගයෙන් නවසිලන්තයට පරාජය වූ බැවිණි. එංගලන්තය ඔවුන්ගේ පළමු තරගයේදී ඔස්ට්‍රේලියාව ලකුණු 48කින් පරාජය කළේය.වේල්සයේ කාඩිෆ් නුවර පැවැති තරගයේදී ලත් එක් කඩුල්ලක පරාජය ශ්‍රී ලංකාව සහමුලින්ම අමතක කර අද තරගයට මුහුණ දිය යුතු වෙයි. ශ්‍රී ලංකාව එම තරගයෙන් පරාජය වූවද ඔවුනට ඔවුන්ගේ පන්දු ප්‍රහාරය ගැන සතුටු විය හැකිය. ලසිත් මාලිංග ඔහුගේ උපරිම දක්ෂතාවයේ සිටීම ශ්‍රී ලංකා කඳවුරට මහත් ශක්තියකි.නවසිලන්ත තරගයේදී දෙපිලේම පිතිකරුවන් අසාර්ථක වූහ. ශ්‍රී ලංකාව අද තරගය ජය ගැනීමට නම් කුසල් ජනිත් පෙරේරා හා තිලකරත්න ඩිල්ෂාන් සෑහෙන වේලාවක් කඩුල්ලේ රැඳී සිටිමින් කණ්ඩායමේ ඉනිමට සවිමත් අත්තිවාරමක් දැමිය යුතු ම වෙයි.ශ්‍රී ලංකා කණ්ඩායමේ කළමනාකරු මයිකල් ද සොයිසා මහතාට අනුව කාඩිෆ් පරාජයෙන් ශ්‍රී ලංකා ක්‍රීඩකයන් කලකිරීමට පත්ව නැත. එම පරාජය නිසා ඉදිරි තරගවලදී ඉතාමත් සටන්කාමී තරගයක නියැලීමට ඔවුනට ධෛර්යය ලැබී තිබෙන සැටියකි.“සෑම ක්‍රීඩකයෙක්ම හොඳ ශරීර සෙෘඛ්‍යයෙන් ඉන්නවා. ඔවුන් සියළු දෙනාම තේරීම්වලට ඉදිරිපත් විය හැකි තත්ත්වයේ සිටිනවා. නමුත් අවසන් ක්‍රීඩකයන් එකොළොස් දෙනා නම් කරන්නේ තණතීරුව හා ඕවල් පිටියේ දවසේ දේශගුණික තත්ත්වයන් නිරීක්ෂණය කිරීමෙන් පසුවයි” ශ්‍රී ලංකා කළමනාකරු පැවසීය.කාඩිෆ් තරගයේ ශ්‍රී ලංකා පරාජයට මූලික වශයෙන් හේතුවූයේ ඔවුන්ගේ පිතිකරණයේ දුර්වලතාවයයි. සාර්ථක ඉනිමක් ක්‍රීඩා කළේ කුමාර් සංගක්කාර පමණි. ඔහුට එසේ ක්‍රීඩා කිරීමට හැකියාවක් ඇත්නම් කණ්ඩායමේ අනෙකුත් ජ්‍යෙෂ්ඨ ක්‍රීඩකයන්ට එසේ ක්‍රීඩා කිරීමේ නොහැකියාවක් තිබෙන්නට නුපුළුවන.එම තරගයේදී ශ්‍රී ලංකාවට ලබා ගත නොහැකි ජයග්‍රහණයක් උදෙසා ලසිත් මාලිංග හා ශමින්ද එරංග ප්‍රමුඛ ශ්‍රී ලංකා පන්දු බලඇණිය ඔවුන්ගේ හදවතින්ම ක්‍රීඩා කළහ. එහෙත් ඔවුනට පන්දු යැවීමට තරම් ප්‍රමාණවත් ලකුණු ප්‍රමාණයක් ලැබී තිබුනේ නැත. මේ පන්දු යවන්නන් දෙදෙනාගේ සහායට නුවන් කුලසේකර ද අද තරගය සඳහා යොදා ගන්නවාද යන්න පිළිබඳව තේරීම් නිළධාරීන්ගේ විශේෂ අවධානය යොමු වීමට බොහෝ දුරට ඉඩ තිබේ.අද තරගය පැවැත්වෙන ඕවල් තණතීරුව පිතිකරුවන්ටත් පන්දු යවන්නන්ටත් හිතකර එකක් වීමට ඉඩ තිබේ. පෙරේදා පැවැති ඉන්දියා – බටහිර ඉන්දීය කොදෙව් තරගයේදී එය මනාව ප්‍රදර්ශනය විය.නවසිලන්තය සමග තරගයේදී ආරම්භක පිතිකරු කුසල් ජනිත් පෙරේරා ආරම්භයේදීම අනපේක්ෂිත අයුරින් දැවී යාම ශ්‍රී ලංකාවට මහත් පාඩුවක් විය. අද තරගයේදී ඔහු මෙන්ම ඩිල්ෂාන්, මහේල, ඇන්ජලෝ මැතිව්ස් හා දිනේෂ් චන්දිමාල් වැන්නවුන්ද ලකුණු අතරට පිවිසියහොත් එංගලන්තය පැරදවීම ශ්‍රී ලංකාවට අසීරු කාරණයක් නොවනු ඇත.කෙසේ වෙතත් එංගලන්ත කණ්ඩායම ඔවුන්ගේ තණතීරුවේ හා ඔවුන්ගේ ආධාරකරුවන් ඉදිරියේ භයානක ප්‍රතිවාදීහු වෙති. ඔවුන් මේ දිනවල එක්දින ක්‍රිකට් ක්‍රීඩාවේ ඉතාමත් සාර්ථකව තරග වදිමින් සිටී. එංගලන්තය ඔවුන්ගේ පළමු චැම්පියන්ස් කුසලාන තරගයේදීම ඔස්ට්‍රේලියානුවන් පැරදවූ ආකාරය මීට හොඳම සාක්කිය වෙයි.නායක ඇලස්ටෙයාර් කුක්, ඔයින් මෝගන්, ඉයන් බෙල් හා ජොනතන් ට්‍රොට් වටා එංගලන්තයේ පිතිකරණ ශක්තිය ගොඩනැගී තිබේ. පන්දු ප්‍රහාරයේ ඉදිරියෙන්ම සිටින්නේ ජේම්ස් ඇන්ඩර්සන් ය. ඔහු ඔස්ට්‍රේලියාව සමග තරගයේදී ලකුණු 30කට කඩුලු 3ක් ලබා ගත්තේය.ඇන්ඩර්සන්ගේ සම්පූර්ණයෙන්ම නිවැරදි පන්දු යැවීම හා ඒ සමානම ප්‍රබල හා එදිරිවාදිකමින් යුක්ත ස්ටුවර්ට් බ්‍රෝඩ්ගේ එකතුව එංගලන්තයට මහත් ආශිර්වාදයක් වී තිබේ. දඟ පන්දු යවන ග්‍රෑම් ස්වෝන් ද උපරිමයෙන් ශිල්ප දක්වමින් සිටී.කෙසේ වෙතත් ශ්‍රී ලංකාව මීට පෙර මෙවැනි තරගාවලියන්හිදී මීට වඩා දරුණු ප්‍රතිවාදීන් මෙල්ල කර තිබේ. අද පැවැත්වෙන මේ තීරණාත්මක තරගයට ශ්‍රී ලංකා ක්‍රීඩකයන් තමන් ගැන උපරිම විශ්වාසයෙන් යුතුව පිවිසිය යුතු වෙයි. තමන්ගේ හදවතට දැනෙන සත්‍යයෙන් යුතුව ක්‍රීඩා කළහොත් ශ්‍රී ලංකාවට ජය නියත වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=s1306133</link>
    <topic>ශ්‍රී ලංකා මලල ක්‍රීඩා සංචිතය තේරීම</topic>
    <author/>
    <content>ඉන්දියාවේ පුනේ හි පැවැත්වෙන ආසියානු මලල ක්‍රීඩා ශූරතාවලියට සහභාගීවන ලංකා කණ්ඩායම තෝරා ගැනීම මේ 15වැනිදා පෙරවරු 9.00ට සුගතදාස ක්‍රීඩාංගණයේදී සිදු කෙරේ. දැනට ශ්‍රී ලංකාවේ ඉදිරියෙන් සිටින ක්‍රීඩක ක්‍රීඩිකාවන් අතරින් මේ කණ්ඩායම තෝරා ගැනීමට ශ්‍රී ලංකා මලල ක්‍රීඩා සංගමය කටයුතු කරන අතර මතු දැක්වෙන ක්‍රීඩක ක්‍රීඩිකාවන් එම තේරීමේ තරගයට සහභාගී කෙරේ.කාන්තාමීටර් 100-ජානි චතුරංගනී ද සිල්වා, සුජානි බුද්ධිකා, ඩබ්.එන්.නදීෂානි වරාගොඩ, එච්.ඩී.එල්.ප්‍රනාන්දු,පී.පී.බී.පද්මාංජලී, කේ.ජී.ඒ.එස්.ඩයස්, පී.ඩී.වයි.එන්.අබේවික්‍රම, එච්.ජී.ආර්.එම්.තිලකසිරි, එස්.එච්.එස්.වී.වික්‍රමරත්න, පී.ඒ.අයි.මධුෂානි, එස්.එල්.විදානගුරුගේ, අයි.ජී.ඉන්දිකා සිරිමලී, ජී.ඒ.අයි.එස්.දයානන්ද, ඩී.ඩී.පී.ප්‍රියදර්ශනී, එම්.ජී.ඊ.එස්.ගුණතිලක.මීටර් 200-එච්.පී.එස්.බුද්ධිකා, එන්.එච්.හන්ඩර්සන්, එච්.ඩී.එල්.ප්‍රනාන්දු, ආර්.එම්.ආර්.කේ.රත්නායක, යූ.ජී.ඩී.සඳමාලි, පී.ජී.මධුෂිකා, ඩබ්.පී.එම්.කේ.ඊ.ආර්.වික්‍රමසුරිය, පී.ඩී.වයි.එන්.අබේවික්‍රම, පී.ඒ.අයි.මධුෂානි, පී.කේ.සී.ඩී.පල්ලේවත්ත.මීටර් 400-සී.සුභාෂිණි රාජනායක, ඩබ්.කේ.එල්.ඒ.නිමාලි, බී.ඩී.ජී.පද්මකුමාරි, යූ.ජී.ඩි.සඳමාලි, කේ.ඒ.ඩී.සඳකාන්ති, පී.ජී.මධුෂිකා, ඊ.ඩබ්.යු.රත්නකුමාරි, එන්.‍එච්.හන්ඩර්සන්, කේ.එච්.ඒ.ඩී.කේ.එන්.කුලරත්න, යු.ඩී‍.රණසිංහ, ආර්.එම්.එන්.එම්.පෙරේරා, ඒ.ඒ.එන්.සංජීවනී, එන්.ජී.ඩී.එන්.ලක්මාලි, සොනිලි එල් ගමගේ, ජේ.ඒ.ආර්.ඒ.රණසිංහ, බී.එම්.එස්.කේ.කුමාරි.මීටර් 800-ඩබ්.කේ.එල්.ඒ.නිමාලි, ශානිකා සමන්මලී, කේ.ඒ.ඩී.සඳකාන්ති, වයි.එම්.අයි.සිල්වා, එම්.එම්.පී.ජි.එස්.කේ.සමරවීර, ආර්.නදීෂා, බි.එම්.එස්.කුමාරි, පී.කේ.පී.කුමාරි.මීටර් 1500-ඩී.ඒ.එස්.සමන්මලී, ජී.ටී.ඒ.අබේරත්න, ‍ඩබ්.පී.ඊ.ආර්.දුලක්ෂි, යූ.කේ.ඒ.රත්නායක, කේ.ඩී.පී.කුමාරසිංහ, එච්.එම්.එම්.කේ.සෙනවිරත්න, ජේ.එම්.එන්.යූ.කේ.ජයසුන්දර, ආර්.ඒ.සී.ජයමිනී, එන්.එම්.සී.දිල්රුක්ෂි.මීටර් 3000-ඩබ්.පී.ඊ.ආර්.දුලක්ෂි, එච්.ඩබ්.එන්.කුමාරි, යු.කේ.ඒ.රත්නායක, කේ.ඩි.පී.කුමාරගේ, කේ.එම්.එස්.එම්.වික්‍රමසූරිය, ඒ.ජේ.ආර්.ඒ.පෙරේරා, ජේ.එම්.එන්.යු.කේ.ජයසුන්දර, ඒ.එස්.එන්.බණ්ඩාර, ඒ.එන්.එන්.ජයරත්න, බී.ජී.ඩි.එල්.ආරියසිංහ.දුර පැනීම-එල්.ඩි‍.ඩි.ඊ.රත්නසිරි, ඩබ්.එම්.කේ.සී.විජේසිරිවර්ධන, එන්.සී.ඩි.ප්‍රියදර්ශනී, එස්.ලක්ෂිකා සාරංගි සිල්වා, ඩබ්.එච්.ටි‍.කුමාරි, කේ.ඒ.එස්.දුලාංජනී, ආර්.ඒ.එච්.ඩි.පෙරේරා, ආර්.ජී.වි.කේ.හෂානි, කේ.ඒ.ටි.ලක්ෂානී, කේ.එන්.චතුරි ධර්මසේන, ආර්.ඒ.එස්.ඒ.ධනුෂ්කි.උස පැනීම-ආර්.ඒ.ප්‍රියංගිකා මධුමන්ති, එල්.ජී.පී.තරංගා විනෝදනී, එස්.බි.ඩබ්.එස්.එස්.ඒ.ඩබ්.එම්.එස්.එම්.සූරියම්පොල, එච්.එම්.නිමේෂා මධුෂානි, පී.ආර්.ජී.ඩබ්.පී.හරිස්චන්ද්‍ර, එම්.කේ.පි.ජයමාලි ගුණරත්න, වී.ආර්.හිමාෂා කුරේ, ඩබ්.ඩි.තරංගා හංසනී, ඩි.කේ.රණසිංහ.හෙල්ල විසිකිරීම-බි.එල්.නදීකා ලක්මාලී, එච්.එල්.එන්.දිල්හානි ලේකම්ගේ, ඒ.මහේෂානි සිල්වා, එච්.ඒ.ඒ.ලක්ෂිකා, එච්.පී.ඩි.එච්.මදුවන්ති, අයි.එම්.එච්.අනුපමා, ඩි.එම්.ඩි.ඒ.දිසානායක, එස්.චාමිකා ගුණරත්න, එම්.කේ.ඒ.එස්.දිල්හානි, ඩි.එම්.නයනා දීපානි.පිරිමිමීටර් 100-එම්.එස්.එම්.සෆ්රාන්, ශෙහාන් අඹේපිටිය, බී.ආර්.ඒ.හසරංග, ආර්.එම්.ජී‍.චාමර, පී.ඒ.සී.නදීෂාන්, ඒ.ඩී.එම් ද සිල්වා, එච්.එල්.සිල්වා, ඩී.ආර්.සී.සිල්වා, ඒ.එල්.එම්.අෂ්රෆ්, එල්.වී.කේ.ටී ද මෙල්, මලික් ප්‍රනාන්දු, ඩබ්.ජේ.ටී.අයි.ප්‍රනාන්දු, එන්.ඒ.ඒ.පුෂ්පකුමාර, එම්.එල්.ඒ.කුමාර, එම්.වී.සුරංජය ද සිල්වා, ජී.ඩී.ගජනායක, ඩබ්.එම්.ඒ.බණ්ඩාර, ආර්.ඩී.යු.සුරේන්ද්‍ර, අයි.එන්.ගලේආරච්චි, ඩී.කේ.එම්.නිසල් සචින්ත, ඩබ්.තිලිණ සම්පත්, ටී.එන්.කරුණාරත්න, දිනේෂ් කුමාර අප්පුහාමි, එස්.ඒ.කුරුප්පු ආරච්චි.මීටර් 200-ඒ.ආර්.එම්.රාජෙශ්ඛාන්, අසංක සම්පත් පතිරණ, පී.එස්.ඒ.සී.නදීෂාන්, ආර්.ජේ.එම්.කේ.ජි.සී.එම්.ජයසේකර, එම්.වී.සුරංජය ද සිල්වා, ජේ.ඒ.එස්.සුබෝධ ජයතිලක, රෝහිත පුෂ්පකුමාර, යු.ජී.වික්‍රමසිංහ, එල්.ආර්.බී.කේ.එස්.ප්‍රනාන්දු, එම්.එම්.සී.එස්.සදරුවන්.මීටර් 400-කසුන් සෙනවිරත්න, වයි.එම්.ඩබ්.ජී.ඒ.එම්.ගුණරත්න, ආර්.ජේ.එම්.කේ.ජී.සී.එම්.ජයසේකර, කාලිංග කුමාර, පී.එච්.ඩී.ප්‍රියශාන්ත, අයි.කේ.දිනේෂ් මධුෂාන්, එම්.ජී.ඩී.ඩී.එම්.සිල්වා, ආර්.ඒ.පී.මධුසංක රණසිංහ, එච්.ආර්.පී.ද සිල්වා, අයි.කේ.ඩී.මධුෂාන්, ටී‍.එස්.සී.සිරිවර්ධන, ආර්.එම්.යූ.ඩී.රාජපක්ෂ, ආර්.ඒ.දුලාජ් මධුසංක, ජී.එස්.එම්.අෂේන් කුමාර, ටී.සී.එස්.සිරිවර්ධන, ඉරොෂන් ප්‍රියමාල්, ඩබ්.එල්.සී ද සිල්වා, ආර්.ඩී.සී. නි‍රෝෂාන්, යු‍.ජී‍.වික්‍රමසිංහ, පී.ජී.ඒ.ආර්.ධර්මරත්න, අසංක සම්පත් පතිරණ, නලීන් කරුණාරත්න.මීටර් 800-එච්.කේ.තාරක ෆොන්සේකා, එච්.ඊ.එම්.ඉදුනිල් මධුෂාන් හේරත්, ඒ.ඒ.ඩබ්.අමරසිංහ, ඩී.එම්.ටී.එස්.කේ.කේ.දිසානායක, කේ.ජී.සී.ප්‍රියංක, ජී.එස්.රත්නකුමාර, එම්.එම්.කේ.කුෂාන්ත, ඩී.වී.එස්.ප්‍රසන්න, කේ.එච්.ඒ.ඩි.එස්.කුමාරසිංහ, එල්.එම්.සොයිසා.මීටර් 1500-පී.ච්.චමල්, එම්.ඩී.එම්.පී.සපරමාදු, නිශ්ශංක කුමාර, කේ.පී.රුවන් කුමාර, ඩබ්.එම්.සී.අයි.විජේකෝන්, ඩී.එම්.කේ.තිලකරත්න, පී.ඩබ්.ජී.සංජීව, ආර්.කේ.සී.එස්.සෝමවර්ධන, එච්.කේ.තාරක ෆොන්සේකා, ටී.යූ.අයි.දර්ශන ලංකා, ඩබ්.ඒ.ඩී.කුමාර, එන්.එම්.සී.සී.නවසිංහ.මීටර් 110 කඩුලු-කේ.ඩි.එස්.වි.රන්දෙනිය,ඩබ්.එම්.ඒ.අබේනායක, කේ.පී‍.එච්.නිර්මාල්, කේ.ඩබ්.එස්.රන්දීව්, ඒ.ඒ.එස්.එස්.අමරතුංග, ඩබ්.යු.කාමාර,කේ.වි.කේ.ඇන්තනි, එම්.ආර්.‍ඩබ්.ලහම්.මී‍ටර් 400 කඩුලු-කේ.එම්.එන්.ජේ.ගුණතිලක, එම්.එච්.සලීම්දීන්, එච්.එස්.පී.සිල්වා, එම්.ජී.සී.එච්.බණ්ඩාර, ෂොහාන් මදුසංක, ජේ.එල්.ප්‍රසන්ජිත්, එස්.එම්.අරවින්ද චතුරංග, එන්.එච්.ඊ.සී.ආර්.සෙනවිරත්න, කේ.පී.ජී.සී.නෙත් කුමාර, ඩබ්.ජී.අශේන් ඉන්දික.දුර පැනීම-ඩි.එම්.මිලන්ත දිසානායක, ඒ.ඩී‍‍.ඒ.ප්‍රනාන්දු, ඒ.ඩබ්.ආර්.සච්ත්, එච්.එල්.එල්.දිලංකර, වි.පී.ඒ.ජයසිරි, කේ.අනුජන්, ජී.කේ.ඩි.එස්.පියරත්න, ඩබ්.කේ.මලින් උදයකුමාර, එම්.ටි‍.ගයාන්, ආර්.ඒ.ඊ.සංජීව, කේ.ඒ.ඩි.ජේ.කොඩිකාර.උස පැනීම-මංජුල කුමාර විජේසේකර, ඩි.එම්.මිලාන් දිසානායක, ආර්.ර්.තිලිණ ඔෂද, බි.ආර්.අයි.යු.කුමාර, ඩබ්.ඩි.පී.විජේසිංහ, ඒ.එම්.එල්.යු.අතපත්තු, එස්.එල්.කාසිගේ, ඩබ්.ඒ.එස්.එස්.පෙරේරා, එම්.ක්‍රිෂ්නා, ඩි.ජී.එස්.ආර්.එච්.දිසානායක, එච්.එන්.එච්.හසිත දනුක. තුන්පිම්ම-ඩි.එම්.එරන්ද දිනේෂ් ප්‍රනාන්දු, අයි‍.පී.එස්.එස්.ජයසිංහ, ජී‍.සී‍.එන්.ගමගේ, ටි.ඒ.ඩි.එන්.තිලකරත්න, ටි.ඒ.දුලාන් නිරංජන, ජී.පි.සනත් උදයංග, යු.පී.ඒ.ඒ.කුමාරසිංහ, ටි.ජී‍.එස්.ප්‍රනාන්දු, සී.ඒ.එස්.රන්දික, ඒ.එස්.කේ.මධුසංක.හෙල්ල විසිකිරීම-සචිත් මධුරංග, වරුණ ලක්ෂාන් දයාරත්න, ආර්.එම්.එස්.ජේ.රණසිංහ, එල්.එච්.එම්.පී. ද සිල්වා, පී.ඒ.පී.ලක්මාල්, කේ.පී.කේ.රණතුංග, එච්.ආර්.ශාන්ත, ඩි.එම්.එල්.සී.දසනායක, කේ.ජී.යොගරාජ්, වයි.ඩි.රූපසිංහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=s1306134</link>
    <topic>ඉන්දියාව චැම්පියන්ස් කුසලාන අවසන් පූර්ව වටයට</topic>
    <author/>
    <content>ලන්ඩනයේ ඕවල් ක්‍රීඩාංගණයේදී ඉන්දියාව ශක්තිමත් කඩුලු සබඳතා දෙකක් මගින් බටහිර ඉන්දීය කොදෙව් පිල කඩුලු 8කින් පරදවමින් මෙවර චැම්පියන්ස් කුසලාන ක්‍රිකට් තරගාවලියේ අවසන් පූර්ව වටයට පිවිසි පළමු කණ්ඩායම බවට පෙරේදා පත්විය.ලකුණු 234ක ජයග්‍රාහී ඉලක්කයක් හඹා ගිය ඉන්දියානුවෝ කඩුලු 2ක් පමණක් දැවී ලකුණු 236ක් ලබා ගනිමින් ජය වාර්තා කළේ තරගයේ තවත් පන්දු 65ක් ඉතිරිව තිබියදීය.රෝහිත් ෂර්මා සහ ෂිකාර් ධවාන් ආරම්භක කඩුල්ල වෙනුවෙන් ලකුණු 101ක් එක් කිරීමෙන් පසුව ධවාන් හා දිනේෂ් කර්තික් තෙවැනි කඩුල්ල වෙනුවෙන් ලකුණු 109ක නොබිඳි සබඳතාවක් ගොඩනැගූහ.ධවාන් පෙරේදා ඔහුගේ දෙවැනි එක්දින ශතකය වාර්තා කරමින් පන්දු 107කින් ලකුණු 102ක් ලබා ගත් අතර හතරේ පහර 10ක් හා හයේ පහරක් ඊට ඇතුළත්ව තිබිණි. ඔහු ශතකය කරා පිවිසියේ හයේ පහරකිනි. කර්තික් හතරේ පහර 8ක් එල්ල කරමින් පන්දු 54කින් නොදැවී ලකුණු 51ක් රැස් කළේය.තම 100 වැනි ජාත්‍යන්තර එක්දින ක්‍රිකට් තරගය විරාට් කෝලි ට එතරම් සුභ එකක් නොවීය. ඔහු ට ලබා ගත හැකිවූයේ ලකුණු 22ක් පමණි.කොදෙව් ඉනිමේ දී විශිෂ්ට පිතිහරඹයක නිරතවූ ජොන්සන් චාල්ස් පන්දු 55කට මුහුණ දී හතරේ පහර 7ක් සහ හයේ පහර 2ක් එල්ල කරමින් ලකුණු 60ක් ලබා ගත්තේය.වමතින් දඟ පන්දු යවන රවින්ද්‍ර ජඩේජා ඔහුට සීමිත ඕවර දහයෙන් දෙකකට එකම ලකුණක් හෝ ලබා නොදුන් අතර ලකුණු 36කට කඩුලු 5ක් ලබා ගැනීමට සමත් විය. මෙය චැම්පියන්ස් කුසලාන තරගාවලියක ඉන්දියානු පන්දු යවන්නෙකුගෙන් වාර්තා වූ හොඳම පන්දු යැවීම විය.කොදෙව් හිටපු නායක ඩැරන් සැමී අති විශිෂ්ට පිතිහරඹ රංගනයක යෙදුනේය. පිටියේ සෑම දිසාවකටම හතරේ හා හයේ පහර එල්ල කළ ඔහුගේ සමහර හයේ පහරවලින් පන්දුව නතර වූයේ පිටියෙන් එපිටය.වේග පන්දු යවන ඉෂාන්ට් ෂර්මාගේ අවසන් ඕවරයේදී සැමී හතරේ පහර 2ක් හා හයේ පහර 2ක් සමග ලකුණු 21ක් ලබා ගත්තේය.කොදෙව් පිල ඔවුන්ගේ ඉනිමේ අවසන් ඕවර දෙකේදී ලකුණු 35ක් රැස් කර ගත් අතර මේ ලකුණු සියල්ලම ලබා ගත්තේ ඩැරන් සැමී ය.කොදෙව් ඉනිම අවසන් වන විට සැමී හතරේ පහර 5ක් හා හයේ පහර 4ක් සමග පන්දු 35කින් නොදැවී ලකුණු 56ක් රැස්කර ගෙන සිටියේය. ඕවර 50 අවසන් වන විට කොදෙව්වෝ කඩුලු 9කට ලකුණු 233ක් ලබා ගෙන සිටියහ.කොදෙව් පිල – 233/9 (ඕවර 50) ජොන්සන් චාල්ස් 60, ඩැරන් සැමී නොදැවී 56, ඩැරන් බ්‍රාවෝ 35 (රවීන්ද්‍ර ජ‍ඩේජා 36/5)ඉන්දියා පිල – 236/2 (ඕවර 39.1) ශිකර් ධවාන් නොදැවී 102, රෝහිත් ෂර්මා 52, දිනේෂ් කාර්තික් නොදැවී 51 (සුනිල් නරීන් 49/2).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=s1306135</link>
    <topic>ශ්‍රී ලංකා ක්‍රිකට් පිලට තේ මණ්ඩලයෙන් මිලියන 530ක අනුග්‍රහයක්</topic>
    <author>නිමල් රාජපක්ෂ</author>
    <content>ශ්‍රී ලංකා ක්‍රිකට් කණ්ඩායමට අනුග්‍රහය දැක්වීම සඳහා ශ්‍රී ලංකා තේ මණ්ඩලය රුපියල් මිලියන 530ක මුදලක් වෙන් කරයි.මේ පිළිබඳ ගිවිසුම් අස්සන් කිරීම ඊයේ තේ මණ්ඩලයේ දී සිදුකෙරිණි. මෙහි දී අදහස් දැක්වූ වැවිලි කර්මාන්ත ඇමැති මහින්ද සමරසිංහ මහතා පැවසුවේ අදාල මුදල් තේ අපනයන කරුවන් තේ කිලෝවකින් රුපියල් 3.50 බැගින් වූ මුදලක් වෙන් කිරීමෙන් සොයා ගැනීමට හැකිවී ඇති බවයි.ශ්‍රී ලංකා ක්‍රිකට් කණ්ඩායමට ශ්‍රී ලංකා තේ මණ්ඩලය අනුග්‍රහය දැක්වීමත් සමග සිලෝන් ටී නාමය ජාත්‍යන්තරයට හඳුන්වා දිය හැකියි.ක්‍රීඩකයන් සඳහා ලබා දෙන සිලෝන් ටී නාමය මුද්‍රිත ක්‍රීඩා ඇඳුම් කට්ටලය ජාත්‍යන්තර තරගවලදී භාවිතා කිරීමෙන් සිලෝන් ටී නාමය එසේ ජාත්‍යන්තරයට යන බව ඇමැතිවරයා කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=s1306136</link>
    <topic>එංගලන්ත පිතිකරුට වෝනර්ගෙන් ප්‍රහාරයක්</topic>
    <author/>
    <content>ඔස්ට්‍රේලියාවේ ප්‍රහාරාත්මක පිතිකරු ඩේවිඩ් වෝනර් පසුගියදා බර්මින්හැම් නුවර රාත්‍රී සමාජ ශාලාවක දී එංගලන්ත ක්‍රීඩකයකුට පහරදීමේ සිදුවීමක් මත තරග තහනමකට ලක්වී සිටියි. අයි.සී‍.සී‍.චැම්පියන් ලීග් තරගාවලියේ එංගලන්තය සමග පැවැති තරගයෙන් ඔස්ට්‍රේලියාව පරාජයට පත්වූ දින රාත්‍රීයේ මේ පහරදීම සිදුවී ති‍බේ.ඔහුගේ ප්‍රහාරයට ලක්වී ඇත්තේ එංගලන්ත පිලේ මැදපෙළ පිතිකරු ජෝ රූට්ය. අවිනීත හැසිරීම සම්බන්ධව ඔහුට විරුද්ධව පරික්ෂණයක් පවත්වන බව ඔස්ට්‍රේලියා ක්‍රිකට් ආයතනය පවසයි. පරික්ෂණ කටයුතු නිමාවනතුරු වෝනර්ට තරග තහනමක් පැනවීමට කටයුතු කළ බව ඔස්ට්‍රේලියා ක්‍රිකට් ආයතනයේ ප්‍රකාශකයකු කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=s1306138</link>
    <topic>පාසල් රගර් තරගාවලියට යළි එක්වුණේක්‍රීඩා ඇමැතිවරයාගේ උපදෙස් මතයි</topic>
    <author>ෆවුස් මොහොමඩ්</author>
    <content>ක්‍රීඩා ඇමැති මහින්දානන්ද අලුත්ගමගේ මහතා සමග ඇතිකරගත් එකඟතාව මත අන්තර් පාසල් අවුරුදු 20න් පහළ ලීග් රගර් තරග විනිශ්වයට යළි එක්වන බව රගර් තරග තීරකවරුන්ගේ සංගමයේ සභාපති ඕවිල් ප්‍රනාන්දු මහතා 'දිනමිණ'ට ප්‍රකාශ කළේය.ක්‍රීඩා අමාත්‍යංශයේ දී ඇමැතිවරයා සමග ඊයේ පැවැති විශේෂ සාකච්ඡාවකින් පසුව මේ තීරණයට එළැඹුණු බව ඒ මහතා කීවේය. මේ තරගාවලියේ ඉතිරි තරගවලදී ක්‍රීඩා ඇමැතිවරයාගේ උපදෙස් මත තරග තීරකවරුන්ට පූර්ණ ආරක්ෂාව ලැබෙනු ඇතැයි ද ප්‍රනාන්දු මහතා සඳහන් කළේය.සාන්ත ජෝශප් හා ධර්මරාජ විදුහල් අතර පසුගියදා සී.ආර්. පිටියේ පැවැති තරගයේ දී එහි තරග තීරකවරයා ලෙස කටයුතු කළ චරිත් කෝදාගොඩ මහතාට සහ ඔහුගේ සහායක ප්‍රදීප් ඉන්දික මහතාට එල්ලවූ ප්‍රහාරය සම්බන්ධව ධර්මරාජ විදුහල් කණ්ඩායමේ පුහුණුකරු රදික හෙට්ටිආරච්චි මහතාට එරෙහිව විනය පරික්ෂණයක් පැවැත්වීමට ක්‍රීඩා ඇමැතිවරයා එකඟතාව පළකළ බව ද ප්‍රනාන්දු මහතා පැවැසීය.'ඇමැතිතුමාගේ උපදෙස් මත පාසල් රගර් සංගමය හා ශ්‍රී ලංකා රගර් සංගමය එකාබද්ධව අන්තර් ජාතික රගර් සංගමයේ නීතිරීති අනුව ඒ විනය පරික්ෂණය ඉදිරියේදී පැවැත්වේවි.' ප්‍රනාන්දු මහතා කීවේය. අදාල සිදුවීම සම්බන්ධව මීට පෙර පාසල් රගර් සංගමය පැවැත්වූ පරික්ෂණයෙන් සෑහීමකට පත් නොවූ තරග තීරකවරුන්ගේ සංගමය එම තරගාවලිය වර්ජනය කිරීමට මීට පෙර පියවර‍ ගෙන තිබිණි.එමෙන්ම ඉදිරියේදී පැවැත්වෙන සියලු තරග දැඩි පොලිස් ආරක්ෂාව මැද මධ්‍යස්ථ ක්‍රීඩාංගණවල පැවැත්වීමට දෙපාර්ශවය එකඟවු බවද ඔහු කීවේය.ශ්‍රී ලංකා රගර් සංගමයේ සභාපති අසංග සෙනෙවිරත්න මහතා සහ රගර් තරග තීරකවරුන්ගේ සංගමයේ විධායක කමිටු නිලධාරීන් පිරිසක් ද මේ සාකච්ඡාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=f1306131</link>
    <topic>කාලයක් තිස්සේ තිබූ අවශ්‍යතාවක්</topic>
    <author>සාකච්ඡා කළේ චන්දන ජයවීර ඡායාරූපය රංජිත් අසංක</author>
    <content>කාලාන්තරයක් තිස්සේ පැන නැඟී තිබුණු අවශ්‍යතාව අනුව රජය ඉදිරියේදී විද්යුත් හා මුද්‍රිත මාධ්‍ය හා වෙබ් අඩවි ආවරණය වන පරිදි අාචාර ධර්ම පද්ධතියක් ගෙන ඒමට අදහස් කරයි. පොදු සම්මුතියක් අනුව ගෙන එන මෙම ආචාර ධර්ම පද්ධතිය ගැන ජනමාධ්‍ය අධීක්ෂණ මන්ත්‍රී මනූෂ නානායක්කාර මහතා දැක් වූ අදහස් මෙසේය .මාධ්‍ය නියාමනය කිරීමට පනතක් ගෙන ඒමට රජය අදහස් කළේ ඇයි?කාලයක් තිස්සේම මාධ්‍ය ආචාර ධර්ම පද්ධතියක අවශ්‍යතාවක් තිබුණා. හැම මාධ්‍ය ආයතනයක්ම තමන්ට ස්වයං වාරණයක් පනවාගෙන හරි දේ පමණක් කරනවා නම් ආචාර ධර්ම පද්ධතියක් ගැන කතා කරන්න වුවමනාවක් නැහැ.මාධ්‍ය ආයතන අයිතිකරුවන්ගේ දේශපාලන වුවමනාවන් අනුව එහෙම නැත්නම් පුද්ගලික අවශ්‍යතා අනුව මාධ්‍ය යොදා ගැනීම් සිදු වෙනවා. එයින් තවත් කෙනෙකුගේ දේශපාලන හෝ පුද්ගලික ජීවිතයට බරපතළ විදිහට හානියක් වෙනවා. මේ වගේ වැරැදිවලින් හානියට පත්වෙන පාර්ශ්වයට සාධාරණයක් ඉටු කර ගන්න පවතින ව්‍යුහය ඇතුළේ තැනක් නැහැ.පුවත්පත් මණ්ඩලයට හෝ පුවත්පත් පැමිණිලි කොමිසමට එවැනි අවස්ථාවකදී මැදිහත් විය හැකියි නේද?නැහැ. මේ ආයතන දෙකින් එකකටවත් නෛතික බලයක් නැහැ. කිසියම් අසත්‍ය ප්‍රවෘත්තියක් පළ වූ විට පුවත්පත් මණ්ඩලය හා පැමිණිලි කොමිසම කරන්නේ දෙපාර්ශ්වයේ එකඟතාවයෙන් නිවැරැදි කිරීමක් පළ කරනවා. නිවැරැදි කිරීම් සිදු කෙරෙන ආකාරය ගැන මාධ්‍යයේ ඉන්න හැමෝටම වැටහීමක් තිබෙනවා.එයින් කවදාවත් පීඩාවට පත් වූ පාර්ශ්වයට සාධාරණයක් ඉටු වෙන්නේ නැහැ. මගේ පුද්ගලික මතය නම් වැරැදි යමක් පළ වූ විට ඒ ගැන නිවැරැදි කිරීමක් කළ විට මාධ්‍ය කරන්නේ ඒ ගැන දෙවෙනි වතාවටත් පළ කර තවත් ප්‍රචාරයක් ලබාදීම වැනි දෙයක්.එහෙම නම් නිවැරැදි කිරීමක් කළ යුත්තේ කෙසේද?මාධ්‍ය තිබෙන්නේ ජනතාවට නිවැරැදි තොරතුරු ලබා දෙන්නයි. එයින් වැරැදි තොරතුරු ලබාදිය යුතු නැහැ. නිවැරැදි කිරීමක් වගේ ක්‍රමවේදයක් පැවතීමෙන් පෙනෙන්නේ වැරැදි තොරතුරු පළ කිරීමටත් ඉඩක් තිබෙන බවයි.මාධ්‍යයෙන් සිද්ධ විය යුතු දේ හා නොවිය යුතු දේ ගැන මාධ්‍යවේදීන්ට හොඳ අවබෝධයක් තිබෙනවා. නමුත් වෙන්නේ ඔවුන් වුවමනාවෙන්ම මාධ්‍ය අවභාවිතයක් කරනවා. ඒක නොදන්නකම නෙවෙනේ. එහෙම අයථා මාධ්‍ය භාවිතය නිසා පීඩාවට පත්වෙන පිරිස් වෙනුවෙන් සහනයක් ඇති කළ යුතුයි. මේක කාලයක් තිස්සේ තිබුණු අවශ්‍යතාවක්.පොදු පෙරමුණ රජය ගෙන ඒමට උත්සාහ කළ විකාශන අධිකාරී පනත මාධ්‍යයෙන් එල්ල වූ විවේචන නිසා ඉවත් කර ගනු ලැබුවා. මෙම පනත නිසා නැවත වරක් මාධ්‍ය නිදහස පිළිබඳ සාකච්ඡාව අලුත්ව තිබෙනවා නේද?ඉතිහාසය ගත්තොත්... වැරැදි දෙයක් සිදු වුවහොත් අපහාසයක් සිදු වෙනවා නම් ඒ වගේ අවස්ථාවලදී භාවිතයට ගන්න සාපරාධී අපහාස නීතිය තිබුණා. එය අයින් කළ පසු දැන් මාධ්‍යයට වල් බූරු නිදහසක් ලැබිලා.ඇත්ත ලියන්න, සමාජ යහපත වෙනුවෙන් ලියන්න මාධ්‍යයට නිදහසක් තිබිය යුතුයි. ඒකේ කතා දෙකක් නැහැ. නමුත් ඔය වෙබ් අඩවි, සෘජුව පුද්ගලයන් ඉලක්ක කරගෙන පළ කරන ඒවායින් බරපතළ අපහාසයක් සිදු කරනවා.මේ වගේ පනතක් ගෙන ඒමට හේතු වුණේ ඔය කියන වෙබ් අඩවිවල ක්‍රියාකාරීත්වය ද?නැහැ. වෙබ් අඩවි පමණක් නෙවෙයි. සමහර පුවත්පත් පළ කරන්නේ සත්‍ය වශයෙන්ම සිදු වූ දෙය නෙවෙයි. ඔවුන් පළ කරන්නේ සම්පූර්ණයෙන්ම විකෘති දෙයක්. සමහර ජාතික යැයි කියන පත්තරත් මේ වැරැද්ද කරනවා. සිද්ධ වෙන්නේ එක දෙයක්. වාර්තාකරු ලියා එවන්නේ තවත් දෙයක්. හෙඩ්ලයින් එක වෙන දෙයක්. මම සම්බන්ධයෙන්ම එලෙස වැරැදි ප්‍රවෘත්ති පළ වූ අවස්ථා අවශ්‍ය නම් උදාහරණ විදිහට දක්වන්න පුළුවන්.ප්‍රවෘත්තියක් පළ කිරීමේදී මාධ්‍ය ආයතනයට වගවීමක් නැහැ. ඒ නිසා කර්තෘවරයා එහෙම නම් නැත්නම් ප්‍රාදේශීය මාධ්‍යවේදියා තමන්ට අවශ්‍ය විදිහට සිදුවීම වාර්තා කරනවා.මාධ්‍ය ආචාර ධර්ම පද්ධතිය බලපාන්නේ පෞද්ගලික මාධ්‍යට පමණද? එය රජයේ මාධ්‍යයටත් අදාළද?නැහැ. රජයේ පෞද්ගලික කියලා වෙනසක් නැහැ. මේක සෑම මාධ්‍ය ආයතනයකටම අදාළයි. මේ වගේ ආචාර ධර්ම පද්ධතියක අවශ්‍යතාවය සෑම මාධ්‍ය ආයතනයකටම තිබෙනවා. ඒ නිසා මේකට කවුරුවත් විරුද්ධ විය යුතු නැහැ.ආචාර ධර්ම පද්ධතියක් විදිහට හැඳින්වුවත් මේ ගෙන එන්න උත්සාහ කරන්නේ අලුත් නීතියක් නේද?අසාධාරණයට පත්වෙන පාර්ශ්ව වෙනුවෙන් නීතිමය ක්‍රියා මාර්ග ගත යුතු තැනක් ඇති කළ යුතුය කියන කාරණාව සෑහෙන කාලයක සිට සමාජයේ සාකච්ඡාවට ලක් වූ කරුණක්. ඒ වගේ අවශ්‍යතාවක් තිබුණට රජයක් විදිහට මේ ආණ්ඩුවට ජනමාධ්‍යයට බලපාන විදිහෙ නීතියක් ගෙන එන්න කිසිම උවමනාවක් නැහැ.මාධ්‍යවේදීන්ගේ අදහස් ලබා ගන්නේ් හෝ සංවාදයට ලක්කරන්නේ නැතිව එකවරම මේ වගේ් පනතක් ගේන්න කල්පනා කළේ ඇයි?නැහැ. එකවරම කියන එක වැරදියි. කලින් කියපු විදිහට මේක සෑහෙන කාලයක සිට තිබුණු සාමාජීය අවශ්‍යතාවයක්. මේක මාස ගණනාවක සිට සකස් කරපු මාධ්‍ය ආචාර ධර්ම පද්ධතියක්. ඒ සදහා මාධ්‍ය ආයතනවල, මාධ්‍යවේදීන්ගේ අදහස් ලබා ගත්තා. එහෙම කියලත් මේක සම්මත කර ගන්න අපි කල්පනා කරන්නෙ නැහැ. ඒ වෙනුවට සකස් කළ කෙටුම්පත මාධ්‍යවේදීන් හා මාධ්‍ය ආයතනවලට ඉදිරිපත් කර ඔවුන්ගේ එකඟතාවයක් ලබා ගන්නවා.පනතේ අරමුණ මාධ්‍යයට අචාර ධර්ම පද්ධතියක් ඉදිරිපත් කිරීම නම් එහිදී වගකීමේ ක්‍රියාවලිය සිදුවන්නේ කෙසේද?සියලුම මාධ්‍ය ආයතනවලින් මේ අාචාර ධර්ම පද්ධතියට එකඟතාවයක් ලබා ගන්නවා. මෙයට පෙර කර්තෘ සංසදය ආචාර ධර්ම පද්ධතියක් ඉදිරිපත් කළත් එය සෑම මාධ්‍ය ආයතනයක්ම පිළිගෙන නැහැ. මේ එකඟවීම නීතියක් නෙමෙයි.එය පංචශීලය සමාදන් වෙනවා වගේ් වැඩක්. බල කිරීමක් නැහැ. නමුත් සමාජයේ පොදු යහපත වෙනුවෙන් සෑම මාධ්‍ය ආයතනයක්ම සම්මුතියකට පැමිණිය යුතුයි. ඒ සඳහා අවශ්‍ය අවම කොන්දේසි මේ අාචාර ධර්ම පද්ධතියෙන් යෝජනා කෙරෙනවා.රජය විසින් ඉදිරිපත් කරන විද්යුත් හා මුද්‍රිත මාධ්‍ය ආචාර ධර්ම පද්ධතියට අයත් වෙන්නේ කුමන විදිහෙ යෝජනාද?මේ අාචාර ධර්ම පද්ධතියට අනුව නිවැරැදි බව පිළිබඳ පළ නොකළ යුතු දේවල් ගැන හා පිළිතුරු දීමේ අයිතියට මුල් තැනක් ලබාදී තිබෙනවා. යම් තොරතුරක් ප්‍රකාශයට පත් කිරීමට පෙර මාධ්‍ය ආයතන එය සනාථ කර ගැනීම නිවැරැදි භාවයට බලපාන වැදගත් කරුණක්. මේ අාචාර ධර්ම පද්ධතියේ දී එය වැදගත් කොට සළකා තිබෙනවා. ඊළගට පළ නොකළ යුතු දේවල් යටතේ් රටේ ජනතාවගේ ප්‍රතිරූපයට හානි කරන කරුණු දක්වා තිබෙනවා.ප්‍රචණ්ඩත්වය ඇති කරන තොරතුරු, ජාතික හා වාර්ගික කණ්ඩායම් වලට අපහාස වන තොරතුරු , පෞද්ගලික හා ලිංගිකත්වයට බලපාන තොරතුරු මේ යටතේ පළ නොකළ යුතුයි. මෘත ශරිර ප්‍රදර්ශනය කිරීම, ඝාතනය සිදු වූ ආකාරය ප්‍රතිනිර්මාණය කර පෙන්වීම වැනි දේවල් වගේම දරුවන් යම් යම් වැරැදි දේවල්වලට පෙළඹවෙන ආකාරයට කරන වෙ‍ෙළඳ දැන්වීම්වලට සීමා ඇති කර තිබෙනවා. මේක නීතියක් නෙවෙයි. එකඟතාවයක්.මේ පනත ඉදිරිපත් කරන්නේ මාධ්‍ය සංවිධාන සමඟ සාකච්ඡා කර පොදු එකඟතාවයකින් බව සඳහන් කරතත් එය පසුගිය සතියේ පාර්ලිමේන්තුවේදී සාකච්ඡාවට ගැනුණා නේද?නැහැ. පසුගිය සතියේ පාර්ලිමේන්තුවේදී සංවාදයට ගත්තේ වෙනත් රෙගුලාසියක් . එයින් කෙරුණේ් පුවත්පත් මණ්ඩල පනත යටතේ පත්තරයක් ලියාපදිංචි කිරීම සඳහා අය කෙරුණු ගාස්තු රුපියල් 5000 දක්වා සංශෝධනය කිරීමයි. එය සරල කරුණක්.නමුත් මේ කරුණුු පිටපොට පටලවගෙන සමහරු වැරැදි අර්ථ දැක්වීමක් කළා. පුවත් පත් මණ්ඩල පනතක් අනවශ්‍යයයි කියලා විජේදාස රාජපක්ෂ මහතා කියනවා .අපිට තිබෙන ප්‍රශ්නය අවම නීති පවා ඉවත්කළ යුතු නම් සාමාන්‍ය මිනිහෙක්ට වෙන අසාධාරණයක් කියන්න තිබෙන තැන කුමක්ද කියන එකයි.සමහර වෙබ් අඩවිවල පළවෙන දේවල් දැක්කාම මරලා දැම්මා නම් ඊට වැඩිය හොඳයි කියල චරිත ඝාතනයට ලක්වෙන කෙනාට හිතෙන්න පුළුවන්. ආණ්ඩුව වෙබ් අඩවි ලියාපදිංචි කිරීමට පටන් ගැනීම නිසා එහි යම් අඩුවක් සිදුව තිබෙනවා.රජය වෙබ් අඩවි ලියාපදිංචි කිරීමක් කළත් පරණ පුරුදු ආකාරයටම තවමත් සමහර වෙබ් අඩවි ඔබ දක්වන ක්‍රියාවලියේ නිරතව සිටිනවා නේද?රජය යටතේ ලියාපදිංචිව තිබෙන්නේ වෙබ් අඩවි 59යි. එහෙම නැතිව විදේශ රටවල සිට ක්‍රියාත්මක වෙන වෙබ් අඩවි තිබෙනවා. තාක්ෂණයේ දියුණුව නිසා නියාමනය කළ නොහැකි අසීරු තත්ත්වයක් ඇතිව තිබෙනවා. එහෙත් අපේ උත්සාහය සියලුම වෙබ් අඩවි අධීක්ෂණයට ලක් කිරීමයි. ඉන් පසු අසභ්‍ය හා වැරැදි සහගත පුවත් පළ කරන වෙබ් අඩවි සීමා කිරීම කළ යුතුයි.පසුගිය සතියේ පැවැති ජනමාධ්‍ය උපදේශක කාරක සභාවේ දී එ.ජා.ප යේ හරින් ප්‍රනාන්දු මන්ත්‍රීවරයා සාපරාධී අපහාස නීතිය යළි බලාත්මක කිරීමේ අවශ්‍යතාව මතු කළා එම කමිටුවේ සාමාජිකයෙක් හැටියට ඔබ එහි වැදගත්කමක් දකිනවාද?ජනමාධ්‍ය මඟින් අපහාස කිරීම් සිදු කරන විට ඒ සම්බන්යෙන් රජයට කිසියම් පිළියමක් තිබෙනවාද? යන ප්‍රශ්නය ඔහු මතු කළා. එවැනි අවස්ථාවකදී ක්‍රියා කරන්න නීතියක් නැහැ. එයට පිළියමක් විදිහට සාපරාධී අපහාස නීතිය වැනි යම් නීති රාමුවක් ඇති කළ යුතුය කියලා ඔහු යෝජනා කළා.එවැනි නීතිමය රාමුවක අවශ්‍යතාවය සමස්ත සභාවම අනුමත කළා. නමුත් තීරණයකට ආවේ නැහැ. එහිදී ඇති වූ පොදු මතය වූයේ මේ සාකච්ඡාව අනෙකුත් පාර්ශ්ව වලටත් සම්බන්ධ විය හැකි ආකාරයට විවෘත කළ යුතුය යන මතයයි. ඒ එක්කම කිය යුතුයි ආණ්ඩුවට මාධ්‍ය නීතියක් ගේන්න කිසිම වුවමනාවක් නැහැ. මේක ආචාර ධර්ම පද්ධතියක්ම පමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>13</day>
    </date>
    <link>http://www.dinamina.lk/2013/06/13/_art.asp?fn=f1306132</link>
    <topic>ටෙලි නාට්‍ය අඩුකළ යුතුයි</topic>
    <author>සටහන සමදරා ජයසිංහ</author>
    <content>වසර 30ක් පුරා ශ්‍රී ලාංකේය ටෙලි නාට්‍ය ක්ෂේත්‍රයේ පෙළහර පාන ඔහු දූ දරුවෝ, පස්සේ ගෙනා මනමාලි, නෑදෑයෝ, සත්පුරවැසියෝ, සිටුවරයෝ, අපේ ඇත්තෝ වැනි විශිෂ්ට ගණයේ ටෙලි නාට්‍ය රැසක් අධ්‍යක්ෂණය කළේය. ඔහු අප රටේ ටෙලිනාට්‍ය සංස්කෘතිය තුළ කීර්තිමත් නාමයක් දිනා ගත් නාලන් මෙන්ඩිස්ය.ලාංකේය ප්‍රේක්ෂක හදවත්වලට ඉතා සමීප වන හා සදා මතකයේ රැෙඳන ලෙස ටෙලි නාට්‍ය අධ්‍යක්ෂණයේ යෙදෙන ඔහු සිය නවතම ටෙලි සිත්තම වන අංගනා සමඟින් නැවතත් ඔබ අප සමීපයේය. ස්වාධීන රූපවාහිනියෙන් දිනපතා රාත්‍රී 8.30 ට විකාශනය වන අංගනා සමඟ නාලන් මෙන්ඩිස් මෙවර රසමංජරී කතා බහට එක්වේ.“අංගනා” ඔබ අධ්‍යක්ෂණය කළ ටෙලි නාට්‍ය මලාවට එක් වූ අලුත් අමුත්තිය. මෙහි කතා තේමාව කුමක්ද?අංගනා ටෙලිනාට්‍යයට පසුබිම් වී තිබෙන්නේ විලියම් ශේක්ෂ්පියර් නමැති මහා නාට්‍ය කරුවාගේ රෝමියෝ ජුලියට් කතා පුවත. මෙය ලෝකයේ විවිධ රටවල විවිධ භාෂාවලින් චිත්‍රපට හා වේදිකා නාට්‍ය ලෙස නිර්මාණය වී තිබෙනවා. ශ්‍රී ලංකාවේත් ජී. ඩී. එල්. පෙරේරා මහතා හා චන්ද්‍රන් රත්නම් මහතා රොමියෝ ජුලියට් කතා පුවත ඇසුරින් චිත්‍රපට කර තිබෙනවා. මේ කතාව ඇසුරින් උදයශාන්ත කුමාරසිංහ අංගනා නාට්‍යයේ පිටපත ලියා දුන්නා. ඒ අනුව තමයි අංගනා නිර්මාණය වුණේ.රෝමියෝ ජුලියට් වැනි විදේශීය කතාවක් රූපවාහිනි ටෙලි නාට්‍යයකට ගැළපෙන්නේ කොහොමද?ටෙලි නාට්‍යයට යොදා ගත්තේ රෝමියෝ ජුලියට් කතාවේ මූලික තේමාව විතරයි. මේ තේමාව අරගෙන ඒ ආශ්‍රයෙන් අපේ සංස්කෘතියට හා සමාජයට ගැළපෙන විදිහට කතාව ගොඩනැඟුවා.රෝමියෝ ජුලියට් කතාවේ තියෙන්නේ වැඩිහිටියන්ගේ ඊර්ෂ්‍යාව හා වෛරය නිසා තරුණ ජීවිත 2කට වූ ඛේදවාචකය. අංගනා නාට්‍ය තුළින් දක්නට ලැබෙන්නේ බොහොම සුහදව සිටි පවුල් දෙකක් අතර පසුකාලීනව ඇතිවන ගැටුම් හා විරසක වීම් හමුවේ ඒ පවුල්වල දරුවන්ට සිදුවන අයහපත.ඔබගේ නාට්‍ය සියල්ලන්ගේම මූලික තේමාව වී තිබෙන්නේ පවුල අංගනා තුළත් එය දක්නට ලැබෙනවාද ?පොදුවේ ගත්තාම අපේ රටේ බහුතරයක් ප්‍රේක්ෂකයන් නාට්‍යය බලන්නේ පවුලේ සියලු දෙනා එකට හිඳිමින්. වෙනත් රටවල වගේ පවුලේ සාමාජිකයන්ට වෙන වෙනම රූපවාහිනි යන්ත්‍ර අපේ රටේ භාවිත කරන්නේ නැහැනේ. රූපවාහිනි යන්ත්‍රය තාමත් පවුලේ සියල්ලටම එකට නැරැඹිය හැකි ස්ථානයක තමයි තිබෙන්නේ.මෙතැනම ඇති වෙනවා පවුලක තිබෙන බැඳීම. ඒ හරහා අපේ ප්‍රේක්ෂක රුචිකත්වය වැඩිපුර තිබෙන්නේ පවුලට සම්බන්ධ ටෙලි නාට්‍යවලට. මක්නිසාද ඒ අය කැමැතියි තම පවුල තුළ තිබෙන සුහදබව, විරසකවීම්, ගැටලු ටෙලිනාට්‍යයන් මගින් හෝ දකින්න.එවිට ප්‍රේක්ෂකයාට ඇතිවනවා හැඟීමක් මේ අපි ගැනනේ කතා කරන්නේ කියලා. තමන්ව හෝ තම පවුල තමයි ඒ අය නාට්‍ය හරහා දකින්නේ. මගේ නාට්‍ය සියල්ගේම චරිත ප්‍රේක්ෂකයන්ට මේ තරම් සමීප වුණේ ඒ නිසා. දූ දරුවෝ , නෑදෑයෝ, සත්පුරවැසියෝ නාට්‍යවල චරිත තාමත් ප්‍රේක්ෂකයාට මතක තිබෙන්නේ , එසේ ඇති වුණ සමීප බව නිසායි.අංගනා හරහා සමාජගත කිරීමට යන්නේ කුමක්ද?අංගනා නාට්‍ය තරුණ පරපුර හා වැඩිහිටියන් දෙපිරිසම සම්බන්ධ කර ගන්න ඉඩක් ලැබීම නිසා තරුණ චරිත වගේම වැඩිහිටි ප්‍රබල චරිතත් මෙහි තිබෙනවා. මෙහි කතා තේමාවට අනුව මේ චරිත හරහා වැඩිහිටි පරපුර හා තරුණ පරපුර අතර ඇති වන යම් යම් ආකල්ප හා මතිමතාන්තර අතර ගැටුම පිළිබඳ යම් පණිවිඩයක් සමාජයට ලබාදීමට උත්සාහ දරා තිබෙනවා.අපේ රටේ ගත්තත් ඉහළ හා මධ්‍යම පාන්තික පවුල් අතර මෙවැනි ගැටුම් ඇතිවෙනවා. මේ වෛරය හා තරගය හරහා සමාජයට සිදුවන අවැඩ ගැන යම් පණිවිඩයක් තමයි සමාජගත කරන්න උත්සාහ කරන්නේ.ඔබගේ හැම නාට්‍යයම වගේ රංගන දායකත්වය ලබා දෙන්නේ එකම කණ්ඩායමක්. නවක රංගන ශිල්පීන්ට මෙයින් ඉඩ ප්‍රස්ථාව අහිමි වනවා නේද?බොහෝවිට එකම රංගන ශිල්පීන් යොදා ගැනීමට හේතු 2 ක් තිබෙනවා. එකක් තමයි මේ අයගේ රංගන පරාසය පිළිබඳ අවබෝධයක් මා තුළ තිබීම හා මගේ අධ්‍යක්ෂණය පිළිබඳ මේ අය හොඳින් දැන සිටීම. එය ටෙලිනාට්‍යයක් ගුණාත්මකව නිර්මාණය කිරීමට පහසුවක්.ඒත් මේ හඳුනාගැනීම පමණක් ප්‍රමාණවත් නැහැ රංගනයට. පිටපතේ ඇති චරිතවලට ගැලපෙන ලෙසයි මේ රංගන ශිල්පීන් තෝරා ගැනීම කරන්නේ. එයට තමයි මුල් තැන දෙන්නේ. දෙවැනි කරුණ තමයි නව පරපුරේ දක්ෂයෝ හිඟකම. අලුතින් එන අය එනවා යනවා පැවැත්මක් නැහැ. පැවැත්මක් ඇතිව රැඳිලා ඉන්නේ සුවිශේෂී හැකියා තිබෙන ටික දෙනෙක් විතරයි. මේ නළු නිළි හිඟකමත් එකම පිරිසක් තෝරා ගැනීමට හේතුවක්. ඒත් අංගනා ටෙලි නාට්‍යයට දක්ෂ අලුත් අය කිහිප දෙනෙක්ම එකතු කරගෙන තිබෙනවා.ඔබේ ටෙලි නාට්‍ය බොහෝවිට සරලයි. ඇයි ඒ?මා විශ්වාස කරනවා ටෙලි නාට්‍යයක් මූලිකව සරල විය යුතුයි. රූපවාහිනි මාධ්‍ය තුළ සීමාවන් ගොඩක් තිබෙනවා. වසර 30 ක් තිස්සේ ඒ සීමාවන් හඳුනා ගෙන තමයි මම නිර්මාණකරණයේ යෙදෙන්නේ. රූපවාහිනිය තුළ කරන්න පුළුවන් දේ මෙන්ම, බැරි දේවලුත් තිබෙනවා. රූපවාහිනිය තුළ කිරීමට බැරි දේවල් සිනමාව හා වේදිකාව යන ප්‍රබල මාධ්‍ය හරහා ගොඩනඟන්න පුළුවන්. ඒ තත්ත්වය අවබෝධ කරගෙන රූපවාහිනියට ගැළපෙන අයුරින් සරල ලෙස නිර්මාණය කරන්න අවශ්‍යයයි.ප්‍රවීණ අධ්‍යක්ෂවරයකු ලෙස වර්තමාන ටෙලි නාට්‍ය කලාව ගැන දරන්නේ කෙබඳු අදහස් ද?1983 ඉඳන් මේ දක්වා ටෙලි නාට්‍ය ගමන් මඟ දිහා බැලුවාම එය විවිධ වෙනස්කම්වලට බඳුන් වෙලා තිබෙනවා. කාලයත් එක්ක මේ හැම දේම වෙනස්වීම ස්භාවිකයි. ඒත් මේ වෙනස්වීම් තුළ හොඳ වගේම නරකත් තිබෙනවා. තාක්ෂණික වශයෙන් විශාල දියුණුවක් ලැබුවත්, මේ හැම ක්ෂේත්‍රයක්ම ගුණාත්මකව වෙනස් වෙලා තිබෙනවාද යන්න පිළිබඳ ගැටලුවක් මතුවනවා.මම පැහැදිලිව දකින ගැටලුව තමයි අද ටෙලිනාට්‍ය සඳහා හොඳ පිටපත් රචකයින්ගේ අඩුව. පිටපත් රචනය යම්කිසි කාලයක් අරගෙන කල යුතුයි. එවිටයි ගුණාත්මක නිර්මාණයන් බිහිවන්නේ. අද සිද්ධවෙන්නේ දවසින් දෙකෙන් පිටපත ලියලා, දවසින් රූපගත කිරීම් කරලා, මොකක් හෝ මාධ්‍යයට විකුණන එක. එම නිර්මාණය සාර්ථකද යන්න එහිදී ප්‍රශ්නයක්.විශේෂයෙන්ම නාට්‍යයක පිටපත් රචනය කළ යුතු වන්නේ හොඳ සාහිත්‍ය දැනුමකින් යුතුවයි. වර්තමානයේ ටෙලි නාට්‍ය ඉතා අඩු මුදලකින් හදන්න තමයි බොහෝ නිෂ්පාදකවරු වෑයම් කරන්නේ. ටෙලි නාට්‍ය අර්බුදයට මෙයත් එක් හේතුවක්. රුපියල් 80000 ට 90000 ට ටෙලි නාට්‍ය කරන්න බැහැ. මා දන්නා තරමින් ටෙලි නාට්‍ය ආරම්භ කරපු කාලෙවත් එහෙම අඩු මුදලකින් නාට්‍ය හැදුවේ නැහැ.තවත් හේතුවක් තමයි දක්ෂ නළු නිළියන්ගේ හිඟකම. අද ටෙලිනාට්‍ය ක්ෂේත්‍රයේ රැඳිලා ඉන්න වැඩි පිරිසක් වේදිකාවෙන් ආපු අය. අද අය එහෙම නැහැ. මම හිතනවා නළු නිළි හිඟයට තිබෙන එකම විසඳුම වේදිකාව හොඳින් පෝෂණය කළ යුතුයි කියන එක. එවිට ඒ හරහා, දක්ෂ රංගන ශිල්පීන් ලැබේවි. මේ සියලුදේට අමතරව ටෙලි නාට්‍ය පෙන්වන කාල සීමාවන් වෙනස් විය යුතුයි කියා මා හිතනවා.අද අපේ රටේ ප්‍රේක්ෂකයෝ ටෙලි නාට්‍යවල සිරකරුවෝ වෙලා ඉන්නේ. රාත්‍රී 7 ඉඳන් 10 වෙනකන් විවිධ චැනල් ඔස්සේ පෙන්වන නාට්‍ය පෝලිමේ ප්‍රේක්ෂකයා අතරමං වෙලා ඉන්නවා. අඩුම තරමේ ටෙලි නාට්‍ය පෙන්වන කාලය අඩු කරලා වෙනත් ගුණාත්මක හා ධනාත්මක වැඩසටහන් සඳහා ප්‍රේක්ෂකයා එක්කර ගැනීමටද අද මාධ්‍ය උත්සාහ කළ යුතුයි. මේ පිළිබඳ සාකච්ඡා කළ යුතුයි යන්න මගේ හැඟීම..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n1306141</link>
    <topic>රහස් පොලිස් නිලධාරීන්ට වාස් තර්ජනය කළැයි අධිකරණයට දන්වයි</topic>
    <author>සිරන්ජනි කුමාරි</author>
    <content>“මට තේරුණා උඹලා මේ වැඩේ කරනවා කියලා, ශානි උඹලට බැහැ මාව හැමදාම ඇතුලේ තියා ගන්න. මම මිනීමරුවෙක්, මම එළියට ආව දවසට බලාගනිල්ලා උඹලට කරන දේ” යැයි නියෝජ්‍ය පොලිස්පති වාස් ගුණවර්ධන මහතා අත්අඩංගුවට ගන්නා අවස්ථාවේ දී මේ පරීක්‍ෂණය සිදු කරන රහස් පොලිස් නිලධාරීන්ට දැඩි උස් හන් තර්ජනය කළැයි රහස් පොලිසිය ඊයේ (13) අධිකරණයට ඉදිරිපත් කළ වැඩිදුර වාර්තාවකින් ප්‍රකාශ කර තිබේ. මේ සිද්ධියට අදාළව නියෝජ්‍ය පොලිස්පති වාස් ගුණවර්ධන මහතාගේ ප්‍රකාශ සටහන් කර ගනිමින් චෝදනා පැහැදිලි කර දී අත්අඩංගුවට ගැනීමට ගිය අවස්ථාවේ දී තමා හිඳ සිටි පුටුවෙන් නැගිට පුටුව පසෙකට තල්ලු කර දැඩි උස් ස්වරයෙන් විමර්ශන නිලධාරීන්ට ජීවිත අනතුරක තර්ජන එල්ල කර ඇති බවට වැඩිදුරටත් වාර්තාවේ සඳහන් වේ.බෝධිරාජ මාවත, රූපසිංහ මාවත, නැදිමාල, දෙහිවල ලිපිනයේ පදිංචි අන්ද්‍ර වාස් පටබැඳී ගනේන්ද්‍ර ගුණවර්ධන නැමැති බස්නාහිර උතුර භාර නියෝජ්‍ය පොලිස්පතිවරයා ඉකුත් (10) වැනිදා රාත්‍රි 9.45 ට රහස් පොලිසිය අත්අඩංගුවට ගැනිණි.මේ සිද්ධියට අදාළ මොහොමඩ් අසාබ්දීන් මොහොමඩ් සියාම් නැමැත්තා වෙඩි තබා ඝාතනය කර ඔහුගේ නිරුවත් සිරුර පාළු ප්‍රදේශයක දැමීමේ අපරාධකරුවන්ගේ අරමුණ කුමක්ද? යන්න පිළිබඳව විමර්ශනය කරන බවට ද රහස් පොලිසිය සිය වාර්තාවේ වැඩිදුරටත් සඳහන් කොට තිබිණි. සිද්්ධිය සම්බන්ධයෙන් බම්බලපිටිය පොලිසිය වෙත පැමිණිලි කර තිබුණේ ඉකුත් 23 දින කොළඹ 6, පදිංචි මොහොමඩ් සවුන්ඩීන් මුෆ්ලික් නැමැත්තා ය.අනතුරුව සිද්ධිය සම්බන්ධයෙන් කොළඹ අපරාධ කොට්ඨාසය වැඩිදුර විමර්ශන පවත්වා ඉකුත් 10 දා එම රථය අත්අඩංගුවට ගෙන ඇති අතර එහි අඩි දෙකක් පමණ දිග තංගුස් ලණු දෙකක්, චීත්ත රෙදි කැබල්ලක් හා කෙස් ගස් දෙකක් සොයාගෙන ඇති බවට රහස් පොලිසිය කරුණු වාර්තා කරමින් සඳහන් කළේ ය.අදාළ වාහනයේ සවිකර තිබූ පිටුපස බලන කණ්ණාඩියේ තිබූ ඇඟිලි සටහන් හා අත්ල සටහන් දෙකක් සොයාගෙන තිබූ බව සඳහන් කළ රහස් පොලිසිය මේ සටහන් ඇඟිලි සටහන් රෙජිස්ටාර් වාර්තාව කැඳවීමට නියමිත බවට කරුණු වාර්තා විය.තව ද අදාළ වාහනයේ තිබූ ලේ පැල්ලම් මනුෂ්‍ය ලේ පැල්ලම් දැයි පරීක්‍ෂා කිරීම සඳහා රසපරීක්‍ෂකවරයා වෙත වාර්තා කැඳවීමට නියමිත බවට ද අධිකරණයට කරුණු වාර්තා කළේය.මේ ඝාතන සැලසුමට නියෝජ්‍ය පොලිස්පතිට ලබාදීම සඳහා ලක්‍ෂ 30 ක මුදලක් පොරොන්දු වී ඇති අතර, පසුව එය ලක්‍ෂ 25 දක්වා අඩුකර ලක්‍ෂ 10ක මුදලක් ක්‍රිෂාන්ත නැමැත්තාට ලබා දී නැවත ලක්‍ෂ 4ක මුදලක් ලබාදීමට යාමේදී මොහොමඩ් පවුස්ඩීන් නැමැත්තා කොළඹ අපරාධ කොට්ඨාසය අත්අඩංගුවට ගෙන තිබේ.සිද්්ධිය සම්බන්ධයෙන් සාක්කිකරුවන් 6 දෙනෙකුගේ සාක්කි සටහන් කර ඇති බවත් සැකකාර පොලිස් නිලධාරීන් ගේ විමර්ශන සිදු කර ඇති තොරතුරු පොත් හා රාජකාරි ලේඛන රහස් පොලිසිය භාරයට ගෙන ඇති බවට කරුණු වාර්තා වේ.අත්අඩංගුවේ පසුවන පොලිස් නිලධාරීන් ක්‍රියා කර ඇත්තේ සැකකාර නියෝජ්‍ය පොලිස්පතිවරයාගේ පාලනයකින් තොර වාචික නියෝගවලට අනුව බවට ද කරුණු හෙළිවිනැයි රහස් පොලිසිය අධිකරණය හමුවේ පැවසීය.මෙම සිද්ධිය සඳහා යොදා ගනු ලැබූ wp-pc 4876 දරන කැබ් රථයේ රියදුරු වශයෙන් ක්‍රියා කළ ක්‍රිෂාන්ත නමැත්තාගේ සහයකයෙකු වන නො. 20 ඒ රජමහ විහාර පාර පිටකෝට්ටේ පදිංචි ප්‍රසන්න අනුරාධ එදිරිසිංහ නැමැත්තා අධිකරණයේදී සිය කැමැත්තෙන් කරනු ලැබූ ප්‍රකාශයකට අනුව ඉකුත් 22 වන දින රාත්‍රි 7.00ට පමණ දෙහිවල පිහිටි වාස් ගුණවර්ධන මහතාගේ නිවසට පැමිණි බව ප්‍රකාශ කර ඇත.පසුව වාස් මහතාගේ නිවස තුළින් පැමිණි ක්‍රිෂාන්ත නුගේගොඩ බලපොකුණ පාරට යෑමට අවශ්‍ය බව පවසා එහි ගිය බවත්, එහි යන විට ක්‍රිෂාන්තගේ දුරකථනයට ඇමතුම් කිහිපයක් ලැබී ෆවුස්ඩීන් නමින් කතා කරන බව ඇසුන බව පවසා ඇත.පසුව ෆවුස්ඩීන් නැමැත්තා ක්‍රිෂාන්ත සුදු පාට කාර් රථයක දමා ගෙන පසුව අතුරුදහන් වූ බව සඳහන් වේ.අනතුරුව තම කැබ් රථය නුගේගොඩ කන්දවත්ත ප්‍රදේශයට පදවාගෙන ගිය බවත් එහිදී ක්‍රිෂාන්ත සමඟ ෆවුස්ඩීන් ගමන්ගත් කාර් රථය පිටුපස සිටි ෂියාම් නමැත්තා කැබ් රථයට කැඳවාගෙන පැමිණ කැබ් රිය තුළට ඔහු තල්ලු කළ බවත් ඔහු සඳහන් කොට ඇත.ඉන් පසු කැබ් රථයෙන් කඩුවෙල හංදිය පසු කොට බණ්ඩාරවත්ත හංදිය වෙත ගොස් කැබ් රථය නතර කළ විට ඒ තුළ සිටි ෂියාම් පවුස්ඩීන්ට එන්න කියන්න මම දෙන්න තියෙන දේ දෙන්නම් කියා පැවසූ බවට සඳහන් වේ.එහිදී අනතුරක් වන බව දැනුණ බැවින් තමා නිවසට පැමිණි බවට එදිරිසිංහ තවදුරටත් පොලිසිය හමුවේ පවසා තිබිණ.ගම්මැද දඩයක්කාරලාගේ ක්‍රිෂාන්ත කෝරළගේ අංක 12, පිටකෝට්ටේ පදිංචි මොහු අධිකරණයට ප්‍රකාශ කර කරුණු අනුව ඔහු චීනයේ සිට මෙරටට නිමි ඇඳුම් ආනයනය කිරීමේ ව්‍යාපාරයක යෙදෙන අයෙකි.මොහුගේ ව්‍යාපාර කටයුතුවලදී වැල්ලවත්ත පදිංචි ෆවුස්ඩීන් නමැත්තා හඳුනාගෙන ඇත. ඔහු බම්බලපිටියේ පදිංචි මිය ගිය එම්. ෂියාම් නමැත්තා සමඟ දෙහිවල ප්‍රදේශයේ සපත්තු නිෂ්පාදනාගාරයක් පවත්වාගෙන ගිය බවද ඒ සඳහා ලක්‍ෂ 400 මුදලක් පවුස්ඩීන් යොදවා ඇති බවද එම මුදල මරණකරු වන ෂියාම්ගෙන් ලබාගත යුතුව තිබූ බැවින් ඔහු එය පැහැර හැර ඇත.එම මුදල ෂියාම්ගෙන් ලබා ගැනීමට යම් ක්‍රියාමාර්ගයක් තිබේද යන්න පිළිබඳව තමාගෙන් පවුස්ඩීන් විමසු විට ඒ පිළිබඳ විසඳුමක් ලබා ගැනීමට ෆවුස්ඩීන්ව නියෝජ්‍ය පොලිස්පති වාස් ගුණවර්ධන මහතා වෙත යොමු කළ බවට ප්‍රකාශ කර ඇත.මෙම අවස්ථාවේදී ෆවුස්ඩීන්ට මොහොමඩ් ෂියාම්ගෙන් ලැබිය යුතු මුදල ලබාදීමට කටයුතු කරන්නේ නම් තමාගෙන් (ක්‍රිශාන්ත) ෆවුස්ඩීන්ට ලැබිය යුතු එක්කෝටි අසූපන් ලක්ෂයක මුදලින් ලක්ෂ 100 මුදලක් වාස් ගුණවර්ධන මහතා වෙත ලබාදෙන ලෙසට ද තමාගෙන් ෆවුස්ඩීන්ට ලැබිය යුතු ඉතිරි ලක්ෂ 85 මුදල අවශ්‍ය නොවන බවද ෆවුස්ඩීන් පැවසූ බව ප්‍රකාශ කර ඇත.ඒ අනුව මෙම මුදල් ආරවුල විසඳා දීමට නියෝජ්‍ය පොලිස්පති වාස් ගුණවර්ධන මහතාගේ නිවසේදී හමුවී සාකචඡා කළ බවද පැවසේ.දිනක් තමා නියෝජ්‍ය පොලිස්පති වාස් ගුණවර්ධන මහතා හා ඒ මහතා යටතේ සේවය කරන පොලිස් කොස්තාපල් සනත් සමඟ ගොස් මරණකරුගේ නිවස හා ව්‍යාපාරික ස්ථානය පිහිටි ස්ථාන පිළිබඳ සොයා බැලූ බවද පසුව අවස්ථා කිහිපයකදී වාස් ගුණවර්ධන මහතා ඔහු යටතේ සිටින පොලිස් නිලධාරීන් කිහිපදෙනෙකු යොදවා එම්. ෂියාම් නමැත්තා පැහැර ගැනීමට උත්සාහ දරා ඇතත් සාර්ථක නොවූ හෙයින් කෙසේ හෝ එම්. ෂියාම් වාස් ගුණවර්ධන මහතා යටතේ ඒකකයේ සේවය කරන පොලිස් නිලධාරීන්ට බාර දෙන ලෙසට තමාට පැවසූ බව සඳහන් වේ.ඒ අනුව උපක්‍රමශීලීව ගනුදෙනුවක් පිළිබඳ කතා කිරීමට යැයි පවසා ඔහු ඉකුත් 22 නුගේගොඩ කන්දවත්ත ප්‍රදේශයට රැගෙන ඒමට ෆවුස්ඩීන්ට පොරොන්දු වූ බව වැඩිදුරටත් සඳහන් වේ.මඳ වේලාවකට පසු කැළුම් නමැති අය තමාගේ ජංගම දුරකථනයට කතා කොට ක්‍රිශාන්ත මහත්තයා අපි ෂියාම්ව ඉවරයක් කරනවා. මේ ගැන කාටවත් කියන්න එපා. හෙට උදේ වාස් මහත්තයාගේ ගෙදරට ඇවිත් වෑන් එක අරගෙන යන්න කියා පැවසූ බව ප්‍රකාශයේ සඳහන් වේ.ඉන් පසුදින උදේ වාස් මහතාගේ නිවසට ගොස් ඇයි ෂියාම්ට මෙහෙම කළේ විමසූ විට ඒක මගේ වැඩක්, උඹට ඒකට ප්‍රශ්නයක් නැහැ. මම නේ කළේ, උඹ කට පියාගෙන හිටාන්,” බවට පැවසූ බවත් ඒ අවස්ථාවේදී ගේට්ටුව ඇරී සංජීව නමැත්තාගෙන් ෂියාම් කෝ යනුවෙන් ඇසූ විට ෂියාම් මරලා ඉවර කළා යැයි පැවසූ බවට ඔහුගේ කටඋත්තරයේ වැඩිදුරටත් දැක්වේ.කොළඹ 6 පදිංචි එම්. ෆවුස්ඩීන් මුතාලික් නැමැත්තා ප්‍රකාශ කරන්නේ සපත්තු නිෂ්පාදන ව්‍යාපාරිකයෙකු වන අතර මරණකරු සමීපව ඇසුරු කරන්නෙකි.මොහු ෂියාම් ගේ ව්‍යාපාරයට විශාල මුදලක් ආයෝජනය කළ බවත් ඔහු එම මුදල් නැවත ලබාදීම පැහැර හැරීම නිසා මොහු ෂියාම් සමඟ වෛරව සිට ඇත.කෙසේ හෝ මෙම මුදල් නැවත ලබාගැනීම ක්‍රිශාන්තට පවරා ඇත. ක්‍රිශාන්ත නමැත්තා මොහුව වාස් වෙත යොමු කොට තිබිණ.මෙහිදී වාස් ගුණවර්ධන මහතා වෙත ලක්ෂ 5ක මුදලක් ලබා දුන් බව ඔහු වැඩිදුරටත් පවසා තිබිණ.මෙහිදී මහෙස්ත්‍රාත්වරයා මිය ගිය අයගේ මහේස්ත්‍රාත් පරීක්‍ෂණය පවත්වලා ඉවරද? යනුවෙන් රහස් පොලිසියෙන් ප්‍රශ්න කළේය.ඊට පිළිතුරු දුන් සහකාර පොලිස් අධිකාරී ශානි අබේසේකර මහතා පැවසුවේ පූගොඩ මහේස්ත්‍රාත් අධිකරණයේ පැවැත්වෙන බවයි.මෙහිදී වාස් ගුණවර්ධන මහතා වෙනුවෙන් පෙනී සිටි නීතිඥ අජිත් පතිරණ මහතා පැවසුවේ මේ සැකකරු සම්බන්ධයෙන් රහස් පොලිසිය නීත්‍යානුකූල ලෙස සිය කාර්ය පටිපාටිය සිදු කර නොමැති බවත් ඒ සම්බන්ධව ඉදිරියේ දී අධිකරණයට කරුණු දැක්වීමට සූදානම් බවත් ය.ඊට අමතරව සැකකරු සිය රාජකාරි ජීවිතයේ අපරාධකරුවන් රැසක් අත්අඩංගුවට ගෙන ඇති බැවින් රක්‍ෂිත බන්ධනාගාර ගත කළහොත් ඔහුගේ ජිවිතයට අනතුරක් සිදු විය හැකි බවට කරුණු දැක්වූ නීතිඥවරයා සැකකරු දිගටම රෝහල් ගත කර රිමාන්ඩ් භාරයට පත් කරන ලෙසට අධිකරණයෙන් ඉල්ලා සිටියේ ය.මෙහිදී අගතියට පත් පාර්ශවය වෙනුවෙන් කරුණු දැක්වූ නීතිඥ නලින් ද ඉන්ද්‍රතිස්ස මහතා පැවසුවේ සැකකාර නියෝජ්‍ය පොලිස්පතිවරයා දෙවතාවක්ම සිය දිවි හානි කර ගැනීමට තැත් කළ අයෙක් බැවින් ඔහු දැඩි ආරක්‍ෂාව මත රක්‍ෂිත බන්ධනාගාර ගත කරන ලෙසය.අදාළ කරුණු සැලකූ මහේස්ත්‍රාත්වරයා සැකකරුගේ රෝගී තත්ත්වය ද සලකා බලමින් ඔහු මේ මස 25 වන දින තෙක් රක්‍ෂිත බන්ධනාගාර ගත කරමින් දිගටම ජාතික රෝහලේ බන්ධනාගාර විශේෂ ආරක්ෂාව යටතේ රඳවා තැබීමට නියම කළේ ය.සිද්ධිය සම්බන්ධයෙන් උප පොලිස් පරීක්‍ෂක බමුණුසිංහආරච්චි ලක්මිණි ඉන්දික බමුණුසිංහ (හොරණ), (51799) පොලිස් කොස්තාපල් ආන්ද්‍රාගේ සහන් චන්ද්‍ර, පොලිස් කොස්තාපල් (68656) ආනන්ත පතිරණගේ පි‍්‍රයන්ත සංජීව, පොලිස් කොස්තාපල් (61816) දිසානායක මුදියන්සේලාගේ කැලුම් රංගන දිසානායක යන අය දැනට 1979 අංක 49 ත්‍රස්තවාදී පනතේ 6 (1) ප්‍රකාරව ලබා ගත් නියෝග අනුව රහස් පොලිසියේ රඳවා විමර්ශන පවත්වන බවට පොලිසිය අධිකරණයට කරුණු වාර්තා කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n1306142</link>
    <topic>සෙලින්කෝ ශ්‍රී රාම් තැන්පත්කරුවන්ට කෝටි 200ක මුදලක් ආපසු</topic>
    <author>නෙල්කා මැදගෙදර</author>
    <content>සෙලින්කෝ ශ්‍රී රාම් සමාගමෙහි තැන්පතුකරුවන්ට රුපියල් කෝටි දෙසීයකට ආසන්න මුදලක් ආපසු ගෙවීමට ශ්‍රේෂ්ඨාධිකරණය ඊයේ (13) අනුමැතිය දුන්නේය.තැන්පත්කරුවන්ට මුදල් ආපසු ගෙවීමේ හැකියාව සහ කරුණු සොයා බැලීම සඳහා පත්කළ වටවල කමිටුව මගින් ඉදිරිපත් කළ ක්‍රමවේදය අනුව රුපියල්  201,590,560/-ක මුදලක් තැන්පත්කරුවන්ට ආපසු ගෙවීමට යෝජනා කර තිබිණි.එම යෝජනාව ඊයේ (13) ශ්‍රේෂ්ඨාධිකරණය හමුවට ඉදිරිපත් කළ අතර එය ශ්‍රේෂ්ඨාධිකරණය විසින් අනුමත කරන ලදී.සෙලින්කෝ ශ්‍රී රාම් සමාගමෙහි තැන්පත්කරුවන් ගොනුකළ මූලික අයිතිවාසිකම් පෙත්සමක් කැඳවූ අවස්ථාවේදී මෙම යෝජනාව ඉදිරිපත් කරන ලදී.ශිරාණි තිලකවර්ධන, ප්‍රියසාත් ඩෙප්, රෝහිණී මාරසිංහ යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදී.ශ්‍රී ලංකා මහ බැංකුව, මහ බැංකු මුදල් මණ්ඩලය, සෙලින්කෝ සමූහ ව්‍යාපාරයෙහි සභාපති ලලිත් කොතලාවල, එහි අධ්‍යක්‍ෂ මණ්ඩලය ඇතුළු පිරිසක් මෙම පෙත්සම වගඋත්තරකරුවන් කොට සිටිති.තැන්පත්කරුවන් 6500ක් පමණ දෙනා සෙලින්කෝ ශ්‍රී රාම් සමාගමෙයි මුදල් තැන්පත් කර තිබූ බවද, එම මුදල් ආපසු ගැනීමට නොහැකි වූ බවද සඳහන් කරමින් මෙම පෙත්සම් ඉදිරිපත් කර තිබිණි.මෙම පෙත්සම් මීට පෙර කැඳවූ අවස්ථාවේදී තැන්පත්කරුවන්ට මුදල් ආපසු ගෙවීමේ හැකියාව සොයා බැලීම සඳහා වටවල කමිටුව පත් කරන ලද්දේ ශ්‍රේෂ්ඨාධිකරණය විසිනි.කරුණු විමර්ශනය කළ එම කමිටුව ඒ සඳහා වන මාර්ගෝපදේශන මාලාවක් සකස් කරන ලදී. ඒ අනුව තැන්පතු මුදල් ආපසු ගෙවීමේ ක්‍රමවේදයක්ද සකස් කර තිබිණි.මෙම පෙත්සම අගෝස්තු මස 02 දින නැවත කැඳවීමට නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n1306143</link>
    <topic>පබ්බතමලේ කන්ඳේ නිදන් හෑරූ 2ක් දැලේ</topic>
    <author>දිගාමඩුල්ල සමුහ චන්දන ලියනආරච්ච්</author>
    <content>අම්පාර උහන පබ්බතමලේ කන්ඳ අසල පුරා විද්‍යා වටිනා කමකින් යුත් ස්ථානයක් නිදන් හොරුන් විනාශ කරමින් සිටිය දී අම්පාර කොට්ඨාසයේ පුරා විද්‍යා ආරක්ෂක ඒකකයේ නිලධාරීන් සහ විශේෂ කාර්ය බළකායේ නිලධාරීන් සොයා ගෙන තිබේ.මේ වැටලීමේ දී සැකකරුවන් දෙදෙනකු අයුද සමඟ අත් අඩංගුවට ගැණිනි.නිධානය හෑරූ ස්ථානයට මිටර් තුන්සියක පමණ දුරින් අධිබලැති පුපුරණ ද්‍රව්‍ය රැසක් සමඟ භාණ්ඩ රැසක් සොයා ගැනිමට හැකි වී ඇත. සී4 ටි. එන්. ටි. 15-10 වර්ගයේ අධිබලති පුපුරණ ද්‍රව්‍ය, වොටජේල් කරල්, කළුකුඩු ,වෙඩි නුල් ඩෙටනෙටර් 11ක්, ගුරුකම් සඳහා ගෙනා භාණ්ඩ ද සොයාගෙන තිබේ.නිදන් හෑරීම සම්බන්ධ විමර්ශන උහන සහකාර පොලිස් අධිකාරි පවිත්‍ර දයාරත්න මහතාගේ මුලිකත්වයේන් සිදු කිරිමට නියමිතය.විශේෂ කර්්ය බළකායේ ප්‍රධාන පොලිස් පරික්ෂක ඒ.ජේ.පි.අමරසිංහ, උප පොලිස් පරික්ෂක ඩී.අයි.ජි.රණවක, අම්පාර කොට්ඨාසයේ පුරාවිද්‍යා ආරක්ෂක එකකයේ ස්ථානාධිපති උප පොලිස් පරික්ෂක උපුල් ශාන්ත, සැරයන් ධර්මතිලක, අබේරත්න, බණ්ඩාර, කොස්තාපල් ඉන්ද්‍රරත්න, නිමල්, දමිත්, කුමාර, ජයලත්, නිළධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n1306144</link>
    <topic>නියෝජ්‍ය පොලිස්පති වාස් ගුණවර්ධන ලබන 25තෙක් රිමාන්ඩ්</topic>
    <author>සිරන්ජනි කුමාරි</author>
    <content>බම්බලපිටිය කෝටිපති ව්‍යාපාරිකයාගේ් ඝාතන සිද්ධිය සම්බන්ධයෙන් චෝදනා ලැබ සිටින බස්නාහිර උතුර නියෝජ්‍ය පොලිස්පති වාස් ගුණවර්ධන මහතා මේ මස 25 වන දින දක්වා රක්‍ෂිත බන්ධනාගාරගත කරන ලෙස කොළඹ අතිරේක මහේස්ත්‍රාත් මොහොමඩ් සහබ්දීන් මහතා ඊයේ (13) නියම කළේය.හදිසි රෝගී තත්ත්වයක් යටතේ කොළඹ ජාතික රෝහලේ ප්‍රතිකාර ලබන නියෝජ්‍ය පොලිස්පතිවරයා නිරීක්‍ෂණය සඳහා එහි ගිය මහේස්ත්‍රාත් සහබ්දීන් මහතා සැකකරු දිගටම විශේෂ බන්ධනාගාර ආරක්‍ෂාව යටතේ් ජාතික රෝහලේ රඳවා තබන ලෙසට ද නියම කළේය.පාලනය කළ නොහැකි දියවැඩියාව, අධිරුධිර පීඩනය හා හෘද රෝගයෙන් පෙළෙන නියෝජ්‍ය පොලිස්පතිවරයා ඊයේ (13) දහවල් කොළඹ ජාතික රෝහල වෙත ඇතුළත් කළ බවට රහස්් පොලිසිය අධිකරණයට දැක්වූ කරුණු සළකා බලමින් මහේස්ත්‍රාත්වරයා සැකකරු පරීක්‍ෂා කිරීමට කොළඹ ජාතික රෝහල වෙත ගියේය.ඊයේ (13) මෝසමක් මගින් අධිකරණය හමුවේ කරුණු දක්වමින් රහස් පොලිසියේ සහකාර පොලිස් අධිකාරි ශානි අබේසේකර මහතා පවසා සිටියේ පොලිස් රෝහලේ ප්‍රධාන වෛද්‍යවරයා සැකකරුගේ ශරීර සෞඛ්‍ය පරීක්‍ෂා කරනු ලැබූ බවත් එහිදී මගේ ඇඟට අමාරුවක් දැනෙනවා රෝහලට යන්න ඕනේ කිවූ බවත් එබැවින් කොළඹ ජාතික රෝහලට ඇතුළත් කළ බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n1306145</link>
    <topic>ප්‍රතිසංස්කරණය කළ A-9 මාර්ගය ජනපතිඳුන් අතින් ජනතා අයිතියට</topic>
    <author>ධනුෂ්ක ගොඩකුඹුර</author>
    <content>උතුරත් දකුණත් යා කෙරෙන ඒ නවය මාර්ගය (A 9) ප්‍රතිසංස්කරණය කිරීමෙන් පසු ජනාධිපති මහින්ද රාජපක්ෂ මහතාගේ අතින් හෙට (15) ජනතා අයිතියට පැවරෙයි. මහනුවර සිට යාපනය දක්වා දිවෙන ඒ 9 මාර්ගය දිගින් කිලෝමීටර් 321ක් වන අතර එය ප්‍රතිසංස්කරණය කිරීම සඳහා ආසියානු සංවර්ධන බැංකුව සහ ශ්‍රී ලංකා රජය ඒකාබද්ධව අරමුදල් සපයා ඇත. ඒ සඳහා වැය කර ඇති මුදල රුපියල් මිලියන 700කි. දශක තුනක් තිස්සේ පැවැති රුදුරු කොටි ත්‍රස්තවාදය නිසා ලෝක ප්‍රසිද්ධියට පත් ඒ 9 මාර්ගය 1984 වසරේ දී කොටි ක්‍රියාකාරකම් හේතුවෙන් ප්‍රථම වරට වසා දැමිනි.වර්ෂ 2002 සටන් විරාම ගිවිසුම යටතේ තාවකාලිකව විවෘත කෙරුණත් 2006 වසරේ දී යළිත් වතාවක් වසා දැමුණු එම මාර්ගය 2009 ජූලි මස මහජනතාව වෙනුවෙන් විවෘත කෙරිණ. උගත් පාඩම් හා ප්‍රතිසංධාන කොමිෂන් වාර්තාවේ ප්‍රධාන නිර්දේශයක්ව තිබුණේ ද ඒ 9 මාර්ගය යළි විවෘත කිරීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n1306146</link>
    <topic>අයහපත් කාලගුණය නිසා නුවරඑළියේ අවදානම් පාසල් අද වසයි</topic>
    <author>සුභාෂිණී සේනානායක</author>
    <content>අයහපත් කාලගුණය හේතුවෙන් නුවරඑළිය දිස්ත්‍රික්කයේ ඇතැම් පාසල් අද (14) වසා දැමේ. අවදානම් තත්ත්වයක් ඇති පාසල් වසා දැමීමට එම පාසල්වල විදුහල්පතිවරුන්ට අවසර ලබා දුන් බව මධ්‍යම පළාත් මහ ඇමති සරත් ඒකනායක මහතා දිනමිණට ප්‍රකාශ කළේය.මේ අනුව අධික වැසි හේතුවෙන් නාය යෑම් හා දේශගුණික තත්ත්වයන් හේතුවෙන් සිසුන් පාසල් කරා පැමිණිමෙන් ඇතිවන අවධානම අවම කර ගැනීමට මෙම තීරණය ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n1306147</link>
    <topic>මහින්දෝදය විද්‍යාගාරවල ඉදිකිරීම් මේ වසරේ අවසන්</topic>
    <author>සුභාෂිණී සේනානායක</author>
    <content>මහින්දෝදය තාක්ෂණික විද්‍යාගාර දහසේ ඉදිකිරීම් මේ වසර අවසානයේ නිම කෙරේ.මේ වන විට මහින්දෝදය තාක්ෂණික විද්‍යාගාර 409ක ඉදිකිරිම් අවසන් අධියරේ පවතී.මහින්දෝදය විද්‍යාගාර දහසෙන් පාසල් 175ක විද්‍යාගාර ලෝක බැංකු ආධාර යටතේ සංවර්ධනය වේ.පළාත් සභා සහ මධ්‍යම රජයට ලැබෙන ආධාර යටතේ මේ පාසල් 175 සංවර්ධනය කිරීමට අවශ්‍ය මුදල් ප්‍රතිපාදන පිරිනැමේ. ඉතිරි පාසල් 500ක් පමණ ඉදිකිරීම් සමස්ත ලංකා ඉදිකරන්නන්ගේ සංගමයට අදාළ ඒ ඒ පළාත්වල කොන්ත්‍රාත්කරුවන්ට ලබා දෙන බව අධයාපන ඇමති බන්දුල ගුණවර්ධන මහතා ප්‍රකාශ කළේය.මේ සම්බන්ධයෙන් අදාළ ගිවිසුම් බත්තරමුල්ල ශ්‍රී ලංකා ජාතික ඉදිකිරිම් සංගම් මුලස්ථානයේ දී අද (14) එම කොන්ත්‍රාත්කරුවන්ට ලබා දීමට නියමිතය. අමෙරිකානු ඩොලර් මිලියන 200ක ණය ගිවිසුමක් යටතේ මුදල් ආධාර ආසියානු සංවර්ධන බැංකුව ලබා දී ඇති අතර වසර පහක් යන තෙක් අමෙරිකානු ඩොලර් මිලියන 40 බැගින් මුදල් යෙදවේ.මේ අනුව වසර 2014වන විට සෑම ප්‍රාදේශීය ලේකම් කොට්ඨාසයකම මහින්දෝදය තාක්ෂනික විද්‍යාගාර සහිත පාසල් තුන බැගින් ආරම්භ කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n1306148</link>
    <topic>ලෝක රුධිර දායක දිනය අද</topic>
    <author>සිතාරා සේනානි</author>
    <content>ලෝක රුධිර දායකයන්ගේ දිනය අදට (14) යෙදී තිබේ."සෑම රුධිර පරිත්‍යාගයක්ම දිවි තිළිණයකි" යන්න මෙවර එහි තේමාව වේ.මෙවර එහි සැමරුම් උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරියේ (14) පැවැත්වේ.ශ්‍රී ලංකාවේ සියලු රෝහල්වලට අවශ්‍ය ආරක්ෂිත රුධිරය ජාතික රුධිර පාරවිලයන සේවාව විසින් ලබා දෙනු ලැබේ. ආසියාවේ විශිෂ්ටතම රුධිර පාරවිලයන සේවාව වශයෙන් ‍ශ්‍රී ලංකාවේ ජාතික රුධිර පාරවිලයන සේවාව අන්තර්ජාතික වශයෙන් අගැයීමට ලක්ව තිබේ.දැනට මෙරට රෝහල් පද්ධතියට අවශ්‍ය රුධිර ඒකක ගණන ලක්ෂ 4කි. මේ වනවිට මෙරට සිටින ස්ථිර රුධිර දායකයන්ගේ සංඛ්‍යාව තුන්ලක්ෂ පනස්දහසක් පමණ වේ.මේ වනවිට ජාතික රුධිර පාරවිලයන සේවා පනත සකස් කිරීමේ කටයුතු අවසන් කර ඇති බවත්, මින් පෙර එම පනත පාර්ලිමේන්තුවට ඉදිරිපත් කිරීමෙන් පසු ඉදිරිපත් වූ සංශෝධන ද ඇතුළත් කර නව පනත සකස් කර තිබෙන බවත් කී ඇමැතිවරයා, එය නැවත වරක් නීතිපති දෙපාර්තමේන්තුවට ඉදිරිපත් කිරීමෙන් පසු පාර්ලිමේන්තුවේ අනුමැතියට ඉදිරිපත් කිරීමට නියමිත බවත්, ඉන්පසු එය නීතියක් ලෙස ක්‍රියාත්මක වීම මඟින් මෙරට රුධිර පාරවිලයන සේවාව ශක්තිමත් සේවාවක් ලෙස තව දුරටත් පවත්වා ගෙන යාමට අවශ්‍ය පියවර ගන්නා බවත් ලෝක රුධිර දායකයන්ගේ දිනය සම්බන්ධයෙන් අදහස් දක්වමින් සෞඛ්‍ය ඇමැති මෛත්‍රීපාල සිරිසේන මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n1306149</link>
    <topic>ළමා සොල්දාදුවන් ඇති රටවල ලැයිස්තුවෙන් ශ්‍රී ලංකාව ඉවතට</topic>
    <author>මහින්ද අලුත්ගෙදර</author>
    <content>ළමා සොල්දාදුවන් සිටින රටවල ලැයිස්තුවෙන් ශ්‍රී ලංකාව ඉවත් කිරීමට එක්සත් ජාතීන්ගේ සංවිධානය තීරණය කරයි.නිව්යෝර්ක් නුවර දී පෙරේදා (12) නිකුත් කළ ජගත් මහ ලේකම්වරයාගේ ළමා සොල්දාදුවන් පිළිබඳ වාර්ෂික වාර්තාවෙන් මෙලෙස ශ්‍රී ලංකාව ඉවත් කර තිබෙන අතර ඒසම්බන්ධයෙන් රජය වෙත නිල වශයෙන් දැනුම් දී තිබෙන බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා "දිනමිණ" ට පැවසීය.ඊට පෙර වසර කිහිපයක් ළමා සොල්දාදුවන් සම්බන්ධයෙන් ජගත් සංවිධාන මහ ලේකම්වරයාගේ වාර්තාවට ශ්‍රී ලංකාව ඇතුළත්ව තිබුණු අතර ශ‍්‍රී ලංකාව ක‍්‍රියාත්මක කළ ක‍්‍රියාකාරී සැලැස්ම සැළකිල්ලට ගෙන මෙම ඉවත් කිරීම සිදුකර ඇති බව ජගත් සංවිධාන මහ ලේකම්වරයාගේ ළමා සොල්දාදුවන් පිළිබඳ විශේෂ නියෝජිත ලෙයිලා ශරෝගුයි මහත්මිය සඳහන් කර තිබේ. යුද ගැටුම්වලට අදාළ සියලු පාර්ශවයන් ශ්‍රී ලංකා භූමියෙන් ඉවත් කර තිබෙන අතර ඒ හේතුවෙන් තව දුරටත් අදාළ ලැයිස්තුවට ශ්‍රී ලංකාව අන්තර්ගත කිරීම අවශ්‍ය නොවන බව එක්සත් ජාතීන්ගේ සංවිධානය පෙන්වාදී ඇත. ඊට අමතරව මෙම කාලයේ යුද ගැටුම්වලට අදාළව සිදුවන උල්ලංඝණයන් සිදු වූ බවට ශ්‍රී ලංකාවේ වාර්තා වී නොමැති බවද එම වාර්තාව පෙන්වාදෙයි.මාලි, සිරියාව සහ මධ්‍යම අප්‍රිකාව ගැටුම්කාරී තත්ත්වයන් පවතින රටවල් ලෙස ජගත් මහ ලේකම්වරයාගේ ළමා සොල්දාදුවන් පිළිබඳ වාර්ෂික වාර්තාවෙන් පෙන්වාදී තිබෙන අතර කොංගෝව, මියන්මාරය, මධ්‍යම අප්‍රිකාව, සූඩානය හා දකුණු සූඩානය වැනි රටවල ළමුන් දහස් ගණනක් සන්නද්ධ කණ්ඩායම් වලින් ඉවත් කිරීමට පියවර ගෙන ඇත. ශ්‍රී ලංකාවට අමතරව මෙම ලැයිස්තුවෙන් නේපාලය ද 2012 වසරට අදාළව ඉවත් කර තිබේ. මේ අතර මධ්‍යම අප‍්‍රිකානු රටවල් 11ක් සහ එහි ක‍්‍රියාත්මක සන්නද්ධ කණ්ඩායම් 55ක් මෙම ලැයිස්තුවට අලූතින් එක්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n13061410</link>
    <topic>හේරත්හල්මිල්ලෑව රජමහා විහාරයෙන් අතුරුදන් වූ සඳකඩපහණ සොයා ගනී</topic>
    <author>අනුරාධපුර මධ්‍යම විශේෂ</author>
    <content>කැබිතිගොල්ලෑව හේරත්හල්මිල්ලෑව පුරාණ රජමහා විහාරයෙන් පසුගියදා (04) පැහැරගත් සඳකඩපහණ සමඟ එය පැහැරගෙන ගිය බවට සැක පිට යුද හමුදා සෙබළුන් දෙදෙනකු පොලිස් කොස්තාපල්වරයකු ඇතුළු පුද්ගලයන් 9 දෙනකු පෙරේදා (12) අනුරාධපුර කොට්ඨාස අපරාධ විමර්ශන අංශය මඟින් අත්අඩංගුවට ගෙන ඇත.ජ්‍යෙෂ්ඨ නියෝජ්‍ය පොලිස්පති රවී විජේගුණවර්ධන, නියෝජ්‍ය පොලිස්පති රංජිත් පද්මසිරි හා පොලිස් අධිකාරී මහේෂ් සේනාරත්න යන මහත්වරුන්ගේ උපදෙස් මත කොට්ඨාස අපරාධ විමර්ශන අංශයේ ස්ථානාධිපතිවරයාගේ මෙහෙයවීමෙන් සඳකඩපහණ පැහැරගෙන යාම සම්බන්ධයෙන් පුළුල් විමර්ශනයක් සිදු කෙරිණි.ඉන් අනතුරුව සැකකරුවන් සමඟ ඔවුන් පැහැරගත් පුරාවිද්‍යා වටිනාකමින් යුත් සඳකඩපහණ කැබලිවලට කඩා  හිඟුරක්ගොඩ කුමාරගම ප්‍රදේශයේ ළිඳක දමා තිබිය දී සොයා ගැනීමට හැකි වි ඇත. සිද්ධිය සම්බන්ධයෙන් පුළුල් විමර්ශන කටයුතු කළ අනුරාධපුර මූලස්ථාන පොලිසියේ කොට්ඨාස අපරාධ විමර්ශන අංශය යුද හමුදා සෙබළුන් දෙදෙනකු පිළිබඳ සැක සිතී ඔවුන් සම්බන්ධයෙන් විමර්ශන කර ඇති අතර එහිදී ඔවුන් මේ සිද්ධියට සම්බන්ධ බවට තහවුරු කරගෙන ඇත. ඒ අනුව අනුරාධපුර ජ්‍යෙෂ්ඨ නියෝජ්‍ය පොලිස්පතිවරයා 621 වැනි බලසේනාධිපතිවරයාට මේ බව දන්වා ඔවුන් පොලිස් භාරයට ගෙන ඇත.ඉන් අනතුරුව ඔවුන්ගෙන් කළ දීර්ඝ ප්‍රශ්න කිරීම්වලදී සඳකඩ පහණ පැහැරගත් බවත් මේ සඳකඩපහණේ රත්රන් කිලෝග්‍රෑම් 35ක් තිබෙන බව ගැමියන් අතර කට කථා පැතිරුන නිසා එය පැහැරගෙන ගොස් කඩා රන් සෙවූ බවද පොලිසියට පාපොච්චාරණය කර ඇත.ඒ අනුව හිඟුරක්ගොඩ පොලිසියේ සේවයේ නියුතු රථ වාහන අංශයේ පොලිස් කොස්තාපල්වරයකු සේවය හැර පලා ගිය යුද හමුදා සෙබළෙකු සිවිල් ආරක්ෂක සෙබළෙකු සහ සිවිල් පුද්ගලයින් සිව් දෙනෙකු අත්අඩංගුවට ගෙන ඇත. ඔවුන් එදින සඳකඩපහණ පැහැර ගැනීම සඳහා ඇඳගෙන ආ යුද හමුදා කැලෑ නිල ඇඳුම්, බූට්ස්, බෙරස්, ඔජී බෙල්ට් සහ පතුරම් ගැබ රඳවන ද පොලිසිය අත්අඩංගුවට ගෙන ඇත.ඊට අමතරව මොවුන් සඳකඩපහණ කඩා දැමීම සඳහා භාවිතයට ගත් ආයුධත් සිම් කාඩ් පත් තොගයක් පොලිස් භාරයට ගෙන ඇත. අත්අඩංගුවට ගත් ප්‍රධාන සැකකරුගේ මස්සිනාගේ නිවස පිටුපස ළිඳේ තිබී සඳකඩපහනේ කොටස් සොයාගෙන ඇති අතර පැය ගණනක මෙහෙයුමකින් පසුව එම කොටස් පොලිසිය ගොඩට ගෙන ඇත.අත්අඩංගුවට ගත් සැකකරුවන් 9 දෙනා ඊයේ (13) කැබිතිගොල්ලෑව දිසා මහේස්ත්‍රාත් අධිකරණයට ඉදිරිපත් කිරීමට නියමිතව සිටි අතර තවත් එක් අයෙකු අත්අඩංගුවට ගැනීමට පොලිසිය පරීක්ෂණ පවත්වයි.උතුරුමැද පළාත භාර ජ්‍යෙෂ්ඨ නියෝජ්‍ය පොලිස්පති රවී විජේගුණවර්ධන, නියෝජ්‍ය පොලිස්පති, රංජිත් පද්මසිරි යන මහත්වරුන්ගේ උපදෙස් මත කැබිතිගොල්ලෑව මූලස්ථාන පොලිසි‍යත්, පුරාවිද්‍යා ආරක්ෂක කොට්ඨාසයත් මේ සම්බන්ධයෙන් පරීක්ෂණ පැවැත්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n13061411</link>
    <topic>සයිබර් ප්‍රහාරයන්ට ලක්වන ලොව 8වැනි රට ශ්‍රී ලංකාව</topic>
    <author>ලංකින්ද නානායක්කාර ඉමදුව සමුහ</author>
    <content>සයිබර් ප්‍රහාරයන්ට වැඩි වශයෙන් ලක්වන රටවල් අතරින් ශ්‍රී ලංකාව ලෝකයේ 8වැනි ස්ථානයට ශ්‍රේණි ගතව ඇති බව සුප්‍රසිද්ධ ප්‍රතිවෛරස් මෘදුකාංග නිෂ්පාදන සමාගමක් වන කැස්පර්ස්කර් සමාගමේ වෙබ් අඩවියේ දැක්වේ. එහි සඳහන්ව ඇති පරිදි ශ්‍රී ලංකාවේ අන්තර්ජාලය භාවිත කරන ප‍්‍රමාණයෙන් සියයට පනස් එකක ප්‍රතිශතයක් කිසියම් සයිබර් ප්‍රහාරයකට ලක්ව තිබේ. පෙර වසරවලට සාපේක්ෂව ලංකාවේ අන්තර්ජාල පරිහරණය කරන ප්‍රමාණය වැඩි වී තිබේ. එය සමස්ත ජනගහණයෙන් හයෙන් එකකි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n13061412</link>
    <topic>විදේශ විනිමය පාලන රෙගුලාසි තවත් ලිහිල් වෙයි</topic>
    <author>මහින්ද අලුත්ගෙදර</author>
    <content>විදේශ විනිමය පාලන රෙගුලාසි තව දුරටත් ලිහිල් කිරීමට ශ්‍රී ලංකා මහ බැංකුව තීරණය කරයි.ජාත්‍යන්තර මූල්‍ය ගනුදෙනු පවත්වගෙන යාමේ දී ඉහළ කාර්යක්ෂමතාවක් ළඟා කර ගැනීම සහ ව්‍යාපාර කටයුතු පහසු කිරීම මෙන්ම පෞද්ගලික අංශයේ ආර්ථික ක්‍රියාකාරකම් සඳහා පහසුකම් සැලසීම මඟින් සමස්ත ආර්ථිකයේ තරගකාරිත්වය වැඩිදියුණු කිරීම ආදී අරමුණු කරගෙන මේ තීරණය ගෙන තිබෙන බවද ශ්‍රී ලංකා මහ බැංකුව පවසයි.මේ මස 12දා සිට ක්‍රියාත්මක වන පරිදි විනිමය පාලන රෙගුලාසි තව දුරටත් ලිහිල් කරන බවද එම බැංකුව සඳහන් කරයි. ඒ අනුව ප්‍රතිපත්ති ක්‍රියාමාර්ග කිහිපයක් ගෙන තිබෙන අතර අනේවාසික විදේශ ව්‍යවහාර මුදල්, නේවාසික විදේශ ව්‍යවහාර මුදල් ගිණුම්වල පවතින මුදල් එක් බැංකුවකින් වෙනත් බැංකුවක් සඳහා මාරු කිරීමට අවස්ථාව ලබාදීම, විදේශ විනිමය උපයන්නන්ගේ ගිණුම් හිමියන් සඳහා විදේශ ව්‍යවහාර මුදලින් ණය ලබාදීම, අනේවාසිකයන්ට අයත් නේවාසික දේපළ විකිණීමෙන් ලැබෙන ප්‍රාග්ධන ලාභ නැවත රැගෙනයාම සඳහා අවසර ලබාදීම ආදිය ඒ අතර වෙයි.වයස අවුරුදු 18 හෝ ඊට වැඩි සංක්‍රමණිකයන් සඳහා සංක්‍රමණ දීමනාව ලබාදීම, නොස්ට්‍රො ගිණුම් විවෘත කිරීම පවත්වාගෙන යාම සහ එම ගිණුම්වල ශේෂයන් විදේශයන්හි ආයෝජනය කිරීම සඳහා අවසර ලබාදීම, විදේශ සංචාර සඳහා නිකුත් කළ හැකි විදේශ මුදල් නෝට්ටු ප්‍රමාණය ඉහළ නැංවීම, බැංකු නොවන මූල්‍ය ආයතන සඳහා විදේශ මුදල් තැන්පතු ලබා ගැනීමට අවශ්‍ය අවසරය ලබා දෙන නිර්ණායකයන් හඳුන්වාදීම ද ඊට අයත්වෙයි.ඊට අමතරව ද්විත්ව පුරවැසිභාවය හිමි පුද්ගලයන් විදේශ රටවල බැංකු ගිණුම් විවෘත කිරීම සහ පවත්වාගෙන යාම, සුරැකුම්පත් ආයෝජන ගිණුම සඳහා වූ සංශෝධන ආදිය ද මේ වෙනුවෙන් ක්‍රියාත්මක බව ශ්‍රී ලංකා මහ බැංකුව කියා සිටී. මෙම ක්‍රියාමාර්ග සම්බන්ධයෙන් බලයලත් වෙළෙඳ කියෝජිතයන් දැනුවත්කර තිබෙන බවද එම බැංකුව ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n13061413</link>
    <topic>පළාත් සභාවලට අදාළ හදිසි පනතක් ලබන අඟහරුවාදා පාර්ලිමේන්තුවට</topic>
    <author>සිතාරා‍ සේනානි සහ නුවන් කොඩිකාර</author>
    <content>පළාත් සභා පනත යටතේ පළාත් සභා දෙකක් හෝ ඊට වැඩි ගණනකට ඒකාබද්ධ වීමට හැකි පරිදි පනවා ඇති විධිවිධාන ඉවත් කිරීම සඳහා හදිසි පනතක් ලබන අඟහරුවාදා පාර්ලිමේන්තුවට ඉදිරිපත් කිරීමට රජය තීරණය කරයි. ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (13) රැස්වූ ඇමැති මණ්ඩලය මේ සඳහා අනුමැතිය ලබා දී තිබේ.පළාත් සභා විෂයයට අයත් යම් කරුණක් සම්බන්ධයෙන් පාර්ලිමේන්තුවට යම් පනතක් ගෙන ඒමේදී සියලු පළාත් සභාවල අනුමැතිය ලබා ගතයුතු බවට සඳහන් විධිවිධානය වෙනුවට බහුතරයේ කැමැත්ත මත එය කළ යුතු බවට වන යෝජනාව ද ඇතුළුව 13වැනි ආණ්ඩු ක්‍රම ව්‍යවස්ථා සංශෝධනය සම්බන්ධයෙන් වන අනෙකුත් යෝජනා සියල්ල පිළිබඳ සියලු පක්ෂවල අදහස් ලබා ගැනීම සඳහා පාර්ලිමේන්තු තේරීම් කාරක සභාවක් පත් කිරීම කතානායකවරයා සමඟ සාකච්ඡා කර ලබන අඟහරුවාදා සිදු කිරීමට ඇමැති මණ්ඩලය ඊයේ (13) තීරණය කැර තිබේ.නව තේරීම් කාරක සභාව සඳහා ඒ ඒ පක්ෂවලින් පත් කෙරෙන නියෝජිතයන් කවුරුන්ද යන්නත්, සාකච්ඡා කළ කරුණු සම්බන්ධයෙන් අවසන් තීරණයක් ගැනීම සඳහා දින වකවානු තීරණය කිරීමත් කතානායකවරයා සමඟ කරන සාකච්ඡාවෙන් අනතුරුව සිදු කැරෙනු ඇතැයි කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා ඇමැති මණ්ඩල තීරණ දැනුම් දීමේ මාධ්‍ය හමුවේදී ඊයේ (13) පැවැසීය. මෙම තේරීම් කාරක සභාවේ කටයුතු ලබන බදාදා සිට ආරම්භ කෙරෙන බවද හෙතෙම පැවැසීය.කැබිනට් තීරණ දැනුම්දීමේ මාධ්‍ය හමුව ඇමැති කෙහෙළිය රඹුක්වැල්ල මහතාගේ ප්‍රධානත්වයෙන් ප්‍රවෘත්ති හා ජනමාධ්‍ය අමාත්‍යාංශ ශ්‍රවණාගාරයේදී පැවැත්විණි. නියමිත පරිදි උතුරු පළාත් මැතිවරණය ලබන සැප්තැම්බර් මසදී පැවැත්වෙනු ඇතැයි මෙහිදී පැවැසූ ඇමැතිවරයා යෝජිත සංශෝධන එයට පෙර සම්මත කැර ගැනීමට නියමිත බවත් කීය.13වැනි ආණ්ඩු ක්‍රම ව්‍යවස්ථා සංශෝධනය සම්බන්ධයෙන් යම් රටක හෝ පිරිසක බලපෑම මත සිදු කළ යුත්තක් නොවන බව රජයේ දැඩි විශ්වාසය බව පෙන්වා දුන් ඇමැතිවරයා එය සිදු කළ යුත්තේ වඩාත් ප්‍රජාතන්ත්‍රවාදී අන්දමින් සියලු පක්ෂවල අදහස් හා යෝජනා මත බවත් කීය. ජාතික ගැටලුවට විසැඳුම් ලබාදීම සඳහා ජනාධිපති මහින්ද රාජපක්ෂ මහතා මෙයට වසර එක හමාරකට පෙර පත් කරනු ලැබූ පාර්ලිමේන්තු තේරීම් කාරක සභාවට දෙමළ සන්ධානය සහභාගී නොවූ බවද කී ඇමැතිවරයා නව තේරීම් කාරක සභාවටද ඔවුන් ඒ දෙයම කළහොත් එය නොසළකා ක්‍රියා කිරීමට සිදුවන බවත් කීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, රජයේ ප්‍රවෘත්ති අධ්‍යක්ෂ වසන්තප්‍රිය රාමනායක මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n13061414</link>
    <topic>සුළි කුණාටුවෙන් මරණයට පත්වූ ධීවරයකු වෙනුවෙන් ලක්ෂය බැගින්</topic>
    <author>සිතාරා සේනානී සහ නුවන් කොඩිකාර</author>
    <content>වැසි හා සුළි කුණාටු හේතුවෙන් මරණයට පත්වු හෝ අතුරුදහන් වූ ධීවරයන් වෙනුවෙන් ළගම ඥාතියකුට රුපියල් ලක්ෂයක දීමනාවක් ලබාදීමට රජය තීරණය කර තිබේ.රක්ෂණ ආවරණයක් නොමැති සම්පුර්‍ණයෙන් අබලන් වූ ධීවර යාත්‍රා වෙනුවෙන් නව යාත්‍රා ලබාදීමටත්, අබලන් වූ යාත්‍රා වෙනුවෙන් ඒවා පිළිසකර කිරීමට උපකාර කිරීමටත්, අඩක් අබලන් වූ යාත්‍රා සඳහා ඇස්තමේන්තුගත ප්‍රමාණයෙන් 50%කට වැඩි වන්දි මුදලක් ගෙවීමට ද තීරණය කර ඇත.ජනමාධ්‍ය අමාත්‍යාංශයේ ඊයේ (13) පැවැති කැබිනට් තීරණ දැනුම්දීමේ මාධ්‍ය හමුවේදී ඇමැති කෙහෙළිය රඹුක්වැල්ල මහතා එම කරුණු හෙළිකළේය. පසුගියදා ඇති වූ වැසි හා සුළි කුණාටු හේතුවෙන් පීඩාවට පත් ධීවර ප්‍රජාවට සහන සැලසීමට ධීවර හා ජලජ සම්පත් ඇමැති රාජිත සේනාරත්න මහතා විසින් ඉදිරිපත් කරන ලද යෝජනා ත්‍රිත්වයට ඇමැති මණ්ඩලයේ අනුමැතිය හිමි වූ බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=n13061415</link>
    <topic>අනුරපුර සඳහිරු මහ සෑයේ නිධන් වස්තු තැන්පත් කිරීම 23දා</topic>
    <author>වෝල්ටර් දයාරත්න අනුරාධපුර දිසා විශේෂ අමිල ප්‍රභාත් වනසිංහ සහ අනුරාධපුර උතුර විශේෂ</author>
    <content>අනුරාධපුරයේ අභිනවයෙන් ඉදි කරන 'සඳහිරු' මහ සෑයේ නිදන් වස්තු තැන්පත් කිරීම මෙම 23වැනි දින ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදු කරන බව අනුරාධපුර පොසොන් උත්සව කමිටුව පවසයි. මෙදින පිරිත් සජ්ඣායනාවක් පැවැත්වෙන අතර 22, 23, 24 යන දිනයන්හි සර්වඥ ධාතු ප්‍රදර්ශනයක් ද පැවැත්වේ. නිධන් වස්තු තැන්පත් කිරීමේදී ඒ සඳහා කැමැති බැතිමතුන්ට ද අපහසුවකින් තොරව නිධන් වස්තු තැන්පත් කිරීමට වෙනම අවස්ථාවක් ලබාදෙන බවද පොසොන් උත්සව කමිටුව කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=r1306141</link>
    <topic>කුරුණෑගල මහ කන්නයේ අස්වැන්න වී මෙට්‍රික් ටොන් හත් ලක්ෂයක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>2012 -2013 මහ කන්නයේ කුරුණෑගල දිස්ත්‍රික්කයේ වී මෙට්‍රික් ටොන් 708198ක අස්වැන්නක් ලැබී ඇතැයි කුරුණෑගල නියෝජ්‍ය කෘෂිකර්ම අධ්‍යක්ෂ එච්. එම්. සිරිමෙවන් හේරත් මහතා පැවසීය.විශාල වාරිමාර්ග යටතේ කුඹුරු හෙක්ටයාර් 15510 ක් ද සුළුවාරිමාර්ග යටතේ හෙක්ටයාර් 35361 ක් හා වර්ෂා පෝෂිත යටතේ කුඹුරු හෙක්ටයාර් 29426 ක් වශයෙන් හෙක්ටර්යාර් 80297 ක් වගා කිරීමට ඉලක්ක කර තිබුණි.විශාල වාරිමාර්ග යටතේ කුඹුරු හෙක්ටයාර් 13113 ක් ද සුළු වාරිමාර්ග යටතේ හෙක්ටයාර් 29885.5 ක් ද වර්ෂා පෝෂිත යටතේ කුඹුරු හෙක්ටයාර් 68012 ක් ද වශයෙන් වගා කර ඇත.මෙයින් කුඹුරු හෙක්ටයාර් 2984 ක් 50% හානියකට ලක් ව තිබේ.විශාල වාරිමාර්ග වලින් වී මෙට්‍රික් ටොන් 52426.6 ක් ද සුළු වාරිමාර්ග යටතේ වී මෙට්‍රික් ටොන් 105158 ක් ද වර්ෂා පෝෂිත යටතේ වී මෙට්‍රික් ටොන් 77773 ක් වශයෙන් වී මෙට්‍රික් 708198 ක් නිෂ්පාදනය කිරීමට සමත් වී ඇත.2013 යල් කන්නයේ විශාල වාරිමාර්ග යටතේ කුඹුරු හෙක්ටයාර් 14538 ක් ද සුළු වාර්මාර්ග යටතේ කුඹුරු හෙක්ටයාර් 30732 ක් ද වර්ෂා පෝෂිතයටතේ කුඹුරු හෙක්ටයාර් 21626 ක් ද වශයෙන් කුඹුරු හෙක්ටයාර් 66906 ක් වගා කිරීමට ඉලක්කක ඇති අතර විශාල වාරිමාර්ග යටතේ වී මෙට්‍රික් ටොන් 56698 ක්ද සුළු වාරිමාර්ග යටතේ වී මෙට්‍රික් ටොන් 95269 ක් ද වර්ෂා පෝෂිත යටතේ වී මෙට්‍රික් ටොන් 60580 ක් වශයෙන් ටොන් 212547 ක වී අස්වැන්නක් අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=r1306142</link>
    <topic>ත්‍රි රෝද රථයකින් මත්පැන් ප්‍රවාහනය කරද්දී අසුවෙලා</topic>
    <author>රඹුක්කන උතුර සමූහ විපුල එස් . කුමාරතුංග</author>
    <content>පරපේ මැදගම ප්‍රදේශයේදී නීති විරෝධී මත්පැන් ත්‍රි රෝද රථයකින් ප්‍රවාහනය කරමින් සිටි පුද්ගලයින් දෙදෙනකු අත්අඩංගුවට ගැනීමට කෑගල්ල විශේෂ කාර්ය බළකායේ නිලධාරීහු පිරිසක් සමත් වූහ.විශේෂ කාර්ය බළකායේ ප්‍රාදේශීීය අණ දෙන නිලධාරී සහකාර පොලිස් අධිකාරි කැලුම් ගුණතුංග මහතාගේ උපදෙස් පරිදි සිදුකළ මේ වැටලීමේ දී නීති විරෝධී මත්පැන් මිලි ලීටර් 31500ක් අඩංගු ප්ලැස්ටික් කැන් 1ක් , ප්‍රවාහනය කරමින් සිටි ත්‍රි රෝද රථය සහ සැකකරුවන් දෙනෙකු අත්අඩංගුවට ගෙන සැකකරුවන් අධිකරණ ක්‍රියාමාර්ග ගැනීම සඳහා රඹුක්කන පොලිසිය වෙත භාර කැර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=r1306143</link>
    <topic>කොළඹ හරිත නගරයක් කිරීමේ සැලැසුමක් මහ නගර සභාව සකසයි</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>මීට වර්ෂ 50කට පෙර කොළඹ නගරය පැවති හරිත නගර තත්ත්වය යළි ඇති කිරීමේ වැඩපිළිවෙළක් කොළඹ මහ නගර සභාව සැලැසුම් කරයි.කොළඹ මහ නගර සභාවේ ඉඩම් හා පාරිසරික සංවර්ධන අධ්‍යක්ෂවරයා (ඉංජිනේරු) විසින් කෙටුම්පත් කර නාගරික කොමසාරිස්, නියෝජ්‍ය නාගරික කොමසාරිස්, නාගරික භාණ්ඩාගාරික හරහා ඉදිරිපත් කරන ලද එම සැලසුම මුදල් පිළිබඳ ස්ථාවර කොමිටිය ප්‍රතිපත්තියක් වශයෙන් පිළිගෙන තිබේ.මීට වර්ෂ 50කට පෙර කොළඹ හරිත නගරයක් වූ අතර අඩු රථවාහන ප්‍රමාණයක් තිබූ හරිත බහුල, අපද්‍රව්‍ය අඩු, පිරිසුදු වාතය තිබූ, ශබ්දය අඩුවෙන් තිබූ ආරක්ෂාකාරී ලෙස ගමන් කළ හැකි ට්‍රෑම් කාර්, ට්‍රොලි බස්රථ තිබූ, ගංවතුරින් තොර ආසියාවේ උද්‍යාන නගරයක් ලෙස සලකනු ලැබූ බව පාරිසරික සංවර්ධන අධ්‍යක්ෂවරයා සකස් කළ කෙටුම් පතේ සඳහන් විය.සංවර්ධනය පිණිස ගොඩනැඟිලි නිවාස හා ක්‍රීඩා භූමි ඉදිකිරීම සඳහා මඩවගුරු පුරවනු ලැබීය. මාර්ග සහ ගොඩනැඟිලි ඉදිකිරීම සඳහා ගස් කපා දමනු ලැබීය. විදුලි බලයෙන් සහ මිනිස් බලයෙන් දිවෙන ප්‍රවාහන වාහන අත්හැර දමන ලදී.ප්‍රමාණයේ අධිකභාවය සහ සම්පත් හිඟකම නිසා අපද්‍රව්‍ය කළමනාකරණය ප්‍රශ්නය පාලනය කරගත නොහැකි තත්ත්වයකට පත්විණි. ජලය හා විදුලිය ඉල්ලීම් වේගයෙන් වැඩිවිය. ගොඩනැගිලි වඩ වඩා කුඩා වූ අතර ශක්ති ඉල්ලුම වැඩිවිය.වේගයෙන් සංවර්ධනය සමඟ කොළඹ හරිත තත්ත්වයෙන් ක්‍රමයෙන් ඉවතට යන බවක් දක්නට ලැබිණ. මෙම ප්‍රශ්නය කොළඹට පමණක් සීමා නොවේ.බොහෝ නගර පාරිසරික ප්‍රශ්න හේතුවෙන් වාසයට නුසුදුසු තත්ත්වයකට පත්වෙමින් පවතී. මෙම තත්ත්වයෙන් මිදීම සඳහා ලොව පවා ඇති ඇතැම් නගර ඔවුන්ගේ නගර හරිත බවට පරිවර්තනය කර ගැනීම ආරම්භ කර ඇත.යටගිය අභිමානය යළිත් ළඟාකර ගැනීම සඳහා පරිසරය රැකගනිමින් සංවර්ධන වැඩපිළිවෙළ තවදුරටත් ඉදිරියට ගෙනයාම සඳහා කොළඹ හරිත නගරයක් කිරීමට කාලය දැන් එළැඹ තිබේ. ගස් සිටුවීමෙන් නගරයක් “හරිත නගරයක්” බවට පත් කෙරෙන බව සාමාන්‍ය පිළිගැනීමයි.වාතයේ ගුණාත්මකතාවය වැඩිදියුණු කරමින් සහ උෂ්ණය සහ ජලය අවශෝෂණය කරමින් ගස් නගරයට අලංකාරයක් වන අතර ජන ජිවිතයට හිතකාමිදවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=r1306144</link>
    <topic>රුපියල් ලක්ෂ 142කින් ඉදිකළ අලුත්ගම සතිපොළ ජනතා අයිතියට</topic>
    <author>නාගොඩ විශේෂඑන් . විජේරත්නකළුතර දිස්ත්‍රික් සංචාරක</author>
    <content>ඉෆාඩ් ප්‍රතිපාදන යටතේ රුපියල් ලක්ෂ 142ක වියදමින් ඉදිකළ අළුත්ගම සතිපොළ සහ බේරුවල ප්‍රාදේශීීය සභා අරමුදල් යටතේ් නවීකරණය කළ (රුපියල් ලක්ෂ 100ක් වැයකර ) බේරුවල ප්‍රාදේශීීය සභා ගොඩනැගිල්ලේ කඩ කාමර පසුගිය දින විවෘත කැරුණි.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා මෙම ව්‍යාපෘති ජනතා අයිතියට පත් කළේ්ය.බේරුවල ප්‍රා. සභා සභාපති ප්‍රසන්න සංජීව මහතා මේ සඳහා මූලික වී කටයුතුකර තිබේ.මෙම ව්‍යාපෘති ජනතා අයිතියට පත්කරමින් එහි පැවැති උත්සව සභාව ඇමතූ® ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා මෙසේ පැවසීය.පසුගිය අවුරුදු තුනේදී බේරුවල ප්‍රදේශයේ ජනතාවට අත්‍යවශ්‍ය වූ ඉතා උග්‍රව තිබූ පානීය ජලව්‍යාපෘතිය වෙනුවෙන් රුපියල් කෝටි 137ක් වැය කළා. මේ මුදල ජලය ලබාදීම සඳහා එක ආසනයකට මෙතෙක් වැයකළ විශාලම මුදල වෙනවා. මින් අලුතින් 90,000 ක ජනතාවකට ජලය ලැබී තිබෙනවා.දෙවැනි අදියර යටතේ තවත් 30,000කට ජලය ලබාදීමට කටයුතු කරනවා. මේ අනුව 1,20,000කට අවශ්‍ය ජලය ලබාදීමට හැකිවෙනවා. බේරුවල ආසනයේ ජනතාවගේ විදුලි අවශ්‍යතාවය 2014 දී සම්පූර්ණ කිරීමට පියවර ගන්නවා. රුපියල් කෝටි 35ක වියදමින් කි. මි. 35ක මාර්ග කාපට් අතුරා සංවර්ධනය කර තිබෙනවා. අධ්‍යාපන හා සෞඛ්‍ය ක්‍ෂෙත්‍ර සංවර්ධනය සඳහාද විශාල මුදලක් මේ වනවිට වැයකර තිබෙනවා.මෙම උත්සව සභාව අමතා බ.ප . මන්ත්‍රී රංජිත් සෝමවංශ , බේරුවල ප්‍රා.සභා සභාපති ප්‍රසන්න සංජීව යන මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=r1306145</link>
    <topic>පරිගණක මෘදුකාංග නිර්මාණ තරගයේ ජයග්‍රාහකයන්ට සහතික</topic>
    <author>නාරම්මල සමූහ චමින්ද විදානගේ</author>
    <content>වයඹ පළාත් පරිගණක මෘදුකාංග නිර්මාණ තරගයේ ජයග්‍රාහකයින් හට ත්‍යාග හා සහතිකපත් බෙදාදීමේ උත්සවය පසුගිය දා කුරුණෑගල පිහිටි වයඹ පළාත් ශ්‍රවණාගාරයේ දී පැවැත්විණි.වයඹ පළාතේ පාසල් දරුවන් හා ගුරුවරුන් මෙම මෘදුකාංග නිර්මාණ තරගාවලිය සඳහා සිය නිර්මාණ ඉදිරිපත් කර තිබුණි. මෙහිදී සමස්ත ලංකා ජයග්‍රහණ හිමිකරගත් පාසල් 05 ක් සඳහා විශේෂ කුසලතා සහතික බෙදාදීම හා හොඳම නිර්මාණ ඉදිරිපත් කළ පාසල් සඳහා ත්‍යාග හා සහතික පත් බෙදාදීම සිදු කරන ලදී.එසේම තරගය සඳහා නිර්මාණ ඉදිරිපත් කළ සියලු දෙනාට සහතිකපත් බෙදා දෙන ලදී.වයඹ මහ ඇමති අතුල විජේසිංහ, අධ්‍යාපන අමාත්‍යංශයේ ඇගයීම් හා නියාමන අංශයේ නියෝජ්‍ය අධ්‍යාපන අධ්‍යක්ෂක ආර්. කරුණාසිරි, පළාත් ලේකම් ජයන්ත විජේසේකර, අධ්‍යාපන අධ්‍යක්ෂක ජේ. ජී. එන්. තිලකරත්න, පළාත් ව්‍යාපෘති අධ්‍යක්ෂ යූ. බී. උයන්ගොඩ මහත්වරු ද මේ අවස්්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=r1306146</link>
    <topic>ත්‍රිරෝද රථයේ සිටි කතකගේ රන් මාලය කඩාගත් සෙබළා දැලේ</topic>
    <author>සොරණාතොට සමූහ සී. ගමගේ</author>
    <content>බදුල්ල නගරයේ ත්‍රිරෝද රථයක් තුළ සිටි 50 හැවිරිදි කාන්තාවගේ ගෙල බැඳි රුපියල් 69000ක් පමණ වටිනා රන් මාලයක් කොල්ලකෑ දියතලාව යුද හමුදා කඳවුරේ 19 ගැමුණු හේවා බළඇනියේ යුද හමුදා සෙබළෙකු බදුල්ල පොලිසියේ නොවිසඳුණ අපරාධ ඒකකයේ නිලධාරීන් විසින් අත්අඩංගුවට ගෙන තිබේ.සොරණාතොට කොහොවිල මඩුගහපිටිය ප්‍රදේශයේ පදිංචි 33 හැවිරිදි යුද හමුදා සෙබළා යතුරු පැදියෙන් බදුල්ල නගරයට පැමිණ යතුරුපැදිය වෙලේකඩේ ප්‍රදේශයේ නවතා බදුල්ල නගරයට පා ගමනින් පැමිණ නගරයේ ත්‍රිරෝද රථයක් තුළ සිටි කාන්තාවකගේ ගෙල බැඳි රන් මාලය කොල්ලකා පලාගොස් ඇති අතර, ඒ සමඟම ක්‍රියාත්මක වූ බදුල්ල පොලිසියේ නොවිසඳුණු අපරාධ ඒකකයේ නිලධාරිහු සැකකාර හමුදා සෙබළා අත්අඩංගුවට ගනු ලැබී යැයි පොලිසිය පැවසීය.කොල්ල කන ලද රන් මාලය සැකකරු සන්තකයේ තිබියදීත්, සැකකරුගේ යතුරුපැදිය වෙලේකඩේ ප්‍රදේශයේ තිබියදී පොලිසිය අත්අඩංගුවට ගත්හ.සිද්ධියට මුහුණපෑ 50 හැවිරිදි කාන්තාව බදුල්ල නගරයේ පදිංචිකාරියක වන අතර, ඇය සිය දියණිය සමඟ නගරයේ වෙළඳ සැලකට ත්‍රිරෝද රථයකින් ගොස් දියණිය වෙළඳසැලට ගිය අතරේ මව ත්‍රිරෝද රථයේ සිටියදී රන් මාලය කොල්ලකා ඇතැයි පොලිසිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=r1306147</link>
    <topic>කුඹල් කර්මාන්තයට විදුලි සකපෝරුවක් එයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මැටි ආශි‍්‍රත භාණ්ඩ නිපදවීම නැඟෙනහිර පළාතේ ව්‍යාප්ත කිරීම මුල් කරගෙන කුඹල් කර්මාන්ත කරුවන්ට විදුලියෙන් ක්‍රියා කරන සකපෝරුවක් හඳුන්වා දුන් බව පළාත් ග්‍රාමීය කර්මාන්ත දෙපාර්තමේන්තුව කියයි.අතින් ක්‍රියාත්මක කරන සාම්ප්‍රදායික සකපෝරු වෙනුවට විදුලි මෝටරයක් භාවිත කර ආරක්ෂිත මේ සකපෝරුව කුඹල් කර්මාන්ත කරුවන් 33 දෙනෙකුට මුල් අදියර යටතේ් බෙදා දුන් බව පළාත් ග්‍රාමීය කර්මාන්ත අමාත්‍ය ලක්ෂ්මේන්ද්‍ර දමයන්ත් කුමාර තෙන්නකෝන් මහතා පැවැසීය.ආර්ථික සංවර්ධන අමාත්‍යාංශය යටතේ ක්‍රියාත්මක පළාත් පාලන ආයතන වැඩිදියුණු කිරීමේ ව්‍යාපෘතිය යටතේ මේ සඳහා මූල්‍යාධාර ලබාදී තිබේ. පළාත් ග්‍රාමීය කර්මාන්ත දෙපාර්තමේන්තුවේ කර්මාන්ත ශාලාවේ නිපදවන මේ විදුලි සකපෝරු නොමිලේ බෙදාදීම තුළින් යුද්ධයෙන් කඩා වැටී ඇති පළාතේ කුඹල් කර්මාන්තය වැඩිදියුණු කිරීම මෙහි අරමුණ බව අධ්‍යක්ෂවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=r1306148</link>
    <topic>බලපිටියම පාළුවෙයි පොසොන් උත්සව නවතීතොරණ ගලවයි</topic>
    <author>බලපිටිය සමූහ – දිලිප් නිශ්ශංක</author>
    <content>බලපිටිය මාළු වෙළඳ පොළ උදෑසන 6.00 පමණ මාළු රැගෙන එන ධීවරයින් අද දක්නට නොමැති වීමෙන් බලපිටිය නගරයම පාළු වී ඇති බව ධීවරයෝ පවසති. තවද එම නිසා මාළු අස්වැන්න ලැබීමේ ද අඩුවක් දක්නට ඇත.බල ඔරුවලින් ධීවර රැකියාවේ ගිය මෙම ධීවරයෝ කුඩා බෝට්ටුවලින් එක්දින ධීවර රැකියාව සඳහා යෑමට බොහෝ සේ පුරුදුව ඇත්තේ දරුවන් සමඟ නිවසේ සිටීමට ය.මිය ගිය ධීවරයින් පිරිස සමඟ නිතර එක් දින යාත්‍රාවල ධීවර රැකියාවේ යෙදුණු ධීවරයින් සහ මේ අනතුරින් දිවි ගලවා ගත් ධීවරයින් අද දැඩි ශෝකාකූ®ල ස්වරූපයකින් නගරයේ තැන් තැන්වල සිටින අයුරු දක්නට ලැබේ.පරම්පරා ගණනාවක සිට ධීවර කර්මාන්තයේ යෙදෙන බලපිටිය ප්‍රදේශයේ් මේ තරම් ධීවරයින් සංඛ්‍යාවක් මිය ගියේ ප්‍රථම වතාවට බව ද ධීවරයෝ පවසති.මේ ධීවර පිරිසගේ නිවෙස්වලට ගිය අවස්ථාවේ අපට දක්නට ලැබුනේ ඔවුන් ගේ පවුල්වල දරුවන් අධ්‍යාපනය හදාරන වයසේ සිටින දරුවන් බවත් වෙනත් කිසිදු රැකියාවක නිරත නොවන බවක් ද දක්නට ලැබුණි.එම නිසා ඔවුන් පවසන්නේ මින් ඉදිරියට කිසිදු දරුවෙක් ධීවර රැකියාවට සම්බන්ධ නොකරන බවයි.මේ දක්වා බලපිටිය ප්‍රදේශයේ ධීවර රැකියාව පවත්වා ගෙන පැමිණියේ පවුලෙන් පරම්පරාවෙන් එන කර්මාන්තයක් ලෙස ය.එසේ පැවැති කර්මාන්ත පසුගියදා සිදු වූ ව්‍යසනයෙන් බලපිටිය ප්‍රදේශයට සිටි දක්‍ෂ ධීවරයින් පිරිසම නැතිවීමෙන් අවසන් වන ලකුණු පහළ වී තිබේ.තවද බලපිටිය ජනතාව වසර ගණනාවක් සිට පවත්වන පොසොන් පෙරහැර සහ බලපිටිය නගරයේ ඉදිකරන මහා තොරණ මිය ගිය ධීවරයින් උදෙසා දැන් නතර කර තිබේ. බලපිටිය පොසොන් පෙරහරට මෝදරවත්ත ප්‍රදේශයේ ධීවර ජනතාව විශාල වශයෙන් සහභාගි වෙති. එම ප්‍රදේශයේ සිටි ධීවරයින් විශාල පිරිසක් මිය යාම නිසා ඔවුන්ට පෙරහරට සම්බන්ධ වීමට හැකියාවක් නොමැති බවද කියති.එසේම විශාල ධීවර පිරිසක් මිය ගිය අවස්ථාවේ එවැනි උත්සවයක් සිදු කිරීමට තිබෙන අපහසුතාවය නිසා සංවිධායකයෝ එම උත්සව කටයුතු නතර කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s1306141</link>
    <topic>නවසිලන්ත-ඔස්ට්‍රේලියා තරගයට  වැස්ස හරස් වෙයි</topic>
    <author/>
    <content>බර්මිංහැම් නුවර එජ්බැස්ටන් ක්‍රීඩාංගණයේදී නවසිලන්තය හා ඔස්ට්‍රේලියාව අතර පෙරේදා පැවැති චැම්පියන්ස් කුසලාන ක්‍රිකට් තරගය වර්ෂාව හේතුවෙන් අහෝසි කෙරිණි.දෙපිලටම ලකුණක් බැගින් ලැබුනු අතර මේ අනුව නවසිලන්තය දැන් ලකුණු 3ක් හිමිකර ගෙන සිටී. ඔස්ට්‍රේලියාව එක් ලකුණකි.ලකුණු 244ක ජයග්‍රාහී ඉලක්කය හඹා ගිය නවසිලන්තය ඕවර 15කදී කඩුලු 2කට ලකුණු 51ක් රැස්කර ගෙන සිටියදී මහ වැසි ඇද හැලිනි.ලූක් රොන්චි පළමු පන්දුවටම එල්ල කළ හතරේ පහරක් මගින් නවසිලන්තය ඔවුන්ගේ පිළිතුරු ඉනිම ආරම්භ කළේය. නවසිලන්ත ඉනිමේ මුළු ලකුණු 18දී පළමු කඩුල්ල බිඳ වැටිණි.මාටින් ගප්ටිල් ලකුණු 8ක් ලබා ගෙන සිටියදී සිවුවැනි ඕවරයේ ක්ලින්ට් මැකේ ගේ පන්දුවට ‘බැක්වර්ඩ් පොයින්ට්’ ස්ථානයේ පන්දු රකිමින් සිටි ග්ලෙන් මැක්ස්වල් අතට උඩ පන්දුවක් ලබා දුන්නේය.රොන්චි ට ලබා ගත හැකිවූයේ හතරේ පහර 2ක් සමග ලකුණු 14ක් පමණි. ‘ගලී’ ස්ථානයේ ෂේන් වොට්සන් වෙත පහසු උඩ පන්දුවක් ලබා දෙමින් රොන්චි මුළු ලකුණු 26දී දැවී ගිය අතර එම කඩුල්ල ලබා ගත්තේද මැකේ ය.වැසි පතිත වීම හේතුවෙන් ඕවර 15ක් අවසානයේ තරගය නතර කෙරිණි. ඒ වන විට නවසිලන්තය කඩුලු 2කට ලකුණු 51ක් ලබා ගෙන සිටියේය.කේන් විලියම්සන් හා රොස් ටේලර් පිළිවෙලින් ලකුණු 18ක් හා 9ක් ලබා ගෙන නොදැවී ක්‍රීඩා කරමින් සිටියහ. නවසිලන්තය, කාඩිෆ්හිදී ශ්‍රී ලංකාව පැරදවූ කණ්ඩායම ම මේ තරගය සඳහා යොදවා තිබිණි. ඔස්ට්‍රේලියාව ඔවුන්ගේ කණ්ඩායමේ වෙනස්කම් දෙකක් සිදු කරමින් මිචල් ස්ටාක් වෙනුවට සේවියර් ඩොහර්ටි ද, ඩේවිඩ් වෝනර් වෙනුවට ග්ලෙන් මැක්ස්වල් ද කැඳවා තිබිණි.කාසියේ වාසිය දිනා ගෙන පළමුව පන්දුවට පහර දුන් ඔස්ට්‍රේලියාව කඩුලු 8කට ලකුණු 243ක් රැස් කළේය.මිචල් මැක්ලෙනගන් ඔහුගේ තෙවැනි පන්දුවෙන්ම කඩුල්ලක් ලබා ගැනීමට සමත් විය. ඒ, ආක්‍රමණශීලී පිතිකරු ෂේන් වොට්සන්ගේ වටිනා කඩුල්ලයි. කඩුලු රකින ලූක් රොන්චි වෙත උඩ පන්දුවක් දෙමින් තරගයේ දෙවැනි ඕවරයේ වොට්සන් දැවී යන විට ලබා ගෙන සිටියේ ලකුණු 5ක් පමණි.සිවුවැනි ඕවරය ආරම්භයේදීම පිල් හියුස් (0) දුවද්දී දැවී ගිය අතර ඒ අනුව ඔස්ට්‍රේලියා දෙවැනි මුළු ලකුණු 10දී බිඳ වැටිනි.අනතුරුව පිටියේ එක්වූ මැතිව් වේඩ් හා නායක ජෝජ් බේලි තෙවැනි කඩුල්ල වෙනුවෙන් ඕවර 15යි පන්දු 5කදී ලකුණු 64ක් එක් කරමින් සිටියදී වේඩ්, නේදන් මැකලම්ගේ පන්දුවට කඩුල්ල මුවා කිරීමේ වරදට හසුව දැවී ගියේය.එම තීරණයට වේඩ් අභියෝග කළද තෙවැනි විනිසුරුගේ තීරණයද දැවී යාම ම විය. පන්දු 57කට මුහුණ දුන් වේඩ් හතරේ පහර 3ක් සමග ලකුණු 29ක් රැස් කළේය.වේඩ්ගේ දැවී යාමෙන් පසුව සිවුවැනි කඩුල්ල වෙනුවෙන් ලකුණු 77ක සබඳතාවක් ගොඩනැගිනි. බේලි හා ඇඩම් වෝග්ස් මේ සබඳතාව පිහිටුවූයේ ඕවර 16කිනි.නේදන් මැකලම් විසින් ඔස්ට්‍රේලියානු ‘බැටිං පවර් ප්ලේ’ ක්‍රීඩාවට පෙර අවසන් පන්දුවෙන් බේලිගේ කඩුලු බිඳ දමමින් එම සබඳතාවට තිත තබනු ලැබිණි.හතරේ පහර 5ක් එල්ල කළ බේලි පන්දු 91කින් ලකුණු 55ක් රැස් කළේය.ඕවර 35ක් අවසානයේ කඩුලු 4කට ලකුණු 151ක්ව සිටියදී ‘බැටිං පවර් ප්ලේ’ අවස්ථාව ලබා ගත් ඔස්ට්‍රේලියාවට එම ඕවර පහේදී කිසිවෙකු නොදැවී ලබා ගත හැකිවූයේ ලකුණු 25කි.මිචල් මාෂ් 5 වැනි කඩුල්ල ලෙසින් මුළු ලකුණු 193දී දැවී ගියේ ඇඩම් වෝග්ස් සමග ලකුණු 42ක් (ඕවර 7කදී) පස්වැනි කඩුල්ලට එක් කිරීමෙන් පසුවය.මැක්ලෙනගන්ගේ පන්දුවට කඩුලු රකින රොන්චි වෙත උඩ පන්දුවක් දෙමින් මාෂ් දැවී යන විට ඔහු හතරේ පහර 3ක් සමග පන්දු 24කින් ලකුණු 22ක් රැස්කර ගෙන සිටියේය. ඔස්ට්‍රේලියාව වෙනුවෙන් වැඩිම ලබා ගත් පිතිකරු ඇඩම් වෝග්ස් ඊළඟට දැවී ගියේය.44 වැනි ඕවරයේ මුළු ලකුණු සංඛ්‍යාව 196ක්ව තිබියදී ඔහු දැවී ගියේ මැක්ලෙනගන්ගේ පන්දුවට ‘ෂෝට් කවර්’හි පන්දු රකිමින් සිටි බ්‍රෙන්ඩන් මැකලම් ට උඩ පන්දුවක් ලබා දෙමිණි.පන්දු 76කින් වෝග්ස් ලබා ගත් ලකුණු 71 ට හතරේ පහර 7ක් ඇතුළත්ව තිබිණි.ජේම්ස් ෆෝල්ක්නර් ලකුණු 6කට දැවී ගිය අතර ඉන්පසුව පිටියට පිවිසි මිචල් ජොන්සන් හතරේ පහර දෙකක් එල්ල කර ආපසු ක්‍රීඩාගාරයට ගියේය.9 වැනි කඩුල්ල වෙනුවෙන් එක්වූ ග්ලෙන් මැක්ස්වල් හා ක්ලින්ට් මැකේ (නොදැවී 2) ඔස්ට්‍රේලියානු ලකුණු පුවරුව 219 සිට 243 දක්වා ඉහළ නැංවූහ. මැක්ස්වල් හතරේ පහරක් හා හයේ පහර 2ක් එල්ල කරමින් පන්දු 22කින් නොදැවී ලකුණු 29ක් රැස් කළේය. නවසිලන්තය වෙනුවෙන් වඩාත්ම සාර්ථක පන්දු යවන්නා වෙමින් වේග පන්දු යවන මිචල් මැක්ලෙනගන් ලකුණු 65කට කඩුලු 4ක් ලබා ගත්තේය. ඔස්ට්‍රේලියාව-243/8යි. (ඕවර 50) ඇඩම් වෝග්ස් 71, ජෝර්ජ් බේලි 55, මැතිව් වෙඩ් 29, ග්ලෙන් මැක්ස්වෙල් නොදැවී 29 (මිචල් මැක්ලෙනගන් 65/4, නේදන් මැකලම් 46/2)නවසිලන්තය-51/2 (ඕවර 15) කේන් විලියම්සන් නොදැවී 18, රොස් ටේලර් නොදැවී 9 (මැකේ 10/2).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s1306142</link>
    <topic>යෝෂිතගේ උපන් දිනයදා ගමේ ක්‍රීඩාවට නිවහනක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා එල්ලේ සම්මේලනයට විශාල අඩුපාඩුවක්ව පැවැති කාර්යාල පහසුකම් සහිත ස්ථිර නිවහනක් හිමිවිය.එල්ලේ සම්මේලනයේ සභාපති ලුතිනන් යෝෂිත රාජපක්ෂ මහතාගේ උපන් දිනයේදී තිබුණු පෙරේදා (12) එම නිවහ‍න විවෘත කරමින් එල්ලේ විධායක විධායක සභාවේ නිලධාරීහු කාර්යාල කටයුතු නිල වශයෙන් ආරම්භ කළහ.කොළඹ 3, පෙරහැර මාවතේ අංක 101 දරණ ස්ථානයේ පිහිටි එල්ලේ සම්මේලනයේ නව කාර්යාලය සියලු පරිපාලන කටයුතුවලට විවෘතව පවතී.ජනාධිපති මහින්ද රාජපක්ෂ මහතා‍ ධීවර හා ජලජ සම්පත් ඇමැතිවරයා ලෙස කටයුතු කළ කාලයේ එල්ලේ සම්මේලනයේ සභාපතිවරයාදවී මූලස්ථානයක් ලබාදුන් අතර පසුව පත්වු නිලධාරීන් එය පවත්වාගැනීමට අපොහොසත් විය.ගම්බද තරුණයන් අතර වඩාත් ජනප්‍රිය එල්ලේ ක්‍රීඩාව රටපුරා ව්‍යාප්ත කිරීමට විශාල බාධාවක්ව පැවැතියේ සම්මේලනයට කාර්යාල පහසුකමක් නොමැතිවීමය. එල්ලේ සම්මේලනයේ නව සභාපති ලෙස වැඩ භාර ගෙන මාස තුනක් ගත වෙද්දී ලුතිනන් ‍යෝෂිත රාජපක්ෂ මහතා එම බාධාව ඉවත් කිරීමට සමත්වීම එල්ලේ ක්‍රීඩාවේ අනාගතයට විශාල පිටුබලයක් වනු ඇතැයි විධායක සභාවේ නිලධාරීහු පවසති.මේ අතර වසර 13කට පසුව ශ්‍රී ලංකා එල්ලේ සම්මේලනය හා පාසල් එල්ලේ සංගමය අතර හමුවක්ද පැවැත්වුණි. සභාපති ලුතිනන් යෝෂිත රාජපක්ෂ මහතා හා පාසල් සංගමයේ ලේකම් නන්දකුමාර ගුණවර්ධන මහතා අතර පැවැති සාකච්ඡාවට අධ්‍යාපන අමාත්‍යාංශයේ නිලධාරීහු පිරිසක්ද එක්ව සිටියහ.දැනට රටපුරා පාසල් 2000කට අධික සංඛ්‍යාවක් එල්ලේ ක්‍රීඩාවේ නිරතවන හෙයින් ශාරීරික අධ්‍යාපන ගුරුවරුන්ට එල්ලේ ක්‍රීඩාවේ තාක්ෂණය හා නීතිරීති සම්බන්ධ දැනුවත් කිරීමක් ලබාදීමේ වැඩ පිළිවෙළක් සකස් විය.එල්ලේ ක්‍රීඩා පුහුණුකරුවන්ගේ හිගයට පිළියම් සෙවීමට හා එල්ලේ නීතිරීති යාවත්කාලීන කිරීමටද මේ සාකච්ඡාවේදී අවධානය යොමුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s1306143</link>
    <topic>අනුරාධපුර දිස්ත්‍රික් පාපැදි ශූරතාවලිය 16දා</topic>
    <author/>
    <content>අනුරාධපුර දිස්ත්‍රික් පාපැදි සංගමය සංවිධානය කරන දිස්ත්‍රික් පාපැදි ශූරතාවලිය මේ මස 16වැනිදා අනුරාධපුර පොතාන ගම හන්දියේදී පැවැත්වේ.සුපිරි කාන්තා/පිරිමි, අවුරුදු 23න් පහළ පිරිමි (මාර්ග) හා බාලක බාලිකා (ස්ටෑන්ඩර්ඩ්) ලෙස තරග පැවැත්වීමට නියමිතය. බාලක බාලිකා තරග ජාතික පාසල් පාපැදි තරගාවලිය ඉලක්ක කර ගනිමින් පැවැත්වෙන අතර අනුරාධපුර දිස්ත්‍රික්කයේ සියලු පාසල් පාපැදි ක්‍රීඩක ක්‍රීඩිකාවන් පාසල් මට්ටමින් ඉදිරිපත් විය හැකි බව සංවිධායකයෝ පවසති. තරගාවලියේ සුපිරි පිරිමි අංශය සඳහා ශ්‍රී ලංකා යුධ හමුදා පාපැදි කණ්ඩායම ආරාධිත කණ්ඩායමක් ලෙසින් සහභාගීවේ.පොතානගම හන්දියෙන් ආරම්භවන තරග ජයන්ති වට රවුම මිහිඳුපුර කරුණෑගල හන්දිය තිසාවැව පණ්ඩුලගම හරහා ආරම්භක ස්ථානයෙන් අවසන් වේ. එක් වටයක දුර කි.මී.12.5ක දුරකින් යුත් තරගයේ පිරිමි සුපිරි හා 23න් පහළ ක්‍රීඩකයින් සඳහා වට 8ක්, සුපිරි කාන්තා සහ බාලක තරග වට 3ක් පැවැත්වෙන අතර බාලිකා තරගය එක් වටයකි.තරගාවලියේ ජය සංකේත ප්‍රදානය උතුරු මැද පළාත් ප්‍රධාන ඇමැති එස්.එම්.රංජිත්, නගරාධිපති එච්.පි.සෝමදාස, අන්තර්ජාතික පාපැදි විනිසුරු එන්.කරුණාරත්න හා වාසුදේව නානායක්කාර අමාත්‍ය සම්බන්ධීකරණ ලේකම් ආර්.එස්.නානායක්කාර යන මහත්වරුන්ගේ සහභාගිත්වයෙන් සිදුකෙරේ.මේ පිළිබඳ වැඩි විස්තර මහේෂ් උපාලි ධර්මසේන (077-3304545) හෝ උපුල් චන්දන (0718391574) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s1306144</link>
    <topic>15න් පහළ නිල් මහා හටනේ ජය සර්වේශසයට</topic>
    <author>ප්‍රියාන් ද සිල්වාමාතර ක්‍රීඩා</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන අවු.15න් පහළ පළමු පෙළ ක්‍රිකට් තරගාවලියේ රුහුණු නිල් මහ හටන තරගයේදී සාන්ත තෝමස් විදුහල පරාජය කිරීමට සාන්ත සර්වේශස් විද්‍යාලයීය කණ්ඩායම සමත්විය.සනත් ජයසුරිය පිටියේදී පැවැති තරගයේදී පළමුව පන්දුවට පහරදුන් සාන්ත තෝමස් පිල ලකුණු 93කට දැවී ගියේය. කේ.එන්.සමරවීර කඩුලු 4ක් දවාගත් අතර සංදීප් චාමර සහ චමිල් දනංජය කඩුලු 2 බැගින් දවාලුහ.ජයග්‍රාහී ඉලක්කය ඕවර 24.1කදී කඩුලු 3ක් පමණක් දැවී තිබියදී සපුරාලීමට සර්වේශස් පිලට හැකිවිය.සා.තෝමස්-93 (ඕවර 45.5) ටි.‍‍කේ.සමරවික්‍රම 16 (කේ.එන්.සමරවීර 14/4, සංදීප් චාමර 6/2, චමිල් දනංජය 24/2)සා.සර්වේශස්-95/3 (ඕවර 24.1) ජී.එච්.වයි.ඒ.මධුරංග නොදැවී 31, ලකිත රූපසිංහ 29 (ගිම්හාන 41/3)නිලංක දේවපතිරාජයට ජය ගෙනෙයිහික්කඩුව ශ්‍රී සුමංගල විදුහල සමග පැවැති අවු.15න් පහළ තරගයෙදී පිත්තෙන් ලකුණු 91ක් සහ පන්දු යැවීමෙන් කඩුලු 4ක් දවාගනිමින් රත්ගම දේවපතිරාජ විදුහලේ නිලංක රුක්ෂිත දැක්වු දස්කම් හේතුවෙන් ලකුණු 157ක විශිෂ්ට ජයක් වාර්තා කිරීමට රත්ගම දේවපතිරාජ විදුහල් පිල සමත්විය. රත්ගම පොදු ක්‍රීඩාංගණයේදී පැවැති තරගයේ පළමුව පන්දුවට පහරදුන් දේවපතිරාජ පිල ලකුණු 244ක් රැස්කළ අතර ශ්‍රී සුමංගල විදුහලට සියල්ලන් දැවී ලබාගත හැකිවුයේ ලකුණු 87ක් පමණි. මෙය දේවපතිරාජ පිල මේ තරගාවලියේදී පිට පිට ලබාගත් දෙවැනි ජයග්‍රහණය විය.දේවපතිරාජ-244 (ඕවර 49.5) නිලංක රුක්ෂිත 91, ගයාන් පුෂ්පකුමාර 30 (මලිත් සුලක්ෂන 50/4)ශ්‍රී සුමංගල-87 (ඕවර 40.2) සචිත් හසන්ත නොදැවී 21 (නිලංක රුක්ෂිත ‍19/4).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s1306145</link>
    <topic>තරග තීරකවරුන්ගේ වර්ජනය හේතුවෙන් කල් දැමූ</topic>
    <author>ෆවුස් මොහොමඩ්</author>
    <content>පාසල් රගර් සංගමය හා රගර් තරග තීරකවරුන්ගේ සංගමය අතර ඇතිවූ මතහේදය හේතුවෙන් කල් දැමූ අන්තර් පාසල් අවුරුදු 20න් පහළ ලීග් රගර් තරගාවලියේ පළමු කොටසේ තරග අනිද්දා (16) සිට යළි ඇරැඹෙන බව පාසල් රගර් සංගමයේ ලේකම් සුසන්ත මෙන්ඩිස් මහතා 'දිනමිණ'ට ප්‍රකාශ කළේය.ක්‍රීඩා ඇමැති මහින්දානන්ද අලුත්ගම‍ගේ මහතාගේ මැදිහත්වීමෙන් දෙපාර්ශවය අතර මතභේදය පසුගියදා සමථයකට පත්වූ අතර තරගාවලිය නැවත ආරම්භ කිරීම සම්බන්ධව ශ්‍රී ලංකා රගර් සංගමය හා පාසල් රගර් සංගමය අතර ඊයේ විශේෂ සාකච්ඡාවක් පැවැත්විණි. එහිදී ඉදිරි තරග සඳහා දින නියම කරගත් බවත්, විධිමත් ලෙස සංවිධාන කටයුතු මෙහෙයවීම කෙරෙහි එහි දී දෙපාර්ශවයේම අවධානය යොමුවූ බවත් මෙන්ඩිස් මහතා කීවේය.ඒ අනුව මේ තරගාවලියේ පළමු කොටසේ ඉතිරි තරග 6 සඳහා දෙපාර්ශවයේම නියෝජිතයන්ගෙන් සමන්විත විශේෂ නිරික්ෂණ කණ්ඩායමක් යෙදවීමටත් මෙහි දී තීරණය වූ බව ඔහු කීවේය.'මේ නිරික්ෂණ කණ්ඩායම සෑම තරගයකටම පසුව වාර්තාවක් ඉදිරිපත් කරනවා. තරගය අතරතුර සිදුවන බාධා කිරීම් හෝ වෙනත් සිදුවීම් සම්බන්ධව කටයුතු සිදුවන්නේ මේ වාර්තාව හරහායි. ඊට අමතරව අපේ පාර්ශවයෙන් ඉදිරියේ දී පැවැත්වෙන සෑම තරගයක්ම නිල වශයෙන් වීඩියෝ ගත කරනවා. තරගය අතරතුර සිදුවන යම් සිදුවිම්වලදි වැරැදිකරුවන් සොයාගන්න මේ විඩියෝ පට භාවිතා කරනවා. ඒ අනුව වරදකරුවන් වන අදාල විදුහලට හෝ විදුහල් දෙකටම වසරක තරග තහනමක් ලබාදෙනවා.' මෙන්ඩිස් මහතා පැවැසීය.තරග පැවැත්වීමට වඩාත් ආරක්ෂාකාරී ක්‍රීඩා පිටි ලෙස රාජකීය විදුහල් ක්‍රීඩා සංකීර්ණය, සුගතදාස ක්‍රීඩාංගණය, පල්ලෙකැලේ හා බෝගම්බර ක්‍රීඩාංගණ හඳුනාගෙන ඇති බවත් ඉතිරි තරග එම ක්‍රීඩාපිටිවල පැවැත්වෙනු ඇති බවත් ඔහු කීවේය.'‍මේ ක්‍රීඩාංගණවල දී අපිට තරග තීරකවරුන්ගේ ආරක්ෂාව කෙරෙහි වැඩි අවධානයක් යොමුකිරීමට පහසුවෙනවා. ඉතිරි තරගවලදී අපි තරග තීරකවරුන් බාරව කටයුතු කිරීමට විශේෂ නිලධාරි‍යෙක් පත් කරනවා. තීරකවරුන් ඇතුළු කණ්ඩායමේ ආරක්ෂාවට විශේෂ වැඩපි‍ළිවෙලක් සකස් කිරීමටත් අ‍පි දෙපාර්ශවය තීරණය කළා.' සුසන්ත මෙන්ඩිස් මහතා වැඩිදුරටත් සඳහන් කළේය.පළමු කොටසේ තරග වටයේ විද්‍යා විද්‍යාලය හා සාන්ත අන්තෝනි විදුහල අතර තරගය 16වැනිදා බෝගම්බර පිටියේදි පැවැත්වීමට නියමිතය. ලබන 21වැනිදා වෙස්ලි විදුහල හා විද්‍යා විද්‍යාලය අතර තරගය රාජකීය විදුහල් ක්‍රීඩා සංකීර්ණයේ දී පැවැත්වේ. ඉසිපතන – ත්‍රිත්ව තරගය පල්ලෙකැලේ පිටියේදිත්, කිංග්ස්වුඩ් - සාන්ත අන්තෝනි විදුහල් අතර තරගය බෝගම්බර පිටියේදිත්, විද්‍ය විද්‍යාලය හා සාන්ත ජෝශප් විදුහල අතර තරගය රාජකීය විදුහල් ක්‍රීඩා සංකීර්ණයේදිත් පැවැත්වෙන්නේ ලබන 22වැනිදාය. රාජකීය – ධර්මරාජ විදුහල් අතර තරගය ලබන 28වැනිදා රාජකීය විදුහල් ක්‍රීඩා සංකීර්ණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s1306146</link>
    <topic>කෑගල්ල ලීග් වොලිබෝල් අවසන් තරග හෙට</topic>
    <author/>
    <content>කෑගල්ල ප්‍රාදේශීය වොලිබෝල් සංගමය සංවිධාන කළ ලීග් වොලි‍බෝල් තරගාවලියේ අවසන් මහ තරග හෙට (15) කෑගල්ල හුංගම්පොළ මහ විද්‍යාලයීය ක්‍රීඩාංගණයේදී පෙ.ව.9.00ට ආරම්භ වේ.කෑගල්ල දිස්ත්‍රික් වොලිබෝල් සංගමයේ ලේකම් තාරක බාලසූරිය අභියෝගතාව සඳහා පැවැත්වෙන තරගාවලියට පිරිමි කණ්ඩායම් 8ක් සහ කාන්තා කණ්ඩායම් 4ක් එක්වීමට නියමිතය. තරගාවලියේ ප්‍රධාන ආරාධිතයන් ලෙස ශ්‍රී ලංකා වොලිබෝල් සංගමයේ සභාපති ඇමැති ‍ඩිලාන් පෙරේරා, උප සභාපති කංචන ජයරත්න, කෑගල්ල දිස්ත්‍රික් වොලිබෝල් සංගමයේ සභාපති ඇමැති රංජිත් සියඹලාපිටිය සහ ඉන්දියානු මහ කොමසාරිස් ‍ඒ.නටරාජන් යන මහත්වරුන් සහභාගී වෙති. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s1306147</link>
    <topic>ජාතික බිලියඩ් ශූරතාවලිය 17දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා බිලියඩ් හා ස්නූකර් සංගමය මෙහෙයවනු ලබන ජාතික බිලියඩ් ශූරතාවලිය මේ මස 17දින සිට 22දක්වා සුගතදාස හෝටල් සංකීර්ණයේ පිහිටි බිලියඩ් හා ස්නූකර් සංගම් මූලස්ථානයේ දී පැවැත්වේ.61වැනි වරටත් පැවැත්වෙන මේ තරගාවලියට කොළඹ දිස්ත්‍රික්ක නියෝජනය කරමින් ක්‍රීඩකයන් 51‍ක්. ගාල්ල දිස්ත්‍රික්කයෙන් ක්‍රිඩකයන් 12ක්, මහනුවර හා නුවරඑළිය දිස්ත්‍රික්වලින් ක්‍රීඩකයන් 11බැගින් තරග වදිති. කොළඹ දිස්ත්‍රික් තරග සුගතදාස හෝටල් සංකීර්ණයෙත්, සෙසු දිස්ත්‍රික් තරග අදාල දිස්ත්‍රික් සංගම්වලත් පැවැත්වේ.වරාය අධිකාරියේ කේ.එච්.සිරිසෝම පසුගිය වසරේ බිලියඩ් ශුරතාව දිනූ අතර අනුශූරතාව දිනාගනු ලැබුවේ මුවර්ස් ක්‍රීඩා සමාජයේ එස්.එච්.එම්.අස්ලම් විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s1306148</link>
    <topic>ටී.බී.ඡයා බොක්සිං තරගාවලිය අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් බොක්සිං සංගමය මෙහෙයවනු ලබන ටී.බී‍.ඡයා බොක්සිං තරගාවලිය අද(14) සිට 17දක්වා කුලියාපිටිය සාරානාත් විද්‍යාලයීය ශාලාවේ දී පැවැත්වේ.වයස අවුරුදු 13සිට 18දක්වා වයස් කාණ්ඩ යටතේ පැවැත්වෙන මේ තරගාවලියට බර පන්ති 16ක් ඇතුලත්ය. අවුරුදු 13-14වයස් කාණ්ඩයේ තරග ඉසව්වට බර පන්ති 6ක් ඇතුලත් වන අතර අවුරුදු 15-16 තරග ඉසව්වට හා අවුරුදු 17-18 වයස් කාණ්ඩයේ තරග ඉසව්වට බර පන්ති 5 බැගින් ඇතුලත් වෙයි.අන්තර් ජාතික බොක්සිං සංගමයේ නව නීතිරීති අනුව මෙවර තරගාවලිය පැවැත්වෙන අතර එහි දී එක් තරග වටයක දී ක්‍රීඩකයන් ලබාගන්නා ලකුණු ගණනය කිරීම වෙනුවට සම්පූර්ණ තරග වටයකින් පසුව ලකුණු ලබාදීම සිදුකෙරේ. ඒ අනුව ක්‍රීඩකයන් ලබාගන්නා ලකුණුවලට අමතරව ඔවුන් භාවිතා කළ ක්‍රමවේද, තරග රටාව ආදිය කෙරෙහි ද අවධානය යොමුකරමින් තරග වටයේ ජයග්‍රාහකයා තීරණය කෙරේ. නව ක්‍රමවේදය යටතේ තරගයක් නිමාකිරීමට වැඩි කාලයක් ගතවූවත් දස්කම්වලට අමතරව තාක්ෂණික තරග රටාවකින් යුතු යොවුන් ක්‍රීඩකයන් පිරිසක් බිහිකිරීමට ඉවහල් වනු ඇත.පසුගිය වසරේ කන්තලේ ගන්තලාව මහ විද්‍යාලයේ දී පැවැති තරගාවලියේ සමස්ත ශූරතාව පානදුර ශ්‍රී සුමංගල විදුහල දිනාගත් අතර පේරාදෙණිය මැදි විදුහල අනුශූරතාව අත්කර ගත්තේය. එහි දී සුමංගල විදුහලේ එම්.පී.දෙල්පෙචිත්‍ර හොඳම ක්‍රීඩකයා ලෙසත්, කෙන්ගල්ල මහ විද්‍යාල‍යේ මොහොමඩ් ෆසාල් හොඳම පරාජිත ක්‍රීඩකයා ලෙසත් සම්මාන අත්කර ගත්හ.1970 වසරේ ආරම්භ වූ මේ තරගාවලියේ මංගල ශූරතාව දිනා ගනු ලැබුවේ දෙහිවල සාන්ත මරියා විදුහල විසිනි. මහනුවර සාන්ත සිල්වෙස්තර විදුහල වැඩිම වාර ගණනක් ටී.බී.ඡයා බොක්සිං කිරුළට හිමිකම් කීවේය. පේරාදෙණිය මැදි විදුහල සහ රත්නපුර සීවලී විදුහල මේ තරගාවලියේ වැඩි දස්කම් පෙන්වීමට සමත්වීය. තරගාවලිය මෙවර පැවැත්වෙන්නේ 43වැනි වරටය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s1306149</link>
    <topic>මැලේසියානු කරාතේ තරගාවලියේ ශ්‍රී ලංකාවට පදක්කම් 11ක්</topic>
    <author>කුමාරසිරි ප්‍රසාද් ගුවන්තොටුපළ</author>
    <content>මැලේසියානු විවෘත කරාතේ ශූරතාවලියට සහභාගි වූ ශ්‍රී ලංකා පාසල් කරාතේ දෝ සංගමයේ ක්‍රීඩක ක්‍රීඩිකාවන් පදක්කම් 11ක් දිනා ගැනීමට සමත්වූහ.රටවල් 13ක සහභාගිත්වයෙන් පසුගියදා මැලේසියාවේ ක්වාලලම්පූර් නුවර දී 14වැනි වරටත් පැවැති මේ තරගාවලියේ දී ශ්‍රී ලංකාවට රන් පදක්කමක් හිමිකර දීමට මලියදේව විද්‍යාලයේ සිතිජ ජයසේකර සමත්විය. එහි දි ඔහු ලෝකඩ පදක්කමක් ද දිනා ගත්තේය. ඊට අමතරව ගාල්ල දේවානන්ද විද්‍යාලයේ ඉරේෂ් අයන්ත හා කොළඹ සාන්ත පීතර විද්‍යාලයේ රන්දෙව් අතුකෝරළ රිදී පදක්කම් හිමිකර ගත්හ. හලාවත ආනන්ද ජාතික පාසලේ අයිනි රන්දෙණිය ලෝකඩ පදක්කම් 2ක්ද, මලියදේව විද්‍යාලයේ එස්.වී. කළුහෙන්දිවල, හංවැල්ල රාජසිංහ මැදි විදුහලේ එස්.ඩී.එදිරිසිංහ, නාලන්දා‍ විද්‍යාලයේ ඒ.බී.මනුජිත්, කොළඹ ගෝතමී බාලිකාවේ එලනේ එලාෂියා වෝල්ස් හා කඳාන ද මැසනද් විද්‍යාලයේ කණිෂ්ක නවෝද් සිල්වා යන ක්‍රීඩක ක්‍රීඩිකාවන් ලෝකඩ පදක්කම බැගින් දිනා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s13061410</link>
    <topic>මහනුවර දිස්ත්‍රික් 17න් පහළ හොකී ශූරතා</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර දිස්ත්‍රික් හොකී තරගාවලියේ අවුරුදු 17න් පහළ බාලිකා ශූරතාව දිනා ගැනීමට සීතාදේවි බාලිකා විදුහල සමත්විය. එහි බාලක ශූරතාව ධර්මරාජ විදුහලට හිමිවිය.පේරාදෙණිය විශ්ව විද්‍යාලයීය ක්‍රීඩාංගණයේ පසුගියදා පැවැති මේ තරගාවලියේ බාලිකා අවසන් තරගයේ දී සාන්ත අන්තෝනි බාලිකා විදුහල ගෝල් 2-0ක් ලෙස පරාජය කිරීමට සීතාදේවි බාලිකා විදුහල සමත්වූ අතර බාලක අවසන් තරගයේ දී ගෝල් 5-1ක් ලෙස සිල්වෙස්තර විදුහල පරාජය කිරීමට ධර්මරාජ විදුහල් පිල සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s13061411</link>
    <topic>කැරම් සම්මේලන කුසලාන ශූරතාවලිය ජුලි 13දා</topic>
    <author/>
    <content>ශ්‍රී ලංකා කැරම් සම්මේලනය සංවිධාන කරන 26වැනි කැරම් සම්මේලන කුසාලන ශූරතාවලිය ලබන මස 13වැනිදා පෙ.ව 9.00 සිට ශ්‍රී ලංකා කැරම් සම්මේලන මුලස්ථානයේදී පැවැත්වේ.මෙහිදී පිරිමි/කාන්තා කේවල, යුගළ, මිශ්‍ර යුගල මෙන්ම අවුරුදු 40ට වැඩි ජ්‍යෙෂ්ඨ කේවල තරග ඉසව් පැවැත්වීමට නියමිත අතර ඉල්ලුම්පත් භාර ගැනීමට මේ මස 28 වැනිදායින් අවසන්වේ. තරගාවලිය පිළිබඳ වැඩි විස්තර දු.ක 0774454323 (රෝහිනී මතායස්) හෝ 4962139 (කමල් අබේවීර) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=s13061412</link>
    <topic>ශක්ති සවි එසවීමේ තරගාවලිය 29 දා</topic>
    <author/>
    <content>ශක්ති සවිඑසවීමේ ක්‍රීඩා සමාජය සංවිධානය කරන සමස්ත ලංකා සවිඑසවීමේ තරගාවලිය (කාන්තා/පිරිමි) මේ මස 29 වැනිදා පෙ.ව 8.00 සිට වාද්දුව විජයකුමාරතුංග රංගශාලාවේදී පැවැත්වේ.මෙහිදී පිරිමි තරග කි.ග්‍රෑ‍.59,66,74,83,93,105,120 සහ 120ට වැඩි ලෙස පැවැත්වෙන තරග කාන්තා තරග ඉසව් බර පංති 47,52,57,63,72,84 සහ 84ට වැඩි ලෙසින් පැවැත්වීමට නියමිතය.පානදුර ප්‍රාදේශිය සභා සභාපති නීල් සුනෙත්‍රලාල් මහතාගේ ප්‍රධානත්වයෙන් තරගාවලිය පැවැත්වෙන අතර මේ පිළිබඳ වැඩි විස්තර හා අයැදුම්පත්.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=f1306141</link>
    <topic>අපේ වැඩක් අපි ආණ්ඩුව එක්ක බලාගන්නම්...</topic>
    <author/>
    <content>2004 දෙසැම්බර් 26 වෙනිදා මහමුහුද ගොඩ ගැලුවේය. සුනාමිය නමින් කටට හුරු නැති, කනට අමිහිරි වචනයක් අපි ඉගෙන ගත්තෙමු. ජීවිත දහස් ගණනක් වැල්ලේ වැළලී ගියහ. මර ලතෝනිය, විලාපය ඉහළ මතුවූ රළ ගෙඩිවල බිහිසුණු හඬද යටපත් කරන්නට සමත් විය. වැල්ලේ පැල්පත් සියල්ල මුහුදට ගසාගෙන ගියේ එම පැල්පත්වල සිටි සමහරුන්ගේ ජීවිත ද සමඟය.මහින්ද රාජපක්ෂ අගමැතිතුමා සුනාමි ව්‍යසනයෙන් පීඩාවට පත්වූ මිනිසුන් බලන්නට ගියේ ය. දිය හැකි ක්ෂණික සහන දුන්නේ ය. සුනාමියෙන් ගෙවල් දොරවල් අහිමි වූ අය තාවකාලික කූඩාරම්වල පදිංචි කැරවූයේ අනාගතයේ ස්ථිර නිවාස ලබාදීමේ පොරොන්දුව අනුවය. කඩිනමින් පොරොන්දු ඉටු කරන්නට පියවර ගත්තේ ය. මුහුදු වෙරළේ සිට මීටර් සියයක ප්‍රදේශයක් අවදානම් කලාපයක් ලෙස ප්‍රකාශයට පත් කළේ ය. අනාගතයේ සුනාමි ව්‍යසනයක් ආවොත් මිනිස් ජීවිත යළිත් වතාවක් මුහුදට බිලි නොදෙන්නට වැල්ලේ සිට මීටර් 100ක් ඈතින් නිවාස හදන්නට පියවර ගතයුතු බවට ප්‍රකාශ විය.වැඩ බලා ගැනීමමෙය ප්‍රකාශයට පත්වීමත් සමඟම රනිල් වික්‍රමසිංහ මහතා බලපිටියට ගියේය. ඔහු ගියේ නිකම්ම නොවේ. ජනතාවට කූඩාරම්, සහන, කෑමබීම රැගෙන නොවේ. ටේප් එකක් රැගෙනය. වැල්ලේ සිට මීටර් 100ක් නොව පනහක් මැන්නේ ය. අවදානම් කලාපය මීටර් සියයක් නොව පනහක් විය යුතු බවට අවදානම් කලාපයට සංශෝධනයක් එකතු කළේ ය. වැල්ල නොපෙනෙන මානයේ පදිංචියට යාමට අකමැතිවූ මිනිස්සු යළිත් වැල්ල පෙනි පෙනී ජීවත් විය යුතු බව තීරණය කළහ.වැල්ල අත්හරින්නට අකමැති මිනිස්සු රනිල් වික්‍රමසිංහ මහතාගේ අදහසට එකඟතාව පළ කළහ. මීටර් සියයේ නීතිය ප්‍රතික්ෂේප විය. ආණ්ඩුවටද එය අමතක කරන්නට සිදු විය. මිනිස්සු වැල්ලට යළි ළංවූහ. රනිල් වික්‍රමසිංහ සතුටින් කොළඹ ආවේය. “වැල්ල - මහමුහුද මං හඳුනනවා. ආයිමත් සුනාමි එන්නේ නෑ. මං මුහුදත් එක්ක යාළුයි” රනිල් වික්‍රමසිංහ බලපිටියේ ජනතාවට කීවේ ය.2013 ජුනි 11දා රනිල් වික්‍රමසිංහ රිය පෙරහැරකින් යළිත් බලපිටියට ගියේ ය. ගියේ අවදානම් කලාපය ආරක්ෂා සහිතව තිබේදැයි බලන්නට නොවේ. චණ්ඩ මාරුතයෙන් මහමුහුද බිලිගත් ජීවිතවලට අවසන් ‍ෙගෟරවය දක්වන්නටය. එමෙන්ම ආණ්ඩුවට එරෙහිව ජනතාව අවුස්සන්නටය. ඔහුට ගොඩ වන්නට වූයේ මළගෙවල් දෙකකට පමණි. පාර හරස් කළ තරුණ පිරිස් වික්‍රමසිංහ මහතාට හූ කීහ. ගල්වලින් වාහනවලට පහර දුන්හ.‘අපේ වැඩක් අපි ආණ්ඩුව එක්ක බලාගන්නම්.පිස්සු පූසා කොළඹ පලයන්’ එසේ කී තරුණ පිරිස් වික්‍රමසිංහ මහතා පන්නා ගත්හ.රටේ විපක්ෂ නායකයාට චණ්ඩ මාරුතයෙන් බිලිගත් ධීවරයන්ට අවසන් ගෞරව දැක්වීමට අයිතියක් සහ යුතුකමක් තිබේ. ඒ නිසා වික්‍රමසිංහ මහතාට හූ කීම, වාහනවලට ගල් ගැසීම, ඔහුගේ බලපිටි ගමනට අවහිර කිරීම අප අනුමත කරන්නේ නැත. එහෙත් එය සිදුවී හමාරය.සුළං ප්‍රචණ්ඩ වන්නේ ආණ්ඩුවේ නියෝගයක් අනුව නොවේ. මුහුද ප්‍රචණ්ඩ වන්නේ ඇමැතිවරුන් කියන විදියට නොවේ. බෝට්ටු පෙරළී ධීවරයන් මුහුදට තල්ලු කළේ ප්‍රදේශයේ සන්ධාන මන්ත්‍රීවරුන්ගේ බලපෑමට නොවේ. මහමුහුදත්, චණ්ඩ මාරුතයත් කළ මහා අපරාධය දේශපාලනිකරණය කරන්නට කිසිවකු කටයුතු කරන්නේ නම් එය බංකොලොත් දේශපාලන ප්‍රතිපත්තියකි.මේ මහා විපතට මුල් වූයේ කාලගුණ දෙපාර්තමේන්තුව මුහුදේ රළුකම ගැන ධීවර ජනතාව නිසි වේලාවට දැනුවත් නොකළ නිසා බව රජය පැත්තෙන් ප්‍රකාශ විය. ධීවරයන්ගේ පැත්තෙන් චෝදනා එල්ල වෙයි. කාලගුණය කියන්නේ නිසි වේලාවට කාලගුණ අනාවැකිය ධීවර අමාත්‍යංශයට ෆැක්ස් කළ බවයි. ධීවරයන්ගේ පැල්පත්වල ෆැක්ස් යන්ත්‍ර තිබුණා නම් මේ වින්නැහිය වන්නේ නැත. ධීවර අමාත්‍යංශය ෆැක්ස් පණිවුඩය පදනම් කරගෙන දැනුවත් කිරීමක් කර නැත.හැටේ වේගය ගැන ධීවර ජනතාවට අනාවැකි පළ කළා නම් අසූවේ වේගය ගැන දැනුවත් නොකළේ මන්දැයි ධීවර නියෝජ්‍ය ඇමැති සරත් ගුණරත්න මහතා ප්‍රශ්න කරයි. ආපදා කළමනාකරණ අමාත්‍යංශය වැරැදිකරු වුවහොත් තමන් ඉල්ලා අස්වන බව ඇමැති මහින්ද අමරවීර ප්‍රකාශ කරයි. කෙසේ හෝ ජනාධිපති තුමා මේ ගැන සෙවීමට විශේෂ කමිටුවක් පත්කර තිබේ. එම කමිටුවේ වාර්තාව එනතුරු කවුරු කවුරුත් ඉවසා සිටිය යුතුය.කෙසේ එක් කරුණක් මෙහිදී සිහියට ගත යුතුය. එනම් කාලගුණ විද්‍යා දෙපාර්තමේන්තුව , ධීවර අමාත්‍යංශය සහ ආපදා කළමනාකරණ අමාත්‍යංශය ඒකාබද්ධ වී මහමුහුද ගැනත් සුළගේ වේගය ගැනත් ධීවර ජනතාව දැනුවත් කිරීමේ ඉතාමත් සරල ක්‍රමවේදයක් සකස් කළ යුතුය. ධීවර ජනතාවට හඳුන්වා දිය යුතුය. ප්‍රදේශයේ මහා පරිමාණ අලුත්වැඩියාවකට විදුලිය දවසක් දෙකක් විසන්ධි කරනවා නම් ශබ්දවාහිනි යන්ත්‍ර මඟින් ජනතාව දැනුවත් කරති. ජලය කපන්නේ නම් ඒ බව ජනතාවට දැනුම් දෙන්නේ ෆැක්ස් මඟින් හෝ එස්.එම්.එස්.මඟින් හෝ නොවේ. ශබ්දවාහිනි යන්ත්‍ර මඟිනි. එම නිවේදනය ඊගහේ වේගයෙන් ජනතාව අතරට යන්නේ ය.එම ක්‍රමය නවීන තාක්ෂණයට නොගැළපෙන බවට කරුණු කියන්නට පුළුවන. ශබ්දවාහිනි යන්ත්‍ර මඟින් ජනතාව දැනුවත් කිරීම යල් පැන ගිය ක්‍රමයක් බවට බුද්ධිමත් පිරිස් තර්ක කරනු ඇත. අප කීවේ උදාහරණයක් පමණි . මෙහිදී විය යුත්තේ ඉතාමත් සරල පැහැදිලි ක්‍රමවේදයක් ක්‍රියාත්මකකොට ධීවරයන් දැනුවත් කිරීමය.එදා අපේ ධීවර ජනතාව ඔරුවට ගොඩවන්නේ පියවි දෑසින් ඈත මුහුද අධ්‍යයනය කිරීමෙනි. මුහුද රළු නම් මුහුදු යන්නේ නැත. දැන් එසේ නොවේ. සොබාදහම වෙනස්ය. මුහුදේ රටාව අමුතුය. නවීන තාක්ෂණ උපකරණ ඕනෑ තරම් තිබේ. කළ යුත්තේ එයින් වැඩ ගැනීම පමණි. කාලගුණ විද්‍යා දෙපාර්තමේන්තුව ගෙන්වාගෙන ඇති අලුත්ම උපකරණයක් තවම සවි කර නැත. එය සවි කරන්නට නැකැත් බලමින් සිටිති. ගෝනගල කන්ද සංවේදී බව කියති. කන්ද ලිස්සන බව කියති. කන්දක් මුදුනේ උපකරණයක් සවිකර ගන්නට ක්‍රම සහ විධි ඕනෑ තරම් තිබේ. ඒ තරමටම නවීන තාක්ෂණය ඉදිරියෙන් සිටී. එහෙත් ඒ සියල්ල කාලගුණ විද්‍යා දෙපාර්තමේන්තුවේ කම්මැලිකමට යටවී ඇත.කාලගුණ විද්‍යා දෙපාර්තමේන්තුවටවත් ආපදා කළමනාකරණ අමාත්‍යංශයට සහ ධීවර අමාත්‍යංශයටවත් අප දොස් කියන්නේ නැත. ඒ සඳහා සුදුසුකම් අප සතුව නැත. වගකිවයුතු අය ඒ ගැන පරීක්ෂණ පවත්වා තීරණවලට එළඹිය යුතුය. එහෙත් අප ඉතාමත් පැහැදිලිව කිවයුත්තේ මින් ඉදිරියට චණ්ඩ මාරුතයටවත් රළු රළ ගෙඩිවලටවත් ධීවරයන් බිලි ගන්නට ඉඩ දිය යුතු නැති බව පමණි. මේ කිසිවක් දේශපාලනීකරණය නොවිය යුතු බවය.මළ ගේකට යෑමමේ ආණ්ඩුව යටතේ මළ ගේකටවත් යෑමට නිදහසක් නැතැයි රනිල් වික්‍රමසිංහ මහතා කියා තිබේ. අපි ඒ ගැන කිසිවක් නොකියමු. එහෙත් මළ ගෙවල්වලට යා යුතු ඉම ගැන අධීක්ෂණ මන්ත්‍රී සජින් වාස් ගුණවර්ධන මහතා ආදර්ශයක් දී තිබේ. ඔහු කර ඇත්තේ මුහුදේදී සැඩ පහරට ලක්වී මියගිය හත්දෙනකුගේ අවමඟුල් කටයුතු තමන්ගේ පෞද්ගලික මුදල් වැයකොට සිදු කිරීමය.ආණ්ඩුවේ සල්ලි ලැබෙන තුරු ඔහු බලා සිටියේ නැත. ඒ සඳහා තමන්ගේම මුදල් වැය කර තිබේ. මහජන නියෝජිතයකු අතින් ඉටුවිය යුතු යුතුකමක් සජින් ඉටුකර තිබේ. එසේ යුතුකම් ඉටු කරන දේශපාලනඥයෝ අද විරලය. සජින් වාස් කාටත් ආදර්ශයක් දෙමින් තම යුතුකම ඉටුකර තිබේ. තමන්ගේ පෞද්ගලික ධනය පරිත්‍යාග කිරීමට මන්ත්‍රීවරුන් නීතියෙන් බැඳී නැත. එහෙත් කෙනෙකුට විපතක් වූ විට ආණ්ඩුව දෙනතුරු බලා නොසිට ඒ සඳහා පෞද්ගලිකව ඉදිරිපත් වී ඇත. අනෙකුත් දේශපාලනඥයන්ට එය ආදර්ශයක් විය යුතුය.දේශපාලන චණ්ඩිකම්ප්‍රාදේශීය දේශපාලනඥයෝ දැන් දේශපාලන චණ්ඩි බවට පත්වී සිටිති. සමහරු දැරියන් දූෂණය කරති. තවත් අය ව්‍යාපාරිකයන්ට පහර දෙති. තවත් අය පොලිසියට පහරදී ඇඟේ හයිය පෙන්වති. ඒ චණ්ඩිකම් කරන්නේ විපක්ෂයේ සහ ආණ්ඩු පක්ෂයේ අයයි. වැඩිපුර ආණ්ඩු පක්ෂයෙනි.ප්‍රාදේශීය සභාවලින් සහ නගර සභාවලින් මෙම චණ්ඩින් බෝවී ඇත. වැඩිපුරම ප්‍රාදේශීය සභාවල ගමේ චණ්ඩින්ය. ප්‍රාදේශීය සභාවලට පත්වී සිටින වැඩි දෙනා කඩවසම් තරුණ පිරිස්ය. තරුණයන් ගමට පත් කරන්නේ වැඩිහිටි අයට විවේක සුවය දීමටය. තරුණයන් පත් කළාම ගමට අධිවේගයෙන් වැඩ කළ හැකිය. ඒ නිසා ගම්වල වැඩිහිටියෝද තරුණ අයට ආදරය කරති. එහෙත් ඒ තරුණකමින් වැඩ ගන්නේ හොඳ පැත්තට නොවේ. නරක පැත්තටය. සමහරු චණ්ඩිකම්කොට සැඟවෙති. පසුව භාරවෙති. දැන් බොහෝ දෙනා ඇප පිට සිටිති.මේ අය සම්බන්ධයෙන් ශ්‍රී ලංකා නිදහස් පක්ෂය නම් තීරණයක් ගෙන තිබේ. එනම් ගමේ දේශපාලනයෙන් ඔවුන් ඉවත් කිරීමටය. කෙසේ හෝ තරුණයන් දේශපාලනයට ඈඳා ගම විනාශ නොකළ යුතුය. ගමේ දේශපාලනයට තරුණයන් එනවා නම් ඔවුන් සතුව මනා ශික්ෂණයක් තිබිය යුතුය. විනය ගරුක විය යුතුය. තරුණකම ඔළුවට ගෙන ගම විනාශ නොකළ යුතුය. චණ්ඩිකම් නොකළ යුතුය. ගමේ ප්‍රාදේශීය මන්ත්‍රී හෝ සභාපති හෝ එනවිට තරුණ ගැහැනු ළමයින් හැංගෙන තත්ත්වයට කටයුතු නොකළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>14</day>
    </date>
    <link>http://www.dinamina.lk/2013/06/14/_art.asp?fn=f1306142</link>
    <topic>භික්ෂුව සීමාව දැනගෙන කටයුතු කරන්න ඕනෑ</topic>
    <author>සටහන - චතුරිකා ගමගේ</author>
    <content>‍‍ථෙරවාදී බුදු දහමින් පෝෂණය වූ අපේ රට බෞද්ධ සංස්කෘතියට අනුව හැඩගැසුණේ මිහිඳු මහ රහතන් වහන්සේගේ ලංකාගමනයෙන් අනතුරුවය. තවමත් ලෝකයේ අන් රටවල් අතරින් ශ්‍රී ලංකාව වි‍ශේෂ වන්නේ මෙරටට ආවේනික බෞද්ධ සංස්කෘතිය හේතුවෙනි. එම බෞද්ධ සංස්කෘතිය තවදුරටත් ආරක්ෂා කර ගැනීමට ගිහි පැවිදි දෙපාර්ශවයම ක්‍රියා කළ යුතු ආකාරය පිළිබඳ මහනුවර අස්ගිරි මහා විහාරයේ කාරක සංඝ සභික මැදගම ධම්මානන්ද හිමි සමඟ කළ සාකච්ඡාවකි.පසුගිය වෙසක් පොහොය දිනය සැමරීමට බෞද්ධයන් තුළ තිබූ උනන්දුව ඔබ වහන්සේ දකින්නේ කුමන ආකාරයට ද?දීර්ඝ කාලයක් මෙරට පැවතුණු අරගලකාරී ස්වභාවය, අයහපත් වාතාවරණය නැතිවෙලා දැන් සෑමදෙනාටම නිදහස් ජාතියක්, රටක් ලෙස ජීවත්වීමේ වාසනාව උදා වෙලා තිබෙනවා. විශේෂයෙන් මෙවර වෙසක් මාසයේත් පසුගිය වසරවල වගේම බෞද්ධ ජනතාවගේ විශේෂ පිබිදීමක් තිබුණා.එවැනි වාතාවරණයක් ඇතිවු‍ණේ වත්මන් රජය මෙරට තිස්වසරකට අධික කාලයක් පැවැති ත්‍රස්තවාදය නිමා කර සාමය උදා කළ නිසයි. උදාවූ සාමය නිසා ජනතාව බියෙන් සැකෙන් තොරව ආගමික වතාවත්වල නිරතවන ආකාරය අපි දැක්කා. ඒ වගේම දැන් අපි නිදහස් ජාතියක්, රටක් වශයෙන් ගොඩනැ‍ඟෙන ආකාරය හා උදා වූ සාමය රටේ යහපැවැත්ම වෙනුවෙන් ඉදිරියටත් පවත්වාගෙන යායුතු ආකාරය පිළිබඳ කල්පනා කළ යුතුයි.බහුවිද ආගමික ජනතාවක් වෙසෙන අපේ ‍රටේ පවතින ආගමික සංහිදියාව පිළිබඳ කතා කළොත්?‍බෞද්ධ සංස්කෘතිය මුල්බැසගත් අපේ රටේ සියලුම ජාතීන්ට, ආගමිකයන්ට නිදහසේ ජීවත් වෙන්න කිසිම බාධාවක් නැහැ. අතීතයේ පටන් සිංහල බෞද්ධයන් මෙර‍ට ජීවත් වුණේ මේ බෞද්ධ සංස්කෘතිය සෙව­‍ෙණ්යි. බෞද්ධයන් කියන්නේ නිතරම ආගමික සංහිදියාව අගය කරන පිරිසක්. ඔවුන් සමාජයේ අනෙකුත් පිරිස්වලට නිදහසේ ජීවත් වීමට අවශ්‍ය වාතාවරණය සකස් කර දී තිබෙනවා.නමුත් පසුගිය කාලයේදී ආගම් අතර යම් යම් ගැටුම්කාරී තත්වයන් ඇතිකරන්න විවිධ පිරිස් උත්සාහ ගත්තා.විවිධ මතවාද මුල්කරගෙන උණුසුම් සහගත තත්වයක් ඇති වුණත් ඒවායේදී අපිට එක පාර්ශවයකට පමණක් දොස් කියන්න බැහැ. කෙසේ වෙතත් මේ බෞද්ධ රටේ එවැනි ගැටුම්කාරී තත්වයන්ට ඉඩ දිය යුතු නැහැ. එවැනි දේවල්වලින් රටක් ලෙස අපේ රටට ඇතිවන්නේ විශාල කැලලක්.ඒ නිසා ප්‍රධාන බහුතර පිරිස ලෙස බෞද්ධයන්ට මෙහිදී විශාල වගකීමක් පැවරෙනවා. යම් අර්බුදයක් තිබෙනවානම් ඒවා සාමකාමී ස්වරූපයෙන් විසඳාගන්න උත්සාහ කරන්න ඕනා. විශේෂයෙන් භික්ෂූන් වහන්සේලා මෙහිදී මූලිකත්වය ගෙන ක්‍රියා කළ යුතුයි.අතීතයේ පටන් මේ සමාජයේ සක්‍රීය බලවේගය ලෙස ක්‍රියා කළේ භික්ෂූන් වහන්සේලා එදා උන්වහන්සේලා ප්‍රධාන කාර්යභාරයක් ඉටු කළේ දේශකයෙක් ලෙසයි. ඒ වගේම සමාජ යහපත උදෙසා ලේඛන මාර්ගයෙනුත් ධර්මය සන්නිවේදනය කළා. ඒවා ඉදිරියටත් යොදා ගත යුතුයි.අතීතයේ පවා අපේ රටේ යම් යම් අර්බුද ඇතිවූ අවස්ථාවන්හිදී භික්ෂූන් වහන්සේලා බෞද්ධ සීමාවෙන් ඔබ්බට යමින් කටයුතු කරලා තිබෙනවා. යටත්විජිත යුගයේ අන්‍යාගාමික ක්‍රියාකාරකම් නිසා ධර්මයට හානිකර තත්වයන් ඇතිවුණා. ඒ හානිකර තත්වය නැති කරන්න හික්කඩුවේ සුමංගල හිමි වැනි උගත් භික්ෂූන් වහන්සේලා පෙරමුණ ගත්තා මෙන්ම උන්වහන්සේලා මෙරට අධ්‍යාපනය දියුණු කර බුද්ධිමත් ධර්මානුකූල සමාජයක් ගොඩනඟන්න, සදාචාරවත් සමාජයක් බිහි කරන්න කටයුතු කළා. ඒ වගේම පානදුරාවාදය වැනි වාදවලදී මිගෙට්ටුවත්තේ ගුණානන්ද හිමි වැනි යතිවරයන් වහන්සේලා ඝෘජුවම අන්‍යාගමිකයන් සමඟ වාද කළා.අදවනවිට ඇතැම් භික්ෂූන් වහන්සේලා බොහෝම කලහකාරී ආකාරයට හැසිරෙන ආකාරය අපි දකිනවා. මේ දේවල් භික්ෂූවකට කොතරම් සුදුසු ද?භික්ෂුව කුමන කාර්ය කළත් භික්ෂුත්වය ආරක්ෂා කර ගත යුතුයි. භික්ෂුව සමාජ ක්‍රියාකාරිකයෙක් වශයෙන් සමාජයේ, රටේ යහපතට කටයුතු කරනවා. නමුත් ඒ කටයුතුවලදී ඉතාමත් සාමකාමීව භික්ෂු ආකල්ප, ශ්‍රමණ සාරුප්පය රැකගෙන ක්‍රියා කරන්න වගබලා ගත යුතුයි.භික්ෂුවගේ මූලික අරමුණ වන්නේ සියලු දුක්වලින් නිදහස් වීමයි. මේ මූලික පරමාර්ථයෙන් ඔබිබට යන්න භික්ෂුවකට බැහැ. භික්ෂුවක් සමාජ ප්‍රශ්නවලට මැදිහත් වෙද්දී ගැටුම්කාරීව නොව බුද්ධිමත්ව ඒවාට පිළිතුරු දෙන්න ඕනා. වර්තමානයේ දකින්න නැත්තේත් ඒ දේමයි.මේ ක්‍රමය අනුගමනය නොකර ක්ෂණීකව ප්‍රශ්න විසඳන්න යාම නිසා ඇතිවන ගැටළු සහගත තත්වයන් අපි දකිනවා. මම නම් හිතන්නේ ඒවා භික්ෂුවගේ ප්‍රතිරූපයට හානිදායකයි. ලාංකික සමාජයේ රට, ජාතිය, සිංහල බෞද්ධ සංස්කෘතිය ආරක්ෂා කරන්න ජීවිත පරිත්‍යාගයෙන් ක්‍රියා කරපු භික්ෂූන් වහන්සේලා සිටියා. අදටත් ඉන්නවා. නමුත් වර්තමානයේ ඇතැම් භික්ෂූන් වහන්සේලා යම් යම් අවස්ථාවන්හිදී ක්‍රියා කරන ආකාරය භික්ෂූත්වයට ගැළපෙන්නේ නැහැ.මාධ්‍ය හැමවිටම උත්සාහ කරන්නේ වඩාත් ආකර්ශනීය ප්‍රවෘත්තිය ජනතාව අතරට ගෙන යන්නයි. භික්ෂූන් වහන්සේලා කලහකාරීව හැසිරුනොත් ඒවා මාධ්‍යයේ ප්‍රධාන ප්‍රවෘත්තිය බවට පත්වෙනවා. එය මාධ්‍යයේ ස්වභාවය.ඒ වගේම අන්තර්ජාලයෙන් අපේ රටේ තොරතුරු මුළු ලොව පුරාම යනවා භික්ෂූන් වහන්සේලා ගැටුම්කාරී ලෙස හැසිරුනොත් ලෝකයා තුළ ගොඩනැ‍ඟෙන්නේ භික්ෂුව කලහකාරී, ප්‍රචණ්ඩකාරී චරිතයක් යන ප්‍රතිරූපයයි. එය අපේ රටට එරෙහිව ක්‍රියා කරන බටහිර බලවේගයන්ට හොද මාතෘකාවක් වෙනවා. ඒ නිසා භික්ෂූන් වහන්සේලා යම් යම් සිද්ධීන්ට මැදිහත් වීමේදී තමන්ගේ භික්ෂූත්වයට හානියක් නොවන පරිදි ක්‍රියාකරන්න වගබලා ගන්න ඕනා.ඔබ වහන්සේ ප්‍රකාශ කරන්නේ භික්ෂුව සමාජ ප්‍රශ්නවලට මැදිහත් වීමේදී යම් සීමාවක් තිබිය යුතුයි කියලද ?භික්ෂුන් වහන්සේලා රට, ජාතිය, ආගම ගැන කතා කරනවා. නමුත් පරමාර්ථ වශයෙන් ගතහොත් මේ සියල්ල සංකල්ප. සංකල්පවල ගැලීම, අදහස් උදහස්වල ගැලීම ඒ ඔස්සේ කටයුතු කිරීම බෞද්ධ විරෝධී දෙයක්.බුදු හාමුදුරුවෝ දේශනා කළ ආකාරයට සංකල්පවල ගැලුණු පුද්ගලයන් ගැටුම් ඇති කරගනිමින් ලෝකයේ හැසිරෙනවා. ජාතිය කියන්නේ සංකල්පයක්. ලෝකයේ තිබෙන විවිධ දේවල් මුල් කරගෙන කටයුතු කිරීම සංකල්පවල ගැලීමක් බව බුදු හාමුදුරුවෝ පෙන්වා දී තිබෙනවා. භික්ෂුවට තිබෙන්නේ සත්‍යාව‍බෝධය මුල් කරගෙන ඒ ඔස්සේ යන ගමනක්. ඒ නිසා ලෞකික කාරණාවන්හි ගැලීමෙන් වන්නේ භික්ෂු ජීවිතය කෙලසා ගැනීමක්.මේ නිසා අපේ රටේ වගකීම් දරන වැඩිහිටි භික්ෂූන් වහන්සේලා මැදිහත් වී අපේ තරුණ භික්ෂූන් වහන්සේලාට ගුරුහරුකම් දෙන්න ඕනා. යම්කිසි ඉල්ලීමක්, ගැටලුවක් විසඳා ගන්නා ආකාරය පිළිබඳ සාකච්ඡා කර යම් එකඟතාවයකට එන්න ඕනෑ. සමාජ යහපත සඳහා යම් යම් කාරණාවලට මැදිහත් වෙනවා නම් තමන්ගේ සීමාව හඳුනාගෙන කටයුතු කරන්න භික්ෂූන් වහන්සේලා වඟබලා ගත යුතුයි.බුදුරජානන් වහන්සේ භික්ෂුවට දේශනා කර තිබෙන්නේ ලෝකයේ තිබෙන සමාජ සම්මතයන්ට අනුකූලව ක්‍රියා කරන්න කියලයි. භික්ෂුව කියන්නේ ගිහි සමාජය හා බැඳුණු කෙනෙක්. සමාජය වෙනුවෙන් කටයුතු කළ යුතුයි. නමුත් ඒ කටයුතු කළ යුත්තේ තමන්ගේ ආකල්ප හොඳින් හඳුනාගෙන සංවරශීලී ආකාරයටයි.ධර්ම සන්නිවේදකයෙකු ලෙස භික්ෂුවගෙන් සමාජයට සිදු වන කාර්යභාරය කෙබඳුද?වර්තමානයේ බෞද්ධ ස්වරූපයෙන් ගිහි පැවිදි දේශකයන් බිහි වෙලා ඉන්නවා. ඒ ඇතැම් අයගේ දේශනා බුදුරජාණන් වහන්සේගේ දේශනාවලට පටහැනියි. වැඩිවශයෙන් දකින්න අසන්න ලැබෙන්නේ තමන්ගේ හිතුමතේට නිර්මාණය කරගත්තු දේශනා. ඒ නිසා අදවනවිට විශාල හානියක් සිදුවෙලා තිබෙනවා. ඒ නිසා වර්තමාන භික්ෂූන් වහන්සේලාට මෙය මහත් අභියෝගයක්. අද භික්ෂුන්වහන්සේලාට පැවරී තිබෙන ප්‍රධානම වගකීමක් වන්නේ ජනතාවට ත්‍රිපිටකයේ එන නිවැරැදි බුදු දහම කියා දීමයි. අදවනවිට ධර්මයේ නාමයෙන් සමාජයේ පතුරුවන මිථ්‍යාමත භික්ෂූන් වහන්සේලා විසින් ඛණ්ඩනය කරමින් සිටිනවා. ඇතැම් අය දේශනා මාර්ගයෙනුත්, පොත්පත් රචනා කිරීමෙනුත් තමන්ගේ පෞද්ගලික මතවාද සමාජගත කරමින් සිටිනවා. එය විශාල හානිකර තත්වයක්. මේ අභියෝග තේරුම් ගෙන බුද්ධිමත් ආකාරයට කටයුතු කිරීම තමයි භික්ෂුවගේ කාර්යභාරය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n13061512</link>
    <topic>කොටි සැකකරුවන් නිදහස් කරන්නවාස් ලක්ෂ ගණනින් කප්පම් අරන්</topic>
    <author>සිරන්ජනී කුමාරි</author>
    <content>බස්නාහිර උතුර පළාත් භාර නියෝජ්‍ය පොලිස්පති වාස් ගුණවර්ධන මහතා ත්‍රස්තවාදීන් සමඟ සම්බන්ධතා පැවැත්වූ කෝටිපති ද්‍රවිඩ ව්‍යාපාරිකයන් අත්අඩංගුවට නොගෙන සිටීමට ඔවුන්ගෙන් රුපියල් ලක්ෂ ගණනින් මුදල් කප්පම් ලෙස ලබාගැනීමේ සිද්ධියක් සම්බන්ධයෙන් රහස් පොලිසිය පරීක්‍ෂණ පවත්වන බවට අධිකරණයේදී කරුණු අනාවරණයවී ඇත. බම්බලපිටිය ප්‍රදේශයේ කෝටිපති ව්‍යාපාරික මොහොමඩ් සියාම් නැමැත්තා පැහැරගෙන ගොස් මරාදැමීමේ සිද්ධිය පිළිබඳව පරීක්‍ෂණ පවත්වන පොලිස් කණ්ඩායම් අධිකරණය හමුවේ මෙම සිද්ධීන් පිළිබඳවද පරීක්‍ෂණ පවත්වන බවට කරුණු වාර්තා කොට තිබිණ.බූස්ස කඳවුරේ රඳවා සිටි කොටි ත්‍රස්තවාදීන් සම්බන්ධයෙන් විමර්ශන සිදුකොට ඇති වාස් ගුණවර්ධන මහතා එම විමර්ශන අතරතුරදී සිය මිතුරු ව්‍යාපාරික ද්‍රවිඩ ව්‍යාපාරිකයන්ගේ දුරකථන අංක ලබාගෙන තිබේ.එකී දුරකථන අංකවලට ඇමතුම් ලබා දී ව්‍යාපාරිකයන්ට කතාකොට ඇති බවත්, ත්‍රස්තවාදීන් සමඟ සබඳතා පවත්වන බවට මොවුන්ට දැනුම් දී ඔවුන් බියකර පසුව ඔවුන් අත්අඩංගුවට නොගෙන සිටීමට යැයි පවසා අවස්ථා කිහිපයකදීම කප්පම් වශයෙන් මුදල් ලබාගෙන ඇති බවට අධිකරණයේ කරුණු අනාවරණය විය.මෙම කරුණු අනාවරණය වී ඇත්තේ බම්බලපිටිය කෝටිපති ව්‍යාපාරිකයාගේ ඝාතනය සම්බන්ධයෙන් මේ වනනවිටත් රක්ෂිත බන්ධනාගාර ගතව සිටින නියෝජ්‍ය පොලිස්පති වාස් ගුණවර්ධන මහතා සම්බන්ධයෙන් අධිකරණයට ඉදිරිපත් වූ සාක්‍ෂිවලදීය.නාඳුනන ද්‍රවිඩ පුද්ගලයින්ගේ දුරකථන අංක ලබාගෙන ඇති නියෝජ්‍ය පොලිස්පතිවරයා ඔවුන්ගේ නම්වලින් කතාකොට එල්. ටී. ටී. ඊ. සංවිධානය සමඟ සබඳතා පවත්වන බවට තමාට කරුණු අනාවරණය වී ඇති බව පවසා අත්අඩංගුවට නොගෙන සිටීමට නම් කප්පම් මුදල් අවශ්‍ය බවට තර්ජනය කොට බියගන්වා කප්පම් මුදල් රැසක් ලබාගත් බවට එම සාක්‍ෂිවලදී කරුණු අනාවරණය වී ඇත.මෙම කප්පම් ගැනීම් සිදුව ඇත්තේ කොටි සාමාජිකයින් බූස්ස කඳවුරේ රඳවා සිටීම සම්බන්ධයෙන් නියෝජ්‍ය පොලිස්පතිවරයා පරීක්‍ෂණ පවත්වන අවධියේදීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n13061518</link>
    <topic>ලෝක රුධිර පරිත්‍යාගශීලීන්ගේ සමුළුව 2014 ශ්‍රී ලංකාවේ පවත්වනවා</topic>
    <author>මහින්ද අලුත්ගෙදර</author>
    <content>එළැඹෙන 2014 වසරේදී පැවැත්වෙන ‘ලෝක රුධිර පරිත්‍යාගශීලීන්ගේ දිනය’ සැමරීමේ අන්තර්ජාතික සමුළුවෙහි සත්කාරක රට වශයෙන් ශ්‍රී ලංකාව තෝරාගෙන ඇතැයි ජනාධිපති මහින්ද රාජපක්ෂ මහතා පවසයි . ලෝක සෞඛ්‍ය සංවිධානය විසින් සංවිධාන කරන මේ සඳහා ලෝකයේ සෑම රටකම නියෝජිතයන් සහභාගි වීමට නියමිතයි. ජනාධිපතිවරයා මේ බව අනාවරණය කළේ අරලියගහ මන්දිරයේදී ඊයේ (14) පැවැති ලෝක රුධිර පරිත්‍යාගශීලීන්ගේ දින සැමරුම් උළෙල අමතමිනි.ජාතික ලේ දන්දීමේ සේවය සහ සෞඛ්‍ය අමාත්‍යාංශය එක්ව සංවිධාන කළ මේ සඳහා ශ්‍රී ලංකාවම ආවරණය වන පරිදි රුධිර පරිත්‍යාගශීලීන් සහ එවැනි වැඩසටහන් සංවිධාන කළ 5,000 ක් සහභාගි වූහ.මෙවර ලෝක රුධිර පරිත්‍යාගශීලීන්ගේ දිනයෙහි සත්කාරක රට වශයෙන් ප්‍රංශය ක්‍රියාකරන අතර සුරක්ෂිත රුධිරය සහ රුධිර සංඝටකවල අවශ්‍යතාව සම්බන්ධයෙන් ඇති දැනුම වර්ධනයටත් කිසිඳු ලාභ අපේක්ෂාවකින් තොරව ස්වෙච්ඡා රුධිර දායකයින් රෝගී ජීවිත සුවපත් කරමින් කරනු ලබන මහඟු පරිත්‍යාගයට කෘතවේදිත්වය පිරිනැමීමත් අරමුණින් මේ දිනය සැමරේ.ජාතික ලේ දන්දීමේ සේවය ලෝක රුධිර පරිත්‍යාගශීලීන්ගේ දිනය සැමරීම පසුගිය 2004 වසරේ සිට ආරම්භ කර තිබෙන අතර ලබන වසරේදී එහි දසවැනි සැමරුම පවත්වයි.මේ සැමරුම් දිනය ලෝක සෞඛ්‍ය සංවිධානය විසින් වෙන්කර තිබෙන අතර රුධිර වර්ග පිළිබඳ සංකල්පය මුල්වරට ලොවට හඳුන්වාදුන් නොබෙල් ත්‍යාගලාභී ඔස්ට්‍රියානු ජාතික කාල් ලැන්ඩ්ස්ටයිනර් වෛද්‍යවරයාගේ උපන් දිනය යෙදී තිබෙන ඇති දිනය ඒ වෙනුවෙන් තෝරාගෙන ඇත.වසරේ වැඩිම අවස්ථා ප්‍රමාණයකදී ස්වෙච්ඡාවෙන්ම රුධිරය පරිත්‍යාග කළ පුද්ගලයන්ට සහ රුධිර පරිත්‍යාග කිරීමේ වැඩසටහන් වැඩි ප්‍රමාණයක් සංවිධාන කළ සංවිධායකයින් වෙනුවෙන් මෙහිදී ජනාධිපති මහින්ද රාජපක්ෂ මහතා අතින් උපහාර තිළිණ ප්‍රදානය කෙරිණි.ලෝක රුධිර පරිත්‍යාගශීලීන්ගේ දින සැමරුම් උළෙල වෙනුවෙන් සහභාගි වීම සම්බන්ධයෙන් ඒ මහතාටද විශේෂ තිළිණයක් පිරිනැමීය.සෞඛ්‍ය ඇමැති මෛත්‍රීපාල සිරිසේන, නියෝජ්‍ය ඇමැති ලලිත් දිසානායක, පාර්ලිමේන්තු මන්ත්‍රී විදුර වික්‍රමනායක, සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක, සෞඛ්‍ය අධ්‍යක්ෂ ජනරාල් වෛද්‍ය පාලිත මහීපාල මහත්වරුද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n1306151</link>
    <topic>රාජ්‍ය නොවන සංවිධානවලින්රටට දෙන මුදල් ගසා කෑම ජයටම</topic>
    <author>විජයානී එදිරිසිංහ</author>
    <content>ජාත්‍යන්තර ප්‍රබල රාජ්‍ය නොවන සංවිධාන මන් මෙරට ජනතාවගේ සුබසාධනය වෙනුවෙන් ලබා දෙන කෝටි ගණන් මුදල් එම රාජ්‍ය නොවන සංවිධානවලට සම්බන්‍ධ මෙරට නියෝජිතයන් සුපිරි ජීවිත ගත කිරීම සඳහා යොදවා ගන්නා බවට තොරතුරු අනාවරණය වී තිබේ.ජාත්‍යන්තර රාජ්‍ය නොවන සංවිධානවලට සම්බන්ධ දේශීය සංවිධාන, සමිති සමාගම් දොළොස්දහසක් පමණ රට තුළ ක්‍රියාත්මක වෙයි.ජනතාවගේ පොදු පහසුකම් වශයෙන් සෞඛ්‍ය, අධ්‍යාපන ආහාර පාන, සනීපාරක්‍ෂක කටයුතු, මත්ද්‍රව්‍යවලින් බේරා ගැනීම, දිළිඳුකම පිටුදැකීම, පරිසර සුරක්‍ෂිතතාවය, ග්‍රාම සංවර්ධනය, කාන්තා හා ළමා අභිවෘද්ධිය ආබාධිතයන් සඳහා වූ සත්කාරක සේවා, ඇතුළු විවිධ වූ කර්තව්‍යයන් සඳහා එම රාජ්‍ය නොවන සංවිධාන මුදල් වියදම් කරනු ලබයි. මෙවැනි කර්තව්‍යයන් සඳහා ජාත්‍යන්තර රාජ්‍ය නොවන සංවිධාන මගින් ලබාදෙන එම මුදල් මෙරට නියෝජිතයන් සහ ඔවුන්ගේ ඥාති හිතවතුන්ගේ ප්‍රයෝජනය සඳහා යොදාගෙන තිබේ.මොවුන් මෙරට ජනතාව වෙනුවෙන් එම මුදල් යෙදවූ බවට වැරැදි තොරතුරු දත්ත සහ ඡායාරූප පවා යවා තිබේ.වසර තිහකටත් අධික කාලයක් තිස්සේ රාජ්‍ය නොවන සංවිධානවල මෙරට නියෝජිතයෝ ජාත්‍යන්තරයෙන් ගලා එන මුදල් ගසා කෑම සිදු කරන බව රාජ්‍ය නොවන සංවිධාන ලියාපදිංචි කිරීමේ ලේකම් කාර්යාලයේ අධ්‍යක්‍ෂ ජෙනරාල් ලක්‍ෂ්මන් හුළුගල්ල මහතා කීය.රාජ්‍ය නොවන සංවිධානවල ජාත්‍යන්තර නියෝජිතයන්ගේ ඇස්වසා මෙරට නියෝජිතයෝ එම මුදල් ගසා කෑම් සිදුකරගෙන යති.මෙසේ ගසාකෑම් සිදු කරන එන්. ජී. ඕ. නියෝජිතයන් පිළිබඳ තොරතුරු ආණ්ඩුව හඳුනාගෙන තිබේ. මොවුන් එම රාජ්‍ය නොවන සංවිධානවලටද වංචා කරමින් කෝටි ගණන් මුදල්, යාන වාහන මෙසේ වංචා සහගත ලෙස පරිහරණයට යොදා ගන්නා බවට තොරතුරු සොයාගෙන ඇත.මෙරට ජනතාව ඇපයට තබා එන්. ජී. ඕ. නියෝජිතයන් සිදුකැර ගෙන යන ගසාකෑම්වලට තවදුරටත් ඉඩ නොතබමින් රට පුරා ප්‍රාදේශීය ලේකම් බල ප්‍රදේශවල ක්‍රියාත්මක වෙන රාජ්‍ය නොවන සංවිධානවල ක්‍රියාකාරකම් මොනවාද යන්න සොයා බලා දිසාපතිවරයාට වාර්තාවක් ඉදිරිපත් කළ යුතු බවට ආණ්ඩුව මගින් දැනුම් දී තිබේ.රාජ්‍ය නොවන සංවිධාන මේ රට තුළ ක්‍රියාත්මක විය යුතු ආකාරය පිළිබඳව ආණ්ඩුව මගින් පනවා ඇති නීතිරීති මාලාවට අනුකූලව ක්‍රියා නොකරන සංවිධාන පිළිබඳ සොයා බලා වහාම වාර්තා කරන ලෙසටද දිසාපතිවරුන්ට දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n1306152</link>
    <topic>අටපිරිකර රැගෙනමිහින්තලයට එන්න</topic>
    <author/>
    <content>2320 වැනි පොසොන් පොහොය දිනයේ මිහින්තලාවේදී අටපිරිකර 2320ක් ජනාධිපතිතුමා සමඟ පූජා කිරීමට එක්වන්නැයි මිහින්තලා රාජමහා විහාරාධිපති හා භාරකාර වලවාහැංගුනවැවේ ධම්මරතන හිමිපාණන් ලක්වාසී සැමට ආරාධනා කැර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n1306153</link>
    <topic>ලේක්හවුස් ආලෝක පූජාවටසමගාමිව සිල් රෙදි බෙදා දීම හෙට</topic>
    <author>අමිල ප්‍රභාත් වනසිංහ</author>
    <content>සීමාසහිත එක්සත් ප්‍රවෘත්ති පත්‍ර සමාගම පනස් එක්වන (51) වරටත් පවත්වන මිහින්තලා ආලෝක පූජාවට සමගාමීව මෙවරද සිදු කෙරෙන මිහින්තලා ශාසනාරක්ෂක බලමණ්ඩලයේ දහම් පාසල් සිසු සිසුවියන් සඳහා සිල් රෙදි බෙදා දීම හෙට දින පැවැත්වීමට කටයුතු යොදා ඇත. මිහින්තලා රජමහා විහාරාධිපති වලවාහැංගුනවැවේ ධම්මරතන නාහිමියන්ගේ අනුශාසකත්වයෙන් යුතුව මහා භාරකාර දෙපාර්තමේන්තුවේ අනුග්‍රහයෙන් සහ ලේක්හවුස් ආයතනයේ සංවිධායකත්වයෙන් මෙය සිදු කෙරේ. මෙහිදී දහම් පාසල් සිසු සිසුවියන් දහසකට සිල් රෙදි ප්‍රදානය කරනු ලබයි.මේ අනුව මෙම වැඩසටහන හෙට පෙරවරු 8.00ට මිහින්තලා නගර උද්‍යානයේ දී සිදු කිරීමට කටයුතු යොදා තිබේ. මෙහිදී සිල් රෙදි ලබා ගන්නා දහම් පාසල් සිසු සිසුවියන් ලබන පොසොන් පොහෝ දින මිහින්තලා රජමහා විහාරයේ සිල් සමාදන් වන අතර ඔවුන් සඳහා අවශ්‍ය උදෑසන හීල් දානය හා දහවල් දානය ද ලේක්හවුස් ආයතනය මගින් පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n1306154</link>
    <topic>ඉරණමඩු ගුවන් පථය ජනපති අතින් අද විවෘත වෙයි</topic>
    <author>ධනුෂ්ක ගොඩකුඹුර</author>
    <content>තිස් වසරක් කොටි ත්‍රස්තයන්ගේ මධ්‍යස්ථානයක්ව පැවැති ඉරණමඩුවේ ඉදිකෙරුණු ඵෙතිහාසික ඉරණමඩු ගුවන් පථය ජනාධිපති මහින්ද රාජපක්ෂ මහතා අතින් අද (15) විවෘත කෙරෙයි.ආසියාවේ ආශ්චර්ය කරා යන ගමනේ තවත් සන්ධිස්ථානයක් සනිටුහන් කරමින් ඉදිකෙරුණු මෙම නව ගුවන් පථය දිගින් මීටර් 1500ක් හා පළලින් මීටර් 25කින් සමන්විතය.  ශ්‍රී ලංකා ගුවන් හමුදාව නිර්මාණය කළ පළමු ගුවන් පථය ලෙස ඉතිහාසයට එක්වන ඉරණමඩු ගුවන් පථය ගුවන් හමුදාව සතු විශාලතම ගුවන් යානය පවා ගොඩබැස්සවීමට හැකි පරිදි නිර්මාණය කර ඇත.ඉරණමඩුව ඉදිකිරිමත් සමඟ මන්නාරම, වව්නියාව, පලාලි ගුවන් පථත් සමඟ උතුරු පළත සඳහා ඇති ගුවන් පථ සංඛ්‍යාව හතරක් දක්වා ඉහළ යයි. 2009 ජුනි මස 22 වන දින නිලධාරීන් දෙදෙනකුගෙන් සහ ගුවන් භටයන් 20 දෙනෙකුගෙන් යුත් කණ්ඩායමක් ඉරණමඩු ගුවන් හමුදා කඳවුරක් ස්ථාපිත කළ අතර 2009 අගෝස්තු මස 14 වන දින ප්‍රථම වරට ඉරණමඩු ගුවන් හමුදා කඳවුරේ ගුවන් හමුදා ධජය ඔසවන ලදී.නව ඉරණමඩු ගුවන් ධාවන පථයේ ගුවන් යානා ගොඩබෑමේ මූලික පෙරහුරුවක් ලෙස ගුවන් හමුදාපති එයාර් මාෂල් හර්ෂ අබේවික්‍රම මහතා වයි 12 වර්ගයේ ගුවන් යානයකින් 2012 දෙසැම්බර් 9 දින ප්‍රථම වරට එහි ගොඩබැස්සේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n1306155</link>
    <topic>ජගත් ජයසූරිය ජෙනරාල් තනතුරට</topic>
    <author>චන්ද්‍රිකා පෙරේරා</author>
    <content>යුද හමුදාපති ලුතිතන් ජෙනරාල් ජගත් ජයසූරිය මහතා මේ මස 01 වැනිදා සිට ජෙනරාල් තනතුරට උසස් කැර තිබේ. ඔහු 2009 වසරේ ජූලි 15 වැනි දින යුද හමුදාපති තනතුරට පත්වූ අතර 1978 වර්ෂයේ ජූලි 17 දින යුද හමුදා සේවයට එක්ව ඇත. කොළඹ රාජකීය විද්‍යාලයේ ආදි සිසුවකු වන එතුමා 19 වැනි යුද හමුදාපතිවරයාය. මානුෂික මෙහෙයුමට උරදුන් ඔහු 2007 වර්ෂයේ අගෝස්තු මසදී වන්නි ආඥාපති ලෙස පත් විය. එතැන් සිට යුද හමුදාපති ලෙස පත්වන තෙක් වන්නි ආඥාපති ලෙස ත්‍රස්තවාදීන් පරාජය කිරීමේ ජාතික මෙහෙවරට සාර්ථකව උරදුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n13061513</link>
    <topic>මීළග හමුදාපතිමේජර් ජෙනරාල් දයා රත්නායක</topic>
    <author>පණ්ඩුක සමරසේකර, රක්‍ෂණ ශ්‍රියන්ත</author>
    <content>අගෝස්තු මස 01 වැනිදා සිට ක්‍රියාත්මක වන පරිදි නව යුද හමුදාපති ලෙස මේජර් ජෙනරාල් දයා රත්නායක මහතා පත්කිරීමට නියමිත බව ආරංචිමාර්ග සඳහන් කරයි.මේජර් ජෙනරාල් දයා රත්නායක මහතා දැනට යුද හමුදාවේ සිටින ජ්‍යෙෂ්ඨතම මේජර් ජෙනරාල්වරයා වන අතර, යුද හමුදා මාණ්ඩලික ප්‍රධානී ලෙස ද මේ වන විට  කටයුතු කරන්නේ දයා රත්නායක මහතාය.යුද හමුදා මාධ්‍ය ප්‍රකාශක ලෙස කටයුතු කළ ඒ මහතා මාධ්‍ය සමග සුහදව කටයුතු කළේය. රත්නායක මහතා යුද මෙහෙයුම්වලදී සුවිශේෂ දක්ෂතා පෙන්වමින් නැගෙනහිර පළාතේ වාකරේ, වැලිකන්ද සහ තොප්පිගල සටන් විජයග්‍රහණය කරා මෙහෙයවූ දක්ෂ සටන්කාමී නිලධාරියකු ලෙස ප්‍රකටය. පුනරුත්ථාපන කොමසාරිස් ජෙනරාල්වරයා ලෙස ද දයා රත්නායක මහතා කලක් කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n13061516</link>
    <topic>මැදවච්චිය බස් නැවතුම්පොළජනපතිඳුන් ජනතාවට භාර දෙයි</topic>
    <author>ධනුෂ්ක ගොඩකුඹුර මැදවච්චිය සිට</author>
    <content>වසර තිහක් තිස්සේ ත්‍රස්තවාදයෙන් බැට කෑ මැදවච්චිය හා ඒ අවට ජනතාවට ලැබුණු නිදහස තවත් අර්ථවත් කරමින් ඉදිකෙරුණු මැදව්චිය නව බස් නැවතුම්පොළ සහ මහජන බැංකු ශාඛා නව ගොඩනැඟිල්ල ජනාධිපති මහින්ද රාජපක්ෂ මහතාගේ අතින් ඊයේ (14) ජනතා අයිතියට පත් කෙරිණ.මහජන බැංකුවේ සහ පීපල්ස් ලීසින් සමාගමේ දායකත්වයෙන් ඉදිකෙරුණු මෙම බස් නැවතුම්පොළ සඳහා රුපියල් මිලියන 58ක් වැය කර ඇති අතර රුපියල් මිලියන 60ක වියදමින් ඉදිකෙරුණු මහජන බැංකුවේ මැදවච්චිය ශාඛාව අති නවීන බැංකු පහසුකම්වලින් සමන්විත වේ.මැදවච්චිය නගරයට පැමිණි ජනාධිපතිතුමා පිළිගැනීමට දහස් සංඛ්‍යාත ජනකායක් රැස්ව සිටියහ.  ජනාධිපතිතුමා ඔවුන් සමඟ සුහද කතා බහක නියැලීමට ද අමතක කළේ නැත.වසර ගණනාවකට පසු මැදවච්චිය නගරයට පැමිණි ජනාධිපතිතුමා වෙත එම අවස්ථාව සිහිපත් කරමින් ඇමැති තිස්ස කරල්ලියැද්ද මහතා බුද්ධ ප්‍රතිමාවක් තිළිණ කළේය.බස් නැවතුම විවෘත කළ ජනාධිපතිතුමා පීපල්ස් ලීසින් සමාගම විසින් ලිසින් ක්‍රමයට ලබා දුන් නව බස් රථයක් එහි හිමිකරුට ප්‍රදානය කිරිමට එක් විය.යුද්ධය නිමා වීමත් සමඟින් යළි පිබිදෙමින් තිබෙන මැදවච්චිය නගරය කොළඹ, යාපනය, මන්නාරම, ත්‍රිකුණාමලය යන ප්‍රධාන නගර යා කරන සන්ධිස්ථානයකි. ළමා සංවර්ධන හා කාන්තා කටයුතු ඇමැති තිස්ස කරල්ලියැද්ද, අධ්‍යාපන සේවා ඇමැති දුමින්ද දිසානායක, උතුරු පළාත් ප්‍රධාන ඇමැති එස්. එම්. රංජිත් සමරකෝන්, පාර්ලිමේන්තු මන්ත්‍රී එස්. සී. මුතුකුමාරණ, මහජන බැංකුවේ සභාපති, ජනාධිපති කාර්ය මණ්ඩල ප්‍රධානී ගාමිණී සෙනරත් මහත්වරු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n13061517</link>
    <topic>රත්තරන් ගිල ඉන්දියාවටපනින්න හැදූ තැනැත්තා රේගු දැලේ</topic>
    <author>සුභාෂිනී සේනානායක</author>
    <content>කොපුවල බහා රත්රන් ගිල දමා ඉන්දියාවට යාමට තැත් කළ පුද්ගලයකු රේගු ආදායම් අධීක්ෂණ නිලධාරීන් ඊයේ (14) කටුනායක බණ්ඩාරනායක ජාත්‍යන්තර ගුවන් තොටුපළේ දී අත්අඩංගුවට ගෙන තිබේ. රේගු ආදායම් අධීක්ෂණ අංශයට ලැබුණු තොරතුරක් මත මේ පුද්ගලයා අත්අඩංගුවට ගත් රේගු නිලධාරීන් මීගමුව රෝහලට ඇතුළත් කර තිබේ.සැකකරුගේ උදරයේ රත්රන් ගුලි 36ක් පමණ ඇති බවට එක්ස් කිරණ තහවුරු කර ඇති බව රේගු ආදායම් අධීක්ෂණ අංශයේ රේගු අධ්‍යක්ෂ මාලි පියසේන මහතා පවසයි.මේ වැටලීමට රේගු අධිකාරී පරාක්‍රම බස්නායක, සහකාර රේගු අධිකාරී චන්දිම අඹගහවත්ත,විපුල එම්. ප්‍රනාන්දු, අජිත් ඒකනායක නිලධාරීන් සහභාගී වූහ.රේගු අධ්‍යක්ෂ ජනරාල් ජගත් විජේවීර මහතාගේ උපදෙස් මත වැඩිදුර පරීක්ෂණ සිදු කරන බව රේගු අධ්‍යක්ෂ මාලි පියසේන මහතා පැවසීය.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n1306156</link>
    <topic>ත්‍රස්ත බලපෑම් තවමත් තිබෙනවා</topic>
    <author>චන්ද්‍රිකා පෙරේරා</author>
    <content>ත්‍රස්ත බලපෑම් දේශීය මෙන්ම ජාත්‍යන්තර වශයෙන් තවමත් බලපැවැත්වෙන බවත්, ඕනෑම අයුරකින් ඊට මුහුණදීමට සූදානම් බව යුද හමුදාපති ජෙනරාල් ජගත් ජයසූරිය මහතා පැවසීය.ලොව අත්දැකීම්වලින් පරිපූර්ණ වූ මෙරට යුද හමුදාව ජවසම්පන්න හා ශක්තිමත් මෙන්ම හැකියාවන්ගෙන් පිරිපුන් සාමූහික කණ්ඩායමක් බව ද හෙතෙම පෙන්වා දුන්නේය.වසර තිහකට අධික කාලයක් පැවැති එල්. ටී. ටී. ඊ. ත්‍රස්තවාදය මානුෂික මෙහෙයුම මගින් මුලිනුපුටා දැමුවද තවදුරටත් විවිධ බලපෑම් පවතී.එදා අපේ විරුවන් ජීවිත හා ශරීරාංග පුදකැර සිදුකළ කැපකිරීම වෙනුවෙන් අද ආණ්ඩුව මෙන්ම හමුදාව ද සුබසාධන ක්‍රියාවලිය හරහා ඔවුන් හා ඔවුන්ගේ සමීපතමයන් නිරතුරුව රැකගැනීමේ කාර්යයේ නිරතව සිටින බව හෙතෙම කීය.ඉඩම් ලබාදීම, නිවාස ඉදිකර දීම, දරුවන්ට නිසි අධ්‍යාපනයකට යොමුකරවීම හා අධ්‍යාපන ශිෂ්‍යත්ව ලබාදීම ඇතුළු ඔවුන්ගේ පවුල් රැකබලා ගැනීම සඳහා ආණ්ඩුවේ අනුග්‍රහය ඇතිව විවිධ ක්‍රියාමාර්ග ගෙන ඇති බවත්, පූර්ණ ආබාධිත තත්ත්වයෙන් පසුවන්නන් ජීවිත කාලය පුරාම රැකබලා ගැනීමේ නේවාසික වැඩපිළිවෙළක් පවත්වාගෙන යන බවත් යුද හමුදාපතිවරයා සඳහන් කෙළේය.මිහිඳු සෙවන, අභිමංසල ආදී නේවාසික රැකබලා ගැනීමේ මධ්‍යස්ථාන වෙනුවෙන් ආරක්‍ෂක ලේකම් ගෝඨාභය රාජපක්‍ෂ මහතාගේ සෘජු උපදෙස් මත පවත්වාගෙන යයි.මෙහිදී වැඩි ඉඩකඩක් ලැබී ඇත්තේ යුද හමුදා සාමාජිකයින්ට බව ජයසූරිය මහතා කීය. රාජ්‍ය අනුග්‍රහයෙන් යුද හමුදාවෙන් සේවා වනිතා ඒකක හරහා මෙන්ම රෙජිමේන්තු මධ්‍යස්ථාන මට්ටමෙන් ද රණවිරු සුබසාධනය සිදු කෙරේ.නාරාහේන්පිට මේ වන විට මහල් දහයකින් යුතු හමුදා රෝහලක් ඉදිවේ. එහි නේවාසිකව එකවර 1043 කට ප්‍රතිකාර ගැනීමේ පහසුකම් ඇති අතර එම්. ආර්. අයි. ඇතුළු නවීන ප්‍රතිකාර පහසුකම් සියල්ල එහි අඩංගු බව හමුදාපතිවරයා සඳහන් කෙළේය. යුද හමුදා පවුල්වල සාමාජිකයින්ට තම නිවෙස් හා පදිංචිය ආසන්නයේ ඇති වෛද්‍ය සායනවලින් ප්‍රතිකාර ගැනීමට හැකිවන පරිදි රක්ෂණ ආවරණයක් ඇතිකරන බව ද හෙතෙම අවධාරණය කෙළේය.ආබාධිත රණවිරුවන්ට හා මියගිය රණවිරු පවුල් වෙනුවෙන් නිවාස ඇතුළු අත්‍යවශ්‍ය දෑ ප්‍රදානය කිරීම සඳහා යුද හමුදා මූලස්ථානයේදී ඊයේ (14) දහවල් පැවැත්වූ උළෙලේ දී හමුදාපතිවරයා එම අදස් පළකෙළේය.යුද හමුදා සේවා වනිතා ඒකකය මගින් මේ ප්‍රදානයන් කළ අතර අභිමංසල තුන ඉදිකිරීම සඳහා විජයබා රෙජිමේන්තු බළකායේ සේවා වනිතා සභාපතිනි පශ්‍රීති සමරතුංග මහත්මිය රුපියල් ලක්‍ෂ 25 ක් ද, සංඥා බළකායේ සේවා වනිතා සභාපතිනි සඳමාලි අබේකෝන් මහත්මිය රුපියල් ලක්‍ෂ දහයක් ද, යුද හමුදා සේවා වනිතා සභාපතිනි මංජුලිකා ජයසූරිය මහත්මිය වෙත ලබා දුන්හ.යුද හමුදා මාණ්ඩලික ප්‍රධානී මේජර් ජෙනරාල් දයා රත්නායක, සංඥා බළකායේ ප්‍රධානී මේජර් ජෙනරාල් ක්‍රිෂාන්ත ද සිල්වා මහත්වරු, යුද හමුදා සේවා වනිතා ඒකකයේ සාමාජිකාවන්, යුද හමුදා ජ්‍යෙෂ්ඨයින් සහ යුද හමුදා රණවිරු පවුල්වල ළඟම ඥාතීන් රැසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n1306157</link>
    <topic>පොලිසියෙන් බව කියාමැණික් ව්‍යාපාරිකයාගේනි‍ෙවස කොල්ල කාලා</topic>
    <author>සීගිරිය විශේෂ</author>
    <content>පොලිසියෙන් බව පවසා ලග්ගල හත්තොටඅමුණ ප්‍රදේශයේ ප්‍රසිද්ධ මැණික් ව්‍යාපාරිකයකුගේ නිවසට ඇතුළුවී ව්‍යාපාරිකයාගේ දෑතට මාංචු දමා නිවැසියන් කාමරයකට දමා රුපියල් එක්කෝටි පනස්ලක්‍ෂයක මැණික්, රන් භාණ්ඩ හා මුදල් පසුගියදා (12) රාත්‍රී පැහැරගෙන ගොස් ඇතැයි ලග්ගල පොලිසිය කියයි.  මෙම සිද්ධියට මුහුණපා ඇත්තේ මැණික් ව්‍යාපාරික යූ. ජී. මුතුබණ්ඩා මහතායි.12 වැනි දින රාත්‍රී 8.45 ට පමණ සුදු පැහැති වෑන් රථයකින් පස්දෙනකුගෙන් යුත් කණ්ඩායමක් පැමිණ ඇත.වලාන දූෂණ මර්දන අංශයේ නිලධාරීන් බව පවසා ව්‍යාපාරිකයාගේ දෑතට මාංචු දමා සෙසු නිවැසියන් නිවසේ වාඩි කැර තබා පිස්තෝලයක් නිවසේ සඟවා ඇතැයි පවසමින් පැය දෙකක කාලය නිවස තුළ රැඳී සිටි මෙම කණ්ඩායම නිවසේ තිබූ රුපියල් ලක්‍ෂ 50 ක් පමණ වටිනා මැණික් ගල්, රුපියල් කෝටියක් පමණ වටිනා රන් භාණ්ඩ සහ මුදල් පැහැරගෙන ගොස් ඇතැයි ලග්ගල පොලිසිය කියයි. විශේෂ පොලිස් කණ්ඩායම් දෙකක් සිද්ධිය පිළිබඳව පරීක්‍ෂණ පවත්වන බව ලග්ගල පොලිසියේ ස්ථානාධිපති පොලිස් පරීක්‍ෂක පි‍්‍රයන්ත ගුණසේකර මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n1306158</link>
    <topic>ශ්‍රී ලාංකිකයාගේ ගමන් බෑගයේවිදුලි සංදේශ උපකරණ තොගයක්</topic>
    <author>නිමල් රාජපක්ෂ</author>
    <content>ජෙට් එයාබස් ගුවන් යානයකින් චෙන්නායි සිට මෙරටට පැමිණි ශ්‍රී ලාංකිකයකුගේ ගමන් බෑගයේ තිබූ රුපියල් පන්ලක්ෂ පනස්පන් දහසක් වටිනා විදුලි සංදේශ උපකරණ තොගයක් ඊයේ (14) අලුයම කටුනායක ගුවන් තොටුපළේ රේගු නිලධාරීන් අත්අඩංගුවට ගෙන ඇත. අත්අඩංගුවට පත් ශ්‍රී ලාංකිකයා නාවලපිටිය ප්‍රදේශයේ පදිංචි පනස් හැවිරිදි අයකු බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි.ගමන් බෑගයේ සඟවා තිබී විදුලි සංදේශ උපකරණ 111ක් රේගු නිලධාරීන් සොයාගෙන ඇත.නියෝජ්‍ය රේගු අධ්‍යක්ෂ කේ. ඒ. ධර්මසේන මහතාගේ අධීක්ෂණයෙන් අත්අඩංගුවට ගත් භාණ්ඩ සියල්ල රාජසන්තක කොට ඇති අතර, අදාළ සැකකරුට රුපියල් දහදාහක දඩ මුදලක් ගෙවන ලෙස නියම කෙළේය.සිද්ධිය පිළිබඳ ධර්මසේන මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n1306159</link>
    <topic>විපතට පත් ධීවර ප්‍රජාවටසහන දෙන්න මිලියන 73.2 ක්</topic>
    <author>බුද්ධිකා ඉඹුලාන</author>
    <content>වැසි හා සුළි කුණාටු හේතුවෙන් පසුගියදා විපතට පත් ධීවර ප්‍රජාවට සහන සැලසීම සඳහා ආණ්ඩුව රුපියල් මිලියන 73.2 ක මුදලක් වෙන් කැර ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.මෙම විපතින් මරණයට පත් වූ ධීවරයන් සංඛ්‍යාව ඊයේ (14) වන විට 51 ක් වන අතර ඔවුන් වෙනුවෙන් ඔවුනගේ ළඟම ඥාතියාට රුපියල් ලක්‍ෂයක දීමනාවක් ලබාදීම ඉදිරි දෙසතිය ඇතුළත දී සිදුකිරීමට ධීවර අමාත්‍යාංශය කටයුතු යොදා ඇතැයි ද ඇමැතිවරයා කීය. රක්ෂණ ආවරණයක් නොමැති වුවද, මුළුමනින්ම විනාශ වී ගිය ධීවර යාත්‍රා සහ දැල් උපකරණ අලුතින්ම මිලට ගෙන දීමට ද මෙම මුදල යොදවන බව ද ඇමැති රාජිත සේනාරත්න මහතා අවධාරණය කෙළේය.මෙම සුළි කුණාටු තත්ත්වය නිසා ධීවර කාර්මිකයන් 22 තුවාල ලබා ඇති අතර තවත් 08 දෙනකු අතුරුදන් වී තිබේ. ඊයේ (14) වන විටද හඳුනා නොගත් මළසිරුරු 02 ක් වෙයි. සම්පූර්ණයෙන් විනාශ වූ හෝ අතුරුදන් ධීවර යාත්‍රා ගණන 84 ක් වන අතර අර්ධ වශයෙන් විනාශ වූ ධීවර යාත්‍රා ගණන 76 ක් බව ධීවර දෙපාර්තමේන්තු වාර්තා පෙන්වා දී ඇත.මෙයට අමතරව මේ විපතින් මරණයට පත් ධීවරයන්ට ආණ්ඩුව මගින් රුපියල් 15,000 ක මරණ වන්දියක් ලබා දී ඇත.ඊයේ (14) රජයේ ප්‍රවෘත්ති දෙපාර්තමේන්තු ශ්‍රවණාගාරයේ පැවැති මාධ්‍ය හමුවකදී ඇමැති රාජිත සේනාරත්න මහතා මෙම අදහස් පළ කෙළේය. ධීවර නියෝජ්‍ය ඇමැති සරත් කුමාර ගුණරත්න, අමාත්‍යාංශ ලේකම් ආචාර්ය ආර්. ඩී. දිසානායක, ධීවර අධ්‍යක්‍ෂ ජෙනරාල් නිමල් හෙට්ටිආරච්චි මහත්වරු ප්‍රමුඛ අමාත්‍යාංශ නිලධාරීහු ද මේ අවස්ථාවට එකවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n13061510</link>
    <topic>පළාත් සභා විසුරුවා හැර ඒ මුදල් රටේ සංවර්ධනයට යොදන්න</topic>
    <author/>
    <content>දහතුන්වැනි ආණ්ඩුක්‍රම ව්‍යවස්ථා සංශෝධනය අහෝසි කර පළාත් සභා විසුරුවා හැර පළාත් සභා සඳහා වැයවන අතිවිශාල මුදල රටේ සංවර්ධනයට යොදාගත යුතු බව පරිසර හා පුනර්ජනනීය බලශක්ති නියෝජ්‍ය ඇමැති ඒ. ආර්. එම්. අබ්දුල් කාදර් මහතා පවසයි.පළාත් සභා අහෝසි කිරීමෙන් පසු පළාත් සභා මැති ඇමැතිවරුන් ද  ජාතික දේශපාලනයට සම්බන්ධ කරගත යුතු බව ද ඒ මහතා කියයි. පළාත් සභාවලින් මේ රටේ සංවර්ධනයට ඵලදායී වැඩක් සිදු නොවන බැවින් රටේ යහපත වෙනුවෙන් එලෙස ක්‍රියා කිරීම යෝග්‍ය බව කාදර් මහතා කීය.මෙය ක්‍රියාත්මක කළ හැක්කේ ජනාධිපතිතුමාට පමණක් බව පවසන ඇමැති කාදර් මහතා මේ රට ත්‍රස්තවාදයෙන් මුදාගත් ජනාධිපතිතුමාට එය අසීරු කටයුත්තක් නොවන බවද ප්‍රකාශ කළේය. මුස්ලිම්වරුන් වශයෙන් ජනාධිපති මහින්ද රාජපක්‍ෂ මහතා ගන්නා තීරණයට තමන්ගේ සහයෝගය හිමිවන බවද කාදර් මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n13061511</link>
    <topic>කුරුණෑගල දිසා විනිසුරුටතර්ජනය කළ සෙබළා දැලේ</topic>
    <author>අසේල කුරුළුවංශ</author>
    <content>කුරුණෑගල දිසා විනිසුරුවරයාට දුරකථනයෙන් බැණ තර්ජනය කිරීමේ සිද්ධියක් සම්බන්ධයෙන් පුත්තලම පළමු විජයබා රෙජිමේන්තුවේ සෙබළකු කුරුණෑගල කොට්ඨාස අපරාධ විමර්ශන අංශය මඟින් සැකපිට අත්අඩංගුවට ගෙන ඇත. වසර 2012 ජනවාරි 05 සහ වසර 2013 මාර්තු 20යන දිනවල දිසා විනිසුරු නිමල් රණවීර මහතාගේ නිල නිවසේ ස්ථාවර දුරකථනයට සැකකරු ඇමතුම් ගෙන බැන තර්ජනය කිරීම සිදුකර තිබෙන බව පොලිස් පරීක්ෂණ මඟින් අනාවරණය වී තිබේ.අදාළ දුරකථන අංකය ඔස්සේ පරීක්ෂණ පැවැත්වූ පොලිසිය එහි හිමිකරු අත්අඩංගුවට ගැනීමෙන් පසු ඔහු පවසා ඇත්තේ තම නමට ලබා ගත් සිම්පත වෙනත් මිතුරකුට ලබාදුන් බවයි. ඒ ඔස්සේ අදාළ පුද්ගලයා පොලිසිය සැකපිට අත්අඩංගුවට ගෙන ඇත.තම හිතවතකු තරුණියන් තිදෙනකුගේ අඩනිරුවත් ඡායාරූප සමඟ ඔවුන් සමඟ සම්බන්ධ විය හැකි දුරකථන අංක 03ක් ලබාදුන් බවත් එම අංක අතරින් දෙකක් විසන්ධි කැර තිබූ නිසා තුන්වන අංකයට කතාකළ බවත් සැකකරු පොලිසියට පවසා තිබේ.එම අංකය දිසා විනිසුරුවරයාගේ නිල නිවසේ අංක බව තමා නොදැන සිටි බවද හෙතෙම පවසා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n13061514</link>
    <topic>මා විවේචනය නොකරවිපතට පත්වූවන්ට පිහිට වෙන්න</topic>
    <author/>
    <content>බලපිටිය වෙරළබඩ ප්‍රදේශයට ඉකුත්දා කඩාවැදුණු චණ්ඩ මාරුතයෙන් විපතට පත්වූ ජනතාවට සහන සැලසීමට ක්‍රියා නොකළ බවට තමන්ව විවේචනය කරමින් සිටින විජේදාස රාජපක්ෂ මන්ත්‍රීවරයා කළ යුතු වන්නේ එම අසරණ ජනතාවගේ ජීවනෝපාය සඳහා පිහිටවූ අරමුදලට දායකවීම බව විදේශ කටයුතු අමාත්‍යාංශයේ අධීක්ෂණ මන්ත්‍රී සජින් වාස් ගුණවර්ධන මහතා  නිවේදනයක් නිකුත් කරමින් කියා සිටී.මේ විපතින් අසරණ තත්ත්වයට පත්වූවන්ගේ ගැලවුම් කටයුතු සඳහා හෙලිකොප්ටරයක් ලබානොදුන් බවට විජේදාස රාජපක්ෂ මහතා නඟා ඇති චෝදනාවට පිළිතුරු වශයෙන් ගුණවර්ධන මහතා ප්‍රකාශ කරන්නේ ගුවනින් සිදු කරන ගැලවුම් ක්‍රියාවන්හි දී යොදා ගන්නා යානා සම්බන්ධයෙන් මෙන්ම ඊට බලයලත් ආයතන පිළිබඳ රාජපක්ෂ මහතා කරුණු රැසක් දැනගත යුතු බවය.ගැලවුම් කටයුතු සඳහා සිවිල් ගුවන් සේවා අධිකාරියෙන් බලය පැවරී ඇති එකම ආයතනය ශ්‍රී ලංකා ගුවන් හමුදාව බව සිහිපත් කරන මන්ත්‍රීවරයා, මෙහෙයුම් කටයුතු සඳහා යොදා ගන්නා හෙලිකොප්ටර් යානා වුව ද සිවිල් ගුවන් සේවා අධිකාරියේ අවසරයකින් තොරව මෙවන් මෙහෙයුම් කටයුතුවලට යොදාගත නොහැකි බව පෙන්වා දෙයි.එසේම එවන් කටයුතු සඳහා යොදා ගන්නා හෙලිකොප්ටර් යානයක් එන්ජින් දෙකකින් යුක්ත විය යුතු සේම ගැලවුම් කටයුතුවලට බාධාවක් නොවන පරිදි දොරවල් ආදී බාධක ඉවත් කර තිබිය යුතු අතර තනි එන්ජිමක් සහිත යානා කිසිදු කටයුත්තකට යොදා ගත නොහැකි බව ද පෙන්වා දෙයි.විජේදාස රාජපක්ෂ මහතා බලපිටිය ප්‍රදේශයේ විපතට පත් ජනතාව කෙරෙහි දැඩි අවධානයක් යොමු කරන බැවින් තමන් විසින් එම ජනතාවගේ ජීවනෝපාය ශක්තිමත් කිරීම සඳහා දැනටමත් අරඹා ඇති වැඩසටහනට දායක වන ලෙස ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=n13061515</link>
    <topic>ශ්‍රී ලාංකිකයන් 43ක් සමඟ විදේශිකයෝ 100ක් ඉන්දුනීසියා පොලිස් අත්අඩංගුවේ</topic>
    <author>මහින්ද අලුත්ගෙදර</author>
    <content>ශ්‍රී ලාංකික සංක්‍රමණිකයන් 43දෙනකු ඇතුළුව නීති විරෝධී අයුරින් සංක්‍රමණය වූ විදේශිකයන් 100දෙනකු ඉන්දුනීසියානු පොලීසිය මඟින් අත්අඩංගුවට ගෙන ඇත. ට්‍රක්රථ සහ බස්රථ පහක් උපයෝගී කරගෙන ගමන් කරමින් සිටිය දී මේ පිරිස ඉන්දුනීසියාවේ බටහිර ජාවා ප්‍රදේශයේ දී එරට ආරක්ෂක අංශ අත්අඩංගුවට ගෙන තිබෙන අතර ඔස්ට්‍රේලියාවේ ක්‍රිස්මස් දූපතට ළඟාවීමේ අරමුණින් මේ පිරිස ගමන්කර ඇතැයි වාර්තා වෙයි.ඉන්දුනීසියානු ආරක්ෂක අංශ අත්අඩංගුවට ගත් ශ්‍රී ලාංකිකයන් 43 දෙනා වැඩිදුර විමර්ශන සඳහා එරට සංක්‍රමණික කටයුතු පිළිබඳ බලධාරීන් වෙත භාරදී තිබෙන අතර සෙසු විදේශිකයන් සම්බන්ධයෙන් ද වැඩිදුර විමර්ශන කටයුතු ආරම්භකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=r1306151</link>
    <topic>විස මිශ්‍ර පස බොන වතුරටත් හෙට්ටු කරයි</topic>
    <author>හොරණ සමූහ</author>
    <content>හොරණ, කහටපිටිය, මිරිස්වත්ත පාරේ පස් කපා විකුණන ලද ඉඩමක පිහිටි වළවල් පිරවීමට රත්මලානේ පිහිටි ඇඟලුම් හලකින් සහ බැට්රි සමාගමකින් ප්‍රවාහනය කරන ලද පස් හා අපද්‍රව්‍ය හේතුවෙන් මෙම ප්‍රදේශයේ නිවාස කීපයක නිවැසියන් පානීය ජලය ලබා ගැනීමේ දුෂ්කරතාවකට මුහුණ පා ඇතැයි නිවාසලාභීහු පවසති.මේ සිද්ධිය සම්බන්ධයෙන් හොරණ ප්‍රාදේශීය ලේකම් කාර්යාලයට මහජන සෞඛ්‍ය නිලධාරීන්ට පීඩාවට පත් පාර්ශ්වය මගින් දැනුම් දී ඇතැයි ඔව්හු පවසති.නිර්මලී සියඹලාගොඩ මහත්මිය - සිද්ධියට අදාළ මෙම ඉඩම තිබෙන්නෙ මිරිස්වත්ත පාරෙන් අනෙක් පැත්තෙ. ඒ අල්ලපු ඉඩම ලෙසැස් සිංඤෝ යන අයට ඉඩම පර්චස් 80යි. ඉඩමෙ පස් කපලා අයිතිකාරයා වික්කා. ලොකු වළක් හැදුණා.ඒ වළ පුරවන්න පස් ගේන්න රත්මලානෙ සමාගමකට දුන්නා. දවාලට හොඳ පස් ගේනවා. රාත්‍රී කාලයට බැට්රි මිශ්‍ර පස්, රෙදිකැබලි සහ විවිධ අපද්‍රව්‍ය ගෙනත් දමන්නට පටන් ගත්තා.ටික දවසක් යනකොට වර්ෂාවක් ආවා. අපේ ළිංවලින් වතුර බොන්න බැරිවුණා. වතුර කළු පැහැයට හුරුයි. ස්නානය කළාම ඇඟ කහන්න ගත්තා. වතුර ගඳයි.ඉඩම් අයිතිකරුට කීවා. කොන්ත්‍රාත්කාරයට කීවා. විසඳුමක් නෑ. හොරණ ප්‍රාදේශීය ලේකම්ට, මහජන සෞඛ්‍ය නිලධාරිට, මධ්‍යම පරිසර අධිකාරියට දැන්වූවා. පරිසර අධිකාරියෙන් වතුර සාම්පල් ගෙනිච්චා. පරීක්‍ෂණ කළා. ගඳක් එන බව කීවා. පස් ටික ඉවත් කරන්න පොරොන්දු වුණා ඉවත් කළා. ඒත් අපට පානීය ජලය ලබාගන්න ක්‍රමයක් නෑ.හොරණ ප්‍රාදේශීය සම්බන්ධිකරණ කමිටුවටත් අපි පැමිණිල්ලක් ඉදිරිපත් කළා. පාර්ලිමේන්තු මන්ත්‍රී විදුර වික්‍රමනායක මහතා ස්ථානයට පැමිණ මෙම සිද්ධිය නිරීක්‍ෂණය කළා. මහජන පීඩාව යටතේ මොරගහහේන පොලිසිය මාර්ගයෙන් අධිකරණයේ පැමිණිල්ලක් ගොනු කළා. නාගොඩ සෞඛ්‍ය විද්‍යායතනයටත් වතුර සාම්පල් ගෙනිච්චා.අධිකරණය මගින් පළමුවැනි වාරයේදීම අපට පානීය ජලය සපයන්නට විකල්ප ක්‍රමයක් භාවිත කරන්නට යැයි ඉඩම හිමි පාර්ශවයට දැන්වූවා. ඒ අනුව පානීය ජලය ලබාදීමේ ව්‍යාපෘතියක් හදල දුන්නා.දැන් අපට විකල්ප ජලය ලබාදීමේ ව්‍යාපෘතිය නතර කරන්නට සැලසුම් කරනවා. ළිං පිරිසුදු කරල දුන්නේ නැහැ. අපේ පවුල් කිහිපය මුහුණදී තිබෙන්නේ මහා ගැටලුවකට..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=r1306152</link>
    <topic>අනේ! මට ලැබුණ ලස්සන පුතාදවස් නවයක් පමණයි ජීවත් වුණේ</topic>
    <author>කළුතර දිසා සමූහ – දයාරත්න කුමාරසිංහ</author>
    <content>ගැබිනියක් වූ මා මගේ දෙවැනි දරුවාගේ මුහුණ දකින්නටයි මාස ගණනක පටන් පෙරුම් පුරමින් හිටියේ. අනේ මට ඒ වාසනාව නැති වුණා. නිවෙසේ සිට මම පෝරුවදණ්ඩ හන්දියේ කඩයකට ගොස් නැවත නිවෙසට එන්න මහා මාර්ගයේ ඇති කහ ඉරෙන් මාරුවන්නට හදන විටම හොරණ පැත්තේ සිට වේගයෙන් පැමිණි යතුරු පැදියක් මගේ ඇඟේ හැපුණා.එක් වරම මාව බිම ඇද වැටුණා. බිම ඇද වැටී උදරය ප්‍රදේශය මහා මාර්ගයෙහි වැදුන බැව් පෝරුවදණ්ඩ රත්මලගොඩ ජනපදයේ පදිංචි විසිපස් හැවිරිදි දිමිදු විතානගේ තිළිණි නිසංසලා මහත්මිය දෙඅතින් හිස බදාගෙන දෙනෙතින් කඳුළු හෙළමින් පැවසුවාය.ඇය මෙසේද කීවාය.මා මහ මඟ ඇද වැටුණු විට මගේ උදරය ඇතුළින් ගෙඩියක් ඉහළට එනවා වගේ මට දැනුණා. පසුව මංසන්ධියේ සිටි අය මාව හොරණ රෝහලට ගෙනගිය බැව් මතකයි. අනේ දෙවියනේ රෝහලට මා ඇතුළත් කළ පසු කුසේ සිටින දරුවා දඟලන්නට පටන් ගත්තා. වේදනාව වැඩි වුණා. ඉන්පසුු සැත්කමකින් මට ලස්සන පුතෙක් ලැබුණා. මගේ රත්තරන් පුතා රෝගී තත්ත්වයකයි හිටියේ.චූටි පුතාට දොස්තර මහත්වරු ප්‍රතිකාර කළා. ඒත් අනේ දින නවයකට පසු මගේ රත්තරන් පුතා සදහටම දෙනෙත් පියා ගත්තා.මේ පිළිබඳ හදිසි මරණ පරීක්‍ෂණය හොරණ හදිසි මරණ පරීක්‍ෂක සුමේධ ගුණවර්ධන මහතා විසින් හොරණ මූලික රෝහලේදී පැවැත්විණි. ගැබිනි මව අනතුරට ලක්වීමෙන් පසු දරුවාගේ මොළයට රුධිරය වහනය වීම නිසා මෙම මරණය සිදුවී ඇති බැව් හොරණ රෝහලේ අධිකරණ වෛද්‍ය නිලධාරි ඩී. බී. දසනායක මහතා තීරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=r1306153</link>
    <topic>කළුතර බසයේදී නැති වූ බෑගයළඟටම ගෙනැවිත් දීලා</topic>
    <author>කළුතර දිසා සමූහ – දයාරත්න කුමාරසිංහ</author>
    <content>කොළඹ විශ්වවිද්‍යාලයේ ඉගෙනුම ලබන හොරණ ප්‍රදේශයේ ශිෂ්‍යයකු තම පොත් බෑගයද රැගෙන හොරණ බලා ධාවනය වන බස් රියකට ගොඩ වූයේ ඒ නිවෙසට ඒම සඳහාය. බස් රියේ සවිකර ඇති යකඩ මිටි ගැසූ රාක්කය මත පොත් බෑගය තැබූ ඔහු අසුනක වාඩි වී සටහන් පොතකට නෙත් යොමු කරන්නට විය.හොරණ බස් නැවතුම්පොළට පැමිණි පසු බස් රියේ රාක්කය මත බෑගය නොතිබුණි.පොත් බෑගයේ ඇති සටහන් පොත් ගැන මෙනෙහි කරමින් බසයේ ඉදිරිපස දොරටුවෙන් බැස කල්පනා කරන්නට වූයේ කඳුළු පිරි දෙනෙතිනි.ගතවූයේ විනාඩි කිහිපයකි. යතුරු පැදියකින් බස් රිය අසලට පැමිණි මැදිවියේ පුද්ගලයෙකු ශිෂ්‍යයා ළඟට පැමිණ මෙන්න පුතා ඔයාගේ පොත් බෑගය යැයි කියමින් ශිෂ්‍යයා බාර දුන්නේ පොඩි වැරැද්දක් සිදුවුණා මම මගේ පුතාගේ පොත් බෑගය යැයි රැවටී මේ බෑගය රැගෙන බස් රියෙන් බැහැලා. මට සමාවෙන්න යැයි කියා යන්නට විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=r1306154</link>
    <topic>රාජ්‍ය නොවන සංවිධාන රැසකින්ළමා අපචාර මඩින්න වැඩපිළිවෙළක්</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>කොළඹ දිස්ත්‍රික්කය පදනම් කරගෙන ක්‍රියාත්මක වන ජාතික ජාත්‍යන්තර මට්ටමේ රාජ්‍ය නොවන සංවිධාන තිහක නියෝජිතවරු කොළඹ දිස්ත්‍රික් ලේකම් එච්. ටී. කමල් පත්මසිරි මහතා හමුවී කොළඹ සංවර්ධනයටත්, ළමා අපචාර අවම කිරීමේ ක්‍රමෝපායට පූර්ණ සහයෝගය හා උපරිම දායකත්වය දැක්වීමට එකඟත්වය පළ කළහ.කොළඹ දිස්ත්‍රික් ලේකම්වරයාගේ ආරාධනයට අනුව පැමිණ සිටි මෙම පිරිස අතර සැලකිය යුතු කාන්තා නියෝජිතත්වයක් ද විය.කොළඹ දිස්ත්‍රික් ලේකම් එච්. ටී. කමල් පද්මසිරි මහතා - දැනට රාජ්‍ය නොවන සංවිධාන අපව හමුවන්නේ ඔවුන්ගේ වර්තමාන සැලැස්ම, ප්‍රගති වාර්තාව, ගිවිසුම් වැඩ බලපත්‍රය ආදිය නිර්දේශ කරවා ගැනීමට පමණයි. මෙම තත්ත්වය වෙනස් විය යුතුයි.ඔබෙත් අපෙත් වගකීම මිනිසුන්ට සේවය කිරීම නිසා අප දෙපිරිස අතර මනා සම්බන්ධයක් ඇතිකර ගැනීම අවශ්‍යයි. මෙම සබඳතාව අඩු ආදායම්ලාභීන්ට මීට වඩා වැඩි සේවයක් කරන්න පුළුවනි. ඒ නිසා මෙතෙක් නොතිබූ අන්‍යෝන්‍යතාවය ඇතිකර ගතහොත් එය ඉතා වැදගත් වෙනවා.අපේ දිස්ත්‍රික්කය ප්‍රාදේශීය ලේකම් කොට්ඨාස 13 කින් හා ග්‍රාම නිලධාරි කොට්ඨාස 557 කින් සමන්විතයි. මෙම ග්‍රාම නිලධාරි වසම් තුළ වෙසෙන අවාසි සහගත තත්ත්වයේ සිටින ආබාධ සහිත පුද්ගලයන් එක්දරු මවුපිය පවුල් විවිධ මට්ටමේ ගැටලුවලට මුහුණ දී සිටින සමෘද්ධිලාභි පවුල් විශාල වශයෙන් සිටිනවා.කොළඹ නගරයේ සංචාරය කළොත් අඩු පහසුකම්වලින් පෙළෙන ප්‍රජාවන් හඳුනාගත හැකියි. මොවුන්ට සුවිශේෂී ප්‍රශ්න තිබෙනවා. අධ්‍යාපනික, සෞඛ්‍ය, ජල හා සනීපාරක්‍ෂක ගැටලු හා සමාජ සම්බන්ධතා ඇතුළු ප්‍රශ්න රැසක් තිබෙනවා. එහෙත් මේවා රාජ්‍ය නොවන සංවිධාන කොපමණ දුරට හඳුනාගෙන ඇද්දැයි මට ගැටලුවක්..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=r1306155</link>
    <topic>පා පැදි අනතුරු අවම කරන්න‘ලුමිනස් ස්ටිකර්’ ඇලවීම රට පුරා</topic>
    <author>මීගමුව විශේෂ - එච් . ප්‍රනාන්දු</author>
    <content>දිගෙන් දිගටම රාත්‍රී කාලයේ සිදුවන පාපැදි රිය අනතුරු අවම කිරීම සඳහා බස්නාහිර පළාත (රථ වාහන) නියෝජ්‍ය පොලිස්පති ජී. බී.ඒ . කේ. සේනාරත්න මහතා නව වැඩපිළිවෙළක් ආරම්භකර තිබේ.එම වැඩපිළිවෙළ යටතේ පොලිසිය රාත්‍රී කාලයේ එහා මෙහා යන පාපැදිවල ඉදිරිපස හා පිටු පස ‘පෝර්ක් ‘ වල විනිවිද ලුමිනස් ස්ටිකර් ඇලවීම රට පුරා සිදුකර ගෙන යනු ලබයි. මේ වැඩපිළිවෙළ ඇරඹුයේ බස්නාහිර පළාත් නියෝජ්‍ය පොලිස් බල ප්‍රදේශයේයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=r1306156</link>
    <topic>‘සූර්වී’ රිය පැදවූ 15 ක් කොටු</topic>
    <author> අලව්ව විශේෂ ඒ. කීර්තිසිංහ</author>
    <content>බීමත්ව හා ආදායම් බලපත්‍ර නොමැතීව රිය පැදවූ පුද්ගලයන් පහළොස් දෙනකුට වරකාපොළ මහේස්ත්‍රාත් සනත් ජේ. මොරවක මහතා රුපියල් එක් ලක්ෂ තිස්දහසක දඩයක් නියම කෙළේය.විත්තිකරුවන්ට නඟා ඇති චෝදනා මත රු.5000, රු 7500, සහ රු 10,000 බැගින් වනසේ දඩ නියම කෙරිණ. මෙහිදී සම්පූර්ණ දඩ මුදල ගෙවීමට අසමත් වූ විත්තිකරුවන් ඇමතූ මහෙස්ත්‍රාත්වරයා බීමත්ව රිය පදවා මිනිස් ජීවිත සමඟ සෙල්ලම් කිරීම බරපතළ වරදක් බව කීය.එවැනි වරදක් කළේ නම් දඩ මුදල ගෙවීමට බැරි මන්දැයි මහේස්ත්‍රාත්වරයා ඔවුන්ගෙන් ප්‍රශ්න කෙළේය. නීතිඥවරුන්ගේ ඉල්ලීම පරිදි නියමිත දඩ මුදලින් හරි අඩක් ගෙවා ඉතිරි මුදල ඉදිරි දිනයක ගෙවන ලෙස නියම කෙළේය.වරකාපොළ, දැදිගම සහ අලව්ව පොලිසි මඟින් මොවුන් අධිකරණය වෙත ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=r1306157</link>
    <topic>යුද හමුදා සේවා බළකා රෙජිමේන්තුවේආධුනික සෙබළු 172ක් විසිර යති</topic>
    <author>හෝමාගම සංචාරකමංජුල හිරිපිටිය</author>
    <content>යුද හමුදා සේවා බළකා රෙජිමේන්තුවට බඳවාගත් ආධුනික සෙබළුන්ගේ විසිරයෑමේ පෙළපාලිය, යුද හමුදා සැපයීම් හා ප්‍රවාහන කර්නල් රුවන් ගුණතිලක මහතාගේ ප්‍රධානත්වයෙන් හෝමාගම පනාගොඩ යුද හමුදා සේවා බළකා රෙජිමේන්තු මධ්‍යස්ථානයේ දී පැවැත්විණි.පනාගොඩ පළවන සේවා බළකා රෙජිමේන්තුවේ හා හිගුරක්ගොඩ හතරවන සේවා බළකා රෙජිමේන්තුවේ මාස හතරක පුහුණු කාලයක් නිමකළ ආධුනික සෙබළුන් එකසිය හැත්තෑ දෙකක් මෙදින විසිර ගියහ.මෙහිදී අදහස් දැක් වූ කර්නල් රුවන් ගුණතිලක මහතාමෙම විසිර යෑමේ උත්සවයේ ප්‍රධාන ආරාධිත අමුත්තා ලෙස සහභාගි වීම පිළිබඳව සතුටු වනවා. යුද හමුදාවේ පැරණි හා බ්‍රිතාන්‍ය රාජකීය හමුදාවට නෑකම් කියන ප්‍රෞඪ ඉතිහාසයක් ඇති මේ රෙජිමේන්තුවේ සමාජිකයකු වීම තමන් ජීවිතයේ ලබාගත් සුවිශාල වාසනාවක් ලෙස හැදින්විය හැකියි.වසර තිහක් පුරා අපට අමිහිරි කාලයක් ගත කිරීමට සිදු වුණා. අද ඇත්තේ රටේ එකම ධජයකයට රොක්වූ නෙබෙදුණු ජාතියක්. මේ නිදහස විඳීමට සෑම ජන කොටසකටම අයිතිය ලැබී තිබෙනවා. යුද්ධය නිම වීමත් සමඟ අප හමුදාවන් රටේ සංවර්ධනයට දායකත්වය ලබා දී තිබෙනවා.මෙහි දී ඛන්ඩ භාර නිලධාරි ලුතිනන් ආර්. බී. එන් රත්නායක, ලුතිනන් එච්. ආර්. එල් ඉන්දික සැරයන් කරුණාරත්න ඩී. ආර්. කේ සැරයන් මා/සැ : ජයසිංහ එස්. ඒ. ඒ. ආර්, හොඳම ශරීරික අභ්‍යාස ඛණ්ඩභාර නිලධාරි දෙවැනි ලුතිනන් . එම්. අයි සඳරුවන්, හොඳම පෙළ අණදෙන්න ලා/ කෝප්‍රල් බණ්ඩාර එම්. පී. එන්, හොඳම වෙඩික්කරු ආ /සෙබළ අමරදාස එස්. එස්. හා සෑම අතින්ම අතිශුර සෙබළා ආ/සෙබළ ඉන්දික එච්. ඒ. ඒ. ත්‍යාග හා සහතික පත් ලබා ගත්හ.මේ අවස්ථාවට - පළමු සේවා බළකා අණදෙන නිලධාරි ලුතිනන් කර්නල් නිශාන්ත විතානගේ, ලුතිනන් ප්‍රියන්ත සිල්වා, මේජර් සනත් ජයකොඩි, මේජර් සමිඳු මහගෙදර, මේජර් ආර්. පී. කේ. ධර්මප්‍රිය යන නිලධාරින් ඇතුළු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=r1306158</link>
    <topic>කෝට්ටේ නිවෙස් වලට රිංගාවටිනා භාණ්ඩ පැහැරගෙන</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>වැලිකඩ, බොරලැස්ගම, දෙහිවල, ගල්කිස්ස හා වැල්ලවත්ත යන ප්‍රදේශවල නිවෙස් වලට හොර රහසේ ඇතුල් වී වටිනා ඉලෙක්ටෙ‍්‍රානික් භාණ්ඩ තොගයක් සොරකම් කළ පුද්ගලයකු වැලිකඩ පොලිසියේ අපරාධ විමර්ශන අංශය මඟින් අත්අඩංගුවට ගෙන ඇත.ගල්කිස්ස ප්‍රදේශයේ පදිංචිකරුවකු බවට හඳුනාගෙන ඇති මේ පුද්ගලයාගෙන් කරන ලද ප්‍රශ්න කිරීම් වලින් රුපියල් ලක්ෂ එක හමාරක් පමණ භාණ්ඩ මේ වන විට අත්අඩංගුවට ගැනීමට හැකි වී ඇති බව , වැලිකඩ පොලිසියේ අපරාධ විමර්ශන අංශයේ ස්ථානාධිපති , උප පොලිස් පරීක්ෂක චානක සඳරුවන් මහතා කීය.අත්අඩංගුවට ගත් භාණ්ඩ අතර ලැප්ටොප් එකක් හා උපාංග ඩිජිටල් කැමරාවක්, කාන්තා අත්බෑග් රැසක් හා සපත්තු , පාපැදියක් , පරිගණකයක් , ඇනමල් තී්න්ත ටින් රැසක් හා මොනිටර් එකක්ද වේ ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=s1306158</link>
    <topic>කොදෙව්වන්ට ලකුණු 231ක ඉලක්කයක්</topic>
    <author>වර්නන් ගුණසේකර එංගලන්තයේ සිට</author>
    <content>දකුණු අප්‍රිකාව හා බටහිර ඉන්දීය කොදෙව් පිල අතර කාඩිෆ්හිදී ඊයේ පැවැති චැම්පියන්ස් කුසලාන තරගාවලියේ 'බී' කොටසේ තීරණාත්මක තරගයේ ලකුණු 231ක ජයග්‍රාහී ඉලක්කය හඹාගිය කොදෙව් පිල ඕවර 15ක් අවසානයේ කඩුලු 3 දැවී ලකුණු 87 ලබා සිටියේය.මෙම කණ්ඩායම් 2කම එක් තරගය බැගින් ජයගෙන ප්‍රසාද ලකුණු 2බැගින් ලබාගෙන ඇති බැවින් මේ තරගය ජයගන්නා කණ්ඩායමට අවසන් පූර්වට වටයට යෑමේ අවස්ථාව උදාවේ.වර්ෂාවෙන් බාධා වීම නිසා ඕවර 31කට සීමා වු තරගයේ කාසියේ වාසිය දිනු කොදෙව් පිලේ ආරාධනයෙන් පළමුව පන්දුවට පහරදුන් දකුණු අප්‍රිකාව කඩුලු 6ක් දැවී ලකුණු 230ක් රැස්කළේය.පළමු කඩුල්ල සඳහා ලකුණු 80ක් එක් කිරීමට අම්ලා සහ ඉන්ග්‍රම් සමත්විය. 13වැනි ඕවරය ක්‍රියාත්මක කළ සැමුවෙල්ස්ගේ පළමු පන්දුවට ක්‍රිස් ගේල් අතට උඩ පන්දුවක් දී පළමු කඩුල්ල ලෙස අම්ලා දැවී ගියේ ලකුණු 23කටය.අගනා පිතිහරඹයක් දියත් කළ කොලින් ඉන්ග්‍රම් පන්දු 63කදී හතරේ පහර 6ක් සහ හයේ පහර 2ක් සමගින් ලකුණු 73ක් වාර්තා කළේය. එය ඔහුගේ 3වැනි ජාත්‍යන්තර එක්දින අර්ධ ශතකය විය. මුළු ලකුණු 124දී ඉන්ග්‍රම් දැවී ගියේ කිරන් පොලාඩ්ගේ පන්දුවකට ඩැරන් බ්‍රවෝ උඩ පන්දුවක් රැක ගැනීමෙනි.සිවුවැනි කඩුල්ල ලෙස පන්දු 26කින් ලකුණු 37ක් ලබාසිටි නායක ඩි විලියර්ස් දැවී ගිය අතර ඩු ප්ලෙසීස් සමග පස්වැනි කඩුල්ලට එක්වු ඩේවිඩ් මිලර් මුළු ලකුණු සංඛ්‍යාවට ලකුණු 68ක් එක් කළේය. ලකුණු 221දී ඩු ප්ලෙසීස් දුවද්දී දැවී යෑමට හසුවිය. පන්දු 32කට මුහුණදුන් ඩු ප්ලෙසිස්ට ලබාගත හැකිවුයේ ලකුණු 35ක් පමණි. වේගවත් පිතිහරඹය නිතරවු ඩේවිඩ් මිලර් පන්දු 29කදී එක් හතරේ පහරක් සහ හයේ පහර 3ක් සමගින් ලකුණු 38ක් රැස් කළේය. පන්දු යැවීමේදී ඩ්වේන් බ්‍රාවෝ කඩුලු 2ක් බිඳ දැමු අතර පොලාඩ්, සැමුවෙල්ස් සහ රාම්පාල් එක් කඩුල්ල බැගින් බිඳ දැමුහ.කොදෙව් ඉනිමේ පළමු කඩුල්ල ලකුණු 35දී බිඳ වැටිණි. ඩැලේ ස්ටෙන් යැවු ඉනිමේ 7වැනි ඕවරයේ අවසන් පන්දුවට චාර්ල්ස් (16) ලබාදුන් උඩ පන්දුව රැකගැනීමට ඩිවිලියර්ස් සමත්විය.12වැනි ඕවරයේ පස්වැනි පන්දුවෙන් ක්‍රිස් ගේල් දැවී ගියේ ඩුප්ලෙසීස් අතට උඩ පන්දුවක් ලබාදීමෙනි. පන්දු 27කට මුහුණදුන් ක්‍රිස් ගේල්ට ලබාගත හැකිවුයේ ලකුණු 36ක් පමණි. එම කඩුල්ල ලබාගත්තේ ක්‍රිස් මොරිස්ය.දකුණු අප්‍රිකාව-230/6 (ඕවර 31) කොලින් ඉන්ග්‍රම් 73, ඩේවිඩ් මිලර් 38, ඩි විලියර්ස් 37 (ඩ්වේන් බ්‍රාවෝ 43/2)කොදෙව්-87/3 (ඕවර 15) ක්‍රිස් ගේල් 37, ඩේවෝන් ස්මිත් 30.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=s1306151</link>
    <topic>ශ්‍රී ලංකාව කඩුලු 7කින් එංගලන්තය පරදවයි</topic>
    <author/>
    <content>පළමුව සීතල හා සීතල සුළඟ පරදවමින්ද, දෙවැනුව එංගලන්ත කණ්ඩායම ඔවුන්ට හොඳින් හුරුපුරුදු තරග බිමේ පරදවමින්ද ශ්‍රී ලංකාව පෙරේදා රාත්‍රියේ ලන්ඩන් අගනුවර ඕවල් ක්‍රීඩාංගණයේදී වාර්තා කළ කඩුලු හතක ජයග්‍රහණය අමරණීය එකකි.කුමාර් සංගක්කාරගේ ඉස්තරම් ඉනිම නිසාවෙන් ශ්‍රී ලංකාව චැම්පියන්ස් කුසලාන තරගාවලියේ දැන් ජීවමානව සිටී. පන්දුවකට ලකුණක් බැගින් වන පරිද්දෙන් ‘සංගා’ නොදැවී රැස් කළ ලකුණු 134 (පන්දු 135) මත ශ්‍රී ලංකාව, එංගලන්තය එල්ල කළ ලකුණු 294ක දැවැන්ත ජයග්‍රාහී ඉලක්කය අභිබවා ගියේ කඩුලු 3ක් පමණක් අහිමි කරගෙන තරගයේ තවත් පන්දු 17ක් ඉතිරිවද තිබියදීය.දර්ශනීය හතරේ පහර දොළසකින්ද සංගක්කාර ඉනිම හැඩ වී තිබිණි. මෙය සංගක්කාර එංගලන්තයට එරෙහිව ලබා ගත් පළමු ජාත්‍යන්තර එක්දින ශතකය වෙයි.ශ්‍රී ලංකාවේ මේ ජයග්‍රහණයට ප්‍රධාන වශයෙන් හේතු වූ තවත් කාරණයක් වන්නේ ශ්‍රී ලංකා කළමනාකාරිත්වය විසින් ගනු ලැබූ නුවණක්කාර තීරණ දෙකකි. පළමුවැන්න නම් තිසර පෙරේරා ට වඩා එංගලන්ත තණතීරු හා දේශගුණික තත්ත්වයන්ට පුරුදුකාරයෙකු වන නුවන් කුලසේකර කණ්ඩායමට ඇතුළත් කිරීමය.‘බැටිං පවර් ප්ලේ’ අවස්ථාවේදී සෙසු පිතිකරුවන්ට කළින් කුලසේකර අංක 5 පිතිකරු ලෙසින් පන්දුවට පහර දීමට යැවීම දෙවැන්නය. එංගලන්ත පන්දු යවන්නන් අන්දමන්ද කළ කුලසේකර හතරේ පහර 5ක් සහ හයේ පහර 3ක් එල්ල කරමින් නොදැවී ලකුණු 58ක් රැස් කළේ පන්දු 38කිනි.මෙවැනි සාර්ථක ලකුණු දඩයමකින් පසුව, චැම්පියන්ස් කුසලානය දිනා ගැනීමට හැකිවේය යන විශ්වාසය දැන් ශ්‍රී ලංකා කඳවුරු තුළ ඇතිව තිබේ. ඒ අරබයා තැබිය යුතු පළමු පියවර වී ඇත්තේ ලබන සඳුදා ඔස්ට්‍රේලියාව පැරදවීමය. තරගාවලියේ අවසන් පූර්ව වටයට පිවිසීමට නම් ශ්‍රී ලංකාව මේ තරගයෙන් ජය ගත යුතු ම වී තිබේ.කුසල් ජනිත් පෙරේරා නැවත වතාවක් පිතිකරණයේ අසාර්ථක වෙමින් ලකුණු හයකට දැවී යාමෙන් පසුව තිලකරත්න ඩිල්ෂාන් හා සංගක්කාර ඉනිම ගොඩනගමින් ලකුණු 92ක් දෙවැනි කඩුල්ලට එක් කළහ.ඩිල්ෂාන් හතරේ පහර 3ක් හා හයේ පහරක් එල්ල කරමින් පන්දු 56කින් ලකුණු 44ක් ලබා ගනිමින් ශ්‍රී ලංකා ඉනිමට හොඳ අඩිතාලමක් දැමීය.ඉන්පසුව පිටියට පිවිසි පළපුරුදු පිතිකරු මහේල ජයවර්ධන ද අගනා පිතිකරණයක නියැලෙමින් පන්දු 43කින් ලකුණු 42ක් රැස් කළේ හතරේ පහර 3ක් හා හයේ පහරක්ද එල්ල කරමිණි.කාසියේ වාසිය දිනා ගත් ඇන්ජලෝ මැතිව්ස්ගේ කැඳවීම මත ප්‍රථමයෙන් පන්දුවට පහර දුන් එංගලන්තය කඩුලු 7කට ලකුණු 293ක් ලබා ගත්තේය.නායක ඇලස්ටෙයාර් කුක් ලකුණු 59ක්ද, ජොනතන් ට්‍රොට් ලකුණු 76ක්ද, ජෝ රූට් ලකුණු 68ක්ද ලබා ගත් අතර රවි බොපාරා හතරේ පහර 2ක් හා හයේ පහර 3ක් සමගින් පන්දු 13කින් නොදැවී ලකුණු 33ක් රැස් කළේය.එංගලන්තය - 293/7 (ඕවර 50)ජොනතන් ට්‍රොට් 76, ජෝ රූට් 68, ඇලිස්ටෙයාර් කුක් 59, රවී බෝපරා නොදැවී 33, ඉයන් බෙල් 20 (රංගන හේරත් 46/2, ලසිත් මාලිංග 58/2, ෂාමින්ද එරංග 80/2, නුවන් කුලසේකර 42/1)ශ්‍රී ලංකාව - 297/3 (ඕවර 47.1) කුමාර් සංගක්කාර නොදැවී 134, නුවන් කුලසේකර නොදැවී 58, තිලකරත්න ඩිල්ෂාන් 44, මහේල ජයවර්ධන 42, කුසල් පෙරේරා 6 (ජේම්ස් ඇන්ඩර්සන් 51/2, ග්‍රෙහැම් ස්වාන් 50/1).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=s1306152</link>
    <topic>මලල ක්‍රීඩා භාණ්ඩාගාරිකට එරෙහිව විශ්වාසභංගයක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ භාණ්ඩාගාරික කිරාන් අතපත්තු මහතාට එරෙහිව විශ්වාසභංග යෝජනාවක් ඉදිරිපත් වෙයි. මලල ක්‍රීඩා ලේකම් ප්‍රේමා පින්නවල මහතාට එරෙහිව එස්.එම්.එස්. ව්‍යාපාරයක් දියත් කිරීම හා ක්‍රීඩාවට නොගැලපෙන මාධ්‍ය ප්‍රකාශ නිකුත් කිරීම යන චෝදනා විශ්වාසභංගයට ඇතුළත්වී තිබේ.මලල ක්‍රීඩා මධ්‍යම කමිටුව නියෝජනය කරන ජනසතු සේවා මලල ක්‍රීඩා සංගමයේ එච්.ඒ.උපාලි මහතා විසින් මෙම විශ්වාසභංග යෝජනාව පෙරේදා මලල ක්‍රීඩා ලේකම්වරයාට භාරදී ඇති අතර, එයට විධායක කමිටු සාමාජිකයන් දෙදෙනෙකු අස්සන් කොට තිබීමද විශේෂත්වයකි.මෙම විශ්වාසභංග යෝජනාවෙන් ඉල්ලා ඇත්තේ මලල ක්‍රීඩා විශේෂ මහා සභාවක් කැඳවා ඡන්ද විමසීමකින් භාණ්ඩාගාරිකවරයා ඉවත් කිරීමට පියවර ගන්නා ලෙසය. එහෙත් එම විශ්වාසභංග යෝජනාව එකවර විශේෂ මහා සභාවකට යොමු කළ ‍නොහැකි අතර මීළඟ විධායක කමිටු රැස්වීමට ඉදිරිපත් කොට විනය කමිටුව හරහා තීරණයක් ලබා ගත යුතු වේ.විනය කමිටුව මගින් විශ්වාසභංග යෝජනාව විශේෂ මහා සභාවකට යොමු කළ යුතුද නැද්ද යන අවසන් තීන්දුව ලබා දිය යුතු වේ.යම් හෙයකින් විනය කමිටුවේ තීරණය අනුව විශ්වාසභංග යෝජනාව විශේෂ මහා සභාවකට යොමු කළහොත් පමණක් ජන්ද විමසීම අනිවාර්ය වේ.ඉදිරිපත්වී ඇති චෝදනා විභාග කිරීමෙන් අනතුරුව, ඒවා අසත්‍ය බව නිගමනය කළහොත්, විනය කමිටුවට විශ්වාසභංග යෝජනාව ප්‍රතික්ෂේප කිරීමේ ඉඩකඩ ඇතැයිද පැවැසේ.පෙරේදා පැවැති මලල ක්‍රීඩා මධ්‍යම කමිටු රැස්වීමේදී මේ විශ්වාසභංග යෝජනාව පිළිබඳ ඇතිවූ උණූසුම් වචන හුවමාරුව, ගුටි බැට හුවමාරුවක් දක්වා දුරදිග යෑමට ගොස්, මුලසුනේ සිටි මේජර් ජෙනරාල් පාලිත ප්‍රනාන්දු මහතාගේ මැදිහත්වීමෙන් එය වැළකී ගියේය.මේ පිළිබඳව අදහස් දක්වන කිරාන් අතපත්තු මහතා පවසන්නේ ඉදිරියේදී පැමිණෙන ඕනෑම අභියෝගයකට තමා මුහුණ දෙන බවයි. අතපත්තු මහතා මෙයට මාස තුනකට පෙර මලල ක්‍රීඩා සංගමයේ භාණ්ඩාගාරික තනතුරට නිතරගයෙන් තේරී පත්වු අතර තවත් ක්‍රීඩා සංගම් බොහොමයක නිලතල හෙබවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=s1306153</link>
    <topic>ලොව විශිෂ්ටතම පිතිකරුවෙක් තරගය වෙනස් කළා</topic>
    <author>වර්නන් ගුණසේකර එංගලන්තයේ සිට</author>
    <content>ජගත් ක්‍රිකට් ලෝකයේ අද සිටින විශිෂ්ටතම පිතිකරුවෙකු විසින් ක්‍රීඩා කළ විශිෂ්ට ශතක ඉනිම නිසා තරගය වෙනස් වී එංගලන්තය පරාජය වූ බවත් කුමාර් සංගක්කාර තම කණ්ඩායමට කිසිම අවස්ථාවක් ලබා නොදුන් බවත් නායක ඇලස්ටෙයර් කුක් පවසයි.ශ්‍රී ලංකාව පෙරේදා ලන්ඩනයේ ඕවල් ක්‍රීඩාංගණයේදී පෙරේදා ලත් කඩුලු හතක ජයග්‍රහණයෙන් පසුව චැම්පියන්ස් කුසලාන තරගාවලියේ ‘ඒ’ කොටස දැන් සම්පූර්ණයෙන්ම විවෘතව තිබේ.ලකුණු තුනක් ලබා ගෙන මේ කොටසේ ඉදිරියෙන් සිටින නවසිලන්තය සමග ලබන ඉරිදා එංගලන්තය තරග වැදිය යුතුව තිබේ. එංගලන්තය ලකුණු දෙකක් ලබා ගෙන සිටී. ලකුණු දෙකක් ලබා ගෙන සිටින ඇන්ජලෝ මැතිව්ස්ගේ කණ්ඩායම එක් ලකුණක් ලබා ගෙන සිටින ඔස්ට්‍රේලියාව සමග ලබන සඳුදා තරග වදියි.තරගාවලියේ අවසන් හතර දෙනා අතරට පිවිසීමට නම් ශ්‍රී ලංකාව සඳුදා තරගය ජයගත යුතු ම වෙයි. ඉරිදා කාඩිෆ් නුවර පැවැත්වෙන තරගයේදී එංගලන්තයේ ඉරණම තීරණය වනු ඇත. තරගාවලියේ අවසන් පූර්ව වටයට පිවිසීමට නම් ඔවුන් ද මේ තරගය ජය ගත යුතුවම තිබේ. පරාජය වුවහොත් හෝ තරගය අහෝසි වුවහොත් නවසිලන්තය තරගාවලියේ ඉදිරියට යමින් එංගලන්තය ඉවතට වීසි වනු ඇත.“ඉරිදා කාලගුණ අනාවැකිය එතරම් හොඳ නැති බව මට කියා තිබෙනවා. නමුත් දවස් තුනකට පෙර කියන කාලගුණ අනාවැකි විශ්වාස කළ යුතුදැයි මට සැකයි” නායක කුක් කියා සිටියේය.“අපි ඔස්ට්‍රේලියාව පරාජය කළ පසු අපි දැන සිටියා ඉතිරි තරග දෙකෙන් එකක් දිනන්න ඕන කියලා. අපට අද ඒ අවස්ථාව අහිමි වුනා. දැන් අපි නවසිලන්තය පරද්දන්න ඕන.”එංගලන්තය පෙරේදා ශ්‍රී ලංකාවට එරෙහිව විශාල මුළු ලකුණු සංඛ්‍යාවක් ගොඩනගමින් සිටියදී ජෝ රූට් සිටියේ සිනාමුසුවය. කලබලයක් තිබුනේම නැත. ඔස්ට්‍රේලියානු ආරම්භක පිතිකරු ඩේවිඩ් වෝනර් සමග ඇති වූ සිද්ධියෙන් සලිතව සිටින බවක් පෙන්නුම් නොකළ රූට් පන්දු 55කින් ලකුණු 68ක් රැස් කළේය.සංගක්කාරගේ ඉනිම හමුවේ රූට් ඉනිම අපතේ ගියේය. “මා ක්‍රීඩා කළ ආකාරය ගැන මට ඉතාමත් සතුටුයි” කුමාර් සංගක්කාර තරගයෙන් පසුව කියා සිටියේය. “තරගය පන්දු යවන්නන්ට අසීරු වුනා. නමුත් කණ්ඩායම් දෙකම හොඳින් පන්දුවට පහර දුන්නා. ඊළඟ තරගය අප ජය ගත යුතුයි. අද තරගයෙන් අපේ ලකුණු ලබා ගැනීමේ වේගය හොඳ අතට හැරුනා කියා මා අපේක්ෂා කරනවා. අපි දැන් ඔස්ට්‍රේලියාව සමග තරගයට හොඳින් සූදානම් විය යුතුයි” සංගක්කාර ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=s1306154</link>
    <topic>සුනාමි පාපන්දු සල්ලි ගැන සෙවු නියෝජිතයෝ ඇමැති හමුවෙති</topic>
    <author/>
    <content>ජගත් පාපන්දු සම්මේලනය ශ්‍රී ලංකාවට පිරිනැමු සුනාමි ආධාර මුදල් වියදම් වු ආකාරය සොයා බැලීමට පැමිණි විදේශ නියෝජිතයෝ නැවැත ස්විස්ටලන්තය බලා යෑමට පෙර ඊයේ ක්‍රීඩා ඇමැති මහින්දානන්ද අලුත්ගමගේ මහතා හමුවු අයුරු.මේ අවස්ථාවට පාපන්දු සම්මේලනයේ සභාපති රංජිත් රුද්‍රිගු මහතාද එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=s1306155</link>
    <topic>රාහුලයට ජය</topic>
    <author>ප්‍රියාන් ද සිල්වා මාතර ක්‍රීඩා</author>
    <content>අන්තර් පාසල් අවුරුදු 17න් පහළ ක්‍රිකට් තරගාවලියේ දෙබරවැව ජාතික පාසල් පිල සමග පැවැති තරගයෙන් කඩුලු 4ක ජයක් හිමිකර ගැනීමට මාතර රාහුල විදුහල් කණ්ඩායම සමත්විය.පළමුව පන්දුවට පහරදුන් දෙබරවැව පිල ලකුණු 107කට සීමාවීය. දක්ෂ පන්දු යැවීමක නිරතවු යසිරු හේවානාදුගල සහ දිනුක මධුශාන් කඩුලු 3බැගින් බිඳ දැමුහ.ජයග්‍රාහී ඉලක්කය ඕවර 23.3කදී කඩුලු 6ක් දැවී තිබියදී සපුරාලීමට රාහුල විදුහලට හැකිවිය.දෙබරවැව ජා.පා-107 සියල්ලන් දැවී (ඕවර 35.2) උදිත් මධුශාන් නොදැවී 20 (යසිරු හේවානාදුගල 3/3, දිනුක මධුශාන් 15/3)රාහුල විද්‍යාලය-108/6 (ඕවර 23.3) දිනුක මධුශාන් 40 (සචින්තක තාරුක 23/3).</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=s1306156</link>
    <topic>ඩිල්රෝයිඅද රගර් පිටියට සමු දෙයි</topic>
    <author>ෆවුස් මොහොමඩ්</author>
    <content>මෙරට රගර් තරගබිමේ බිහිවූ විශිෂ්ටතම තරග තීරකවරයා ලෙස සැ‍ලකෙන ඩිල්රෝයි ප්‍රනාන්දු මහතා අද (15) සිය තරග තීරක වෘත්තියෙන් සමු ගනී‍. රාජකීය විදුහල සහ ත්‍රිත්ව විදුහල අතර අද රාජකීය විදුහල් ක්‍රීඩා සංකීර්ණයේ පැවැත්වෙන සුප්‍රකට බ්‍රැඩ්බි කුසලාන දෙවැනි අදියරේ තරගයෙන් ඔහුගේ සමු ගැනීම සටහන් වෙයි.1975දී ඉසිපතන විදුහලෙන් රගර් පිටියට එක්වූ ඩිල්රෝයි 1982වසරේ දී එහි නායකත්වය දැරුවේය.ඔහු මෙරට අන්තර් සමාජ තරගබිමේ ප්‍රබල ක්‍රීඩකයකු ලෙස හැව්ලොක්ස් හා සී.ආර් කණ්ඩායම නියෝජනය කළ අතර 1983-84 වකවානුවේ ශ්‍රී ලංකා ජාතික රගර් කණ්ඩායමට ඇතුලත්ව සිටියේය. එහෙත් ආබාධයකට ලක්වීමේ‍ හේතුවෙන් 1986දී ඔහු ක්‍රීඩාවෙන් සමුගත්තේය.ඩිල්රෝයි මෙරට රගර් ක්ෂේත්‍රයේ අසීමිත කීර්තියක් දිනාගත්තේ රගර් තරග තීරකවරයකු වශයෙනි. ඔහු 1991වසරේ දී තරග තීරකවරයකු ලෙස රගර් තරගබිමේ සිය දෙවැනි ගමන ආරම්භ කළ අතර එතෙක් මෙතෙක් සිය වසර 22ක තරග තීරක වෘත්තියේ දී තරග 550කට අධික ප්‍රමාණයක තරග තීරකවරයකු ලෙස කටයුතු කළේය. ඊට බ්‍රැඩ්බි තරග 20ක් ද ඇතුලත්ය. එය බ්‍රැඩ්බි තරග බිමේ නොබිඳුණු වාර්තාවකි.කලක් තරග තීරකවරුන්ගේ සංගමයේ සභාපති ලෙස කටයුතු කළ ඩිල්රෝයි ශ්‍රී ලංකා රගර් සංගම‍යේ ප්‍රධාන විධායක නිලධාරී ලෙසත් අනතුරුව එහි ලේකම්වරයා ලෙසත් කටයුතු කර තිබේ. ඔහු වර්තමානයේ බස්නාහිර පළාත් රගර් සංගමයේ ලේකම්වරයා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=s1306157</link>
    <topic>සමස්ත ලංකා ගුරු ක්‍රීඩා උළෙල</topic>
    <author/>
    <content>සමස්ත ලංකා ගුරු ක්‍රීඩා උළෙල අධ්‍යාපන අමාත්‍යාංශයේ ලේකම් ගෝඨාභය ජයරත්න මහතාගේ ප්‍රධානත්වයෙන් පසුගියදා බණ්ඩාරවෙල මහජන ක්‍රීඩාංගණයේදි පැවැත්විණි.එහිදි එම ක්‍රීඩා උළෙල නියෝජනය කළ ගිරාගම සෞන්දර්ය අධ්‍යාපන ගුරු විදුහලේ 2012-2014 අධ්‍යයන වර්ෂවල ඉගෙනුම ලබන ශිෂ්‍ය ශිෂ්‍යාවෝ රන් පදක්කම් 6 ක්, ලෝකඩ පදක්කම් 16 ක් හා රිදී පදක්කම් 14 ක් ඇතුළුව පදක්කම් 37 ක් හිමිකරගත්හ.ඊ. පී රංග ඒකනායක සහය දිවීමෙන් පදක්කම් 2 ක්ද, ඩි. ඩි. ටි ගුණසේකර යගුලිය විසිකිරීමෙන් රන් පදක්කම් 2 ක්ද, කුමාරි අමරසේන දුර දිවීමෙන් රන් පදක්කමක්ද දිනා ගත්හ.නියෝජ්‍ය විදුහල්පති නන්දලාල් උඩුපෝරුව මහතා හා කථිකාචාරිනී රමණි කස්තුරිආරච්චි මහත්මිය සහය දිවීමෙන් රන් පදක්කම් දිනූ අතර කථිකාචාර්ය රංජිත් දයානන්ද මහතා රිදී පදක්කමක් හා කථිකාචාරිනී කලානි කඩිගමුව මහත්මිය රිදී පදක්කම් 2 ක්ද හිමිකරගත්හ. පදක්කම් දිනූ ක්‍රීඩක ක්‍රීඩිකාවෝ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=s1306159</link>
    <topic>ප්‍රවීණ තරග තීරක ඩිල්රෝයි අද රගර් පිටියට සමු දෙයි</topic>
    <author>ෆවුස් මොහොමඩ්</author>
    <content>මෙරට රගර් තරගබිමේ බිහිවූ විශිෂ්ටතම තරග තීරකවරයා ලෙස සැ‍ලකෙන ඩිල්රෝයි ප්‍රනාන්දු මහතා අද (15) සිය තරග තීරක වෘත්තියෙන් සමු ගනී‍. රාජකීය විදුහල සහ ත්‍රිත්ව විදුහල අතර අද රාජකීය විදුහල් ක්‍රීඩා සංකීර්ණයේ පැවැත්වෙන සුප්‍රකට බ්‍රැඩ්බි කුසලාන දෙවැනි අදියරේ තරගයෙන් ඔහුගේ සමු ගැනීම සටහන් වෙයි.1975දී ඉසිපතන විදුහලෙන් රගර් පිටියට එක්වූ ඩිල්රෝයි 1982වසරේ දී එහි නායකත්වය දැරුවේය. ඔහු මෙරට අන්තර් සමාජ තරගබිමේ ප්‍රබල ක්‍රීඩකයකු ලෙස හැව්ලොක්ස් හා සී.ආර් කණ්ඩායම නියෝජනය කළ අතර 1983-84 වකවානුවේ ශ්‍රී ලංකා ජාතික රගර් කණ්ඩායමට ඇතුලත්ව සිටියේය. එහෙත් ආබාධයකට ලක්වීමේ‍ හේතුවෙන් 1986දී ඔහු ක්‍රීඩාවෙන් සමුගත්තේය. ඩිල්රෝයි මෙරට රගර් ක්ෂේත්‍රයේ අසීමිත කීර්තියක් දිනාගත්තේ රගර් තරග තීරකවරයකු වශයෙනි. ඔහු 1991වසරේ දී තරග තීරකවරයකු ලෙස රගර් තරගබිමේ සිය දෙවැනි ගමන ආරම්භ කළ අතර එතෙක් මෙතෙක් සිය වසර 22ක තරග තීරක වෘත්තියේ දී තරග 550කට අධික ප්‍රමාණයක තරග තීරකවරයකු ලෙස කටයුතු කළේය. ඊට බ්‍රැඩ්බි තරග 20ක් ද ඇතුළත්ය. එය බ්‍රැඩ්බි තරග බිමේ නොබිඳුණු වාර්තාවකි.කලක් තරග තීරකවරුන්ගේ සංගමයේ සභාපති ලෙස කටයුතු කළ ඩිල්රෝයි ශ්‍රී ලංකා රගර් සංගම‍යේ ප්‍රධාන විධායක නිලධාරී ලෙසත් අනතුරුව එහි ලේකම්වරයා ලෙසත් කටයුතු කර තිබේ. ඔහු වර්තමානයේ බස්නාහිර පළාත් රගර් සංගමයේ ලේකම්වරයා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>15</day>
    </date>
    <link>http://www.dinamina.lk/2013/06/15/_art.asp?fn=f1306151</link>
    <topic>කුණාටුවත් දේශපාලන වාසියට හරවාගන්න විපක්ෂයක් ඉන්නේ</topic>
    <author>සාකච්ඡා කෙළේ උදිත ගුණවර්ධන</author>
    <content>පසුගිය දිනවල ඇතිවූ ආපදා තත්ත්වය හා ධීවරයන් මුහුණ දුන් හානිකර තත්ත්වයන් හා ඒ සඳහා ධීවර අමාත්‍යාංශය ගත් ක්‍රියා මාර්ග හා අනාගත සැලැසුම් පිළිබඳව නියෝජ්‍ය ඇමැති සරත් කුමාර ගුණරත්න මහතා සමඟ සිදුකළ සාකච්ඡාවකිපසුගියදා ඇතිවූ කුණාටු තත්ත්වය හා ඒ තත්ත්වය අමාත්‍යාංශයක් විදිහට මුහුණ දුන් ආකාරය පිළිබඳව පැහැදිලි කිරීමක් කළ හැකිද?ධීවර ජනතාව මුහුණ දුන් මේ කනගාටුදායක තත්ත්වය ගැන අප මුලින්ම කනගාටුවට පත් වෙනවා. ඒ වගේම ඔවුන් විපතට පත්වූ අවස්ථාවේදී අප උපරිමයෙන් ඔවුන්ගේ ජීවන තත්ත්වය ඉහළ දැමීමට කැප වෙනවා. එහිදී අප විපතට පත්වූවන්ට අවශ්‍ය සහාය හා මූල්‍ය ආධාර ලබාදීමට කටයුතු කරනවා.එය අපේ යුතුකමක් හා වගකීමක් විදිහටයි හඳුන්වා දීමට පුළුවන්කම තිබෙන්නේ. අප ඒ වගකීම ඉටුකරනවා. මෙහිදී ජනාධිපතිතුමාගේ හා ඇමැතිතුමාගේ සහාය අපට ලැබෙනවා. මීගමුවේ පුරවැසියකු විදිහට මාවෙත ධීවර දුක ගැන ඔවුන්ගේ ලතැවුල් ගැන විශාල අවබෝධයක් තිබෙනවා.මරණයකදී ලබාදුන් මුදල් හා සෙසු මූල්‍යාධාර ප්‍රමාණවත් නැතැයි ඇතැමුන් කියනවා. මේ ගැන ඔබේ මතය පැහැදිලි කළ හැකිද?කියන්නාට ඕනෑම දෙයක් කියන්න පුළුවන්. එකේ ගැටලුවක් නැහැ. ඒත් අපි අමාත්‍යාංශයක් විදිහට රජයක් විදිහට හැකි උපරිම විදිහට මේ කාර්ය ඉෂ්ඨ කරනවා. එතැනදී අපට ඇති වගකීම උපරිමයෙන් ඉෂ්ඨ කරනවා. ඒ නිසා මේ චෝදනාව එල්ල කරන අයට කිසිදු පදනමක් නැහැ. ඇතැමුන්ට අවශ්‍යවෙලා තිබෙන්නේ මෙවැනි ඛේදජනක මොහොතක පවා පටු පරමාර්ථ දේශපාලන අරමුණු ඉෂ්ඨ කර ගැනීමටයි මේ තත්ත්වයට හේතු වෙලා තිබෙන්නේ. මේක එතරම් හොඳ දෙයක් නොවෙයි.හදිසි ආපදා තත්ත්වයේදී වගකිව යුතු අංශ තම තමන්ගේ යුතුකම් නිසි විදිහට ඉෂ්ඨ නොකළ බවට චෝදනාවක් එල්ල වෙනවා. මේ චෝදනා ගැන ඔබේ මතය පැහැදිලි කළ හැකිද?කාලගුණ දෙපාර්තමේන්තුව පාර්ශ්වයෙන් යම් අතපසුවීමක් වෙලා තිබෙනවා. මේ දරුණු තත්ත්වය ගැන එම දෙපාර්තමේන්තුව විසින් ධීවර අමාත්‍යාංශය වෙත දැනුවත් කිරීමක් කර තිබුණේ නැහැ. ඒ නිසා ඇතිවූ ඛේදජනක තත්ත්වය තවත් දරුණු වුණා. ඇතැම් කණ්ඩායම් තමන්ගේ වගකීම අමතක කර අප වෙත වරද පැටවීමට උත්සාහ කරනවා. මේක කිසිසේත්ම සදාචාරාත්මක කරුණක් වන්නේ නැහැ.ධීවර ප්‍රජාවගේ ජීවිත පමණක් නොවෙයි ඔවුන්ගේ ජීවන වෘත්තියට අදාළ වූ ධීවර යන්ත්‍රෝපකරණ ආදියද අහිමිවෙලා තිබෙනවා. මේ අහිමි වූ දේ යළිත් ලබාදීමට ධීවර අමාත්‍යාංශය වැඩපිළිවෙළක් තිබෙනවද?මේ ගැන සම්පූර්ණ තොරතුරු අපවෙත තවමත් ලැබී නැහැ. ලැබී ඇති තොරතුරු අනුව ඉදිරියේදී ගත යුතු ක්‍රියාමාර්ග තීරණය කිරීමට අපට පුළුවන්කම ලැබේවි.ධීවර ආම්පන්න අහිමිවූ අයට ඒවා යළි ලබාගැනීමට අවශ්‍ය ආධාර ලබාදීමට කටයුතු කිරීමට සැලැසුම් ක්‍රියාත්මක වේවි. අප අමාත්‍යාංශය විදිහට ධීවරයාට කිසිදු අඩුපාඩුවක් අපහසුතාවක් වීමට ඉඩ තබන්නේ නැහැ.ඔබ එක් අවස්ථාවක මාධ්‍ය වෙත ප්‍රකාශ කළා මේ ආපදා අවස්ථාවේදී අවස්ථාවාදී දේශපාලන බලවේග පටු පරමාර්ථ සහිතව ක්‍රියාත්මක වෙනවා කියා. මේ ගැන පැහැදිලි කිරීමක් සිදු කළ හැකිද?ඔව්. ආපදා සහිත අවස්ථාවේදී ඇතැම් රාජ්‍ය නොවන සංවිධාන හා දේශපාලන පක්ෂ ධීවරයන් ප්‍රකෝප කිරීමට විශාල ප්‍රයත්නයක නියැළෙමින් සිටියා. එහෙත් අපට පුළුවන් වුණා ක්ෂණිකව මේ තත්ත්වය කලමනාකරණය කර ගැනීමට. මේ නිසා අවස්ථාවාදීන්ට ධීවරයන් ඇවිලවීමට තිබූ අරමුණ ඉෂ්ඨ කර ගැනීමට නොහැකි වුණා. ඒ නිසා ඔවුන් විශාල පසු බැස්මකට ලක්වුණා. විතරක් නොවෙයි ඔවුන් වෙත ධීවර ප්‍රජාව අතර පදනමක් නොමැති බව තහවුරු වුණා.ධීවර ප්‍රජාව වෙත ලබාදෙන බවට ආණ්ඩු පොරොන්දු වූ සහනාධාර හා ආධාර ලබාදීම් කෙතෙක් දුරට සාර්ථක ලෙස ක්‍රියාත්මකව තිබෙනවාද?ආණ්ඩුව ලබාදුන් සහනාධාර හා ආධාර මුළුමනින්ම ආණ්ඩුව නිසිලෙස ලබා දෙමින් තිබෙනවා. ඒ නිසා ආධාර නොලැබෙන බවට හෝ ආණ්ඩුව එම ආධාර වැඩපිළිවෙළ අතැර ඇතැයි කිසිවකු චෝදනා කරනවානම් ඒ චෝදනාවලට කිසිදු පදනමක් නොමැති බව ධීවර ක්‍ෂේත්‍රයට ගියාම හොඳාකාරවම දැක ගැනීමට පුළුවන්කම තිබෙනවා.ධීවර ක්‍ෂේත්‍රයේ සංවර්ධනය හා ඉදිරිය ශක්තිමත් කිරීම සඳහා ධීවර අමාත්‍යාංශය විදිහට ගෙන ඇති පියවර පැහැදිලි කළ හැකිද?අපේ රටට විශාල ආදායමක් ලබා ගැනීමට පුළුවන්කමක් ඇති මාධ්‍යක් තමයි ධීවර කර්මාන්තය කියන්නේ. ඒත් කාලයක් ගියත් ධීවර කර්මාන්තයේ වැඩි දියුණුව ඇති කර ගැනීමට පුළුවන්කමක් ලැබුණේ නැහැ. එයට හේතු වුණේ අනෙක් දෙයක් නොවෙයි. නිසි සැලැසුමක් හෝ වැඩපිළිවෙළක් නොතිබීමයි. ඒත් අපිට පුළුවන්කම තිබෙනවා විධිමත් හා සැලැසුම් සහගත ක්‍ෂේත්‍රයක් ලෙස ධීවර ක්‍ෂේත්‍රය ඉදිරියට රැගෙන යාමට. අදවනවිට ධීවර ක්‍ෂේත්‍රය ගැන විශේෂ අවධානයක් හා උනන්දුවක් ඇති වෙලා තිබෙනවා.ධීවරයගේ ආර්ථික තත්ත්වය ඉහළ දැමීමටත් මේ පහසුකම් ප්‍රමුඛස්ථානයට පත්වීම විශේෂ දෙයක් විදිහට හඳුන්වා දීමට පුළුවන්. ධීවරයාත් ධීවර ක්‍ෂේත්‍රයත් කියන්නේ රටේ ආදායම් තත්ත්වය ස්ථාවර කර ගැනීමට පුළුවන් ක්‍ෂේත්‍රයක්. අපට පුළුවන්කම තිබෙනවා රට මත්ස්‍ය සම්පතින් ස්වයංපෝෂිත කිරීමට. ඒ සඳහා වූ වැඩපිළිවෙළක් තමයි ක්‍රියාත්මක කරන්නේ. මෙහිදී අපේ ඇමැතිතුමාගෙන් විශාල මෙහෙයක් හා මඟ පෙන්වීමක් ලැබෙනවා.මේ කර්මාන්තය වැඩි දියුණු කිරීමට සාම්ප්‍රදායික ක්‍රමවලින් පමණක් බැහැ. ඒ සඳහා නූතන තාක්ෂණය මඟින් මනා පිටිවහලක් සපයා ගැනීමට පුළුවන්. ඒ සඳහා වූ වැඩපිළිවෙළක් අප ක්‍රියාත්මක කළ යුතුව තිබෙනවා පමණක් නොවෙයි ඒ සඳහා වූ සැලැසුම් හා වැඩපිළිවෙළ මේ වන විටත් ආරම්භ කර තිබෙනවා.පසුගිය කාලයේදී ඇතිවූ ආකාරයේ ඛේදවාචකවලට මුහුණදීමටත් සිදුවූ අඩුපාඩු කලමනාකරණය කර ගැනීමටත් ධීවර අමාත්‍යාංශය ගෙන ඇති ක්‍රියාමාර්ග පැහැදිලි කළ හැකිද?මෙහිදී අපට එක් පාර්ශ්වයකට පමණක් බර යොදන්න බැහැ. මේ වගේ තත්ත්වයකදී සෑම පාර්ශ්වයකටම විශාල වගකීමක් තිබෙනවා. උදාහරණයක් විදිහට ගනිමු ධීවරයන්ගේ ජීවිත ආරක්ෂක කබා පැලඳීම ඔවුන් විසින් ඉටු කරනවා නම් ඇති විය හැකි ජීවිත හානි අඩු කර ගැනීමට තිබුණා. මේ මා සඳහන් කළේ එක් පාර්ශවයක් ගැන පමණයි. සෑම පාර්ශවයකටම මේ විදිහේ විශාල වගකීම් ප්‍රමාණයක් තිබෙනවා. ඒ වගේම ඒ වගකීම් හරියාකාරව ඉෂ්ඨ කිරීම ඒ ඒ අයගේ වගකීම් හා යුතුකම් මේ හැම අංශයකටම සාමූහිකව සාර්ථක කර ගැනීමට පුළුවන්නම් හැම අංශයකින්ම අදට වඩා සාර්ථකත්වයක් උදාකර ගැනීමට පුළුවන්.ආපදා තත්ත්වය ඇති වී සතියක් ගත වෙන මේ මොහොතේදී ඔබට පොදු වශයෙන් ලබාදීමට තිබෙන්නේ මොන විදිහේ පණිවුඩයක්ද?විපතට පත්වූ අයගේ ළඟම ඥාතියා වෙත රුපියල් ලක්ෂයක මුදලක් ප්‍රදානය කිරීමට මේ වනවිටත් ආණ්ඩුව කටයුතු කර තිබෙනවා. ඒ වගේම රක්ෂණය නොකළ විනාශයට පත්වූ ධීවර යාත්‍රා හා අබලන් තත්ත්වයට පත් වූ ධීවර යාත්‍රා සඳහාත් යම් වන්දියක් ලබාදීමටත් රජය තීරණය කර තිබෙනවා. අප ඇතිවී ඇති තත්ත්වය පිළිබඳව වගකිවයුතු රජයක් විදිහට අවශ්‍ය ඕනෑම මැදහත්වීමක් සිදු කිරීමටත් අවශ්‍ය සහන, ආධාර හා සහයෝගය ලබාදීමට කිසිදු මොහොතක පැකිලෙන්නේ නැහැ. එය අදට ඊයෙට පමණක් නොවෙයි අනාගතයටත් වලංගු කාරණයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n1306171</link>
    <topic>නැතිවූ ජීවිත හැර දකුණේ ජනතාවට ඇතිඅන් සියලු දේ උතුරටත් ලබා දෙනවා</topic>
    <author>ධනුෂ්ක ගොඩකුඹුර කිලිනොච්චිය සිට</author>
    <content>ත්‍රස්තවාදයෙන් පීඩාවට පත් වූ උතුරේ ජනතාවට, දකුණේ ජනතාවට ඇති සෑම පහසුකමක්ම ලබා දෙන බව ද යුද්ධයෙන් විනාශ වූ ජීවිත නැවත ලබා දෙන්නට තමාට පුළුවන්කමක් නැති බැවින් විනාශ වූ ජීවිත හැර අන් සියලු දේ උතුරේ ජනතාවට ලබා දෙන බව ජනාධිපති මහින්ද රාජපක්ෂ මහතා අවධාරණය කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ ඒ-9 මාර්ගය විවෘත කිරීමෙන් අනතුරුව කිලිනොච්චිය නගරයේ පැවැති දැවැන්ත ජන රැලියට පෙරේදා (15) එක්වෙමිනි.සැප්තැම්බර් මාසයේදි නිසැකවම පැවැත්වෙන උතුරු පළාත් සභා මැතිවරණයේදී උතුරේ ජනතාවට නිදහසේ හරි පැත්ත තෝරා ගෙන තමන්ගේ ගම් ප්‍රදේශ සංවර්ධනය කර ගැනීමට අවස්ථාව උදා වන බව ජනාධිපතිවරයා පැවසීය.ත්‍රස්තවාදය නිමා කිරීම ඇතැමුන්ට එදා සිහිනයක් ව පැවැති බව පැවසූ ජනාධිපතිවරයා උතුර මෙතරම් ඉක්මණින් සංවර්ධනය වේ යැයි කිසිවකුටත් නොසිතූ බවත් පැවසීය.තුවක්කුවේ මර්දනයට යටව සිටි යුගය දැන් අවසන් බවත් අද අවශ්‍යව ඇත්තේ සමඟියෙන්, සමාදානයෙන් මේ රටේ දරුවන්ට අනාගත රටක් බිහිකිරීම බවත් ජනාධිපතිවරයා ප්‍රකාශ කළේය.ජාතිවාදී දේශපාලනය රටට ඉතා අහිතකර බවත් අපට අවශ්‍ය සහෝදර ප්‍රේමය බවත් කී ජනාධිපතිවරයා වැරැදි මාර්ගයේ නොයන ලෙසත් අසත්‍ය ප්‍රචාරවලට නොරැවටෙන ලෙසත් ජනතාවගෙන් ඉල්ලා සිටියේය.ඇමැතිවරුන් වන ඩග්ලස් දේවානනන්දා, දුමින්ද දිසානායක, පාර්ලිමේන්තු මන්ත්‍රී චන්ද්‍රකුමාර් මුරුගේසු, කිලිනොච්චිය ප්‍රධාන සංවිධායිකා ගීතාංජලී නගුලේස්වරන් මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061718</link>
    <topic>උතුරේ රාජ්‍ය සේවයට අලුතින් 1375ක් එක්වෙති</topic>
    <author>චින්තා රණසිංහ</author>
    <content>රජය උතුරේ එල්.ටී.ටී.ඊ ත්‍රස්තවාදය පරාජය කිරීමෙන් ගත වූ වසර කිහිපය ඇතුළත උතුරු පළාත් සභාවේ පුරප්පාඩු 6400 කට අධික ප්‍රමාණයක් පුරවා ඇතැයි සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පවසයි.ත්‍රස්තවාදී කටයුතුවලට සම්බන්ධව සිට පුනරුත්ථාපනය වූ පුද්ගලයන් ද එම රැකියාලාභීන් අතර සිටින බවත් පුවත්පත් දැන්වීම් හරහා සුදුස්සන් කැඳවා සම්මුඛ සාකච්ඡා පැවැත්වීමේ නිසි ක්‍රමවේදයන්ට අනුව සියලුම පුරප්පාඩු පුරවා ඇති බවත්ඇමැතිවරයා ප්‍රකාශ කරයි.උතුරු පළාත් සභාවේ අනධ්‍යයන, සෞඛ්‍යය හා කෘෂිකර්ම ක්ෂේත්‍රවල සුළු සේවකයින්ගේ පත්වීම් 1375ක් ලබා දීම සඳහා පැවති උත්සවයේ දී ඇමැතිවරයා මේ අදහස් පළ කර තිබේ.උතුරු පළාතේ උපාධිධාරීන් විශාල ප්‍රමාණයකට රාජ්‍ය සේවයේ පත්වීම් ලබා දුන් බව ද අනියම් සේවකයින් සියලූ දෙනාටම ස්ථීර පත්වීම් ලබා දී ඇති බව ද ඇමැතිවරයා පෙන්වා දෙයි.ස්වේච්ඡා ගුරුවරු 1000කට අධික පිරිසකට මේ වන විට පත්වීම් ලබා දී ඇති අතර තවත් 653 දෙනෙකුට ඉදිරි සතියේදී පත්වීම් ලබා දෙන බව ද ඇමැතිවරයා කියයි.මෙවැනි රැකියා ප්‍රමාණයක් උතුරු පළාතට ලබාදුන් කිසිදු රජයක් ඉතිහාසයේ නොමැති බව ද නව රැකියාලාභීන් රජය කෙරෙහි විශ්වාසය තබමින් රජය උතුරු පළාතේ ක්‍රියාත්මක කරන සංවර්ධන ව්‍යාපෘතිවලට සහයෝගය ලබා දිය යුතුයැයි ද හෙතෙම පවසයි.ජනාධිපති මහින්ද රාජපක්ෂ මහතාගේ උපදෙස් මත ආර්ථික සංවර්ධන ඇමැති බැසිල් රාජපක්‍ෂ මහතාගේ විශේෂ උනන්දුව හා ඩග්ලස් දෙවානන්දා මහතාගේ ඉල්ලීම පරිදි උතුරු පළාත් සභාවේ දහස් ගණනාවක් රැකියා පුරප්පාඩු පිරවීමට හැකි වූ බව උතුරු පළාත් ආණ්ඩුකාර මේජර් ජෙනරාල් ජී. ඒ. චන්‍ද්‍රසිරි මහතා පවසයි.යාපනය දිස්ත්‍රික් පාර්ලිමේන්තු මන්ත්‍රී හා පාර්ලිමේන්තු නියෝජ්‍ය කාරකසභා සභාපති මුරුගේසු චන්‍ද්‍රකුමාර්, යාපනය දිස්ත‍්‍රික් පාර්ලිමේන්තු මන්ත්‍රී සිල්වෙස්ත‍්‍රි ඇලන්ටීන්, යාපනය දිස්ත‍්‍රික් ඊපීඩීපී සංවිධායක කමලේන්‍ද්‍රන් හා උතුරු පලාත් ප‍්‍රධාන ලේකම් විජය ලක්‍ෂ්මි රමේෂ්, යාපනය නගරාධිපතිනී යෝගේෂ්වරී පට්කුනරාජා, උතුරු පළාත් අධ්‍යාපන ලේකම් සත්‍යසීලන් සහ අමාත්‍යාංශ නිලධාරීන් රැසකගේ සහභාගීත්වයෙන් සුළු සේවකයින් සඳහා පත්වීම් ලබා දීමේ මේ උත්සවය යාපනය, වීරසිංහම් ශාලාවේ දී පසුගිය දා පැවැත්විණ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n1306172</link>
    <topic>පාසල් සිසුන්ට නැවුම් කිරිජාතික වැඩසටහන ඇරැඹේ</topic>
    <author>ධනුෂ්ක ගොඩකුඹුර කිලිනොච්චිය සිට</author>
    <content>පාසල් සිසුන් සඳහා නැවුම් කිරී ලබාදීමේ ජාතික වැඩසටහන ජනාධිපති මහින්ද රාජපක්ෂ මහතාගේ ප්‍රධානත්වයෙන් කිලිනොච්චි වඩ්ඩකච්චි මහා විද්‍යාලයේදී පෙරේදා (15) පෙරවරුවේ ඇරඹිණ.නිසි පෝෂණයෙන් සුරැකි දැයක් - නිරෝගි ක්‍රියාශිලි දරු පරපුරක් යන තේමාව යටතේ අධ්‍යාපන සේවා අමාත්‍යාංශය මේ ජාතික වැඩසටහන කි‍්‍රයාවට නංවා ඇත. ඉදිරියේ දී එය දිවයින පුරා සියලූ පාසල් තුළ කි‍්‍රයාවට නැංවීමට නියමිතය. ඇමැති ඩග්ලස් දේවානන්දා, උතුරු පළාත් ආණ්ඩුකාර ජී.ඒ. චන්ද්‍රසිරි යන මහත්වරු ඇතුළු පිරිසක් ද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n1306173</link>
    <topic>අනුරපුරේ සිසු සිසුවියන් 1000කට සිල් රෙදි</topic>
    <author>ගයාන් රාජපක්ෂ, අමිල ප්‍රභාත් වනසිංහ, සම්පත් සංජීව හිදෝගම සමූහ සහ මිහින්තලේ සමූහ</author>
    <content>සීමාසහිත එක්සත් ප්‍රවෘත්ති පත්‍ර සමාගම 51 වන වරටත් පවත්වනු ලබන මිහින්තලා ආලෝක පූජාවට සමගාමීව මෙවරද දහම් පාසල් සිසු සිසුවියන් දහසකට සිල් රෙදි ප්‍රදානය කිරීමේ පුණ්‍ය මහෝත්සවය ඊයේ (16) මිහින්තලය නගර උද්‍යානයේදී සිදු කෙරිණ.මිහින්තලා රජමහා විහාරාධිපති වළවාහැංගුනවැවේ ධම්මරතන නාහිමියන්ගේ අනුශාසකත්වයෙන් මහාභාරකාර දෙපාර්තමේන්තුවේ අනුග්‍රහයෙන් හා ලේක්හවුස් ආයතනයේ සංවිධායකත්වයෙන් මෙය සිදු විය. මේ අනුව මිහින්තලය ශාසනාරක්ෂක බලමණ්ඩලයේ දහම්පාසල්වල ඉගෙනුම ලබන දූ දරුවන් උදෙසා මේ සිල් රෙදි ප්‍රදානය කළේය.මෙහිදී සිල් රෙදි ලබාගන්නා දහම් පාසල් දූ දරුවන් ලබන පොසොන් පොහෝ දින (23) මිහින්තලා රජමහා විහාරස්ථානයේ සිල් සමාදන් වන අතර ඔවුන් සඳහා අවශ්‍ය උදෑසන හීල් දානය හා දහවල් දානය ද ලේක්හවුස් ආයතනය මගින් පිරිනැමීමට කටයුතු යොදා ඇත.මිහිදු මාහිමියන් වැඩම කර වසර දෙදාස් තුන්සිය විසිවන වර්ෂය සපිරෙන විට අප රටේ පැවැති විපත් දුරුකර සාමයෙන් හා නිදහසෙන් පොසොන් උත්සවය සැමරීමට ලැබීම උතුම් භාග්‍යයක් බව මිහින්තලා රජමහා විහාරාධිපති වළවාහැංගුනවැවේ ධම්මරතන නාහිමියන් පැවසූහ.එසේම වසර පනස් එකක් පුරාවට ලේක්හවුස් ආයතනය මිහින්තලා ආලෝක පූජාවට සමගාමීව විවිධ සමාජ සත්කාරක කටයුතු සිදුකරන බවත් ඒ අනුව මේ රටේ යහපත් අනාගත පරපුරක් බිහිකිරීම උදෙසා සිල්රෙදි බෙදා දීමේ පුණ්‍ය කටයුත්ත සිදු කරන බවද සඳහන් කළහ.ලේක්හවුස් ආයතනය කරනු ලබන මේ සත්කාරයන්ට ඉදිරි වර්ෂවලදී තවත් යම් කිසි ආයතනයක් දායකත්වය සපයමින් දහම් පාසල් ළමුන්ට අත්බෑගයක්, පාවහන් යුගලක් ඇතුළු පාසල් උපකරණ කට්ටල් ප්‍රදානය කිරීමට දායකත්වයක් ලබාදෙන්නේ නම් එය උතුම් පුණ්‍යකර්මයක් බවද නාහිමියන් වැඩිදුරටත් පැවසූහ.මෙම උත්සවයේදී අනුරාධපුර ශාඛා කළමනාකරු සරත් පෙරේරා මහතාද අදහස් ප්‍රකාශ කර සිටියේය.මිහින්තලය රජමහා විහාරාධිපති වළවාහැංගුනවැවේ ධම්මරතන නාහිමියන්ගේ අනුශාසනා පරිදි පැවැති මෙම අවස්ථාවට මිහින්තලය ශාසනාරක්ෂක බලමණ්ඩලයේ ලේඛකාධිකාරී මොරවක ආනන්ද වංශ හිමි, මිහින්තලේ ප්‍රාදේශීය ලේකම් කාර්යාලයේ බෞද්ධ කටයුතු සංවර්ධන නිලධාරීන් කපිරික්ගම සුගතරතන හිමි, මිහින්තලය මහින්දෝදාරාම විහාරයේ වාහල්කඩ ශාන්තහිමි, මහකනදරාව මහසෙන් රජමහා විහාරයේ බටපොල විපුල සාර හිමි, මරදන්කුලම විහාරයේ විජයපුර පඤ්ඤාසාර හිමියන් ඇතුළු මහා සංඝරත්නය ද අනුරාධපුර ශාඛා කළමනාකරු සරත් පෙරේරා මහතා සහ එහි නිලධාරීන් ද අනුරාධපුර ප්‍රාදේශීය කර්තෘ (වැඩබලන) කිත්සිරි වනසිංහ මහතා ඇතුළු දූ දරුවන් හා මාපියන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n1306174</link>
    <topic>ආදි වාසි නායකයාට ජනපතිගෙන් උපන්දින සුබ පැතුම්</topic>
    <author>මහියංගන මාපාකඩවැව සමුහ - එච් එම් ආර් කරුණාවීර</author>
    <content>හොදවාගෙම කෝනපොජ්ජක් නායක ඇත්තො ! සුභ උපන්දිනයක් වේවා නායක තුමනි !දඹාන ආදිවාසී නායක ඌරුවරිගයේ වන්නිලා ඇත්තන්ගේ 66 වන උපන්දිනය පසුගිය 14 වන යෙදී තිබුණු අතර ජනාධිපති මහින්ද රාජපක්ෂ මහතා ද දුරකථනන මාර්ගයෙන් එතුමා අමතා සුභ පතා දීර්ඝායුෂ ප්‍රාර්ථනා එක්කර තිබේ.දඹාන කොටබකිනිය නව විහාරස්ථානයේදී එදින උදෑසන සංඝයා වහන්සේ වෙනුවෙන් දානමය පුණ්‍යකර්මයක් සිදු කළ අතර සවස දඹාන කනිෂ්ඨ විද්‍යාලයේ බෝ සමිඳුන් අසල බෝධි පුජාවක් පවත්වා දීර්ඝායුෂ ප්‍රාර්ථනා කර තිබේ. මේ සදහා ආදිවාසී නායක ඌරුවරිගයේ වන්නිලා ඇත්තන් හා ආදිවාසී ගම්මානයේ ආදිවාසී ජනතාව ද සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n1306175</link>
    <topic>නියෝජ්‍ය පොලිස්පතිවාස් ගුණවර්ධනබන්ධනාගාර රෝහලට</topic>
    <author>බුද්ධිකා ඉඹුලාන පණ්ඩුක සමරසේකර</author>
    <content>කෝටිපති ව්‍යාපාරිකයකු පැහැරගෙන ගොස් ඝාතනය කිරීමේ චෝදනාවක් සම්බන්ධයෙන් රක්ෂිත බන්ධනාගාර ගතව සිටි නියෝජ්‍ය පොලිස්පති වාස් ගුණවර්ධන මහතා හදිසි අසනීප තත්ත්වයක් හේතුවෙන් කොළඹ ජාතික රෝහලට ඇතුළත් කිරීමෙන් පසු පෙරේදා (15) නැවත බන්ධනාගාර රෝහලට මාරු කර ඇත.අධි රුධිර පීඩනය, රුධිරයේ සීනි, දියවැඩියාව සහ හෘද රෝගී තත්ත්වයන් හේතුවෙන් ගුණවර්ධන මහතා කොළඹ ජාතික රෝහලේ ප්‍රතිකාර ගනු ලැබීය. අධිකරණ නියෝගයකට අනුව වාස් ගුණවර්ධන මහතාගේ වෛද්‍ය වාර්තාවක් කැඳවීමෙන් පසුව ඔහු නැවත බන්ධනාගාර රෝහලට ඇතුළත් කෙරිණි.</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n1306176</link>
    <topic>මෙරට ඉතිහාසයේ ප්‍රථම වරට වෛද්‍ය කෞතුකාගාරයක්</topic>
    <author>සන්ධ්‍යා කරුණාරත්න</author>
    <content>මෙරට ඉතිහාසයේ ප්‍රථම වතාවට වෛද්‍ය කෞතුකාගාරයක් ඉදි කිරීමේ කටයුතු ආරම්භ කර ඇත.බොරැල්ල වෛද්‍ය පර්යේෂණායතනයේ 'ද සොයිසා' පෞරාණික ගොඩනැ‍ඟිල්ලේ මේ කෞතුකාගාරය ඉදිකෙරේ.වසර 113 ක ඉතිහාසයක් ඇති බ්‍රිතාන්‍ය යුගයට අයත් මේ පෞරාණික ගොඩනැඟිල්ලේ ඉදිකරන කෞතුකාගාරය තුළ පැරණි වෛද්‍ය උපකරණ ඇතුළු වෛද්‍ය විද්‍යාවට අයත් පෞරාණික භාණ්ඩ තැන්පත් කරන බව වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතා පවසයි.ගොඩනැඟිල්ලේ ප්‍රතිසංස්කරණ කටයුතු මේ වන විට ආරම්භ කර ඇති බව ද ඒ මහතා කීය. බ්‍රිතාන්‍ය ජාතික චාල්ස් ද සොයිසා මහතා විසින් මේ ගොඩනැඟිල්ල රජයට පවර ඇති අතර වික්ටෝරියා රැජිණගේ දියමන්ති ජුබිලිය දා මේ ගොඩනැඟිල්ල විවෘත කෙරිණ.වසර ගණනක් පැරණි නිසා මේ ගොඩනැඟිල්ල අභාවයට යමින් පැවැති බවත් ගොඩනැඟිල්ල පවතින විදියටම ප්‍රතිසංස්කරණය කිරීමෙන් ගොඩනැඟිල්ලේ පෞරාණික පෙනුම පවත්වා ගත හැකි බවත් ඒ මහතා පැවැසීය. කොළඹ බේස්ලයින් මහා මාර්ගයට මුහුණලා මේ ගොඩනැඟිල්ල වෛද්‍ය පර්යේෂණායතනය තුළ පිහිටා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n1306177</link>
    <topic>ඉන්දු - ලංකා ගිවිසුම හරහා ක්‍රියාත්මක වූ13 වන සංශෝධනය සලකා බැලිය යුතුයි</topic>
    <author>ඉන්දික පොල්කොටුව, මාතලේ දිසා සමූහ, උකුවෙල සංචාරක, උකුවෙල සමූහ හා මාතලේ දිසා විශේෂ</author>
    <content>එදා ජේ. ආර්. ජයවර්ධන ජනපතිතුමාගේ කටට තුවක්කුව තබා අත්සන් කරවූ ඉන්දු ලංකා ගිවිසුම හරහා ක්‍රියාත්මක වූ 13 වන සංශෝධනය පිළිබඳ රටත් රටේ ජනතාවත් වෙනුවෙන් යළි සලකා බැලිය යුතු යැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පැවැසීය.දහතුන්වන සංශෝධනය ඉන්දියාවට වයිකෝට, ජයලලිතාට අවශ්‍ය පරිදි ක්‍රියාත්මක නොකරන බවද ඇමැතිවරයා කීය.මාතලේ හිටපු ප්‍රාදේශීය සභා සභාපති නිමල් ජයවර්ධන මහතාගේ මෙහෙයවීමෙන් කටාර් රාජ්‍යයේ විදේශ රැකියාලාභීන් 100කට පත්වීම් ප්‍රදානය කිරීමේ උත්සවයක් ඊයේ (16) පැවති අවස්ථාවේ රඹුක්වැල්ල මහතා මේ බව පැවසුවේය.රටට, ජනතාවට ඔබින ව්‍යවස්ථාවක් මෙහි පැවතිය යුතු බවත් එය රට මෙන්ම රටේ ජනතාව වෙනුවෙන් සංශෝධනයට ලක්විය යුතු බවද හෙතෙම කීවේය. පළාත් සභා ක්‍රමයේ පොලිස් ඉඩම් බලතල පිළිබඳ සලකා බැලිය යුතු කාලය උදාවී ඇතැයිද ඒ වෙනුවෙන් රජය ගන්නා සෑම තීන්දුවක්ම රටේ ජනතාවගේ පරමාධිපත්‍යයට හිස නමමින් ගන්නා බවද ඇමැතිවරයා කීය. මේ අවස්ථාවට ප්‍රවාහන නි.ඇමැති රෝහණ දිසානායක මහතාද එක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n1306178</link>
    <topic>හාවර්ඩ් නායකත්ව ඇගැයීම් සම්මානයඇමැති මෛත්‍රීපාලට</topic>
    <author/>
    <content>මෙවර හාවර්ඩ් නායකත්ව ඇගැයීම් සම්මානයෙන් සෞඛ්‍ය ඇමැති මෛත්‍රීපාල සිරිසේන මහතා පිදුම් ලබා ඇත.මේ සම්මානය සඳහා ශ්‍රී ලාංකිකයකු තෝරා ගත් ප්‍රථම අවස්ථාව මෙය වේ. ඇමැති මෛත්‍රීපාල සිරිසේන මහතා සෞඛ්‍ය ඇමැතිවරයා ලෙස පත් වූ දා සිට කරනු ලැබූ සේවය අගයා කේම්බ්‍රිජ් විශ්වවිද්‍යාලය මඟින් මේ සම්මානය පිරිනමා තිබේ.අමෙරිකා එක්සත් ජනපදයේ මැසචුනෙට්ස් ප්‍රාන්තයේ කේම්බ්‍රිජ්හි පිහිටි හාවර්ඩ් විශ්ව විද්‍යාලයේ හාවර්ඩ් මහජන සෞඛ්‍ය අධ්‍යාපන ආයතනය මඟින් වාර්ෂිකව පවත්වන හාවර්ඩ් සෞඛ්‍ය නායකත්ව හමුවේදී 2013 වසරේ හාවර්ඩ් සෞඛ්‍ය නායකත්ව සම්මානයෙන් ඇමැතිවරයා පිදුම් ලැබුවේය.ලතින් ඇමෙරිකානු, ආසියානු සහ අප්‍රිකානු රටවල් 15ක සෞඛ්‍ය ඇමැතිවරුන් මේ සම්මේලනයට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n1306179</link>
    <topic>ජනපති උපදෙසින්මිහින්තලා සේල චෛත්‍යයටස්ථිර විදුලි පද්ධතියක්</topic>
    <author>තෙන්නකෝන් කුලසේකර</author>
    <content>මිහින්තලා පුණ්‍ය භූමියේ පිහිටි සේල චෛත්‍යය රාජයාණන් වහන්සේ සඳහා ස්ථිර විදුලි පද්ධතියක් ජනාධිපතිතුමාගේ උපදෙස් මත ලබා දෙයි.මේ සඳහා රජය රුපියල් ලක්ෂ හැත්තෑ පහක මුදලක් ලබා දී තිබේ. මිහින්තලා රාජමහා විහාරාධිපති වලවාහැංගුනවැවේ ධම්මරතන නාහිමිපාණන් වහන්සේ ජනාධිපතිතුමාගෙන් කරන ලද ඉල්ලීමක් අනුව මෙම විදුලි පද්ධතිය ලැබී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061710</link>
    <topic>පොලිස් ගැන පැමිණිලි කරන්නජනතාවට විශේෂ පහසුකම්</topic>
    <author>බන්ධුල ගුණසේකර</author>
    <content>දකුණු පළාතේ පොලිස් ස්ථාන සහ පොලිස් නිලධාරීන්ට සම්බන්ධ පැමිණිලි යොමු කිරීම සඳහා දකුණේ ජනතාවට මේ වන විට විශේෂ පහසුකම් සැලසී ඇතිබව ජාතික පොලිස් කොමිසන් සභාව කියයි.මේ අනුව අදාල පැමිණිලි භාර ගැනීමේ පොලිස් කොමිසන් සභාවේ දකුණු පළාත් කාර්යාලය මේ වන විට ගාල්ල දිස්ත්‍රික් ලේකම් කාර්යාල පරිශ්‍රයේ විවෘත්තව පවතී.දකුණේ ජනතාවට සිය පැමිණිලි සම්බන්ධයෙන් 091-5107722 , අංකයට අදාල නිලධාරීන් ඇමතීමේ පහසුකම් සලසා ඇති බවද කාර්යභාර නිලධාරීවරයෙකු වැඩි දුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061711</link>
    <topic>අනුරපුරේ පිරිවෙන්අධ්‍යාපනය ලැබූ උළුක්කුලමේ චන්ද්‍රරතන හිමි අතුරුදන්</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>විජයපුර සිරි විජය විදර්ශනාරාම පිරිවෙනේ ඉගෙනුම ලැබූ උළුක්කුලමේ චන්ද්‍රරතන හිමිපාණන් පසුගිය 14දා සිට අතුරුදන් වී ඇති බව කල්‍යාණි සාමග්‍රී ධර්ම මහා සංඝ සභාවේ රජරට පාර්ශවයේ ප්‍රධාන සංඝනායක දෙමටව නන්දසාර නාහිමිපාණන් දන්වා සිටිති.මේ පිළිබඳව අනුරාධපුර පොලිසියට පැමිණිලි කර ඇති අතර, විජයපුර දායක දායිකාවන් පොලිසිය සමඟ සෑම ස්ථානයකම පරීක්ෂාකර බැලුවත් කිසිදු හෝඩුවාවක් ලැබී නැති බව ද පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061712</link>
    <topic>හොර 1000 නෝට්ටු සමඟදෙදෙනෙක් පොලිස් දැලේ</topic>
    <author>අසේල කුරුළුවංශ</author>
    <content>ව්‍යාජ රුපියල් දහසේ නෝට්ටු මුද්‍රණය කැර උතුරු නැෙඟනහිර ඇතුළු දිවයිනේ ප්‍රදේශ රැසක බෙදාහැර ඇති බව කියන පුද්ගලයන් දෙදෙනකු කටුගස්තොට කහල්ල ප්‍රදේශයේදී මධ්‍යම පළාත් ත්‍රස්ත විමර්ශන කාර්යාංශය හා පොලිස් විමර්ශන කාර්යාංශය මගින් රුපියල් දෙලක්ෂ හැටදහසක් (2,60,000) වටිනා ව්‍යාජ මුදල් මෝට්ටු සමඟ පෙරේදා (15) අත්අඩංගුවට ගෙන තිබේ.කහල්ල ඉහළ ගම්මැද්ද ප්‍රදේශයේ නිවසක් කුලියට ගෙන සැකකරුවන් මේ ව්‍යාජ මුදල් මුද්‍රණය කැර බෙදාහැරීමේ ජාවාරම කැරගෙන ගොස් ඇත.ව්‍යාජ මුදල් මුද්‍රණය කිරීම සඳහා යොදා ගත් ඩිජිටල් මුද්‍රණ යන්ත්‍රයක් ද පොලිසිය සොයාගෙන තිබේ.අත්අඩංගුවට ගත් එක් සැකකරුවකු ජංගම දුරකථන අලුත්වැඩියා කරන්නකු බව පොලිසිය පවසයි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත පොලිස් පරීක්ෂණ ටී. ටී. රණතුංග, පොලිස් පරීක්ෂක පී. කේ. විජේකෝන් යන මහත්වරු ඇතුළු කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061713</link>
    <topic>මොරවක ඩෙංගු උණ අවදානම වැඩිවෙයි</topic>
    <author>බන්ධුල ගුණසේකර, තේජා විද්‍යාරූප අකුරැස්ස සමූහ</author>
    <content>මොරවක ප්‍රාදේශීය සෞඛ්‍ය සේවා බල ප්‍රදේශය තුළ මාරාන්තික ඩෙංගු උණ රෝගය පැතිර යාමේ අවදානම් සහිත තත්වයක් පැන නැගී ඇති බව සෞඛ්‍ය අංශ පෙන්වා දෙයි.ඉකුත් මාස කිහිපය තුළ මොරවක සෞඛ්‍ය කොට්ඨාසය තුළින් ඩෙංගු උණ වැළඳුනු රෝගීන් විසි දෙනෙකු (20) පමණ හඳුනාගෙන ඇති බවද අනාවරණය වෙයි.උදාවී ඇති තත්ත්වය හමුවේ ප්‍රදේශය පුරා නොකඩවා මදුරු මර්ධන වැඩ සටහන් ක්‍රියාවට නැංවීමට පියවර ගෙන ඇති බව සෞඛ්‍ය වෛද්‍ය නිළධාරී කාර්යාංශ සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>17</day>
    </date>
    <link>http://www.dinamina.lk/2013/06/17/_art.asp?fn=n13061714</link>
    <topic>මාතර කොල්ලකෑම් රැසකට සැකහතරක් ‘බඩුත්’ සමඟ පොලිස් දැලේ</topic>
    <author>මාතර සමූහ ඩබ්ලිව් . පී . ධර්මසේන</author>
    <content>මාතර ප්‍රදේශයේ මංකොල්ලකෑම් රැසකට සම්බන්ධ සැකකරුවන් 04 දෙනකු පසු ගිය 14 වෙනි දින ඔවුන් මංකොල්ලකන ලද රන්පවුම් 10ක භාණ්ඩ සමඟ මාතර කොට්ඨාස අපරාධ විමර්ශන අංශය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ ගොඩගම ලේනදූව වල්ගම හාමුගෙවත්ත , තිස්සමහාරාම යෝදකණ්ඩිය , යන ප්‍රදේශවල පදිංචිකරුවන් හතර දෙනනෙකි.2009.03.21 දින කඹුරුපිටිය පොලිස් වසමේ ගොරපාවිට ව්‍යාපාරිකයකුගේ නිවසට රාත්‍රී කාලයේ පැන ගිනිඅවි පෙන්වා රුපියල් හයලක්ෂ තිස්දහසක් (රු.630000/-) වටිනා රන් භාණ්ඩ සොරාගෙන යාම සම්බන්ධයෙන් මාතර කොට්ඨාස අපරාධ විමර්ශන අංශය විසින් දීර්ඝ කාලයක් තිස්සේ කරන ලද පරීක්ෂණයක ප්‍රතිඵලයක් ලෙස ලේනදූව ගොඩගම ලිපිනයේ පදිංචි සැකකරුවකු අත්අඩංගුවට ගෙන ප්‍රශ්න කිරීමේදී ඉහත සඳහන් මංකොල්ලයට අමතරව තිහගොඩ අකුරැස්ස , වැලිගම යන ප්‍රදේශවල සිදුකරන ලද මංකොල්ල රැසක් සහ එයට සම්බන්ධ අනිකුත් සැකකරුවන් පිළිබඳව පොලිසියට තොරතුරු හෙළි වී ඇත.මේ වනවිට මාතර වෙළඳ ව්‍යාපාරිකයකුට විකුණා තිබූ රන් පවුම් 10ක් පොලිසිය සොයාගෙන ඇති අතර වැලිගම ප්‍රදේශයට විකුණා ඇති රන් පවුම් 08ක් සොයා ගැනීමට නියමිතව ඇත.සැකකරුවන් කුඹුරුපිටිය පොලිසිය විසින් මාතර මහේස්ත්‍රාත් අධිකරණයට (15) දා ඉදිරිපත් කිරීමෙන් පසුව හඳුනා ගැනිමේ පෙරෙට්ටුවක් සඳහා රක්ෂිත බන්ධනාගාරගත කර ඇත..</content>
  </post></root>