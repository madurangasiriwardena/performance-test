<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=af1103272</link>
    <topic>දුෂ්කර පළාත්වලින් සාමාන්‍ය පෙළ ඉහළින් සමත් සිසු සිසුවියෝ</topic>
    <author>චන්දන ලියනආරච්චි -දිගාමඩුල්ල සමූහ</author>
    <content>කුගේන්ද්‍රන් නුහුන්දම් -කල්මුණේ කාමේල් පාතිමා ජාතික පාසල2010 වසරේ අධ්‍යයන පොදු සහතික පත්‍ර සාමාන්‍ය්‍ය පෙළ විභාගයෙන් විෂයන් නමයට ම විශිෂ්ට ලෙස ඒ සාමාර්ථ ලබා ගනිමින් අම්පාර දිස්ත්‍රික්කයේ ප්‍රථම ස්ථානය ලබා ගැනීමට කල්මුණේ කාමේල් පාතිමා ජාතික පාසලේ කුගේන්ද්‍රන් නුහුන්දම් ශිෂ්‍යාව සමත් වූවා ය.එදිනෙදා පාසලේ කරන පාඩම් ගැන ගෙදර ඇවිත් නැවත වරක් අධ්‍යයනය කළා. ඒ සඳහා මට ගෙදරින් හොඳ සහයක් ලැබුණා. කාලයෙන් උපරිම ප්‍රයෝජන ගත්ත නිසා මේ ප්‍රතිඵලය ලබා ගන්න මට හැකියාවක් ලැබුණා” යැයි නුහුන්දම් ශිෂ්‍යාව ‘සිළුමිණ’ ට පැවසුවා ය.පාසලේ දී මෑණිවරුන් හා ගුරු පියවරුන් ලබා දුන් සහය නිසා විභාගය ගැන බයක් ඇති වුණේ නෑ. හැම මොහොතකම අප දිරිමත් කළා. විෂය නිර්දේශ සම්පූර්ණ කරලා අමතර පන්ති ප්‍රතිඵල එනකම් ඉවසුමක් නැතුව හිටියේ. අම්පාර දිස්ත්‍රික්කයේ පළමු තැන ලැබුණා කියලා දැන ගත්තම පුදුම සතුටක් දැනුණෙ. මම පාසලට ගියහම හැමෝ ම මට සුබ පැතුවා. ඒක මගේ ජීවිතේ අමතක නොවන දවසක්. මට විතරක් නොවේ මගේ පාසලටත් මගේ ගුරුවරුන්ටත් සතුටු වෙන්න පුළුවන් ප්‍රතිඵලයක් ලබාදෙන්න පුළුවන් වුණ එක සතුටට කාරණයක්.පාසලේ අමතර කටයුතු වලට මම පාඩම් වැඩවලට වගේ ම උනන්දු වුණා. නාට්‍ය නිෂ්පාදන වැඩ වලට වගේ ම කලා කටයුතුවලටත් කාලය වෙන්කර ගත්තා. ශිෂ්‍ය නායිකාවක් හැටියට පාසලේ වගකීම හරියට ඉටු කරන්න මට පුළුවන් වුණා. නිවසේ දී රූපවාහිනිය බලන්න වැඩි කාලයක් ගත කළේ නෑ. විශේෂ යමක් තිබුණොත් විතරක් බලනවා. අපේ පාසලේ මෙවර (සා.පෙළ) විභාගෙට 190 ක් පිළිතුරු ලීවා. එයින් 170 දෙනෙක් සමත් වුණා. විෂයන් නවයට ඒ සාමාර්ථ ලබා ගත් අය මාත් සමඟ එකළොස් දෙනෙක් සිටිනවා.කේ. නුහුන්දම් සහ ඇගේ පවුලේ පිරිසඇගේ මව උදය රාණි කුගේන්ද්‍රන් - මම කල්මුණේ ප්‍රදේශයේ පශු වෛද්‍යවරියක් හැටියට කටයුතු කරනවා. අපි විභාගය ගැන ඇයට බලපෑම් කළේ නෑ.ඒ ගැන හොඳ උනන්දුවක් තිබුණා. ඇය හොඳ විශ්වාසයකින් විභාගයට සූදානම් වුණා. මමත් මගේ මහත්තයත් ලොකු දුවත් එයට ලබාදෙන්න පුළුවන් උපරිම සහයෝගය ලබාදුන්නා. පාසලේ පාඩම් කටයුතු වලට අමතරව බාහිර වැඩ වලටත් ඇය දක්ෂයි. ගුරුවරුන්ගේ හොඳ හිත දිනා ගෙන වැඩ කරා. ඒක එයට හොඳ ආශිර්වාදයක් වුණා. නුහුන්දම් ගේ අම්මා හැටියට මට විශාල සතුටක් දැනෙනවා.කාමේල් පාතිමා ජාතික පාසලේ නියෝජ්‍ය විදුහල්පතිනි මේරි සුදර්ශනී කන්‍යා සොහොයුරියපාසලේ හැමෝගෙම හිත දිනාගත් දක්ෂ ශිෂ්‍යාවක් විදියටත් ශිෂ්‍ය නායිකායක් හැටියටත් කටයුතු කරන නුහුන්දම් ආගමික හා කලා කටයුතු වලදිත් දක්ෂතා දැක්වූවා. විභාගයට සූදානම් වෙනවා කියලා අතිරේක කටයුතු වලින් ඇය බැහැර වුණේ නෑ. අපි පාසල් කාලයට අමතරව සාමාන්‍ය පෙළ විභාගයට පන්ති පැවැත්වූවා ළමයි උනන්දු කළා.උදේ 7.30 ට පාසලට ආවම හවස 1.30 වෙනකම් නුහුන්දම් කාලය නාස්ති කලේ නෑ ඒක අපි දැක්කා ඇය කාලයේ උපරිම ප්‍රයෝජන ගත්තා. එය ඇය තුළ තිබූ විශේෂ දක්ෂතාවක්. කවදා හරි රටට සේවය කරන්න පුළුවන් හොඳ පුරවැසියෙක් වෙන්න පුළුවන් ශක්තිය අපි ලබාදුන්නා. ගුරුවරු හැටියට අපිට කළ හැක්කේ එයයි. ඇය අපේ පාසලට පමණක් නොවේ. අම්පාර දිස්ත්‍රික්කයට ම ආඩම්බරයක්.චන්දන ලියනආරච්චි -දිගාමඩුල්ල සමූහඅසංක හර්ෂණ සමරවික්‍රම -පොළොන්නරුව රාජකීය මධ්‍ය මහා විද්‍යාලය2010 සාමාන්‍ය පෙළ විභාගයේදී සියලුම විෂයන්ට විශිෂ්ට සම්මාන ලබාගනිමින් ඉහළම ලකුණු ලැබු පොළොන්නරුව රාජකීය මධ්‍ය මහා විදුහලේ අසංක හර්ෂණ සමරවික්‍රම දිසානායක ශිෂ්‍යයා පොළොන්නරුව දිස්ත්‍රික්කයේ සියලුම පාසල් අභිබවා ප්‍රථම ස්ථානය ලබාගෙන තිබේ.පොළොන්නරුවේ මහසෙන් පෙදෙස පදිංචි අසංක පොළොන්නරුව රාජකීය කනිෂ්ඨ විද්‍යාලයෙන් මූලික අධ්‍යාපනය ලැබ 5 ශිෂ්‍යත්ව විභාගයෙන් පසු රාජකීය මධ්‍ය මහා විද්‍යාලයේ ඉගෙනුම ලබමින් සිටී.පොළොන්නරුව පොලිසියේ සේවයේ නියුතු සැරයන් පී. ඩී. එස්. දිසානායක හා තමන්කඩුව ප්‍රාදේශීය ලේකම් කාර්යාලයේ රාජ්‍ය කළමනාකරණ සහකාර ශි‍්‍රයාකාන්ති වික්‍රමසිංහ මහත්මිය අසංකගේ දෙමවුපියෝය.අසංක ශිෂ්‍යයාගේ ජයග්‍රහණය පිළිබඳව ඔහුගේ මව දැක්වූ අදහස් මෙසේය.“අසංක පවුලේ වැඩිමල් පුතා, කුඩා කාලයේ සිට මේ ළමයා අධ්‍යාපන කටයුතුවලට උනන්දුයි. රාජකීය කනිෂ්ඨ විදුහලේදී 1 වසර සිට 7 වසර දක්වාම පන්තියේ පළමුවැනියා.පහ වසර ශිෂ්‍යත්ව විභාගයෙන් පාසලේ පළමුවැනියා දිස්ත්‍රික්කයෙන් 9 වැනි ස්ථානය ලැබුවා.අපි දෙන්නාම රැකියාවට යන නිසා දවල් කාලයේ එයාගෙ අධ්‍යාපන කටයුතු තනිවම කර ගන්නවා. හැමදාම උදෑසන අවදි වන අසංක පළමුවෙන්ම කරන්නේ බුදුන් වැඳීමයි. ඉන් පසුව උදෑසන පැය දෙකක් පමණ පොත්පත්වල වැඩ කරනවා.අසංක හර්ෂන සිය දෙමවුපියන් සහ සොයුරා සමඟපාසල නිමවා ගෙදර පැමිණ රාත්‍රි කාලයේත් පොත්පත්වල වැඩ කරනවා. සමහර දවස්වල මහ රෑ වනතුරුත් ඉගෙනීම් කටයුතු කරන නිසා අපිත් නොනිදා එයාගේ වැඩවලට උදව් කරනවා. මෙයා පන්තියේ ශිෂ්‍ය නායකයා. බාලදක්ෂ කණ්ඩායමේත් කටයුතු කරනවා.චෙස් ක්‍රීඩාවට දක්ෂයි. සමස්ත ලංකා සාහිත්‍ය තරගයෙන් තුන්වැනි ස්ථානය ලබාගෙන තිබෙනවා. එසේම සමස්ත ලංකා දහම් පාසල් තරගයෙන් ද, සිංහල භාෂා දින තරගයෙන් ද ජයග්‍රහණ ලබා තිබෙනවා.අසංකගේ පන්තියේ ශිෂ්‍යයන් 46 දෙනකු ඉගෙනුම ලබනවා. ඔහුගේ පන්ති භාර ගුරුතුමිය සුසිලා පද්මිණි මහත්මියයි. ඔහු පන්තියේ ගුරු මහත්ම මහත්මීන් සියලු දෙනාගේ සිත් දිනාගෙන අධ්‍යාපන කටයුතු කරගෙන යනවා.දෙමවුපියන් වශයෙන් අපි දරුවන්ගේ අධ්‍යාපන කටයුතු පිළිබඳව දැඩි අවධානයකින් කටයුතු කරන්න ඕනෑ.දරුවන්ගේ දස්කම් මෙන්ම අපේ වගකීම් ද ඉටුකිරීමෙන් මෙම ජයග්‍රහණය ලබාගැනීමට හැකි වූවා.ගාමිණී ඔබේසේකර පොළොන්නරුව විශේෂවත්මි මින්දුලා නුගහපොල -ශ්‍රී සංඝමිත්තා බාලිකා විදුහල, මාතලේමෙවර සාමාන්‍ය පෙළ විභාග ප්‍රතිඵල අනුව මධ්‍යම පළාතේ සහ මාතලේ දිසාවේ මුල් තැන දිනා ගැනීමට මාතලේ ශ්‍රී සංඝමිත්තා බාලිකා ජාතික පාසලේ නුගහපොල වලව්වේ වත්මී මින්දුලා නුගහපොල ශිෂ්‍යාව සමත් වූවාය.මාතලේ හුලංගමුව පාර වලගම්බා පෙදෙසේ පදිංචි වත්මි මාතලේ මුවන්දෙණිය ප්‍රාදේශීය රෝහලේ සේවය කරන වෛද්‍ය යසවර්ධන බණ්ඩාර නුගහපොල සහ රත්තොට දිසා රෝහලේ සේවය කරන වෛද්‍ය ඊවා පෙරේරා දෙපළගේ කනිටු දියණියයි. දියණියන් තිදෙනකුගෙන් සමන්විත නුගහපොල පවුලේ වත්මි ගේ වැඩිමහල් සහෝදරිය පේරාදෙණිය විශ්ව විද්‍යාලයේ තෙවන වසරේ වෛද්‍ය ශිෂ්‍යාවකි. මද්දුම සහෝදරිය හිරුණි සඳරේණු උසස් පෙළ ජීව විද්‍යා අංශයෙන් මාතලේ ශ්‍රී සංඝමිත්තා බාලිකා ජාතික පාසලේ ඉගෙනුම ලබයි.පළමු ශ්‍රේණියේ සිට සාමාන්‍ය පෙළ දක්වාම වත්මි අධ්‍යාපනය ලැබුවේ මාතලේ ශ්‍රී සංඝමිත්තා බාලිකා පාසලෙනි. කුඩා කල සිටම අධ්‍යාපන කටයුතුවලදී දස්කම් පෑ ඇය විෂය බාහිර ක්‍රියාකාරකම් යටතේ් භාෂා දින තරගවලදී සිංහල සහ ඉංගිරිසි මාධ්‍ය යටතේ දස්කම් දක්වා තිබේ. ඇය ප්‍රාථමික අවධියේ සිටම විද්‍යාලයීය ත්‍යාග ප්‍රදාන උලෙළේදී අඛණ්ඩව විෂය හා පංති ප්‍රවීණතාව ද හිමිකර ගෙන තිබේ. 2009 සහ 2010 වසරවල පිළිවෙළින් 10 සහ 11 ශ්‍රේණිවල දක්ෂතම ශිෂ්‍යාවට හිමි සම්මානය ද දිනා තිබේ.මධ්‍යම පළාතෙන්, මාතලේ දිසාවෙන් සාමාන්‍ය පෙළ සිසු සිසුවියන් අතර මුල් තැන හිමිවීම පිළිබඳව වත්මි දක්වන අදහස් මෙසේය.“ඒ සමාර්ථ නවයක් ලබමින් විභාගය සමත් වෙනවා කියන විශ්වාසය මට තිබුණා. මධ්‍යම පළාතෙන්, මාතලේ දිසාවේත් පළමු වෙනියා මමයි කියලා දැනගන්න ලැබුණම මට ලොකු සතුටක් ඇතිවුණා. මෙහි ගෞරවය මම ඉගෙන ගත් පාසලටත්, විදුහල්පතිවරුනටත්, මට ඉගැන්වූ සියලුම ගුරු මෑණිවරුන් හා ගුරු පියවරුන්ටත් හිමි විය යුතුයි. මගේ ගෞරවය ඒ සැමට මම පුදකර සිටිනවා. ඒ වගේ ම මගේ පියාත්, මවත් සහෝදරියන් දෙදෙනාත් බුද්ධික මහේෂ් අයියාත් නිරතුරුවම මා උනන්දු කළා. ඒ සැමටත් මගේ ගෞරවය පුද කරනවා.”වත්මීගේ අනාගත අපේක්ෂාව වෛද්‍යවරියක් වීමයි. ඒ සඳහා තමා මුල සිටම උගත් ශ්‍රී සංඝමිත්තා බාලිකා විදුහලේම රැඳෙමින් උසස් පෙළ සඳහා ඉගෙන ගැනීමට ඇය බලාපොරොත්තු වෙයි. තම දියණියගේ මෙම ජයග්‍රහණය ගැන අදහස් දැක්වූ වෛද්‍ය යසවර්ධන බණ්ඩාර නුගහපොල මහතා.“මේ ජයග්‍රහණය ගැන ඉහළම සතුටක් මට තිබෙනවා. දරුවන්ගේ අධ්‍යාපන කටයුතුවලට හුඟාක් වෙහෙසුණේ මගේ බිරිඳයි. ඒ කැපකිරීමත් මම ඉහළින්ම අගයනවා. දුව අධ්‍යාපනයෙන් ඉහළට ආවේ ටිකෙන් ටික. තනිවම හිතලා තීරණ අරගෙන කටයුතු කරන තත්ත්වයක් ඇය තුළ දකින්නට තිබුණා. හැම දෙයක්ම තර්ක විතර්ක කරලා, විමර්ෂණය කරලා අවබෝධ කරගන්නා තත්ත්වයක් ඇය තුළ තිබුණා. මේ ජයග්‍රහණයටත් ඇය තුළ තිබු ඒ ගුණාංග හේතු වෙන්න ඇති කියල මම විශ්වාස කරනවා. මගේ දරුවට නිසි මග පෙන්වූ සංඝමිත්තා විදුහලටත් එහි විදුහල්පති තුමිය, හිටපු විදුහල්පති තුමියන් හා ගුරු මණ්ඩලයටත් මගේ ස්තුතිය හා ගෞරවය පුදකර සිටිනවා.”වත්මි දියණිය මව සහ පියා සමඟවෛද්‍ය ඊවා පෙරේරා මහත්මිය වත්මිගේ මවයි. තම දියණියගේ ජයග්‍රහණය ගැන නිහතමානී ආඩම්බරයකින් පසුවෙන ඇය ඒ පිළිබඳව මෙසේ අදහස් දැක්වූවාය.“මේ ජයග්‍රහණය මම ඇගෙන් බලාපොරොත්තු වුණා. අනිත් දූලා දෙන්නට වඩා විශේෂත්වයක් අංශ කීපයක් තුළින්ම මම දුටුවා. ඇය පොත පත කියවන්නට හරිම උනන්දුයි. ආශාවෙන් පොතපත කියවනවා. සතුන්ට දක්වන්නේ පුදුමාකාර කරුණාවක්, ආදරයක්. ආගම දහමටත් බොහෝම ලැදියි. මාසේ සෑම පසළොස්වක පෝයකටම පුංචි දුව සිල් ගන්නවා. නවය ශ්‍රේණියේ ඉඳලා තමයි ඇය සිල් ගැනීමට යොමු වුණේ. පොත පත කියවලා ඇය ලබන දැනුමෙන් අපටත් ඔවදන් දෙන අවස්ථා තියෙනවා. අපිත් ආගම දහමට යොමු කරවනවා. වෙලාවකට මට සිතෙනව පුංචි දුව මගේ කල්්‍යාණ මිතුරියක් කියල.දුව විභාගය මහමෙරක් කියලා සිතාගෙන කටයුතු කළේ නැහැ. සැහැල්ලුවෙන් විනෝදයෙන් හිටිය. කාටුන් වැඩ සටහන් බැලීමත්, පරිගණක ක්‍රීඩාවේ යෙදීමත් ඇය කළා. විභාගයට පාඩම් කරන්න කියා අමුතුම වෙහෙසක් ගත්තේ නැහැ. හැබැයි විෂය කරුණු ඇයගේ මතකයේ තියෙන තත්ත්වයක් තිබුණා. මේ ජයග්‍රහණයට එයත් හේතු වෙන්න ඇති. දුවගේ පාසලේ අධ්‍යාපන කටයුතු සාර්ථකව සිදුවුණා. අමතර දැනුම සොයා ඇය උපකාරක පංතිවලටත් ගියා. ඒ සෑම ගුරුවරයන්ටත්, සංඝමිත්තා විදුහලටත් මගේ ස්තුතිය පුදකර සිටිනවා.”වත්මි උගත් මාතලේ ශ්‍රී සංඝමිත්තා බාලිකා ජාතික පාසලට ද ඇය ලබාගත් මේ ජයග්‍රහණය මහත් ගෞරවයක් වී තිබේ. ඉහළ පෙළේ පාසල් අබිබවමින් මධ්‍යම පළාතේ දහස් සංඛ්‍යාත දරු දැරියන් අතුරින් මුල් තැන දිනු වත්මී සංඝමිත්තාවට ද මහත් ගෞරවයක් ලබා දී තිබේ. සංඝමිත්තාවේ විදුහල්පතිනි වයි. එම්. ටී. කුමාරිහාමි මහත්මිය.“මධ්‍යම පළාතේ ඉහළ පෙළේ පාසල් අබිබවමින් මේ දියණිය ලැබු ජයග්‍රහණය අපේ විදුහලට මහත් ආඩම්බරයක්. ඒ සතුට භුක්ති විඳිමින්ම ඒ දියණියට මම අවංකවම සුබ පතනවා. ඇය විනයගරුක කීකරු දියණියක්. මේ ජයග්‍රහණයට ඇය සතු ඒ ගුණාංග ද හේතු වෙන්න ඇති. ඇයගේ දෙමවුපියන්ගේ උනන්දුව හා කැපවීම ද මම ඉතා අගය කරනවා.පංති භාර ගුරුතුමිය දිස්නා විතානාච්චි මහත්මිය.10 සහ 11 ශ්‍රේණි දෙකේදීම මමයි ඇගේ පංති භාර ගුරුතුමිය වුණේ. මේ දියණිය විභාගය ඉහළින්ම ජය ගන්නා බව මම දැනගෙන සිටියා. හරිම සතුටුයි. කීකරු දරුවෙක්. ගෙදර වැඩ අතපසු නොකර කළා. යොමුකරන හැම දේකටම ඉදිරිපත් වුණා. ඇගේ දෙමවුපියන්ගේත් උනන්දුව කැපවීම ඉහළ මට්ටමක තිබුණා. මේ ජයග්‍රහණයේ රහස මෙය බව මම සිතනවා. ඇයට විෂයන් ඉගැන්වූ සියලු ගුරු මහත්ම මහත්මීන් මේ ජයග්‍රහණය තුළ සිටිනවා. ඇත්තටම මෙය අපේ විදුහලට මහත් ගෞරවයක්. මම වත්මි දියණියට සුබ පතනවා.චන්ද්‍ර ශ්‍රී අසෝක බණ්ඩාර හිඳගොඩමාතලේ දිසා විශේෂඊ. එම්. පරාක්‍රම වීරවංශ කරුණාතිලක -කැකිරාව මධ්‍ය මහා විද්‍යාලයපසුගිය වසරේ (2010) සාමාන්‍ය පෙළ විභාගයෙන් අනුරාධපුර දිස්ත්‍රික්කයේ ප්‍රථම ස්ථානය දිනාගැනීමට කැකිරාව මධ්‍ය මහා විද්‍යාලයේ ඊ. එම්. පරාක්‍රම වීරවංශ කරුණාතිලක ශිෂ්‍යයා සමත්ව සිටී.අනුරාධපුර දිස්ත්‍රික්කයේ සියලු ප්‍රධාන පෙළේ පාසල් ද අබිබවමින් විෂයන් නමයටම විශිෂ්ට සම්මාන සාමාර්ථ ලබාගැනීමට හැකිවූයේ අදාළ පාඩම් වැඩ කටයුතු නිසි වෙලාවටම නිම කරමින් ඉතා සැහැල්ලුවෙන් විභාගයට මුහුණ දුන් නිසා යැයි කරුණාතිලක සිසුවා කියා සිටියේය. එමෙන්ම දෙමවුපියන්, ගුරුවරුන් හා විදුහල්පතිතුමන් ද තමන්ට විශාල ශක්තියක් ලබාදුන් බවත්, අධ්‍යාපන අමාත්‍යාංශය හා විභාග දෙපාර්තමේන්තුව ඒකාබද්ධව එම විභාගයට පෙර පවත්වන ලද සම්මන්ත්‍රණය තමාට මහත් ප්‍රයෝජනයක් වූ බව ද හෙතෙම කියා සිටියේය.විද්‍යා අංශයෙන් උසස් පෙළ හදාරා වෛද්‍යවරයෙක් වී රටට සේවය කිරීම තම අපේක්ෂාව බව ද කරුණාතිලක සිසුවා පැවසීය.තම පියා සමගකැකිරාව, මල්දෙනිපුර පදිංචි සිසුවාගේ පියා කැකිරාව රෝහලේ සේවය කරන ඊ. එම්. නිමල් කරුණාතිලක බණ්ඩාර මහතාය. තම පුතුගේ ජයග්‍රහණය පිළිබඳ හෙතෙම මෙසේ කීය.“පුතා ඉස්කෝලේ වැඩ ටික ඉස්කෝලේදීත්, ගෙදර වැඩ ටික ගෙදරදීත් හරියට කළා. ඒ නිසා මේ ජයග්‍රහණය ලැබුණා.”කැකිරාව මධ්‍ය මහා විද්‍යාලයේ විදුහල්පති එස්. එම්. ඩබ්ලිව්. සමරකෝන් මහතා, “මෙම දරුවා අධ්‍යාපන කටයුතුවලට මෙන්ම විෂය බාහිර කටයුතුවලටත් සම්බන්ධ වුණා. ඒ සෑම කටයුත්තකදීම ඔහු තුළ තිබු මනා විනය මෙම ජයග්‍රහණයට හේතු වුණා.පරාක්‍රමගේ පංති භාර ගුරුතුමා ජී. එච්. රුවන් මංජුල මහතා, “පංතියේදී පාඩම් වැඩ හොඳින් කළා. යාළුවන්ට ගණන්, විද්‍යාව පාඩම් කියා දුන්නා. ඔහු ඇත්තටම දක්ෂයෙක්.”තම විද්‍යාලය වෙනුවෙන් අත්කර දුන් ජයග්‍රහණයට ස්තුතිවන්ත වන බව විදුහල්පති සමරකෝන් මහතා කියා සිටියේය.ගාමිණී ජයසිංහ එස්. එච්. සියාම්කවින්දි හංසිකා කටුවන්දෙණිය -ගාල්ල සවුත්ලන්ඩ් බාලිකා විදුහල“මම පාසලේදී උගන්වන දේවල් අතපසු නොකර එදිනෙදාම පාඩම් කර උනන්දුවෙන් කැපවීමෙන් පාසල් වැඩ කළා. ඒ නිසායි මෙවැනි ජයග්‍රහණයක් මම බලාපොරොත්තු වුණේ. මගේ මේ ජයග්‍රහණය පිටුපස විදුහල්පතිතුමියත් නියෝජ්‍ය විදුහල්පතිනියත් සියලුම ගුරු මහත්ම මහත්මීන් ද සිටිනවා. මම විෂයන් දෙක තුනකට පමණක් උපකාරක පන්ති ගියා.නමුත් මගේ ජයග්‍රහණයට විශාල වශයෙන් බලපෑවේ පාසල් අධ්‍යාපනය බව විශේෂයෙන් සඳහන් කළ යුතුයයි” 2010 අධ්‍යයන පොදු සහතික පත්‍ර සාමාන්‍ය පෙළ විභාගයෙන් ගාල්ල දිසාවේ ප්‍රථම ස්ථානයට සමත් වී සිටින ගාල්ල සවුත්ලන්ඩ් විදුහලේ කවින්දි හන්සිකා කටුවන්දෙණිය සිසුවිය සිළුමිණට පැවසුවාය.මේ විභාගයේදී ඒ සාමාර්ථ නවයක් ලබාගත් ඇය සමස්ත ලංකා මට්ටමින් සිවුවැනි තැනට පත්ව සිටී.ගාල්ල ඔසනගොඩ පදිංචි එච්. කේ. කටුවන්දෙණිය සහ කෝකිලා ලියනගේ යුවළගේ වැඩිමහල් දියණිය වන හන්සිකාට කව්ෂි කටුවන්දෙණිය නමින් එක් නැඟනියක් ද සිටියි. ඇයත් සවුත්ලන්ඩ් විදුහලේ 9 වැනි ශ්‍රේණිය ඉගෙනුම ලබයි. හන්සිකාගේ පියා ඩුබායි රටේ ප්‍රමාණ සමීක්ෂක රැකියාවක නිරතව සිටින අතර මව දකුණු පළාත් ආදායම් දෙපාර්තමේන්තුවේ කළමනාකරණ සහකාරවරියක් ලෙස සේවය කරයි.කුඩා කල සිටම හන්සිකා දක්ෂ සිසුවියකි. පහළ පන්තිවල සිට සාමාන්‍ය පෙළ දක්වාම සෑම වසරකම පන්තියේ පළමු වැනියා වූවාය. 2000 වසරේදී සවුත්ලන්ඩ් විදුහලේ පළමුවැනි ශ්‍රේණියට ඇතුළු වූ ඇය පහ වසර ශිෂ්‍යත්ව විභාගයේදී ලකුණු 169 ක් ලබා එම කඩඉම ද ඉතා සාර්ථක ලෙස පසු කළාය. සවුත්ලන්ඩ් විදුහලේ දීප්තිමත් සිසුවියක් වූ හංසිකා බාහිර ක්‍රියාකාරකම්වලදී ද කැපී පෙනෙන සිසුවියකි. ජනාධිපති බාල දක්ෂිකාවක් වූ ඇය විද්‍යාලයීය බැඩ්මින්ටන් කණ්ඩායම ද නියෝජනය කළාය.කථික තරග රැසකින් ද ජයග්‍රහණ හිමි කරගෙන සිටින හංසිකා විදුහලේ සෑම උත්සවයකදීම ඉංගිරිසි නිවේදන කටයුතු කරයි.කවින්දි සවුත්ලන්ඩ් විදුහල්පතිනි ශාන්ති සෙනෙවිරත්න මහත්මිය සමඟතම ජයග්‍රහණය පිළිබඳ හංසිකා මෙසේ ද කීවාය.“මම උනන්දුවෙන් පාඩම් කර විභාගයට මුහුණ දුන්නා. ඒ නිසා සාර්ථක ප්‍රතිඵල ලබා ගත්තා. මම ඉඩ තියන වෙලාවට රූපවාහිනිය නැරැඹුවා. එය ඉතා කෙටි වේලාවක්. මම කාල සටහනක් අනුව පාඩම් කළා. ස්ථිර අධිෂ්ඨානයෙන් කැපවීමෙන් පාඩම් කළොත් නොවරදවාම ජය ලබා ගන්න හැකි බව ඉදිරියේ විභාගවලට මුහුණ දෙන නංගිලාට මල්ලිලාට කියනව. මට මේ විභාගය සමත්වීමට අවශ්‍ය දැනුම, ශක්තිය සහයෝගය ලබා දුන්නේ විදුහල්පතිනි ශාන්ති සෙනෙවිරත්න මැඩම්ටත් නියෝජ්‍ය විදුහල්පතිනි අරුන්ලතා කාරියවසම් මැඩම් ඇතුළු ආචාර්ය මණ්ඩලයේ සියලුම දෙනාටත් මගේ ගෞරවනීය ස්තුතිය පිරිනමනව. ඒ වගේම මගේ අම්මා සහ තාත්තා මා වෙනුවෙන් කරන ලද කැපවීම් ද බැතිබර සිතින් සිහිපත් කරනවා. මම අනාගතයේ ඉංජිනේරුවරියක් වී රටට සේවය කරනවා.”සවුත්ලන්ඩ් විදුහල්පතිනි ශාන්ති සෙනෙවිරත්න මහත්මිය.“හංසිකා අප විදුහලේ දක්ෂ සිසුවියක්. ඉගෙනීමට මෙන්ම බාහිර ක්‍රියාකාරකම්වලදී ඇය කැපී පෙනුන සිසුවියක්. මේ ජයග්‍රහණය පිළිබඳ මට විශාල සතුටක් දැනෙනව. මෙවර සාමාන්‍ය පෙළ විභාගයේදී විෂයන් නවයටම ඒ සාමාර්ථ ලැබු හතළිස් හය දෙනෙක් ද විෂයන් අටට ඒ සාමාර්ථ ලැබු තිස් හය දෙනෙක් ද සමත් වී සිටිනව.හංසිකාගේ මව කෝකිලා ලියනගේ තම දියණියගේ ජයග්‍රහණය පිළිබඳ මෙසේ කීවාය.දුව හරිම කීකරුයි. ඒ වගේම ඉගෙනීමට උනන්දුයි. පිළිවෙළකට පාඩම් කළා. ඒ නිසා විභාගය සමත්වන බව දැන සිටියා.හංසිකාගේ ජයග්‍රහණයට අපි ද සුබ පතමු.එස්. දීයහගේදකුණු පළාත් සංචාරකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=af1103273</link>
    <topic>ජයග්‍රහණයට අවශ්‍ය විශ්වාසය හා ධෛර්යයයි</topic>
    <author>පරිවර්තනය : නීතිඥ පියදාස වික්‍රම සෙනෙවිරත්න</author>
    <content>ඇතැම් ඉතිහාසඥයන් ක්‍රිකට් ක්‍රීඩාව හඳුන්වන්නේ ඇත්ත වශයෙන් ම අධිරාජ්‍යවාදීන්ට එරෙහිව සටන් කරනු වෙනුවට එකිනෙකා සමඟ සටන් වැදීමට ස්වදේශිකයන් පොළඹවා ඔවුන් අතර අවුල් - වියවුල් ඇති කිරීමට උපායෙහි දක්ෂ බ්‍රිතාන්‍ය ජාතිකයන් විසින් ක්‍රීඩාවක් ලෙස බොරු වෙස් ගන්වා ඇත්ත වශයෙන් ම යුද්ධය වෙනුවට ආදේශයක් ලෙස නිර්මාණය කරන ලද දේශපාලන උපාය මාර්ගයක් හැටියටයි. එය අසාධාරණ හැඳින්වීමක් ලෙසයි මා කල්පනා කරන්නේ.ක්‍රිකට් ක්‍රීඩාව සම්බන්ධයෙන් ලෝකය පිල් දෙකකට බෙදී ඇත. එයින් එක් පිලක සිටින්නේ ක්‍රිකට් ක්‍රීඩාවෙන් පී‍්‍රති ප්‍රමෝදයට පත්වන අයයි. අනෙක් පිලේ සිටින්නේ ක්‍රිකට් ක්‍රීඩාව ගැන සම්පූර්ණයෙන්ම අවුල් සහගත තත්ත්වයකට පත්ව සිටින අයයි. ලෝකය පුරා විසිරී සිටින, පී‍්‍රතියෙන් උද්දාමයට පත් දහස් සංඛ්‍යාත, දැන් මිලියන සංඛ්‍යාත, නරඹන්නන්ගේ දැඩි ඔල්වරසන් මැද, විවෘත පිටියක් හරහා ගෝලාකාර වස්තුවක් පසු පස හඹා යමින් ද, වරින් වර එයට පිත්තකින් පහර දෙමින් ද, උද්‍යෝගිමත් තරුණ පිරිසක් බොහෝ විට තද අව්වේ හෝ දැඩි සීතලේ දින ගණන් ගත කරන්නේ කුමකට දැයි තේරුම්ගත නොහැකි අයයි.ක්‍රිකට් ක්‍රීඩාවේ සංකීර්ණ තත්ත්වය නිසා දැනටමත් ව්‍යාකූල තත්ත්වයකට පත්ව සිටින අය ගේ සිත් තව තවත් අවුල් කරන ගුප්ත භාෂාවක් ක්‍රීඩාව විසින් ම නිර්මාණය කර තිබෙනවා.“ගුග්ලි” කියන්නේ ඉන්දියාවේ රසකැවිලි වර්ගයක් නොවන බවත්, “ස්ක්වෙයාර් කට්” කියන්නේ තෝරාගත් ඉස්තරම් හරක් මස් කැබැල්ලක් නොවන බවත්, “කවර් ඩ්‍රයිව්” කියන්නේ වත්තේ හුදෙකලා කොටසක් නොවන බවත්, “බවුන්සර්” කියන්නේ රාත්‍රි සමාජ ශාලාවක හැඩිදැඩි රැකවල්කරුවකු නොවන බවත්, “යෝකර්” කියන්නේ යෝක්ෂයර් නගරයෙහි පෙරන ලද කිසියම් විදේශීය මත්පැන් වර්ගයක් නොවන බවත් “ලෙග් බ්‍රේක්” කියන්නේ කකුල් කැඩීමට යොදාගත් කූට උපක්‍රමයක් නොවන බවත්, ක්‍රිකට් ක්‍රීඩාව නොකරන ඇමෙරිකාව, චීනය, යුරෝපය සහ රුසියාව යන රටවලට පැහැදිළි කර දීම මගේ විදේශ සංචාරවලදී සෑහෙන දුෂ්කර කටයුත්තක් විය.දේශපාලනයත්, ක්‍රිකට් ක්‍රීඩාවත් අතර පොදු යමක් තිබේ දැයි බලමු. මේ දෙකම ක්‍රීඩා දේශපාලනඥයන් සහ ක්‍රිකට් ක්‍රීඩකයන් මතුපිටින් සමානයි. එහෙත් ඔවුන් බොහොම වෙනස්. අද සිප වැළඳගෙන, හෙට පැත්තකට තල්ලුකර දමන මහජනතාව මෙම කණ්ඩායම් දෙකෙහි ම සිත් දිනා ගැනීමට උත්සාහ කරති.ක්‍රිකට් ක්‍රීඩකයන් මහන්සි වී වැඩ කරනවා. දේශපාලනඥයන් වැඩ කරන බව පෙන්වනවා. ක්‍රිකට් ක්‍රීඩකයන් විනය ගරුකයි. මොනම භාෂාවකින්වත් “විනය” කියන එක බොහෝ දේශපාලනඥයෝ නොදන්නා වචනයක්. ගෞරවණීය ක්‍රීඩාවේ තියුණු අවස්ථාවලදී ක්‍රිකට් ක්‍රීඩකයන් තම අවයව අනතුරට භාජනය කර ගනිමින් ක්‍රීඩා කරනවා. දේශපාලනඥයන් කරන්නේ තම නිවෙස්වල ආරක්ෂා සහිතව සිට අනෙක් අය වැදගැමිකට නැති දේවල්වලට යොමුකර ඔවුන්ගේ අවයව අනතුරට භාජනය කරවීමයි. ක්‍රිකට් ක්‍රීඩකයන්ට ප්‍රතිලාභ ලැබෙන්නේ ඔවුන් ඒවා ලැබීමට සුදුසු අය නිසයි.මිනිසුන්ට තමන්ට සුදුසු දේශපාලනඥයන් ලැබෙනව ක්‍රිකට් ක්‍රීඩකයන් කරන්නේ රට එක්සත් කිරීමයි. දේශපාලනඥයන් කරන්නේ රට බෙදීමයි. ක්‍රිකට් ක්‍රීඩකයන් විනිසුරුගේ තීරණයට එකඟ නොවූවත් ඔහුගේ තීරණය පිළිගන්නව. දේශපාලනඥයන් යම් කිසි කෙනෙකුගේ තීරණයට එකඟ නොවන විට කරන්නේ ඔහු මාරුකර දැමීමයි. ක්‍රිකට් ක්‍රීඩකයන් දිනුවත්, පැරදුනත් තම කණ්ඩායම අත්හැර යන්නේ නැහැ. පරාජිත කණ්ඩායමේ සිටින දේශපාලනඥයෝ දිනන කණ්ඩායමට එකතු වෙනවා. පැහැදිළිවම මේ දෙගොල්ලන්ගෙන් වඩා හොඳ ක්‍රිකට් ක්‍රීඩකයන් තමයි.විදේශ ඇමැතිවරයකුගේ කාර්ය භාරය තමාගේ රට වෙනුවෙන් අසීමිත ලෙස බොරු කීම බව සමහරු කියනවා. එය සත්‍යයක් වෙන්නට පුළුවනි. එහෙත් ඔහු විසින් හැම විට ම රට වෙනුවෙන් සටන් කොට රට ආරක්ෂා කර ගත යුතු බව නියත වශයෙන් ම සත්‍යයක්. 1996 ලෝක කුසලානයට සූදානම් වෙද්දී ආරක්ෂක හේතු මත යයි කියමින් ඕස්ට්‍රේලියාව කොළඹ දී සෙල්ලම් කිරීම ප්‍රතික්ෂේප කළ හැටි අපේ ක්‍රීඩකයන්ට මතක ඇති. ශේන් වෝන් කීවේ තමාට කොළඹ දී සාප්පු සවාරියේ ගොස් බඩු ගැනීමට ඉඩ නොලැබෙන නිසා තමා කොළඹට නොඑන බවයි. මාධ්‍යය මේ ගැන මගේ අදහස් විමසුවා. මා කීවේ සාප්පු යන එක ගැහැනුන් වගේ මිනිස්සුන්ට අයිති වැඩක් කියලයි.මේ ගැන ඕස්ට්‍රේලියාවෙන් විශාල විරෝධයක් පළ වුණා. එක්තරා රූපවාහිනී මාධ්‍යවේදියෙක් මගෙන් ඇහුවා මා කවදාවත් ක්‍රිකට් සෙල්ලම් කරල තියෙනවද කියල. මම ඔහුට කීවේ ඔහු උපදින්නටත් පෙර මම ක්‍රිකට් සෙල්ලම් කරල තියෙනව ය කියලයි. හෙල්මට්, තයි ගාඩ් නැතුව වල, ගොඩලි, ගල් බොරළු ගහන තැන්වල මම සෙල්ලම් කර තිබෙන බවත්, ඒ බව ඔප්පු කරන්නට මගේ ඇඟේ තිබෙන බිඳුණු ඇටකටු පෙන්වන්නට පුළුවන් බවත් මම ඔහුට කීවා. මගේ මිත්‍ර ඕස්ට්‍රේලියාවේ විදේශ ඇමැතිතුමාත් මේ දබරයට පැටලුණා. ඔහු මට මේ ගැන දුරකථනයෙන් කථා කළා. ඉන් පසුව එම සිද්ධිය එතැනින් නතර කර දමන්නට අපි තීරණය කළා.ඕස්ට්‍රේලියානු තරගය වෙනුවට ප්‍රදර්ශන තරගයකට සහභාගි වීමට ඉතා කෙටි දැනුම් දීමකින් පසුව ඉන්දියාවේ සහ පාකිස්ථානයේ ඒකාබද්ධ කණ්ඩායමක් ඉන් පසුව කොළඹට පැමිණියා. එය දකුණු ආසියානු සහයෝගිතාව පිළිබඳ විශිෂ්ට ආදර්ශයක් ආරක්ෂාව ගැන මට දී තිබුණු උපදෙස්වත් නොසලකා ඉන්දියාවෙන් සහ පාකිස්ථානයෙන් පැමිණි අපේ මිත්‍රයන් පිළිගෙන ඔවුන්ට ස්තුති කිරීමට මම එදා ක්‍රීඩා පිටියට ගියා. මෙම සිද්ධිය මුළුමනින් ම අවසාන වීමෙන් පසුව ඕස්ට්‍රේලියාවේ මගේ මිත්‍ර විදේශ ඇමැතිතුමාට මම මල් පොකුරක් පිටත් කළා. මල් යවන්නේත් ගැහැනුන් වගේ මිනිසුන්ටයි.මුරලි බෝලය දමා ගැසුවේ ය කියන චෝදනාව සහ එයට විරෝධය පාමින් අර්ජුන තමාගේ කණ්ඩායම සීමාවට කැඳවාගෙන ගෙන යාමත්, ඉතා දක්ෂ ලෙස එයින් එපිටට නොයාමත් සම්බන්ධයෙන් ඕස්ට්‍රේලියාවේ දී ඇතිවූ සිද්ධිය මට හොඳට මතකයි. මම එදා කොළඹ රූපවාහිනිය නරඹමිනුයි හිටියෙ. අර්ජුනගේ තත්ත්වයෙහි මා සිටියා නම් හිටපු ක්‍රිකට් නායකයකු හැටියට මා කරන්නේ කුමක් ද කියා එවේලේ මම මගෙන් ම ප්‍රශ්න කළා. ඔහුගේ තීරණයට අනුකූලතාවය දැක්වීමට මම හිතින් පසුබට වුණේ නැහැ. විනාඩි කීපයකට පසුව මගේ දුරකථනය නාද වෙන්නට වුණා. ක්‍රිකට් පාලක මණ්ඩලයේ සභාපතිතුමා මේ ගැන මගෙන් උපදෙස් ඉල්ලීමටයි කථා කළේ.ක්‍රීඩා පිටියෙහි සිටින නායකයෙක් තමාගේ සහෝදර ක්‍රීඩකයන් වෙනුවෙන් නැගී සිට ඔවුන් ආරක්ෂා කළ යුතු නිසා අර්ජුන කළ දේ නිවැරැදි බව මම ඔහුට කීවා. එහෙත් එහි ප්‍රතිඵල වැඩිදුර නොයා යුතු බවත් මම කීවා. දක්ෂ නීතිඥයන් ඉදිරිපත් කොට සාධාරණ සම්මුතියකට එළඹිය යුතු බවත් මම කීවා. අපි එසේ කළා.එම සංචාරයේ දී නිළ වශයෙන් මම ඕස්ට්‍රේලියාවට ගියා. මගේ මිත්‍ර ඕස්ට්‍රේලියානු විදේශ ඇමැතිතුමා රාත්‍රි භෝජන සංග්‍රහයකදී කළ කථාවකදී පසු දින පැවැත්වෙන අවසාන දින ක්‍රීඩාව නැරැඹීමට ඔහුගේ උපන් නගරය වන ඇඩිලේඩ් නගරයට ඔහු සමඟ යාමට මට ආරාධනය කළා. එම තරගයේ ප්‍රතිඵලය කුමක් වේ ද කියා මම දැන සිටියා. මගේ පිළිතුරු කථාවේ දී මා කියා සිටියේ තරගය අවසානයේ දී ඕස්ට්‍රේලියාව “කෙස් ගහකින් දිනුවා” යයි ඔහුට කියන්ඩ සිදුවන පුද්ගලයා වීමට මට නොහැකි බවයි. මේ අනුව, ඕස්ට්‍රේලියාව සමඟ ඇති සුහද සම්බන්ධතාවය පවත්වාගෙන යාමේ අරමුණ ඇතිව, සැලසුම් කළ අන්දමට ම මම ආපසු ගෙදර ගියා.විදේශ ඇමැතිවරුන්ට සමහර විට බොහෝ දුෂ්කර අවස්ථාවලට මුහුණ දෙන්නට සිදු වෙනවා.උගන්ඩාවේ විදේශ ඇමැතිතුමා ගැන අනුකම්පා කරන්න. උගන්ඩාවේ නම ‘ඉඩි’ යනුවෙන් වෙනස් කිරීමට තමාට අවශ්‍ය බව ඉඩි අමීන් ඔහුගේ විදේශ ඇමැතිවරයාට කියා තිබුණා. ලෝක මතය දැනුවත් කොට සති දෙකකින් ආපසු එන ලෙසයි ඔහුට නියෝග කොට තිබුණේ. එහෙත් විදේශ ඇමැතිවරයා එහෙම කළේ නැහැ. ඒ නිසා ආපසු එන ලෙස ඔහුට නියෝගයක් ලැබුණා. මේ නිසා ඒ එන විට ඔහු අනතුරකට මුහුණපාලයි හිටියෙ. ඔහුට නිදහසට කරුණු කියන්නට සිදුවුණා.ඔහු මෙහෙම කිව්ව “ජනාධිපතිතුමනි, සයිප්‍රස් කියා රටක් තිබෙන බව මට දැනගන්නට ලැබුණා. ඒ රටේ මිනිසුන්ට කියන්නෙ සයිප්‍රියට්ස් කියලයි. අපේ රටේ නම ‘ඉඩි’ කියලා වෙනස් කළොත් අපේ රටවැසියන්ට ඉඩියට්ස්(ඪඤඪධබඵ - මෝඩයෝ) කියල කියාවි” ඔහුගේ තර්කය ජයගත්තා.තානාපතිවරුන්ගේ මස් තමන්ගේ පි‍්‍රයතම ආහාරය වන්නේ කෑමක් නිසාද කියා වරක් මෝරකුගෙන් ප්‍රශ්න කරනු ලැබුව. ඔවුන්ගේ මොළ කුඩා බැවින් රසවත් කෑම කටක් නිසාත්, ඔවුන්ගේ කොඳු නාරටි පහසුවෙන් නැමෙන නිසා නිවීහැනහිල්ලේ ඒවා හප - හපා සිටිය හැකි නිසාත්, ඔවුන් ඉතා හොඳින් මත්පැන්වලින් පදම් වී එන නිසාත් තමා තානාපති මස් කෑමට පි‍්‍රය කරන බව මෝරා කියා සිටිය.ශ්‍රී ලංකා කණ්ඩායමට කෙළින් ම කථා කිරීමට කැමැතියි. අද අපි තරගයකින් පරාජය වුණා. එහෙත් ඔබ පැරදුණේ වැස්සටයි. එංගලන්තයට ඔබ පැරදුණේ නැහැ.සති කීපයකට උඩදී ඔබ දකුණු අපි‍්‍රකාවට විරුද්ධව විශිෂ්ට ජයග්‍රහණයක් අත්කර ගත්තා. ඔබ හෙට නැවත ජයග්‍රහණය කරනවා ඇති. මෙහි දී වැදගත් වන්නේ ඔබේ විශ්වාසයත්, ධෛර්යයත් ඒ ලෙසින් ම පවත්වාගෙන යාමයි.ක්‍රීඩා පිටියේ දී ඔබ දැක්වූ කැපවීම, විනය ගරුකත්වය, ක්‍රීඩා කෞෂල්‍යය, සහ අධිෂ්ඨානය ගැන අප ඇතුළු අපේ රටවැසි ස්ත්‍රී - පුරුෂ දෙපක්ෂය ම බොහොමත් ම සතුටට පත්වුණා. ජනතාව ඔබ සමඟ සිටිනවා. ඔබ බොහොම වෙහෙස මහන්සි වන බව අපි දන්නවා. ඔබ හැම දෙනාමත්, එකිනෙකාත් නිතර ඔබේ දක්ෂතා ඔප මට්ටම් කරගනිමින් සිටිනවා. ඔබ ඔබේ සෞඛ්‍ය තත්ත්ව ඉතා ඉහළින් පවත්වාගෙන සිටින බව අපට පෙනී යනවා. මිනිසුන් මේ දකින විට ඔවුන්ට එයින් ඉමහත් සතුටක් පමණක් නොව ශ්‍රී ලාංකිකයන් හැටියට ලොකු ආඩම්බරයක් ද දැනෙනවා.සෑම කණ්ඩායමක් ම පරදිනවා. ක්‍රීඩාවකට කණ්ඩායම් දෙකක් අවශ්‍යයි. එක් කණ්ඩායමකට පරදින්නට සිදු වෙනවා. ජයග්‍රහණය ලැබීමේ බලාපොරොත්තුව ඇතිවන්නේ ඔබ ක්‍රීඩා කරන ආකාරය අනුවයි.තරුණ අය ජාතික කණ්ඩායමට බඳවාගන්නා ආකාරය දැකීම විශාල පී‍්‍රතියක්. අපේ කණ්ඩායම එකමුතුයි. අපේ රටේ සියලුම ජාති, සියලුම ආගම් එහි නියෝජනය වෙනවා. අද වෙනත් සියලු අන්තර්ජාතික ක්‍රීඩා මෙන් ම ක්‍රිකට් ක්‍රීඩාව ද බොහොම තරගකාරී බවට පත් වී තිබෙනවා. එය එසේ විය යුතුයි. එය තව දුරටත් එසේ ම පැවතිය යුතුයි.ඕනෑම ක්‍රීඩාවක් සඳහා තමාගේ රට වෙනුවෙන් නියෝජනය කිරීමට ලැබීම ඉතා උසස් ගෞරවයක් ලෙස නිතරම සැලකිය යුතුයි. ඔබ හැම දෙනාම අපේ තරුණයන්ට සුවිශේෂි ආදර්ශයක්. ඔබ පරාජයට මුහුණ දෙන හැටි දැක බලා ගැනීමට ඔවුන් බලා සිටිනවා. ජයග්‍රහණයේ දී අතිශයින් උද්දාමයට පත්වීම පහසුයි. පරාජයේ දී සමබරතාවයෙන් සිටීම පරිණත භාවයේ ලක්ෂණයක්.හාන්සි පුටුවල දිගා වී ක්‍රීඩා කරන ආකාරය ගැන න්‍යායාත්මකව දැනුම ප්‍රදර්ශනය කරන විවේචකයින් ගැන ඔබ කලබල විය යුතු නැහැ.මෙම විවේචකයින් බොහෝ දෙනෙක් බෝලයකට බැට් පිත්තක් අල්ලපු අයවත් නොවෙයි.ආත්ම තෘප්තිය සඳහා විවේචනය කිරීමේ විනෝද ක්‍රීඩාවේ යෙදීම ඔවුන්ගේ සිතට සන්තෝෂය ගෙන දෙන කාරණයක්. ආලෝකය අඩුවේගන යද්දී වේග පන්දුවලට මුහුණ දෙන හැටි, දුෂ්කරතා මැද්දේ ලකුණු රැස් කිරීමට දුවන හැටි, ක්‍රීඩා පිටියේ දී පැය ගණන් අවධානය යොමුකරගෙන සිටීමට ඔරොත්තු දීමේ ශක්තිය සහ ඉවසීම ඇතිකර ගන්නා හැටි ගැන ඔවුන්ට අවබෝධයක් නැහැ. වර්තමාන ක්‍රීඩකයන්ට මුහුණ දෙන්නට සිදුවන මානසික පීඩනය ගැන ඔවුන්ට කිසිම අවබෝධයක් නැහැ.එම නිසා මේ විවේචකයන් ගණන් ගත යුතු නොවන බවයි මම ඔබට දෙන අවවාදය. සුපුරුදු විනය ගරුකත්වයෙන් යුතුව, ක්‍රමානුකූලව, සූදානම් වී ඊළඟ තරගයට, නැත්නම් විවිධ තත්ත්වයන් යටතේ ලෝකයේ විවිධ රටවල පැවැත්වෙන ඊළඟ තරග මාලාවට සහභාගි වෙන්න.මේ රාත්‍රියෙහි ඔබ සමඟ ගත කිරීමට ලැබීම මට ඉමහත් සතුටක් මෙන්ම ගෞරවයක් ලබා දෙන කාරණයක්. එක්සත් ජාතීන්ගේ මහා සම්මේලනයට සහභාගිවීමට නිව්යෝක් නගරයට යන අතරමඟ ප්‍රධාන අමුත්තා හැටියට මෙම අවස්ථාවට සහභාගි වීමට මට ආරාධනය කළ අවස්ථාවේ දී අපේ ක්‍රිකට් ක්‍රීඩකයන් මුණ ගැසී මොහොතක විවේකයක් ලැබීමේ ආශාවෙන් මම ඒ ආරාධනය පිළිගත්තා.මෙහි දී කථාවක් පවත්වන්නට වේයැයි කිසිවෙක් මට කීවේ නැහැ. නිකම් දෙන රාත්‍රී භෝජන සංග්‍රහයක් කියා දෙයක් නැති බවයි ඒ අවස්ථාවේ දී මට ඒත්තු ගියේ.පරිවර්තනය : නීතිඥ පියදාස වික්‍රම සෙනෙවිරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=af1103275</link>
    <topic>කිරිකැටියාට කිරි කළ හතක් පෙවුණු විට...</topic>
    <author>සුමේධා නවරත්න</author>
    <content>රන්කිරි කට ගා ගත් සිඟිත්තාට කිරි කළ හතක් පෙවුණ බවට සාක්ෂියක් එකල විය. එනම් දෑතේ වාරුවෙන් සිඟිත්තා සිය පයෙහි මාපටඟිල්ලක් මුවෙහි ඔබා ගැනීමය. දරුවාගේ මේ ක්‍රියාව කිරිකල හතක් පෙවුණ බවට වැඩිහිටියන්ගේ විශ්වාසය ඇති කරන්නක් විය. එය මවට මෙන්ම දකින සෙස්සන්ට ද සතුටකි.එක් අතකින් එය දරුවාගේ වැඩීම ගැන සතුටකි. අනෙක් අතින් දරුවාට හොඳට කිරි පෙවී පෝෂණය ලැබී ඇති බවට දැනෙන සතුටකි.රන්කිරි කට ගෑමේ සිට මව දරුවාට කිරි ටික පොවන්නේ මහත් සෙනෙහසකින් හා ප්‍රීතියකිනි. මේ කිරි පෙවීමේදී ද රැකි සිරිත් විරිත් කීපයක්ම එකල සිට පැවත එයි. මින් සමහරක් අදට ද වලංගුය.මවක් සිය සිඟිත්තාට කිරි පොවනුයේ ප්‍රසිද්ධියේ නොවේ. මව, නැන්දණිය වැනි සමීප වැඩිහිටි කාන්තාවක හැරෙන්නට කිසිවකු බලා සිටිද්දී කිරි දීම දරුවාට මෙන්ම මවට ද ගුණ ගෙන නොදෙන්නක් බවය එකල ගැමියාගේ විශ්වාසය වූයේ. වෙනෙකක් තබා නිවෙසේ ඇති කරන බල්ලකු හෝ පූසකු හෝ බලා සිටියදී දරුවාට කිරි නොදීමට මව වගා බලා ගත්තාය. ඒ බලා සිටීමෙන් දරුවාට අජීර්ණය ඇති වෙතියි හා මවගේ කිරි පිරි ළය මඬලට ඇස්වහ කටවහ වදීය යන විශ්වාසයත් පැරැන්නන් අතර තිබිණි. තවමත් ඇතැම් ගෙදරක, තරමක් වැඩුණු දරුවකු බලා සිටියදී වුවද සිඟිත්තාට කිරි නොදෙන සිරිතක් තිබේ.කිරි දෙන සමයේ මවක විශේෂයෙන් ගත යුතුª ආහාර වර්ග ද විය. කිරි අඟුණ ප්‍රධානව පලා වර්ග, කොස් පොළොස් මෙන්ම අවර, තිබ්බටු වැනි එළවුළු වර්ග මෙන්ම ලූල් මාලුව ද ඒ අතර විශේෂය.හාල් මැස්සන් හා කුඩා මාළු නොකන ලෙසට එකල වැඩිහිටි ගැහැනු මවුවරුන්ට උපදෙස් දුන්නහ. ඔවුන් සිතුවේ එම මාළුවල ඇති කුඩා කටු තනපුඬුව හරහා කිරි සමඟ දරුවාට පෙවෙන්නට ඉඩ ඇති බවයි. මෙවැනි මිථ්‍යා විශ්වාස එකල ඇතැම් ගැහැනියකගේ සිතෙහි කා වැදී තිබුණේ කවරකු විසින් හෝ සිය මනස්ගාතයක් සත්‍යයක් ලෙස වමෑරූ නිසා විය හැකිය. එය තර්කානුකූල හා විද්‍යාත්මක වශයෙන් පහදා ගැනීමට ඇතැම් කාන්තාවකට නොහැකිවීම මෙවැනි මිථ්‍යා විශ්වාස ගොඩනැඟීමට හේතු විය.එකල ඇතැම් ගැමි ගැහැනියකගේ මෙවැනි විශ්වාසයන් තිබුණ ද බහුතරයක් වැඩිහිටියන් මවගේ පෝෂණය ගැන අවබෝධයෙන් සිටි බව නොරහසකි. දරු උපතකදී දරුවා බැලීමට යන ගැමියෝ තෑගි ලෙස පෝෂ්‍යදායී ආහාර ගෙන යන්නේ ඒ නිසාය. මෙකල ද දරුවා වෙනුවෙන් යමක් තෑගි ලෙස ගන්නා ඇතැමෙක් මවට හොඳින් කිරි එරෙතැයි හඟින අහරක් හෝ පලතුරක් ගෙන යන්නේ එබැවිනි.දරුවාට කිරි දීමේදී මවක් පිළිපැදිය යුතු තවත් කාරණා කීපයකි. එනම් නෑමෙන් පසු තෙත කොණ්ඩය සමඟ කිරි නොදීම ඉන් ප්‍රධාන සිරිතකි. එලෙස කිරි දීමෙන් දරුවාට හෙම්බිරිස්සාව වැළඳේ යන විශ්වාසය එකල විය. තෙත කොණ්ඩය සහිතව මෙන්ම කොණ්ඩය කඩාගෙන කිරි දීමද එකල සිදු නොවිණි. කිරි දෙන විට මව කොණ්ඩය හොඳින් බැඳ ගත යුතුය.එමෙන්ම හීල් බත් මවට කෑමට දෙන්නේ් ද නැත. උණුසුම් ලෙස අහර බුදීම එකල සිට මවුවරුන්ට නියම වූ කරුණකි.කෙසේ වුව ද සිය දරුවාට කිරි පෙවීමේ කාරණයේ දී නම් මවුවරු දැඩි සෙනෙහසින් කැපවීමෙන් ඒ කාර්ය කළ බව පැහැදිළිය. එහෙත් මෙකල මෙන්ම එකල ද සිය රූප ස්වභාවය ගැන සිතමින් ඇතැම් මවක් සිය දරුවාට කිරි නොදී සිටියාය. ඒ බව ජෝන් ඩේව් ගේ ‘ඩේව් දුටු ලංකාව‘ කෘතියේ (අනුවාදය එච්.ඇම්.සෝමරත්න) සඳහන් වන්නේ මෙලෙසය.”....මවුවරු හැම දෙනම පාහේ තම දරුවන්ට කිරි පොවති. බොහෝ කලක්, හතර පස් වසක් මුළුමනින්ම හෝ අඩක් වශයෙන් මෙසේ කෙරෙයි.ශරීර සෞඛ්‍ය හොඳ තත්ත්වයක ඇති මවක එසේ නොකරන්නේ කලාතුරකිනි. ස්වභාවධර්මයට වඩා බොරු අහංකාරයට කන් දෙන, උඩරට වාසය කරන, ලස්සන කුල කතුන් විතරක් මවකට අයත් ප්‍රධාන හා අති ස්නේහජනක යුතුකම පැහැර හරිති.”මව නිවසේදීම දරුවාට කිරි දිය යුතු බවට තහන්චියක් තිබූ බව මහින්ද කුමාර දළුපොත සිය ‘උපතේ වගතුග‘ කෘතියේ සඳහන් කර තිබේ. හත්කෝරළයේ අතීත ජන උරුමයන් ගැන පමණක් ලියැවුණ මේ කෘතියෙහි ඒ බව සඳහන් වන්නේ මෙසේය.”යම් විටෙක බිළිඳාට කිරිදෙන අම්මා ගංගෙදරින් පිට හේනේ පැලේ, කමතේ, පිල්ලෑවක, ගංදෙවටේ, නාන මංකඩේ, සංහිඳේ, මුට්ටිගහ අද්දර, දේවාල භූමියේ, ඇළ දොළක වැනි ගෙයින් පිට තැන්වලදී කිරිදීමෙන් වැළකී සිටිය යුතු වෙනවා. එබඳු ගංකරයේ පොදු තැන්වලදී කිරි දීමෙන් දරුවාට රිසි සේ කිරි බීමට නොහැකි වන බවට ජන සම්මතයක් පවතිනවා.”මේ කතන්දරය අදටත් වලංගුය. සැබැවින්ම දරුවාට නිදහසේ මවුකිරි උරා බීමට හැකි නිදහස් පරිසරය ඇති එකම තැන වන්නේ මවටත් බිළිඳාටත් වඩා හුරු වූ නිවෙසේ ය. එහිදී මවට ඇති නිදහස හා පහසුව ඉබේම දරුවාට ද ලැබේ. ඇතැම් මවුවරුන් මෙකල දරුවා හොඳින් කෑම බුදින තෙක් එනම් වසර දෙක තුනක් යන තෙක් විනෝද ගමන්, නෑ ගමන් තබා විවාහ මඟුලකටවත් සහභාගි නොවන්නේ එබැවිනි. දරුවාට මවුකිරි දීම ඉංග්‍රීසි ජාතිකයකු වූ ජෝන් ඩේවි අති ස්නේහජනක යුතුකම බව පැවසුවේ එසේ හෙයින් විය යුතුය. ඔහු වෛද්‍යවරයකු වූ බැවින් කිරි දීමේ වටිනාකම මැනැවින් දැන සිටින්නට ඇත.කෙසේ වුවද එකල මෙන්ම මෙකල ද බහුතරයක් අම්මලා මේ කිරි දෙන කර්තව්‍ය මහා වගකීමකින් යුතුව ඉටු කරති. මෙකල රැකියාවට එන මවුවරු පවා කිරි දොවා තබා එන්නේ ඩේව් කියන ලෙස ම වූ අති ස්නේහජනක යුතුකම ඉටුකිරීම උදෙසාය.කිරි උරන දරුවාගේ දිවෙහි බැඳෙන කිරි මැලියම් ඉවත් කරන්නට මෙකල මවුවරුන් නම් බොහෝ විට කරන්නේ් රෙදි කැබැල්ලක් දවටාගත් ඇඟිල්ලකින් දරුවාගේ දිව මැදීමය. එහෙත් එකල ඊට වෙනම ඖෂධයක් තිබූ බව අපට පැවසුවේ දංකොටුව, දුම්මලකොටුව ගමේ පදිංචි විශ්‍රාමික විදුහල්පතිවරයකු හා ඡ්‍යොතිෂවේදියකු වන වෛද්‍ය නික්ලස් වික්‍රමාරච්චි මහතාය.”අරළු - මාසක්කා” නමින් හඳුන්වන මේ ඖෂධය අරළු, මාසක්කා, ඉඟිනි ඇට හා ඉඟුරු පිරිසිදු ලෙස අඹරා ගත්තකි. ඉන් බිඳක් දිවෙහි ගෑමෙන් කිරි මැලියම් ඉවත් වෙන බවකි ඔහු පැවසුවේ.සිඟිත්තා නෑවීමේ දී ද එකල අනුගමනය කෙරුණ සිරිත් විරිත් කීපයකි. දරුවා නෑවීමට ගන්නා ජලයට ඖෂධ වර්ග දමා තම්බා ගැනීම එකල බොහෝවිට අනුගමනය කෙරුණු සිරිතකි. රත් මල් හා වද මල් තැම්බූ වතුර, ලුණුවිල, වෙනිවැල්ගැට දමා තැම්බූ වතුර දරුවාගේ ඇඟ සේදීමට හා නෑවීමට යොදාගත් බව පැවසුවේ ද නික්ලස් වික්‍රමාරච්චි මහතාය. ඇතැම් පළාතක තවමත් රත්මල් ගසේ පස් පංගුව ද පාවට්ටා කොහොඹ සහ අමු කහද යොදා තම්බා පෙරා ගත් ජලය සිඟිත්තා නෑවීමට යොදා ගනී.දරුවාගේ හිස නෑවීමේදී ඒ සඳහා යොදා ගත්තේ හොඳින් සුද්ද පවිත්‍ර කරගත් හිල් පොල්කටුවය. මෙකල ද බොහෝ නිවෙස්වල දරුවන් නෑවීමේ දී මේ හිල් පොල්කට්ට ප්‍රයෝජනයට ගැනේ.හිල් පොල්කට්ටෙන් වතුර දමා දරුවා නෑවූයේ මැටි කොරහක ය. අපේ ඇතැම් ජනකතාවක ද මේ මැටි කොරහ දරුවන් නෑවීමට යොදා ගත් බව කියැවේ. හත් කෝරළයේ මේ මැටි කොරහ හඳුන්වා ඇත්තේ විල් කොරහා නමින් බව උපතේ වගතුග කෘතියේ සඳහන් වේ. කුළුඳුල් දරු උපතේ දී නැද්දම්මා ලේලියට විල් කොරහක් පිරි නමන්නේ බිළිඳා දොරට වඩම්මන දිනයේ බව ද ඒ කෘතියේ සඳහන්. මෙකල මෙන් ප්ලාස්ටික් ඔරු බේසම් නැති එකල දරුවන් නාවා පවිත්‍ර කිරීමට යොදා ගැනුණේ මේ මැටි කොරහ හෙවත් විල් කොරහ ය.“ඇතා වැහැරුණත් කොරහේ නාවන්නට බැරි ය” යන ජන කියමන ගොඩනැඟී ඇත්තේ ද මේ මැටි කොරහ ආශ්‍රිතව විය යුතු ය.නෑවූ දරුවා උණුසුම් කිරීමට ගම්මිරිස් පිඹීම ද තවත් ක්‍රමයකි. දරුවා නාවන මව හෝ නැන්දණිය හෝ සිය මුවෙහි දමා ගම්මිරිස් ඇට කීපයක් හපා එය ඉවත දමා සිඟිත්තාගේ ශරීරයේ තැනින් තැනට පිඹින්නේ සිඟිත්තා උණුසුම් කිරීමට ය.ඊළඟට දරුවාට පුයර ගැල්වීම මෑතක් වන තුරුම කෙරුණ කාර්යයකි. ඊට වෙනම පුයර මලක් ද තිබිණ. පුයර හා පුයර මල් තිබෙන්නට පෙර දරුවන් ඇඟ ගැල්වූ අපූරු ස්වභාවික පුයරයක් තිබිණි. ඒ ගැන අපට පැවසුවේ වික්‍රමාරච්චි මහතා ය. එනම් සුපිරිසුදු කුරක්කන් පිටි ය.“දාඩිය බිබිලිවලට අදටත් ඔය කොයි පුයරටත් සබන්වලටත් වඩා හොඳ කුරක්කන් පිටි. හැබැයි ඒවා අපිරිසුදු කලවම් නැති කුරක්කන් පිටි වෙන්න ඕනෙ.”ඔහු පැවසුවේ කුරක්කන්පිටිවල ඖෂධීය ගුණයක් ද සිහි කරමිනි.එකල දරුවාගේ හිසට දමන්නට ‘බේබි ඔයිල්’ තිබුණේ නැත.යම් යම් ඖෂධීය තෙල් වර්ග එකල නිවසේ දී ම සාදාගන්නට මවුවරු කටයුතු කළහ. එවැනි එක් තෙල් වර්ගයක් ගැන අපට පැවසුවේ අපේ ආයතනයේ ලිපිකාරිණියක වන බදුල්ලේ ශශිකා මිහිරාණි ය. ඇය පවසන විදියට ඒ තෙල සාදා ගන්නේ තල තෙලිනි. තල තෙලට සුදු රෝස හා සුදු කටරොළු එකතු කර ගැනීමෙන් මේ තෙල සිඳ ගනී.සිඟිත්තාට මසක් පමණ ගිය තැන නෑවීමෙන් පසු ලබාදෙන ඖෂධයකි. එනම් කොත්තමල්ලි ඇටයක් තරම් වූ රත කල්කයයි. එකල මේ රත කල්කය දරුවාට දුන්නේ ශරීරයේ ලේ පිරිසිදු වීමට ය.නික්ලස් වික්‍රමාරච්චි මහතා අප සමඟ කියා සිටියේ තවත් ඖෂධ කීපයක් කුඩා දරුවන් වෙනුවෙන් වෙන් ව තිබූ බවයි. ඒ අනුව වදමල් පොට්ටු හොඳින් සෝදා පිරිසිදු වතුර වීදුරුවක බහා රැයක් තබා ඉන් තේ හැඳි කාලක් පමණ දීම ද ශරීරයේ ලේ පිරිසිදු කළ තවත් ඖෂධයකි.රත කල්කයදරුවකුට බඩේ අජීර්ණයක් වූ විටෙක අමු ඉඟුරු කැබැල්ලක් උණූ අළු පල්ලේ තම්බා සෝදා පිරිසිදුව මිරිකා මී පැණි බිඳක් සමඟ තේ හැඳි කාලක් පමණ බොන්නට දීම එකල භාවිතා වූ ඖෂධයකි.ලෙඩ රෝග මෙන් ම විවිධ දෝෂවලින් මිදීමට ද එකල විවිධ ඖෂධ භාවිත වී තිබේ. උපතේ වගතුග නම් වූ කෘතියේ එක් තැනක එවැනි ඖෂධයක් ගැන සඳහන් වේ. එය මෙසේ ය.“කිරි දෙන සමයේ දී බිළිඳා නිදා ගන්නා පැදුර යටින් කොහොඹ ගසේ පස් පංගුව තැබීමෙන් බිළිඳුන්ට වැළදෙන විවිධ දෝෂවලින් වළකාගත හැකි බවටත් මතයක් තිබෙනවා... බිළිඳාට තෙමසක් ගෙවෙන තුරා ගංගෙදර වහලයේ අමු කොහොඹ අතු එල්ලනවා. විශේෂයෙන් බිළිඳා නිදියන ස්ථානයේ වහලයේ එල්ලීම, පැඟිරි දර දුම් ඇල්ලීම, කහදියර ඉසීම දිගින් දිගටම කිරීමත් දරුවාගේ යහපතට හේතුවක්.”අලුත උපන් දරුවා දෙවියන්ගේ ලෙඩ වලින් බේරා ගැනීමට පෙරුම්කායම් කැබැල්ලක් බැඳීම තවත් සිරිතකි. පිරිසිදු රෙදි කඩක ඔතා දරුවාට කරදරයක් නොවන ලෙස සිය දරුවාගේ අතක බඳී. තවත් පළාතක පෙරුම්කායම් කැබැල්ල රෙදි කැබැල්ලක හෝ පොල් තෙල් පහනක දැල්ලෙන් තවා ගත් බුලත් කොළයක හෝ දවටා දරුවා නිදියන පැදුරෙහි කොට්ටයකට යට කර තබයි.මෙකල ප්‍රසිද්ධ විෂබීජ නාශක නාමයන් වෙනුවට එදින භාවිත වූයේ කොහොඹ තෙල ය. විශේෂයෙන් මවට කොහොඹ තෙල හා කොහොඹ තෙල් දුම විෂබීජ නාශකයක් විය.ලෙඩ රෝගවලින් වගේ ම ඇස් වහ කටවහ භූත දෝෂවලින් ද දරුවා ආරක්ෂා කර ගැනීම එකල අනිවාර්ය කටයුත්තක් විය. සිඟිත්තාගේ දෑතට කිරි පබළු වළලු දැමෙන්නේ මෙහි එක් කොටසක් වශයෙනි. සුදු හා කළු පබළු ගෙන එය නූලක අමුණා සිඟිත්තාගේ අතට දැමෙයි.නළලේ තිලකදරුවාගේ නළලෙහි හෝ කම්මුලේ කළු තිලකයක් තැබීම ද තවත් ඇස් වහ දුරු කරන පිළිවෙතකි. තිලක කුප්පි නැති කාලේ ඇතැම් මවක් සව් හාල් ලිප තබා කළු වෙන්න හැඳි ගා ඉන් කළු තිලක තලපයක් ඝනට සාදා ගත්තා ය. වතුරෙන් පෙඟූ ඇඟිල්ල එහි අතුල්ලා දරුවාට තිලක තැබුවා ය. ඊටත් පෙර දුමේ බැඳුණ දැලි දරුවාගේ නළල මත තිලකය විය. ඇතැම් ගමක, මේ වන විටත් කොළඹ රැකියාව කරන තරුණ මවක මා හා පැවසුවේ මේ දැලි තිලකය තමා ද තම දරුවාට තැබූ බවකි.දිය නූල තවත් එකකි. කළු පැහැ මහත නූලක් එකල විශේෂයෙන් පිරිමි දරුවන්ගේ ඉන වටා එතිණ. ඉන් තුනටියේ සවි ශක්තිය ඇතිවේ යැයි සමහරෙක් සිතූහ. තවත් සමහරෙක් එය දැමුවේ ඉන හැඩවීමට ය.මෙවේලෙහි මගේ සිහියට නැඟෙන්නේ මූදු පුත්තු වේදිකා නාට්‍යයේ ගීතයකි. එහි ද කියවෙන්නේ දරුවාගේ ඉනට පලඳින අභරණයක් ගැන ය.කරාබුව විශේෂයෙන් දැමුණේ ගැහැනු දරුවන්ට ය. ඇතැමෙකු රන් කරාබුව ම එකවර ම දැමූ අතර තවත් අයෙක් මුලින් ම කන විඳ දැමුවේ කරපිංචා නැට්ටකි.මේ සියල්ලට වඩා වැදගත් දේ වූයේ පංචායුධයයි.සිඟිත්තාට එය කරදරයක් නොවන කාලයට ආ විට එනම් මාස හත අටක් ගෙවුණ තැන එය කරවට පැලදේ. පංචායුධයෙන් දරුවගේ ආරක්ෂාව එනම් තනිකම් දෝෂ, භූත දෝෂ ඇති නොවන බවට එකල ගැමියෝ විශ්වාස කළහ. අද ඒ විශ්වාසය මැකී ගොස් ඇත.දංකොටුවේ වික්‍රමාරච්චි මහතා අපට පැවසුවේ දරුවකු පයලන පාවහන් පවා ගෙයින් පිටත දමා තනිකරලීමට එකල කටයුතු නොකළ බව ය. මේ හැම දෙයකින් ම පැහැදිලි වූයේ දරුවාට ඇති දයාව හා කරුණාව හා දරුවාගේ ආරක්ෂාව ගැන තිබූ සැලකිල්ල බව ද ඔහු පැවසීය.අලුත උපදින දරුවකු සම්බන්ධයෙන් පැවැති සිරිත් විරිත් මෙතකින් නිම වන්නේ නැත. දරුවකු නිදන තොටිල්ල, නැලවිලි ගී, ආහාර, ඇඳුම් පැලඳුම් වැනි දේ ගැන ද කතා කිරීමට දේ තවත් ඇත. එම තොරතුරු ලබන කලාපයෙන් රචනා කරන්නට බලාපොරොත්තු වෙමු.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=af1103278</link>
    <topic>රේඛා</topic>
    <author>රූපාන්ති බුලත්සිංහල</author>
    <content>පුංචි මුව අයාගෙන හැඬීය. එහෙත් හුස්මක් ගන්න නම් ඉඩක් නොවීය. කෝ ... අම්මා. සිඟිත්තා වටකරගත් කුහුඹුවන්ට නම් රසවත් කෑමකි. ඒත් බිලිඳු අතපය එහාට මෙහාට විසිකිරීම නම් කුහුඹුවන්ට බාධකයකි. අම්මා එනතෙක් පුංචි දෑස් මඟ බලයි. ඒත් අම්මාට පුතු අමතක වීය. පුවතේ සුලමුල ගැන පසු විපරම කෙළේ 23 වෙනිදා ලක්බිම. මේ බිළිඳා සොයා ගත්තේ වවුනියාවේ කඩ වීදියකිනි.මවු සෙනෙහස උඩු සුළඟෙ ගසාගෙන යද්දී අතරමං වූ පළමුවෙනි බිළිඳා මොහුනම් නොවේ. බිළිඳා අමතක කරදැමූ පළමු අම්මා ද ඇය නොවීය. දස මස කුස හොත් පුතු මහ මඟ දමා යාමට තරම් මවු සෙනෙහස බාල්දුවී ද? නැතිනම් අම්මා කෙනෙකු වීමට ඇති අකැමැත්ත ද?විනිශ්චය ඔබට බාරයි. ඈ අල්ලා සිපිරි ගෙට දැමුවද ඉන් පලක් නැත. මවු සෙනෙහස සුළඟේ විසිර ගොස් හමාරය. නැවත ඇයට අම්මා කිවහැකිද? අම්මාකම දීමට හෝ අම්මා තනතුරෙහි පිහිටුවීම නීතියකින්කළ නොහැකිය. පඩි නැතිව රෑ නිදි වර්ජිතව තම දූ දරුවන් වෙනුවෙන් වෙහෙස වෙන අම්මාවරු අපමණය. ඔවුන් ගැන මගේ හදවතේ ඇත්තේ ස්තූති පූරක භක්තියකි.වරිගයේ එකෙක් නසනූයේ තවත් වරිගයේ එකෙකි. ඒ සාමාන්‍ය ස්වභාවයය. අම්මා නම කෙලෙසීමට අම්මාවරු සැරසෙන්නේ මන්ද?එකෙක් මහ මඟ තම බිළිඳා දමා යන විට, තවකෙකු අම්මා කෙනෙකු වීමට නොහැකිව දෙවියන් යදියි. නොඑසේ නම් කිරි කල හතකින් බෝධිය නහවා කිරි සිනාහඬක් ගැන පතයි.සෙනෙහස අයදිමින් හඬන බිලිඳකු සිත් පිත් නැති ආකාරයට දමා යාමට හැක්කේ කවර අම්මා කෙනෙකුට ද? වෙස්සන්තර රජතුමා දරුවන් දන් දුන් විට විලාප නඟමින් අම්මා දරුවන් සෙව්වාය. ඒ අම්මලාගේ හැටිය. ජාතක කතාවල සහ ඉතිහාසයේ අම්මලා ගැන කිව්වේ උත්තරීතර ලෙසය. අම්මා යන වචනයට බොහෝ දේ කළ හැකිය. ඒ අපි කවුරුත් දන්නා ආකාරයයි.ඒත් අද ඒ සියල්ලම වෙනස් වී ඇත. අම්මලාට දරුවන්ගේ කඳුළක වේදනාව තේරෙනවාද යන්න සැක සහිතය. සිදුවෙන දේවලින් ඒ සියල්ල පැහැදිලි වී හමාරය.ඈ දරු සිඟිත්තා කුහුඹුවන්ට කන්නට දමා ගිය අම්මා කෙනෙකි. ඒ අද ය. හෙට දින තවත් අම්මා කෙනෙක් දරුවෙකුට කොහෙම සලකයිද?තාක්‍ෂණය සමඟ මවු සෙනෙහස නවීකරණය වූවාද අගය අඩුවූවාද යන්න ප්‍රශ්නයකි. අම්මා කියන්නේ කාටද අද අම්මේ කියා ප්‍රශ්නයක් පැන නැඟේ. තම කුසින් වැදූ දරුවා මහමඟ දමා යද්දී තවකෙකුගේ දරුවෙකුට මවක් වන අම්මාවරු ද ඇත. ජීවිතය යනු එවැනි හරස් පද කීපයකි. ඒ නිසාම විසඳා ගැනීමට අසීරුය.තම දරුවන්ගේ දෑසින් වැටෙන කඳුළු දැක ඉවත බලාගෙන යෑමට සැබෑ අම්මා කෙනෙකුට නොහැකිය. සැබෑ අම්මා දරුවාට රිදවීමට අකමැතිය.අසරණකම නැතිබැරිකම මේ එකඳු දෙයක්වත් දරුවා මහ මඟ දමා යාමට හේතුවක් ලෙස සාධාරණීකරණය කළ හැකි ද? එය කවදාවත් කළ නොහැකිය. කුමන හේතුවක් නිසාවත් බිළිදෙකුට මහ මඟ උරුම කිරීම සාධාරණ නැත.සුරලොව සිට අත පා දරුවන්ගේ දුක් කඳුළු නිවිය හැක්කේ අම්මාවරුන්ට පමණි. එහෙත් වර්තමානයේ එය වාක්‍යයට පමණක් සීමාවී තිබීම ඛේදජනකය. ඉදිරියට ද එය එසේ ද යන්න ගැටලුවකි. ජීවිතයේ අරුත් වටහා දෙන අම්මලාට මේ කුමක් වන්නේ ද යන්න ගැටලුවකි.මහමඟ දමා යන බිළිඳකුට කාගේ පිළිසරණක්ද? වරද කාගේ ද? ඔහුට හිමි මහමඟද නැතිනම් අනාථ නිවාසයක් ද? ළමා ජීවිතයම අවුල් වී යයිද? මේ සියල්ල මානුෂීය ප්‍රශ්නයක් පමණක් ද? නැතිනම් සමාජීය ප්‍රශ්නයක හිස එසවීමක් ද?අම්මා කෙකෙªට මව් තනතුර ලැබීම තරම් උත්තරීතර බවක් තවත් නැති තරම්ය. එය සමහර අම්මාවරු තේරුම් නොගැනීම ප්‍රශ්නයකි.මේ ප්‍රශ්නය තේරුම් ගත්දාට තවත් නම් බිළිඳුන් පාරවල්වල අගුපිල්වල දමා නොයන බව සහතිකය.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=as1103271</link>
    <topic>වෙද පරම්පරාවක උපන් අල රජ්ජුරුවෝ</topic>
    <author>සේමාලි කැල්ලපත</author>
    <content>වෙද පරම්පරාවක උපන් අල රජ්ජුරුවෝමාරාසන වෙදමහත්තයාමේ මහ පොළොවේ සරු පස හා ගැටෙමින් කාටත් අතනොපා සාඩම්බරයෙන් දිවි ගෙවන ඔහු රටට ආඩම්බරයකි. ඔහු පොළොවෙන් මතුකර ගන්නා රන් අස්වනු දකින කාටත් හිතෙන්නේ අපේ මේ සරු පොළොවත් උත්සාහයත් ඇත්නම් කළ නොහැක්කක් නොමැත යනුවෙනි.අන් කවර කලකටත් වඩා මෙකල ගොවිතැන ගැන කතා බහ කෙරේ. උනන්දුවක් දැක්වේ. රාජ්‍ය අනුග්‍රහය ද ලැබේ. මේ ගොවි -වෙදමහතා ගැන රටට කියන්නට අප සිතුවේ ද ඒ නිසාය.කොළඹ නුවර මාර්ගයේ පිළිමතලාවෙන් හැරී දන්තුරේ පසුකර දිගටම යද්දී මඟ දෙපස පසුකරන්නේ තේ ඉඩම් හා කුඹුරු යාය ය. දිගින් දිගටම පාර පටුය. අබලන්ය. කන්ද නඟිමින් යද්දී විසල් තුරු පෙළ මුදුනින් ඈතින් පේන්නේ ද මීදුමින් බර වූ කඳුපෙළ ය.තවත් ඉදිරියට යද්දී ඒ පාරේ වාහන ගමන බැරිය. එතැන් සිට ගමන පයින් ය. වාහනයෙන් බැස වටපිට බලද්දී අප දුටුවේ කඳුකර පාරේ කඩිසර ගමනින් අප වෙත එන අප කතානායකයාය. මාරාපොල ගමේ එච්.එම්.ප්‍රේමවර්ධන කීවාට කිසිවෙක් ඔහු නොහඳුනති. සැවොම ඔහු හඳුනන්නේ මාරාසල වෙදමහත්තයා ලෙසය.ගම්මිරිස්, එනසාල් හා කරාබු නැටි වැවූ කඳුකර බිමක් හරහා වැටී තිබූ කඳු පල්ලම් සහිත කෙටි මඟකින් ඔහු අප කැඳවාගෙන යයි. ගල්පඩි පෙළක් නැඟි අප පිවිසියේ වෙදමහත්තයාගේ ඉඩමට ය. ඉඩම පුරා නෙත ගැටෙන මානයේ සැමතැනම වගාය.ඒ වගා එකකට පමණක් සීමා වී නැත. සෑම ආකාරයේම බවභෝග එහි ඇත්තේය. එහෙත්, වැඩිපුරම අප නෙත් ඇදුණේ උඩින් උසට පන්දලම් සිටුවා වගා කර තිබූ වැල් වර්ග දෙසටය. විවිධාකාර පැහැයේ විවිධාකාර හැඩයේ පත්‍ර සහිත අල වැල් එහි විය.මාරාසල වෙද මහත්තයා හේරත් ගොවි පරපුරෙන් පැවැත එන්නෙකි. එක්දහස් අටසිය ගණන්වලදී මහනුවරට සේන්දු වුවද ඔහුගේ පරපුර පැවැත එන්නේ අනුරාධපුරයෙනි.”අපේ පරම්පරාව වෙද පරම්පරාවක්. ජයසිරි මහා බෝ හාමුදුරුවෝ ලංකාවට වැඩම කරවපු අවදියේ මෙරටට ආපු කුල තිස් පහකින් ආ එක් කුලයකින් තමයි අපි පැවතෙන්නේ. ඒ පිරිස සමඟ ආ බෙල්ලි බ්‍රාහ්මණයා හා නැකතා බ්‍රාහ්මණයා කියන අයියා මලෝ දෙදෙනාගෙන් තමයි අපේ පරම්පරාව බිහිවුණේ. අපේ කුලයට එකල පැවරිලා තිබුණේ ජයසිරි මහා බෝධීන් වහන්සේගේ මල් ආසනය ශුද්ධ පවිත්‍ර කිරීමේ කටයුතුයි.පහුකාලේ දහ අවුරුදු බැමිණිටියා සායෙන් පස්සෙ අපේ මී මුත්තලා කන්ද උඩරටට ආවා. තාමත් අපේ පරම්පරාව අනුරාධපුරේ ඉන්නවා.” යැයි වෙද මහතා පැවැසීය.එලෙස පැමිණි ඔහුගේ මුතුන්මිත්තෝ 1818 දී පමණ අක්කරයක් රුපියල් හත බැගින් වෙන්දේසියකදී රජයෙන් උඩරට ඉඩම් මිලදී ගත්හ. පරම්පරාවෙන් පරම්පරාවට පැවත ආ ඒ ඉඩම්වලින් අද ඔහුට අක්කර දෙකකට වැඩි කොටසක් හිමිව ඇත. මාරාසල වෙද මහතා මේ සියලු හපන්කම් කරන්නේ ඒ ඉඩමේය.වෙද පරම්පරාවක් වුවද ඔහුගේ පරම්පරාවේ ඇත්තෝ එකල නක්ෂත්‍රයේ ද නිරත වූහ. පසුව එය අභාවයට ගියත් ඔව්හු අදත් ඒ පළාතේ සර්ප, හන්දි සහ හරක් වෙදකමට දක්ෂයෝය.”ඒ කාලෙ ඉස්පිරිතාල මාතෘ නිවාස තිබුණේ නෑ. ගමේ ගැහැනුන්ට වැදුම් ගේ, වෙදගෙදර හා උපත ලියාපදිංචි කළ තැන වුණේ අපේ මුල්ගෙදරයි. ඒ ගෙදර වැදුම් ගේ ලෙස සැකසූ කළුවර ගෙයක් තිබුණා. ගොවිතැනට මගේ හිත ඇදුණේ අවුරුදු තුන හතර තරම් කුඩා සන්දියේදීයි. මට මතක එක සිද්ධියක් තියෙනවා. 1944 දී පැවැත්වූ ගෙවතු වගා තරගයකින් මට රුපියල් 10ක තෑග්ගක් ලැබුණා.ගම්මුලාදෑනි මට්ටමින් පැවැත්වූ ඒ තරගෙදි මං බොරු කියන්නේ කියා සහතිකය තාත්තා ගේ නමට දුන්නා. දැන් වගේ ටීවී රේඩියෝ නැති නිසා අපේ විනෝදාංශය වුණේ ගොවිතැනයි. හරක් හැදිල්ලයි. ගෙදර හිටි වහු පැටව් ඔක්කොම මගේ.පත්මසිරි නාට්ටලයක් ගලවද්දීතවත් එක සිද්ධියක් තියෙනවා. ඒ 1959/60 විතර කාලෙ. උඩුනුවර යටිනුවර දෙනුවර දෙකේ වප්මඟුල් උත්සවයක් තිබුණා. සී.පී. ද සිල්වා මහත්තයයි ඩඩ්ලි සේනානායක මහත්තයයි ප්‍රධාන අමුත්තො.ඒ කාලෙ ගම්වල කාර් නැහැ. සමූපකාරය හොඳට දියුණුයි. වාහනයක යනවා කියන්නෙ කොල්ලන්ට දිව්‍යලෝකෙ යනවා වගෙයි.සමූපකාර ලොරිය ගමට ආවා අපේ කණ්ඩායම ගෙනියන්න. අපේ තාත්තා මාව ගෙදර දාලා ගමේ කට්ටිය එක්ක ලොරියෙ නැඟලා ගියා. මං කළේ කෙටි පාරවලින් උත්සවේ තියෙන ඇඹිලිමීගමට පයින්ම ගිය එකයි. ගිහින් කණ්ඩායමට එකතුවෙලා නට නටා ගොයම් කැපුවා.ඩඩ්ලි මහත්තයා වේල්ලක් ගානෙ බල බලා කුඹුරු යාය පුරා ගියා. මෙහෙම ගිහින් අපේ කණ්ඩායම ළඟට ඇවිත් මට අත වැනුවා. මං මඩපිටින් ගිහින් එතුමා ළඟ බිම ඉඳගත්තා. ඩඩ්ලි මහත්තයා, “මේ වගේ වීර ගොවි පුතෙක් හදපු තාත්තා කෝ. ඉස්සරහට එන්න කිව්වා” අපේ තාත්තා ඇසට කඳුළු පුරෝගෙන ඉස්සරහට ආවා.මට එදා කලිසම් සූට් දෙකයි, ටයිම්පීස් ඔර්ලෝසුවයි, ගල්කටුවකුයි තෑගි ලැබුණා. එදා අපේ කණ්ඩායමට තමයි පළමුවැනි තැන ලැබුණේ. ආපහු යන ගමනේදීත් මං ගියේ පයින්මයි. මං ගෙදර යද්දි ලොරියෙ ගිය අය කලින් ගෙදරට ගිහින්. ගෙදර ගියාම ගමේ ම අය එකතුවෙලා කැවුම් උයලා මගේ අතපය තැව්වා.මගේ හිත මේවායින් තව තවත් ගොවිකමට ඇදිල ගියා. අපේ පවුලේ අයිය මලෝ හතයි. ගැහැනු 3යි. මං වැඩිමලා. මට තමයි ගොවිතැන උරුම වුණේ. තරුණ අවදියෙ මං ගමේ හැම දෙයක්ම කළා. මිනී පවා එම්බාම් කර තියෙනවා. තොරණ, තොවිල් පොළ, මඟුල් තුලා මේ සියල්ලටම මං යනවා.”මාරාසල වෙදමහතා ගේ හිත වඩාත්ම ඇදී ගියේ ගොවිතැන කෙරෙහිය. ඒ නිසාම ඔහු තරුණ අවදියේ දී ලග්ගල පල්ලේගම ඉඩම් අරන් හේන් වගා කළේය. අදත් ඔහුගේ ගොවිකමට අත හිත දෙන ඩබ්ලිව්.ජී.ආරියවතී ප්‍රිය බිරිය ඔහුට මුණගැසුණේ එහේදීය.”මං කසාද බැන්දේ 1970. මුලදී අපේ මහ ගෙදර ඉඳන් වගා කටයුතුª කළා. 1975 ජනවාරි 05 වැනිදා මං මෙහේ පදිංචි වුණා. ඒ එනකොට කාටත් හොරෙන් මං මේ ගේත් හදා එහි ළිප්බොක්ක පවා හදලා බවභෝගත් හිටුවලා අහවරයි. මං අධ්‍යාපනය ලැබුවේ පිරිවෙන්වල. මං බුද්ධාගමේ ඉගැන්වීම් අනුව හරියට ගහකොළ හැදුවා. අවසාන කාලයේ කාටත් අතනොපා ජීවත්වෙන්න හිතාගෙන වත්තේ වටිනා ගස් වර්ග 1000කට වැඩිය හිටුවලා තියෙනවා.මගේ සිරිතක් තියෙනවා මං කොහේහරි පිට පළාතකට ගියොත් ඒ පළාතට ආවේණික බව භෝග ගහ කොළ කොහොම හරි හදන්න පුළුවන් නම් ගෙනත් මෙහෙ හිටෝනවා. වියළි කලාපයට අයත් ගස් වර්ග බෝග වර්ගත් මෙහි තියෙනවා. මේ පළාතට මහෝගනී ගෙනාවෙ මගෙ ලොකු අත්තා. මගේ වත්තේ හඳුන්, නැදුන්, තේක්ක, මහෝගනී, චූනා, ගංසූරිය වැනි වටිනා ගස් තියෙනවා.ඔහුගේ වගාව එකකට සීමා වී නැත. කරාබු, ගම්මිරිස්, එනසාල්, පොල්, පුවක් හා තේ වැනි සුළු අපනයන බෝග ද පැපොල්, රත් නාරං, රඹුටන්, මැංගුස්, කෙසෙල් වර්ග යනාදී සෑම පලතුරක් ම ඔහු වගාකර ඇත. දැනට වී වගා නොකළත් පැරැණි වී වර්ග ප්‍රවර්ධනය සඳහා ඔහු ගොවීන්ට අතහිත දෙයි. දඹල වර්ග හයක් පමණ ද මිරිස්, කොච්චි සහ එළවුළු වර්ග ද ඔහුගේ ගෙවත්තේ ඇත. එළුවන්, කුකුළන් සහ මීමැසි පාලනයෙන් ද ඔහු ආදායම් උපයයි. දේශීය බීජ කෘෂි සම්පත් සුරැකීමේ ජාතික ගොවි සම්මේලනයේ බීජ බැංකු බාරකුර ලෙස ද කටයුතු කරන්නේ මාරාසල වෙද මහතාය.ඇන්තූරියම් පරාගනය පුහුණු කරන ඔහු මුළු ගමටම වැනිලා වැල් ගෙනැවිත් දී පරාග පෝෂණය ද පුරුදු පුහුණු කළේය.මේ සියල්ලටම වඩා මාරාසල වෙදමහත්තයා විශේෂත්වයක් දක්වන්නේ අල වර්ගවලටය. ඔහුගේ වත්ත පුරා අල වර්ග 64ක් වෙයි. අල වගාවට ශූරයකු වෙන මාරාසල වෙද මහත්තයාගේ අල වගාව දෙස බැලූ අපට සිතුණේ මොහු නම් ගොවි රජකුටත් වඩා අල රජකු බවය. ඔහුගේ වත්ත පුරා දිගින් දිගට උසින් උසට ඇදුණු අල වැල් ඊට සාක්ෂි දරයි. ඇතැම් අල වර්ගයක අල වැලේ මුල එක තැනකය.අලය ඇත්තේ ඊට යාර දෙක තුනකටත් ඈතිනි. කටුකම්බියක පෙනුමැති මුල දිගේ ගොස් අලය තියෙන තැන සොයාගත හැක්කේ ද ඒ අල විශේෂය ගැන දන්නා අයට පමණය. කෑමට ගන්නා අල වර්ගවල පන්දලමේ වැල එතෙනුයේ දකුණතටය.එහෙත් උඩල, නාට්ටල හා කුකුළලවල වැල එතෙන්නේ වමටය. වැලේ ප්‍රමාණය අනුව අලය ගැන කීමට හැකිය. හිරිතල, කටුවල මල් පොහොට්ටු වෑංජනයට හැදුවාම මාළු බිත්තර වගෙයි. අල ගැන අයන්න ආයන්නේ සිට සියල්ල දන්නා මාරාසල වෙද මහතා අල ගැන අපට කියා දෙයි.”ස්ථිර වශයෙන් ම ලෝකයේ අපට ආවේණික අල වර්ගයක් තියෙනවා රිවර්ස්ටන් පළාතේ. මං ඒ අල කෑල්ලක් ගන්න බැලුවා. ඒත් බැරිවුණා.මං අල වගාවට යොමුවුණේ 2001 තරමදීය. ගලහ ගැමි සේවාවට සම්බන්ධ වෙලා කටයුතු කරද්දී හෙල්විටාස් ආයතනයේ එස්.වාගීසන් මහත්තයා මටත් දිස්ත්‍රිත්ක 17ක කාබනික ගොවි සංවිධානවලටත් අල බීජ බැංකුවක් පවත්වාගෙන ඉදිරියට ගෙනයන්න ආධාර දුන්නා. ඒ අතහිත අනුව අදත් මං අල බැංකුවක් පවත්වාගෙන යනවා. මං ආඩම්බරයෙන් කියනවා තාම එය පවත්වාගෙන යන්නේ මං පමණයි.”මාරාසල වෙද මහත්තයාගේ අලබීජ බැංකුවට පසුගියදා දස වසරක් සපිරුණි. ඔහු ඒ වෙනුවෙන් අල ප්‍රදර්ශනයක් පැවැත්වීය. දේශීය දැනුම ගොවි මහත්වරුන්ට ලබා දීමත් අනාගත දරු පරපුරට අපේ ගොවිතැන ගැන උනන්දුවක් ඇති කිරීමත් එහි අරමුණ විය. අල වර්ග විශාල ප්‍රමාණයක්, බීජ අල, දේශීය බිත්තර වී සහ පැරැණි ගොවි උපකරණ එහිදී ප්‍රදර්ශනය කෙරිණ.ඔහුගේ නිවෙසේ පසෙකින් තැනූ කුඩා ඉඩකඩක වත්තේ වැවෙන සියලු අල වර්ග කොළපත්වල දමා නාමපුවරු සටහන් කර තබා තිබිණ. ඒ අතර විවිධ හැඩයේ විවිධ ප්‍රමණයේ අල වර්ග වෙයි. ඇතැම් අල වර්ගවල නම් අප අසා නැති තරම්ය.අප නිතර අසා ඇති ඉන්නල, හිඟුරල, රාජා අල, ජාවා අල, කුකුළල, රටල, කොඩොල්, කිඩාරම්, හිරිතල, කටුඅල වැනි අල වර්ග මෙන්ම අප අසා නැති නාට්ටල, යකු අල, යකුතල, තඩල, කිඳල, රතල, කහට අඟල, පැණි අල, රත්නවල්ලි, කොම්බුවල්ලි, දෙහි අල වැනි අල වර්ග ද ඔහුගේ වත්තේ වෙයි. ඔහු සතු අල දැනුම අන් අයට දීමට පොතක් ලියා පළකිරීමට මේ දිනවල සූදානම් වෙයි. එහි අල වර්ගවල නම් සඳහන් වන්නේ කවියෙනි. ඒ කවි ද ඔහු ;සායා ගත්තේ රට පුරා ගොවීන් ඇසුරේ කළ කතාබහේදීය.එහි කවි කීපයක් මෙසේය.බිරිය ආරියවතීකිරිඅල බතල ඉන්නල දන්දිල ගහල කුකුළල කොඩොල් වැල්අල කටු අල තඹල මේ අල සමඟ කුරහන් තලප සවිබල නොපැකිළ කන්න දෙමි අයියණ්ඩියේ බලහිඟුරල බතල මයියොක්කා ජාවාල කුකුළල උඩල හිරිතල තුන්මාසෙ අල කටුඅල රටල වැල් අල රසැති ඉන්නල හබරල කදල කඩොලුත් කදිම කිරිඅල”ක්‍රමානුකූලව වගා කළොත් ගහල වර්ග අවුරුද්ද පුරාම ඵලදාව ගන්න පුළුවන්. මාර්තු අප්‍රේල් තමයි අල වර්ග වැඩිපුර හිටවන්නෙ. මේවායේ ඵලදාව අගෝස්තුවේ සිට ගන්න පුළුවන්. මගේ රට පොහොර යෙදිල්ලක් නෑ. දහයියා, පිදුරු, බොල් හා අළු තමයි මං යොදන්නේ. පොල් ලෙලි, දිරාගිය ගොම හෝ එළු පොහොරත් දානවා.”උදෑසන පහට අවදිවන ඔහු මුළු දවස පුරාම වත්තේ කුමක් හෝ වැඩක යෙදී සිටියි. කලාතුරකින් ඵලදාව නෙළන කාලයට කේ.ජී.පත්මසිරි නමැති ඔහුගේ එකම ගෝලයා ඔහුට උදව්වට එයි. අල වර්ග ගැන ඔහුගේ දැනුම ද ඉහළය. බිරිය ද දියණියන් දෙදෙනා ද මේ වගාවට දෙන්නේ නොමඳ සහායකි. එක් කාලයකට වෙද මහත්තයා කරාබු, ගම්මිරිස්, පුවක් කඩයි.එකතු කරයි. ඒවා මිල කරයි. තවත් කාලයක දී වගාවට පොළොව සූදානම් කරයි. අල හා බව භෝග සිටුවයි. මාස කීපයක් ගිය තැන වැල්වලට ආධාරක සපයයි.ශුද්ධ කරයි. කාබනික පොහොර යොදයි. මාර්තු අප්‍රේල් වෙද්දී අල බිඳීම පටන්ගනියි. ජූනි ජූලි වෙද්දී එළවුළු වගාව ඇරැඹේ. අගෝස්තු වෙද්දී පලතුරු කඩයි. මෙලෙස මුළු තුන්සිය හැටපස් දවසේම වෙදමහත්තයාට නම් තම ඉඩමේ කරන්නට වැඩ ඇත්තේය. මේ සියල්ලටම සෙවණැල්ලක් ලෙසින් බිරිය ඔහුට අත දෙන්නීය.විවිධ අල වර්ග”වෙද මහත්තයා බීජවලට ගෙනාපු අල කෑල්ලක් මං හොරෙන්ම යට කරනවා. පිදුරු ගොම පොහොර එහෙම දානවා. අල ගලවන කාලෙ එනකොට අලය බිඳින්න යනවා. අලය දැක්කාම හිතට දැනෙන්නේ පුදුම සතුටක්.” ඇය පවසයි.මෙලෙස වැඩුණු අලයක් 2009 වසරේදී ගලවද්දී දිග අඩි 10ක් හා පළල අඟල් 9ක් විය. එය කටුවලයකි. පසුගිය වසරේදී මෙරට වැඩුණු විශාලතම අලය ගැලෙව්වේ වෙද මහත්තයාගේ වත්තෙනි. රාජ අලයක් වූ එහි බර කිලෝ ග්‍රෑම් 88කි. ඒ අලය ගන්න දින 3ක් තිස්සේ පොළොව බින්ද බව ඔව්හු පැවසූහ.”අපි මුළු දවස පුරාම මොනව හරි දෙයක යෙදිලායි ඉන්නේ. වැඩ අප ළඟට හොයාගෙන එන්නෙ නෑ. අපි මුළු ජීවිත කාලෙටම වැඩ හොයාගන්න ඕනෑ. මේ උඩරට ගෙවත්තක් ගත්තම අමුතුවෙන් හිටුවන්න ඕනැ නෑ. දඹල වර්ග, ගොටුකොළ, මුගුණුවැන්න, එළවළු දිගින් දිගටම පැළවෙනවා. අපි කරන්නේ සාත්තු කරලා ආධාරක දෙන එකයි.මේ දේශීය අල රජ්ජුරුවෝ අප සමඟ පැවසූහ.අප සමුගන්නා මොහොතේ වෙද මහතාගේ බිරිය අපට කවියක් කීවාය.මාගේ යහළු යෙහෙළියො මේ අහගන්න බත නැතිදාට ඔබලා එපා ළතැවෙන්න ඔබලගෙ ගෙවත්තෙන් අලයක් ගලවන්න අල වේලක් කාලා ඔබ හිනැහෙන්නසේමාලි කැල්ලපතසේයාරූ - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=as1103272</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිමම වැඩට යන්නට පිළියන්දල බසයකට ගොඩ වුණෙමි.එය මගීන් ගෙන් පිරී තිරී තිබිණ.බසය පුරා රජ වී තිබුණේ කොන්දොස්තර ගේ කෑගැහිල්ල ය.“සල්ලි ගන්ඩ! සල්ලි ගන්ඩ! සල්ලි ගන්ඩ! සල්ලි ගන්ඩ!...”“ඉස්සරහට යන්ඩ! ඉස්සරහට යන්ඩ!...”“මොකක්ද අප්පා? දොර ළඟ ඉන්ඩ එපා! තව ඉඩ තියනවා. ඉස්සරහට යන්ඩ හලෝ!...”මෙසේ යන අතර සීනුව නාද විය.බසය නැවතිණ. නැවතී තත්පර කිහිපයක් ගෙවී ගියේ ය. එහෙත් කිසිවකු බසයෙන් බසින බව පෙනෙන්නට නොවී ය.“කෝ බහින්ඩ! බහින්ඩ!” කොන්දොස්තර කෑගෑවේ ය.“කෝ බැහැගන්ඩ බෑනේ” හිර වී සිටි සෙනඟ අතරින් ගැහැනු කටහඬක් ඇසිණ.කොන්දොස්තර ගේ ඉවසීම පලා ගියේ ය.“කෝ? කෝ? කෝ? කවුද බහින්ඩ ඉන්නෙ? බහිනව නං එන්ඩ එපායැ ඉස්සරහට. මොන මඟුලක් කරනවද මන්ද මැද්දට වෙලා ඉඳගෙන!”තවත් තත්පර කිහිපයක් ගෙවී ගියේ ය.වියපත් මවකත්, තරුණ කතකුත්, පුංචි පිරිමි ළමයෙකුත් වදෙන් පොරෙන් ඉදිරි දොර අසලට ආහ.ඔවුන් දුටු හැටියේ කොන්දොස්තරට යළිත් කෑගැසුණේ ය.“සාරි - බාරි පටළගෙන, ළමයි, ලෙඩ්ඩු අරගෙන මොන මඟුලෙ යනවද මන්දා. අපිටත් පරක්කු වෙනව!කෑගැසිල්ලෙන් නොනැවතුණු හේ මගීන් තිදෙන බසයෙන් එළියට තල්ලු කරන්නට වූයේ ය.බස් ගමන පමා වුව ද ‘තල්ලු කර දැමීම’ සෙසු මගීන්ට නොදිරවූ බව ඔවුන් ගේ කසුකුසුවෙන් පෙනිණ.කොන්දොස්තර ගේ තල්ලු කිරීමෙන් විසිවී ගිය තරුණ කාන්තාව වැටෙන්නට ගිය තම වියපත් මව ද පොඩි දරුවා ද වත්තන් කරගත්තේ අමාරුවෙනි.එදින ම සවස මම පිටකොටුවේ සිට හොරණ බලා යන බසයකට ගොඩවීමි.ඒ වනවිට උදේ අද්දැකීමෙන් මට කොන්දොස්තරලා එපා වී තිබිණ. මේ කොන්දොස්තර ද එබඳු ම කෙනකු විය හැකි යැයි මම සිතුවෙමි.එහෙත් ඔහු ගුණ යහපත් පුද්ගලයකු බව තේරුම් ගැනීමට ඒ විනාඩි හතළිස් පහේ බස් ගමන හොඳට ම ප්‍රමාණවත් විය.වැඩ ඇරී වෙහෙස මහන්සියෙන් නිවෙස බලා යන මගීනට මේ තරුණ කොන්දොස්තර ගේ වදන් සැනසිල්ල ගෙනාවේ ය...“... ආ... නගින්ඩ මල්ලි... ඔතනින් ටිකක් ඉඩ දෙන්ඩ! හෙමින් සැරේ ඉස්සරහට යන්ඩ! එතකොට බහින්ඩ ලේසියිනේ...”“... අම්මෙ බලාගෙන! හයියෙං අල්ලගන්ඩ! ඇතුළෙං අල්ල ගන්ඩ! අම්ම, දොරකඩ ඉන්ඩ එපා! බස් එක හයියෙං යනවනේ...”“... ඉතුරු සල්ලි ඉල්ල ගන්ඩ ඉන්න අය දැන් මට ටිකට් එක දීල සල්ලි ඉල්ල ගන්ඩ...!”“... මිස් ඉස්සරහ බහිනවද?”“... ඔය අක්ක බලාගෙන! බහිනකොට දරුවගෙ ඔළුව දොරේ උඩ වැදෙයි... හරි... හරි... හෙමින් බැහැ ගන්ඩ!”තමා ම මතක් කර මගීනට ඉතුරු සල්ලි දීම ඔහු ගේ විශේෂත්වයකි.මෙබඳු ගුණ යහපත් කොන්දොස්තරවරුනට උපහාර, සම්මාන පිරිනැමිය යුතු යැයි මට සිතේ. ඔවුන් මඩ ගොහොරුවක් වැනි බස් සේවාවේ මඩ දිය නොගෑවී සුවඳ දෙන නෙළුම් ය.නම ගම නොදන්නා සොහොයුර ඔබේ ගුණ යහපත්කම සෙසු කොන්දොස්තරලාට ආදර්ශයක් වේවා! ඔබේ දිවි මඟ එළිය වේවා!  ගෝනපල, හොරණ පාරේ, වාසනා පෙරේරා මහත්මිය විසින් යොමු කරන ලද ලිපියක් ඇසුරිනි.නෙළුම්විලෙ’ හි පළ වූ ‘දේවකාරිය’ කියැවීමි. රජයේ නිලධාරීන් දෙදෙනකු රාජකාරිය කළ විශිෂ්ට ආකාරය ඉන් කියැවිණ.මට ද ඒ ගැන කතාවක් කියන්නට තිබේ.මම රාජ්‍ය බැංකුවක සේවාවෙන් විශ්‍රාම ලත් හැත්තෑ දෙහැවිරිදි, ආබාධ සහිත දෙටු පුරවැසියෙක්මි.ශ්‍රේෂ්ඨාධිකරණ නඩු තීන්දුවකට අනුව බැංකුව මා ඇතුළු නිලධාරීන් විසි ගණනකට හිඟ මුදලක් ගෙවිය යුතු ව තිබිණි.දැන් මා කියන්නට යන්නේ ඒ මුදල ලබා ගැනීමට මා ගත් වෙහෙසක තරම යි.ඉතින්, අර තීන්දුවෙන් පසු, එක්තරා දවසක අදාළ දෙපාර්තමේන්තුවට එන ලෙස අපට දන්වා තිබිණ. අවාසනාවට මෙන් ඒ වනවිට මම ආබාධිත තත්ත්වයට පත් ව සිටියෙමි.එහෙයින් පැමිණීම ගැටලු සහගත වී ඇති බව මම දුරකථන මාර්ගයෙන් අදාළ බලධාරිත්වයට දැන්වීමි. වවුචර් පත් ලබා ගැනීම සඳහා වෙනත් කෙනෙකු එවන්නැයි පිළිතුරු ලැබිණ.ඒ අනුව මම කොළඹ රැකියාව කරන ඥාතියකු යැවීමි. ඔහු අත ලිපියක් ද යැවීමි. ඔහු වවුචර් පත් ගෙනාවේ ය.ඒවා අත්සන් කළ මම ඒවා නැවත අදාළ කාර්යාලයට ගොස් බාර දෙන්නැයි ඥාතියාට දුනිමි. එසේ දුන්නේ චෙක්පත ලේඛන ගත තැපෑලෙන් මවෙත එවීමට වුවමනා මුද්දර අලවන ලද දිගු ලිපි කවරයක් ද සහිතව ය.තමා ඒ සියල්ල නිලධාරීන්ට බාර දුන් බවත්, ඒ අවස්ථාවේ මගේ සෙසු මිතුරන් ද පැමිණ සිටි බවත් ඥාතියා මට කීවේ ය.ඉන් දින කිහිපයකට පසු මම දුරකථනයෙන් බලධාරිත්වය ඇමතීමි. සැමට චෙක්පත් තැපැල් කළ බවට පිළිතුරු ලැබිණ.දින කිහිපයක් ගත වුව ද මගේ ලිපිය නොලැබිණ. එහෙයින් මම යළි ඇමතුමක් ගතිමි. කිසියම් ප්‍රශ්නයක් හේතුකොට ගෙන මගේ චෙක්පත නොලියූ බවත්, ඒ සම්බන්ධයෙන් ප්‍රධාන ලිපිකරු ගෙන් විමසන ලෙසත් පිළිතුරු ලැබිණ.ඒ අනුව මම ඔහු ඇමතීමි. මගේ බැංකු පාස් පොත සහ ජාතික හැඳුනුම්පත ඉදිරිපත් කරන්නැයි ඔහු කීවේ ය. මම ඒවා ද පෙර කී ඥාතියා ලවා ඉදිරිපත් කළෙමි. ඒවා බාරගත් නිලධාරියා චෙක්පත සතියක් ඇතුළත එවීමට උත්සාහ දරන බව පවසා තිබිණ.ඒත්, සතියක් ඇතුළත නොලැබිණ. මම යළි බලධාරිත්වය ඇමතීමි. එහෙත් බලධාරිත්වය නිවාඩු ලැබ සිටියේ ය. මම ප්‍රධාන ලිපිකරු මහතා ඇමතීමි. මා ආබාධිත බවට ග්‍රාම නිලධාරිගෙන් සහතිකයක් ගෙන එය ප්‍රාදේශීය ලේකම් ලවා සහතික කොට එවන ලෙස ඔහු කීවේ ය.මම එය ද ඉටු කළෙමි.ඒ සහතිකය ද කාර්යාලයට බාරදුන් ඥාතියා මට කීවේ රාජකාරියට අදාළ ලිපිකරුවන් පුහුණුවීමකට ගොස් ඇති බැවින් සතියක් ඇතුළත චෙක්පත තැපැල් කළ නොහැකි යැයි ඔහුට කී බව ය.සතිය ඉක්මවිණ. මගේ ඥාතියා මා වෙනුවෙන් චෙක්පත ගැන විමසීමක් කළේ ය. ඊට පිළිතුරු දුන් ප්‍රධාන ලිපිකරු කියා තිබුණේ මීට පෙර මවිසින් ඉදිරිපත් කරන ලද බැංකු පාස් පොතේ සහ ජාතික හැඳුනුම් පතේ ඡායාපිටපත් ලිපිකාරිනියක අතින් අස්ථානගත වී ඇති නිසා ඒවා නැවත වතාවක් ඉදිරිපත් කරන හැටියට ය. මම ඒ නියෝගය ද ඉටු කළෙමි.ඉන් පසු නම් තවත් කල් නොගොස් චෙක්පත ලැබුණේ ය.රාජ්‍ය සේවාවේ මා දුටු කාර්යක්ෂමතාව නම් මෙයයි.  පාණදුරේ, වෑකඩ, ජී.ජේ. සිල්වා මහතා විසින් යොමු කරන ලද ලිපියක් ඇසුරිනි.කුස තුළ නිවුන් දරුවන් දෙදෙනකු පිළිසිඳ ගැනීමේ සතුට බුක්ති විඳිමින් සිටිය ද ඒ වනවිට එක් දරුවකු කුස තුළම නැති වී ඇති බව මම නොදැන සිටියෙමි.කායික සංකූ®ලතා වැඩි වූයෙන් රෝහල්ගතවීමට සිදුවිය. කායික පීඩාව නිසා මානසික ව්‍යාකූ®ලතා ද ඇතිවී තිබිණි.වරක් මගේ මුදල් පසුම්බිය නැති විය. එහෙත් මා ඒ බව දැන ගත්තේ ගෙදර ආ පසුවය.මා ආගියේ තනිව නොවේ. මා සැමියාත්, නැන්දම්මාත්, අප පුංචි පුතුත් මා සමඟ වූහ. අතරමඟ දී බැංකු ටෙලර් යන්ත්‍රයකින් මුදල් ද ගතිමි. ඒ මුදල් සැමියාට දුන් බවත්, අනතුරුව අප ඉන්ධන පිරවුම්හලකට ගිය බවත් මතකයේ ඇතත් පසුම්බියට කුමක් වී දැයි මතකයේ නොවිණි.තවත් වතාවක රෝහල් යනවිට මාර්ග බාධකයකදී අප පිරික්සුමට ලක් කැරිණි. මගේ අත්බෑගයේ කුඩා පසුම්බිය නොමැති බව මට වැටහුණේ නිලධාරීන් හැඳුනුම්පත ඉල්ලූ විටය. එදින ගෙදර ආ වේලේ පිරික්සුම් කළ ද හැඳුනුම්පත් සොයා නොගත හැකි විය.මට ආගන්තුක මහතකු දුර ඇමතුමක් දුන්නේ මා මෙසේ දොම්නසින් හා වේදනාවෙන් පසුවෙද්දී ය. නම නොකී ඒ තැනැත්තා මට සැනසිල්ල ගෙන දුන්නේය. ඔහුට මගේ පසුම්බිය හමුවී තිබිණි. දින කිහිපයකට පසු අපේ මහ ගෙදර ලිපිනයට ඒ ලිපිය ලැබිණ. මගේ ජාතික හැඳුනුම්පත, රාජකාරි හැඳුනුම්පත, බැංකු කාඩ්පත සහ අනිකුත් දේ එහි විය.නන්නාඳුනන කෙනකු වෙනුවෙන් තම කාලය හා ශ්‍රමය වැය කළ උතුම් මිනිසාණනි, ඔබ බත්තරමුල්ල හා නව නුවර පාරේ වඩුවේගම අතර පෙදෙසෙහි අයකු බව මම අනුමාන කරමි.උතුම් මිනිසාණනි, නැවත හැඳුනුම්පත් සකස් කරගැනීමේ දුෂ්කරතාව විඳීමට ඔබ ඉඩ නොතැබුවෙහිය. ඔබ අපට ලබාදුන් සැනසීම අතිමහත්ය.ඔබ කවුරුන්දැයි නොදැනීම හිතට දුකක් වුව ද පසුම්බියේ වූ සියලු දේ නැවත ඒ ආකාරයෙන්ම ලැබෙන්නට සැලැස් වූ ඔබට පින්සිදු වේවා!  දෙල්ගොඩ, දරණගම, ආයුර්වේද වෛද්‍ය මංගලිකා මැණිකේ හේවාවිතාරණ මහත්මිය විසින් යොමු කරන ලද ලිපියක් ඇසුරිනි.ගමට සුසාන භූමියක් නොවීය.කෙනකු මිය ගිය විට ගමට එහි අඩුව දැනිණ; දුෂ්කරතාව තේරිණ. ඒ සඳහා ඉඩමක් ඇවැසි විය.ම’පියා සුසාන භූමිය සඳහා ඉඩමක් පරිත්‍යාග කළේ ය. එතැන් සිට ගමට සුසාන භූමියක් ලැබිණ.ම’පියා වියපත්ව, අසනීපව මිය ගියේය.පියා ගේ අවසන් කටයුතු සිදු කැරුණු අවස්ථාවේ දී ගමේ කෙනෙක් කතාවක් පැවැත්වීය.’අපේ ගමට සුසාන භූමියක් තිබුණෙ නෑ. මිය ගිය මේ මාමා සුසාන භූ®මියට ඉඩමක් දුන්නා. ඒ සත්ක්‍රියාව ගැන ගමම සතුටු වෙනවා. තමන් සතු දෙයක් පොදු ජනයාගේ යහපත වෙනුවෙන් කැපකිරීම පින්කමක්! එදා ඒ කතාව ඇසූ මොහොතේ ම’සිත නිරාමිස සතුටකින් පිරීගියේය.ම’පියා මිය ගොස් වසර ගණනාවක් ගෙවී තිබේ. එහෙත් අර කතාව ඇසූ මොහොතේ ම’සිත හට ගත් සතුට තවමත් තිබේ.ඉඩම පරිත්‍යාග කළ මොහොතේත්, එහි සුසාන භූමියක් ඇති වූ මොහොතේත් ම’පියා ගේ හිතේ ද මෙබඳුම සතුටක් ඇති වී යැයි මට සිතේ.මේ පින් සිත පහනින් පහන දැල්වෙන්නා සේ පරපුරෙන් පරපුරට දායාද වනු ඇත.පියාණනි, ඔබ මියගිය ද මේ ගමේ මිනිසුන් තුළ පරපුරින් පරපුර ඔබ ජීවත්වෙයි.  බෙලිගල, වෑකඩ, මනහර මහින්ද වෑකඩ මහතා විසින් යොමු කරන ලද ලිපියක් ඇසුරිනි.එදා ගමේ දරු දැරියනට විශේෂ දිනයක් වූයේ ය.ළමයින් ගමේ සමිති ශාලාවට ඇදෙන්නට වූයේ පිබිදුණු මල් සේ ය.ඔවුන් එහි රැස්වූයේ තෑගි ලබන්නටය.හේතුව ඉගෙනීමෙහි දස්කම් පෑම ය. ශිෂ්‍යත්වයෙන් සමත් වූ දරුවන් දෙදෙනකුට ද, පාසල් අවසාන වාර පරීක්ෂණයේ දී ප්‍රවීණතාවෙන් ප්‍රථම ස්ථාන ලද දරුවන් සිවු දෙනකුට ද, විශේෂ හැකියාව පළ කළ දරුවන් තිදෙනකුට ද ත්‍යාග පිරිනැමිණි.ත්‍යාග ප්‍රදාමෝත්සවය සංවිධානය කර තිබුණේ ගමේ සංවිධානයකිනි. පන්සලේ හාමුදුරුවෝ ද, විශේෂ අමුත්තෝ දෙදෙනෙක් ද ඊට සහභාගි වූහ. උත්සවය ඉතා කෙටි විය. එනිසා දරුවන්ට අපහසුවක් නොදැනිණ.දරුවෝ තමන් ලද ඇගයුමෙන් මහත් සේ සතුටට පත් ව සිටියහ. ඇතැම් විට මේ දරුවන් තෑග්ගක් ලබන්නට ඇත්තේ ජීවිතයේ පළමු වරට විය යුතු ය.ත්‍යාග ප්‍රදානෝත්සව පවත්වා දරුවන් අගයන සම්ප්‍රදාය පාසල්වලින් පවා අකා මකාවී යති’යි හැඟෙන අවස්ථාවක වීරඹුගෙදර ප්‍රාදේශීය ලේකම් කොට්ඨාසයට අයත් හැවනේගෙදර ගමේ වැඩිහිටියන් පිරිසක් තම ධන පරිත්‍යාගයෙන් කළ මේ සේවාව අගය කළ මනාය.අධ්‍යාපන කටයුතුවලදී දක්ෂතා දක්වන දරුවන් පවුල තුළ දී හෝ සමාජයේ දී ඇගැයුමට ලක් නොවෙයි. එහෙයින් ඔවුන් ගේ හැකියාවන් කලක දී මොට වී යයි. එහෙයින් ඔවුන් ඇගැයීමට ලක් කළ යුතුය. ඔවුන් තුළ පෙළඹවීම් ඇති කළ හැක්කේ එවිටය. සිය අධ්‍යාපන පදනමේ අරමුණ හෙළිකරමින් එහි සභාපතිවරයා කීවේය. හැවනේගෙදර වැඩිහිටි පිරිසකගේ මේ ආදර්ශවත් සත්ක්‍රියාව අගයමු. සැබැවින්ම අපේ හෙට පරපුරට ආදරය කරන්නෝ ඔබමය.අනන්‍යතාව සඟවා සිටීමට කැමැති ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=as1103273</link>
    <topic>යව්වන උයන</topic>
    <author>සිතුවිලි පෙළ ගැස්ම</author>
    <content>යව්වන උයනපරම පිවිතුරු “ආදරය” වෙත,මං දන්නවා, උඹ මගෙත් එක්ක අමනාපෙන් ඉන්නේ කියලා. ඒත් මේ සිද්ධවෙන දේවල් වලට හරිනම් මමයි උඹත් එක්ක තරහ වෙන්න ඕනෙ. ඒ මොනවා වුනත් මේ දේවල් කියන්න උඹ හැර වෙන කවුරුත් මට නෑ.පොඩි එකී විඳින දුක බලා බැරිම තැනයි මං මේ උඹට ලියන්න හිතුවෙ. මෙච්චර ෆෝන් තියෙන කාලේ ලියුම් ලියන්නෙ මොන මෝඩයා ද කියලා උඹ හිතනවා ඇති. ඒත් ඉතින් උඹ ෆෝන් එකට ආන්සර් කරන්නේ ලව් කරන්න විතරනෙ. අනෙක ෆෝන් එකේ සිංදුව අහලා හරි, “ප්‍රතිචාරයක් නොමැත” කියලා අහලා හරි, කන රිදවා ගන්නවාට වඩා ලියුම හොඳා.උඹ දන්නවද? මේ දවස්වල මනමාලයෝ බලන්න ආවම පොඩි එකී එළියට යන්නෙ මරණෙට නියම වෙච්ච එළදෙනෙක් ගානට. හිතේ ගැස්මට අතේ ඇඟිලි වෙව්ලන හැටි, මං තරම් දන්නේ නෑ වෙන කවුරුත්. පව් අහිංසක එකී. ලොකු එකී අකීකරුකමට උඹත් එක්ක පැනලා ගිය එකෙන් නිදහස නැති වුණේ පොඩි එකීගෙ.මේ ඊයේ පෙරේදත් මනමාලයෙක් ආවා. ඌ හොයන්නෙ උගේ අයියගෙ ගෑනිට දෙවෙනි නොවන එකියක්. ඔයිට කලිනුත් ඔය වගේම යෝජනාවක් ආවා. ඌට ඕන වුනේ ඌ කලින් යාළුවෙලා හිටිය කෙල්ලගෙ කොණ්ඩෙට වඩා අඟලක් හරි කොණ්ඩෙ දිග එකියක්. ඔය වගේම තවත් දවසක් ගෙවල් දොරවල්, යාන වාහන, හොඳ රස්සාවක් තියෙන කොල්ලෙක්.රජයේ ෆැන්ෂන් රස්සාවක් තියෙන කෙල්ලෙක් හොයනවා. හොයලා බැලින්නම් හේතුව, උගෙ යාළුවො බැඳලා ඉන්න ගෑනුන්ට ගැළපෙන්නයි ඌ ගෑනු හොයන්නෙ. දවසක් ඕකේ අනෙක් පැත්ත, කොල්ලා ඉගෙන ගෙනත් නෑ. රස්සාවකුත් නෑ.යමක්කමක් තියෙන තැනකින් කෙල්ලක් හොයනවා. මොකද බැලුවාම කාරණය, උන්ගෙ බජාර් එකේ ඉන්නවාලු තමන්ට මොකුත් නැති වුණාට හොඳ තැනකින් කසාදයක් බැඳගෙන ගොඩ ගිය උන්. මේ කථා ඇහෙන කොට අපෙ පොඩි එකීට මාව පොළවෙ ගහන්න හිතෙන් නැති එකයි පුදුමෙ.දන්නවද? දවසක් වෙච්ච වැඩක්, තේ ටිකක් බීලා මනමාලි බලලා යන්න යාළුවෙක් එක්ක ඇවිත් යන්න එනවා කියපු කොල්ලා, මෙන්න වෑන් එකක් පිරෙන්න ගමක නෑදෑයො පුරවගෙන විස්සක්, තිහක් විතර ඇවිත් බැස්සෙ නැතෑ.ගෙදර උන්ගෙ දෙලොව රත් වුණා. තේ මේසේ විනාඩියෙන් වාෂ්ප වුණා. ඒක එහෙමෙයි කියමුකො. ඔය වගේම උදේ දහයට විතර තේ ටිකක් බීලා යන්න එනවයි කියලා කපු මහත්තයා කියලා තිබුණේ, කොල්ලයි, කොල්ලගෙ නෑදෑයොයි එනකොට දවල් දොළහත් පහුවෙලා. දවල් කෑම වෙලාව. රාහු කාලය පනිනකම් ඉඳලා.මොනව කරන්නද ඉතින් පොඩි එකීගේ අප්පච්චි වත්ත පහළට ගිහින් කිරි අල ටිකක් ගලවගෙන ඇවිත් දුන්නා. ඒක කිරට හදලා අඟුන කොළ සම්බෝලයයි, කට්ට කරවල බැදුමයි එක්ක බත් කන්න දුන්නා. අලයි, පරිප්පුයි, කුකුල් මසුයි, පපඩනුයි, කාලා එපා වෙලා හිටිය කට්ටියට කෑම වේල දිව්‍ය භෝජන වගේ. හඳහන ගැලපුණේ නැති නිසා ඒ මඟුල තීන්දු වුණේ නෑ.ඔන්න දවසක් යාන්තම් කියලා යෝජනාවට දෙපැත්තෙන්ම කැමැත්ත ලැබුණයි කියමුකො. ඒත් පොඩි පරහකට තිබුනෙ මනමාලයගෙ පැත්තේ උදවියට තිබුන හදිස්සිය ගැනයි. හොයලා බැලින්නම් කොල්ලගෙ නංගි මේ ළඟදි කොල්ලෙක් එක්ක පැනලා ගිහින්.ඔත්පල වෙලා ඉන්න අම්මට සලකන්න කෙනෙක් නැතිලු. හදිස්සියේ පුතාට මනමාලයෙක් හොයලා තියෙන්නෙ මේ කාලයෙ ගෙවල් වල වැඩට කෙල්ලො හොයන්න ලේසි නැති නිසා. දෙමාපියන්ට සලකන්න ඕනෙ. ඒක අපේ යුතුකම.නමුත් රැවටීම හොඳ දෙයක් නෙමෙයි කියලා අප්පච්චි අකමැති වුණා. තවත් දවසක ඔය වගේම හදිස්සිකාරයෙක් ආවා. නැන්දම්මට තමයි වැඩිපුරම හදිස්සිය. මොකද බැලින්නම් කොල්ල හොඳටම අරක්කු, සිගරට් විතරක් නෙමෙයි ගංජා වලටත් පුරුදු වෙලා. රස්තියාදුවේ ගිහින් ගෙදරට හරි පැමිණිලි. කොල්ලව හදලා ගන්න කියලා කසාදයක් බන්දලා දෙන්න හදන්නෙ. අම්ම අප්පට හදන්න බැරි වෙච්ච උන්.දවසක් ආවා හරි හැන්ඩි කොල්ලා, කථා කරන විට බාගෙට බාගයක් ඉංගිරිසි කෑලි. අපෙ එකීට අකමැතියි කියලා කපුමහත්තයා අතෙ කියලා එවලා තිබුණා. හේතුව කෙල්ල කලිසමක්වත් අඳින්නෙ නැති ගොඩේ එකියක්ය කියලා.අපෙ එකී ඉතින් ලැජ්ජා බයට හැදිච්ච එකීනෙ. ඒත් එදා වුන දෙයින් පස්සෙ මගේ හැදිච්චකමින් අම්මලට වෙන සෙතක් නෑ කියලා, අපෙ එකී කලිසමක් කාරිය ඇඳලා, කොණ්ඩෙ ස්ට්‍රේට් කරලා, නහයට කරාබුවක් කාරිය දාලා එක විදිහක් වුනා කියමුකො.අම්මගෙයි, අප්පච්චිගෙයි මූණ කොස් බෑව වගේ. ඒකත් හරි කියමුකො. ඔන්න ඔය සිද්දියෙන් පස්සෙත් මනමාලයෙක් ආවා. හරි වැදගත්පාට කොල්ලා. පොඩි එකීගේ විච්චූරණ දැකලා අකමැති වුණා. එදා නම් පොඩි එකී කාමරේ මේසේ උඩ මාව අත ඇරපු අත ඇරිල්ලට මට දෙලොව රත් වුණා.මේ සිද්ද වෙන දේවල් වලට මේ සමාජයත් වගකියන්න ඕනේ. බැඳපු නැති එකියකට පාරෙ බැහැලා යන්න නෑ. “බඳින්නෙ නැද්ද? දැන් වයසත් යනවා නේද? ඔහොම ඉඳලා හරියනවද?” වගේ දහසක් ප්‍රශ්න. ගෙදර අම්මා අප්පට නැති බරක්නෙ මේ සමාජයේ උන්ට තියෙන්නෙ හැබෑටම.අපෙ උන්ගෙ පැත්තෙන් වැරදි නැතුවාම නෙමෙයි. මොකද? ඉතින් කියන්නෙ නම් අරක්කු සිගරට් කටේ තියන්න බෑ කියලා. නමුත් කසිප්පු විකුණලා හරි කමක් නෑ. සල්ලි තියෙන්න ඕනෙ.හොරකම් කරලා හරි කමක් නෑ අල්ලපු ගෙදර උන්ට පේන්න වාහනයකින් ඇවිත් පෙනුමට ඉන්න නෑදෑයො ටිකක් එක්ක බහිනව නම්. කසාද බැඳලා ප්‍රශ්න එනකොට ඔය අල්ලපු ගෙවල්වල මිනිසුවත්, ඔය නෑදෑයොවත් නෑ කියලා මේ මොළ ගෙඩිවලට නොතේරෙන හැටි. අනෙක සියයට සීයක් ගැළපෙන අය කොහෙවත් නෑ කියලා වගේම, ජීවිතය කියන්නෙ කැප කිරීමක් කියලත් මිනිස්සු තේරුම් ගන්න ඕනෙ.නමුත් ගොඩක් ප්‍රශ්න වලට මුල සල්ලි නැතිවෙච්ච හැටියෙ උඹ පෑල දොරින් පැනලා යන එකනේ. එක අතට ඒක එහෙමයි කියන්නත් බෑ. දැන් ඔය ලොකු එකී අකීකරු කමට ගියා තමයි.නමුත් තට්ටු දෙකට ගේ හදලා, දෙන්නට යන්න වෙන වෙනම වාහන, අතට පයට වැඩකාරියෝ, පිටින් බලන කෙනෙකුට හරි සැපට පේන්න පුළුවන්. ඒත් බෑනාගේ ක්‍රියා කලාපය ඒ හැටි හොඳ නැතිලු. ලොකු එකී සතුටින් නෙමෙයි කියලා අම්මා දුක් වෙනවා මං අහගෙන.”අපිට අකීකරු වෙලා හරි කමක් නෑ අඩු තරමේ ඒකිවත් සතුටින් නම්, දැන් ඒකත් නෑනේ” කියලා. ඒ වෙලාවට නම් හිතෙනවා උඹටත් එක හිතක් නැද්ද කියලා. නවකතා, ටෙලි නාට්‍යවල නම් කියන්නේ උඹ තරම් වෙන එකෙක් මේ ලෝකේ නෑ කියලා. ඕව බලලා තමයි අපේ ලොකු එකී වගේ උන් නරක් වෙන්නේ.අනේ හැබෑටම මේවා දකින්න මමත් පව් කලානේ. සංස්කෘතිය, සිරිත් විරිත් කියලා මේ ජරා බිස්නස් වලට ඇයි දෙයියනේ අසරණ මාවම ගාව ගත්තේ, සාලේ මුල්ලකට වෙලා පාඩුවෙ ඉන්න නොදී.කවි, සිංදු, අස්සෙ නැලවෙන උඹට මේවා තේරෙන්නෙ නෑ තමයි. ඇස් කන් ඇරලා ටිකක් ලෝකය දිහා බලන්න කියන්නයි මේ ටික හරි ලිව්වෙ. මාව නම් වයසක උන්දලා හින්ද වත් රැකේවි. නමුත් මෙහෙම ගියොත් උඹ මේ ලෝකෙ නැත්තටම නැතිවෙලා යාවි. උඹට එහෙම වෙන්න දෙන්න බෑ. මේ ලෝකෙ හැමදාමත් උඹ ඉන්න ඕනෙ. නැත්නම් සල්ලි වලට යට වෙලා මිනිස්සු මැරිලා යාවි. ඒ විනාශයෙන් මිනිස්සු බේර ගන්න පුළුවන් උඹට විතරයි.මීට හුණු දුන්කොළ නැති, බුලත් හෙප්පුව.  සිතුවිල්ල - භාග්‍යා.එම් හේරත්කැකිරාවඇතත් සිත සතුටු නැත නැතත් සිත සතුටු නැත වැඩිය තිබුණත් සතුට ළඟ නැත අඩුව තිබුණත් සතුට ළඟ නැත සතුට සොරාගෙන සිතට වද දෙන නෝට්ටුවල බල මහිමය  ජයනි සඳරන් කුමාරිකැලණිය සරසවියමගෙ හිතේ – ඇස් දෙකේ – විතරක් නොවේ මුළු ශරීරය පුරාම ඔයා ඉන්න ඕනෙ... එතකොට මට ඔයාව දැනෙනව! මට ආදරේ දැනෙන්න ඕනෙ... ඔයාගෙ ආදරේ මට දැනෙනව! ඒ ආදරය මට පුදුම සතුටක්! මාව හිරිවට්ටන ඔයාගෙ ඒ අසීමිත ආදරයට මං ගොඩාක් ආදරෙයි... කවමදාකත් අපට බෑ අපේ වෙන්න! ඒත්... අපේ ආදරේ – අපේ විතරමයි. මේ ලෝකෙ ආදරණීයම දෙන්නා... ඔයයි – මමයි! එහෙම නේද?ජගත් චන්දන අධිකාරි - පොල්ගහවෙලසබඳ අපි, අපේ නොවූයෙමු විෂම වූ ලෝකයේ අට ලෝ දහමට නතුව... එකට එක් වී කඳුළු සැලුවෙමු වියෝ දුක දරාගනු නොහැකිව... අප්‍රමාණව දුකින් තැවුණෙමු හදාගනු බැරිව - සිත් .... කිසිදාක එක් නොවෙන රේල් පීලි මෙන් .... සබඳ අපි, දුරින් ඉමු උනුන් දෙස බලාගෙන සමුදෙන්න නොහැකිව ....එච්.එම්. නුවන්තිකා සඳමාලි හේරත්හිඟුරක්ගොඩකුරුටු ගෑ සිතුවමක මතු පිටට නොපෙනෙන්න ඉරි ගසා හැඩට ඇදි අපූරුම සිතුවමක්අහම්බෙන් නෙත ගැටී සිතට නිවනක් නොවී කුහුල සිත වෙලාගෙන විඩාබර වී සොයනනමක් නැති ඉමක් නැති සිතන්නට යමක් ඇති සිතුවමේ නිමාකරු කොහිද ඔබ තව සොයමීනිලුකා දමයන්ති සෙනවිරත්නදෙබත්ගම, කෑගල්ල.දෙනෙත් අග රැඳි කඳුළු බිංදුව කීවෙ නුඹ මා අතැර ගිය බව කෙසේ මා ඔය අසා ඉන්න ද කඳුළ නුඹ මා රැවටුවා වද?පී. ඉෂාරිකාකුරුණෑගලහැම මොහොතකම, හැම තත්පරයකම මම ඔයා දිහා බලාගෙන ඉන්නවා. ඒක ඔයාට දැනෙනවද මන්ද. වෙලාවකට මටම දුක හිතෙනවා ඔයා ඉන්න හැටි දැකලා. ඇයි මෙච්චරටම දුකෙන්... මට නිතරම පේනවා ඔයා සුසුම් හෙලන හැටි.ඒ පිටවෙන හැම සුසුමක්ම මගේ හිතට කොච්චර ලොකු බරක්ද කියල ඔයා දන්නවද? කවුරුවත් නැති තැනකට වෙලා ඔයා තනිවම හඬන කොට මම ඒ වේදනාව දරා ගන්නේ කොච්චර අමාරුවෙන්ද... ඔයාව සනසන්න මම කොච්චර නම් උත්සාහ කරනවද, වෙලාවකට මට තරහයි ඔයත් එක්ක, මේ ලෝකයාත් එක්ක.ඔයා කොච්චර ලෝකෙට හොඳ කෙරුවත් ලෝකයා ඔයාට කරුණාවක් පාන්නෙ නෑ. මේ ජීවිතෙ හැටි ඔහොම තමයි. අපි අපිටවත් අයිති නෑ. ඒක කොච්චර නම් මං ඔයාට තේරුම් කරන්න උත්සාහ කරනවද... ඔයා හරියට පාන්දර පින්නට තෙතබරිත වෙලා පිපෙන්න වෙර දරන පුංචි රෝස මලක් වගේ. ඒ අහිංසක මලට නේද මෙච්චර මේ මිනිස්සු කෙණෙහලිකම් කරන්නෙ.ඒත් ඇයි පොඩි දේකිනුත් ඔයා ඔහොම සැලෙන්නෙ? නැගිටින්න... නැගිටින්න... ලෝකයා බලාගෙන ඉන්නෙ ඔයා වැටෙනකම්. ඉතින් ඇයි ඒකට ඉඩ දෙන්නෙ? දිරි ගන්න ඔය දෙපාවලට, නුඹට ශක්තිය මම වෙන්නම්.හිතන්න එපා මොහොතකටවත් ඔයා තනිවෙලා කියලා. ඔයාගෙ අන්තිම හුස්ම පොදේදිත් මම ඔයා ළඟටම වෙලා ඉන්නවා. මේ ඇත්තමයි කියන්නෙ. මාව විශ්වාස කරන්න. මේ ලෝකෙම ඔයාව අතහැරල ගියත් මම ඔයා ළඟින්ම ඉන්නවා. මොකද, මං ඔයාගෙ ආදරණීය සිත හින්දා.එල්.ජී. හංසිකා ජීවනීකැලණිය විශ්වවිද්‍යාලයයදෑස් පියා ගතිමි මම. සිහිනයක සොයන්නට ඔබට තුරුලු වුණු එකම එක මොහොතක් අපේ මැයි ගහ යටට වී ගෙවුණු.“ශාන්”...“ම්හ්”...“අපේ ජීවිතය ලස්සන කවියක් වගේ නේද? ඒ කවියෙ තියෙන සොඳුරු පදයක් තමයි අපේ ආදරය. වෙලාවකට සීතල කඳුළු බිංදු අපේ හිත් අඬවනවා. ඒත් තවත් වෙලාවකට අහිංසක හිනාවක් අපේ හිත සනසනවා. එතකොට අපට දැනෙන්නෙ අපේ ජීවිතයෙ රසය නෙමේ ද? ඔයාට එහෙම හිතෙන්නෙ නැද්ද?”මම ඔයාගෙ මුහුණ දිහා බලාගෙන කියාගෙන කියාගෙන ගියා.“නැහැ බබා” ඔයා පොල්ලෙන් ගහනවා වගේ මට එහෙම කිව්වා. ඒ වෙලාවෙ මගෙ හිත හුඟක් රිදුණු බව ඔයාට තේරුණේ නැතුව ඇති.“ඇයි ඔයා එහෙම කියන්නෙ?” මම ඇහුවා.“මට හිතෙන්නෙ අපේ ජීවිතය මලක් වගේ කියලා”“මැයි මලක් වගේ ද?”ඔයාගෙ අතේ තිබුණු මැයි මල උදුරගෙන මම එහෙම ඇහුවෙ විහිළුවට වගේ. ඒත් ඇයි ශාන් ඔයාගෙ ඇස් රතු වුණේ? ඔයා හුඟක් අසරණ විදියට මං දිහා බැලුවා. ඇයි දෙවියනේ ඔය ඇස් එදා ඇඬුවෙ?“මලකට වෙන්න පුළුවන් හැම දෙයක් ම අපේ ජීවිත වලටත් වෙන්න පුළුවන් බබා. කොහෙ කොහොම පිපිලා තිබුණත්, ගහක මුදුණෙ තිබුණත්, පාමුල තිබුණත්, වැලක තිබුණත් සුවඳ හැමුවත්, නැති වුණත්, ලස්සන වුණත්, අවලස්සන වුවත්, අනිත් අයට ප්‍රයෝජනවත් වුණත්, නැතත් මලක් නම් දවසක අනිවාර්යයෙන් ම පරවෙලා යනවා බබා.”මම ඔයා දිහා ඇස් ලොකු කරන් බලන් හිටියා.“අපේ ජීවිතත් ඒ වගේ. ඒත් ගහෙන් අකලට ගිලිහුණත් බුදු හාමුදුරුවන්ට පූජා කරන මල් කොයි තරම් වාසනාවන්ත ද?” පුණ්‍යවන්ත ද? නේද...”අන්තිමට ඔයා මගෙන් එහෙම ඇහුවා. ඒත් මම මුකුත් නොකියා හිටියෙ කිව යුතු මොනවද කියලා මට නොතේරුණ නිසා.“බය වුණා ද? ඔයාට කවදාහරි තේරෙයි අද ඔයාගෙ ශාන් කිව්වෙ මොකක්ද කියලා” ඔයා එහෙමත් කිව්වා.එයින් බොහෝ කාලයකට පසු නැවතත් මම මැයි ගහ යටට ආවෙමි. එහෙත් මගේ ජීවිතයට ප්‍රබල වූ ද, ස්ථිර වූ ද බලපෑමක් ඇති කළ ඔහු මා හා සිටියේ නැත. ආදරය කියන්නෙ සෙල්ලමක් නෙමේ. ජීවිතය කියන්නෙ. ප්‍රශ්නයක් නෙමේ. ආදරය කියන්නෙ විස්වාසවන්ත කමට තවත් නමක්. ජීවිතය කියන්නෙ ප්‍රශ්නෙකට ලැබෙන ආදරණීය උත්තරයක්. අනේ මේ ටික මට ඔයාට කියා ගන්න එදා හැකි වුණි නම්!“මට තේරෙනවා ශාන්. අපේ ජීවිත මලක් වගේ. ඔව් ලස්සන මැයි මලක් වගේ. ඒත් මට නොකියා ඔයා කොහොමද පරවෙලා ගියේ? මේ මැයි ගහ යට ඇයි මාව තනි කළේ? මං අහන්නෙ එච්චරයි.”ආදර කතා විරල නොවන ලෝ තලයක එක් අයෙකු කයට සමුදී ගිය දා තවත් ඉතිරිව ඇත්තේ කුමක්ද? ආධ්‍යාත්මික බැම්මකින් වෙලී වැඩුණු ආදර කතාවකින් ඉපදුණු සිහිනයන් දවා අළු කර දැමීමට චිතකයේ ගිනි දැල් වලට නොහැක.නැගුණ ගිනිදැල් අතරින් සිහින ලොවට සමුදෙන්නට මට නොහැකි ය. ඉෂ්ට වුණත් නැතත් මා මියැදෙන තුරු ම හීන මවන්නට තරම් ඒ බලාපොරොත්තු ලස්සන ය. මිල මුදල්, තානාන්තර, බලය, සමාජය ඔබව මගෙන් උදුර ගත්ත ද මේ කඳුළු අමුණා මං කුරුටු ගානා අතීත මතකයන් මකා දමන්නට කිසිවෙකුට නොහැකි ය.අවරගිර අහස අරා පාටමේකුළු එකතු වෙමින් තිබුණි. දෑස් පිසදාගත් මම නැඟී සිටියෙමි.“ජීවිතයෙ ඉතිරි දවස් ටිකත් මම මේ විදියට හිනා වෙලා ජීවත් වෙනවා. මම කොහොම හරි මේ ජීවිතයට මූණ දෙනවා ඔයාගෙ මතකයන් එක්ක.”ජීවිතය අපට කියූ දේ බොහොමයි. එහෙත් එය අපට නොකියූ දේ අනන්තයි. ජීවිතය අපට දීපු දේ අපූරුයි. එමෙන් ම අපෙන් උදුරා ගත් දේ අප්‍රමාණයි. ජීවිතයෙ අපට පෙනෙන දේ අස්ථිරයි. එම නිසා ඉන් එහා සැඟවුණු ජීවිතයේ අපට නොපෙනුණ දෑ ස්ථිරයි.ඉලේකා රුවන්පතිරණ(ගම්පහ)යශෝධරාවක් වන්නට පැතුවා සිදුහත් සෙනෙහස අභියසදී... සඳ කිඳුරියවී ඉන්නට සිතුණා ඔබ සඳ කිඳුරා වූ විටදී... සිදුහත් නොව ඔබ දෙව්දත් වූ දින දැනුණ මට දුක රාව දිදී... ඔබ දුර ගියද හැඬුවා මගෙ සිත සෙනෙහේ අතහැර යන්න නොදී...චම්පිකා මධුමාලි වික්‍රමගේඇඹිලිපිටියබිඟු රෑන රොන් ගන්නෙ මල් වෙතට ළංවෙන්නේ මගේ හදවත නුඹට පුදමි සුපිපුණු මලක් සේ එපා මා රිදවන්න එපා තනි කරවන්න හදවතට ළංවන්න ජීවිතය පවසන්න කුළුඳුල් මගේ පෙම සුවපත් කරවන්න නොවැටහෙන මාවතක එපා මා ගෙන යන්න සෙනෙහසේ නවාතැන ඔබෙ සුසුම මට දෙන්න  ඩබ්.ඩී. සාගරිකා ප්‍රේමකාන්තිබැමිණිගල්ල, අනුක්කනේකුලියාපිටිය.අරුණෝදයේ හිරුකැන් දසතම වෙලාගනිත් දී, මා සිත්මල් යායේ සුපිපුණු කැකුළු මලක් පවසන මේ සිතුවිල්ලට සිත් යොමුකරනු මැන,පිපුණි දසතම සුවඳ විහිදුවමින් බඹරුන් රොන් ගෙන යයි පවස නිවාගනිමින් මා දෙස නෙත් යොමා සිටිනා හිතවත්තියක් ආලය කරයි මාගේ සොඳුරු, සියුමැලි, සුමුදු පෙති වලට ගෙවී යයි එක් දිනක්, පැමිණෙන විට ඈ මා අභියසට අහෝ! මා සිපගෙන ඇත මහපොළොව අනිත්‍යයි, ලොව පවතින සියල්ල නොවටහාගත් බැවින් ඇය හඬයි මා අසලින්ම සිට....නෙළුම්,ඇඹිලිපිටියප්‍රවීණ නිවේදිකා මාලනී වෙත්තසිංහඅපේ තරුණ කාලයට වඩා අද වෙනස්. එදා වැඩිහිටියෝ අපිට නීතිරීති දැම්මා. හැමදේම කිරීමේදී අපි රාමුවකට කොටු වුණා. ඒ කියන්නේ නිදහස සීමාසහිතයි. ඒත් ඉතින් අපි ඒ රාමුව තුළ වුණත් අපේ හැකියාවෙන් ඉදිරියට ආවා. මං පාසල් කාලයේදී ගොඩක් කැමැති වුණේ ක්‍රීඩා කටයුතු කරන්න. විෂය බාහිර කටයුතුවලට මං ඉතාමත් උනන්දුවෙන් කරනවා.හැබැයි ඒ කාලේ නිවේදන කටයුතුවලට සහභාගි වුණේ නැහැ. මට එච්චර අවබෝධයක් තිබුණේ නැහැ. මං ඒ සඳහා දක්ෂයි කියලා. මට හිතුණේ නැහැ. ඔලබොඩුව මහා විද්‍යාලයේ ඉගෙන ගන්න කාලෙ මට මතකයි. මගේ ක්‍රීඩා කෞශල්‍ය ගැන අගේ කළ බොහෝ දෙනා හිටියා. මට හිටියේ අය්යා මල්ලියි විතරයි. පවුලේ එකම ගෑනු ළමයා මම. මං යාළුවෙක්ගෙ ගෙදරක ගියත් ඒ දෙන්නගෙන් එක්කෙනෙක් මාත් එක්ක එනවා. තනියම කොහේවත් ගියේ නැහැ. මගේ පාසලේ හොඳම යාළුවටත් තිබුණේ ඒවගේ සීමාකාරී තත්ත්වයක්.හැබැයි, අද ළමයින්ට නම් එහෙම නෑ. ඒ ළමයින්ට නිදහස ඕනෙ තරම් තියෙනවා. තමන් කැමැති විදිහට තීරණ ගන්න ඒගොල්ලන්ටත් පුළුවන්කමක් තියෙනවා. මං විශ්ව විද්‍යාලයට ආවහම තමයි නිදහස භුක්ති වින්දෙ. ඒ කාලේ කලා කටයුතුවලට යොමු වුණා. මට මතකයි විශ්ව විද්‍යාලයෙන් මාව ප්‍රායෝගික පුහුණුවට ගුවන් විදුලියට දැම්මා. එදා මං ඉදිරිපත් වුණේ නැහැ.මං පස්සට ම වෙලා හිටියා. එදා හිටිය අධ්‍යක්ෂ මණ්ඩලය මට අවස්ථාවක් ලබලා දුන්නා. මං හිතන්නේ එදා තමයි මට හිතුණේ මටත් නිවේදන කටයුතු කරන්න පුළුවන් කියලා හියුම් ද සිල්වා මහත්මයා කිවුවා ඔයාට හොඳ කටහඬක් දීලා තියෙනවා කියලා. එදා තමයි මට තේරුණේ මගේ දක්ෂතාවය ගැන. මේ විදිහට වැඩසටහන්වලට සහභාගිවෙන කොට මගේ හිතේ ආශාව ගුවන් විදුලිය කෙරෙහි වැඩිවුණා. මං හිතන්නෙ නිවේදිකාවක් වීමේ බීජය මගේ හිතේ තැන්පත් වුණා. ඔය අතරෙදි තමයි සහන නිවේදක නිවේදිකාවන් ගන්නවා කියලා දැනගන්න ලැබුණේ.මමත් ඉල්ලුම්පත්‍රයක් දැම්මා. තිබුණ හඬ පරීක්ෂණයෙන් මං තේරුණා. එදා සීමා තහංචි වලට හිරවෙලා හිටිය මට ගුවන්විදුලි නිවේදිකාවක් වීමේ ඉඩ ප්‍රස්ථාවක් ලැබුණා. හැබැයි අද ළමයින්ට නම් ඕනෙ තරම් නිදහස තියෙනවා. ඕනෙ තරම් ඉඩ ප්‍රස්ථාව තියෙනවා. ඒ වගේ ගුවන්විදුලි නාලිකා ඕනෙ තරම් තියෙනවා. හැබැයි ඒ කාලෙ එහෙම නැහැ. අවස්ථාවන් අඩුයි.මගේ වෘත්තිය ජීවිතයට කැලණි විශ්වවිද්‍යාලයේ ජනසන්නිවේදන උපාධිධාරිනියක් වීමත් වැදගත් වුණා. හැබැයි, මං හිතන්නෙ අද වෙනත් පාඨමාලා පවා ඒ වෙනුවෙන් තියෙනවා. ඒ වගේ ගුරුහරුකම් දෙන්නත් පිරිස ඉන්නවා. ඒ කාලෙදි ක්ෂේත්‍රයේ ප්‍රවීණයෝ හිටියෙ ඉතාමත් අතළොස්සයි. ප්‍රභා රණතුංග මහත්මිය, සුජාතා ගුණවර්ධන මහත්මිය, කුසුම් පීරිස් මහත්මිය කළ උදව් මට කවදාවත් අමතක කරන්න බැහැ. බොහෝ දෙනෙක් මගේ දක්ෂතාවයන් වැඩි දියුණු කරගෙන ඉදිරියට එන්න අතහිත දුන්නා.හැබැයි ඒ අය අතරින් මේ කීපදෙනා මට විශේෂයි. අද ජීවිතය ගැන හැරිලා බලන කොට ලොකු සතුටක් දැනෙනවා. එදා අපේ හැම දේකටම තහංචි තිබුණත් අද ළමයින්ට එහෙම නෑ. අද තරුණ තරුණියෝ ජිවිතය සැලැසුම් කරන්නෙ ආදරය කරන කාලෙමයි. මං හිතන්නෙ අද තරුණ තරුණියන්ට දැනුම් තේරුම් තියෙනවා ජීවිතය ගොඩනඟාගන්න. ඒක ගොඩක් හොඳයි.අම්මා තාත්තා තෝරලා දෙනකම් ජීවිතය තීරණය කරන්න ඉන්න අවශ්‍ය නැහැ. ඉදිරියට යන ලෝකයත් සමඟ තරුණ දරුවන්ට හැකිවෙන්න ඕනෙ තමන් වෙනුවෙන් තමන්ම තීරණ ගන්න. ඒක වඩාත් සුබදායකයි.සිතුවිලි පෙළ ගැස්මරූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=as1103274</link>
    <topic>පින් පව් නොහඳුනන්නාට ආගම දහම සිහිවන්නේ ගත වාරු නැතිවූදාටයි</topic>
    <author>සාකච්ඡා කෙළේ -රමණී සුබසිංහ</author>
    <content>පින් පව් නොහඳුනන්නාට ආගම දහම සිහිවන්නේ ගත වාරු නැතිවූදාටයිකොළඹ නව කෝරළයේ ප්‍රධාන අධිකරණ සංඝනායකසද්ධර්ම කීර්ති ශ්‍රී ත්‍රිපිටකාචාර්යදිවියාගහ යසස්සි නා හිමිපසුබිම් කතාවඉන්දියාවේ සේතව්‍යය නුවර චූල කාල, මජ්ජිම කාල සහ මහා කාල යැයි සොහොයුරෝ තිදෙනෙකි. ඔවුන් ධාර්මිකව වෙළඳාම් කරමින් ධනය උපයන්නේ දිනක් බඩු ගෙන ඒමට දුර බැහැර යන මහා කාලට බුදුරජාණන් වහන්සේගෙන් දහම් ඇසීමට ලැබෙන්නේ ය. දහම් අසා පැහැදී, බුදුරදුන්ගෙන් පැවිදි වීමට අවසර ඉල්ලා තම සොහොයුරු චූල කාලට මේ බව පවසන්නේ ය.“මේ තරම් ධනය තිබියදී, මේ තරම් සැපවත් ජීවිතයක් ගත කරමින් සිටිය දී, මහණ වන්නේ කුමක් නිසා ද, අයියණ්ඩි, ඔබ පැවිදි විය යුතු කෙනෙක් නොවේ” යැයි චූල කාල කරුණු පැහැදිලි කළත්, පැවිදි නොවෙනා ලෙස කොතරම් ඇවිටිලි කළත් මහා කාල තම අදහස් අත්හැරියේ නැත. බුදු සසුනේ පැවිදිව නිවන් අවබෝධ කරගනු පිණිස සුසාන භූමියකට ගොස් බණ භාවනා කරන්නේ ය.මේ සුසාන භූමිය බාරව සිටි ‘කාලි’ නම් සුසාන ගෝපිකාව මහා කාල හාමුදුරුවන් ගේ ඉල්ලීමකට අනුව දිනක් රූමත් තරුණියක ගේ මළ සිරුරක් සොහොනට ගෙන ආ බව දන්වා සිටියා ය. මහා කාල හාමුදුරුවෝ පැමිණ ඒ කාන්තාව ගේ රූපය අරමුණු කර ගනිමින් භාවනා කරන්නට පටන් ගත්හ. මරණයට පත් වූවත් රූමත් බවින් අඩු නොවූ මේ කාන්තාව ගේ සිරුර ගින්නෙන් දැවී විරූප වී ක්‍රමයෙන් පිළිස්සී අළු ගොඩක් බවට පත් වන ආකාරය අරමුණු කරගත් මහා කාල හාමුදුරුවෝ භාවනා වඩමින් රහත් බවට පත්වූහ.තම ඇවිටිලිවලට කන් නොදී පැවිදි වූ වැඩිමහල් සොහොයුරා සොයා පැමිණි ‘චූල කාල’ ද පැවිදි වන්නේ ය. දිනක් බුදුරජාණන් වහන්සේ මේ දෙදෙනා වහන්සේ සහිත භික්ෂුන් වහන්සේ පිරිවරා සේතව්‍යය නුවරට වැඩියහ.දෙසොහොයුරන් පැවිදි වී ඇති බව ආරංචි වූ මජ්ජිම කාල මේ දෙදෙනා නැවත ගිහිගෙට ගෙන්වා ගැනීමට උපායක් සිතන්නේ, බුදුරජාණන් වහන්සේ ප්‍රමුඛ මහා සංඝයා වහන්සේට දානයකට ආරාධනා කරන්නේ ය. දාන ශාලාව පිළියෙළ කිරීමට කල්වේලා තබා නිවසට වැඩම කළ චූල කාල හාමුදුරුවෝ අසලට ගිය උන්වහන්සේ ගිහි කල භාර්යාවෝ විවිධ ඇවිටිලි කරමින් හඬා වැලපෙන්නට වූහ.ධර්මය පිළිබඳ පැහැදීම නිසා නොව තම සොහොයුරා පැවිදි වූ නිසා මහණ වූ චූල කාල තෙමේ ඔවුන් ගේ බස් අසා නැවත ගිහි වෙස් ගෙන තුමූම ගොස් බුදුරදුන් ප්‍රමුඛ භික්ෂුන් වහන්සේට දනට ආරාධනා කරන්නේ ය. දන් අවසන් හි බුදුරජාණන් වහන්සේ ප්‍රමුඛ මහා සංඝයා වහන්සේ ආපසු ආරාමයට වැඩම කරන්නාහ. මහා කාල මහරහතන් වහන්සේ පමණක් ‘භුක්තානුමෝදනාව‘’ සඳහා එහි නතර වූහ.ඒ අවස්ථාව මහා කාල තෙරුන් ගිහි කල භාර්යාවෝ එක්ව, චූල කාල ගිහි ගෙට ගෙන්වා ගත්තා සේ මහා කාල තෙරුන් ද ආපසු කැඳවා ගන්නට කතිකා කොට විවිධ ඇවිටිලි කරන්නාහ. හඬා වැළපෙන්නාහ. ධන ධාන්‍ය තිබූ පමණින්, කම් සුව විඳීමෙන් පමණක් මෙලොව, පරලොව ජීවිතයේ සැනසුම හිමි නොවන බව පවසමින් පිරිසට ධර්මය දේශනා කළ මහා කාල තෙරුන් ඍධිබලයෙන් නැවත විහාරස්ථානයට වැඩම කළහ. මේ සිදුවීම නිමිති කරගනිමින් බුදුරජාණන් වහන්සේ ඉහත ගාථා ධර්මය දේශනා කොට වදාළහ.මේ ඉතා දිගු කතා පුවතක ඉතා කෙටි සාරාංශයකි. එහෙත් මෙයින් අපට උගත හැකි පාඩම් බොහෝ ය. ‘මහා කාල’ පැවිදි වන්නට අදහස් කළ අවස්ථාවේ ‘චූල කාල’ ඇවිටිලි කළේ මහා ධන සම්පත් තිබියදී, වයසත් තිබියදී පැවිදි වීම අවශ්‍ය නොවන බව කියමිනි. මෙවැනි අදහස් දරන්නෝ මේ සමාජයේ ද වෙති. ජීවිතයේ පින්, පව් නොහඳුනනා, යහපත අයහපත නොහඳුනනා බොහෝ දෙනාට ආගම දහම සිහි වන්නේ ගත වාරු නැති දා ය. එක්කෝ ලෙඩ දුක් වැළඳී අසාධ්‍යව වැතිරී සිටින මොහොතේ ය.සිල් සමාදන් වන්නේ මනාකොට සිහියවත් පිහිටුවා ගත නොහැකි වයසේ ය. ඇති හැකි දා දුප්පත් අසරණයකුට හෝ පිහිට නොවී, අනුන් තලා පෙළා වස්තුව හරි හම්බ කරමින් තම දියුණුව ම අපේක්ෂා කරන අයට පරලොව ජීවිතය සිහි වන්නේ මරණය පෙනි පෙනී ය. එහෙත් මෙලොව පරලොව ජීවිතයේ සුගතිය අපේක්ෂා කරන පුද්ගලයා අප්‍රමාදී තැනැත්තා සෑම කල්හිම, ජීවිතයේ සෑම කටයුත්තක් ම කරන්නේ යහපත, අයහපත, පින පව හොඳින් තේරුම් ගැනීමෙනි. බුදුරජාණන් වහන්සේ දේශනා කොට වදාළ ධර්මය මනාකොට අවබෝධ කර ගැනීමෙනි.එදා මහා කාල තෙරුන් පැවිදි ජීවිතය සාර්ථක කර ගැනීමට බුදුරජාණන් වහන්සේගෙන් උපදෙස් පැතූ අවස්ථාවේ ‘ග්‍රන්ථ ධූරය’ හෝ ‘විදර්ශනා ධූරය’ වඩන ලෙස උන්වහන්සේ උපදෙස් දුන්හ. මහා කාල හාමුදුරුවෝ රහත් බවට පත් වූයේ විදර්ශනා ධූරය වැඩීමෙනි. එනම් අනිත්‍ය, දුක්ඛ, අනාත්ම යන ත්‍රිලක්ෂණය සිහි කරමින් භාවනා වඩා මඟ ඵල ලැබීම ය.‘ග්‍රන්ථ ධූරය’ නම් බුදුරජාණන් වහන්සේ දේශිත ධර්මය කටපාඩම් කරමින් මතකයේ තබා ගැනීම ය. ඒ ධර්ම මාර්ගයේ ගමන් කරමින් අන්‍යයන්ට ද ධර්ම මාර්ගය පෙන්වා දීම ය. මහා කාල තෙරුන් ග්‍රන්ථ ධූරය පිරීම තෝරා නොගත්තේ, වැඩි වයසින් යුතු නිසා ධර්මය මනා කොට සිහි තබා ගැනීම අපහසු නිසා ය.අද පවා සමාජයේ වැඩි දෙනකු ගේ අදහස ‘ග්‍රන්ථ ධූරය’ ට වඩා විදර්ශනා ධූරය වැදගත් වන බව ය. ආරණ්‍යගතව බණ භාවනා කරමින් මාර්ගඵල සොයන භික්ෂූන් වහන්සේ සොයා ගොස් දානය පිරිනැමීමට වැඩි උනන්දුවක් දක්වන ආකාරය අපි දකිමු. එහෙත් සියලු ම භික්ෂුන් වහන්සේ රහත් බවට පැමිණියේ නම් බුදුරජාණන් වහන්සේ දේශනා කොට වදාළ සුවාසු දහසක් ශ්‍රී සද්ධර්මය චිරාත් කාලයක් සමාජයේ ස්ථාපිත වන්නේ නැත.භාවනා වඩා රහත් බව ලැබීම නොවැදගත් යැයි මින් කිසිසේත් අදහස් නොකෙරේ. එහෙත් බුදුරජාණන් වහන්සේ දේශිත ධර්මය, අටුවා ටීකා සහිත ත්‍රිපිටක ධර්මය අතුරුදන් වූයේ නම් අනාගත සමාජයට බුදු දහම පිළිබඳ, මේ උතුම් ධර්මය පිළිබඳ පණිවුඩය ලැබෙන්නේ නැත.මේ නිසා ධර්ම ග්‍රන්ථ ලියමින්, ධර්මය දේශනා කරමින් ධර්ම ප්‍රචාරයෙහි නිරත වන, තමන් වහන්සේ පිළිවෙත් පුරමින්, සමාජය ද පිළිවෙත් පිරීමට යොමු කරවන භික්ෂුන් වහන්සේ ගේ සේවය ද අගය කළ යුතුම ය.මෙහිදී බෞද්ධ ජනතාව අවබෝධ කරගත යුතු තවත් වැදගත් කරුණක් ;ව්. එනම් යමෙක් පින් දහම් කළොත් එහි ප්‍රතිඵල අත්වන්නේ ඔහුට ම මිස අන්‍යයන්ට නොවන බව ය. අනුන් ගේ පිනෙන් තමන්ට නිර්වාණය පසක් කර ගැනීමට නොහැකි බව ය. තමන් කරන හොඳ නරක ක්‍රියාවන් ගේ, කුසල අකුසල කර්මයන් ගේ හොඳ නරක හෝ විපාක විඳින්නට සිදුවන්නේ තමන්ට ම වන බව ය.පුද්ගලයකු ගේ ලෞකික ලෝකෝත්තර ජීවිතයේ දියුණුව හෝ පරිහාණිය රැඳී පවතින කරුණු පහක් පිළිබඳව බුද්ධ දේශනාවේ සඳහන් ය. රූපාදී අරමුණු සුබ වශයෙන් ම ගැනීම, ඉන්ද්‍රිය සංවරය නොමැති වීම, පමණ නොදැන ආහාර ගැනීම, කුසීතකම හා අලස බව යනාදී කරුණු ජීවිතය පරිහානිය කරා ගමන් කරවීමේ ප්‍රධාන මාර්ගයන් ය. සුළඟ විසින් මහා ගසක් පෙරළා දමන්නා සේ එවැනි ගතිලක්‍ෂණ ඇති පුද්ගලයා, මාරයා විසින් සම්පූර්ණයෙන් ම පෙළා දමන්නේ ය.රූපාදී අරමුණු සුබ යැයි සිතමින් ජීවත් වන පුද්ගලයා එයින් සිදුවන විපත නොදනී. තම ඇස ගැටෙන අරමුණුවල යථා ස්වභාවය වටහා ගැනීමට උත්සාහ නොකරන හෙතෙම අපමණ මුලාවට පත්වේ.අද බොහෝ දෙනා පරිහානියට යන්නේ කුසට මුල්තැන දීම නිසාය. ඉන්ද්‍රියයන් පිනවීමට මුල්තැන දීම නිසාය. කෙනෙක්, ඇසට ආහාර දීමට සිතා බොහෝ වැඩ කටයුතු අධිකව තිබියදීත් මුදල් වියදම් කොට, කාලය ද විනාශ කොට ක්‍රිකට් තරගයක් නැරඹුවේයැයි සිතන්න. අවසානයේ ඔහු ලද සතුට කුමක් ද? සිහිනයක් දුටුවා වැනි හැඟීමක් විනා ඉතිරිවන දෙයක් නැත. ජීවිතයට සතුට විනෝදය අනවශ්‍ය යැයි මින් කියැවෙන්නේ නැත. එහෙත් ජීවිතයේ සුබ සිද්ධිය ළඟා කරගත හැකි වන්නේ සියලු දේ හි යථාර්ථය දැන කටයුතු කිරීමෙනි.අලස බව, කුසීත බව ජීවිතය ආපස්සට ඇද දමන, කාලය විනාශ කරන චර්යාවන් ය. එවන් පුද්ගලයා තමන්ට පමණක් නොව පවුලට, සමාජයට ද හිරිහැරයකි. සමහර නිවෙස්වල පරිසරය පිළිබඳ සිතා බලන්න. උදෑසන ඉවුම් පිහුම් කළ භාජන පසුදා පහන් වන තුරුත් අහුමුලු වලය. කිළිටි ඇඳුම් තවත් මුල්ලකය. මේ අලසබවේ ඵලයන්ය. බොහෝ ලෙඩ දුක් ඇතිවන්නේ ගේදොර මෙවන් අපිරිසුදු පරිසරයක් පැවතීම නිසාය.ජීවිතයේ සෑම කටයුත්තක දීම උට්ඨාන වීර්යයෙන් කටයුතු කරන පුද්ගලයා බාධක දැක පසු බසින්නේ නැත. තමන් වෙත වූ අයහපත් ගති දුරු කරන්නට ඔහු උත්සාහ ගන්නා අතර ම යහපත් පුරුදු ඇති කර ගැනීමටත්, පවත්නා හොඳ පුරුදු ආරක්‍ෂා කර ගැනීමටත් කටයුතු කරන්නේ ය.මවුපියන්ට, වැඩිහිටියන්ට, අසරණ අයට සලකමින්, ධාර්මිකව ධනය උපයන ඒ පුද්ගලයාට මොලොවත් පරලොවත් සැනසීම හිමි වේ. පුද්ගලයා විනාශයට ගෙන යන මාරයන් පස් දෙනකු පිළිබඳ බුදු දහමේ සඳහන් ය.එයින් වඩාත් බලගතු ‘කෙලෙස්’ නම් වූ මාරයාය. මේ කෙලෙස් තරණය කර ගත හැකි එකම මාර්ගය රූපාදී අරමුණුවල සුබ අසුබ දැන කටයුතු කිරීමය. ඉන්ද්‍රිය සංවරයෙන් යුතුව කටයුතු කිරීමය. පමණ දැන ආහාර ගැනීමය. එය කුසට පමණක් සීමා නොවේ. ඇස, කන, නාසය, දිව, ශරීරය ආදී වූ පංචේන්ද්‍රියයන් පිනවීමට අපි විවිධ ආහාර සපයමු. ඒ සියල්ලෙහි පමණ දැනීමය. එමෙන් ම කුසීත බව අලසබව දුර ලීම ය. මේ කරුණු ජීවිතයේ ප්‍රතිපදාව බවට පත්කර ගැනීමය.සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=as1103275</link>
    <topic>ගුරු සේවයේ රසකතා</topic>
    <author/>
    <content>ගුරු සේවයේ රසකතාදුෂ්කර ප්‍රදේශයක පිහිටි පාසලකි. එහි සේවය සඳහා පිටින් පැමිණි ගුරුවරයෙක් ඉතා උනන්දුවෙන් ඉගැන්වීමේ කටයුතුවල නිරත වී සිටියේය. පාසල ඇරුණ පසුද ඔහු දුර්වල ළමයින් වෙනුවෙන් පන්ති පැවැත්වීය. එහෙත් ඔහු ඒ වෙනුවෙන් සතයක්වත් අය කළේ නැත. ගණිතය විෂයය උගැන්වීමෙහි ඔහු අති දක්‍ෂයෙකි. පන්තියේ උගැන්වීමේදී ඔහුගේ කටහඬ ඉහළින් ම ඇසිණි. සිසුන් අතර මෙන් ම ගුරුවරුන් අතර ද ඔහු බෙහෙවින් ජනපි‍්‍රය විය.එක් සිකුරාදා දිනක උදෑසන බිමට යොමාගත් මුහුණින් යුතුව පාසලට ඇතුළු වූ මේ ගුරුවරයා සිරිත් පරිදි අත්සන් ලේඛනයේ අත්සන තබා කෙළින්ම තම පන්තිය වෙත පියනැගීය.වෙනදා සිනාමුසු මුහුණින් සහෝදර ගුරුවරුන් හා සතුටු සාමීචියේ යෙදෙන මොහු කෙළින්ම පන්තිය වෙත යෑම කාගේත් කුකුසට ලක් විය. පන්තියේ ළමයින් නැගී සිට “ආයුබෝවන්” කීවත් ගුරුතුමා මද සිනාවක් පා හිස මදක් පහත් කළා පමණි. පන්තියේ වැඩ ආරම්භ කළ ගුරුතුමා හුණු කෑල්ලක් ගෙන කළුලෑල්ල වෙත පිය නැඟීය. කළුලෑල්ලේ ලියාගෙන ලියාගෙන යයි. එහෙත් මුවින් කිසි හඬක් පිට නොවේ.”අපේ සර්ට අද මොනවා වෙලාද දන්නේ නෑ” ළමෝ දුක් මනස්තාපයෙන් කථා කරන්නට වූහ. ගුරුතුමාගේ වෙනස ආචාය¸ මණ්ඩලයේ අනිත් ගුරුවරුනට ද වැටහිණ. විවේක කාලය සඳහා සීනුව නාද වෙනවාත් සමඟ මේ ගුරුතුමා ගුරුවිවේක කාමරය වෙත කැඳවාගෙන යනු ලැබීය.”ඇයි අද කතා නැත්තේ? මොකද ප්‍රශ්නය?” ඔහුගෙන් විමසන්නට වූහ. ගුරුතුමා මුව විවර කළේ එවිටය.”මේ බලන්න. මම කථා කරන්නේ කොහොමද? මගේ දත් කුට්ටම නැතිවෙලා, ඊයේ රෑ මීයන් ගෙනහින් වෙන්න ඇති.””ඇයි ඉතින් අද නිවාඩුවක් දැම්මේ නැත්තේ?””පවු, අහිංසක ළමයිනේ” ගුරුතුමා පිළිතුරු දුන්නේය.විජේරත්න දාහිගමුවවිශ්‍රාමික විදුහල්පතිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=as1103276</link>
    <topic>ප්‍රේමකීර්තිට වෙච්ච දේ මට නොවුණේ අම්මා නිසයි</topic>
    <author>උපාලි සමරසිංහ</author>
    <content>ප්‍රේමකීර්තිට වෙච්ච දේ මට නොවුණේ අම්මා නිසයිස්වාධීන රූපවාහිනි සභාපතිරොස්මන්ඩ් සේනාරත්නඔහු අපේ කාලයේ විද්‍යුත් මාධ්‍ය ජාලය තුළ දැවැන්ත සන්නිවේදකයෙකි. රූපවාහිනී චැනල හා රේඩියෝ විකාශයන් හරහා හෙතෙම පළ කළ ප්‍රතිභාව රසික, සහෘද, ශ්‍රාවක ජනතාව බහුමානයෙන් පිළිගත්තකි.සන්නිවේදනයේ මූලික රාමු කීපයක් ම ආවරණය කළ මේ ශිල්පියා ප්‍රවෘත්ති අංශයේ ද, ඉංජිනේරු අංශයේ ද, වාණිජ අංශයේ ද, කළමනාකරණ අංශයේ මතු නොව අධ්‍යාපනික වැඩසටහන් විවිධ වැඩසටහන් අංශවල ද පුරා වසර 40 ගණනක් තිස්සේම කටයුතු කරයි. තම සේවා කාලයේදි මෙතරම් අංශ ගණනාවක නිරත තවත් සන්නිවේදකයකු මුළු ආසියාවේම සිටීදැයි මම නොදනිමි.1966 දි ‘රේඩියෝ සිලෝන්’ හි කාර්මික ශිල්පියකු ලෙස සේවයට බැඳුණු හෙතෙම දිගු ගමනකට පසු අද ස්වාධීන රූපවාහිනි සේවයේ සභාපතිවරයා ලෙස කිරුළු පළඳා සිටී. 1976 දි 6 වැනි නොබැඳි සමුළුව පාදුක්ක චන්ද්‍රිකා මධ්‍යස්ථානය ඔස්සේ ස්වාධීන රූපවාහිනිය හරහා සජීවී විස්තර විචාරය සිංහලෙන් කළේ අද අපේ සාමීචියට පැමිණ සිටින ශිල්පී රොස්මන්ඩ් සේනාරත්නය. එම සජීවි විස්තරය ඉංගිරිසියෙන් ගුවනට මුසුකළේ පෙරදි පත්‍රකලාවේදියකු ලෙස සිට පසුව නිවේදකයකු වූ ජෝසෝදිනාදන්ය.1982 දී ජාතික රූපවාහිනිය හරහා නමෝ විත්ති සජීවි ප්‍රචාරය කළේ ද රොස්මන්ඩ්ය. චිත්‍ර ශිල්පියකු ලෙස ද ඔහු පෑ ප්‍රතිභාව ද අතිමහත්ය. මේ සියලු වික්‍රමයන්ට ඔහුට ජීව වායුව පිම්ඹේ තම ආදරණීය අම්මාය. රොස්මන්ඩ්ට අවුරුදු 13 ක් යම්තම් පිරෙද්දි එතුමන් ගේ පියා හෘදයාබාධයකින් හදිසියේම මිය ගියේය. එවක් පටන් රොස්මන්ඩ් ඇතුළු පවුලේ දරුවන් සත්දෙනෙකුගේ අනාගතය කල එළි කැර දුන්නේ ඒ දිරිය මාතාවයි. කාටවත් නොකී කතා රැසක් අව්‍යාජව සටහන් කරන රොස්මන්ඩ් මෙසේ හඬ අවදි කරයි.”මගෙ අම්මා ඩේසි සේනාරත්න. ගාල්ල වක්වැල්ලෙ ඉපැදුණ කාන්තාවක්. පියා ජිනසේන සේනාරත්න. කොළඹ මරදානේ නාලන්දා විදුහල කිට්ටුව මවුන්ට්මේරි පාරේ එතුමන්ගේ මහගෙදර. (මේ ගෙදර අප කතා කරමින් සිටින දැනට රොස්මන්ඩ්ගේ ගෙදර ඉස්තෝප්පුව එදා ඒ මහගෙදර තිඹිරි ගෙයයි. රොස්මන්ඩ් ඉපදුණේ ද මෙතැනමය.) ඔහු ආඩම්බරයෙන් මට ඒ බව කීවේය.මගේ පියා වෘත්තිය වශයෙන් කළේ පාඨශාලා පරීක්‍ෂකවරයෙක් ලෙස කටයුතු කිරීමයි. එතුමා රැකියා සඳහා තැනින් තැන මාරුවී ගියා. මේ අනුව අප රත්නපුරයේත්, ටික කාලයක් හිටියා මතකයි. අපේ පවුලෙ දරුවන් 7 යි. පිරිමි 4 යි. ගැහැනු 3 යි. මං පවුලෙ හතරවැන්නා. ඉතාම තැන්පත් අහිංසක ගුණ සුවඳ විහිදුණු හදවතක් මගෙ අම්මට තිබුණා.බොහෝ ගති පැවතුම්, කරුණාබරිත වදන්, ඉවසීම ඒ ජීවිතය තවත් හැඩ කළා. ගමේ මිනිසුන් පවා ඇයට හරිම ආදරෙයි. මේ අම්මා ළඟ පැවැති මේ ගුණ බොහොමයක් මා ලෝ්කයේ බොහෝ අම්මාවරුන් තුළ දුටුවා. ඒත් මගේ අම්මාට පමණක් ම අනන්‍ය වූ සුවිශේෂ වූ පුදුම ගුණයක් තිබුණා. ඒ තමයි කම්පනීය ඕනෑම අවස්ථාවකදි ඉන්ද්‍රඛීලයක් මෙන් නැඟී සිටීම. මොනම දේකටවත් ඇය සැලුණේ නෑ. ඇය සමනල පිහාටුවක් වගේ දුක් කරදර බාරගත්තා. ඒවාට මුහුණ දුන්නා.අපි පුංචි දරුවන් කාලේ මට බාල නංගිලා ඉන්දැද්දි තාත්තා මිය ගියේ. තාත්තා පොලොන්නරුවෙත් ටික කාලයක් ඉඳලා කොළඹට ඇවිත් ඉන්නකොට හදිසියේ ම හෘද අමාරුවට ජාතික රෝහලට ඇතුළු කරන්න සිදුවුණා.මට වයස 13 යි. අම්මත් මාත් නංගිලත් රෝහලට දිව ගියේ තාත්තාව බලන්ඩ. හෘද රෝගය හැදුණු වෙලාවෙ ඉඳන් අම්මා කැඳ, තේ රත්කරගෙන ඉස්පිරිතාලෙට දුවනවා. මේ ගමන්වලට අපිත් යනවා. එදාත් ඒ විදියටම ඉස්පිරිතාලෙට ගියේ තාත්තා සමඟ වචනයක් කතා කරන්න.ඒත් එදා තාත්තා ඇඳ උඩ නෑ. අපි ඇහුවා ඇයි? මේ තාත්තා නැත්තෙ කියලා. එතැන හිටි හෙදිය බොහොම කරුණාවෙන් අම්මගෙ හිත හදලා වචන පරිස්සමට තාත්තා නැතිවුණා කීවා. දරු පැටව් 7 ක් එක්ක මගෙ අම්මා තනිවුණා.නංගිලා විලාප තියලා ඇඬුවා. අම්මා ඒ බිත්ති කණුව දිහා බලාගෙන ගල් පිළිමයක් වගෙ හිටියා. ඒත් ඒ ඇස් දෙකින් කඳුළු ආවෙ නෑ. ඇය කිරිලියක් තටු විහිදා දරුවන් රකිනා පරිද්දෙන් අප තුරුලු කරගෙන අරමුණක් නැතිව රෝහලින් එළියට ආවා. ආකාසය කළු වලාකුලින් බරවෙලා වැහි බිඳු එක දෙක බිම වැටෙමින් තිබුණා. අප පයින්ම ගෙදර ආවා.තාත්තගේ මළගමේ කටයුතු අම්මා සූදානම් කළේ පුදුමාකාර ධෛර්යවන්තකමකින්. මුදල් හදල් ලැබුණේ කොහොමද කියලා හිතා ගන්ඩවත් බෑ. අපේ ගෙදරට ඊළඟ හෙණය පාත් වුණේ තාත්තාගේ මිනිය සොහොන වෙත ගෙන ගිය දවසෙ. අම්මත් අපිත් තාත්තා සොහොන් කරන්ඩ ගිහින් ගෙදර එනකොට ගෙදර තිබුණ ස්වර්ණාභරණ, වටිනාබඩු මුට්ටු ඔක්කොම හොරු අරන් ගිහින්.අපිට කරන්නෙ මොනවාද කියලා හිතාගන්ඩ බැරි තරම් අමාරුවකට පත්වුණා. මේකට සම්බන්ධ වෙලා තියෙන්නෙ අපේ ඈත නෑයෙක්ගෙ ඔත්තුවක් මත කිසියම් පිරිසක් කියලා පසුව ඒ තැනැත්තා කළ පාපොච්චාරණයකින් හෙළි වුණා. ඒත් අම්මා කලබල වුණේ නෑ. ඒ තැනැත්තට හෝ පිරිසට වෛර කළෙත් නෑ. ඈ සිංහ ධේනුවක් වගේ අපට මෙහෙම කීවා.පුතේ, ජීවිතේ එන හැල හැප්පුම් හැමදේටම මුහුණ දෙන්ඩ ශක්තියක් අප ළඟ තියෙන්න ඕනෑ. ඒකෙන් අසරණ වෙලා පැත්තකට වුණොත් දිනන්නෙ සතුරාගේ අරමුණයි. අපි වඩාත් ශක්තිවන්තව හිටගන්ඩ ඕනෑ වෙලාව මේකයි.මේ ප්‍රකාශය මගේ ජීවිතේ හැලහැප්පුම්වලදිත් මට මහත් පාඨ ග්‍රන්ථයක් ම වුණා. තාත්තට අයිතිව තිබූ ඉඩකඩම් දේපල ගැන අම්මවත් අපවත් හරි වැටහීමක හිටියෙත් නෑ. කොහොමින් කොහොම හරි මමත් අම්මත් මේවා ගැන හොයා ගත්තා. තාත්තට අයත් කැලණියේ ඉඩම් ටික විකුණගෙන අපි මේ ඉඩමේ ගෙවල් කීපයක් ගොඩනැඟුවා. තාත්තට පාඨශාලා පරීක්‍ෂකයෙක් හැටියට ලැබුණු විශ්‍රාම වැටුපත් සම්පූර්ණ එකක් නොවේ. අපට ලැබුණේ ඉන් කොටසක් පමණයි. ඒකෙ හරි වැරැද්ද මම කියන්න දන්නෙ නෑ.දරු පැටවුන් හදාගෙන ජීවත්වෙන්ඩ අම්මා කල්පනා කළේ අර විදියට ගෙවල් කාමර ටිකක් හදලා කුලියට දෙන්න. ඇත්තටම ඒ ක්‍රමය තරමක් සාර්ථක වුණා. අනෙක තාත්තා නැතිවෙනකොට අම්මට අවුරුදු 45 යි. ලස්සන තරුණ කාන්තාවක් හැටියට ඇයට තවත් විවාහයකට යන්ඩ පුළුවන්කම තිබියදි ඇය දරුවන් වෙනුවෙන් ම කැප වුණා. අඩුම තරමේ විවාහයක් ගැන තබා විනෝදාංශ වශයෙන් චිත්‍රපටියක්වත් බලන්ඩ ගියේ නෑ. මට මතකයි මේ කුලී නිවස හදාගන්ඩ අම්මා මහජන බැංකුවෙන් සුළු ණයක් පවා ගත්තා.රත්නපුර තාත්තත් සමඟ ඉන්න කාලෙ මං ගියේ රත්නපුර හිදැල්ලන විද්‍යාලයයට. ඊළඟට මාතර තාත්තා රස්සාවට මාරුවී ගිය කාලෙ මං රාහුල විද්‍යාලයයටත් ගියා. කොළඹ ඇවිත් පදිංචි වුණාට පස්සෙ 7 වැන්නෙ ඉඳන් මා ගියේ කොළඹ ආනන්දයට. පවුලෙ අනෙක් පිරිමි හැමෝම ගියේ නාලන්දයට.අම්මා දරුවන්ගෙ කටයුතු, ආපදා, මාසික වියදම ආදී වශයෙන් එක එක එන්වලොප්වලට මුදල් දාලා ඒ ඒ කොටස ක්‍රමානුකූලව වියදම් කළ මවක්. මොනම හේතුවකටවත් ඒ මාසය තුළ අනෙක් ලියුම් කවරයක මුදල් අදින්නෙ නෑ. නියමිත තිබෙන මුදලම පමණක් අදාළ වැය ශීර්ෂය වශයෙන් වියදම් කරනවා. මා ගෙදරදි ඒ විදියට ක්‍රමානුකූල ජීවිතය පරිපාලනය අම්මගෙන් ඉගෙන ගත්තා. ඒක මගේ ජීවිතය හරියට හැඩ කළා. අපට අඟහිඟකම් දැනෙන්ඩ නොදී අම්මා මේ කටයුතු කළේ කොහොමද කියන එක අද මට මහා විශ්වකර්ම වැඩක්. කොහොම නමුත් ආනන්දයේදි විවේක කාලයේදි රෝල් එකක්, මාළු පාන් ගෙඩියක් කන්ඩ ඇය මුදලකුත් මට දෙනවා.උදේට බඩ කට පුරා කා බී පිටත් වුණාම ඒ මුදල හොඳටම ප්‍රමාණවත්. පයින්ම තමයි පාසල් යන්නෙත්. පාසලේදීත් අපූරු දඟ ළමයෙක් වුණාට ඒ දඟකාරකමින් අම්මට කරදරයක් නෑ. අම්මට අගෞරවයක් වන දෙයක් අප කළෙත් නෑ. අම්මා අපේක්‍ෂා කළ ලොකුම දෙයක් තමයි දරුවන් අතර තිබෙන බැඳීම දියුණු කරවන එක. පවුලෙ තවත් සාමාජිකයො හිටියත් ඉන්නා කාලෙත් ඊට පස්සෙත් ඒ අයගෙ හුරතලා මමයි. මං කටකාරයි. ගී සින්දු කියන්ඩ දක්‍ෂයි.කාලානුරූපව ඉස්මතු වූ හැම දෙයකට ම මටත් මුහුණ දෙන්ඩ පුදුම ශක්තියක් තිබෙන බව අම්මා දන්නවා. රත්නපුරේ ඉන්නා කාලෙ ඇළ දොළවල බැහැලා තීන්ත කුප්පිවලට ඩප්පි අල්ලන එක මගේ පුරුද්ද. අම්මා මේවා දැනගත්තාම බැන්නත් එයා ඒවා දරුවන්ගෙ වැඩ කියා ඉවසුවා. කොළඹ ආවාම අපේ ගෙදර උදව්වට මිලිනෝනා කියලා කෙනෙක් හිටියා.මේ අය ඉන්දැද්දි මං ගෙදරින් හොරෙන් පැනලා නාලන්දය කිට්ටුව තිබුණු තම්බිගෙ කඩේට ගිහින් ලෑලි බංකුවේ වාඩි වෙනවා. තම්බිත් මට කෙසෙල් ගෙඩි ආදිය දෙනවා. මං ඒවා කකා කකුල් හොලවමින් ඉන්නකොට මට පෙනෙනවා අම්මත් මිලිනෝනත් දුවගෙන එන හැටි.අනේ, කොලුවො, ඇයි මෙහෙම අම්මට නොකියා එළියට එන්නෙ.. ඇය ඒ වෙලාවට නෝක්කාඩුවෙන් කීවා. අපෙ අම්මා හැම පෝයට ම සිල්ගත් මාතාවක්. බුදුන් තමයි ඇගේ පරම පූජනීය වස්තුව. ඊළඟට දරුවො. කුප්පියවත්තෙ පන්සලට විතරක් නොවේ මේ ගෙවල් අවට සියලු පින්කම් පොළවල, පන්සල්වල, සල්පිල්වල අම්මා දන් පින් කළා. වස් පිංකම්, කඨින පිංකම් වැරැදුවේ නෑ. දනට පිනට කැමැතියි.ඉස්කෝලෙ ගිහින් ආවාට පස්සෙ අපි ගියේ මවුන්ට් මේරි පිට්ටනියට. ඒ ක්‍රිකට් ගහන්න. මේ ක්‍රිකට් ගැහිල්ලට එක්කාසු වූ එක්කෙනෙක් තමයි ජනාධිපති ලේකම් ලලිත් වීරතුංග. ඩොක්ටර් මාරසිංහ, සේසිරි විජේසේකර ආදීන් අපේ ගෙවල් අසල හිටියා. අපේ මේ ක්‍රියාකාරකම්වලට අම්මා ඉඩ දුන්නා. ඒත් නොමනා දේවල්වලට ඇගෙන් ඉඩක් නෑ. අපේ නෝනා ලක්‍ෂ්මි ඒ කාලෙ පාසල් සිසුවියක්.අපි එයාට පෙනෙන්න තමයි ක්‍රිකට් ගහන්නෙ. මං ඇයට වීරයා වෙන්ඩ “කැච්” අල්ලනවා. හොඳට ෆීල්ඩින් කරනවා. සමහර විට එයා දිහාව බලා ඉඳලා “කැච්” මිස් කරගන්නවා. අපෙ අයියා ඒ කාලෙ ගෘහනිර්මාණ ශිල්පි පාඨමාලාවක් හදාරා තිබුණු නිසා එයාගෙත් උදව් ඇතිව අම්මා සීරුවට එකතු කළ මුදලින් දරුවන් 7 දෙනාට එක දිගට ගෙවල් 7 ක් හදවන්න තරම් ඇය ධෛර්යවන්ත වුණා.මේ ගෙවල්වල හැම ගෘහ නිර්මාණ සැලසුමක්ම අයියගේ. මේ යොවුන් ප්‍රේමයට ලක්‍ෂ්මිගේ සහෝදරයින් පුදුම තරහක් තිබුණා. අම්මා නොදන්නා ගාණට හිටියා. ඒත් ඒවාට අනුබල දුන්නෙත් නෑ.අපේ අම්මා තරම් රසට පරිප්පු හදන ගැහැණියක් මා තවම දැකලත් නෑ. ඇය හදන කිරිබත වුණත් පුදුමාකර රසයක්. ඊට අවශ්‍ය කිරි, ලුණු ඒ පදමට ගන්ඩ කාටවත් බෑ. අලුත් අවුරුද්දක් එනකොට අම්මා තවත් අලුත් වෙනවා. අපට කියන්නෙත් අලුත් අවුරුද්ද කියන්නෙ අපේ දුර්ගුණ මකලා හොඳ ගුණ වඩවාගන්න එන අවස්ථාවක් කියලයි. මේවාගේ අවස්ථාවල තමයි ඈ දරුවන්ට ඉතාම ආකර්ෂණීය පාඩම් කියා දෙන්නෙ.මට යම්තම් අවුරුදු 17 ක් විතර වෙද්දි මගේ ප්‍රේම සම්බන්ධකම නිසා ම මා රස්සාවක් හොයන්ඩ කල්පනා කළා. ඒත් අම්මා මගේ අධ්‍යාපනය ගැන මහත් බලාපොරොත්තු තියාගෙන ඉන්නා බව මා දන්නවා. ඒ කාලෙ මා උසස් පෙළට ඉගෙන ගන්නා කාලෙ. අම්මා කේන්දර නැකැත් විශ්වාස කරනවා. ඇය මට කීවෙ පුතේ, උඹේ කේන්දරේ හැටියට ලොකු තැනකට ඉදිරියකට යනවා. අධ්‍යාපනය කඩාකප්පල් කරගන්ඩ එපා කියලයි. මගෙ මෝනාටත් විරුද්ධතාව තිබුණෙ එයා ඉගෙන ගන්නා නිසයි. ඇය ආයුර්වේද විභාගයටත් අවුරුදු 5 ක් ඉගෙන ගෙන අවසන් වුණාමයි අපි එකතු වුණේ.මං කිසියම් අතමිටක් පාසල් යන ගමන් සොයාගන්ඩ හිතුවා. මට තිබුණා චිත්‍ර කලාවේ කිසියම් ප්‍රතිභාවක්. මං දිලිප් කුමාර්, මීනා කුමාරි පැන්සල් ඉරිවලින් මුලින්ම ඇන්ඳා. ප්‍රතිඵල හොඳයි. ඊට පස්සෙ රිට්ස් සිනමාහලේ සහකාර කළමනාකරු හමුවෙලා ‘ෂෝ කාඩ්ස්’ දෙක තුනක් ඉල්ලා ගත්තා. ඒ අනුව මීනා කුමාරිගේ සාමාන්‍ය ප්‍රමාණයේ ‘කටවුට්’ එකක් ඇන්ඳා. අම්මා මේක දැකලා අගය කළාට ඈ හිත යටින් බයවෙලා හිටියෙ.මේවට ගියොත් කොල්ලා විභාගෙ ඇනගනියි කියලා. ඒ කාලෙ උසස් පෙළට පෙනී සිටින්නට බලාපොරොත්තු වන සිසුවෙක්. “ෂෝ කාඩ්” අනුවම ඇන්ඳ රූප මා පෙන්වුවාම රිට්ස් කළමනාකරු පුදුමවෙලා තමුන්ට අඳින්න පුළුවන්. මං රෙද්දක් දෙන්නම්. අඩි 13 ක් දිගට රාමුවක මේක අඳින්ඩ කියලා මීනා කුමාරිගේ ලොකු බැනර් එකක් දුන්නා. මේ කටයුත්ත හමාරවෙන කොට මට ඔවුන්ගෙන් ලොකු ඉල්ලුමක් ආවා. අඩියකට රුපියල් 2.86 ක් ගෙවනවා. ඔන්න! අම්මගෙන් ගෝරිය ආවෙ එතැනදි.”පුතේ, විභාගෙ කරපන්. සල්ලි හොයන්ඩ ඕනෑ නෑ. මං කොහොම හරි කරනවානේ.” එහෙම කියන අම්මගේ බලවත් පෙරැත්තය පිට මා රිට්ස් කළමනාකරුට කරුණු කීවා. ඒ මාස ගණන මහන්සි වෙලා විභාගෙ පාස් වෙලා නැවත යනකොට ප්‍රේම් ජයන්ත් මහතාට ඒ කටයුතු බාරදීලා තිබුණා. ඒත් ප්‍රේම් මට කීවා එයාගෙ කටයුතුවලට හවුල්වන්න කියලා. ඒ අනුව මා ඇන්ඳ පළමු චිත්‍රය ජෝ අබේවික්‍රමගේ දැවැන්ත චිත්‍රයක්. අඩි 57 ක් දිගයි.චිත්‍රපටය “කපටිකම”. 1966 ‘රේඩියෝ සිලෝන්’ එකේ කාර්මික ශිල්පියෙක් ලෙස මට රැකියාව ලැබුණා. ඊට පස්සෙ ටිකෙන් ටික ඉංජිනේරු අංශයේ ඉඳන් විවිධ වැඩසටහන් අතරට ආවා. 1979 වන විට මා ගුවන් විදුලියේ ජ්‍යෙෂ්ඨ කාර්මික නිලධාරී. මං රස්සාවට ගිය දවසෙ ඉඳන් අම්මා මියයන තුරුම මාසයකට ගණනක් මං අම්මට මගෙ පඩියෙන් දුන්නා. ඇය ඒවායින් කළේ පින්කම්. අයිටීඑන් එක 1979 අරඹන විට අයිටීඑන් එකට ආවා. ඒ තේවිස් ගුරුගේ මැතිතුමන්ගේ ආරාධනයෙන්. සරත් අමුණුගම, රුක්මන් විජේමාන්න මැතිතුමන්ලාගේ ආශිර්වාදයත් මට තිබුණා. නොබැඳි ජාතීන්ගේ සමුළුව පිළිබඳ සජීවි විස්තරයක් මා ඉදිරිපත් කළ වෙලාවෙ අම්මා කීවා “මේ ලෝකෙ මං වැඩියෙන්ම අහන්න කැමැති උඹේ හඬ පුතේ.මට පන්සලේ පින්කම් පොළේදිත් ගුවනින් උඹේ හඬ ඇහෙනවා. ජාතියට සේවය කරන්ඩ උඹට ලැබුණු අවස්ථාව මඟ හරින්න එපා පුතේ කියලා. 1982 ජාතික රූපවාහිනිය අරඹන කොට එහි සජීවි වැඩසටහන් ඉදිරිපත් කළා. ඒත් අම්මා කැමැති ගුවන් විදුලියේ කැලෑ මල්, මොණරතැන්න, මූලික නිවේදන කටයුතු කරපු ආකාරයට.ඇය මගේ විචාරිකාව නොවේ. ඒත් ඒක මට දැනුණා. ඊළඟට අම්මා අගය කළේ මගේ අයිටීඑන් පෝ දින ධර්ම සාකච්ඡාව. හරිස්පත්තුවේ අරියවංශාලංකාර හාමුදුරුවෝ මඩවල උපාලි හාමුදුරුවො මේ වැඩසටහනින් ගැඹුරු දෙසුම් කළා. අම්මා මේවා හරිම ආසාවෙන් ශ්‍රවණය කළ බව මා දන්නවා.මගේ පේ‍්‍රමයට මේ වනවිටත් තහංචි. ලක්ෂ්මිට හුඟාක් මුරකාරයො. වැඩේ බරපතළයි. මගේ කාර්මික දැනුම උපයෝගී කරගෙන මං ගෙදර පුංචි ට්‍රාන්ස්මීටරයක් හැදුවා. ඒකෙන් සන්නිවේදනය පටන් ගත්තා.මේ සිද්ධිය 1979 දී විතර. වෙලාවක් දුන්නා රාත්‍රී 7.55 ට කියලා. දෙවැනි හරස් වීදියෙන් ගෙනා කෑලි මූට්ටු කරලා එයාට අහන්නට අවශ්‍ය උපකරණය හරිගැස්සුවා. ඇහෙනවානම් ගෙදර ඉස්තෝප්පුවේ ලයිට් තුන් වරක් නිවා නැවත දල්වන්ඩ ඕනෑ. කතා කරගත් පරිදි මා අපේ ගෙදර ට්‍රාන්ස්මීටරයෙන් එයාට කතා කළා. එයා කතා කරන්ඩ ගියොත් අහුවෙන නිසා අහන් ඉන්ඩ විතරයි එයාට තිබුණේ. අම්මා මේකට ඉව ඇල්ලුවත් වැඩේ තේරුණේ නෑ.1970 ගුවන් විදුලි අධ්‍යක්ෂ ජනරාල් හැටියට නෙවිල් ජයවීර මහත්තයා ඉන්නා කාලේ මං ‘ස්ටුඩියෝ’ එකේ රාත්‍රියේ වැඩ කරමින් හිටියේ. සීරුවට ටේප් රෙකෝඩින් ලෙවල් තියන්ඩ ඕනැ. මං ඇඳීමේ පුරුද්දට පුංචි පුංචි රූප තැටිවල අනෙත් පැත්තෙ අඳිමින් හිටියෙ. හිටි ගමන් රාත්‍රියෙ නෙවිල් මහත්මයා ආවා. මා කරන කටයුත්ත දැක්කා බොහොම හොඳයි, මේ චිත්‍ර. දැන් යන පෝග්‍රෑම් එක මොකක්ද? කියලා ඇහුවා. මං නිවැරැදිවම කීවා. ‘ගුඩ් නයිට්’ කියලා ගිහින් පහුවදා කමිටු ශාලාවට මා කැඳවා පිරිස ඉදිරියේ මගේ මේ ඇඳීමේ හැකියාව කීවා. තේවිස් ගුරුගේ ලිවි විජේමාන්න, මේ කට්ටිය ශාලාවේ හිටියා. ඒ කටයුතු අතර මට ලිවීගේ ස්කෙච් එකක් අඳින්න නියම කළා. මා නියම විදියට අර රූපය ඇන්දා. නෙවිල් මහත්තයාගේ රූපය පෙන්වලා ප්‍රශංසා කරලා මට ‘රේඩියෝ මැගසින්’ එකේ පුංචි පුංචි චිත්‍ර අඳින්ඩත් දුන්නා. මේ හැම දෙයක්ම අම්මට කීවාම ඇය හරිම සතුටු වෙනවා. ඒ උත්තුංග ගුණය ඇත්තේ අම්මාටම විතරයි. 1970 වෙසක් උත්සවයට නැවත නෙවිල් මහත්මයා මාව කැඳෙව්වා.“මට තොරණ අවශ්‍ය නෑ. කූඩු අවශ්‍ය නෑ. වෙනත් අමුතු වෙසක් සැරසිල්ලක් කරන්ඩ ඕනැ. රොස්මන්ඩ් මේක බාර ගන්ඩ.” ඔහු නියෝග ස්වරයෙන් කීවා. මගෙ ලක්ෂ්මි විශාඛාවෙ ඉගෙන ගත්තෙ. ඒකෙ නිල ඇඳුමෙ එන ‘පහන’ මට මතකයට නැඟුණා. මං අඩි 57 ක් දිගට කොටස් කොටස් වශයෙන් නිර්මිත වෙන්ට මේ පහන නිර්මාණය කළා. මේක සකස් කළේ ගුවන්විදුලියේ ටවර් කුලුනේ. රීඩ් ඇවනිව් ඉඳන් බැලුවම මේ පහන අපූරුවට දිලුණා. මට ප්‍රශංසා ගලා ආවා. අපි හොරෙන් වෙසක් බලන්ඩත් ගියා.දවසක් අපි දෙන්නා “ෂොපින්” ගිහින් මාලිගාවත්ත පාරෙන් ඇවිත් හොර පාරකින් කුප්පියාවත්තෙ පන්සල පැත්තෙන් එනකොට අම්මට අතටම මාට්ටු. අම්මා බිම බලාගෙන යන්ඩ ගියා. අම්මා එදා අපව එහෙම දැකලත් අපට ලැජ්ජා හිතෙන හින්දා කතා කළේවත් නෑ. අවනම්බු කළෙත් නෑ. ඈ හරිම ප්‍රායෝගික නුවණක් තිබු ගැහැනියක්. අම්මා ඒ කතාව අපට කීවෙ දූ දරුවන් ලැබ සතුටු සම්භාෂණයක් තිබු මොහොතකයි.71 කැරැල්ල කාලයේත් ගුවන් විදුලියෙ වැඩ කරපු අයට තරමක් කරදර තිබුණත් 89 තමයි නියම කලබල තිබුණේ. මගේ සම්පත් රේඛා, ලොටෝ ආදි ලොතරැයි වැඩසටහන්වලටත් දේශපේ‍්‍රමින්ගෙන් විරෝධය ආවා.ඔවුන් ඒවාට තහංචි දැම්මා. කරන අයට මරණ තර්ජන කළා. 1974 දී මා කසාද බැඳලා. 1989 වනවිට මගේ පුතාට අවුරුදු 14 ක් විතර ඇති. ජේ. ආර්. ජයවර්ධන මහතාගේ වාර්තා වැඩසටහන් පෙර සිටම සියල්ලම කළේ මම. ජේ. ආර්. ජනපතිතුමා ‘සාම ගිවිසුම’ ගහලා දවස් 3 යි. මට දේශපේ‍්‍රමින් නිතර මරණ තර්ජන එල්ල කරන වෙලාවෙ මහවැලි ඇමැති ගාමිණි දිසානායක රූපවාහිනියට ඇවිත් සම්මුඛ සාකච්ඡාවකට මාව යොදාගන්න කටයුතු කළා.එක පැත්තකින් දේශපේ‍්‍රමින්ගේ තුවක්කු කට මා වෙත හැරි තිබු මොහොත. අම්මගෙ බිය මුසු මළානික මුහුණ මට මතක් වුණා. ප්‍රශ්න සියල්ලම ආවෙ එහෙන්. අහන්න විතරයි තිබුණෙ. රටේ ව්‍යාකූල තත්ත්වය ගැන එකම ප්‍රශ්නයක්වත් නෑ. ලයිට් කණු පෙරලලා බස් ගිනි තියලා රජිව් - ජේ. ආර්. ගිවිසුමට ජනතාව පෙළගැසි සිටි වෙලාව.මං ඉතාම කාරුණිකව ඇමැතිතුමාගෙන් ඇහුවා මේ සාකච්ඡාව මේ ජනතාවගේ ප්‍රශ්නත් එක්කම කරමු නේද? මං ප්‍රශ්න අහන්නම් කියලා. ඇමැතිතුමා මගේ දිහාව අමුතු විදියට බලලා හොඳයි මොන විදිහේ ප්‍රශ්න ද තමන්ට තියෙන්නෙ කීවා. මා ඒවා මධ්‍යස්ථව ඉදිරිපත් කළා. එක පාරටම ගාමිණි දිසානායක ඇමැතිතුමා ඒවාට “පොයින්ට්” හිතේ ගොනු කරගෙන ඒ සාකච්ඡාව ඒ විදියට කරමු කීවා.දේශපේ‍්‍රමින්ගේ ප්‍රශ්නය ඒ අතර තිබුණා. ඒවාට නියම උත්තරය ඇමැතිගෙන් ලැබුණා. සරත් අමුණුගම මහත්තයාගේ ඉඳන් සියලුම ලොක්කො මේ සාකච්ඡාව පවත්වන විදිහ බලාගෙන හිටියා. ඒ අනුව තමයි ඊට පස්සෙ ඉංගිරිසි කතිකාව ගත්තෙ.මේකෙ විශේෂ කාරණාව ඇමැතිතුමාට රූපවාහිනි ක්‍රමවේදය ගැන දැනුමක් තිබීම. ඔහු කීවා මගේ සුදු ෂර්ට් එක ගලවලා කහපාට ෂර්ට් එකක් දාගන්න කියලා.ඒ සාකච්ඡාව කරලා දවස් දෙක තුනක් ගියේ නෑ. අරන්තලා භික්ෂු ඝාතනය සිදුවුණා. මට දුරකතනයෙන් තර්ජන ආවා. ඇයි, යකෝ සාම ගිවිසුම ක්‍රියාත්මක නම් අර මොකෝ හාමුදුරුවරු මැරෙන්නෙ කියලා.අම්මා පුදුමාකාර ඉවකින් මේ සියල්ල බලා ඉඳලා කීවා පුතේ, උඹ රස්සාවෙන් අයින් වෙයන්. තවත් රස්සාවට යන්ඩ එපා. මේ ගේ වටේ කොල්ලො රවුම් ගහනවා කියලා. මං රස්සාවෙන් අස්වෙලා ගේ අස්සෙ හැංගුණා. අම්මගෙ ගුණ සුවඳ ගලා ගියා. ඇය මට රැකවල් දුන්නා. බත් පත කැව්වා. පුතේ නුඹට රත්නත්‍රයේ සරණයි කීවා.ඊට පස්සෙ වකවානු බොහොම භයානකයි. රිචර්ඩ් මැරුවා, තේවිස් ගුරුගේ මැරුවා, සාගරිකා මැරුවා, පේ‍්‍රමකීර්ති මැරුවා, අම්මගෙ වචනය අහලා රස්සාවට ආයුබෝවන් කියා මං බේරුණා.මං වඩාත්ම බය වුණේ මගේ පෙළපත ගැනත් මා ගැනත් දේශපේ‍්‍රමින් කියු කතා අහලා. මිනිහො, උඹට වික්ටර් හාරා වගේ වෙන්ඩ පුළුවන්. උඹ ඉන්නේ අහවල් ලිපිනයේ. උඹලගෙ දරුවා යන්නෙ අහවල් ස්කෝලෙට.උඹෙ කාමරේ තියෙන්නේ මේ පැත්තෙ... මේ විදියට ආපු තර්ජනවලට අම්මා කීවෙ “පුතේ මොනවා නැති වුණත් මට කමක් නෑ. උඹ ජීවත් වෙන්ඩ ඕනැ. තිරිසන්කම අතර මිනිසත්කමට තැනක් නෑ. අම්මගෙ වචනයට ගරු කරපන්” කියලයි. පස්සෙ කාලයක මට නැවත රස්සාවට කැඳවීම ලැබුණා.මගේ පුතා රජින්ද සේනාරත්න බ්‍රිස්බෙන්වල ඉංජිනේරුවරයකු සේ කටයුතු කරනවා. දුව මූල්‍ය කළමනාකරණය පිළිබඳ අධ්‍යක්ෂිකාවක්. ඇය සිඩ්නිවල ජීවත් වෙනවා. මේ දරුවන් පවා ආච්චිට පුදුමාකාර ළෙන්ගතුකමක් තියෙන්නේ.මට මේ දරුවන් මේ තත්ත්වයට ගෙනෙන්නත් ශක්තිය දුන්නේ අම්මා. මගේ තාත්තා නැති වෙච්ච වෙලාවෙ ඇගෙ මුහුණින් ශෝකය පිළිබිඹු වුණත්, අපි විලාප තිබ්බත් ඈ හැඬුවෙ නෑ. ඇය අභියෝගය බාර ගත්තා. පරිපාලනය හරියට කරලා ලැබෙන දේ වියදම් කළා. ගෙවල් හැදුවා. දරුවන්ට ඉගැන්නුවා. මගේ අවුරුදු 45 ක මාධ්‍ය ජීවිතයට ආපු අනන්ත බාධක කම්කටොළු පිටුපස්සෙ තිබුණු බලය අම්මා. ඒ අම්මාගේ නොසැලෙන ගුණය, අභියෝග පරයා නැඟී එන ගුණය මටත් ආවා. ඒකයි මා අද මෙතැන ඉන්නේ. ඒත් එදාට වඩා අද මා ඉන්නා තත්ත්වය දකින්ඩ අම්මා අද නෑ. මට ඒ ගැන පශ්චාත්තාපයක් තියෙනවා.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=as1103277</link>
    <topic>දැන දැනත් අමාරුවෙ වැටෙන්න එපා</topic>
    <author/>
    <content>දැන දැනත් අමාරුවෙ වැටෙන්න එපාමෙතෙක් කතාවචාමික සෙනෙවිරත්න ශ්‍රී ලංකා නාවික හමුදාවට බැඳී පසුව පුහුණුවක් සඳහා ඉන්දියාවට යයි. එහිදී ඉන්දියානු ජාතික, හින්දු ආගමික මංජේශ්වරී නම් විශ්ව විද්‍යාල ශිෂ්‍යාවකට ඔහු ආදරය කරන්නට පටන් ගනී. චාමික සෙනෙවිරත්නට හමුදා නීති අනුව විදේශික තරුණියක හා විවාහ වීම තහනම් ය. එහෙත් දෙපසම ඥාතීන්ට නොදන්වා කතෝලික දේවස්ථානයකදී චාමික හා මංජේශ්වරී විවාහ දිවියට එළැඹෙති. එහෙත් පසු දිනයේම කිසියම් පිරිසක් මංජේශ්වරී පැහැරගෙන යති.තවුසාණෝ එරමිණිය ගොතාගෙන කුඩා පඳුරක් මත වාඩි වී සිටියහ. ගෙල වටා නව ගුණ වැලකි. අත යම්කිසි පුස්තකයකි. හිස මුදුනට කර කොණ්ඩා ගැටයක් ගසා තිබුණි. සුදු රැවුල පපුව දක්වා දිග ය. පෙනුමෙන් ශාන්ත ය. සුදු දෝතියකින් අඩ නිරුවත් සිරුර වැසී තිබිණ. එහි එක් පොටකින් උරහිසක් ද වැසී ගොස් ය. ඔහු හැමට ආශිර්වාද කරන්නාක් මෙන් පොතටම නෙත් යොමා ගෙන සිටියේ ය. අප පැමිණි බව අපේ අඩි ශබ්දයෙන් ඔහුට ඇසෙන්නට ඇත.“මේ ඇත්තන්ට ආශිර්වාද වේවා. ඉඳගන්න”අපි බිම වූ පැඳුරක් මත ඉඳ ගත්තෙමු.“හොයාගෙන ආවෙ නැතිවුණු කෙනෙක් බව මට පේනවා. ගුණ යහපත් තරුණියක්. ඒත් ආගමට පිටුපාලා තියෙනවා. ඒකයි මේ සේරටම මුල.කොහේ හරි අරන් ගිහින් තියෙනවා. එහෙත් මේ ඉසව්වට නම් ගෙනාවෙ නෑ. ගෙනාව නම් මට පේනවා. මධ්‍ය ප්‍රදේශයට තමයි ගෙනත් තියෙන්නෙ. තමන්ගෙම ගෙදරක ඉන්නෙ.”“මොනවා”රාමචන්ද්‍ර ඇසුවේ වෙව්ලන කටහඬිනි.“ඔව්. හැබැයි හොයා ගන්න අමාරුවෙයි. ආගමට පිටුපාපු හින්ද තමයි මේ දුක.දිගටම කියාගෙන ගිය ඔහු නැවතුණේ ය. හින්දු ආගමික පූජක වරයකුට වැඩි වෙනසක් මට ඔහු තුළින් නොපෙනිණ. එහෙත් රාමචන්ද්‍රන් හිතන්නේ ඔහු ඍෂිවරයකු බව ය. කෙසේ වුව ද ඔහුට කිසියම් බලයකින් මංජේශ්වරී සම්බන්ධ බොහෝ දේ පෙනී ඇත. තම සිත දියුණු කරගත් විට අනුන්ගේ සිත් කියවිය හැකි ය. බුදුදහම අනුව ද එය එසේ ම ය. සමහරක් මහායාන බුද්ධාගම අදහන්නවුන් ද ඒ තැනට පැමිණ ඇත.කෙසේ වුව ද මේ තවුස්තොමෝ සිත දියුණු කළ අයෙකි. එය පැහැදිලි ය. මධ්‍යම ප්‍රදේශයේ තමන්ගේ ම ගෙදර සොයාගත හැක්කේ රාමචන්ද්‍රන්ට පමණි. රාමචන්ද්‍රනුත් සකුන්තලා දේවියත් අන්දුන් කුන්දුන් වී බලා සිටියහ.අහස අඳුරු කරගෙන එද්දී මම පසුදා යළිත් රාමචන්ද්‍රන් හමුවන්නට ගියෙමි. දැන් උදයකුමාර මා සමඟ පැමිණෙන්නේ නැත. ඔහුගේ නොපැමිණීම චින්තාට ද ප්‍රශ්නයක් වී තිබිණ.අහසේ වසාගත් අඳුර සාමාන්‍ය කළුවරක් නොව වහින්නට අර අඳින සමාරම්භක සටහන් තබමිනි. මා යනවිට රාමචන්ද්‍රන් ගල් බංකුවේ වාඩි වී සිටියේ ය. සකුන්තලා දේවිය ද ඔහු අසල වාඩි වී කතාබහක යෙදීම තරමක පුදුමයක් විය. ඒ ඔවුන් දෙදෙනා එකතැන වාඩි වී කතාබහ කරනු මා කිසිදාක දැක නොතිබුණු බැවිනි. මා ගේට්ටුවෙන් ඇතුළු වෙත් ම ඈ බංකුවෙන් නැගිට ගේ තුළට ගියා ය. රංගනාතා ගෙතුළ සිටින බව ඡායාවක් මෙන් මට යාන්තමට පෙනිණ. මම ඇවිදගෙන ගොස් රාමචන්ද්‍රන් වාඩි වී උන් බංකුවේ පසෙකින් ඉඳ ගතිමි.“තාපසතුමා කීවදේ මට නම් විශ්වාසයි”මා ඉඳගත්තේ එසේ කියමිනි.“හ්ම්...”රාමචන්ද්‍රන්ගේ ප්‍රතිචාර වචනවලින් පිට නොවී ය. ඔහු සිත තුළ මොන මොනවාදෝ සඟවාගෙන සිටින බවක් මට දැනිණ. කතා කරගන්නට බැරිව සැකයෙන් බියෙන් සිටින්නේ එබැවිනි.“මේ ගමන ගිහින් ආවට පස්සෙ මගෙ ඇඟට හරි නෑ. පුදුම වෙහෙසක් දැනෙනවා. සකුන්තලාටත් එහෙමමයි.”රාමචන්ද්‍රන් මඳ වෙලාවකට පසු කටහඬ අවදි කළේ ය. එහෙත් ඔහු සිටියේ කෙළින් මගේ මුහුණ බලන්නට අපහසුවෙන් මෙනි.“මට නම් ගාණක් වත් නෑ”“හැමදාම ව්‍යායාම් කරල පුරුදු වෙච්චි මහත්තයලට මොන වෙහෙසක් ද? අනික අපි දැන් තරුණයො නොවෙයිනෙ”රාමචන්ද්‍රන් මැදිවිය පසුකරමින් සිටි පුද්ගලයකු වුව ද මෙයට පෙර ඔහු වෙත හොඳ ශක්තිමත් පෙනුමක් විය. සකුන්තලා ද එසේම ය. එහෙත් මේ දවස් කිහිපයට ඔවුන් අවුරුදු කිහිපයකින් මහලු වී ගොස් ය. මෙයට හේතුව ඥාති දියණිය අතුරුදහන්වීම ද? එසේ නැත්නම් අතුරුදන්වීම පිළිබඳ සැකය සඟවාගෙන සිටීම ද? මේ සම්බන්ධයෙන් මා තුළ ඇතිවන සැකය ද දෙගුණ තෙගුණ විය.“තාපසතුමා කිව්වනෙ මංජේශ්වරී තමන්ගෙම නිවසකය ඉන්නෙ කියල. ඉතින් රාමචන්ද්‍රන් මහත්තය දන්නව අතිනෙ ඒ කොහේද කියල. මධ්‍ය ප්‍රදේශය කියලනෙ කිව්වෙ. මධ්‍ය ප්‍රදේශයට මෙහේ ඉඳල හු¼ඟක් දුරයි නේද?”“දුරයි නම් තමා. ගමනටම යනව දවසකට වැඩිය.”“තැන දන්නව ඇතිනෙ. තමන්ගෙම තැනක්නේ”මා පැවසුවේ නොක්කඩු ස්වරූපයෙනි.“ඇයි මහත්තයෝ ඉන්න තැනක් මම දන්නව නම් පේන අහන්න යනවද?”ඒ මොහොතේ ම රංගනාතා මිදුළට බැස්සා ය. බස නොදන්නා ඇය මා සමඟ කුමක් පවසන්නද? එහෙත් ඈ යමක් කියන්නට උත්සාහ කරන බවක් පෙනිණ. එසැනින් සකුන්තලා දේවි පැමිණ ඈ ආපසු නිවස තුළට කැඳවාගෙන ගියා ය.ඒ සිද්ධධියත් සමඟම මගේ සිත තුළ ම සැකය ඔඩු දුවන්නට විය. රාමචන්ද්‍රන් සමඟ තවදුරටත් කතා කිරීම ද මට එපා විය. රංගනාතා මංජේශ්වරී තරම්මම අහිංසක එකියකි. ඇගෙන් යමක් දැනගැනීමට බස මෙන් ම දෙන්න දෙමහල්ලෝ ද හරස් වෙති. මම සමුගත්තේ නොක්කඩු සිතිනි.මා නිවසින් පිටවෙද්දී චින්තා ඇගේ නිවසේ සිට මට අත වැනුවාය. මා පැමිණියේ එහි යන්නට සිතාගෙන නොවේ. එහෙත් චින්තාගේ ආරාධනය පිටුදැකිය හැකි නොවේ.”මොකෝ පිටපාරෙම යන්න හදන්නෙ” චින්තා ඇසුවාය.”රෑවුණු හින්ද යන්න කියල හිතුව“”මූණ නම් එච්චර හොඳ නෑ. මොකද වුණේ””මොකුත් නෑ””ගෙට යමු. ගෙට ගිහින් කතාකරමු””කෝ දරුවො දෙන්න””ඒ දෙන්නා කන්‍යාරාමයක නැවැත්තුවා””ඉතින් පාළු නැද්ද?””පාළු තමයි. ඒත් මොනව කරන්නද?”ඇගේ දෑසින් කඳුළු බේරෙන්නට විය.මම ගෙතුළට ගොස් ඉඳගතිමි. වෙනදා දරුවන්ගේ කෑකෝ හ¼ඩින් හා හිනා හ¼ඩින් ගේ පිරී තිබිණ. ගෙතුළ අප දෙදෙනෙක් සිටිය ද මට මහා පාළු කාන්තාරයක් මෙන් දැනිණ. මවකට දරුදුක මහාමෙරක් තරම් බරය. රටකින් රටකට ගොස් සිටින මා ගැන ද අම්මා සිතන්නේ ඒ තරම්ම බරකින් විය යුතුය.අම්මා අන්තිමට එවූ ලියමන එයට හොඳ සාක්කියකි.”ඉන්දියාවෙ ඉන්න ලස්සන කෙල්ලකට එහෙම අහුවෙන්න එපා කියල අම්ම අන්තිම ලියුමෙ කියල එවල තිබුණා..”ඒ වචන මගේ මුවින් පිටවූයේ කතාවකට මුල පිරීමක් තිබිය යුතු නිසාවත්දෝයි මට සිතිණ.”දැන් ඉතින් අහුවෙලා ඉවරනෙ”චින්තා එසේ කියමින් හිනැහෙන්නට උත්සාහ කළාය.”අහුවෙච්චි එක පැත්තකින් තියමු. තවම නෑනෙ කිසිම හෝඩුවාවක් පෑදුණෙ.”මට නම් අම්මල තාත්තල පුංචි අම්මල බාප්පල සේරම සැකයි. දැන් සකුන්තලා දේවි මාවත් හරියට මඟඅරින්න උත්සාහ කරනවා.”ඒක මටත් තේරෙනවා. චින්තා පහුගිය දවස්වල පල්ලි ගියාද?””ඔව් හැම සිකුරාදාම යනවා””සලාම් පියතුමා මොකද කියන්නේ”පියතුමා හරියට දුක්වෙනවා.මංජේශ්වරී හොයන්න පියතුමත් ලොකු වෑයමක් දරනවා. අපි දවසක ගිහින් පියතුමා හමුවෙමු. පියතුමා ඉන්දියාවෙ හැම තැනම සංචාරය කරන නිසා සමහර විට එතුමා හමුවී කතාබහ කිරීම අපට වාසියක් වේවි.”චින්තාගේ යෝජනාව අනුව මම ඊළඟ සතියේ සලාම් පියතුමා හමුවීමට යෑමට තීරණය කළෙමි.”උදය කුමාරත් එක්ක එන්න”මා ආපසු එන්නට සැරසෙද්දී චින්තා කීවාය.* * * *මා එනවිට උදය කුමාර සිටියේ ඇඳේ පෙරළෙමිනි. පෙනෙනතෙක් මානයක කිසිවෙක් නොවීය. කාමරයේ විදුලි පහන් දල්වා නොතිබිණ. ගොඩනැඟිල්ලෙන් පිටත විදුලි පහන් කනුවක දැල්වුණු විදුලි පහනක හීන් ආලෝකයක් කාමරයට එබිකම් කළ නිසාදෝ කාමරයේ අඳුර යාන්තමට මැකී ගොස් තිබිණ.”චින්තා හම්බවුණාද?”මා දුටු උදය කුමාර ඇඳෙන් නැගිටිමින් ඇසුවේය.”ඔව් මං හිතුව උඹ මංජේශ්වරී හම්බවුණාද කියල අහයි කියල”මම අමනාප සිතින් පැවසුවෙමි.” මංජේශ්වරී හම්බවුණා නම් උඹ ඔහොම එන්නෙ නෑනෙ””එහෙනම් කොහොමද එන්නෙ””එහෙනම් උඹ ඇවිත් මාවත් බදාගන්නව“ මට අකමැත්තෙන් වුවද හිනා ගියේය.”චින්ත මොකද කිව්වෙ“”උඹට එන්න කිව්ව””හ්ම්.. යමු. ඒක නෙමෙයි දැන් මෙතන ලොකු ප්‍රශ්නයක් තියෙනවා. මේකෙ උන් හුඟ දෙනෙක් උඹ ඉන්දියන් කෙල්ලක් කසාද බැඳපු බව දන්නවා. බැඳපු කෙල්ල මධු සමය ගතකරද්දි පොලිසියෙන් අරන් ගිය බවත් දන්නවා””උදය! මංජේශ්වරී පොලිසියෙන් අරන් ගියේ නැහැ” අමනාපයෙන් මගේ ඉහ මොළ රත්විය.”හොඳයි පැහැරගෙන ගියයි කියමුකො. ඒක වෙනම ප්‍රශ්නයක්. ඒක නෙවෙයි උඹ කසාද බැඳපු විත්තිය දැන් ලොක්කො දන්නවනෙ. උඹ හමුදා නීති කඩකරපු බවත් ලොක්කො දන්නව. දැන් ඒ කියපු විදියට අවසර ඉල්ලල ඉක්මනට ලියුම ලියපං.””උඹ ඉන්දියන් කෙල්ලක් එක්ක යාළුවෙලා ඉන්නව. ඒ කෙල්ල විවාහකර ගන්න උඹ නාවික හමුදා පුහුණු ආයතනයෙන් අවසර ඉල්ලනවා””මං දැන් ඒ කෙල්ල විවාහකරගෙන ඉවරයිනෙ උදය. අවසර ඉල්ලුවට ලැබෙන්නෙ නැහැ. එදා එහෙම කිව්වට මුන් මට දඬුවම් කරයි””ඒක වෙන්න ඉස්සෙල්ල තමයි මං උඹට මේ පියවර ගන්න කියන්නෙ”මගේ හිස බමන්නට විය. පැටළුණු නූල් බෝලය තව තවත් පැටලෙයි. මංජේශ්වරී පමණක් නොව ඈ නිසා මගේ රැකියාව ද නැතිවන්නට ඉඩ තිබේ. මෙය මා මුලසිටම නොදත් කරුණක් නොවේ. දැන දැන අමාරුවේ වැටුණු මිනිසෙකි මා.”දැන දැන අමාරුවෙ වැටෙන්න එපා චාමික”උදය කුමාර මුල සිටම මට අවවාද කළේය. ආලය අන්ධය යන කියමන මගේ ඇස් පනා පිටම ඔප්පුවී තිබේ. එහෙත් කෙසේ මංජේශ්වරී අමතක කරන්නද? සියලු බාධක අමතක කොට ඈ මගේම කරගත් පසුත් මට ඈ අහිමි වූ හැටි. මංජේශ්වරී සොයාගන්නට ප්‍රථමයෙන් හමුදා පුහුණු මධ්‍යස්ථානයෙන් අවසර ඉල්විය යුතුද?”චාමික මේක සෙල්ලමක් නෙමෙයි. විවාහය සඳහා අවසර ඉල්ලල හෙටම ලියුම දීපං. ලියුම දෙන්න කීවනෙ”උදය කුමාර බල කරයි. එහෙත් අවසර ඉල්ලා ඒ ලියුම ලිවීමට සිත එකඟ කරගත නොහැක. සිත ගමන් කරන්නේ මංජේශ්වරී සොයා යන ගමන කෙරෙහි පමණකි.මේ මොහොතේ එයත් පටලැවිල්ලකි. කෝවිල, පල්ලිය, පුහුණු මධ්‍යස්ථානය පමණක් නොව මංජේශ්වරීගේ නෑසියන් ද යමලෝකයේ විවිධ ස්ථානවලින් මතුවන ඇටසැකිලි මෙන් මා ඉදිරියේ දිස්වෙයි. ඒ අතර සිටිනා එකම සුර කුමරිය මංජේශ්වරී පමණි.උදය කුමාර ඇඳෙන් නැගිට සක්මන් කරන්නට වූ අතර මම ඇඳේ දිග ඇදුණෙමි. සිහිනයකින් කෙළවර වන බොහෝ දේ මෙන් නොව අද මට සත්‍යයට මුහුණ දෙන්නට සිදුව තිබේ.”රංගනාතා කියන එකී මේ සේරම දන්නවා. ඒකිගෙන් මේ ටික අහගන්න ඇත්නම්”මට ඉබේටම වාගේ කියවිණ.”කවුද රංගනාතා කියන්නෙ”උදය කුමාරට ඉවසිල්ලක් නැතුවා මෙනි.” මංජේශ්වරීගෙ අක්කා” ඒත් ඒකි කතා කරන්නෙ තෙළිඟු. අනික මහ දෙන්නා ඒකිගෙ කට වහල. ඒකිත් මංජේශ්වරී වගේම අහිංසක පාටයි”උදය කුමාර සක්මන නවතා මොහොතක් කල්පනා කරන්නට විය. යළි ඇඳේ ඉඳගන්නට පෙර විදුලි පහන දැල්වීය.”එපා...”මගේ දෑස ගිනිකන වැකුණාක් මෙන් විය. අඩ අඳුර සිතට සැනසිල්ලකි. මම විදුලි පහන යළි නිවා දැම්මෙමි. අප එකිනෙකා හඳුනා ගැනීම සඳහා පිටතින් පැමිණි එළිය ප්‍රමාණවත්ය.”හෙට අනිද්දම මං එන්නම් රංගනාතව කතාකරවන්න”උදය කුමාර කීවේ අමනාපයෙනි.”රංගනාතාව අමතක කරල දැන් අර ලියුම ලියපං..”මොහොතක නිහැ¼ඩියාවකින් පසු උදය කුමාර කීවේය. එසේ කියමින් ඔහු කොළයක් සහ පෑනක් අතට ගෙන ලිපියේ කටු සටහනක් ලියන්නට විය. මම විදුලිපහන දැල්වීමි.”අවසර දෙයිද?”මම ඇසුවෙමි.”අවසර දෙන නොදෙන එක පැත්තකින් තියල ලියුම ලියපං”මම කටුසටහන කියවන්නට වීමි. ඉතාම කෙටියෙන් එහි සියල්ල සඳහන්ව තිබිණ. උදය කුමාරට ඒ දක්ෂතාව ඇත. මා ත්‍රිකුණාමලයේ සිටියදීත් රාජකාරිමය ලිපියක් ලියවා ගත්තේ උදය කුමාර ලවාය. අනික් පැත්තෙන් ඔහුගේ ඉංග්‍රීසි දැනීම මට වඩා ඉහළය.”උඹ ඉතින් ආදර හසුන් ලිය ලියා ඉඳපං”එදා ඔහු පැවසූ වදන් අදත් මට සිහිපත් වෙයි. එදා ආදර හසුන් ලීවේ කාන්තිටය. මංජේශ්වරීට එකම ආදර හසුනක් හෝ ලියන්නට අවශ්‍ය නොවීය. මංජේශ්වරීට එදා කරුණාරත්න අබේසේකර පැවසූවාක් මෙන් සුළඟ මඟින් හෝ හසුනක් යවන්නට ඇත්නම්.”එන්න මඳනලේ....පවසන්න දුක මගේ...”මටත් නොදැනීම ඒ පද දෙක මගේ මුවින් පිටවී තිබිණ..”උඹේ දුක ගිහින් කියන්න සුළඟට බෑ බං. නිකන් මනස්ගාත නැතිව හිටපං. ඒව කරුණාරත්න අබේසේකරලගෙ කවි කල්පනා විතරයි. ආදරවන්තියො නිවාස අඩස්සියෙ හිටපු තැන් ඕනතරම් තියෙනව. ඕක උඹට විතරක් විශේෂ දෙයක් නෙමෙයි. දැන් මේ ලියුම ලියපං”මම මගේ අත් අකුරින් ලියුම ලියා උදය කුමාරට ඇසෙන්නට කියෙව්වෙමි.”මා ඉන්දියානු තරුණියක සමඟ විවාහ ගිවිසගෙන ඇති බැවින් මානුෂික හේතූන් මත ඇය සමඟ විවාහ වීමට අවසර ලබාදෙන මෙන් කාරුණිකව ඉල්ලා සිටිමි.””හෙට උදේම ඕක ගිහින් දීපං. දැන් හුළං ටිකක් වදින්න එළියට යමං”අපි රාත්‍රී කෑම වේලාව පැමිණෙන තුරු මිදුලේ සක්මන් කළෙමු. කතා කරන්නට බොහෝ දේ ඇතත් ඒවා පපුවේ හිරවී ගල්ගැසී තිබේ.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=as1103278</link>
    <topic>මිනිත්තුවක කතාවක්</topic>
    <author/>
    <content>මිනිත්තුවක කතාවක්පන්ජාබ් ජාතිකයකුයි, බෙංගාලි ජාතිකයකුයි කෝච්චියෙන් ගමනක් යනව. දෙන්න වාඩිවෙල හිටියෙ, යාබද ආසනවල. වටපිට බල බල යන බෙංගාලි ජාතිකය දැක්ක, වාඩිවෙල ඉන්න ආසනයට උඩින් ලස්සන දම්වැලක් එල්ලෙනව. මිනිහ නැගිට, නැගිට කීපසැරයක්ම පැද්දෙන දම්වැල අත ගෑව.පන්ජාබ් ජාතිකයා මේක හොඳට බලා උන්නා.”අම්මප, තමුසෙට ඕකවත් ඇද ගන්න හයිය නෑනෙ. මෙන්න මෙහෙම හයියෙන් ඕක අදිනවකො.”විනාඩි කීපයකින් කෝච්චියෙ ගමන නතර වුණා. ආරක්ෂක නිලධාරීන්, මේ දෙන්න වාඩිවෙල හිටපු මැදිරියට ආව.”මොකදට? හදිස්සියෙ දම්වැල ඇද්දෙ. ඔබට මගදි බැහැගන්නවත් ඕනද?””නෑ, නෑ. මෙයාට දම්වැල අදින්න ඕනකම තිබුණා. ඒත් ඒක කරගන්න ගායක් නැතුව, දම්වැල අත ගගා හිටිය. මං ඒක දැක්ක ගමන්, සුරුස් ගාල දම්වැල ඇදල දුන්න.””මට දම්වැල අදින්න ඕනෙ කමක් තිබුණෙ නැහැ. ලස්සන නිසා නිකමට අත ගෑවා.””එහෙම නං තමුසෙනෙ නිකමට දම්වැල ඇද්දෙ. රු. 100 ක් දඩ ගෙවනව.””බලනවකො, තමුසෙ නිසා නිකරුණේ මං, ලෙඩක් දා ගත්ත. මට ගෙවන්න රුපියල් 100 ක් දෙනවකෝ.”බෙංගාලි ජාතිකයා මේ කතාව හොඳට අහං ඉඳලා,”හයිය තිබුණට මදි ඕයි, මොළෙත් ඩිංගක් තියෙන්න ඕනෑ.” කියල කිව්ව.බෝපිටියේ, වී.එස්. කරුණාදාස විශ්‍රාමික අධ්‍යාපන අධ්‍යක්ෂකලකින් නගරයේදී හමු වූ මිතුරන් තිදෙනෙක් අවන්හලකට ඇතුළු වී, පදමට සප්පායම් වෙමින් සිටියදී සුපුරුදු පරිදි තම තමන්ගේ හපන්කම් ගැන පුරසාරම් දෙඩවීමට පටන් ගත්හ. ”මං මේ ගමේ, නැග්ගෙ නැති එක පොල්ගහක් නෑ..!” පළමුවැන්නා කතාව ඇරැඹීය.”...අවට ගම් තුන හතරේ තියෙන හැම ඇළ දොළකින්ම නාල, වතුර බීල ඉන්න මිනිහෙක් මම...!”දෙවැන්නා කීවේ මහත් උජාරුවෙනි. මේ ඇසූ තුන්වැන්නා ද පසු බසින්නට සූදානම් වූයේ නැත.”මං.. මේ පැත්තේ තියෙන ගම් හත අටේම කරක් ගහන ගමන්, ඒවායේ ඉන්න ගෑනු උදවිය හැමෝම එක්ක කතාබහ කරන කෙනෙක්... කොටින්ම ඒ අය හුඟ දෙනෙක් ඉන්නේ, මං එනකං - උදේ ඉඳල මඟ බලාගෙන සත්තයි...!”ඔහු සාඩම්බරයෙන් වටපිට බලමින් කියන්නට වූ අතර, මිතුරෝ අන්ද මන්දව උඩ බිම බලන්නට වූහ.”අම්මප...! තමුසේ එහෙනං, පුදුම වාසනාවන්තයෙක් නේ.. ඇත්තටම, කොහොමද ඔය විදිහට හිතවත්කම් පවත්වන්නේ...?” දෙදෙනාම එක්වර ඇසූහ.”ඇයි, අයිසේ....මම නේ මේ පළාතේ දැන් ලියුම් බෙදන්නේ...!”  මාකොල – ගාමිණී චන්ද්‍රසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=as1103279</link>
    <topic>ඊතණවත්තේ ඊතලය</topic>
    <author>ඡායාරූප - දේවපි‍්‍රය ජයවර්ධන</author>
    <content>ඊතණවත්තේ ඊතලයමම කොළඹ සිට ඌව වෙල්ලස්ස දක්වා සංචාරය කළෙමි. එය මට මැනැවින් කළ හැක්කකි. එහෙත් මට වර්තමානයේ සිට අතීතයට සංචාරය කළ නොහැක. එසේ යා හැකි ක්‍රමවේදයක් තිබුණි නම් මම වර්තමානයේ සිට 1817 සැප්තැම්බර් මස 16 වැනි දිනය දක්වා සංචාරය කරමි.මම මොනරාගල සිට බිබිල දක්වා වැටී ඇති මාර්ගයේ මගේ රථය පදවා ගියෙමි. සදා නිම කළ කාපට් සීමාවේ විදුලි වේගයෙන් රිය ධාවනය කළ මම තවදුරටත් වැඩ නිම වෙමින් තිබූ කොටසේ ඉතා පරෙස්සමින් රිය පැදවූයෙමි. මැදගම හන්දියෙන් වමට හැරී පස්සර පාරේ බඩල්කුඹුර පසු කළේ නම් මට අලුපත හමුවීමට නියමිත ය. අලුපත වනාහී මගේ සංචාරයේ කථා නායකයාගේ හැරවුම් ලක්ෂයයි.රොබට් බ්‍රවුන්රිග් ගේ මෙහෙයුමෙන් ඉංග්‍රීසි සේනාංකයක් ද සහිතව ඌවට පැමිණි මොණරවිල කැප්පෙටිපොල නම් වූ ගොලහැල ප්‍රභූවරයා වීර කැප්පෙටිපොළ නමින් ගෞරවනීය වන්නේ අලුපත දී ය. අලුපොත දී මොණරවිල සුද්දන්ට පිටු පා ස්වදේශීය විමුක්තිකාමීන් හා එක් වූ බව අද අලුපත ග්‍රාමය පවා නො දැන සිටීම පුදුමයට කරුණක් නොවේ. අපි අපේ ඉතිහාස පොත හකුළාගෙන සුද්දන්ගේ ඉතිහාසය කටපාඩම් කරගෙන සිටී.”ඉතිහාසය වනාහී ජයග්‍රාහකයාගේ වාර්තාවකි” යැයි කියමනක් මා අසා ඇත. 1818 දී ස්වදේශිකයෝ තම විමුක්ති අරගලයේ දී අන්ත පරාජයක් අත් වින්දහ. අමානුෂික පහරදීමකින් ස්වදේශිකයින් හෙම්බත් කළ සුදු ආණ්ඩුව ජයග්‍රාහකයෝ වූහ. එහෙයින් 1818 විමුක්ති අරගලයේ ඉතිහාස කථාව “ජයග්‍රාහකයාගේ වාර්තාවක්” ලෙස අපට ලැබී තිබේ.ටැංගොඩ විහාරයේ ඊතණවත්තේ අත්තදස්සී නායක හිමි සමඟඒ වාර්තාවට අනුව ඉංග්‍රීසීන් විසින් “18 කැරැල්ල” මර්දනය කොට ජයගන්නා ලදී. ජයග්‍රාහකයා සැපයූ වාර්තාව ඉතිහාසය බවට පත්ව ඇත. ඒ වාර්තාවේ විමුක්තිකාමී ස්වදේශිකයින් ගේ ඓතිහාසික ක්‍රියාවලිය ඇතුළත් වී නැත.එහෙයින් වර්තමාන සංචාරකයකුට අලුපත දී හමුවන්නේ දුෂ්කර ගම්මානයක් පමණි. ගරා වැටෙන සුදු බලකොටුව හැරුණු විට කැප්පෙටිපොළ වීරයා අභිනික්මන් කළ සැමරුමක් අලුපත දී ස්මාරකගත වී නොමැත. මම මැදගම පසුකරගෙන බිබිල දක්වා ම ගොස් එතැනින් හැරී බදුලු පාරේ ටික දුරක් ගමන් කළෙමි. මගේ අරමුණු එල්ලය ඊතණවත්තේ දී නතර විය.බිබිලේ සිට බදුලු පාරේ කිලෝමීටර තුනක් පමණ ගිය තැන උණගොල්ල ගම්මානය හමුවෙයි. උණගොල්ල පන්සල පෙනෙන සීමාවේදී මාවත අසල ඉදි ;කාට ඇති කුඩා ස්මාරකය කාගේත් අවධානය දිනා ගන්නේ නැත. 1918 වර්ෂයේදී සුදු ආණ්ඩුව විසින් තනා විවෘත කළ මේ ස්මාරකය ගම්මු හඳුන්වන්නේ “විල්සන් කුලුන” කියායි.පාර අද්දර ඉදිකොට ඇති සොහොන් කොත් ස්මාරක අපේ රටේ ඕනෑතරම් දැකගත හැකිය. අත්තනගල්ලේ ඉදිවී ඇති සොලමන් ඩයස් බණ්ඩාරනායකගේ සොහොන් කොත සහ එස්.ඩබ්.ආර්.ඩී.බණ්ඩාරනායක සිරිමතාණන්ගේ ස්මාරකය පමණක් වර්තමානයේ අවධානයට යොමු වී තිබේ. අමතකව යන සෙසු සොහොන් ස්මාරක ලෙස උණගොල්ලේ විල්සන් කුලුන ද වර්තමානිකයන්ගේ මතකයෙන් ඉවත් වී ඇත.මම විල්සන් කුලුන ඉදිරිපිට සිට ගතිමි. 1918 දී ඉංග්‍රීසි ආණ්ඩුව මේ කුලුන මෙතැන සිටුවා පහත සඳහන් වාක්‍යය එහි ඉංග්‍රීසියෙන් කොටා තැබුවේය.”1817 සැප්තැම්බර් මස 16 වැනි දින ආරම්භ වූ ඌව කැරැල්ලේ දී සතුරු පහරින් මිය ගිය, ඌවේ ඒජන්ත වූ සිල්වෙස්ටර් ඩග්ලස් විල්සන් සිහිවීම පිණිසයි.”1918 යනු 1818 විමුක්ති අරගලයට වසර 100ක් පිරුණු දිනයයි. එදින ඉංග්‍රීසි ආණ්ඩුවට සිල්වෙස්ටර් විල්සන් සිහි වූයේ ඔවුන් තුළ තිබූ ඉංග්‍රීසි ජාතිමාමක කෘත ගුණය හේතු කොට ගෙනය. ඔවුහු තකහනියක් කොළඹ සිට බිබිලේ ඊතණවත්තට ගොස් උණගොල්ලේ දී මේ ස්මාරකය පිහිටුවා කොළඹ ආහ. 1918 සිය 2005 වසර වනතුරු ම බිබිලේ සිට බදුල්ලට ද බදුල්ලේ සිට බිබිලට ද ආ ගිය කිසිදු සංචාරකයකුට හෝ මගියකුට හෝ නො සිතුණු විල්සන් ස්මාරකයේ අනෙක් පැත්තේ කථාව කරළියට ගෙනාවේ 2005 වසර වනවිට ඌව පළාතේ ප්‍රධාන අමාත්‍ය ධූරය දැරූ ගාමිණී විජිත් විජියමුණි සොයිසා නම් දේශපාලනඥයා ය.මම විල්සන් කුලුන පියමන් කොට තවදුරටත් බදුල්ල දෙසට ඇවිද ගියෙමි. විල්සන් කුලුන පෙනෙන තෙක් මානයේ උණගොල්ල පන්සලට ඇතුළු වන මකර තොරණ පිහිටා ඇත. එහි ඉදිරිපිට ඇති යෝධ ගල් පර්වතයක් මුදුනේ හිටිහාමි මුදියන්සේ ඩග්ලස් විල්සන්ට දුන්න මානා සිටී.හිටිහාමි දුනුදිය මුදාහළ විට ඒ ඊතලය හෙවත් ‘දණ්ඩ’ ගොසින් බස්නා මානය වනාහී “දඬුබස්නා මානයයි” 1817 සැප්තැම්බර් මස 16 වැනි දින බූටෑවේ රටේ රාලගේ අණ කිරීමෙන් මේ ගල් පර්වතය මුදුනට නැඟගත් හිටිරාල හෙවත් හිටිහාමි හෙවත් හිටිහාමි මුදියන්සේ හෙවත් මීගහපිටිය වලව්වේ හිටිහාමි මුදියන්සේ විසින් දුනුදිය ඇද මහත් වූ කරල් හීයක් විද ඌවේ ඒජන්ත වූ සිල්වෙස්ටර් ඩග්ලස් විල්සන් නම් සුදු නිලධාරියාව මරුමුවට පත් කළ මුළු කථා ප්‍රවෘත්තිය ම අද උණගොල්ලේ දී ස්මරණය කළ හැකිව ඇත.2005 වර්ෂය වනාහී ශ්‍රී ලාංකීය සමාජ දේශපාලනයේ හැරවුම් ලක්ෂය යැයි මා නිබඳව මතුරන සත්‍යවාදය මෙතැනදී ද ශපථ වෙයි. “ඉතිහාසය වනාහී ජයග්‍රාහකයාගේ වාර්තාවයි” යන විශ්වාසයට එරෙහි ව පරාජිත විමුක්තිකාමීන්ගේ වාර්තාව වෙනුවෙන් 2005 වර්ෂයේ සැප්තැම්බර් 16 වැනි දා හිටිහාමිගේ ස්මාරකය උණගොල්ලේ දී ඉදි කෙරුණේ විජිත් විජයමුණි සොයිසා නම් වර්තමාන මාතෘභූමි දේශපාලනයේ නියෝජ්‍ය අධ්‍යාපන අමාත්‍යවරයාගේ උපදේශකත්වයෙන් යුතුවයි.හිටිහාමි මුදියන්සේගේ ප්‍රතිමාවදැන් ඊතණවත්ත වඩාත් ඓතිහාසිකය, වඩාත් තර්කගෝචරය, වඩාත් පරිපූර්ණ ය. මම ඊතණවත්තේ වෙල්යාය අද්දර අතීත පත්තිනි දේවාලය පිහිටා තිබූ ඉසව්ව සොයා ඇවිද්දෙමි. මට මඟ පෙන්වන්නේ බිබිල ප්‍රාදේශීය ලේකම් ගුණදාස අමරසිංහ මැතිඳුන් ය. අපට ටැංගොඩ විහාරයේ දී ඊතණවත්තේ අත්තදස්සි නායක හාමුදුරුවන් බැහැ දකින්නට අවසර තිබුණි.උන්වහන්සේට 1818 ඌව විමුක්ති අරගලයට පරවේණි උරුමහරුමකම් තිබේ. ඊතණවත්තේ අතීත පත්තිනි දේවාලයේ කපු පරම්පරාව දැන් අක්කරේපත්තුවේ දේවාලය කරන බවත් එහි ද්‍රවිඩ ජනතාව ඔවුන් හඳුන්වන්නේ ‘සිංහල කුලේ මිනිස්සු” කියා බවත් නායක හාමුදුරුවෝ මට පැහැදිලි කළහ.මම පත්තිනි දේවාලය පිහිටා තිබූ ගොඩැල්ලේ මුඩු බිමේ සිට අතීතය මෙනහි කරමි. පරාජිතයාගේ වාර්තාව වර්තමානිකයන්ට ලියා දැන්වූ ලේඛකයින් දෙදෙනෙකුගේ වාර්තා මා අතේ ඇත. 1961 දී “සිංහලේ නිදහස් සටන” ලියූ ඩබ්ලිව්.කේ.පී.ගුණවර්ධනයන්ගේ කෘතියත් 21001 දී “සිංහලේ ජාතික සටන්” නමින් රචනාවක් කළ දයාවංශ ජයකොඩිගේ කෘතියත් වර්තමානිකයින් අත තිබේ.නූතන ඉතිහාසඥයෝ තව තවත් පර්යේෂණවල යෙදෙමින් සුදු ආණ්ඩු පාක්ෂික “ජයග්‍රාහකයාගේ වාර්තාව“ පරාජිතයාගේ පැත්තෙන් කියවාගෙන යෑමට අවශ්‍ය කරුණු සම්පාදනය කරති. මම වර්තමාන සංචාරකයකුගේ ඇසින් ඌව වෙල්ලස්ස සංචාරය කෙරුවෙමි. 1818 පරාජිත විමුක්ති අරගලයේ ඡායා තවමත් වෙල්ලස්සේ ඉතිරිව තිබේ. එහෙත් ඊතණවත්ත තවමත් නිසොල්මන් අහිංසක ගම්මානයකි.ඉංගී‍්‍රසි ආණ්ඩුවේ විල්සන් උවමනාවත් විජිත් විජයමුණි සොයිසාගේ හිටිහාමි උවමනාවත් හැර 18 විමුක්ති අරගලයේ විරුවන්ගේ සැමරුම් ස්මාරක තවමත් එහි ඉදි වී නොමැත.මම ඊතණවත්තේ සිට ඉතාලියේ ෆ්ලොරන්ස් නගරයේ පොන්තාවයික්කි චතුරශ්‍රය සිහිපත් කරමි. ඉතාලියෙන් ඉපිද ලෝක ජන මතයට ම එකතු වූ යුරෝපීය අතීත විරුවන්ගේ ස්මාරක පියත්සාව ඉදිකිරීමට ඉතාලිය තීරණය කළේ ෆ්ලොරන්ස් නගරයයි.ගැලීලියෝ, මයිකල් ආන්ජලෝ, දාන්තේ, බෙනිනි, පිකාසෝ, මාර්කෝනි, ඇමරිගෝ වෙස්පුචි, මාකියාවෙලි ආදී විශ්ව වීරයින්ගෙන් වැඩි දෙනකු ඉපදී ඇත්තේ හෝ ජීවත් වී ඇත්තේ ඉතාලි බසින් ෆිරෙන්සේ කියා හඳුන්වන ෆ්ලොරන්ස් නගරයේ හෝ ඒ අවටයි. එහෙයින් වර්තමාන ලෝක සංචාරකයෙකුට ඉතාලියට ගෞරව කිරීමට අවශ්‍ය නම් යා යුතු ඓතිහාසික නගරය වන්නේ රෝමයට දකුණින් සහ නේපල්ස් නගරයට උතුරින් පිහිටි ෆ්ලොරන්ස් පුරවරයටයි.උණගොල්ලේ විල්සන් කුලුන අබියසඉතාලියානුවන් යුරෝපීය පොහොසත්කමින් යුතුව තම ඓතිහාසික නගරය නිර්මාණය කරන විට අපි‍්‍රකානු දුප්පත්කමින් යුතුව වුවත් තම ඓතිහාසික වීරයින්ගේ කේන්ද්‍රය තබාබුෂීව් කන්දේ පිහිටුවන්නට ලෙසතෝවේ බසතෝ ජාතිකයින් තීරණය කොට තිබෙනු මම අත්දැක ඇත්තෙමි. ඔවුහු අලංකාර හැඩයෙන් යුතුව එක පිට එක තබන ලද බෝල්ඩර් ගල් කුලුනුවලින් තම වීරයින්ගේ ස්මාරක ඉදි කරති.දකුණු අපි‍්‍රකානු සුද්දන්ගෙන් ලෙසතෝ රාජ්‍යය බේරා ගැනීමට දිවි පිදූ මොසෙශේ පරම්පරාවේ මොරේණාලාට ගෞරව කිරීමට නම් ලෙසතෝවේ අග නගරය වූ මසේරුවේ සංචාරය කොට පලක් නැත. ඒ සඳහා සංචාරකයා ලෙසතෝවේ රටේව් ප්‍රදේශයේ ඇති තබාබුෂීව් තරණය කළ යුතුව ඇත.ප්‍රංශයේ බැස්ටීල සිපිරිගෙය බිඳ දැමූ විප්ලව නායකයින් ස්මරණය කිරීමට ස්මාරක ඉදිකොට තිබුණේ බැස්ටීලය අසළම ය. ගෝර්බොචෝව් විසින් දොඹකර යොදා ලෙනින්ගේ පිළිමය ඉවත් කරන තුරුම ලෙනින් චතුරශ්‍රයේ බොල්ෂේවික් වාදයට ගෞරව පිණිස කෞතුක ස්මාරක ගොඩනැගී තිබුණි. බර්ලීන් තාප්පය බිඳ දමා බටහිර ජර්මනිය හා නැගෙනහිර ජර්මනිය එකතු කරන ලදි.එහෙත් දෙපස ම ජර්මානුවන් බර්ලීන් තාප්පයේ ගඩොල් කැට තම නිවෙස්වලට ගෙන ගියේ රත්තරං ආකරයක ධන නිධාන ගෙනයනවා සේ ඇල්මකිනි. චීනයේදීද මම චීන වීරයින්ට ගෞරව පිණිස පීකිං නුවරට ඈතින් පිහිටි “ෆොබිඩ්න් සිටි” වෙත සංචාරය කෙරුවෙමි.එංගලන්තයේදී ;ස්ක්ෂ්පියර්ගේ නිවසත්, ගමත් එනමින් ගෞරවනීයව තිබෙනු මම දෙ වතාවකම අත් දැක්කෙමි. ලෙබනනයේදී බලීල් ජිබ්රාම්ගේ නිවසත් ෆ්ලොරන්ස්හීදී දාන්තේගේ නිවසත් කොග්ගලදී මාර්ටින් වික්‍රමසිංහයන්ගේ නිවසත් සංචාරය කර ඇති මා ඒ ඒ ස්ථානවලදී සැදහැතිව ඔවුන් වන්දනා කර ඇත.එහෙත් මට කැප්පෙටිපොළ වීරයා වන්දනා කරන්නට කේන්ද්‍රයක් නැත. 1818 නොවැම්බර් මස 26 වැනි දා මහනුවර බෝගම්බර වධක භූමියේදී එතුමන්ගේ හිස ගසා මරණයට පත් කරනායුරු සියැසින් බලාසිටි සුළුතරය අතර හෙන්ඩ්‍රි මාෂල් නම් ශල්‍ය වෛද්‍යවරයා ද සිටියේ ය. 1817 සැප්තැම්බර් 22 දා සුදු ආණ්ඩුවේ සේනාංකයක් ද රැගෙන බදුල්ලට පිටත් වූ මොණරවිල කැප්පෙටිපොල නොවැම්බර් 1 වන දා අලුපොතදී වීරත්වයට පත් වූයේ ය. අලුපත සිට යළි නිරුපද්‍රිතව මහනුවර පැමිණි ඉංගී‍්‍රසි සේනාංකය අතේ මොණරවිල පණිවිඩයක් ද එවා තිබුණි. එහි මෙසේ සඳහන්ව තිබූ බව ඉංගී‍්‍රසි වාර්තාවල සටහන්ව ඇත.”තොපේ තුවක්කුවලින් තොපිට වෙඩි තැබීම සිංහල අපට තරම් නොවේ! මේ තුවක්කු තොපේ ආණ්ඩුකාරයාට බාර දී ඌවේ දිසාව ඉංගී‍්‍රසින්ට එරෙහිව නැගී සිටින බව දන්වා සිටිව්!”මේ ප්‍රකාශයත් සමඟ රොබට් බ්‍රවුන්රිග් පුදුමයට හා ත්‍රාසයට පත් වුවද හෙන්ඩ්‍රි මාෂල් නම් වෛද්‍යවරයා පුදුමයට පත් නො වුණේ ඔහු මුල සිට ම මොණරවිල කැප්පෙටිපොලව හොඳින් හඳුනන බැවිනි. ඔහු අදහාගත නොහැකි උත්තුංග මානව පෞරුෂයකින් හෙබි නියම සිංහල වීරයෙක් යැයි වෛද්‍යවරයා දැන සිටියේ ය.ප්‍රකට ප්‍රභූවරුන් වන පිළිමතලාවේලාට, මඩුගල්ලලාට වඩා අප්‍රකට ඇල්ලේපොලලා, බූටෑවේලා, කිව්ලේගෙදරලාටත් වඩා මොණරවිල උත්තම මානවයෙක් බව දත් හෙන්ඩ්‍රි මාෂල් බෝගම්බරදී දං ගෙඩිය යට වැටුණු කැප්පෙටිපොල වීරයාගේ හිස පර්යේෂණය පිණිස එංගලන්තයේ එඩිම්බරෝ කපාල පර්යේෂණ ආයතනය වෙත යවන ලදි.එහිදී ලැබුණු පර්යේෂණ වාර්තාව වනාහී මේ හිස අධිමානුෂීය ගුණයෙන් යුතු උත්තම මානව හිසක් විය යුතු යැයි කියා ය. එඩිම්බරෝ කපාල කෞතුකාගාරය හෙන්ඩ්‍රි මාෂල්ගෙන් මේ හිස් කබල ලබාගෙන එය විද්‍යාර්ථි ගවේෂණ සඳහා එහි තැන්පත් කරන ලදි. එඩිම්බරෝ විශ්වවිද්‍යාලය කැප්පෙටිපොල වීරයාට භෞතික ගෞරවයක් දක්වන කාලයේ අපේ රට එතුමන්ට අධ්‍යාත්මික ගෞරවයක් දක්වමින් “අලුත් බණ්ඩාර” නමින් දේවත්වයකට ද එතුමන් පත්කර ගන්නා ලදි.1948 දී මෙරට නිදහස ලබා ගත් සැණින් දේශ හිතෛෂී භාවයෙන් ඔදවැඩී ගිය අපේ රටේ ඩොමීනියන් පාර්ලිමේන්තුව මේ හිස් කබල යළි ඉල්ලා එංගලන්තයට ලිපි ලිවීය. එඩිම්බරෝ කෞතුකාගාරය විසින් ලංකා රජය වෙත මේ මානව ගෞරවයේ සංකේතයක් වූ හිස් කබල යළි ලබා දෙන ලදි.1948 වර්ෂයේදී නිදහස් ලංකාවේ සංකේත රූපය වූ කැප්පෙටිපොල හිස මහනුවර මඟුල් මඩුවේදි මහජන ගෞරවය පිණිස ප්‍රදර්ශනය කරන ලදි. මේ ගෞරව පෙරහරට එක් වූ ශ්‍රී ලාංකීය පුරවැසියෝ තවමත් ජීවතුන් අතර සිටිති.ලක්වැසියන්ගේ ඉමහත් ගෞරවයට පාත්‍ර වූ එඩිම්බරෝවේ වෛද්‍ය පර්යේෂකයින් පුදුම කර වූ කැප්පෙටිපොල වීරයාගේ හිස නිධන් කොට දළදා මාලිගා මහ මලුවේ ස්මාරක කුලුනුක් බඳින්නට අපේ රටේ ඩොමීනියන් දේශ හිතෛෂීන් කටයුතු කරන වග සමකාලීනයන් අසා සිටියේ තුෂ්නිම්භූතයෙන් යුතුව වන්නට ඇතැයි මම සිතමි.2005 ට එහා ශ්‍රී ලංකාව සහ 2005 ට මෙහා ශ්‍රී ලංකාව යනු රටවල් දෙකක් යැයි මට සිතේ. 2005 හැරවුම් ලක්‍ෂයෙන් මෙපිට ශ්‍රී ලංකාව වනාහී දේශීය චින්තනය තම මූලික තේමාව කොටගත් ජනමූල නායකයෙකුගේ න්‍යාය මත සමාජ ක්‍රියාව සකස් වූ යුගයයි. දැන් ඩොමීනියන් කොම්ප්‍රදෝරුව පැන්ෂන් ගොස් සිටී. කැප්පෙටිපොල නරවිරුවාගේ හිස් කබල තැන්පත් වලෙන් ගොඩ ගන්නට කාලය පැමිණ ඇතැයි මට සිතුවිලි වන්නේ ඊතණවත්තේ සිට ය.1818 විමුක්ති අරගලයට නායකත්වය සැපයූ විරුවන් උදෙසා ස්මාරක තනා ඊළඟ පරම්පරාවල් උදෙසා මේ පරිත්‍යාගශීලී වීරත්වය වන්දනා මාන කරන්නට සුදුසු ම බිම වනාහී ඊතණවත්ත යැයි සිතන අත්තදස්සී නායක හාමුදුරුවන්ගේ මතයට මම ගෞරව කරමි. දෙස් විදෙස් සංචාරකයින් බිබිලේ උණගොල්ලට ගෙන්වාගෙන ආශ්චර්යමත් සංචාරක පුරවරයක් බවට ඊතණවත්ත පත් කිරීමේ මුල්ගල දැනටමත් එහි තබා ඇත.අතිගරු ජනාධිපති තුමන්ගේ අවධානය ඌව වෙල්ලස්ස වෙත පතිතව ඇති වග පසුගිය දැයට කිරුළ බුත්තලදී සංවිධානය වීමෙන් තේරුම් යයි. දැයට කිරුළ ප්‍රදර්ශනයේදී දේශීය සංචරණය පිළිබඳ දේශනය පැවැත්වූ මා ඊට අදාළ පරිශ්‍ර පර්යේෂණය සඳහා මුළු ඌව වෙල්ලස්ස පුරාම සංචාරය කෙරුවෙමි. මා සතු සංචරණ වාර්තාව ජන ආකර්ෂණය සඳහා පමණක් නො ගෙන ප්‍රායෝගික ක්‍රියාවලියක් බවට පත් වන්නේ 1818 විමුක්ති අරගලයේ ස්මාරක කෞතුකාගාරය ඊතණවත්තේදී ඉදිවීමෙන් අනතුරුව ය.වගකිව යුත්තෝ අවධාන ගනිත්වා!ලබන සතියේ - මනම්පිටියේ සිට ත්‍රිකුණාමලයට ගඟ දිගේ යමු.ජැක්සන් ඇන්තනීwww.jacksonanthony.comඡායාරූප - දේවපි‍්‍රය ජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av1103272</link>
    <topic>සිනා කතා</topic>
    <author/>
    <content>සිනා කතා’දෙ පැත්තෙම වැඩිහිටියන් විරුද්ධ හින්දා අපි දෙන්නට එකතු වෙන්ඩ ලැබෙයිද කරූ?’ අමිතා ඇසුවේ තම පෙම්වතා සමීපයට වී තොදොල් වෙමින් සිටියදීය.’බය වෙන්ඩ එපා ළමයො. ඔය කවුරු විරුද්ධ වුණත් කරුමෙ ඵල දෙනවා.’ කරූ තම පෙම්වතියගේ නිකටෙන් අල්ලා සොලවමින් කීවේය.’මේ ඉස්පිරිතාලෙට බෙහෙත් ගන්ඩ එන තරුණ කෙල්ලන්ගෙ ඇඟපත බොහොම ලස්සනයි.’පොදු විවේක කාමරයේ වාඩිවී උණු තේ කෝප්පයක් තොල ගාමින් සිටි දොස්තර වීරසේකර කීවේ තම මිතුරු වෛද්‍ය සේනාධි වෙත හැරෙමිනි.’ඒක නං මං හරියටම කියන්න දන්නෙ නැහැ. මම දත් දොස්තර කෙනෙක් නෙ.’ සේනාධි තම මිතුරා දෙස බලා හිනැහෙමින් කීවේය.රූපවාහිනියේ ඉවුම් පිහුම් වැඩ සටහනක් බලා ඒ අනුව තමන් සෑදු කේක් තැටියෙන් ලොකු කේක් කැබැල්ලක් තම සැමියාට පිරිනැමූ ශාන්ති මෙසේ කීවාය.’බලන්ඩකො හොඳද කියල.’කේක් කැබැල්ල අනුභව කොට අවසන් වූ සැනෙන් චÁද්‍රසිරි කුස්සිය දෙසට හිස පොවා මෙසේ ඇසීය.’ශාන්ති, තව කේක් කෑල්ලක් ගන්ඩ තියෙනවද?’’ඇයි කේක් රහ වැටුණද?’ ශාන්ති කුස්සියේ සිටම සතුටින් ඇසුවාය.’නෑ එහෙම දේකට නෙමෙයි. හෙට උදේම දත් මදින්ඩ ගන්ඩ.’ සැමියා කීවේ කරවූ කේක් කෑල්ල දෙස බලමිනි.’මේ ළඟදි ඉඳලා චමිල නිතර නිතර සිංහල චිත්‍රපටි බලන්න යනවා නේද?’ සති අන්තයක දී හමුවූ අවස්ථාවෙක රොෂාන් චමිල ගෙන් විමසීය.’මං මේ අවුරුද්දෙ කසාද බඳින්නනෙ ඉන්නෙ, ඒකයි.’’ඉතින් කෙලවරක් නැතුව සිංහල චිත්‍රපටි බලන්නෙ මොනවටද?’ රොෂාන් විමසුවේ විමතියෙනි.’ඉතින් හලෝ බැන්දයින් පස්සෙ ඕනම ජරාවක් ඉවසන්න දැන් ඉඳලම පුරුදු වෙන්න එපායැ.’ චමිල කීවේය.’මේරි අද උදේ මම බලාගෙන කිරිකාරයා උඹට හාද්දක් දෙනවා. මීට පස්සෙ උදේට කිරි බෝතලේ ගන්ඩ උඹ යන්නෙ නෑ, තේරුණා ද? හෙට ඉඳල මමයි යන්නෙ.’අනෝමා තම තරුණ මෙහෙකාරිය වෙත රෞද්‍ර බැල්මක් හෙළමින් තරවටුවක ස්වරූපයෙන් කීවාය.’වැඩක් වෙන්නෙ නෑ නෝනා.’ මේරි සාවඥ ලෙස සිනාසී යටසින් තම ස්වාමිදුව දෙස බලා මෙසේ කීවාය.’කිරිකාරයා කිව්වා එයා මට මිසක් වෙන කාටවත් හාදු දෙන්නේ නෑ කියල.’කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av1103273</link>
    <topic>යාත්‍රා</topic>
    <author>හිරුණි</author>
    <content>යාත්‍රාසිරස රූපවාහිනියේ විකාශය වූ ‘මහගෙදර’ ටෙලි නාට්‍යය ඔබට අමතක වෙන්න විදියක් නෑ. එහි ‘කරන්’, ‘නන්දනී’, ‘තුල්සි’ ඇතුළු හැම චරිතයක්ම අපේ රටේ බොහෝ රසිකයන්ගේ ආදරය දිනාගත්තවුන්. ‘මහගෙදර’ රඟ පෑ ‘කරන්’ සහ ‘නන්දනී’ මේ දිනවල ලංකාවට පැමිණ සිටිනවා. කරන් ගේ සැබෑ නම වෙන්නේ හිතේන් තේජ්වානි යි. ‘මහගෙදර’ නන්දනි ගේ චරිය රඟපෑවේ හිතේන් ගේ සැබෑ ජීවිතේ බිරිඳයි.මේ දෙන්නා මේ දිනවල ලංකාවට ඇවිත් ඉන්නේ හිතේන් අපේ ටෙලි නාට්‍යයක රඟපාන නිසයි. හිතේන් රඟපාන්නේ මේ දිනවල සිරස රූපවාහිනියේ විකාශය වන ‘පූජා’ ටෙලි නාට්‍යයේය. ‘පූජා’ හි ප්‍රධාන නිළිය ජානකී විජේරත්න තමයි මේ ටෙලි නාට්‍යය නිෂ්පාදනය කරන්නෙත්. ඒ නිසාම වැඩිදුර විස්තර සඳහා පසුගිය දිනක අපි ජානකී ඇමතුවා.”ඇත්තටම මහගෙර ‘කරන්’ හෙවත් හිතේන් ආවේ මගේ ටෙලි නාට්‍යයේ රඟපාන්න. ‘පූජා’ ටෙලි නාට්‍යයේ මගේ සැමියා විදියට තමයි එයා රංගනයට එක්වෙන්නේ. සතියක විතර කාලයක් එයා ලංකාවේ ඉඳීවි.මම රංගනයට එකතු වුණෙත් පුරා වසර 8 – 9 ක පමණ නිහැඬියාවකින් පස්සෙ. ඒ නිසා මට හිතුණා අලුත් යමක් කරන්න ඕන කියලා. ‘පූජා’ ආරම්භයේ පටන්ම වෙනස් ටෙලි නාට්‍යයක්. මේ ටෙලි නාට්‍යය අධ්‍යක්ෂණය කරන්නේ සංජය නිර්මාල්.මංජුලා කුමාරි රිය අනතුරකට භාජනය වෙලා! පසුගිය සතියේ එක්තරා දිනයක උදේම අපේ කාර්යාලයට ලැබුණු දුරකථන ඇමතුමකින් කිවේ අපේ පාඨක සහෘදයෙක්. මේ ආරංචියෙන් ඇත්තටම අපිත් කලබල වුණා. ඒ නිසාම එහි ඇත්ත නැත්ත දැන ගන්න අපිට මංජුලාටම කතා කරන්න සිද්ධ වුණා.අපේ නළු නිළියන් ගැන ඔවුන්ගේ රසික රසිකාවියන් කොයි තරම් උනන්දුවෙන් ඉන්නවද කියන එකත් ඒකෙන් අපට පැහැදිලි වුණා.ඇත්තටම කිව්වොත් මංජුලා මුහුණ දීලා තිබෙන්නේ සුළු රිය අනතුරකට. එයින් බරපතළ තුවාලයක් හෝ වෙනත් අතුරු ආබාධයක් මංජුලාට සිදුවෙලා නෑ. ඇය ‘හඳපාන’ ටෙලි නාට්‍යයේ රූගත කිරීම් සඳහා සහභාගි වෙන්නට කුරුණෑගල බලා යමින් සිටියදීයි මේක වෙලා තිබෙන්නේ. ඇය නම් කිව්වා ඒක පුවත්පතක පල කරන්න පවා තරම් සිදුවීමක්වත් නොවන බවයි.එහෙත් මංජුලාලට ආදරය කරන, මේ පණිවුඩ වහා පුවත්පත කරා දැනුම් දෙන ඔවුන්ගේ රසික රසිකාවියන් ඔවුන්ට කොපමණ ආදරය කරනවාද? ඔවුන් ගැන අවදියෙන් සිටිනවාද? යන්න පිළිබඳ සිතා මේ සටහන අපි ඔවුන් වෙනුවෙන් තැබුවේ.ඔබට මතක ඇති 1970 දශකයේ අපේ වේදිකාවේ ජය කෙහෙළි නැංවූ ‘රතු හැට්ටකාරි’ වේදිකා නාට්‍යය. ප්‍රවීණ නාට්‍ය නිෂ්පාදකවරයෙකු වන ලූෂන් බුලත්සිංහලගේ ‘රතු හැට්ටකාරි’ 1974 රාජ්‍ය නාට්‍ය උළෙලේ හොඳම නාට්‍ය රචනය, හොඳම නළුවා, හොඳම නාට්‍ය සංගීතය ඇතුළු සම්මාන රැසක්ම දිනාගත්තා.රතු හැට්ටකාරියෙක් වෙන්න කැමැති කෙනෙකුට මේක හොඳ ආරංචියක් වේවි. ලූෂන් බුලත්සිංහලයන් මේ දිනවල සූදානම් වෙන්නේ ‘රතු හැට්ටකාරි’ ආයෙත් වේදිකාවට ගේන්න.එහෙත් මේ නාට්‍යයේ ප්‍රධාන චරිතයට රඟපෑම සඳහා ගායනයට රංගයට එකසේ හැකියාව ඇති තරුණියක් ගැන හෝඩුවාවක් හොයමින් තමයි ලූෂන් මේ දිනවල පසුවෙන්නේ. අපේ‍්‍රල් මාසේ මුල් සතියේ දී ඒ සඳහා තෝරාගැනීම් සිදුකරන බවත් ‘රසඳුනට’ දැනගන්නට ලැබුණා.අපේ ඉතිහාසය අපට එදාටත් වඩා වටින්නේ අද. අභිමානවත් ඓතිහාසික සන්ධිස්ථාන රැසකින් සමන්විත මේ ඉතිහාසය හෙට අපට අදටත් වඩා වටීවි. ඉතිහාසය ලිඛිතව සටහන් වනවා සේම එය රිදී තිරය මත දෘෂ්‍ය මාධ්‍යයෙන් බැබළෙන විට ඒක අපට තවත් නැවුම් ආස්වාදයක් ගෙන දේවි.අපේ ප්‍රවීණ චිත්‍රපට අධ්‍යක්ෂවරු දෙදෙනෙකු මේ දිනවල සූදානම් වෙන්නේ ඓතිහාසික පසුබිමක් සහිත සිනමා නිර්මාණ ද්විත්වයක් අපේ ප්‍රේක්ෂකයන් වෙනුවෙන් ඉදිරිපත් කරන්න කියල ආරංචියක් පසුගිය දිනක අපට අසන්නට ලැබුණා.ඔවුන් දෙදෙනා මහාචාර්ය සුනිල් ආරියරත්නයන් සහ සෝමරත්න දිසානායකයන්. මේ දෙන්නම මේ දිනවල ඉන්නේ නවක නළු නිළියන් සොයමිනුයි. නිකම්ම නිකම් නළු නිළියන් ගැන නොවෙයි. ඔවුන්ට අවශ්‍ය රාජ කුමාරයන්ට, රාජකුමාරිකාවන්ට රඟපාන්න රූපශි‍්‍රයෙන් යුත් තරුණියන් සහ දේහදාරී තරුණයන්.හිරුණිවිශාරද නන්දා මාලිනිය ගේ ‘ශ්වේත රාත්‍රිය’ සංගීත ප්‍රසංගය අද (27) සවස 6.30 ට අම්පාර හාඩි උසස් තාක්ෂණික ආයතන ශ්‍රවණාගාරයේදී පැවැත්වේ. මෙවර පැවැත්වෙනුයේ ‘ශ්වේත රාත්‍රියේ’ අටවැනි ප්‍රසංගයයි.ප්‍රසංග විසිපහකින් සමාප්ත වන ‘ශ්වේත රාත්‍රිය’ සිරස එෆ් එම් නාලිකා ප්‍රධානි එස්.එම් මරික්කාර් ගේ සංකල්පයකි. ‘ශ්වේත රාත්‍රිය’ මහාචාර්ය සුනිල් ආරියරත්නයන්ගේ ගී පද සංකල්පනාවලින් ද, සුරේෂ් මාලියද්දගේ සංගීත අධ්‍යක්ෂණයෙන් ද, නිහාල් වික්‍රම එදිරිසූරියගේ කථනයෙන් ද සමන්විතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av1103274</link>
    <topic>බොරු ආඩම්බර චරිතවලට මම කොහෙත්ම කැමැති නෑ</topic>
    <author>ගාමිණී සුසන්ත</author>
    <content>බොරු ආඩම්බර චරිතවලට මම කොහෙත්ම කැමැති නෑඅද සතුටු සාමීචියට එක්වන්නේ කුසලතා පූර්ණ රංගන ශිල්පිනියක වන මනීෂා නාමල්ගමයි. පාසල් වියේ පටන් විවිධ කලා හැකියාවන් ප්‍රකට කළ මනීෂා ජාතික රූපවාහිනියේ මුතුහර වැඩසටහනින් කලා ලොවට පිවිසි තැනැත්තියකි. මනීෂා රංගනයෙන් දායක වූ ටෙලිනාට්‍ය සහ රූපවාහිනී වෙළෙඳ දැන්වීම් ගණනාවක්ම මේ දිනවල සෑම රූපවාහිනී නාලිකාවකින්ම විකාශය වනු දැකගත හැකිය.මේ දිනවල ඔබ නිරතවී සිටින කලා කටයුතු මොනවාද?ටෙලිනාට්‍ය කිහිපයකම රූපගත කිරීම්වලට සහභාගී වෙනව. ඒ වගේම දකුණු ඉන්දීය චිත්‍රපටයක රූපගතකිරීම්වලටත් සහභාගී වෙනව. මම රංගනයෙන් දායක වුණු සුදත් රෝහණගෙ ‘ස්වයංජාත’, සමන් කුමාර ලියනගේගෙ ‘සඳගිරි පව්ව‘, චන්ද්‍රරත්න මාපිටිගමගේ ‘සුවඳයි පාන්දර’, ටිකිරි රත්නායකගෙ ‘ආදර වසන්තයක්’ වැනි ටෙලිනාට්‍ය කිහිපයක්ම මේ දිනවල විවිධ රූපවාහිනී නාලිකාවල විකාශය වෙනවා. ඒ වගේම මම සහභාගිවුණු අලුත් වෙළෙඳ දැන්වීම් කීපයක්ම මේ දවස්වල රූපවාහිනියෙන් දැකගන්න පුළුවනි .ඔබ රඟපෑ චිත්‍රපට පිළිබඳව සඳහන් කළොත්..?මම මේ වන විට චිත්‍රපට අටකට දායකවෙලා තියනවා. එයින් 3ක්ම දකුණු ඉන්දීය දෙමළ චිත්‍රපට.ද්‍රවිඩ චිත්‍රපටවල සම්බන්ධ වීමට අවස්ථාව ලැබුණෙ කොහොමද?ඒකට ගොඩක්ම හේතුවුණේ මගෙ බාහිර පෙනුම. දකුණු ඉන්දීය අධ්‍යක්ෂවරු කියන්නෙ මගෙ පෙනුම කේරළ, මලයාලම් තරුණියකගෙ වගේ කියල. ඒ නිසා වෙන්න ඕන මට දකුණු ඉන්දීය චිත්‍රපට කීපයකම වැඩ කරන්න අවස්ථාව ලැබුණේ.රඟපෑම ඔබේ වෘත්තියද?ඔව්. රඟපෑම මගේ වෘත්තිය.ඔබේ කලා කටයුතුවලට සැමියාගෙන් ලැබෙන සහයෝගය මොන වගේද?මගෙ සැමියා සරත් නාමල්ගම. ඔහු රංගන ශිල්පියෙක් වගේම ටෙලි නාට්‍ය නිෂ්පාදකවරයෙක්. අපි විවාහ වුණු මුල් කාලෙදි සරත් මම රඟපානවට වැඩි කැමැත්තක් දැක්වූවේ නෑ. නමුත් දැන් ඔහු මගෙ වැඩකටයුතුවලට සම්පූර්ණ සහයෝගය ලබා දෙනව. මම ඕනෑම නිර්මාණයක් බාරගන්න ඉස්සරවෙලා ඔහුගෙන් අහනව. ඔහු සමඟ ඒ නිර්මාණය ගැන කතාබහ කරනවා. සරත් මට ඒ හැමදේකම හොඳ නරක කියල දෙනව. මගෙ නිර්මාණවල හොඳම විවේචකයා මගෙ සැමියා.ඔබේ පවුලේ තොරතුරු?මමයි මගෙ සැමියයි තමයි අපේ පවුල. අපි සතුටින් ඉන්නව.නවීන විලාසිතාවලට ඔබ කැමැතිද?විලාසිතා කරන වයසේ ඉන්න කෙනෙක් හැටියට මම ඉතාම කැමැතියි නවීන විලාසිතාවලට. ඒත් මම හැම තිස්සෙම කරන්නෙ මගෙ වයසට, මගෙ තත්ත්වයට, තැනට අවස්ථාවට ඔබින විලාසිතා. තව කෙනෙක් කරන්නන් වාලේ විලාසිතා කරල සමාජයේ සිනහවට ලක්වෙන්න මම කැමැති නෑ.ඔබ නිරූපණය කරන්න කැමැති චරිතයක් තියෙනවද?මම රංගන ක්ෂේත්‍රයට ඇවිත් කාලයක් ගත වුණත් මම කැමැති චරිතයක් කරන්න මට තවම අවස්ථාව ලැබිල නෑ. හැබැයි මට විශ්වාසයි මට ඕනෑම චරිතයක් නිරූපණය කිරීමේ හැකියාව තියෙනව කියල. ඒ නිසා ප්‍රේක්ෂකයින්ට දැනෙන රංගනයක් ඉදිරිපත් කරන්න මම හරිම ආශාවෙන් ඉන්නෙ.රංගනයෙන් තොරව විවේකයෙන් ඉන්න අවස්ථා කොහොමද ගෙවෙන්නේ?මට තරමක් විවේකය අඩුයි මේ දවස්වල. ඒත් ඉඩ ලැබෙන අවස්ථාවල පොතක් කියවීම මම හරිම කැමැති දෙයක්. ඊට අමතරව මගෙ කාලයෙන් ගොඩක් වැය වෙන්නෙ සමාජයේ නැති බැරි අයට උදව් කිරීමට. මම ඒක ප්‍රසිද්ධියේ කරන දෙයක් හෝ විලාසිතාවක් ලෙස කරන දෙයක් නෙමෙයි.මම මේ සමාජයට, මිනිසුන්ට හරිම ආදරෙයි. ඒක මම පුංචි කාලෙ ඉඳලම මා තුළ තිබූ දෙයක්. ඒ නිසා මට හැකි අයුරින් අන් අයට පිහිට වෙනවා. අපේ සමහර කලා ශිල්පීන් ප්‍රසිද්ධියට සමාජ සේවයෙ යෙදෙනව. ඒත් තමන් ළඟ වාඩිවෙලා ඉන්න සහෝදර කලා ශිල්පියගෙ මූණ බලල හිනාවෙන්න උත්සාහ කරන්නෙ නෑ. ඒක හරිම කනගාටුවට කරුණක්.ක්ෂේත්‍රයේ ප්‍රවීණයන්ට ඔබ ගරු කරනවද?ඇත්තෙන්ම ඔව්. තමන් නිරතවෙලා ඉන්න ක්ෂේත්‍රයේ ප්‍රවීණයන්ට ගරු කිරීම ඕනෑම ක්ෂේත්‍රයක සිටින පුද්ගලයකු තුළ තිබිය යුතු ගුණාංගයක්. ඕනෑම ක්ෂේත්‍රයක් පවතින්නේ ඒ ක්‍ෂේත්‍රයේ ප්‍රවීණයන්ට නවීනයන් දක්වන ගරු සැලකිල්ල මත කියලයි මම හිතන්නෙ.ඔබ ආඩම්බරද?නැහැ, කොහෙත්ම නෑ. හැබැයි මම බොරු ආඩම්බර චරිතවලට කොහෙත්ම කැමැති නෑ.කලා ක්ෂේත්‍රයේ ඔබේ අනාගත බලාපොරොත්තු මොනවද?කලා ක්‍ෂේත්‍රය තුළ ලොකු බලාපොරොත්තු මගේ නෑ. මට ලැබෙන නිර්මාණයට හොඳින් දායකවීමයි මගේ බලාපොරොත්තුව. අද මේ ක්‍ෂේත්‍රයේ තැනක් ලැබෙන්නෙ දක්ෂතාවලට වඩා දැනහැඳුනුම්කම්, මිත්‍රකම් වැනි විවිධ හේතු මත. නිර්මාණ ලැබෙන්නෙ ඔවුන්ට. ඒක ක්ෂේත්‍රයට හානියක් වගේම කනගාටුවට කරුණක්. ඇතැම් වේලාවලට මේ ක්‍ෂේත්‍රය ගැන කලකිරීමක් ඇති වෙනව. ඒ කලකිරීම නිසා ඉදිරියේදී මම රටින් පිටවෙලා යන්නත් ඉඩ තියෙනව.ගාමිණී සුසන්තඡායාරූපය – බර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av1103275</link>
    <topic>කතා කරන බූරුවාගේ කතාව</topic>
    <author>කපිල කුමාර කාලිංග</author>
    <content>කතා කරන බූරුවාගේ කතාවකපිල කුමාර කාලිංග’කතා කරන බූරුවා ඊයේ රාත්‍රියේ බරපතළ ලෙස තුවාල ලබා ඇත්තේය. ඔහුගේ ඇට ගණනාවක් සහ ඉළ ඇට ද සිඳී බිඳී ඇත. ඔහු සොයාගන්නා ලද්දේ අශ්ව කරත්තයක් තුළ දමා ගොස් තිබියදීය. එහි දැඩි අරගලයක් සිදුවූ ලකුණු පෙනෙන්නට ඇතැයි පොලිස් ආරංචි මාර්ග පවසයි. පොලිසිය විසින් ඔහු සොයාගත් පසු සත්ව රෝහල වෙත ගෙන ගොස් ඇත.ඔහු වෙනුවෙන් යාඥාවෙහි නිරත වන්නැයි පාඨකයින්ගෙන් ඉල්ලා සිටිනු ලැබේ. එහි අරමුණ නම් ඔහු සුවපත්ව තවත් චිරාත් කාලයක් මිනිස් වග වෙත සේවය කරන්නට ලැබේවි යන්නයි.’උර්දු ලේඛක ක්‍රිෂන් චන්දර්ගේ සුප්‍රකට උපහාස නවකතාව වන ‘බූරුවා මහතාගේ ස්වයං ලිඛිත චරිතාපදානය’ අවසන් වන්නේ ඒ අයුරිනි. ඉන්දියානු භාෂා 16කට හා ඉංග්‍රිසි ඇතුළු විවිධ භාෂා ගණනාවකට පරිවර්තනය වී ඇති මෙම බූරුවාගේ කතාව සිංහලට පරිවර්තනය කළේ ගුණතිලක මැටියගනේය.පසුගිය වසරේ අගභාගයේ දිනෙක ජයලත් මනෝරත්නයන් ‘බූරුවාගේ කතාව‘ ගැන කියමින් එය නාට්‍යයකට සුදුසු යැයි හැඟෙන බවත් කීය. ඒ වන විටත් ඔහු ඊට අත ගසා තිබුණි. ක්‍රිෂන් චන්දර්ගේ නවකතාව කියැවීමටත් අන්තර්ජාලයේ ඔහු පිළිබඳ වූ තොරතුරු දැනගැනීමටත් මා පෙලැඹුණේ ඒ අනුවය.ක්‍රිෂන් චන්දර්ගේ නිර්මාණයක් සභාවක් ඉදිරියේ කියවන හඬ පටයක් අන්තර්ජාලයේ ඇත. වරින් වර සභාවෙන් උස් සිනා හඬ මතුවෙයි.මාර්තු 11 දා, ලුම්බිණි රඟහලෙන් ද නැඟුණේ එම සිනා හඬ ය. ‘ක්‍රිෂන් චන්දර් සේම මනෝරත්න ද උපහාස රුසියෙකි. රුසියාවේ මොස්කව් ආට් තියටර්හි ක්‍රිෂන් චන්දර්ගේ ‘ඒක් අවුරත් හසාර් දිවානේ’ (“එක ගැහැනියයි, පිස්සො දාහයි”) නාට්‍යය දිගින් දිගටම රඟදැක්වුණේ ඔහුගේ සියුම් උපහාසාත්මක රචනා ශෛලියේ සාර්වභෞමික ගුණය ද පෙන්වාලමිනි.ක්‍රිෂන් මුල් කාලයේ ලියුවේ උර්දු බසිනි. තම උපන් ගම වූ රාජස්ථානයේ පුන්ච් ප්‍රදේශයේ භාවිතා වූ පහාරි බස් වහරෙන් ද ඔහුගේ උර්දුව පෝෂණය වී තිබුණි. ඉංග්‍රිසියෙන් ද ලියූ ක්‍රිෂන් ඉන්දු – පකිස්ථාන් දේශයන් වෙන්කිරීමෙන් පසු හින්දියෙන් ලියන්නට ගත්තේය.උග්‍ර කොමියුනිස්ට්වාදියෙකු (Card Carryin Party Member) මෙන්ම අදේවවාදියෙකු ද වූ ඔහු හැම විටම සමාජ අසාධාරණයට එරෙහිව තම පෑන කගපතක් කරගත්තේය. නවකතා 20ක් හා කෙටිකතා එකතු 30ක් පළ කළ ක්‍රිෂන් ඡන්දර් ගුවන්විදුලි නාට්‍යකරුවකු හා තිරනාටක රචකයෙකු ලෙස ද ප්‍රකටය.ඔහුගේ ‘අන්නදාතා’ (Annadata) නමැති කෙටිකතාව ඇසුරින් චේතන් ආනන්ද චිත්‍රපටයක් නිපදවීය. ‘අන්නදාතා’ යනු දිළිඳු ගොවියන්, ඉඩම් හිමි හාම්පුතුන් ඇමතීමට යොදාගත් ගරු නාමයකි.බූරුවා යනු ලෝකයේ හැම රටකම පාහේ ජනකතා, උපමා කතා, ආදියෙහි එන ජනප්‍රිය සත්වයෙකි. එහෙත් අවාසනාවකට මෙන් බූරුවා සැලකෙන්නේ මෝඩයකු ලෙසිනි. ඒ නිසා බූරු වැඩ කරන මිනිසුන්ට ද පොල් බූරුවා, පුත්තලම් බූරුවා, ගොන් බූරුවා වැනි වචනවලින් අපහාස විඳින්නට සිදුවෙයි.මනෝරත්නගේ ‘බූරුවා මහත්තයා’ නාට්‍යයේ බූරුවාට අඳින්නේ ද ඔහුමය. පුවත්පත් සංවාදයකදී, තමන් ඒ චරිතය රඟපෑම පිළිබඳව ඔහු මෙසේ කියා තිබුණි.”මම වගේ බූරුවෙක් තවත් නැති නිසා මමම බූරුවාගෙ චරිතය කරන්න හිතුවා.”ක්‍රිෂන් චන්දර්ගේ කතා කරන බූරුවා වැනි චරිතයක් කරන්න ලැබීම මනෝට ඉබ්බා දියට දැමීමකි. ඔහු බූරුවෙකු වෙසින් වේදිකාවට ගොඩවන්නේ ප්‍රේක්ෂකයා සිනාගැන්විය හැකි අමුද්‍රව්‍ය තොගයක්ම පිට මත පටවාගෙන ය.මනෝගෙ නාට්‍යයේ එන බූරුවා නිකංම නිකං පකිස් බූරුවෙක් නොව මහත්තයෙකි. බූරුවන් නොවුණත් බූරු කතා කියන සහ බූරු වැඩ කරන මහත්වරුන් ද සිටින සමාජයකට, මෙකී කතාකරන බූරු මහතාගෙන් ලැබෙන්නේ කලකට අමතක නොවන පා පහරකි.! කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av1103276</link>
    <topic>‘ස’ ප්‍රසංගය සැරසූ ආනන්දියන් 4 කට හරසර ප්‍රණාම</topic>
    <author>අනුර බණ්ඩාර රාජගුරු</author>
    <content>‘ස’ ප්‍රසංගය සැරසූ ආනන්දියන් 4 කට හරසර ප්‍රණාමප්‍රවීණ සංගීතඥ වික්ටර් රත්නායකයන්ගේ ‘ස’ ගීත ප්‍රසංගය අද (27) සවස 6.30 ට ආනන්ද විද්‍යාලයීය කුලරත්න ශාලාවේදී පැවැත්වේ. මේ ලිපිය ඒ නිමිත්තෙනි.වික්ටර් රත්නායකයන් ගේ ‘ස’ ප්‍රසංගය මෙවර ආනන්දයේ පැවැත්වෙනුයේ වසර 32 කට පසුව ය. ආනන්ද මහා විද්‍යාලයේ දී වික්ටර් රත්නායකයන්ගේ ‘ස’ ප්‍රසංගය මීට පෙර පැවැත්වූයේ වර්ෂ 1979 නොවැම්බර් මස 04 වැනිදා ය.‘ස’ ප්‍රසංගය ආනන්දීයයන්ට සුවිශේෂිය. ශ්‍රී ලාංකේය ගීත ප්‍රසංග කලාවේ නව නැඹුරුවක්, ආකර්ෂණයක් ඇති කළ ‘ස’ ප්‍රසංගයට ගීත රචනා කළේ ඩෝල්ටන් අල්විස්, දයානන්ද ගුණවර්ධන, මහගමසේකර බණ්ඩාර කේ. විජේතුංග, මහාචාර්ය සුනිල් ආරියරත්න, ප්‍රේමකීර්ති ද අල්විස්, කුලරත්න ආරියවංශ, සේන වීරසේකර, , ආචාර්ය අජන්තා රණසිංහ, කේ.ඩී.කේ. ධර්මවර්ධනයන් ය.මේ ගීත රචකයන් දස දෙනා අතුරින් ඩෝල්ටන් අල්විස්, දයානන්ද ගුණවර්ධන, බණ්ඩාර කේ. විජේතුංග, ප්‍රේමකීර්ති ද අල්විස් සහ කුලරත්න ආරියවංශ යන ගීත රචකයින් පස් දෙනාම ආදි ආනන්දීයයෝ වෙති. මොවුන් අතරින් සිවු දෙනකම අද ජීවතුන් අතර නැත.අද (27) ආනන්දයේ දී පැවැත්වෙන ‘ස’ ප්‍රසංගයේ ප්‍රධාන ආරාධිතයා වනුයේ කුලරත්න ආරියවංශ ආදි ආනන්දීය ගීත රචකයා ය.හදේ සුසුමන් පතිත වීමෙන් බකිණි මල් පෙති පර නොවේවා ඔබේ සුවඳැති සිනා පියුමෙන් මගේ හදවත සුවඳ වේවාඩෝල්ටන් අල්විස්ආනන්ද මහා විද්‍යාලයේ ඉගෙනුම ලැබූ අවදියේ ඩෝල්ටන් අල්විස් චිරප්‍රසිද්ධ වූයේ කවියෙකු ලෙසිනි. ඔහු එවකට ආනන්දයෙන් පළ කළ ‘සිංහල දරුවා’ නම් සඟරාවේ සංස්කාරක වරයා වූයේ ය. ආනන්දයේ බොහෝ කලා කටයුතු සංවිධානය කිරීමට පුරෝගාමී වූයේ ද ඩෝල්ටන් ය.එවකට ආනන්දයේ ඉගෙනීම කළ මහාචාර්ය සුනන්ද මහේන්ද්‍ර සහ හේමන්ත ලියනආරච්චි ඩෝල්ටන් ගේ කලා, සංස්කෘතික ආනන්ද මෙහෙවරේ ප්‍රධාන සගයෝ වූහ. පණ්ඩිත් අමරදේවයන් ගයන ‘සසර වසර තුරු’ ගීතයට පමණක් වුව ඩෝල්ටන් අල්විස් ගේ ගීත සාහිත්‍ය මෙහෙවර අනුස්මරණයට ප්‍රමාණවත් ය.දයානන්ද ගුණවර්ධනසොඳුරිය ඔබගේ උවන මලක් නම් නිසා කලෙහි ඔබ සෙව් බඹරිදු මා සොඳුරිය ඔබගේ උවන සඳක් නම් දිවා කලෙහි පුල් සුවඳ මලෙකි මාදයානන්ද ගුණවර්ධන කලා ලෝකයේ ආනන්දය අමරණීය කළ කලාකරුවෙකි. ප්‍රවීණ නාට්‍ය රචකයකු සහ අධ්‍යක්ෂවරයකු වූ දයානන්ද ගුණවර්ධන සිංහල බෞද්ධ ඉතිහාසය පිළිබඳ ගවේෂණය කළ පර්යේෂකයකු ද වූයේ ය. නරි බෑනා, ගජමන් පුවත, මධුර ජවනිකා නාට්‍ය තුළින් ඔහුගේ ප්‍රතිභාව පසක් වෙයි.ආනන්ද මහා විද්‍යාලයේ ඉතිහාස කතාව ඇසුරින් ඔහු නිර්මාණය කළ ‘ආනන්ද ජවනිකා’ එතුමන් ආනන්දයට තිළිණ කළ මහාර්ඝ අටවක මාණික්‍යයක් බඳු ය. ‘බක්මහ දීගේ’ චිත්‍රපටයේ දයානන්ද ගුණවර්ධනයන් ගේ ගීත සිනමා ගීත කලාවේ නව පිටුවෙකි. වික්ටර් රත්නායකයන් ‘ස’ ප්‍රසංගයේ ගායනා කළ ‘සොදුරිය ඔබගේ උවන මලක්’ නම් ගීතයේ සංගීතය ලයනල් අල්ගම ශූරීන් ගෙනි.බණ්ඩාර කේ. විජේතුංගසඟවා ගනු මැන ඔබෙ රුව සොඳුරියෙ අනිකෙකු නෙත් ඔබෙ මුව මත ගැටෙතැයි මා හද බියවී සැලි සැලී යයි මහ වන පියෙසක අඳුරු ගුහාවෙක යම් දිනයෙක ඔබ සඟවා තබනෙමිබණ්ඩාර කේ. විජේතුංග නම කියූ පමණින් ගැඹුරු අර්ථාන්විත කටහඬක් ඇති ගුවන් විදුලි නිවේදකයකු, විස්තර ප්‍රචාරකයකුගේ මතකය අවදි වෙයි. බණ්ඩාර ගුවන් විදුලි චිත්‍රපට දැන්වීම් කලාවේදී ද සුවිශේෂි වෙනසක් කළ අති දක්ෂයෙකි. ආනන්දයේ ඉගෙනුම ලැබූ අවදියේ දී බණ්ඩාර කේ. විජේතුංග හැඳින්වූයේ ආනන්ද කේ. විජේතුංග නමිනි.ඔහු එවකට ආනන්දයේ සිටි දක්ෂතම චිත්‍ර ශිල්පියා විය. චිත්‍ර ශිල්පියෙකු, කවියකු, ගීත රචකයකු, ගුවන් විදුලි ශිල්පියකු, විස්තර ප්‍රකාශකයකු ලෙස විවිධ ප්‍රතිභාවන් පෙන්වූ බණ්ඩාරයන් ලියූ ‘සගවාගනු මැන’ සහ ‘සත් සමුදුරු තරණය කොට’ ගීත වික්ටර් රත්නායකයන් තම ‘ස’ ප්‍රසංගයේදී ගායනා කළේ ය.ප්‍රේමකීර්ති ද අල්විස්ආදරයේ උල්පත වූ අම්මා මා ඔබගේ පුතු වූ ඔබ මතු බුදු වන දවසේ මා රාහුල කුමරුන් සේ සෙවන පතා අද මෙන් පැමිණෙන්නෙමි සුලැඟිල්ලේ එල්ලී...වික්ටර් රත්නායක නම් ගායන ශිල්පියාට වඩාත් සාර්ථක ම ගීත ලියැවී ඇත්තේ ප්‍රේමකීර්ති ද අල්විස් අතිනි. ඒ වික්ටර් සහ ප්‍රේමකීර්ති ද අල්විස් අතරේ පැවැති අවියෝජනීය වූ සහෘද බැදීම නිසාවෙයි.වික්ටර්ට ප්‍රේමකීර්ති ‘ප්‍රේම්’ වූයේ ය. ප්‍රේමකීර්තිට වික්ටර් ‘රත්නෙ’ නම් විය.1989 ජූලි මස 31 වැනි දින අලුයම හෝමාගම රජයේ රෝහලේ මෘත ශරීරාගාරය තුළදී මා ජීවිතයේ මෙතෙක් අත්විඳි සංවේදීම නිමේෂයක මතකය මේ මොහොතේ මැවී පෙනේ. වෙඩි තබා ඝාතනය කළ තිබූ හෘද සංවේදී සුමිතුරු ප්‍රේමකීර්තිගේ මෘත ශරීරය වික්ටර් රත්නායකයන් දුටු මොහොත ය. අතිශය සංවේදී ඒ ප්‍රකම්පිත මොහොතට නැසී ගිය ප්‍රවීණ ගීත රචක, මාධ්‍යවේදී ධර්මසිරි ගමගේත් මමත් සාක්ෂිකරුවන් වීමු.ප්‍රේමකීර්ති විවිධ අත්හදා බැලීම් කළ නිර්භය ගීත රචකයෙකි. ගුවන් විදුලි ශිල්පියෙකි. වික්ටර් රත්නායකයන් ගයන තනි තරුවේ, සසර සැරි සරණ තෙක් ඔබ මගේ, සඳත් හිරුත් නැති, බිංදුමතී, දෙව්රම් වෙහෙරේ, ප්‍රේම පරාදීසේ, සිහින සතක් දුටුවෙමි මම, සඳ කැන් වැටිලා ආදි ගීත මේ බැව් පසක් කරවයි.ගුරු පාර දිගේ සිනා සලාලා සුදු ළමා සාරියෙන් සැරසීලා උදා අරුණ රැල්ලක් සේ අතුරට ගිය බාල ලියා අද කොහේ ගියාදෝ- කුලරත්න ආරියවංශප්‍රේමණීය ගීත රචනා රැසක් සිංහල ගීත ක්ෂේත්‍රයට බිහි කළ කුලරත්න ආරියවංශ ආනන්දයේ වඩාත් ප්‍රකට වූයේ ගායකයකු ලෙස ය. විද්‍යාලයේ සාහිත්‍ය සංගම් සැසිවාරය ඔහුගේ ගී ගායනාවකින් සැමදාම රසවත් වූවා සේ ම ගුරුවරුන් නැති මොහොතේ පන්ති කාමරය ද ඔහුගේ ගී ගැයුමෙන් ප්‍රබෝධවත් විය.වික්ටර් රත්නායකයන් ගයන ගුරු පාර දිගේ, සිනා දොලක් වන්, පිනිබර මලක්, කල්පනා, මුවා වුණා සඳක්, දිසාපාමොක් ආදී ගීත කුලරත්න ආරියවංශයන්ගේ රචනා ය.අද (27) ආනන්ද විද්‍යාලයීය කුලරත්න ශාලාවේදී ‘ස’ ප්‍රසංගය ඇරඹෙන්නේ ඉහත කී ‘ස’ ප්‍රසංගය සැරසූ ආදි ආනන්දීය ගීත රචකයන් සිහිපත් කිරීමෙනි. මේ ශ්‍රේෂ්ඨ ලක් පුතුන් ආදි ආනන්දීයයන් බව ඇතැම් වත්මන් ආනන්දියයන් ද නොදන්නවා විය හැකි ය.මේ ශ්‍රේෂ්ඨ ආනන්දියයන් සිහිපත් කිරීම, ගුණ ගැයීම ආනන්දීය සැමගේ ම යුතුකමක් සහ වගකීමක් බව මතක් කරදෙනු කැමැත්තෙමි. ඒ සඳහා ක්‍රමවත් වැඩපිළිවෙළක අවශ්‍යතාව වත්මන් ආනන්දීය සිසුනගේ අවධානයට යොමු විය යුත්තේ ය.කෘතවේදී ආනන්දියයන් ඒ අභිනන්දනිය සුමියුරු සත්සර දැහැනට එක්වනු ඇති බව අපේ අපේක්ෂාවයි.අනුර බණ්ඩාර රාජගුරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av1103277</link>
    <topic>කාංචනා රොෂාන් කැදැල්ල</topic>
    <author>හේමාලි විජේරත්න</author>
    <content>කාංචනා රොෂාන් කැදැල්ලසිනමාවේත්, ටෙලිනාට්‍ය ක්ෂේත්‍රයේත් ජනපි‍්‍රය තරුවක් වුණු කාංචනා මෙන්ඩිස් ගැන පසුගිය අවදියේ අපට වැඩි තොරතුරක් දැනගන්ට නොලැබුණේ ඇය අවුරුදු දෙකකට ආසන්න කාලයක් රංගනයෙන් ඈත් වී සිටිය නිසයි. ඒකට හේතුව වුණේ ඇගේ විවාහයත්, ඉන්පසු ඈ ආදරණීය අම්මා කෙනෙක් බවට පත් වීමත් නිසාය. අනිත් පැත්තෙන් ඇගේ සැමියා විවාහයෙන් මඳ කලකට පසු විදේශ ගත වීමත් එක් හේතුවක් විය.පසුගිය දිනක අපට ආරංචි වූයේ කාංචනාගේ ආදරණීය සැමියා රොෂාන් මෙරටට පැමිණ සිටින බවයි. ඒ නිසාම කාංචනාගේ මීගමුවේ පිහිටි නිවහනට පසුගිය දිනක අප ගොඩ වූවා.කාංචනාගේ සැමියා රොෂාන් විදේශ ගත වූයේ කාංචනාට සිය පුතණුවන් ලැබෙන්න සිටි අවදියේය. රොෂාන් ඉස් ඉස්සරින්ම සිය පුතණුවන් සැබැහින් දකින්නේ මෙවර නිසා මේ ගමන කාංචනාටත් පුතණුවන්ටත් රෙෂාන්ටත් මේ මොහොත බොහෝ සුන්දර එකක් වන්නට ඇති.කාංචනාත් - රොෂානුත් සිය ආදරණිය කැදැල්ල තනා ගත්තේ සීදුව ප්‍රදේශයේය. එහෙත් රොෂාන් නිතරම විදේශයන්හි සේවය කිරීම නිසා කාංචනා සිය නව නිවහන කුලියට දී ඇගේ මවුපියන් සමඟ වාසයට පැමිණියාය. කාංචනාගේ ආරක්ෂාවටත් දරුවාගේ ආරක්ෂාවටත් රොෂානුත් ඊට එකඟ විය. දැන් රොෂාන් පැමිණි විට කාංචනාගේ මහ ගෙදරත්, රොෂාන්ගේ මහ ගෙදරත් ඔවුන්ගේ නිවහන වී ඇත.“රොෂාන් මගේ ළඟ නැති වුණාට රොෂාන්ලාගේ අම්මාත් මගේ අම්මලත් ඉන්න නිසා මට අඩුපාඩුවක් දැනෙන්නේ නෑ. ඒ අය හැමෝම මං ගැන බලනවා. දැන් නම් රොෂාන් ලංකාවට ඇවිත් ඉන්නේ. එයා මේ පාර තමයි ඉස් ඉස්සරලම පුතාව දකින්නේ. ඊට කලින් පින්තූරවලින් තමයි දැක්කේ. මුල් කාලේ නම් රොෂාන් ළඟට යන්නත් පුතා ටිකක් හුරු නැතිවෙලා හිටියේ. දැන් නම් ටික ටික හරි ගිහින්.කාංචනා - රොෂාන් විවාහයට දැන් වසර දෙකක් පමණ ගතවෙලා. මේ දෙදෙනාගේ පුංචි පුතාට දැන් වයස අවුරුද්දයි මාස 05 යි. සෙනිත රයන් රණවක කියල තමයි පුතාට නම තියලා තිබෙන්නේ. කාංචනාට බබා ලැබුණේ අඩු මාසෙන් නිසාවෙන් හරිම පරිස්සමට තමයි බබාව තියාගත්තේ.“ඇත්තටම අඩු මාසෙන් ලැබුණ බබෙක් නිසා අපි හරියට පරිස්සම් කළා. අවුරුද්දක් විතර යනකම් එළියට ගත්තෙත් පරිස්සමින්. දැන්නම් ඉතින් හොඳට දුව පැන ඇවිදලා ඉන්නවා. පුතා නිසා මගේ දින චර්යාව එහෙම පිටින්ම වෙනස් වුණා. මම සාමාන්‍යයෙන් උදේ 6 - 7 වෙනකම් නිදාගන්න ආස කෙනෙක්. ඒත් දැන් පුතා හරියටම පාන්දර 5.00 ට අවදි වෙනවා. ඒ නිසා මමත් පාන්දර 5 ට අවදි වෙනවා.පුතා ඉපදුණ දවසේ ඉඳන්ම මම පුතාගේ වැඩ කටයුතු තනියම පුරුදු වුණා. මගේ අම්මයි අක්කයි උදව්වට හිටියට හැම තිස්සෙම මට ඕන වුණේ පුතාගේ වැඩ කටයුතු කරගන්න මටම ඉගෙන ගන්න. කොහොම කොහොමහරි ඒක මම ඉගෙන ගත්තා. අන්තිමෙ පුතාව නෑව්වේ පවා මමමයි.කාංචනා නැවත රඟපාන්න යොමු වුණේ පුතාට අවුරුද්දක් විතර ගියාට පස්සෙ. ඉස් ඉස්සරලම කාංචනා සම්බන්ධ වුණේ ක්‍රිෂ්ටි ෂෙල්ටන් ප්‍රනාන්දුගේ ටෙලි නාට්‍යයකට. ඉන් පස්සෙ මේ දවස්වල කාංචනා සම්බන්ධ වෙලා ඉන්නේ ‘ඕලු’ ටෙලි නාට්‍යයේ දෙවැනි කොටසට. ඉදිරියේදී ‘ඕලු’ විදියට අපේ ආලින්දයට ගොඩවදින්නේ කාංචනායි.ෂූටිං යනකොට පුතාව අරගෙන යන්න නම් මම පුරුදු කරගත්තෙ නෑ. ඒක ලොකේෂන් එකේ අයටත් කරදරයක්, බබාටත් කරදරයක්. ඊට වැඩිය සුව පහසුවට එයා මගේ අම්මයි අක්කයි එක්ක ගෙදර ඉන්නවා. ඒ දෙන්නට පුතා හොඳට හුරුයි. කොහේ ගියත් මම හවස් වෙනකොට ගෙදර එනවා.“කාංචනා නිළියක් වුණාට එයාගේ මම දකින විශේෂත්වයක් තිබෙනවා. ඒ එයා සාමාන්‍ය ගැහැනියක් විදියට පොළවේ පය ගහල ජීවත් වීම. එයාගේ ඒ ගුණාංගයට මම ඇත්තටම කැමැතියි. එයා රඟපානවට මගේ කිසිම අකැමැත්තක් නෑ. නමුත් රංගනය පැත්තෙන් වුණත් එයා වැඩිදුර ඉගෙන ගන්නවට මම කැමැතියි. රොෂාන් කාංචනා ගැන කිව්වේ එහෙම.“මම කරන වෘත්තිය ගැන වුණත් රොෂාන්ට හොඳ දැනුමක් තියෙනවා. එයා හැම මොහොතේම මට කියන්නේ රංගනය වුණත් හොඳට ඉගෙන ගන්න කියලයි. වෙලාවකට රට ඉඳගෙනත් රොෂාන් මට බලන්න කියල චිත්‍රපටි එවනවා.පොත් පත් එවනව කියවන්න කියලා. ඇත්තටම ඒ වගේ දැනුම් තේරුම් තියන කෙනෙක් ලැබුණ එකත් මගේ ජීවිතේට ලොකු ශක්තියක්.“දැන් ඉතින් රොෂාන්ගේත් - මගේත් ජීවිතේ වැඩිපුර කතාබහට ලක්වෙන්නේ අපේ පුතා ගැන. රොෂාන්ටත් මටත් දෙන්නටම ඕන අපේ පුතාට හොඳට උගන්වන්න.”“රොෂාන් පිටරට හිටියත් කාංචනා මේ ගෙදර වැඩ කටයුතු, පවුලේ කටයුතු දෙන්නා සාකච්ඡා කරගෙන තමයි කරන්නේ. මේ දෙන්නම මුදල් හරි හම්බ කළාට මේ නිවෙසේ බොහෝ දේ කළමනාකරණය වෙන්නේ කාංචනා අතින්. රොෂාන් දීර්ඝ කාලයක් පිටරටක හිටි නිසා ටිකක් විය පැහැදම් පැත්ත වැඩියි. මම නම් ඉස්සර ඉඳන්ම මම හම්බ කරපු දෙයින් ඉතිරි කරගන්න, පුරුදු වුණු කෙනෙක්. හැබැයි මම අවශ්‍ය දෙයට වියදම් නොකර හිටියෙත් නෑ.”රොෂාන් එක්ක විවාහ වෙන්න කලින් මගේ හැම දේකටම පස්සෙන් හිටියේ අම්මා. ඊට පස්සෙ විවාහයෙන් පස්සෙ රොෂාන් රට ගියා. මම හිතුවා මමත් වගකීම් අරගෙන කටයුතු කරන්න ඉගෙන ගන්න ඕන කියලා. දැන් ඉතින් මම ගෙදර උයන පිහින කටයුතුත් කරනවා. ලයිට් බිල්, වතුර බිල් ගෙවන්න යනවා. බැංකු කටයුතුවලටත් යනවා. වෙලාවකට අක්කත් එක්ක මාර්කට් එකට ගිහින් බඩු මුට්ටුත් අරගෙන එනවා.අපි දෙන්නට ඕන අපේ පුතත් සාමාන්‍ය කෙනෙක් විදියට හදන්න. එයා සැපටත් දුකටත් දෙකටම පුරුදු වෙන්න ඕන. රොෂානුත් හැම වෙලේම කියනවා ඉල්ලන ඉල්ලන දේ අරන් දෙන්න පුරුදු වෙන්න එපා කියලා. රොෂානුත් කැමැති හරිම සරල ජීවිතයකට. එයාගේ කෑම බීමත් හරිම සරලයි. වැඩියෙන්ම කැමැති පරිප්පුයි, සම්බෝලයි කන්න තමයි.කාංචනා - රොෂාන්ගේ කැදැල්ලෙත් අපි දැකපු සුවිශේෂත්වය තමයි ආගමික සහජීවනය. කාංචනා කතෝලික බැතිමතියක වුවත් රොෂාන් බෞද්ධාගමිකයෙක්. කාංචනා රොෂාන් එක්ක පන්සල් යනවා වගේම රොෂාන් කාංචනා එක්ක පල්ලි යනවා. පුංචි පුතාට පන්සලයි පල්ලියයි දෙකම හුරුයි. ආගම පිළිබඳ මේ දෙන්න අතර ගැටුමක් නෑ. දෙන්නට දෙන්න ආගම් දෙකටම ගරු කරනවා.හේමාලි විජේරත්නඡායාරූප - ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av1103278</link>
    <topic>ප්‍රචාරණ ක්ෂේත්‍රයේ සදාචාරය බිඳ වැටිලා</topic>
    <author>වසන්ත ජයසිංහ ආරච්චිගේ</author>
    <content>ප්‍රචාරණ ක්ෂේත්‍රයේ සදාචාරය බිඳ වැටිලාවිජය බණ්ඩාරවසර 25 ක් කියන්නේ ඩබ්ලිව්.එම්.කේ. විජය බණ්ඩාරට ජීවිතේ ලොකු කාලයක්. ඒ වසර විසිපහම ප්‍රචාරණ ක්ෂේත්‍රයේ නියැලි සිටීමත් මොනතරම් භාග්‍යයක් ද? ඒ සියල්ල විජය බණ්ඩාරගේ ජීවිතයට සිද්ධ වෙන්නේ අහඹු ලෙස නම් නෙමෙයි. කළ කැපකිරීම් වගේම තමන්ගේ හැකියාව හඳුනා ගැනීමත් එක් අතකින් ඔහු ප්‍රචාරණ ක්ෂේත්‍රයේ රඳවාගනු ලැබුවා.The Disign master WB ආයතනය ඔහු පටන් ගන්නේ මේ ආ ගමනේ ඔහු ලැබූ පන්නරය නිසයි. බොහෝ දෙනාගේ වැඩි කතාබහට ලක් නොවුණත් ඔබ අප අතර බොහෝ දේ බෙදී යන්නේ මේ ප්‍රචාරණ ක්ෂේත්‍රයේ නිර්මාණශීලී හැකියාවන් නිසයි. ඒ ගැන වගේම තවත් බොහෝ දේ පිළිබඳවත් අප විජය බණ්ඩාර හා පසුගිය දවසක කතාබහ කළා.“මේ ගමනේ ආරම්භයට අඩිතාලම වැටෙන්නේ මගේ පියා ඩබ්ලිව්. එම්. කේ. තිලකරත්න නිසා. ඔහු 50 - 70 අතර කාලයේ ලංකාවේ වෙළෙඳ චිත්‍ර අතර ඉදිරියෙන්ම හිටපු කෙනෙක්. ඒ බලපෑම මා තුළත් තිබුණ කියලයි මට හිතෙන්නේ. මේ අතරතුරදියි මම සිනමාවට සම්බන්ධ වෙන්නේ. සඟරා කිහිපයක්ම කළා. මම පාසල් ගියේ කේරි විද්‍යාලයට. අපි පාසලේ ‘සිනමාරූප’ නමින් සඟරාවක් කළා. ඔය අතරතුරයි 1980 මම ‘දෙසතිය’ පුවත් සඟරාවට සම්බන්ධ වෙන්නේ. එතකොට ප්‍රධාන සංස්කාරක විදිහට හිටියේ ආචාර්ය සරත් අමුණුගම මහත්මයා. එහි රූ රටා හා ඡායාරූප සංස්කාරක විදිහට කටයුතු කළේ මම. ඉන්පසු මම රජයේ සේවයෙන් 1994 ඉවත්වෙලා ෆීනික්ස් ආයතනයට සම්බන්ධ වුණා. මෙතැනදි මට ඕන වුණේ මගේ නිර්මාණශීලීභාවය වගේ ම වෙළෙඳ දැන්වීම් ක්ෂේත්‍රය පිළිබඳ දැනුම ලබාගන්න.මට තේරුණා මා සතුව යම් නිර්මාණ ශක්තියක් තියෙනවා කියලා.ඒ නිසාමයි රජයේ සේවයෙන් ඉවත්වෙලා ස්වාධීනව වැඩ කරනවා කියලා තීරණයකට ආවේ. එහි ප්‍රතිඵලයක් විදිහට මට පුළුවන් වුණා මගේම ආයතනයක් ආරම්භ කරන්න.අද ප්‍රචාරණ ක්ෂේත්‍රයට තියෙන්නේ ප්‍රබල ඉල්ලුමක්.ඔව් ඒක ඇත්ත. අද මේ ක්ෂේත්‍රය පුළුල්. ක්ෂේත්‍රයේ දක්ෂ පිරිස් බොහොමයක් ඉන්නවා. ඒ හුඟක් අය තමන්ගේම හැකියාව දියුණු කරගෙන දැනුම ලබාගෙන ආව අය. දැන් මොරටුව විශ්ව විද්‍යාලයේ මේ පිළිබඳ පාඨමාලා තියෙනවා. නමුත් අපි ක්ෂේත්‍රයට එන කාලේ වෙළෙඳ ප්‍රචාරණයට අවශ්‍ය දැනුම දීලා පුහුණු කිරීමේ තත්ත්වයක් තිබුණේ නැහැ.”තමන්ගේම නිර්මාණශීලිත්වයෙන් මේ වෙනකොට නිර්මාණ වගේම සංකල්ප ගණනාවක් විජය බණ්ඩාර සමාජයට ලබා දීලා.“මෑත වකවානුවේ මා කළ නිර්මාණ හා ඒ සංකල්ප තවමත් සමාජයේ දකින්න පුළුවන්. වසරක් ආරම්භ වෙන කොට බොහෝ වෙලාවට ආයතනයකින් දින කැලැන්ඩරයක් නිර්මාණය වෙන එක දකින්න පුළුවන් දෙයක්.ටෙලිකොම් ආයතනයට වගේම ඉන්ෂුවරන්ස් ආයතනවලට මා නිර්මාණය කළ කැලැන්ඩර් ඔබට මතක ඇති. අදටත් මගේ සංකල්පයෙන් ආරම්භ වුණ එවැනි කැලැන්ඩර් සමාජයේ දකින්න පුළුවන්. ඒ වගේම පොත්වල පිට කවර නිර්මාණය. තවත් එක් පැත්තක්. හැම මොහොතකම මට ඕන හොඳ දෙයක් කරන්න. අලුත් විදිහට හිතන්න. ඒ නිසා මා නිර්මාණය කරන පොතක වුණත් කවරෙන් කවරෙට මගේ අනන්‍යතාව දකින්න පුළුවන්.නමුත් මුල් කාලයේ තාක්ෂණය මෙතරම් දියුණුව තිබුණේ නැහැ.මට මතකයි ඒ කාලේ මම චිත්‍ර ඇඳලා, අකුරු ඇඳලා, පින්තූර අලවලා ආර්ට් වර්ක් කළේ. සිංහල අකුරු තිබුණෙත් නැහැ. නමුත් පසුකාලීනව පරිගණක භාවිතයට අපි යොමුවුණා. හැබැයි තාක්ෂණයට හසු නොවුණ අය ක්ෂේත්‍රයේ පසුබෑමට ලක්වුණා. අද වෙනකොට ඉහළම තාක්ෂණය මම භාවිත කරනවා. මේ තාක්ෂණික දැනුම සොයා යෑමෙන් අලුත් දේවල්වලට යන්න වැඩි ඉඩකඩක් මට ලැබුණා.නමුත් එක දෙයක් කියන්න ඕන. මේ තාක්ෂණික දැනුම නිසියාකාරව භාවිත කරන්න නොදන්නා පිරිස් නිසා අද මේ ප්‍රචාරණ ක්ෂේත්‍රය හෑල්ලුවට ලක්වෙලා තියෙන එක විශාල ප්‍රශ්නයක්. මොකද ඒ අය නිසා සිදුවන විනාශය විශාලයි.අපිට හිතුමතේට යම් නිර්මාණයක් කරන්න බැහැ. අපි අතට ලැබෙන පින්තූරය ගැන පවා හිතන්න ඕන. ඡායාරූපයේ හිමිකරු කවුද? එය තමන්ගේ නිර්මාණයකට එක්කර ගැනීමට අවසරයක් ලැබුණ ද? මේ කිසිවක් අද වෙන්නේ නැති නිසා මේ ප්‍රචාරණ ක්ෂේත්‍රයේ සදාචාරය කියන දේ බිඳ වැටිලා.ඔබ කරන නිර්මාණවල ඇති වෙනසට බලපෑ රහස මොකක්ද? කියන එක මට අහන්න හිතෙනවා.මූලිකම දේ මම උත්සාහ කරන්නේ හැම මොහොතකම අලුත් විදිහට හිතන්න. ඒ හරහා මගේ නිර්මාණශීලිත්වයත් එකතු වෙනවා. අනෙක් ප්‍රධාන දේ පොත්පත්වලින් ලබන දැනුම අන්තර්ජාලය හරහා ලබන දැනුම වගේම ජාත්‍යන්තර ප්‍රදර්ශනවලටත් මම සම්බන්ධ වෙනවා. ඒ හරහා ලබන අත්දැකීම්වලිනුයි කෙනෙක් මගේ නිර්මාණවල අපූර්වත්වයක් දකිනවානම් එහි රහස තියෙන්නේ.කොහොම නමුත් අද සම්මාන උලෙළවලදීවත් මේ ක්ෂේත්‍රය ඇගැයීමට ලක්වීමක් සිදු වෙනව ද?ඇත්තටම ඒ පිළිබඳ මම යමක් කිව යුතුයි. අද මේ ක්ෂේත්‍රය සම්මාන උලෙළවල ඇගැයීමට ලක් වෙනව ද කියන එක ප්‍රශ්නයක්. සාහිත්‍ය උත්සවයක වුණත් හොඳම මුද්‍රණකරුටයි සම්මාන ලැබෙන්නේ. ඒ ලැබෙන්නෙත් හොඳම නිමාවෙන් යුතු ග්‍රන්ථයටයි. නමුත් පොතක් මුද්‍රණයට යන්න කලින් හසුවෙන්නේ අපේ අතට. හැබැයි බොහෝ දෙනෙක් මේ පිළිබඳව ඉන්නේ අනවබෝධයක.ඔබේ දියණියත් මේ ක්ෂේත්‍රයට සම්බන්ධයි.ඔව් අත්තටම ඇයත් නිර්මාණශීලියි. නිපුනි මගේ දියණිය විලාසිතා නිර්මාණය පිළිබඳවයි සිංගප්පූරුවේ වැඩිදුර ඉගෙනුම ලබන්නේ. මගේ බිරිඳ (සන්ධ්‍යා) පරිපාලන ක්ෂේත්‍රයට සම්බන්ධව රැකියාවක් කරන්නේ. මේ ශක්තීන් නිසයි මගේ ගමන ප්‍රචාරණ ක්ෂේත්‍රයේ හරහා රැගෙන යන්න මට හැකියාව ලැබුණේ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av1103279</link>
    <topic>ගී මුතු</topic>
    <author>ජෝජ් රොබ්සන් ද සිල්වා</author>
    <content>ගී මුතුසුදු කන්දට සඳ ළංවන රාත්‍රියේ සිනහ අරන් ඔබ ආවා හිමින් සැරේ හදේ පිරුණු ප්‍රේමය රන්පියුමක් සේ මට දැනුණා ඔබ මා ළඟ උන් මොහොතේ සුගන්ධිකා - මා ආදර සුගන්ධිකාවැව් දිය මත කැලතෙන සඳ රෑ හීනෙක බොඳ වී තිබුණා නිල් මානෙල් මල් යායක ඔබේ සුවඳ මුසුවී දැනුණා සුගන්ධිකා - මා ආදර සුගන්ධිකාරන්කොත් වෙහෙරට ගිය හිත යළිත් ඇවිත් හිත විමසාවි මා පමණයි මේ වැව ළඟ අතීතයේ ඔබ හැංගෙනවා සුගන්ධිකා - මා ආදර සුගන්ධිකාපද රචනය – රංජිත් රූපසිංහසංගීතය – දර්ශන රුවන් දිසානායකගායනය – අමරසිරි පීරිස්”ගී පද මාලාවක් කෙතරම් සුගායනීය ලෙස ඇසුණත් එයට සංගීත භාණ්ඩවල දායකත්වය නොලැබී තිබෙන තාක් කල් එය මට කවියක් ම පමණි. කවියේ පදවැලට ගායනය එක්වී එයට සංගීතය මුසු වූ විට එය කවියේ හැඩතල අභිබවා ගීතයක් ලෙස පිළිගන්නට මම කැමැතියි.”එලෙස ඉතා සරල රේඛාවකින් ගීතය සහ කවිය වෙන්කර හඳුනාගෙන ශ්‍රවණය කර විඳින්න පුළුවන් සුභාවිත ගීත අතරට ගී මුතුවැල් කිහිපයක්ම එකතු කළ ගීත පද රචකයෙකු වන රංජිත් රූපසිංහ උපමා රූපය සහ කාව්‍යෝක්ති භාවිතයෙන් ගී නිර්මාණකරණයේ නියැලී සිටින නිර්මාණ ශිල්පියෙකි. මෙවර ‘ගී මුතු” අතරට එක්වන “සුදු කන්දට සඳ ළංවන රාත්‍රියේ” ගීතයේ සංකල්පනාව සිය සිතේ පිළිසිඳුණු අයුරු රංජිත් “රසඳුන’ සමඟ පැවසුවේ මෙසේ ය.”ගී සංකල්පනාවට කාල වකවානු සීමා මායිම් නොමැති බව මගේ හැඟීමයි. වසර දහස් ගණනකට පෙර කාලයේ සිදු වූ කිසියම් සිද්ධි මාලාවක් වුව ද භාවිතයෙන් ගී සංකල්පනාවක් නිර්මාණය වීමට හැකියි. මා පද රචනය කළ ‘සුදු කන්දට සඳ ළංවන රාත්‍රියේ’ ගී සංකල්පනාවට මූලාශ්‍රය වෙන්නෙත් එවැනි පුරාණ ආදර අන්දරයක පසුබිමයි.සියවස් කිහිපයකට පෙර අතීතයේ පුලතිසි පුරවරයේ මහා පරාක්‍රමබාහු රජුගේ කාලයේ සිටි ‘සූරියදේව‘ සෙනෙවියා සහ ‘සුගන්ධිකා’ කුමරිය අතර ඇති වූ ආදර අන්දරයක වර්තමාන මතකය අවදි වීමක් ලෙස තමා මේ ගී සංකල්පනාව රචනා කළේ.කෙතරම් පැරණි කතා පුවතක් වුවද අපේ රසිකයන්ට පුරුදු සමීප බවක් දැනෙන නිසාදෝ මේ ගීතයට යහපත් ශ්‍රාවක ප්‍රතිචාර ලැබෙමින් පවතිනවා. අමරසිරි පීරිස්ගේ ගායන විලාසය මෙන්ම දර්ශන රුවන් දිසානායකගේ සංගීතයත් මේ සාර්ථකත්වයට දායක වී තිබෙනවා.””ඔබට වරම් නැති මටද වරම් නැති” (කරුණාරත්න දිවුල්ගනේ), ‘ගඟ තවම ගලයි’ (සුනිල් එදිරිසිංහ), ‘රන් හිරෙන් හිරු පායනා’ (එඩවඩ් ජයකොඩි) සහ ‘අවසාන වසන්තය ඔබේ ළඟට ඇවිදින්’ (දයාන් විතාරණ) වැනි ශ්‍රාවක සිත්ගත් ගීත රැසක් පද රචනය කර ඇති රංජිත් ශ්‍රී ලංකා ගුවන්විදුලි සංස්ථාවේ රජරට සේවයේ මාධ්‍යවේදියෙකු හා වැඩසටහන් සංවිධායක ලෙස කටයුතු කරයි. ‘නෙළූ නෙළුම්’ (ලිපි සරණිය) සහ ‘ගඟ තවම ගලයි’ (ගීත රචනා) ඔහු මුද්‍රණයෙන් නිකුත් කර ඇති ග්‍රන්ථ අතර වේ.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032710</link>
    <topic>ඔය මොන රැලි ආවත් මට තාමත් ප්‍රසංග තියෙනවා</topic>
    <author>ඉනෝකා පෙරේරා බණ්ඩාර</author>
    <content>ඔය මොන රැලි ආවත් මට තාමත් ප්‍රසංග තියෙනවාපුන්සිරි සොයිසාඅපේ රටේ ගීත ක්‍ෂේත්‍රයේ ජ්‍යෙෂ්ඨයන් අතර පෙරමුණේ සිටින පුන්සිරි සොයිසා අදටත් කාර්ය බහුල ප්‍රවීණයෙක්.බොහෝ කලකට පසු ‘රසඳුන’ හා ඔහුගේ මේ කතා බහ, ගෙවී ගිය ඒ ගායන ජීවිතය අරභයායි.ඉතින්, අලුත් තොරතුරුවලින්ම කතා බහ පටන් ගමු...පහුගිය කාලෙ අලුත් සී.ඩී. එකක් කළා. ‘රූසිරිනි මන බඳිනි...’ සහ ‘නාමල් වාගේ හිනැහීලා’ කියන මගේ පැරැණි ගී දෙක හා අලුත් ගීත 14 ක් මේ සී.ඩී. එකට ඇතුළත්.මුල් වරට වික්ටර් රත්නායකයන් මට ගීත දෙකකට තනු නිර්මාණය කළා. මං මේ අවුරුදු පහකට පස්සෙ කළ සී.ඩී. එක. අවසන් වරට කළේ ‘සුබා කියා මා....’ සී.ඩී. පටය.මේ දවස්වල සංගීත ප්‍රසංග අඩු නැතිව ඇති...ඇත්තටම දැන් ඇතිවෙන්න සංගීත ප්‍රසංග තියෙනවා. ඒක ගායකයො වන අපිට විතරක් නෙවෙයි, බුලත්විට - ටොපි - අන්නාසි - අච්චාරු විකුණන, බැනර් අඳින ලොකු පොඩි වෙළෙන්දො කාටත් බලපානවා.රෑ 10 ට ඉවර කරන්න කියල කියපු කාලෙ අපි හැමෝටම වගේ මේ අයටත් ඒක අහිතකර විදියට බලපෑවා. දැන් නම් ඒ යුගය ඉවරයි. ලොකු සැනසීමක් ඒක. අනික දෙවියන්ගෙ පිහිටෙන් මට නම් ප්‍රසංගවලින් කිසි අඩුවක් නැහැ.පහුගිය කාලෙ ඔබ විදෙස් සංචාරවලටත් සහභාගි වුණා...හැම වසරකම වගේ දැන් කුවේට් – බහරේන් - ලෙබනන් – ඉතාලි - ජෝර්දාන් - සයිප්‍රස් ප්‍රසංග වලට අප කැඳවනවා. එහෙම ගියාමයි දැනෙන්නෙ රසිකයන් තවමත් අපේ පැරැණි ගීතවලට මොන තරම් කැමැත්තක් දක්වනවද කියල.දැන් ඔබ ක්‍ෂේත්‍රයට ඇවිත් සෑහෙන කලක්...අවුරුදු 41 ක්. මං මුලින්ම ගැයූ ‘සෙව්වන්දියකට පෙම් බැන්දා...’ ගීය නොසිතූ විදියට ජනපි‍්‍රය වුණා. අදටත් ඒ ජනපි‍්‍රයතාව එහෙමමයි. 1972 ගැයූ දෙවැනි සරල ගීය ‘නොහඬන් ළඳුනේ...’ ගීතයත් ඒ වගේ.ඔබ ‘ඒ’ ශ්‍රේණියේ ගුවන් විදුලි ගායකයෙක්.ඔව්. ගුවන් විදුලි සරල ගී පරීක්‍ෂණයෙන් සමත් වෙච්චි ‘ඒ’ ශ්‍රේණියේ ගායකයෙක්.මේ වෙන කොට ඔබ කැසට් ගණනාවක් කරල.125 කටත් වැඩියි. මට වැඩිම ගීත ප්‍රමාණයක් ලියල තියෙන්නෙ චන්ද්‍රදාස ප්‍රනාÁදු.’මේ බස් නැවතුම...’, ‘බිඳුවක් ඉවසා අහන්න පෙම්වත’ වැනි ජනපි‍්‍රය වූ ගීත බොහොමයක්ම ඔහුගෙ. තු.ව. කුසුම්පාල කියන්නෙ මගේ මිත්‍රයෙක්. වෘත්තියෙන් ඉංජිනේරුවෙක්. මොරටුවෙන් පාණදුරට යාවෙන පරණ පාලම ඉදිකරන්න ඔහුත් දායක වුණා.‘එගොඩත් මෙගොඩත් ගම් යා කරලා - පාලම සාදා බලා සිටින්නේ ඔබ මාවෙත පිය නගන තුරා...’ ගීතය ඔහු අතින් ලියැවුණේ ඒ අත්දැකීමත් එක්ක. ‘බිඳුණු කලෙක අමතක කළ නොහැකි නම් සිතින්’ වගේ ගීතවලට අදත් තියෙන්නෙ පුදුම ඉල්ලුමක්.ඉතින්, අවුරුදු 41 කට පස්සෙ මොකද හිතෙන්නෙ ඒ අතීතය ගැන...අපි ආවෙ ගුවන් විදුලි මහ ගෙදරින්. රූපෙට වඩා අපේ හඬයි මිනිසුන්ට මතක හිටියෙ. අද වුණත් ඔය ආධුනික තරගවලදි ගයන්නෙ ජෝති, මිල්ටන්, පි‍්‍රයා, ලතා, ඇන්ජලින්ගෙ ගීත. පැරැණි දේට මේ ඇතිවෙලා තියෙන ඇල්ම අගේ කළ යුතුයි. අදත් මොන රැලි ආවත් මට නම් ගීත ක්‍ෂේත්‍රයේ ඉල්ලුම තියෙනවා. ඒක මට සතුටක්. හැබැයි අලුත් පරම්පරාවෙ සමහරු අමු අමුවෙ ගීත කොල්ල කාලා හම්බකරගන්න එක තමයි හොඳ නැත්තෙ.ඔබේ දූ දරුවො දැන් ලොකු මහත් වෙලා ඇති...මට ඉන්නෙ දූලම තුන්දෙනෙක්. ලොකු දූ පවනි කුමුදිකා. නුගේගොඩ සමුද්‍රදේවියෙ. එයා උසස් පෙළ කළා. දෙවැනියා සත්මිණි බුද්ධිමාලා. එයා උසස් පෙළ පන්තියේ. සංගීතයට එයා බොහොම ළැදියි. වයලීනය විශාරද පළමු කොටස කළා. විනෝධා උවිනි දැන් සාමාන්‍ය පෙළ පන්තියේ. මගේ බිරිය තමයි දරුවන්ගෙ ඉගෙනීම වෙනුවෙන් මුළුමනින්ම කැප වුණේ.මං හැමදා රෑට ප්‍රසංගවලට ගිහින් ඇවිත් උදේට නිදි. එයා තමයි ඉස්කෝලවලට ගෙනියන්නෙ - ගේන්නෙ. ඒ උදව්ව නොවෙන්න මට කවදාවත් මේ තරම් නිවී සැනසිල්ලෙ සංගීත ක්‍ෂේත්‍රයේ රැඳෙන්න වෙන් නෑ. ඒ අතින් මං හරි වාසනාවන්ත ස්වාමි පුරුෂයෙක්. තාත්තෙක්.ඉනෝකා පෙරේරා බණ්ඩාරඡායාරූපය – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032711</link>
    <topic>‘සිහින අහසේ වසන්තේ’</topic>
    <author>ආනන්ද පද්මසිරි</author>
    <content>‘සිහින අහසේ වසන්තේ’සිහින අහසේ වසන්තේ තාරකා මල් දිලිසුණා රංචු ගැසිලා කුරුල්ලෝ ඔහේ පියඹා ගියාවේ තුරුලිය ගොමුවේ මත් බිඟු සේනා රොන් රස ඉල්ලා මල් රැඟුම්සිහිලැල් පවනේ ගී හඬ විසිරී මතකය ඈත ඇදේ ගීතිකා එවන් ලොවේ මා නමින් අදත් ඇසේ බිඟු නද පාවී ඔය හඬ වාගේ සවනේ රැව් දේමහ එළි මවනා තරු කැන් ඔබ වේ තනි වූ කතර ඉමේ මා හදේ හිරුත් ඔබයි මා හදේ සඳුත් ඔබයි දෙවියන් ඔබ මේ පුද දෙමි සැමදා මහද ප්‍රණාමේයසපාලිත නානායක්කාර අධ්‍යක්ෂණය කළ ‘නැවත හමුවෙමු’ චිත්‍රපටය සඳහා සරත් දසනායකයන්ගේ සංගීතයට දයාසේන ගුණසිංහයන් රචනා කළ ඉහත ගීතය ගායනා කළේ එච්.ආර්.ජෝතිපාල – ඇන්ජලින් ගුණතිලක සහ ග්‍රේෂන් ආනන්දය.සිනමා ගීතාවලියේ අති ජනප්‍රිය ගීතයක් බවට පත්වූ මෙය පසු කාලයක ගායකයන් දෙපළ හා ගායිකාව විසින් තනි තනිව ද කැසට් තැටි හා ප්‍රසංග සඳහා ගයන ලද අතර ගීතයේ මුල් පද පෙළ අනුව පසුව ‘සිහින අහසේ වසන්තේ’ නමින් චිත්‍රපටයක් ද නිපදවිණ.අපේ ගී ලොවේ එදා පෙළහර පෑ ගායක ගායිකාවන්, නිබන්ධකයන්, සංගීත වේදීන් සමරමින් ස්වාධීන රූපවාහිනිය සෑම ඉරු දිනකම රාත්‍රි දහයට ඉදිරිපත් කරන ‘සංහිඳ’ පේ‍්‍රක්ෂක සිත් දිනා ගත් වැඩ සටහනකි. අතීත නිර්මාණකරුවන් පිළිබඳව නොදන්නා නූතන පරපුර ද එමඟින් දැනුම්වත් වේ.එහෙත් 1988 දී වියෝ වූ ජනප්‍රිය ගීත නිබන්ධක උපාලි ධනවලවිතානයන් සැමරීම සඳහා වෙන්වූ ‘සංහිඳ’ වැඩසටහනකින් අප ඉහතින් සඳහන් කරන ලද ‘සිහින අහසේ වසන්තේ’ ගීතය රංගන ශිල්පි රොජර් සෙනෙවිරත්න ලවා ගායනා කරවා එය උපාලිගේ ගී පද රචනයක් ලෙස හඳුන්වාදීම බරපතළ වරදකි.අප අතරින් වියෝ වූ මහා කවියකු හා පත්‍ර කලාවේදියකු වූ දයාසේන ගුණසිංහ ශූරීන් විසින් රචිත ගී අතළොස්සෙන් එකක් වන මෙය උපාලි ධනවලවිතානයන් ගේ ගීත ගිණුමට බැර වීම ගුණසිංහයන්ට කෙරුණු දැවැන්ත හානියකි.උපාලි ගැන කිසිදු සමරු වැඩසටහනක් මෙතෙක් මාධ්‍ය මඟින් නොකළ බව ද, උපාලි මෙබඳු ගී ලියා ඇතැයි මේ වැඩසටහනින් දැනගන්නා රසික ජනයා විස්මපත් වනු ඇති බව ද වැඩසටහනේ දී කියැවිණි. එය සැබෑවක් විය හැකි වුවත් උපාලි සමරන වැඩසටහනක ප්‍රමුඛ ගීතයක් ලෙස වෙනකෙකු ලියූ ගීතයක් යොදාගැනීම ගැන නම් අපි විස්මයෙන් විස්මයට පත්වෙමු.මෙය ගුණසිංහයන්ගේ රචනයක් බව මීට පෙර විවිධ මාධ්‍ය ඔස්සේ ප්‍රචාරය වී ප්‍රකාශ වී තිබේ. මියයන්නට වසරකට පමණ පෙර ටීවී ලංකා නාලිකාවේ ‘එතෙර මෙතෙර’ වැඩසටහනට මේ ගීතය ගැයූ ග්‍රේෂන් ආනන්දයන් ද මෙහි නිබන්ධකයා ලෙස දයාසේන ගුණසිංහයන්ගේ නාමය සඳහන් කළේය. ‘නැවත හමුවෙමු’ චිත්‍රපටයේ නාමාවලිය පිරික්සා බලන ඕනෑම කෙනෙකුට උපාලි ධනවලවිතානයන් එහි ගීත රචනා කර නොමැති වග පැහැදිලිව දැකගත හැකිය. එහි ගීත රචනා කර ඇත්තේ ශ්‍රී නිහාල් ජයසිංහ – බණ්ඩාර විජේතුංග සහ දයාසේන ගුණසිංහ පමණක් බව සඳහන්ව තිබෙනු දැකිය හැකිය.මෙය හිතාමතා සිදු නොවූවත් ‘සිහින අහසේ’... ගීත සම්බන්ධ මේ වරද නිවරද කිරීම ස්වාධීන රූපවාහිනියේ යුතුකමකි. එමෙන්ම එය නැසීගිය දයාසේන ගුණසිංහ කවීන්ද්‍රයාණන්ට සාධාරණය ඉටුකිරීමක් ද වන බව අපගේ විශ්වාසයයි.ආනන්ද පද්මසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032712</link>
    <topic>බස්වල අදටත් ජනපි‍්‍රය ජෝතිගේ සින්දු</topic>
    <author>ජෝජ් රොබ්සන් ද සිල්වා</author>
    <content>බස්වල අදටත් ජනපි‍්‍රය ජෝතිගේ සින්දුදිය පොදක් වෙමින් තොල් වියළෙන පිපාසෙට නුග රුකක් ලෙසින් උතුරා යන විඩාවට පිපි මලක් වුණා මල් නොපිපුණු තටාකෙට ඔබ අගෙයි ළඳේ හෙට අදටත් වඩා මට...!  (ගායනය - එච්. ආර්. ජෝතිපාල)(පද - කරුණාරත්න අබේසේකර)බස් රථවලින් ගමන් කරන විට කැමැත්තෙන් හෝ අකැමැත්තෙන් විවිධ ගීත ශ්‍රවණය කිරීමට සිදු වීම සාමාන්‍ය සිද්ධියකි. එම ගීත තෝරා ගෙන සිය බස් රථවල ප්‍රචාරය කරන රියදුරු මහතුන් හමු වී විමසීමේදී දැනගැනීමට ලැබුණේ මෙරටේ සමහර එෆ්. එම්. ගුවන් විදුලි නාලිකා මඟින් කෙරෙන ගීත ප්‍රචාරයට වඩා විචාරශීලී ක්‍රියාවලියක් බස් රථවල ගීත ප්‍රචාරයේදී සිදු කෙරෙන බවයි. එම නිසා මෙවර “ස්වර වර්ණ” වර්ණ ගන්වන්නට අපි බස් රියදුරු මහතුන් කිහිප දෙනකු එක්කර ගනිමු.මුලින්ම අපි කතා බහ කළේ මාර්ග අංක 2 “මාතර - කොළඹ”(NA - 6751) බස් රථයේ රියදුරු රසික ලක්මාල් සමඟින් ය. “අපි දවල් සහ රාත්‍රී ගමන් වාරවලදී අහන්න වෙන වෙනම සින්දු තෝරා ගෙන තියෙනවා. අපේ බස් එකේ වැඩිපුර අහන්නේ එච්. ආර්. ජෝතිපාලගේ සින්දුයි. ඊළඟට ගුණදාස කපුගේ ගේ සින්දුත් අහනවා. ඒ දෙන්නාගේ සින්දු ඇරුණම අසංක පි‍්‍රයමන්ත පීරිස්ගේ සින්දු ටිකකුත් අපේ ගීත එකතුවේ තියෙනවා. බාල තරුණ මහලු කාට වුණත් අහන්න පුළුවන් සින්දු අපි තෝරා ගෙන තියෙන්නේ.රෑ ගමන් වාරවලදී නම් ප්ලෑෂ් බෑග්, සිදූවේ සකුරා සහ මාතර මෙලඩි වගේ සංගීත කණ්ඩායම්වල ගීත තමා අහන්නේ. ඔවුන්ගේ වේග රිද්මයෙන් ගයන සින්දු ඇහෙනකොට නිදිමත ගතිය නැති වෙනවා.”මාර්ග අංක 99 “බදුල්ල - කොළඹ” (NA - 5560) බස් රථයේ රියදුරු කේ. රවී වැඩිපුර ශ්‍රවණයට තෝරා ගත් ගීත ගයන ගායන ශිල්පීන් පිළිබඳව පැවසුවේ මෙසේ ය. “මිල්ටන් මල්ලවආරච්චි, ටී. ඇම්. ජයරත්න, සුනිල් එදිරිසිංහ සහ එඩ්වඩ් ජයකොඩි ගයන ගීත තමා අපි නම් අපේ බස් රථයේ නිතරම අහන්නේ. මේ ගායකයන්ගේ ගීත ඕනෑම වයසක මගියෙකුට අහගෙන ඉන්න පුළුවන්.අපිටත් අපේ රාජකාරිය මේ ගීත අහන ගමන් බාධාවක් නැතුව කරන්න පුළුවන්. මේ ගායකයන්ගේ ගීත අහන්න අපිත් එක්ක ගමන් කරන බොහෝ මඟීන් ද කැමැතියි. විශේෂයෙන්ම සංවර ගීත පද රචනා තියෙන නිසා හිරිකිතයක් නැතුව රස විඳින්න පුළුවන්කමක් අපි තෝරා ගෙන තියෙන ගායකයන්ගේ ගීතවල තියෙනවා.”කඳු පාර ඈත අයිනේ සඳ රෑක ඈ සිනාසේ වේදනා සිතාරයේ - ඒ ගීත රාවේ ඇසේවා ජීවිතේ පුරා...!  (ගායනය - මිල්ටන් මල්ලවආරච්චි)(පද - උපාලි ධනවලවිතාන)ඉන්පසු අප සමග කතා බහට එක් වුණේ මාර්ග අංක 92 “කුලියාපිටිය - කොළඹ” (JW- 0478) බස් රථයේ රියදුරු සරත් කුමාර යි. “අහන්න අහන්න ආසා හිතෙන ගීත ගායනා කරලා තියෙන්නේ එච්. ආර්. ජෝතිපාල. මිල්ටන් මල්ලවආරච්චි, ජේ. ඒ. මිල්ටන් පෙරේරා සහ මොහිදින් බෙග් වගේ අපේ පැරැණි ගායකයෝ විතරයි. ඉතින් ඒ ගායකයන්ගේ ගීත අහන්නේ නැතුව අපි වෙන කාගේ ගීත අහන්න ද? අපේ බස් රථයේ යන එන මඟීන් ඉල්ලන්නෙත් ජෝති අයියලා මිල්ටන් අයියලා ගායනා කළ ගීතමයි.ඔවුන්ගේ ගීත වගේම සන්ෆ්ලවර්ලා සහ ෆ්ලෑෂ් බෑක්ලාගේ සංගීත ප්‍රසංගවල ගීතත් අපි අහනවා. වැඩිපුර නිතර අපේ බස් රථයේ යන එන මඟීන් කැමැති ගීත තමා අපි තෝරාගෙන තිබෙන්නේ. ගුවන්විදුලියෙ එෆ්. එම්. නාලිකා කොච්චර තිබුණත් ඒවාවලින් ප්‍රචාරය කරන අලුත් ගීත අහන්න හුඟ දෙනෙක් කැමැති නැහැ. ඒ නිසා අපි හොඳ ගීත තෝරා ගෙන මේ ක්‍රමයට රස විඳිනවා.”අපේ සමීක්ෂණයට අදාළ කර ගත්තේ බස් රථවල වැඩිපුර ශ්‍රවණය කෙරෙන්නේ කුමන ගායන ශිල්පීන්ගේ ගීත ද යන වග විය. කැමරා ශිල්පි රෙක්ෂි බර්නාඩ් සමඟ මම ඊළඟට කතාබහට එක් වුණේ මාර්ග අංක 87 “වව්නියාව - කොළඹ” (JZ - 9897) බස් රථයේ රියදුරු පේ‍්‍රමලාල් ධර්මසිරි සමඟින් ය. ඔහු ගායන ශිල්පිනියන්ගේ ගීතත් තම බස් රථයේ ප්‍රචාරය කිරීමට තෝරා ගෙන තිබුණේ ය.“සුජාතා අත්තනායක, ලතා වල්පොල අපිට ඉන්න දක්ෂ ගායිකාවෝ දෙන්නෙක්. හරිම මිහිරි කටහඬින් එයාලා ගීත ගායනා කරන්නේ. ඒ වගේ අර්ථවත් ගීත දැන් ගායක ගායිකාවෝ ගායනා කරන්නේ නැහැ. ඒ හින්දා ගුවන් විදුලි සේවා අහන්නේ ප්‍රවෘත්ති දැන ගන්න විතරයි. පැරැණි ගායක ගායිකාවන්ගේ ගීත අර්ථවත් වගේම මිහිරි තනු හින්දා ඒවා කවදාවත් එපා වෙන්නේ නැහැ කොච්චර ඇහුවත්.ජෝතිපාලගේ කටහඬ වගේ හඬක් නම් වෙන කාටවත් බැහැ. ජෝතිපාල ගේ ගීත වගේම ධර්මදාස වල්පොල සහ මොහිදීන් බෙග් මහත්තයාලගේ ගීතත් අපේ බස් රථයේ අපි අහනවා.”ජීවත් වනතුරු මා ඔබෙ සෙවණ පතනවා ආයෙත් වෙන් වෙන දවසක නැතිය සිතනවා...!  (ගායනය - සුජාතා අත්තනායක)(පද - පේ‍්‍රමකීර්ති ද අල්විස්)“අපි ඉපදෙන්නත් පෙර හදපු ගීත තාමත් රස විඳින්න පුළුවන් තත්ත්වයේ තියෙන හින්දා හොඳයි. රේඩියෝ චැනල් වලින් ප්‍රචාරය කරන දැන් ඉන්න ගායක ගායිකාවෝ ගායනා කරන ගීත නම් බස්වල අහන්න පුළුවන් ගීත නෙමෙයි” යයි පවසමින් මාර්ග අංක 8 “මාතලේ - කොළඹ” (62 - 8267) බස් රථයේ රියදුරු ඩී. එල්. ජේ. දිසානායක අපේ කතා බහට එක්වූවේය.“ජෝති අයියාගේ නම් සෑම ගීතයකටම අපි කැමැතියි. මිල්ටන් මල්ලවආරච්චි, මිල්ටන් පෙරේරා, ටී. ඇම්. ජයරත්න සහ ගුණදාස කපුගේ ගායනා කළ ගීතත් අපි ආසාවෙන් අහනවා. අපේ පැරණි ගායකයින්ගේ ගීත අසා ආස්වාදයක් ලබන්න පුළුවන් ගීත නිසා ඒවා හැමදාමත් ජනපි‍්‍රය යි. ඔවුන් ගායනා කරපු විරහා ගීතයක් වුණත් ආසාවෙන් අහන්න පුළුවන් මට්ටමක තියෙනවා.”ඔබ පෙම් කරනා ඔබේ කුමාරි ඔබට ආදරේ කියනා අයුරින් පෙර දවසක මා පෙම් කරනා සඳ මට ද ආදරේ කියා තිබේ...!  (ගායනය - ගුණදාස කපුගේ)(පද - සුනිල් ආර්. ගමගේ)ඇන්ටනී ඩේවිඩ් මාර්ග අංක 240 “මීගමුව - කොළඹ” (MD- 3407) බස් රථයේ රියදුරු ය. සෑම දිනකම පාන්දර තුනට අවදි වී රාත්‍රී දොළහ පසු වී නින්දට යන ඇන්ටනී පැවසුවේ “බස් එක පදවන විට සමහර විට නිදිමත දැනෙන අවස්ථා තියෙනවා. එහෙම වෙලාවට සින්දුවක් ඇහුවාම නිදිමත නැති වෙනවා. ඒ අපේ පැත්තෙන්.මඟීන්ගේ පැත්තෙන් බලද්දී ඔවුනුත් කැමැතියි සින්දු අහන්න. නිකම්ම ඔහේ ඉඳගෙන යනවාට වඩා ප්‍රශ්න තියෙන අවස්ථාවලදී ලොකු සහනයක් ලබා ගන්න පුළුවන් සින්දු ඇසීමෙන්. ජෝතිපාලගේ සින්දු වගේම ඇන්ජලින් ගුණතිලකගේ සින්දු අහන්න අපේ බස් එකේ යන මඟීන් බොහෝ දෙනෙක් කැමැතියි. ඒ හැරුණු විට අපේ මීගමුවේ ගායකයකු වන ෂෙල්ටන් මුතුනමගේ ගායනා කරන සින්දුත් අපි අහනවා.ඔවුන්ගේ සින්දු කිසිදාක එපා වෙන්නේ නැහැ. ලක්හඬ, සිරස රේඩියෝවල ගීත වැඩ සටහන්වලටත් සවන් දෙනවා. කොහොම වුණත් මේ කාලේ ගායක ගායිකාවන්ගේ සින්දු අහපුවාම නම් මිනිස්සුන්ගේ මොළ නරක් වෙනවා. සංගීත භාණ්ඩවල ඝෝෂාවට මැදිවෙලා හායි හූයි ගානවා විතරයි, ඔවුන් ගායනා කරන්නේ නැහැ. සින්දුවක් ඇහුවාම රසයක් වගේම මානසික සුවයක්, සහනයක් දැනෙන්න ඕනේ. එදා සින්දු වගේ දැන් සින්දු එහෙම නැහැ.”අප සමඟ කතාබහ කළ බොහෝ රියදුරු මහතුන්ගේ පි‍්‍රයතම ගායන ශිල්පියා එච්. ආර්. ජෝතිපාල වීම මෙහිලා විශේෂයෙන් සඳහන් කළ යුතුය. ජෝති ඇතුළු එදා පරපුරේ ගායක ගායිකාවන් ගායනා කළ ගීත ශ්‍රවණයෙන් රසයක් මෙන්ම මනසට කිසියම් හෝ සුව සහනයක් විඳින්න ඇති හැකියාව නිසා ගීත ලෝලීන් හැමදාමත් පැරැණි ගීතවලට ආකර්ෂණය වීම සිදුවන බැව් නොඅනුමානය.ජෝජ් රොබ්සන් ද සිල්වාසේයාරූ -රෙක්ෂි බර්නාඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032713</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට ලාස්ට් සන්ඩේ මාර කේස් එකක් වුණානේ. ඔයගොල්ලට කියන්න, කියල වැඩක් නෑම තමයි. 20 සන්ඩේ ප්‍රසන්න විතානගේ ළමයගෙ ‘දෙබිඩ්ඩෝ’ ඩ්‍රාමා එකේ ෆිෆ්ටි අප් ෂෝ එකට එන්න කියල විජේ මල්ලිට ඉන්විටේෂන් එකක් එවල තිබුණා. ‘දෙබිඩ්ඩෝ’ ‘ද්විත්ව‘ සෙකන්ඩ් ප්‍රොඩක්ෂන් එක.ප්‍රසන්න ඒකෙ නම ‘දෙබිඩ්ඩො’ කළාට ඩ්‍රාමා එක නම් ඔරිජිනල් දාරියෝ ෆෝගෙ ‘ද්විත්ව‘ම තමයි. ඔරිජිනල් කාස්ට් එකේ හිටපු මනෝ, ජයශ්‍රී, දමයන්ති, ප්‍රසාද්, ප්‍රේමකුමාරල සෙට් එකම ‘දෙබිඩ්ඩෝ’වලටත් සෙට්වෙලා තිබුණා.‘දෙබිඩ්ඩෝ’ එක සැරයක් බලල තිබුණා වුණත් ආපහු මේ ඉන්විටේෂන් එකට ජෝන් ඩි සිල්වා යනවද නැත්නම් ගෙදරට වෙලා හීන් ෂොට් එකක් දාගෙන ඉන්ඩියා වෙස්ට් ඉන්ඩීස් මැච් එක බලනවද කියල දෙගිඩියාවෙන් තමයි විජේ මල්ලි හිටියෙ.ඉන්ඩියන්ස්ලත් හරිහමන් ස්කෝර් එකක් ගැහැව්වේ නැති නිසා විජේ මල්ලි කම් ඕ ගෝ චිකාගෝ කියල ‘දෙබිඩ්ඩො’ ෆිෆ්ටියත් ෂෝ එක බලන්න ගියැයි කියමුකො. මේ වගේ දවසකවත් කපල පුරවල ඕඩියන්ස් එකක් ඉඳීවි කියල හිතුවට කට්ටිය නම් ඇවිත් හිටියෙ නෑ.විජේ මල්ලි ඔළුව දැම්මෙ පරණ යාළුවො එක්කෙනෙක් දෙන්නෙක් හරි මුණ ගැහෙන්න. මනෝ කාර් එකේ රේඩියෝ එක දාගෙන එෆ්.එම්.දෙරණ ක්‍රිකට් කොමෙන්ට්‍රිය අහනවා. විජේ මල්ලි මනෝ ළඟට කිට්ටු වුණා. “කොහොමද බූරුව මහත්තයා...?” “නියමෙට නැගල යනවා” මනෝගෙ උත්තරේ. ජවහර්ලාල් නේරුවත් පිටේ නග්ගපු බූරුව මහත්තයාට හොඳ ඕඩියන්ස් රිඇක්ෂන්ස් තියෙනව කියල ඇහුවම විජේ මල්ලිටත් මාර ත්‍රිල්. හොඳ ඩ්‍රාමාස් බලන්න තාම අපට ඕඩියන්ස් එකක් තියෙනව නේද කියල හිතෙනකොට.ජෝන් ඩි සිල්වා තියටර් එකේ ෆෑන්ස් ඔක්කොම මන් කරල නාට්‍ය පෙන්නුවත් අප්පේ එහෙම රස්නයක්. ඩ්‍රාමා එකක් බලන්න එනව කියන්නෙ ඒ ජාතියෙ පනිෂ්මන්ට් එකක් විඳින්න ඕනද කියල විජේ මල්ලිට විතරක් නෙවි ඉන්වයිටීස්ල අතරේ හිටපු ඕතොපීඩිෂියන් ඩොක්ටර් ආනන්ද පෙරේරට වුණත් හිතෙන්න ඇති ෂුවර් එකටම. එහෙම තමයි ශ්‍රී ලංකාවෙ තියටර්ස්.ලයනල් වෙන්ඩ්ට් එකත් නැත්නම් ඉතින් අපේ ඕඩිටීන්ස්වලට දේව සභාවෙම පිහිටයි. ඕන්න දැන් ඉන්ට්‍රබල් හෙවත් ඉන්ටවල්. කැන්ටිමක් තියෙනවා. ඩ්‍රින්ක්ස් බොට්ල් එකක් තියටර් එක ඇතුළට ගෙනිච්චොත් ඩිපොසිට් රුපියල් දහයලු. ඩ්‍රාමා බලල යනකොට රිටර්න් කරන්න අමතක වුණොත් රුපියල් දහය වතුරෙ.කැන්ටින් කට්ටිය ඩිපොසිට් ගන්නව ඇත්තේ බොට්ල්ස් ඇතුළට ගෙනියන කට්ටිය එම්ප්ටිය ගෙදර ගෙනියනව කියල හිතාගෙන ද කියල විජේ මල්ලිට නම් අයිඩියා එකක් නෑ. ඒව නම් හරිම බාල බිස්නස් වැඩ කියලයි විජේ මල්ලි කියන්නෙ.ඉන්ටවල් එකෙන් පස්සෙනේ මෙයාලා ඕඩියන්ස් එකයි ඇක්ටර්ස්ලයි ඔක්කොම ඉන්ට්‍රබල් වුණේ. හොටේ හොට් හිටපු ඕඩියන්ස් එකට සිහිල් සුළං රැල්ලේ නෙමෙයි කන් කපල, පුරෝල, ඉතිරි, යන විදුලි කෙටිලි ගෙරවිලි එක්ක දුන්නෙ නැද්ද වර්ෂාවෙ ඉස්තරම්ම එක. ඔයගොල්ලො ජීවිතේ එකම එක දවසක හරි නාට්‍ය බලල තියෙනවද මහ වැසි මැද ජෝන් ද සිල්වා එකේ.බලල නැත්නම් වැඩක් නෑ ජීවිතේ – ඒ ජාතියෙ ආතල් එකක් අරගෙන නැත්නම්.. ෂිහ්ඞ පිස්සු හැදෙන සඳ කිව්වලු. ශ්‍රී ලංකාවේ නාට්‍ය ආශ්චර්ය! ‘දෙබිඩ්ඩෝ’ට ලාස්ට් සන්ඩේට ෆිෆ්ටි අප්. ලෝක නාට්‍ය දිනේට අදට හරියටම ෆිෆ්ටි ඉයර්ස් අප්. විජේ මල්ලිට දැනිච්ච සනීපෙ ඩ්‍රාමා එකක් බලන්න ගිහින්. විජේ මල්ලි ගෙදර ඇවිත් පත්තර පෙරළන කොට අහුවුණේ නැද්ද මාර ඉන්ටවීව් එකක්.ලංකාවේ ඩ්‍රාමා ෆීල්ඩ් එකේ, දැනට ඉන්න ලොකුම ලොක්කා. බොස්. මෑන්ස් ‘දොඹෙන්’ දීපු ටෝක්ස් එකනේ ටෝක්ස් එක. “ඔබ අහනවා මම නාට්‍ය කලාවේ දියුණුවට මොනවද කළේ කියලා. අහන්න මම මොනවද නොකළේ කියලා. ලංකාවට තවත් නාට්‍ය ශාලා අවශ්‍ය නැහැ. අංගසම්පූර්ණ ශාලා අපිට තියෙනවා..” ඇත්ත නේන්නම්. ජෝන් ඩි සිල්වා වගේ ඉන්ටර්නැෂනල් ලෙවල් එකේ තියටර්ස් තියෙන රටකට තවත් මොන තියටර්ස් ද ලොක්කා”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032714</link>
    <topic>පත්තර කෙටිකතා මතකය</topic>
    <author/>
    <content>පත්තර කෙටිකතා මතකයනීල් විජේරත්නජයකොඩි සෙනෙවිරත්න කතාකරුවා එතෙක් මෙතෙක් ලියා පළ කළ නවකතා ගණන පනහකට වැඩි මිස ඉන් මෙහා නොවේ. තමාගේ උස ප්‍රමාණයට, එහෙමත් නැතිනම් ඊට වඩා උසට පෙළ ගැස්විය හැකි නවකතා ප්‍රමාණයක් ලියූ මේ ජනපි‍්‍රය ලේඛකයා ලියූ අලුත් කෙටිකතා එකතුවක් කියැවීමේ අවස්ථාව පසුගියදා අපට ලැබිණ. කතා එකතුව ‘ගුරු මහ දසාව‘ නම්.මෙහි එන කෙටිකතාවක්, දෙකක් කියවන අපට වර්තමානයේ ජනපි‍්‍රය රැල්ලේ නවකතාකරුවෙක් හැටියට නම් දරා සිටින මෙහි කතුවරයාගේ මුල් කාලීන නිර්මාණ කීපයක් ගැන නැවත මතක්විණ. එවකට ඔහු ප්‍රසිද්ධව සිටියේ නිර්මාණශීලී පුවත්පත් කෙටිකතාකරුවකු හැටියටය.නවසිය හැටේ දශකය පුවත්පත් කෙටිකතාව ජනපි‍්‍රයත්වයේ උච්චාවස්ථාවට එළඹ තිබූ කාලවකවානුවකි. එකල සති අන්ත පුවත්පත්වලට පමණක් නොව දිනපතා පුවත්පත්වලද ‘කෙටිකතා පිටුව‘ විශේෂ ස්ථානයක් ඉසිළීය. මේ කෙටිකතා පිටු අතර ප්‍රධාන වූයේ ‘සිළුමිණ’ පුවත්පතේ කෙටිකතා පිටුවයි. උපහාස කතා විශේෂඥ ටී.ජී. ඩබ්ලිව්. ද සිල්වාගේ කෙටිකතා නිතරම වාගේ එහි පළ කෙරිණ.ඒ කාලයේ අප ඉමහත් ඇල්මකින් කියැවූ කෙටිකතා ලියූ තවත් නිර්මාණකරුවකු වූයේ මෙනේරිගම නිමල් සමරතුංගය. ප්‍රධාන ධාරාවේ සති අන්ත පුවත්පත්වලට පමණක් නොව දහවල පළවූ ‘ජනතා’ සහ ‘සවස’ වැනි පුවත්පත්හි කෙටිකතා පිටු ද බෙහෙවින් ජනපි‍්‍රයව තිබිණ.පාඨක ආකර්ෂණයක් වූ මේ පුවත්පත් කෙටිකතා ආකෘතිමය වශයෙන් තවත් පුවත්පත් විශේෂාංගයක් වැනිය. ඒවා සරලය; රසවත්ය. සමාජයේ එදිනෙදා සුලබ සිදුවීම් සහ එදිනෙදා මඟතොට හමුවන මිනිසුන්ගේ ගති සොබා ඒවාට පසුතලය විණ.පළ කිරීම සඳහා මේ කෙටිකතා තේරූ පුවත්පත් කතුවරුන් ඊට අදාළ කැරගත් මිනුම් දණ්ඩ වූයේ දැන් මෙන් ආකෘතිමය අපූර්වත්වය නොව හුදෙක් කතාවේ රසවත් බවය. එසමයේ මෙරට පාඨක ඇල්මට නතුව තිබූ රුසියානු කෙටිකතාවේ බලපෑම මීට හේතු වූවා විය හැකිය.මේ පුවත්පත් කෙටිකතාවට ලොකු තල්ලුවක් ලැබුණේ නවසිය හැට ගණන්වල සතිපතා පළ කෙරුණු ‘රසකතා’ පුවත්පත ආරම්භවීමත් සමඟය. එතෙක් පුවත්පත් කෙටිකතාකරුවන් හැටියට ප්‍රසිද්ධව සිටි ලේඛක පිරිස අතරට අලුත් පරම්පරාවක් එකතු වූයේ මේ කියන ‘රසකතා’ පුවත්පත හරහාය.අපගේ මතකය අනුව එකල ‘රසකතා’ කර්තෘ ධුරය දැරුවේ ම.ආ. විමල් නමැති ප්‍රකට ලේඛකයාය. පුවත්පත ප්‍රකාශයට පත් වූයේ ‘දවස’ නිවෙසිනි. සතිපතා නිකුත් වූයේ බ්‍රහස්පතින්දා දිනවලය.අප හාපුරා කියා ජයකොඩි සෙනෙවිරත්න යන ලේඛක නාමය දුටුවේ මේ ‘රසකතා’ සංග්‍රහයේ මුල් කලාපයක පළවූ මුල් පිටුවේ කෙටිකතාවක් ඔස්සේය. එවකට තරුණ විය දොරකඩ හුන් අප මහත් සේ චමත්කාරයට පත් කළ එම කෙටිකතාව නමින් ‘දීපා’ විය.ලා නිල් පැහැති කඩදාසියේ මුද්‍රිත ‘රසකතා’ සංග්‍රහයේ පළවූ ‘දීපා’ කෙටිකතාව අප කෙතරම් ආකර්ෂණයට පත් කළේ ද යත් එය මුල්වරට පළවී වසර හතළිහකට – හතළිස් පහකට පමණ පසුව වුද එම කතාව මේ ඊයේ පෙරේදා කියැවූවක් පරිද්දෙන් යළිදු මතකයට නඟා ගත හැකිය.’දීපා’ නම් වූ රුසිරු යෞවනිය හැමවිටම පාහේ පාඨකයා හමුවට පැමිණියේ ගෙලට බැඳි චේන් පොට සුරතින් අල්ලා දෙතොලට ළං කැර ගනිමිනි. ජයකොඩි සෙනෙවිරත්න කෙටිකතාකරුවා මේ කාලයේදීම වාගේ ලියූ ‘ගුරුවරු දෙදෙනෙක්’ කෙටිකතාව එම ලේඛකයාගේ නිර්මාණාත්මක හැකියාව කෙතරම්දැයි ප්‍රකට කරවන්නක් විණ. එය 1967 වසරේ ‘රසකතා’ පුවත්පතේ පළවූ හොඳම කෙටිකතාව හැටියට නම් කෙරිණ.’රසකතා’ සංග්‍රහයේ පිටු පෙරළමින් අප උනÁදුවෙන් සෙවූ කෙටිකතා නිර්මාණය කළ තවත් ලේඛකයින් දෙදෙනෙකි, නිව්ටන් ගුණසේකර සහ පී.ඇම්. ජයතිලක.වතාවක නිව්ටන් ‘රසකතා’ වට රචනා කළ ‘කඳුළු’ නම් වූ කෙටිකතාව ජයකොඩි සෙනෙවිරත්නගේ ‘ගුරුවරු දෙදෙනෙක්’ සේ ම ප්‍රතිභාපූර්ණ නිර්මාණයක් විය. ඒ වාගේම ‘ශ්‍රී’ සඟරාවේ ‘මහදිග කතාව‘ තීරුවේ පළවූ පී.ඇම්. ජයතිලකගේ ‘මීදුම’ නමැති කෙටිකතාව හැටේ දශකයේ පළවූ පුවත්පත් - සඟරා කෙටිකතා අතර කිසියම් අපූර්වත්වයක් පෙන්නුවකි. පවුල් ජීවිතයේ ගැටුම්කාරී සිදුවීමක් ආශි‍්‍රතව ලියැවුණක් වූ මෙහි මේ හා සමාන බොහෝ පුවත්පත් කෙටිකතාවලින් වෙනස් වූවක් විණි.ඒ කෙසේ වෙතත් එක්තරා කාලයක අප මහත් ආසාවෙන් කියැවූ පුවත්පත් කෙටිකතා ලියූ බොහෝ නිර්මාණකරුවෝ පසුව කෙටිකතා ලිවීම අතැර පියා ජනපි‍්‍රය නවකතා රැල්ලට එකතු වූහ. ඔවුහු ජනපි‍්‍රය නවක රැල්ලට එකතු වූවා පමණක් නොව නවකතාකරුවන් හැටියට අතිශය ජනපි‍්‍රයÀවයකටද පත් වූහ. ඉදින් ඔවුහු ‘ජනපි‍්‍රය’ නවකතාවේ රැඳී සිටියා විනා නැවත වතාවක් ‘කෙටිකතාවට’ අත නොතැබූහ. මෙය පාඨක අපගේ අභාග්‍යයකි.මෙසේ වන්නට හේතුකාරණා වූයේ මුල් කාලයේ ඔවුන් ලියූ ප්‍රශස්ත මට්ටමේ කෙටිකතා කිසිදු විටෙක හෝ කිසිදු මට්ටමකින් හෝ විචාරක අවධානයට ලක් නොවීමද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032715</link>
    <topic>අද පරපුරට හොඳ ගීත හඳුන්වාදීම අපේ අරමුණයි</topic>
    <author>හේමාලි විජේරත්න</author>
    <content>අද පරපුරට හොඳ ගීත හඳුන්වාදීම අපේ අරමුණයිගී Presentation ගෙන එනරජිත් ගාමිණී විජේසේකරශ්‍රී ලාංකේය ගී කෙත සුපෝෂිත කරන්නට ශ්‍රී ලංකා ගුවන්විදුලි සංස්ථාවෙන් ඉටුවුණ මෙහෙය මෙතෙකැයි කියා කිව නොහැකිය. 60-70 දශකයන්හි බිහිවුණු බොහෝ අපූරු ගී නිර්මාණයන්හි තිඹිරිගෙය වූයේ ශ්‍රී ලංකා ගුවන් විදුලි සංස්ථාවයි. වර්තමානයෙහි අපට අසන්නට ලැබෙන කඨෝර අරුත් සුන් ගී නිර්මාණ අතරේ ඉඳහිට හෝ අපේ හදවත් සුවපත් කරනුයේ එදා ගුවන්විදුලියෙන් බිහිවූ ඒ අපූරු නිර්මාණය.අද අපේ ක්ෂේත්‍රයේ වැජඹෙන බොහෝ ප්‍රවීණයෝ එදා ගුවන්විදුලියෙන් බිහි වූ අය වෙති. කොටින්ම කිවහොත් ගුවන්විදුලිය යනු අපේ ගී කෙතට යහපත් නිර්මාණ කරනා දූ දරුවන් රැසක් නිර්මාණය කළ සහ ඔවුන් ආදරයෙන් රැක බලාගෙන කවා පොවා ඇති දැඩි කළ ආදරණීය අම්මාය.මේ ආදරණීය අම්මාගේ නොනිම් මෙහෙවර තවමත් අපේ දැයේ දූ දරුවන්ට විවෘතය. හොඳ රසිකත්වයක් නිර්මාණය කිරීමට පමණක් නොව හොඳ දේ තිළිණ කිරීමට එදා මෙන්ම අදත් ඇප කැපවී සිටින්නීය.මේ සුවිශේෂී සටහන තබන්නට අපට සිත් වූයේ ගුවන්විදුලියෙ තවත් අපූරු කර්තව්‍යයක් වන ’ගී ප්‍රසන්ටේෂන්’ නිසාවෙනි. ගුවන්විදුලි සංස්ථාවේ ඇති දුර්ලභ ගණයේ ගීත සංයුක්ත තැටි වශයෙන් නිර්මාණය කර අපේ සහෘද ජනතාව වෙනුවෙන් ලබාගැනීමේ වැඩපිළිවෙළක් දැන් ක්‍රියාත්මක වේ.ගුවන්විදුලි සංස්ථාවේ ප්‍රධාන දොරටුවට ආසන්නයේ බෞද්ධාලෝක මාවතට විවෘතව මෙම සංයුක්ත තැටි ලබාගැනීමේ අවස්ථාව මේ වනවිටත් ඔවුන් විවෘත කර ඇත.මේ පිළිබඳව අදහස් දක්වන්නට පසුගියදා අප කැඳවා ගත්තේ ගුවන්විදුලි සංස්ථාවේ අධ්‍යක්ෂ (සංගීත සහ ප්‍රකාශන) රජිත් ගාමිණී විජේසේකර.’ගී ප්‍රසන්ටේෂන්’ හි ආරම්භයේ අරමුණ වුණේ කුමක්ද?ගුවන්විදුලි සංස්ථාවේ සභාපතිවරයා වශයෙන් හඩ්සන් සමරසිංහ මහතා වැඩ බාරගත්තට පස්සෙ තමයි මේ වැඩේ ක්‍රියාත්මක කළේ. විශේෂයෙන් අපේ අරමුණ වුණේ 70 දශකයේ බිහිවුණු ඉතාම ඉහළ ගණයේ ගීත සාහිත්‍යය වැළලී යා නොදී අපේ අනාගත පරපුරට එය දායාද කිරීමටයි. ඇත්තටම කිව්වොත් අපි අද අපේ තරුණ පරපුරට චෝදනා කරනවා හොඳ රසිකත්වයක් නෑ කියලා.නමුත් අපි දැනගන්න ඕන ඒ අයට හොඳ රසිකත්වයක් හදාගන්න උදව් කරන්න. ඒ යටතේ අපේ වත්මන් තරුණ පරපුරට හොඳ ගීත හඳුන්වාදීම තමයි පළමු අරමුණ වුණේ.මේ යටතේ කුමන නිර්මාණ ද බිහිවෙලා තිබෙන්නේ?දැනට පණ්ඩිත් අමරදේවයන්ගේ, සුනිල් ශාන්තයන්ගේ, මොහිදින් බෙග්, ධර්මදාස වල්පොළ, ආනන්ද සමරකෝන්, එච්.ආර්.ජෝතිපාල, සුජාතා අත්තනායක, සී.ටී.ප්‍රනාන්දු, ආචාර්ය ප්‍රේමසිරි කේමදාස, ඩෝල්ටන් අල්විස්, මඩවල එස්.රත්නායක වැනි කලාකරුවන් දායක වූ පැරණි ගීත ආදිය තිබෙනවා. ඊට අමතරව එදා ගුවන් විදුලියේ ළමා පිටියට සහ ‘හඳමාමා’ වැඩසටහනට ගැයූ ළමා ගීත, දේශීය නාද රටා ආකෘතියේ ජන ගීත, දේශාභිමානී ගීත, මෙන්ම මහ පිරිත, සෙත් පිරිත සහ බෝධි පූජා මෙන්ම ගුවන්විදුලියේ විකාශය වන බණ දමේ සංයුක්ත තැටි අතර වෙනවා.ගුවන් විදුලි සංස්ථාවේ තිබෙන මෙම ගීත කලකට ඉහත පටිගත කළ මුල්ම ගීතයි. මේවායේ ගුණාත්මක බව පිළිබඳ කොයි වගේ සහතිකයක් ද දෙන්නේ?ගුණාත්මක බව පිළිබඳ අපට වගකියන්න පුළුවන්. අපි ගාව තියෙන්නේ මුලින්ම පටිගත කළ ඔර්ජිනල් ගීත. ඒවා අපේ සංරක්ෂණාගාරය මඟින් හොඳීන් සංරක්ෂණය කර තිබෙනවා. හොඳ දේ සදාකාලිකයි කියනවනේ. නවතම තාක්ෂණයට අනුව ඒ ක්‍රමවේද යොදා ගනිමින් පැරැණි ගී තැටිවලින් ඒ ගීත ලබා ගැනීමේ තාක්ෂණය දැන් අප සතු වෙනවා.වැඩි ප්‍රතිචාරයක් ලැබෙන්නේ මොනවටද?වර්තමානය වන විට බුදු දහම පිළිබඳ විශේෂ පුබුදුවක් අපේ රටේ පමණක් නොව මුළු ලෝකය පුරාම පවතිනවා. දැනට අපෙනුත් බොහෝ විට පිරිත්, ධර්ම දේශනා ආදියට ලොකු ඉල්ලුමක් තිබෙනවා. ධර්ම දේශනා ලබාගැනීමේදී ගුවන්විදුලියෙන් විකාශය වූ ධර්ම දේශනා ඉල්ලුම්කර ලබාගැනීමේ හැකියාවත් දැන් තිබෙනවා. ඒ වගේම ඉතාම හොඳ ළමා ගීත එකතුවක් අප සතු වෙනවා.එදා ගුවන් විදුලියේ සිරි අයියාගේ ළමා පිටියට ‘හඳමාමා’ වැඩසටහනට ගැයූ බොහෝ ජනප්‍රිය ළමා ගීත රැසකුත් දැන් ලබා ගන්න පුළුවන්. ඊට අමතරව දේශීය නාද රටා අනුසාරයෙන් නිමවුණු ජන ‘ගී’, දේශාභිමානී ගී, ශිෂ්‍යත්ව විභාගයට වාඩිවන දරුවන් උදෙසා ඔවුන්ගේ පෙළ පොත්වල තිබෙන ගී ඇතුළු විවිධ ගණයේ ගීත එකතු රැසක් අප සතුවෙනවා.ඉදිරියේදී ඉදිරිපත් කරන්න බලාපොරොත්තු වන නිර්මාණ මොනවද?පැරණි නාඩගම් ගීත, නූර්ති ගීත ජන සාහිත්‍යයේ ගීත රැසක් අපි සතු වෙනවා. ඒ ගීත සහ අපේ අනෙක් ගායන ශිල්පීන්ගේ ගීතත් මෙසේ තැටිගත කරන්න බලාපොරොත්තු වෙනවා. ඒ වගේම විවිධ රටවල ප්‍රභූවරුන්ගේ හඬ පට අප සතු වෙනවා. අපේ අනාගත පරපුරේ දැනගැනීම උදෙසා ඒවා තැටිගත කරන්නත් බලාපොරොත්තු වෙනවා.උදාහරණයක් විදියට කිව්වොත් ‘සඳ ගමන’ ගැන සම්පූර්ණ හඬ පටය අප ළඟ තිබෙනවා. මේ අතරම අලුත් ගායක ගායිකාවන් වෙනුවෙන් සරල ගී පරීක්ෂණත් මේ වෙනකොට ආරම්භ කරල තිබෙනවා. මේ සියල්ලම අප කරන්නේ අනාගත පරපුරට හොඳ රසඥතාවයක් ඇතිකිරීමේ බලාපොරොත්තුව ඇතුවයි.ඒ සඳහා ජනමාධ්‍ය අමාත්‍යාංශයේ ලේකම් ඩබ්.බී.ගනේගල මහතාගේ සංකල්පයක් අනුව අපේ වර්තමාන සභාපතිතුමා ‘සුභාවිත ගීතයට පෙරවදනක්’(ගීතාවලෝකන) යන්නෙන් පාසල් දරුවන් උදෙසා වැඩමුළු රැසක් සංවිධානය කරල දැනට පවත්වාගෙන යමින් පවතිනවා. වර්තමානයේ ගුවන්විදුලි සංස්ථාවේ අධ්‍යක්ෂ මණ්ඩල සාමාජික සහ ක්‍රියාකාරී අධ්‍යක්ෂ ධූරය හොබවනුයේ අපේ ප්‍රවීණ ගී පද රචකයකු වන කුමාරදාස සපුතන්ත්‍රීය. ඔහු මේ පිළිබඳ අදහස දක්වමින්.”වර්තමානය වෙනවිට අපේ ගීත ක්ෂේත්‍රයේ දක්නට ලැබෙන්නේ කිසියම් වූ පසුගාමී ලක්ෂණයි. හොඳ ගීත කොයිතරම් හැදුණත් සරල වින්දනය සඳහා අවර ගණයේ ගීත සඳහා පමණයි වැඩි ඉඩක් ලැබෙන්නේ. එකම රටක ගුවන්විදුලි නාලිකා 30-40ක් තියනකොට එවැනි තත්ත්වයන් මතුවෙනවා. නමුත් ශ්‍රී ලංකා ගුවන් විදුලි සංස්ථාව වශයෙන් අපි කිසියම් විදියක උදව්වක් දෙන්න ඕන හොඳ ගීත සඳහා.ඒ උදෙසා කරන දෙයක් විදියට තමයි වර්තමාන සභාපතිතුමාගේ යෝජනාවකට අනුව ‘ගී  Presentation’  අපි ආරම්භ කළේ. මේකෙන් අපේ බලාපොරොත්තුව මුදල් හම්බ කිරීමම නොවෙයි. පිරිහෙමින් පවතින අපේ සංගීත රසඥතාව වර්ධනය කර අනාගත පරපුරට හොඳ නිර්මාණ සහ හොඳ රසිකත්වයක් ලබාදීමට උත්සාහ ගැනීමයි.හේමාලි විජේරත්නඡායාරූපය – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032716</link>
    <topic>පැමිණි දුක් පැණි රසයි කියලා හිතෙන්නෙ දැනුයි</topic>
    <author>ඉනෝකා පෙරේරා බණ්ඩාර</author>
    <content>පැමිණි දුක් පැණි රසයි කියලා හිතෙන්නෙ දැනුයිප්‍රේම් දිසානායකෆාස්ට් ඇඩ්ස්’ ඔහුගෙ අනන්‍යතාව. ඒ අනන්‍යතාව ගොඩනැඟෙනතුරු කළ කැපවීම් මහ මෙරකට සමානයි කියලයි ප්‍රේම් දිසානායකට හිතෙන්නෙ.එහෙම හිතන්නත් හේතු තියෙනවා. කැසට් කවරයක් අතට ගත්තත් චිත්‍රපට පෝස්ටරයක් ඇහැ ගැටුණත් කලෙක කියැවුණේ ඔහුගෙ නම.මෙරට ග්‍රැෆික් කලාවේ ආරම්භක යුගයේ පටන් දැවැන්තයකු වූ ප්‍රේම් අදත් ඒ තැන තබා හිඳින්නෙ කිසිවකුටත් දෙවැනි නොවන තරමට. හැබැයි මේ සියල්ලට පදනම වැටුණේ තර්ස්ටන් විදුහලේ උගත් පුංචි සන්ධියේ පටන්.ලේඛකයකු හා චිත්‍ර ශිල්පියකු ලෙස පටන් ගත් ඔහුගෙ නිර්මාණ ජීවිතයෙ, වියට්නාම් යුද්ධය අළලා ලියැවුණු කවි පන්තිය සදා අමරණීයයි. “ඒ තමයි මගේ පළමු නිර්මාණය. පළවුණේ ‘ජනසතිය’ පත්තරේ... හැබැයි ඒක රැකියා අහේනිය මහ දරුණුවට බලපෑ කාලයක්. තරුණ අසහනය තදින් ම දැනුණා. ඕන දෙයක් කරල සල්ලි හොයන්න අපි පෙලඹුණේ නැහැ. අපි කළේ රජයේ රැකියා පස්සෙන් යන එක.1970 දී රත්නපුර සුමන බාලිකාවට විද්‍යා - ගණිත ගුරු පත්වීමක් ලැබෙන්නෙ ඒ අනුව. හැබැයි මම ඉගැන්නුවෙ එක දවසයි. දමල ගහල ගෙදර ආවා. කොටු - සීමා මායිමක ඉඳන් කරන ඒ වගේ රස්සාවක් මට ඇල්ලුවෙ නැහැ. ලේඛනය සහ චිත්‍ර ශිල්පය මගේ වෘත්තිය කරගෙන පොඩි පොඩි වැඩ කරගෙන ගියා. ‘ඇත්ත’ පත්තරෙන් වෘත්තිය ජීවිතය ඇරැඹුවෙත් ඒ විදියට.ඊට පස්සෙ පත්තර ගණනාවක්. මොන හේතුවක් ද මන්ද මේ එකම තැනකවත් හය මාසෙකට වඩා මට වැඩ කරන්න බැරි වුණා. පත්තර කලා ජීවිතයෙ හොඳ හැටිම කල කිරුණෙ ටයිම්ස් ආයතනයෙදි. මං එතැනින් එළියට බැස්සෙ ආයෙ කවදාවත් පත්තර කන්තෝරුවක පස් නොපාගන්න හිතාගෙන...”ඊට පස්සෙ ඔහු අත ගහන්නෙ බතික් කර්මාන්තයට. කලක් ඔහු ‘ආර්ට් එක්ස්පෝ’ ආයතනයෙ ප්‍රධාන මෝස්තර නිර්මාණ ශිල්පියා. ‘ආටෙක්ස් බතික්’ නමින් තමන්ගෙ ම ව්‍යාපාරයක් අරඹන ප්‍රේම්, 1983 එය ද වසා දමනවා. ඒ 83 කලබලකාරී වාතාවරණය හමුවේ සංචාරක ව්‍යාපාරය බිඳ වැටීම නිසා ඇති වූ බංකොලොත් භාවය හමුවෙයි.එකල ප්‍රේම් දිසානායක නම කියැවුණේ කැසට් කවර හා චිත්‍රපට පෝස්ටර් කලාව එක්ක. ලංකාවේ මුල් ම ගීත කැසට් පටය, මිල්ටන් මල්ලවාරච්චි ගෙ ‘සඳෙන් එහා’ කවරය නිර්මාණය කළෙත් ප්‍රේම්.විජය රාමනායකගේ ‘ආරාධනා’ චිත්‍රපටයේ පෝස්ටරය නිර්මාණය කරමින් චිත්‍රපට පෝස්ටර් කලාවට පිළිපන් ඔහු සහරාවේ සිහිනය, පාලම යට, කෙළි මඬල, සලඹක් හඬයි, සිසිල ගිනි ගනියි, රජ දරුවෝ, සුරබිදෙන, ගුරු ගෙදර, සඳමඬල, සුජාතා, සුදු පිරුවට, මී හරකා චිත්‍රපට සඳහා කළ පෝස්ටර් නිර්මාණ අදත් අමතක නැති තරම්. “ඒ හැමදේම තුළ යම් කලාවක් තිබුණා. හැබැයි චිත්‍රපටය බැලීමට ප්‍රේක්ෂකයා පෙළැඹවීමකුත් තිබුණා. මේ දෙකම සමබරව තිබීමයි චිත්‍රපට පෝස්ටරයක වගකීම...”ඔහු අතින් සංස්කරණය වූ රසඳුන, විචිත්‍ර හා කලා පුවත්පත් අද භාවිතයේ නැතත් ඒවා කලක් ඉහළ පාඨක ප්‍රතිචාර ලැබූ සිනමා පුවත්පත්. ආරාධනා, මුහුදු ලිහිණි, මදාරා පරසතු, සප්ත කන්‍යා චිත්‍රපටවල නාමාවලි සැකසුණේ ද ප්‍රේම් අතින්.මං ජීවිතේ දෙපාරක් වැටුණා. එකක් බතික් කරන්න ගිහින්. අනික පත්තර කරන්න ගිහින්. විඳපු පාඩු එමටයි. හැබැයි ලාබ පාඩු නොහිතා කරන්න හිතෙන දේ කරන එකත් මගේ ගතිය. 88 - 89 මං ජීවිතේ ගෙවපු දුෂ්කර ම කාල පරිච්ඡේදය. හිටියෙ කුලී ගේක. බිරිඳ සහ දරු දෙන්නෙක් එක්ක අනේක දුක් වින්දා. ලැබෙන පොඩි පොඩි වැඩ කිසිවක් අත නෑර කළා. දවස් දෙක තුනේ නොනිදා එක දිගට වැඩ කළා. එහෙම වැඩ කරලයි තලපත්පිටියෙන් පුංචි ඉඩම් කෑල්ලක් ගන්න පුළුවන් වුණේ...”වැටෙමින් - නැගිටිමින් - හති හළමින් නැඟි කන්දෙ පල්ලමක් මතු වෙන්නෙ එතැනින්. සේවකයන් දෙදෙනකු යොදවා කොළඹ කොටුවේ මහජන බැංකු මූලස්ථානය පිටුපස තැනක ‘ෆාස්ට් ඇඩ්ස්’ නමින් ව්‍යාපාරයක් ලියාපදිංචි කළ ප්‍රේම් පාන්දර 4.00 ට රැකියාවට විත් රෑ 11 ත් පසුවන තුරු ගත කළේ කාර්යාලයේ.හැකි ඉක්මනින් බාර ගත් වැඩ නිම කර දෙන ප්‍රේම්ට නොනැවතී වැඩ ගලා ආවෙ නොහිතූ තරමට. පෞද්ගලික අංශයේ වැඩ යහමින් කළත් ප්‍රථම වරට රාජ්‍ය ආයතනයක් වන මහජන බැංකුවෙන් ලද රාජකාරිය ඔහුට වාසනාව රැගෙන ආ හැටි... දිගින් දිගටම ලැබුණු මහජන බැංකුවේ වැඩවලට අමතරව රාජ්‍ය ආයතන රැසක වැඩ ප්‍රේම් සොයා ආවේ වාසනාවත් එක්ක.අලුත් ආයතනයකට ඔරොත්තු නොදෙන තරමෙ වැඩ ගොඩක්. සේවකයො දෙදෙනා 30 දෙනා දක්වා ඉහළ ගිහින්. ඩාලි පාරේ අලුත් ගොඩනැඟිල්ලක්. මුද්‍රණ ක්ෂේත්‍රය කෙරෙහි දැඩි ඇල්මක් ඇති ප්‍රේම්, අලුත් මුද්‍රණ යන්ත්‍රයක් මිලදී ගෙන ‘ෆාස්ට් ප්‍රින්ටර්ස්’ ආයතනය අරඹන්නෙ ඊට සමගාමීව.රෑ දවල් නොබලා වෙහෙස මහන්සියෙන් වැඩ කළ තවත් අවුරුදු පහක්... 2003 වසරේ අංග සම්පූර්ණ මුද්‍රණාලයක් සහ වෙළෙඳ ප්‍රචාරණ ආයතනයක් මරදාන දේවානම්පියතිස්ස මාවතේ ඇරැඹෙන්නේ එහි ප්‍රතිඵලයක් විදියට. ඔහුගේ ම තැනෙක.පහු කළ අතීතය ගැන හිතන කොට දැනෙන්න පැමිණි දුක් පැණි රසයි කියන සිතුවිල්ල. සමහර තීරණ අභියෝගාත්මකයි. අනේකවිධ බැට කාපු කාල පරිච්ඡේද මොන තරම් ආවත් ඒවත් එක්කම මං ඉදිරියට ඇවිත්... ඒවට අධෛර්යවත් වුණා නම් මාත් අද සාමාන්‍ය රැකියාවක් කරන පොඩි පඩියක් ගන්න කෙනෙක්...”අද ඔහුගෙ සරණි, ඉසුර, තිසුරි දූ දරුවන් ඉතා හොඳින් ඉගෙන ගෙන. බිරියත් දරුවනුත් සමඟ යහපත් කුටුම්බයක සතුට ගෙවන ප්‍රේම් දිසානායක අද සැනසිල්ල උපරිමව විඳින කෙනෙක්.ඒ, 50 කට අධික පිරිසකට රැකියා සපයන ෆාස්ට් ඇඩ්ස්, නිර්මාණශීලීත්වය සහ තරගකාරිත්වය අතින් එදාට වඩා හොඳින් අද මුහුණ දෙන බව ඔහු දන්නා නිසා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032717</link>
    <topic>දස වසරකට පෙර සමුගත් මාලනී</topic>
    <author/>
    <content>දස වසරකට පෙර සමුගත් මාලනීහිමි නැති පෙමකට ඉකි බිඳ හැඬුමට සිත මගෙ බොළඳ වෙලා අන් සතු හදකට පෙම් කළ වරදට ලොව මට එරෙහි වෙලා...!  (පද - කැමිලස් පෙරේරා)දස වසරකට පෙර අකාලයේ ඇගේ පණනල වියැකී ගිය ද ඇගේ මියුරු හඬින් ගැයූ ගී මුතුවැල් ශ්‍රාවක සිත් වසඟ කරගෙන යුග ගණනක් පවතිනු නොඅනුමානය. 1949 දෙසැම්බර් 12 වැනිදා බොරලැස්ගමුවේදී උපත ලබා සංගීත ප්‍රසංග චාරිකාවක යෙදී සිටියදී 2001 මාර්තු 26 වැනිදා ඇමෙරිකාවේදී ජීවිතයෙන් සමුගෙන ගිය ඇය බුලත්සිංහලගේ මාලනී චන්ද්‍රලතා ය. කවුරුත් දන්නා නමින් ඇය මාලනී බුලත්සිංහල ය.ගුවන් විදුලි ළමා පිටියෙන් ගායන දිවිය ඇරැඹු මාලනී ලලිත කලායතනයෙන් සහ භාත්ඛණ්ඩේ සංගීත විදුහලින් උපාධිය ලැබීය. ගායන ශිල්පිනියක් ලෙස මෙන්ම සංගීත අධ්‍යක්ෂවරියක් ලෙස ද නමක් දිනා සිටි ඇය සංගීතවේදී එච්. එම්. ජයවර්ධනයන්ගේ බිරිඳ වූ අතර ගායන ශිල්පි කසුන් කල්හාරගේ මව වූවා ය.“සඳවට රන්තරු” චිත්‍රපටයෙන් පසුබිම් ගී ගායනයට එක් වී “මධුසමය” හා ‘වත්සලා අක්කා” චිත්‍රපටවලින් ගීත ගායනයට සම්මානයෙන් පිදුම් ලැබු මාලනී “දඬුබස්නාමානය” සහ “වෙද හාමිනේ” ටෙලි නාට්‍ය වෙනුවෙන් ගැයු ගීත සඳහා ද සම්මාන ලැබුවා ය. වෘත්තියෙන් සහකාර අධ්‍යාපන අධ්‍යක්ෂිකාවක් ලෙස ඇය සේවය කළාය.මාලනී ගැයු “සඳ මඬලේ සිට” - “රජ මැදුරක ඉපදී සිටියා නම්” - “සුසුමක උණුසුම නොම විඳි හදකට” - “හිමි නැති පෙමකට” - “මා එක්කලා අමනාපව“ - අහසින් තරුවක් කඩා වැටෙනවා” - “පා තබනා බිම වැලි කැටයක් වෙමි” - “පෙළින් පෙළට රිය පෙරහර” - “ කොණ්ඩෙ බැඳලා අපේ පුතා” - “පාද සළඹ වැයෙන පදට” - “සිතක් කෙලෙසද මේ තරම්” වැනි ගීත කිසිදාක ගීතලෝලී ශ්‍රාවකයන්ට අමතක නොවන බැව් නිසැක ය.සිතක් කෙලෙස ද මේ තරම් වේදනාවන් විඳින්නේ නෙතක් කෙලෙසද මේ තරම් දුකට කඳුළැල් හෙළන්නේ...!  (පද - කුලරත්න ආරියවංශ)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032718</link>
    <topic>හොඳ නිර්මාණයකට සල්ලි යොදවන්න දෙසැරයක් හිතන්නේ නෑ</topic>
    <author>ඉනෝකා පෙරේරා බණ්ඩාර</author>
    <content>හොඳ නිර්මාණයකට සල්ලි යොදවන්න දෙසැරයක් හිතන්නේ නෑටෙලිවිව් හා සුනිල් රත්නායක යනු ගහට පොත්ත මෙන් වූ බැඳීමක්.ටෙලිනාට්‍ය නිෂ්පාදන ක්‍ෂේත්‍රයේ මේ ඔහු පසුකරන්නෙ සිය 25 වැනි වසර. ‘සුරසි ටෙලි සිනේ’ නමින් ඇරැඹි ඔහුගේ ගමන අද වන විට ක්‍ෂේත්‍රයේ නමක් දිනා ගන්නට පමණක් නොව ටෙලි නාට්‍ය ක්‍ෂේත්‍රයේ ලකුණක් තබන්නටත් සමත් වෙලා. 25 වසරක අභිමානය සමඟ සුනිල් රත්නායකයන් මේ හැරෙන්නෙ ඒ අතීතය යළි ආවර්ජනය කරන්නටයි.ඔබ ටෙලි නාට්‍ය ක්‍ෂේත්‍රයේ සලකුණක් තැබූ කෙනෙක්...ඒක මට සතුටක්. ලංකාවෙ දැනට වැඩිම ටෙලිනාට්‍ය ප්‍රමාණයක් හදල තියෙන්නෙ මම. වැඩිම ප්‍රසාංගික ටෙලි නාට්‍ය ප්‍රමාණයක් නිෂ්පාදනය කළා වගේම වැඩිම සම්මාන ලබල තියෙන්නෙත් අපේ ටෙලිවීව් ආයතනය.මට මතකයි එක සම්මාන උළෙලක සම්මාන 24 කින් 22 ක්ම දිනා ගත්තෙ ටෙලිවීව් නිෂ්පාදනය කළ ‘දඬුබස්නාමානය’. ‘වෙද හාමිනේ’, ‘සිසිල ඉම’, ‘දඬුබස්නාමානය’ වැනි අතීතයේ අක්මුල් සොයා ගිය ටෙලි නිර්මාණ වගේම වර්තමානය, අනාගතය හා බැඳුණු පිටසක්වල ජීවීන්ගේ අතික්‍රමණය කියාපාන ‘භවත්‍රා’ වැනි නිර්මාණත් අපි කළේ විවිධ පරාස ඔස්සේ යමින්.ඒ කියන්නෙ මේ අවුරුදු 25ට ඔබ බොහෝ දුර ඇවිත් තිබෙන්නෙ හැකි තාක් වපසරියක විහිදෙමින්...එහෙම නොවුණ නම් මේ තරගකාරී ක්‍ෂේත්‍රයේ පැවැත්මක් නැහැ. 1985 මං මේ ආයතනය පටන් ගන්න කොට ටෙලි නිර්මාණ ආයතන තුනක් තිබුණා. අද ඒ ආයතන බොහොමයක් වැහිලා. මමත් ටෙලිවීව් ආයතනය විවිධාංගීකරණය නොකළා නම් වෙන්නෙ ඒ ටික.මොනවද ඔබ කළේ..මං නවීන තාක්ෂණයත් එක්ක වෙනස් වුණා. ඊට අනුගත වුණා. අද වෙනකොට අංශ 8ක් යටතේ ටෙලිවීව් වපසරිය විහිදිලා තියෙන්නෙ ඒ නිසා. ජාත්‍යන්තරයට නිෂ්පාදනය කිරීමේ සහ අලෙවි කිරීමේ අංශය, ව්‍යාපාරික ක්‍රමවේද පිටතට පැවරීම්, බහුමාධ්‍ය විද්‍යා පීඨය, වෙළෙඳ දැන්වීම් නිෂ්පාදනය, ටෙලි නාට්‍ය හා අනෙකුත් වැඩසටහන් නිෂ්පාදනය, ගෘහස්ත විනෝදාස්වාදාත්මක වැඩසටහන් නිපැයුම, ග්‍රාමීය අලෙවිය හා පාරිභෝගික ක්‍රියාකාරකම් සහ ඉසව් කළමනාකරණය කියන අංශ 8 යටතේ අද අපි ජාත්‍යන්තරය දක්වා විහිදිලා.ටෙලිවීව් කඩා නොවැටුණේ ඒ නිසා..ඔව්. එකක් දුර්වල වෙනකොට මං එකකින් හොඳ ආදායම් ලැබුවා. ආයෙ වැරදුණු තැන හදාගත්තා.ඒ කියන්නෙ ටෙලි නාට්‍ය නිර්මාණකරණය ඔබට බිස්නස් එකක්...මේක කර්මාන්තයක්. කර්මාන්තයක් පවතින්න මුදල් ඕනෑ. නමුත් මං මුදල් ඉපැයූයේ වැඩිපුරම නිර්මාණාත්මක දෙයින්. ‘වෙද හාමිනේ’, ‘දඬුබස්නාමානය’, ‘සිසිල ඉම’ මොන තරම් කලාත්මක ටෙලිනාට්‍යයද. අදත් ඒවා මිනිසුන්ට මතක තියෙන්නෙ ඒ නිසා. හොඳ නිර්මාණයකට මුදල් යොදවන්න මං දෙපාරක් හිතන්නෑ. ඒ වගේම හොඳ දේ පවතින දේ තෝරා බේරා ගන්න මට හොඳ ඉවක් තියෙනවා.මේ සියලු දේ සඳහා හොඳ කළමනාකාරිත්වයක් අවශ්‍යයි... ඔබ ඒ පිළිබඳ දැනුම්වත්ද....අවුරුදු 20-22ක් යනකල් මං මේ දේවල් කළේ, අත්දැකීමෙන්, පළපුරුද්දෙන්. ඒ වගේම අර කියූ ඉවෙන්.නමුත් මං 23 වැනි අවුරුද්දෙදි ජපානෙට ගිහින් මේ සියලු අංශ හැදෑරුවා.ඉන්පස්සෙ දිගින් දිගටම මං ඒ න්‍යායාත්මක දැනුම ලබාගත්තා.මේ වෙනකොට ටෙලි නිර්මාණවලට වගේම ව්‍යාපාරික ක්‍ෂේත්‍රයේ විශිෂ්ට ව්‍යාපාරික සම්මාන තුනකුත් මං ලබාගෙන තියෙනවා.ව්‍යාපාරික පැත්ත වගේම නිර්මාණාත්මක බවත් සමබර කරගන්න මම හොඳට දන්නවා.ඔබ විටෙක ගීත රචකයෙක්’දළ රළ පෙළ’ ටෙලි නාට්‍යයේ අමරසිරි පීරිස් ගයන, ‘වලා අතුල සිරියහනේ – උණුසුම් හිරු කෙඳි පොරවා - ඉන්ද්‍රචාපා කුමාරයා නිදාවැටෙනවා...’ තේමා ගීතය ලිව්වෙ මම.‘එක් මෘගාංගනාවියක්’ ටෙලි නාට්‍යයේ ‘ආලේ දියවී ගලා බසී..’ ගීතය ලිව්වෙත් මම. ප්‍රථම ටෙලි නාට්‍ය සම්මාන උළෙල්දී ‘වලා අතුල..’ ගීතය සම්මානනීය වුණා.තවත් වෙලාවක ඔබ ලේඛකයෙක්....’භවත්‍රා’ ටෙලි නාට්‍යයට පාදක වූ ‘භවත්‍රා’ විද්‍යා නවකතාව සහ ‘ඇය මගේ කවිය’ නම් කවි පොත මං රචනා කළා. කලෙක මං අත්තනායක එම්.හේරත් මහත්තයා එක්ක කවි පොතක් ලිව්වා.පළමු රූපවාහිනී ගම්මානය අපේ රටට හඳුන්වා දුන්නෙත් ඔබ..බදුල්ලෙන් මං ඒ සංකල්පය පටන් ගත්තා. ඒ රූපවාහිනී අභ්‍යාස ආයතනයෙන් නිර්මාණ අධ්‍යක්ෂවරු මාධ්‍යයට හඳුන්වල දෙන්න මට පුළුවන් වුණා. චන්ද්‍රරත්න මාපිටිගම, ජයන්ත චන්ද්‍රසිරි, ලලිත් රත්නායක, ආරියරත්න ඇතුගල වැනි ප්‍රවීණයන් රැසක් එදා ක්‍ෂේත්‍රයට බිහිවුණේ මේ රූපවාහිනී අභ්‍යාස ආයතනයෙන්.අපේ රටේ පරිගණක තාක්ෂණය මුසුකළ ප්‍රථම ප්‍රසාංගික ටෙලිනාට්‍ය නිමැයුවෙත් ඔබ..ඩිජිටල් සජීවී ත්‍රිමාණකරණයෙන් නිපැයූ ප්‍රථම ප්‍රසාංගික ටෙලිය ‘භවත්‍රා’. කොටස් 52ක මේ ටෙලි නාට්‍යය වෙනුවෙන් මං භාවිතා කළේ පසුතල දෙකයි. එකක් පිළිකුත්තුව අවට. අනෙක මගේ ගෙදර වත්ත පහළ.’Rotos Coping’තාක්ෂණය. ඒ මුළු නාට්‍ය පුරාම පිටසක්වල ජීවියාත් එහි චරිත සමඟ රඟපෑ හැටි හුඟ දෙනෙකුට මතක ඇති.මේක හොලිවුඩ් සිනමාව බහුලව භාවිතා කරන ප්‍රධාන තාක්ෂණික ක්‍රමවේදයක්. හොලිවුඩ්වල භාවිතා කරන ඒ ප්‍රයෝග 10කින් 8 1/2ක්ම අපි ‘භවත්‍රා’ හිදී පාවිච්චි කළා. ඒ වගේම මොබිටෙල් දැන්වීමකදී අපි අතක් හැඩේට මිනිසුන් රොක්වන දැන්වීමක් කළා.එක ඇඟිල්ලකට මිනිසුන් 1000ක් තරම් පිරිසක් ඉන්න හැටියට මේ දැන්වීම කළේ ’Croud Duplicating’ තාක්ෂණයෙන් අඩු වියදමකින් – අඩු කාලයකින් කරන්න පුළුවන් මේ නිර්මාණ සඳහා ඩිජිටල් තාක්ෂණය උපරිම ලෙස අපි භාවිතා කරනවා. ‘භවත්‍රා’ හි දකින මහ කැලේ වගේ පේන හුඟක් තැන් මගේ වත්ත පහළ කියල හිතන්නවත් පුළුවන්ද....මතකද ඔබේ ප්‍රථම නිර්මාණය...විජය රූපවාහිනී සම්මාන උළෙලෙ සම්මානනීය වූ ‘රන් දොරටුව‘ ඒකාංගික ටෙලිනාට්‍ය තමයි මගේ ප්‍රථම ටෙලි නාට්‍ය නිෂ්පාදනය. ප්‍රථම ප්‍රාසාංගික ටෙලිනාට්‍ය තමයි ‘සමන්තැන්න’. ඒ 1985දි.කලාවට වූ මේ නැඹුරුව පුංචි කාලෙ පටන් තිබූ එකක්..ඉස්කෝලෙ යන කාලෙ සමහරු ගුරුවරුන්ගෙන් පන්තියෙදි මාව හරියට කොන් වුණා. ඒත් මං කථිකත්වයට කලාවට හරි දක්ෂයි. ඒ මං මාතර රාහුලේ ඉගෙනගත් සමය. ඒත් පෙරේරා ගුරුතුමිය මට දිරි දුන්නා. ‘සුනිල් ඔයා දක්ෂයෙක්.ඔයාට පුළුවන් හුඟක් දේ තියෙනවා. මැරෙන කොට රටට දැනෙන්න මැරෙන්න ඕනෙ කියන එක හිතට ගන්න..’ පස්සෙ කලෙක මේ වචන ටික මං මගේ ජීවිත තේමාව කරගත්තා. මට ඕනෙ වුණා හැම වෙලාවෙම අලුත් දෙයක් කරන්න. මං ඒක කළා.ඔබ තව තවත් ජාත්‍යන්තරයට අලුත් නිර්මාණ බිහිකරනවා...පටන්ගැන්මෙ ඉඳලම මට ජාත්‍යන්තර උණක් තිබුණා. ඒකෙ තවත් එක් ප්‍රතිඵලයක් තමයි ජාත්‍යන්තර වැඩසටහන් නිෂ්පාදනය හා අලෙවිය. ජපානයෙ NHK  රූපවාහිනිය හා අපේ රට එකතුවෙලා සමනිෂ්පාදනයක් විදියට ප්‍රධාන පෙළේ ටෙලි සීරීස් එකක් කරන්න මේ දවස්වල වැඩකරමින් ඉන්නවා. ඒ වගේම ජාත්‍යන්තරයට ගැළපෙන වාර්තාමය වැඩසටහන් නිර්මාණය කරනවා. ඒවා කරන්නෙ ඩිස්කවරි සහ නැෂනල් ජියෝග්‍රැෆි චැනල් වෙනුවෙන්.ඔබේ පවුලේ අයත් මේ දේවල්වලට සම්බන්ධ වෙලා ඇති...කොහෙත්ම නැහැ. සිරිමා කාංචනි මගේ බිරිය මේ කිසිම දේකට සම්බන්ධ නැහැ. ඈ හොඳ මවක්. ගෘහණියක්. ලොකු පුතා ප්‍රසාද් තමෝද් ජපානයේ Multimedia  ඩිප්ලෝමාවක් හදාරනවා. ශානිකා දුව සහ ජයසිත් පුතා ඕස්ට්‍රේලියාවේ ව්‍යාපාර කළමනාකරණය හදාරනවා. මගේ දරුවො දැන්ම මේ ක්‍ෂේත්‍රයට එන්නෙ නැහැ. ඒ අය තව ඉගෙන ගන්න ඕනෙ. ජාත්‍යන්තර දැනුම ලබල ඔවුන් මේවට අතගහන එකයි මගේ කැමැත්ත.ඉනෝකා පෙරේරා බණ්ඩාරඡායාරූපය – බර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032719</link>
    <topic>සුපිරි ජවය සමඟින් එන වාසනාව</topic>
    <author>ඉඳුනිල් වීරරත්න</author>
    <content>සුපිරි ජවය සමඟින් එන වාසනාව10 වැනි ලෝක කුසලාන තරග මාලාවේ අතිශය උණුසුම්කාරී අර්ධ අවසන් පූර්ව වටය පුවත්පත මුද්‍රණයෙන් නිකුත් වන විට පැවැත්වී අවසන්. මේ නිසා අවසන් පූර්ව වටයට සුදුසුකම් ලැබූ රටවල් 4 නිශ්චිතව සඳහන් කළ නොහැකි වුවත් මූලික වටයේ තරග තුළදී එක් එක් රට දැක්වූ දස්කම් දෙස බැලීමේදී ශ්‍රී ලංකා කණ්ඩායම ඉන්දීය කණ්ඩායමත් මෙවර කුසලානය දිනා ගැනීමට ආසන්නයේ ම සිටින රටවල් දෙක ලෙස විචාරකයින් දැක්වූ අනාවැකිය සැබෑවක් වන ලකුණු පහළ වී තිබේ.මූලික වටයේ දී ශ්‍රී ලංකා කණ්ඩායම සහභාගි වූ තරග හයේ දී දැක්වූ දස්කම් පිළිබඳව හා ඒ තුළින් ගොඩනැගුණු ජයග්‍රාහී මාවත පිළිබඳවත් දැන් අපට සුබවාදීව දැකිය හැකි ය.‘ඒ’ කාණ්ඩයේ ඕස්ට්‍රේලියාව, පාකිස්ථානය, නවසීලන්තය, සිම්බාබ්වේ, කැනඩාව සහ කෙන්යාව සමඟ තරග වැදුණු ශ්‍රී ලංකා කණ්ඩායම සහභාගි වූ තරග හයෙන් හතරකම ජය හිමි කර ගත්තේ ය. පාකිස්ථානය සමඟ පැවැති තරගය අනපේක්ෂිත ලෙස පරාජයට පත් වුණු අතර ඕස්ට්‍රේලියාව සමඟ තරගය වර්ෂාවට සේදී ගියේ ය.මේ නිසා දෙපිලටම ලකුණු 1 බැගින් පිරිනැමුණි. ප්‍රසාද ලකුණු 9 ක් ලබාගත් ශ්‍රී ලංකා කණ්ඩායමේ දළ ලකුණු ලබාගැනීමේ වේගය + 2.582 වූ අතර එය එම කාණ්ඩයේ ඉහළම ගණන වුවත් දෙවැනි තැනට පත්විය. මෙම කාණ්ඩයේ පෙරමුණට පැමිණීමට තරග 6 න් 5 ක් දිනා එකක් පරාජය වී ප්‍රසාද ලකුණු 10 ක් ලබාගත් පාකිස්ථානයට හැකි වූ අතර එතෙක් අපරාජිතව තරග දිනමින් පැමිණි ඕස්ට්‍රේලියාව පාකිස්ථානය හමුවේ ලැබූ පරාජය සමගින් කාණ්ඩයේ තුන් වැනි තැනට පත්විය.තරග 6 න් 4 ක් දිනා 2 ක් පරාජය වූ නවසීලන්තය ප්‍රසාද ලකුණු 8 ක් ලබමින් සිව් වැනි තැනට පත්වෙමින් අර්ධ අවසන් පූර්ව වටයට සුදුසුකම් ලැබී ය. බී කාණ්ඩය දෙස බැලීමේදී තරග 6 න් 5 ක් දිනා එක් තරගයක් පරාජය වෙමින් ප්‍රසාද ලකුණු 10 ක් ලැබූ දකුණු අප්‍රිකාව පළමු තැනටත් තරග 6 න් 4 ක් දිනා එකක් පරාජය වී එකක් සම වෙමින් ප්‍රසාද ලකුණු 9 ක් ලබාගත් ඉන්දියාව දෙවැනි තැනටත් තරග 6 න් 3 ක් ජයගෙන 2 ක් පරාජය වී ඉන්දියාව සමඟ කරට කර තරගයක් දී ලකුණු සමකර ගත් එංගලන්තය ප්‍රසාද ලකුණු 7 ක් ලබමින් තෙවැනි තැනටත් තරග 6 න් 3 ක් ජයගෙන 3 ක් පරාජය වී ප්‍රසාද ලකුණු 6 ක් ලැබූ බටහිර ඉන්දීය කෙදෙව් කණ්ඩායම සිව්වැනි තැනට පත් වෙමින් අර්ධ අවසන් පූර්ව වටයට සුදුසුකම් ලබා තිබේ.ක්‍රිකට් ක්‍රීඩාවේ දී ක්‍රීඩකයින්ගේ දක්ෂතාවත් සමඟ වාසනාව ද එක ලෙස බලපාන බව ශ්‍රී ලංකා කණ්ඩායම මෙතෙක් පැමිණි ගමන් මඟ දෙස බැලීමේ දී මනාව සනාථ වෙයි. ලෝක කුසලාන තරග ආරම්භ වීමට පෙර සිට ම විචාරකයින් පැවසුවේ ශ්‍රී ලංකා කණ්ඩායම අපරාජිතව තරග දිනමින් ‘ඒ’ කාණ්ඩයේ පළමු ස්ථානයට පත්විය යුතු බවත් එසේ වුවහොත් බී කාණ්ඩයේ සිව්වැනි තැන ගන්නා කණ්ඩායම සමඟ අර්ධ අවසන් පූර්ව වටයේ දී තරග වැදෙමින් පහසුවෙන් අවසන් පූර්ව වටයට පිවිසිය හැකි බවයි.එහෙත් පාකිස්ථානය සමඟ පැවැති තරගයේදී ලකුණු 11 ක අනපේක්ෂිත පරාජයත්, ඕස්ට්‍රේලියාව සමඟ තරගයට කොහේදෝ නැති වර්ෂාවක් කඩා වැටීමත් නිසාවෙන් ශ්‍රී ලංකා කණ්ඩායම ‘ඒ’ කාණ්ඩයේ දෙවැනි තැනට පත් විය. ඕස්ට්‍රේලියාව සමඟ පැවැති තරගයේදී ශ්‍රී ලංකා කණ්ඩායම කඩුලු 3 ක් දැවී ලකුණු 146 ක් ලබා සිටි අතර නායක කුමාර් සංගක්කාර පන්දු 102 කදී නොදැවී ලකුණු 73 ක් ලබා සිටියේ ය.ඕස්ට්‍රේලියානු පන්දු යවන්නන්ට දිගට හරහට බැට දෙමින්, සෑම පන්දු යවන්නකු ගෙන් ම ඕවරයකට ලකුණු 5 කට ආසන්න ප්‍රමාණයක් ලබා ගැනීමත්, ලකුණු 250 ක ප්‍රමාණයක් ලබා ගතහොත් ශ්‍රී ලංකා පන්දු යවන්නන්ට ඕස්ට්‍රේලියාව පහසුවෙන් පරාජය කළ හැකිව තිබූ බව විචාරකයින්ගේ මතය විය.කෙසේ වෙතත් මෙම තරග දෙකින් එකක් හෝ ජයගත්තේ නම් අනිවාර්යයෙන් ම ඒ කාණ්ඩයේ පළමු තැන ශ්‍රී ලංකාවට හිමිවෙයි. එසේ වූවා නම් අර්ධ අවසන් පූර්ව වටයේදී ශ්‍රී ලංකාවට මුණ ගැසෙන්නේ කොදෙව් කණ්ඩායමයි. ලෝක කුසලාන තරගාවලියට පෙර පැවැති තරගාවලියේදීත් පුහුණු තරගයේදීත් කොදෙව්වන් පරාජය කළ ශ්‍රී ලංකා කණ්ඩායමට මෙම තරගය ද පහසුවෙන් ජය ගැනීමේ හැකියාව තිබෙන අතර අවසන් පූර්ව වටයට පිවිසීමේ වැඩි ඉඩකඩක් තිබේ.එහෙත් එසේ වූවා නම් එම තරගය පැවැත්වෙන්නේ බංග්ලාදේශයේ ඩකා නුවරයි. නමුත් මේ වනවිට ශ්‍රී ලංකා කණ්ඩායම ‘ඒ’ කාණ්ඩයේ දෙවැනි තැන සිටිමින් එංගලන්තය සමඟ අර්ධ අවසන් පූර්ව දෙවැනි ස්ථානයේ තරග වැදි අතර එය (26) වැනිදා ආර්. ප්‍රේමදාස ක්‍රීඩාංගණයේදී පැවැත්වීමට නියමිත ය. අපේ රටේ අපට හුරු පුරුදු ක්‍රීඩාංගණයක අපේ ම ප්‍රේක්ෂකයින් ඉදිරියේ තරග වැදීමට සිදුවීම පෙර කී වාසනාව මත ම සිදුවීමක් බව සිතිය හැකි ය.එම තරගයෙන් එංගලන්තය පරදවා ශ්‍රී ලංකාව ජයගත හොත් ඉන්පසු අවසන් පූර්ව තරගය පැවැත්වීමට නියමිතව අර්ධ අවසන් පූර්ව පළමු තරගයෙන් ජයගන්නා කණ්ඩායම (පාකිස්ථානය හෝ කොදෙව්වන්) සමඟ වන අතර, එම තරගය පැවැත්වෙන්නේ ලබන 29 වැනිදා ආර්. ප්‍රේමදාස ක්‍රීඩාංගණයේ දී ම ය. මෙය ද සැබැවින් ම අපට වාසනාව මතම ලැබුණු වෙස්වළාගත් ආශිර්වාදයකි.මෙවර තරගාවලියේදී කුමාර් සංගක්කාර නායකයකු ලෙස කණ්ඩායමට නිසි මඟ පෙන්වීමක් ලබාදෙන බවත්, පිතිකරුවකු ලෙස සිය කාර්ය භාරය ඉතාමත් විශිෂ්ට ලෙසත් ඉටු කරන බව පැහැදිලි ය.මේ දක්වා පැවැති තරග 6 තුළ ලබාගත් ලකුණු ගණන 363 කි. එය මෙතෙක් මූලික වටයේ තරග තුළදී පිතිකරුවන් අතරින් අංක එක බවට පත්වීමට තරම් ප්‍රමාණවත් අගයකි.කුමාර් ට පිටුපසින් එංගලන්තයේ ජොනතන් ට්‍රොට් ලකුණු 336 ක් ලබමින් දෙවැනි ස්ථානයේ ද, එංගලන්තයේ ම ඇන්ඩෘ ස්ට්‍රාවුස් 329 ක් ලබමින් තෙවැනි ස්ථානයේද, ඉන්දියාවේ විරේන්ද්‍ර ෂෙවාග් 327 ක් ලබමින් සිව්වැනි ස්ථානයේ ද, ඉන්දියාවේ සචින් තෙන්ඩුල්කා 326 ක් ලබාගෙන පස්වැනි ස්ථානයේ ද පසුවෙති.සංගා ලබාගත් මේ 363 තුළ කැනඩාව සමඟ පැවැති තරගයේදී පන්දු 87 කදී ලබාගත් ලකුණු 92, පාකිස්ථානය සමඟ තරගයේදී පන්දු 61 කදී ලබාගත් ලකුණු 49, කෙන්යාවට එරෙහිව නොදැවී ලබාගත් ලකුණු 27, ඕස්ට්‍රේලියාව එරෙහිව පන්දු 102 කදී නොදැවී ලබාගත් ලකුණු 73, සිම්බාබ්වේට එරෙහිව නොදැවී ලබාගත් ලකුණු 11 සමඟ නවසීලන්තයට එරෙහිව පන්දු 128 කදී ලබාගත් ලකුණු 111 අන්තර් ගත වී තිබේ.කැනඩාව සමඟ පැවැති තරගයේදී ඉතාමත් අවාසනාවන්ත ලෙස ශතකය අහිමි වුණු සංගාට ඕස්ට්‍රේලියාව සමඟ පැවැති තරගයේදී ද වර්ෂාව හේතුවෙන් ශතකය කරා ගිය ගමන වැළැකිණි.එහෙත් නවසීලන්තයට එරෙහිව හතරේ පහර 11 ක් සහ හයේ පහර 2 ක් සමඟ ලබාගත් ලකුණු 111 වසර 3 කට ආසන්න කාලයක් ඉනිම් 64 කට පසුව ලබාගත් ඔහුගේ එක්දින ශතකය වූ අතර, එය ඔහුගේ ලෝක කුසලාන තරග ඉතිහාසයේ පළමු ශතකය ද විය. ආරම්භක පිතිකරුවා වන උපුල් තරංග මෙම තරගාවලියේ දී තවමත් කැපී පෙනෙන ලෙස ලකුණු අතරට නොපැමිණිය ද සිම්බාබ්වේ තරගයේ දී ලකුණු 133 ක් ලබාගත්තේ ය.එසේ ම තිලකරත්න ඩිල්ෂාන් කැනඩා තරගයේ දී ලකුණු 50 ක් පාකිස්ථාන් තරගයේ දී ලකුණු 41 ක් සමඟ සිම්බාබ්වේ තරගයේදී ලකුණු 144 ක් ලෙසින් සුපුරුදු රිද්මයට පැමිණ සිටී.ආරම්භක පිතිකරු යුගළය අසාර්ථක වූ හැම අවස්ථාවකම නායක කුමාර් සංගක්කාර සහ උප නායක මහේල ජයවර්ධන අතර ගොඩනැෙඟන සබඳතා මේ වනවිට තරගවැදී සෑම රටකටම ඇති ප්‍රබලතම හිසරදය බවට පත් වී තිබේ.මෙහිදී මහේල කැනඩාව සමඟ තරගයේදී පන්දු 80 කදී ලකුණු 100 ක් ලබා ගනිමින් වේගවත් ම ශතකයට හිමිකම් කීවේ ය.එසේ ම ඕස්ට්‍රේලියාව සමඟ තරගයේදී ලකුණු 23 කට දුවද්දී දැවී ගියේ ඉතාමත් අවාසනාවන්ත ලෙසිනි.සිය අවසන් එක් දින තරගාවලිය මෙන් ම අවසන් ලෝක කුසලාන තරගාවලියට ක්‍රීඩා කරන ලොව විශිෂ්ටතම දඟ පන්දු යවන්නා වන අපේ මුරලි මේ වනවිටත් වාර්තාවක් පිහිටුවා තිබේ. ඒ ලෝක කුසලාන තරගවල වැඩිම දෙවැනි කඩුලු ලාභියා ලෙසින්.පාකිස්ථානය සමඟ පැවැති තරගයේදී උමාර් අක්මාල් මුරලිගේ පන්දුවක් හමුවේ ඩිල්ෂාන් උඩ පන්දුවක් රැක ගැනීමෙන් දැවී ගියේ ලෝක කුසලාන තරගාවලී ඉතිහාසයේ මුරලි ලබාගත් 56 වැනි කඩුල්ල ලෙසින්. මෙයට පෙර පාකිස්ථානයේ වසීම් අක්‍රම් තබා තිබූ කඩුලු 55 වාර්තාව සමකර සිටි ඔහු එම කඩුල්ලත් සමඟ දෙවැනි තැනට පත් වූ අතර මූලික වටයේ තරග අවසානයේ දී මුරලි ලබාගත් කඩුලු ගණන 64 කි.මූලික වටයේ තරග 6 තුළ ඔහු ලකුණු 156 කට කඩුලු 11 ක් දවාගෙන ඇති අතර ඕස්ට්‍රේලියානු තරගයට ක්‍රීඩා කළේ නම් මෙම සංඛ්‍යාව තව ඉහළ යා හැකිව තිබිණි. කෙසේ වෙතත් ලෝක කුසලාන තරග ඉතිහාසයේ වැඩිම කඩුලු ලාභියා වන ග්ලෙන් මැග්‍රා ලබාගෙන ඇති කඩුලු 71 සීමාවට ළඟා වීමට මුරලිට තව ඇත්තේ කඩුලු 8 ක් පමණි.ශ්‍රී ලංකා පන්දු යැවීමේ බල ඇණියේ ප්‍රධාන ම තුරුම්පුව රත්ගම එක්ස්ප්‍රස් හෙවත් ලසිත් මාලිංග මේ වනවිටත් සෙසු පිතිකරුවන්ට භීතිකාවක් වී තිබේ. කෙන්යාව සමඟ පැවැති තරගයේදී ඕවර 7.4 ක් තුළදී ලකුණු 38 කට කඩුලු 6 ක් දවාගත් මාලිංග එහිදී ලබාගත් කඩුලු ත්‍රිත්වය නිසා ලෝක කුසලාන තරගවලදී කඩුලු ත්‍රිත්වය බැගින් දෙවරක් ලබාගත් පන්දු යවන්නන් අතර පෙරමුණට පැමිණීමට සමත් විය.2007 වසරේ දී දකුණු අප්‍රිකාවට එරෙහිව පන්දු 4 කින් කඩුලු 4 ක් දවාගත්තේ ය. සිම්බාබ්වේ සමඟ තරගයේදී ද හොඳින් පන්දු යැවූ ඩිල්ෂාන්ට ද කඩුලු ත්‍රිත්වය අහිමි වූයේ පළමු ස්ලිප් හි සිටි මහේල අතින් උඩපන්දුව ගිලිහී යාමෙනි.ලෝක කුසලාන තරගාවලියේ මූලික වටයේ මෙතෙක් එක් එක් රටක් ක්‍රීඩා කළ තරග 6 තුළදී ලබාගත් ජයග්‍රහණ දෙස බැලීමේදී ශ්‍රී ලංකා කණ්ඩායම ඉතාමත් ඉහළ ජය ලබා තිබේ.මේ නිසා දළ ලකුණු ලබා ගැනීමේ වේගය + 2.582 ක් වැනි ඉතා ඉහළ අගයකි. කැනඩාවට එරෙහිව ලකුණු 210 ක ජයක් කෙන්යාවට එරෙහි කඩුලු 9 ක ජයක් (ඕවර 18.4 කදී), සිම්බාබ්වේට එරෙහිව ලකුණු 139 ක ජයක් සහ නවසීලන්තයට එරෙහිව ලකුණු 112 ක ජයක් ලෙස එය වාර්තා වෙයි. මේ අනුව නායකත්වය, පිතිකරණය, පන්දු යැවීම, පන්දු රැකීම, කණ්ඩායම් හැඟීම මෙන් ම තම රටේ ක්‍රීඩා කිරීමට ලැබීම සමඟ වාසනාව එක් වුණු කළ මෙවර ලෝක කුසලානය ජයගැනීමේ වැඩි ඉඩක් ශ්‍රී ලංකා ක්‍රීඩකයින් සතුව ඇති බව පැහැදිලි වෙයි.ලක්මාතාවට යළිත් ලෝක එක් දින ක්‍රිකට් කිරුළ පළඳවන්නට සටන් වැද සිටින මේ සෑම ප්‍රවීණ හා නවක ක්‍රීඩකයකු තුළ ම ලොව පහළවූ විශිෂ්ටතම දඟපන්දු යවන්නා, සිය සහෝදර ක්‍රීඩකයා වන මුරලිට මේ ලෝක කුසලාන තරගාවලිය සදා අමරණීය සිහිවටනයක් බවට පත් කරන්නට උපරිමයෙන් ක්‍රීඩා කරනු ඇත.ඒ සඳහා සංගා ඇතුළු පිරිවරට යෝධ බල යෝධ වීර්යය.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032720</link>
    <topic>කඳුළු සිත්තම්</topic>
    <author/>
    <content>කඳුළු සිත්තම්ලියන්නේ නිව්ටන් ගුණසේකරඅඳින්නේ හර්ෂ ගුණවර්ධන”ඔයා කොහෙද ඩගී..?””ආ.. මං මේ ස්ටුඩියෝ එකේ.. අද මගේ ෆිල්ම් එකේ එඩිටින්නෙ” ඔහු කටට ආ බොරුව ඇද බෑවේ කුසුම්රානිට ඇහෙන් ඉඟි කරමිනි.”එහෙනම් මොන එහෙකට ද මිස්ටර් වංශනාථ දැන් මෙහාට කෝල් කළේ” ඇගේ ප්‍රශ්නයට කැපෙන උත්තරයක් සොයාගන්නට බැරුව මෙන් ඔහු එහාට මෙහාට ඇඹරුණේය.”මොකද එක පාරටම ගොළු වුණේ?.. ගෙදරින් ගියේ ඇමැතිතුමා හම්බවෙන්න යනවා කියලා නේද?””ඔව් ඇමැතිතුමා මීටි වෙලයි මේ දැන් ස්ටුඩියෝ එකට ආවේ. .. වංශනාථත් මඟඑනවා.””බොරු කියන්න එපා ඩගී.. ඔයා දැන් ඉන්නෙ අර සක්කර වට්ටමත් එක්ක නේද? මාව රවට්ටන්න හිතුවා මදි..?” සේරාගේ කෝපාවිෂ්ඨ කටහඬ ඩග්ලස්ගේ හිත හිරිවට්ටගෙන ගියේය.”ඔයාට ඔල්මාදෙද සේරා..?””තාම මට ඔල්මාදෙ හැදුණෙ නැහැ ඩගී..””එහෙනම් කට පියාගෙන ඉන්නවා..””මිසිස් වයලට් දැකලා තියෙනවා ඔයාගෙ වාහනේ දෙහිවල චැපල් ලේන් එක පැත්තට යනවා. අර බිබික්කම ඉන්නෙත් ඔය පැත්තෙ විත්තිය මං දන්නවා.””මං චැපල් ලේන් එක පැත්තෙ පළාතේ ගියේ නැහැ””වයලට්ට මට බොරු කියන්ක ඕනෙකමක් නැහැනෙ. ඔයා කාවද ඔය රවට්ටන්න හදන්නෙ..? චිත්‍රපටියක් පටන්ගත්ත මදිවට දැන් නිළියන්ගෙ ගුබ්බෑයම්වලටත් රිංගන්න පටන් අරගෙන?” සේරා කෝපයෙන් බැනවැදුණාය.”ඔහේට මං කියන දේ විශ්වාස නැත්නම් ඕනැ කුදයක් ගහගන්නවා” දුරකථනය විසන්ධි කරමින් ඩග්ලස් ද කෝපයෙන් හඬ තැලුවේය.කුසුම්රානිගේ මුවගට සෝපාස සිනාවක් නැඟුණේ ඉබේටමය. තම තුරුලේ සිටිමින් ඔහු සිය බිරිඳට දෙසා බෑවේ කෙතරම් ගල්පැලෙන බොරුවක් දැයි ඇයට සිතිණ.”මං චැපල් ලේන් එකේ ඉන්න විත්තිය සේරා දන්නෙ කොහොමද?””ඔව්.. මං දවසක් එයාට කිව්වා””ඔයාමනෙ වැඩේ කාගෙන තියෙන්නෙ? මොන එහෙකට එහෙම කිව්වද?” එයට පිළිතුරක් දීගත නොහැකිව ඔහු පරාජිතයකු සේ ඉවත බලාගෙන සිටියේය.”ඇත්තම කිව්වොත් කුසුම්.. දැන් මං සේරාත් එක්ක ඉන්නෙ කිසිම සන්තෝසයකින් නෙවෙයි.. වෙලාවකට හිතෙනවා මෙහෙම ජීවිතයක් මොකටද කියලා..?” ඔහුගේ බිඳුණු කටහඬ කුසුම්රානිගේ හද ගැබ තුළ ඇතිකළේ සංවේගයකි. සිය බිරියට හොර රහසේ තමා සමඟ අසම්මත ඇසුරක් පවත්වාගෙන යන මේ ධනවත් චිත්‍රපට නිෂ්පාදකවරයා තමා කෙරෙහි දක්වන්නේ අකලංක ප්‍රේමයක් දැයි ඇය ඇගෙන්ම ප්‍රශ්න කළාය.”වෙලාවකට මටත් හිතෙනවා මාත් මේ කරන්නෙ වැරැදි වැඩක් කියලා? ගෑනියෙක් තවත් ගැහැනියකට හිත් වේදනාවක් දෙන එක මහ පව්කාර වැඩක්””ඔන්න ඉතින් ඔයත් බණ දේශනා කරන්න පටන් ගත්තා..””මං කිව්වෙ ඇත්ත””මගෙ ජීවිතයට සන්තෝෂය ගෙනාවෙ ඔයයි කුසුම්.. මගෙන් ඒක උදුරගන්න හදන්න එපා.. මට ඒක දරාගන්න බැරිවෙයි..”ඔහුගේ හැඟීම් බර කටහඬට කුසුම්රානිගේ හද ගැබ නින්නාද විය. ඇය ඔහුගේ අත සිය උකුල මත තබාගෙන.. එහි අතැ’ඟිලි තුඩු පිරිමදින්නට වූවාය.”මටත් තේරුම් ගන්න බැහැ අපි අතරෙ මෙහෙම බැඳීමක් හටගත්තෙ ඇයි කියල ඩගී..?””සංසාර පුරුද්දටත් මේ වගේ බැඳීම් ඇතිවෙනවා කුසුම්””ඒත් ඩගී ඔයා මං ගැන දන්නෙ බොහොම ටිකයි.. මං ජීවිතෙන් හුඟක් බැට කාපු ගැහැනියක්?””මියගිය අතීතෙ ගැන හිතලා දුක්වෙන එක මහ මෝඩකමක්.. අපි අද සන්තෝසෙන් ඉන්න බලමු. එතකොට හිත සැහැල්ලුයි””ඒත් ඔයාගෙ වයිෆ් සේරා කවදාවත් මට සමාවක් දෙන එකක් නැහැ. එයා මගෙන් පළිගන්න බලයි.. මාව මරන්න වුණත් බැරිකමක් නැහැ””මං එහෙම වෙන්න ඉඩ තියන්නෙ නැහැ වස්තුවේ..” ඩග්ලස් ඒ වචන ටික පිට කළේ ඇයව තරයේ සිප වැළඳ ගනිමිනි.එම ඉරිදා උදෑසන සඳුන් කලුපහන මාකොළ පිහිටි අපර්ණාගේ නිවෙසින් නික්මයාමට සූදානම් වෙමින් සිටියේය. ඒ මොහොතේ නිවෙසේ රැඳී සිටියේ අපර්ණාත්, මාකොළ හාමිනේත් පමණි. සෙනරත් උදෙන්ම දහම් පාසලේ ඉගැන්වීම සඳහා පිටත්ව ගොස් සිටියේය.”ඔයා මෙහෙන් පිටවෙලා යන එක නම් අපිට වාව ගන්න බැහැ.. සඳුන් පුතේ.. ඒත් මේ වෙලාවෙ ඔයාගෙ ආරස්සාව ගැනත් අපි හිතන්න එපායැ.. නේද?” මාකොළ හාමිනේගේ කට හඬේ ශෝකයත්, කනස්සල්ලත් රැඳී තිබිණ.”මං ඉඳලා හිටලා ඇවිත් යන්න එනවා නැන්දෙ..””අනේ ඔව් පුතේ... නෑවිත් ඉන්න නම් එපා..””ඊයෙ හවසත් අර මොටෝසයිකල්කාරයා මේ පැත්තෙ කරක්ගහනවා මං දැක්කා.. සඳුන් අය්යෙ..” උළුවස්සට පිටදීගෙන සිටි අපර්ණාද කට හඬ බින්දේ හද තුළ තෙරපුන වියෝදුක දරාගෙනය.”සල්ලිවලට ඔය යක්කු නොකරන දෙයක් නැහැ අපර්ණා..””කොහෙ ගියත් පුතා ප්‍රවේශම් වෙන්න බලන්න..””මං දැන් කනගාටු වෙනවා අපර්ණව ඔය දැරණියගල කියන මිනිහා ළඟට එක්ක ගිය එක ගැන..” ඇඳුම් බෑගය අසුරන ගමන් සඳුන් කීවේ කලකිරුණු හඬිනි.”මාත් කිසිම ආශාවකින් නෙමේ එයාගෙ චිත්‍රපටියෙ රඟපෑවෙ..””පුතා අද මෙහෙන් යන විත්තියක් අන්කල් දන්නෙ නැතුව ඇති මගෙ හිතේ.””මං මෙහෙන් යනවා කියලා ඊයෙ රෑම සෙනරත් අන්කල්ට කිව්වා.””ඉතින් තාත්තා මොකද කිව්වෙ?” අපර්ණා ඇසුවේ හිතේ උපන් කුහුළිනි.”මොකුත්ම කිව්වෙ නැහැ... ඔහේ කරබාගෙන අහගෙන හිටියා..””එයා මේ සේරම හිතේ හිරකරගෙන විඳවන එකටයි මට දුක.””අපර්ණා ආයෙත් තාත්තගෙ හිත රිද්දන්න හදන්න එපා... එයා ඔයා ගැන හුඟක් බලාපොරොත්තු තියාගෙන ඉන්නේ.. එයාගෙ හිත හරි සංවේදියි..””ඔව් දුවේ.. මාත් ඔයාට කියන්නෙ මින් පස්සෙ ඔය චිත්‍රපටිවල රඟපාන්න යන්න ලෑස්තිවෙන්න එපා කියලයි..”අපර්ණා මව දෙස හැරී බැලුවේ තරහින් නොව වේදනාවෙනි. කව්රු මොනවා කීවත් සිනමා අඹරේ දිදුලන තාරකාවියක් වීමේ සිහිනය අත්හැර දමන්නට ඇගේ හිත ඉඩ දුන්නේ නැත.”ඉන්න මං තේ ටිකක් ලෑස්ති කරන්නම්.. පුතාගෙ යාළුවෙකුත් දැන් එනවා කිව්වනෙ..”මාකොළ හාමිනේ තේ පැන් සංග්‍රහය පිළියෙල කරනු සඳහා කුස්සිය තුළට පිය නඟමින් කීවාය. ඒ ලැබුණ ඉඩ ප්‍රස්ථාවෙන් ප්‍රයෝජනය ගනිමින් අපර්ණා සෙමින් සඳුන් වෙතට කිට්ටු කළාය.”ඇයි සඳුන් අය්යා අර විදියෙ කතාවක් කිව්වෙ? ඒක අහලා මගෙ හිතට හරි දුක හිතුණා..””මං එහෙම කිව්වෙ අහිතකින් නෙමෙයි අපර්ණා.. ඔයා ඔය ෆිල්ම් එකේ රඟපාන්න ගියදා ඉදලා සෙනරත් අංකල් හිටියෙ හරිම හිතේ වේදනාවකින්. මා එක්කත් කතා නොකර අත්හැරියා..””මං කොච්චර කාලෙක ඉඳන්ද චිත්‍රපටි නිළියක් වෙන්න හීන දැක්කෙ. ඒ හීනෙ සැබෑ කරගන්න සඳුන් අය්යයි මට උදව් කළේ.. මං ඒක කවදාවත් අමතක කරන්නෙ නැහැ.. තව ඉස්සරහට මට ෆිල්ම්ස් හම්බවෙයි.. සුරේෂ් මට හෙල්ප් කරනවා කියලා පොරොන්දු වුණා.””ඔයා ඔය සුරේෂ් කියන නළුවත් එක්ක රවුම් ගහනවා කියලත් මට ආරංචියි අපර්ණා... මං හිතන්නෙ මිනිහා ඔයාව රවට්ටගෙන..””අනේ නැහැ.. සුරේෂ් හරිම ගුණ යහපත් කෙනෙක්. මට එයාව විශ්වාසයි.””මං මේ ඔයාගෙ පෞද්ගලික ජීවිතේට ඇඟිලි ගහනවා කියලා හිතන්න එපා.. අද කාලෙ ලේසි නැහැ මනුස්සයෙක්ව හරි හැටි තේරුම් ගන්න? තේරුම් ගන්නකොට වෙන්ඩ ඕනැ දේවල් සේරම වෙලා ඉවරයි. ඒ හින්දා අපර්ණා කරන.. කියන දෙයක් බොහොම ප්‍රවේශමින්.. තේරුණාද?”සඳුන්ගේ එම වදන් ඇගේ හද පතුළට කිඳා බැස්සේ ඊයම් බරු මෙනි. ඔහු කියන දේ එකවර බැහැර කරන්නට නොහැකි වුවත් සුරේෂ් නරක පුද්ගලයකු ලෙස පිළිගන්නට ඇගේ හිත මැලි වෙයි. ඊට හේතුව තමාට මේ දක්වා ඔහුගේ දුර්ගුණයක් දැක ගත නොහැකි වීමය.කාලයක් නිහඬව සඳුන්ට ආදරය කළ තම හදවත දැන් සුරේෂ් කියන ජනපි‍්‍රය නළුවා කෙරෙහි බැඳී ඇත්තේ කිසිදා නොසැලෙන ලෙසිනි.. පිවිතුරු ආදරය තරම් හදවතට අමා සුවය දෙන සොඳුරු බැඳීමක් තවත් ලෝකය තුළ නැතැයි ඇය සිහි කළේ සුරේෂ්ගේ රුව සිතේ මවා ගනිමිනි.”ආදරේ තියෙන මිහිර ගැන මට වඩා සඳුන් අය්යා දන්නවා ඇතිනෙ? ඒ හින්දනෙ තිසරුටත් ඔය තරම් ආදරය කරන්නෙ?””ඒක ව්‍යාජ ආදරයක් නෙවෙයි අපර්ණා... තිසරුත් මට ආදරය කරන්නෙ මුළු හිතින්ම කියලා මං දන්නවා..””අපි දෙන්නත් එහෙම තමයි..” ඇය ඇස්දෙක නටවමින් සිනාසුණාය.”මං සුරේෂ් ගැන තව ටිකක් හොයලා බලලා ඔයාට කියන්නම්කො.””අන්න හොඳයි..” ඇය එවර කට උල්කොට මදහස පෑවාය.හරියටම උදේ අටයි තිහවෙත්ම සුරනිමලගේ සුදු පැහැති වෑන් රථය මාකොළ හාමිනේගේ ගෙවත්තට ඇතුළු වූයේ වැඩි සද්ද බද්දයක් නැතිවය. ඒ වන විටත් සඳුන් අලුත් නවාතැනට යාම සඳහා ලක ලෑස්ති වී සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032721</link>
    <topic>සමෝධානය</topic>
    <author/>
    <content>සමෝධානයසුනිල් මිහිඳුකුලගාමිණි විජේතුංග මිතුරා අපෙන් සදහටම සමුගෙන මේ 27 වැනි දිනට අවුරුදු නවයක් සපිරෙනවා. මට ගාමිණි මුලින්ම හමුවුණේ ‘දෙසතිය’ පුවත් සඟරාවේදි. ඒ වනවිට ඔහු එහි නියෝජ්‍ය සංස්කාරක. මට ගාමිණි එසේ හමුවන විට ඔහු පුවත්පත්කලාවේදියකු, ගීත රචකයකු, ගුවන්විදුලි හා වෙළෙඳ දැන්වීම් පිටපත් රචකයකු, චිත්‍රපට විචාරකයකු යනාදි වශයෙන් ද ඉමහත් කීර්තියක් දැරුවා.ගාමිණි මගේ පුවත්පත්කලා ජීවිතය තුළ මට උදව් කළ ජ්‍යෙෂ්ඨ මාධ්‍යවේදීන් දෙතුන් දෙනාගෙන් කෙනෙක්. ඔහු ඉතාම නිර්මාණශීලි ලෙස පුවත්පත් බස හැසිරවූවා.ඔහු නිතරම වගේ යොදා ගත්තේ කතාකරන භාෂාව. එසේම ඔහු ශීර්ෂ පාඨ (හෙඩින්ස්) නිර්මාණයෙහිත් දැක්වූයේ සුවිශද ප්‍රතිභාවක්. ‘ඉක්මන් නත්තලකට ඉදෙන තැචර් පුඩිම’, ‘නාඬන් හිරමනේ’ ‘පොල් මිල වැඩියි අද’, ‘ණය දී මිතුරත් මුදලත් නැතිකරගත් බැංකුව‘, ‘ආඬි හත්දෙනාගේ ඔපෙක් කැඳහැලිය’, ‘කිරි සුවඳට දැවටෙන මල් හී සර’. (ළමා විවාහ ගැන වූ ලිපියකට) වැනි හෙඩින්ස් ලිව්වේ ගාමිණි.’දෙසතියේ’ ඉද්දි ගාමිණියි මායි පුවත්පත් සම්මුඛ සාකච්ඡාවලට ගිය ගමන් තවමත් මගේ මතකයේ රැඳී තිබෙනවා. ඉන් එකක් තමයි ‘තුන්වැනි යාමය’ චිත්‍රපටය අළලා එහි අධ්‍යක්ෂ ධර්මසිරි බණ්ඩාරනායක සමඟ කළ පුවත්පත් සාකච්ඡාව. ඊට අදාළ ලිපිය ‘මගේ චිත්‍රපට ශිල්පීය හරඹ වෙන්නෙ උඹලාට’ යන මැයෙන් 1983 ජූලි 15 ‘දෙසතිය’ සඟරාවේ පළවුණා. එය මාධ්‍ය ක්ෂේත්‍රයේ බොහෝ දෙනකුගේ කතාබහට ලක්වූ ලිපියක්. එවක සිටි ප්‍රවීණ සිනමා විචාරකයන් දෙදෙනකු වන සිරිල් බී. පෙරේරාත් නීල් අයි. පෙරේරාත් ඒ ලිපියට දැක්වූ ප්‍රශංසා තවමත් මට මතකයි.1985 දී ‘ශ්‍රී ලංකා සිනමා විචාරක සංගමය’ පටන් ගන්න මූලික වුණේ ගාමිණිත් මමත් ‘දෙසතිය’ සඟරාවේදි කරපු යම් යම් සාකච්ඡා. ඒවට නීල්.අයි. පෙරේරාත් සහභාගි වුණා.ගාමිණි මැරෙද්දි ඔහුගේ වයස අවුරුදු 50 යි. ඔහු නිකරුණේ මැරුණේ. ඒකට හුඟක් බලපෑවේ ගාමිණි මුහුණ දුන් දේශපාලන ආතතිය කියලයි මට හිතෙන්නේ. එවක හිටපු ඇතැම් දේශපාලනඥයන් ගාමිණිව දේශපාලන ආයුධයක් විදියට භාවිතා කරපු ආකාරය අපි අත්දුටුවා.ගාමිණි ලියපු ගීත, චිත්‍රපට විචාර හා ‘දෙසතිය’ සඟරාවේ කවරයේ කතා පොත් විදියට තවම පළවෙලා නැහැ. ඒවා පොත් විදියට පළකරන්න ගාමිණිගේ බිරිඳ පද්මා විජේතුංගවත් උනන්දුවෙනව නම් ඒක ගාමිණී වෙනුවෙන් කරන බුද්ධිමය දානයක්ය කියලා මම හිතනවා.කැමරාව, පෑනක් හෝ පින්සලක් තරමට ම සරල උපකරණයක් වූ විට සිනමාව ද කලාවක් වනු ඇතැයි ප්‍රංශ සිනමාවේ න්‍යායාචාර්යවරයකු වූ ආන්ද්‍රේ බසාන් වරක් ප්‍රකාශ කර සිටියා. තාක්ෂණ ධනවාදයේ ප්‍රතිඵලයක් වශයෙන් අද කැමරාව ඒ තත්වයට පත්වෙලා. ඩිජිටල් කැමරාව දැනටමත් එතෙක් සිනමාවේ තිබූ ප්‍රාග්ධන ඒකාධිකාරය බිඳ දැමූ අපූර්ව සොයා ගැනීමක් බවට පත්වෙලා ඉවරයි. මෙහිදි මට මතක් වෙන්නේ ඉරානයේ සුප්‍රකට සිනමාකරු අබ්බාස් කියෙරොස්තාමි කරපු ප්‍රකාශයක්.”සිනමාකරණය යනු දැන් පොතක් ලිවීම, පිළිමයක් නෙළීම හා චිත්‍රයක් ඇඳීම හා සමාන වූ ක්‍රියාවක් බවට පත්ව ඇත. තවදුරටත් චිත්‍රපටයක් තැනීම සඳහා ප්‍රාග්ධනය හා මුල්‍ය ආයෝජනයක් අවශ්‍ය නොවේ.”කියෙරොස්තාමි මි.මි 35 සිනෙ කැමරාවකින් රූපගත කළ ‘ටේස්ට් ඔෆ් චෙරි’ චිත්‍රපටයේ අවසාන ජවනිකාව රසායනාගාරයේදි විනාශ වුණා. ඉන්පසු ඔහු ඒ සඳහා යොදාගත්තේ එම ජවනිකාව රූපගත කරද්දි කුඩා ඩිජිටල් වීඩියෝ කැමරාවකින් එය ආවරණය කළ දර්ශනවල කොටස්.අද ඩිජිටල් කැමරාවෙන් විතරක් නෙමෙයි ජංගම දුරකථනයෙන් වුණත් චිත්‍රපට හදන්න පුළුවන් තත්වයක් උදාවෙලා තියෙනවා. ඒ විතරක් නෙමෙයි එහෙම හදන චිත්‍රපට ඇතුළත් කරලා අද චිත්‍රපට උත්සව පවා අපේ රටේ පැවැත්වෙනවා. මේක දැවැන්ත පෙරළියක් විදියටයි මම දකින්නේ.රංජිත් අමරකීර්ති පලිහපිටිය මිතුරා මා හොයාගෙන ආවේ ඔහු මෑත ලියපු අලුත් පොත් ටිකකුත් අරන්. පලිහපිටියට නිකම් ඉන්න බැරි ලෙඩක් තියෙනවා. ඔහු පොතක් ලියලා ඉවරවුණු ගමන් ඊළඟට කරන්නේ තවත් පොතක් ලියන්න පටන් ගන්න එකයි. ලබන දෙසැම්බර් මාසෙට පලිහපිටියට අවුරුදු පනහ පිරෙනවා. එදාට පළකරන්න ඔහු මේ දිනවල තම ලේඛන කලා ජීවිතයේ අත්දැකීම් පොතක් විදියට ලියාගෙන යනවා. ඔහු එය නම් කරලා තියෙන්නේ ‘ගිංගඟ නිම්නයෙන් ගෙන්දගම් පොළොවට’ යනුවෙන්. පලිහපිටියගේ ගම ගාල්ල. ඔහු ගාල්ලේ ඉඳන් ගෙන්දගම් පොළොවට (කොළඹට) ආපු දවසේ පටන් ලබපු ජීවන අත්දැකීම් බොහෝමයක් ඒ පොතට ඇතුළත්.පලිහපිටිය මට දුන්නු පොත් අතරින් මා මුලින්ම කියෙව්වේ ‘මහගමසේකර ආවර්ජනා’ කියන පොත. ඊට මහගමසේකර ගැන ඔහුගේ පියා සමගත් බිරිය සමගත් කරපු සම්මුඛ සාකච්ඡා දෙකක් අන්තර්ගතයි. ඒ හැරුණුකොට එහි ඇති වඩාත්ම වැදගත් ලිපි දෙක ලෙස මා දකින්නේ මහගමසේකර දිනපොතක ලියා තිබුණු මෙතෙක් පළනොවූ කවි සහ ‘නොමියෙමි’ කවි පොතේ (මෙතෙක් පළ නොවූ) මුල් අත් පිටපත.ජීවිත කතා පොතෙන් පස්සේ රංජිත් ඊළඟට ලියන්න හිතාගෙන ඉන්නෙ මොන වගෙ පොතක් ද?මම පලිහපිටියගෙන් නිකමට වගෙ ඇහැව්වා. ඔහු ඊට පිළිතුරු වශයෙන් කියා සිටියේ අනගාරික ධර්මපාලතුමා ඉන්දියාවේ ගත කළ ජීවිතය අළලා ගවේෂණාත්මක කෘතියක් ලියන බවයි.”ඒක බොහෝම දැවැන්ත වැඩක්. ඒ සඳහා මා ළඟදීම ඉන්දියාවට යන්න අදහස් කරනවා.”පලිහපිටිය මිතුරා තවදුරටත් කියා සිටියා.පසුගිය දිනෙක අපේ ප්‍රවීණ සිනමා විද්වතකු වන ඈෂ්ලි රත්න විභූෂණ මට වටිනා සිනමා පොතක් තිළිණ කළා. එහි නම ’ඒෂියන් ෆිල්ම් ජර්නිස්’ සංස්කරණය කරනු ලැබ තියෙන්නේ රශ්මි දොරේස්වාමි හා ලතිකා පද්ගොන්කර් යන දෙදෙනා විසින්. එය ‘සිනෙමායා’ සිනමා සඟරාවේ (1988 – 2004 කලාප එකේ සිට 62 දක්වා) පළමු ලිපිවල එකතුවක්. ‘සිනෙමායා’ යනු 1988 සිට ඉන්දියාවෙන් පළවන ශාස්ත්‍රීය වශයෙන් ඉතාම වටිනා සිනමා සංග්‍රහයක්. එම සඟරාව සංස්කරණය කරන්නේ අරුණ වාසුදේව් නම් වු ප්‍රකට සිනමා ලේඛිකාව හා විචාරිකාව.’සිනෙමායා’ සමස්ත ආසියානු සිනමාවම නියෝජනය කරන්නාවු සඟරාවක් වීම විශේෂත්වයක්.ලෝක සිනමාව තුළ අද විශාලම සිනමා පිබිදීම දක්නට ලැබෙන්නේ ආසියාවේ.විශේෂයෙන් ඉන්දියාව හා ජපානය හැරුණුකොට චීනයේ, ඉරානයේ හා දකුණු කොරියාවේ. බංග්ලාදේශ්, ඉන්දුනීසියාව, හොංකොං, මලයාසියාව, පිලිපීනය, තායිවානය, තායිලන්තය, තුර්කිය, වියට්නාමය වැනි රවලට ද කතාබහට ලක්කළ යුතු මට්ටමේ සිනමාවක් පවතිනවා.’ඒෂියන් ෆිල්ම් ජර්නිස්’ ග්‍රන්ථයට ශ්‍රී ලාංකේය සිනමාව ගැන ද ලිපි දෙකක් ඇතුළත්. (ඒ දෙක ද ඊට ඉහත ‘සිනෙමායාවේ’ පළවු ලිපි) එකක් ප්‍රකට චිත්‍රපට අධ්‍යක්ෂිකා සුමිත්‍රා පීරිස්ගේ සිනමාව පිළිබඳ ඈෂ්ලි රත්න විභූෂණ කළ විග්‍රහයක්.අනික සිංහල සිනමාවේ ඓතිහාසික විකාශනය අළලා සුනිලා අබේසේකර ලියූ ලිපියක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032722</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නපාදුක්කේ ආසිරි මැල්ලවගෙදරප්‍රශ්නය - ආචාර්ය දොන් පීටර් පියතුමාගේ ‘ඩිංගි’ නවකතාව ඇසුරෙන් චිත්‍රපටයක් තැනෙන බවට පසුගිය අවදියේ පුවත්පත්වල පළවුණා. ඒ චිත්‍රපටයට මොකද වුණේ?පිළිතුර - නන්ද ඉඹුලගොඩ තිර රචනය ලියා අධ්‍යක්ෂණය කිරීමට නියමිතව තිබුණු එම චිත්‍රපටයේ නිෂ්පාදන කටයුතු තවම පටන් ගැනුණේ නැහැ. එය ඉතා අගනා තිර පිටපතක්. ඒ ඇසුරෙන් හොඳ ළමා චිත්‍රපටයක් නිර්මාණය කරන්න පුළුවන්ය කියා මා සිතනවා.මීගමුවේ යොහාන් කුමාර් ද සිල්වාප්‍රශ්නය - ‘උදානි’ නමින් කලකට ඉහත පුවත්පතක පළවූ චිත්‍රකතාව කාගේ නිර්මාණයක් ද?පිළිතුර - කතාව නීල් විජේරත්නගේ. චිත්‍ර නිර්මාණ දී.ග. සෝමපාල ගේ.මාතලේ ධර්මා ඒකනායකප්‍රශ්නය - විවිධ පුද්ගලයන් ගැහැනිය විවිධ උපමාවලින් හඳුන්වනවා. ඔබ ගැහැනිය උපමා කරන්නේ කුමකට ද?පිළිතුර - මට නම් ගැහැනිය හරියට පැණි කොමඩු ගෙඩියක් වගෙයි. පිටතින් කොළ පාටයි. කපලා බැලුවම රතු පාටයි.ඉහළ තල්දූවේ ආනන්ද වික්‍රමආරච්චිප්‍රශ්නය - ‘පිටසක්වළ අභිරහස’ චිත්‍රපටය ගැන ඔබේ අදහස් දක්වන්න.පිළිතුර - එහි පරිගණක නිර්මාණ සාර්ථකයි. ඉතිරි රූගැන්වීම් ඉතාම අසාර්ථකයි. සමස්තයක් විදියට ගත්තම අසාර්ථක චිත්‍රපටයක්.ඇල්පිටියේ සෝමදාස නානායක්කාරප්‍රශ්නය - සුනිල් සාන්තයන් සංගීතවත් කළ චිත්‍රපට මොනවාද?පිළිතුර - ‘රේඛාව‘, ‘සංදේශය’, ‘කොළඹ සන්නිය’ වැනි චිත්‍රපටවලට ඔහු ගී තනු නිර්මාණය කළා. එසේ ම ‘කොළඹ සන්නිය’ චිත්‍රපටයේ සංගීතය මර්සලීනු ජයකොඩි, ගරු පියනම, නිමල් මෙන්ඩිස් සහ සුනිල් සාන්තයන්ගේ.නිවිතිගල අනෝමා චතුරංගනීප්‍රශ්නය - ‘ගැටවරයෝ’ චිත්‍රපටයේ එන ‘ආරිච්චි බෝරිච්චි’ ගීතය මුලින් ම ගායනා කළේ මහාචාර්ය සනත් නන්දසිරි යැයි කියන්නෙ ඇත්තද?පිළිතුර - ඔව්. එහි සමූහ ගායනය සඳහා රෝහිත විජේසූරිය, නාරද දිසාසේකර හා උපාලි ද සිල්වා එක්වුණා. නමුත් චිත්‍රපටය තිරගත වෙද්දී සනත් කැපිලා ඒ ගීතය නාරද දිසාසේකර සහ පිරිස ගායනා කර තිබුණා.මාතර හසිත සමාධි රණවකප්‍රශ්නය - එච්.ආර්. ජෝතිපාල ගයන ‘කොතැනක සිටියත් ඔබ මෙලොවේ’ ගීතය චිත්‍රපට ගීතයක් ද?පිළිතුර - ඔව්. එය ‘සැමියා බිරිඳගේ දෙවියාය’ චිත්‍රපටයේ ගීතයක්.බඩල්ගම බර්ට්‍රම් ජයසිංහප්‍රශ්නය - ශාලිත අබේවික්‍රම ගයන’ දූ පුතුනේ රට අපේය - දූ පුතුනේ අප රටේ ය’ නම් වූ ගීතය කාගේ පබැඳුමක් ද?පිළිතුර - ප්‍රවීණ කවියකු හා පුවත්පත් කලාවේදියකු වන තිලකරත්න කුරුවිට බණ්ඩාරගේපිටිපන සරත් කැකුලාවලප්‍රශ්නය - ‘දැන් මතකද’ චිත්‍රපටයට ඇතුළත් ‘හිස්ටින් එකක් වාගෙයි අපේ මේ ජීවිතේ මල්ලි’ ගීතය ලීවේ කවුද?පිළිතුර - සිරිල් ඒ. සීලවිමලකළුතර දොඩංගොඩ එන්.ඩී. ඉසෙඩ් සිරිවර්ධනප්‍රශ්නය - වැඩිහිටියන්ට පමණක් සීමා වූ ප්‍රථම සිංහල චිත්‍රපටය කුමක්ද?පිළිතුර - ‘සුබසරණ සැප සිතේ’කොස්ගොඩ අජිත් වරුසවිතානප්‍රශ්නය - ‘ජබ් ජබ් පුල් කිලේ’ හින්දි චිත්‍රපටය ගැන තොරතුරු කියන්න?පිළිතුර - සුරාජ් ප්‍රකාශ් අධ්‍යක්ෂණය කළ මේ චිත්‍රපටයේ ශෂි කපූර්, නන්දා ප්‍රධාන චරිත රඟපෑවා. සංගීතය සැපයුවේ කල්‍යාන්ජි - ආනන්ද්ජි.හාරිස්පත්තුවේ ආර්.ජී. ධර්මසේනප්‍රශ්නය - ‘සන්ධ්‍යාව ශ්‍රීය රම්‍යා ලෙස පේනා’ ගීතය ඇතුළත් චිත්‍රපටය කුමක්ද?පිළිතුර - කඩවුණු පොරොන්දුවමේ සතියේ පහත නම් සඳහන් අයත් ප්‍රශ්න එවා තිබුණා. මාකොළ උතුරේ නිපුනි පෙරේරා, කිරිබත්ගොඩ පී. ලලිත්, දාගොන්නේ කරුණාතිලක බෝඹුවල, මතුගම වැලිකලගේ සිරිපාල, මහනුවර සජීවනී පි‍්‍රයංකා, තලංගම කාවින්ධ්‍යා වික්‍රමසිංහ, හෙට්ටිපොළ ආර්.එම්.ආර්.එස්. රත්නායක, බෙලිගල මනහර මහින්ද වෑකඩ, උඩුගම්පොළ ක්‍රිශාන්ත කරුණාරත්න, හලාවත ඇම්. ඩබ්ලිව්. අනුර ශාන්ත පීරිස්, දෙහිඕවිට නන්දසිරි හෙට්ටිගම, අනුරාධපුරේ රොෂානි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=av11032723</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාසුපිරි නළුවෙක්, තවත් එවැනිම සුපිරි නළුවකුට අවවාදයක් දෙන්නේ කලාතුරකින්. සමීප හිතවත්කමක් තිබුණොත් මිසක් එවැන්නකට යම් අයකු පෙලඹෙන්නේ නැති තරම්.ඒත්, මෑතකදී බොලිවුඩ් සුපිරි නළුවකු තමන්ගේ සමකාලීනයකුට අවවාදයක් දෙන්න හිත යොමු කළා. අවවාද දුන්නේ අමීර් ඛාන්. අවවාද ලැබුවේ සල්මන් ඛාන්. මේ නිසා ඛාන්ලා දෙදෙනා අතර කිසිම ප්‍රශ්නයක් ඇතිවුණේ නැහැ.අමීර්, සල්මන්ට කීවේ, ‘දැන් ඉතින් සෙල්ලක්කාර ජීවිතයට සමුදීලා, දකින දකින ලස්සන තරුණියන්ට පෙම් නොකර ජීවිතේ පිළිවෙළක් කරගන්න’ කියලයි. අමීර් තවත් වැදගත් කාරණයක් සල්මන්ට පැවසුවා.”මම බලාගෙන ඉන්නෙ සල්මන් ඉක්මනින් විවාහ වෙන තුරුයි. එයාගෙ විවාහ මංගල උත්සවය මගෙ ජීවිතේ තවත් අමතක නොවන දවසක් වේවි” අමීර් මෙලෙස පැවසුවේ මාධ්‍යවේදීන් කිහිප දෙනෙකු සමඟ පැවැති කතාබහකදීයි.අමීර් මෙවැන්නක් ප්‍රකාශ කළේ නිකමට නොවෙයි. ඇතැම් උදවිය පවසන්නේ සමහර විට සල්මන් ගේ විවාහ මංගල උත්සවයේ සියලු වැඩ කටයුතු අමීර් අතින් ඉටුවේවිය කියලයි.’විවාහ මංගල උත්සවයක් ගැන අමීර් කතා කරන්නෙ සල්මන්ට මනාලියක් මුණගැහිලද?’ අමීර් ගේ කතාව ඇසූ බොහෝ දෙනෙකු ප්‍රශ්න කළා. ‘කට්රිනා කායිෆ්ගෙන් වෙන්වූ පසුව සල්මන් අලුත් පෙම්වතියක් හොයාගෙනද දන්නෙ නෑ’ කවුරුත් සැක පහල කළා. සල්මන්ගේ අලුත් පෙම්වතිය කවුරුන්දැයි කාට කාටත් ප්‍රශ්නයක් වුණා. කරුණු සොයා බලද්දී සල්මන් ගැන උණුසුම් පුවතක් ගෙන ආවේ තායිලන්තයේ බැංකොක් නගරයේ දින 40ක කාලයක් රැඳී සිට ඉන්දියාවට පැමිණි චිත්‍රපට කණ්ඩායමක්.මේ කණ්ඩායම ‘රෙඩි’ නම් වූ අලුත්ම බොලිවුඩ් චිත්‍රපටයේ දර්ශන රැසක් රූපගත කරන්නයි බැංකොක් නගරයේ රැඳී සිටියේ. ‘රෙඩි ‘ චිත්‍රපටය අධ්‍යක්ෂණය කරන්නේ අනීස් බාස්මි. මෙහි ප්‍රධාන චරිත රඟන්නේ සල්මන් ඛාන් සහ අසින් තොටුම්කල්. චිත්‍රපටයේ රූපගත කිරීම් සිදුවූ කාලයේ දී දිග හැරුණු පෙම් පුවතක වගතුගයි ‘රෙඩි’ චිත්‍රපට කණ්ඩායමෙන් දැනගන්නට ලැබුණේ. එහි සිටි කාර්මික ශිල්පියකු ඒ වගතුග පැවසුවේ මෙලෙසයි.”අපි එදිනෙදාට තියෙන ෂූටින් ඉවර වුණාම සල්මන්ට ගමන් බිමන් ගොඩක් තිබුණා. ඒ ගමන්වලට එක්වුණ තවත් කෙනෙක් හිටියා. එයා තමයි, සොමි අලි. මේ කවුද කියල කවුරුත් දන්නවා. අවුරුදු කිහිපයකට කලින් සල්මන්ගේ පෙම්වතිය වෙලා හිටියේ සොමියි. එයා ඇමරිකාවෙ ඉඳන් සල්මන් මුණගැහෙන්නට බැංකොක් ඇවිත් හිටියා. ෂූටින් ඉවරවුණාම මේ දෙන්නගෙ වැඩේ ෂොපින් ගිය එකයි.දෙන්නම පුදුම සතුටකිනුයි හිටියෙ. හරියට අවුරුදු ගණනක් එකදිගට ආශ්‍රය කරපු දෙන්නෙක් වගේ. බැංකොක්වල මේ දෙන්නා හැම තැනම ඇවිද්දා. ඒ ගමන් වලදී සල්මන්, සොමිව පුදුම විදිහට ආරක්ෂා කළා. සොමි කිසිම වෙලාවක චිත්‍රපට රූපගත කිරීම් කරන තැන්වලට නම් ආවෙ නැහැ. ඒ වැඩ ඉවර වුණාමයි සල්මන් මුණගැහුණේ. සල්මන් පුළුවන් තරම් උත්සාහ ගත්තා, සොමි එක්ක ගමන් බිමන් යෑම අපෙන් වසන් කරන්න. ඒත් අපි ඒ දෙන්නව දැක්කා.”බැංකොක් නගරයේදී සොමි සහ සල්මන් නවාතැන් ගෙන සිටියේ සුපිරි හෝටලයක් වන ‘හොටෙල් ලෑන්ඩ් මාර්ක්’ හිදී බවත් ‘රෙඩි’ චිත්‍රපටයේ අධ්‍යක්ෂවරයා ඇතුළු අනෙක් සියලුම දෙනා නවාතැන් ගත්තේ ‘සුකුම්විට්’ හෝටලයේ බවත් පැවසෙනවා.සොමි අලි බැංකොක් නගරයට පැමිණ තිබෙන්නේ පෙබරවාරි මාසයේ අගදීයි. පසුගිය සතියේ ‘රෙඩි’ චිත්‍රපටයේ රූපගත කිරීම් නිමවන තුරු ඇය බැංකොක් නගරයේ රැඳී සිටි බවයි ආරංචි.සොමි අලි, සල්මන් ගෙන් වෙන්වුණේ 90 දශකයේ අගදීයි. දෙදෙනා අතර පෙම් සබඳකම පැවතියේ කෙටි කාලයක්. වෙන්වූ පසුව ද සල්මන් ඇතැම් අවස්ථාවලදී ඇය හමුවූ විට කතා බහ කර තිබෙනවා.සොමි අලි මේ වන විට 35 වැනි වියෙහි පසුවනවා. ඇයගේ මව ඉරාක ජාතික කාන්තාවක්. පියා පාකිස්තානු ජාතිකයෙක්. සොමි, පාකිස්තානයේ මෝස්තර නිරූපිකාවක ලෙස කටයුතු කළා.ඇය මාධ්‍යවේදිනියක් හැටියටත් හඳුන්වන්නට පුළුවනි. මනෝ විද්‍යාව පිළිබඳ උපාධිධාරිණියක වන ඇය දැන් පදිංචිව සිටින්නේ ඇමෙරිකා එක්සත් ජනපදයේයි.කට්රිනාගෙන් වෙන්වූ පසුව හුදෙකලාව සිටි සල්මන් වෙත නැවතත් සෙනෙහස පුදන්නට සොමි එක්වීම සමහරු අගය කර තිබෙනවා. මේ හේතුවෙන් සල්මන්ගේ ජීවිතය නිසි මඟට යොමුවේවි යැයිද ඔවුන් පවසනවා.සල්මන්, සොමි සමඟ නැවත එක්වීම සත්‍යයක් යැයි සල්මන්ගේ සමීප හිතවතුන් පවසා තිබෙනවා. මේ අය පවසන්නේ සොමි සතුව තිබෙන ’So – Me නම් වූ ඇඳුම් මෝස්තර ආයතනයේ වැඩ කටයුතු වලට සල්මන්ගේ සහය හිමිවේවිය කියලයි. ඇය සමාජ සේවයටත් බෙහෙවින් ළැදි තරුණියක්.සල්මන් විසින් පිහිටුවන ලද ’Bring – Human’  නම් වූ සංවිධානයට මින්මතුවට සොමි ගේ උදව් ලැබෙන්නට ඉඩ තිබෙනවා. මේ සියලු කාරණා කළින් ම දැනගෙන වෙන්න ඇති සල්මන්ගේ විවාහය ගැන අමීර් කතා කරන්නට ඇත්තේ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=am1103271</link>
    <topic>හුස්ම ගන්නා ඕනෑම අයකුට ක්ෂය රෝගය බෝ විය හැකියි</topic>
    <author>සාගරිකා දිසානායක ජයසිංහ</author>
    <content>හුස්ම ගන්නා ඕනෑම අයකුට ක්ෂය රෝගය බෝ විය හැකියිලෝක ක්ෂය රෝග දිනය මාර්තු 24 වැනිදාට යෙදී තිබිණි. මෙවර තේමාව ශ්‍රී ලංකාවෙන් ක්ෂය රෝගය තුරන් කරමු යන්නයි. නිල උත්සවය එදින පොලොන්නරුවේදී සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පැවැත්විණි.ක්ෂය රෝගය නිට්ටාවට සුව කළ නොහැකි රෝගයක් ලෙස කලක් සැලකුවද මෑත කාලයක පටන් ක්ෂය රෝගය මාස 6 ක් වැනි කාලයක් ඇතුළත අඛණ්ඩව ඊට නියමිත ඖෂධ ලබා ගත් විට සුව කළ හැකි රෝගයක් බව ක්ෂය රෝග මර්දන ව්‍යාපාරයේ අධ්‍යක්ෂ වෛද්‍ය සුනිල් අල්විස් මහතා පවසයි. කොතෙක් සාර්ථක ඖෂධ තිබුණත් තවමත් ශ්‍රී ලංකාවෙහි වසරකට අලුතින් රෝගීහු 10,000 ක් පමණ හඳුනා ගැනෙති.ඒ අතරින් රෝගීන් 2000 ක් පමණ හමුවන්නේ බස්නාහිර පළාතෙනි. ඉනුත් 1000 ක් පමණ මෝදර මට්ටක්කුලිය වැනි ප්‍රදේශවලිනි. කොළඹට තදාසන්න කොලොන්නාව, දෙහිවල, මොරටුව වැනි ප්‍රදේශවලින් ඉතිරි දහස වාර්තා වේ.බන්ධනාගාර රැඳවියන්, අවම ඉඩ පහසුකම් යටතේ නිසි වාතාශ්‍රයක් නොලැබෙන නවාතැන්පොළවල එක්රොක් වී වෙසෙන ඇඟලුම් සේවිකාවන් අතර හා නිවසින් බැහැර නොගොස් තදබද නිවෙස්වල වෙසෙන පුත්තලම, බේරුවල හා කළුතර ප්‍රදේශවල වෙසෙන කාන්තාවන් අතර ක්ෂය රෝගය බහුලව ව්‍යාප්ත වී ඇතැයි ද වෛද්‍ය අල්විස් පවසයි. මෙම අවදානම් කාණ්ඩ අතර රෝගය තවදුරටත් ව්‍යාප්ත වීම වැළැක්වීම සඳහා ඔවුන් දැනුවත් කිරීමටත්, එක්ස් රේ පරීක්ෂණ හා සෙම පටල පරීක්ෂණ කරවා ගැනීම සඳහා ඒ ස්ථාන ආශි‍්‍රතව සායන විවෘත කිරීමටත් කටයුතු යොදා ඇතැයි ද ඒ මහතා පවසයි.ක්ෂය රෝගය ලෝකයේ ඉපැරැණිම රෝගයක් ලෙස සැලකේ. වාතය මඟින් රෝග කාරක බැක්ටීරියාව මිනිස් සිරුරට ඇතුළු වන හෙයින් මිනිසා ආශ්වාස ප්‍රශ්වාස කරන තාක් කල් ඕනෑම පුද්ගලයකුට රෝගය බෝවීමේ අවදානමක් තිබේ. එහෙත් රෝග කාරක විෂබීජ සිරුරට ඇතුළු වූ පමණින් හැම කෙනෙකුටම රෝගය වැලඳෙන්නේ නැත. සිරුරේ ප්‍රතිශක්තිය හීන වූ පුද්ගලයන්ට පමණක් රෝගය වැලඳේ.ක්ෂය රෝගය වැලඳෙන්නේ ‘මයික්‍රොබැක්ටීරියම් ටියුබකියුලෝසිස්’ බැක්ටීරියාව මඟිනි. රෝගී පුද්ගලයකුගේ සෙම බිඳිති මඟින් විෂබීජ ශරීරයට ඇතුළු වේ. මෙය පරම්පරාගත රෝගයක් නොවේ. ක්ෂය රෝගය 80% ක් පමණ ඇතිවන්නේ පෙනහලු තුළය. 20% ක් ශරීරයේ අනෙක් ඕනෑම ඉන්ද්‍රියක ක්ෂය රෝගය ඇතිවීමට ඉඩ තිබේ.ක්ෂය රෝගය හඳුනා ගත හැකි මූලික ලක්ෂණ කිහිපයකි. ප්‍රධාන රෝග ලක්ෂණය වන්නේ සති දෙකකට වඩා පවතින කැස්ස වේ. ඉන් අමතරව රාත්‍රි කාලයේදී මද උණ, රාත්‍රි කාලයේදී දහදිය දැමීම, කෑම අරුචිය, ශරීරයේ බර අඩු වීම, සහ සෙම සමඟ රුධිරය පිට වීම එම ලක්ෂණ වේ.සති දෙකකට වැඩි කලක් කැස්ස තිබේ නම් ඒ ක්ෂය රෝගය හේතුවෙන් විය හැකිය. සෙම පටල පරීක්ෂාව ඉතා නිවැරැදි හා සරල පරීක්ෂණයකි. රෝගය නිශ්චිතව හඳුනා ගැනීම සඳහා සෙම පටල තුනක් පරීක්ෂා කළ යුතුය. එක්ස් රේ පරීක්ෂණයකින් ද රෝගය හඳුනා ගත හැකි වුවත්, ඉතාම නිවැරැදි ක්‍රමය සෙම පටල පරීක්ෂාවයි. සැක සහිත ලක්ෂණ පහළ වූ විට ළඟම ඇති රෝහලට හෝ ළය චිතිත්සාගාරයට ගොස් පරීක්ෂා කරගත යුතුය. ඔබට ක්ෂය රෝගය ඇතැයි හඳුනා ගතහොත් ස්ථිර සුවය සඳහා ඉතාම වැදගත් වන්නේ රෝහලෙන් නොමිලේ ලබා දෙන ඖෂධ නොකඩවා මාස හයක්ම ලබා ගැනීමයි.ප්‍රතිකාර අතරමඟ නතර කළ හොත් බහු ඖෂධීය ප්‍රතිරෝධී ක්ෂය රෝගය වැලදෙන අතර එය සුව කිරීම අපහසු වේ. එවැනි රෝගීන් ඉක්මනින් මරණයට පත්වන අතර ඔවුන් සමාජයෙහි ගැවසීමෙන් විශාල පිරිසකට රෝගය බෝ වීමට ඉඩ තිබේ. දිගු කාලීන හෝ කෙටි කාලීන කැස්ස, වියළි කැස්ස ආදි වශයෙන් කුමන ආකාරයේ කැස්සක් වුවද නොසලකා හැරීමෙන් එය ක්ෂය රෝග තත්ත්වයට පත්වීමේ අවදානමක් තිබේ.ළඟම රෝහලෙහි පිහිටි ළය චිකිත්සාගාරයට ගොස් පරීක්ෂණ කරවාගෙන රෝහලෙන් නොමිලේ ලබා දෙන ඖෂධ නොකඩවා මාස හයක් නියමිත ආකාරයට ලබා ගැනීමෙන් රෝගය ස්ථිරවම සුවපත් වේ. රජයෙන් නොමිලේ ලබා දෙන ඖෂධ ලබා නොගෙන පෞද්ගලික අංශයේ විවිධ වෛද්‍යවරුන් වෙත යමින් ඖෂධ තමන්ට හිතුමතේ භාවිත කිරීමෙන් රෝගය ස්ථිරව සුව නොවන අතර, බහු ඖෂධීය ප්‍රතිරෝධී ක්ෂය රෝගය වැලඳීමට ද එය හේතු වෙන බව වෛද්‍ය අල්විස් පවසයි.පෙනහලුවලින් පිටත ඇතිවන ක්ෂය රෝගයෙහි රෝග ලක්ෂණ හඳුනා ගැනීම වැදගත්ය. රෝගය පවතින ස්ථානය ඉදිමී වේදනා ගෙන දේ. රාත්‍රි කාලයට උණ ගැනෙයි. සිරුරේ බර අඩුවීම, කෑම අරුචිය, රාත්‍රියෙහි දහදිය දැමීම හා අධික තෙහෙට්ටුව, ඕනෑම පුද්ගලයකුට ක්ෂය රෝගය වැලඳීමට ඉඩ තිබේ. එහෙත් ප්‍රතිශක්තිය අඩු පුද්ගලයන්ට රෝගය වැලඳීමට ඇති ඉඩකඩ වැඩිය.එච් අයි වී ආසාදිතයන්, මන්ද පෝෂණයෙන් පෙළෙන්නන්, දියවැඩියා රෝගීන්, මත්ද්‍රව්‍ය, මත් වතුර හා දුම් බොන්නන්, දිගු කාලයක් ස්ටීරොයිඩ් වර්ගයේ ඖෂධ ගන්නා අය එවැනි අවදානම් කාණ්ඩයට අයත් වෙති.ක්ෂය රෝගයෙන් වැළකීමට රෝගය පිළිබඳව දැනුවත්ව සිටීම වැදගත්ය. රෝගීීන් කහින විට කිවිසුම් අරින විට මුඛය ලේන්සුවකින් ආවරණය කරගත යුතුය. රෝගීන් ගේ සෙම සහ කෙළ බඳුනකට එකතු කර වැළලීම හෝ පුළුස්සා දැමීම හිරු එළිය හොඳින් වැටෙන වාතාශ්‍රය සහිත කාමරයක විසීම. සැක සහිත පුද්ගලයන් වෛද්‍යවරයකු වෙත යොමු කිරීම, රෝගීන් සම්පූර්ණ සුවය ලැබෙන තුරු ප්‍රතිකාර ගැනීමට වග බලා ගැනීම ඒ සඳහා කළ යුතු පූර්ව ආරක්ෂක පියවර වේ.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=am1103272</link>
    <topic>කිසිම හේතුවක් නැතිව තරුණ වයසේදීත් ඔස්ටියෝපොරෝසිස්</topic>
    <author>ගාමිණී සුසන්ත</author>
    <content>කිසිම හේතුවක් නැතිව තරුණ වයසේදීත් ඔස්ටියෝපොරෝසිස්අස්ථි පද්ධතිය අපගේ ශරීරයේ ඉතා වැදගත් කොටසකි. අස්ථි පද්ධතිය ආශි‍්‍රතව රෝගාබාධ ගණනාවක්ම ඇතිවේ. එසේ ඇතිවන ඇතැම් රෝග නිසා අස්ථි පද්ධතිය දුර්වල වේ. ඇතැම් රෝග අස්ථි පද්ධතිය සම්පූර්ණයෙන්ම විනාශ කරයි. එහි අවසන් ප්‍රතිඵලය ඇතැම් විට සදාකාලික ඔත්පල බව විය හැකිය.අස්ථි පද්ධතිය හේතු කීපයක් නිසාම දුර්වල තත්ත්වයට පත් වේ. ඉන් ප්‍රධානම හේතුව වන්නේ ඔස්ටියෝපොරෝසිස් රෝගයයි. අස්ථි පද්ධතියේ අස්ථි ඒකකයක් පිළිබඳව සැලකීමේදී එම අස්ථි ඒකකය සෑදී තිබෙන්නේ ප්‍රෝටීන ව්‍යුහයක් තුළ ලවණ රැසක් එක්වීමෙනි. කැල්සියම් පොස්පරස් යන ප්‍රධාන ලවන දෙක ඇතුළුව තවත් ලවණ වර්ග රැසක්ම ඊට අයත්ය.එලෙස සැලකීමේදී අපගේ අස්ථි පද්ධතිය ප්‍රධාන කොටස් දෙකකට බෙදේ. ඒ ප්‍රෝටීන ව්‍යුහය සහ එම ප්‍රෝටීන ව්‍යුහය තුළ ඛනිජ ලවණ තැන්පත් වීමෙන් ගනීභවනය වූ කොටස ලෙසය. ඔස්ටියෝපොරෝසිස් රෝගය ලෙස හඳුන්වන්නේ අස්ථි පද්ධතියේ ප්‍රෝටීන ප්‍රමාණයත් ඛනිජ ලවණ ප්‍රමාණයත් යන දෙකම අඩුවීමය.ඇතැම් විටෙක අස්ථි පද්ධතියේ ප්‍රෝටීන ප්‍රමාණය සාමාන්‍ය වශයෙන් පවතිද්දී ඛනිජ ලවණ ප්‍රමාණයේ කිසියම් අඩුවක් සිදුවිය හැකිය. එය ද අස්ථි පද්ධතිය ආශි‍්‍රතව ඇතිවන රෝගී තත්ත්වයකි. එම රෝගය හඳුන්වන්නේ ඔස්ටියෝ මැලේෂියා ලෙසය. මෙම රෝගය බොහෝ විට ඇතිවන්නේ වැඩිහිටි පුද්ගලයන් හටය. ඔවුන් තුළ ඇතිවන ‘විටමින් ඩී’ ඌනතාවය ඔස්ටියෝ මැලේෂියා රෝගයට හේතු වේ. ඔස්ටියෝපොරෝසිස් සහ ඔස්ටියෝ මැලේෂියා යන මෙම රෝග දෙක අපගේ අස්ථි පද්ධතිය දුර්වල වීමට ප්‍රධාන වශයෙන්ම බලපායි.ඔස්ටියෝපොරෝසිස් රෝගයේ ප්‍රධාන ප්‍රභේද දෙකක් ඇත. ඒ, ප්‍රාථමික ඔස්ටියෝපොරෝසිස් රෝගය සහ ද්විතීක ඔස්ටියෝපොරෝසිස් රෝගය වශයෙනි.ප්‍රාථමික ඔස්ටියෝපොරෝසිස් රෝගය ප්‍රධාන වර්ග 3 කට බෙදනු ලැබේ. පළමු වර්ගය ඔස්ටියෝපොරෝසිස් රෝගය ඇතිවීමට ප්‍රධාන වශයෙන්ම හේතු වන්නේ කාන්තාවන්ගේ ශරීරයේ ඊස්ට්‍රජන් හෝමෝනය අඩුවීම නිසා අස්ථි මත ඛනිජ ලවණ සහ ප්‍රෝටීන තැන්පත් වීම අඩුවීමය. ඊස්ට්‍රජන් හෝමෝනය අඩුවීමට කාන්තාවන් තුළ බලපවත්වන ප්‍රධානම හේතුව වන්නේ ආර්ථවහරණයයි. ඒ අනුව පළමු වර්ගයේ ප්‍රාථමික ඔස්ටියෝපොරෝසිස් රෝගී තත්ත්වය ඇතිවන්නේ කාන්තාවන්ටය.දෙවැනි වර්ගයට ප්‍රධාන වශයෙන්ම හේතු වන්නේ වයසට යාමය. මෙය ස්ත්‍රී පුරුෂ භේදයකින් තොරව දෙපිරිසටම ඇති වේ.වයස අවුරුදු 17, 18 වැනි නව යොවුන් වයසේදී වුවද අවුරුදු 25, 30 වැනි තරුණ වයසේදී වුවද කිසියම් විශේෂ හේතුවක් නැතිව ඇතිවන ප්‍රාථමික ඔස්ටියෝපොරෝසිස් තත්ත්වය තෙවැනි වර්ගයයි.ද්විතියික ඔස්ටියෝපොරෝසිස් රෝග තත්ත්වය සඳහා හේතු වන කරුණු ගණනාවක් ම ඇත. ඉන් පළමුවැන්න අන්තරා සර්ග ග්‍රන්ථි පද්ධතියෙන් ශ්‍රාවය වන හෝමෝනයන්ගේ සිදුවන වෙනස්වීම්ය. අන්තරාසර්ග ග්‍රන්ථි පද්ධතියට අයත් පැරාතයිරොයිඩ් හෝමෝනය වැඩිපුර ශ්‍රාවය වීම නිසාත්, තයිරොයිඩ් ග්‍රන්ථියේ ශ්‍රාවය අඩුවීම නිසාත්, පිටියුටරි ග්‍රන්ථියේ ශ්‍රාවය අඩුවීම නිසාත්, ඇඩ්‍රිනල් ග්‍රන්ථියේ බාහිකයෙන් ශ්‍රාවය වන කෝටිසෝල් හෝමෝනය වැඩිවීම නිසාත්, ඔස්ටියෝපොරෝසිස් රෝගය ඇතිවීමේ හැකියාව ඇත. ඒ අන්තරාසර්ග ග්‍රන්ථි පද්ධතියේ ගැටලු නිසා ද්විතීයික වශයෙන් ඔස්ටියෝපොරෝසිස් රෝගය ඇතිවීමට හේතුන්ය.ඔස්ටියෝපොරෝසිස් රෝගය ඇතිවීමට තවත් හේතු කීපයක්ම බලපායි. ඒ අතරින් ප්‍රධාන තැනක් හිමි වන්නේ අස්ථි පද්ධතිය ක්‍රියා නොකිරීම නිසා හටගන්නා ඔස්ටියෝපොරෝසිස් තත්ත්වයය. කොඳු ඇට පෙළ බිඳීම නිසා හෝ අංශභාග රෝගය නිසා හෝ යමකු ඇඳටම වී සිටින විට එම පුද්ගලයාගේ අස්ථි ක්‍රියා නොකිරීම නිසා එම අස්ථිවල ප්‍රෝටීන සහ කැල්සියම් ප්‍රමාණයේ අඩුවක් සිදුවිය හැකිය. ඒ තත්ත්වය ද ඔස්ටියෝපොරෝසිස් රෝගයට සෘජුවම හේතු වේ.ප්‍රෙඩ්නිසිලෝන් වැනි ස්ටීරෝයිඩ ඖෂධ දීර්ඝ කාලයක් ගැනීම ද ඔස්ටියෝපොරෝසිස් රෝගයට හේතු වන බව ද හෙළි වී ඇත. නිතර නිතර හෙපරින් වැනි ඖෂධ ශරීරගත වීම ද තවත් හේතුවක් වේ. මත්පැන් සහ දුම්වැටි භාවිතය ඔස්ටියෝපොරෝසිස් රෝගය ඇතිවීමට බලපාන තවත් හේතුවකි.ඉහතින් දැක්වූ අයුරින් පැහැදිලි වන්නේ අපගේ අස්ථි පද්ධතියේ නිරෝගී බවට ප්‍රධාන වශයෙන්ම හේතුවන්නේ අප ගන්නා ප්‍රෝටීන සහ කැල්සියම් බවය.ඔස්ටියෝපොරෝසීස් රෝගය පිළිබඳව සැලකීමේදී වඩාත්ම වැදගත් වන්නේ එම රෝගයට ගොදුරු නොවී සිටීමට ක්‍රියා කිරීමය. වයසට යන විට ඇතිවන ඔස්ටියෝපොරෝසිස් තත්ත්වයට ගොදුරු නොවී සිටීම සඳහා තරුණ අවධියේදීම ඒ පිළිබඳව සිතා ක්‍රියා කළ යුතුය. වඩාත් සුදුසු වන්නේ තරුණ අවධියේදී කැල්සියම් සහ ප්‍රෝටීන අඩංගු ආහාර වැඩිපුර ගැනීමය. තරුණ අවධියේදී අස්ථි තුළ ප්‍රෝටීන සහ කැල්සියම් පොස්පරස් වැනි ඛනිජ ලවණ වැඩිපුර ගබඩා කර ගැනීමට හැකි වුවහොත් වයස් ගතවූ විට ඔස්ටියෝපොරෝසිස් රෝග අවදානමෙන් මිදිය හැකිය.ඒ සඳහා තරුණ අවධියේදී කිරි, මුදවන ලද කිරි, යෝගට්, හාල්මැස්සන්, කුඩා ඉස්සන්, කූනිස්සන්, කුඩා මාළු වැනි ආහාර ගැනීම සුදුසු ය. මස්මාංශ අනුභව නොකරන උදවියට කිරි මගින් අවශ්‍ය පෝෂණය ලබා ගත හැකිය. එහෙත් වෛද්‍ය උපදෙස්වලින් තොරව කැල්සියම් පෙති හෝ වෙනත් කැල්සියම් අඩංගු කෘත්‍රිම ආහාර ගැනීම නුසුදුසුය. සමබල ආහාර වේලක් දිනපතා ගන්නේ නම් අනවශ්‍ය ලෙස අපගේ ශරීරයට කැල්සියම් ලබාගත යුතු නැත. ඔස්ටියෝපොරෝසීස් රෝගයට ගොදුරු නොවී සිටීමට පිළිපැදිය යුතු තවත් වැදගත් පිළිවෙතක් වන්නේ ව්‍යායාම කිරීම මගින් අස්ථි පද්ධතිය ක්‍රියාශීලීව තබා ගැනීමය.ඔස්ටියෝපොරෝසිස් රෝගයට ගොදුරු වූ පසුව කළ හැකි ප්‍රතිකාර දෙකක් ඇත. ඉන් පළමුවැන්න ඖෂධීය ප්‍රතිකාරයන්ය. දෙවැන්න ඖෂධීය නොවන ප්‍රතිකාරයන් ය. ඖෂධීය ප්‍රතිකාර ලෙස කැල්සියම් පෙති, විටමින් ‘ඩී’ සහ තවත් ඖෂධ කීපයක් ම ලබාදේ. සුවය ලබා ගැනීම සඳහා මෙම ඖෂධ දීර්ඝ කාලයක් ගත යුතුය. යමෙකු කැල්සියම් ඖෂධයක් ලෙස භාවිතා කරන විට එය කළ යුත්තේ වෛද්‍ය උපදෙස් මතම පමණි. එයට හේතුව වන්නේ ශරීරයේ කැල්සියම් බහුලව තැන්පත් වීම වෙනත් රෝග කීපයකටම හේතු වන බැවිනි. වකුගඩුවල ගල් ඇතිවීම ඉන් ප්‍රධාන තැනක් ගනී.අස්ථි පද්ධතියට හානි ගෙන දෙන ඔස්ටියෝමැලේෂියා රෝගය අප රටේ බහුලව දක්නට නොලැබෙන රෝගයකි. එයට හේතුව වන්නේ අප රටේ හොඳින් හිරුඑළිය තිබෙන නිසා හිරු එළිය මගින් ශරීරයේ විටමින් ‘ඩී’ නිපදවීමය. ඉහත දැක්වූ ඔස්ටියෝපොරෝසිස් සහ ඔස්ටියෝ මැලේෂියා යන රෝග දෙකට ගොදුරු වූ පුද්ගලයින් තමන්ට එම රෝගය ඇතිදැයි දැනගන්නේ කිසියම් අස්ථි බිඳීමකට ලක්වී වෛද්‍යවරයකු හමුවූ විටය. මෙම රෝග දෙකට ගොදුරු වූ පුද්ගලයින්ගේ වැළමිට, උකුල, කොන්ද ආශි‍්‍රත අස්ථීන් වැඩියෙන් බිඳීමකට ලක්වනු දැක ගත හැකිය.ඔස්ටියෝපොරෝසිස් රෝගය නිසා අස්ථි පද්ධතිය දුර්වල වුවද එය යථා තත්ත්වයට පත් කර ගැනීමේ හැකියාව ඇත. ඒ සඳහා වෛද්‍ය උපදෙස් අනුව සුදුසු ආහාර පාන මෙන්ම ඖෂධ ද ගත යුතුය. නිතිපතා ව්‍යායාම කළ යුතුය.කුඩා කළ සිදුවන වැටීම් තැලීම් ආදිය පසුකලකදී අස්ථිවල පිළිකා ඇතිවීමට හේතුවන බවට ඇතැමුන් තුළ බියක් ඇත. මෙය කිසිඳු පදනමක් නැති අදහසකි.ඇතැමුන් ඇවිදින විට පාදවල සන්ධි වලින් ශබ්දයක් පිටවනු ඇසිය හැකිය. බොහෝවිට මෙම ශබ්දය ඇතිවන්නේ ඉඳගෙන සිට නැඟිටින විට සහ පඩිපෙළක් නඟින විටය. මෙය රෝගී තත්ත්වයක් නොවේ. මෙය කලක් පැවතී ස්වභාවිකවම නැතිවී යන තත්ත්වයකි.පාදයේ හෝ අතේ සන්ධි නිතර නිතර පැනීම ඇතැමුන් මුහුණ දෙන අස්ථි ආශි‍්‍රත තවත් රෝගී තත්ත්වයකි. මෙම තත්ත්වය හඳුන්වනු ලබන්නේ සන්ධි “විසන්ධි” වීමක් ලෙසය. කිසියම් හදිසි අනතුරකදී සන්ධි විසන්ධි වීමක් ඉතා පහසුවෙන් සිදු විය හැකිය. එහිදී සන්ධි ආශි‍්‍රතව ඇති පටක ඉරීමකට හෝ කිසියම් අනතුරකට ලක්විය හැකිය. ඉන්පසුව එම සන්ධි ඉතා පහසුවෙන් විසන්ධි විය හැකිය.එම සන්ධිය පැනීමකට ලක්විය හැකිය. ඒ සන්ධි පැනීමට හේතුවන එක් කරුණකි. තරුණ වයසේ පසුවන්නන්ගේ සන්ධි පැනීමට බලපාන තවත් හේතුවක් වන්නේ ඔවුන්ගේ අස්ථිවල ආස්ථර පටලවල ඇති දුර්වලතාවයන්ය. මොවුන්ගේ සන්ධි ස්වභාවයෙන්ම බොහෝ නම්‍යශීලීය. අස්ථි ඕනැවට වඩා නම්‍යශීලී වීමේ ප්‍රතිඵලය වන්නේ නිතර නිතර සන්ධි පැනීමය; සන්ධි විසන්ධි වීමය. මේ සඳහා වෛද්‍ය උපදෙස් පැතිය යුතුය.පිටකොන්ද ආශි‍්‍රතව ඇතිවන විවිධ වේදනාවන් සහ කැක්කුම්, අස්ථි පද්ධතිය දුර්වල වීම නිසා ඇතිවන ආබාධ ලෙස සිතීමට ඇතැම් අය පෙලඹෙති. මෙය ද වැරැදි සහගත මතයකි. පිටකොන්ද ආශි‍්‍රතව කැක්කුමක් වේදනාවක් ඇතිවීමට හේතු රැසක් බලපායි. අස්ථි පද්ධතියේ ආබාධයක් නිසා ඇතිවන කොන්දේ කැක්කුම ඉන් එක් හේතුවක් පමණි. කශේරුකා පද්ධතියේ ඇතිවන වෙනස්වීම් සහ අන්තර් කශේරුක මඬලේ ඇති කාටිලේජවල ඇතිවන වෙනස්වීම් නිසාත් කොන්ද ආශි‍්‍රත වේදනාවන් ඇති විය හැකිය. කොන්ද කැක්කුමට බලපාන තවත් හේතුවක් වන්නේ කොන්ද ආශි‍්‍රතව ඇති මාංශ පේශීන්ගේ ඇතිවන දුර්වලතාවයන්ය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ay1103271</link>
    <topic>එක රැයින්ම වේටර් රස්සාව එපා වුණා</topic>
    <author>සාගරිකා දිසානායක ජයසිංහ</author>
    <content>අද අපේ කතා නායකයා අපේ රටේ ජනප්‍රිය නවකතාකරුවකු, විශේෂාංග රචකයකු කවියකු හා ප්‍රවීණ මාධ්‍යවේදියකු වන චන්ද්‍රසිරි දොඩංගොඩ.දිවයින පත්‍රය ආරම්භයේදීම විශේෂාංග ලේඛකයකු ලෙස එහි කර්තෘ මණ්ඩලයට එක් වූ දොඩංගොඩ එදා පටන් පුරා දශක තුනකට ආසන්න කාලයක් දිවයින කර්තෘ මණ්ඩලයේ සේවයේ යෙදී සිටී. දොඩංගොඩ වර්තමානයෙහි දිවයින ඉරිදා සංග්‍රහයේ විශේෂාංග කර්තෘවරයා ය.අපේ කාලයේ පුවත්පත් කලාවේදීන් අතර ජනප්‍රිය තමාට ම අනන්‍ය වූ සුඛනම්‍ය සරල ශෛලියකින් ස්වකීය නිර්මාණ ඉදිරිපත් කරන දොඩංගොඩ සිය ළමා කාලයේ මතකය අවදි කරමින් සිළුමිණ පත්තරේට සිය කතාව කියන්නට ඉදිරිපත් වුණේ සතුටින්.අපි බොහොම පිටිසර හැදුණු වැඩුණු දුප්පත් ගැමියො. එදා අපේ ගම්වල ජීවත් වුණු ගැමියොත් දුප්පත්. ඒ දුප්පත්කමින් ජය ගන්න ඉගෙනීම හැර අන් මඟක් නැති බව පුංචි කාලෙ ම අපේ පුංචි හිත්වලට දැනිලා තිබුණා.” ඔහු කතාව පටන් ගත්තේ එහෙම. මාතර පල්ලේ අපරැක්කේ දී ඔහු මෙළොව එළිය දුටුවේ නවසිය පනස් එකේ නොවැම්බර් මාසේ තිස් වැනිදා.දොඩංගොඩගේ දොන් චන්ද්‍රසිරි”. ඒ ඔහුගේ උප්පැන්නෙට දුන්නු නම. චන්ද්‍රසිරිගේ තාත්තා වතු කොන්දොස්තර වරයෙක්. ඒ නිසා තාත්තා රස්සාව කරන වත්තෙන් වත්තට චන්ද්‍රසිරිලාගේ පදිංචිය වෙනස් වුණා.චන්ද්‍රසිරිගේ අම්මා නන්දාවතී අමරතිලක.. ඈ රැකියාවක් කළේ නෑ. චන්ද්‍රසිරිට වැඩිමල් අක්කලා දෙන්නයි අයියයි. චන්ද්‍රසිරිට බාල මල්ලිලා දෙන්නයි. චන්ද්‍රසිරි ඉපැදෙන කාලෙ තාත්තා වැඩ කළේ අපරැක්කේ ඩොනල්ඩ් රණවීර මහත්තයාගේ පොල්වත්තේ. චන්ද්‍රසිරිට වයස අවුරුද්දක් දෙකක් යනවිට පවුලපිටින් ම අම්මාගේ උපන් ගම වූ අගුළුගහ පදිංචියට ආවා.ගාල්ලේ සිට අකුරැස්ස පාරේ වික්‍රමසිංහ මහත්තයා උපන්න කොග්ගල ගමට ආසන්නයේ අගුළුගහ පිහිටා තිබුණා. චන්ද්‍රසිරිලාගේ ගෙට පිටුපසින් නිසංසලේ කොග්ගල ඔය ගලා ගියා. ගේ ඉදිරි පිට තිබුණු විශාල වෙල්යාය ඉස්මත්තේ ලොකු කන්දක් තිබුණා.ඒ කන්ද මුදුනේ පැල්පතක රාත්‍රි කාලයට දැල්වුණු එකම එක පහනක ආලෝක පුංජය චන්ද්‍රසිරිලාගේ ගේ ඉදිරිපිට පිලට හොඳ හැටි පෙනුණා. ඒ පුංචි පැල්පතේ ඉන්නේ කාගේ කවුද කියලා නොදැන හිටියාට හැමදාම හැන්දෑ කළුවර මිදුල වසාගෙන පැමිණෙන කොට පුංචි චන්ද්‍රසිරි ගෙපිලේ ඉඳන් ඒ පැල්පතේ පහන දැල්වෙනතුරු බලාගෙන හිටි හැටි ඔහුට මතකයි. ඒ කාලෙ ගෙවල්වල විදුලිය එළිය නෑ.ලාම්පු කුප්පියක්වත් පත්තු කරන්න කාසි පනං තිබුණ් ගමේ එහෙමත් කෙනෙකුට විතරයි. ලාම්පුවක්, පැට්‍රෝල් මැක්ස් ලාම්පුවක් එහෙම පත්තු කළේ ගමේ මුලාදෑනි මහත්තයාගෙ, ලොකු ඉස්කෝලෙ මහත්තයාගෙ ගෙදරක වගේ තැනක විතරයි.බිම් කරුවල වැටෙන්ඩ කලින් ගේ දොර වැඩපළ වගේ ම හේනේ කුමුරේ වැඩපොළත් අහවර කරගන්න ගැමියො හැන්දෑවෙම ගෙවල්වලට වැදිලා තියෙන දෙයක් කාලා බීලා කල් ඇතුවම පැදුරට වැටුණේ නිකං නිස්කාරණේ භූමි තෙල් පුළුස්සන්නෙ මොකටද කියලයි. චන්ද්‍රසිරිලාටත් පොත පතේ වැඩක් ඇත්නම් කුප්පි ලාම්පුවෙ පිහිටයි.හැන්දෑ අහසේ වලාකුළු රටා මැවෙන කොට ඒ වලාකුළු විවිධ සතුන්ගේ කුරුල්ලන්ගේ හැඩ ගන්නකොට ඒ හැඩ පෙන්නලා තරගෙට සත්තුන්ගෙ නම් කියන්න, පරණ ගැමි කතා, බණ කතා, තේරවිලි කියලා විනෝද වෙන්න ඒ කාලේ පුංචි ළමයි හුරු පුරුදු වෙලා හිටියා.ගෙපිළ උඩින් වාඩිවෙලා හැන්දෑ අහසේ මැවෙන රටා බල බලා ඒ රටා කොයි සතා වගේ දැයි කියන්නට චන්ද්‍රසිරිලාත් පුරුදු වෙලා හිටියා. පසු කාලෙක ‘ලියන්නෙක්’ විදිහට ජීවිතේ කිසියම් සාර්ථකත්වයකට ළඟා වෙන්නට පුංචි කාලෙ ගමේ දි අත්වින්ද මේ චමත්කාර ජනක අත්දැකීම් විශාල රුකුලක් වූ බව දොඩංගොඩ කියනවා.“අපේ ගම එකම සුන්දර පරාදීසයක්. ගමේ ජීවත් වුණු අපි හැමෝ ම ඒ හැටි පොහොසත්තු නොවුණාට, පරිසරයේ අපූරු මිහිරියාව විඳ ගන්නට, තියෙන හැටියකට බෙදා හදා ගෙන කාලා සහයෝගෙන් ජීවත් වෙන්නට තරම් අනෙක් මිනිහාගේ දුකේ දී සැපේ දී පිහිටවෙන්නට හුරු පුරුදු වුණු මහා මිනිසත් බවකින් අපේ ගම පිරිලා තිබුණා. ගම පුරා විහිදුණු කුඹුරු යාය, ඇළ දොළ. අනෙක් පැත්තෙන් මුහුද, ගස් වැල් කුරුල්ලො සතා සීපාවො මේ හැමදේ ම පුංචි මගේ මනසට එක් කළේ චමත්කාරයක්.පුංචි කාලේ මම ඒ හැටි නිරෝගී දරුවෙක් නොවෙයි. අක්කලා අයියලා නිසි වයසට පාසල් යැව්වා. මාව පාසලට ඇතුළත් කළේ පමා වෙලා. අනෙක් ළමයි අවුරුදු තුන හතරෙන් පාසල් යද්දී මම ගෙදරට වෙලා තනියම සෙල්ලම් කළා. මම අකුරු කියෙව්වෙත් අවුරුදු හයක් විතර වුණාම.මාව ඇතුළු කළේ අගුළුගහ මහා විද්‍යාලෙට. ඉස්කෝලෙ ලොකු මහත්තයා මට ‘අ’ යනු ‘ආ’ යනු කීවා. මගේ පන්තියේ හිටි ළමයි සේරම මට බාලයි. ඒත් අකුරු දැනුමෙන් මම වඩා ඉදිරියෙන් හිටියා. හැබැයි මුල් වාරෙන් පස්සේ මම ඒ හැම ළමයටම වඩා ඉගෙනුමට දස්කම් පෑවා.ඒ කාලෙ ගම්වල අපි වගේ දුප්පත් දරුවන්ට දක්ෂ වුණත් ඒ හැටි තැනක් නෑ. මගේ පන්තියේ ඉස්කෝලෙ දෙවැනි මහත්තයාගේ දරුවත් ඉගෙන ගත්තා. ඒ නිසා කොයි තරම් හොඳට වැඩ කළත් මට කවදාවත් පන්තියේ පළමුවැනියා වෙන්න බැරි වුණා. මම හැමදාම පන්තියේ දෙවැනියා.අපේ පන්තියේ වැඩි දෙනෙක් පාසලට ආවේ ගියේ පයින්. සපත්තු තියා සෙරෙප්පු දෙකක්වත් දැම්මෙ එහෙමත් කෙනෙක්. සපත්තු දෙකක් දැම්මොත්, අලුත් පැන්සලක්, පෑනක් ලේස්සුවක් ගෙනාවොත් එයා පොහොසත් ළමයෙක් විදිහට සැලකුවා. එහෙම ආවේ ගමේ මුලාදෑනි මහත්තයාගේ, වෙද මහත්තයාගේ නැත්නම් ලොකු ඉස්කෝලෙ මහත්තයාගේ දරුවෙක් විතරයි.තාත්තා වතු කොන්දොස්තරවරයෙක් වුණාට ඔහුට අපට උගන්වන්න ට ලොකු වුවමනාවක් තිබුණා. පුංචි අපට බල කළත් නැතත් සැපක් විඳින්නට නම් ඉගෙන ගෙන තැනකට එන්ඩ ඕනෑ ය” යන අදහස අපේ හිත්වලට කා වැදිලා තිබුණා. අපි ඉස්කෝලෙ ගියේ උදේට ගේන එක පාන් ගෙඩිය කෑලි හයකට කපලා එක්කෙනා එක පාන් කෑල්ල ගානේ කාලයි. දවල්ට ඉස්කෝලෙන් දුන්නු බනිස් ගෙඩිය අපට දිව්‍ය භෝජනයක්.එකේ දෙකේ පන්තිවලදි මම පුළුවන් වුණු වෙලාවට කොහොම හරි තව බනිස් ගෙඩියක් අරන් සාක්කුවේ දා ගන්නවා. නැත්නම් මගේ බනිස් ගෙඩිය නොකා වතුර ටිකකින් බඩ පුරවාගෙන ගෙදර එනවා. සාක්කුවේ තියෙන බනිස් ගෙඩිය කන්න මල්ලි මග බලා ගෙන ඉන්නවා. වැරදිලාවත් බනිස් ගෙඩියක් ගේන්න බැරි වූ දාට මල්ලි අඬන කොට මමත් අඬන්නේ කුසේ ගින්දරටත් වඩා හිතේ ගින්දරට.”“පෝයදාට පන්සල් යාම පුංචි අපිට හරිම සුන්දර අත්දැකීමක්. තෙල් මල් සුවඳ දුම් ඇරගෙන පවුලේ හැමෝම තමන්ට තියෙන පිරිසුදුම ඇඳුම ඇඳගෙන හැන්දෑවට පන්සලට යන්නේ වෙලේ නියර දිගේ අඩි පාරෙන්. වෙල් යායට කිරි සුදට හඳ එළිය වැටිලා. ශීතල හුළගත් එක්ක මුසුවෙලා. පුංචි අපිට වගේ ම වැඩිහිටියන්ටත් දැනෙන සතුට සුවය අදත් පෝය දාට හඳ පායනකොට මට දැනෙනවා වගෙයි. ඒ කාලෙ අපි ‘සෞන්දර්යය ඉගෙන ගත්තේ සොබා දහමෙන්. පරිසරයෙන්.“පන්තියේ වැඩට සමත් වුණාට අංක ගණිතයට දුර්වලයි. සිංහල සාහිත්‍යයට තමයි හොඳටම කැමති. ඒ කාලේ අක්කා විද්‍යාව ඉගෙන ගත්තා. අපට කියවන්න අමතර පොත් පත් ගන්න අතමිට සරු නෑ. පාසලේ හොඳ පුස්තකාලයකුත් නෑ. මම අක්කාගේ පාසල් පොත් සේරම කියවනවා. විද්‍යාව, බුද්ධාගම, ඉතිහාසය, භූගෝලය. අහුවෙන ඕනෑ එකක්... අක්කා අපට ගෙදර ඇවිත් ගෙම්බො කපලා පෙන්නනවා. පුංචි අපිත් වටවෙලා කටවල් ඇරගෙන බලා ඉන්නේ මහා විස්මයකින්.පද්‍යාවලිය සුභාෂිතය වගේ පොත් මට කඩ පාඩම්. පුංචි කාලේ පටන් ම ශරීර සෞඛ්‍ය අතින් පිරිහුණු දරුවකු වූ නිසා ම මම ක්‍රීඩාවට දක්ෂ නෑ. කිසිම සෙල්ලමක් කළේ නෑ. අපි පාසලෙන් දවසක් කොළඹ බලන්න අධ්‍යාපන ගමනක් ගියා. මමත් කාගෙන්දෝ ඉල්ලා ගත්තු සපත්තු ජෝඩුවකට අමාරුවෙන් බැහැගෙන මේ ගමනට සහභාගි වුණා. ගමන කොයිතරම් විනෝද ජනක වුණත් නුහුරු සපත්තුවලට මගේ කකුල් කැපි කැපී ඇවිදිනකොට දැනුණු වේදනාව ඒ සතුට මකා දමන තරම්. පාසලට ආ පසු අපි හැමෝටම චාරිකාව පිළිබඳ රචනයක් ලියන්න කීවා. මා ලියූ රචනයට බොහෝ ප්‍රසංශා ලැබුණා.ඒ අවුරුද්දෙ පාසලේ ක්‍රීඩා උත්සවයේ තෑගි බෙදා දීමෙදි කිසිම ක්‍රීඩාවකට සහභාගි නොවුණු මටත් තෑග්ගක් තිබුණා. ඒ අර රචනාවට. මගේ හැකියාව විශේෂයෙන් හඳුනා ගත් කවුදෝ යහපත් ගුරු භවතෙක් මගේ හැකියාව අගේ කළේ එහෙමයි. එදා ලැබූ එවන් අගැයීමත් අද මාගේ ලිවීමේ හැකියාවට පදනම සකස් කරන්නට බෙහෙවින් ම උපකාර වුණා” ඔහු කියනවා.චන්ද්‍රසිරිගේ තාත්තා හැමදාම දිනමිණ පත්තරේ ගත්තා. දිනමිණ ඉගෙන ගන්න ළමයකුට දැනුම් සම්භාරයක් ලබා දුන්නා. දිනමිණ කියවලා රට තොට වගතුග දැනගත්තා. වගේ ම ලේක්හවුස් පත්තරවලට ලියන්නත් චන්ද්‍රසිරි යොමු වුණා. ඒ කාලෙ අපිට මුද්දරයක් ගන්න මුදල් හොයන්තත් හරි අමාරුයි. ඒත් මං කොහොම හරි සල්ලි ටිකක් හොයාගෙන මුද්දර අරන් ලිපි ලිය ලියා පත්තරවලට තැපැල් කළා. ඉඳලා ඉඳලා රචනාවක් මිහිර පත්තරේ පළ වුණා. ඒකත් නම වරද්දලා. ‘චන්ද්‍රසිරි’ වෙනුවට ඉන්ද්‍රසිරි කියලා. ඒත් ලිව්වේ මම බව දන්නවානේ. ඒ සතුටත් තනිවම විඳ දරාගත්තා” ඔහු හඬ නඟා හිනැහෙනවා.අපේ තාත්තා හවසට රා ටිකක් එහෙම බීවාම හොඳ හැටි පරණ කවි ශ්ලෝක කියනවා. ගෙදර අනෙක් කවුරු නැතත් මම මේවා හරියට රස වින්දා. අපේ ගමේ අපූරු චරිත ජීවත් වුණා. උදේ ඉඳන් මහ පොළොව එක්ක හැප්පිලා ජීවිත සටනේ යෙදෙන මිනිස්සු හැන්දෑවට මොනවා හරි කටේ ගාගෙන හිතේ බර යන්න කවියක් ශ්ලෝකයක් කිව්වා. තවත් කෙනෙක් දන්නා නොදන්නා කාටත් හොඳ සිංහලෙන් බැණ බැණ යනවා.තරුණ ගැටවු මේවා බලලා විනෝද වෙනවා. මාටින් මාමා එහෙම කෙනෙක්. දවසක් උන්දැ රා බීලා වෙරි වෙලා කාටදෝ බැණ බැණ යනකොට පාළු ළිඳකට වැටුණා. ගමේ ගැටවු ඔහු ගොඩගන්න වළිකනකොට ඔහු අර වේගෙන්ම ඒ තරුණයන්ට බණිනවා. පුංචි අපිට මේවා බොහොම විනෝදජනකයි. ඇතිලි නැන්දා හැමදාම අවුරුද්දට ලොකු රබානක් රත් කරලා රබන් ගහනවා. පදේ හොඳටම වැදෙන කොට ඈ නැගිටලා චීත්තෙ දෙකොනෙන් අල්ලාගෙන නටන අපූරුව බලන්න ලස්සනයි.ගමේ කොතැනක හෝ ගෙදරක සතියකට දවසක් හෝ දෙක තුනක් බලියක් තොවිලයක් නටනවා. පුංචි චන්ද්‍රසිරිලා බලාගෙන ඉන්නේ කොහේද ඊළඟ තොවිලේ නටන්නෙ කියලා. ගමේ ලොකු කුඩා කවුරුත් තොවිල් පොළට එක් රැස් වෙනවා. වැඩිහිටියො රාත්තිරි ජාමෙ පහුවෙලා ගෙවල්වලට යනවා. පුංචි ඈයො ගෙදර යන්නෙ දහඅට පාලියත් බලලා සළු පාලියත් බලලා දෙකොන විලක්කුවත් බලලා එළියත් වැටුණාමයි.පුංචි මුත්තා ගමේ හිටපු දක්ෂ බලි ඇදුරෙක්. බලි තොවිල් පොළවල යාග හෑලි නැටුම් ගැයුම් අහන්න බලන්න වගේම එළිවෙනකල් කැවිලි පෙවිලිත් එක්ක හම්බ වෙන “මහ තේ වතුර” බොන්නත් පුංචි ළමයි ආසයි.ගමේ පන්සලේ මල් පෙරහරත් චන්ද්‍රසිරිට චමත්කාරජනක අත්දැකීමක්. ගම පුරා ඇවිදලා මල් කඩන්න, වට්ටි සරසන්න, පේළි හැදිලා පන්සල් යන්න ගමේ ළමයි හැමෝම කැමතියි. පන්සලේ පින්කම් සල්පිල්, බලි තොවිල් මොනවා බලලා නිදිමරාගෙන ආවත් පහුවදාට පාසල් නොගිහින් ඉන්නනම් අම්මා ඉඩ දුන්නේ නෑ. “පන්තියේ අද උගන්වන පාඩම හෙට ගියාට ඉගෙන ගන්න ලැබෙන්නේ නෑ.” කියලා චන්ද්‍රසිරිලාව කොහොම හරි පාසලට පිටත් කරන්නෙ අම්මා. මාර්ටින් වික්‍රමසිංහ මහත්තයා ඒ ගම් පළාතේ කෙනෙකු වීම ගැන චන්ද්‍රසිරිගේ හිතේ ලොකු ආඩම්බරයක් තිබුණා.මඩොල්දූව, ගම්පෙරළිය, උපන්දා සිට වගේ පොත්කියවලා මේ මහා විද්වතා දැක බලාගන්න ලොකු ආසාවක් පුංචි චන්ද්‍රසිරිගේ හිතේ තිබුණා. විනෝදයට කොලු රෑනත් එක්ක කොග්ගල ඔයේ ඔරු පැද්දට මඩොල්දූව බලන්න යන්න ඔවුන්ට වැඩිහිටියො ඉඩ දුන්නේ නෑ. ඒ කාලෙ ගම්වල සතා සර්පයා අල්ලා ගත්තාම මඩොල්දූවට ගෙනිහින් අතඅරිනවා කියලා ගම්මු කීවා.දෙවැනි යුද්ධ කාලේ කොග්ගල අවට තිබු ගෙවල් දොරවල්, පාසල් සියල්ලම බ්‍රිතාන්‍ය හමුදාවේ බැරැක්ක විදිහට පාවිච්චි කරන්න ගත්තා. මාර්ටින් වික්‍රමසිංහ මහත්තයාගේ උපන් නිවසත් එහෙම පවරා ගත්තා. නවසිය හැටේ දශකයේ මුල් බාගයේ දවසක මේ ගේ එවකට පැවති ආණ්ඩුවෙන් යළිත් මාර්ටින් වික්‍රමසිංහ මහත්තයාට පවරා දුන්නා. ඒ නිමිත්තෙන් එහි ලොකු උත්සවයක් පැවැත්වුණා.මාර්ටින් වික්‍රමසිංහ මහත්තයා දැක බලා ගන්න මේක හොඳ අවස්ථාවක් බව දැනිලා චන්ද්‍රසිරි ඒ උත්සවේට යන්න අම්මගෙන් අවසර ඉල්ලුවා. අම්මා බස් එකේ යන්න ශත 50 කුත් එක්ක අවසර දුන්නා. ශත 50 සාක්කුවේ දාගෙන චන්ද්‍රසිරි ඒ හැතැප්ම පහ පයින්ම ගියා. ඉහින් කනින් දාඩිය පෙරා ගෙන ගියාට පාඩු නෑ. මාර්ටින් වික්‍රමසිංහ මහත්තයා ළඟට ගිහින් හොඳහැටි බලාගත්තා. එදා දොස්තර ගුණදාස අමරසේකර මහත්තයාත් එතැන හිටියා.සාමාන්‍ය පෙළ ලියන්න චන්ද්‍රසිරි කහඳ මහා විද්‍යාලයට ඇතුළු වුණා. ඒ කාලේ හිටපු ගුරුවරු දැඩි කැපවීමෙන් හොඳටම ඉගැන්නුවා. සිංහල සාහිත්‍ය උගන්වාපු වීරතුංග මහත්තයා, සෙනෙවිරත්න ඉස්කෝලෙ හාමිනේ, අමරසේකර මහත්තයා වැනි ගුරුවරුන් ඔහු අදත් සිහි කරන්නෙ බැතියෙන්.චන්ද්‍රසිරි කතාවට දක්ෂයි වාද විවාද, කථික තරග රචනා තරගවලින් හැමදාම ප්‍රථමයා. උසස් පෙළ කලා විෂය ධාරාව තෝරාගත් චන්ද්‍රසිරි ලණුමෝදර විජය මහා විද්‍යාලයට ඇතුළු වුණා. ඒ කාලෙ දේශපාලනය පිළිබඳ විශාල උනන්දුවක් තිබුණා. පළාතේ තිබූ දේශපාලන රැස්වීම් බලන්න යනවාමයි. රැස්වීම් බලලා ඇවිත් ගලක් උඩට නැගලා හිස් බෙලෙක්කයක් කටට අල්ලා ගෙන ඒ දේශපාලනඥයන් වගේ කතා පවත්වාපු හැටි ඔහුට අදටත් මතකයි.හැත්තෑව දශකයේ මේ රටේ නැගී ආ තරුණ දේශපාලන බලවේගයට හසු නොවූ වැඩිහිටි පාසල් ශිෂ්‍යයන් හමු වුණේ කලාතුරකින්. චන්ද්‍රසිරිලා ගේ යොවුන් සිත් සතන්වල යහපත් සාධාරණ සමාජයක් පිළිබඳව ජනිත වූ පැතුම් සුන්ව ගියේ ඔවුන්ගේ දෑස් ඉදිරිපිටමයි. ලණුමෝදර පාසලට ගෙදර ඉඳලා හැතැප්ම හයක් විතර ඔහු ගියේ අයියා අරන් දීපු පාපැදියෙන්. ඇතැම් දවසක පයින්ම පාසල් ගියා.උසස් පෙළ සිංහල සාහිත්‍ය උගන්වාපු දා.දු.න. වීරකෝන් ගුරුතුමා, මූ. විමලදාස වැයිහේනේ කස්සප හාමුදුරුවෝ චන්ද්‍රසිරිලාට උසස් පෙළට ඉගැන්වූ ගුරුවරු.ඒ කාලේ දකුණේ ගම්වල මතයක් තිබුණා කොළඹට ඇවිත් මොන දුකක් හරි විඳගෙන වැඩක් කළොත් “මිනිහෙක්” වෙන්න පුළුවන් කියලා. චන්ද්‍රසිරිත් යාළුවෙක් එක්ක කතාවෙලා ගෙදරට හොරා කොළඹට පැනලා ආවා. ඒ එනකොට කිහිල්ලෙ ගහගෙන ආපු දිනමිණ පත්තරේ දිග ඇරගෙන රැකියා ඇබෑර්තු බල බලා මරදානට ආවා. පොඩි හෝටලේක වේටර් වැඩ දෙකක් තිබුණා.දෙන්නා එක්ක හෝටලේ නැවතුණා. එක රැයින්ම චන්ද්‍රසිරිට වේටර් වැඩේ ඇති වුණා. ඒ වෙන විට චන්ද්‍රසිරිගේ අයියා මහරගම රැකියාවක් කළා. ගෙදරින් කලබල වෙලා පොලිසියට දන්වලා. චන්ද්‍රසිරි අයියා හොයාගෙන ගියා. ආපහු ගමට ගිහින් පාසල් ගියා. යාළුවා දුක් විඳගෙන වේටර් වැඩේ කළා. ඇත්තටම ඔහු ‘මිනිහෙක්’ වුණා. අද ඔහු විශාල ප්‍රවාහන කොන්ත්‍රාත් සමාගමක හිමිකරුවෙක්.උසස් පෙළ සමත්වූ චන්ද්‍රසිරි කැලණිය විශ්ව විද්‍යාලෙට ඇතුළත් වුණා. සිංහල විශේෂවේදී උපාධිය විභාගයට ඉගෙන ගත්තා. වර්තමානයේ මහාචාර්ය රෝහණ ලක්ෂ්මන් පියදාස, මහාචාර්ය චන්ද්‍රසිරි රාජපක්ෂ, ඇමැති ඉමිටියාස් බාකීර් මාකර් වැන්නන් ඔහුගේ සමකාලීන සගයන්.මහාචාර්ය චන්ද්‍රසිරි පල්ලියගුරු මහාචාර්ය සෝමරත්න බාලසූරිය, මහාචාර්ය එම්. එච්. ගුණතිලක වැනි ආචාර්යවරුන්ගෙන් ඔහු අධ්‍යාපනය ලැබුවා. මහාචාර්ය සුනිල් ආරියරත්න ඔවුන්ට නිබන්ධ ආචාර්යවරයකු ලෙස කටයුතු කළා. විශ්ව විද්‍යාලෙ සාහිත්‍ය සංගමයේ ක්‍රියාකාරිකයකු විදිහට කටයුතු කළ චන්ද්‍රසිරි 1978 දී විශ්ව විද්‍යාලෙන් පිට වුණා.ඒ වන විට ඔහු ලේක්හවුස් පත්තරවලට ලියූ ලිපි ඉඳහිට පළ වෙලා පොඩි නමක් හදාගෙන තිබුණා. විශ්ව විද්‍යාලෙ බාහිර කථිකාචාර්ය වරයකු ලෙස කටයුතු කළ එඩ්වින් ආරියදාස මහත්තයා දවසක් චන්ද්‍රසිරි ලේක්හවුසියේ කර්තෘ මණ්ඩලයට එක්ක ආවා.දයාසේන ගුණසිංහ, ප්‍රභාත් මානවසිංහ, රාජා ටී. බස්නායක, අනුල ද සිල්වා, ධර්මසිරි ගමගේ වැනි ඒ කාලෙ පත්තරවල නම් දරාපු ලේඛකයො හඳුන්වා දුන්නා. මිහිර, සිළුමිණ, දිනමිණ වැනි පත්තරවලට දිගටම ලියන්නැයි ඔවුන් චන්ද්‍රසිරිට අවවාද කළා. බොහෝ විට ඔහුගේ ලිපියක් කෙටිකතාවක් චිත්‍රපට විචාරයක් කවි පන්තියක් පුවත්පත්වල පළවුණේ ඒවාට කිසියම් අගැයීමකුත් සමඟයි.1978 දී චන්ද්‍රසිරිට කම්කරු අමාත්‍යාංශයේ ලිපිකාර තනතුරක් ලැබුණා. 1980 ජූලි වර්ජනයේදී ඔහුත් පීඩිත පන්තියත් එක්ක එකතු වී වර්ජනයට සහභාගි වුණා. රැකියා විරහිත ගොන්නට එක් වුණා. කලක් මාර්ග ආයතනයේ පර්යේෂණ සහකාරවරයකු ලෙස ටික කලක් රැකියාව කළා. ජාතික හැඟීමෙන් පිරුණු ඔහුගේ සිතට එකඟව වැඩ කළ නොහැකි නිසා ඔහු එතැනින් ඉවත් වුණා.1982 දිවයින පත්‍රයේ ඇරැඹුමත් සමඟම දයාසේන ගුණසිංහ මහත්තයාගේ ඉල්ලීම පිට විශේෂාංග ලේඛකයකු ලෙස කර්තෘ මණ්ඩලයට එකතු වුණා. එදා සිට අද දක්වා පුරා දශක තුනකට ආසන්න කාලයක් මුළුල්ලේ ඔහුගේ ව්‍යක්ත එමෙන්ම සරල අනන්‍ය වූ රචනා ශෛලියෙන් ලිපි ලේඛන කවි ගී කෙටිකතා නවකතා ලියමින් ඔහු තවමත් පාඨක ඔබ අප ආනන්දයටත් ප්‍රඥාවටත් පත් කරමින් සිටිනවා.අතිශය සංවේදී ජනපි‍්‍රය නවකතා දහයක් කෙටිකතා සහ විචාර ඇතුළු පොත් පහළොවක් පමණ ලියා පළ කළ ඔහු මේ දිනවල සිය අලුත්ම නවකතාව ලියමින් සිටිනවා.ධර්මසිරි ගමගේ මහත්තයාගේ යොවුන් පහන්වැටෙන් හඳුනා ගත් එකල ආධුනික ලේඛිකාවක හා ඉංගී‍්‍රසි ගුරුතුමියක වූ සුනිලා විජේසිංහ මෙනෙවිය හා සමඟ ඔහු විවාහ වුණේ 1986 දී. 1988 දී උපන් ඔවුන්ගේ එකම පුතා නිපුන අද ස්වාධීන රූපවාහිනී සේවයේ සහකාර වැඩසටහන් නිෂ්පාදකවරයකු ලෙස කටයුතු කරනවා.සාගරිකා දිසානායක ජයසිංහඡායාරූපය -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ay1103272</link>
    <topic>රායිට් යාං...</topic>
    <author>තාරක වික්‍රමසේකර</author>
    <content>තිස් වසරක් පුරා පැවැති යුද බිය තුරන් වී තිබේ. යුද්ධයෙන් වඩාත් අසරණභාවයට පත් වූයේ උතුරේ අපේම සහෝදර ජනතාව බව අමුතුවෙන් කිව යුතු නැත. දෙවසරකට ආසන්න කාලයක් ඔවුන් යුද්ධයෙන් මිදී මේ දක්වා ගත කර ඇත. ගමන් බිමන් යාමටත් භාණ්ඩ ප්‍රවාහනයටත් ඔවුනට තිබු බාධක දැන් එකින් එක දුරු වෙමින් පවතී.සංගුපිටිය පාලම විවෘත වීමත් සමඟ මන්නාරමට යාමට යාපනයේ වැසියන්ට යළි කෙටි මඟ විවර විය. අරවි ආරු පාලම ඉදිකිරීමත් සමඟ කොළඹ සිට යාපනයට කෙටිම මඟ ඉදිවිය. ඒ අතර ඒ - 9 මාර්ගය ද සංවර්ධනය කෙරේ. දුම්රිය මඟ ද මේ වන විට වවුනියාව සිට ඕමන්තෙයි දක්වා ඉදිකර ඇති අතර කොළඹ - ඕමන්තෙයි දුම්රිය පසුගිය 26 වැනිදා සිට ගමන් ඇරැඹීමට නියමිතව තිබුණි. ඕමන්තේ සිට පලෙයි දක්වාත් පලෙයි සිට කන්කසන්තුරය දක්වාත් දුම්රිය මඟ ඉදිකිරීම ළඟදීම ඇරැඹෙනු ඇත. එහෙත් තව වසර 2 ක් 3 ක් යනතුරු යාපනයට කන්කසන්තුරයට දුම්රිය ළඟා නොවනු ඇත.දැනට උතුරේ වැසියන්ගේ ප්‍රධාන ප්‍රවාහන මාධ්‍යය වන්නේ බස් රථ සේවයයි. මේ බස් රථ සේවය මාස කිහිපයකට පෙර දක්වාම පැවතියෙ තොටියා නැති ඔරුවක් සේය. වචනයේ පරිසමාප්තාර්ථයෙන්ම කියතහොත් ‘නන්නත්තාර’ වූ බස් රථ සේවාවක් උතුරේ දක්නට ලැබිණි.ප්‍රවාහන අමාත්‍යවරයා යාපනය ඩිපෝවේ බස් රථ පරීක්ෂා කළ අයුරු.මේ වන විට එම නන්නත්තාර බස් රථ සේවාවට නව පණක් ලබාදීමේ ක්‍රමවේදයන් අරඹා ඇත. අප මේ කියන්නට යන්නේ උතුරේ ප්‍රධාන ප්‍රවාහන මාධ්‍යය වන බස් රථ සේවාවේ වත්මන් ප්‍රගතිය හා අනාගත සැලසුම් මෙන්ම කඩිනමින් සකස් කළ යුතු අඩුපාඩු පිළිබඳ කතාන්දරයයි.උතුරේ බස් රථ සේවාව නැංවීම සම්බන්ධව මූලික සාකච්ඡා පැවැත්වූයේ පසුගිය වසරේ ජුලි මාසයේදීය. ඒ වවුනියාව දිස්ත්‍රික් ලේකම් කාර්යාලයේදී ය. ප්‍රවාහන අමාත්‍ය කුමාර වෙල්ගම මහතාගේ මූලිකත්වයෙන් පැවැති එම සාකච්ඡාවට අමාත්‍ය රිෂාඩ් බදුර්දීන්, වවුනියාව දිස්ත්‍රික් ලේකම් පී. එස්. එම්. චාල්ස් හා උතුරු පළාතේ සියලුම ඩිපෝ කළමනාකරුවන් හා පෞද්ගලික බස් සේවා නිලධාරීහු ද සහභාගි වූහ.මෙහිදී ප්‍රධාන වශයෙන් සාකච්ඡාවට බඳුන් වූ කාරණය වූයේ මන්නාරම, යාපනය මුලතිව් හා කොළඹ යා කරන ප්‍රධාන කේන්ද්‍රස්ථානය ලෙස වවුනියාව යොදාගත යුතු බවයි.ඒ සම්බන්ධව වවුනියාව, මුලතිව් හා මන්නාරම දිස්ත්‍රික් සම්බන්ධීකරණ කමිටු ද පත් කරන ලදී.ඒ අනුව උතුරු පළාතේ අන්තර් පළාත් බස් රථ සඳහා කඩිනමින් බලපත්‍ර ලබාදීමට කටයුතු කෙරිණි.නිසි භාෂා දැනුම ලබා නොදීම නිසා ගමනාන්ත නාම පුවරු මෙලෙස වැරැදියට දැක්වී ඇත. මේ ලියා ඇත්තේ යාපනය - වවුනියාව යනුවෙනි.ඒ යටතේ මේ වන විට යාපනය - කොළඹ අතර සේවයට බස් රථ රැසකට බලපත්‍ර ලබා දී ඇත. ලංගම බස් රථ 11 ක් දිනපතාම කොළඹ - යාපනය අතර ධාවනය කෙරේ.සුඛෝපභෝගී හා අධි සුඛෝපභෝගී බස් රථ ද කොළඹ හා යාපනය අතර ධාවනය වෙයි.මොනරාගල, බදුල්ල, අම්පාර, අක්කරපත්තුව, බිබිල ඇතුළු ඈත දුර බැහැර සියලු ප්‍රදේශවල සිට යාපනයට දිනපතාම බස් රථ ළඟා වෙයි.යාල්දේවි හා උත්තර දේවි යළි උතුරේ මුදුනට ගමන් අරඹන විට ජාතීන් අතර එකමුතුකමෙත් සහෝදරත්වයෙත් විශාල බැම්මක් ඇතිවනු නොඅනුමානය.යාපනය ඩිපෝවට හදිසියේම ගිය ප්‍රවාහන ඇමැතිවරයා සමස්ත ඩිපෝවම අධීක්ෂණයට ලක් කෙළේය. එහිදී එතුමා ප්‍රකාශ කෙළේ ‘යාපනය ඩිපෝව සමස්ත ඩිපෝ සියල්ලටම ආදර්ශයක් ගත යුතු ඩිපෝවක්’ බවයි.දශක තුනක් යුද්ධයෙන් හෙම්බත්ව සිටියත් සියලුම බස් රථ ධාවනයට යොදවා ඇති බව ඇමැතිවරයා මෙහිදී කියා සිටියේය. ලංගම ඩිපෝ 103 අතරින් ලාබ ලබන ඩිපෝවක් බවට අද යාපනය ඩිපෝව පත්ව ඇත.පසුගිය වසරේදී යාපනය ඩිපෝවට අලුතින් රියැදුරු සහ කොන්දොස්තරවරු 60 දෙනෙක් බඳවා ගනු ලැබූහ. ඔවුහු සියලු දෙනාම යාපනය දිස්ත්‍රික්කයේ පදිංචිකරුවෝ වෙති. මේ වන විට යාපනය ඩිපෝව තුළ පවතින දුෂ්කරතා, අඩුපාඩු කඩිනමින් යථා තත්ත්වයට පත් කිරීම් සිදු කෙරේ. අවම පහසුකම් යටතේ උපරීම ශක්තියක් ඉටු කරන යාපනය ඩිපෝවට ‘උතුරු වසන්තය’ වැඩ සටහන යටතේ ද සංවර්ධන වැඩ සටහන් ක්‍රියාවට නංවා ඇත.නියෝජ්‍ය ඇමැති රෝහණ දිසානායක මහතා උතුරේ ප්‍රවාහන කටයුතු නිරීක්ෂණයක.යාපනය ඩිපෝව අවට ප්‍රදේශවලට පාසල් බස් රථ සේවාවන් ද මණ්ඩතිව් ඇතුළු දූපත් කරා බස් රථ සේවාවන් ද අරඹා ඇත. මණ්ඩතිව් බස් රථ සේවාව අරඹන ලද්දේ වසර 30 කට පසුව වීම විශේෂ සිදුවීමකි.මන්නාරම, කිලිනොච්චි, වවුනියාව රියැදුරු පුහුණු පාසල් යළි කඩිනමින් ඇරැඹීමට ද මේ වන විට කටයුතු යොදා ඇත.උතුරු පළාතට ද ජාතික ප්‍රවාහන වෛද්‍ය මධ්‍යස්ථානයක් ඇරැඹීමට යයි. එවිට ප්‍රවාහනයට සම්බන්ධ සියලු දෙනාටම එමඟින් තම වෛද්‍ය පහසුකම් ලබා ගැනීමට හැකි වනු ඇත. ලංගම බස් රථ බළ ඇණිය දියුණු කිරීමට යාපනය පේදුරුතුඩුව, කරෙයිනගර්, කිලිනොච්චි, මුලතිව්, මන්නාරම, වවුනියාව ඩිපෝ සියල්ල සංවර්ධනය කිරීමට ද කටයුතු යොදා ඇත.පෞද්ගලික බස් රථ සේවා ද දියුණු කිරීම පිණිස මේ වන විට පියවර ගෙන ඇති අතර කොළඹ - තුනුක්කායි (වවුනියාව, මාන්කුලම් හරහා) කොළඹ - නන්දිකඩාල්, මඩකළපුව - තුනුක්කායි, මඩකළපුව - නන්දිකඩාල් හා ත්‍රිකුණාමලය - නන්දිකඩාල් අතර ප්‍රථම වතාවට පෞද්ගලික බස් රථ සේවා ආරම්භ කෙරේ. මෙම මාර්ගයන්ගේ ආසන වෙන් කළ සහ සාමාන්‍ය සේවා සඳහා ද අවසර පත් ලබා දී ඇත.උතුරේ නාගරික ප්‍රවාහනය නැංවීමට ඉන්දීය ආධාර ඇතිව ලබාදී ඇති බස් රථමීට අමතරව උතුරේ මාර්ගයන්හි දෛනික ආදායම වර්ධනය කර ගැනීමට ප්‍රවාහන නියෝජ්‍ය අමාත්‍ය රෝහණ දිසානායක මහතා විසින් විශේෂිත ව්‍යාපෘතියක් ක්‍රියාවට නංවයි.ඒ යටතේ දිනපතා ලබන ආදායම් අතීත සංඛ්‍යා ලේඛන සමඟ සැසඳීම, ආදායම් වර්ධන කාල සීමාවන් පනවා ක්‍රියාත්මක කිරීම, සියලු සේවක කණ්ඩායම් සේවයට වාර්තා කිරීමට උනන්දු කරවීම, ගෙනයන මඟී සංඛ්‍යාව වැඩි කිරීම, ධාවනය වන බස් රථ ප්‍රමාණ වැඩි කිරීම, වැඩි වන කිලෝමීටර ගණන සහ බස් රථ සංඛ්‍යාව අනුව මාර්ග ලේඛන ආදායම් ස්ථාවර කර ගැනීම යන කරුණු සලකා බලා කටයුතු කිරීමට පියවර ගෙන ඇත.ඒ අනුව කටයුතු කර යාපනය, කරෙයිනගර්, කිලිනොච්චි හා පේදුරුතුඩුව ඩිපෝවන්හි දිනක ආදායම රුපියල් 1839929 ක් දක්වා වැඩිකර ගෙන ඇත. එය දෛනිකව රුපියල් 87,616 ක වැඩි වීමකි. ඉදිරියේදී මේ තත්ත්වය තවත් වර්ධනය කෙරෙන අතර මැදවච්චිය ප්‍රාදේශීය වැඩපළ ශක්තිමත් කිරීම මඟින් උතුරේ බස් රථ කඩිනමින් අලුත්වැඩියා කර ගැනීමට හැකි වනු ඇත.උතුරේ නාගරික ප්‍රවාහන සේවා දියුණු කිරීම පිණිස නාගරික ‘සිටි බස්’ සේවාවක් ද අරඹා තිබේ. ඉන්දිය රජයේ ආධාර මඟින් ක්‍රියාත්මක එම බස් රථ සේවාව මඟින් උතුරේ වැසියන්ට තම නාගරික ගමන් පහසුව සලසා ගත හැකි වනු ඇත.අද උතුරත් දකුණත් අතර ප්‍රවාහන ක්ෂේත්‍රයේ දියුණුවක් දක්නට ඇතත් උතුරට හොඳින් සැලකිලි ලැබෙතත් වහාම නිරාකරණය කළ යුතු ගැටලු කිහිපයක් ද ඇත.ඒවා ගැන මේ දක්වා එතරම් අවධානයක් අදාළ බලධාරීන් විසින් යොමු නොකිරීම කනගාටුදායකය. උතුරේ බොහෝ නගරවල ස්ථර බස් නැවතුම්පළ නැත. ඒවා දියුණු කිරීම සඳහා ප්‍රතිපාදන වෙන් කර ඇතත් නඩිනමින් බස් නැවතුම් ඉදිවන බවක් පෙනෙන්නට නැත.ස්ථිර බස් නැවතුම් පළ නැතිකමින් බස් රථ තැන් තැන්වල ගාල් කර ඇති අයුරුඑසේ ම නාගරික බස් රථ සේවා ගාල් කිරීමට ගමන් ආරම්භ කිරීමට ස්ථිර බස් නැවතුමක් නැත. බොහෝ බස් රථ ගාල් කර ඇත්තේ ලොරි කාර් වෑන් ඇතුළු අනෙකුත් වාහන සමඟ ය. වෙළෙඳ සල් ඉදිරිපිට වාහන නවත්වා තැබීම නිසා වන ගැටුම් හා ගැටලු ද බොහෝ ය.යාපනය ප්‍රධාන බස් නැවතුම්පළ වුව ද සතුටුදායක තත්ත්වයකට පත්ව නැත.එසේ ම තිස් වසරක් තිස්සේ දකුණත් සමඟ නිසියාකාර සබඳතාවක් ඔවුනට ඇති කර ගන්නට නොහැකි වූයෙන් භාෂාව සම්බන්ධව ඔවුනට ගැටලු රැසක් ඇත. මේ නිසා බස් රථ නාම පුවරු නිර්මාණයේ සිට ම ඔවුනට ගැටලු මතුව ඇත.ජාතික ගමනාගමන කොමිසමේ නීතිය වන්නේ භාෂා තුනෙන් ම නාම පුවරු දැක්විය යුතු බවයි. විශේෂයෙන් ම ගමනාගමන හා ගමනාන්ත දැක්වෙන ස්ටිකරයක් ඇලවීම ද අනිවාර්යය වී ඇත. එම ක්‍රමවේදය උතුරේ බස් රථ සඳහා ද කඩිනමින් ක්‍රියාවට නැංවිය යුතු ය. ජනතාවටත් මේ සහෝදරත්වය වඩා ගැනීමට පහසුකම් ලබාදිය යුතු ය. යුද්ධය නිමාවේ සැබෑ අරුත වඩාත් දියුණුකර ගත හැකි වන්නේ එසේ වුවහොත් පමණි.තාරක වික්‍රමසේකරසේයාරූ - සුදම් ගුණසිංහ සහ ප්‍රවාහන අමාත්‍යාංශයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ay1103273</link>
    <topic>පෙරළි සිදුවිය හැකියි</topic>
    <author>සුනිල් අභයවර්ධන</author>
    <content>මුළුමහත් ලෝකයේම අවධානය යොමු වී තිබු දහවැනි ලෝක කුසලාන ක්‍රිකට් තරගාවලියේ අවසන් ජවනිකා කීපය දැන් ආරම්භ වී තිබේ. තවත් ඉතිරිව ඇත්තේ අවසන් පූර්ව වටයේ තරග දෙකක් සහ අවසන් මහා තරගයයි. රටවල් දහහතරක සහභාගිත්වයෙන් අවසන් පූර්ව වටය දක්වා මේ වන විට තරග හතළිස් හයක් පවත්වා තිබේ.තරගාවලියේ පළමු අවසන් පූර්ව තරගය මේ 29 වැනි දින කොළඹ ඛෙත්තාරාම ආර්. පේ‍්‍රමදාස පිටියේදී ද දෙවැනි අවසන් පූර්ව තරගය 30 වැනි දින ඉන්දියාවේ චන්දිගාර් හි මොහාලි හි දී ද අවසන් මහා තරගය අපි‍්‍රයෙල් මස 2 වැනි දින ඉන්දියාවේ මුම්බායි නගරයේ වෙන්කඩේ ක්‍රීඩාංගණයේදී ද දිවාරාත්‍රී තරග ලෙසින් පැවැත්වීමට නියමිතය.තරගාවලිය පිළිබඳව විවිධ අනාවැකි පළ වී තිබුණ ද මෙවර තරගාවලියේදී බොහෝ දෙනෙක් අනුමාන කළ අයුරින්ම අර්ධ අවසන් පූර්ව වටය දක්වා එසේ සඳහන් වූ කණ්ඩායම් සුදුසුකම් ලබා සිටියහ. ඒ අනුව අර්ධ අවසන් පූර්ව තරග සඳහා පාකිස්තානය, බටහිර ඉන්දිය කොදෙව් දූපත්, ඉන්දියාව, ඕස්ට්‍රේලියාව, නවසීලන්තය, දකුණු අපි‍්‍රකාව, ශ්‍රී ලංකාව සහ එංගලන්තය සුදුසුකම් ලබා ගත්හ.සංගක්කාර දිගටම පෙරමුණේමේ අතුරින් වැඩි දෙනෙක් තරගාවලියේ ‘කළු අශ්වයා’ ලෙස හැඳින්වූ පාකිස්තානය අපරාජිතව සිටි ඕස්ට්‍රේලියාව පරාජය කරමින් ද මූලික වටයේදී ශ්‍රී ලංකාව ද පරාජය කරමින් ද ඉදිරියට පැමිණ ඔට්ටුකරුවන්ගේ ලන්සු කණපිට හරවමින් අර්ධ අවසන් පූර්ව වටය දක්වා පැමිණීමට ද මෙවර තරගාවලියේදී දක්නට ලැබුණු විශේෂත්වයකි.මේ අතර ඉදිරියේදී පැවැත්වීමට නියමිත අවසන් පූර්ව තරගවලදී ජය ලබන කණ්ඩායම් ගැන සහ අවසන් මහා තරගයට පිවිසෙන කණ්ඩායම් ගැන ඔට්ටු ඇල්ලීම සඳහා රේස් බුකිවල මේ දිනවල දිග පෝලිම් පවතින බව ද අවසන් තරගය සඳහා 31 වැනි දින සිට එම බුකිවල විශේෂ අමතර කවුළු විවෘත කර තබන බව ද ඔවුන් ප්‍රකාශ කර තිබේ.මෙවර ලෝක කුසලාන ක්‍රිකට් තරගාවලියේදී තවත් පෙරැළිකාර කණ්ඩායමක් ලෙස ඉදිරියට පැමිණියේ බංගලාදේශයයි. මූලික වටවලදී බංගලාදේශය අයර්ලන්තය සහ එංගලන්තය පරාජය කරමින් දැක්වූ කුසලතා හමුවේ බී කොටසින් ලකුණු 6 ක් දක්වා ලබාගෙන බටහිර ඉන්දිය කොදෙව් පිලේ ප්‍රසාද ලකුණු තත්ත්වයට සම වීමට සමත් වුවද ලකුණු ලබා ගැනීමේ දළ වේගය මත බංගලාදේශය අබිබවා බටහිර ඉන්දිය කොදෙව් පිල අර්ධ අවසන් පූර්ව වටයට සුදුසුකම් ලැබීමට සමත් විය.අර්ධ අවසන් පූර්ව වටයට සුදුසුකම් ලැබු කණ්ඩායම් අතර පැවැති පළමු තරගයේදී බටහිර ඉන්දියා කොදෙව් ක්‍රීඩකයන් අසරණ තත්ත්වයකට පත් කරවමින් පාකිස්තානය අර්ධ අවසන් පූර්ව වටයේ පළමු වෙඩි මුරය පත්තු කරනු ලැබුවේ මහත් ගාම්භීර ලෙසය. කොදෙව් පිල සියලු දෙනාම දැවි ලබාගත් ලකුණු 112 ට පාකිස්තානය පිළිතුරු දුන්නේ එකම කඩුල්ලක්වත් නොදැවී පන්දුවාර 20.5 ක් තුළදී ලකුණු 113 ක් ලබමිනි. එම තරගය ලෝක කුසලාන තරගාවලියක අවසන් පූර්ව වටයේ තරගයක් ලෙසින් සම දක්ෂතා ප්‍රදර්ශනය නොවීම ක්‍රීඩා ලෝලීන්ගේ කනස්සල්ලට ද හේතුවක් විය.මේ තරගයේදී කොදෙව් ක්‍රීඩකයන් අන්දමන්ද කරමින් පාකිස්තානය වෙනුවෙන් පන්දු යැවු සහිඩ් අප්රිඩි කඩුලු 4 ක් ලබමින් තරගාවලියේ තමා ලබාගත් මුළු කඩුලු සංඛ්‍යාව 21 ක් දක්වා වැඩි කරමිනි.මෙවර ලෝක කුසලාන තරගාවලියේදී එකම කඩුල්ලක්වත් නොදැවී ජයගත් තරග සංඛ්‍යාව තුනක් දක්වා ඉහළ නැංවී තිබේ. නවසීලන්තය - සිම්බාබ්වේ සමඟ සහ කෙන්යාව සමඟ තරගයකදී ද ජයග්‍රහණ ලබාගත්තේ තම පිලේ එකම කඩුල්ලක් හෝ පූජා නොකරමිනි.මෙවර ලෝක කුසලාන ක්‍රිකට් තරගාවලියේ අර්ධ අවසන් පූර්ව වටය දක්වා ම තරග පැවැතියේ ලීග් ක්‍රමයට වන අතර ඒ දක්වා පැවැති තරග අනුව අර්ධ අවසන් පූර්ව වටය වන විට ඒ කොටසින් පාකිස්තානය, ශ්‍රී ලංකාව, ඕස්ට්‍රේලියාව සහ නවසීලන්තය ද බී කොටසින්, දකුණු අපි‍්‍රකාව, ඉන්දියාව, එංගලන්තය සහ බටහිර ඉන්දිය කොදෙව් පිල ද මෙවර අර්ධ අවසන් පූර්ව වටයට පැමිණීමට සමත් විය. මේ අතුරින් පසුගියවර ඕස්ට්‍රේලියාව මෙන්ම ඊට කලින් වාරයේ ශ්‍රී ලංකාව මෙන් මෙවර කිසිම රටකට අපරාජිතව වැජඹීමට ලෝක කුසලානයට තරග වැදුණු රටවල් අවස්ථාව ලබා දුන්නේ නැත.තරගාවලියේ වැඩිම කඩුලු - අෆ්රිඩිඕස්ට්‍රේලියාව තරග 6 කට සහභාගි වී තරග 4 ක් ජයගෙන එක් තරගයක් ජය පරාජයකින් තොරව අවසන් වී මෙවර ප්‍රසාද ලකුණු 9 ක් ලැබීමට සමත්වූ අතර බී කොටසින් පෙරමුණ ගත් දකුණු අපි‍්‍රකාව ද තරග 6 කට සහභාගිවී තරග 5 ක් ජයගෙන ප්‍රසාද ලකුණු 10 ක් ලබා ගැනීමට සමත් විය. මූලික වටයේදී සෑම රටකටම තරග 6 ක් නියමිතව තිබු අතර ශ්‍රී ලංකාව තරග 4 ක් ජයගෙන එක් තරගයක් පරාජය වී තවත් තරගයක් ජය පරාජයකින් තොරව අවසන් කිරීමට සමත් වෙමින් ප්‍රසාද ලකුණ 9 ක් ලබා ඒ කොටසේ තෙවැනි තැනට පත්වී සිටියේය.එසේම තරගාවලිය පුරාම පැවැත්වූ තරගවලදී ලකුණු ලබාගත් දළ වේගය අනුව ශ්‍රී ලංකාව මුල සිටම ඉදිරියෙන් සිටීම මෙවර කැපී පෙනුණ දක්ෂතාවකි. දකුණු අපි‍්‍රකාව +2.026 ක දළ වේගයක් ලබා තිබියදී ඕස්ට්‍රේලියාව +0.758 ක වේගයක් ද ඉන්දියාව +0.900 ක වේගයක් ලබා සිටියදී ශ්‍රී ලංකාව +2.582 ක දළ වේගයක් ලබමින් තරගාවලිය පුරාම මෙවර ඉදිරියෙන් විය.මෙවර තරගාවලියට සහභාගි වූ නෙදර්ලන්තයට සහ කෙන්යාව තරග හයකට සහභාගි වී එකම තරගයක්වත් ජය ලබා ගැනීමට නොහැකිව අර්ධ අවසාන පූර්ව තරග වටයෙන් ඉවත්ව ගිය අතර අයර්ලන්තය තරග 2 ක්ද සිම්බාබ්වේ තරග 2 ක්ද කැනඩාව එක් තරගයක් ද පමණක් ජයගෙන මෙවර ලෝක කුසලානයේ තම අත්දැකීම් ලබාගැනීමෙන් සෑහීමකට පත්විය.ලෝක කුසලාන තරග මාලාවේ මෙතෙක් පැවැති තරගාවලි 9 අතුරින් ඕස්ට්‍රේලියාව සිවුවරක්ම (1987, 1999, 2003, 2007) පිට පිටම ලෝක කුසලානය තම රටට ගෙන ගිය අතර බටහිර ඉන්දිය කොදෙව් කණ්ඩායම දෙවරක් ද (1975, 1979), ඉන්දියාව (1983) පාකිස්තානය (1992) සහ ශ්‍රී ලංකාව (1996) එක් වරක් බැගින් ද ලෝක කුසලානය දිනාගෙන තිබේ.මෙවර ලෝක කුසලාන තරගාවලියේ ජයග්‍රාහකයන්ට පිරිනමන තෑගි මුදල සියයට තිහකින් වැඩිකර ඇති බව සංවිධායකයෝ කියති. තරගාවලියේ ශූරතාව දිනන කණ්ඩායමට ඇමරිකානු ඩොලර් මිලියන තුනක් ද අනු ශූරතාව දිනන පිලට ඩොලර් මිලියනයක් ද තුන්වැනි සහ හතරවැනි ස්ථාන දිනාගන්නා කණ්ඩායම්වලට ඩොලර් හත් ලක්ෂ පනස් දහසක් බැගින් ද පස්වැනි ස්ථානයේ සිට අටවැනි ස්ථානය දිනාගන්නා කණ්ඩායම්වලට ඩොලර් තුන්ලක්ෂ හැත්තෑදහසක් බැගින් ද ප්‍රදානය කිරීමට නියමිතය.මේ අතර තරගාවලියට සහභාගි වූ සෑම කණ්ඩායමකටම ද මුදල් තිළිණ පිරි නැමීමට ද සංවිධායකයින් කටයුතු යොදා තිබේ. මේ අතර මෙම ලෝක කුසලාන ක්‍රිකට් තරගාවලිය හරහා 2001 වසරේ දහවැනි ලෝක කුසලාන තරගාවලියේ ශූරයා සහ අවසාන තරගයේ වීරයා තෝරා ඔවුනට ද මුදල් සහ වාහන පිරිනැමීමට නියමිතය. තරගාවලියේ අවසන් මහා තරගය අවසන් වන තෙක් එම තිළිණ දෙකට හිමිකරුවන් කවුරුන්දැයි කීමට කිසිවෙකුටත් හැකියාවක් නැත.අන්තිම මොහොතේ ජයෙන් එංගලන්තය අවසන් අටටමෙවර ද තරගාවලියේ දැක්වූ දක්ෂතා අනුව අපරාජිත වාර්තාවක් රැඳවීමට ඉන්දීය ක්‍රිකට් පිලේ සචින් තෙන්ඩුල්කාර් සමත් ව ඇත. ඉදිරියේදී නියමිත අවසන් වටයේදී හෝ වෙනත් ක්‍රීඩකයකුට සචින්ගේ ලෝක ශූරතාවයක වැඩිම ලකුණු රැස්කිරීමේ වාර්තාවට ළඟාවීමට නොහැකි තත්ත්වයක් පවතී. සචින් මේ වන විටත් ලෝක කුසලාන හයකට සහභාගි වී ලකුණු දෙදහස ඉක්මවා ලකුණු එකතු කරමින් සුපිරි පිතිකරුවෙකු වී සිටී.මේ අතර තරගාවලියේ අර්ධ අවසන් පූර්ව වටයට පිවිසෙන අවස්ථාව වන විට මෙවර එක් ඉනිමකදී වැඩිම ලකුණු ලබා සිටි ක්‍රීඩකයා ලෙස ඉදිරියෙන්ම සිටියේ ඉන්දීය කණ්ඩායමේ විරේන්ද්‍ර ෂෙවාග්ය. බංගලාදේශය හමුවේ තරගයේදී ඉන්දීය ඉනිම වෙනුවෙන් ෂෙවාග් ලකුණු 175ක් රැස්කිරීමට සමත් විය. ඒ අවස්ථාව වනවිට තරගාවලියේ ම වැඩිම ලකුණු ලබා සිටි ක්‍රීඩකයා ව සිටියේ ශ්‍රීී ලංකා කණ්ඩායමේ නායක කුමාර් සංගක්කාරය. සංගක්කාර තරග හයකදී එකතු කර සිටි ලකුණු සංඛ්‍යාව 363ක් විය.දෙවැනි ස්ථානයට එංගලන්තයේ ජොනතන් ට්‍රෝට් ලකුණු 336ක් ලබා සිටි අතර තෙවැනි තැනට පත්ව සිටියේ එංගලන්තයේ ඇන්ඩෘ ස්ට්‍රවුස් ය. ඒ තරග හයකදී ලකුණු 329ක් ලබමිනි. මේ අතර තරගාවලියේ අර්ධ අවසාන පූර්ව වටය වන විට හොඳම පන්දු යැවීම අතින් ඉදිරියෙන් සිටියේ පාකිස්තානයේ ෂහීඩ් අප්රිඩි ය.අෆ්රීඩි කෙන්යාවට එරෙහි තරගයේදී ලකුණු 16ට කඩුලු 5ක් ලබා ඇති අතර ශ්‍රී ලංකාව වෙනුවෙන් හොඳම පන්දු යැවීමක් ලබා සිටින්නේ මුත්තයියා මුරලිදරන් ය. මුරලි තරග හයකදී කඩුලු 11ක් ලබා සිටියේය. මෙවර තරගාවලියට සහභාගිවූ ඕස්ට්‍රේලියානු ක්‍රිකට් කණ්ඩායමේ නායක රිකී පොන්ටින් මෙම ලෝක කුසලාන ක්‍රිකට් තරගාවලියත් සමඟම තරග 25කට නායකත්වය දෙමින් තම පෞද්ගලික තරග දිවියේ සුවිශේෂ වාර්තාවකට ද එක්වීමට සමත් විය.ඕස්ට්‍රේලියානු පිලේ වේගපන්දු යවන බ්‍රෙට් ලී ද ලෝක කුසලාන ක්‍රිකට් තරගාවලියෙන් පසු සමුගන්නා බවක් සඳහන් කර තිබුණ ද දැන් එම අදහස වෙනස් කර තම එක්දින තරග දිවියේ කඩුලු 400ක් ලබාගැනීමේ අවස්ථාව දක්වා පිටියේ රැඳී සිටින බව පසුගියදා කීය. බ්‍රෙට් ලී ද ඉකුත් වසරේදී ටෙස්ට් තරග පිටියෙන් සමුගත් ක්‍රීඩකයෙකි.එසේම මෙවර ලෝක කුසලානයත් සමඟ ජනප්‍රිය වූ සහ පතල වූ තවත් සුවිශේෂ ක්‍රීඩකයෙකු වූයේ අයර්ලන්තයේ කෙවින් ඕබ්‍රයන් ය. පන්දුවාර 50කදී වේගවත්ම ශතකයක් පසුකර වේගවත්ම ලකුණු රැස්කළ ක්‍රීඩකයා ලෙස ලෝක කුසලාන ක්‍රිකට් ඉතිහාසයට එක්වූ කෙවින් තැබූ ඒ වාර්තාව අයර්ලන්ත වැසියන් සමරනු ලැබුවේ ඔවුන් ලෝක කුසලානය දිනාගත්තාටත් වැඩි සතුටකින් බව වාර්තා වෙයි.මෙවර ලෝක කුසලානය ගැන විවිධ තොරතුරු අනාවරණය වෙද්දී තරමක සංවේදී පුවතක් වන්නේ ලොව සිටි වේගවත්ම සහ දඟපන්දු යැවීමේ සුපිරි ක්‍රීඩා තරු දෙකක් ලෝක කුසලාන ක්‍රිකට් තරගාවලියෙන් පසු ජාත්‍යන්තර තරග පිටිවලදී නිවීයාමය. ලොව එක්දින තරග කඩුලු රාජාණන් වූ ශ්‍රී ලංකාවේ මුත්තයියා මුරලිදරන් මෙන්ම ලොව බිහිවූ වේගවත්ම පන්දු යවන්නෙකු වන රාවල්පින්ඩි එක්ස්ප්‍රස් නමින් හැඳින්වූ පාකිස්තානයේ සොයිබ් අක්තාර් ද ලෝක කුසලානයෙන් පසු ජාත්‍යන්තර ක්‍රිකට් පිටියෙන් සමුගන්නා බව සඳහන් කර තිබේ.එමෙන්ම තවත් සුවිශේෂ ආරම්භක පිතිකරුවන් යුගලක් ලෙස මෙවර ලෝක කුසලානයට කැනඩාව වෙනුවෙන් තරග වැදුණේ පිය-පුතු වයසට සමාන ක්‍රීඩකයින් දෙදෙනකු ඒ හතළිස් හැවිරිදි ජෝන් ඩේව්සන් සහ දහසය හැවිරිදි නිතිෂ් කුමාර් ය. ජෝන් ඩේව්සන් ද මෙම ලෝක කුසලාන තරගාවලියත් සමඟම ක්‍රිකට් පිටියෙන් සමුගත්තේය.මෙවර ලෝක කුසලාන තරගාවලියේදී තම රටට ආඩම්බරයක් උපදවමින් ක්‍රීඩා කළ බංග්ලාදේශ ක්‍රිකට් කණ්ඩායම බටහිර ඉන්දීය කොදෙව් පිල සමඟ තරගයේදී ලකුණු 58කට දැවී යාම ගැන උරණ වූ බංගලාදේශ ක්‍රිකට් ලෝලීන් බංගලාදේශ ක්‍රිකට් කණ්ඩායමේ නායක ෂකිබ් අල් හසන් ගේ නිවසට ගල්මුල් ප්‍රහාරයක් එල්ලකර තිබිණි. එසේම එංගලන්තය සහ බංග්ලාදේශය අතර පැවැති සත්කාරක බංගලාදේශය ලබාගත් ජයග්‍රහණය වෙනුවෙන් උද්දාමයට පත්වූ බංගලාදේශයේ ව්‍යාපාරිකයින් කීපදෙනෙක් තරගයේ ජයග්‍රහණ ඉනිම ගොඩනැගූ නවවැනි කඩුල්ලට ලකුණු 58ක වන සම්බන්ධතාවයක් තැබූ මොහොමදුල්ලා සහ සපියුල් ඉස්ලාම් දෙපළට බංග්ලාදේශ් මුදලින් ටකා ලක්ෂයක් බැගින් ප්‍රදානය කිරීමට තීරණය කර තිබුණි.සුනිල් අභයවර්ධනදැනගෙන බලන්නදහවැනි ලෝක කුසලාන ක්‍රිතට් තරගාවලියේ උණුසුම මුළු ලොව පුරා පතුරවමින් අර්ධ අවසන් පූර්ණ වටය ඊයේ (26) නිමාවට පත්විය.ක්‍රිකට් ක්‍රීඩාවට ආදරය කරන ක්‍රීඩා ලෝලී ජනතාව දහස් ගණනක් ක්‍රීඩාංගණවලට රැස්ව තරග නැරඹූ අතර, තවත් ලක්ෂ සංඛ්‍යාත පිරිසක් රූපවාහිනී තිරය ඉදිරියේ තරග නැරඹූහ.නූතන තාක්ෂණයේ දියුණුව නිසා බිහිවුණු රූපවාහිනිය මඟින් තරග විකාශය බීබීසී ආයතනය මඟින් ඇරැඹූ අතර මේ වන විට තාක්ෂණයේ සිදුවුණු වැඩි දියුණුවීම් නිසා තීන්දු තීරණ ලබාදීම දක්වා එය වර්ධනය වී තිබේ.මෙවර ලෝක කුසලාන තරග අතරතුරදී විනිසුරුවන් ලබා දෙන තීරණ අභියෝගයට ලක්කිරීමට හැකි ක්‍රමවේදය කරලියට පැමිණීමත් සමඟ තරගවල ජය පරාජයට එය බලපාන අන්දම සැමටම දැකගත හැකි විය.ක්‍රිකට් ක්‍රීඩාවේදී පිතිකරුවකු දැවී යා හැකි ආකාර කිහිපයකි. ඉන් පළමුවැන්න පන්දුව කෙළින්ම විකට්ටුවේ වැදී බේල්ස් ඉවත්වීමයි. දෙවැන්න පිත්තේ හෝ අත් ආවරණයේ වැදී ඉහළ නඟින පන්දුව ප්‍රතිවාදී ක්‍රීඩකයකු විසින් උඩ පන්දුවක් ලෙස රැකගැනීමයි. තවත් ක්‍රමයක් නම් පිතිකරු සීමා ඉර පැන පන්දුවට පහරදීමට තැත් කිරීමේදී කඩුලු රකින ක්‍රිඩකයා විසින් විකට්ටුව බිඳ දැමීමයි. මෙය ස්ටම්ප් කිරීම ලෙසින් හඳුන්වයි. පිතිකරුවන් දෙපළ ලකුණක් සඳහා පැතිමාරු කිරීමේදී සීමා ඉර සලකුණු කිරීමට පෙර විකට්ටුව බිඳ දැමීමෙන් දවා ගැනීම. මෙය දුවද්දී දවාගැනීම ලෙසින් හඳුන්වයි.එසේම පිතිකරුවකු අතින් සිය කඩුල්ල බිඳී ගිය විටකදී ද දැවී ගිය ක්‍රීඩකයකු ලෙස නම් කෙරෙයි. මෙය හිට් විකට් ලෙසින් හඳුන්වයි.පිතිකරුවකු පන්දුවට පහරදීමේදී කඩුල්ල මුවා කිරීමේ වරදට හසුවූ විටකදී ද ඔහු දැවී ගිය ක්‍රීඩකයකු ලෙසින් විනිසුරුවරයා විසින් නම් කරයි. මෙහිදී විනිසුරුවරයා ලබාදෙන තීරණ ඇතැම් අවස්ථාවකදී නිවැරැදි නොවූ අතර, මේ නිසාම සමහර තරගවල ජය පරාජයන් කෙරෙහි ප්‍රබල ලෙසම එම තීරණ බලපෑ අවස්ථා විය.තාක්ෂණයේ දියුණුවත් සමඟම රූපවාහිනී කැමරා මඟින් ලබාගන්නා දර්ශන විශ්ලේෂණය කිරීම මඟින් මීට පිළියමක් යෙදීමේ අවශ්‍යතාව පැනනැඟුණු අතර මේ අනුව විනිසුරු තීරණ රූපවාහිනිය හරහා විශ්ලේෂණය ඛ්ල;ම් ක්‍රමවේදය බිහිවිය. විනිසුරු තීරණ රූපවාහිනිය හරහා විශ්ලේෂණය කිරීමේ ක්‍රමය 2008 වසරේ ජූලි මාසයේ ඉන්දියානු කණ්ඩායමේ ශ්‍රී ලංකා සංචාරයේදී මුලින්ම අත්හදා බැලුණු අතර, එහිදී ඉන්දියාව මෙය නිවැරැදිව තේරුම් ගත්තේ නැත. මෙම ක්‍රමය නිවැරැදිව තේරුම් ගත් ශ්‍රී ලංකා කණ්ඩායම සිය දක්ෂතා තුළින් එම තරගාවලිය ජයග්‍රහණය කළේය.2009 වසරේ ඔක්තෝබර් මාසයේ සිට විනිසුරු විමසීමේ තීරණය ටෙස්ට් තරග සඳහා අනිවාර්යයෙන් භාවිතා කළ යුතු යැයි අන්තර්ජාතික ක්‍රිකට් සභාවේ නියෝගයක් පවා තිබියදීත් විවිධ හේතු ගෙනහැර දක්වමින් ඉන්දියානුවෝ එය මඟහැරියහ.ඒ නිසා 2009 නොවැම්බර් මාසයේ ශ්‍රී ලංකාව ඉන්දියාවේ සිදුකළ ටෙස්ට් සංචාරයේදී එම ක්‍රමය භාවිතා නොකෙරිණි.කෙසේ වෙතත් 2009 පාකිස්ථානය සහ නවසීලන්තය අතර ඩනීඩන් හි පැවැති තරගයේ දී පළමු වතාවට නිල වශයෙන් මෙම ක්‍රමය යොදා ගැනිණි.මෙවර ලෝක කුසලාන තරගාවලියේ දී මේ ක්‍රමය ඉතාම සාර්ථකව යොදා ගැනෙයි.සුළෙඟ් වේගය සහ තණතිල්ලේ ඉපිලීම කොතරම් ද යන්න තවමත් 100% නිවැරැදිව මැනිය නොහැකි නිසා පන්දුව පාදයේ වැදෙන්නේ කඩුල්ලට මීටර් 2.5කට වඩා දුරින් නම් එවැනි අවස්ථාවකදී දැවී යාමක් වේද නැද්ද යන්න ප්‍රධාන විනිසුරුට තීරණය කිරීමට සිදුවෙයි. පවතින කාලගුණික තත්ත්වය මෙන්ම තණතිල්ලේ ඉපිළීම පිළිබඳව විනිශ්චයකරුගේ දැනීම තාක්ෂණයට යට කොට නොතිබීමයි. මෙහිදී කඩුල්ල මුවා කිරීමේ දී දැවීයාම සම්බන්ධයෙන් ලබාදෙන තීරණය පිළිබඳව සම්ප්‍රදාය ආරක්ෂා කර ඇත.මේ ක්‍රමය හඳුන්වාදුන් මුල් කාලයේ විනිසුරුවන්ගේ තත්ත්වය බාලවේයැයි මතභේදාත්මක කරුණු දැන්වීම් සිදුකළ ද, අද වන විට එය එසේ නොවන බව පැහැදිලි වෙමින් තිබේ.විනිසුරු විමසීම් ක්‍රමවේදයේ දී එම තීරණයන් අභියෝගයට ලක්කිරීම සඳහා එක් පාර්ශ්වයකට අවස්ථාවන් 2ක් (ර්‍ථඅඡ්ඍධ්ඡ්එ) බැගින් ලබා දී තිබේ. යම් හෙයකින් එසේ නැවත සලකා බැලීමකදී විනිසුරුවරයා ලබාදුන් තීරණය නිවැරැදි වුවහොත් (ර්‍ථඅඡ්ඍධ්ඡ්එ) අවස්ථාව අඩුවෙයි. යම්කිසි අයුරකින් විනිසුරුවරයා දුන් තීරණය වැරදී ගිය හොත් අදාළ අවස්ථාව සුරැකෙයි.කෙසේ වෙතත් ඉදිරියේදී තව තවත් තාක්ෂණය යොදා ගනිමින් පිටියේ සිදුවිය හැකි වැරැදීම් අවම වී ක්‍රීඩකයින්ගේ දක්ෂතාවන්ට උපරිම තැනක් ලැබෙනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=ay1103274</link>
    <topic>පළාත් පාලන මැතිවරණයෙන් පසු ඉහළ යයි</topic>
    <author>තාරක වික්‍රමසේකර</author>
    <content>කොටස් වෙළෙඳ පොළ මේ සතිය ආරම්භයේදී ද පසුගිය සතිවල මෙන්ම මන්දගාමී ස්වභාවයක් උසුලන ලදි. එසේ වුවත් පසුගිය සතිවල මෙන් සමාගම් විශාල ප්‍රමාණයක කොටස් මිල පහළ ගියේ නැත. සඳුදා (21) සමාගම් 57 ක කොටස් මිල සුළු වශයෙන් හෝ ඉහළ ගොස් තිබුණි. පොදුවේ ගත් කළ සමාගම් සියල්ලේම මෙන් වැඩි කොටස් ප්‍රමාණයන් අලෙවි වනවාට වඩා කොටස් සුළු ප්‍රමාණයන් අලෙවි වීම දක්නට ලැබුණි.විශේෂයෙන්ම සඳුදා දින අලුෆබ්, අමායා ලෙෂර්, සිලෝන් ටුබැකෝ, සී එෆ් ටී, මොරිසන්ස්, නුවරඑළිය උඩුපුස්සැල්ලාව සමාගම්වල කොටස් අලෙවි වූයේ 100 බැගිනි.එසේ ම ගෙස්ටෙට්නර්, කෑගල්ල ලයන් බෲවරි, නෙස්ලේ, යුනයිටඩ් මෝටර්ස් සමාගම්වල කොටස් 200 බැගින් අලෙවි විය.ඉහළම මට්ටමකට කොටස් අලෙවි වූයේ අමානා සමාගමේය. එහි කොටස් තිස්දෙලක්ෂ හැත්තෑ හත්දහස් නමසියක් (3277900) අලෙවි විය. එහෙත් සමාගමේ කොටසක මිල රුපියල් 3.30 සිට රුපියල් 2.00 ක් දක්වා ම අඩු විය.එහෙත් අඟහරුවාදා වන විට එම සමාගමේ කොටස් එතරම් ඉහළ මිලකට අලෙවි වූයේ නැත. කොටස් හයලක්ෂ අසූහයදහස් අටසීයක් අලෙවි වූයේ රුපියල් 2.30 බැගිනි. ඇතැම් අවස්ථාවල කොටසක මිල රුපියල් 2.20 ක් දක්වා ද පහත වැටුණි.පසුගිය සතිවල අප වාර්තා කළ පරිදි කොටස් වෙළෙඳපොළ අඟහරුවාදා වන විට යම් මට්ටමකට ඉහළ ගියේය. සමාගම් 132 ක කොටස් මිල ඒ අනුව ඉහළ ගියේය. පළාත් පාලන මැතිවරණයෙන් පසු කොටස් වෙළෙඳ පොළ ඉහළ ගිය මුල්ම අවස්ථාව මෙයයි. අඟහරුවාදා එස් එම් බී ලීසිං සමාගමේ කොටස් තිස්තුන් ලක්ෂ අනූඑක්දහස් තුන්සියක් (3391300) අලෙවි වූ අතර සෙලින්කෝ ඉන්ෂුවරන්ස් කොටස් විසිතුන් ලක්ෂ අසූතුන්දහස් අටසියක් (2383800) අලෙවි විය. එම සමාගමේ කොටසක මිල රුපියල් 644.80 සිට රුපියල් 740.00 ක් දක්වා ඉහළ ගිය අතර දිනය අවසානයේදී කොටසක මිල රුපියල් 727.40 ක් දක්වා ඉහළ නැඟ තිබුණි.අඟහරුවාදා මිල ඉහළ ගිය සමාගම් අතර මුල් තැනක් ගන්නේ සෙන්ට්‍රල් ෆිනැන්ස් සහ ගාර්ඩියන් කැපිටල් සමාගම්ය. එදින සෙන්ට්‍රල් ෆිනෑන්ස් සමාගමේ කොටසක මිල රුපියල් 928.90 සිට රුපියල් 1200.00 ක් දක්වා ඉහළ නැඟ තිබු අතර දිනය අවසාන වන විට කොටසක මිල දැක්වූයේ රුපියල් 1114.90 ක් ලෙසිනි. එසේම ගාර්ඩියන් කැපිටල් සමාගමේ කොටසක මිල රුපියල් 1200 සිට රුපියල් 1770.00 ක් දක්වා වැඩිවූ අතර දිනය නිමා වන විට කොටසක මිල රුපියල් 1400.00 ක් දක්වා වැඩි වී තිබුණි.සිකුරාදා (18) 13167 ක් ගනුදෙනු සිදුවී තිබු නමුත් සඳුදා (21) වන විට එම සංඛ්‍යාව 9150 ක් දක්වා අඩු වුවත් අඟහරුවාදා දිනය නිමාවන විට (22) එම සංඛ්‍යාව 15129 ක් දක්වා වැඩි විය.18 වැනිදා සිකුරාදා මිලංකා මිල දර්ශකය ඒකක 6691.60 ක් වූ නමුත් සඳුදා දින වන විට එය ඒකක 6634.78 ක් විය. අඟහරුවාදා දිනය නිමා වන විට එම සංඛ්‍යාව ඒකක 6696.79 ක් දක්වා වර්ධනය විය. සිකුරාදා සමස්ත කොටස් මිල දැක්වූයේ ඒකක 7184.94 ක් වූ නමුත් එය සඳුදා (21) වන විට ඒකක 7156.33 ක් දක්වා අඩු වූ නමුත් අඟහරුවාදා දිනය වන විට ඒකක 7220.26 ක් දක්වා වැඩි විය.මේ අතර ලාෆ් ගෑස් සමාගම ඡන්ද බලය සහිත සහ රහිත කොටස් හිමියන්ට කොටසකට රුපියල් 1.50 ක් බැගින් ලාභාංශ ගෙවනු ලබන බව දන්වා තිබුණි. එසේම සිලෝන් ග්‍රේන් එලිවේටර් සමාගම ද කොටසකට රුපියලක් බැගින් ලාභාංශ ගෙවනු ලබන බව දන්වා තිබුණි. එසේම කෑගල්ල ප්ලාන්ටේෂන් සමාගම කොටසකට රුපියල් 2.50 ක් බැගින් ද නමුණුකුල ප්ලාන්ටේෂන් කොටසකට රුපියලක් බැගින් ද ලාභාංශ ගෙවනු ලබන බව නිවේදනය කර තිබුණි.එසේම බළංගොඩ ප්ලාන්ටේෂන් සමාගමද කොටසකට රුපියල් දෙකක් බැගින් ලාබාංශ ගෙවන බව දන්වා තිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj1103271</link>
    <topic>ශීඝ්‍රයෙන් අලෙවි වන ආහාර වෙළෙඳ නාමය</topic>
    <author/>
    <content>ශීඝ්‍රයෙන් අලෙවි වන ආහාර වෙළෙඳ නාමයමැලිබන් සමාගමට ලැබුණු සම්මානය එහි අලෙවි හා වෙළෙඳ ප්‍රධාන විධායක නිලධාරි රවි ජයවර්ධන සහ වෙළෙඳ කළමනාකාර හෂාන් හපුතන්ත්‍රී මහත්වරුන් විසින් ප්‍රධාන විධායක නිලධාරි ලක්ෂ්මන් වීරසූරිය මහතාට පිරිනැමු අයුරු. සාමාන්‍යාධිකාරී අශාන් කන්නන්ගර මහතා ද මෙහි සිටී.මැලිබන් බිස්කට් සමාගම තවත් කීර්තියක් හා ගෞරවයක් සිය වෙළෙඳ නාමයට එක්කර ගනිමින් වසරේ ශීඝ්‍රයෙන් අලෙවි වන පාරිභෝගික භාණ්ඩ, ආහාර වෙළෙඳ නාමය ලෙස ස්ලිම් - නීල්සන් මහජන සම්මාන උලෙළේදී සම්මානයට පාත්‍ර විය.මැලිබන් සමාගමේ වෙළෙඳ හා අලෙවි ප්‍රධාන විධායක නිලධාරී රවී ජයවර්ධන මහතා පැවසුවේ, මෙය මැලිබන් ගමන් මගේදී හිමිකරගත් සුවිශේෂී ජයග්‍රහණයක් බවයි.මැලිබන් බිස්කට් සමාගමේ වෙළෙඳ කළමනාකාර හෂාන් හපුතන්ත්‍රී මහතා මෙසේ පැවසීය. ජනතාව අතර අපේ වෙළෙඳ නාමයට හිමි වී ඇති පුළුල් ජනපි‍්‍රයත්වය වගේම මැලිබන් විසින් නිෂ්පාදන තත්ත්වය පවත්වා ගැනීමට දක්වන කැපවීමත් මේ සම්මානයෙන් අගයනු ලබනවා. අප විසින් අනුගමනය කළ සාම්ප්‍රදායික නොවන ක්‍රමෝපායන් නිසා ක්ෂේත්‍රය තුළ අලෙවි ක්‍රියා සැලසුම් යළි නව අයුරින් දියත් කළා.විවිධ ක්‍රම ඔස්සේ අපි පාරිභෝගිකයාට තවත් සමීප වෙමින් අපේ පණිවිඩය තවදුරටත් ඉදිරියට රැගෙන ගියා. අපි වෙළෙඳ පොළට නව ප්‍රවණතාවයක් හඳුන්වා දුන්නා පමණක් නොවෙයි. නව දැක්මක් අපි පාරිභෝගිකයන්ට ඉදිරිපත් කළා. පාරිභෝගිකයා රජු ලෙස අපි විශ්වාස කරනවා. ඒ නිසා අපි මුලින්ම විශේෂයෙන්ම අපේ සාර්ථකත්වය අත්විඳින විට ඔවුන්ට කිරුළු පැලඳිය යුතුයි” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj1103272</link>
    <topic>මැග්සිටි වෙතින් වාහන බලපත්‍ර හිමියන්ට සුපිරි වාහන පෙළක්</topic>
    <author/>
    <content>මැග්සිටි වෙතින් වාහන බලපත්‍ර හිමියන්ට සුපිරි වාහන පෙළක්ජෙනරල් මෝටර් සමාගම නිෂ්පාදන කරන Cheverolet වාහන සඳහා ශ්‍රී ලංකාවේ බලයලත් එකම නියෝජිතයා වන මැග්සිටි මෝටර් කම්පැනි පුද්ගලික සමාගම කොළඹ 10, නො. 320, ටී. බී. ජයා මාවතේ පිහිටි ප්‍රදර්ශනාගාරයේදී අලෙවිය සඳහා නානාවිධ මාදිලියේ වාහන පෙළක් ශ්‍රී ලංකාවාසී ජනතාවට දැන් ආනයනය කොට ඇත.නෙත් පිනවන වර්ණ රටාවකින් ආනයනය කොට ඇති මෙම සුපිරි වාහන පෙළ මෝටර් රථ හිමියන්ගේ කදිම ඉල්ලුමක් වී ඇත. වාහන පදවන විට ගතට, සිතට ලබා දෙන අපිරිමිත විශ්වාසය සහ දැඩි කැමැත්ත නිසාම අද ජපන් වාහනවලට හා සමාන ඉල්ලුමක් Cheverolet වාහන සඳහා ලැබී ඇත. මේ වාහන සඳහා ඇති තරම් අමතර කොටස් අලෙවිය සඳහා ඇති අතර මෙම වාහන පිළිබඳව තාක්ෂණික දැනුම හා වෙනත් උපදෙස් මැග්සිටි ප්‍රදර්ශනාගාරයේ සේවය කරන පළපුරුදු, කාර්යක්ෂම, සුහදශීලී කාර්ය මණ්ඩලයෙන් දැන් ලබාගත හැකිය. ත්‍රිවිධ හමුදාවේ නිලධාරීන්ට, පොලීසියේ නිලධාරීන්ට හා රජයේ විධායක ශ්‍රේණියේ වාහන බලපත් හිමි නිලධාරීන්ට මැග්සිටි ප්‍රදර්ශනාගාරය වෙත ගොස් හෝ දුරකථනයෙන් සම්බන්ධ වී මෙම වාහන පිළිබඳව සියලුම විස්තර ලබාගත හැකි බව මැග්සිටි කළමනාකාරිත්වය කියයි.ශ්‍රී ලංකාවේ වෙනත් වාහනවලට නොලැබෙන සුවිශේෂ වරප්‍රසාදයක් වන වසර 2 ක වගකීම හෝ එම කාලය තුළ සීමාරහිත සැතපුම් ප්‍රමාණයක් ධාවනය කර ලබා දෙන වගකීම දැන් මැග්සිටි මෝටර් කම්පැනි පුද්ගලික සමාගම පාරිභෝගික ජනතාවට නොපිරිහෙලා ලබා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj1103273</link>
    <topic>ලංකා බැංකු ශාඛා 284 ක ලීසිං ගනුදෙනු පරිගණකගත කෙරේ</topic>
    <author/>
    <content>ලංකා බැංකු ශාඛා 284 ක ලීසිං ගනුදෙනු පරිගණකගත කෙරේCeylease ප්‍රධාන විධායක නිලධාරී එස්. ලියන්වල, ලංකා බැංකු ප්‍රධාන කළමනාකරු එම්. මල්දෙණි, ඕපන් ආර්ක් සාමාන්‍යාධිකාරි ප්‍රභාත් නෙදුරන, ලංකා බැංකු සහකාර සාමන්‍යාධිකාරි ටී. පී. ජී. රණවීර, ඕපන් ආක් අධ්‍යක්ෂ ලලිත් ගුණතිලක, කළමනාකාර අධ්‍යක්ෂ / සභාපති දයා හෙට්ටිආරච්චි, ලංකා බැංකු නියෝජ්‍ය සාමාන්‍යාධිකාරින් වන කේ. කුලතුංග, එම්. කේ. නන්දසිරි, ප්‍රධාන මූල්‍ය නිලධාරී අශෝක රූපසිංහ, නියෝජ්‍ය සාමාන්‍යාධිකාරී ඩී. එම්. වන්නිආරච්චි, ජ්‍යෙෂ්ඨ කළමනාකරු පී. ඒ. ජී. වීරකෝන් බණ්ඩා මහත්වරු.බැංකු සහ මූල්‍ය සමාගම් සඳහා දීර්ඝ කාලීන පරිගණක මෘදුකාංග විසඳුම් සපයන ශ්‍රී ලංකාවේ ප්‍රධානතම සමාගමක් වන Open Arc සහ දිවයින පුරා වැඩිම ශාඛා සංඛ්‍යාවක් ඇති රජයට අයත් ප්‍රධානතම වාණිජ බැංකුව වන, ලංකා බැංකුව පසුගියදා ගිවිසුමකට එළඹුණහ.මෙම ගිවිසුම යටතේ Open Arc හි “Sky Lease” පරිගණක මෘදුකාංගය භාවිත කර ලංකා බැංකුවේ ශාඛා 284 ක ලීසිං ගනුදෙනු ඒකාබද්ධ කර ක්‍රියාත්මක කරනු ඇත. එමඟින් ලීසිං ගනුදෙනුකරුවන්ට අන්තර්ජාලය මත පදනම් කරගත් ඉතා හොඳ කඩිනම් සේවයක් සැපයීමට අදහස් කරයි.ශ්‍රී ලංකාවේ බැංකු සහ මූල්‍ය ආයතන සඳහා දීර්ඝ කාලීන පරිගණක මෘදුකාංග විසඳුම් සපයන ප්‍රධානතම සමාගම Open Arc ය. එහි වෙළෙඳපොළ කොටස 75% කි. බැංකු සහ මූල්‍ය ආයතන සඳහා Open Arc සමාගම හඳුන්වා දී ඇති “Sky Lease”  100% ක්ම අන්තර්ජාලය පදනම් කරගත් විවෘත පද්ධති මත ක්‍රියාත්මක වන මෘදුකාංගයකි. DFCCබැංකුව, හැටන් නැෂනල් බැංකුව, සෙලාන් බැංකුව, පීපල් ලීසිං සමාගම ඇතුළු බැංකු සහ මූල්‍ය ආයතන විශාල සංඛ්‍යාවක් මේ වන විටත් ඒවායේ ලීසිං ගනුදෙනු සඳහා “Sky Lease” මෘදුකාංග භාවිත කරති.Open Arc සමූහ ව්‍යාපාරයේ සභාපති දයා හෙට්ටිආරච්චි මහතා පැවසුවේ ඉතා ඉක්මනින් “Sky Lease” මෘදුකාංගය භාවිත කර ලංකා බැංකුවේ ශාඛා සියල්ල ඒකාබද්ධ කර, ක්‍රියාත්මක කිරීම මඟින් එහි පාරිභෝගිකයන්ට අන්තර්ජාලය හරහා ඉහළ සේවයක් සැපයීමට අවස්ථාව සලසා දෙන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj1103274</link>
    <topic>ජ්‍යෙෂ්ඨ පුරවැසියන්ට දියවැඩියා පැකේජයක්</topic>
    <author/>
    <content>ජ්‍යෙෂ්ඨ පුරවැසියන්ට දියවැඩියා පැකේජයක්වියපත් වීම රෝග කීපයකට ප්‍රධාන සාධකයක් වන බැවින් අවුරුදු 50 ට වැඩි ජ්‍යෙෂ්ඨ පුරවැසියන්ට දියවැඩියාව නිසි ලෙස පාලනය කිරීමට අනුබල දීමක් ලෙස සෙලින්කෝ ඩයබිටීස් සෙන්ටර් විශේෂ සහනදායී පැකේජයක් හඳුන්වා දෙයි.මෙම පැකේජයට ශරීරයේ උස සහ බර පරීක්ෂාව, ශරීර ස්කන්ධ පරීක්ෂාව, රුධිර පීඩනය හා දෘෂ්ටි පරීක්ෂාව, දියවැඩියාව පිළිබඳ අවදානම් පරීක්ෂාව හා රුධිරයේ සීනි පරීක්ෂාව HbA1C  පරීක්ෂාව, ලිපිඩ පරීක්ෂාව, ඉසිජී පරීක්ෂණ සහ වකුගඩු ක්‍රියාකාරිත්වය සඳහා වූ පරීක්ෂණ ඇතුළත්ය.නොමිලේ අක්ෂි සහ කන් පරීක්ෂාවක් ද එම පැකේජයට ඇතුළත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj1103275</link>
    <topic>ජ්‍යෙෂ්ඨ පුරවැසියන්ට දියවැඩියා පැකේජයක්</topic>
    <author/>
    <content>ජ්‍යෙෂ්ඨ පුරවැසියන්ට දියවැඩියා පැකේජයක්- නව සභාපති පී‍්‍රති ජයවර්ධන“ද ෆිනෑන්ස් සමාගම මෙරට පැරණිතම මූල්‍ය සමාගමයි. අද වන විට ද ෆිනෑන්ස් සමාගම ඉතා අසීරු දුෂ්කර කාල පරිච්ඡේදයක් අවසන් කොට නව ගමනක ආරම්භය සනිටුහන් කරන අවස්ථාවකට පැමිණ සිටිනවා. අපේ ඉලක්කය ඉතා නුදුරු අනාගතයේදීම මෙරට පැරණිතම මූල්‍ය සමාගම මෙරට හොඳම මූල්‍ය සමාගම බවට පත්කිරීමයි. කොටස් නිකුතුව හරහා ලද සුවිශාල සාර්ථකත්වය, ප්‍රමුඛ පෙළේ රාජ්‍ය බැංකු වෙතින් ලබන සහයෝගය, ඒ වගේම කිසිදා නොනැසුණු මහජන විශ්වාසය ඒ සඳහා අපට බොහෝ සේ උපකාරී වනු ඇති.නව සභාපති පී‍්‍රති ජයවර්ධන මහතා නව අධ්‍යක්ෂ මණ්ඩලය සමඟින් මාධ්‍ය හමුවක් පැවැත්වූ අවස්ථාවේ සභාපතිවරයා එසේ කීය.මෙහිදී තවදුරටත් අදහස් දැක්වූ ඒ මහතා සමාගම සමඟ රැඳී සිටි තැන්පත්කරුවන්ට ස්තූතිය පළ කරමින් පැවසුවේ සමාගම දැන් ශක්තිමත් මූල්‍ය ස්ථාවරයක පසුවන හෙයින් අවශ්‍ය තැන්පත්කරුවන්ට සිය මුදල් ආපසු ගැනීමට ඉදිරියේදී ඉඩකඩ සලසන බවයි.සමාගම දැන් පවතින ස්ථාවරත්වය හේතුවෙන් සමාගමේ කොටස් මිල ශීඝ්‍රයෙන් ඉහළ යන බව පෙන්වා දුන් ඒ මහතා සිය තැන්පත් කොටස් බවට පරිවර්තනය කළ තැන්පත්කරුවන්ට කාලය ගතවීමත් සමඟ විශාල ලාභයක් ඒ හරහා සිදුවන බව පෙන්වා දුන්නේය.රුපියල් බිලියන 3.6 ක ප්‍රාග්ධනයක් ඉපැයූ ද ෆිනෑන්ස් කොටස් නිකුතුවේදී මහජන බැංකුව, සෙලාන් බැංකුව හා ලංකා බැංකුව යන ප්‍රමුඛ පෙළේ බැංකු සහ මෙරට විශාලතම පෞද්ගලික සමාගම් ‘ද ෆිනෑන්ස්’ සමාගමේ නව පාර්ශවකරුවන් බවට පත් වූ අතර ඒ අනුව ප්‍රමුඛ පෙළේ බැංකු තුනකින් හා පෞද්ගලික සමාගම් ගණනාවකින් සහයෝගය ලබන මෙරට එකම මූල්‍ය සමාගම ද ෆිනෑන්ස් සමාගම බවට පත්විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj1103276</link>
    <topic>සෙලින්කෝ ඉන්ෂුවරන්ස් 7 වැනි වසරටත්</topic>
    <author/>
    <content>සෙලින්කෝ ඉන්ෂුවරන්ස් 7 වැනි වසරටත්සෙලින්කෝ ඉන්ෂුවරන්ස් සමාගම පුරා වසර 7 ක් රක්ෂණ ක්ෂේත්‍රයේ ප්‍රමුඛයා ලෙස ඉදිරියෙන් සිටිමින් 2010 වසරේ ද ඉතා සාර්ථක ප්‍රතිඵල පෙන්නුම් කරමින් තම ආයතනික ශක්තිමත් භාවය තහවුරු කරයි.මෙම සාර්ථකත්වය පිළිබඳව අදහස් දක්වන සෙලින්කෝ ඉන්ෂුවරන්ස් සමාගමේ ප්‍රධාන විධායක නිලධාරී / කළමනාකාර අධ්‍යක්ෂ අජිත් ගුණවර්ධන මහතා පවසා සිටියේ, “2010 වසරේ තම ආයතනය මුළු වාරික ආදායම ලෙස රුපියල් ධලියන 18 ක් වාර්තා කළ අතර එයින් රුපියල් බිලියන 9.22 ක් සාමාන්‍ය රක්ෂණ අංශයෙන් හා රුපියල් බිලියන 8.78 ජීවිත රක්ෂණ අංශයෙන් වාර්තා කර ඇති බවය.සෙලින්කෝ ඉන්ෂුවරන්ස් සමාගම 2010 වසරේ දෙසැම්බර් 31 දිනට බදු ගෙවීමට පෙර රුපියල් මිලියන 933.9 ක් ලාභය ලෙස උපයා ඇත. එය පසුගිය වසර හා සසඳන කල 12% ක වර්ධනයක් පෙන්නුම් කරයි. 2010 වසරේ දී සාමාන්‍ය රක්ෂණ අංශය රුපියල් මිලියන 343 ක් ලාභය ලෙස වාර්තා කර ඇත. පසුගිය වසරේ රක්ෂණ ක්ෂේත්‍රයේ ඇති වූ දැඩි තරගකාරී පසුබිම තුළ වුවද මෙම අති විශිෂ්ට ප්‍රතිඵල ආයතනයේ ශක්තිමත් භාවය මනාව පිළිබිඹු කර ඇතැයි ගුණවර්ධන මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj1103277</link>
    <topic>මෙරට ප්‍රථම බ්ලැක්බෙරි සේවා මධ්‍යස්ථානය එටිසලාට් වෙතින්</topic>
    <author/>
    <content>මෙරට ප්‍රථම බ්ලැක්බෙරි සේවා මධ්‍යස්ථානය එටිසලාට් වෙතින්“බ්ලැක්බෙරි සැමට” පොරොන්දුව සමඟින් ශ්‍රී ලංකාවට බ්ලැක්බෙරි සේවාව හඳුන්වා දුන් එටිසලාට් සමාගම විසින් මෙරට ප්‍රථම බ්ලැක්බෙරි සේවා මධ්‍යස්ථානය කොළඹ 06, හයිලෙවල් පාරේ අංක 196 දරන ස්ථානයේ පසුගියදා විවෘත කළේය.පාරිභෝගිකයින්ගේ කැමැත්ත පරිද්දෙන් තෝරා ගැනීමට බ්ලැක්බෙරි දුරකතන හා උපාංග රාශියක් මෙම සේවා මධ්‍යස්ථානයේ ප්‍රදර්ශනයට තබා ඇත. එටිසලාට් පෙර ගෙවුම් හා පසු ගෙවුම් සබඳතාවයන් ලබා ගැනීම, බිල් පත් ගෙවීම වැනි එටිසලාට් සේවා රැසක් ද මෙම මධ්‍යස්ථානය හරහා පාරිභෝගිකයන් වෙත හිමි වේ.නව බ්ලැක්බෙරි සේවා මධ්‍යස්ථානය එටිසලාට් කළමනාකාරිත්වයේ සහභාගිත්වයෙන් එම සමාගමේ ප්‍රධාන විකුණුම් නිලධාරී සංජීව සමරසිංහ මහතාගේ අතින් විවෘත කෙරුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj1103278</link>
    <topic>නවීන මෝටර් කාර්මික දැනුම ගමට</topic>
    <author/>
    <content>නවීන මෝටර් කාර්මික දැනුම ගමටශ්‍රී ලංකාවේ මහින්ද්‍රා වාහන බෙදා හැරීමේ නියෝජිතයා වන අයිඩියල් මෝටර්ස් සමාගම සහ ලංකා ඔටෝ මොබයිල් සංගමය ලෝකයේ භාවිත කරන නවීනතම සහ සුපිරි මෝටර් රථ තාක්ෂණය මෙරට ග්‍රාමීය සහ අර්ධ නාගරික ප්‍රදේශ කරා ගෙන යාම සඳහා වූ සහයෝගිතා ගිවිසුමකට පසුගියදා අස්සන් තැබීය.එහිදී අයිඩියල් මෝටර්ස් සමාගමේ සභාපති නලින් වෙල්ගම මහතා මෙසේ පැවසීය. “මෙය අයිඩියල් මෝටර්ස් සමාගම සහ මහින්ද්‍රා සමාගම විසින් රුපියල් මිලියන 20 ක් පමණ ආයෝජනය කරන ව්‍යාපෘතියකි. එයට ලංකා ඔටෝ මොබයිල් සංගමය අනුග්‍රහය දක්වයි.එමඟින් අපගේ තරුණයින් වෙත නවතම මෝටර් රථ තාක්ෂණික දැනුම ලබා දෙමින් ඔවුන් දැනට ලෝකයේ පවතින නව ප්‍රවණතා සමඟ සම්බන්ධ කිරීමට අපේක්ෂා කරන අතර මෙම වැඩ සටහන මහින්ද චින්තනයේ ඇතුළත් “ගමට තාක්ෂණය” යන සංකල්පයට ද අනුකූල වෙනවා.”මෙහිදී කතා කළ ලංකා ඔටෝ මොබයිල් සංගමයේ සභාපති ධම්මික ආටිගල මහතා පැවසුවේ මෙම නව තාක්ෂණය ග්‍රාමීය ප්‍රදේශ කරා ගෙන යාම සඳහා අයිඩියල් මෝටර්ස් සමාගම සමඟ සම්බන්ධ වීමට ලැබීම සතුටට කරුණක් බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj1103279</link>
    <topic>2011 ගෘහ නිර්මාණ ප්‍රදර්ශනයේදී ඩෙල්මේජ් නැවතත් ජය ගනී</topic>
    <author/>
    <content>2011 ගෘහ නිර්මාණ ප්‍රදර්ශනයේදී ඩෙල්මේජ් නැවතත් ජය ගනී2011 ගෘහ නිර්මාණ ප්‍රදර්ශනයේ හොඳම නිර්මාණාත්මක වෙළෙඳ කුටිය සඳහා වන සම්මානය ඩෙල්මේජ් ඉන්ටීරියර් විසින් නැවතත් හිමිකර ගනු ලැබීය. ප්‍රදර්ශනය පසුගියදා කොළඹ සිරිමාවෝ බණ්ඩාරනායක සම්මන්ත්‍රණ ශාලාවේදී පැවැත්විණි.ඉතා නිර්මාණාත්මක සහ ආකර්ෂණීය ලෙස සකස් කර තිබූ ඩෙල්මේජ් වෙළෙඳ කුටිය තුළ බ්ලැක් ඇන්ඩ් ඩෙකර් සහ ඩිවෝල්ට් විදුලි උපකරණ සහ ගෘහ උපකරණ ඇතුළු නිෂ්පාදන රැසක් ප්‍රදර්ශනයට තබා තිබිණි. 1991 වසරේ සිට ඩෙල්මේජ් සමාගම ගෘහ නිර්මාණ වාර්ෂික ප්‍රදර්ශනයේදී විශිෂ්ටත්වය සඳහා වූ විවිධ සම්මාන දිනා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj11032710</link>
    <topic>ආපිකෝ ‘අවුරුද්දම අවුරුදු’ ජයග්‍රාහකයන්ට නොමිලේ සාප්පු සවාරි</topic>
    <author/>
    <content>ආපිකෝ ‘අවුරුද්දම අවුරුදු’ ජයග්‍රාහකයන්ට නොමිලේ සාප්පු සවාරිශ්‍රී ලංකාවේ විශාලතම සුපිරි වෙළෙඳසල් දාමය වන, ආපිකෝ සුපර් සෙන්ටර්ස් තම පාරිභෝගිකයන්ට නව මුහුණුවරකින් යුත් විනෝදාස්වාදයක් හා තෑගි කන්දරාවක් පිරි නැමීමට මෙවර සිංහල හා හින්දු අලුත් අවුරුදු උත්සව සමය වෙනුවෙන් “අවුරුද්දම අවුරුදු” නමින් ප්‍රවර්ධන වැඩසටහනක් දියත් කර තිබේ.මාර්තු 15 සිට අපේ‍්‍රල් 24 දා දක්වා දිවයින පුරා පිහිටි ආපිකෝ සුපර් සෙන්ටර්ස් හිදී පැවැත්වෙන මෙම “අවුරුද්දම අවුරුදු” ප්‍රවර්ධන වැඩසටහනේ විශේෂත්වය වන්නේ, පාරිභෝගිකයන්ට අවුරුද්ද පුරාම නොමිලේ සාප්පු සවාරියක යෙදීමේ අවස්ථාව උදාවීමය.රුපියල් 3000 ඉක්මවන සෑම මිලදී ගැනීමකටම, කූපනය බැගින් හිමිවන අතර, කුසපත් ඇදීමකින් ජයග්‍රාහකයන් තෝරා ගනු ලබන අතර, ඔවුන්ට මසකට රුපියල් 15000 ක් බැගින් අවුරුද්දක් පුරා ආපිකෝ සුපර් සෙන්ටර්ස් වෙතින් ඕනෑම මිලදී ගැනීමකට අවස්ථාව උදා වේ.එයට අමතරව, රුපියල් 750 ක් දක්වා වටිනාකමකින් යුත් ආපිකෝ තෑගි වවුචර් 2000 ක් ක්ෂණිකව දිනාගැනීමට හැකිවීම ද සුවිශේෂත්වයකි.එමෙන්ම, මෙම ක්ෂණික තෑගි පිරි නැමීමට ද, ආපිකෝ සුපර් සෙන්ටර්ස් විසින් සිංහල අලුත් අවුරුද්දේ සාම්ප්‍රදායික ජන ක්‍රීඩාවක් වන පංච දැමීම තුළින් ජයග්‍රාහකයන් තෝරා ගැනීම සිදු කෙරෙන අතර, එහි වැඩි අගයට අනුව තෑගි වවුචර් පිරි නැමේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj11032711</link>
    <topic>ඇස්පිරේෂන්ස් එඩියුකේෂන් පදනමෙන් 115 කට ශිෂ්‍යත්ව</topic>
    <author/>
    <content>ඇස්පිරේෂන්ස් එඩියුකේෂන් පදනමෙන් 115 කට ශිෂ්‍යත්වජාත්‍යන්තර වෘත්තීය මාර්ගෝපදේශක සහ ශිෂ්‍ය ස්ථාපන සේවා මධ්‍යස්ථානයක් වන ඇස්පිරේන්ස් එඩියුකේෂන්, එතෙර අධ්‍යාපනය ලබන ඇති හැකි පුද්ගලයන්ගේ දායකත්වයෙන් අධ්‍යාපනය ලැබීමට වරම් නොලැබූවන් හට අධ්‍යාපන ප්‍රවේශයක් ලබා දෙමින් ක්ෂේත්‍රයේ ප්‍රථම වරට තිරසාර සත්කාරක ආදර්ශයක් සඳහා ඉදිරිපත් වෙයි.2007 වසරේ ඇරැඹි මෙම ශිෂ්‍යත්ව වැඩසටහනෙහි මූලික අරමුණ වූයේ අඩු ආදායම් ලාභී සිසුන් හට අඛණ්ඩව පාසල් අධ්‍යාපනයේ නියුක්ත වීමට ඉඩ සැලසීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj11032712</link>
    <topic>බාර්ට්ලීට් ෆිනෑන්ස් බළන්ගොඩ ශාඛාව නව පරිශ්‍රයක</topic>
    <author/>
    <content>බාර්ට්ලීට් ෆිනෑන්ස් බළන්ගොඩ ශාඛාව නව පරිශ්‍රයකබාර්ට්ලීට් ෆිනෑන්ස් බළන්ගොඩ ශාඛාව වැඩි ඉඩකඩ හා පහසුකම් සහිත නව පරිශ්‍රයකට ගෙවැදීම පසුගියදා සිදු විය. මෙය බාර්ට්ලීට් ෆිනෑන්ස් සමාගමේ 16 වැනි ශාඛාවයි.සමූහයේ සභාපති එරාජ් විජේසිංහ මහතා නව ශාඛාව විවෘත කළ අවස්ථාවට එක්වෙමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj11032713</link>
    <topic>සෙලින්කෝ ලයිෆ් සමාගමට 3අයි ඉන්ෆොටෙක් සේවා</topic>
    <author/>
    <content>සෙලින්කෝ ලයිෆ් සමාගමට 3අයි ඉන්ෆොටෙක් සේවා3අයි ඉන්ෆොටෙක් දකුණු ආසියාවේ ප්‍රධානි නාරායන් වී සහ ආර්. රෙංගනාදන් මහත්වරු ප්‍රවෘත්ති සාකච්ඡාවේදී.සෙලින්කෝ ලයිෆ් සමාගම, ඉන්දියාවේ විශාලතම මෘදුකාංග නිෂ්පාදන සමාගමක් වන 3අයි ඉන්ෆොටෙක් ආයතනයේ Kastle භාණ්ඩාගාර විසඳුම් සේවය ලබාගනී.මේ නිෂ්පාදනයෙහි සුවිශේෂිත්වය අනුව දශකයකට වැඩි කාලයක් ලබා දී ඇති ගුණාත්මකභාවය ප්‍රත්‍යක්ෂ කරන ලද සේවාවන් සහ 3අයි ඉන්ෆොටෙක් ලබා දී ඇති සේවාවන්හි වාසි සලකා බලා තම ආයෝජන අංශයේ මූල්‍ය වත්කම් විවිධ අරමුදල් ඔස්සේ කළමනාකරණය කිරීමට අවශ්‍ය මූලික සාධක සම්පූර්ණ කිරීම සඳහා මේ නව භාණ්ඩාගාර විසඳුම් ක්‍රමය තෝරාගත් බව සෙලින්කෝ ලයිෆ් හි කළමනාකාර අධ්‍යක්ෂ සහ ප්‍රධාන විධායක නිලධාරී රාජ්කුමාර් රෙංගනාදන් මහතා ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aj11032714</link>
    <topic>ද ෆිනෑන්ස් සමාගම මෙරට හොඳම මුල්‍ය සමාගම බවට පත් කරනවා</topic>
    <author/>
    <content>ද ෆිනෑන්ස් සමාගම මෙරට හොඳම මුල්‍ය සමාගම බවට පත් කරනවා- නව සභාපති පී‍්‍රති ජයවර්ධන“ද ෆිනෑන්ස් සමාගම මෙරට පැරණිතම මූල්‍ය සමාගමයි. අද වන විට ද ෆිනෑන්ස් සමාගම ඉතා අසීරු දුෂ්කර කාල පරිච්ඡේදයක් අවසන් කොට නව ගමනක ආරම්භය සනිටුහන් කරන අවස්ථාවකට පැමිණ සිටිනවා. අපේ ඉලක්කය ඉතා නුදුරු අනාගතයේදීම මෙරට පැරණිතම මූල්‍ය සමාගම මෙරට හොඳම මූල්‍ය සමාගම බවට පත්කිරීමයි. කොටස් නිකුතුව හරහා ලද සුවිශාල සාර්ථකත්වය, ප්‍රමුඛ පෙළේ රාජ්‍ය බැංකු වෙතින් ලබන සහයෝගය, ඒ වගේම කිසිදා නොනැසුණු මහජන විශ්වාසය ඒ සඳහා අපට බොහෝ සේ උපකාරී වනු ඇති.නව සභාපති පී‍්‍රති ජයවර්ධන මහතා නව අධ්‍යක්ෂ මණ්ඩලය සමඟින් මාධ්‍ය හමුවක් පැවැත්වූ අවස්ථාවේ සභාපතිවරයා එසේ කීය.මෙහිදී තවදුරටත් අදහස් දැක්වූ ඒ මහතා සමාගම සමඟ රැඳී සිටි තැන්පත්කරුවන්ට ස්තූතිය පළ කරමින් පැවසුවේ සමාගම දැන් ශක්තිමත් මූල්‍ය ස්ථාවරයක පසුවන හෙයින් අවශ්‍ය තැන්පත්කරුවන්ට සිය මුදල් ආපසු ගැනීමට ඉදිරියේදී ඉඩකඩ සලසන බවයි.සමාගම දැන් පවතින ස්ථාවරත්වය හේතුවෙන් සමාගමේ කොටස් මිල ශීඝ්‍රයෙන් ඉහළ යන බව පෙන්වා දුන් ඒ මහතා සිය තැන්පත් කොටස් බවට පරිවර්තනය කළ තැන්පත්කරුවන්ට කාලය ගතවීමත් සමඟ විශාල ලාභයක් ඒ හරහා සිදුවන බව පෙන්වා දුන්නේය.රුපියල් බිලියන 3.6 ක ප්‍රාග්ධනයක් ඉපැයූ ද ෆිනෑන්ස් කොටස් නිකුතුවේදී මහජන බැංකුව, සෙලාන් බැංකුව හා ලංකා බැංකුව යන ප්‍රමුඛ පෙළේ බැංකු සහ මෙරට විශාලතම පෞද්ගලික සමාගම් ‘ද ෆිනෑන්ස්’ සමාගමේ නව පාර්ශවකරුවන් බවට පත් වූ අතර ඒ අනුව ප්‍රමුඛ පෙළේ බැංකු තුනකින් හා පෞද්ගලික සමාගම් ගණනාවකින් සහයෝගය ලබන මෙරට එකම මූල්‍ය සමාගම ද ෆිනෑන්ස් සමාගම බවට පත්විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>03</month>
      <day>27</day>
    </date>
    <link>http://www.silumina.lk/2011/03/27/_art.asp?fn=aw1103271</link>
    <topic>හීනෙන් දුටු පාරක් දිගේ සැබැවින් ගමන් කරයි</topic>
    <author>මතුගම මහින්ද විජේතිලක</author>
    <content>වර්තමාන සමාජයේ මිනිස් ජීවිත කාලයන්හි බොහෝ පැය විනාඩි තත්පර ගෙවී යන්නේ සිහින සිතුවිලි අතර ය. මේවායින් ඉටු වන්නේ කීයෙන් කීය ද? මේ අතර නින්දේදී දකින සැබෑ සිහින ඉටුවන අවස්ථා ද ඇත.සාලිකා විශ්ව විද්‍යාල ශිෂ්‍යාවකි. මේ ඇය කියන කතාවයි. “මම කුඩා කාලයේ සිට ම සිහිනෙන් වතුර බොනවා දකිනවා. කෙනෙක් මට වතුර බොන්නට දෙනවා නොවෙයි. එක පාරට ම මම වීදුරුවකින් වතුර බීගෙන බීගෙන යනවා. ඊට පසුව දාට මොකක් හෝ දුක්ඛ දායක ආරංචියක් එනවා.”“නින්දට කලින් ඔබේ යටි හිතට පණිවුඩයක් දෙන්න. මම හීනෙන් දෙන වතුර බොන්නෙ නෑ කියලා.” මම ඇයට උපදෙස් දුනිමි.ඊට පසුව ඇය කීවේ “මම උත්සාහ කළා. ඒත් ඒ වතුර බොන්න ම යි හිතෙන්නේ. ඒ තරම් ම සුවඳයි. ඒ තරම් ම රසයි. ඒ වතුර නොබී වළකින්න බෑ. එක දවසක් මේ හීනය දැක්කා. ඊට පහුදා මගේ තාත්තා අසනීපයෙන් රෝහල් ගතකර මිය ගියා.අනිත් සිහිනය තමයි බත් කන එක. ඒක නම් දකින හැමදාම පෙනෙන්නේ කවුදෝ නොහඳුනන කාන්තාවක් බත් පිඟානක් පි‍්‍රය විදිහට බෙදලා ගෙනැත් දෙනවා. ඒකත් නොකා ඉන්න බෑ. ඊට පහුවදාට මොකක් හෝ කරදරයක් එළඹෙනවා. වතුර බීවොත් දුකක්. බත් කෑවොත් කරදරයක්.මේ කතාව කීවේ කළුතර නීතිඥ මහත්මයෙක්. මේ නීතිඥ මහතා ගේ පුංචි අම්මා මාතර පදිංචි කාරියක්. මේ පුංචි අම්මා දවසක් රෑ හීනෙන් අනුරාධපුරේ ගියා. ඇය ගියේ ඇගේ අක්කාත් (නීතිඥ මහතා ගේ මව) සමඟයි. මේ දෙන්නා සුදු නෙළුම් වට්ටි දෙකක් අරගෙන රුවන්වැලි මහා සෑය වටේ පැදකුණු කළා. අක්කා ඉදිරියෙන් යනවා. නංගී අක්කාට පසු පසින් ගමන් කරනවා. තුන් වැනි වටය පැදකුණු කර අවසාන වන විට අක්කා එක පාරට ම අහසට ඇදී ගියා.පසු දා උදේ පාන්දර කළුතර නීතිඥ මහතා මේ පුංචි අම්මාට වෙනත් හදිසි වුවමනාවක් දන්වා වහාම කළුතර නිවසට පැමිණෙන ලෙස දැනුම් දුන්නේය. ඇය පෙ. ව. 9.00 වන විට කළුතර නිවසට පැමිණියාය. ඇය එහි එන විට නිවස ඉදිරිපිට සුදු කොඩියක් එල්ලා තිබුණි. ඇය වහා ගෙතුළට ගොස් බලන විට පවුලේ අය දුක්මුසුව කතා බහේ යෙදෙමින් සිටියහ.අක්කා පාන්දර 1.25 ට මිය ගිය බවත්, දේහය බෙහෙත් ගැල්වීම් සඳහා මල් ශාලාවට ගෙන ගිය බවත් දැන ගන්නට ලැබුණි. හරියට ම ඒ වේලාවට පමණ පාන්දර සිහිනයේ අක්කා රුවන්වැලි මහා සෑය ළඟදී අහසට ඇදී යනු දුටු බව මේ නංගී හැඬු කඳුළෙන් කීවාය. මේ සිහින හරියට ම වේලාවට කෙසේ පෙනෙනවා දැයි අනුමාන කරනවා මිසක නිගමනවලට බැස ගත නොහැකිය.මේ ඊටත් වඩා දිග කතාවකි. මතුගම විශ්‍රාමික අධ්‍යාපන අධ්‍යක්ෂවරයකු වූ ඩග්ලස් අල්විස් මහතා අප සමඟ කී කතාවකි.“මේ 1987 මා දුටු සිද්ධියක්. එවකට මා අලුත්ගම මහා විද්‍යාලයේ විදුහල්පති ලෙස රාජකාරි කරමින් සිටියා. අපේ විද්‍යාලයට අලුතින් ගොඩනැගිල්ලක් ඉදි කරමින් තිබුණා. එය ඉදිකළේ කොන්ත්‍රාත්කරුවෙක්.ඒ ගොඩනැගිලි පරීක්ෂාව බාරව සිටියේ අධ්‍යාපන දෙපාර්තමේන්තුව වෙනුවෙන් නන්දන සුගතපාල මහත්මයා. ඒ මහත්මයාත් අධ්‍යාපන අධ්‍යක්ෂ තනතුරේ ම කෙනෙක්. ඒ මහත්මයා පදිංචිව සිටියේ හොරණ යාල හන්දියටත් එහා කෙසෙල්හේනාව හන්දියෙන් සැතපුම් තුනක් විතර දුරින්. ලෙනවර පන්සල කිට්ටුව.මට අත්‍යවශ්‍ය රාජකාරි කටයුත්තකට මේ සුගතපාල මහත්මයා මුණ ගැහෙන්න අවශ්‍ය වුණා. ඒ දවස්වල සාමාන්‍ය පෙළ විභාගයේ රාජකාරි වගයකුත් සුගතපාල මහත්මයාට පැවරී තිබුණා. මගේ අවශ්‍යතාව දුරකතනයෙන් සාකච්ඡා කැර ඉෂ්ට කැර ගන්නත් බැහැ. මුණ ගැහෙන්න ම ඕනෑ. මම මීට කලින් ඒ ගමට ගිහින් තිබුණෙත් නෑ.මම හෙට පාන්දරින් සුගතපාල මහත්මයා හොයා ගෙන බස් එකෙන් ඒ ගමට යනවා කියලා තීරණය කළා. ඉතින් හෙට ගමනට අවශ්‍ය කඩදාසිත් මගේ බෑගයට දමා රාත්‍රියේ ම සකස් කැර තිබ්බා. උදේට ඇඳගෙන යන ඇඳුම් එහෙමත් සූදානම් කැර නින්දට ගියා. රාත්‍රි මට හීනෙන් පෙනෙනවා බෑගයත් එල්ලා ගෙන නුහුරු නුපුරුදු පාරක යනවා. මගේ වම් පැත්තෙන් කන්ද උඩ පන්සලක් තිබුණා.මම මේ යන පාරට මට පෙනෙන්නේ පන්සලේ පිටුපස පැත්ත. මම දැන් ගමන් කරන්නේ ගුරු පාරක. ටිකක් දුර යනකොට පොල්වත්තක් හමු වුණා. පාර දෙපැත්තෙම පොල් ඉඩම. හරිම පාළුයි. කිසි කෙනෙක් පෙනෙන්නත් නෑ. ඊළඟට ලඳු කැලෑව. මේ කැලෑව මැද්දෙන් යන කොට මට (හීනෙන් වුණත්) හිතට බය ගතියකුත් දැනුණා. ලන්ද ඉවර වුණාම බඩ් රබර ඉඩමක්. මට හොඳට මතකයි ඒ රබර් පැළ හොඳ සාරෙට හැදිලා කිරි කපන තරමට ම. හැබැයි කැපුම් දාල නෑ. ඒකත් හොඳට මතකයි.ඊළඟට ගෙවල් කීපයක් දැක්කා. දැන් අර පාළු ගතිය නැහැ. හිතටත් සහනයක් ආවා. ඊළඟට හමුවුණ ගෙදර මිදුලේ පාර අයිනේ වයස අවුරුදු 4 - 5 ක විතර ගෑනු ළමයෙක් හිටියා. ඒ ළමයා මා ළඟට ආවා. මම ඒ දැරිවිව වඩා ගත්තා. ඒ ගෙදර මගුල් ගෙයක්. ගේ අයිනෙන් දිගට ටෙන්ට් එකකුත් (ටකරන් මඩුවකුත්) ගහල තිබුණා. මම ඒ ළමයවත් වඩා ගෙන ටෙන්ට් එක පිටුපසින් (ගේ පිටුපස) උඩහට ගියා. එතැනත් පුංචි කඳු ගැටයක් වගේ. ඔච්චරයි සිහිනය.ඉතින් පහුව දා මම මගේ ගමන ගියා. සුගතපාල මහත්මයා හොයා ගෙන. යාල හන්දියට ගියා බස් එකෙන්. එතැන හිටියා කෙසෙල්හේනාව පැත්තට යන තව කෙනෙක්. “මේ පාරෙ බස් හරි ම පරක්කුයි. මම නම් පයින් යනවා. මහත්තයත් එනවා නම් එන්න” කියලා මේ මනුස්සයා මට කීවා. මෙතන හිට ගෙන ඉන්නවාට වඩා පයින් හරි යන එක හොඳයි කියල මටත් හිතුණා. අපි දෙන්නම පයින් ගියා.කෙසෙල්හේනාව හන්දියේදී මගීන් ගෙනියන වෑන් එකක් ආවා. තව හැතැප්ම තුනක් විතර යන්න තියෙන නිසා වෑන් එකට නැග්ගා.මම නොදන්න පාරක් නිසා ඩ්‍රැයිවර්ගෙන් ඇහුවා මෙතැන ඉඳලා හැතැප්ම තුනක් විතර යන කොට අධ්‍යාපන දෙපාර්තමේන්තුවේ වැඩ කරන සුගතපාල කියල මහත්තයෙක් ගැන දන්නව ද කියලා. මිනිහා දන්නේ නෑ. එතැන හිටපු වෙන කෙනෙක් මට කීවා ලෙනවර පන්සල ළඟින් බැහැලා එතැනින් තියෙන ගුරු පාර දිගේ යන්න. සුගතපාල මහත්තයා ඉන්නේ ඒ පාරෙයි කියලා.මම ලෙනවර පන්සල ළඟින් බැස්සා. අනේ! දෙය්යනේ! මේ ඊයෙ රෑ මම හීනෙන් දැකපු පන්සලනේ. කන්ද උඩ පන්සල. අර වගේ ම මම හිටපු තැනට මට පෙනෙන්නේ පන්සලේ පිටුපස පැත්ත. මම එතැනින් තිබුණු ගුරු පාර දිගේ ගියා. මෙන්න ඊළඟට පොල් ඉඩම මුණ ගැහුණා. ඊයෙ හීනෙන් දැක්ක වගේමයි. ඊළඟට ළඳු කැලෑව. ඒ කැලෑව මැද්දෙන් යන කොට අර වගේ ම හිතට බයකුත් දැනුණා.ඊළඟට රබර් ඉඩම. ඒකත් අර වගේ ම යි. හරි ම පුදුමයි. දැන් කාගෙන්වත් අහන්නෙ නැතිව යා හැකි තරමට මට හීනෙන් දැක්ක පාර මතකයි. ඊළඟට ගෙවල් කීපය මුණ ගැහුණා. ඒ ගෙදරක සිටි කෙනෙකුගෙන් අහන්නත් හිතිලා “නෑ ඕනෑ නැහැ” කියලා ඊයෙ හීනෙන් දුටු ගෙදරට ම ගියා.ඒ ගෙදරට ගිහින් කතා කළා ම මෙන්න අපේ සුගතපාල මහත්මයා ඉන්නවා. දෙන්නා එක්ක සාලයේ වාඩි වී කතා කරන කොට එතැන තිබුණා අවුරුදු 4 - 5 ක ගෑනු ළමයකුගේ ටිකක් ලොකු පින්තූරයක්. මම සුගතපාල මහත්තයාගෙන් ඇහුවා “මේ ළමයා කවුද?” කියලා.“මේ මගේ දුව“ කියලා සුගතපාල මහත්තයා මට උත්තර දුන්නා.“පුදුමයි, මම ඊයේ රෑ හීනෙන් මේ දුවව වඩාගෙන හිටියා” කියලත් මම කීවා. එයාටත් පුදුමයි. ඒ එක්ක ම අවුරුදු 16 - 17 ක විතර ගැහැනු ළමයෙක් මට තේ බන්දේසියක් අරගෙන ආවා.“මේ මගේ දුව. මෙයා ගෙ පුංචි කාලෙ පින්තූරයක් තමයි ඔය” කියල සුගතපාල මහත්තයා මට දුව හඳුන්වා දුන්නා.ඊට පස්සේ මම ගිය කාරණේ ගැන සාකච්ඡා කර අවශ්‍ය කඩදාසි සම්පූර්ණ කැර ගත්තා. මම ඒ ගෙදරින් පිටත්වෙන්න කලින් මුත්‍රා කරන්න වුවමනා ;වලා ගේ පිටුපස තිබුණු වැසිකිළියට ගියා. ඒ ගෙයි පිටුපස පැත්තත් ඊයේ රෑ හීනෙන් දැකපු විදිහමයි. මම සුගතපාල මහත්තයාටත් ඒ දුවටත් “මම ගිහින් එන්නම්” කියලා මතුගම බලා ආවා.පහුව දා මම ඉස්කෝලෙට ගියා. අලුත්ගම. එදා විශේෂයක් නෑ. පහුව දා මම විදුහල්පති කාමරයේ වැඩ කරන කොට උප ගුරු මහත්මයෙක් මා ළඟට ආවා.“සර්... අපේ සුගතපාල මහත්තයා ගෙ දුව අන්තරා වෙලානෙ” කීවා.“මොනවා?” මාව උඩ ගිහින් බිම වැටුණ වගේ වුණා. පෙරේදා ගෙදර හොඳට හිටපු දරුවා. මට තේත් හදාගෙන ඇවිත් පිළිගැන්නුවා. අසනීප ගතියක්වත් පේන්න තිබුණෙ නෑ.” කියලා මම නළලට අත්ල තියා ගෙන කල්පනා කළා. මගේ හිත දිගින් දිගට අර හීනය දිගේ ගමන් කළා.මෙහෙම පන්සලක්, පාරක්, ගහකොළ හරියටම, කලින් නොදුටු ඒ දුවම මම පළමුදා හීනෙන් දුටුවෙ කොහොම ද? කව්ද ඒක මට පෙන්නුවෙ? ඒ තරම් ම පුද්ගලික සම්බන්ධයක් නැතුවත් ඒ දරුවව හීනෙන් වඩා ගත්ත හැටි. මෙහෙම පෙන්වන බලවේගය මොකක්ද මම තනිවම කල්පනා කළා. තව ම ඒකට හරි උත්තරයක් මට ලැබුණේ නෑ.ඊළඟ දවසෙ අපි හිතවත් අය වාහනයක් කුලියට අරගෙන මළ ගෙදර ගියා. එදා හීනෙන් දැකපු ටකරන් මඩුව ඒ විදිහට ම එතන ම සවි කැර තිබුණා. “මේ තරම් දිග හීනයක් ඒ තරම්ම පැහැදිලි ව දැක්කේ කොහොම ද? කුමකට ද? කියලා මට තවමත් හරි ම ප්‍රශ්නයකැ”යි අල්විස් මහතා පැවසීය.සාලිකා ගේ සිහිනයේ වතුර පානය කිරීම හා බත් කෑම සංකේතවත් කොට වතුරෙන් දුකත් බතෙන් කරදර කම්කටොලුත් කල් ඇතිව පෙන්වයි. නීතිඥ මහතා ගේ අම්මා මිය යන වේලාවේ ම ඇගේ සහෝදරියට අහසට නැගී යන අක්කා පෙන්වයි. අල්විස් මහතාගේ සිහිනය මහත් පුදුමය දනවන්නකි. අපේ පිහවි ඇසට නොපෙනෙන ශක්තීන් තවත් කොයි තරම් ඇති ද?මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa1104031</link>
    <topic>නව පළාත් පාලන පනත 5 දා පාර්ලිමේන්තුවට</topic>
    <author>සුනිල් දයා අල්විස්</author>
    <content>පළාත් පාලන ආයතනවලට වැඩි බලතල...චෙක්පත් අස්සන් කිරීමේ බලය නිලධාරියකුටසුනිල් දයා අල්විස්පළාත් පාලන ආයතනවලට වඩාත් වැඩි බලතල ලබාදීමේ අරමුණින් නව පළාත් පාලන පනතක් ලබන 05 දා පාර්ලිමේන්තුවට ඉදිරිපත් කිරිමට නියමිත ය.පළාත් පාලන ආයතන මඟින් ප්‍රාදේශීය හා ග්‍රාමීය සංවර්ධනයට වඩාත් කාර්යක්ෂම සේවාවක් ලබාදීම මෙමඟින් අපේක්ෂා කැරේ. මේ යටතේ පළාත් පාලන ආයතන ප්‍රධානීන් සතු බලතල තවත් වැඩි කෙරේ. එහෙත් මෙවර විශේෂත්වය වන්නේ මුදල් චෙක්පත්වලට අස්සන් කිරීමේ බලය පළාත් පාලන ආයතන ප්‍රධානියාට නොව ජ්‍යෙෂ්ඨ නිලධාරියකුට හිමිවීම ය. පරිපාලන ක්‍රියාවලීන් ද මේ අනුව පුළුල් වෙනසකට ලක්වෙයි.යහපාලනය ඇති කිරීම, දූෂණය අකාර්යක්ෂමතාව අහෝසි කිරීම ද නව පනතෙන් අපේක්ෂා කෙරේ. ප්‍රාදේශීයව කුඩා කණ්ඩායම් නිර්මාණය කැරෙන අතර එහි නියෝජිතයන්ට පළාත් පාලන ආයතනය සමඟ ඍජු සබඳතා පැවැත්වීම මඟින් ගම දියුණු කර ගැනීමේ අවස්ථා තවදුරටත් පුළුල් වෙයි.මේ නව පළාත් පාලන පනත හඳුන්වා දෙනු ලැබුවේ මහින්ද රාජපක්ෂ ජනාධිපතිතුමාගේ උපදෙස් මත බවත් එමඟින් මෙරට ප්‍රාදේශීය සංවර්ධනයේ කැපී පෙනෙන වෙනසකට මුල පිරෙන බවත් පළාත් සභා හා පළාත් පාලන අමාත්‍යාංශයේ ලේකම් වෛද්‍ය නිහාල් ජයතිලක මහතා පවසයි. මේ අතර පළාත් පාලන ආයතන වෙත වැඩි බලතල ලබා දෙන මුත් යහපාලනය උදෙසා ගත් පියවර අතරින් කැපී පෙනෙන ලක්ෂණයක් වන්නේ කිසියම් පළාත් පාලන ආයතනයක අය වැය පරාජයට පත්වුවහොත් එහි නගරාධිපති හෝ සභාපතිවරයාට ඉල්ලා අස්වීමට සිදුවීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa110403_1</link>
    <topic>අර්ජුන ගේ තුට්ටු දෙකේ කතාවට රට පුරා ජනතා අප්‍රසාදය</topic>
    <author/>
    <content>“හිටපු නායකයෙක් හැටියට ශ්‍රී ලංකා කණ්ඩායමට ඔබ දෙන උපදේශය මොකක්ද?“කණ්ඩායමට උපදෙස් දෙන්නේ ජනාධිපතිනේ”අන්තර්ජාතික මාධ්‍ය ආයතනයකින් නැගූ ප්‍රශ්නයේදී අර්ජුන රණතුංග මන්ත්‍රීවරයා ලබාදුන් අඥාන පිළිතුර දැඩි ලෙස හෙළා දකින ක්‍රීඩා ලෝලීහු සිය අප්‍රසාදය පළ කර සිටිති. ශ්‍රී ලංකා ක්‍රිකට් කණ්ඩායම දිරිමත් කරමින් ආශිර්වාද කළ යුතු මොහොතක දේශපාලන කුහකකම මෙන් ම ක්‍රීඩා කුහකකම ප්‍රදර්ශනය කිරීම තුට්ටු දෙකේ ක්‍රියාවක් බැව් ඔවුහු පවසති.හිටපු ඉන්දීය නායක කපිල් දේව් මේ මාධ්‍ය ආයතනයට පැවසුයේ ඉන්දීය කණ්ඩායම ජය ගන්නා බව ය. එවැනි ප්‍රකාශයක් ඉන්දීය කණ්ඩායමට ආශිර්වාදයක් වී ඇත.ඇලන් බෝඩර්, ඉම්රාන් ඛාන් වැනි ලෝක පූජිත නායකයන් පැවසූයේ ජයග්‍රහණය සඳහා වැඩි අවස්ථාව ඇත්තේ ශ්‍රී ලංකාවට බව ය. එවැන්නක් පවසා ශ්‍රී ලංකා ක්‍රීඩකයන් දිරිමත් කිරීමට තරම්වත් අර්ජුන රණතුංග මන්ත්‍රීවරයාට නිහතමානිකමක් නොතිබීම පිළිබඳවත් ක්‍රීඩා ලෝලීහු දැඩි අප්‍රසාදය පළ කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa110403_2</link>
    <topic>ශ්‍රී ලංකාව ලකුණු 274යි පන්දු 88කින් මහේලගෙන් ශතකයක්</topic>
    <author>ප්‍රින්ස් ගුණසේකර මුම්බායි සිට...</author>
    <content>ප්‍රින්ස් ගුණසේකර මුම්බායි සිට...ලෝක කුසලාන ක්‍රිකට් ශූරතාව සඳහා ඉන්දියාවේ මුම්බායිහි වෙන්කඩේ ක්‍රීඩාංගණයේදී ඉන්දීය පිළ හා තරග වැදුණු ශ්‍රී ලංකා පිළ කඩුලු හයකට ලකුණු 274 ක් ලබාගනිමින් විශිෂ්ට පිති හරඹයක යෙදුණේ ය.නොදැවී ලකුණු 103 ක් ලබාගත් මහේල ජයවර්ධන ශ්‍රී ලංකා ඉනිම වර්ණවත් කෙළේ ය. ශ්‍රී ලංකා ඉනිමේ අවසන් පන්දුවට පහර දෙමින් තිසර පෙරේරා දර්ශනීය හයේ පහරක් එල්ල කරමින් ශ්‍රී ලංකා ඉනිම ලකුණු 274 දක්වා ඉහළ නැංවීය.නායක කුමාර් සංගක්කාර ද අනගි පිති හරඹයක යෙදෙමින් ලකුණු 48 ක් ශ්‍රී ලංකා කණ්ඩායමට ලබාදුන්නේ ය.ශ්‍රී ලංකා ඉනිම ස්ථාවරත්වයකට ගෙන ඒම සඳහා විශිෂ්ට පිති හරඹයෙක යෙදුණු මහේල ජයවර්ධන සිය ශතකය සම්පූර්ණ කරමින් පන්දුවට පහර දුන් අවස්ථාව. ඒ.එෆ්.පී.ලෝක කුසලාන අවසන් මහා ක්‍රිකට් තරගයේ මුලින් ම පන්දුවට පහර දුන් ශ්‍රී ලංකා ක්‍රිකට් කණ්ඩායමට සිංහ ධජය ලෙළවමින් සහාය පළ කරන මේ දරුවා කැමරාවට හසුවූයේ ගාලු මුවදොර පිටියේ යෝධ රූපවාහිනි තිරය අසලදී ය. ඡායාරූපය - ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa1104033</link>
    <topic>‘සාකොසාන්’  06 දා මුළුදෙයි</topic>
    <author/>
    <content>දකුණු ආසියාවේ සනීපාරක්ෂක කටයුතු පිළිබඳව හතරවැනි ඇමැති සමුළුව (SACOSAN IV) 6 වැනිදා පස්වරු 4ට කොළඹ සිනමන් ග්‍රෑන්ඩ් හෝටලයේ දී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වීමට නියමිතය.මෙම අවස්ථාවට ඉන්දියාව, පකිස්ථානය, නේපාලය, මාලදිවයින, ඇෆ්ගනිස්ථානය, භූතානය හා ශ්‍රී ලංකාව යන රටවල ජලය හා සනීපාරක්ෂක කටයුතු වලට සම්බන්ධ ඇමැතිවරු ද, ඉහළ නිලධාරීහු ද එක්ෙවි. ශ්‍රී ලංකාව සත්කාරක රට ලෙස කටයුතු කරන මෙම සමුළුවේදී සාර්ක් කලාපයේ සනීපාරක්ෂක කටයුතු විධිමත් කිරීම පිළිබඳව සාර්ක් රටවල්වල ඇමැතිවරු සාකච්ඡා කර තීරණවලට එළඹීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa1104032</link>
    <topic>ඇමැති කෙහෙළියට අස්ගිරි විහාරයෙන් ගරු සම්මානයක්</topic>
    <author>ඉන්දික පොල්කොටුව</author>
    <content>ඉන්දික පොල්කොටුවශ්‍යාමෝපාලි වංශික මහා නිකායේ අස්ගිරි මහා විහාර පාර්ශ්වයේ මහා නාහිමි ප්‍රමුඛ එම පාර්ශ්වයේ විංශද්වර්ගික කාරක මහා සංඝ සභාව මඟින් ජනමාධ්‍ය හා ප්‍රවෘත්ති අමාත්‍ය කෙහෙලිය රඹුක්වැල්ල මහතාට “දේශමාමක ජන ප්‍රසාදන ලංකා පුත්‍ර” ගෞරව සම්මාන නාමය පිළිබඳ ශ්‍රී සන්නස් පත්‍රය ප්‍රදානය කිරීම අස්ගිරි මහා විහාරයේ මංගල උපෝසථාගාරයේදී අද (03) සවස 3.00 ට සිදු කෙරේ. අස්ගිරි පාර්ශ්වයේ මහා නායක අතිපූජ්‍ය උඩුගම ශ්‍රී බුද්ධරක්ඛිත මහා නාහිමියන් අතින් මෙම ගෞරව නාමය ප්‍රදානය කිරීමට නියමිතය.මේ අතර මෙම සන්නස් පත්‍රය පිළිගැන්වීම පිළිබඳ විශේෂ උත්සවය අපේ‍්‍රල් 24 දින පල්ලේකැලේ අන්තර්ජාතික බෞද්ධ මධ්‍යස්ථානයේදී පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa1104035</link>
    <topic>අක්කර දහයේ ගොවිපොළ 31 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහ”දිවි නැගුම” වැඩසටහනට අනුබද්ධව රටේ ප්‍රධාන ගොවිපළවල් 31 ක අක්කර 10 එළවළු හා පලතුරු වගා ගොවිපළ 31 ක් ඇති කිරීමට පියවර ගෙන ඇතැයි ජාතික පශු සම්පත් සංවර්ධන මණ්ඩලයේ නියෝජ්‍ය සභාපති හා ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා පවසයි. ඒ අනුව මේ වැඩ පිළිවෙළ යටතේ අක්කර 310 ක් එළවළු හා පලතුරුවලින් අස්වද්දනු ලැබේ.මෙම සියලු ගොවිපළවල කටයුතු ‘දිවි නැගුම’ ආරම්භ වූ මාර්තු 12 වැනිදා ආරම්භ වූ බවත් කාබනික පොහොර පමණක් යොදමින් එළවළු, ගස්ලබු, කෙසෙල් මෙම ගොවිපළවල වවන බවත් ලක්ෂ්මන් හුළුගල්ල මහතා පැවසීය.මහින්ද රාජපක්ෂ ජනාධිපතිතුªමාගේ අදහසක් අනුව ආර්ථික සංවර්ධන ඇමැති බැසිල් රාජපක්ෂ මහතා මෙහෙයවන දිවි නැගුම පවුලේ පෝෂණය සහ ආර්ථිකය වැඩි දියුණු කරන ගෘහ ආර්ථික ඒකක දස ලක්ෂයේ ජාතික වැඩසටහනට අලුත්ම ව්‍යාපෘති කීපයක් යටතේ සම්බන්ධ වීමට ජාතික පශු සම්පත් සංවර්ධන මණ්ඩලය කටයුතු යොදා ඇති බවත් හුළුගල්ල මහතා පවසයි.ඒ යටතේ පශු සම්පත් මණ්ඩලයේ කිරි, යෝගට්, බිත්තර, කුකුළු මස් සහ අලුත්ම එළවළු, පලතුරු සහිත අලෙවි හල් කොළඹ විවෘත කිරීමට කටයුතු යොදා ඇති බවත් ඔහු කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa1104038</link>
    <topic>‘අපේකමට’ සම්මානයක්</topic>
    <author>සාගරිකා දිසානායක</author>
    <content>සාගරිකා දිසානායකආසියානු ශාන්තිකර කලාපීය සංචාරක සංවිධානය (පාටා සංවිධානය) මඟින් සංවිධානය කළ සංචාරක අලෙවිකරණ තරගාවලියේ පෝස්ටර් අංශයේ රන් සම්මානය ශ්‍රී ලංකා සංචාරක ප්‍රවර්ධන කාර්යාංශය ඉදිරිපත් කළ “අපේකම” නම් වූ පෝස්ටරයට හිමි වී තිබේ. මේ සඳහා අදාළ සම්මානය මේ මස 11 චීනයේදී ශ්‍රී ලංකාවට පිරි නැමේ.හෙළ සංස්කෘතිය හා සිරිත් විරිත් ලොවට හඳුන්වා දීම සඳහා මෙරට විවිධ පළාත් නියෝජනය වන පරිදි මහනුවර සීගිරිය, බෙන්තොට හා ත්‍රිකුණාමලයේ සංචාරක කලාපවල අවුරුදු උත්සව මාලාවක් පැවැත්වීමට කටයුතු යොදා ඇතැයි සංචාරක ප්‍රවර්ධන කාර්යාංශයේ වැඩ බලන කළමනාකරණ අධ්‍යක්ෂ මල්රාජ් කිරිඇල්ල මහතා පවසයි. ඒ අනුව අපේ‍්‍රල් 9 - 10 දිනවල මහනුවර කැන්ඩි සිටි මධ්‍යස්ථානයෙහි අපේ‍්‍රල් 16 - 17 දෙදින ත්‍රිකුණාමලයේත් 21 සීගිරියේත්, 23, 24 බෙන්තොටදීත් අවුරුදු උත්සව පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa1104037</link>
    <topic>ඊ නිව්ස් ප්‍රහාරය සැලසුම් කෙළේ මීගමුව බන්ධනාගාරයේ?</topic>
    <author>විජයානි එදිරිසිංහ</author>
    <content>සුදාට හා භූතයාට මරණ තර්ජනවිජයානි එදිරිසිංහඊ නිව්ස් ආයතනයට ප්‍රහාර එල්ල කිරීම සඳහා වූ කොන්ත්‍රාත්තුවට අදාළ දුරකතන පණිවුඩ හුවමාරුව මීගමුව බන්ධනාගාරයේ සිට සිදුකෙරී ඇති බවට පොලීසිය සැක කරයි.දුරකතන කුලුනුවලින් ලබාගත් තොරතුරු ඔස්සේ තවදුරටත් පරීක්ෂණ සිදු කෙරයි. ප්‍රහාරය සිදුකළ බවට සැකපිට අත්අඩංගුවට ගෙන ඇප මත මුදා හැර සිටි භූ®තයා හා සුදා යන අයවළුන් මරණීය තර්ජන හේතුවෙන් මේ වනවිට නිවෙස්වලින් පිටව සැඟවී සිටින බවට ද පොලිසියට තොරතුරු ලැබී ඇත.භූ®තයාගේ සොයුරා වූ සුදන්ත යන අයට යතුරු පැදියකින් පැමිණි දෙදෙනෙක් පිස්තෝලයකින් පහර දී තිබුණේ පසුගිය මාර්තු 11 දාය. ඒ සම්බන්ධව ඔහු එදිනම වැල්ලම්පිටිය පොලිසියට පැමිණිලි කැර තිබේ.ඔවුන්ගේ පවුල්වලට එල්ල වූ මරණීය තර්ජන නිසා ජීවිත ආරක්ෂාවට පොලිසියේ පිහිට ඉල්ලා තිබිණ. ඊ නිව්ස් ප්‍රහාරය සම්බන්ධව භූතයාගෙන් සහ සුදාගෙන් බලහත්කාරයෙන් ප්‍රකාශයක් ලබාගත් බවත් ඔවුන් එම ගිනිතැබීම සිදු නොකළ බවත් අධිකරණය ඉදිරියේ කියා නොසිටියහොත් ඔවුන්ගේ ජීවිත නැතිකරන බවට එම තර්ජනවලින් කියැවී ඇත.ජ්‍යෙෂ්ඨ නියෝජ්‍ය පොලිස්පති (බස්නාහිර) කේ.පී.පී.පතිරණ, නියෝජ්‍ය පොලිස්පති (කොළඹ) අනුර සේනානායක මහත්වරුන්ගේ උපදෙස් මත පොලිස් අධිකාරී (නුගේගොඩ) දේශබන්දු තෙන්නකෝන් මහතාගේ අධීක්ෂණය යටතේ පරීක්ෂණ සිදු වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa1104036</link>
    <topic>කාලය මාස 08 යි දඩය තිස්හත්කෝටියයි</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාපසුගිය මාස අටක (08) කාලයේදී පමණක් රථවාහන වැරැදි සම්බන්ධයෙන් අධිකරණයට ඉදිරිපත් කරන ලද නඩුවලින් රුපියල් තිස්හත්කෝටි හාරලක්‍ෂ අසූ හත්දහස් දෙසිය හැත්තෑ හතරක දඩ මුදලක් රජයට ලැබී තිබේ. මේ කාලය වන්නේ 2010 ජූලි මාසයේ සිට 2011 මාර්තු දක්වාය.බස්නාහිර පළාත් (රථවාහන) නියෝජ්‍ය පොලිස්පති අසෝක විජේතිලක මහතා සමඟ පැවති විශේෂ සාකච්ඡාවකදී මේ තොරතුරු අනාවරණය විය. විජේතිලක මහතා පවසන පරිදි අධික ශබ්දයෙන් නළා හැඬ වූ රියදුරන් 1300 ට වැඩි පිරිසකට පෙබරවාරි මාසයේදී නඩු පවරා තිබේ.රථවාහන හා මහාමාර්ග නීති කඩ කරන අයට එරෙහිව නොපමාව නීතිය ක්‍රියාත්මක කරන බවද හෙතෙම අවධාරණය කෙළේය. ඒ අනුව රථවාහන ධාවනය කරන රියදුරන් පමණක් නොව මහ මඟ ගමන් කරන ජනතාවද මාර්ග නීති පිළිපැදිය යුතුය. කහ ඉරි ඇති ස්ථාන මඟ හැර වෙනත් තැන්වලින් පාර හරහා මාරුවන අයට එරෙහිවද නඩු පැවරීමට පියවර ගනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa1104034</link>
    <topic>පොල් මිල බසී</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලඅපේ‍්‍රල් උත්සව සමය ආරම්භ වීමත් සමඟ ම රටපුරා ඉහළ ගොස් තිබු පොල් මිල ශීඝ්‍රයෙන් පහත බසිමින් තිබෙන බැව් වෙළෙඳපොළ ආරංචි මාර්ග සඳහන් කරයි. ඉකුත් දෙසැම්බරයේදී රුපියල් 70 දක්වා ඉහළ ගිය පොල් ගෙඩියක මිල මේ වන විට රුපියල් 30 - 35 අතර මිල ගණන්වලට අලෙවි කැරේ.වෙළෙඳපොළ වාර්තා අනුව රත්නපුර හා වැල්ලවත්ත වැනි ප්‍රදේශවල පොල් ගෙඩියක මිල රුපියල් 30 - 35 මිල ගණන්වලට ලබා ගත හැකිව තිබේ.පොල් මිල පහත දැමීමට අවශ්‍ය වැඩසටහන් රැසක් ක්‍රියාත්මක කරන බව ඇමැති ජගත් පුෂ්පකුමාර මහතා පවසයි. පොල් පොහොර සහනාධාරය ලබා ගැනීම සඳහා අයදුම්පත් සියලුම ගොවිජන සේවා මධ්‍යස්ථානවලින් පොල් සංවර්ධන අධිකාරියේ ප්‍රාදේශීය කාර්යාලවලින් ලබාගත හැකි බව පොල් සංවර්ධන අමාත්‍යාංශයේ ලේකම් අනුර සිරිවර්ධන මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aa1104039</link>
    <topic>අප්‍රේල් 5 - 15 අතර දී ශ්‍රී ලංකාවට හිරු මුදුන්වෙයි</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහඅප්‍රේල් 5 සිට 15 දක්වා කාලයේ දී ශ්‍රී ලංකාවට හිරු මුදුන් වෙන බව කාලගුණ විද්‍යා දෙපාර්තමේන්තුව පවසයි. මේ කාලයේදී මෙරට දිවා කාලයේ ඉහළම උෂ්ණත්වයක් පවතින බව ද දෙපාර්තමේන්තුව පවසයි.ඒ අනුව 5 වැනිදා පස්වරු 12. 14 ට දික්වැල්ල, කැකණදුර, වැලිගම, මිදිගම යන ප්‍රදේශවලට ද 6 වැනිදා පස්වරු 12.14 ට අහුන්ගල්ල, සූරියවැව, හිනිදුම යන ප්‍රදේශවලට ද 7 වැනිදා පානදුර, කහවත්ත, බෙලිහුල්ඔය යන ප්‍රදේශවලට ද 8 වැනිදා ජාඇල නාවලපිටිය යන ප්‍රදේශවලට ද හිරු මුදුන්වෙන බව කාලගුණ විද්‍යා දෙපාර්තමේන්තුව පවසයි.ඊට අමතරව 9 වැනිදා මහවැව, ගිරාදුරුකෝට්ටේ, මාතලේ කල්ලාර් වැනි ප්‍රදේශවලට ද 10 වැනිදා මහව, කොහොඹගස්වැව ප්‍රදේශවලට ද 11 වැනිදා රබෑව නල්ලමඩුව යන ප්‍රදේශවලට ද 12 වැනිදා හොරොව්පතාන ත්‍රිකුණාමලය මැදවච්චිය යන ප්‍රදේශවලට ද හිරු මුදුන්වේ. 13 වැනිදා සිරිපුරට ද 14 වැනිදාට මුලතිව්වලට ද, 15 වැනිදා යාපනයට ද හිරු මුදුන්වෙන බව කාලගුණ විද්‍යා දෙපාර්තමේන්තුව පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ab1104033</link>
    <topic>දැන් ඇත්තේ යැංකි ඩිකීලාගේ විදේශ ප්‍රතිපත්තියක් නොවේ</topic>
    <author>කේ.සී.ජේ.රත්නායක</author>
    <content>කෙටවීම වනාහී කොයි ආකාරයෙන් ගත්තද පහත් පෙළේ දුර්ගුණයකි. තම විරුද්ධවාදියාට පහර ගැසීමට තමන්ට ම කියා ශක්තියක් නැති විට අනෙකා ලවා පහර ගැන්වීම කෙටවීමේ එක් ආකාරයකි. පහර ගැස්සවීම පෙර බිඳ විය යුතුය. මිතුරන් දෙදෙනකු බිඳ වූ විට ඔවුන් පසමිතුරන් බවට පත් වෙයි. මේ දුර්ගුණය හද්දා පිටිසර ගම් මණ්ඩියේ සිට නගරයේ මුඩුක්කුවේ සිට ලොකයේ සුපිරිතම සංවිධානය වන එක්සත් ජාතීන් ගේ සංවිධානය දක්වා නොයෙක් ආකාරයෙන් දැක ගැනීමට ද ලැබෙයි. ගමේ පොඩි පහේ ආරෝවකට ඇගිලින් හා මැගිලින් ව කෙටවීමට සිසිලින් දිය යටින් ගින්දර ගෙන යෑම මෙන්ම රටක ආණ්ඩුවකට එරෙහිව විදේශ රටවල් කෙටවීම ද අර්ථයෙන් එක හා සමාන ය.ශ්‍රී ලංකා රජයට එරෙහිව අමෙරිකාව ප්‍රමුඛ බටහිර යුරෝපීය රටවල් කෙටවීම තම ව්‍යාපෘතීන් බවට පත් කැර ගත් රාජ්‍ය නොවන සංවිධාන ගණනාවක් කාලයක සිට මෙරට ක්‍රියාත්මක වෙයි. මානව හිමිකම් පිළිබඳව තත්ත්ව වාර්තාවක් (situation Report) විදේශ රටවලට යැවීම එහි එක් ආකාරයකි. එකී වාර්තා ත්‍රාසජනක ස්වරූපයෙන් සකස් කළ විට ලැබෙන අවධානය තවත් ඉහළ යයි. සුදු වෑන්වලින් පැමිණ පුද්ගලයන් පැහැර ගෙන යෑම පිළිබඳ මහා බිල්ලෙකු එක්තරා කාලයකදී මවා තිබිණ. පෙම්වතකු හා පෙම්වතියක හොර රහසේ නිවසෙන් පලා යෑමේ සිද්ධීන් පවා අර මානව හිමිකම් පිළිබඳ තත්ත්ව වාර්තාවල්වල සඳහන් කැර තිබුණේ රජයේ ආරක්ෂක අංශ විසින් කරනු ලැබූ පැහැර ගෙන යෑම් වශයෙනි. විදේශ රටක ජීවත් වූ දෙමළ ජාතික පුද්ගලයකු මෑතක දී යාපනයට පැමිණියේ ය. කොළඹ වැල්ලවත්ත ප්‍රදේශයෙන් සුදු පාට වෑන් රථයක් කුලියට ගත් හෙතෙම තම බිරිඳ සහ පුත්‍රයා එහි නංවා ගෙන ගොස් අතුරුදහන් වූයේය.කෲර ලෙස පහර දී බිරිඳ ඝාතනය කැර තිබිණ. පසුව අනාවරණය වූයේ පවුලේ ආරවුලක් මත යට කී පුද්ගලයා තම බිරිඳව සුදු වෑන් රථයක නංවා ගෙන ගොස් පසුව ඝාතනය කැර ඇති බවයි. ඔහු තැත් කෙළේ ඒ අපරාධය සුදු වෑන් බිල්ලා ගේ ගිණුමට බැර කිරීමට ය. මේ සුදු වෑන් කතාව එතෙර රටවල කොයි තරම් සාර්ථක ත්‍රාසජනක ජවනිකාවක් බවට පත් කැර තිබේ ද යන්න පෙන්නුම් කිරීමට මේ සිද්ධිය කදිම උදාහරණයකි. ශ්‍රී ලංකා රජයේ ආරක්ෂක අංශ වහා ක්‍රියාත්මක වී මිනීමරුවා අත් අඩංගුවට නොගත්තේ නම් තවත් සුදු වෑන් පැහැර ගැනීමක් රාජ්‍ය නොවන සංවිධානවල මානව හිමිකම් වාර්තාවට එක් වීමට හොඳටම ඉඩ තිබිණි.මීට පෙර ඔවුන් විසින් සකස් කරනු ලැබූ එවැනි වාර්තාවල කොතෙකුත් සාවද්‍ය තොරතුරු සඳහන් ව තිබූ බවටත් අනාවරණය විය. සාවද්‍ය තොරතුරු පමණක් නොව අති සාමාන්‍ය සිද්ධීන්වලට අතිශයෝක්තියෙන් යුත් භයානක මුහුණුවරක්ගෙන දීමද කාලයක සිට ක්‍රියාත්මක වන ව්‍යාපෘතියකි. ශ්‍රී ලංකාවේ මානව හිමිකම් – ප්‍රජාතන්ත්‍රවාදය, ජනමාධ්‍ය නිදහස වැනි ක්‍ෂේත්‍ර සම්බන්ධයෙන් අන්තර්ජාලයේ පළ කැරෙන ලිපි, වාර්තා, විග්‍රහ යනාදිය දකින විට ඔළුව කැරකැවෙන සුළු ය. ඇත්තටම ශ්‍රී ලංකාවේ ජීවත් නොවන පුද්ගලයකු අර වාර්තා කියවන විට ඔහුට හැඟෙන්නේ ශ්‍රී ලංකාව අපායේ අද්දරම ඇති රටක් වශයෙනි. ඒවා එතරම්ම නිර්මාණාත්මක ප්‍රබන්ධයන්ය.වේගවත් සංවර්ධනයක්මානුෂිය මෙහෙයුමෙන් පසුව යාපනය ඇතුළු උතුරු පළාතේ සාමාන්‍ය ජන ජීවිතය වේගයෙන් යථා තත්ත්වයට පත් වන්නට ගත්තේය.කෘෂිකර්මය, ධීවර, වෙළෙඳ හා සංචාරක යන ක්‍ෂේත්‍රයන්වල අනපේක්ෂිත ප්‍රබෝධයක් දක්නට ලැබිණ. එල්.ටී.ටී.ඊ. ත්‍රස්තවාදීන්ගෙන් බේරා ගත් උතුරු හා නැඟෙනහිර නැවත මනුස්ස ජනාවාස බවට පත්වනවා පමණක් නොව වේගවත් සංවර්ධනයක් ඇති කැර ගනිමින් සිටින බැව් අන්තර්ජාතික ප්‍රජාව අතර පැතිර ගියහොත් විදේශගත කොටි ක්‍රියාකාරීන්ට හා මෙරට ක්‍රියාත්මක වන කොටි ගැති රාජ්‍ය නොවන සංවිධානවලට ඉන් මරු පහරක් එල්ල වෙයි. උතුරු නැඟෙනහිර දෙමළ ජනතාව නිදහසේ හුස්ම ගන්නවා පමණක් නොව ඔවුන් ගේ මුහුණුවල මතුවන සිනහවේ ඡායාරූපයක් දැකීම පවා අර උදවියට වහකදුරුය. උතුරේ ඇත්ත ඡායාරූපය ඒ ලෙසින් ම විදේශ රටවලට ප්‍රචාරය වීම තමන්ගේ කෙටවීමේ ව්‍යාපෘතියට පහරක් බව වහාම හඳුනා ගත් රාජ්‍ය නොවන සංවිධාන කිහිපයක් පසුගිය දා ක්‍රියාත්මක කළ මාධ්‍ය මෙහෙයුමක ප්‍රතිඵල දැන් දකින්නට ලැබේ.උතුරු පළාතේ කරනු ලැබූ ස්වාධීන මාධ්‍ය නිරීක්‍ෂණයක් යන මැයෙන් ඉකුත් දා වෙබ් අඩවි කිහිපයක ලිපි හා ඡායාරූප මාලාවක් පළ වන්නට ගත්තේ ය. “උතුරු පළාතේ අඩියෙන් අඩියට හමුදා කඳවුරු පිහිටුවා තිබේ. යුද හමුදාව ඒ පළාත දරුණු හමුදාමය පාලනයකට යටත් කැර තිබෙනවා පමණක් නොව අහිංසක දෙමළ පුරවැසියන් තමන් ගේ සාම්ප්‍රදායක ඉඩම්වලින් පවා පලවා හැර වහල් කඳවුරුවල ගාල් කොට තිබේ. එහි සාමාන්‍ය නීතිය ක්‍රියාත්මක නොවේ. දකුණේ සිංහල ජාතිකයන් බලහත්කාරයෙන් උතුරේ ඉඩම් අල්ලා ගෙන සිටිනවා පමණක් නොව සිංහල ව්‍යාපාරිකයෝ උතුරේ වෙළෙඳාම පවා තම අතට ගෙන සිටිති. එල්.ටී.ටී.ඊ. ත්‍රස්තවාදීන් ගේ පාලනයටත් වඩා දැන් උතුරේ දෙමළ ජනතාව රජයේ හමුදාවල දරුණු පාලනයෙන් පීඩා විඳිති.” යට කී වෙබ් අඩවිවල පළ වූ වාර්තා හා අවිශ්වසනීය ඡායාරූපවලින් ලෝකයට මවා පෙන්වීමට තැත් කැර තිබුණේ එවැනි තත්ත්වයකි.එදා මෙදාතුර උතුරු ප්‍රදේශය (විශේෂයෙන් යාපනය) හැබැහින් නොදුටු විදේශ රටක ජීවත්වන කෙනෙකු ඒ වාර්තා හා ඡායාරූප දුටු සැණින් ඇති කර ගන්නේ අතිශයින් ම නොමඟ ගිය ප්‍රතිරූපයකි. අන්තර්ජාතික රාජ්‍ය නොවන සංවිධාන ශ්‍රී ලංකාවට එරෙහි තම තත්ත්ව වාර්තාවන්ට මූලාශ්‍ර කර ගන්නේ මෙවැනි සාවද්‍ය තොරතුරු බවත් රහසක් නොවේ. පෙර සඳහන් කළ “උතුරේ ස්වාධීන මාධ්‍ය නිරීක්‍ෂණ ව්‍යාපෘතිය” සඳහා අත දිග හැර මුල්‍ය අනුග්‍රහය ලබා දී තිබුණේ රාජ්‍ය නොවන සංවිධානයක් විසිනි. මෙවර ඔවුන්අතේ පතේ තවරා ගන්නේ නැතිව වෙබ් අඩවි දෙක තුනක ඊනියා මාධ්‍යවේදීන් කිහිප දෙනෙකු ලවා හොඳට විකිණිය හැකි ත්‍රාසජනක ප්‍රබන්ධයක් සම්පාදනය කැර ගෙන ඇත.ඔවුන් කුමක් මවා පෙන්වීමට තැත් කළද උතුරේ ඇත්ත ඡායාරූපය ලෝකයට පෙන්වීමට රජයට යුතුකමක් තිබේ. ඒ කටයුත්ත අවශ්‍ය කරන වේගයට හා ප්‍රමාණයට සිදු වන්නේද යනු තරමක ප්‍රශ්නයකි. මේ සමඟම තරමක තිත්ත කතාවක් ද කිව යුතුව තිබේ. කාලයකට පෙර එක්සත් ජාතික පක්ෂයේ වැටුප් ලැයිස්තුවට ඇතුළත් වූ මාධ්‍යවේදීහු කිහිප දෙනෙක් වූහ. එජාපයෙන් වැටුප් ලබා ගෙන එජාපයට වුවමනා හැටියට තම මාධ්‍ය භාවිතය පවත්වා ගෙන යෑම එහි ප්‍රතිඵලයයි. දැන් ඒ ලැයිස්තුව නැත.එජාපයේ අරමුදල් පිරිහීමමොකද එජාපයේ අරමුදල් ඉතා භයානක ලෙස පිරිහි ගොස් ඇති නිසාය. එහෙත් තවත් ලැයිස්තුවක් ඇත. එන්. ජී. ඕ. ජාලයකින් අමතර වැටුප් ලබාගෙන එන්. ජී. ඕ. ව්‍යාපෘති අනුව මාධ්‍ය භාවිතය ගෙන යෑමේ කල්ලියක් ක්‍රියාත්මක වේ. ඒ කල්ලියේ බොහෝ දෙනෙකු දැන් රට අතහැර ගොස් සිටින අතර තවත් දෙතුන් දෙනෙකු තවමත් පුරුදු රස්සාවේ යෙදී සිටිති. යාපනය ඇතුළු උතුරු පළාත සම්බන්ධයෙන් “රකුසු පිංතූරයක්” නිර්මාණය කෙළේ එවැනි කිහිප දෙනෙකි. ටියුනීසියාව, ඊජිප්තුව හා ලිබියාවේ නොසන්සුන්තාවක් හට ගත් සැණින් ඒ සිද්ධි නොපමාව ශ්‍රී ලංකාවට ගැලපීමට උත්සාහ කෙළේ රාජ්‍ය නොවන සංවිධාන කිහිපයක් සහ ඔවුන් ගෙන් පැහැදිලිවම මූල්‍ය අනුග්‍රහය ලබන වෙබ් අඩවි දෙක තුනකි. ඊජිප්තුවේ මෙන් ශ්‍රී ලංකාවේ ද මහජන / මාධ්‍ය නැඟිටීම් මඟින් වෙනසකට මුල පුරනු ඇති බවට ඔවුහු අනාවැකි පළ කළෝය. එහෙත් එය පුස්සක් බව දැන් තහවුරු වී හමාරය.දැන් ඔවුන් උත්සාහ ගත්තේ වෙනත් ආකාරයේ කෙටවීමකට ය. ඒ සූත්‍රය මෙසේ ය. “ලිබියාව සහ ශ්‍රී ලංකාව මිතුරෝ ය. දැන් ඇමෙරිකාව ප්‍රංසය හා නේටෝ හමුදා ලිබියාවට පහර දෙන්නේය. ශ්‍රී ලංකාව ලිබියාවේ මිතුරා වන හෙයින් ඒ ඇමෙරිකාව ශ්‍රී ලංකාවේ සතුරෙක් වන්නේය. ලිබියාවට මෙන්ම ශ්‍රී ලංකාවට ද පහර වදින්නේ ය” මෙවැනි සූත්‍රයක් හට ගත්තේ කවර නම් ඔළු ගෙඩියක් ඇතුළේ ද? අමුවෙන්ම කිවහොත්, “කොයි හැටියෙන් හෝ වේවා ශ්‍රී ලංකාවට කෙළවෙනවා නම් ඒ ඇති” යන දුෂ්ට ප්‍රාර්ථනය ඇති අයෙකුට මිස සාමාන්‍ය සිහි මොළේ ඇති කෙනෙකු මෙලෙස පතන්නේ නැත.ඒ අදහසින් නැවත එළියට පැන ඇත්තේ ශ්‍රී ලංකාවට එරෙහිව ක්‍රියාත්මක වන එන්. ජී. ඕ. ජාලය සිතන්නේ පතන්නේ හා ක්‍රියා කරන්නේ කෙසේ ද යනුයි. ලිබියාව සහ ශ්‍රී ලංකාව හොඳ මිතුරන් බව ඇත්තකි. එහෙත් ලිබියාව සහ ශ්‍රී ලංකාව යනු හාත්පසින් ම වෙනස් රටවල් දෙකකි. අනෙක් පැත්තෙන් ශ්‍රී ලංකාව හා ඇමෙරිකාව ද හොඳ මිතුරන් ය. ශ්‍රී ලංකා අහසට උඩින් ගුවන් ගමන් තහනම් කිරීමට එක්සත් ජාතීන් ගේ සංවිධානයට කිසිම හේතුවක් නැත.වැඩ වරද්දා ගැනීමඑහෙත් මීට පෙර කාලයකදී නම් ශ්‍රී ලංකාව වැඩ වරද්දා ගත්තේය. ජේ. ආර්. ජයවර්ධන ජනාධිපතිවරයාට “යැංකි ඩිකී” යනුවෙන් නමක් පට බැඳ තිබිණ. ඔහු උග්‍ර බටහිර ගැත්තකු බවට ප්‍රසිද්ධියේ චෝදනා නැඟිණි. අසල්වැසි ඉන්දියාවට පසුපස හරවමින් ඇමෙරිකාවට අත දුන් ජනාධිපති ජේ. ආර්. ජයවර්ධන සිතා සිටියේ ශ්‍රී ලංකාවේ කොටි ප්‍රශ්නයේදී අමෙරිකාව හා බටහිර රටවල්වල හයිය ලබා ගෙන ඉන්දියාව බය ගන්වා මිලිටරි ක්‍රමයෙන් ත්‍රස්තවාදය අවසන් කිරීමට ය. එයින් සිදු වූයේ ඉන්දියාව ශ්‍රී ලංකාවේ බලවත් සතුරකු බවට පත් වීම පමණක් නොව ප්‍රාදේශීය සංවිධානයක්ව පැවති එල්. ටී. ටී. ඊ.ය ලොව පුරා විහිදුණු අංක එකේ ත්‍රස්ත සංවිධානයක් බවට ශක්තිමත් වීමය. 1987 දී වඩමාරච්චි මෙහෙයුම නතර කිරීමට කටයුතු සැලසෙන විට එකම බටහිර රටක්වත් ඉන්දියාවට එරෙහිව ශ්‍රී ලංකාවට උදවු දීමට වචනයක්වත් ප්‍රකාශ නොකළේය.අවසානයේදී ඉන්දීය ප්‍රහාරක ගුවන් යානා ශ්‍රී ලංකා අහස ආක්‍රමණය කළා පමණක් නොව හාල්, පරිප්පු, සීනි බිමට හෙළුවේ අවශ්‍ය නම් බෝම්බ පවා දෙවැනි වටයේ ගෙන ආ හැකි බවට අනතුරු හඟවමිනි. “යැංකි ඩිකී” අන්ත අසරණභාවයට පත් විය. ඉන්දියාව ශ්‍රී ලංකා අහස ආක්‍රමණය කිරීම වැරැදි යැයි කීමට මේ ලෝක සිතියමේ එකම රටක් වත් එදා නො තිබුණේය. ශ්‍රී ලංකාවේ එකල පැවති විදේශ ප්‍රතිපත්තියේ කාලකණ්ණි ස්වභාවය පමණක් එදා ලෝකයට අනාවරණය වූයේ මෙරට පාලකයන් ගේ පමණක් නොව මහජනතාවගේ පවා රෙදි ගලවමිනි. එදා අප කවර නම් නිවට තත්ත්වයකට ඇද වැටුණේ ද?ශ්‍රී ලංකාව ලබා ගත් ජයග්‍රහණ සංසන්දනාත්මකව ගතහොත් එල්. ටී. ටී. ඊ. ත්‍රස්තවාදය තුරන් කිරීම සියල්ලට ඉහළින් කැපී පෙනිණ. එල්. ටී. ටී. ඊ. ත්‍රස්තවාදය විටෙක විමුක්තිවාදී අරගලයක්, වාර්ගික අයිතීන් දිනා ගැනීමේ හා වාර්ගික පීඩනය පරාජය කිරීමේ සටනක්, ජනවාර්ගික අර්බුදයක් ආදි වශයෙන් සංකීර්ණ මුහුණුවරක් ගෙන තිබිණි. එල්. ටී. ටී. ඊ. ය වන්නියේ ක්‍රියාත්මක වූයේ ලෝකය පුරා විහිදුණු ශක්තිමත් ජාලයක් සහිතවය. ශ්‍රී ලංකාවට එක්සත් ජාතීන් ගේ හමුදා ගෙන්වා පාලන ප්‍රදේශ දෙකක් බිහි කිරීම ප්‍රශ්නයට එකම විසඳුම වශයෙන් දුටු අය ද වූහ. මේ ප්‍රශ්නයේදී ඉන්දියාව හා ශ්‍රී ලංකාව අතර යම් විරසකයක් පැවතීම නිසා තත්ත්වය තවත් බැරෑරුම් අතට පෙරළී තිබිණ. 2005 ජනාධිපතිවරණය පැවැත්වෙන විට ඉතා පැහැදිලිව කොටි පාලන ප්‍රදේශ හා ශ්‍රී ලංකා රජයේ පාලන ප්‍රදේශ යනුවෙන් ලංකා සිතියම දෙකට බෙදී තිබිණි. ජනාධිපති ජේ.ආර්.ජයවර්ධන ‘යැංකි ඩිකී’ වීමට ගොස් කර ගත් වින්නැහිය කූටප්‍රාප්තියට පත්ව තිබුණේ ඒ ආකාරයෙනි.ඉන්දියාව - ශ්‍රී ලංකාව එක පෙළට2005 ජනාධිපතිවරණයෙන් පසුව සිදු වූ දේ යළි සිහිපත් කළ යුතු නොවන්නේ එය හැමෝටම මතක තිබෙන හෙයිනි. මානුෂීය මෙහෙයුමේදී ඉන්දියාව ශ්‍රී ලංකාව සමඟ එක පෙළට සිට ගත්තේය. මානුෂීය මෙහෙයුමේ තීරණාත්මක අවස්ථාවකදී ඉන්දීය දේශපාලනයේ වැදගත් සාධකයක් වන තමිල්නාඩුවේ ඡන්දයක් පැවැත්වෙමින් තිබිණ. එවැනි දුෂ්කර අවස්ථාවල පවා ඉන්දියාව ශ්‍රී ලංකාව සමඟ සිටියේය. ඉන්දියාව සහ චීනය පසමිතුරෝය. එහෙත් ශ්‍රීී ලංකාව චීනයෙන් ආයුධ මිලට ගැනීම සම්බන්ධයෙන් ඉන්දියාව මැසිවිලි නැඟුවේ හෝ සැකයෙන් බැලුවේ හෝ නැත. ඉන්දියාව හා පාකිස්ථානය අතර ද විරසකයක් තිබිණි.ශ්‍රී ලංකාව පාකිස්ථානයෙන් ද යුද අවි ලබා ගත්තේය. එකිනෙකාට මිත්‍රශීලී නොවන රටවල් තුනක් සමඟ සබඳතා පවත්වමින් ඔවුන්ගේ විශ්වාසය දිනා ගනිමින් මානුෂීය මෙහෙයුමේ අන්තර්ජාතික සහායත් දිනා ගැනීම වෙනම කතා කළ යුතු රාජ්‍ය තාන්ත්‍රික ක්‍රියාවලියකි. අනෙක් අතින් මානුෂීය මෙහෙයුමේදී ඇමෙරිකා එක්සත් ජනපදය, රුසියාව, ඊශ්‍රායලය, ඉරානය ආදී තවත් රටවල් ගණනාවක සහාය ලබා ගැනීමට ශ්‍රී ලංකා රජය සමත් විය. මේ අන්තර්ජාතික සහාය නොතිබුණේ නම් මානුෂීය මෙහෙයුමේ ජයග්‍රහණය පිළිබඳව විශ්වාසයක් තැබීම ද නොකළ හැක්කකි. එහෙත් ඉතා සංකීර්ණ වාතාවරණයක් මැද එකිනෙකාට වෙනස් පසමිතුරු විදේශ රටවල් පවා එක විට දිනා ගනිමින් මානුෂීය මෙහෙයුම සඳහා අත්‍යවශ්‍යම වූ සාධකයක් ඇති කර ගැනීමට හැකි වූයේ ඇයි? කාටත් තේරෙන අමුවෙන්ම කිවහොත්, මහින්ද රාජපක්ෂ ජනාධිපතිතුමා අනුගමනය කෙළේ සෙවල විදේශ ප්‍රතිපත්තියක් නොවේ. ඒ විදේශ ප්‍රතිපත්තියේ එකම අරමුණ ජාතික වුවමනාවට මුල්තැන දීමය.‘යැංකි ඩිකී’කොටි ත්‍රස්තවාදය තුරන් කිරීම අංක එකේ ජාතික වුවමනාව ලෙස ඉස්මතු වී තිබූ විට ඒ අරමුණ ඉටු කැර ගැනීමට වුවමනා ලෙස විදේශ බලවේග එක් පැත්තකින් කළමනාකරණය කර ගැනීමට කුඩා රටක් වූ ශ්‍රී ලංකාවට ඛ්ැකිවිය. ඉන්දියාවට පසුපස හරවා ‘යැංකි ඩිකී’ කෙනෙකු වීමට ගියේ නම් චීනයට පසුපස හරවා ‘සිං’ කෙනෙකුවීමට ගියේ නම් – ඉන්දියාවට කොකා පෙන්වා ‘චූන්’ කෙනෙකු හෝ ‘චාන්’ කෙනෙකු වීමට ගියේ නම් ශ්‍රී ලංකාව මේ ජයග්‍රහණය ලබා ගන්නේ නැත. නැවත වරක් අනාගන්නවා පමණි.රටක විදේශ ප්‍රතිපත්තිය සකස් විය යුත්තේ ඒ රටේ ජාතික වුවමනාවන් පෙරදැරි කැරගෙනය යන ඇත්ත මෙයින් මොනවට පෙනෙයි. එක එක අය ගේ මුහුණ හොඳ කිරීමට එක එක වෙස් ගන්නට ගියහොත් එය නන්නත්තාරගත රාජ්‍ය තාන්ත්‍රික වැඩ පිළිවෙළක් බවට පත්වන්නේය. කොයි රටට - කොයි සමුළුවට ගිය ද ශ්‍රී ලංකා ජනාධිපති මහින්ද රාජපක්ෂ කීවේ එකම කතාවකි. ඒ කතාවෙන් ශ්‍රී ලංකාවේ ස්වෛරීත්වය හා ස්වාධීනත්වය යළි යළි තහවුරු කෙරිණි. මානුෂීය මෙහෙයුම ජයග්‍රහණය කළේ ඒ තිරසාර විශ්වාසයෙනි. එසේ නැතිව පිට කොන්දක් නැති සෙවල විදේශ ප්‍රතිපත්තියකින් නොවේ. ප්‍රතිපත්තිගරුක පුද්ගලයාට ඔහුගේ සතුරෝ පවා ප්‍රසාදය පළ කරති.මානුෂීය මෙහෙයුම පැවැති අතිශය දුෂ්කර හා සංකීර්ණ තත්ත්වයකදී ඇමෙරිකාව, රුසියාව, චීනය, ඉන්දියාව, ඉරානය, පාකිස්ථානය ආදී රටවල් සමඟ එකවිට සබඳතා පවත්වමින් ඔවුන්ගේ සහයෝගය හා විශ්වාසය දිනා ගත්තේ නම් ඉතිරිව තිබෙන රොඩු බොඩු සුද්ද කැර ගැනීමට ශ්‍රී ලංකාව අසමත් වෙත්ද?පරාජිත කොටි ගැත්තෝ සහ කොටි ත්‍රස්තවාදය සමඟ සහජීවනයෙන් කල්ගත කළ එන්.ජී.ඕ. සතුව අද එක් පැත්තකින් ඇත්තේ අඳෙීනාවකි. අනිත් පැත්තෙන් ඇසෙන්නේ අවලාදයකි. මානව හිමිකම්, යුද අපරාධ චෝදනා මත තවත් කොතෙක් කල් දුවන්න පුළුවන් ද කියන ප්‍රශ්නය ඔවුන්ගේ හිතට වද දෙයි. ඒ ඇතමෙක් අද ශ්‍රී ලංකාවට බණ දෙසන්නට ද එන්නේය.ඒ එන්.ජී.ඕ. බණවලින් රටක විදේශ ප්‍රතිපත්තියක් වෙනස් වන්නේ නැත. එන්.ජී.ඕ. මොළවලින් හිතන හැටියට රට-රටවල් කෙටවීම ද කළ නොහැක. හැබැයි එන්.ජී.ඕ. මොළවලට අවශ්‍ය පරිදි වාර්තාවක් සපයා ඩොලර් කිහිපයක් උපයා ගැනීමත් ඒ තරම්ම නරක නැති ජාවාරමකි.කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ab1104031</link>
    <topic>අපේ රට ඉහළටම ඔසොවා තැබූ ලෝක ක්‍රිකට් තරගාවලිය</topic>
    <author>සාකච්ඡා කෙළේ සුභාෂිණී ජයරත්න / අරුණි මුතුමලී</author>
    <content>ක්‍රිකට් ලෝලීන් පමණක් නොව සමස්ත ජනතාවම අමන්දානන්දයට පත්කරමින් මෙම සටහන තබන මොහොත වන විටත් ශ්‍රී ලංකා ක්‍රිකට් කණ්ඩායම ලෝක කුසලාන අවසන් මහා තරගයට සුදුසුකම් ලබා ඇත. මීට පෙර 1996 දීත්, 2007 දීත් ලෝක කුසලාන අවසන් තරගාවලියට සුදුසුකම් ලැබු ශ්‍රී ලංකාව 1996 දී ජාත්‍යන්තරය විස්මයට පත් කරමින් ලෝක කුසලානය ජයග්‍රහණය කළේය. මේ වන විටත් ලෝක කුසලාන ක්‍රිකට් තරගාවලිය නිසා ශ්‍රී ලංකාවට ජාත්‍යන්තරය තුළ හිමි වී ඇත්තේ සුවිශේෂි ස්ථානයකි. කඩුල්ලෙන් විමසා බැලෙන්නේ ලෝක කුසලාන ජයග්‍රහණ සමඟ ශ්‍රී ලංකාවට අත්වනප්‍රතිලාභයන්ය.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශලෝක කුසලාන තරගාවලියේදී ශ්‍රී ලංකාව සත්කාරක රටක් බවට පත් වීමෙන්ම වාසි ගණනාවක් ශ්‍රී ලංකාවට ලැබුණා. එයින් එකක් තමයි අපේ ක්‍රිකට් කණ්ඩායමට ලෝක කුසලානය දිනා ගැනීම සඳහා අවසාන තරගයට පිවිසීමට මානසික ශක්තිය සැලසීම. අපේ රටේ ජනතාව එක්රොක් වී දස දහස් ගණනින් ඔවුනට ඔල්වරසන් නැඟුවා. ඒ වගේම අන්තර්ජාතික මට්ටමේ ක්‍රීඩාංගන 3 ක් අපේ රටේ ඉදිකරගත් නිසා තමයි සත්කාරක රටක තත්ත්වය ශ්‍රී ලංකාවට ලබා ගන්නට හැකි වුණේ.ලොව පුරාම පණිවිඩයක් ගියා අපේ රට සාමකාමී රටක්, විදේශිකයන්ට යන්න එන්න හොඳ වාතාවරණයක් තියෙන රටක් බව. ද්‍රවිඩ ඊළාම් ප්‍රශ්නයට පිළිතුරක් දෙන්න හැකි වුණා. මේ තරග නරඹන්න විශාල පිරිස් අපේ රටට ආවා.සංචාරක ව්‍යාපාරයේ වර්ධනයටත් මේ ලෝක කුසලාන තරගාවලිය විශාල පිටුවහලක් වුණා. මේ තරගාවලිය හා ජයග්‍රහණ නිසා සිදුවූ වැදගත්ම දේ ලෙස මම දකින්නේ රටේ ප්‍රතිරූපය ජාත්‍යන්තරයට යාමයි. ලොවට පෙන්වා දුන්නා යම් දෙයක් සාර්ථකව සංවිධානය කරගෙන සාර්ථක ප්‍රතිඵල ගෙන එන්නට අපිට පුළුවන් බව. ශ්‍රී ලංකාව සත්කාරක රටක් ලෙස කළ කාර්යභාරය ගැන හැමෝම සතුටුයි මෙය රටට විශාල ගෞරවයක්. අන්තර්ජාතික තරගාවලියක රටක සත්කාරක රාජ්‍යයක් වීම විශාල ගෞරවයක්. අපිට ලැබුණු වගකීම ඉතා හොඳින් ඉටුකිරීමෙන් ශ්‍රී ලංකාව සමත් රාජ්‍යයක් ය යන ප්‍රතිරූපය නිර්මාණය වුණා.ශ්‍රී ලංකාවේ පවතින සාමකාමී වාතාවරණය හමුවේ මේ වගේ තරගාවලියක් තුළින් ආයෝජන අවස්ථා වැඩි වෙලා තියෙනවා. ලෝක කුසලාන තරගාවලියත් සමඟ ආයෝජකයන්ගේ අවධානය අපේ රට කෙරෙහි වඩ වඩාත් යොමු වී තියෙනවා. ආර්ථිකයේ ඉදිරි වර්ධනයට හොඳ රුකුලක් මේ මඟින් ලැබුණු බව ඉතා පැහැදිලි යි.විනෝදාස්වාද ආර්ථිකය අද ඉතා වැදගත් කර්මාන්තයක්. ඉන්දියාව වගේ රටවල මේ ආර්ථිකය විශාල කර්මාන්තයක්. ලංකාවේත් විනෝද ආර්ථිකයට අයත් කාර්යයන් දියත් වන විට පහළ මට්ටම දක්වා මුදල් ගලා යනවා. රටේ ආර්ථික ක්‍රියාවලියටත් මෙම තරගාවලියෙන් විශාල දායකත්වයක් ලැබුණ බවයි අපේ අදහස.අනෙක් අතට යුද්ධයෙන් පසු ජාතිය නැවත එකට එකමුතු කළ අවස්ථාවක් ලෙස අපි මෙය දකිනවා. උතුරේ දෙමළ ජනතාව සියලු මුස්ලිම් ජනතාව රටේ එකට එකතු වී මහා ජයග්‍රහණය වෙනුවෙන් ඔල්වරසන් නැගුවා. පොදු රාජ්‍ය මණ්ඩලීය ක්‍රීඩා උලෙළ සඳහා ශ්‍රී ලංකාව සත්කාරක රටක් බවට පත්වීමට උපරීම සුදුසුකම් අපිට තියෙන බවට මෙයින් ඔප්පු වුණා.ආර්ථික සංවර්ධන නියෝජ්‍ය අමාත්‍යලක්ෂ්මන් යාපා අබේවර්ධනප්‍රචාරාත්මක අංශයෙන් ගත් විට ලෝක කුසලාන තරගාවලිය නිසා අපේ රටට මේ වන විට හිමි වී ඇත්තේ විශාල ප්‍රසිද්ධියක්. සාමාන්‍ය ක්‍රිකට් තරගාවලියක දී අනුග්‍රාහක දායකත්වය ලබා ගන්න ඩොලර් මිලියන 10 ක් පමණ වැය වෙනවා. නමුත් අද අපිට ලෝක කුසලානය නිසා මිල කළ නොහැකි තරමේ සුවිශාල ප්‍රචාරයක් නොමිලේම ලැබෙනවා. ඒ වගේම ලැබී තියනවා.ලෝක ක්‍රිකට් තරගාවලිය ලොව සෑම රටක්ම බලනවා. අපේ රට කුඩා රටක්. ඒ වුණාට ශ්‍රී ලංකාව කිව්වාම ලෝකයේ හැමෝම අපේ රට ගැන දන්නවා විතරක් නොවේ මේ පුංචි රට ගැන හැමෝම ඉන්නේ දැඩි අවධානයෙන්.මෙය විශාල ප්‍රචාරයක්. පසුගිය ක්‍රිකට් තරගාවලියකදී බංගලාදේශය සාමාන්‍ය තරගයක් සඳහා අනුග්‍රාහක දායකත්වය ලබා ගත්තා. ඒ ප්‍රවර්ධනයට පමණක් ඩොලර් මිලියන 10 ක් ගියා. අවසන් තරගයක් ගත්තා නම් ඒ සඳහා ඩොලර් මිලියන 50 ක්වත් යාවී.මේ සියල්ලම අපිට මුදලක් නැතුව ලැබී තියෙනවා. මුදලටවත් ගත නොහැකි ප්‍රචාරයක් ලැබී තියෙනවා. ලොව සෑම රටක්ම ලංකාව ගැන දන්නවා. හම්බන්තොට ක්‍රිකට් තරග පැවැත්වෙන විට හම්බන්තොට වරාය, ගුවන් තොටුපළ ලෝකයා අතරට යැවෙනවා.2010 වසර අග වන විට ලංකාවේ සංචාරකයන්ගේ පැමිණීමේ ඉලක්කය වී තිබුණේ 650,000 යි. නමුත් බලාපොරොත්තු වූ ප්‍රමාණයට වඩා සංචාරකයන් 684,000 ක් ආවා. විශාල ලෙස වැඩි වුණා. 2010 ජනවාරි වලට සාපේක්ෂව 2011 ජනවාරි සංචාරකයන්ගේ පැමිණීම සියයට 46 දක්වා වැඩි වුණා.මේ වන විටත් අපේ රටට සංචාරක ඉල්ලුම ඉතා වැඩියි. නමුත් ඒ හැමෝටම දෙන්න කාමර මදියි. මේ නිසා අපි දැනටමත් හෝටල්, කාමර අලුත්වැඩියා කරගෙන යනවා.සංචාරකයන් එන්නේ ක්‍රිකට්වලට සහභාගිවන රටවලින් විතරක් නෙමේ. යුරෝපීය වගේ ම ආසියානු රටවලත් හොඳ වෙළෙඳපොළක් තියනවා. එංගලන්තය, ජර්මනිය වගේ රටවලින් සංචාරකයන් විශාල ලෙස වැඩි වුණා. ඉන්දිය සංචාරකයන් සියයට සියයක් වැඩි වුණා, 2011 වසරේ අපේ ඉලක්කයට යන්නට නම් යටිතල පහසුකම් අපි මීට වඩා වර්ධනය කළ යුතුයි.ලෝක කුසලාන ජයග්‍රහණයෙන් පසුව මීට වඩා විශාල වෙනසක් ඇතිවේවි යැයි අපි අපේක්ෂා කරනවා.කුරුණෑගල දිස්ත්‍රික් එක්සත් ජාතික පක්ෂ පාර්ලිමේන්තු මන්ත්‍රී දයාසිරි ජයසේකරඅපේ රට ලෝක කුසලාන අවසන් තරගයට සහභාගි වීමට ලැබීම යළිත් වරක් අප ලැබු විශාල ජයග්‍රහණයක්. මුලින්ම මම කැමැතියි අපේ ක්‍රිකට් කණ්ඩායමට ඒ පිළිබඳව සුබ පැතුම් එක් කරන්න.මම මෙතැනදි සඳහන් කළ යුතු වැදගත් කරුණක් තමයි ලෝක කුසලානයත් සමඟ වසර තිහක කුරිරු යුද්ධයෙන් නිදහස් වූ රටක් ලෙස අපට ලැබෙන ප්‍රතිචාර.යුද්ධයෙන් නිදහස් වූ රටකට සංචාරකයන් යන්න කැමැතියි. යුද්ධයෙන් අනතුරුව අපේ රටට සංචාරකයන් බයක් සැකයක් නැතුව එන්න පටන් ගත්තා. යුද්ධයෙන් නිදහස් වූ රටක සංචාරක කර්මාන්තයේ වර්ධනයට ලෝක කුසලාන තරගාවලියෙන් ලැබුණේ විශාල ශක්තියක්. ලංකාවට විශාල වශයෙන් සංචාරකයන් එනවා. ඒ අය ලංකාවට එන්නේ ලොකු හැඟීමකින්.ක්‍රිකට් තරගාවලිය නිසා ලංකාවේ ප්‍රතිමූර්තිය ලොවටම යනවා. විදේශිකයන් ඒවා බලා ලංකාවට එනවා. රටක් ලෙස ලෝක කුසලාන අවසාන තරගයෙන් ජය ගත්තත්, නොගත්තත් දැනටමත් අපි තරගාවලියෙන් විශිෂ්ට ජයග්‍රහණ ලබා අවසන්.දැනටමත් මේ පිළිබඳව ලැබෙන ප්‍රතිචාර අපිට විශාල ශක්තියක්. සංචාරක කර්මාන්තයේ නැඟී සිටීමට විශාල ශක්තියක්.රටක් ලෙස අපේ රට හුදෙකලා නොවී ඉදිරියට යා යුතුයි. අපේ ක්‍රිකට් කණ්ඩායම ශක්තිමත්. ඔවුන්ට ලෝක කුසලානය පවා අපේ රටට ගෙන ඒමේ හැකියාව තියෙනවා.එදාත් ඔවුන් ඔවුන්ගේ ශක්තිය අපට පෙන්වූවා.ලෝක ක්‍රිකට් කුසලානයත් සමඟ අපේ රටට විශාල පිබිදීමක් ඇතිවෙලා තියෙනවා. පසුගිය කාලය පුරා සිදු නොවූ විශාල පිබිදීමක්. මේ නිසා ජාත්‍යන්තරය තුළ අපේ රටට ඉදිරියට ගමන් කරන්න ලෝක කුසලාන තරගාවලියෙන් හොඳ පසුබිමක් සැකසී තියෙනවා.කොළඹ දිස්ත්‍රික් එක්සත් ජාතික පක්ෂ පාර්ලිමේන්තු මන්ත්‍රී රවී කරුණානායකඅපේ ක්‍රිකට් කණ්ඩායම අනිවාර්යයෙන්ම දිනනවා. ඒ වගේම දිනිය යුතුයි. ශ්‍රී ලාංකිකයන් ලෙස අපි ලොව දිනාගෙන තියෙනවා. මේ ජයග්‍රහණයත් සමඟ අපේ පුංචි රට ලෝක සිතියමේ රන් සලකුණක් සනිටුහන් කරන බව නියතයි.ලෝක කුසලාන ජයග්‍රහණය හරහා අපේ රට ලොවේ යම් තැනක ස්ථානගත වෙනවා විශිෂ්ට රටක් ලෙස. විශිෂ්ට රටක් ලෙස අපිව ලෝකය හඳුනාගන්නා අතරම, ආර්ථික, සංවර්ධන, සමාජයීය කාර්මික යන සියලු අංශයෙන්ම ඉදිරියේදී අපේ රට සුවිශේෂි තැනකට පත් වෙනවා. අපේ රට සුවිශේෂි තැනකට පත්කිරීමේ සියලු ගෞරවය අපේ ක්‍රිකට් කණ්ඩායමට හිමි විය යුතුයි.මේ වගේ අවස්ථා අපිට ලැබෙන්නේ ඉතාමත් කලාතුරකින්. අපි අද ඒ සුවිශේෂි අවස්ථාවෙන් උපරීම ප්‍රයෝජනය ලබා අවසන්.අපේ සංචාරක කර්මාන්තය පැත්තෙන් ද මේ වන විට විශාල දියුණුවක් ලබා තියෙනවා. ක්‍රිකට් තරග බලන්න විශාල සංචාරකයන් පිරිසක් ආවා වගේම ක්‍රිකට් මඟින් අපේ රට හඳුනාගෙන ලංකාවට එන සංචාරක පිරිස් ද ඉන්නවා.තව දෙයක් කියන්න කැමැතියි. සංචාරක කර්මාන්තය කියන්නේ ඔළුගෙඩි නෙමේ. ප්‍රමාණාත්මක අධ්‍යයනයකට වඩා සංචාරක ව්‍යාපාරය ගුණාත්මකව ඉහළ යා යුතුයි. එන සංචාරකයන්ට සාමයේ ප්‍රතිඵල නෙළිය හැකි ප්‍රජාතන්ත්‍රවාදී පසුබිමක් හැදීම කළ යුතුයි.ලෝක කුසලාන තරගාවලියේ ජයග්‍රහණයත් සමඟ අපේ රටට ලැබෙන තවත් සුවිශේෂි ජයග්‍රහණයක් තමයි ආයෝජන අංශයේ සිදුවන ප්‍රවර්ධනය. අපි ජාත්‍යන්තරය අතරට යා යුතුයි. හුදෙකලා නොවිය යුතුයි. ලෝක සිතියමේ අපි තනි නොවිය යුතුයි. අපිට ලොවට දොස් පවරමින් වැඩ කරගෙන යන්න බැහැ. ලොව සමඟ සහයෝගයෙන් ඉදිරියට යා යුතුයි. ජාත්‍යන්තරය සමඟ සහයෝගයෙන් ලොවත් සම¼ඟ එක්සත්ව ඉදිරියට යා යුතුයි.අනෙකුත් රටවල් සමඟ එක්සත්ව වැඩ කිරීමේ හැකියාව අපට තිබිය යුතුයි. නමුත් විවිධ දේශපාලන හේතු මත අද එය පෙනෙන්න නැහැ. අපි ජාතියක් ලෙස ආදර්ශවත් විය යුතුයි. ඒ වගේම අපි අද ජාතියක් ලෙස ආඩම්බර විය හැකියි මේ ජයග්‍රහණ නිසා. ලොව කොතැනක ගියත් අපිට අද අභිමානයෙන් අපේ රට ගැන කතා කළ හැකියි.අවසාන වශයෙන් කියන්නෙ අපේ ජයග්‍රහණය නියතයි. අපේ කණ්ඩායම එකමුතුයි. ඔවුන් රට ජයගත්තා සේ ලොව ජය ගන්නවා නියතයි.සාකච්ඡා කෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ab1104032</link>
    <topic>ඡන්ද කාලෙට වැඩිවෙන බඩු මිල</topic>
    <author>රංජිත් සියඹලාපිටිය</author>
    <content>බඩු මිල අඩු වැඩි වෙනවා. ඒ වගේ වෙලාවට මිනිස්සුන්ට තරු පෙනෙනවා. අහසේ තරු නෙමෙයි දවල් තරු. මං අහලා තියෙන විදියට 1930 ගණන්වල බඩු මිල මෙහෙමයි. තෝර මාළු රාත්තලක් සත 16 යි. මෑ කරල් රාත්තලක් සත එක හමාරයි. කොහිල දළු මිටි 4 ක් සතයයි. අද බඩු මිල කොහොම ද? කාට වුණත් බැලු බැල්මට පෙනෙන්නේ බඩු මිල වැඩියි කියලා.හැබැයි හොඳට මතක තියා ගන්ඩ බඩු මිල අඩුයි වැඩියි කියලා කියන්ඩ පුළුවන් මෑත කාලයේ බඩු මිල ගැන හිතලා විතරයි. මොකද 1930 ගණන්වල බඩු මිලත් එක්ක අද බඩු මිල සසඳන්න ගියොත් අපට මොලේ අමාරුව හැදිලා තමයි නවතින්නේ.දැන් බලන්ඩකෝ 1930 වගේ කාලයේ අපි අහලා තියෙන විදියට කම්කරුවකුගේ වැටුප සත 25 යි. අද දෛනික වැටුප රුපියල් හත් අටසියක් වෙනවා. බඩු මිල ගැනත් ඒ විදියටම හිතලා බලන්ඩකෝ. එතකොට තමයි ඇත්ත වැටහෙන්නේ.අපේ රටේ එළවළු මිල ගැන කිව්වොත් මිල අඩු වැඩි වෙන්නේ ඉල්ලුම වගේ ම සැපයුම එක්කයි. ඒක තවත් තේරෙන විදියට කිව්වොත් අපට ඕන කරන එළවළු හිතූ හැටියට ගන්ඩ තියෙනවා නම් එළවළු මිල ඉහළ යන්නේ නැහැ. එළවළු වෙළෙඳපළේ අඩුයි නම් හිඟයක් නම් තියෙන්නේ ඔන්න ඉතින් එළවළු මිල ඉහළ යනවා. ඒක තමයි සූත්තරය. දැන් බලන්ඩකෝ පහුගිය කාලේ නුවරඑළියට, දඹුල්ලට, අනුරාධපුරයට වගේ ම වැල්ලවාය වගේ පැතිවලට හොඳටම වැස්සා. ගංවතුර ඇති වුණා. අන්තිමට අපේ එළවළු ටික කුණු වෙලා විනාශ වෙලා ගියා.ඒ වෙලාවේ අමු මිරිස් කිලෝවක් රුපියල් හත්සියයට ගියා. අමු මිරිස් ග්රෑම් සියක් රුපියල් 60 ට නැග්ගා. හැම එළවළුවකම මිල වැඩි වුණා. ඒ වෙලාවේ එළවළු හිඟයක් තිබුණ හින්දා තමයි මිල වැඩි වුණේ. පස්සේ මොකද වුණේ. රටේ වාසනාවට යාපනය ඇතුළුව උතුරු නැඟෙනහිර පැත්තේ එළවළු වෙළෙඳපොළට එන්ඩ පටන් ගත්තා. ඒ නිසාම අද අමු මිරිස් කිලෝව රුපියල් 120 ක් විතර වෙන්නේ. අමු මිරිස් ග්රෑම් සියයක් රුපියල් දාහතරයි. ඉතින් බලන්ඩකෝ බඩු මිල අඩු වැඩි වෙන හැටි.දැන් මගේ මතකයට එන්නේ ගිය පුංචි ඡන්දය වෙලාව. ඒ වෙලාවේ එජාපයේ ජවිපෙ මහත්වරු බෝංචි කරල්, අමු මිරිස් අරගෙන වේදිකාවට ගොඩ වුණේ. වේදිකාවල බෙරිහන් දුන්නේ. ජනතාව ගැන කිඹුල් කඳුළු හෙළුවේ. හැබැයි ජනතාව ඒවා පයිසයකට ගණන් ගත්තේ නෑ.ගොඩාක් වෙලාවට අපේ මිනිස්සු කියන කථාවක් තියෙනවා. මැතිවරණ වෙලාවට බඩු මිල අඩු වෙනවා. ඊට පස්සේ බඩු මිල වැඩි වෙනවා කියලා. ඒත් බලන්ඩකෝ අද එහෙමයැ. මැතිවරණය වෙලාවට බඩු මිල වැඩියි. මැතිවරණයට පස්සෙ බඩු මිල අඩුයි.ඒ කියන්නේ මහින්ද මහත්තයාගේ ආණ්ඩුව පුදුම හාස්කම් රටේ කරන්නේ. ඒත් අවාසනාවක මහත. දැන් කවුරුත් බඩු මිල අඩුයි කියලා කෑගහන්නේ නැහැනේ. දිවි නැඟුමෙන් රටේ එළවළු නිෂ්පාදනය වැඩි වෙනකොට. බෙදී වෙන් වෙන්ඩ ගිය උතුරු නැඟෙනහිරින් රටට ඇති තරම් බත සැපයෙන කොට. ඉදිරි අවුරුදු කීපයේදී රටේ බඩු මිල තව තවත් අඩු වෙන එකනම් ෂුවර්ම තමයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ab1104034</link>
    <topic>සමහර දේශපාලකයන්, මාධ්‍යවේදීන් ඇසුරු කරන්නේ දිනන තුරු විතරයි ජනාධිපතිතුමා එහෙම නෙමෙයි</topic>
    <author>චන්දන බණ්ඩාර</author>
    <content>සබරගමු මහ ඇමැතිගෘහ ආර්ථික ඒකක දස ලක්ෂය පිහිටුවීම වැඩසටහනේ වැඩි වගකීමක් උසුලන බැසිල් රාජපක්ෂ මහතාට දිස්ත්‍රික් මට්ටමින් මේ වැඩපිළිවෙළ ක්‍රියාත්මක වන ආකාරය හඳුන්වාදීමේ ප්‍රථම රැස්වීම ගාල්ලේ දී පැවැත්වීමට අවශ්‍ය විය. ඒ අනුව එම රැස්වීම ගාල්ල ලබුදුව සිරිධම්ම විද්‍යාලයේදී පැවැත් විණි.රැස්වීමට පැමිණි බැසිල් රාජපක්ෂ මහතා ඇතුළු සියලු ම මැති ඇමැතිවරු මුලින් ම ගියේ පාසලට ආසන්න ඉඩමේ තිබුණ ප්‍රධාන අමාත්‍ය ෂාන් විජයලාල් සිල්වාගේ නිල නිවෙසට යි. ඒ ෂාන් විජයලාල් ද සිල්වා පැමිණි දේශපාලන ප්‍රධානීන්ට උදේ ආහාරය තමන්ගෙ නිල නිවෙසේ සකස් කර තිබූ නිසා ය.උදේ ආහාරයෙන් අනතුරුව නියමිත වේලාවටම රැස්වීම ආරම්භ විණි. රැස්වීම අමතා බැසිල් රාජපක්ෂ මහතා කිවේ ගෘහ ආර්ථික ඒකක පිහිටුවීම පිළිබඳ විග්‍රහ කරන කොට අන්ධයෝ අලියො ගැන කිව්ව විදියට මේ වැඩපිළිවෙළ ගැන කතා කරන්නේ නැතිව සම්පූර්ණ වැඩපිළිවෙළ ගැන අධ්‍යයනය කරල කතා කරන්න කියාය උදාහරණයට අලියා ගත් නිසා සභාවෙන් නැගුණ හිනාව අතරින් බැසිල් රාජපක්ෂ මහතා කීවේ මේ වැඩපිළිවෙළ වැහැරිලා ගිය කොළ පාට අලියා වගේ නෙමේ කැලේ ඉන්න යෝධ දැවැන්ත ශක්තිමත් අලියෙක් වගේ කියා යගෘහ ආර්ථික ඒකක දස ලක්ෂයේ වැඩපිළිවෙළ පිළිබඳ රැස්වීම දහවල් 11.30 වනවිට අවසන් වීය. දිවා ආහාරයට වේලාව තිබූ නිසා මේ රැස්වීමට එන අතරමග දුටු ගාල්ල නගරයේ ඉදිවන නව බස් නැවතුම්පොළේ ඉදිකිරීම් නිරීක්ෂණයටත් බැසිල් රාජපක්ෂ මහතාට උවමනා විය. ඒ අනුව දිස්ත්‍රික්කයේ මැති ඇමතිවරු සමඟ ගාල්ල බස් නැවතුම් පොළ නිරීක්ෂණයට බැසිල් රාජපක්ෂ මහතාත් පැමිණියේ ය.ගාල්ල දිස්ත්‍රික් සම්බන්ධීකරණ කමිටුවේ ඉල්ලීම මත බස් නැවතුම් පොළ සෑදීමට ලබාදුන් මිලියන 180 ක මුදල ඉතා කාර්යක්ෂමව යොදා ගෙන කඩිනමින් ඉදිවන බස් නැවතුමේ ඉහළ ම මාලයත් බැසිල් රාජපක්ෂ මහතාගේ නිරීක්ෂණයට ලක් විය.බස් නැවතුමේ ඉහළ මාලයට ගාල්ල කොටු පවුරත් දුම්රිය ස්ථානයත් ක්‍රීඩා පිටියත් ඉතා හොඳින් දැක ගත හැකිවීම බැසිල් මහතාගේ සතුටට හේතු විය. මේ අතර සමනළ පාලමත් ධර්මපාල උද්‍යානයත් නගරයට නොපෙනෙන ;ලස සවි කර තිබූ යෝධ දැන්වීම් පුවරු බැසින් රාජපක්ෂ මහතාගේ සිත දිනා ගැනීමට හේතු නොවීය. ගාල්ල සංචාරකයින් ගේ පුරවරයක් කිරීමේ බලාපොරොත්තුව මේ ඉදිකිරීම් හානියක් වන බව පවසමින් අසල සිටි මහ ඇමැති ෂාන් විජයලාල් ද සිල්වා, දෙසට හැරුණු බැසිල් මහතා කීවේ මේ දැන්වීම් පුවරු සියල්ල ඉවත් කිරීමට නගර සභාවට නියෝග කරන ලෙසයි.ආර්ථික සංවර්ධන ඇමැති බැසිල් රාජපක්ෂ දිවි නැඟුම වැඩසටහන පිළිබඳව ජනතාව දැනුවත් කිරීම සහ ප්‍රගතිය අධීක්ෂණය කිරීම සඳහා සියලුම දිස්ත්‍රික්කවලට යාමට අදහස් කරගෙන සිටී. පසුගිය 27 දා එම වැඩසටහන ගාල්ලෙන් ආරම්භ කළ අතර සිකුරාදා වන විට දිස්ත්‍රික්ක 07 ක් අවසන් කර තිබිණි. විපක්ෂයේ ඇතැම් අය පළාත් පාලන මැතිවරණයේදී ප්‍රකාශ කළේ දිවි නැඟුම වැඩසටහන මැතිවරණය ඉලක්ක කරගෙන පවත්වාගෙන යන්නක් බවයි. එහෙත් බැසිල් රාජපක්ෂ මහතා මැතිවරණයෙන් පසුව ප්‍රකාශ කර සිටියේ රටේ සෑම ගෘහයක්ම දිවි නැගුමට එකතු වන තුරු මේ වැඩසටහන දිගටම පවත්වාගෙන යන බවයි.දිස්ත්‍රික් නිරීක්ෂණ චාරිකාවේදී බැසිල් ඇමැතිවරයා තමා ලැබූ අපූරු අත්දැකීමක් විස්තර කළේ ඒ පිළිබඳව හද පිරි සතුටකිනි. ඇමැතිවරයා දිවි නැගුම වැඩසටහන ආරම්භ කිරීම සඳහා තෝරා ගනු ලැබූයේ ගම්පහ දිස්ත්‍රික්කයේ අකරවිට ග්‍රාම සේවක කොට්ඨාසයේ විල්සන් මුණසිංහ ගේ ගෙවත්තය. පළපුරුදු ගෙවතු වගා කරුවකු වූ මුණසිංහ තම පුංචි ගෙවත්ත ඒ වන විටත් ඉතා දක්ෂ ලෙස සකස් කරගෙන තිබිණි. ඔහුගේ ගෙවත්තේ ඉතා කුඩා ඉඩ ප්‍රමාණයක වගාකර තිබු එළවළු, පලා සහ පලතුරු වර්ග ඵල බර වී තිබිණි. ඇමැතිවරයා ගෙවත්තේ වූ ගසකින් පේර ගෙඩියක් කඩාගෙන රස බලමින් උත්සවය පැවති ස්ථානයට ගියේය.ගෙවතු වගාව පිළිබඳ තමන්ගේ අත්දැකීම් පැමිණ සිටි පිරිසට විස්තර කරන ලෙස මුණසිංහට ඇමැතිවරයා ආරාධනා කර සිටියේය. ඔහු තම අත්දැකීම් විස්තර කර “මම ඉන්දවීම සඳහා පැළ ලබා දෙන්න උත්සාහ කරන විට මගේ මිතුරෙක් කිව්වා මොනවා වැව්වත් වැඩක් නැහැ. පිටි මකුණන්ගෙන් බේරගන්න බැහැ කියලා. මම ඔහුට උපදෙස් දුන්නා පිටි මකුණා ඉන්න තැන් වලට සීනි දිය කරලා ඉසින ලෙස. පැණි රසට පැමිණෙන කුඹින් ඒ සමඟ පිටි මකුණා ද කා දමනවා” යි ප්‍රකාශ කළේය.ශ්‍රී ලංකාව තුළ පිටි මකුණන් බහුලව ව්‍යාප්ත වූ අවස්ථාවේ එය විනාශ කිරීම සඳහා ගත හැකි ක්‍රියාමාර්ග පිළිබඳ තමා සොයා බැලූ ආකාරය ඇමැතිවරයා විස්තර කළේය. පිටි මකුණා විනාශ කිරීමට හැකි කෘමි වර්ගයක් ඇමෙරිකාවෙන් ආනයනය කිරීමට සොයා බැලූ නමුත් එම කෘමි වර්ගය ගුවන් තොටුපළ ආරක්ෂක විකිරණවලට ඔරොත්තු නොදෙන නිසාත්, කෙටි කලකදී ආනයනය කළ යුතු වීම නිසාත් එම ක්‍රමය භාවිත කිරීමට නොහැකි වූ බව ප්‍රකාශ කළේය. මේ ක්‍රමය මඟින් රටේ ගොවි ගැටලුවකට විසඳුම් ලබා දී ඇති බැවින් එම විසඳුම අනෙක් අයට ද දැනගැනීමට හැකි වන පරිදි ප්‍රසිද්ධ කරන ලෙස ද ඔහු මාධ්‍යවේදීන්ගෙන් ඉල්ලා සිටියේය. අපේ රටේ කෘෂිකාර්මික ක්ෂේත්‍රයේ පවත්නා මෙවැනි අපූරු අත්දැකීම් රටට ලබා දීම සඳහා දිවි නැඟුම ආධාරකයක් කර ගන්නා බව ද ඇමැතිවරයා ප්‍රකාශ කළේය.පසුගියදා සමූපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු කිලිනොච්චිය බලා හෙලිකොප්ටරයකින් පිටත් වූයේ වට්ටකච්චි හා තුනුක්කායි වී ගබඩා විවෘත කිරීම සඳහායි. මේ ගමනට අමාත්‍යාංශ ලේකම් සුනිල් සිරිසේන, වී අලෙවි මණ්ඩලයේ සභාපති කේ.බී.ජයසිංහ ද එක්වූහ.හෙලිකොප්ටරයෙන් ගමන් ආරම්භ කරන අතර වාරයේදී වී අලෙවි මණ්ඩල සභාපතිවරයා තම උදෑසන ආහාරය ලෙස තැම්බූ එළවළු රැගෙන විත් තිබිණි. මෙය දුටු ඇමති ජොස්ටන් “ජයේ වැඩිය කැරට් කන්න හොඳ නෑ” යැයි පැවසුවේ සිනාසෙමිනි.සියල්ලන්ටම මෙය මහත් කුතුහලයක් විය.”ඇයි ඇයි සර් කැරට් කන්න හොඳ නැත්තේ” සියල්ලෝම ඇසීය. “නෑ කැරට් වැඩිපුර කෑවොත් හාවො වෙනවානේ” ජොන්ස්ටන් ප්‍රනාන්දු ඇමැතිවරයා සිනාසෙමින් පැවැසීය.කැරට් කතාවත් සමඟම එළවළු ගැන කතා කරන්නට විය. දැන් තොග මිල අඩු වෙලා එළවළු වෙළෙඳපළට පැමිණෙනවා. වහාම එළවුළු තොගවල සිල්ලර මිල අතර පරතරය නැති කරන්න පියවර ගන්න. අවශ්‍ය කටයුතු සොයා බලන්න ඇමැති ජොන්ස්ටන් අමාත්‍යාංශ ලේකම්ට පැවැසීය.කිලිනොච්චියට පැමිණි විට එහි ගොවීන් රැසක් ද පැමිණ සිටි අතර ඔවුන් ජනාධිපතිවරයාට හා ජොන්ස්ටන් අමාත්‍යතුමාට වී මිලදී ගැනීම පිළිබඳව ප්‍රශංසා පළ කළහ.කිලිනොච්චියේ වගා කටයුතු පිළිබඳව විමසා බැලූ අමාත්‍යවරයා ගොවීන්ට පොරොන්දුවක් දුන්නේ ඔල්වරසන් හඬ මධ්‍යයේ ය. ඉදිරියේදී සතොස හරහා ගොවීන්ගේ එළවුළු නිෂ්පාදන සෘජුවම මිලදී ගන්නා බව ඇමැතිවරයා අවධාරණය කළේය.ගිය සතියේදී නවසීලන්තය සහ ශ්‍රී ලංකාව අතර පැවැති ලෝක ක්‍රිකට් ශූරතා තරගාවලියේ අවසන් පූර්ව තරගය නැරැඹීමට මෙරට දේශපාලනඥයෝ කීප දෙනෙක්ම එහි ගියහ. පාර්ලිමේන්තු මන්ත්‍රී නාමල් රාජපක්ෂ, ක්‍රීඩා ඇමැති මහින්දානන්ද අලුත්ගමගේ, එජාප පාර්ලිමේන්තු මන්ත්‍රී සජිත් පේ‍්‍රමදාස, සුජීව සේනසිංහ, දුනේෂ් ගන්කන්ද, හර්ෂ ද සිල්වා ඇතුළු මන්ත්‍රීවරු ඒ අතර වූහ.ශ්‍රී ලංකාව අවසාන පූර්ව තරගය ජයගත් වහාම ක්‍රීඩා පිටියට ගිය නාමල් රාජපක්ෂ මන්ත්‍රීවරයා සහ ක්‍රීඩා ඇමැති මහින්දානන්ද අලුත්ගමගේ ශ්‍රී ලංකා ක්‍රිකට් නායක කුමාර සංගක්කාර සහ ක්‍රිකට් ක්‍රීඩාවෙන් සමු ගැනීමට නියමිත සුපිරි දඟ පන්දු යවන්නා වන මුත්තයියා මුරලිදරන්ට සුබ පැතූහ. ඒ මොහොතේ නාමල් රාජපක්ෂ මන්ත්‍රීවරයාගේ ජංගම දුරකථනයට කතා කළ ජනාධිපතිතුමා ශ්‍රී ලංකා ක්‍රිකට් නායකයා ඇතුළු ක්‍රීඩකයන්ට සුබ පැතීමට ද අමතක නොකළේය.පාර්ලිමේන්තු මන්ත්‍රී නාමල් රාජපක්ෂ මහතා මේ දිනවල මැති ඇමැතිවරුන් කිහිප දෙනකු සමඟ එක්වී විශේෂ වැඩසටහනක් ආරම්භ කර තිබේ. එනම් දිවයිනේ සියලුම දිස්ත්‍රික්ක ආවරණය වෙන පරිදි පරිගණක දැනුම හා ඉංගි‍්‍රසි දැනුම ව්‍යාප්ත කිරීමේ වැඩසටහනක් ක්‍රියාත්මක කිරීමටය.එ.ජා.ප නායකයාගේ උපන්දිනය යෙදී තිබුණේ ගිය බ්‍රහස්පතින්දාය. එදින උදෙන්ම ජනාධිපතිතුමා එ.ජා.ප නායකයාට කතා කර සුබ පැතුවේය. මේ අතරතුර ගිය බ්‍රහස්පතින්දා රාත්‍රියේ එ.ජා.ප නායකයාගේ කොළඹ පිහිටි නිවෙසේදී රාත්‍රි භෝජන සංග්‍රහයක් සංවිධානය කර තිබිණි. ඒ එ.ජා.ප කෘත්‍යාධිකාරී මණ්ඩල සභිකයන්ට සහ පාර්ලිමේන්තු මන්ත්‍රි කණ්ඩායමටය.මේ රාත්‍රි භෝජන සංග්‍රහයට එ.ජා.ප නායකයාට එරෙහිව කැරලි ගැසූ මන්ත්‍රිවරුන්ට ද ආරාධනා කැර තිබිණි. සජිත් ප්‍රේමදාස, බුද්ධික පතිරණ සහ රංජිත් මද්දුම බණ්ඩාර මන්ත්‍රීවරු ද ඊට එක්ව සිටියහ. රාත්‍රි භෝජන සංග්‍රහය පැවැත්වෙද්දි එ.ජා.ප නායකයා සියලුම කෘත්‍යාධිකාරි මණ්ඩල සභිකයන් සහ මන්ත්‍රීවරු අසලට ගොස් කතාබහ කළේය.රාත්‍රී භෝජන සංග්‍රහය මධු විතෙන් සහ සංගීතයෙන් රසවත් විය. එදින එ.ජා.ප නියෝජ්‍ය නායක කරු ජයසූරිය, සජිත් ප්‍රේමදාස සහ එ.ජා.ප මහලේකම් තිස්ස අත්තනායක අසුන් ගෙන සිටියේ එකම මේසයකය. එතැනටද එ.ජා.ප නායක රනිල් පැමිණියේය. “අපි ඉතාම ඉක්මනට අපේ ප්‍රතිසංවිධාන වැඩපිළිවෙළ නිම කළ යුතුයි. ඊට පස්සේ පක්ෂය ශක්තිමත් කළ යුතුයි.” එ.ජා.ප නායකයා කියා සිටියේය.”ඔව් නායකතුමා අපි අලුත් ව්‍යවස්ථාව අනුව උපදේශක මණ්ඩලය සහ අලුත් කෘත්‍යාධිකාරී මණ්ඩලය ඉක්මනින්ම පත් කරමු” එ.ජා.ප මහලේකම් තිස්ස අත්තනායක කියා සිටියේය. “අපි ඉදිරියේදී ඒ ගැන සාකච්ඡා කරලා තීන්දුවක් ගමු.” එ.ජා.ප නායකයා කියා සිටියේය.ගිය සෙනසුරාදා බෙල්ලන ඥානවිමල හිමියන්ගේ 92 වෙනි ජන්ම දිනය යෙදී තිබිණි. ඒ වෙනුවෙන් එ.ජා.ප නායක රනිල් වික්‍රමසිංහ බෙල්ලන ඥානවිමල හිමියන්ට දුරකථනයෙන් දිගාසිරි පැතුවේය. මේ අතරතුර එදින ඥානවිමල හිමියන්ට ජනාධිපතිතුමා ද දීර්ඝායුෂ පැතූ අතර ජනාධිපතිතුමා එදින දහවල් බෙල්ලන ඥානවිමල හිමියන් වැඩ වසන විහාරස්ථානයට ද පැමිණියේය.මේ අතරතුර ගිය ඉරිදා ගංගාරාම විහාරස්ථානයේදී සිතුවම් ඇතුළත් මන්දිරයක් විවෘත කිරීම සිදු විය. ඒ ජනාධිපතිතුමා අතිනි. එම අවස්ථාවට එ.ජා.ප නායකයා ද එක්ව සිටියේය. මේ අතර එ.ජා.ප නායකයාට විශේෂ කාරණයක් මතක් කැර සිටියේය. “ජනාධිපතිතුමනි සම්බුද්ධත්ව ජයන්තිය පැවැත්වෙන කාලයේදී පළාත් පාලන මැතිවරණය නොපැවැත්වුණොත් හොඳයි. නැතිනම් ගැටලුවක් ඇති විය හැකියි.” එ.ජා.ප නායකයා කියා සිටියේය.මේ අතරතුර ගිය සතියේදී කේම්බ්‍රිජ් ටෙරස්හිදී එ.ජා.ප නායකයා නියෝජ්‍ය නායක කරු ජයසූරිය, මහලේකම් තිස්ස අත්තනායක සහ ගාමිණි ජයවික්‍රම පෙරේරාගේ ප්‍රධානත්වයෙන් විශේෂ සාකච්ඡාවක් පැවැත්විණි. ඒ එ.ජා.ප යේ ජාතික සංවිධායක පත් කිරීම පිළිබඳවය.”මගෙන් ඉමිතියාස් බාකිර් මාකර් ඉල්ලා තිබෙනවා අපේ පක්ෂයේ ජාතික සංවිධායක වශයෙන් රංජිත් මද්දුම බණ්ඩාර පත් කරන්න කියලා.” තිස්ස අත්තනායක එ.ජා.ප නායකයාට කියා සිටියේය.ඒ සමඟම එ.ජා.ප නායකයා ද එම කතාවට යමක් එක් කළේය. “බලන්න සමහරු පුවත්පත්වලින් මගෙන් ඉල්ලා තිබෙනවා ජාතික සංවිධායක විදියට තමන්ට පත්වෙන්න අවශ්‍යයි කියලා. නමුත් ජාතික සංවිධායක පත් කළ යුත්තේ පක්ෂයේ සියලුම අංශ සමඟ සාකච්ඡා කිරීමෙන් අනතුරුවයි.” එ.ජා.ප නායකයා කියා සිටියේය.මේ අතරතුර ගිය සතියේ දී එජාප කෘත්‍යාධිකාරි මණ්ඩලය රැස්වීය. ඒ එ.ජා.ප නායකයාගේ ප්‍රධානත්වයෙනි. එහිදී මුලින් ම සිදු වූයේ පසුගිය විශේෂ කෘත්‍යාධිකාරි මණ්ඩල වාර්තාව සභා සම්මත කර ගැනීම ය.මා සතුටු වෙනවා අපේ පක්ෂයේ ප්‍රශ්න සම්මුතියෙන් විසඳා ගැනීමට හැකිවීම ගැන” එ.ජා.ප නායකයා කියා සිටියේ ය.මේ අතරතුර කෘත්‍යාධිකාරි මණ්ඩලයේ දී එ.ජා.ප ජාතික සංවිධායක ධූරයට රංජිත් මද්දුමබණ්ඩාර ගේ නම ඉමිතියාස් බාකිර් මාකර් යෝජනා කෙළේ ය. ඒ සමඟම නැඟී සිටියේ එ.ජා.ප නායකයා ය. “අපි ඒ ගැන සාකච්ඡා කරලා තීන්දුවක් ගමු” එ.ජා.ප නායකයා එම යෝජනාව සමඟ ම කීවේ ය.ඉන් පසුව කෘත්‍යාධිකාරි මණ්ඩලයේදී නැගී සිටියේ චන්ද්‍රා ගන්කන්ද හිටපු එ.ජා.ප මන්ත්‍රීවරයා ය. “රංජිත් මද්දුම බණ්ඩාර ජාතික සංවිධායක ධූරයට ගැළපෙනවා. අවශ්‍ය නම් මම ඉමිතියාස් ගේ යෝජනාව ස්ථිර කරන්නම්” චන්ද්‍රා ගන්කන්ද කෘත්‍යාධිකාරි මණ්ඩල සභිකයා කියා සිටියේ ය.“අපි අලුත් ව්‍යවස්ථාව අනුව පක්ෂයේ උපදේශක මණ්ඩලය සහ නව කෘත්‍යාධිකාරි මණ්ඩලය පත් කිරීමට පෙර පක්ෂයේ ජාතික සංවිධායක පත් කළ යුතු වෙනවා” මන්ත්‍රී දයාසිරි ජයසේකර කියා සිටියේ ය.“ඒක ඇත්ත නමුත් පක්ෂයේ නව තනතුරු කීපයක් පුරප්පාඩු වී තිබෙනවා. උප සභාපතිවරු සහ පක්ෂයේ සහකාර ලේකම්වරු තවත් පත් කිරීමට තිබෙනවා. ඒ සමඟම ජාතික සංවිධායක ධූරය පුරවමු” එ.ජා.ප නායකයා කෘත්‍යාධිකාරි මණ්ඩල සභිකයන් හමුවේ කීවේ ය.“මං පසුගිය කෘත්‍යාධිකාරි මණ්ඩලයේ දී අඩියක් පස්සට තිබ්බේ පක්ෂයේ සමගිය ගැන හිතලායි” එ.ජා.ප. මන්ත්‍රී සජිත් ප්‍රේමදාස කියා සිටියේ ය.මේ අතර ගිය අඟහරුවාදා එ.ජා.ප නියෝජ්‍ය නායක කරු ජයසූරිය මල්වතු පාර්ශ්වයේ මහා නායක හිමියන් බැහැ දැක්මට ගියේ ය.එ.ජා.ප යෙන් මෙවර පළාත් පාලන ආයතන සඳහා තේරී පත්වූ මන්ත්‍රීවරු එ.ජා.ප නායකයා ඉදිරියේ දිවුරුම් දීම ගිය සතියේ සිරිකොත දී සිදුවිය. ඒ අනුව එ.ජා.ප මන්ත්‍රීවරු 897 දෙනකු දිවුරුම් දීම සිදුවිය. ඒ සමඟ ම එ.ජා.ප ය දිනාගත් පළාත් පාලන ආයතන 9 හි නගරාධිපතිවරුන් සහ සභාපතිවරුන්ට පත්වීමේ ලිපි ප්‍රදානය කිරීම ද එ.ජා.ප නායකයා අතින් සිදුවිය.පසුගිය සඳුදා සවස ආහාර සුරක්ෂිත කමිටුව රැස්වූයේ ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලිය ගහ මන්දිරයේදීය. බැසිල් රාජපක්ෂ, ජොන්ස්ටන් ප්‍රනාන්දු, රාජිත සේනාරත්න, ඩග්ලස් දේවානන්ද ඇතුළු මැති ඇමතිවරු මෙන්ම අමාත්‍යංශ නිලධාරීහුද ඊට එක්ව සිටියහ. එළඹෙන උත්සව සමයේ බඩු මිල පාලනය හා වෙළෙඳ පොළ භාණ්ඩ හිඟයක් ඇති නොවීමට ගතයුතු පියවර මෙහිදී දීර්ඝ ලෙස සාකච්ඡා කෙරිණි.මන්ද පෝෂණයද ආහාර සුරක්ෂිත කමිටුවේ ප්‍රධාන මාතෘකාවක් විය. ජනපති මහින්ද රාජපක්ෂ මැතිතුමා කීවේ මන්ද පෝෂණය වැඩිවී ඇති බවට විපක්ෂය චෝදනා කළ නිසා පාර්ලිමේන්තු මන්ත්‍රිනී සුදර්ශිනී ප්‍රනාන්දුපුල්ලේගෙන් තමන් මේ පිළිබඳ විමසූ බවයි. “සුදර්ශිනී මට කිව්වා මන්ද පෝෂණය වැඩි වෙලා නැහැ කියලා. ආහාර හිඟකම නෙමෙයි. නිසි ආහාර කළමනාකරයක් නැතිවීම මන්ද පෝෂණයට හේතුව බව ඇය මට කිව්වා. සුදර්ශිනී කියන්නේ මේ විෂය පිළිබඳව විශේෂඥ වරියක්. ඇයට යුනිසෙෆ් වගේ සංවිධානවලින් හොඳ සම්බන්ධකම් තිබෙනවා. අපි ඇයගෙන් මීට වඩා වැඩක් ගන්න ඕනේ. ඒ හින්ද මන්ද පෝෂණය නැති කරන්න ජනාධිපති කාර්ය සාධක බළකායක් පත්කරලා සුදර්ශිනීලගේ සහය ගන්න.” ජනපති මහින්ද ජනාධිපති ලේකම් වරයාට උපදෙස් දුන්නේය.ආහාර සුරක්ෂිත කමිටුවේදී මාළු මිල පිළිබඳව ද කතා බහට ලක් විය. ධීවර ඇමති රාජිත කීවේ ධිවරයන් මාළු ව්‍යාපාරිකයන්ගේ ග්‍රහණයට අසුවී ඇති බවයි. සංස්ථාවට මාළු අලෙවි කිරීමට ධීවරයන් අකමැති බව කීවේය.”ඇයි ඉතින් ඕකට ජෙයරාජ් තියරිය පාවිච්චි කරන්නකෝ” ජනපති කීවේය.”මොකක්ද සර් ජෙයරාජ් තියරිය” ඇමති රාජිත ඇසුවේය.”මම ධීවර ඇමති කාලේ මටත් ඒ ප්‍රශ්න තිබුණා. මම ජෙයරාජ් එක්ක ධීවරයෝ හම්බවෙන්න යනකොට ජෙයරාජ් කිව්වා ඉස්සෙල්ලා පල්ලියට යමු කියලා. පල්ලියෙ ෆාදර් එක්ක අපි මේක කතා කළා. ෆාදර් මිනිස්සුන්ට කරුණු පැහැදිලි කළා. ඊට පස්සේ සංස්ථාවට මාළු ලැබුණා. ඒක තමයි ජෙයරාජ් තියරිය.” ජනපති මහින්ද රාජපක්ෂ මහතා කීවේය.බොහෝ දේශපාලනඥයන් මාධ්‍යවේදින් අසුරු කරනුයේ බලයට පත් වනතුරු පමණි. එහෙත් ජනාධිපතිතුමා ඇතුළු ඇතැම් දේශපාලනඥයෝ අතීතය අමතක නොකැර මාධ්‍යවේදින්ට සලකති.“ඕනෑම දේශපාලනඥයකුගේ සාර්ථකත්වය පිටුපස මාධ්‍යවේදින් ඉන්නවා. ඒ බව දේශපාලනඥයන් වන අපට මතක තිබිය යුතුයි.” පසුගියදා සබරගමුව මහ ඇමැති මහිපාල හේරත් කියා සිටියේය. ඒ සබරගමුව පළාතේ ප්‍රාදේශීය මාධ්‍යවේදින් සඳහා නිදහස් ගමන් බලපත්‍ර ප්‍රදානය කිරීමේ උත්සවයේදීය. එහිදී කෑගල්ල සහ රත්නපුර යන දිස්ත්‍රික්කයන්හි ප්‍රාදේශීය මාධ්‍යවේදින් සඳහා නිදහස් ගමන් බලපත්‍ර 200 ක් පමණ ලබා දෙන ලදි.ඉන් පසුව රත්නපුර සහ කෑගල්ල දිස්ත්‍රික් මාධ්‍යවේදින් සඳහා දිවා ආහාරය ලබා දීම ද සිදු විය. “මේ වෙලාවේ මෙතැන සබරගමුව පළාත් සභාවේ සභාපතිවරයා ඇතුළු පළාත් මන්ත්‍රීවරු ඉන්නවා. හැබැයි දේශපාලනඥයන් වශයෙන්. මාධ්‍යවේදින් සමඟ සුහදත්වය සහ ඔවුනට මඟ පෙන්වීම ඉතාම අවශ්‍යයි. ඒ වගේම තමයි දේශපාලනඥයන් වශයෙන් අපි මාධ්‍යවේදින්ට සැලකිය යුත්තේ ඔවුන්ට ඇති බියකින් හෝ ඔවුන් රැවටීමට නෙවෙයි.” මහ ඇමැති මහීපාල හේරත් මාධ්‍යවේදින් හමුවේ කියා සිටියේය. පසුගියදා පැවැති පළාත් පාලන මැතිවරණයේදී සබරගමුව පළාතේ පළාත් පාලන ආයතන 21 කම බලය හිමි වූයේ එක්සත් ජනතා නිදහස් සන්ධානයටය.එම පළාත් පාලන ආයතනවලට මන්ත්‍රීවරුන් 205 දෙනකු තේරී පත් වී, සබරගමුව පළාත් පාලන ආයතනවල මන්ත්‍රී සංඛ්‍යාවෙන් තුනෙන් දෙකක බලයක් එක්සත් ජනතා නිදහස් සන්ධානයට හිමි වී තිබේ.එම නිසා එක්සත් ජනතා නිදහස් සන්ධානයෙන් තේරී පත් වූ සියලුම මන්ත්‍රීවරුන් එක් තැනකට කැඳවා දිවුරුම් දීමේ උලෙළක් සංවිධානය කළ යුතු යැයි ඇමැති පවිත්‍රා වන්නිආරච්චි පසුගියදා යෝජනා කැර තිබිණි. ඒ අනුව ඇමැතිවරුන් වන ජෝන් සෙනෙවිරත්න, ආචාර්ය ජගත් බාලසූරිය සහ රංජිත් සියඹලාපිටිය සහ මහ ඇමැති මහීපාල හේරත් එක්වී එම කටයුත්ත පසුගිය 31 වෙනිදා සිදු කළහ.ජාතික නිදහස් පෙරමුණ මෙවර පළාත් පාලන මැතිවරණයට ආකාර තුනකට තරග වැදුණේය. එක් පිරිසක් එක්සත් ජනතා නිදහස් සන්ධානය යටතේය. එහිදී ජය ලැබූ පිරිස 35කි. එක්සත් ජනතා නිදහස් සන්ධානය යටතේ තරග වැදීමට නොහැකි වූ පිරිස දේශප්‍රේමී ජාතික පෙරමුණ යටතේත්, ස්වාධීන කණ්ඩායම් යටතේත් තරග වැදුණහ. එසේ ජය ලැබූ පිරිස 8කි. ඒ අනුව ජය ලබා ඇති මුළු ගණන 43කි.එක්සත් ජනතා නිදහස් සන්ධානය යටතේ තරග කළ ඇතැම් ජා.නි.පෙ. අපේක්ෂකයන් ඉහළ මනාප ප්‍රමාණයක් ලබාගැනීමට ද සමත් වී තිබේ. කටුනායක - සීදූව නගර සභාවට තරග වැදුණු ලලන්ත ගුණසේකර එ.ජ.නි.ස. ලැයිස්තුවේ වැඩිම මනාප ප්‍රමාණය ලබාගෙන මේ වනවිට එම නගර සභාවේ සභාපති පුටුවට ද තේරී පත්ව සිටී.ඉහත කී ජයග්‍රාහකයන් 43 දෙනා කොළඹට කැඳවා ඉදිරි කටයුතු පිළිබඳව ඔවුන් දැනුවත් කිරීමට ජා.නි.පෙ. දේශපාලන මණ්ඩලය තීරණය කළේය. ඒ අනුව පසුගිය සතියේදී බත්තරමුල්ලේ පිහිටි ජා.නි.පෙ. ප්‍රධාන කාර්යාලයේදී පක්ෂ නායක, අමාත්‍ය විමල් වීරවංශ හා ප්‍රධාන ලේකම් පි‍්‍රයන්ජිත් විතාරණ ගේ ප්‍රධානත්වයෙන් එම වැඩසටහන පැවැත්විණි.”සමහර වේලාවට අපි හිතාගෙන ඉන්නවා, අපි ප්‍රාදේශීය සභාවක මන්ත්‍රීවරයකු, නගර සභාවක නගරාධිපතිවරයකු වුණාම අපට තියෙන්නේ පාර හදන එකයි, බෝක්කු හදන එකයි, ක්‍රීඩා පිටි හදන එකයි කියලා. නැහැ, කිසිසේත්ම නැහැ. අපි ඊට පටු නොවුණු, මහජන අධ්‍යාත්මය ජාතික සටනකට උචිත වන ආකාරයකට හදන්න පුළුවන්, මහජන නියෝජිතයකු වෙන්න ඕනෙ.තම ගම්වැසියාගේ, නගර වැසියාගේ ජීවන රටාව, පරිභෝජන රටාව ගැන ප්‍රශ්න කරන, ඔහුව අභ්‍යන්තරිකව වෙනස් කරන, මේ රටට, ගහට කොළට ආදරය කරන, දේශීය දේ අගය කරන කෙනෙක් අපි නිර්මාණය කරන්න ඕනෙ. ජාතික නිදහස් පෙරමුණේ ඔබට පළාත් පාලන ආයතනයක තනතුරක්, මන්ත්‍රී ධූරයක් ලැබීම වැදගත් වන්නේ ඉහත කී විපර්යාසය මහජනතාව අතරට ගෙන යාමටයි.ජාතිකවාදී දේශපාලනය කියන්නේ මහජනයා නිවැරැදි අතට වෙනස් කර ගන්න පුළුවන් විදිහට මැදිහත් වන එක අපට පුළුවන් වෙන්න ඕනෙ, විවිධ ක්‍රියාකාරකම් ඔස්සේ මහජනයාගේ මනස, ජාතිය ජයග්‍රහණ ලබන දිශාවට හරවන්න. එය ඔබ සැමට කළ හැකි දෙයක්” පක්ෂ නායක විමල් වීරවංශ එහිදී තරයේ අවධාරණය කර සිටියේය.නවසීලන්තය පරදවා ලෝක කුසලතා අවසාන තරගයට අපේ ක්‍රිකට් කණ්ඩායම සුදුසුකම් ලැබූ මොහොතේ සිට රටේ කොතැනත් කතාබහට ලක්වූයේ ලෝක කුසලාන තරගාවලියේ රසමුසු තැන් පිළිබඳවයි. කැබිනට් මණ්ඩල සාමාජිකයන් ද රැස්වීම අරඹන තෙක් කතාබහ කළේ ක්‍රිකට් අසිරිය පිළිබඳ මිස අන් යමක් ගැන නොවේ.පසුගිය බදාදා රාත්‍රියේ දී කැබිනට් මණ්ඩල රැස්වීම අරඹන තෙක් අනුර ප්‍රියදර්ශන යාපා, තිස්ස කරල්ලියද්ද, ඩග්ලස් දේවානන්ද හා විමල් වීරවංශ යන අමාත්‍යවරු ද ලෝක කුසලාන අවසන් තරගය පිළිබඳවත් තරගාවලයේදී ශ්‍රී ලංකා කණ්ඩායම දැක්වූ සුවිශේෂ දස්කම් පිළිබඳවත් කතාබහක නිරතව සිටියහ.”ඛෙත්තාරාම ක්‍රීඩාංගණය නවීකරණයටත්, පල්ලේකැලේ ක්‍රීඩාංගණයේ නව ඉදිකිරීම් සඳහාත්, සූරියවැව ක්‍රීඩාංගණය අලුතින් ගොඩනැඟීම සඳහාත් අපි ජනාධිපතිතුමන්ගේ නායකත්වයෙන් කළ කැප කිරීම්වල ප්‍රතිඵල අපට මේ වන විට අත්විඳීමට හැකි වී තිබෙනවා. ඒ සාර්ථකත්වයේ ප්‍රතිඵල අද මුළුමහත් රටම භුක්ති විඳිනවා.විපක්ෂයේ ඇතැමුන් මේ ක්‍රීඩාංගණ පිළිබඳව බොහෝ අසත්‍ය ප්‍රචාර ගෙන යන කොට අපි ඒවාට නොසෙල් වී මුහුණ දුන්නා. එහිදී අපිට හැකියාව ලැබුණා නියමිත දිනවලදී අයිසීසීයට ක්‍රීඩාංගණ භාරදීමට.අපේ ක්‍රීඩාංගණ අයිසීසී ප්‍රධානීන්ගේ, ඒ වගේම විදෙස් විස්තර ප්‍රචාරකයන්ගේ, තරග වැදුණු විදෙස් ක්‍රීඩකයන්ගේ ඇතුළු බොහෝ දෙනකුගේ පැසසුමට ලක්වුණා.” කැබිනට් අමාත්‍යවරු එසේ ආවර්ජනයක නිරත වූයේ සතුටු සිතිනි.”විමල් රාජ්‍ය ඉංජිනේරු සංස්ථාව නිසි පරිදි මෙහෙයවමින් මේ ක්‍රීඩාංගණ උසස් අන්දමින් ඉදිකිරීමට ගත් වෙහෙස අපට අමතක නැහැ” විමල්ගේ කැබිනට් සගයෝ එහිදී පැවසූහ.මේ කතාබහ අතරතුර ජනාධිපති මහින්ද රාජපක්ෂ මැතිතුමන් කැබිනට් රැස්වීම ඇරඹීම සඳහා පැමිණි අතර “විමල් ඔයගොල්ලො අවසන් තරගය බලන්න අදහසක් නැද්ද?” යනුවෙන් විමසීය.”ගියොත් නම් හොඳයි ජනාධිපතිතුමනි” විමල් පිළිතුරු දුන්නේය.”මට ඉදිරි දිනවලදී ඉන්දීය සංචාරයක් යෙදී තිබෙනවා. ඒ නිසා මට කොහොමත් තරගය නැරඹිය හැකියි.” ජනාධිපතිතුමන් මෙහිදී පැවසුවේය.අපි කොහේ හිටියත් ශ්‍රී ලංකාවේ ජයග්‍රහණය වෙනුවෙන් පෙනී සිටිනවා. අපි විතරක් නොවෙයි සෑම ශ්‍රී ලාංකිකයකුගේම ප්‍රාර්ථනය ඒක තමයි, ‘අවුරුදු 15කට පස්සේ අපේ රටට යළිත් ලෝක කුසලානය රැගෙන එන්න ‘අපේ සංගා ඇතුළු කණ්ඩායමට හැකිවේවා’ යන්නයි” විමල් එම සංවාදය අවසන් කරමින් පැවසුවේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ab1104036</link>
    <topic>“දේශමාමක ජන ප්‍රසාදන ලංකා පුත්‍ර සම්මානයෙන් පිදුම් ලබන කෙහෙලිය රඹුක්වැල්ල</topic>
    <author>ඉන්දික පොල්කොටුව</author>
    <content>දශක තුනක ම්ලේච්ඡ ත්‍රස්තවාදය පරාජය කැර මවුබිම විජයග්‍රහණ කරා ගෙන ඒමේදී මුහුණ දීමට සිදු වූ දෙස් විදෙස් අභියෝග කුමන්ත්‍රණ අපමණය. ඒ අතරින් දැඩිව මුහුණ දීමට සිදුවූයේ එල්. ටී. ටී. ඊ. යේ මෙන්ම ඔවුන් වටා සිටි පිරිස්හි අසත්‍ය හා පදනම් විරහිත ප්‍රචාරණයන්ටය.මෙම අභියෝගයනට මුහුණ දීමේදී එය පරාජය කිරීම උදෙසා සැබෑ මෙහෙයුමක් දියත් කිරීමට සිදුවිය. දශක තුනක ත්‍රස්තවාදී යුගයේ දශක දෙකහමාරකටත් අධික කාලයක් ඔවුන් කළ කී දෑ අසා දැන නිවටයන් සේ සිටීම හැර කළ හැකි අන් දෙයක් ඉතිරිව නොතිබිණි.මහින්ද රාජපක්ෂ නැමති අද්විතීය දේශපාලනඥයා 2005 වසරේ මෙරට රාජ්‍ය නායකත්වයට පත්වීමත් සමඟ ඇරැඹි මාතෘ භූමිය විජයග්‍රහණය කිරීමේ වැඩපිළිවෙළ ශක්තිමත් කිරීම උදෙසා මුලින්ම විපක්ෂයෙන් රජයට එක් වූ දේශපාලන චරිතයක් වන කන්ද උඩරට සෙංකඩගලපුර කෙහෙලිය බණ්ඩාර දිසානායක රඹුක්වැල්ල මහතාට ත්‍රස්තවාදීන්ගේ හා ඔවුන්ට උඩගෙඩි දෙන පිරිස්වල අසත්‍ය හා පදනම් විරහිත ප්‍රචාර අඩපණ කිරීමේ භාරධූර වගකීම පැවරිණි.මාතෘ භූමියේ විජයග්‍රහණය උදෙසා රාජ්‍ය නායකත්වය තමන් වෙත පවරනු ලැබු මේ වගකීම අකුරටම ඉටුකැරලීම වෙනුවෙන් ඔහු 2006 වසරේ අපේ‍්‍රල් මාසයේදී ජාතික ආරක්ෂාව පිළිබඳ මාධ්‍ය මධ්‍යස්ථානය පිහිටුවනු ලැබීය.1954 වසරේ අපේ‍්‍රල් 21 දින කන්ද උඩරට ප්‍රභූ පවුලක උපන් කෙහෙලිය රඹුක්වැල්ල මහතා බණ්ඩාරවෙල හා ගල්කිස්ස සාන්ත තෝමස් විදුහල්වල අධ්‍යාපනය ලබා අනතුරුව ඔස්ට්‍රේලියාවේ සලස්බර්ග් විශ්ව විද්‍යාලයෙන් සංචාරක හා හෝටල් කළමනාකරණය පිළිබඳ උපාධියක් ද ලබා ගනු ලැබීය.ව්‍යාපාරිකයකු ලෙස ප්‍රකට නමක් දිනා සිටි හේ 90 දශකයේ මුල් වකවානුවේදී මධ්‍යම පළාත් සභා මන්ත්‍රීවරයකු ලෙස තේරී පත්ව අනතුරුව එහි අමාත්‍යවරයකු බවට ද පත්විය. 1999 වසරේදී 1,67,000 කට අධික මනාප ඡන්ද ප්‍රමාණයක් ලබා ගනිමින් ඔහු මෙරට දේශපාලනයේ අනාගත පෙරළිකාර චරිතයක් වෙතියි පෙන්නුම් කළේය. එදා සිට අද දක්වා තමන් මුහුණ දුන් සියලු මැතිවරණයන්ගෙන් අඛණ්ඩව පස් වරක් මනාප ඡන්ද ලක්ෂය ඉක්මවා ලබා ගනිමින් කෙහෙලිය රඹුක්වැල්ලයන් මෙරට ශ්‍රී ලාංකීය දේශපාලනයේ නොමැකෙන සටහනක් තබා ඇත.ත්‍රස්තවාදය පරාජය කිරීමේ වැඩපිළිවෙළේදී සිය හඬ පෞරුෂය තුළින් ලොව මවිත කළ මෙම අපූරු දේශපාලන චරිතය සැබවින්ම ආගමික හා ශාසනික වශයෙන් ගතවූ වකවානුව පුරා ඉටුකළ මෙහෙවර ද අතිමහත් ය. මධ්‍යම පළාත් සංස්කෘතික අමාත්‍යවරයාව සිටියදී පළාතේ දහම් පාසල් දහසකට අධික ප්‍රමාණයක් නඟා සිටුවීම උදෙසා ගෙන ගිය සුවිශේෂි වැඩපිළිවෙළේ ප්‍රතිඵල අදත් ශේෂව පවතී. එමෙන්ම ඔහු එම වකවානුවේ තවත් සුවිශේෂි වැඩපිළිවෙළක් ගෙනයමින් මහනුවර දිස්ත්‍රික්කයේ දහම් පාසල් සඳහා බුදු මැදුරු ඉදිකරලීම උදෙසා එම විදුහල් සඳහා බුදු පිළිම පරිත්‍යාග කරනු ලැබීය.ආගම කෙරෙහි අපරිමිත භක්තියකින් ක්‍රියා කරන රඹුක්වැල්ල මහතා සිය ජීවිතයේ වැදගත් සෑම කටයුත්තකදීම පළමු අතිඋතුම් ශ්‍රී දළදා සමිදුන්ගේ ආශිර්වාදයත් අනතුරුව මහ සඟරුවනේ ආශිර්වාදයත් ලබා ගැනීමට අමතක නොකරයි.ත්‍රස්තවාදය පරාජය කිරීමේ වැඩපිළිවෙළේ දී මෙන් ම ආගමික වශයෙන් ද රඹුක්වැල්ල මහතා රටට ඉටුකළ අතිමහත් මෙහෙවර ඇගැයීමට ලක් කරමින් පසුගිය වසරේ මාර්තු මාසයේදී උඩරට අමරපුර මහා නිකායේ මහා නාහිමි ප්‍රමුඛ මහා සංඝරත්නය මඟින් ඒ මහතාට “ශ්‍රීමත් සේනාධිලංකාර” ගෞරව නාමය පිරිනමනු ලැබීය.ජාතික ආරක්ෂක ප්‍රකාශක ලෙස මානුෂිය මෙහෙයුමේ අවසන් වකවානුවේදී රඹුක්වැල්ල මහතා ත්‍රස්තවාදයට එරෙහිව මෙන්ම රණවිරුවන් දිරිගැන්වෙන අයුරින් රටට ලොවට හඬ නැඟු ආකාරය අද ද අභිමානයෙන් සිහි කළ හැකිය.එල්. ටී. ටී. ඊ.යත් ඔවුන් වටා සිටි රාජ්‍ය නොවන සංවිධාන, ඇතැම් මාධ්‍යකරුවන්, මාධ්‍ය සංවිධාන ඇතැම් දේශපාලනඥයන් හා දේශපාලන කණ්ඩායම් ගෙනගිය අසත්‍ය ප්‍රචාර පදනම් විරහිත කතා ආදි සියල්ල පරාජය කිරීමට ඒ මහතා ක්‍රියා කළ ආකාරය රණවිරුවන් පමණක් නොව රටේ සමස්ත ජනතාව තුළම ජයග්‍රාහි මානසිකත්වයක් ඇති කිරීමට හේතුª විය.සියලු අභියෝග හමුවේ නොසැළි මාතෘ භූමිය වෙනුවෙන් උදාර මෙහෙවරක නිරත වූ රඹුක්වැල්ල මහතා එල්. ටී. ටී. ඊ. ඝාතන ලැයිස්තුවේ ඉදිරියෙන්ම සිටි අයෙකි. එම වකවානුවේ ඔහු ඝාතන ප්‍රයත්න කිහිපයකින්ම දිවි ගලවා ගත්තේ ජාතියේ වාසනාවටය. දේශපාලනයේදීත් සාමාන්‍ය ජීවිතයේදීත් නිරහංකාර අව්‍යාජ මිනිසකු ලෙසින් ජාතියේ ප්‍රගමනය උදෙසා අපරිමිත මෙහෙවරක නිරත වූ මෙම ශ්‍රේෂ්ඨ දේශපාලනඥයා චරිතය සැබෑ ඇගැයීමට ලක්කරමින් සියම් මහා නිකායේ අස්ගිරි පාර්ශ්වයේ අතිපූජ්‍ය මහා නාහිමි ප්‍රමුඛ කාරක මහා සංඝ සභාව ඒ මහතාට “දේශමාමක ජන ප්‍රසාදන ලංකා පුත්‍ර” ගෞරව නාමය පිරි නැමීම අතිශය වැදගත් පියවරකි.ජනමාධ්‍ය හා ප්‍රවෘත්ති අමාත්‍ය ආචාර්ය කෙහෙලිය රඹුක්වැල්ල මහතාට “චිරං ජයතු”.ඉන්දික පොල්කොටුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ab1104035</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>එ.ජා.ප. මහ ලේකම් තිස්ස අත්තනායක* එ.ජා.ප. ඡන්ද ප්‍රතිඵල ගැන සතුටක් නැති බව එ.ජා.ප.යේ ම නායකයෝ පවසනවා?ආයතන බහුතරයක් ම දිනාගන්න හැකිවුණා නම් එය ඉතා හොඳ තත්ත්වයක් තමයි. ඒත් ප්‍රධාන මැතිවරණ දෙකකින් ළඟ ළඟම ජයගත් ආණ්ඩුවක් යටතේ පැවැත්වෙන මෙවැනි මැතිවරණයකදී ලැබුණ මේ ප්‍රතිඵල ගැන සෑහීමකට පත්වෙනවා. මොකද පසුගිය මැතිවරණයට වඩා ඡන්ද ප්‍රතිශතයත්, මන්ත්‍රී ධූර සංඛ්‍යාවත් වැඩිවෙලා තියෙනවා. ආණ්ඩුවේ බලය උපරිම යෙදවූ මැතිවරණයකින් මෙවැනි ප්‍රතිඵලයක් ලැබීම ගැන සතුටු විය හැකියි.* එහෙත් එ.ජා.ප. නායකත්වය ජනතාවගෙන් ඉල්ලා සිටියේ මේ මැතිවරණයෙන් ආණ්ඩුවට රතු එළියක් දල්වන ලෙසයි?ඇත්තටම ජනතාව රතු එළියක් දැල්වූවා. මේ මැතිවරණයේදී අපි හොඳ තරගයක් දුන්නා. ආයතන 37ක් සන්ධානය ජය ගත්තෙ ඡන්ද දෙදාහක් වැනි සුළු ඡන්ද ගණනකින්. ආණ්ඩුව ප්‍රචාරය ගෙන ගිය තරමට ප්‍රතිඵල ලැබුණෙ නැහැ.* එ.ජා.ප. නායකත්වයේ වෙනසක් වුණේ නැහැ. අත්දැකීම් ලබාගැනීමට සජිත් ප්‍රේමදාස මහතාට එය අවස්ථාවක් බව සමහරු පවසනවා. මේ අත්දැකීම් නැතිවද නායකත්වය බලාපොරොත්තු වුණේ?හොඳ පළමුවැනියෙක් වෙන්න හොඳ දෙවැනියෙක් වෙන්න ඕනෙ. හුඟක් අයට හුඟක් බලාපොරොත්තු තියෙනවා. ඒවා හදිසියෙන් ලබාගැනීමට බැහැ. ඉවසීම තියෙන්න ඕනෙ. මෙහිදී ජේ.ආර්.ජයවර්ධන, ආර්.ප්‍රේමදාස, මහින්ද රාජපක්ෂ වගේ නායකයන් ආදර්ශයට ගැනීම ඉතා වැදගත්.* පක්ෂය බෙදීමට ඉඩ නොදෙන බවට නායකයා පවසනවා. කවුරු හරි එහෙම උත්සාහයක ඉන්නවද?එම ප්‍රකාශයේ අරමුණ පක්ෂයේ සමඟියයි. මොකද සමහර කණ්ඩායම්වල අතීත හැසිරීම් ගැන අපි දන්නවා.පක්ෂයේ දියුණුව ගැන කතා කරලා ආණ්ඩුවේ න්‍යාය පත්‍ර පක්ෂය තුළ ක්‍රියාත්මක කරන්න හැදූ අය සිටියා. අවසානයේ ඒ අය ආණ්ඩුවට එකතු වුණා.මෙතැනදී නායකතුමා අර්ථකථනය කළේ පක්ෂය සමඟියෙන් ඉදිරියට යාමයි.* ඉතිරි ආයතනවල ජයග්‍රහණය ගැන ස්ථිරද?ඒ ආයතන ගැන අපට ලොකු විශ්වාසයක් තියෙනවා. අපි විශාල කැපකිරීමකුත් කරනවා.ප්‍රවාහන නියෝජ්‍ය ඇමැති රෝහණ දිසානායක* අලුත් දුම්රිය මැදිරි ගැන වෘත්තීය සමිති නැඟූ චෝදනා ඇත්ත වුණා නේද?මේ ගැන ප්‍රවාහන ඇමැතිතුමා මැදිහත් වී කටයුතු කරනවා. ඒ අනුව ඉතිරි මැදිරි ගෙන ඒම නතර කළා. මෙහිදී අපට පාඩුවක් වුණේ නැහැ. අදාළ සමාගම මේ වැරැදි නිවැරැදි කිරීම බාර අරගෙන තිබෙනවා.* හදිසි වර්ජන රැල්ලක් නිරන්තරයෙන් ක්‍රියාත්මක වෙනවා. වැඩිම දුෂ්කරතාව මඟීන්ට. මේ තත්ත්වයට පිළියමක් නැද්ද?වෘත්තීය සමිති කීපයක හැසිරිම නිසයි මෙහෙම වෙන්නෙ. රටට ආදරය නොකරන රාජ්‍ය විරෝධී කුමන්ත්‍රණ කරන කඩාකප්පල්කාරීන්ගේ කටයුතු නිසයි මෙහෙම වෙන්නෙ.අනික වර්තමාන දුම්රිය සාමාන්‍යාධිකාරිවරයාගේ දුර්වලකමත් මීට හේතුවක්. ඔහු විසින් විසඳිය යුතු ගැටලුවක් එසේ නොවීමෙනුයි පසුගිය සතියේ වර්ජනය දිග්ගැස්සුණේ.* ඔබ චෝදනා කරන්නෙ සාමාන්‍යාධිකාරිවරයාට. එහෙත් වර්ජනය ක්‍රියාත්මක වුණේ ප්‍රවාහන ඇමැතිවරයාගේ දේශපාලන මැදිහත්වීමක් නිසා බවයි වෘත්තීය සමිති ප්‍රකාශ කළේ?ඔය චෝදනාවල කිසිම පදනමක් නැහැ. අවසානයේදී සේවකයන්ට හා ඇමැතිවරයාට එකඟතාවයකට ඒමට හැකිවුණා.* සේවකයෝ පවසන්නෙ ඇමැතිවරයා අනවශ්‍ය බලපෑම් කළ බවයි. මෙවැනි ක්‍රියාවලින් ආණ්ඩුවත් ජනතාවත් දෙපාර්ශ්වයම අපහසුතාවයට පත් වෙනවා නේද?මෙවැනි හදිසි වර්ජන ඇතිවෙන්න පුළුවන්. එහෙත් ඇමැතිවරයාත් මමත් ප්‍රවාහනය ගැන අවදියෙන් ඉන්නෙ. ඇමැතිතුමාට තිබෙන අවබෝධය නිසයි මේ ප්‍රශ්න මේ තරම් ඉක්මනින් විසඳ ගන්න පුළුවන් වුණෙත්.ඇමැතිවරුන් ලෙස අපි ඉතාමත් නිවැරැදි තීරණ ගන්නවා. ඒ මඟින් කාර්යක්ෂම ප්‍රවාහන සේවයක් ලබාදීමට කටයුතුª කරනවා.එ.ජා.ප.ය පසුගිය කාලෙම කළේ රාජ්‍ය සේවය දිය කළ එකයි. අපේ ජනාධිපතිතුමා ඒ සියල්ල නිවැරැදි කරමින් ඉන්නවා.* ඇමැතිවරු කාර්යක්ෂමයි කිව්වට දුම්රිය හැමදාම ප්‍රමාදයි. අනෙක එ.ජා.ප.යේ වැරැදි ප්‍රකාශ කරමින් ජනාධිපතිතුමාගේ වැඩපිළිවෙළ හා නායකත්වය වර්ණනා කරමින් සිටිනවා හැරෙන්නට ඇමැතිවරු වැඩක් නොකරන බවට ජනතාවගේ චෝදනාවක් තියෙනවා.අපි කටයුතු කරන්නෙ මහින්ද චින්තනය අනුවයි. මුළු ලෝකයම මහින්ද චින්තනය පිළිගෙන තිබෙනවා. අපි කරන්නෙ ඒ ප්‍රතිපත්ති හා දර්ශනය ප්‍රායෝගිකව ඉටු කිරීමයි.පෙරට වඩා අපි ප්‍රවාහනය කාර්යක්ෂම කර තිබෙනවා. එහෙම නැහැයි කියන එක වැරැදියි.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af1104031</link>
    <topic>ක්‍රිකට් උණ හැමතැනම</topic>
    <author>හේමාලි විජේරත්න</author>
    <content>ශි‍්‍රයන්ත මෙන්ඩිස්මට හිතෙන හැටියට මේ අප ඉන්නේ ලාංකීය සමාජය තුළ සුවිශේෂි ජයග්‍රහණ රැසක් ළඟාකර ගනිමින් යන වකවානුවක. මීට පෙරත් ඉතිහාසයේ මෙවැනි ජයග්‍රහණ ලබාගත් යුග අපට තිබුණා. ඒ හා සමාන යුගයකට තමයි දැන් අපි ප්‍රවිශ්ට වී සිටින්නේ. අපි අතිසාර්ථකව යුද්ධය ජයග්‍රහණය කළා, විවිධ සංවර්ධන ක්‍රියා අරඹා ඒවා ජයග්‍රහණය කළා. තව දුරටත් ජයග්‍රහණය කරමින් යනවා. ජන ජීවිතයේ විවිධ හැඩතල වලින් වෙනස්කම් ඇති කරමින් යනවා. ඒ අතරට ක්‍රීඩා ජයග්‍රහණ එක්වෙමින් පවතිනවා. ක්‍රීඩා ජයග්‍රහණ අතරට ක්‍රිකට් ක්‍රීඩාවෙන් ලබන මේ සුවිශේෂි ජයග්‍රහණය අති විශේෂයි. ක්‍රිකට් ක්‍රීඩාව අපට උරුම වුණේ සුදු ජාතිකයින්ගෙන්. නමුත් මේ වන විට එය අපේ රටේ ජනතාවට අපේ දෙයක්ම බවට පත්වී තිබෙනවා. අපේ රටේ ඈත ගම් නියම් ගම්වල පවා ලොකු පිබිදීමක් ඇතිවෙලා තිබෙනවා. අපි හැමෝගෙම එකම බලාපොරොත්තුව වෙන්නේ 1996 දී ජය කණුව කරා අපි ළඟා වුණා වගේම 2011 දිත් ලෝක කුසලානය දෝතින් තුරුළු කර ගන්න අපි බොහොම ආදරයෙන් ගෞරවයෙන් බලාගෙන ඉන්නවා.සබීතා පෙරේරාලෝක කුසලානය අද වෙනකොට මුළු රටේම බලාපොරොත්තුවයි. 1996 දී අපි ලෝක කුසලානය දිනා ගත්තට පස්සෙ එවැනි ජයග්‍රහණයක් නැවත අපට ලබාගන්නට අවස්ථාවක් ලැබුණෙ නෑ. නමුත් අද අපි ඉන්නේ ඊට වඩා දිනුමක් ලබපු රටක. ඒ කියන්නේ දශක තුනක යුද්ධයක් සම්පූර්ණයෙන්ම නිමාව දැකපු රටක. රට දිනනවා කියන්නේ ඒ රටේ පුරවැසියන් දිනන එක තමයි. මේ නිදහස් රටේ දැන් අපේ බලාපොරොත්තුව ක්‍රිකට් ලෝක කුසලානය නැවත අපේ රටට හිමිකර ගැනීමයි. ලෝක කුසලානය අපට ලැබෙනවා කියන්නෙත් අපේ රටේ ජයග්‍රහණයක්. ඒකට පක්ෂෙ, පාට, කවුද, කින්ද මන්ද කියලා බලපාන්නේ නෑ. හුඟක් දෙනෙක් ඒ විදියට මේ දිහා බලනවා කියලත් අපි දන්නවා. නමුත් මෙතනදි වැදගත් වෙන්නේ රටේ ජයග්‍රහණය පමණයි.අපට අද නිදහසේ මේ ජයග්‍රහණ කරා යන්න හොඳ නායකත්වයක් ලැබිලා තිබෙනවා. මේ නායකත්වය යටතේ මේ ජයග්‍රහණ ලබා ගන්න එකත් අපට ඒ හැටි දෙයක් නොවෙයි. ඒ නිසා මට විශ්වාසයි අපේ ක්‍රිකට් කණ්ඩායම මෙවර ලෝක කුසලානය අපට රැගෙන එනවා. රට වැසියන් සියලු දෙනාගේ ඒ පැතුමට කලාකාරියක් හැටියට හෘදයාංගමව මමත් එකතු වෙනවා.නයනා කුමාරිඅපි ලෝක කුසලානය දිනනවා කියන එක ගැන ආයේ වචන දෙකක් නෑ. අපේ රටේ හැම දෙනාගේම එකම ප්‍රාර්ථනය, බලාපොරොත්තුව මේ මොහොත වන විට ඒක විතරයි. ඉස්සර අපිට තිබුණේ යුද්ධයෙන් තොර සාමයෙන් පිරි රටක් ගැන දැකපු නැවුම් සිහිනය. ඒක සිහිනයක් නොවී අපිට අද අත් විඳින්නට අපේ රටේ ජනාධිපතිතුමන් ඇතුළු සියලු රණවිරුවෝ සිය දහසක් ජීවිත පරිත්‍යාගයෙන් අපට උදාකර දුන්නා. අද අපි මේ සියලු දේ කරන්නේ ඔවුන් දිනා දුන් නිදහස් මාතෘ භූමියේ ඉඳගෙන. ලෝක කුසලානයත් රැගෙන අපේ ක්‍රිකට් වීරයෝ එනතුරු අපි හැමදෙනාම දෑස් දල්වා බලා සිටිනවා.මහේන්ද්‍ර පෙරේරාක්‍රිකට් ක්‍රීඩාව කියන්නේ මගේ පි‍්‍රයතම ක්‍රීඩාව. පුංචි කාලේ ක්‍රිකට් කණ්ඩායම් හදාගෙන ක්‍රිකට් ගැහුවට මට හොඳ ක්‍රිකට් ක්‍රීඩකයෙක් වෙන්න බැරි වුණා. අපේ ක්‍රිකට් කණ්ඩායමේ ඉන්න බොහෝ දෙනෙක් මගේ මිතුරෝ. කලාකරුවෙක් හැටියට වඩා මගේ මිතුරෝ හැටියට ඔවුන්ගේ ශූර වීරකම් ගැන මට ලොකු ආඩම්බරයක් තිබෙනවා. 1996 අපට හිටපු ක්‍රිකට් වීරයෝ වගේම දැන් ඉන්න කණ්ඩායමත් අතිශයින්ම දක්ෂයෝ. මෙවැනි සම්පත් රැසක් අපේ රට සතු වීම ගැන ශ්‍රී ලාංකිකයෙක් හැටියට මට ලොකු ආඩම්බරයක්. ඒ වගේම චමින්ද වාස් නැවත කණ්ඩායමට කැඳවීම පිළිබඳවත් මට ලොකු සතුටක් තිබෙනවා. ඒ නිසා මම ඇතුළු සමස්ත ජනතාවම දෑස් දල්වාගෙන බලාගෙන ඉන්නවා ලෝක කුසලානයත් රැගෙන අපේ විරුවන් මෙහි පැමිණෙන තුරු. ඔවුන්ට මගේ හෘදයාංගම සුබ පැතුම්.අනර්කලි ආකර්ෂාඅපේ ශ්‍රී ලංකාව දිහා බැලුවම හැම ශ්‍රී ලාංකිකයකුටම ක්‍රිකට් උණ හැදිලා තිබෙනවා. මෙතැනදි අපි තවත් සුවිශේෂි දෙයක් ගැන හිතන්න ඕන. ඒ තමයි ජයග්‍රහණය කියන්නේ කෙනකුගේ සුදුසුකම් මත පත්වීමද නැතිනම් කප් එක ගන්නම ඕනද? කියන එක. ඇත්තටම ජයග්‍රහණය කියන්නේ කප් එක ගන්න එකම නොවෙයි කියලයි මට හිතෙන්නේ. දැනටත් අපි ලෝක කුසලානය දිනා ගත්තා හා සමානයි. අපේ ක්‍රිකට් කණ්ඩායම මේ වන විටත් දක්ෂතා දක්වලා හමාරයි කියලයි මට හිතෙන්නේ. ඔවුන් ලෝක කුසලානය දිනුවත් නැතත් අවසන් තරගයට සුදුසුකම් ලැබුවා කියන්නේ ලෝකයේ විශිෂ්ටයන් අතරට එක් වී හමාරයි කියන එකයි. ඒ නිසා අපේ රටට ලෝක කුසලානය ගෙනාවත්, නැතත් අපේ ක්‍රිකට් ශූරයෝ ගැන කලාකාරියක් විදියට මම ආඩම්බර වී හමාරයි.අනූෂා දමයන්තිඅපේ ක්‍රිකට් ක්‍රීඩකයින් ලෝක කුසලානය දිනාගන්නවා කියන එක සහතිකයි. පසුගිය දා පැවති ඩාන්ස් ස්ටාර් ඩාන්ස් ප්‍රසංගයේදී මම නර්තන ශිල්පිණියක් හැටියට අපේ ක්‍රීඩකයො ලෝක කුසලානය රැගෙන එන ආකාරය නර්තනයකිනුත් කරලා පෙන්නුවා. 1996 දී අපි ලෝක කුසලානය දිනාගත්තා තමයි. නමුත් මෙවර ලෝක කුසලානය ඊට වඩා අපිට වැදගත් වෙන්නේ යුද්ධයෙන් තොර පූර්ණ නිදහසකින් යුත් රටකට ලෝක කුසලානය රැගෙන එන නිසයි. දැන් මේ රටේ ජීවත්වන සියලු ජාතීන්ට එකාවන්ව ශ්‍රී ලාංකිකයන් ලෙස එකතු වී ඒ අභිමානය විඳින්න පුළුවන්. මේ ආකාරයෙන් පූර්ණ නිදහසකින් යුතුව සතුට භුක්ති විඳින්න පුළුවන් මේ ලෝකයේ රටවල් අතරින් කීයෙන් ච් දෙනාටද? ඒ අතළොස්ස අතරට අපත් එකතුවීමත්, එවන් දේශයක ඉපදුණ කලාකාරියක් වීමත් ඇත්තටම මට ආඩම්බරයක්.සේමිණි ඉද්දමල්ගොඩඅපේ රටේ තිබුණු බොහෝ ප්‍රශ්න ඉවර වෙලා නිදහස් වාතාවරණයක් දැන් අපිට ලැබී තිබෙනවා. හිතේ බයක් නැතුව අපිට මේ රටේ ඕන තැනකට දැන් යන්න එන්න පුළුවන්. මේ සියලු දේ අපට උරුම කර දුන්නේ ජනාධිපති මහින්ද රාජපක්ෂ මැතිතුමාගේ නායකත්වයෙන් යුතුව අපේ රටේ රණවිරුවොයි. ඔවුන් උදාකර දුන්න මේ නිදහස, කීර්තිය වගේම කීර්තියක් තමයි දැන් අපේ ක්‍රිකට් ක්‍රීඩකයෝ අපේ රටට රැගෙන එන්න සූදානම් වෙන්නෙත්. අපේ රටේ නායකත්වයේ තිබෙන ප්‍රබලත්වය නිසාම යුද්ධය ජයග්‍රහණය කළා වගේම, ඔහුගේ වාසනා ගුණයට, අපේ රටට කීර්තියක් ගෙන දෙන වර්ල්ඩ් කප් එකත් අපට ලැබෙනවාමයි. යුද්ධය දිනන්න අපේ කොල්ලෝ කෙල්ලන්ට ලැබුණු ශක්තිය ධෛර්යය සේම, ක්‍රිකට් වීරයන්ට වර්ල්ඩ් කප් එක ගේන්නත් ශක්තිය අපේ අයගේ ලේවලම තිබෙනවා කියන එක මට විශ්වාසයි.චන්න පෙරේරාක්‍රිකට් තරග හෝ වෙනත් කලා කටයුතු හෝ අපේ රටේ පවත්වන්න හැකි නිදහස් මානසිකත්වයක් දැන් අපේ රටේ පවතිනවා. පුරා දශක තුනක් තිස්සේ මේ කිසි දෙයක් මේ තරම් නිදහසකින් කර ගන්න අපට අවස්ථාවක් තිබුණේ නෑ. ඇත්තට අද අපි ක්‍රිකට් වසන්තයක් කර ගත්තේ අපේ රටට යුද්ධය දිනා නිදහස උදාකර දුන් අපේ රටේ රණවිරුවන් නිසයි.අපේ රටේ සියලු ශ්‍රී ලාංකිකයන්ගේ පැතුම වන්නේ ලෝක කුසලානය අපි දිනනවා කියන එකයි. ඒ සඳහා වන උපරිම සුදුසුකම් සහ විශිෂ්ට දක්ෂතාවයන් මේ වන විටත් අපේ ක්‍රිකට් ශූරයන් ප්‍රකට කර හමාරයි. 1996 අපි ලෝක ශූරයන් වෙලා මේ රටට කීර්තියක් ගෙනාව වගේම 2011 ත් අපි වර්ල්ඩ් කප් එක දිනනවා කියලා මට විශ්වාසයි.එඩ්වඩ් – චරිතා90 දශකයේ ක්‍රිකට් පිළිබඳව අපේ රටේ ලොකු පිබිදීමක් ඇතිවුණා. නමුත් ඒ පිබිදීම අපේ රටේ මිනිස්සුන්ට සතුටකින් විඳගන්න බැරි වුණා එවකට රටේ තිබුණ විවිධ ප්‍රශ්න හේතුවෙන්. එවකට රටේ තිබුණ කුරිරු යුද්ධය, අනෙක් පැත්තෙන් දේශපාලන බිඳ වැටීම්..රටේ එකමුතු බවේ පළුදුවීම් ආදී හැම දෙයක්ම මේ සඳහා බලපෑවා.ශ්‍රී ලංකාව කියන අපේ අනන්‍යතාවය ජාත්‍යන්තරයට රැගෙන යන එක්තරා ප්‍රධාන වාහකයෙක් වුණේ ක්‍රිකට් ක්‍රීඩාව. ලෝකයේ බොහෝ රටවල් අපි ගැන කතා කරන්න ගත්තේ 1996 අපි ලෝක කුසලානය දිනා ගත්තට පස්සේ. අපි 80 දශකයේ පිට රට සංචාරවලට එක් වෙත්දි අපිට ලැබුණු අත්දැකීම් අනුව බොහෝ දෙනෙක් හිතාගෙන හිටියේ අපි ඉන්දියාවේ එක ප්‍රාන්තයක් කියලයි. නමුත් 1996 ක්‍රිකට් ජයග්‍රහණයෙන් පසු සංචාරවලට එක් වෙත්දි ඒ තත්වය වෙනස් වී තිබුණා.අපේ රට ජාත්‍යන්තර තලයට ඔසවා තබන්න ක්‍රිකට් හේතුවක් වුණා. අද ක්‍රිකට් අපේ රටේ කුඹුරේ කමත දක්වාම පැතිරුණු ක්‍රීඩාවක් බවට පත් වෙලා තිබෙනවා.ලෝක කුසලානය 1996 දී අපට ආලෝකය දිනා දුන්නා වගේම මෙවරත් සංගක්කාර ඇතුලු පිරිසත් ඒ ආලෝකය අරගෙන අපේ රටට එනතුරු අනිත් හැමෝම වගේ චරිතත් මමත් බලාගෙන ඉන්නවා.සෝමරත්න දිසානායකරේණුකා බාලසූරියලංකාව පිළිබඳ විවිධ ආකාරයේ මත ප්‍රකාශන කරන යුගයක් තිබුණා. සමහරු මේ දේශය මිනිමරුවන් සිටින දේශයක් විදියටත් හංවඩු ගැසුවා. ඒ ආකාරයෙන් විවිධ පහත් තත්වයකට ලංකාව ඇද දැමීමට සමහරුන් උනන්දු වුණා. එවැනි උපක්‍රම මැද්දේ ක්‍රිකට් නිසා අපි ජාත්‍යන්තරව අපේ රට ඉහළට ඔසවා තැබුවා. ක්‍රීඩාව තුළින් සිද්ධ වෙන්නේ ජාත්‍යන්තර මිත්‍රත්වයක් ගොඩ නැගීම.ඒකට හොඳම උදාහරණයකුත් අපි පසුගිය දිනක දැක්කා. ඒ ඉන්දීය – පකිස්ථානු මැච් එකේදී ඉන්දීය අගමැති සහ පකිස්ථාන් අගමැති එකට ඉඳගෙන මැච් එක නැරඹීම. ඇත්තටම මේවා අපිට ආදර්ශයක් සපයන අවස්ථා.අපේ ක්‍රිකට් ක්‍රීඩකයෝ කියන්නේ ක්‍රීඩාව විතරක්ම කරන අය නොවෙයි. ඔවුන් ජාත්‍යන්තර තානාපතිවරුන් වශයෙන් මම දකිනවා.සියලු ජාති කුල බේද, ආගම් අමතක කර දාලා අපි එකාවන්ව නැගී සිටිය යුතු කාලයක් මේ උදාවෙලා තිබෙන්නේ. අපේ ක්‍රිකට් කණ්ඩායම තුළට ඒ සහයෝගිතාව මුරලිලා, ඩිල්ෂාන්ලා, මහේලලා උදාකරලා තිබෙනවා.අපි හැමෝම ඒකීය ධජයක් යටතේ, එකම රටක් වෙනුවෙන් පෙනී සිටින පුරවැසියෝ. ආශ්චර්යවත් ශ්‍රී ලංකාවක් කරා පිය ඔසවන මේ මොහොතේ එකමුතු බවේ ශක්තියෙන් මේ ජයග්‍රහණයත් අපේ රටට සොඳුරු ආශිර්වාදයක් වේවි!හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af1104032</link>
    <topic>ජපානය ගම්බත්තෙ නේ!</topic>
    <author>නිමන්තා ලියනගේ</author>
    <content>ගම්-බ-රේ! ගම්-බ-රේ! ගම්-බ-රේ (Gambare) ලෙසින් තාලයකට පොඩිවුන් ටිකක් කෑගසනු ඇසී මමත් මගේ මිතුරියත් කඩිනමින් බැල්කනිය වෙත දිව ගියේ පහළ මාලයේ සිදු වන්නේ කුමක්දැයි බැලීමටයි. මහල් 10 කින් යුක්ත වන නිවාස සංකීර්ණයක 7 වැනි මහලේ පිහිටා තිබුණු අපේ නිවසේ බැල්කනියේ සිට පහත බැලු විට දසුන් වන්නේ ළදරු පාසලකි. අලස කමක් දැනෙන විට මමත් මගේ මිතුරියත් පුරුද්දක් ලෙස ඇදී යන්නේ බැල්කනියට. ඒ ළදරු පාසලේ පොඩි පැටවුන්ගේ දඟකාරකම් දෙස බලා හිඳිද්දී සිතට සතුටක් දැනෙන නිසයි.එදා ගම්බරේ ලෙස තාලයට ඇසුණු නාදයට ආකර්ෂණය වී පහත බැලු විට අප දුටුවේ පිහිනුම් අභ්‍යාසවල යෙදෙන පුංචි පැටව් රොත්තකි. ජපන් භාෂාවෙන් “ගම්බරේ” කියන්නේ අපේ භාෂාවෙන් “උත්සාහ කරන්න!” වැනි අදහසක් දෙන වචනයක්. ඉතිං තටාකය වටා රැස් වී සිටින පුංචි එවුන් මෙලෙස එක්වන්ව “ගම් බරේ” යැයි කෑ ගාමින් දිරි දෙන්නේ පිහිනුම් තටාකයට බැසීමට බියෙන් තටාකයේ ගැට්ටේ සිට ගෙන වතුර දෙසටම සිය බියපත් දෙනෙත් යොමා සිටින පුංචි සඟයෙකුටය.දරුවන් හට පිහිනුම් අභ්‍යාස කියා දීමට සැදී පැහැදී සිටි ගුරුවරියන් දෙදෙනාගෙන් එක් අයෙකු පොකුණට බැස සිටි අතර ඇය බියපත් දරුවාට වතුරට බසින ලෙසත්, බිය වීමට දෙයක් නැති බවත් පැවසෙන ඉඟි බිඟි පාමින් සිටියා. අනෙක් ගුරුවරිය පොඩි එකා අසල දණ ගසා ගෙන කරුණාබර මුහුණින් ඔහුට යමක් කියමින් සිටියා. ඉඳහිට වතුරට එක් කකුලක් දමන පොඩි දරුවා ආපස්සට දිව ගියේ සලිත මුහුණින් සිය හිස දෙපසට වනමින් ඔහු කොපමණ පසුබට වුණත්, අදිමදි කළත් තටාකය වටා සිට ගෙන “ගම්බරේ! ගම්බරේ” ලෙස ගයන පොඩි වුන්ගේ කාලය වත් නාදය වත් සුළුවෙන් හෝ වෙනස් වුණේ නැහැ.ඒ ඔවුන් තම මිතුරාට ජලයට පැනීමට හැකි බවට විශ්වාස කළ නිසයි. මමත් මගේ මිතුරියත් මෙම ගම්බරේ නාදයට අපේ හඬත් මුසු කෙරුවත් අපි නම් සිටියේ පොඩි එකා වතුරට පනීවිදෝ නැද්දෝ? කියන චකිතය ඇතිවයි. පුදුමයක්! මිනිත්තු 15 ක් පමණ මෙලෙස අදිමදි කරමින්, තතනමින් සිටි පුංචි පැටවා එක් වරම තටාකයේ සිටි ගුරුවරිය වෙත පැන්නා. ඒ සමඟම ක්‍රියාත්මක වුණු ගුරුවරිය ඔහුගේ දෑතින් අල්ලා ගත්තේ බියේ දඟලන ඔහුට කිසිම පීඩාවක් නොදැනෙන ලෙසට ආරක්ෂාව සැපයීමටයි. තත්පර කිහිපයක් අතපය ගසමින් දැඟලු ඔහු ඉන්පසු දිය ක්‍රීඩාවෙහි යෙදුණේ සතුටු සිනා පාමින්. මේ දුටු වටේ පිටේ රැස්ව ගම්බරේ! ලෙස ගායනා කරමින් සිටි මිතුරු මිතුරියන් එකාවන්ව අත්පොළසන් දුන්නේ ඔහු අගය කිරීමටයි.2010 වර්ෂයේ ජූනි මස අග භාගයේදී අත්විඳි මේ සිදුවීම නැවත මගේ සිතට පැමිණියේ මෑතකදී ලෝ වාසී සියල්ලන්ම මවිතයට පත් කරමින් ජපානයේ සිදුවූ භූමි කම්පා, සුනාමි හා න්‍යෂ්ටික බලාගාරවල ඇති වූ පිපිරුම් යන ව්‍යසන මාලාව නිසයි. ගොඩනැගිලි, කම්හල් මහ පොළවට පතිත කරමින් ඇතිවුණු භූමි කම්පාවත්, කිසිභ අනුකම්පාවක් නොමැතිව ජීවිත හා දේපළ සිය බිල්ලට ගත් මුහුදු රළත් කළ හානිය මදිවාට න්‍යෂ්ටික බලාගාරවල පිපිරුම් ඇතිවුණේ වර්තමාන ප්‍රජාවට වගේම අනාගතයේ උපදින දරුවන්ටත් තර්ජනයක් වෙමින්.මෙහිදී මුළු ලෝකයේම අනුකම්පාවත් අවධානයත් ජපානය කෙරෙහි යොමු වුණු අතර “ජපානෙ පව්!” “දැන්නම් ආපහු දියුණු වෙන්න ජපානයට අමාරු වෙයි” වැනි වදන් දිවඟට එක් කරමින්. මේ අතරම ජපන් ජාතිකයා තුළ නිසැඟයෙන් පවතින ශක්තීන් පිළිබඳව විශ්වාස කරන්නවුන් පවසන්නේ “ටික දවසයි, ජපානෙ ගොඩ එනවා” වැනි කියමන්. ජපන් ජාත්‍යන්තර විශ්ව විද්‍යාලයේ එකට ඉගෙන ගත් ලෝකය පුරා විසිර සිටින සොයුරු සොයුරියන් තම ෆේස්බුක් පිටු තුළ”ට්චථඡචබබඥ බ්චනචද” වැනි පාඨ ප්‍රකාශ කර තිබුණේ ජපන් වැසියාගේ රුධිරයේම තිබෙන “ගම්බරු” කියන ගුණාංගය නිසයි.මීට පෙරත් මං කෙටියෙන් පැහැදිලි කළ ආකාරයට ජපන් භාෂාවේ, “ගම්බරු” කියලා කියන්නේ, “උත්සාහ කිරීම, මහන්සි වීම” ලෙසත් අර්ථ දැක්විය හැකි ක්‍රියා පදයක්. මෙම ක්‍රියා පදය විධාන ක්‍රියාවකට පරිවර්ථනය වීමේදී, “ගම්බත්තෙ කුදසයි” - “ගම්බත්තෙ නේ” වැනි විවිධාකාර හැඩ ගන්නවා.විධි ක්‍රියා ගැන කථා කරනවා නම් ලංකාවෙ අපි සුලබව භාවිත කරන විධි ක්‍රියාව මොකක්ද කියලා ටිකක් සිතා බලන්න. මගේ අදහසේ හැටියට නම්, අපි වැඩිපුරම පාවිච්චි කරන්නෙ “කන්න” කියන විධානයයි. දවසකට කී වතාවක් මෙම විධානය අපේ සවනට පතිත වෙනවා ද? ඒ වගේම අප විසින් කී වතාවක් මෙය අන් අයට පවසනවා ද? මෙම විධානය මේ තරම් සුලභව අපේ සමාජයේ පවතින්නේ අතීතයේ ඉඳන්ම අනුන්ට සැලකීමේ වගේම දන් දීමේ ගුණයන්ගෙන් අපි පොහොසත් වී සිටින ජාතියක් නිසයි.මේ විදියට අපට ජපානෙදි නම් නිතර අහන්න ලැබෙන්නෙ, “ගම්බත්තෙ කුදසයි - උත්සාහ කරන්න” කියන විධානය. උදෑසන පන්ති කාමරයේදී, ක්‍රීඩා පිටියේදී, වැඩ පළේදී, නිවසේදී කොතැනකදීත්, ඕනෑම වේලාවක ඔබ කිසියම් ක්‍රියාවක නිරත වේ නම් “ගම්බත්තේ කුදසයි” යන වචනය ඔබට අසන්නට ලැබේවි. මේ නිසාවෙන් “ගම්බරු” කියන හැඟීම උපතේ සිටම ජපන් ජාතිකයන්ගේ රුධිරයට කා වැදී එන උරුමයක්.1990 දශකයේ මැද භාගයේදී ජපානයේ ඉතාමත් සුන්දර පැරැණි නගරයක් වන කෝබෙ (KOBE) නගරය ඉතාමත් බිහිසුණු භූ කම්පනයකින් සුන්බුන් වුණා ඔබට මතක ඇති. මෙම නගරය යළි ගොඩනඟන තුරුම ගෙවල් අහිමි වීමෙන් කම්පාවට පත්වෙන කෝබෙ වැසියන්ට දිරි දෙන ලෙසින් “Gambare Kobe” ලෙස පාඨයන් ජපානය පුරාම එල්වා තිබුණු බව මගේ ජපන් ජාතික මිතුරු මිතුරියන්ගෙන් මට දැන ගන්නට ලැබුණා.මේ ආකාරයට දිරි ගැනීම හා දිරි දීම යන ගුණාංග නිසාවෙන් පමණක් ම නොවෙයි.ඔවුන්තුළ පිහිටා ඇති තවත් උසස් ගුණාංග බොහෝමයක් නිසාම තමයි ජපානය ඉක්මනින් යළි හිස ඔසවන බවට විශ්වාසයක් අප තුළ ගොඩනැගිලා තිබෙන්නේ. කැපවීම සහ මහන්සිය ගැන කිව්වොත් ජපන් ජාතිකයන් පැරදවීමට සමත් වෙනත් ජාතියක් නම් නැතිව ඇතැයි සිතෙන තරම්. කොයිතරම් වෙහෙසක් ගතට සිතට දැනුණත් තමන් ආරම්භ කළ කාර්යය නිම කරන තුරු ඔවුන් විඩා නිවීම ගැන සිතන්නේ නැහැ.කාර්යාලවල මධ්‍යම රාත්‍රිය දක්වා වැඩ කරන්නේ තමන් හට අද දිනයේ පැවරුණු වගකීම් සියල්ල තමන් විසින් අදම ඉටු කරනවා කියන හැඟීම හිතේ තබාගෙනයි.තද අව්ව, මහා වැස්ස, තද සුළං හෝ හිම පතන යනාදි සොබාදහමේ වෙනස්කම් වත් තමන් කරන ක්‍රියාව නොකර සිටීමට හේතු ලෙස ඔවුන් දකින්නේ නැහැ. හිසේ සිට දෙපතුල දක්වා ඉටි රෙද්දෙන් සකස් කළ ඇඳුම් ඇදගෙන, හිසට හිස් වැසුම් ද පයට රබර් බූට් සපත්තු ද දමාගෙන මහ වැස්සේදීත් ගොවිතැන් කරන ආකාරය, පාරවල් තනන ආකාරයත් දුටු මට මවිත නොවී සිටිය නොහැකි වුණා. ගොවිතැන් කටයුතු වැනි ගත වෙහෙස කරවන ක්‍රියාකාරකම්වලට තරුණ ජවය අත්‍යවශ්‍යයි කියලා අපි හිතුවත් ඊටත් වඩා වුවමනා කරන්නේ හිතේ ශක්තිය කියලා ඔප්පු වෙන්නේ ජපානයේ ගම් පළාත්වල ගෙවතු වගා ගරන අවුරුදු 80 ට කිට්ටු ආච්චිලා දුටු විටයි. කොන්ද කුදු වුණත් හදවත කුදු වී නැති නිසා තමයි පුංචි අත්ට්‍රැක්ටර් පාවිච්චි කරමින් තමන්ගේ ගෙවතු ඔවුන් වගා කරගන්නේ.මෙලෙස මහන්සි වෙනවා වගේ ම තමයි ඔවුන් කාලය උපරීම වශයෙන් ප්‍රයෝජනයට ගන්නේත්. කාලය නොමැරීමට තිබෙන හොඳම උදාහරණය තමයි මොවුන්ගේ ගමන් විලාසය. සිය දෙපා කෙටි පියවර තබමින් ඉතාමත් වේගවත්ව ඇවිදීමට ජපන් ජාතිකයන් ඉතාමත් දක්ෂයි. දුම්රිය ස්ථානවල දුම්රිය එනතුරු බලා සිටිමේදී ඒ වගේම දුම්රියේ ගමන් ගනිද්දී පාසල් දරුවන් නම් පොත් පාඩම් කරනවා. පාසල් දරුවන් විතරක් නොවෙයි වැඩිහිටියන් ද සිය මොළයේ ක්‍රියාකාරිත්වය තියුණු කරන්නටදෝ කොහෙද ගණිත ගැටලු විසඳමින් යනවා. තරුණ කාර්යාලයීය සේවකයන් ඉංගී‍්‍රසි පාඩම් පොත් පෙරළා ගෙන අභ්‍යාස කරමින් දුම්රියේ ගමන් කරන අයුරු ඉතාමත් අපූරුයි.ජපානයේ සුනාමි විපතින් හා භූමිකම්පාවෙන් මියගිය ජනතාව වෙනුවෙන් පිං පැමිණවීමේ පිංකමක් පසුගියදා මහින්ද රාජපක්ෂ ජනාධිපතිතුමාගේ ප්‍රධානත්වයෙන් ජනාධිපති මන්දිරයේ දී පැවැත්විණි. වැලමිටියාවේ කුසලධම්ම ස්වාමීන් වහන්සේ පිංකමට සහභාගි වූ අවස්ථාව. සේයාරුව - ඒඑෆ්පීමේ වගේම තමයි අරපිරිමැස්ම. ඔබ කාර්යාල සේවකයෙක් නම් යෙහෙන් උපරිම ප්‍රයෝජනය ගන්නා තෙක් කඩදාසියක් වත් ඉවත නොදැමීමට ඔබ පුරුදු ;ව්වි. පෑන් පැන්සල් දුසිම් ගණන් වෙනුවට අවශ්‍යතාව ඉටු වන ලෙසින් එකක් දෙකක් පමණක් ළඟ තබා ගන්නා නිසා අනවශ්‍ය වියදම් අඩු වෙනවා මෙන්ම තමන් අවට ද පිළිවෙළකට තබා ගැනීමට හැකියාව ලැබෙනවා. ආහාර ගනිද්දී සුප් කෝප්පයේ අඩියේ බිඳක්වත් ඉතිරි නොවන ලෙසට කෝප්පය දෝතින් ගෙන හිස පිටුපසට නවාගෙන පානය කරන්නේත් බත් හා අනෙක් ආහාර බිඳක්වත් ඉතිරි නොකර ආහාරයට ගන්නේත් “මොත්තයි නයි දෙස්නේ” - අපරාදෙ නේ! යැයි කියමින්. මේවා ඉතාමත් සුළුපටු ක්‍රියාකාරකම් ලෙස පෙනුනත් දියුණුවට රුකුල් දෙන ඉතාමත් අනඟි පුරුදු බව අපත් තේරුම් ගත්තොත් හොඳයි.ඒ විතරක්ම නොවෙයි. මේ සියලුම යහගුණාංග අබිබවා යන තවත් ගුණයක් තමයි තම රටට තම දේශයට තිබෙන ආදරය. තමන්ගේ දේශය අවදි කරන පියාණන් තමන්මය කියන හැඟීම ඔවුන් සියලුම දෙනා තුළ තිබෙනවා. මෙම ජාත්‍යාලය ඉතාමත් අතීතයේ පටන්ම ඔවුන්ට උරුම වූවක්. තමන්ගේ ජාතියට තමන් අතින් යම් වරදක් පමාවක් සිදු වුණොත් එයට තම ජීවිතයෙන් වන්දි ගෙවීමට පුරාණ රජ කාලෙ පටන්ම මොවුන්ට තිබුණු පුරුද්දක්. මෙලෙස සිය ජාතිය වෙනුවෙන් වූ වරදට තමන්ගේම ජීවිතය පුද දීමේ සම්ප්‍රදාය “හරකිරි” ලෙසින් හැඳින්වෙමින් තිබුණා. සියදිවි නසා ගැනීම නම් අනුමත කළ නොහැකි වුවත්, මේ ආකාරයට පරම්පරාවෙන්ම ලැබුණු දේශාලය නම් අපූරු දායාදයක්. මේ තරම් බිහිසුණු ඛේදවාචක හමුවේත් ඔවුන් නොසැලී නොතැවී මින් ගොඩ එන ආකාරය ගැන සිතන්නේ ඒ නිසයි.“ජපානයට සිදු වුණු හානිය දරුණුයි තමයි. ඒත් අපි හැමෝම මහන්සි වෙනවා. ඉක්මනින් නැඟි සිටින්න අපට පුළුවන්. කෝබෙ නගරය වැටුණු වෙලාවෙ එය යළි ඉඳි කිරීමට මහන්සි වූවන්ගෙන් ඉතාමත් හොඳ ඔවදන් අපිට ලැබෙනවා.අපේ රට අපි ගොඩ නඟනවා” ලෙසත් සිය දේශාලය මා හට හෙළි කළේ මගේ විශ්ව විද්‍යාල සගයකු වූ මිනකො සුසුකි මහත්මියයි. මෙය ඇය තුළ පමණක්ම නොව සියලුම ජපන් ජාතිකයන්ගේ හදවතෙහි සිය රට වෙනුවෙන් තිබෙන ආදර කැක්කුමයි.මෙලෙස කැකෑරෙන දේශාලයත් ඒ හා බැඳුණු ජපන් ජාතිකයන් තුළ තිබෙන විවිධාකාර ගුණාංගයනුත් නිසා වැඩි කල් නොගොස් මොවුන් සිටියාටත් වඩා දියුණු මට්ටමකට සිය රට ගෙනෙන බව අපට විශ්වාසයක් තියෙනවා. මේ සඳහා අවශ්‍ය ධෛර්යය ශක්තිය ඔවුන්ට ලැබේවා ලෙසින් ප්‍රාර්ථනා පූජා පැවැත්වීම අපේ වගකීමයි.නිමන්තා ලියනගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af1104033</link>
    <topic>ක්‍රිකට් වලට අප දුන් ආරක්‍ෂාව නියමයි!</topic>
    <author>විජයානි එදිරිසිංහ</author>
    <content>ලෝක ක්‍රිකට් තරගාවලියේ මෙරට තරග පැවැති කාලය තුළ ක්‍රියාත්මක වූ ආරක්‍ෂක වැඩපිළිවෙළ මුළු මහත් අන්තර්ජාතික ප්‍රජාවගේම ප්‍රශංසාවට ලක්වී තිබේ.ක්‍රිකට් කණ්ඩායම ලෝක ශූරතාවය දක්වා යමින් තරග ජයග්‍රහණය කරද්දී රජය ආරක්‍ෂක වැඩපිළිවෙළ සාර්ථකව ක්‍රියාත්මක කෙළේය.ක්‍රිකට් තරගාවලිය මෙරට ආරම්භවීමට මාස ගණනාවකට පෙර සිට රටපුරා විහිදී ගිය ආරක්‍ෂක ජාලය මීට පෙර මෙරට ක්‍රියාත්මක නොවූ තරම්ය.මහින්ද රාජපක්ෂ ජනාධිපතිතුමාගේ උපදෙස් මත ආරක්‍ෂක ලේකම් ගෝඨාභය රාජපක්ෂ මහතාගේ අධීක්‍ෂණය යටතේ පොලිස්පති මහින්ද බාලසූරිය, හමුදාපති ලුතිනන් ජෙනරාල් ජගත් ජයසූරිය මහතා ඇතුළු ආරක්‍ෂක නිලධාරීන් විශාල පිරිසක් එම ආරක්‍ෂක ජාලය සාර්ථකව පවත්වාගෙන යාමට සහාය වූහ.මේ වන විට ත්‍රස්තවාදය තර්ජනයක් නොවූවද ආරක්‍ෂක වැඩපිළිවෙළ ක්‍රියාත්මක වූයේ තර්ජනයක් නැතැයි යන මතය තුළ පිහිටා නොවේ.ත්‍රස්තවාදින් සිටින කාලය තුළ යොදන ආරක්‍ෂක වැඩපිළිවෙළට නොදෙවෙනි ආරක්‍ෂක වැඩ පිළිවෙළක් ක්‍රියාත්මක වූ බව කිවහොත් එය නිවැරැදිය.පොලීසියට දැඩි වගකීමක් පවරමින් ක්‍රියාත්මක වූ එම ආරක්‍ෂක වැඩ පිළිවෙළට පොලීසියේ සාමාන්‍ය පොලිස් කොස්තාපල්වරයාගේ සිට ජ්‍යෙෂ්ඨ නියෝජ්‍ය පොලිස්පතිවරයා දක්වා වූ සෑම තරාතිරමකම නිලධාරින් තරග පැවැත්වෙන ස්ථානය සහ ඒ අවට රාජකාරියේ නිරතව සිටියහ.ලෝක ක්‍රිකට් තරගාවලියේ තරගයකට ප්‍රහාරයක් එල්ල කිරීමේ සැලසුමක් පවතින බව හෙළිකළේ ජාත්‍යන්තර පොලිස් බුද්ධි අංශයයි. ඔවුන් මේ පිළිබඳව ඍජු තොරතුරු පොලිස්පතිවරයා වෙත දැනුම් දුන්නේ නැත. එහෙත් තර්ජනයක් නැතැයි යන මතය සම්පූර්ණයෙන් බැහැර නොකළ මෙරට ;පාලීසිය ඒ සඳහා වූ සෑම මෙහෙයුමක් ම ක්‍රියාත්මක කළහ.මෙරට තරග පැවැත්වීමට මාස කීපයකට පෙර සිටම ආරක්‍ෂක ලේකම් ගෝඨාභය රාජපක්ෂ මහතා සහ ජ්‍යේෂ්ඨ ආරක්‍ෂක නිලධාරින් අතර සාකච්ඡා ගණනාවක් පැවැත්වුණි. ලෝකයේ ප්‍රබල රටවල් ගණනාවකින් මෙරටට පැමිණෙන ක්‍රීඩකයන්ට පමණක් නොවේ ක්‍රීඩා ලෝලීන්ට හා සෙසු සංචාරකයන්ගේ ද ආරක්‍ෂාවේ වගකීම රාජ්‍ය වෙත පැවරී තිබූ මහා බරකි. එම වගකීම අංශු මාත්‍රයකින් හෝ පලුදු නොවී රැක ගැනීම ගෝඨාභය රාජපක්ෂ ආරක්‍ෂක ලේකම්වරයාගේ සහ සෙසු ආරක්‍ෂක නිලධාරීන්ගේ අරමුණ විය.කැපවීමඒ සඳහා පොලීසිය සහ ඊට සහාය වන සෙසු ආරක්‍ෂක අංශවල කැපවීම බෙහෙවින් අත්‍යාවශ්‍ය වූ කාරණාවකි. තරග ආරම්භවීමට මාස කීපයකට පෙර සිටම බුද්ධි අංශ ඔවුන්ගේ මෙහෙයුම්වල යෙදී සිටියහ. ඔවුන්ගේ බුද්ධි වාර්තා නිරතුරුවම කැඳවනු ලැබිණි.ඉන් අනතුරුව ක්‍රීඩකයන්, සංචාරකයන් ඇතුලු සෙසු පිරිස් ගැවසෙන, නතර වන ස්ථාන, තරග පැවැත්වූ ක්‍රීඩා පිටි, ඒ අවට ප්‍රදේශ නිවාස, ගොඩනැඟිලි ඇතුලු සැක සහිත පුද්ගලයන් පවා පරීක්‍ෂාවට ලක් කෙරුණි. ඊට අමතරව මාධ්‍යයෙන් හෙළි කළ නොහැකි ආරක්‍ෂක උපක්‍රම රැසක් ද ක්‍රියාත්මක විය.තරග පැවැත්වීමට පෙර සිටම විදේශවල සිට මෙරටට පැමිණෙන පුද්ගලයන් පිළිබඳව ද බුද්ධි අංශ දැඩි විමසිල්ලෙන් සිටියහ. ඔවුන් පරීක්‍ෂාවට ලක් කළහ. නිරීක්‍ෂණය කළහ. එවන් එක් අවස්ථාවක සැක සහිත පුද්ගලයකු ආපසු යැවීමට පවා සිදුවිය.තවද විශේෂයෙන් සඳහන් කළ යුතු දෙයක් වෙන්නේ තරග ආරම්භවීමට පෙර සිටම පොලීසියේ විවිධ පරීක්‍ෂණ අංශ නිලධාරීන් තම පරීක්‍ෂණ කටයුතුවලට මද විරාමයක් තබා ක්‍රිකට් තරගාවලියේ ආරක්‍ෂක මෙහෙයුම් කටයුතුවලට සම්බන්ධ වී සිටියහ.මහා මාර්ගක්‍රීඩකයන්, ප්‍රභූවරුන් කටුනායක ගුවන්තොටුපළට පැමිණි අවස්ථාවේ සිට තරගාවලි අවසන් වී ඔවුන් මෙරටින් පිටව ගිය අවස්ථාව දක්වා ක්‍රියාත්මක වූයේ දැවැන්ත ආරක්‍ෂක වැඩපිළිවෙළකි. එම ආරක්‍ෂක ජාලය අංශ ගණනාවකින් සම්පූර්ණ වී තිබුණි. ක්‍රීඩකයන් හෝටල් කරා ගෙන යාම, ඒවායේ ආරක්‍ෂාව තහවුරු කිරීම ඔවුන්ගේ පුහුණු අවස්ථා, පුහුණු තරග හා සෙසු තරගාවලි අවස්ථා දක්වා ඔවුන් එම ස්ථානවලට ගෙන යාම ගෙන ඒම පමණක් නොව මහා මාර්ගවල ආරක්‍ෂාව තහවුරු කිරීම ඇතුළු ආරක්‍ෂක පියවර රැසක් යොදා තිබුණි.තරග නැරැඹීමට යන ක්‍රීඩා ලෝලීන් පවා ක්‍රීඩාංගණ වෙත ඇතුළත් කරගනු ලැබුවේ පරීක්‍ෂා කිරීමේ ස්ථාන ගණනාවක් යොදවා ඔවුන් පරීක්‍ෂාවට ලක් කරමිනි. ක්‍රීඩා ලෝලීන්, මාධ්‍ය, ප්‍රභූවරු පැමිණෙන වාහන ගාල් කිරීමට වෙනම ස්ථාන වෙන් කොට දී තිබුණි. එම ක්‍රීඩා භූමි තුළද බුද්ධි අංශ නිලධාරින් දෙතුන් සියය බැගින් යොදවා තිබුණි.නිරීක්‍ෂණඑපමණක් නොවේ අන්තර්ජාතික පොලීසියේ බුද්ධි අංශ කණ්ඩායම්, අන්තර්ජාතික ක්‍රිකට් පාලක මණ්ඩලයේ කණ්ඩායම් ද මේ ආරක්‍ෂක කටයුතුවල යෙදී සිටියහ. ඔවුන් වෙන වෙනම නිරීක්‍ෂණවල යෙදුණහ. පොලිස්පති මහින්ද බාලසූරිය මහතා දිනපතාම පාහේ තරග පැවැත්වීමට පෙර සිටම බුද්ධි තොරතුරු පොලිස් වාර්තා ඇතුලු සැම අංශයක්ම විමසා සොයා බැලුවේය. ආරක්‍ෂක ලේකම්වරයා ද නිරතුරුවම පවතින වාතාවරණය සහ ආරක්‍ෂක තත්ත්වය පිළිබඳව දිනපතාම විමසා බැලුවේය.ශ්‍රී ලංකාව සහ නවසීලන්තය අතර අවසාන තරගය පැවැත්වුණ දිනයට පෙර දින ඇතුළුව තරගාවලියේ ආරක්‍ෂක කටයුතු සම්බන්ධවත් ක්‍රීඩාලෝලීන් දැනුවත් කිරීම සඳහාත් පොලිස්පතිවරයා විසින් මාධ්‍ය හමුවීම් කිහිපයක්ම පවත්වනු ලැබීය.ප්‍රවේශ පත්‍රක්‍රීඩා ලෝලීන් තරග නැරඹීමේ ප්‍රවේශපත්‍ර නොමැති නිසා සුළු ආරවුල් ඇති කරගෙන තිබූ නිසා පොලීසිය මාධ්‍ය හරහා ඉතාමත් කාරුණිකව ඉල්ලා සිටියේ ප්‍රවේශපත් නොමැති නම් ක්‍රීඩාංගණ අසලට පැමිණ ගැටුම්කාරි තත්ත්වයන් ඇති කිරීමට කටයුතු නොකරන ලෙසය.තරග පැවැත්වූ මුල් දිනවල ප්‍රවේශපත් සොයා ක්‍රීඩා ලෝලීන් ප්‍රශ්නකාරී තත්ත්වයන් ඇති කළද පසුව ඔවුන් ඉතා සාමකාමීව සිටියහ.එපමණක් නොවේ ප්‍රවේශ පත්‍ර ලබා ගැනීමට නොහැකි වූ ක්‍රීඩා ලෝලීන් වෙනුවෙන් කොළඹ නගරයට නුදුරු ස්ථාන තුනකදී පුළුල් තිර ඔස්සේ ක්‍රිකට් තරගාවලි නැරඹීමට ද පොලීසිය අවකාශ සලසා දීම පොලීසියෙන් සිදුවූ විශිෂ්ට සේවයකි.ජාවාරමක්මේ අතර ප්‍රවේශපත් වැඩි මුදලට විකිණීමේ ජාවාරමක් ද කොළඹ අපරාධ කොට්ඨාසය මේ කටයුතු අතරේම සොයා ගනු ලැබිණි.ක්‍රිකට් තරගාවලි පැවැත්වූයේ කොළඹ, මහනුවර, සූරියවැව ප්‍රදේශවල වූවත් ආරක්‍ෂක ජාලය සමස්තයක් වශයෙන් මුළු රටම ආවරණය වන පරිදි සිදුවිය. මුහුදෙන් එන බෝට්ටු, ගුවන් යානා ඇතුලු සියලුම අංශ පිළිබඳව ආරක්‍ෂක අංශවල අවධානය යොමු වී තිබුණි.ආරක්‍ෂක කැමරාමෙරට පැවැති අවසන් දින තරගය අවස්ථථාවේ පොලිස් සුනඛයන් සහ අශ්වාරෝහක ආරක්‍ෂාව ද යොදා ගැනිණි. කොළඹ පිහිටුවා ඇති ආරක්‍ෂක කැමරා ජාලයද ආරක්‍ෂක වැඩපිළිවෙළට විශාල සහයක් ලබා ගැනිණි.මේ ආරක්‍ෂක වැඩ පිළිවෙළ සියයට සියයක් ම සාර්ථක වෙමින් තිබියදී ක්‍රීඩා ලෝලීන් ආරක්‍ෂක අංශවලට තම කර්තව්‍යය කරගෙන යාමට දැක්වූ සහයෝගය ඔවුන්ගෙ හික්මීම, සාමකාමී බව, ජාත්‍යන්තර සෙසු ක්‍රීඩකයන්ට දැක්වූ ගෞරවය අද ජාත්‍යන්තරය පුරාම අපේ රටට ගෞරවයක් ගෙන දෙමින් කතාබහට ලක්වී ඇති මාතෘකාවක් බවට පත්වී තිබේ. රටවල් සිය ගණනක ජනතාව මෙම තරගාවලිය අන්තර්ජාලය හරහා එම අවස්ථාවේ නැරඹූහ. එම තරග පැවැත්වෙන අවස්ථාවේ විදේශ රටවල ක්‍රිකට් නිවේදකයන් පවා අපේ රටේ ක්‍රීඩා ලෝලී ජනතාවගේ හැසිරීම පිළිබඳව මහත් ඉහළින් කතා බහ කළේ ලෝ පුරා මෙ රටේ කීර්තිය තව තවත් ප්‍රචාරයට පත් කරවමින්ය.අල්ප මාත්‍රයකින් හෝ ආරක්‍ෂාවට තර්ජනයක් නොවන පරිදි සිදුවූ මේ ආරක්‍ෂක වැඩපිළිවෙළේ ගෞරවය ආරක්‍ෂක ලේකම් ගෝඨාභය රාජපක්‍ෂ මහතා, පොලිස්පති මහින්ද බාලසූරිය මහතා ප්‍රමුඛ සමස්ත පොලිස් නිලධාරින්ට ද යුද හමුදාපති ලුතිනන් ජනරාල් ජගත් ජයසූරිය මහතා ප්‍රමුඛ හමුදාවටත් සෙසු ආරක්‍ෂක අංශවලටත් හිමිවෙයි.විජයානි එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af1104034</link>
    <topic>ක්‍රිකට් ගහන්නයි බලන්නයි නිදහස ලබා දුන්නාට රණවිරුවන්ට ස්තූති වේවා</topic>
    <author>සාකච්ඡා කෙළේ සුභද්‍රා දේශපි‍්‍රය ඡායාරූප - සුදම් ගුණසිංහ</author>
    <content>එම්.එෆ්.එම්.රෆ්මින් සහිරා විද්‍යාලයඅපි නිදහසේ ක්‍රිකට් තරගයක් නරඹන්නේ අපේ රණවිරුවෝ නිසයි. ක්‍රිකට් තරගයක් අපිට නරඹන්න කැමැත්ත තිබුණත් අපි 1996 අවුරුද්දේ කොළඹ එන්න බය වුණා. එදා ත්‍රස්තවාදී තර්ජනය නිසා අපේ දෙමවුපියෝ හිටියේ හුඟක් බයෙන්. අද අපි නිදහසේ ක්‍රිකට් තරගයක් නරඹනවා. ඒ ගෞරවය හිමි වෙන්න ඕන රණවිරුවන්ට. රටේ ත්‍රස්තවාදී තර්ජන තිබුණ වෙලාවකදීත් අපේ ක්‍රිකට් වීරයෝ එදා ලෝක කුසලානය හිමිකරගත්තා. සැබෑ නිදහසක් ඇති අද 1996 වඩා හොඳ ජයග්‍රහණයක් මෙවර අපේ ක්‍රීඩකයෝ ලබාගන්න බව අපට විශ්වාසයි.එල්.එල්.ජගත් කුමාර ආරක්ෂක අංශ සේවක –බටපොළමේ වගේ හොඳ තරගාවලියක් ලංකාවේ පවත්වන්න හැකියාව ලැබුණේ රණවිරුවෝ කළ කැපවීම නිසායි. ලංකාව සම්බන්ධව වැරැදි මත වෙනත් රටවල පැතිරුණා. ඒ නිසා සමහර රටවලින් අපේ ලංකාවට පැමිණීමත් ප්‍රතික්ෂේප කළා. නමුත් අද අපේ රටට සැබෑ නිදහසක් ලැබී තියෙන නිසයි විදේශ ක්‍රිකට් කණ්ඩායම් ලංකාවට ඇවිත් ක්‍රිකට් ක්‍රීඩා කරලා ගියේ. එය අපට ලොකු ගෞරවයක්. ඒ ගෞරවය ලැබුණේ රණවිරුවෝ කළ මානුෂික මෙහෙයුම නිසයි.-එච්.එම්.ඉන්දිරා කාන්ති, දේවානම්පියතිස්ස මැදි විදුහල, නිකවැවරණවිරුවෝ ජීවිත පරිත්‍යාගයෙන් ලබාදුන් නිදහස නිසයි අද අපිට නිදහසේ ක්‍රිකට් තරගයක් නරඹන්න කොළඹට එන්න ලැබුණේ. ශ්‍රී ලාංකීය පුරවැසියෝ හැටියට අපි රණවිරුවෝ ලබාදුන් නිදහසට ගරු කරන්න ඕන. දැන් අපි නිදහසේ ක්‍රිකට් තරගයක් නරඹනවා. අපිට දැන් කිසිම බාධකයක් නැහැ. ජනතාව 1996 වසරට වඩා ලොකු උද්යෝගයක් මේ වසරේ තියෙනවා. වෙනත් රටවලින් සංචාරකයෝ විශාල සංඛ්‍යාවක් අපේ රටට පැමිණෙනවා ක්‍රිකට් නරඹන්න. ඒ වගේම ඒ අය නිදහසේ ක්‍රිකට් නරඹනවා. ක්‍රිකට් නරඹන රසවිඳින අතර අපි ඒ දේත් අමතක නොකළ යුතුයි. මේ නිදහස් රටට ලෝක කුසලානය නැවත වරක් ලැබෙන බවත් අපිට විශ්වාසයි.සුරාජ් තුෂාර අමරසිංහගාලුමුවදොර හෝටල් සේවකඅපි සැබෑ නිදහසක් භුක්ති විඳින නිසා 1996 වසරට වඩා නිදහසේ අද අපි ක්‍රිකට් නරඹනවා. ජනතාව කොළඹට එක් රොක් වෙලා සතුට බෙදා ගන්නවා. ඒ වගේ නිදහසක් එදා අපිට තිබුණේ නැහැ. ක්‍රිකට් බලන්න කොළඹ එන්න කැමැති වුණත් ආවේ නැහැ. සමහර රටවලින් ලංකාවේ ක්‍රිකට් තරගවලට සහභාගිවීම ප්‍රතික්ෂේප කළා. අද ඒ හැමකෙනෙක්ම අපේ රටේ සැබෑ නිදහස පිළිඅරගෙන ලංකාවට ආවා. මේ නිදහස් රටට අපි මෙවරත් ලෝක කුසලානය ගේනවා කියලා අපිට විශ්වාසයි.-ඉන්දිකා මුදලිගේ බලාත්මක නිලධාරිනී, වාද්දුවක්‍රිකට් වැනි ක්‍රීඩාවක් සැබෑ ලෙස සමරන්න අපිට හැකියාව ලැබිලා තියෙන්නේ අපේ රණවිරුවෝ නිසා. මේ රටේ සැබෑ නිදහසක් ලබාදෙන්න ඇපකැපවෙලා කටයුතු කළ ජනාධිපතිතුමා ඇතුළු සියලු දෙනාටම ස්තුතිවන්ත විය යුතුයි. ඒ වගේම රටේ ජනතාව රණවිරුවන්ට කෘතවේදී විය යුතුයි. 1996 අපි ත්‍රස්තවාදී තර්ජන මධ්‍යයෙත් ක්‍රිකට් නැරඹුවා. නමුත් හදවතින්ම මේ ක්‍රිකට් ජයග්‍රහණයන් සමරන්න අපිට හැකිවුණේ මේ රට යුද බියෙන් නිදහස් රටක් බවට පත්වෙලා තියෙන නිසයි. මේ රටේ සැබෑ නිදහසක් ලැබුණ නිසයි අද සමහර රටවල් අපේ රටට පැමිණිලා ක්‍රිකට් ක්‍රීඩා කළේ. එදා සමහර රටවල සංචාරකයෝ අපේ රටට ආවේ නැහැ. එයට හේතුව මේ රටේ යුද්ධය පවතින කාලයේ විදේශිකයන් මරණයට පත්වීම. අද ඒ තත්ත්වය නැහැ. අද ජනතාව නිදහසේ ක්‍රිකට් නරඹනවා.කේ. ඩී. අසේල චතුරංග ගම්පහරණවිරුවෝ අමතක කරලා අපිට ක්‍රිකට් නරඹන්න බැහැ. මගේ තාත්තත් රණවිරුවෙක් මේ රටේ ජනතාව වෙනුවෙන් මගේ තාත්තත් දිවි පිදුවා. ත්‍රස්තවාදින් මේ රටින් තුරන් කරන්න ජනාධිපතිතුමා ඇතුළු රජය කළ කැපවීමත් අපි අගය කරන්න ඕන. මේ නිදහස් රටට ලෝක කුසලානය නැවත වරක් රැගෙන එන බවත් අපිට විශ්වාසයි.අනුෂා තෙන්නකෝන්පර්යේෂණ නිලධාරිනි වේයන්ගොඩඅද අපිට නිදහසේ ක්‍රිකට් ක්‍රීඩා නරඹන්න කොළඹ එන්න පුළුවන් වුණේ ත්‍රස්තවාදය මෙරටින් තුරන් වුණ නිසයි. විදේශිකයන් මේ රටට නිදහසේ පැමිණෙන්නෙත් අපේ රට ලද නිදහස නිසයි. ඒ තත්ත්වය අපිට ලබා දුන්නේ රණවිරුවන් ලෝකය පුරාම පැතිරිලා තියනවා ලංකාව නිදහස් රටක් බව. සමහර රටවල් එදා අපේ රටේ ක්‍රිකට් ක්‍රීඩා කරන්න ඒම ප්‍රතික්ෂේප කළා. ඒත් ඒ අය දැන් අපේ රටට එනවා. ලෝක කුසලාන ජයග්‍රහණය ෂුවර්. තව මොන කතා ද?-පී.එච්.හේමපාලඑදා අපි රූපවාහිනියෙන් ක්‍රිකට් නැරඹුවේ. ඒත් අද අපි නිදහස් රටේ ඕනෑම තැනක නිදහසේ යනවා. 1996 ලෝක කුසලානය ලංකාව දිනාගත්ත. ඒත් අද එදාට වැඩිය ජනතාවගේ උද්යෝගය වැඩිවෙලා නිදහස් රටේ නිදහසේ ක්‍රිකට් ක්‍රීඩාකරන්න අපිට හැකියාව ලැබුණේ අපේ රණවිරුවෝ නිසා. 1996 කොළඹ ලෝක ක්‍රිකට් තරගාවලිය පවත්වන අවස්ථාවේදීත් ත්‍රස්තවාදී තර්ජන එල්ල වුණා. ඒත් අද ඕනෑම රටක ක්‍රිකට් කණ්ඩායමකට ලංකාවට එන්න කිසිදු සැකයක් නැහැ. ඒ අය අද නිදහසේ ලංකාවට එනවා. ඒ නිදහස අපිට ලැබුණේ, ලංකාව නිදහස් රටක් බවට ලෝකය පුරා පැතිරුණේ අපේ රණවිරුවෝ කළ කැපවීම ඬසයි.එන්. එස්. විතානදුම්රිය ස්ථානය බේරුවලමේ රටට සැබෑ නිදහසක් ලැබුණ නිසයි 1996 වඩා අද ජනතාව අතර ක්‍රිකට් උණුසුමක් පවතින්නේ. ජනතාව ඉන්නේ උද්යෝගයෙන්. ක්‍රිකට් තරගය නරඹන්න දුර පළාත්වලින් සෙනඟ කොළඹට එක්රොක් වෙනවා. මේ තරම් උනන්දුවක් පසුගිය ලෝක කුසලාන තරගාවලියේදී තිබුණේ නැහැ. මිනිස්සුන්ට ත්‍රස්තවාදී බිය නිසා නිදහසේ ක්‍රිකට් නරඹන්න හැකියාවක් තිබුණෙත් නැහැ. අද අපේ රණවිරුවෝ ලබා දුන් නිදහස නිසයි අපි නිදහස් රටක නිදහසේ ක්‍රිකට් ජයග්‍රහණ භුක්ති විඳින්නේ.හරිස්චන්ද්‍ර දහනායකදුම්රිය ස්ථානය කොටුවරණවිරුවන් ලබා දුන් නිදහස නිසයි අද අපි නිදහසේ ක්‍රිකට් තරගාවලිය නරඹන්නේ. ජනාධිපතිතුමා ඇතුළු රජය ක්‍රිකට් ක්‍රීඩාව වෙනුවෙන්ම සියලු පහසුකම් සහිත ක්‍රීඩා පිට්ටනිය ඉදි කළා. විශාල ලෙස ක්‍රීඩකයින් දිරිමත් කළා. 1996 අපිට මේ තරම් නිදහසක් තිබුණේ නැහැ. ඒත් අපේ ක්‍රීඩකයෝ ලෝක කුසලානය ලබා දුන්නා. රණවිරුවන් මේ රටට නිදහස ලබා දුන්නා සේම ක්‍රිකට් විරුවන් අපිට දෙවැනි වරටත් ලෝක කුසලානය ලබා දෙනවා.කමල් විජේසූරියසංචාරක මාර්ග උපදේශක කහවයුද බිය පැවැති කාලයේ අපිට නිදහසේ ක්‍රිකට් තරගයක් නරඹන්න පුළුවන්කමක් තිබුණේ නැහැ. අද අපිට ක්‍රිකට් තරගයක් නිදහසේ නරඹන්න පුළුවන්. ලොකු විශ්වාසයක් තබා ගන්නත් පුළුවන් අපේ ක්‍රිකට් ක්‍රීඩකයන් පිළිබඳව. ලංකාවට මෙතෙක් කල් පැමිණියේ නැති සංචාරකයෝ රැසක් මේ වන විට ලංකාවට එනවා. එයට හේතුව අපි සැබෑ නිදහසක් ලබා තිබෙන නිසයි. රණවිරුවන් ලබාදුන් නිදහසට අපි සදා ණය ගැතියි.එස්. ඒ. නිමල් පේ‍්‍රමසිරිප්‍රධාන දුම්රිය ස්ථානාධිපති (පාලන) රාගමරණවිරුවෝ ලබා දුන් නිදහස නිසයි අද අපේ රටට විදේශ රටවලින් විදේශිකයන් බිය නැතිව පැමිණෙන්නේ. ඉකුත් යුද සමයේ මෙහි පැවැති ක්‍රිකට් තරග නරඹන්න ජනතාවට උනන්දුවක් තිබුණත් ඒ සඳහා සුදුසු වාතාවරණයක් තිබුණේ නැහැ. අද එහෙම තත්ත්වයක් ලංකාවේ නැහැ. අපට ඇත්තේ වචනයෙන් විස්තර කරන්න අමාරු සතුටක්.සාකච්ඡා කෙළේ සුභද්‍රා දේශපි‍්‍රය ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af11040311</link>
    <topic>ඌව විශ්වවිද්‍යාලයේ කුලපති ආචාර්ය අලුත්වැව සෝරත නා හිමි</topic>
    <author>ඊ.එච්.සෝමපාල විශේෂ වාර්තාකරු, කතරගම</author>
    <content>ඌව විශ්වවිද්‍යාලයේ කුලපති රුහුණු මාගම්පත්තුවේ ප්‍රධාන සංඝනායක කතරගම කිරිවෙහෙර රාජමහා විහාරාධිපති උපාධ්‍යාය ආචාර්ය අලුත්වැව සෝරත නාහිමියන්ගේ 68 වන ජන්ම දිනය අප්‍රේල් මස 05 දිනට යෙදී ඇත.ආචාර්ය අලුත්වැව සෝරත නාහිමි කතරගම කිරිවෙහෙර රාජ මහා විහාරය, කතරගම කඳසුරිඳුගම විහාර මහාදේවි සෑයද, කතරගම ආසිරිබෝධි විහාරය හා පාණදුරේ බෝධි චේතියාරාමය යන විහාරයන්හි අධිපති ධූරය දරමින් විශාල ශාසනික සේවාවක් ඉටු කරන මහා තෙරනමකි,. කතරගම කිරිවෙහෙර රාජ මහා විහාරාධිපති ආචාර්ය අලුත්වැව සෝරත නාහිමියන් ලොකු කුඩා සැමදෙනා අතර වියත් මහා පඬිරුවනක් වශයෙන් ප්‍රචලිතය.හුංගම නගරයට ආසන්න අලුත්වැව ගම් පියසේදී 1943 අප්‍රේල් මස 05 දින ජන්ම ලාභය ලැබූ මේ පින්වත් කුමරු අලුත්වැව දොන් එළියස් දහනායක විදාන මහතා හා කරුණාවතී දිසානායක මැණිකේ දම්පතීන්ගේ 04 වැනි පුත් රුවන ලෙස වැඩුණේය.අලුත්වැව රජයේ පාසලින් මූලික අධ්‍යාපනය ලැබීය. අනතුරුව නාලන්ද විද්‍යොදය යන විද්‍යාලවලින් උසස් අධ්‍යාපනය ලැබීය.අලුත්වැව මේධංකර, පරත්තේ ශ්‍රී ආනන්ද, පොලොන්මාරුවේ ශ්‍රී රේවත යන නාහිමිවරුන්ගේ ආචාර්යත්වයෙන් වයස 14 දී 1957 නොවැම්බර් 08 දින පැවිදි බිමට පත්වූහ. ඉන්පසුව විද්‍යාලංකාර විද්‍යොදය පිරිවෙන් වලින් අධ්‍යාපනය ලැබූහ. 1963 මැයි මස 31 දින මල්වතු පාර්ශ්වයේ මංගල උපෝෂථාගාරයේදී අධිසිල් ලැබූහ.අනතුරුව ජයවර්ධනපුර විශ්වවිද්‍යාලයෙන් ශාස්ත්‍රාචාර්ය ශාස්ත්‍රපති ආචාර්ය උපාධිය ලබාගත් උන්වහන්සේ. 1976දී ගුරු සේවයට ඇතුළත්ව අධ්‍යාපනික සේවා කටයුතු කළේය. කතරගම මහා විද්‍යාලයේ නියෝජ්‍ය විදුහල්පති ධූරයට පැමිණ 1987 දී එම විදුහලේ විදුහල්පති ධූරයට ද පත්විය.එවකට මහා විද්‍යාලයක්ව තිබූ කතරගම පාසල මධ්‍ය මහා විද්‍යාලයක් හා ජනාධිපති ජාතික පාසලක් දක්වා උසස් තත්ත්වයට ගෙන ඒමට ගත් උත්සාහය සාර්ථක විය.උන්වහන්සේ විවිධ ක්‍ෂේත්‍රයන් වෙනුවෙන් කරන ලද සේවාවන් හා ශාසනික සේවාවන් ඉමහත්ය. උන්වහන්සේගේ ශාසනික මෙන්ම බොදු කටයුතු සේවාවන් අගය කරමින් මල්වතු පාර්ශ්වයේ මහා සංඝ සභාව රුහුණු මාගම්පත්තුවේ ප්‍රධාන සංඝනායක පදවිය ද 2003 දෙසැම්බර් මස 24 දින මල්වතු විහාර මහා නාහිමියන් ප්‍රධාන කාරක සංඝ සභාව විසින් “උපාධ්‍යාය” පදවිය ද මංගල උපෝසථාගාරයේ දී පිරිනමන ලදී.කතරගම ප්‍රාදේශීය ශාසනාරක්ෂක බල මණ්ඩලයේ හා මොනරාගල හා හම්බන්තොට දෙදිසාවේ විහාරාධිපති සංගමයේ සභාපති ධූරයෙන් ද කතරගම බෞද්ධ සංගමය, කිරිවෙහෙර මහාසේන සිල් සමිතිය, ගිලාන උපස්ථාන බෞද්ධ සමිතිය, ශ්‍රී සංඝමිත්තා කුළඟන සමිතිය, විහාරස්ථ තරුණ බෞද්ධ සමිතිය මුල් ළමා විය ලේක්හවුස් සරසවි පියස යන සමිති සමාගම්වල අනුශාසක ධූරයන් ද ඇතුළු ප්‍රදේශයේ සමිති සමාගම් රැසක නිලතල දරති. කතරගම කිරිවෙහෙර රාජ මහා විහාරාධිපතිව වැඩ විසූ රුහුණු මාගම්පත්තුවේ ප්‍රධාන සංඝනායක පරත්තේ ශ්‍රී ආනන්ද නාහිමියන්ගේ අපවත් වීමෙන් කතරගම කිරිවෙහෙර රාජ මහා විහාරය හා පාණදුරේ බෝධිචේතියාරාමය යන විහාරයන්හි අධිපති ධූරය ද 87 ගම් උදාව වෙනුවෙන් ඉදිකරන ලද විහාර මහාදේවි සෑය නිමල් සිරිපාල ද සිල්වා අමාත්‍යතුමා විසින් පූජා ඔප්පුවක් මඟින් නාහිමියන්ට පුජාකරන ලදී.ධීවර අමාත්‍යාංශය විසින් පවත්වාගෙන ආ විසිර ගම්මාන වැඩසටහන කතරගම ප්‍රදේශයට ගෙන ඒමට නාහිමියන් පුරෝගාමී වී ඒ පිළිබඳව දැඩි කැපවීමකින් කටයුතු කර ගම්මාන කීපයකට නිවාස සාදාගැනීමට ආධාර මුදල් ලබා දෙන ලදී.මැණික් ගඟ කුඩා ගල් අමුණ ප්‍රදේශයේ දී හරස්කර කතරගම ප්‍රදේශයේ ඇති වැව් ජලයෙන් පුරවා යල මහ දෙකම වී ගොවිතැන් කර ප්‍රදේශවාසී ජනතාව දුප්පත්භාවයෙන් මුදා ගැනීමේ භාරදූර කාර්යය රජයේ අනුග්‍රහය ලබා සාර්ථක කරගන්නා ලදී. මහින්ද රාජපක්ෂ ජනාධිපතිතුමාගේ අවධානය යොමුකර කතරගම නාගවීදිය ප්‍රදේශයේ ජීවත්වන ජනතාව වෙනුවෙන් නව පාලමක් ඉදිකරදීම සිදුකළ උන්වහන්සේ නාගහවීදිය ගම්මානයේ පොල් අතු සෙවිලි කළ කුඩා නිවාස වෙනුවට ස්ථිර නිවාස 200ක් පමණ අමාත්‍ය දිනේෂ් ගුණවර්ධන මහතාගේ හා දානපතියන්ගේ ආධාර උපකාර ඇතිව ඉදිකර එම ගම්මානවල ජනතාවගේ ආර්ථිකය නඟාලීම සඳහා ගම්මානය මැදින් ජලය ගලායන ඇළක් ද ලබාදෙන ලදී. නාගහවීදිය ගම්මානය “මහාඝෝෂපුර” නමින් නව ගම්මානයක් ඉදිකර එම ගම්මානයේ ජීවත්වන අයගේ ක්‍රීඩා කෞශල්‍ය දියුණු කර ගැනීම සඳහා රුහුණු කතරගම මහා දේවාලයේ බස්නායක නිලමේ ඌව පළාත් සභා ප්‍රධාන අමාත්‍ය ශෂීන්ද්‍ර රාජපක්ෂ මහතාගේ අවධානය යොමුකර ක්‍රීඩා මණ්ඩපයක් සහිත විශාල ක්‍රීඩා පිටියක් ලබාදෙන ලදී.’කතරගම පුද සිරිත්’, ‘ශ්‍රී ලංකාවේ බෝධි සංස්කෘතිය’, ‘බෞද්ධ රෝහණය’, යනුවෙන් ඓතිහාසික වටිනාකමකින් යුත් පර්යේෂණ ග්‍රන්ථ 03ක් පාඨක ලෝකයාට ප්‍රදානය කර ඇත.කිරිවෙහෙර රාජ මහා විහාරස්ථානයේ පසළොස්වක පෝදා පවත්වන ධර්මදේශනා “කතරගම කිරිවෙහෙර ධර්මදේශනා” නමින් පොත් කාණ්ඩයක් පළකරවීමත් කතරගම පුදබිමෙන් පළකරනු ලබන “කතරගම වෙසක් කලාපය”, “කතරගම පුද පෙරහැර” වාර්ෂික සඟරාවන් ද නාහිමියන්ගේ අනුශාසකත්වයෙන් පළවේ. විද්‍යුත් මාධ්‍ය හරහා කාලීන දේශනයන්ට ද සහභාගි වන සෝරත නාහිමියන් ඉටුකරනු ලබන සමාජ මෙහෙවර තව තවත් පුළුල්ව කිරීම සඳහා මහින්ද රාජපක්ෂ ජනාධිපතිතුමාගේ උපදෙස් පරිදි කතරගම නව නගරයේ පළාත් පාලන විශ්‍රාම ශාලාව කිරිවෙහෙර රාජ මහා විහාරස්ථානයට පවරා ඇත. කතරගම ග්‍රාම සේවා වසම කප්රුක් ග්‍රාමයක් ලෙසින් නම්කර එම ගම්මානයේ පොල් වගා කරන ලදී.2011 වර්ෂය කතරගම ප්‍රාදේශීය ලේකම් බල ප්‍රදේශයේ සෑම ගෙවත්තකටම පොල් පැළ ලබාදීමට කතරගම ප්‍රාදේශීය ලේකම් කාර්යාලය පොල් සංවර්ධන අමාත්‍යාංශය ඒකාබද්ධව වැඩ සටහනක් ආරම්භ කර ඇත.රාජ්‍ය අනුග්‍රහය ලබාගෙන මැණික් ගඟ හරස්කර අමුණු බඳවා කතරගම ප්‍රදේශයේ වැව්වලට ජලය ලබාදී කතරගම සහල්වලින් ස්වයංපෝෂිත කලා සේම කතරගම ප්‍රාදේශීය ලේකම් කොට්ඨාසයට පොල් පැළ ලබාදීමෙන් පොල්වලින් සරුසාර ප්‍රදේශයක් ඇති කිරීම නාහිමියන්ගේ බලාපොරොත්තුවයි.කතරගම ඒමට තිබුණු කෙටිම මාර්ගය තණමල්විල – කතරගම මාර්ගය වනජීවී දෙපාර්තමේන්තුව විසින් ලුණුගම්වෙහෙර වන උද්‍යානයට අයත් ප්‍රදේශයක් ලෙසින් සලකා එම මාර්ගය පොදු ජනකාවගේ ගමනා ගමනයට ඉඩ නොදෙන ලදී. මෙම පාර ලබාගැනීම සඳහා වසර ගණනාවක් නාහිමියන් ගත් උත්සාහයට ජනාධිපති මහින්ද රාජපක්ෂ මහතා ඉදිරිපත්වී පොදු ජනතාවට තණමල්විල – කතරගම පාර විවෘත කරන ලදී. රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර කුමාර රාජපක්ෂ මහතා කතරගම පාර ලබාගැනීම සඳහා විශාල කාර්යභාරයක් ඉටු කරන ලදී.කිරිවෙහෙර රාජ මහා විහාරස්ථානයේ පෞරාණිකත්වය ආරක්ෂා කරගැනීම සඳහා සෝරත නාහිමියෝ පුරාවිද්‍යා දෙපාර්තමේන්තුවේ සහයෝගය ඇතිව විශාල වැඩ කොටසක් ඉටු කරති. නාහිමියන්ගේ ජන්ම දිනය යෙදී ඇති අප්‍රේල් මස 05 දින උදෑසන කතරගම ප්‍රාදේශීය ලේකම් කාර්යාල කොට්ඨාසයේ සියලුම විහාරස්ථානවල නායක ස්වාමීන් වහන්සේලාගේ සහභාගිත්වයෙන් කිරිවෙහෙර රාජ මහා විහාරස්ථානයේ මල් පහන්, ගිලන්පස කිරිආහාර පූජාවක් ද දහවල් අර්ධ ශතාධික මහා සංඝරත්නය වෙනුවෙන් අටපිරිකර සමඟ මහා දානය ද සවස අෂ්ඨඵල බෝධීන් වහන්සේ අබියස විශේෂ බෝධි පූජාවක් හා රුහුණු කතරගම මහා දේවාලයේ විශේෂ දේව පූජාවක් ද පැවැත්වීමට රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා හා කතරගම ප්‍රාදේශීය ලේකම් ටී.බී.එම්.අතපත්තු මහතා සමග කතරගම ප්‍රදේශයේ සමිති සමාගම් රැසක් කටයුතු සංවිධානය කර ඇත.නාහිමියන් සිදුකරනු ලබන ශාසනික හා සමාජ සේවාවන් ඉදිරියටත් නොකඩවා කරගෙන යාමට උන්වහන්සේට චිර ජීවනය ප්‍රාර්ථනා කරමු.ඊ.එච්.සෝමපාල විශේෂ වාර්තාකරු, කතරගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af1104036</link>
    <topic>ජීවිතයක දැවීයාම</topic>
    <author>රූපාන්ති බුලත්සිංහල</author>
    <content>දැවීයාම නොදැවී ක්‍රීඩා කිරීමත් අපට හුරුපුරුදු ය. ක්‍රිකට් ක්‍රීඩාව අපේ සිත්වල ලැගුම් ගෙන අවසානය. එය ඒ තරමටම අපේ ජීවිතවලට සම්බන්ධ ක්‍රීඩාවක් බවට පත්ව තිබේ. හන්දිගානේ වීදිගානේ මේ රැස්කකා බලන්නේ ක්‍රිකට්වල ජය පැරදුමය. එහෙත් අවාසනාවකි. නොදැවී ක්‍රීඩා කිරීමට තැත් කළ ඔහුට සිදුවූයේ ජීවිතයෙන් පවා දැවී යාමටය. ක්‍රීඩාවේ උපන් හපන්කම් ඇති දඹුලු පුරවරයේ ඔහු ගැන අපට කිව්වේ 29 වැනිදා ලංකාදීපයයි. ජයපිට ජය රැගෙන ක්‍රීඩාවේ ඉදිරියට යාම ඔහුගේ අපේක්ෂාව විය. ජය සමඟ අමන්දානන්දයට පත්වීමට ඔහුට ඉඩ හසරක් නොවීය. ක්‍රිකට් යනු ඔහුගේ ජීවිතයයි. සියලුම කාලවේලාව තම ක්‍රීඩාව වෙනුවෙන් කැපකිරීමට හෙතෙම සිතා ගත්තේය.ඉදිරියට යන හැඟීම ඔහුගේ සිතෙහි නිරන්තරයෙන් රැඳී තිබුණි. ඒ නිසාම විවිධ ක්‍රීඩා සමාජ සමඟ ක්‍රීඩා කිරීම සඳහා ඔහු යොමුවූයේ ය. ක්‍රීඩාවේ තිර ජය මිස වෙන කිසිවක් ඔහුගේ සිතෙහි නොවීය. එහෙත් මාරයාගේ හෝරාව වෙනස් කළ හැකිද? හුරු පුරුදු ලෙස එදින ද ඔහු ක්‍රීඩාවේ නියැලුණි. ජීවිතය ද? මරණය ද? ඉදිරියේ කුමකින් කුමක් වේද යන්න ඔහු දැන නොසිටියේය. වැරෙන් ගැසූ පහර හතර සීමාවට යා නොදී වලක්වා ගැනීම ඔහුගේ අරමුණ විය. ඔහුගේ උත්සාහය ව්‍යර්ථ විය. පිතිකරුගේ පහර වේගවත් විය. රැකගැනීමට නොහැකි වූ පන්දුව නිදැල්ලේ ගොස් හතරේ සීමාව අසල නතර විය. එහෙත් ඔහු පරාජය පිළිනොගත්තේ ය. ජයග්‍රහණය කරා හඹා යාමට ඔහු තීරණය කෙළේය.ඉලක්කය කරා යාමට පිතිකරුගෙන් නම් අවසරයක් නොවීය. පිතිකරු තම ජයග්‍රහණය වෙනුවෙන් සටනකය. එහෙත් දිනුම ඔහුට පිරිනමා බලා සිටිය නොහැකිය. නැවතත් පිතිකරු වැරෙන් පහරක් එල්ල කළේ ඔහුගේ අපේක්ෂාව ඉටුකර ගැනීමටය.පන්දුව රැකගැනීමේ අපේක්ෂාවෙන් පන්දු රකින්නා ඉදිරියට පැන්නේය. සිටින්නේ කොතනද කුමක් වේද යන නිනව්වක් ඔහුගේ සිතේ නොවීය.ක්‍රීඩා පිට්ටනිය අසල තිබුණ රේල් පාර පිළිබඳ ඔහුගේ මතකයට නොනැඟිණි. පන්දුව රැකගැනීම ඔහුගේ එකම අභිප්‍රාය විය. දැල්වුණු රතු එළිය ගැන වැටහීමක් නැත. සියලු බාධක මධ්‍යයෙහි ක්‍රීඩකයාගේ දැවී යාම හෙතෙම අපේක්ෂා කෙළේය.රේල් පාරේ ධාවනය වූ දුම්රිය එන්ජිම අනවසරයෙන් රේල්පාරට පැමිණි ඔහු යටකරගෙන ඉදිරියට ඇදුණි. ඔහුගේ ඉරණම රේල්පාර මත පොඩිවී ගියේය.ක්‍රීඩාවේ උපන් පන්කම් ඇති දඹුලු ක්‍රීඩකයාගේ ජීවිතය රේල්පාර මත අවසන් විය. ක්‍රිකට් ක්‍රීඩාවේ පිතිකරු දවාලීමට තැත් කළ ඔහු ජීවිතයෙන් දැවී ගියේ රුදුරු ඉරණමකට මුහුණ දෙමිනි. වරද ක්‍රීඩාවේද? ඔහුගේ ද යන්න ඔහුට අපැහැදිලිය.ක්‍රීඩාව කෙතරම් හොඳ වුවත් අපරීක්ෂාකාරීව ක්‍රීඩාවේ යෙදීම නිසා ජීවිතයෙන් පවා වන්දි ගෙවීමට සිදුවේ. මේ නිසා පරීක්ෂාකාරී වීම මතු යහපත සඳහාම වන්නේය. කරන කියන සෑම දෙයක් අවදියෙන් කිරීම සහ තමන්ගේ රැකවරණය තමන්ම සලසා ගැනීමට ද සිහි තබාගත යුතුය.පරීක්ෂාව අනතුර වලක්වයි. ජීවිතය පරදුවට තබා කරන සෙල්ලම් කුමකට ද?සෑම දෙයක්ම කරනු ලබන්නේ ජීවිතය රැකගැනීමටය. දිවි දෙවැනි කර කරනු ලබන ක්‍රීඩාවන්ගේ ඵලය කුමක්ද? නීතියෙන් තහනම් වූ රේල්පාරේ යාමේ නීතිය කාටත් එක සමානය.එය බෝලය රැකගැනීමට ගියා යැයි සුළු නොවේ. නීතිය නිසි ලෙස පිළිපැදපු නැති නිසා ජීවිතයෙන් පවා වන්දි ගෙවීමට ඔහුට සිදුවිය.ඉක්මන් කමින් නීති විරෝධී ඉසව්වලට යාම ක්‍රීඩකයකුට නොව කවරකුට වුවද නුසුදුසුය. ක්‍රීඩාවකින් විය යුත්තේ ජීවිතය සුරක්ෂිත වීම විනා විනාශ වීමක් නොවේ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af1104037</link>
    <topic>මම තනියම යන කලටා දෙවියෝ දුන් පුතෙක් මටා</topic>
    <author>සුමේධා නවරත්න</author>
    <content>බිළිඳකු නැළවීම නොහොත් නිදි කරලීම ද විටෙක පහසු කටයුත්තක් නොවේ. ඒ සඳහා ද පළපුරුද්දක් දැනුමක් තිබිය යුතු ය. පළමු දරුවාගේ උපතේ දී මුල් කාලයේ දී බොහෝ විට හඬන දරුවා නළවා ගනු ලබන්නේ කාන්තාවගේ මව හෝ නැන්දම්මා විසිනි. එහිදී ඔවුන්ගේ අත්දැකීම් පළපුරුද්ද දරුවා ඉක්මනින් නළවා ගැනීමට හේතු වේ. එහිදී දරුවාගේ සැප පහසු ඉරියව්, දරුවාට ලැබෙන උණුසුම වැනි දේ මෙන් ම වැදගත් වන තවත් යමක් ඇත. එනම් නැළවිලි ගී ය.අතීතයේ පටන් හැම ජන කොටසකම දරුවන් වෙනුවෙන් නැළවිලි ගී ගැයිණි. වැද්දෝ පවා නැළවිලි ගී ගැයූහ. මවගේ උණුසුමත්, නැළවිලි ගී රිද්මයත් එකතු වූ තැන දරුවෝ නිදන්නට වූහ. මහගම සේකරයන්ගේ ‘ගද්‍ය පද්‍ය නිර්මාණයන්හි රිද්ම ලක්ෂණ’ නැමැති කෘතියේ එන වැදි ගීයක් මෙසේ ය.(ඔහු එය උපුටාගෙන තිබුණේ ඊඩඥ මඥඤඤචඵ නැමැති කෘතියෙනි.)රෝ රෝ රෝ අම්මී මොකටද ආඬන්නේ අම්මී ගෝසිග තේලුටයි ඒකත් නින්දට දීපව් දෙන්නා අම්මී මොකටද ආඬන්නේ....සිංහල ජන සම්මත කාව්‍යයේ එන තවත් අපූරු නැළවිලි ගීයක් නිමවී ඇත්තේ මෙවැනි පදවැලකිනි.“ගුණැති පුතණුවන් සමිදින පාට එළලුවන් පාට එළලුවන් සමිදින ගුණැති පුතණුවන්ආර පුරන්දරෙන් බැසා චෝර මංඩලෙන් එවිටා මම තනියම යන කලටා දෙවියෝ දුන් පුතෙක් මටා පාට වරුණ පුත පරමන්දා පුත දොයිය රිදී පුත දොයි දොයි දොයි දොයියෝ....”ප්‍රවීණ ගායන ශිල්පී රෝහණ බැද්දගේ මහතා පවසන්නේ මේ නැළවිලි ග,ී නිදන දරුවාට මහත් සැනසීමක් ගෙන දුන් බවකි. එහිදී මව දරුවා කෙරෙහි ඇති ආදරය, දයාව, කරුණාව නැළවිලි ගී හඬත් සමඟ දරුවාගේ දෙසවනෙහි රැඳේ. ලයාන්විතව පිදෙන ඒ ගී මිහිර දරුවාට සතුටකි, සැනසුමකි.“මේ ගී කවුරුවත් අම්මලාට කටපාඩම් කළ ගී නොවෙයි. ඒවා කුඩා කල සිට වැඩිහිටියන්ගෙන් ඇසී මතකයේ රැඳෙන පරම්පරාවෙන් පරම්පරාවට අවිධිමත් අධ්‍යාපනයෙන් ලැබෙන දේවල්. ඇතැම් විට නිර්මාණශීලී මවක් මේ ගී අලුතෙන් නිර්මාණය කරගත්තා. ආගම, සංස්කෘතිය, පරිසරය, උරුමයන් යනාදිය මේ ගී පෝෂණය කළා. දරුවන් නැළවුණේ එවැනි ගී වලින්.අනික මේ නැළවිලි ගී ගමකට ඇහෙන්න ගැයුණේ නැහැ. දරුවත් මවත් අතරයි මේ සන්නිවේදනය වුණේ. සෙමින් ලයාන්විතව ගැයෙන හඬ දරුවාට සැනසුමක්.ඒ වගේ ම ඇතැම් විට ඒ පළාතේ ඇසෙන රිද්මයන් අනුව නැළවිලි ගි වලත් රිද්මය ගොඩ නැඟුණා. ඇත්තටම මේ ගී කාහටවත් උගන්වන්න කවුරුත් මසහන්සි වුණේ නැහැ.”බැද්දගේ මහතා පවසන්නේ එවැන්නකි.රූපවාහිනි සාකච්ඡාවකට වරෙක සහභාගි වූ මහාචාර්ය ජේ.බි. දිසානායකයන් නැළවිලි ගී සම්බන්ධයෙන් පැවසූ යමක් මෙවේලේ මගේ මතකයට නැඟේ. එහිදී ඔහු පැවසුවේ ඇතැම් නැළවිලි ගීයක් දරුවකුගේ පෞරුෂත්වය වර්ධනය කළ අතර, ඇතැම් ගීයක් එය හීන කළ බව ය. ඔන්න බබෝ ඇතින්නියා ...... බබුට බයේ දුවන්නියා.... ගීය පෞරුෂත්වය දියුණු කරන ගීයක් හැටියටය ඔහු දුටුවේ. එහෙත් “ඔන්න බබෝ බිලු එනවා, අඬන ළමයි ගෙනියනවා....” ගීයෙහි ඔහු දුටුවේ පෞරුෂත්වය හීන කරන හැඩයකි.ඔහු පවසන හැටියට නැළවිලි ගී, දරුවකුට ලබා දෙන සතුට, සැනසීම, නැළවීම කියන කාරණාදියට මෙන් ම දරුවාගේ පෞරුෂත්ව වර්ධනයට ද හේතුවකි. නැළවිලි ගී අසමින් දරුවා නිදි ගත්තේ ඇතැම් විට මවගේ කිරි උරා බොමින්, ඇගේ උණුසුමේ ය. එසේත් නැතිනම් දිගෑදුණු මවගේ දෙපා කෙළවරේ රැඳී කොට්ටයකට හිස තබා ගෙන ය. නැළවිලි ගී අසමින් නිදන මවගේ පැද්දෙන දෙපයේ තොටිල්ලට අමතරව තවත් තොටිලි තිබිණි. මේ තොටිල්ලේ විකාශනය ගැන අපට පැවසුවේ දංකොටුව ග්‍රාමයේ විශ්‍රාමලත් විදුහල්පතිවරයකු වූ අසූ අට හැවිරිදි නික්ලස් වික්‍රමාරච්චි මහතා ය.ඒ අනුව එකල මව රෙදි කඩක් හතර පැත්තෙන්, ලණු හතරක් ගැට ගසා එය ඔන්චිල්ලාවක් මෙන් වහලයේ ලීයක හෝ මිදුලේ ගසක අත්තක හෝ ගැට ගැසුවේ ය.එසේත් නැතිනම් සාරියක් හෝ දිග රෙද්දක් ගෙන එය වහලයේ බැද තොටිල්ලක් සාදා ගත්තා ය. දරුවාට තොටිල්ල වූ මේ රෙදි කඩ පසුව සැදුණේ වියූ පොල් අත්තෙනි. පොල් අත්ත දෙකට ඉරා ඉන් පසු එය නැවත කෑලි හතරක් වන සේ කපා ගනී. ඉන් පසුව නාරටි හතර වටේට සිටින සේ, පොල් අතු වියන ලෙස පැදුරක් සේ වියා ගනී. එහි හතර මුල්ලේ ලණු දමා වහලයක ලීයක එල්ලා ගනී. ඒ මතට දැමෙන රෙද්දක් උඩ පැද්දී පැද්දී දරුවා නිදන්නේ නැළවිලි ගීයට ද තාල තබමිනි.මේ රෙදි හෝ පොල් අතු පැඳුරු තොටිල්ල නිවසේ මිදුලේ පමණක් නොව හේනේ කුඹුරේ ගහක අත්තක එල්ලුන බව ද පැවසුවේ වික්‍රමාරච්චි මහතා ය.“ඒ කාලේ පොඩි දරුවො ඉන්න අම්මලා මේ තොටිල්ලක් හේනේ, කුඹුරේ තිබූුණ ගහකත් එල්ලා ගත්තා. දරු පැටියා එහිදී නිදි කරලා වරින් වර දරුවා බලමින් කිරි හෝ අහර කවා පොවමින් ඔවුන් සිය සැමියන් එක්ක හේනේ කුඹුරේ වැඩ කළා.”තොටිල්ලෙ සැප පහසුවයි හේනෙ කුඹුරෙ හුළඟයි එකතු වූ විට දරුවට ලැබුණේ සුව නින්දකි. ගොවියන් ගෙවිලියන් ගැයූ ජන ගී දරුවන්ට නැළවිලි ගී විය.අම්මලා ජීවන අරගලයත් සමඟ පොර බඳින විට දරුවන්ට හේනේ කුඹුරේ තොටිලි එල්ලුණේ එකල පමණක් නොවේ. මෙකලද එය එසේ ම ය. පසුගිය දවසක කිරි දරුවකු ද තුරුලු කරගත් මවක් පුත්තලම කොළඹ කාර්යාල දුම්රියේ අසුනකට බර වී සිටියා ය. ඇය ළඟ බඩ ඉරිඟු පිරවූ මලු දෙක තුනක් ද විය.කොහෙද මේ යන්නේ?” මම ඇය නොහැඳින වූව ද ඇසුවෙමි.“කොච්චිකඩේ පොළට යනවා. මගේ මනුස්සයා ගහකින් වැටිලා. වැඩක් කරගන්න බැහැ බඩඉරිඟු විකුණලා කීයක් හරි හොයා ගන්නවා.”“එතකොට මේ දරුවා”“කනු දෙකක් හිටවලා ලීයක් හරහට බැඳලා මගෙ සාරියකින් තොටිල්ලක් හදා ගන්නවා. දරුවා තියා ගන්නෙ එහෙම. කිරි බොන නිසා දරුවා දාලා එන්න බැහැ. පොළේ බඩු විකුණන අය මට උදව් කරනවා.”ඇය පැවසුවේ සිනා මුසුව ය. ඉදින් නගරයේ පොළේ ද එල්ලෙන රෙදි තොටිල්ල තවම ගමෙන් දුරස් වී ඇතැයි සිතන්නේ කෙසේද?රෙදි තොටිල්ල නොහොත් පොල් අතු පැදුරු තොටිල්ල පසු කලෙක ලෑල්ලක් බවට පත් වූ බව පැවසුවේ ද වික්‍රමාරච්චි මහතා ය. ලෑල්ල සැප පහසු මෙට්ටයක් සහිත තොටිල්ලක් දක්වා ද විවිධ හැඩයෙන් විවිධ වර්ණයෙන් යුතු විසිතුරු තොටිලි බවට පරිවර්තනය වූයේ ද එලෙස ය.අලුත උපන් දරුවා ඇදක් පලුද්දක් නැතිව සාදා ගැනීමට එකල මෙන් ම මෙකල මවුවරු ද වෙහෙසෙති. දරුවාගේ හිසෙහි සිට පාදාන්තය දක්වා ම ඇද කුද අරින්නට මවුවරු කැමැත්තාහ.දරුවාගේ හිස රවුම් කිරීමට, හිස සෙමින් අතගෑම, කිරි දෙන විට හිස පිටුපසට අත තබා ගැනීම යන දේ මවුවරු කරති. එහෙත් මෙකල වෛද්‍ය මතය වන්නේ දරුවාගේ හිසට එවැනි ඇඹීම් කිරීම් හිසෙහි ස්නායුවලට අහිතකර බැවින් එසේ නොකරන ලෙස ය.ඊළඟට දරුවාගේ නළල් තලයය. මවගේ අත්ලෙන් සෙමින්, මෘදුව දරුවාගේ නළල මුදු ලෙස තෙරපන්නේ එය ඉදිරියට නෙරා ඒම වැළැක්වීම ට ය යන්න වැඩිහිටි කතුන්ගේ අදහස විය. නළලෙන් නහයට ය. නහය පහළට අදින්නේ දිගටි සොබාවත් නැහැයක් සෑදීමට ය.නැහැය අතගා උඩු දත් ඇන්ද මතුපිටින් යටට තෙරපන්නේ දත් වහල්ල ඉදිරියට නොඒමටයි. එතැනින් නොනැවතී දබරැගිල්ල තල්ලට තබා දරුවා උඩට ඔසවන්නේ තල්ල සෑදීමට ය. ඉනට දිය ලණුව වැටෙන්නේ ඉන ශක්තිමත් කිරීමට ය. එමෙන් ම දණහිසෙන් පහළ බකල ද සෑදීමට මව්වරු අමතක නොකරති.එහෙත් මෙකල නම් බටහිර වෛද්‍ය මතය මේ ඇඹීම දරුවාට නොකළ යුතු බව ය. එය දරුවාගේ ශරීර සෞඛ්‍යයට අහිතකර බව ය. දරුවා වැඩෙත් ම සියලු අඟ පසග නිවැරැදිව වැඩෙන බවය ඔවුන්ගේ මතය.දරුවකුට හාපුරා ඉඳුල් කටගෑමත් එකල මෙන් ම මෙකල ද උත්සවයකි. එක් එක් පළාත්වලට ආවේණික ක්‍රම අනුව එය සිදුවේ. ඇතැම් විට දරුවාට මසක් ගෙවුණ තැන ඉඳුල් කට ගෑම කෙරෙන අතර, මාස තුනේදී හතේ දී එකොළහේදී වැනි වයස්වල දී ද ඉඳුල් කට ගෑම සිදු කෙරේ.උඩරට ප්‍රදේශයේ ඇතැම් තැනක ඉඳුල් කට ගෑම මාස තුනේ දී සිදුවන බව සිංහල සිරිත් සංග්‍රහයේ කියවේ. ඒ සටහන මෙබඳු ය.“... ළදරුවාට මාස තුනක් ගත වූ පසු ශුභ වේලාවක් නියම කරගෙන පවුලේ අවශ්‍ය නෑදෑයින්ට දැනුම් දී ගෙන්වාගෙන දියාරුවට සාදන ලද ඉඳුල්, කට ගානු ලැබේ. එදිනම කිරි ආහාර සූදානම් කර ළඟ තිබෙන විහාරයක් කරා ගොස් පූජා කොට කිරි කළයක් බෝධියකට වත්කොට දෙවියන්ට පින් පමුණුවා ළදරුවාට දීර්ඝායුෂ හා නිරෝගිතාව පතනු ලැබේ.”එම ග්‍රන්ථයට අනුව තවත් පෙදෙසක බත් කැවීමේ මංගල්‍යය කෙරෙන්නේ වයස මාස එකොළහේදී පමණය. මේ උත්සවයට සංඝයා වහන්සේ කිහිප නමක් ද වඩම්වති. නැදෑ හිත මිතුරෝ ද පැමිණෙත්. මෙහිදී කැවුම් කිරිබත් ආදිය පිළියෙල වෙයි. ඒ ගැන වැඩිදුරටත් එහි තබන සටහන මෙබඳුය.“...ළදරුවාට මේ වඩන බතට පිරිත් කියවා රන් රිදී අගනා ලෝහ ළඟ තබවා, ළදරුවාට ආසිරි දෙවා පිරිස් මැද ඔහු හිඳුවා නිරෝගි ප්‍රධානියකු ලවා ඔහුට බත් කවා රන් රිදී ආදිය ගල්වති.”ඇතැම් පෙදෙසක මේ ඉදුල් කට ගෑම සිදුවුණේ තවත් විදියකටය. පියසේන කහඳගමගේ විසින් රචනා කරනු ලැබූ මා දුටු බින්තැන්න නමැති කෘතියේ ද එවන් ක්‍රමයක් ගැන සඳහන්ය. ඇතැම් පෙදෙසක මෙන්ම මෙහිද ඉදුල්කට ගෑම කෙරෙන්නෙ නැකතට අනුවය. ඒ ගැන වැඩි තොරතුරු සඳහන් වන්නේ මෙලෙසය.“...ගේ මැද පැදුරක් එළා ඒ මත සුදු පිරුවටයක් අතුරයි. පිරුවටය මත කෙසෙල් කොළ අතුරා කැවුම් කෙසෙල්, කිරිබත්, රන්, රිදී හා කාසි තබා දරුවා නැකතට අසලින් තබයි. දරුවා කැමැති දෙයක් ගනී. කවර හෝ කෑමක් දරුවා කටේ තබා ගන්නා තෙක් බලා සිටිනු මිස කවන්නට පොවන්නට ඉදිරිපත් නොවීම සාමාන්‍ය සිරිත විය.”පූජ්‍ය කැලිගම විජිතනන්ද හිමි විසින් සංස්කරණය කරනු ලැබු මහියංගන ජනශ්‍රැති කෘතියේ රිදීමාලියද්ද යනාදි ප්‍රදේශවල ඉදුල්කට ගෑමේ මංගල්‍යයේදී එක්වෙන තවත් අංගයක් ගැන විස්තරයක් වෙයි. ඒ අනුව කෑම්බීම් වලට අමතරව දරුවාට පෙනෙන සේ පොත් පැන්සල් ද තබයි. දරුවා මුලින්ම එවැන්නකට අත ගැසුවහොත් ඔහු හෝ ඇය උගැන්මට දක්ෂයකු වේ යැයි ගැමියන් අතර විශ්වාසයක් පැවතුණි.කෙසේ වුවද දරුවාගේ අහර වේල පටන් ගැනුණේ මෙකල මෙන්ම එකල ද බොහෝ විට ලුණු කැඳවලිනි. නාවින්න ආයුර්වේද රෝහලේ සහකාර අධ්‍යක්ෂවරියව සිටි විශ්‍රාමලත් විශේෂඥ වෛද්‍ය ලීලා රාමනායක මහත්මිය පවසා සිටියේ ලුණුවිල, ගොටුකොළ, හාතවාරිය වැනි යුෂ මී පැණි බිදුවක් ද සමඟ එකල දරුවන්ගේ තොළඟෙහි තැබූ බවය. බුද්ධි වර්ධනය සඳහා එය එසේ කළ බවය. ඇය පැවසුවේ.අලුත උපන් දරුවකුට පිළිවෙළ වූ ඇඳුම් ද විය. එය මෙකල මෙන් “නැපි” නමින් හැඳින්වූයේ නැත. ගැමි මවුවරු ඊට “හාන් රෙදි” යැයි පැවසූහ. බොහෝ විට දරුවාගේ පියාගේ පරණ වී ගිය සරොම් රෙදි කැබැලි හෝ මවගේ පැරණි චීත්ත කැබැලි දරුවාගේ නැපි ලෙස භාවිත විය.දරුවාට කපු රෙද්දෙන් මැසූ කමිස පොඩි විය. සීත කාලයට පැනල් රෙද්දෙන් මැසූ ඇඳුම් පොඩි විය. වූල් වලින් ගෙතූ තොප්පිය ද, කමිසය ද, පා වැසුම් හා අත් වැසුම් ද එදා සිට අද වන තුරු ද දරුවන් වෙනුවෙන් ගොතනු ලැබු විශේෂිත ඇඳුමකි.දරුවන්ගේ රෙදිපිළි සම්බන්ධයෙන් විශේෂිත වූ සිරිත් විරිත් කීපයක් ද විය. දරුවන් අඳින ඇඳුම් තදින් මිරිකීම තහනම්ය. එම රෙදි දෙපැත්තෙන් අල්ලා අඹරා දිය බේරීම දරුවාට කරන නරකක් ලෙස ය එකල වැඩිහිටියන් දුටුවේ. දරුවාගේ රෙදි අඹරා දිය බේරීමේදී දරුවා ද නින්දේදී එලෙස ඇඹරෙන බවට විශ්වාසයක් ගැමියන් තුළ විය. මේ විශ්වාස නම් අදට ද ඇතැමකු ළඟ තිබෙන බව නොරහසකි.එමෙන්ම දරුවන්ගේ රෙදි තද අව්වෙ වියළීම ද එකල නොකෙරුණි. මඳ සුළඟේ වේලා අඳුර වැටෙන්නට පෙර ගෙට ගත යුතුය. එහෙත් අද නම් වෛද්‍ය මතය වී ඇත්තේ දරුවන්ගේ ඇඳුම් තද අව්වේ වියැළීම විෂබීජ නැසීමට මඟක් බවය.නම් තැබීම ද දරු උපතක දී සිදුවෙන වැදගත් කාර්යයකි. ඒ ගැන සිංහල සිරිත් සංග්‍රහයේ එන සටහන මෙබඳුය.“ළදරුවකු උපන් දවස් 40 කින් (දවස් 40 ඇතුළත) වරිගේ ප්‍රධාන කිට්ටුවන්ත නැදෑ මිත්‍රයන් ගෙන්වා ආහාරපානාදියෙන් සංග්‍රහ කොට තමන්ගේ පෙළපතේ හැටියටත්, උපන් දින නැකැත් ලග්නවලට හිමි අක්ෂර යොදා ප්‍රධානියකු ලවා නමක් තබන්නාහ.”මේ කරුණු එසේ වුවද රොබට් නොක්ස් ගේ එදා හෙළදිව කෘතියේ (අනුවාදය ඩේවිඩ් කරුණාරත්න) මේ නම් තැබීම ගැන ඇත්තේ අපූරු විස්තරයකි.“පවුල්වල දරුවන් හැඳින ගැනීම සඳහා ඔවුන්ට කුඩා කාලයේදීම නම් තබති. එහෙත් ඔව්හු වයසින් මෝරා වැඩීයත්ම මේ නම්වලින් හඬ ගසනු ලැබීමට අකමැති වෙති. එය ‘බල්ලන්ට කතා කරන්නාක්’ බඳු බව ඔව්හු කියති. එහෙයින් ඔහු උපන් හෝ වාසය කරන හෝ ගමට උචිත වන පරිද්දෙන් නම් වෙනස් කර ගනිති. පවුලට කුලයට අයත් වූ වෙනත් නම් ඇතොත් ඒවා ද ව්‍යවහාර කරති.”නොක්ස් පවසන මේ ඇත්ත තවමත් අපේ ගම් පියසෙන් සම්පූර්ණයෙන් ම අකා මකා වී ගොස් නොමැත. ජේ. බී. දිසානායකයන් රචනා කළ “ගමක සුවඳ සිවු සිය ගවු ඇසේයා” යන කෘතියේ “නම් ගම්” ගැන වූ පරිච්ඡේදයකි. “මූට නමක් තියාපියො” නමින් මේ වෙනුවෙන් වූ පරිච්ඡේදයේ නොක්ස් පවසන සත්‍ය අපූරුවට විද්‍යමාන වේ. පහත සඳහන් ඡේදයේ දැක්වෙන්නේ ගැමියන් විසූ ගෙදර අනුව නම් පටබැඳුණ සැටිය.“ගිහියන්ට නම් පට බැඳීමෙහිදී ඔවුන් විසූ ගෙදර නම වහල් කොට ගැනිණ. ගමේ හැම ගෙදරකටම පාහේ නමක් වූ හෙයිනි. මේ අනුව පරණ ගෙදර වෙද මහත්තයා, අලුත් ගෙදර මැණිකේ, දෙවෙල් ගෙදර උන්දෑ, දෙල්ගහමුලගෙදර මුදලාලි, ඔයබොඩගෙදර හාමිනේ වැනි නම් ලැබිණි.එකල වැඩිහිටියන් දරුවන් ගී ගැයුවේ ඔවුන් නිදි කරවන්නට පමණක් නොවේ. ඔවුන් ගයන ගීයේ තාලයට දරුවෝ තාලයට වැනී තාල අල්ලන්නට උගත්තෝ අත්පුඩි තළමිනි. මෙකල ඇතැම් මවක් සී. ඩී. තැටියක ඇතැම් ගීයකින් දරුවන් නිදි කෙරුව ද එකල දරුවෝ ඇහැරී සිටියදී ද ජීවමාන ගීතයෙන් රිද්මය හඳුනා ගත්හ.අත්පුඩි පුඩි පුවත්තා කැවුං දෙකක් දියත්තා... ගීතයත් සමඟ දරුවන් අත්පුඩි තැලීමට මෙන්ම එහි රිද්මය ද උගත්තේය.අතක් කවිසි කවිසි බබෝ අතක් කවිසි කවිසියා... යනාදි ලෙස සිය ඔඩොක්කුවෙහි දරුවා තබා ගන්නා මෙකල අත්තම්මලා ද දරුවන් ගේ අත සොලවමින් ඔවුන් විවිධ ක්‍රියාකාරකම්වලට හුරු කරති.වැනියං කළු වැනියං හෙවත් වැනේලු කළු වැනේලු කවිය ද දරුවන් වෙනුවෙන් ගැයුණ හා ගැයෙන සුප්‍රසිද්ධ කවියකි. මේ කවි, ගී නාසන ලද මෙකල දරුවකු වුවද සොයා ගැනීම අසීරු වෙන තරමට ඒවා සමාජය හා බද්ධ වී තිබේ. මේ ගී වලින් දරුවන් නැළවුණා පමණක් නොව ක්‍රියාකාරකම් ද උගත්තේ ය, සතුටක් ද ලැබුණේය.එක අතකට ඒවා කුඩා දරුවන්ගේ සෙල්ලම් ගී ලෙස ද හැඳින්වීමට පුළුවන. මේවා සමඟ වැඩෙන දරුවාට එකල අපූරු සෙල්ලම් භාණ්ඩ කීපයක් ද විය. ඒ අතර ලී අශ්වයා සහ ඇවිදීමට උගන්නා ලී කරත්තය ප්‍රධාන භාණ්ඩ විය.ලී අශ්වයා එකල සී සෝව හා සමාන විය. අශ්වයා පිට හිඳ ගන්නා දරුවා එය ඉදිරියටත් පිටුපසටත් පද්දයි. එය කුඩාම දරුවන්ගේ අපූරු කෙළි බඩුවකි. ලී කරත්තය ද දරුවාට ඇවිදීම හුරු කළ අපූරු භාණ්ඩයකි. එකල කුඩා දරුවන් සිටින නිවෙසක මේවා සුලබ වුවද අදත් ඉඳහිට හෝ දක්නට නොලැබෙන්නේ නොවේ.එහෙත් මේ ගැන පවසන ප්‍රවීණ ගායන ශිල්පි රෝහණ බැද්දගේ මහතා පැවසුවේ එය ද මෑත කාලීන මධ්‍යම පාංතික ගෙවල්වල වූ සෙල්ලම් භාණ්ඩ බවය. ඊට පෙර යුගයේ දරුවන් උදෙසා සෙල්ලම් භාණ්ඩ තැනුණේ පරිසරය ආශ්‍රයෙනි. ඇතැම් විට එය කෙසෙල් බඩයකිනි; කුරුම්බැට්ටියකින් ඉරටුවකින් හෝ ගොප් කොළයකිනි. ඒවායින් එක්කෝ සැදෙන්නෙ බඹරයෙකි; හුළං ;පත්තකි; කරත්තයකි. මේවා දරුවන්ට අතින් අල්ලා සෙල්ලම් කළ නොහැකි යුගයේ පවා වැඩිහිටියෝ සිඟිති දරුවන්ට මේවායින් සෙල්ලම් පෑහ.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af1104038</link>
    <topic>ජනමතය</topic>
    <author/>
    <content>අපේ ජාතික ආර්ථිකයේ ජීවනාලිය බඳු ගොවි, කම්කරු ශ්‍රම බළකාය ප්‍රධාන වෛද්‍යවරුන්, හෙදියන්, ඉංජිනේරුවන්, ගුරුවරුන් වැනි බුද්ධිමතුන් ගේ ජීවිත ද මල් කැකුළු වන් කුඩා දරුවන් ද ඩෙංගු රකුසා විසින් බිලි ගනිමින් පවතී. ඉතිහාසයේ කෙටිම කාලයක් තුළ වැඩිම රෝගී සංඛ්‍යාවක් හා වැඩිම ඩෙංගු මරණ සංඛ්‍යාවක් වාර්තා වූ වසර බවට 2010 වර්ෂය පත්වී හමාරය.එබැවින් මෙම අවාසනාවන්ත ව්‍යසනයට මුහුණදීම සඳහා දීර්ඝ කාලීන වූ තිරසාර ප්‍රායෝගික වැඩපිළිවෙළක් ක්‍රියාත්මක කිරිම අත්‍යවශ්‍ය මෙන්ම හදිසි කටයුත්තක් වේ. එබැවින් මීට පෙර ශ්‍රී ලාංකික ජන ජීවිතයට මෙවන්ම අභියෝගයක් වූ මැලේරියා, බරවා, ජැපනීස් එන්සපලයිටීස් වැනි වාහක මදුරුවන් මඟින් බෝවන රෝග පාලනය සඳහා ක්‍රියාත්මක වූ ආකාරය දෙස ආපසු හැරී බැලිය යුතු කාලය එළඹ ඇත.ඩෙංගු මර්දනයේදී විවිධ සෞඛ්‍ය කණ්ඩායම් සහභාගී කොට ගත යුතු වුවද සෞඛ්‍ය දෙපාර්තමේන්තුවේ ක්‍රියාත්මක වන අනෙකුත් සේවාවන්ට සාපේක්ෂව මදුරුවන් හා මදුරුවන් මඟින් බෝවන රෝග වැළැක්වීම පිළිබඳව වූ ප්‍රායෝගික විෂයයන් සම්බන්ධව තාක්ෂණික ඥානය මෙහෙයවීමේ විශේෂිත පුහුණුවක් ලබා ඇති මහජන සෞඛ්‍ය ක්‍ෂේත්‍ර නිලධාරීන් ගේ කාර්යභාරය සැලකිය යුතුමය. එහිදී මැලේරියා මර්දන ව්‍යාපාරයේදී ගෙන් ගෙට ගොස් තෙල් ඉසීමේ වැඩසටහන් ක්‍රියාත්මක කරවමින්, වාහක මදුරු මර්දනය පිළිබඳව ග්‍රාමීය ජනතාව දැනුවත් කිරීමත් රෝගීන්ගේ රුධිර පටල ලබා ගනිමින් දුෂ්කර ගම්මාන තුළ ඉටු කළ සුවිශේෂී කාර්යභාරයත් සිහිපත් කළ යුතුමය. ඒ හේතුවෙන් මැලේරියා රෝගය මෙන්ම අනෙකුත් වාහක රෝග ගණනාවක් ද මේ වන විට අවම මට්ටමකට පත්ව ඇත.එබැවින් වර්තමානයේ ශ්‍රී ලංකාව තුළ තර්ජනාත්මකව පැතිර යන මාරාන්තික ඩෙංගු රෝගය පාලනය කිරීමට ද මෙම නිලධාරීන් ගේ සෘජු දායකත්වය ලබාගැනීම අත්‍යවශ්‍ය වේ.මෙහිදී නිරන්තර ගෙන් ගෙට ගොස් ඩෙංගු මදුරුවන් බෝවන ස්ථාන පිළිබඳව සෝදිසි කිරිමත් එම ස්ථාන විනාශ කරමින් වාහක මදුරුවන් හා මදුරුවන් මඟින් බෝවන භයානක රෝග පාලනය පිළිබඳව ජනතාව තුළ ආකල්පමය වර්ධනක් ඇති කරවමීත් සිදු කළ යුතුමය.ඒ සඳහාම විශේෂිත පුහුණුවක් ලැබූ කණ්ඩායම වනුයේ මහජන සෞඛ්‍ය ක්‍ෂේත්‍ර නිලධාරීන් වන බැවින් වඩාත් ඵලදායී සේවයක් ලබාගැනීමට මෙම නිලධාරීන් යොදවා ගැනීම සුදුසු වේ.එහෙයින් මැලේරියා වසංගත කාලයේදී මෙන් ඩෙංගු ව්‍යසන සමයේත් මහජන සෞඛ්‍ය ක්‍ෂේත්‍ර නිලධාරීන් යොදවා ඩෙංගු රෝග ව්‍යාප්ත විය හැකි පරිශ්‍රයන් නිතර පරීක්ෂා කරවීමේ වැඩපිළිවෙළක් නොපමාව ආරම්භ කළ යුතු වන අතර සෑම කොට්ඨාසයකටම යෙදවිය හැකි පරිදි අත්‍යවශ්‍ය හදිසි කටයුත්තක් සේ සලකා අමතරව මෙම නිලධාරීන් බඳවා ගැනීමත් කාලෝචිත ක්‍රියාවක් වනු ඇත.එබැවින් කෙටි කාලීන පටු මර්දන ක්‍රියාදාමයන් වෙත විශ්වාසය නොතබා ඉතිහාසයේ වාහක රෝග මර්දන අත්දැකීම් ප්‍රයෝජනයට ගනිමින් මෙවැනි තිරසාර වූ දීර්ඝ කාලීන ඒකාබද්ධ වාහක මර්දන වැඩපිළිවෙළක් වෙත යොමු වන්නේ නම් වර්තමානයේ මෙන්ම අනාගත සමාජ ආර්ථික හා පාරිසරික රටාවන් තුළ මතුවන්නා වූ මෙවන් අභියෝගාත්මක සෞඛ්‍ය ගැටලුවලට මුහුණ දීමට අපහට හැකිවනු ඇත.ඒ.පී.සුනෙත්ජාතික සංවිධායක,මහජන සෞඛ්‍ය ක්‍ෂේත්‍ර නිලධාරි සංගමය.වරක් ‘සිළුමිණ’ ට ප්‍රකාශයක් කර තිබූ පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතා ප්‍රකාශ කර තිබුණේ සුළු වරදකට වරදකරු වී 1500 ක් දඩ වශයෙන් ගෙවීමට නොහැකි වූ පුද්ගලයන් 8000 ක් පමණ සිරබත් කන බවයි. ඔවුන් සාමාන්‍යයෙන් මාස තුනකට බන්ධනාගාර ගතව ඇත.ඔවුන් රජයට ගෙවිය යුතු රුපියල් එක් දහස් පන්සියය වෙනුවට රජය ඔවුන්ට එම කාලයට එක් අයෙකුට කෑමට බීමට රුපියල් විසි පන් දහසක් පමණ වැය කරන බව ඇමැතිතුමා ප්‍රකාශ කර තිබුණි.මෙය ජාතික අපරාධයකි. සිර ගෙවල් පිරී ඉතිරී යාමට හේතුවකි. ඔවුනට වැය කරනුයේ මහජන මුදල් ය. ඉතින් රටක් සංවර්ධනය කරන්නේ කෙසේද?මේ තත්ත්වය මග හැරවීමට යෝජනාවක් ඉදිරිපත් කරනු කැමැත්තෙමි.රටේ වැව් අමුණු රාශියක් ප්‍රතිසංස්කරණය කළ යුතුව ඇත. මහා මාර්ග රාශියක අලුත්වැඩියා කටයුතු කිරිමට ඇත. වල් බිහිවූ ඉඩම් එළි පෙහෙළි කළ යුතුව ඇත. මෙම කාර්යයන් සඳහා දෛනික වේතනය පදනම් කර ගෙන මෙම සිරකරුවන් ලවා එම වැඩ කරවා ගෙන පසුව ඔවුන් සියලු දෙනා ම සිරෙන් නිදහස් කැර යැවීමට පියවර ගනු මැනවි.කරුණාසේන දේවප්‍රියවිශ්‍රාමික පරිපාලන නිලධාරිකිරි එළදෙනුන්, පැටවුන්, මීහරකුන් මැරීම නීතියෙන් තහනම් කර ඇත. නමුත් එය නීතියට පමණකි. අද බොහොමයක් ගව ඝාතනාගාර මේ සතුන් ඝාතනය කරන බව නොරහසකි.බොහෝ කලක සිට ගවමස් කෑමෙන් වළකින ලෙස ආගමික නායකයින් ද ආගමික සංවිධාන ප්‍රජා මණ්ඩල සහ නොයෙකුත් සංවිධාන වලින් ගෙනගිය උද්ඝෝෂණවල ප්‍රතිඵලය නිසා අද ගවමස් කෑම බොහොම දුරට අඩුවී ඇත. එය සතුටට කරුණකි.කුකුලන් මැරීම ගැනත් කිව යුත්තේ ද මේ කරුණමය. මේ අවනඩුව කිව යුත්තේ කාටද. මිනිසා නම් නපුරු සතාටම නේද. මස් කන්නට කෙළ ගිලිමින් සිටින මොහුට කීමෙන් කවර යහපතක්ද. උන්ගේ අසරණකම දෙනතට ගලා එන කඳුළුවලට පමණක් සීමා වෙනවා මිස වෙනත් කළ හැකි දෙයක් නැත.එහෙයින් සතුන්ට අභයදානය දී සත්ව ඝාතනය නැවැත්වීමටත් මාංශ අනුභවයෙන් වැළැකීමටත් පියවර ගනිමු.ඇන්.කේ.පි. පේ‍්‍රමදාස ප්‍රනාන්දුපයාගලඅද සමාජය තුළ ජංගම දුරකතනය නොමැති අයකු සොයා ගැනීමට අපහසු තරම් ය. අවශ්‍යතාව කෙසේ වුවත් මෙහි විපාකය වන්නේ එම භාණ්ඩය පරිහරණය කිරීමේ සංයමය හා පිළිවෙළ අනුවය. අද මෙය විලාසිතාවක් මෙන් ම අයථා ලෙස හසුරුවමින් කන් සැප - නෙත් සැප විඳින්නට යාම හේතුවෙන් අනිසි පළ විපාක ලැබීමට සිදුවී ඇති බව මාධ්‍ය තුළින් නොයෙක කරුණු කාරණා අසන්නට දකින්නට කොතෙකුත් ඇත.අද පාසල් දරුවන්ට මෙන් ම ගුරුවරුන්ට ජංගම දුරකතනය පාසලට ගෙන ඒමට සපුරා තහනම් කර ඇත. එමෙන් ම වෛද්‍යවරුන් ඇතුළු අනෙකුත් අයට ද රෝහල් තුළදී පාවිච්චි කිරීම පවා වළකා තිබේ. විශේෂයෙන් ම ආගමික ස්ථානවලදී මෙන් ම වෙනත් ගරු බුහුමන් කටයුතු කරන වේලාවලට ද මෙය හිරිහැරයකි. ජංගම දුරකතනය භාවිතයේදී සංයමය ගැන අවධානය යොමු කරන්න.අ.ද. සුනිල්,හැඳල, වත්තල.අනුරාධපුර දිස්ත්‍රික්කයේ තිරප්පනේ ප්‍රා.ලේ. කොට්ඨාසයේ ඉහළ අඹතලේ ග්‍රාමසේවා වසමට අයත් (545) ඉහළ අඹතලේ ගම්මානයට විදුලිබල පහසුකම් ලබා දී නොමැත.ඉහළ අඹතලේ ගම් පියස හරහා අනෙකුත් අවට ගම්වලට විදුලි බල පහසුකම් සපයා ඇත. ඒ දැනට දශක දෙකකට ආසන්න කාලයකට පෙරදීය.මෙම මාර්ගයේ දෙපස නිවැසියන්ට පමණක් විදුලිය ඇති අතර ඉහළ අඹතලේ ගම්මානය ආරම්භ වන පණ්ඩිත රඹාවැව සිට මීටර් 300 ක පමණ දුරක් ප්‍රධාන විදුලි රැහැන් පද්ධතියට සම්බන්ධ කර නොමැත. එම නිසා මෙම ගම්මානයේ අතුරු මාර්ගවල හා ප්‍රධාන මාර්ගයේ නිවැසියන්ට විදුලිය පාවිච්චි කිරීමේ වරම් අහිමිව ගොස් ඇත.ඇතැම් කාලවලදී වරින් වර මෙම අතුරුමාර්ගවලට විදුලිය ලබාදීම සඳහා යැයි පවසමින් මිනුම් කටයුතු ද කරගෙන ගොස් ඇත. එහෙත් මේ දක්වා ඒ පිළිබඳව කිසිඳු වැඩපිළිවෙළක් ක්‍රියාත්මක වූයේ නැත. අප ගම්මානයේ අධ්‍යාපනය හදාරන දූ දරුවන්ට තවමත් පිහිටට සිටින්නේ කුප්පිලාම්පුවයි. එසේම විවිධ අවස්ථාවල ලබාදුන් පොරොන්දු නිසා ලබාගත් විවිධ විදුලි උපකරණ පාවිච්චි කරන්නේ මීයන් හා කැරපොත්තන් වැනි සතුන්ය. නොයෙක් ව්‍යාපාර (ස්වයං රැකියා) ආරම්භ කිරීමට අපේක්ෂිත සමෘද්ධි ලාභීන් ද ඇත. ඔවුන් ද දෑස දල්වා බලා සිටින්නේ තමන් සිටි අඳුරින් එළියට පැමිණීමටය. ඔවුන් ගැනද, පාසල් දරුවන් හා අනෙකුත් සියලු ගම්වැසියන් ගැනද සානුකම්පිතව බලා, වගකිවයුතු අංශ සුදුසු ක්‍රියාමාර්ගයක් යොදා මෙම ගැටලුවට විසඳුමක් ලබා දෙත්වා.ක්‍රිෂාන්ති නිල්මිණිමරදන්කඩවලමාලඹේ - අතුරුගිරිය පාරේ අරංගල හංදියේ බුදුපිළිමය බෞද්ධයන්ට නිගාවකි. පිළිමය ආසන්නයට ඇත්තේ කුණු මාලු කඩයකි.යාර කීපයක් ඉදිරියෙන් සතුන් කුඩුකර විකුණන (බල්ලන්, බලලුන්, තාරාවන්, ගිරවුන්, සාවුන්) ස්ථානයකි. පොහෝ දිනට සතුන්ට ආහාර හෝ ජලය නොමැතිව කූ®ඩු කර සිටී.මේ ගැන සොයා බලා අවම වශයෙන් බුදු පිළිමය සුදුසු ස්ථානයකට යොමු කරවන්න.අරංගල ගම්වාසීන්මීගොඩ සිට පිටකොටුව දක්වා ඇති මාර්ග අංක 190 බස්රථ සේවය අධික මගීන් ප්‍රමාණයක් ගමන් කරන බස් සේවාවකි. පෙරවරු 3.30 සිට රාත්‍රී 8.00 වනතුරු පෞද්ගලික බස්රථ 60 කට අධික සංඛ්‍යාවක් ධාවනය වන අතර ශ්‍රී ලංගම බස්රථ දවස පුරාම ධාවනය වන්නේ 8 ක් පමණී. ඇතැම් දවස්වල බස්රථ 3 ක් පමණ ධාවනය වන අවස්ථාද ඇත. මෙය පෞද්ගලික බස්රථ වලට තරගයක් දීමට කිසිසේත්ම ප්‍රමාණවත් වන්නේ නැත. ධාවනය වන බස්රථ ප්‍රමාණය ප්‍රමාණවත් නොවන බව තලංගම ඩිපෝවට කොපමණ දැන්වුවත් මේ දක්වා කිසිදු පියවරක් ගෙන නැත.පෞද්ගලික බස්රථ මීගොඩ දක්වා ධාවනය වුවත් දැනට මාස 08 කට පමණ පෙර සිට ශ්‍රී ලංගම බස්රථ ගමනාන්තය යළි ගොඩගමට සීමා වී ඇත. මීගොඩ සිට පිටකොටුව දක්වා ගමන් ආරම්භ කිරීමේදී පෞද්ගලික බස්රථ 3 කට එක් ලංගම බස් රථයක් ධාවනය වීම සාමාන්‍ය ක්‍රමයයි. මෙය නිසිලෙස ඉටුනොවීම සම්බන්ධයෙන් පෞද්ගලික බස් රියදුරන් හා ලංගම බස් රියදුරන් අතර ආරවුල් ඇති වේ. මේ හේතුව නිසා තලංගම ඩිපෝ කළමනාකරු විසින් බස්රථ ගොඩගමට සීමා කර ඇත.මීගොඩ දක්වා ගමන් කළහොත් එම බස්රථය පිළිබඳව තමන්ට වගකීමක් ගැනීමට නොහැකි බව ඔහු පවසයි. රියදුරන් මීගොඩට යාමට කැමති වුණත් ඩිපෝවෙන් බස්රථ ගොඩගමට සීමා කර ඇත. එහෙත් මෙම බස්රථ වල ගමනාන්ත නාම පුවරුවේ සඳහන් වන්නේ මීගොඩ ලෙසය. මේ නිසා මගීන් හා කොන්දොස්තර මහතා අතර නිතර නිතර ආරවුල් ඇති වන අතර මීගොඩ දක්වා යන මගීන්ට ගොඩගම සිට තවත් බස්රථයක යාමට සිදුවේ. මේ කරුණු අනුව පෞද්ගලික බස්රථ සමග තරගයක් ලබාදීමට හා මගීන්ට යහපත් ප්‍රවාහන සේවාවක් ලබාදීමට නම් යළි බස් රථ මීගොඩට දීර්ඝ කළ යුතුය.රුවන් නිශාන්තමීගොඩ1991 වර්ෂයේ පත්වීම ලද දෙවෙනි ශ්‍රේණියේ විදුහල්පති වරුන් සඳහා අවුරුදු 05 සම්පූර්ණ වීමෙන් පසු සම්මුඛ පරීක්ෂණ පවත්වා පළමු ශ්‍රේණියට උසස් කරන ලදී.සේවයේ යෙදී සිටි ඇතැම් අය දෙවැනි ශ්‍රේණියේ විදුහල්පති වරුන්ට එම තනතුර මේ දක්වා ලැබී නැත. 2009 වසරේ මේ සඳහා සම්මුඛ පරීක්ෂණ පවත්වා එම තනතුරු ප්‍රදානය කරන බවට අධ්‍යාපන අමාත්‍යාංශය ප්‍රකාශ කළ ද එය තවම ඉටු වී නැත.මේ සඳහා මානව හිමිකම් නඩුවේ දී ද එම තනතුරු දීම සුදුසු බවක් නිර්දේශ කළ ද ඒ පිළිබඳ රජයේ බලධාරීන් කිසිදු සැළකිල්ලක් දක්වා ඇති බවක් නොපෙනේ.දැනට ඇතැම් පිරිස දෙවැනි ශ්‍රේණියේ විදුහල්පතිවරු පළමු ශ්‍රේණිය නොලබාම මියගොස් ඇත. ඉතිරි අයටත් මේ සෙතම සිදුවේවිද?සේවයේ යෙදිය දීම මෙම තනතුර දිය යුතුව තිබුණ ද තවම නොලැබීම පිළිබඳව බලධාරීන් ගේ ඇස් ඇරේවා!එච්. එච්. සිරිසේනහියාරේ නැඟෙනහිරහියාරේසංචාරකයින්ගේ හිත් වසඟ කරන පින්නවල අලි අනාථාගාරය හා දැනට ඉදිකරගෙන යන නව සත්තු වත්ත ක්‍රමවත්ව නිම වෙමින් පවතී. එහි අලි ඇතුන් නැරැඹීමට එන දෙස් විදෙස් සංචාරකයින් අතරින් විදේශීය රටවල කුමර, කුමරියන්, රජවරුන්, රාජ්‍ය නායකයින්, තානාපතිවරුන්, මාධ්‍යවේදීන්, මැති ඇමතිවරුන් බොහෝය. එම අය පැමිණෙන්නේ ගුවනින්ය.මේ යානා ගොඩබස්වා තබන්නේ බතඹුරය ක්‍රීඩා පිටියේය. එම නිසා හෙලිකොප්ටර නවතා තැබීමට ස්ථිර ගුවන් පථයක් ඉඳිකර ගුවන් සංචාරයක් ඇති කළහොත් සංචාරක කර්මාන්තයට ගලාඑන ආදායම රටේ සංවර්ධනයට හොඳ ඉල්ලමකි.ජිනදාස එදිරිසිංහරඹුක්කනරියැදුරු පුහුණුව ලබාගැනීමේත් බලපත් ලබා ගැනීමේත් ක්‍රියාවලිය සහමුලින්ම කනපිට හරවා ඇති බවට රියැදුරු විදුහල්වල ඇතැමුන් ප්‍රකාශ කරන නමුත් ක්‍රියාත්මක වූ නීතියේ දුර්වලතා අවිධිමත් බව ව්‍යාජත්වය තුළින් අක්‍රමිකතා මාර්ග නීති කඩකිරීම් රිය අනතුරු පිළිබඳව ඔවුන්ගේ අනවබෝධය එයින් පෙනෙන බව මගේ හැඟීමයි.නව පනතේ සංශෝධන අනුව රියැදුරු බලපත්‍රයක් ලබා ගැනීමට අදහස් කරන ආධුනිකයෙකු පළමුවෙන්ම මෝටර් රථ ප්‍රවාහන දෙපාර්තමේන්තුවට ඉල්ලුම් පතක් ඉදිරිපත් කළ යුතුය. ඉන්පසු එහි සියලු දත්තයන් පරිගණක ගත කරනු ඇත. ඉල්ලුම්පත ලියාපදිංචි කිරීම සඳහා රුපියල් 500/= ක ගාස්තුවක් ද රියැදුරු බලපත්‍රය සඳහා රුපියල් 1750/= ක ගාස්තුවක් ද අයදුම්කරු ගෙවිය යුතුය.ඉන් අනතුරුව රිය පැදවීම පිළිබදව මාර්ග නීති හා සංඥා පිළිබඳව පරීක්‍ෂණයක් පවත්වනු ලැබේ. මෙම පරීක්‍ෂණයෙන් සමත්වීමෙන් පසුව රියැදුරු පුහුණුව ලබාගැනීමට අනුමැතිය දෙමින් ඒ සඳහා අවසර පත්‍රයක් සමග “එල්” පුවරුවක් ලබා දෙනු ඇත. රියැදුරු පාසලකින් හෝ රියැදුරු බලපත්‍රයක් හිමි ඕනෑම තැනැත්තෙකු සමඟ රියැදුරු පුහුණුව ලැබීමට ඉල්ලුම්කරුට හැකිවේ.තුන් මසක පුහුණුවෙන් පසුව රිය පැදවීමේ ප්‍රායෝගික පරීක්‍ෂණයට ඉල්ලුම්කරු පෙනී සිටිය යුතු අතර ඉන් සමත්වීමෙන් පසු “පී” පුවරුවක් නිකුත් කෙරේ. රියැදුරු බලපත් ඉල්ලුම්කරුට ඉන් ඉදිරියට අවුරුදු දෙකක කාලයක් අවශ්‍ය පුහුණුවීම් සඳහා නිකුත්කළ අවසර පත්‍රය රියැදුරු බලපත්‍රයක් මෙන් වලංගුව පවතී. අවුරුදු දෙකක් ගතවීමෙන් පසු සැහැල්ලු රිය පැදවීමේ බලපත්‍රයක් ලබා ගැනීමට ආධුනිකයාට පිළිවන් වේ. සැහැල්ලු බලපත්‍රයක් ලබාගෙන අවුරුදු 4 ක කාලයක් ඉක්මවීමෙන් පසුව බර වාහන පැදවීමේ බලපත්‍රයක් ලබා ගැනීමට සුදුසුකම් ඇත.මේ අවස්ථාවේදී ඒ සඳහා නියමිත ගාස්තු ගෙවා ඉල්ලුම් කිරීමෙන් පසුව පෙරකී පරදි “එල්” පුවරුවක් නිකුත් කරන අතර බරවාහන පුහුණුව වසරක් සම්පූර්ණ කළ යුතුය. වසරක් අවසානයේදී පරීක්‍ෂණයට ඉදිරිපත් විය හැකි අතර ඉන් සමත්වූවන්ට බරවාහන පැදවීමේ බලපත්‍රය ලබාගත හැකිවේ.මේ අනුව බලන කල කිසියම් පුද්ගලයෙකුට බරවාහන බලපත්‍රයක් ලබා ගැනීම සඳහා අවුරුදු 9 ක පමණ කාලයක් ගතවේ. මේ කාල සීමාව සම්පූර්ණ වන විට ඒ තැනැත්තාට රිය පැදවීමේ මාර්ග නීති හා සංඥා පිළිබඳව සියලු අවශ්‍යතාවන් පිළිබඳව පරිපූර්ණත්වයකට පත්වීමට හැකිවේ.මෙතෙක් කල් පැවති නීති රීති යටතේ පරීක්‍ෂණයට පෙනී සිටි දිනයේදීම බරවාහන බලපත්‍රයක් ලබා ගත හැකිවූ අතර ඒ හේතුවෙන් විශේෂයෙන්ම පෞද්ගලික බස් රථ රියැදුරන්ගේ ලොරි රියැදුරන්ගේ කන්ටේනර් රියැදුරන්ගේ රිය පැදවීමේ පරිනතබව බිඳ වැටීමත් මනා ශික්‍ෂණයක් නොමැතිවීමත් අනවබෝධයත් පාදක කොටගෙන මිනිස් ජීවිත හා දේපල විනාශ කර දමමින් මාරාන්තික අනතුරු බෙහෙවින් සිදුව ඇත.මෙවන් ආකාරයේ ව්‍යසනයන් දිනෙන් දින වර්ධනය වන වාතාවරණයක් තුළ රියැදුරු බලපත් නිකුත් කිරීමේ ක්‍රමවේදය කිසියම් ප්‍රමිතියකට යටත්වන ආකාරයෙන් ඉදිරියට පවත්වාගෙන යෑම සඳහා කටයුතු කිරීම සම්බන්‍ධයෙන් ප්‍රවාහන බලධාරීන්ගේ ක්‍රියා පිළිවෙත අගය කරමු.ගුණපාල වික්‍රමආරච්චිවැල්ලම්පිටියසිංහරාජ වනය මුල් කොට ගලා බසින වැව් ගඟේ කොක්කාවිට ගම ආශි‍්‍රතව කොක්කාවිට ඇල්ල පිහිටා ඇත. කොක්කාවිට ඇල්ල මුල්කොට කුඩා ජල විදුලිබලාගාරයක් ඉදිකිරීමට පෞද්ගලික සමාගමක් මඟින් වැඩ ආරම්භ කර ඇත. මින් විශාල පරිසර හානියක් සිදුවන නිසා ප්‍රදේශවාසීන් විසින් විරෝධතා මතු කරන ලදි.ගඟ හරහා ඉදි කැරෙන බැම්ම නිසා ජල මට්ටම ඉහළ යාමෙන් කුඹුරු ඉඩම් විනාශ වීමේ තර්ජනයක් මතුවීමත් පහත් බිම්වල තේ වගාව විනාශ වීමේ තර්ජනයත් මතුව ඇත.මේ විදුලි බලාගාරය ඉදිකිරීමෙන් ලබා ගත හැක්කේ මෙගාවොට් එකක පමණ අවම ධාරිතාවකි. මෙතරම් අඩු විදුලි ධාරිතාවක් ලබා ගැනීමට පරිසරයට මේ සා විශාල හානියක් සිදු කිරීම යුක්තිසහගත දැයි ප්‍රදේශවාසීහු ප්‍රශ්න කරති.මේ විදුලි බලාගාරය ඉදි කිරීමෙන් ආර්ථික මෙන්ම පාරිසරික ගැටලු රැසක් මතු වන හෙයින් ප්‍රදේශ වාසීන්ගේ ජීවනෝපායත් කොක්කාවිට සුන්දර දිය ඇල්ලත් ආරක්ෂා කැර ගැනීමට බලධාරීන්ගේ අවධානය යොමු විය යුතුය.ආර්.ඒ. සූරසේනකොක්කාවිටවසර 40 පමණ කාලයක් කොළඹ ජාතික රෝහලේ ස්වේච්ඡා සේවක සේවිකාවන් ලෙස සේවය කරන 40 ක් පමණ වන පිරිස කිසිදු වරප්‍රසාදයකට හිමිකම් නැති අස්ථිර සේවයේ නිරතව සිටිති.ගතවූ කාලය තුළ සේවය ස්ථිර කර යම්කිසි සේවා පිළිගැනීමක් ලබාදීමට පියවර ගන්නැයි වත්මන් සෞඛ්‍ය ඇමැති මෛත්‍රිපාල සිරිසේන මහතා වෙත මෙන් ම හිටපු සෞඛ්‍ය ඇමැතිවරුන් වෙත ද සෞඛ්‍ය බලධාරීන් වෙත ද කරුණු ඉදිරිපත් කර සිටිය ද මෙතෙක් කිසිදු සහනයක් ලැබී නොමැති බව කනගාටුවෙන් වුව ද සඳහන් කිරීමට සිදුව ඇත.කිසිදු නිවාඩු වරප්‍රසාදයක් නැතිව වැඩ කරන දිනකට රුපියල් 175 ක් වැනි සුළු දීමනාවක් පමණක් අපට ගෙවනු ලැබේ.මේ දීමනාවෙන් අපගේ පවුල්වල වියදම් ද රැකියාවට යාමට ඒමට බස් ගාස්තු වියදම් සහ ආහාර පාන වියදම් ද සපයාගත යුතුව තිබේ.අපේ සේවා ජාතික රෝහලේ වෛද්‍ය සායන රැසක මෙන් ම රසායනාගාර, තාක්ෂණ අංශය සහ වාට්ටු සේවා දක්වා සේවා රැසක් පවත්වාගෙන යාමට ලබා ගනී.ඉතා අසරණ තත්ත්වයෙන් පසුවන අපේ සේවක පිරිස කෙරෙහි අවධානය යොමු කර අධ්‍යාපන සුදුසුකම් හා අපේ සේවා පළපුරුද්ද සැලකිල්ලට ගෙන සාධාරණ විසඳුමක් ලබාදෙන්නට සෞඛ්‍ය ඇමැතිතුමා වෙත අපේ දුක් ගැනවිල්ල නැවත ඉදිරිපත් කරමි. අපට සාධාරණ විසඳුමක් ලැබෙනු ඇතැයි අපේක්ෂා කරමු.ජාතික රෝහලේ ස්වේච්ඡා සේවක සේවිකා පිරිස වෙනුවෙන්පී.එල්.ඩී. ද සිල්වාඋඩුනුවර වට්ටප්පොළ නිකහැටියේ ගල්ඒදණ්ඩ නැමැති කුඹුරුයාය මැදින් අලිවළ ලඟ සිට හිවල්ගල ළඟටත් අඹන්වල දෙසටත් තිබූ අඩිපාර ජාතික තරුණසේවා සභාව මඟින් ගමේ යොවුන් පෙරමුණේත් සහයෝගය ඇතිව වාහන යා හැකි පාරක් ලෙසට විශාල කිරීම නිසා කුඹුරු කීපයක් යටවිය.කුඹුරු කීපයකට ජලය ලබා ගැනීමට අපහසු ලෙස කාණු පද්ධතිය යටවිය. පාර කැපීමට මුල්වූ පාර අවශ්‍ය වූ අය මුනිවත රකිනු පෙනේ.ඉඩම් හිමියන්ට, කුඹුරු පුරන්වීමත් ජලය ලබාගැනීමට ඇති අපහසුතාවය පිළිබඳවත් ගොවි ජනසේවා දෙපාර්තමේන්තුව ජාතික තරුණ සේවා සභාව ඇතුළු වගකිව යුත්තන්ට අවුරුදු ගාණක් තිස්සේ වාචිකව හා ලිඛිතව දන්වා ඇතත් මේ වනතුරු කිසි ක්‍රියාමාර්ගයක් ගෙන නැත. අවධානය යොමුවේවා.කේ.එම්. පුංචිබණ්ඩාරවට්ටප්පොළඔබේ ගමේ, නගරයේ හෝ ප්‍රදේශයේ මෙතෙක් ඉටු නොවූ මහජන සේවාවන්, පොදු අඩුපාඩු ආදිය ගැන අපට ලියා එවන්න. එම ලිපි යොමු කිරීමේදී ඔබේ නම ලිපිනය අත්‍යවශ්‍ය බව ද සලකන්න.ජනමතය, සිළුමිණ, ලේක්හවුස්, කොළඹ 10.ලිපිනයට ඒ ලිපි යොමු කරන්න.ජනමතයට ලියුම් එවීමේදී පෞද්ගලික ගැටලුවලට වඩා පොදු ගැටලුවලට මුල් තැනක් ලබා දෙන ලෙස ඉල්ලා සිටින අතර ඡායා පිටපත් එවීමෙන් වළකින ලෙස ද ඉල්ලා සිටිමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af1104039</link>
    <topic>මෝඩයන්ගේ දිනය වගේම ඥානවන්තයන්ගේ දිනයකුත් ඕනෑ</topic>
    <author>විශ්‍රාම ලත් විදුහල්පති ඩී. සී. ද සිල්වා</author>
    <content>එක් පාසලක මැදි වියේ ගුරුවරයකු විය. ඔහුට දරුවන් පස් දෙනෙකි. සය වැන්නා ද වාසනාවන්ත ලෙස පවුලට එක් වීමට සූදානම් ය. ඔහුගේ මෙවර පැතුම දියණියකි. දියණියක් නැති ගෙදර පාලු ය. ලස්සන නැත. ඒ නිසා නිතර දොඩවන්නේ දුවක් ගැන ම ය.එදා ගුරු කාමරයට වී උත්තර පත්‍ර බලන්නට විය. එක් වරම ගුරු කාමරයට දුව ගෙන ආවේ ඒ පාසලේ හය වන පන්තියේ ඉගෙනුම ලබන පුතෙකි.‘තාත්තේ... තාත්තේ. අපට නංගියෙක් හම්බ වෙලා.’‘මරුනෙ පුතේ යමු විගහට’උත්තර පත්‍ර හැකුලුවේ ය. දින බාගයක් නිවාඩු දැම්මේ ය. තාත්තයි පුතයි දෙන්න ම යතුරු පැදියෙන් ගෙදර ගිය හ.ඒ යන විට බිරිය ආලින්දයේ පත්තරයක් කියවමින් සිටී.අපේ‍්‍රල් පළ වෙනි දා මෝඩයන්ගේ දිනය අද බව ඔහුට සිහි වූයේ එවිට ය.අපේ‍්‍රල් පළ වෙනිදා නම් බොරු ම බොරු කියන දවසකි. කාර්යාල, පාසල්, සේවා ස්ථාන, වැඩ බිම්, නැදෑ ගෙවල්වල එදාට නම් හරිම විනෝදයකි. එදාට ඇදෙන ලොතරැයි, හැදෙන ලෙඩ රෝග, ගමන් බිමන් සඳහා ආරාධනා, ස්ථාන මාරු නම් කෙළවරක් නැත. එහෙත් මේවා සියල්ලම බොරු හෙවත් නොම්මර එකේ ලණිු ය.තාක්ෂණය දියුණු නිසා මෝඩයන්ගේ දවසට දුරකතන, එස් එම් එස් ද යමරෙට වැඩ ය.ලණු දෙන්නෝ ලණුව ගිලින හැටි බලා සිටිති. ලණු කන්නෝ ලණුව වමාරන්නට හෝ දිරවා ගන්නට බැරිව සිටිති. ඒ දකින්නෝ සිනාසෙමින් විනෝද වෙති. දන්නා හඳුනන අය අතර වන ලණු නිසා මේවා තරහක් මරහක් නැතිව ම සිනාවෙන් ම කෙළවර වනු ඇත.වරක් මා විදුහල්පති ව සිටි පාසලක පස්වරු 12.30 ට පාසල නිම වීමේ සීනුව නාද විය.ඒ සමඟම පාසල නිම කිරීමේ ගායනා ද යකඩ කටින් පිට විය. සිසුහු ගාථා කියා පේලි ගැසී පාසලෙන් ඉවතට ඇදී යන්නට වූහ.මම වහාම කාර්යාල සේවක කැඳවීමි.‘තමුසෙට පිස්සු ද? බලනව වෙලාව කීයද කියල’‘සර්... අද ස්ටාෆ් මීටින් එකක් කියල බෙල් එක ගහන්න කිව්ව‘‘කවුද? කිව්වෙ‘‘ඔක්කොම සර්ල මිස්ල’‘ඉතින් මම මෝටිස් එකක් යැව්ව ද?’‘සර්ල මිස්ල කිව්වෙ හදිසි රැස්වීමක් නිසා නෝටිස් නැහැ කියලයි’‘ගේනව ගිහිල්ල අස්සන් පොත’මම අස්සන් පොතත් අරගෙන රැස්වීම් ශාලාවට ගොස් ගුරු සාකච්ඡාවක් පැවැත්වීමි. හොඳ වෙලාවට ‘ගුරු කාර්ය සාධනය’ අලුත් චක්‍රලේඛය තේරුම් කළ නිසා මෝඩයන්ගේ දවසේ හාස්‍යයෙන් බේරුණෙමි.අපේ‍්‍රල් පළමුවැනි දාට වැඩි දෙනෙක් ලණු දෙන්නේ දන්නා හඳුනන අයට ය. එහෙම නැත්නම් ඇස් රතු වනු ඇත. ඇස් රතු වූ විට ලණු දෙන්නාගේ කන් රත් වනු ඇත.අපේ පන්සලේ වයෝවෘද්ධ ලොකු හාමුදුරුවෝ බැහැ දකින්නට එදා උදේ සිට ම පන්සලට විවිධ අය පැමිණියහ. මුලින්ම ආවේ වෙද මහත්තයා ය.ලොකු හාමුදුරුවෝ හාන්සි පුටුවේ වැඩ සිටියහ.‘මොකද? අද වෙද මහත්තයා පාන්දරින් ම’‘අවසර, මං මේ ළඟ ගෙදරකට ලෙඩෙක් බලන්න යන ගමන් පන්සලට ගොඩ වුණේ’ බොරුව බොරුවෙන් ම මකා දමා හානිය වලක්වා ගත්තේය.මෙහෙම වෙන ගමන් යන බව කියමින් ආ සෙනඟ අතර ප්‍රධාන දායක මහත්තයා ද විය. ඔහු වහාම දුව ගොස් බොරුව ප්‍රචාරය කළ ගැටවරයාට කන රත්වෙන්නට පහරක් දුන්නේ දෙමවුපියන්ගේ ද අනුමැතිය ලබමිනි.සාමාන්‍ය පෙළ ප්‍රතිඵල ලැබෙන තුරු ගෙදර සිටි මුනුබුරාට ද අපේ‍්‍රල් පළවෙනිදා ලණුවක් දෙන්නට සිතුණි. කලින් දා රාත්‍රී රූපවාහිනී ප්‍රචාරයෙන් වූ ලොතරැයියේ පළමු දිනුම් අංකය කොළ කැබැල්ලක සටහන් කර ගත්තේය.‘සීයා විශ්‍රාමිකයකු වූ අතර දිනපතා පුස්තකාලයට පත්තර බලන්නට යාමට පුරුදුව සිටියේය.‘සීයේ... අද නැද්ද ලයිබ්‍රරි යන්නෙ’‘ඇයි මොකක්ද උවමනාව‘‘මෙන්න මේ ස්වීප් එක ඇදිල ද බලන්න’ඔහු නොම්මරය ලියා ගත් කොළ කැබැල්ල දුන්නේ ය.සීයා පුස්තකාලයට ගිය ගමන් ම බැලුවේ ලොතරැයි ප්‍රතිඵල ය. වැඩේ හරියට ම හරිය. කන්නාඩිය ගලවා යළි පිස දමා බැලීය. හරියට ම හරිය. තුන් මුහුණෙන් දාඩිය දමා ගෙන ගෙදර ආවේ ය.‘පුතේ... වැඩේ හරි, ලක්ෂ එකසිය ගාණක් ඇදිලා’ ගේට්ටුව ළඟ සිට ම කීවේ ය.ළමයා සිනාසෙමින් සීයේ මට ඇදෙන්න ලොතරැයියක් නෑ. මේ ඊයේ අහපු නොම්මරය තමයි ලියල දුන්නෙ.‘අයි, මේ බොරුව කළේ’‘සීයෙ අද මෝඩයන්ගෙ දවස නෙ’සීයා කිසිත් කතා නොකොට ආපසු පුස්තකාලයට ගියේ ය.ජන සමාජයේ බොහෝ දෙනා විශේෂයෙන් මෝඩයන්ගේ දවසට පමණක් නොව සාමාන්‍යයෙන්ම ලණු දෙන්නට සමත්ය. උම්මග්ග ජාතකයේ වේදේහ රජතුමන් හරහා මහලු බමුණු පඬිවරුන් මහෞෂධ පඬිතුමාට දුන්නේ ද ලණු පිට ලණු ය. නැතහොත් නියම රාජකීය ලණු ය. බුද්ධි මට්ටමෙන් ඉහළ නිසා ඒවා විසඳුවේ ය. අද කාලයේ වුවත් මොළ කාරයන්, බුද්ධිමතුන්, අමාරු කාරයන් ලණු කන්නේ නැත.මෝඩයන්ගේ දවසට සිනා සෙන්නේත්, හූ කිය කියා, කොක් හඬ තල තලා සතුටු වන්නේත් ලණුවට නොව ලණුව ගිල ගත් අයගේ ප්‍රතිචාර වලට ය.අප කටුකුරුන්ද ගුරු විදුහලේ පුහුණුව ලැබුවේ විසි වයසේ තරුණ කාලයේ දීය. එය ඉතා රසවත් කාලයකි.අපි කළුතර සිනමා ශාලාවට එන අලුත් හින්දි චිත්‍රපට බලන්නට යන්නෙමු. චිත්‍රපටය බලා එන විට රෑ දොගොඩ හරියම් ජාමය විය. අපට එදා අපේ‍්‍රල් පළ වෙනිදා නිසා ලණුවක් දෙන්නට සිතුණි. තරමක් කේන්ති යන මැදි වියේ මහත්තයෙක් හොඳට ම නිදි ය....අයියේ... අයියේ...’‘මොකෝ මිනිහො මාව නැගිට්ටුවෙ‘ අහන්නට මොනම දෙයක්වත් ආවේ නැත. එක් අයකු ගත් කටට මෙහෙම ඇසීය.‘උල්කාපාත කියන්නේ මොනවා ද?’කෝපයට පත් ඔහු පොරෝනයෙන් හා මදුරු දැලෙන් ඔළුව දමා මහ හයියෙන් මෙහි ලියන්නට බැරි වචනයක් කීවේ ය.ඔහුට ගිය කෝපයටත් ප්‍රකාශයටත් අපි සිනාසුණෙමු.කන්තෝරුවලට එදා දිවා ආහාරය රැගෙන ආවේ බයිසිකල් කරුවෝය. අද වගේ ප්ලාස්ටික් බඳුන්වල බත් දමන, ගිය ගිය තැන ‘ෆුඩ් සෙන්ටර්’, ‘ටේක් එවේ’ එකල නොවීය.ගෙවල් වලින් බත් පිඟානකට බෙදා, පිඟානකින් වසා ලෙන්සුවකින් ගැට ගසා නම හා කාර්යාලය ලියා මේ බයිසිකල් කරුවන්ට බාර දෙන අතර ඔවුන් නැවත හවසට පිඟන් රැගෙන එකී නිවාසවලට බාර දීම සිදු විය.එක් ප්‍රධාන ලිපිකරු මහතකු තමාට ලැබුණු බත් පිඟාන ලිහා කන්නට සූදානම් විය.‘පුදුමයකි. බත් පිඟානකුත්, තැම්බුම් හොද්දකුත් එහි විය. ඒ අතර ඔහුගේ නමින් ඒවා සපයන ලෙස ඉල්ලු කඩදාසියක් ද විය.සීසී මහත්තයටත් එදා අපේ‍්‍රල් පළවෙනිදා බව මතකයට නැඟුණේ එවිට ය.ලණු දීමෙන් හාස්‍යය මෙන් ම හොඳ දේත් වනු ඇත. වරක් තරුණ ගුරුවරයෙක් අල්ලපු පන්තියට ‘සුදු හුණු කෑල්ලක් එවන්න’ යයි ‘චිට්’ එකක් යැවීය. මොනිටර් ද එදා අපේ‍්‍රල් පළ වෙනිදා ලණුවක් දෙන්නට අල්ලපු පන්තියේ සිටි තරුණ මිස්ට චිට් එකේ සුදු සහ හුණු අතරට කොමාවක් දැම්මේය. අද ඒ ගුරු ජෝඩුව දූ දරුවන් ලබා සාර්ථක දිවිපෙවත් ගත කරති. ඒකත් ලණුවක ඇති අරුමයක් මිස අවාසියක් නොවේ.කොයි දේත් සීමාවක් අවශ්‍ය ය. විශේෂයෙන් පමණට වඩා සිනාසෙන්නට හොඳ නැත. පමණට වඩා ආහාර ගන්නට හොඳ නැත. පමණට වඩා සුවඳ විලවුන් හොඳ නැත. මේ නිසා මෝඩයන්ගේ දවසට පමණට වැඩියෙන් සිනාසෙන්නට ගොස් ගුරු ලියක ගේ හකු ඇටය පැන්නේය. ආසන්නතම රෝහලට ඇය රැගෙන ගියෙමු. දොස්තර මහතා අපට වාඩි වෙන්නට කීය.‘තව ටිකකින් විශේෂඥ වෛද්‍ය වරයෙක් ඒවි. පොඩ්ඩක් ඔහොම ඉන්න’අප මෙසේ සිටින විට එතැනින් යන්නට උපස්ථායකයකු පැමිණියේ ය. අනපේක්ෂිත ලෙස අර ගුරු ලියගේ හක්කට ඔහු ඇන්නේය. හකු ඇටය නියම තැනට වැටුණි. ඔහු මෙලෙස හකු ඇට ගණනාවක් සනීප කළ කැඩුම් බිඳුම් වෙද පරම්පරාවකින් පැවැතෙන බවත් මුදලක් අය නොකරන බවත් දැන ගෙන ස්තුති කර ගියෙමු.එදා සිට අප ඒ ගුරු ලිය සිටින තැන විහිළු තහළු නැත.වරක් අප අධ්‍යාපන කන්තෝරුවකින් ඉවත් කළ කඩදාසි මිටියකින් ස්ථාන මාරු ආකෘතියක් රැගෙන ආවේ කාට හෝ ලණුවක් දෙන්නට ය. පයින් හැතැපුම් හතරක් යා යුතු කොලනි පාසලේ සිටි එක් ගුරු මෙනෙවියක් පාර අයිනේ පාසලකට මාරු ඉල්ලමින් සිටියා ය. අප පළවෙනිදා මේ ව්‍යාජ මාරුව දුන්නේ හිනා වෙන්නට ය.ලියුම අතට ගත් ගුරු මෙනෙවිය විදුහල්පතිනිය හමු විය. නවෝදය ශිෂ්‍යත්වයට නොමිලේ උගන්වන සිසුන් හමු විය. අනෙක් ගුරුවරුන් හමු විය. දැන් හෙට අලුත් පාසලට යාමට සූදානමකි.විදුහල්පති තුමිය ඇය කැඳවා මෙය ‘ලණුවක්’ බව කී විට සතියක් ම නිවාඩු දමා ගෙදර ගියා ය. 2004 උපාධිධාරී රාජ්‍ය නවක සේවක පුහුණු කිරීම්වල දී මා මේ කතාව කීවේ කාර්ය මණ්ඩල සමඟ හිතවත් ව, කටයුතු කළ යුතු බවත් විනෝදයෙන්, සතුටෙන් තම කාර්යය පි‍්‍රය මනාප ලෙස කළ යුතු බවත් තහවුරු කරන්නටය. කාර්ය සැසිය අවසන් වූ විට මා හමුවට පැමිණි උපාධිධාරිනියක් මෙහෙම කීවාය.‘සර්... අපෙ අම්මටත් එහෙම ලණුවක් ඉස්සර මොනරාගල දී දීල තියෙනව‘සොයා බලන විට ඒ එදා ගුරු ලියගේ දියණියකි මේ කතා කළේ.‘ගහට ගහක් මොරටුවේ’ දී හමු වන බව මට මතක් විය.රාජකීය ලණු ද අප අසා ඇත. යසලාලක තිස්ස රජතුමා ලණුවක් දෙන්නට ගොස් ජීවිතයත් රජකමත් නැත්තට ම නැති විය. ඒ නිසා පමණ දැන ලණු දිය යුතු ය.අන්දරේගේ ලණු ගැන අප ජනප්‍රවාද වල ඇත. ඇත්තට ම අන්දරේ රාජකීය ලණු කාරයෙකි. ඒවායේ විනෝදය, රසය එදත් අදත් කවදත් ප්‍රකට ව ඇත.පමණට වැඩියෙන් ලණු දෙන්නා ද ජනතාව අතර ප්‍රසිද්ධය. එහෙත් කියන බොරු නිසා ම පිළි ගැනීමක් ද නැත. එහෙම වුණත් විනෝදයට නම් එය ඉතා හොඳ දෙයකි.තමා විසින් තමාටම ලණු දීගන්නෝ ද වෙති. යක්කඩුවේ හාමුදුරුවන්ගේ වන කතාවල ඕනෑ තරම් එබඳු කතා ඇත. එහෙම කරන්නට ගොස් වඳුරු මොටාගේ ‘අඬු පඬු’ සියල්ලම අහිමි වූ සැටි ලස්සනට කියා ඇත. සත්ත්ව ලෝකයේ කපටියා, අමාරු කාරයා, ලණු දෙන්නා ලෙස හඳුන්වන්නේ නරියා ය. කුරුලු ලෝකයේ කපටියා, වංචාකාරයා ලෙස දක්වන්නේ කපුටා ය. කපුටු හාමි සොරා ගත් කේජූ කෑල්ලක් අත්ත උඩ තියාගෙන කනු දුටු නරිහාමිට එය ගන්නට සිතුණි.බොරු වර්ණනාවෙන් කේජූ කෑල්ල බිමට දා ගත් නරිහාමි ගැන අපට හොඳට මතක සිටියේ ප්‍රාථමික පාසලේ කියා දුන් කතාවලිනි.කොහොම කළත් බොරුව හොඳ නැත. වංචාව හොඳ නැත. අනුන් අමාරුවේ දැමීම හොඳ නැත. ඒවා සත්පුරුෂ ක්‍රියා නොවේ. සෑම ආගමකින්ම බොරුව, මුසාව, ලණු දීම පිටු දැක ඇත. ඒ නිසා මෝඩයන්ගේ දවස අප අනුමත කරන්නේ නැති, නමුදු හුදු ආස්වාදය හාස්‍යය නිසා ඒ තරම් දොසක් කියන්නට නොහැකි ය.මේ නිසා අපේ‍්‍රල් පළමු වන දාට කාටවත් ගර්හාවක්, හානියක්, චරිත ඝාතනයක් දේපොළ විනාශයක් නො වන පරිදි විහිළුවක්, තහළුවක් කර ගත්තාට වරදක් නැත.එහෙත් හැම දේකට ම දින යොදන මේ කාලයේ මෝඩයන්ගේ දවස වගේ ම ‘නැණවතුන්ගේ දවසක්’ ද සංවිධානය කිරීම සුදුසුය. නැණවතුන්ගේ පොත් එළි දැක්වීම, අලුත් ශාස්ත්‍රීය දේ ආරම්භ කිරීම, කර්මාන්ත වැනි දේ ආරම්භ කිරීම, නව නිපැයුම් එළි දැක්වීම වැනි බුද්ධිගෝචර කටයුතු කරන දිනයක් වෙන් කිරීම වඩා සුදුසුය. ජන මාධ්‍ය මඟින් එබඳු දිනයක් යොදා ගන්නවා නම් සුදුසු ම දිනය ජනවාරි පළමු වැනි දාය. එවිට මුළු වසර පුරාම නැණවත්කමින් වැඩ කරන්නට හැකි වනු ඇත.විශ්‍රාම ලත් විදුහල්පති ඩී. සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=af11040310</link>
    <topic>දුප්පත් වෙන්නේ නොසැලකිල්ලයි නොදැනුවත්කමයි නිසා</topic>
    <author>අරුණි මුතුමලී</author>
    <content>පොළට ගිහින් ආපු වෙලේ ඉඳන් ගෙදර කතාව එළවළු, මාළුවල ගණන් ගැන. දෙහි අච්චරයි, තත්කාලි මෙච්චරයි, අමු මිරිස් සීය අම්මෝ, කොළ මිටියත් වෙනදා වගේ නෙවෙයි. කතා ගොඩයි. රූපවාහිනිවල ඒ ගැන කතා කරන අයගේ කතා කෑලිවලිනුත් ඒකට තව පෝර දා ගන්නේ ආච්චි. අරයත් මෙහෙම කිව්වේ මෙයා අරෙහෙම කිව්වේ කියලා ඒ ඒ කතා මතක් කරලා දෙන එක රාජකාරිය වගේ අකුරටම කරනවා.ඉරිදා දවසට කොහොම හරි පවුලේ හැමෝ ම ගෙදර එකට සිටිය යුතුයි කියලා තාත්තා දාපු නීතිය නිසා කුස්සියේ කතා බහට මල්ලිත් එකතු වුණා.“ඔව් මේ අවස්ථාවේ දී මුළුතැන්ගෙයි සිටින ගෘහණියන් එළවළු අස් කරනවා අපට පේනවා. ඔබට කියන්න පුළුවන් ද ඔබේ කුස්සිය උද්ධමනය වන්නේ කෙසේ ද කියා?”මල්ලි සුපුරුදු ගුවන් විදුලි වැඩසටහන අරඹමින් වැටකොළු කරලත් මයික්‍රෆෝනය වගේ ගෙනැත් ආච්චිගේ මූණට කිට්ටු කළා.ආච්චි වැටකොළු කරල උදුරාගෙන “මේ මොන විකාරයක් ද මේ” කියමින් එළවළු කුඩය මේසයේ අනිත් පසින් තබා අස් කරන්න ගත්තා. මල්ලියා දඟකාර ලෙස උරහිස් හකුළුවා සිනාසී තාත්තා ළඟට වුණා.“ගමේ ඉන්දිද්දි ඔය මුකුත් නෑනේ” තාත්තා කීවේ බරහඬින්.“ඒක නේන්නම් මං හැමදාම කියන්නේ. කෝ ඇහෙන්නෙවත් නෑනේ” ආච්චි වහාම කතාව අනුමත කළේ මෙහෙමත් කියමින්. “එහෙනං ඉතින් මේ ගෙනාපුවායින් බාගයක් ම වත්තේ පිටියෙන් ම හොයා ගන්නවානේ. කොළ මිටක් හොයා ගන්න එක මහ කජ්ජක් ද? වැට අතගාගෙන ගියාම දහ පහළොස් දෙනෙකුට කන්න කොළ පළා එකතු කරනවා. හ්ම්ම්... මේං පොළොස් මල්ලේ තරම! අපි නං කවදාවත් කොස් පොළොස් සල්ලි දීලා අරං නැහැ. හාපෝ ඒකට මාරකැට්ටුවෙ පොළොස් කෑලි පහක් හයක් මලුවල දාලා විකුණන්නෙ හරියට රත්තරං වගේ.”ආච්චිගෙ කතාවට තාත්තා අලගු තිබ්බේ විවාද කණ්ඩායමේ එකම පිලේ සාමාජිකයෙක් වගේ.” දැන් ඔය තලන බටු උයද්දී කොස් ඇටයක් දැම්මනං කොච්චර රහද? කෝ ඉතිං මේ ගෙවල්වල කොස් ඇට මුල්ලක් තියා කොස් ඇටයක්වත් තියෙනවා කියලැයි” තාත්තාගේ අන්තිම වචන ටිකේ හඬ බාල වුණේ අම්මාගේ ඇස් ආච්චි දෙසත් තාත්තා දෙසත් කැරකී ආ විලාසය නිසා වෙන්න ඇති. මං මල්ලි දිහා ඇස් ලොකු කර බැලුවා. මල්ලී වහාම ගුවන් විදුලි වැඩසටහන පටන් ගත්තා.”“ඔව් නූතන පරපුරේ නිම් වළලු පුළුල් කිරීම උදෙසා කොස් ඇට මුල්ල පිළිබඳ ඇය සතු දැනුම් සම්භාරය අප වෙත දිග හරින්නට යළිත් මයික්‍රෆෝනය බාර...”“පුතා ! නිකං ඉන්න ආච්චිට වද නොදී”වැඩ සටහන අත්හිටවුව ද මල්ලිගේ වචන පේලිය නිසා අම්මාගේ මූණට හිනාවක් ආවා.“නෑ ඉතිං... මේ ළමයි දැන ගන්නත් එපායි ඕවා” කියූ ආච්චි දිගටම කියාගෙන ගියා.” අපේ අම්මලාගේ ගෙවල්වල කුස්සියේ එකමුල්ලක පුතේ වේලිච්ච ගඟේ වැලි ටිකක් දාල කොස් වාරෙට කොස් ඇට එකතු වුණා ම වේලලා ඒ වැල්ලේ ඔබලා තියෙනවා. ඒවට කියන්නේ වැලි කොස් ඇට කියලා. කොස් ඇට මුල්ල හැදුණේ එහෙමයි. කොස් ඇට විතරක් නෙමෙයි දෙහි වුණත් එහෙම කලක් තියාගන්න පුළුවන්.මේ කාලේ දෙහි වාරේ ද අවාරෙද කිය කියා ගණන් එහෙ මෙහෙ කළාට ඒ කාලේ නම් අපි දෙහි වාරෙට මේ වගේ ගස් යට වැටිලා කුණුවෙලා අහක යන්න දෙන්නේ නෑ. හොඳට ඉදිච්චා මැටි භාජනේකට මිරිකලා පත හතර එකට හින්දලා බෝතල්වල දාල තියෙනවා. හිඟ කාලෙට ගන්න. නැත්නකම් ලුණුදෙහි දානවා. තක්කාලිත් පෙති කපලා ලුණු තට්ටුවල දානවා. බටු, බණ්ඩක්කා, කරවිල, කොස්, වරකා පවා හීන් පෙති කපලා වේලලා දුම් මැස්සේ එල්ලනවා. ඉතිං මේ වගේ එළවලු පලතුරු නෑ කියලා කවදාවත් අපිට කියන්න වෙලා නැහැ.”“ඔය ආච්චි කියනව වගේ ක්‍රම ගොඩාක් අර මගෙ රාක්කේ තියෙන ජෛව විවිධත්වය හා බැදුණු පාරම්පරික දැනුම් සංග්‍රහය පොතේ තියෙනවා. කම්පියුටර් ගේම්වලයි ටී.වී. එකෙයි ම එල්ලිලා ඉන්නේ නැතිව ඕවත් පොඩ්ඩක් හරි ඔලුවලට දාගන්නවා” තාත්තාගේ කටින් පොතේ නම කියැවෙද්දීම මම රාක්කෙන් පොතත් අරගෙන සුපුරුදු වාසස්ථානය වන බංකුවට දිව්වා.“හූ... පරාදයිනේ” මම මල්ලිට කීවේ අවුස්සන්න. මල්ලි ආපු වේගෙන් ම අඹ ගහේ උඩ අත්තට නැග්ගා.“හී... දැන් කවුද දිණුම්”“වඳුරා”පීප්... පී.... ප්,ගේට්ටුව ළඟ කාර් එකක්?“ආ... අර කියපු වැඩේ වෙන්නැති” මල්ලි ගහෙන් බහිමින් කිව්වා.“හය්යෝ ඉඳගත්තා විතරයි” ගහයට දැනෙන සනීපෙන් ඈත් වෙන්න තිබුණු නොකැමැත්තට මට ඉබේට කියවුණා.මිෂෙල් ආන්ටි ගෙට ගොඩ වුණේ ම අම්මාවයි අපිවයි ඉඹගෙන. අංකල් තාත්තාට අතට අත දීපු ගමන් අතහරින්න නැතුවම ලොකු කතාවක.“දුව ආන්ටිලට බොන්න කූල් ඩ්‍රින්ක්...“එපා එපා... අනේ... පෝස්ට් එකේ එවන්න බැරිම යාලුවන්ගේ ගෙවල්වලට විතරයි යන්නේ. දැන් ඉවෙන්ට් මැනේජව හම්බවෙන්න එපොයින්මන්ට් එකට වෙලාවත් කිට්ටුයි. තව වැඩ ගොඩාක් තියෙනවා. පෝරුව, සෙටි බෑක්, ඩාන්සිං ටෲප් ගැන කතා කරන්න ඕන. මෙනු එකත් ෂූට්ටක් වෙනස් කරන්න ඕන. එක ප්ලේට් එකක් ෆෝ තවුසන්ඩ් වගේ වෙනවනේ. කොහොමත් දැනටත් ටූ මිලියන් පැනලා. වැඩ ගොඩයි අනේ අපි යන්නම්... ඔක්කොමලා එන්න එන්න... ඕනමායි!”ගේට්ටුව ළඟටම ගිය අම්මා වාහනය යන දෙසට අත වනා සමු දුන්නා?“ඈ ළමයෝ...? ඔය කියන හැටියට පවුලම ගියොත් කොහොම තෑග්ගක් දෙන්න වෙයිද? ආච්චි අහන කල් ම අම්මා හිටියේ සමුදෙන්න එසවූ අත පහළ දැමීමට පවා අමතක වෙලා වගේ.“ඔය මිනිස්සුන්ට අපේ තෑගිවලින් වගක් නෑ අම්මේ” තාත්තා පාපිස්සෙන් දෙපතුල් පිසින ගමන් කිව්වා.“අපරාදෙ වියදම්...!” චාමෙට මගුල කාලා, සල්ලි ටික ළමයින්ගේ අනාගතේ ගැන හිතලා ඉතුරු කළා නම් මොකද?” ආච්චිගේ ප්‍රකාශයට අම්මගේ පිළිතුර වුණේ ඒ මිනිස්සුන්ට පුළුවන් හින්දනේ අම්මේ අපට මොකද?” කියාගෙන ගෙට යෑමයි.“අනේ අද කාලේ හැටි. මගුල්, ඉලව්, ඔක්කොම හෝටල්වල! අපෙ කාලෙ නම් මගුල් ගේක එක බත් ඇටයක් අහක යන්නේ නෑ. ඉතිරි වෙන ඔක්කොම නෑදෑයන්ටයි ගමේ අහල පහළ අයටයි බෙදනවා. අච්චාරු එහෙම මාසයක් හමාරක් ගෙදර කනවනේ. හප්පේ දැං හෝටල්වල අහක දාන තරමක්! අඩුම ගානේ වැඩ කරන ළමයින්ටවත් කන්න දෙන්නේ නෑලුනේ සමහර ඒවායේ” ආච්චි කම්මුලේ අත ගහගෙන විස්සෝපයෙන් කීවා.“ටං... ටිං....ටුං... ඔව් මේ අවස්ථාවේ දී ඒ පිළිබඳ ඔබේ මතය අපට ප්‍රකාශ කරන්න පුළුවන් ද?” මල්ලි කරදර සේවය අරඹමින් තාත්තා ඉදිරියට පැන්නා.“ම්... අදහස නේද?? ඕනෙම දෙයක් ප්‍රයෝජනයට නොගෙන අහක දාන එකනම් අපරාධයක් තමයි. මොකද මේ ඔක්කොගෙන් ම වෙන්නේ මහ පොළොවේ සාරය ඉක්මනට ම ඉවර වෙන එකනේ. අනිත් ඒවා ගැන නම් ඉතිං අදහස් දක්වන්න අමාරුයි.”“අනේ මොකක්ද තාත්තේ.... කියන්න එහෙනං අපි සමහරු විතරක් ගොඩාක් පෝසත්” මල්ලිගේ කරදර සේවයේ නිමාවක් නෑ වගේ. ඒක මගේ පැත්තට හැරෙන්න කලින් මම පොතත් අරගෙන හිමීට සුපුරුදු බංකුව පැත්තට ඇදුණා. ඒත් මගේ කන තිබුණේ තාත්තගේ උත්තරේ දිහාටයි.“පෝසත් වෙන්න නම් එක එක හේතු තියෙනවා. ඒත් සමහරු දුප්පත් වෙන්නේ නොදැනුවත් කමයි. නොසැලකිල්ලයි නිසා. නියම වචනෙන් කීවොත් ජීවිතේ හරි කළමනාකරණයක් නැති නිසා මතකද මං කන්තෝරුවෙන් සැරයක් ව්‍යාපෘතියකට කියලා ගියා ගම්වලට. ඒ සමහර පවුල් දුප්පත් වෙලා තියෙන්නේ උවමනාවෙන්මයි. ඒ පවුලේ තාත්තාදවසට බොන සිගරට්වලින් දෙකක් ගානේ අඩු කළා නම් මාසෙට හාල් කිලෝ පහළොවක්, විස්සක් ගේන සල්ලි ඉතුරු වෙනවා. අම්මයි ළමයිනුයි වත්තේ තියෙන ඉඩ ටිකේ එළවළුවක් පලාවක් වැව්වොත් වේල් ගාන පිරිමැහෙනවා.ඒ අයම දන්නේ නෑ. ඒ ගොල්ලො කොච්චර පෝසත් ද ඒ තරම් සල්ලි පුච්චන්න කියලා. තමන්ගේ වත්තේ නිකං හැදෙන පලතුරක් පවා හරියට කළමනාකරණය කළොත් කොයි තරම් ආදායමක් ගත හැකිද කියලා ඒ අය හිතන්නේවත් නෑ”චොග්... අඹ ගෙඩියක්!මම නැගිටින්නත් කලින් මල්ලි දුවල ගිහින් අහුලා ගත්තා.“මෙහ්... ඔය පොතේ නැද්ද අඹ ගැන” පොතට එඹෙමින් මල්ලි ඇහුවා.“තියෙනවා ඇයි”“කල් තබා ගන්නත් පුළුවන්ලු ද?”“ඇයි මෙච්චර කල් චට්නි, ජෑම් කෑවේ පොතෙන් බලල ද?”“ඊට වඩා ක්‍රම නැද්ද අප්පා”“පැහිච්චා කපලා ලුණු දාල වේලලා බෝතල්වල දාල තියාගත්තෑකි”“නියමයි! දැන් අවුරුදු කාලෙට අඹ ඉදෙනවනේ. අනිත් කාලෙට නැති නිසා අපි අඹ ගහ කළමනාකරණය කරමු”“ඕන දෙයක් කරනවා බංකුව අතැරල හොදේ!”අපේ සංවාදෙ සද්දෙට අම්මයි තාත්තයි ආච්චියි තුන්දෙනාම මිදුලට ආවා.“හරි හරි... බංකුවෙ ඉඳගෙන අපි ඉදිච්ච අඹ ටිකක් කමු. තව ටිකක් ජෑම්, චට්නි බීම හදන්න කුස්සියට යවමු. ම්... පැහිච්චා අර විදියට හදලා අවාරෙට කන්න තියාගමු. කැමතිද?”මල්ලිගෙ යෝජනාවට තාත්තා දිහා බලලා හිනා වුණු අම්මා “එහෙම තනියෙන් ම කන්න හිතන්නෙපා.. අහල පහළටත් දෙන්න ඕන” කියලා ලැයිස්තුවට තවත් කරුණු එකතු කළා.“ඔය ලැයිස්තුවට තවත් කට්ටියකුත් දාගන්න” ලුණු කුඩු ටිකක් ගෙනත් දෙන ගමන් කීවා. “අපි කවදාවත් ගහක පලදාව හූරගෙන කන්නේ නෑ. ඒකෙන් කොටහක් ලේන්නුන්ටයි කුරුල්ලන්ටයි තියන්න ඕන. නැත්තං ආයෙ ගෙඩි හැදෙන්නේ නෑ.”ඒ කතාවත් එක්ක මල්ලිගේ කරදර සේවය ආයෙත් පටන් ගත්තා. ඒකේ කෑම ජාති කල් තියාගන්න හැටි ගැන කියාපු දැනුම මිනුම තරගෙන් දිනුවෙත් ආච්චිමයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=as1104031</link>
    <topic>බකිංහැම් මාලිගයට ගිය අපේ නිල් මැණික</topic>
    <author>හේමාලි විජේරත්න</author>
    <content>බකිංහැම් මාලිගයට ගිය අපේ නිල් මැණිකවිලියම් කුමරු හා කේට් මිඩ්ල්ටන්ප්‍රේමය රමණීයයි. “නැත ලොවේ අන් රසඳුනා - ආදරේ සේ සුබ දෙනා” යනුවෙන් මහාචාර්ය සරච්චන්ද්‍රයන් පැවසුවේ එහෙයිනි. ආදරේට ජාති ජන්ම තුළ බේද නැත. ඉතිහාසය තුළ එවැනි වූ ප්‍රේමයෙන් බැඳුණෝ බොහෝ වෙති. සාලිය - අශෝක මාලා, රෝමියෝ - ජුලියට්, දස් කොන් ප්‍රමිලා ගේ සිට ආදරය වෙනුවෙන් බොහෝ පරිත්‍යාග කළෝ සේ ම ප්‍රේමයේ නාමයෙන් බොහෝ සිහිවටන තැබූවෝ ද බොහෝ වෙති.මේ අතර ලෝකයේ විශිෂ්ටතම සේම පුදුමාකාර ප්‍රේම සිහිවටනය වන ‘ටජ් මහල්’ තැනූ ෂා ජහාන් ද වේ. සිය ප්‍රියාදර පෙම්බරිය මුම්ටාස් මහල් වෙනුවෙන් හේ මේ ආදර සිහිවටනය තැනූ බව බොහෝ දෙනෙකු දන්නා කරුණකි.සමස්ත ලෝක වාසී ජනතාවම කැළඹූ එවන් ආදර අන්දරයක් මීට දශක දෙක තුනකට ඉහත දී වූවා ඔබට මතක ඇති. ඒ එංගලන්ත මහ රැජනගේ පුත් චාල්ස් කුමරු හා ඩයනා කුමරිය අතර වූ ප්‍රේම වෘත්තාන්තයයි.ශෝකාන්තයක් ලෙස කෙලවර වූව ද එය එකල ලෝකවාසී ජනතාව අතර වැඩි ම ඉල්ලුමක් පැවති ආදරණීය ප්‍රවෘත්ති බලාපොරොත්තු වූ වෘත්තාන්තයක් විය. චාල්ස් ඩයනා ප්‍රේමය සැබෑ කරමින් අසූව දශකයේ එක්තරා දිනයක එංගලන්තයේ ඔටුන්න හිමි කුමරුගේ ප්‍රියම්බිකාව ලෙස ඩයනා කුමරිය කිරුළ දැරූ හැටි ඔබට හොඳ හැටි මතක ඇති.චාල්ස් - ඩයනා විවාහය මුළු ලොවක් කලඹමින් සිදු වුව ද කඳුළකින් කෙළවර වූ ශෝකාන්තයක් අවසන ඉතිරි විය. මේ ශෝකාන්තය යළි යළිත් සිහිපත් කරන්නට විශේෂ හේතුව වනුයේ එළඹෙන අප්‍රේල් 29 වැනි දින චාල්ස් - ඩයනා යුවළගේ වැඩිමල් පුතු විලියම් කුමරු සිය පෙම්බරිය වන කේට් මිඩ්ල්ටන් සමඟ විවාහ වන ප්‍රවෘත්තිය නිසා ය.එහි අනෙක් සුවිශේෂී සිද්ධිය වනුයේ විලියම් කුමරුගේ ආදරණීය පියා වන චාල්ස් කුමරු සිය මව වන ඩයනා කුමරියට විවාහ ගිවිස ගන්නා දින පැලැන්දූ ප්‍රේමයේ සිහිවටන මුදුවම විලියම් කුමරු ද සිය ප්‍රියාවියට පලඳවන්නට බලාපොරොත්තු වීම යි.චාල්ස් කුමරු හා ඩයනා කුමරියචාල්ස් - ඩයනාට, විලියම් - කේට් ට සේම මේ මුදුව සමස්ත ශ්‍රී ලංකාවාසී අපට ද සුවිශේෂ වන බව ඔබ දන්නවාද?චාල්ස් එදා ඩයනාට පැලැඳ වූ මේ මුදුවට අල්ලා ඇති මැණික් ගල මේ ආශ්චර්යවත් දිවයිනෙන් එළිසබෙත් මහ රැජනට ත්‍යාගයක් ලෙස පිරිනැමුණකි. මේ ප්‍රේම සිහිවටනයේ මිල කළ නොහැකි මැණික් ගල හා බැඳුණු ඉතිහාස කතාව ද අපූරු ය. ඒ පිළිබඳ අපට කියන්නට පසුගියදා අප හා එක් වූයේ එය එළිසබෙත් මහ රැජන වෙත ප්‍රදානය කළ ලංකාවේ සුප්‍රකට මැණික් ව්‍යාපාරිකයකු වන නිමල් පතිරණ මහතායි.1980 දශකයේ අග භාගයේ එක්තරා දවසක සිංහරාජය අවට පතලකින් හමුවුණු මැණිකක් රැගෙන හතර දෙනකුගෙන් යුත් පිරිසක් මා මුණ ගැහෙන්න ආවා. මේ පතලට මුදල් වියදම් කරල තිබුණේ ජයරත්න කියලා පුද්ගලයෙකුයි.මගේ පරම්පරාවේ තාත්තගේ, මහප්පගේ ඇවෑමෙන් මමත් අවුරුදු 21 වෙනකොට මැණික් බිස්නස් වලට ආවා. මම රත්නපුරේ ශාන්ත ඇලෝෂියස් විද්‍යාලයෙන් ඉගෙන ගෙන ඉවර වුණා විතරයි. මේ බිස්නස් එකට ආවේ. ඔය විදියට මැණික් බිස්නස් එකේ කාලයක් ඉන්න අතරතුර තමයි මේ පිරිස ආවේ.මේ අය මට මුලින් ම රෙදි කැබැල්ලක ඔතාගෙන ආ මේ විශාල මැණික පෙන්නුවා. මේක දැකපු ගමන් ම ඇත්තටම මම බය වුණා. අපේ පොළොවේ මේ තරම් ලොකු මැණිකක් තිබිය හැකිද කියල මට හිතුණා. හරියට ලොකු හකුරු පියනක් වගේ. ඊට අමතරව මේ මැණිකේ මම විශේෂත්වයක් දැක්කා. ඇස් දෙක, නහය, කට, කන් දෙක ඇතුළු මිනිස් මුහුණත ස්වරූපයක් මැණික මතුපිටින් දකින්න ලැබුණා.මැණිකේ බර බැලුවම කැරට් 3250 ක් තිබුණා. මගේ ජීවිතේට මම දැකපු විශාල ම මැණික් ගල තමයි ඒ.මම ඇහුවා ගාණ කීය ද? කියලා. ඔවුන් කිව්වා ලක්ෂ සීයයි කියල. ඒ ගාණට බෑ කීවා ම ලක්ෂ 75 යි කිව්වා. අන්තිමේ කොහොම හරි ලක්ෂ 50 ට බැස්සුවා. ඒත් මම කැමැති වුණේ නෑ. ඔවුන් කිව්වා මට ලංසුවක් තියන්න කියලා. මම ගල ඉල්ලුවෙ ලක්ෂ 25 ට.”අවසානයේ මේ අපූරු නිල් මැණිකේ හිමිකරුවීමේ වාසනාව ලද්දේ නිමල් පතිරණ මහතායි. දෙතුන් වතාවක් කේවල් කිරීමෙන් පසු ලක්ෂ 30 ට නිල් මැණික ඔහු අත තියන්නට මේ පිරිස කැමැති විය.“ඒ කාලේ ඉතින් දැන් වගේ බැංකු කාඩ් එහෙම නැති නිසා සල්ලි බැංකුවෙන් ගෙනත් ගෙදර තමයි තියා ගන්නේ. විශේෂයෙන් සෙනසුරාදා ඉරිදාට බැංකු වහන නිසා වැඩිපුර සල්ලි ගෙදර ගෙනත් තියාගන්නවා. මේ මැණිකට සල්ලි දෙන්න බලන කොට මං ගාව තිබුණේ සීයේ කොළයි පනහේ කොළයි විතරයි. තුන් ගමනකට තමයි සල්ලි ටික අරගෙන ගියේ. මුදල් ටික රක්වානට ගෙනියන්න 100 කොළයි 50 කොළයි ගෝනි දෙකකට දාලා තමයි වාහනේ ඩිකියට දැම්මේ. මගේ ම වාහන ආරක්ෂාවටත් මම දුන්නා. රක්වාන අවට කොහේද තැනකින් ඒ අය සල්ලි ටික බා ගත්තා.මැණික ගත්ත දවසේ රෑ මම බුදුන් වැඳලා නින්දට ගියා. එදා රෑ මට හීනෙන් කෙනෙක් ඇවිත් කිව්වා මේ මැණික එක පාරට ම කපන්න එපා. සමන් දේවාලෙට ගිහින් පූජාවක් තියලා කපන්න කියලා. ඒ අනුව මම පහුවදා උදේ ම සමන් දේවාලෙට ගිහින් කපු මහත්තයා මුණ ගැහිලා මේ විස්තරේ කිව්වා. කපු මහත්තයා මේ විස්තරේ අහල ලොකු ගලක් නිසා සුමානයක් මස් මාලු නොකා ඉඳල පූජාව තියල ම ගල කපන්න ගන්න කීවා.ඔප නොදැමූ නිල් මැණිකඒ අනුව සුමානයක් මස් මාලු නොකා ඉදලා ගල් දෙහි අතුල්ලල කහ වතුරින් සෝදලා පළතුරු වට්ටියක් මැද සුදු රෙදි කඩක මැණික් ගල තියලා සමන් දේවාලෙට පූජාවක් තැබුවා පාන්දර 4.00 ට තමයි මම මේ පූජාව තැබුවෙ Blue Sapphir (බ්ලූ සැෆයර්) නමින් හඳුන්වන මෙම මැණික එවකට වූ වටිනාම මැණික් වර්ගය විය. වර්ණය ගැන කියතොත් මොනර පිලක පාට ඊට සමාන ය. සමන් දේවාලෙන් එන අතරතුරදීම නිමල් පතිරණ මහතාට මේ ගලේ ඡායාරූප ටිකක් ලබාගතහොත් හොඳ යැයි සිත් විය. එවකට අනන්තවත් මැණික් අත පත ගා තිබූ ඔහුට එවැනි අදහසක් මීට ප්‍රථම කිසි දිනක ඇති නොවීය.‘පූජාවෙන් පස්සෙ මේ ගලෙන් බාගයක් විතර ඉරාගෙන කැරට් 300, 200, 225 වැනි කුඩා මැණික් ගල් කපල ඔප මට්ටම් කළා. එවැනි ගල් 2600 ක් විතර මේ ගලින් කපල ඔප මට්ටම් කරන්න පුළුවන් වුණා. ඊට පස්සෙ මේ ගල් වැඩි හරියක්. ඇමෙරිකාව, ජපානය, ඉන්දුනීසියාව ලන්ඩන් වැනි රටවල් වලට මම විකුණුවා.ඔය අතරේ එක්දාස් නවසිය අසූ එකේ මැද භාගයේ විතර දවසක් මට එවකට ජනාධිපති වුණු ජේ.ආර්. ජයවර්ධන මහතා කතා කළා. ඔහු කිව්වා වික්ටෝරියා වේල්ල විවෘත කරන්න එළිසබෙත් මහ රැජන ලංකාවට එනවා. ඇය වෙනුවෙන් මැණික් ප්‍රදර්ශනයක් අපි ජනාධිපති මන්දිරයේ පැවැත්විය යුතුයි කියලා. ඒ සඳහා ආරාධනා ලැබුණේ මටයි. ගුරුගේ මැණික් වලටයි, නලීම් හාජ්ජියර්ටයි.රැජන ලංකාවට ආවා. මට හරියට දවස මතක නෑ. අපි තුන්දෙනාත් මැණික් ප්‍රදර්ශනයට ජනාධිපති මන්දිරයට ගියා. මන්දිරයේ කාමරයක ආලෝක ධාරා මැද මැණික් ප්‍රදර්ශනය තියලා තිබුණා. ඔය අතරේ මට ලැබුණ අර විශාල මැණිකෙන් කැරට් 22 ක මැණික් ගලක් ඔප දමල මුතු බෙල්ලෙකුගේ කටුවකට විල්ලු ද පුරවල ඒ මැදින් තියලා ප්‍රදර්ශනයට තියලා තිබුණා.ඒක මම ලෑස්ති කරල තිබුණේ මට මුද්දක් හදා ගන්නයි. රැජන ආවා මැණික් ප්‍රදර්ශනය බලන්න. බලාගෙන බලාගෙන ගිහින් අර නිල් මැණික් ළඟ නැවැතුණා. අතටත් අරගෙන බැලුවා. ඒ කාලේ තමයි චාල්ස් - ඩයනා විවාහ ගිවිස ගන්න නියමිතව තිබුණේ. මැණික දකින විට සමහර විට එළිසබෙත් රැජනට ඩයනා මතක් වෙලා ඇයට තෑගි දෙන්න හිතානම ඇය ඒක ගන්න හිතුවද දන්නෙත් නෑ.සිංහරාජය අවට පොළොවෙන් උපන් නිල් මැණික එංගලන්තයේ බකිං හැම් මාලිගයට අයත් වූයේ ඔය ආකාරයට ය. රැජන මැණික රැගෙන යාමෙන් පුරා වසර දහයකට පසු 1992 ජූලි 30 වැනිදා දා තමින් නිමල් පතිරණ මහතාට. බකිං හැම් මාලිගය නිකුත් කළ ස්තුති කිරීමේ ලිපියක් ද ලැබී තිබිණ. ඒ සමඟ ම ප්‍රවීණ මාධ්‍යවේදියකු වන ඩී.එෆ් කාරියකරවන මහතා ලියූ මතක පොතේ ඉතිරි හරිය’ ග්‍රන්ථයේ ද මෙම මුද්ද පිළිබඳව හා එහි ඇති නිල් මැණික හා නිමල් පතිරණ මහතා පිළිබඳව ද සඳහන් කර ඇත.මෙම මැණික අල්වා මුද්ද සෑදීම පිණිස රන් පවුම් දෙලක්ෂ පනස් දාහක් එංගලන්ත රජ පවුල ගුරාඩි නම් වූ ස්වර්ණාභරණ සමාගමට ගෙවා ඇති බව ද එහි සඳහන් වේ. එය ලංකාවේ මුදලින් නම් කෝටි පහක් පමණ ය. අදටත් එංගලන්ත රජය නිමල් පතිරණ මහතාගේ පවුලට සුවිශේෂී වරප්‍රසාද හිමිකර දී ඇත.චාල්ස් - ඩයනා විවාහ ගිවිස ගැනීම සංකේතවත් කළ මේ පෙම් සලකුණ ඩයනා කුමරිය රිය අනතුරට පත්වන මොහොතේත් අය පැලඳ සිටි බවත් ඉන් පසු එය අතුරුදන් වූ බවත් එකල ජනමාධ්‍ය විසින් සඳහන් කර තිබුණි. මේ මුද්ද නැවත සොයා ගැනීම පිණිස එංගලන්ත රජය නිමල් පතිරණ මහතාගේ සහාය පැතූහ.“කවුරු හරි කියනවා නම් මේ මුද්දට දැම්මේ මගෙන් රැගෙන ගිය මැණික නොවෙයි කියලා ඒක එහෙම නොවෙයි කියන්න උදාහරණත් මට තිබෙනවා. ඩයනා කුමරියගේ මරණයෙන් පස්සෙ චන්ද්‍රිකා බණ්ඩාරනායක කුමාරතුංග මැතිනිය ජනාධිපති වෙලා ඉන්න කාලේ නිදහස් දින උත්සවයක ප්‍රධාන ආරාධිත අමුත්තා වශයෙන් චාල්ස් කුමාරයා සහභාගි වුණා. ඒ පාර නිදහස් උත්සවය තියන්න සූදානම් කරලා තිබුණේ මහනුවර දළදා මාලිගාව ඉදිරිපිට.නමුත් දළදා මාලිගාවට හදිසියේ එල්ල වුණ, එල්.ටී.ටී.ඊ. ප්‍රහාරය නිසා උත්සවය තිබුණේ පාර්ලිමේන්තු ක්‍රීඩාංගණයේ. එදා ජනාධිපති මන්දිරයෙන් චාල්ස් කුමාරයා මේ මුද්ද ගැන අහලා තිබුණා.නිමල් පතිරණඑතන හිටපු උදවිය මගේ බාන්ස් පෙදෙසේ නිවෙසට කතා කරලා මේ ගැන අහල තිබුණට ඔවුන් මගේ රත්නපුරයේ කාර්යාලයට ඔවුන් සම්බන්ධ කර තිබුණ. ඒ මොහොත වන විට මම හිටියේ ජපානයෙන් පැමිණි ගැනුම්කරුවන් පිරිසක් සමඟ ගෝල්ෆ් ගහන්න නුවරඑළි ගිහින්. මාව ගෝල්ෆ් පිටියේ දී සම්බන්ධ කරගෙන මට දැනුම් දුන්නා චාල්ස් කුමාරයා මුණ ගැහෙන්න වහාම පැමිණෙන්න කියලා. නමුත් මා සමඟ සිටි ජපන් ජාතිකයින් මගේ හදිසි ගමනට කැමැති වුණේ නෑ. මම දින 05 න් රත්නපුරයට එනකොට චාල්ස් කුමාරයා යන්න ගිහින්. හැබැයි චාල්ස් කුමාරයාගේ පෞද්ගලික ආරක්ෂක නිලධාරීන් පිරිසකුයි ජාත්‍යන්තර පොලිසියේ තුන් දෙනෙකුයි මා මුණ ගැහෙන්න එවලා තිබුණා. ඊට පස්සෙ මේ මැණික පිළිබඳ සියලු විස්තර ඔවුන් මගෙන් රැගෙන ගියා. ඒ කාලේ තමයි මේ මුද්ද සොයමින් හිටි කාලේ.වසර ගණනකට පසු මේ මුද්ද නැවතත් බකිං හැම් මාලිගය සතු වී තිබේ. එළඹෙන අප්‍රේල් මාසයේ චාල්ස් - ඩයනා ආදර අන්දරයේ සදාතනික සිහිවටනය වූ සිය වැඩිමල් පුතු විලියම් කුමරු සිය ප්‍රේමය දිනාගත් සුරූපිනියට පලඳවන්නේ ද ඒ මුද්දරය.එදා චාල්ස් - ඩයනා වෙනුවෙන් නිල් මැණික කිසිදු ලෝබ කමකින් තොරව පරිත්‍යාග කළ නිමල් පතිරණ මහතා මෙදා විලියම් - කේට් විවාහය වෙනුවෙන් රතු මැණිකක් පරිත්‍යාග කරන්නට ද ඉදිරිපත් ව සිටී. මේ සියල්ල වෙනුවෙන් වගකීම් සහිත ශක්තියක් ඔහුට ලබාදෙන්නේ මැණික් සහ ස්වර්ණාභරණ අධිකාරියයි. එහි වත්මන් සභාපති ජනරාල් රොහාන් දළුවත්ත කියා සිටියේ සමස්ත ලෝකවාසි ජනතාවගේ ම අවධානය දිනාගත් මේ අසිරිමත් මංගල්‍යයේ දී අපේ රටේ නාමය එහි සනිටුහන් කරන්නට ලැබුණොත් එය සුවිසල් ජයග්‍රහණයක් බවයි.මෙම අවස්ථාව උදාකර ගැනීම පිණිස ජනාධිපතිතුමාගේ උපදෙස් අනුව ඉදිරියේදී කටයුතු කරන බවත් ශ්‍රී ලංකා මැණික් හා ස්වර්ණාභරණ අධිකාරිය වශයෙන් මේ රටේ මධ්‍ය හා සුළු පරිමාණ මැණික් ව්‍යාපාරිකයින්ට උපරිම සහන සලසමින් ඔවුන් නංවා සිටීමටත්, ජාත්‍යන්තරයට දොර කවුළු විවර කරමින් විදේශ විනිමය ලබා ගැනීමට උපරිම උත්සාහ දැරීමත්, නව විදේශ වෙළෙඳ පොළවල් සොයා යාමට දිරි දෙන්නටත් පරිසර දූෂණය අවම කරමින් මේ කර්මාන්තයේ නියැලෙන්නට උපරිම ශක්තිය ලබාදීමට අධිකාරිය වගකීමෙන් බැඳී සිටින බවත් ය.පෙරදිග මුතු ඇටය තුළ සිංහ රාජය ජන්ම භූමිය කරගත් නිල් මැණික ආදරයේ සදාතනික සංකේතයක්ව අද එංගලන්තයේ බකිංහැම් මාලිගාව තුළ වැජඹෙන්නේ ය. චාල්ස් ගේ ප්‍රේමය පිළිගනිමින් ආදරයේ මිහිරි තැන් සේ ම, දුක් කඳුළ ද උසුලමින් එය පුරා වසර ගණනක් එංගලන්තයේ රෝස කුසුම වූ ඩයනා කුමරියගේ ඇඟිල්ලක දැවටී සිටියේ ය. පරම්පරා දෙකක ප්‍රේමයට සාක්ෂි දරමින් නිල් මැණික යළිත් සැරසෙනුයේ තවත් රජ කුමාරියකගේ සුරත සරසන්නට ය.අද බකිං හැම් මාලිගය තුළ වැජඹුන ද මේ නිල් මැණික අපේ පොළවේ සාඩම්බරය අද ලොවට කියාපාන්නීය. ලෝකයෙහිම අවධානය දිනාගත් රජ මඟුලක් අසිරිය ඇතුළත අපිද ආඩම්බර විය යුත්තෝ වී සිටින්නෙමු. ඒ මේ ආශ්චර්යවත් දිවයිනේ උපන් ශ්‍රී ලාංකිකයන් වීමේ අසිරිමත් බව අපට ආඩම්බරයක් වන බැවිනි.හේමාලි විජේරත්නඡායාරූප - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=as1104032</link>
    <topic>ධර්ම මාර්ගයේ ගමන් කිරීම අපේ උත්සාහය විය යුතුයි</topic>
    <author>සාකච්ඡා කෙළේ</author>
    <content>ධර්ම මාර්ගයේ ගමන් කිරීම අපේ උත්සාහය විය යුතුයිපසුබිම් කතාවපෙර රජගහ නුවර පන්සියයකගෙන් පමණ වූ සොර මුලක් විසූහ. දිනක් මේ සොර කණ්ඩායමේ නායකයා සොයා පැමිණි ‘තම්බදාඨික’ නම් තරුණයෙක් තමන්ටත් සොර මුලට බැෙඳන්නට අවසර ඉල්ලන්නේ, සොර දෙටුවා ඔහු ගේ ශරීර ලක්‍ෂණ විමසන්නේ ය. මොහු නම් තම මවුපියන් පවා විපතෙහි හෙලීමට තරම් දරුණු සිත් ඇත්තේ කිසිදු කරුණාවක් දයාවක් නැති අයෙකැයි තීරණය කරන්නේ ය. ඔහු තම සොරමුලට බඳවා ගැනීම ප්‍රතික්ෂේප කරන්නේ ය.මේ තීරණයෙන් පසුබට නොවූ තම්බදාඨික, කණ්ඩායමේ අනෙක් සොරුන් ගේ ආවතේව කරමින් කල් ගෙවන්නේ කල්යත් ම ඔවුන් ගේ සිත් දිනා ගන්නේ ය. සොර මුලට ද බැඳෙන්නේ ය.මෙසේ කාලයක් ගෙවුණි. සොරුන්ගෙන් වන විපත් ඉවසිය නොහී අවට ප්‍රදේශ වාසීහු එක්ව, දැඩි උත්සාහයක් දරා සොරු අල්ලා ගෙන ගොස් රජු වෙත ඉදිරිපත් කළහ.රාජපුරුෂයන් එක්ව එක් එක් සොරා බැගින් ගෙන්වා සොරමුල විනාශ කළ හැකිදැයි විමසන්නේ ය. තම සගයන් මරා දැමීමට කිසිවකුත් ඉදිරිපත් නොවන්නේ සොර දෙටුවාගෙන් (සොරමුලේ නායකයා) ද මේ ගැන විමසන්නේ ය.’මා මරණයට පත් කළ ද මා ගේ ගෝලයන් විනාශ නොකරමි’ යි හේ කියන්නේ ය.අවසන් වාරය පැමිණෙන්නේ තම්බදාඨිකයාට ය. හේ කිසිදු අපහසුවකින් ;තාරව ඊට එකඟ වන්නේ සියලු සොරුන් මරා රාජ දඬුවමින් නිදහස් වන්නේ ය.එතැන් පටන් වසර 55 ක් ගතවනතුරු ම ඔහු රාජ නියමයෙන් රාජාධිකරණයේ වරදකරුවන් වන සොරුන් ඝාතනය කිරීමෙහි නිරතවන්නේ ය. වයස් ගතවත්ම රාජ සේවයෙන් විශ්‍රාම යන තබ්බදාඨික තම නිවසට පැමිණෙන්නේ, දිනක්, තම බිරිය විසින් පිළියෙල කළ ‘කැඳ’ ආහාරයට ගන්නට සූදානම් වන්නේ ය.මේ අතර දිනක් සැරියුත් මහරහතන් වහන්සේ, අද දින තමන් වහන්සේ ගේ උපකාර ලැබිය යුතුවන්නේ කවරකුට දැ යි විමසා බැලූහ. ‘තම්බදාඨික’ නම් චෝර ඝාතකයා (සොරුන් මරන්නා) ඒ සඳහා සුදුසු වන බව දැන ඔහු ගේ නිවෙසට වැඩියහ. සැරියුත් මහරහතන්වහන්සේ දැක පැහැදුණු සිත් ඇති තම්බදාඨික තෙමේ, තමන් වෙනුවෙන් සැකසූ කැඳ උන්වහන්සේට පූජා කරන්නේ ය.නිකදළුපොත කළටුවාගම රාජමහා විහාරාධිකාරී ශ්‍රී ලංකා බෞද්ධ හා පාලි විශ්ව විද්‍යාලයේ ජ්‍යෙෂ්ඨ මහාචාර්ය උතුරාවල ධම්මරතන හිමි  දන් වළඳා අවසන් හි ධර්මය දේශනා කරන්නට සූදානම් වන සැරියුත් මහරහතන් වහන්සේ අමතා ‘ස්වාමිනී, මම බොහෝ පව් කොට ඇත්තෙමි. ඔබවහන්සේ ධර්මය දේශනා කළද එය, මට නොවැටහෙන්නේය’ යි කී ය. මනා සිහි බුද්ධියෙන් ඇසුවේ නම් ධර්මය අවබෝධ කර ගැනීම අපහසු නොවන්නේ යැයි පවසා උන්වහන්සේ ධර්මය දේශනා කළහ. දහම් ශ්‍රවණය කළ තම්බදාඨික තෙමේ ‘අනුලෝම ඥානය’ ලැබීය.තම්බදාඨික මෙ තරම් පව් කොට තිබියදීත් දහම් අසා අනුලෝම ඥානය ලැබීයැයි රජගහ නුවර වේළුවනාරාමයෙහි වැඩහුන් භික්‍ෂුන් වහන්සේ අතර කතා පැතිර ගියහ. මේ සිදුවීම අරබයා බුදුරජාණන් වහන්සේ ඒ භික්‍ෂූන්ට, ‘අනර්ථය සිදු කරන පදවලින් යුත් වචන දාහක් වුවද උසස් නැත. යම් වචනයක් ඇසීමෙන් මිනිසා සන්සිඳීමට පත්වේ නම් එබඳු අර්ථවත් එක පදය පවා ඉතා උතුම් බව පෙන්වා දෙමින් ඉහත ගාථා ධර්මය දේශනා කොට වදාළහ.බුදුරජාණන් වහන්සේ එදා භික්‍ෂු සංඝයා අරබයා දේශනා කොට වදාළ මේ ගාථා ධර්මය ගිහි පැවිදි දෙපිරිසට ම ඉතා අර්ථවත් පණිවුඩයක් ගෙන දේ. අප ජීවත්වන මේ සමාජයේ වෙසෙන පුද්ගලයන් විවිධාකාරය. සිනාවෙන්, කතාවෙන් කිසිවෙක් හඳුනාගත නොහැකි ය. මේ නිසා ලෞකික ජීවිතයේ දියුණුව, ලෝකෝත්තර ජීවිතයේ දියුණුව අපේක්‍ෂා කරන පුද්ගලයා තම ඇසුරට තෝරා ගන්නා අය පිළිබඳ මනා දැනීමකින් සිටිය යුතුය. ඇතැම්විට තමන්ට අනර්ථයක් සිදු කරන්නේ, තමන් අයහපතට ඇද දමන්නේ මවාගත් සිනාවෙන්, ලෙංගතු කතාවෙන් ඔබට සමීප වන පුද්ගලයාමය.තමන්ටත්, අනුන්ටත් ඵලක් නොවන නිසරු කතා කාලය කා දැමීමකි. ඇතැම්විට රැකියා ස්ථානයේ පවා මේ නිසරු කතා, වැඩ කටයුතු ආපස්සට ඇද දමන ආකාරයක් පෙනේ. එමඟින් තමන් ජීවත් කරවන, දරුපවුල රකින, ආයතනයේ නම පලුදු වනවා පමණක් නොව සිය දහස් දෙනා දැඩි අපහසුතාවයට පත්වන බව ද තේරුම් ගත යුතුය. බුදු දහමේ මෙවැනි නිසරු කතා කිසිසේත් ම අගය කැරෙන්නේ නැත.බොරු කීම, කේළාම් කීම, පරුෂ වචන බිණීම, හිස් වචන කීම, බුදු දහමේ ‘චතුර්විධ වාග් දුෂ්චරිත’ ලෙස සැලකේ. පුරුද්දක් ලෙස හෝ තමන්ට යම් යම් ලාබාපේක්‍ෂාවෙන් හෝ කෙනෙක් බොරු, කේළාම් කියන්නේ නම් එය තවත් කෙනකුට මහා විපතක් වීමට පුළුවන. පරුෂ වචන කියන්නා අපකීර්තිමත් ය. හිස්වචන තමන් ගේ මෙන් ම තවත් පිරිසක ගේ කාලය විනාශ කර දැමීමෙහි සමත් ය.  ’මානෙල් සුවඳමයකුඩමසු පිළි ගඳමයදෙකට එක දියම යහොඳට නරකට දෙකට කටම ය”මේ අප කවුරුත් අසා ඇති පැදියකි. සුගන්ධවත් ‘මානෙල්’ මල් පිපෙන්නේ ත්, දුර්ගන්ධවත් කුඩමසු වෙසෙන්නේ ත් එක ම දියේ ය. හොඳට හෝ නරකට දෙකට ම පවතින්නේ ද එකම කටය. මේ නිසා තමන් ගේ මුවින් පිටවන සෑම වචනයක් පිළිබඳව ම අවබෝධයකින් යුතු වීම ඉතා වැදගත් ය. චතුර්විධ වාග් දුෂ්චරිතයෙන් යුත් පුද්ගලයා ද කුඩමසුමෙන් දුර්ගන්ධවත් ය. මානෙල් මල් සේ සුගන්ධවත් වන්නේ සුභාෂිත පුද්ගලයා ය. සුභාෂිත වචනයේ ලක්‍ෂණ පහක් පිළිබඳ අංගුත්තර නිකායේ සුභාෂිත සූත්‍රයේ සඳහන් ය.  ’කාලේ නච භාසිතා හෝතී’අවස්ථාවට අනුව කීම ය.’සච්චාච භාසිතා හෝතී’සත්‍යයම කතා කිරීම ය.’සංහාච භාසිතා හෝතී’මුදු මොලොක් වචන කීම ය.’අත්ථ සංහිතාච භාසිතා හෝතී’ප්‍රයෝජනවත් වචනයක් ම කීම ය.’මෙත්ත චිත්තේනච භාසිතා හෝති’මෛත්‍රී සිතින් කීම ය.බෞද්ධයා නිරතුරුව ම උත්සාහ කළ යුතු වන්නේ නිරන්තරයෙන් ම බුදුරජාණන් වහන්සේ දේශනා කොට වදාළ ධර්ම මාර්ගයේ ගමන් කිරීමට ය. බුද්ධ වචනය පිළිබඳ බණ පොතේ මෙසේ සඳහන් වේ.  ’ආදී කල්‍යාණංමජ්ඣෙ කල්‍යාණංපරියෝයානේ කල්‍යාණං’ යනුවෙනි.එනම් මුල යහපත් වූ, මැද යහපත් වූ, අග යහපත් වු අර්ථවත් භාෂාවක් ලෙසිනි. බුද්ධ වචනය ස්වල්ප වුවද වැඩ සහිතය. බුද්ධ වචනය ස්වල්ප යැයි ද, බොහෝ යැයි ද වෙනසක් නැත. දෙලොවට ම අර්ථවත් ය.බුදුරජාණන් වහන්සේ සම්බුද්ධත්වය ලැබ වසර 2600 ක් උදාවන මේ මොහොතේ බෞද්ධ ජනතාව උත්සාහ කළ යුතු වන්නේ උන්වහන්සේ දේශනාකොට වදාළ පිළිවෙත් වෙත ළඟා වීමට උත්සාහ කිරීමය. ධර්මයෙහි පි‍්‍රය පුද්ගලයාට එය අපහසු වන්නේ නැත.විශේෂයෙන් වාග් දුශ්චරිතයෙන් දුරස් වී සුභාෂිතයෙහි යුතු වීම කෙනකුට අසීරු වන්නේ නැත. එය පහසුවෙන් ජීවිතයට එක්කර ගත හැකි ගුණ ධර්මයකි. අම්බලට්ඨිකා රාහුලෝවද සූත්‍රයේ ‘වචනය’ පිළිබඳ වටිනා කරුණු රැසක් අන්තර්ගත ය. යම් දෙයක් තමාටත්, අනුන්ටත් යහපතක් වේ නම් කියන්න. තමාටත් අනුන්ටත් අයහපතක් නම් නොකියන්න. තමන්ට යහපතක්වුවද අනුන්ට අයහපතක් නම් නොකියන්න යන කරුණු එහි දී ප්‍රධාන වේ. සුභාෂිත වචනය, යහපත් වචනය, රාගාදී දෝෂයන්ගෙන් මිදුණාවූ වචනය මංගල කරුණක් වන බව මහා මංගල සූත්‍රයේ සඳහන් ය.”සුභාෂිතාච යා වා චාඒතං මංගල මුත්ත මං”ලෙසින් දැක්වූයේ එයයි.අනර්ථවත් කතා හැටියට තහනම් කළ කතා දෙතිසක් පිළිබඳව ද බුදු දහමේ සඳහන් ය. රජුන් පිළිබඳ කතා, සොරුන් ගැන කතා, මහා මාත්‍යවරුන් ගැන කතා, යුද සේනාවන් ගැන කතා, යුද්ධ කතා ආදී වූ මේ දෙතිස් කතා මෙලොවත්, පරලොවත් හිත පිණිස වන්නේ නැත. එවැනි කතා තමන්ට මෙන් ම අනුන්ට ද අනර්ථකාරී ය. කිසිවකු ගේ සිත සන්සිඳීමකට පත්වන්නේ නැත.යම් වචනයක් ඇසීමෙන් සිත සංසිඳෙනවා නම්, සන්සුන් වනවා නම්, කෙලෙස් ධර්ම යටපත් වනවා නම්, සිත සාමකාමී වනවා නම් ඒ වචනය අර්ථවත් ය. අප උත්සාහ කළ යුතු වන්නේ බුදුරජාණන් වහන්සේ දේශනා කොට වදාළ මේ ධර්ම මාර්ගයේ ගමන් කිරීමටය. මෙලොව, පරලොව ජීවිතය සාර්ථක කර ගත හැකි වන්නේ එසේ කටයුතු කිරීමෙනි.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=as1104033</link>
    <topic>ඌව බබළවන යුදඟනාව වෙහෙර</topic>
    <author>නිහාල් පී. අබේසිංහ</author>
    <content>ඌව බබළවන යුදඟනාව වෙහෙරපැරණි විහාර මන්දිරයඌව පළාතේ ඇති විශාලතම චෛත්‍යය වන බුත්තල යුදඟනාව චෛත්‍යය ක්‍රිස්තු පූර්ව දෙවැනි සියවසේ දුටුගැමුණු රජතුමා කරවන ලද්දකි. දුටුගැමුණු රජතුමා උතුරේ යුද්ධයට යන විට මේ ස්ථානයේ සිට අධිෂ්ඨාන පෙරදැරිව ගමන් කළ බවත් යුද්ධය ජයග්‍රහණය කළ බවත් ජනප්‍රවාදවල දැක්වේ.පසුගිය දැයට කිරුළ වැඩ සටහනට සමගාමීව යුදඟනාව පුරාණ රජමහා විහාරයට ඌවේ විශාලතම ධර්ම ශාලාව ද ලැබිණි. එය මහින්ද රාජපක්ෂ ජනාධිපතිතුමා විවෘත කළේය.ඊට අමතරව යුදඟනාව බෝධින් වහන්සේ වටා රන්වැට ද එතුමා විවෘත කළේය. එදත් අදත් ඌවේ වැජඹෙන පින් බිමක් වූ යුදඟනාව පිළිබඳව අපි මෙසේ පුංචි සටහනක් තබමු.දුටුගැමුණු රජ දකුණේ සේනාව රැස්කර උතුරට ගියේ මොනරාගල බුත්තල හරහාය. බුත්තලට ඒ නම ලැබුණේ එකල සිංහල හමුදාවලට නිරන්තරයෙන්ම බත සැපයු මහ දන්සැලක් එහි තිබු බැවිනි. ඒ අනුව බත්හල පසුව බුත්තල වී ඇතැයි ජනප්‍රවාදවල පවතී.මේ බුත්තලින් බත් කෑ සිංහල සේනාව පසුව බුත්තල සිට සැතපුම් 1 ක් පමණ දුරින් පිහිටි ප්‍රදේශයේ ගිමන් හැරීම ද කර ඇත.වත්මන් මොනරාගල යුදඟනාව පුරාණ රජමහා විහාරාධිකාරී ගල්ටැම්වත්තේ නන්දරතන හිමි පවසන පරිදි දුටුගැමුණු කුමාරයා උතුරේ සටනට ගියේ මේ යුදඟනාව චුලංගනි මහ වෙහෙරට පැමිණීමෙන් පසුවය.පසු කාලයේදී මේ චුලංගනි මහ වෙහෙර අසල දුටුගැමුණු හා ඔහුගේ සොහොයුරු සද්ධාතිස්ස අතර යුද්ධයක් සිදුවිය. පසුව දුටුගැමුණු රජ සිය සොහොයුරා සමඟ යුද වැදීමෙන් සිදුවූ සිත්තැවුල මැකීමටත් එම සටන සදා සිහිවීම පිණිසත් චුලංගනි පිටිය අසල සටන සිදුවූ අංගනයේ ක්‍රි. පූර්ව දෙවැනි සියවසේදී මහ වෙහෙරක් ඉදිකර තිබේ.එය යුදඟනාව මහ වෙහෙර ලෙස සඳහන් වේ. ඓතිහාසික සාක්ෂ්‍ය අනුව ද එය පැහැදිලිව ඔප්පු කර තිබේ. යුදඟනාව ඌව පළාතේ ඇති විශාලතම චෛත්‍යයයි. මෙය අපේ වාස්තු විද්‍යාත්මක දායාදයකි. බුත්තල වැල්ලවාය මාර්ගයේ බුත්තල සිට පැමිණ කිලෝමීටර් 1.5 ක් පැමිණ දකුණට හැරි මීටර් 500 ක් පමණ ගිය විට යුදඟනාව මහ වෙහෙර ඔබට දැක බලාගත හැකිය.ගල්ටැම්වත්තේ නන්දරතන හිමිඋතුරු දෙසින් පුහුල්ගල කඳුවැටිය ද නැගෙනහිර දෙසින් මැණික් ගඟ ද, බටහිර දෙසින් යුදඟනා වැව හා කෙත් යායක් ද, දකුණු පසින් බුත්තල නගරය ද මැදි වනයේ ඓතිහාසික යුදඟනාව පිහිටා ඇත.ඌව පළාත අතීත රණ විරුවන් ජාතියට දායාද කළ ප්‍රමුඛ මධ්‍යස්ථානයකි. රටේ, රාජ්‍ය තන්ත්‍රයට අවශ්‍ය වන යුද සෙබළුන් පුහුණු කිරීම සිදුවූයේ මේ යුදඟනාව භූමියේ බව දැන් පුරා විද්‍යාඥයෝ අනාවරණය කර ගෙන සිටිති.හිටපු පුරාවිද්‍යා අධ්‍යක්ෂ ජනරාල් ආචාර්ය ඩබ්ලිව්. එම්. විජයපාල මහතා පවසන්නේ අතීතයේ යුදඟනාව කොට වෙහෙරක් ලෙස සැලකුවත් පසුව කළ කැණීම් අනුව එය සතරැස් කොටුවක් හා කොත් කැරැල්ලක් සහිත වූ පුරාණ දාගැබක් ලෙස හැඳින්විය හැකි බවයි.දැනට පවතින පරිදි යුදඟනා දාගැබේ සම්පූර්ණ උස මීටර් 26.4 ක් වේ. ගර්භයේ උස මීටර් 9.9 කි. වට ප්‍රමාණය අඩි 1038.6 කි. එය දැනට ඌව පළාතේ ඇති විශාලතම චෛත්‍යයයි. එය සංරක්ෂණය කිරීමට සංරක්ෂණ වැඩ පිළිවෙළක් ක්‍රියාත්මක කර තිබේ.මෙහි කළ පුරා විද්‍යා කැණීම් අනුව මේ චෛත්‍යය යුග දෙකක නිර්මාණයක් බව තහවුරු වී ඇතැයි ගල්ටැම්වත්තේ නන්දරතන හිමියෝ පවසති.ආරක්ෂිතව ඇති ටැම් ලිපියදැනට මෙහි ප්‍රථම ඉදිකිරීමට අදාළ චෛත්‍යයේ නටබුන් ද හමුවී ඇති බවත් එය පිහිටා ඇත්තේ වත්මන් සංරක්ෂිත චෛත්‍ය පවුර මැදි කරගෙන බවත් උන්වහන්සේ පැවසූහ. පැරැණි චෛත්‍යය වඩාත් විශාල කරමින් හා එයටත් වඩා දියුණු ශිල්පීය ක්‍රම අනුගමනය කරමින් සංරක්ෂිත චෛත්‍ය පවුර පසුව ඉදිකර ඇත.ඒ අනුව මේ චෛත්‍යය දුටුගැමුණු රජ ඉදිකිරීම් අරඹා පසුව සද්ධාතිස්ස හා මහා පරාක්‍රමබාහු රජවරු ඉදිකිරීම් කළ දාගැබක් ලෙස හඳුන්වනු ලැබේ. අනුරාධපුර හා පොලොන්නරු යුග දෙකටම අයත් චෛත්‍ය දෙකක සාධක මෙහි දක්නට තිබේ.යුදඟනා දාගැබ අසල පැරණි පිළිම ගෙයක්සහිත විහාර මන්දිරයක්ද පිහිටා ඇත. මැටිවලින් කරවූ මහනුවර යුගයට අයත් මේ පිළිම ගෙය ඇතුළත බුදු පිළිමයක්, අගසව් ප්‍රතිමා, දේව ප්‍රතිමා දක්නට තිබේ. මහනුවර යුගයට අයත් චිත්‍ර ද එහි තිබේ. ලී සිවිලිමක් ඇති අතර එහි ද වටිනා චිත්‍ර රැසක් තිබේ. ඒවා මැකී යමින් පවතී.යුදඟනා විහාරයට මහනුවර රාජ්‍යයේ අවසන් රජ වූ ශ්‍රී වික්‍රම රාජසිංහ රජු පවරන ලද යුදඟනා වෙහෙර සන්නස අනුව මෙම පිළිම ගෙය 18 වැනි සියවසේ අග භාගයට අයත් බව නන්දරතන හිමියෝ පවසති.යුදඟනාව චෛත්‍යය කොට වෙහෙරක් බවට ද එය පද්මාකාර වර්ගයට අයත් චෛත්‍යයක් ලෙස ද වරින් වර මෙරට සිටි පුරා විද්‍යාඥයෝ අදහස් පළ කර තිබේ.අලුතින් විවෘත වූ නව ධර්ම ශාලාවයුදඟනා වෙහෙර ආශි‍්‍රතව කරන ලද කැණීම් මඟින් පළමු පාංශු ස්තරයේ තිබි ලෝහ සෙම්බුවක් පැරැණි කාසි 400 ක් හමුවී ඇත. ඊට අමතරව චෛත්‍යයේ බටහිර පැත්තේ සෙන්ටිමීටර් 61 ක් පමණ උස ලෝහ කරඬුවක් හමු වී තිබේ. ඒ ඇතුළත දේව රූපයක් බුදු පිළිම 3 ක් තැන්පත් කර තිබු අතර දේව රූපය පද්මාසනයකින් යුක්තව තිබිණි.පොලොන්නරු යුගයේදී මෙම පැරැණි දාගැබ වටා නැවත දාගැබක් ඉදිකර ඇති බවට සාධක තිබේ. පැරැණි චෛත්‍යය වඩාත් විශාල කරමින් සංරක්ෂිත චෛත්‍ය පවුර පසුව ඉදිකොට තිබෙන බව පුරා විද්‍යාත්මක සාධකවලින් තහවුරු වෙයි.යුදගනා විහාරස්ථානය භූමියේ ඇති ගාවුත කණුව නිශ්ශංක මල්ල රජ විසින් පිහිටවූ එකකි. එය පැරැණි සෙල් ලිපියකි. මෙවැනි සෙල් ලිපි ගණනාවක් නිශ්ශංක මල්ල රජතුමා රුහුණේ ද ඌවේ ද මෙවැනි ගාවුත කණු පිහිටවනු ලැබ ඇත.මේවා ගාවු කණු ලෙස ද ටැම් ලිපි ලෙස ද හඳුන්වනු ලැබේ.මේ අතර ඌවේ විශාලතම ධර්ම ශාලාව ලෙස යුදඟනාව ධර්ම ශාලාව දැයට කිරුළට අනුබද්ධව පසුගියදා මහින්ද රාජපක්ෂ ජනාධිපතිතුමා අතින් විවෘත විය. එහි වර්ග ප්‍රමාණය වර්ග අඩි 6000 ක් බවත් මේ මඟින් යුදඟනාව විහාරස්ථානයේ පුරාණ ශ්‍රී විභූතිය යළි ප්‍රතිස්ථාපනය වූ බවත් ගල්ටැම්වත්තේ නන්දරතන හිමියෝ පැවසූහ.මීට අමතරව යුදඟනාව විහාරස්ථානයේ පුරාණ බෝධින් වහන්සේ වටා රන් වැටක් ද ඉදිකර තිබේ. එයත් ජනාධිපතිතුමා අතින් විවෘත විය. විහාරස්ථානයට නව වාහන නැවතුම් පළක් ද දැයට කිරුළ යටතේ අලුතින් ලැබිණි. ඒ අනුව යුදඟනාව විහාරස්ථානය මෙවර දැයට කිරුළ යටතේ ඉමහත් සංවර්ධනයකට ද ලක්විය.නිහාල් පී. අබේසිංහසේයාරු - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=as1104034</link>
    <topic>එදා පරම්පරාවෙ සිටි අයට වඩා මගෙ අම්මා නවීනයි</topic>
    <author>උපාලි සමරසිංහ</author>
    <content>එදා පරම්පරාවෙ සිටි අයට වඩා මගෙ අම්මා නවීනයිඉරිදා ලක්බිම කර්තෘ සුන්දර නිහතමානි ද මැල්සුන්දර ඇත්තටම අති සුන්දර මිනිසකු බව නැවත නැවතත් හැඟී ගියේ ඔහු සමඟ එතුමන්ගේ මෑණියන්ගේ වගතුග කතා කරමින් සිටි සුන්දර හෝරා කීපයේදීය.හෙතෙම පුන පුනා මගෙන් ඉල්ලා සිටියේ “මා ගැන කිසිවක්ම නොලියා මගේ අම්මා ගැන යමක් ලීම” ප්‍රමාණවත් බවකි. එහෙත් මේ සුන්දර මිනිසා බිහිකළ ඒ දයාර්ද මාතාව ගැන ඔහුගෙන් තොරව ලියන්නේ කෙලෙසකදැයි මට මේ මොහොතේත් ප්‍රශ්නයකි.‘චූටි පුතාගේ වගතුග‘ නම් ශීර්ෂයෙන් ඒ මෑණියන් ලියු “මුදු කුසුමකි ඈ” නම් ග්‍රන්ථයේ ඇතුළත් ඒ වචන පෙළක් මම ඔබට පෙළ ගස්වමි.“හෙට මහ ලොකු විභාගයකට පෙනී සිටින්නට තිබුණත්, අද ඔහුට සිතුණොත් වෙනත් බාහිර පොතක් කියැවීම ඔහුගේ සිරිතය. යහළුවන් ඔහුට කියන්නේ “එග්සෑම් ලක්” කියා ය. හෙට විභාගය තිබියදී විභාගයට අදාළ නොවන පොත පත අද කියෙව්වත් විභාග ප්‍රතිඵල නම් අති විශිෂ්ටය. කුඩා කල සිටම අපට නොපෙනෙන්නට මොනවා දෝ ලිය ලියා, ගුලි කැර කැර කබර්ඩ් එක යටට වීසි කිරීම ඔහුගේ සිරිතය. ඔහු විසින් පාසලට ලියාගෙන එන ලද “ඩතම්ස්” නම් රචනය ඔහු විසින් ලියන ලද්දක් යැයි ගුරුවරු නොපිළිගත්හ.ඒ ඔහුගේ පියා ලාල් පේ‍්‍රමනාත් ද මැල් පොත් 90 ගණනක් ලියු ප්‍රසිද්ධ ලේඛකයෙක් වන බැවිනි. (“ඩතම්ස්” යනු තෙල් මුදලාලි කෙනෙකුගේ නමෙකි. 1973 පමණ ජනපි‍්‍රය සැඟැවුණු අමුත්තකු ලෙස ක්‍රියා කළ මේ රසවතා ගැන දරුවන් ද ගුරුවරුන් ද බොහෝ සේ උනන්දු බැවින් ඒ ගැන රචනයක් ලියන්නැයි ඔව්හු දරුවන්ගේ ඉල්ලා සිටියහ.)කුසුමා මාතාව එදා“චූටි පුතා මාන බලන්නේ පාඩුවේ ජීවත්වන්නටය. සමහර අය විසින් ඔහු වෙස්සන්තර නමින් හඳුන්වනු ලදැයි මම අසා ඇත්තෙමි. සෙල්ලම් කළේ ද අයියා සමඟ පමණෙකි. එහෙත් තමාගේ ‘චාන්ස්’ එක ලබාගෙන අයියාට ‘චාන්ස්’ නොදී පැන ඒම ඔහුගේ සිරිත විය. නඩුව අසන විට කියන්නේ අයියා ගැහැව්වා කියලයි. ඔහු ‘විසි පස් වසරක සිංහල සිනමාව‘ නම් දීප ව්‍යාප්ත රචනා තරගයේදී පළමුවැනියා විය. පාසලේදී ද ‘පබළු’ නම් සඟරාවක් කරන ලද්දේ ද ඔහුත් ඔහුගේ තවත් මිතුරන් දෙදෙනකුත් විසිනි. ඒ, ඒ. අයි. එම්. ඒ. ඊරියගොල්ල මහතා අධ්‍යාපන ඇමැතිව සිටියදීය. ඔහු අද දිවයිනේ ප්‍රධාන පෙළේ ජාතික පුවත්පතක (ඉරිදා ලක්බිම) කර්තෘවරයා ද වෙයි.”තමාගේ මව විසින් ම මෙවැනි මාහැඟි සටහනක් ලබන්නට වරම් ලත් දිවමන් එකම පත්‍ර කර්තෘවරයා ද සුන්දර විය හැකිය. හේවාවසම් ගාර්දිය ලක්ෂපති මෙරෙඤ්ඤ කුසුමවති පියසීලි ප්‍රනාන්දු ගුණරත්න වික්‍රමසේකර මේ අපූරු මෑණියන්ගේ නමයි.මොරටුව නිජබිම කොට ගත් ඇාය වයස 19 ක් පමණ වූ කාලයේදීම එම වයසේම සිටි ජයලාල් පේ‍්‍රමනාත් ද මැල් සමඟ විවාහ ප්‍රාප්ත වූවාය. එවකට ඒ මහතා රැකියාව කළේ කොළඹ 11 නොරිස් පාරේ සීමාසහිත ඇම්. ඩී. ගුණසේන සහ සමාගමේය. 1993 පමණ වන විට එහිම අධ්‍යක්ෂවරයකු බවටත්, විධායක නිලධාරියකු බවටත් පත් එතුමා නොකඩවා වසර 45 ක් ගුණසේන සමාගමට තම අවංක සේවය පිදු මිනිසෙකි.විවාහය සිදුවූයේ ළාබාල වයසින් බැවින් ඔහුගේ වැඩිදුර අධ්‍යාපනය සපුරා ගත්තේ විවාහයෙන් පසුවය. මිය යාමට ආසන්නයෙත් ඔහු විවෘත විභාගයක් සඳහා සකස් කළ අයදුම්පත් තවමත් ඈ වෙත සුරක්ෂිතව තිබේ. ඔහුගේ හැම දෙයකටම මෙන්ම විභාගයට පෙනී සිටීමේ පිස්සුවට කුසුමාට ද සම්බන්ධ වීමට සිදුවිය. සතිස් පෙම්රුවන් හා සුන්දර නිහතමානි යන වැඩිමල් දරුවන් ලැබුණු පසුවත් ලාල් මහතා සමඟ විභාගවලට පෙනී සිටීමට කුසුමා ද මැළි නොවූවාය. ලක්ෂපතියේ සිට එකොඩඋයන විභාග මධ්‍යස්ථානයට ඔවුන් දෙදෙනා එදා ගියේ කුලී මෝටර් රථයකිනි.ඇය මෙසේ තම “මුදු කුසුමකි ඈ” ග්‍රන්ථයේ ලියන්නීය. “මා එසේ විභාගයට ලියමින් සිටින අතර ගත් ඡායාරූපයක් පුවත්පතක ද පළ විය. මා විභාගයට ලිය ලියා සිටියේ ලේඩීස් පැන් තලයක් සවිකොට තිබු කටු පෑනකිනි. එය තීන්ත කූඩුවට දම දමා තීන්ත දවටාගෙන ලිවිය යුතුය. දැන් වාගේ ඉබේ තීන්ත ගලා එන පෑන් තල නොතිබුණත් විභාග ප්‍රතිඵල නම් වාසනාවයි.”කුසුමා ද මැල් නම් මේ අපූරු මාතාව ලිවීම නෑකමට ගත්තියකි. ඒත් ඇය පොතපත පළ කරන්නට පටන්ගත්තේ තම ස්වාමියාගේ ඇවෑමෙන් 70 වියැති කාලයේදීය. ඇය බීරළු ගෙතීම පුරුදු පුහුණු වන්නේ 73 වියැති කාලයේදීය. අද පොත් 18 ක් පමණ ලියා පළ කොට ඇති එතුමිය තවමත් ලිවීම තම ආත්මගත නෑකමකැයි අදහන්නීය.එම සුන්දර මාතාව පිළිබඳ මම ඇගේ දෙටු පුත් සුන්දර විමසමි.අපේ තාත්තා ගත්කතුවරයෙක්. ඒ කාලෙ හැමෝම ලේඛකයො නොවෙයි. තාත්තා ඉස්කෝලවල දේශනවලට ගියා. ඇම්. ඩී. ගුණසේන සමාගම අනුග්‍රහයෙන් පාසල්වල සාහිත්‍ය තරග තිබ්බා. ඒවායින් නැඟී ආපු අද කීර්තියේ ජයග්‍රහණයේ ඉහළ තැන්වල වෙසෙන විශාල පිරිසක් ඉන්නවා. මේ නිසා දකුණේ ලොකු ප්‍රසිද්ධියක් තිබුණා. ඒ කාලෙ තාත්තා ගාල්ලේ ගුණසේන ශාඛා කළමනාකරු. මොරටුවෙ ඉඳලා මොරටු විද්‍යාලයේ 1 පන්තියෙ ඉගෙන ගෙන ගාල්ලට ගියාම මං මහින්ද විද්‍යාලයට අකුරු කරන්ඩ ගියෙ. තාත්තට තිබුණු ප්‍රසිද්ධිය හරහා පවුලෙ කට්ටිය වෙච්ච අපටත් විශාල ගරු නම්බුවක් ආවා. ඒත් අපෙ තාත්තගෙ පෞද්ගලික ලේකම් අම්මා. අම්මා තමයි තාත්තගෙ මේ කටයුතු සියල්ලම නොපිරිහෙළා සංවිධානය කරන්නේ. මෙහෙයවන්නෙ.මේ සාහිත්‍ය තරග තැබිය යුතු පිළිවෙළ, ත්‍යාග, ගෙන්විය යුතු අය මේ හැම දෙයක්ම සංවිධානය කරන්නේ අම්මා. අම්මට තාත්තගෙන් තොර ජීවිතයක් තිබුණෙම නෑ. එයාට පෞද්ගලික ජීවිතයක් තිබුණෙම නැති තරම්. දරුවන්ට අවශ්‍ය දේ උපයා සපයා දුන්නත් ගෙදරින් ඔහු කළේ රාජකාරිමය වැඩ. හැමදාම පිරිසක් තාත්තා හම්බ වෙන්න ගෙදර හිටියා. ඒ අයට අවශ්‍ය කෑම බීම ටික පවා අම්මා දයාර්දව සලසා දුන්නා.ඉතින්! ඈ ලිවීමේ දක්ෂ වුණත් තාත්තගෙම පෞද්ගලික ලේකම් හැටියටමයි හිටියෙ. අපෙ නම් ද අමුතුයිනෙ. අයියා සතිස් පෙම්රුවන්. මං සුන්දර නිහතමානි. මල්ලි සුභාෂණ මනරම්. අම්මා නිතර අප ගැන අවදියෙන් හිටියෙ. කවරදා හරි මේ අය ලෝකයට මොනවද කරන්න ඉන්නෙ කියලා ඇය හැමවිට හොයලා බැලුවා. ඒත් අපට පූර්ණ නිදහස දුන්නා අවශ්‍ය ගමන යන්න. අම්මා හැමෝටම කිව්වෙ මම නම් පත්‍ර කලාවේදියෙක් වෙයි කියලමයි. අම්මගෙ ප්‍රායෝගික ඥානය හරිම ඉහළයි. මං පුංචි කාලෙ ඉඳන් ලියන හැම දෙයක්ම ඇය ආසාවෙන් කියෙව්වා. පාසලේදී ගහපු සඟරා බලලා අගය කළා. අම්මගෙ ප්‍රාර්ථනාවයි කතාවයි මං අද ඇවිත් ඉන්න තැනයි අතරෙ සම්බන්ධෙ එහෙමයි.අම්මා මොරටුවෙ. මොරටුවෙ වීර පුරන් අප්පුගෙ පරම්පරාවටත් මෙරෙඤ්ඤ කෑල්ල තියෙනවා. ඇයත් ඒ පරම්පරාවෙ කෙනෙක් ද? මම හදිසියේම අසමි. සුන්දර දෑස් මහත් කැර මදෙස බලයි. පුරන් අප්පු ගෙ මුණුබුරෙක් කියලා මට ලියාගන්ඩ ඕනෑ නෑ. ඒත් ඒ කතාවෙ ඇත්තක් තියෙනවා. ටිරොන්ටත් තිබුණෙ ඒ විදියෙ සම්බන්ධයක්... ඔහු කීවේය. මම නැවත අපේ මුල් කතාවට සම්බන්ධ වෙමි.ළමයි කැමැති වෘත්තින් තෝරාගන්න හරින නිදහස් පරිසරයක් ගෙදර තිබුණා. මගෙ සුභාෂණ මල්ලි නීති පීඨයේ වසරක් පමණ ඉඳලා එකවුන්ට්ස් කරන්න යන විටත් අම්මා දරුවා ගැන විශ්වාසයෙන් ඒක අනුමත කළා. අද එයා වරලත් ගණකාධිකාරිවරයෙක්. ලොකු අයියා සතිස් පෙම්රුවන් ලෝක බැංකු උපදේශකවරයෙක්. මං පත්තරකාරයෙක් වුණේ අපි කැමැති කැමැති පිළිවෙළටයි. අපේ යාළුවො හැම විටම කීවෙ අපේ දෙමව්පියො හුඟාක් නවීන අය කියලයි.ඇත්ත! ඒ අය ළඟ ඇටුවන් බැහැපු සාම්ප්‍රදායික ගති පැවතුම් නෑ. ඒත් නවීනය කියලා සියල්ල උඩුයටිකුරු කරන අපේ අක්මුල් සිඳලන හැල්මේ දුවන අති ධාවනකාරී නවීනත්ව තිබුණේ නෑ. ඒ අය හරිම ප්‍රායෝගිකයි. නූතන පරම්පරාවෙ පෙර ගමන් කාරියක් අපෙ අම්මා. ඇය කොණ්ඩ කරල් දෙකට බෙදා කොණ්ඩය සකස් කර මඟුල් ගෙවල්වලට ගියා. කොණ්ඩ මෝස්තර දැම්මෙ නෑ. නමුත් ඈ ඇඳුම් මෝස්තර දැම්මා. අවුරුදු 50 පහුවෙලා දිග කලිසම් ඇන්දා.අපේ ගෙදර ලියන්න කියවන්න සුදුසු පරිසරයක් කොහොමත් තිබුණෙ. ගෙදර මහා පුස්තකාලයක් තිබුණා. මට ඇත්තටම මතකයි ඒ පුස්තකාලයේ තැන් තැන්වල වාඩිවෙලා අපි පස්දෙනා පොත් 5 ක් කියවපු අවස්ථා තියෙනවා. ඇගෙ ලිවීමත් එහෙමයි. මට කතන්දර කියන ගමන් තමයි ඇය පළමුවෙනි නවකතාව ලීවෙ. ඒත් මේ පොත් අච්චු ගැසෙන්නෙ පස්සෙ කාලෙක. අදටත් මිනිස්සු ඒ දුර්ලභ පොත් ගැන අහනවා. අතුල ජයකොඩි මුද්‍රණය කළ පොතක් තිබුණා.ඇය ඉතාම අඩු වයසින් කසාද බැඳපු නිසා තාත්තගෙ සෙවණැල්ල වෙලා හිටියෙ. (ඒත් සෙල්ලම් ගෙදර නාට්‍යයේ එන ටෝවල්ඩ් හෙල්මගෙ බිරිය වගෙ නොවේ) ලෝකය හා ජීවිතය ගැන ගැඹුරු පරිඥානයක් ඇයට තිබුණා. ඇය සෙල්ලම් බෝනික්කියක නම් නොවේ. ඒත් බෝනික්කන් එකතු කිරීමේ අපූරු ආශාවක් ඇයට තිබුණා. අම්මා හරිම ලස්සනයි. මොරටුවෙ හිටපු ලස්සනම ගෑනු ළමයෙක්. එයා එක්ක අපව දැක්කම කවුරුත් හිතුවෙ නෑ ඒ අම්මයි කියලා. හිතුවෙ අක්කය කියලයි. කොහොමටත් අපි එයාට අම්ම කියලා නෑ. අපි කීවෙ මාතා කියලා. තාත්තට කීවෙ පිතා කියලා. මේක සුනන්ද මහේන්ද්‍ර හැමදාම කියන දෙයක්. අපේ තාත්තා මේ වගේ අපූරු සම්ප්‍රදායවල් ගොඩ නඟපු කෙනෙක්. මාතා කියන වචනයේ වැරැද්දකුත් නැහැනෙ.අපෙ අම්මගෙ රූප සෝබාවත් එක්ක එයාටම අනන්‍ය වෙච්චි මෝස්තර තිබුණා. ගැහැනු එළියට සාරි විතරක් ඇඳගෙන ගිය කාලෙ මෙයා එළියට ගවුම් ඇඳගෙන ගියා. ගැහැනු කොණ්ඩය හවරිය දාලා හිස මුදුනට දාලා මඟුල් ගෙවල්වල යද්දි මෙයා කොණ්ඩය ගෙතුවා. ගැහැනු හිනාවුණා. මෙයා තමන්ට හිනාවෙන ගැහැනු දිහා උපේක්ෂාවෙන් බලා හිටියා. සාමාන්‍යයෙන් සාරි ඇඳපු ගැහැනු ගවුම් අඳිද්දි මෙයා කලිසම් ඇන්දා. අදට අවුරුදු 83 ක් වෙලත් දාන්නෙ ඉතාම නවීන සපත්තු. අද අත් නැති හැට්ට ඇඳලා ළමයි අරගෙන යන අම්මලා ස්වාභාවික දසුනක්. ඒ නවීන අම්මගෙ පෙරගමන්කාරිය අපෙ අම්මා. මල්ලි සමහර විට මෙයාගෙ ඇඳුම් ඇන්ද අවස්ථාත් තියෙනවා. ලේලිලා ගැන කිව්වහමත් ඇගේ අනන්‍යතාව මතු කරගන්ඩ පුළුවන්.දුවලා නෑ කියලා ඇය කවරදාවත් දුක් වුණේ නෑ. මට පුත්තු තුන්දෙනෙක් ඉන්නවානෙ. කවරදා හරි මට දුවලා තුන්දෙනෙක් හම්බ වෙයි. ඒ හැම අවස්ථාවකම ඇය කිව්වා. ඇය සැහැල්ලුවෙන් උපේක්ෂාවෙන් ජීවිතය දිහා බලපු අම්මා කෙනෙක්. තරුණයෙක් සමඟ තරුණකමයි මහල්ලෙක් සමඟ මහලුකමයි ළමයෙක් සමඟ ළමාකමයි අරගෙන කතා කරන්න. හැසිරෙන්න පුදුමාකාර හැකියාවක් ඇය සතුව තිබෙනවා. මේ නිසාම ඇය කා අතරත් ජනපි‍්‍රයයි.එක දවසක් බෙහෙත් ගන්න විශේෂඥ වෛද්‍ය නාමල් වීරසූරිය හමුවෙන්ඩ ගිය අම්මා සොයාගෙන ඊළඟ දවසක එතුමගෙ නෝනා ඉෂානි වීරසූරිය අපේ ගෙදර ආවා. අම්මගෙ පොත්වලට හැදුණු රසික සමාජයේ ඇයත් අද සාමාජිකාවක්.දොස්තර හමුවූ සුළු විරාමයට ඔහුගේ සිත් ගත් මේ අවුරුදු 80 ගණනක වයසක අම්මා කෙබඳු ජනපි‍්‍රය චරිතයක් වන්නට ඇත්දැයි ඔබට සිතා ගත හැකිය. ඇගේ ඇවතුම් පැවතුම් කතාබහ අදට ගැළපෙන බව එය ඉඳුරාම සාක්ෂියකි.බලන්න ඔවුන් ඇය වෙනුවෙන් කියා ඇති මේ වදන්වල අපූරුව.මගේ ජීවිත උදාහරණය ද මැල් මහත්මියයි.ඉෂානි වීරසූරියවෛද්‍ය නාමල් වීරසූරිය බිරියදයාබර රෝස කුසුමඔබ පමාවී පැමිණිවසන්තයක් බඳුය.පද්මා ජයරත්න පුස්තකාලයාධිපතිනියඅත්තිඩිය මහජන පුස්තකාලයඇය මෙලෙස ලියුවේ පොත් ලිවීමට පමා වී පැමිණිම ගැන විය යුතුය.ඇය ගැන පුංචි දරුවෝ මෙසේ ලියති.ආච්චි ඔබ අපට රෝස මලකිවෙසක් සුබ පැතුම සඳහාමා මේ රෝස මලම තෝරා ගත්තේ එහෙයින්.ජේ. ඒ. දිනේෂා හා ජේ. ඒ. දිනුෂාඇගෙ අනන්‍යතාව පැහැදිලි කැර ගන්ඩ තවත් තැන් තිබුණා. අම්මගෙ තාත්තා ගමේ රෙජිස්ට්‍රාර්. මාමාත් රෙජිස්ට්‍රාර්. ඇය ගෘහණියකව සිටියත්, රසට ඉවුම් පිහුම් කළත් මුළු ගැන්වුණු කෙනෙක් නොවෙයි. ඒ රෙජිස්ට්‍රාර් පවුලේ නිසා අවු. 55 - 60 අතර කාලෙ ඇයත් රෙජිස්ට්‍රාර්කමත් කළා. ආගම ධර්මෙ ගැන කැමැත්ත තිබුණත් වයසට ගිහිල්ලත් පන්සල් පල්ලි ගිහින් එලොවට වැඩ කරගන්ඩ නොවෙයි හිතන්නෙ. පොත්පත් ලියන්න. සමාජ වැඩ කරන්න. ඒ වුණාට හරිම ධාර්මිකයි. මිනිසුන්ගේ දුකක් කඳුළකදී තමන්ගෙ රත්තරන් බඩු උකස් කරලා හරි ඒ ප්‍රශ්නය විසඳනවා. සහෝදරයො වුණත් අම්මට සල්ලි දෙන්න අකමැතියි.බඩු මුට්ටු දුන්නත් ඒවත් දන් දීම පුරුද්ද. ආගම මත්තෙම නොවේ පොත් මත්තෙ ජීවත්වීමයි ඇගෙ සතුට. තාත්තා නැතිවෙන කොට අවුරුදු 70 යි අම්මට. එදා තමයි අම්මා කෑගහලා අඬනවා මං දැක්කෙ. ඒ පෞද්ගලික ලේකම් තාත්තගෙ සෙවණැල්ල සාහිත්‍ය ලෝකෙට පාවෙලා ආවෙ ඉන් පස්සෙ. අම්මා ලියන පොත් හොඳට සංස්කරණය කළොත් හොඳම පොත්. හොඳ ශෛලියක් තියෙනවා.එයාගෙ පොත් නිසා ගොඩ නැගිච්ච පාඨක පිරිසකුත් ඉන්නවා. එයාගෙ පෞරුෂ්‍යය වටා හුඟ දෙනෙක් එකතු වෙනවා. අපට වුණත් එයාගෙ ප්‍රබලකම තේරෙන්නෙ අනුන්ගෙ හැසිරීමෙන්. ‘මානිගෙ තීරුව‘ සංස්කරණය කරන්න යන විට එයා මගෙ ලේකම්. අයියගෙ වැඩවලදි එයාගෙ ලේකම්. දරු මුණුබුරන්ටත් එහෙමයි. සංගීතය, චිත්‍රපටි, ක්‍රිකට්, දේශපාලනය, මෝස්තර මේ හැම දෙයක් දන්නවා. කාන්තා දිනයට අපූරු කතා පවත්වනවා. මහ පිරුණු චරිතයක්. මට සහළවන උණ තිබුණු මොහොතක ඇමරිකාවට යාමට මානිගෙ තීරුව හරහා ලැබුණු අවස්ථාව සලසා දුන්නෙ අම්මා.ඇය තනිවම ඉල්ලුම්පත්‍රය රැගෙන ඇමෙරිකන් සෙන්ටර් ගිහින් එමින් ගමනේ මගේ මාසික වැටුප ද දිවයින කාර්යාලයෙන් එදා රැගෙන ආවා මතකයි. තිළිණ සුරත් මගේ පුතා පෝලන්තේ චිත්‍රපට සංස්කරණය හදාරද්දි එහෙම ෆැක්ස්, ඊමේල් එවන ඥාතීන් මිතුරන් අතර තැපෑලෙන් ලිපි යැවු එකම ආච්චි අම්මා මගේ අම්මා පමණයි. ඒ ලිපිවල සිනමාව, ක්‍රිකට්, අද ලෝක තත්ත්වය, දේශපාලනය, මේ හැම දෙයක්ම ලියැවී තිබෙනු දුටු ඔහුගේ යහළුවන් පුදුම වෙලා තියෙනවා. පුතා ඒ නිසාම ඒ ලිපි සුරක්ෂිතව ළඟ තබාගෙනත් තියෙනවා.මගේ දුව සුලක්ෂණා එයත් ආච්චිට පුදුම ආදරයක්, අම්මත් එහෙමයි. අද දෙන්නාම පශ්චාත් උපාධි දෙකකටත් මුහුණ දීලා ඉන්නෙ ආච්චිගෙ මඟ පෙන්වීම මතයි.මට වෙනම අනන්‍යතාවක් තිබෙනවා. අම්මට වෙනම අනන්‍යතාවක් තිබෙනවා. ඉවසීම, නිහතමානිකම මා අම්මගෙන් ලැබු දේ වෙන්ඩ පුළුවන්. සාමාන්‍යයෙන් මේ පවුලේ නිහතමානි පුද්ගලයා මා කියලයි බොහෝ අය කියන්නේ. අම්මා එහෙම හිතලද දන්නෙ නෑ මට නිහතමානී කෑල්ලක් එකතු කළේ. ඇත්තටම අම්මගෙ තිබෙන “කොලිටීස්” මට නෑෑ. මගේ “කොලිටීස්” වලින් අම්මව තීන්දු කරන්න බෑ. ඇය මට වඩා බලවත්.උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=as1104035</link>
    <topic>මංජේශ්වරී</topic>
    <author/>
    <content>මංජේශ්වරීමෙතෙක් කතාවචාමික සෙනෙවිරත්න ශ්‍රී ලංකා නාවික හමුදාවට බැඳී පසුව පුහුණුවක් සඳහා ඉන්දියාවට යයි. එහිදී ඉන්දියානු ජාතික, හින්දු ආගමික මංජේශ්වරී නම් විශ්ව විද්‍යාල ශිෂ්‍යාවකට ඔහු ආදරය කරන්නට පටන් ගනී. චාමික සෙනෙවිරත්නට හමුදා නීති අනුව විදේශික තරුණියක හා විවාහ වීම තහනම් ය. එහෙත් දෙපසම ඥාතීන්ට නොදන්වා කතෝලික දේවස්ථානයකදී චාමික හා මංජේශ්වරී විවාහ දිවියට එළැඹෙති. එහෙත් පසු දිනයේම කිසියම් පිරිසක් මංජේශ්වරී පැහැරගෙන යති.එදා හමුදා ප්‍රධානීන් සමඟ වාචිකව කළ කතාබහින් පසු දැන් මේ කරන්නට යන ඉල්ලීම නිවැරදිද? ඉල්ලීම හේතු කොටගෙන මා කිසියම් දඬුවමකට ලක්වේද? මට හමුදා මූලස්ථානය තුළ පැවරී ඇති රාජකාරි ද බොහෝය. පුහුණුවේදී නැවක් වරායෙන් පිටතට ගෙනයෑමේ වරම ප්‍රථම වරට ලද ප්‍රථම පුද්ගලයා වූයේ මමය. ඒ අත්දැකීම ඔස්සේ මා ලද අවස්ථා බොහෝය.පසුදා උදෑසන මා ලියමනත් රැගෙන කාර්යාලයට ගිය අවස්ථාවේ ජනරාල්වරයා එහි නොවීය. මම ලියමන ඔහුගේ මේසය මතින් තැබුවෙමි. ඒ අතර මට කිසියම් කැඳවීමේ ලිපියක් ඇති බව දැනගන්නට ලැබිණ. සැබවින්ම මේ කිසියම් චෝදනා පත්‍රයක් විය යුතුය. මේසය මත තැබූ ලියමන ආපසු ගැනීමට සිතුවද එය කළ නොහැක්කකි. එහි උන් ලිපිකරු එය කිසියම් ලිපි ගොනුවක් තුළ බහාලූ බව මට පසක් විය. මා අතට පත් ලියමන නොගලවා මම කාමරයට පැමිණියෙමි. කාමරයේ කිසිවෙක් නොවීය. මම ඇද මත වාඩිවී ලියමන ගැලවූයේ වෙව්ලන දෑතිනි.”ඔබ යළිත් වරක් ශ්‍රී ලංකාවට සරණාගතයින් ගෙනයෑම සඳහා තෝරාගෙන තිබෙනවා. ඒ සඳහා තවත් දෙදෙනෙක් එකතුකර ගැනීම ඔබේ කැමැත්ත අනුව කළ හැකියි. මෙම කාර්යය තව දින දෙකකින් ක්‍රියාත්මක කළ යුතුª බවද සලකන්න.”ලියමන කියවාගෙන ගිය මම අන්දමන්ද වීමි. මෙය නොසිතූ® වේලාවක නොසිතූ® දෙයකි. මා හිස ගිනිගත්තාක් මෙන් සිටින මොහොතක පැවරුණු බැරෑරුම් රාජකාරියකි. මෙය මට අලුත් දෙයක් නොවන බැවින් මෙහි කාර්යභාරය මට පැහැදිලිය. එහෙත් මේ සරණාගතයන් ගෙනයෑම මහා අප්‍රසන්න කාර්යයකි. ඔවුන්ගේ දුක් අඳෙීනා සියල්ල මටද ඇසෙයි. සමහරු ඒවා බලෙන් මා සමඟ කියන්නට පටන්ගනී.මගේ ගමනට උදය කුමාර කැටුව යා යුතු යැයි සිතුවද ඒ සඳහා ඔහුගේ කිසිදු කැමැත්තක් නොවීය.”ඔය නැවේ චින්තවත් දාගෙන යන්න බැරිදෟ මොකද චින්තත් සරණාගතයෙක්නෙ”උදය කුමාරගේ පිළිතුර මා සිත සසල කළේය. චින්තා ද සරණාගතයකු බව මට අවබෝධ වූයේ ඒ මොහොතේය. සරණාගතයිනට සිංහල දෙමළ ප්‍රශ්නයක් නැත. ඒ පිළිතුර දුන් උදය කුමාර සිටියේ බර කල්පනාවකිනි.”චින්තවත් නැවේ ගෙනියනවනං උඹත් එනවද?”මම විහිළුවට මෙන් ඇසුවෙමි. පිළිතුරක් නොදුන් උදය කුමාර බිම බලාගත්වනම සිටියේය. චින්තා රැගෙන යෑම කළ නොහැක්කකි. මා විසින් රැගෙන යා යුත්තේ කඳවුරුවල සිටින සරණාගතයන්ය. ඔවුන් ද්‍රවිඩ ජාතිකයන්ය. ප්‍රභාකරන්ගේ ත්‍රස්තවාදය නිසා ඔවුන් උන්හිටිතැන් අහිමිවූවන්ය. ලංකාවට ගෙනයෑමෙන් පසුව ද ඔවුන්ට සිදුවන්නේ තවදුරටත් සෑහෙන කාලයක් කඳවුරුවල ජීවත්වීමටය.මොහොතකට මගේ ප්‍රශ්න මට අමතක විය. එහෙත් ඒ එක මොහොතකට පමණි. දැන් මංජේශ්වරීත් සරණාගතයකු හා සමානය. කඳවුරක නොසිටියත් ඈ ඇගේ දෛවය අනුව කොතැනක හෝ රඳවා ඇත.”ලියුම දුන්නද?”බොහෝ වේලාවකට පසු උදය කුමාර ඇසුවේය.”ඔව්””ලොක්කගෙ අතටමද දුන්නෙ””නෑ ලොක්ක හිටියෙ නෑ. මේසෙ උඩින් තියල ආව. ඒ එනකොට තමයි ඔය රාජකාරි ලියුම මයෙ අතට ලැබුණෙ””එහෙම වෙච්චි එක හොඳයි. නැත්තන් ඔය නැව් ගමනත් බකල් වෙන්න ඉඩ තිබුණා. මං හිතන විදියට ලොක්ක නිවාඩු. මේ දවස් ටිකේම දැක්කෙ නෑනෙ.””එහෙනම් ඉතින් උත්තර එනකොට තව කාලයක් යාවි”මම සුසුමක් හෙළුවෙමි.”අපට ඔය නැව් ගමනෙන් වෙන ප්‍රයෝජනයක් නැද්ද?”උදය කකුමාර තවත් ටික වේලාවකට පසු ඇසුවේය.”ඒ කිව්වෙ“”ගෙදර ගිහින් එන්න””සරණාගතයො ගෙනිච්ච ගමන් එන්නෙ නැහැනෙ. මේ පාර දවසක් ඉඳල තමයි එන්න තියෙන්නෙ””එහෙනම් මාත් එන්නම්. මගෙ නමයි දයාසිරිගෙ නමයි දුන්නානම් හරි. මට ආච්චි බලන්න ඕනි””මටත් පැයකට දෙකකට හරි ගෙදර ගිහින් එන්න පුළුවන්”මා එසේ පැවසුව ද ගෙදරට වඩා මගේ හිත දුවන්නේ මංජේශ්වරී වෙතටය. එහෙත් ගෙදර බුදුන් සේ සලකන අම්මා අමතක කළ හැකිද?”ගෑනු ඕනතරම් ගන්න පුළුවන්. ඒත් ජීවිත කාලයටම එක අම්මයි ඉන්නෙ පුතේ”වරක් තාත්තා අයියාට පැවසූ වදන් මට සිහිවිය. අම්මා බලන්නට යෑම කෙසේ වුවද සතුටකි. මා එසේ ගියවිට අම්මා දුටු සිහිනය ද බොරු කළ හැකිය. කෙසේ වුවද අම්මා රැවටීම කළ යුත්තක් නොවේ. ගමන යන්නටත් පෙර සිත එහෙ මෙහෙ දුවන්නට විය.සරණාගතයින් රැගත් නැව ත්‍රිකුණාමල වරායට සේන්දු වන විට ඉර අවරට ගොස් තිබිණ. මුල් වරට සරණාගතයින් ගෙන ආවාට පසු මේ ගමන පැමිණියේ මාස කිහිපයකට පසුවය. මෙවර නැව දින දෙකක් ත්‍රිකුණාමල වරායේ නැංගුරම්ලා තිබෙන බව දැනුම් දී තිබිණි.ඒ නිසාම ආරක්ෂක විධි විධාන තරකර තිබුණේ කිසියම් ප්‍රහාරයක් සිදුවෙතැයි යන සැකය නිසාය. කෙසේ හෝ සයර් නෞකාව ලංකාවට පැමිණෙන අවසාන වතාව මේ විය යුතුය.ශ්‍රී ලාංකික නාවික සෙබළුන් වූ මටත් උදය කුමාරටත්, දයාසිරිටත් ගම්බිම් බලායෑම සඳහා පැය හතළිහක නිවාඩුවක් ලැබිණ. නිවාඩුවෙන් උපරිම ප්‍රයෝජන ලැබීම සඳහා මම සරණාගතයන් ගොඩබැස්වූ මොහොතේම ත්‍රිකුණාමලයෙන් බස් රියකට ගොඩවීමි. මා මාතරට ළඟා වන විට පසු දිනට පහන් වී තිබිණ. අම්මා මා පිළිගත්තේ කඳුළු වගුරුවමිනි.”ඇයි පුතේ කියන්නෙවත් නැතුව ආවෙ“ කන්න දෙයක්වත් හදල තියනවනේ කියල ආව නම්”අම්මා පැවසුවේ කුඩා දරුවකු මෙන් මා තුරුලුකර ගනිමිනි.”මේ හදිසියෙ ලංකාවට ආපු නැවක ආවෙ. අද රෑ ආපහු යන්න ඕනි””මොනවා අදම යන්න”අම්මා මා අතහැර ඉකිබිඳින්නට වූවාය.”කෝ තාත්ත...””තාත්තා ගමනක් ගියා. ඉක්මනට ඒවි””තම්බපු මයියොක්කයි පොල් සම්බෝලයි බතුයි ඇති. කියල ආවනං මාළු ඇඹුල් තියල් ටිකක් වත් හදනවනෙ””අපොයි ඒ හොඳටම ඇති. ලංකාවෙන් ගියාට පස්සෙ මයියොක්ක වගේ දෙයක් ඇහින් දැක්කෙ නෑ”එසේ පැවසූ මම ඇදුම් මාරුකර ළිඳ වෙත ගියෙමි. මගේ පැමිණීම ගැන අම්මාට කලින් දැන්වීමට මම බියවීමි. ඒ නැව් ගමන අවිනිශ්චිත වූ බැවිනි. සමහරවිට නැව ආපයින්ම ආපසු යන්නට ඉඩ තිබුණි. එසේ නොවූයේ නම් ප්‍රහාරයකට මුහුණ දීමට ඉඩ තිබුණි. ඒ සැක සංකා අතර අම්මා බියගන්වන්නේ කුමකටද?”ඉතින් මොනවද පුතේ අලුත් තොරතුරු. කෑම බීම හොඳද? යාළු මිත්‍රයො එහෙම. කාන්තා සෙබළියොත් ඉන්නවද?”අම්මා අසන තොරතුරුවල සැක සංකා බොහෝය.”අපොයි නෑ අම්මෙ. ගෑනු ළමයෙක් දකින්න ලැබෙන්නෙත් කලාතුරකින්”මම චින්තා ගැන පැවසුවද මංජේශ්වරී ගැන වවචනයක් හෝ මුවින් පිට නොකිරීමට වග බලා ගතිමි. කෙසේ වුවද මංජේශ්වරී ගැන සිතේ හිරවූ අදහස් එළියට දැමිය නොහැක. අම්මා ඉදිරියේ රහසක් වූ සිතුවිලි මහමෙරක් තරම් බරට දැනිණ. මා අම්මා රවටනවා නේදැයි සිතද්දී මගේ සිතට දැනුණේ මහා වේදනාවකි.අම්මා නංගී ගැන බොහෝ තොරතුරු මා සමඟ පැවසුවාය. තාත්තාගේ වගා කටයුතුවල ද දියුණුවක් තිබේ.”කොහොමද අයියා...””අයියා මොන තූත්තු කුඩියක ගිහින්ද දන්නෙ නෑ පුතේ. ගමට එන්නෙවත් නෑ. ආරංචියකුත් නෑ. කොහේ හරි ඇති”මම තිලකා ගැන නොඇසුවෙමි. අම්මා ද කිසිවක් පැවසුවේ නැත. තිලකා ගැන අසන්නට සිත යට සැඟවී සිටින මංජේශ්වරී ඉඩ නොදෙයි. තිලකා දැන් මට අයිති නැත. ඈ මුළුමනින්ම සිතින් අතුගා දැමිය යුතුය. එසේ සිතන හැම අවස්ථාවකම තිලකාට සිදුව ඇති ආපදාව මගේ සිත යටින් බුර බුරා මතුව එයි. අවජාතක දරුවකු බිහිකිරීම තරම් ගැහැනියකට සිදුවිය හැකි තවත් ව්‍යසනයක් ඇත්ද? ලංකාවේ සිටියේ නම් එයට වගකිවයුත්තා සොයා ඔහුට දඬුවම් දීමට තරම් මා සිත පෙළඹෙන්නට ඉඩ තිබුණා. හොඳින් සිතා බැලුවහොත් මංජේශ්වරීට සිදුව ඇත්තේ ද එවැනිම ආපදාවකි. විවාහක සැමියාගෙන් ගැහැනියක් පැහැරගෙන යාමට තරම් ඉන්දීය සමාජය දරුණු වූ හැටි.දහවල් කෑමට අම්මා මා කැමතිම දේවල් සාදා තිබුණි. කොස් තම්බා සුදු පොල් දමා එයටම සරිලන කරවල බැදුමක් සාදා තිබුණි. හතු මාළුවක් හා එළවුළු වෑංජනයක් ද ඒ අතර විය. මා පැමිණි බවක් නොදැන වුවද තාත්තා පැමිණියේ මීකිරි හට්ටියක් ද ඔසවාගෙනය.”පුතා ඇවිදින්? මොකද මේ හදිස්සියෙ?”ඔහු ඇසුවේ කිසියම් කුතුහලයකිනි.”හදිසියෙ නැවක් ආවා. හෙට යනවා””එතකොට පුතා යනවා””ඔව් හවස යනවා””පුතාට උයල දෙන්න මාළු ටිකක් වත් ගෙයි නෑ නේද?””නැතුවට කමක් නෑ අම්මා රස කෑම වේලක් හදල තියෙන්නෙ””ආ එහෙමද?”තාත්තා පුටුවක ඉඳගත්තේ හිස සිට පාදාන්තය දක්වා මා දෙස බලමිනි.”පුතා ටිකක් ඇදිල පැදිල ගිහින් වගේ.” අනතුරුව ඔහු කීවේය.”පුතා හුඟක් මහන්සි වෙනව ඇති”අම්මා පිළිවදන් දුන්නාය.”ඔව් තාත්තෙ පුහුණුව හරි අමාරුයි”මා ඇදී පැදී ගොස් ඇත්තේ ආදර සම්බන්ධතාවක් නිසා ඇතිවූ සිත් වේදනාවක් නිසා බව සැක සිතීමට අම්මාට හෝ තාත්තාට කිසිම හේතුවක් නොවීය. තවමත් මා ඔවුන්ගේ ආදරණීය පුත්‍රයාය. මා නාවික හමුදාවට යන විට අම්මා තුළ ඇතිවූ වේදනාවෙන් කොටසක් තවමත් ඈ වෙත ඉතිරිව තිබේ.”මං මේ තවමත් හිතන්නේ පුතා වෙන රස්සාවක් හොයාගත්තනං කියල. එහෙනම් ඔය රට රාජ්ජවල නොගිහින් අපේ දෑහැට පෙනි පෙනී ඉන්නවනේ””දැන් ඕව කියවල ඇති වැඩක් තියෙනවද? රට රකින්න වරම් ලැබිච්චි එකත් කොයිතරම් වාසනාවක්ද?”තාත්තා හැමවිටම මගේ පැත්තේය. ඉන්දීය තරුණියක් කරකාර බැඳගෙන පැමිණිය ද තාත්තා මා සතුටින් පිළිගනු නියතය. එහෙත් මට සිදුව ඇති ව්‍යසනයට ඔහුගෙන් තබා ලංකාවේ කිසිවකුගෙන් උදව්වක් ලබාගත නොහැකිය. මා ඒ ප්‍රශ්නයට තනිව මුහුණ දිය යුතුය.මා ගමෙන් සමුගත්තේ සතුටකින් නොවේ. ආපසු යන්නේ ගින්දර ගොඩකටය. මංජේශ්වරී ද දිනෙන් දිනම ඒ ගින්නෙන් පිච්චෙමින් සිටිනු නොඅනුමානය. මා ත්‍රිකුණාමල වරායට පැමිණෙන විට උදයකුමාර හා දයාසිරි පැමිණ සිටියෝය.”මොකෝ පරක්කු වුණේ. උඹට ගමේ දාල එන්න බැරි කෙනෙක් ඉන්න එකක්යැ”උදය කුමාරගේ මුවින් පිටවෙන්නේ හැමවිටම වාචාල කතාවකි. සමච්චලයකි.පසුදා රෑබෝවෙද්දී අපි විශාඛා පට්නම්වලට පැමිණියෙමු.කෙසේ හෝ ශ්‍රී ලංකාවට ගිය අප කණ්ඩායමට දින දෙකක නිවාඩුවක් ලැබිණ. නිවාඩුවෙන් මට කිසිදු යහපතක් නොවීය. මංජේශ්වරී බේරාගැනීම සඳහා කුමක් කළ යුතුද යන සිතුවිල්ලේම මම පැටලී සිටියෙමි. මිදුළට බසින්නටවත් මට සිතක් නොවීය. උදේ ආහාර ගැනීමෙන් පසු මම ඇඳටම වී සිටියෙමි. උදය කුමාර හෝ දයාසිරි කොහේ ගියාදැයි නොදත්තෙමි.මොහොතකින් උදය කුමාර හා දයාසිරි කාමරයට ගොඩවැදුණේ හති දමමිනි.”ඩෙන්සිල් කොබ්බෑකඩුව මහත්තය බෝම්බයකට අහුවෙලා” උදය කුමාරගේ කටහඬ පුපුරන්නාක් මෙනි.”මොනවා?”මම ඇඳෙන් බිමට පැන්නෙමි.”කොබ්බෑකඩුවත් එක්ක තව හමුදා ලොක්කො කීපදෙනෙක්ම ආපු වාහනේ පුපුරවල””කොහොමද දැනගත්තෙ””මේ දැන් පණිවුඩයක් ආව“”හොඳ මිනිස්සුන්ටමනෙ සේරම වෙන්නෙ”මොහොතකට මට මංජේශ්වරී අමතක විය. ඩෙන්සිල් කොබ්බෑකඩුව යනු මා හදවතින්ම ගරු කළ පුද්ගලයෙකි. ශාපලත් දේශයක ජීවත්වීමත් කරුමයකි. ශ්‍රී ලංකාව මගේ නිජබිමය. එහෙත් විදේශයක සිට මට මගේ නිජබිමට සාපකරන්නට සිදුව තිබේ. අප තිදෙනා ටික වේලාවක් ගොළුවන් මෙන් බලා සිටියෙමු.”මං තව විස්තර සොයාගෙන එන්නම්”දයාසිරි ගොළුවත බිඳිමින් කාමරයෙන් පිටව ගියේය. උදය කුමාර ද මා තනිකර දමා කාමරයෙන් පිටව ගියේය. තනිකමත් සමඟම මා සිත තුළ ඇතිවූ වෛරය කියා නිමකළ හැකි නොවීය. බුදුන් වහන්සේ දේශනා කළ හැටියට ජේසුස් වහන්සේ දේශනා කළ හැටියට, ත්‍රස්තයාට, අපරාධකාරයාට මෛත්‍රී කළ යුතුද? වෙරයෙන් වෛරය නොසන්සිඳේ යන බුදු වදන මට අහක දමන්නට සිතේ.”විජය විමලරත්න මහත්තයත් ඉවරයි”උදය කුමාර පැමිණියේ කම්පිතව ගිය හඬින් එසේ පවසමිනි.”ඔක්කොම එකොළොස් දෙනෙක් ද කොහෙද. මට මේ සේරම අතඇරල දමල ආපහු ලංකාවට යන්න හිතෙනව මුන් සේරම කම්බස් කරල දාන්න” පරල වූ සිතින් උදය කුමාර කෑගසයි.”යාළුව ඕව අපට කරන්න පුළුවන් වැඩ නෙවෙයි. ත්‍රස්තවාදින්ගෙ පිටින් යන්නෙ ආණ්ඩුවෙ මහඋන්ගේ නරුම වැඩ. මේව හැමදාම රහස් වශයෙන් පවතීවි. ඒත් අපේ හොඳ මිනිස්සු”දයාසිරි ද කීවේ උරණ වූ හ¼ඩිනි. වෛරය පාකරගෙන මමද සිතින් ලංකාවට ගියෙමි. එහෙත් අපි කුමක් කරම්ද?නිවාඩු ලැබූ මුල් දිනය ගෙවී ගියේ මහා ඕන්දුමාන්දු ගතියකිනි. ඒ ඩෙන්සිල් කොබ්බෑකඩුව මහතා ඇතුළු අනික් හමුදා නිලධාරීන් බෝම්බයට හසුවීම නිසා ඇතිවූ කනස්සල්ල නිසාය. මෙහි වගකීම බාර ගත යුත්තේ ආණ්ඩුවද එසේ නැත්නම් එල්.ටී.ටී.ඊ. ත්‍රස්තවාදීන් ද? විදේශගතව සිටීම නිසා මට ඕනෑ විදියකට සිතිය හැක. ලංකාවේ සිටියා නම් කටට පමණක් නොව සිතට ද මුකවාඩම් දමාගෙන සිටිය යුතුය. ජනතා විමුක්ති පෙරමුණ බලවත්ව සිටි කාලයේදී සිදුවූ දේශපාලන ඝාතනවලින් බොහොමයක වගකීම ආණ්ඩුව විසින් ජනතා විමුක්ති පෙරමුණට පවරා දෙන ලදී. විජය කුමාරතුංග මරණය එවැන්නකි. තවත් ඇමැති ඝාතන රාශියක් ඒ සංගුව යටතේ සිදුවිය. අද ඒ සංගුව එල්.ටී.ටී.ඊ.යට පවරා දී ඇත. මෙහෙමත් කාලයක්? රට අරාජික කාලයක මෙවැනි දේ සිදුවූයේ නම් ඒ දෙස උපේක්ෂාවෙන් බැලිය හැකිව තිබුණි. අනේ අනිච්ඡඞ මේක පොදුජන යුගයක් නේද? සිතුවිලි පාවී යන්නේ වෛරයත් සමඟය.”මොකද උඹ භාවනා කරනවද?”මම හිස ඔසවා බැලුවෙමි.”සේරම ආණ්ඩුවෙ වැඩ. ආණ්ඩුවට ඕනි කොටියව නළව නළව හොඳ මිනිස්සු සේරම මරව මරව වගකීම කොටිය පිටින් යවන්න. අපි මෙහේ ඉඳන් මොනව කරන්නද? ලංකාවෙ ඉන්න උන්ටත් කරන්න දෙයක් නෑ. ඒ වුණාට ප්‍රජාතන්ත්‍රවාදය සියයට දාහක් රකිනවය කියල තමයි කියන්නේ”උදය කුමාර තුළත් ඇත්තේ මගේ සිත යට ඇති වෛරයට සමාන වෛරයකි.”ඕව හිතින් අයින් කරන්න බෑ. ඒත් මට හිතුන මේ නිවාඩු දවසෙ චින්ත හම්බවෙන්න යන්න. අර මංජේශ්වරීගෙ අක්ක ද කවුද කියන කෙල්ලව හම්බ වෙන්නත් බැරියැ.”උදය කුමාර කතා කරන්නේ දැඩි උනන්දුවකිනි.”රංගනාතා නෙවෙයි සලාම් පියතුමා මුණගැහුනොත් වටිනවා. ඒ වුණාට දැන් හොඳටම රෑ වෙලානේ”කමක් නෑ අපි ගිහින් කියල එමු හෙට නිවාඩු දාන්න කියල. ඒ එක්කම රාමචන්ද්‍රන්ලගෙ ගෙදරටත් ගොඩවෙලා එමු”අපි යනවිට නිවෙස් දෙකේම විදුලි පහන් දැල්වෙමින් තිබිණ. රාමචන්ද්‍රන්ගේ නිවසේ මිදුල කෙළවරේ වූ ගල් බංකුව මත ඉඳගත් ඡායාවන් දෙක සකුන්තලා හා රාමචන්ද්‍රන් විය යුතු යයි මට සිතිණ.”හොල්මන් දෙක නම් ඉන්නව. ඉස්සෙල්ල චින්ත හමුවෙලා බලමු”උදය කුමාර කී පරිදි අපි චින්තාගේ නිවසට ගොඩවීමු.”මොකද මේ රෑවෙලා”චින්තා ඇසුවාය.”හෙට නිවාඩු දාන්න පුළුවන්ද?””පුළුවන් ඇයි හදිස්සියෙ””ඔයා එක්ක ගමනක් යන්න තියෙනව“”කොහෙද””සලාම් පියතුමා හමුවෙන්නත් ඕනි. මංජේශ්වරීගෙ අක්කා හමුවෙන්නත් ඕනි”මා වෙනුවට සියල්ල පැවසුවේ උදය කුමාරය. මම නිහඬව අසා සිටියෙමි. රාත්‍රිය එළඹ ඇති බැවින් දෝ පරිසරයේ මහා පාළුවක් දැනිණ. පාළුවට දෙහිකැපුවේ පළඟැටි ගීතය පමණි.”රංගනාතා ගෙදර හිටියට අපි බාසාව දන්නෙ නෑනේ”චින්තාගේ කතාවෙන් මගේ සිත පළුදු විය.”ඒකට කමක් නෑ. ලක්ෂ්මී තෙළිඟු දන්නවා””කෝ ලක්ෂ්මී”මගේ සිත ඉක්මන් විය.”ලක්ෂ්මී දැන් එයි. එයා දැන් රස්සාවක් කරනව“කොබ්බෑකඩුව ඝාතන සිද්ධිය චින්තාට ද ආරංචි වී තිබුණි. ඒ තානාපති කාර්යාලය තුළිනි. හ්‍රී ලාංකිකයකු වූ නිසාදෝ චින්තා තුළ ද වූයේ දැඩි කම්පනයකි. අප තුළ මෙන් ඈ තුළද වෛරයක් ඉපදී ඇති බව කතාබහින් මට තේරුම් ගියේය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=as1104036</link>
    <topic>එල්ටීටීඊ ප්ලේන්ටී</topic>
    <author>ජැක්සන් ඇන්තනී ඡායාරූප - කෝසල මකුලොළුව දිනේෂ් ලක්දුසිංහ</author>
    <content>එල්ටීටීඊ ප්ලේන්ටීමාවිල් ආරු සොරොව්ව මත්තේ දී එල්.ටී.ටී.ඊ. ය මට ප්ලේන්ටි තනා දුන්නේ ය. මම ඔවුන්ට ඉඟුරු විස්කෝතු දුන්නෙමි.ඒ 2005 වර්ෂයයි. මම ගඟ දිගේ සංචාරයේ අවසාන කාර්තුවට එළඹ සිටියෙමි. එහෙත් මට සිතූ පරිදි ගඟ නිමා කිරීමට නො හැකි වී තිබේ. මව් බිමේ ඇති දිග ම ගංගාවේ උල්පතේ සිට ගං මෝය දක්වාත්, එහි ඇති සියලු ම ප්‍රධාන අතු ගංගා ඔස්සේත් ඇවිද ගිය එක ම සහ පළමු පුරවැසියා මා වීමේ ගෞරව වාර්තාව පිහිටුවීමට මට ඇත්තේ තව ඉතා සුළු දුරක් ගඟ තරණය කිරීම පමණි.හෝර්ටන් තැන්නේ තොටුපල කන්ද පා මුල අග්‍රා බෝපත් වලින් දිය සීරාව රැස් කරගත් මහවැලියේ පළමු උල්පතින් දිය දෝතක් බී මම ප්‍රතිඥාවක් දුන්නෙමි. “මේ දිය කඩිත්ත වැඩී පුළුල් වී සැතපුම් 206ක් දුර ගෙවා වෘද්ධ වී තිරිකුණාමලේ කොඩ්ඩියාර් බොක්කේ දී මූදට මුසු වන තෙක් ම මහවැලි ගඟ තරණය අත් නොහරිමි”යි එදා පිළිණ දුන් මම මනම්පිටිය යකඩ පාලමේදී අසරණ වූයෙමි.පෙර දා රාත්‍රියේ මා ඇතුළු මගේ මාධ්‍ය කණ්ඩායම රුදුරු මාරකයකට ගොදුරු වී සිටියේ ය. වස්ගමුව මහා වනයේ රැය පහන් කොට පසුදා අලුයමින් ම ගඟට බැසගත් අප ඩිංගි බෝට්ටු හබල් ගෑවේ ගඟ ගලන දිසාවට ම ය. අපට හබලේ වෙහෙසක් නැත. එහෙත් අඟලේ සිතියම බලා කාල ගණනය සිදු කරගෙන ගමන් ආරම්භ කළ ද අප නො සිතන තරම් දුරක් මනම්පිටිය පාලම දක්වා ගමන් කළ යුතුව තිබුණි.වස්ගමුව මහා වනය මැදින් වෘද්ධ මහවැලි ගඟ ගලන්නේ පුළුල් නිම්නයක ඉද්ද ගැසුවා සේ තනි කෙළින් රේඛාවකයි. දෙ පසින් ම රූස්ස වනයයි. ගඟ මානව ක්‍රියාවන්ට හුරු වී නැත. අපේ හබල් පහරට පවා බිය වන යෝධ මාළුවන් දිය මට්ටමේ සිට මීටර් තුන හතර උඩට කරනම් ගසයි. අපි රබර් ඩිංගි දෙකක ගමන් කළෙමු. එක් ඩිංගියක චන්න පෙරේරා නම් රාෆ්ටින් ගුරුතුමා සහ ඔහුගේ කණ්ඩායමත් මාත් සිටී.අනෙක් ඩිංගියේ කෝසල මකුලොලුව ඇතුළු නිෂ්පාදක කණ්ඩායම සිටී. වරක් ලලිත් මඩිහේ ගජමන් නම් මගේ කැමරා ශිල්පියා මගේ පැහැදිලි කිරීමක් රූපගත කරමින් සිටියේ ය.අප දෙදෙනා සිටි බෝට්ටු දෙක මැදින් මතු වූ තරමින් විශාල මාළුවෙකු උඩ වීසිවී අවුත් ලලිත්ගේ පපුවේ මහ හ¼ඩින් හැපී යළි බෝට්ටුවට වැටී ගඟ වෙතම පනිනු මම බලා සිටියෙමි. ලලිත් කැමරාව ද සහිතව බෝට්ටු පල්ලේ වැද හොත්තේ ය. දින තුන හතරක් යනකම් ලලිත්ගේ පපුවේ බේත් ගල්වන්නට සිදුවූයේ මාළුවාගේ ;යීධ ශක්තියට ඔහුගේ ශරීරය ඉදිමී ගෙඩි ගැසී තිබූ නිසා ය.මහියංගනයේ සිට ම කෙළින් ගලන ගඟේ කිලෝ මීටර් 40ක් පමණ හබල් ගෑ තැන කාලිංග අමුණ හමුවෙයි. මහියංගනයෙන් පසු පළමු වරට ගඟ වංගුවක් ගන්නේ මේ ඉසව්වේදී ය. දකුණු අතට වංගුව ගත් සැණින් නෙත ගැටෙන දර්ශනය මම මගේ මුළු සංචාරක ජීවිතයේ දී ම අත්දැක ඇති සුන්දර ම දර්ශනයයි.වංගුවෙන් පසු තවදුරටත් ඇස් මානයේ කෙළින් ගලන ගඟට ඉදිරියෙන් විශාල කන්දක් හමුවෙයි. ඒ කඳු මුදුනේ අව්වට දිලිසී කිරි පැහැයෙන් බබලන සුදු බින්දුවක් පෙනෙයි. තුෂ්නීම්භූතයෙන් මිදී සිතියම පරීක්ෂා කර බැලූ විටය ඒත්තුª යන්නේ ඒ වනාහී දිඹුලාගල පර්වතයේ පිහිටුවා ඇති අහස්මාලිගා චෛත්‍යය බව.මේ වනාහී වස්ගමුවේ උතුරු සීමාවයි. දැන් දැන් අපට ඉඳ හිට ගං ඉවරේ දඩයක්කරුවන්ගේ දඬු වාඩි හමුවෙයි. දෙහිඅත්තකණ්ඩිය, ගිරාඳුරුකෝට්ටේ ආදී ජනාවාසවල මිනිසුන් කැලයට රිංගා දඩයම් සොයන්නේ, ඉස්සන්, මාළුන් අල්ලා පුළුස්සා කමින් සිටින තැනකට සේන්දු වී අපි ඔවුන් හා මිත්‍රවීමු. අප ළඟ තිබූ චීස් පෙත්තකට බිස්කට් පැකට්ටුවකට ඔවුන් පුළුස්සා තිබූ විශාල ගං ඉස්සන් හුවමාරු කරගෙන අපි දිවා භෝජනය පිරිමසා ගත්තෙමු.කාලිංග අමුණත්, කාලිංග දූපතත්, යක්තුරේ ඉපැරැණි ගොපලු ගම්මානයත් සංචාරය කරගෙන අප අඹංගඟ මහවැලියට එකතුවෙන ගල්ලෑල්ල අසළට එන විට බොහෝ සවස් වී තිබුණි. අපේ ගමනාන්තය මනම්පිටිය පාලමයි. එහෙත් ඊට පෙර රෑ බෝ වී තිබූ හේතුවෙන් අපේ පෙර සැලසුම් අඩාල වී ඇත.එහෙත් ආපසු හැරීමක් නැත. අපේ ඩිංගිය මෝටර් බෝට්ටුවක් නොවේ. අපට උඩුගං බලා යළි හබල් ගෑ නොහැක. වස්ගමුවෙන් ලැබුණු උපදෙස්වලට අනුව රාත්‍රියේ ගඟ තරණය කිරීම කළ නො හැකි ය. දඩයක්කරුවන්ගේ මාර්ගෝපදේශවල තිබුණේ ද රාත්‍රියේ ගඟට අලි බසින බවයි.මේ ඉසව්වේදී අපේ ජංගම දුරකථන සියල්ල සංඥාවලින් තොර නිකං ම නිකං ප්ලාස්ටික් කෑලි බවට පත්ව තිබේ. වෙනත් කළ හැකි කිසිවක් නොමැත. අපි අන්ධකාරයේ ගඟ ගලන අතටම හබල් ගෑවෙමු. සඳ පහනක් ද නැත. ගඟ අති විශාල පළලකින් යුක්තයි. ගඟ මැද විශාල පර්වත සහ ගස් සහිත කුඩා දූපත් තිබේ.ඈතින් දර්ශනය වූ දිඹුලාගලඅන්ධකාරයේ මේ පෙනෙන්නේ ගල් ගෙඩි ද වන පඳුරු ද එසේත් නැත්නම් නිසොල්මනේ සිටින අලින් ද යැයි හඳුනාගන්නට නොහැක. දෙවියන්ට හැර මේ බිය කියන්නට වෙනත් කිසිවෙකුවත් සිටියේ නැත. සමහර තැනක ගඟ නො ගැඹුරු ව තිබේ. එවිට හබල් ගෑ නොහැක. අපට බෝට්ටුවෙන් බැස එය තල්ලු කර හෝ ඔසවා හෝ යෑමට සිදුවෙයි.මේ ඉසව්වේ ගඟේ පයින් ඇවිද යාම තවත් භයානක ක්‍රියාවකි. වෘද්ධ ගඟේ “වැලි දල්ල” තිබෙන බව මට මඟ කියා දුන් එල්ලාවල මේධානන්ද නායක ඛ්ාමුදුරුවන් ද දන්වා තිබුණි. වැලිදල්ලට හසු වුණොත් ගඟ ක්ෂණිකව ගැඹුරු වේ. වරක් මනෝජ් ලක්සිරි නම් මගේ සගයාව වැලි දල්ලට හසුවී ඔහුට දිවි රැකගත හැකි වූයේ ඔහු ඩිංගි බෝට්ටුවේ කඹයේ එල්ලී සිටි නිසා ය. සමහර තැනකදී අලි කුයිලය දැනෙයි. ගං ඉවුරේ පඳුරු පොඩිවන හඬ ඇසුණු කළ අපට කළ හැකිව තිබුණේ ගඟ මැදට බෝට්ටු ගෙන යන එක පමණයි. ගඟ හරහා අලි ගමන් කරන බව දඩයක්කරුවන් කියා දුන් නිසා අපට අපේ ප්‍රාණය පිළිබඳ තිබුණේ ඉතා කුඩා විශ්වාසයකි.හිටි අඩියේ අප සතු ප්ලාස්ටික් කෑලිවලට සංඥා ප්‍රාණය ලැබුණේ ය. මනම්පිටිය පාලම අසළ අප එනතුරු බලා සිටින උපුල් මංජුල අපව අමතන්නේ බිය රැඳි හඬකින් යුක්තවයි.”දැන් කොයි හරියෙද?””අපි අඹංගඟ දෙමෝදර පසු කළා. මං හිතන්නේ මේ ගල්ලෑල්ල හරිය වෙන්න ඕනෙ””මළ කෙළියයි! ගල්ලෑල්ල කැලේ හරහා එන්න එපාලු. කොටි පැනලා කියලා හමුදාවට ආරංචි වෙලා. පොළොන්නරුවෙ හරි කලබල”අප අනතුරු රැසක හිමිකරුවන් වී සිටිමු. “අලි මදිවට කොටි” යැයි උසුළු විසුළු බෙනුනේ බිය වසා ගන්නට මිසක් වීරකමකට නම් නොවේ. අපට වෙනත් කළ හැක්කක් නැත. දෙවියන්ට ප්‍රාණය භාර කොට හැකිතාක් පරෙස්සම් නිහඬතාවයකින් යුක්තව ඉදිරියට ම හබල් ගෑවෙමු. ගඟ තවත් වංගුවකින් ගත් වග අපට තේරුම් ගියේ එක් විට ම ඉදිරියෙන් විශාල ආලෝක ධාරා පෙනෙන්නට වූ නිසාය.ඉදිරියේ පෙනෙන ඝන අන්ධකාරයේ ආලෝක ඉරි චලනය වෙනු පෙනේ. ඈතින් කවුරුන් හෝ ටෝච් ගසන බව පැහැදිලි වුණත් ඒ කොටින් ද හමුදාව ද කියා විශ්වාසයක් නැත. හමුදාව පිළිබඳ සොයන කොටින් හෝ වේවා කොටින් ව සොයන හමුදාව හෝ වේවා අපව දුටහොත් දෙපසට වරද්දාගෙන අපට වෙඩි තැබිය හැකිය.එහෙත් අපේ වාසනාවට යළිත් ජංගම දුරකථන ක්‍රියාත්මක විය. ඒ ඔස්සේ උපුල්ව සම්බන්ධ කරගත් කල්හී මේ ටෝච් එළි වනාහී මනම්පිටිය යකඩ පාලම මත අප එනතුරු බලාසිටින පොලීසිය සහිත උපුල්ගේ බව දැනගත් සැණින් අපේ අත් ඉස්සර විය. පාන්දර දෙකේ කණිසම වනවිට අප නිරුපද්‍රිතව මනම්පිටියට ගොඩ බැස්සෙමු.මගේ අභිමතාර්ථ සාධනය සඳහා මට තව ඇත්තේ කිලෝමීටර් පණහකටත් වඩා අඩු ගංගා දුරකි. එහෙත් මනම්පිටියෙන් එහාට මට ගඟ තරණය කිරීමට අවසර නැත. 2005 වසර වනාහී ලාංකීය දේශපාලනයේ හැරවුම් ලක්ෂය යැයි අප එදා නො දැන සිටියෙමු. රට බෙදන සැලැස්මේ මායිම පොලොන්නරුවේ වැලිකන්ද සුංගාවිල හරහා වැටී තිබුණි. මෙරට පුරවැසියකුට තම මව් බිමේ හදබිම් ගංගාවේ උල්පතේ සිට මුවදොරට ඇවිද යාමේ නිදහස ඇහිරී තිබුණේ ය. පරෙස්සමින් වස්ගමුවේමම මනම්පිටියේ දී හිත් වේදනා විඳ ඩිංගි බෝට්ටුවේ හුලං ඇරියෙමි. දුංකොලයක් සේ නමා අකුලා ගත් ඩිංගි බෝට්ටුව වාහනයක නංවා කොළඹ එවූ අපි තවදුරටත් “ගඟ දිගේ” යා නො හැකි ව ඉතිරිය “ගඟ වටේ” හෝ යාමට තීරණය කොට ගතිමු.ඉන්පසු අපට ගඟ දැකගත හැකි වුයේ සෝමාවතියෙන් සහ සිත්තාරු පාලම අසලින් පමණි. සිත්තාරුවට යන්න නම් අල්ල කන්තලේ පාරේ ගමන් කළ යුතුය. කන්තලේ දී විශාල පරිශ්‍රමයක් දරා මට එල්.ටී.ටී.ඊ. සංවිධානයේ එවකට මාධ්‍ය ප්‍රකාශකව සිටි දයා මාස්ටර්ව දුරකථනයෙන් සම්බන්ධ කරගත හැකි විය.මේ සම්බන්ධතාව සකස් කර දුන් වව්නියාවේ දිනසේන රතුගමගේ මාධ්‍ය මිතුරාට මම අදත් ස්තුති කරමි. එහෙත් දයා මාස්ටර් මට මහවැලියේ මුවදොරට යාමට අවසර දිය නො හැකි බව දැනුම් දුන්නේ ය. ත්‍රිකුණාමලේ කොඩ්ඩියාර් බොක්කේ ඇති ගංගෙයි, ගිංගෙයි, උප්පාරු යනු මහවැලි මුවදොර ඩෙල්ටාවේ ග්‍රාම නාමයන් බව එදා මා දැක තිබුණේ සිතියම් පොතේ පමණි.මා මහවැලි ගඟ දිගේ ඇවිද එන අධ්‍යාපනික සංචාරයක මාධ්‍ය කරුවෙකු බවත් එය හමාර කිරීමට නම් මගේ මාධ්‍ය කණ්ඩායම ගංගෙයි තොටමුණට අවතීර්ණ විය යුතු බවත් මම දයා මාස්ටර්ට ඉතා කරුණාවෙන් පැහැදිලි කෙරුවෙමි.මගේ මාධ්‍ය උවමනාව වටහා ගත් දයා මාස්ටර් අවශ්‍යම නම් මා තනියෙන් ගංගෙයි වෙත කැඳවා යා හැකි බව දැනුම් දුන්නේය. එල්.ටී.ටී.ඊ. ප්‍රබල යුද මූලස්ථානයක් එහි පිහිටා ඇති හෙයින් එය රූපගත කිරිම සඳහා අවසර නොදිය හැකි බව ඔහුගේ අදහසයි.බෙදුණු රටක පුරවැසි වේදනාව හිතේ රුවා ගත් මම සිත්තාරු පාලම අසලින්වත් මහවැලි කොමලිය දකින්නෙමැයි අල්ල කන්තලේ මාවතට පිවිසුණෙමි. මේ මාවතේ කල්ලාර හමුදා කඳවුර අසලින් රිය නැවැත්වූ මම කෝසල ද සමඟ කඳවුර තුළට ගියෙමි.මේ කඳවුරු භූමියේ කල්ලාර වාරිමාර්ග දෙපාර්තමේන්තුවේ කාර්යාලය පිහිටා ඇත. යුද හමුදා කඳවුරේ පාලක නිලධාරි මහතා ඒ මොහොතේ රාජකාරියකට එපිට ගොසින් සිටි නිසා අපි වාරිමාර්ග කාර්යාලයට ඇතුළු වීමු. එහි සිටි නඩරාජා මහතා අප එනතුරු බලා සිට ඇත. කොළඹ මහවැලි කේන්ද්‍රයෙන් ඔහු වෙත අපි පැමිණෙන බව දැනුම් දී තිබුණේලු.චන්න පෙරේරාගේ රාෆ්ටින් මෙහෙයුමඉතා කෙටි කාලයකදී අප හා හොඳින් මිත්‍ර වූ කල්ලාරේ වාරිමාර්ග කාර්යාලයේ දමිළ නිලධාරි මහතා මාවිල් ආරු සොරොව්ව වෙත අප කැඳවාගෙන යාමට සූදානම් වී සිටී. නිරතුරුව අනතුරට පනින්න බලා සිටින මගේ කණ්ඩයම එකහෙලා ඒ ආරාධනය පිළිගත්හ. අපි වාරිමාර්ගයේ ජීප් රථය පිටුපස්සේ මහ වනයට රිංගුවෙමු.අප යන්නේ මාවිල් ආරු සොරොව්ව බලන්නටයි. ඒ වන විට වෙරුගල් ජලය මාවිල් ආරු සොරොව්ව හරහා හොඳින් ගමන් කරමින් තිබුණි. මාවිල් ආරු සොරොව්ව ඈතින් පෙනෙන වන සීමාවක ජීප් රථය නැවැත්වූ නඩරාජා මහතා සොරොව්ව මත එල්.ටී.ටී.ඊ. කඳවුරක් තිබෙන බවත්, දැනුම් දීමකින් තොරව අපව ඒ වෙත කැඳවාගෙන යාම අවදානම් සහිත බවත් කියා අපට එහි රැඳෙන්නට උපදෙස් දී තමා සොරොව්ව වෙත නික්මුණේය. අපි ඈත සිට බලා සිටියෙමු.වාරිමාර්ග ජීප් රථය සොරොව්ව මත නැවැත්තුවේය. කොටි නිල ඇඳුම් ඇඳගත් කිහිප දෙනකු ජීප් රථය වට සෑදී ඔහු සමඟ මෙනවාදෝ කථා කරයි. ඉඳ හිට අප දෙසට ඇඟිල්ල ද දික් කරයි. කාරණාවේ බරපතලකම අපට වැටහුණේ දැන් ය.ටික වේලාවකින් යළිත් අප වෙත පැමිණි නිලධාරිතුමා ඔවුන් අපව කැඳවූ බව දන්වා සිටියේ ය. ආපසු හැරීමක් නැත. අපට එහි යා යුතුව තිබේ. ඊළඟ මිනිත්තුවේ අපේ වාහන දෙක ම මාවිල් ආරු සොරොව්ව මත නතර කරන ලදී. සොරොව්වේ කෙළවර කොටි මුර කුටියකි.සොරොව්වෙන් පහත විශාල බංකරයක් තිබේ. එහි සිටි කොටි නිල ඇඳුම් ලා ගත් උස මහත කොටි නිලධාරියා අප පිළිබඳ තවත් කාට හෝ දුරකථන ඇමතුමක් දෙනු ලබයි. මොහොතකින් රූපගත කිරීම සඳහා අපට අවසර ලැබුණි. ඔවුන්ගේ මුර කුටිය සහ බංකරය දෙසට කැමරාව එල්ල නොකරන ලෙස බලවන්ත ඉල්ලීමක් ද ඒ අවසරයේ ම සඳහන් ව තිබේ.මගේ හිත කිසියම් තිගැස්මකින් යුක්තය. එහෙත් 1932 වර්ෂයේ මහාමාන්‍ය ඩී.එස්.සේනානායකයන්ගේ නැඟෙනහිර කෘෂි ව්‍යාපෘතිය යටතේ මහවැලියේ පළමු අප ශාඛාව වූ වෙරුගල් ආරු හරස් කොට මේ අමුණ ඉදිවූ ඉතිහාස කථාව මම කැමරාවට කියා දැමුවෙමි. උඩුකය නිරුවත්ව සරං කෙටියට උඩින් ටී පනස්හය අවිය දරාගෙන සිටි කුඩා කොටි කොල්ලේ මේ රූපගත කිරීම ආශාවෙන් නරඹති. ඔවුහු අප හා මිත්‍ර වූහ.වහා ම අප වෙත තේ වතුර කෝප්ප කීපයක් අල්ලන ලදී. අපේ ගමන් මල්ලේ තිබූ ඉඟුරු විස්කෝතු ඔවුහු අභිරුචියෙන් යුක්තව කා දැමූහ. අවුරුදු දහසයක පමණ කුඩා කොලු ගැටයෙකු මා හඳුනාගත්තේ ය. ඔහු කුඩා කල හොරණ පැත්තේ සිංහල ගෙදරක වැඩට සිට ඇති බවත් එහිදී ටෙලිවිෂනයේ මා දැක ඇති බවත් ඔහු තම සෙසු මිත්‍රයිනට කීවේ උජාරුවෙන් යුතුවයි.ඔවුන් මා හඳුනාගත් වග දැනගත් සැණින් නඩරාජා මහතා කලබල විය. අපේ වැඩ කටයුතු අවසන්ව තිබූ බැවින් ඉතා ඉක්මනින් ආපසු යා යුතු බව ඔහු අපට දැනුම් දුන් හේතුවෙන් අප හැරෙන තැපෑලෙන් කල්ලාර කඳවුර වෙත යළි පැමිණියෙමු. ඒ වනවිට කල්ලාර යුද හමුදා කඳවුරේ කඳවුරු භාර නිලධාරි මහතා පැමිණ සිටියේ ය.ඔහු මට නොසෑහෙන්න බැණවැදුණේ මා කළ අමනෝඥ කටයුත්තේ භයානක ප්‍රතිඵලය ක්‍රියාත්මක නො වූයේ මගේ පෙර පිනක් නිසා යැයි ප්‍රකාශ කරමින් ය. මම මොහොතක් අවාසනාවන්ත වූයේ නම් මට ප්‍රාණ ඇපකරුවෙකුගේ අත්දැකීම ද විඳ ගන්නට හැකියාව තිබූ බව ඔහුගේ අදහසයි.අපි කල්ලාරෙන් සමුගෙන සිත්තාරු පාලම දක්වා ගමන් කරන අතරවාරයේ පෙර සිදුවීමේ භයානකකම සාකච්ඡා කෙරුවෙමු. එවිට ලලිත් තම කැමරාව ක්‍රියාත්මක කොට මට පෙන්වීය. එහි තිබුණේ ඔවුන් තහනම් කළ පෙදෙස ලලිත් විසින් ඉතා රහසිගතව රූපගත කරගන්නා ලද රූපාවලියයි. “මරණ තුනක් ඇති මිනිහෙක් පැණි කෑය කියලා ලියලා තියෙන්නෙ උඹ වගේ දක්ෂයන්ට තමයි” යැයි කියා මම ලලිත් මඩිහේ ගේ පිටට තට්ටුවක් දැම්මෙමි.ලබන සතියේ - සිපිරි බිත්තියේ දමිළ ලේ කවිwww.jacksonanthony.lkජැක්සන් ඇන්තනී ඡායාරූප - කෝසල මකුලොළුව දිනේෂ් ලක්දුසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=as1104037</link>
    <topic>මනරංජන දර්ශනීය ලංකා...</topic>
    <author/>
    <content>මනරංජන දර්ශනීය ලංකා...වෙල්යායක වී අස්වනු නෙළද්දීබේරුවල මුහුදු වෙරළේ ඔබ නෙත ගැටෙන අප රටේ සොඳුරු දසුන් පහත ලිපිනයට අප වෙත යොමු කරන්න.ඊමේල් -  editor@silumina.lk(එවන ඡායාරූප JPEG-Images  ලෙසින් එවිය යුතුය.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=as1104038</link>
    <topic>යව්වන උයන</topic>
    <author>සිතුවිලි පෙළ ගැස්ම රූපාන්ති බුලත්සිංහල  </author>
    <content>යව්වන උයනකාලයේ වැල්ල මත ජීවයේ ගීතයෙන් - කඳුළු වැල් සිනහ කැටි ලියවෙලා තියෙනවා.... මතකයේ අගුළුහැර විමසුමෙන් පිරිනෙතින් පිටුපසට හැරෙන විට මගේ නෙත ගැටෙනවා ඔබේ ඔය මුව මඬල මට මැවී පෙනෙනවානාවල අනුර පණ්ඩුකාභය බාලසූරියවෙනදාට වැඩිය ආදරෙයිඑදා අපි උසස් පෙළ කලා අංශයෙන් හදාරන්න පාසලට ඇතුළත් වෙලා දවස් 13 යි. මම එයාව දැක්කෙ පුංචි සුරංගනාවියක් වගේ. එයාගේ රූපෙ ජීවමානව මගෙ හිතේ ඇඳෙන්න වුණා. ඒ ඇයි කියල නොතේරෙන්න තරම් අපි පුංචි ළමයි නෙවේ ඒ වෙනකොට. කාලෙත් එක්ක අපි යාළුවො වෙද්දි මට පුළුවන් වුණා මගේ හිතේ තියෙන දේ ඔයාට කියන්න. ඔයා කල් ඉල්ලුව. මුකුත් නොකියම මම ඕනතරම් කල් ඔයාට දුන්න.ඊට දවස් දෙකකට පස්සෙ ඔයා මගෙ වුණා. එදා මම හිතුවෙ සදහටම ඔයා මගෙ විතරමයි කියල. අපි දෙන්නට දෙන්නා අවංකව ආදරේ කළා කියල මම අදත් පිළිගන්නවා. අපි දෙන්නා පන්තියෙ ආදරෙන්ම ඉන්න දෙන්න කියල අපි දෙන්නගෙම යාළුවො කතා වුණා. ඒ සමහරුන්ගෙ ඇස්වහ අපි දෙන්නට වැදුණ ද කොහෙද? ඔයා ගැන නරක ආරංචි මගෙ යාළුවන්ගෙන් දැනගන්න ලැබුණට මම ඒව කිසි දෙයක් විශ්වාස කළේ නෑ.ඒත් අන්තිමට ඇත්ත එළි වුණා. යාළුවො කියපු දේවල් චුට්ටක් හොයල බැලුවනන් අපි දෙන්නට මෙහෙම වෙන්නෑ. මම ඇත්ත දැනගද්දි මම මගේ දේවල් වගේ ආරක්ෂා කරපු ඔයාගෙ දේවල් ඔයා විනාශ කරගෙන. මම මට බයින් නැතිව ඔයාට බැන්නා. මොකද මම හොයල බැලුවනන් ඔයාව බේරන්න තිබුණා. අපි දෙන්න ඈත් වුණා.දැන් අපි A/L කරල අවුරුදු 2 යි. ඒත් මම මේ වෙනකම් කාටවත් ආදරේ කරල නෑ. එක හිතකින් කොහොමද දෙන්නෙක්ට ආදරේ කරන්නෙ දෙයියනේ මම අදටත් පසු තැවෙනවා. ඔයාගෙ වැරැදි වලට සමාව දීලා අපේ ආදරේ රැක නොගත්තට. ඇත්තමයි මම ඔයාට තවත් ආදරෙයි වෙනදට වැඩිය. අපි දෙන්න කැමතිනන් මට විශ්වාසයි අදටත් අපිට පුළුවන් අපේ ආදරේ අලුතින් පටන්ගන්න. මට පුළුවන් මගේ සඳරූට වෙනදට වැඩිය ආදරේ කරන්න. රැකගන්න.මීට සුදූබැස යන හිරුගේ දර්ශනය වැව් කණ්ඩියට මොනතරම් ලස්සනට පේනව ද? මද සුළං සමඟ පුංචි පුංචි වැහි බිංදු වැව් කණ්ඩිය තෙත් කරන කොට අපි හිටියෙ වැව් කණ්ඩිය උඩයි. මම ආයෙම සැරයක් ඔයාගෙ වටකුරු අහිංසක මූණ දිහා බැලුවෙ මම ආදරේ කළේ මොනතරම් හොඳ අහිංසක හදවතකට ද කියලා ආයෙ ආයෙමත් තේරුම් ගන්නයි.අපේ ඇස් හමුවෙන ඇසිල්ලකදී හිනාවෙන ඔයාගෙ වුවනත දිහා කල්පයක් වුණත් බලා ඉන්න මට පුළුවන් සුදු අයියේ. අපි හමුවුණේ වැරදීමකින් වුණත් ඔයා ගැන මේ පුංචි හිතේ පිරුණු ආදරේ වචනවලට පෙරලන්න බැරි තරම්.ඔයා මට හැමදාම කියුවෙ හොඳට ඉගෙන ගන්න. මං ඔයාගෙ ළඟින් හැමදාමත් ඉන්නවා කියලයි. එහෙම කියපු ඔයා මට කියන්නවත් බැරි ලොකු හේතුවක් හදාගෙන මගෙන් ඈත් වෙන්න ඕන කමට නපුරුකම් කරත් ඒ නපුරුකම් පුරාම තිබුණේ දාල යන්න බැරි ආදරයක් බව මං දන්නවා. ඒ නිසා තමයි ඔයා අදටත් කතා කරලා අහන්නේ හොඳින් ඉන්නවද කියලා. අපි කව්රුත් නොකරපු වරදකට හදවත් වලින් ඈත් වෙලා දුක් වින්දත් “සත්තයි සුදු අයියේ.එදා ඔයාට මුළු හදවතින්ම දුන්නු ආදරෙ කවදාවත් වෙනස් වෙන්නේ නෑ.” මාව අමතක කරලා ඈත් වුණත් මං කවදාවත් ඔයාට වෛර කරන්නෙ නෑ. මට පුළුවන් හැම වෙලාවෙම ඔයාට දුකක් කරදරයක් වෙන්න එපා කියලා ප්‍රාර්ථනා කරනවා. එදා කියුවා වගේම සුදු අයියේ, “ආදරේ කියන්නෙ සදාකාලයටම තමන්ගෙම කර ගන්න එකට නෙමේ. ආදරේ කරන කෙනාගේ සතුට දැකලා හිත හදාගන්න එකටයි. ඒ නිසා සුදු අයියේ මගේ නොවුණත් හැමදාම සතුටින් ඉන්න.නුවන්තිකා සඳමාලිනුඹනෙතු පියවෙන තරමට මට නුඹේ රුවම පෙනේ.... නෙතු පියන් වසා නොසිටම මම දිවි ගෙවන්නෙ කෙසේ.... කොයි ලෙසකට සිතුවද.... කොයි ලෙසකට පැතුවද.... නුඹ මගෙ නෙතු පියන් අතර කඳුළක තනි වුණේ....ගනේෂා මධුවන්ති මාළිගාතැන්නගොළු නොවූ කවියඅදහන්න බෑ මේ සැබෑවක් දෝ මගේ කවියත් පළවෙලා පත්තරේ තව තවත් කවි ලියපන් පුතේ නුඹේ කවි සිත ගොළු නොකර නිරපරාදේ...නදීකා පි‍්‍රයදර්ශනිපුංචි ගුරුතුමියලොව විකසිත කරන සිනාකට සුන්දරයි සිතට සැනසුම ගෙනෙන මුව කමල පින්බරයි හිමිදිරියෙ සිප්හලට පැමිණෙන හැටි අගෙයි ඔබ දකින කාගෙ වුව සිත තුටින් පිරී යයිකනවැරැල්ලේ හේමාලෝක හිමි බදුල්ලරූප පෙට්ටිය”අමන්දා, පබළු එක්ක එන්න බොඳ මීදුමේ සිහිල විඳගෙන අපි බලමු මිලා - මළා ලයිට් කපලා” වාසනා වේවා!රෂිනි දීතිකා නිට්ටඹුවනුඹට හිත අද්දර හීන්සැරේ සුවඳ රෝස මල් අරගෙන නුඹෙ තනියට තනි රකින්න මට අද තහනම් උනාද..? මල් නොපිපෙන ගිම්හානෙට වසන්තයක් වෙලා එන්න ආයෙත් මට නොහැකිද නුඹෙ සිත් ආකාසෙට වඩින්න...අමාලී ජයසේකර වරාකලවිටඅහස නුඹ වගේඔබ ඈතයි ළං වෙන්න බැරි තරමට හරියට අහස වගේ. කොච්චර අපි අහස දිහා බලන් ඉන්නවාද? නමුත් අපිට අහස අල්ලන්න බැහැ. ඒත් අපි අහස දිහා බලන් හීන මවනවා. කවි සිතුවිලි හිතට දැනෙනවා.... දුක හිතුණාමත් සමහරු අහස දිහා ඔහේ බලාගෙන ඉන්නවා.හිතට පුදුමාකාර සහනයක් දැනෙනවා... ඒ ඔබ වගේ... කවුරු මොනවා කිව්වත් ඔබ ඉතාමත් ආකර්ෂණීයයි... ඒත් මං හීනෙක අතරමං වෙලා මොනවා කරන්නද? මගේ හිත අරන් යන්න ගිහින් දුරකට... මං ඒ හීනේට හරිම කැමතියි. ඒ හීනය ගැන මං හිතනවා.ඒත් එක දෙයක් මං දන්නවා මේ ආත්මේදි නොලැබෙන දෙයකට මං හීන මවන බව. මං කොච්චර අමතක කරන්න හැදුවත් ඒ හිනාව, දඟකාර ගති, ඇස් වලින් කතා කරන වග මට දැනෙනවා... මට සමහර වෙලාවට ඔයා මගේ ළඟ ඉන්නවා කියලා දැනෙනවා...සමහර දවස්වල මං පාර දිහා බලාගෙන ඉන්නවා. මං හිතනවා ඔයා අපේ පාරෙන් යයි කියලා... මේ ජීවිතේ පුදුමාකාරයි නේද? අපි හිතන දේවල් අපිට ලැබෙන්නේ නැහැ...රෙයානා නිරෝෂනි ඩයස් කොළඹ 10අහිමි සෙනෙහස ”ඔයාගෙ කටහඬ අහන්න ආසයි සුදූ.. කතා කරන්න පුළුවන් වෙලාවක් ලැබුණු ගමන් මට කියන්න. මම ගන්නම්” මාත් එක්ක කතා කරන්න ඕන උනාම ඔයා කිව්වා... “මට ඔයාව නොදැක ඉන්න බෑ” ආදරේ දරාගන්න බැරි මොහොතක ඔයා එහෙම කිව්වා.. ඔයාට මතකද අපි දවසට පැය ගාණක් කතා කර කර හිටියා.. “මම ඔයාව මගේම කරගන්නවා” ඔයා එහෙමත් කිව්වා.මේ තරම්ම මට ආදරෙන් හිටිය ඔයා ඇයි අද මගෙන් මේ තරම් ඈත් වුණේ.. ඇයි එක වතාවක්වත් ඔයාට මාව මතක් වෙන්නෙ නැත්තෙ රත්තරන්.. ඇයි මාව දාලා ගියේ... තව එකම එක වතාවක් කියන්න “මම ඔයාට ගොඩක් ආදරෙයි කියලා” තව එකම එක වතාවක් මාව ආදරෙන් තුරුලු කර ගන්න.සමුගන්න කලින් තව එකම එකම සැරයක් ඔය තුරුලෙ ඉන්න ඉඩ දෙන්න රත්තරන්... ඔයාගෙ ලෝකෙට හිමි නැති, ඔය සෙනෙහස අහිමි වුණු මේ අවාසනාවන්ත කෙල්ලගෙන් වරදක් වුණානම් සමාවදෙන්න රත්තරන්... අපි ආයෙ හමුවෙන එකක් නෑ.කොහේදි හරි හමුවුණොත් එදාටත් හැමදාම වගේ ඔය ලස්සන හිනාව අරන් මගෙ ළඟට එන්න... තාමත් මං ඔයා එනකම් මග බලන් ඉන්නවා රත්තරන්... මං ඔයාට තාමත් ගොඩක් ආදරෙයි...මධූදෙනෙත් පියාන සියුමැලි ඇඟිලි තුඩුවලින් පිරිමදියි මා ඔබේ මුව කමල. කන්පෙති අසලින් ඉදිරියට නෙරා තිබුණු ගැටිත්තක් සෑම මොහොතකම මගේ ඇඟිලිතුඩුවලට දැවටෙනු මට දැනෙයි. ඒත් එක්කම වගේ ඔයාගෙ සුවඳත්, සුවයත් මා වෙලා ගනී.මෙහෙම ගියොත් ඔයාගෙ ආදරය උහුලන්න බැරුව මගෙ පපුව පිච්චිලා මාව මැරෙයි කියල මට හිතුණා. ඒ තරම් සුන්දර නිමේෂයන් ගෙවා දමන්න සත්තයි මැණිකෙ මට ලෝබ හිතුණා.කාලය මෙසේ ඉගිල ගියේ විහඟ වේගයකින් එය කෙසේ සිදු වී ද යන්න අදටත් මට හීනයක්. ඔයාගේ සුවඳත්, මතකයත් මා ළඟින් ක්ෂය වුණේ මන්දාරම් පිණි බිඳුව හිරු මලට සැඟවුණාක් මෙනි. එකෝමත් එක දවසක මට දැනුණු ලෙසට නුපුරුදු සුවඳක් මා ළඟට එනු මට දැනිණ. පසුව මගෙ දෑත මත ලිපියක් හෝ එවැන්නක් තබා ගියා මට මතකය. ඒත්, එය කුමක් ද යන්න ඛ්යවා ගැනීමට අපහසු නිසාවෙන් ජීවිතයෙ එළිය දුටු මගෙ නංගිට එය ලබාදුන් හැටි මට මතකය. මට දැනුණු විලසටම. කොළයක් අතට ගත් ශබ්දයක් මට ඇසිණ. ඇය එය අතේ තියාන නොකියවා මුනිවත රකින බව මට දැනිණ.අනේ මගෙ නංගි පැටියො ඕක මොකද්ද කියල කියවන්න දෙය්යො, මං ඒ තරමටම ඇයට ආයාචනා කළ සැටි මට තවමත් මතකය. ආදරණිය නිරංජලා වෙත සෙනෙහසින්, ඒ තරමට ආදරණිය ලෙස මා අමතනුයේ වෙන අයෙකු නොව. ඒ ඔබම බව මගෙ සිත කියූ සැටි මට මතකය. මට දැනුණු ලෙසට මගෙ නංගි ඉන් එහා කිසිදු වචනයක් තෙපලුවේ නැත. මට ඇසුණේ හීනියට ඈ ඉකිබිඳින හඬ පමණි. මම ඇයගෙ මුව ස්පර්ශ කළ සැණින් මගේ අතැඟිලි උණු කඳුළු වලින් තෙමුණයුරු මට දැනිණ. “අනේ අක්කේ, කීර්ති අය්යා බඳිනවලු” මට හීල්ලිණ.කිසිදා එළියක් නොදුටු මගේ ජීවිතයේ තවත් අඳුරු වීමට තැනක් නැති බව මා දනිමි. නමුත් මගේ සිත පමණක් නොව මුළු ආත්මයම හඬා වැටුණෙ මට ද අකීකරුවය. අනෙක් යෙහෙළියන්ට, යහළුවන්ට මෙන්ම ඔයාගෙ විවාහ ඇරයුම එවීමට අමතක නොකිරීම ගැන ඔයාට ස්තුතියි.කමක් නෑ රත්තරං මං ඔයා එක්ක තරහ නෑ. මට ඔයා එක්ක තරහ වෙන්නත් බෑ මැණිකෙ. ඔයා මගෙ ළඟින් දුරස් උනාම ඔයාගෙ සුවඳ ඔයා මට දුන්නු ඒ මතකය මට හොඳටෝම ඇති.කණවැල අල්ලන් ජීවිතේ තියනකල් මාත් එක්ක දුක් විඳිනවට වඩා ඔයා ගත්ත තීරණය ගැන මං ඔයා එක්ක තරහ වෙන්නෙ නැහැ. ඒත්, එදා ඔයාගෙ ස්වර්ණමය දවස දෑසින් බලා හීල්ලීමට මට පෙනීම නොදීම ගැන මම එදා දෙවියන්ට ස්තුතියි කළා සත්තයි.ඔයාගෙ පරණ ආදරය දොම්පෙන් නිරංජලා ප්‍රියදර්ශනීඅපේ කාලේ අත්දැකීම් අද අහසට පොළව වගේ ප්‍රවීණ නාට්‍යවේදී ලූෂන් බුලත්සිංහල යස ඉසුරු පිරුණ තැනා සිරි දෙව්දුව සිටින තැනා ළඟක ඇතේ දුරක නැතේ අපි යන්නේ ඒ පාරේවේදිකාවේ විදුලි බුබුළු දැල්වී නිවී යයි. චමත්කාර ගී හඬ මුළු පේ‍්‍රක්ෂකයන්ම අමන්දානන්දයට පත්කරයි. පී‍්‍රතිය අතරින් කන්කලු ගී රාවය අප වෙනත් ලෝකයකට කැඳවයි. ගායකයා කෙතරම් කන්කලුව ගායනා කළ ද ඒ ගේය පදවල මිහිරියාව නැත්නම් මේ චමත්කාරය කොහින් ද? ඒ පදරුත් තනන මාහැඟි හැකියාවයි.ආපසු හැරී අතීතයට නික්ම යන නාට්‍යවේදියාණෝ අතීතයේ කටෝර ඉසව් පහක් සිතින් සිහිපත් කරති. ආ මාවත මටසිලිටි නැත. වේදනාවේ බර තවමත් පැලපදියම්ය. එහෙත් අධිෂ්ඨානය සිත දැඩි කරයි. ඉලක්කය තෙක් යා යුතුය. සියල්ල සතුටු සිතින් විඳ දරා ගැනීමට හදවත රුකුල් දෙයි. හෙතෙම නොසැලුනි. නැතිනම් මෙසේ ගයන්නට හෝ ලියන්නට ඔහු වැන්නෙකු හමු නොවනු ඇත.“ඉගෙනගන්න කාලෙ ආදරය ගැන හිතන්න මට වෙලාවක් තිබුණෙ නෑ. මං හිතුවේ හොඳට ඉගෙන ගන්නවා කියලා. අපේ පවුලේ ආර්ථික අසීරුතා ගොඩක් තිබුණා. ඒ හින්දා මං ඒ ගැන හිත යොමු කෙළේ නෑ. මං දැක්කා මගේ වයසේ යාළුවෝ ලස්සනට ඇද පැලඳගෙන යනවා. මමත් එහෙම යන්න ආසයි. ඒත් ඉතින් මට ඒ වගේ හැකියාවක් තිබුණේ නැහැ. හිතට දුකක් ඇති නොවුණා නොවෙයි. මං ගොඩක් ඉවසුවා. මං කොල්ලෙක් වුණත් හැදුණෙ නීති ගොඩක් මැද. සමහර වෙලාවට තාත්තා ඒ වගේ නීතිරීති දැම්මේ මගේම හොඳට වෙන්නැති. ගල්කිස්සේ මුහුදේ මං යාළුවොත් එක්ක හොරෙන් නෑවා.ඒක අපේ තාත්තාට කවුදෝ කියලා. තාත්තා ගෙදර ආවා. එදා තාත්තාට හොඳටම කේන්ති ගිහිල්ලා. තාත්තා මට ගැහුවා. ඒ පාර අපේ සීයා තාත්තාව ඇදලා අරගෙන තාත්තාට පහරක් ගැහුවා. මට මුකුත් හිතාගන්න බැරිවුණා. මං ගල් ගැහිලා බලාගෙන හිටියා. අපි යාළුවොත් එක්ක නාන්න යනකොට අහල පහල වතුවල තියෙන කුරුම්බා කඩාගෙන බොනවා. කොයි ගස්වල ද කුරුම්බා රස කියලා අපි දැනගෙන හිටියා. අපේ එක යාළුවෙකුට හොඳට ගස් නඟින්න පුළුවන්. එයා තමයි ගස් නැඟලා අපිට කුරුම්බා කඩලා දෙන්නෙ. දැන්නම් ඒ තැන්වල තියෙන ගස් කැපිලා අද වෙනකොට ගෙවල් හැදිලා. හැම දෙයක්ම බොහෝම ඉක්මනට නාගරීකරණය වුණේ. අතීතයේ මතක සටහන් විතරයි මගේ හිතේ තවමත් සක්මන් කරන්නෙ.දවසක් මං නාන්න ගිහිල්ලා මුහුදේ සුළියකට අහුවුණා. මට මතකයි මාව බේරා ගත්තේ සුදු මහත්තයෙක්. අම්මෝ... එදා නම් මට කවදාවත් අමතක වුණේ නැහැ. හැබැයි ඉතින් මුහුදේ නාන එක නම් නැවැත්තුවේ නෑ.එස්. එස්. සී. කළාට පස්සේ ලලිතකලා ආයතනයේ චිත්‍ර කලාව හදාරන්න මම ගියා. මට ගොඩක් ආසයි. චිත්‍ර අඳින්න ඉගෙනගන්න ඒත් මට ටිකක් දවස් ගියහමයි තේරුණේ මට ඒවාට වියදම් කරන්න සල්ලි නැහැ කියලා. චිත්‍ර අඳින පින්සල් කඩදාසි ගොඩක් ගණන්. මං කනගාටුවෙන් වුණත් ආපසු හැරුණා. මම හිතුවා උසස් පාඨශාලා සහතික පත්‍ර විභාගය කරනවා කියලා. කොච්චර අපහසුකම් මැද්දෙන් වුණත්, මං විභාගය කළා.ප්‍රතිඵල හොඳ නිසා මං විශ්ව විද්‍යාලයයට තේරුණා. එදා අපේ තාත්තා කිව්වේ, “අනේ පුතේ උඹගේ දක්ෂකම ගැන සතුටුයි. ඒත් ඉහළට උගන්නන්න මේ තාත්තාට සල්ලි නැහැ කියලා. ඒ වචනවලින් මගේ සිත කම්පා වුණා. මං කොහොමද තාත්තාට තවත් වදයක් වෙන්නේ. මං මගේ කැමැත්තෙන් කෘෂිකර්ම දෙපාර්තමේන්තුවේ ලිපිකරු රැකියාවක් හොයාගත්තා.මගේ රැකියාවෙන් ලැබෙන මුදල් තමයි මගේ අධ්‍යාපනයට වියදම් කළේ. අපේ කාලේ අත්දැකීම් අද යෞවන ළමයින්ගේ කාලයත් එක්ක ගළපන කොට අහසට පොළව වගේ. මං හිතන්නේ තරුණ කාලයේදී පෞද්ගලිකව තමාට වෙන සේවයත් පොදුවේ සමාජයට වෙන සේවයත් ඉටුකිරීම වැදගත්සිතුවිලි පෙළ ගැස්ම රූපාන්ති බුලත්සිංහල  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=as1104039</link>
    <topic>2600 සම්බුද්ධත්ව ජයන්තියට බොදු උරුමය එක</topic>
    <author>රමණී සුබසිංහ</author>
    <content>2600 සම්බුද්ධත්ව ජයන්තියට බොදු උරුමය එකතිලෝගුරු බුදුරජාණන් වහන්සේ පන්සාළිස් වසක් පුරා දේශනාකොට වදාළ සුවාසූ දහසක් ශ්‍රී සද්ධර්මයේ ස්පර්ශය ලද ශ්‍රී දන්ත ධාතූන් වහන්සේ වැඳ පුදාගැනීම සකල ලෝකවාසී බෞද්ධ ජනතාව තම ජීවිතයේ ලද මහත් භාග්‍යයක් කොට සලකති.ජීවමාන බුදුරජාණන් වහන්සේ වන්දනා කළා හා සමානව සලකති.සෙංකඩගලපුර ශ්‍රී දළදා මන්දිරයේ ජීවමාන බුදුරජාණන් වහන්සේ ලෙසින් විරාජමානව වැඩ වෙසෙන වාම ශ්‍රී දන්ත ධාතූන් වහන්සේ වැඳ පුදාගැනීමටත්, දැක බලා ගැනීමටත් පැමිණෙන දෙස් විදෙස් බෞද්ධ, අබෞද්ධ ජනතාවට තවත් මහඟු දායාදයක් තිළිණ කිරීමට ශ්‍රී දළදා මාලිගය දැන් කටයුතු යොදමින් සිටී.ඒ, 2600 ශ්‍රී සම්බුද්ධත්ව ජයන්තිය වෙනුවෙන් එළඹෙන වෙසක් පුර පසළොස්වක පොහෝ දින ලෝකයේ ප්‍රථම වරට අන්තර්ජාතික බෞද්ධ කෞතුකාගාරයක් මහනුවරදී විවෘත කිරීමෙනි.කෞතුකාගාරය නිර්මාණය වන පැරණි උසාවි සංකීර්ණයමහින්ද රාජපක්ෂ ජනාධිපතිතුමා විසින් 2006 වසරේදී දළදා මාලිගයට පවරා දුන් සුවිසල් වපසරියක් සහිත දෙමහල් ගොඩනැඟිල්ලකින් යුත් මහනුවර පැරණි උසාවි සංකීර්ණයේ ඉදිවන මේ කෞතුකාගාරයේ වැඩ කටයුතු ආරම්භ වූයේ දියවඩන නිලමේ ප්‍රදීප් නිලංග දෑල මහතා ගේ අදහසකට අනුවය.මල්වතු අස්ගිරි මහ නාහිමිවරුන් අනුශාසනා හා උපදෙස් අනුව ඉදිවන මේ කෞතුකාගාරය ලෝකවාසී ජනතාව වෙත ලැබෙන සුවිශේෂී, වටිනා අවස්ථාවක් බව නිලංග දෑල මහතා පවසයි.”විවිධ රටවල බෞද්ධ කෞතුකාගාර දැකගත හැකි වුවත් බෞද්ධ රටවල් රැසක තොරතුරු එක්තැනකට එක් කළ අවස්ථාවක් මෙතෙක් දැකගන්නට ලැබුණේ නෑ.සිදුහත් බෝසතාණන් වහන්සේ සම්බුදු පදවිය ලැබ වසර 2600ක් උදාවීම නිමිත්තෙන් මෙවන් උතුම් කාර්යයක් ඉෂ්ට සිද්ධ කර ගැනීමට ලැබීම අප ලද මහත් භාග්‍යයක්.විශේෂයෙන් ශ්‍රී දන්ත ධාතූ®න් වහන්සේ වැඳ පුදාගැනීමට, මහනුවර ශ්‍රී දළදා මාලිගයට දිනපතා පැමිණෙන දහස් සංඛ්‍යාත බෞද්ධ, අබෞද්ධ ජනතාවට එම පරිශ්‍රයේ දී ම ශ්‍රීී ලංකාව ඇතුළු තවත් බෞද්ධ රටවල් රැසක බෞද්ධ ශිෂ්ටාචරය පිළිබඳ මෙහිදී යම් අදහසක් ලබා ගත හැකි වීම සුවිශේෂයි.”බුදුන් වහන්සේ උපන් දේශය, ලුම්බිණිය, බුද්ධගයාව, අනෙකුත් බෞද්ධ රටවල ශාසනික තොරතුරු ද සියැසින් දැක බලා ගැනීම සියලු බෞද්ධයින් ගේ ප්‍රාර්ථනාවක් වනවාට සැක නැත. එහෙත් එවන් අවස්ථාවක් උදාවන්නේ ඉතා සුළු පිරිසකට පමණි.දළදා මාලිගා පරිශ්‍රයේ ඉදිවෙන මේ අන්තර්ජාතික බෞද්ධ කෞතුකාගාරය නැරඹීමෙන් විශේෂයෙන් ශ්‍රී ලාංකික ජනතාවට මෙන්ම විදෙස් සංචාරකයින්ට ද භාග්‍යවතුන් වහන්සේ, දේශනා කොට වදාළ ශ්‍රී සද්ධර්මය විවිධ රටවල පැතිරී ගිය ආකාරය, ඒ ඒ රටවල බෞද්ධ වෙහෙර විහාර හා බෞද්ධ පුද පූජා වත් පිළිවෙත් පිළිබඳ මූලික දැනීමක්, අවබෝධයක් ලබාගැනීමට අවස්ථාව උදාවන්නේ ය.ප්‍රදර්ශන කුටි ඇතුළත දර්ශනමෙහි ප්‍රධාන උපදේශකවරයා ලෙස කටයුතු කරන්නේ පේරාදෙණිය විශ්වවිද්‍යාලයේ පුරාවිද්‍යා අධ්‍යයන අංශයේ හිටපු අංශාධිපති හා ශ්‍රී ලංකා පුරාවිද්‍යා සංගමයේ වත්මන් සභාපති මහාචාර්ය පී.එල්.ප්‍රේමතිලක මහතා ය. ශ්‍රී දන්ත ධාතූන් වහන්සේ උදෙසා කරන ගෞරවයක් ලෙස මෙහිදී කිසිදු වැටුපක් අපේක්ෂා නොකර සිය සේවය සලසන ප්‍රේමතිලක මහතා කොළඹ ජාතික කෞතුකාගාරය ප්‍රතිනිර්මාණය කිරීමේ ප්‍රධාන උපදේශකවරයා ලෙස ද කටයුතු කර ඇත.කෞතුකාගාරය නැරැඹීමට පැමිණෙන දෙස් විදෙස් සංචාරකයින්ට රටවල් 17ට වෙන් වෙන් වශයෙන් වෙන්වූ ප්‍රදර්ශන කුටි 17ක් දැක බලාගැනීමට අවස්ථාව උදා වේ. ශ්‍රී ලංකාව, ඉන්දියාව, ජපානය, තායිලන්තය, චීනය, මියන්මාරය, පාකිස්තානය, භූතානය, කොරියාව, ඉන්දුනීසියාව, මලයාසියාව, ඇෆ්ගනිස්ථානය, වියට්නාමය, ලාඕසය, කාම්බෝජය සහ බංගලාදේශය යන රටවල්ය.ඒ ඒ රටට අදාළ තොරතුරු සිංහලයෙන්, ඉංගිරිසි බසින් හා අදාළ රටේ භාෂාවෙන් කියවා දැනගැනීමට ද පහසුකම් සලසා තිබේ.“..අන්තර්ජාතික බෞද්ධ කෞතුකාගාරයක් ඉදිවීම බෞද්ධ රටවල් අතර අන්‍යොන්‍ය සුහදතාව ආගමික සබැඳියාව වඩාත් වර්ධනය කිරීමේ හා කලින් පැවැති සබඳතා තවදුරටත් තහවුරු කිරීමේ සුවිශේෂී අවස්ථාවක්.එහි දී ඒ ඒ රටවල බුදු සමයේ ආරම්භය හා ව්‍යාප්තිය, භික්ෂු සමාජය සංවර්ධනය වූ ආකාරය, ඉදිවී ඇති වෙහෙර විහාර, වාස්තු විද්‍යාව, ප්‍රතිමා ශිල්පය, බිතු සිතුවම්, වත් පිළිවෙත් හා වන්දනා ක්‍රම පිළිබඳ දළ අදහසක් ලබාගැනීමට පුළුවන්. සමස්තයක් ලෙස ඓතිහාසික, ආගමික, අධ්‍යාපනික, සමාජයීය හා සංස්කෘතික වශයෙන් වැදගත් අවස්ථාවක් ලෙස හඳුන්වා දීමට පුළුවන්. නව කෞතුකාගාරය පිළිබඳ ප්‍රේමතිලක මහතා දක්වන්නේ එවැනි අදහසකි.මෙහි ශ්‍රී ලංකාවට වෙන්වූ ප්‍රදර්ශන කුටියේ දී ලංකාවේ මූලික බුදු සමය, ථේරවාදී හා මහායාන බුදු දහමේ වර්ධනය, වාස්තු විද්‍යාව, මූර්ති හා බිතු සිතුවම්, ලාංකේය බෞද්ධ පුද පූජා ක්‍රම පිළිබඳ අවබෝධයක් ලබාදීම පිළිබඳ අවධානය යොමුකර තිබේ.දියවඩන නිලමේ ප්‍රදීප් නිලංග දෑලදළදා වහන්සේ පිළිබඳ පුද පූජා විශේෂ, අලුත් සහල් මංගල්‍යය, උපසම්පදා මංගල්‍යය, ශ්‍රී මහා බෝධි වන්දනාව හා ශ්‍රී පාද වන්දනාව පිළිබඳවත් බෞද්ධ වත්පිළිවෙත් පිළිබඳවත් තොරතුරු ඇතුළත් ය. පොලොන්නරුවේ ලංකාතිලක විහරයේ බුදු ගේ ආදර්ශයක් හා රුවන්වැලි මහා සෑ රදුන්ගේ අනුරුවක් සැකසීමට ද නියමිත ය. මේ සියල්ල එක්තැන් වූ ප්‍රදර්ශන කුටිය නැරඹීමෙන් ශ්‍රීී ලංකාවේ බුදු සමය පිළිබඳ ඕනෑම පුද්ගලයකුට මූලික අදහසක් ලබාගැනීමට පුළුවන.ඉන්දීය රජයේ ඉල්ලීමකට අනුව කෞතුකාගාරයේ ඉහළ මාලයට පිවිසෙන පියගැට පෙළ මධ්‍යයේ සාරානාත් බුදු පිළිම වහන්සේ ගේ අනුරුවක් තැන්පත් කිරීමට ද අපේක්ෂා කෙරේ.ඒ බුදුරජාණන් වහන්සේ ගේ පළමු ධර්ම දේශනය සංකේතවත් කිරීම සඳහා ය. ධර්ම චක්‍ර මුද්‍රාව සහිත මෙම හිඳි පිළිම වහන්සේ ගලින් නෙළීමට අදහස් කැරේ.’චීනයට’ බුදුසමය පැමිණීමත් සමඟ විශාල ප්‍රදේශයක් පුරා පැතිරී ගියේය. ලෙන් විහාර බිතුසිතුවම්, බුද්ධ රූප, සෑම ප්‍රදේශයකම පාහේ ඉදිවී ඇති ඉතා විශාල විහාරාරාමයන් ඊට සාක්ෂි දරයි.චීන ප්‍රදර්ශන කුටියේ දී චීන මහායාන හා ථේරවාදී බෞද්ධ සම්ප්‍රදාය, චීන මහායාන බුද්ධාගමේ වත්පිළිවෙත් හා පින්කම්, බෞද්ධ විහාර, චතුර්විධ ලෙන් විහාර, පුද පූජා ක්‍රම, වැදගත් බෞද්ධ සිද්ධස්ථාන, බෞද්ධ සංස්කෘතිය හා බැඳුණු ජන ජීවිතය ආදී විවිධ අංශ පිළිබඳ අවබෝධයක් ලබාගත හැකිය.චීනයේ ටිබෙට් සාම්ප්‍රදායික බුද්ධාගම, චීනය හා අනෙකුත් රාජ්‍යයන් අතර පැවති බෞද්ධ සම්බන්ධතා පිළිබඳව ද මූලික අවබෝධයක් ලබාගත හැකි වන ලෙස තොරතුරු ඉදිරිපත් කොට තිබේ.මහාචාර්ය පී.එල්.ප්‍රේමතිලකමේ ආකාරයට අනෙකුත් රටවල ද බුදු දහම හා සම්බන්ධ විශේෂ තොරතුරු අන්තර්ගත කරමින් ප්‍රදර්ශන කුටි නිමවා තිබේ. මීට අමතරව චීනය, ජපානය ඇතුළු රටවල් රැසක නවීන තාක්ෂණික උපකරණ භාවිත කරමින්, විශාල රූපවාහිනී තිර ප්‍රයෝජනයට ගනිමින් පැමිණෙන ජනතාවට ඒ ඒ දේශයන් හි බෞද්ධ සම්ප්‍රදායයන්, බෞද්ධ සිද්ධස්ථාන නැරඹීමට ද අවස්ථාව උදා කැරේ. මේ අනුව අන්තර්ජාතික බෞද්ධ කෞතුකාගාරය ඉදිකිරීම සඳහා මේ වන විටත් රුපියල් බිලියනයකට වැඩි මුදලක් වැය වී ඇතැයි දියවඩන නිලමේ නිලංග දෑල මහතා පවසයි.”මේ සද් කාර්ය ආරම්භයේ දී අපිට බොහෝ ගැටලුවලට මුහුණ දීමට සිදුවුණා. විශේෂයෙන් සමහර රාජ්‍යයන්වල දායකත්වය ලබාගැනීමේ දී. එහෙත් වැඩ කටයුතු ආරම්භ වීමත් සමඟ, මේ පිළිබඳව අපේක්ෂිත සෑම රටකම පාහේ විශේෂ ප්‍රසාදයක් සහ උන්නදුවක් ඇතිවුණා. මේ කාර්යය සාර්ථක කරගැනීමට ඒ ඒ රටවලින් ලබාදෙන උපරිම දායකත්වය අගය කළ යුතුයි” මේ සුවිශේෂී කාර්යභාරය පිළිබඳ දියවඩන නිලමේතුමා දක්වන්නේ එවැනි අදහසකි.අන්තර්ජාතික බෞද්ධ කෞතුකාගාරයේ චීනය ජපානය, මියන්මාරය, කොරියාව ඇතුළු රටවල් රැසක ප්‍රදර්ශන කුටිවල වැඩ කටයුතු මේ වනවිටත් සම්පූර්ණයෙන් ම අවසන් ය. ඉතිරි ප්‍රදර්ශන කුටි ද කඩිනමින් ඉදිකෙරෙමින් පවතී.සංස්කෘතික අමාත්‍යාංශයේ ද දායකත්වයෙන් ඉදිවෙන මෙම කෞතුකාගාරයේ වැඩ කටයුතු නිම කැරෙන්නේ දෙස් විදෙස් බොහෝ පිරිසකගේ දායකත්වයෙනි.විශේෂයෙන් දළදා මාලිගයේ ජාත්‍යන්තර බෞද්ධ කටයුතු අංශයේ අධ්‍යක්ෂ ගාමිණී බණ්ඩාර මහතා ඇතුළු කාර්ය මණ්ඩලයේ කැපවීමෙනි.2600 සම්බුද්ධත්ව ජයන්තිය උදාවන, එළඹෙන වෙසක් පුර පසළොස්වක පොහෝ දින දළදා මාලිග පරිශ්‍රයේ දී විවෘත වන ලොව ප්‍රථම අන්තර්ජාතික බෞද්ධ කෞතුකාගාරය සමස්ත ලෝකවාසී බෞද්ධ ජනතාවට අමරණීය සිහිවටනයක් වනු නොඅනුමානය.රමණී සුබසිංහඡායාරූප – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av1104031</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාබැංකුවට යාම සඳහා තමා ගුරුවරියක ලෙස සේවය කරන පාසලෙන් පිටතට යාමට පැමිණි චමරි පාසල් ගේට්ටුව අසල මහ හඬින් හඬමින් සිටි දැරියක දැක මඳකට නතර වූවාය.ඈ දෙස මද වේලාවක් අනුකම්පාවෙන් බලා සිටි ඇය, කුඩා දැරියගේ හිස අතගා මෙසේ කීවාය.’චී චී බබා මම ඔයා නං එහෙම කවදාවත් ඔය විදියට අඬන්නෙ නැහැ.’ඉකිබිඳිමින් සිටි දැරිය හැඬුම නවතා, ඇස් ලොකු කර චමරි දෙස බලා මෙසේ කීවාය.’ඔයාට ඕන විදියකට ඔයා අඬන්න. මම අඬන්නෙ මේ විදියට තමයි.’ කී ඇය නැවතත් හඬන්නට වූවාය.සංචාරකයන් පිරිසක් රැගත් සුඛෝපභෝගී බස් රථයක් කටුනායක සිට පැමිණ කොළඹ නගරය හරහා ඔවුන් නවාතැන් ගැනීමට නියමිත හෝටලය බලා ධාවනය කරමින් තිබුණි.’අපි දැන් කොළඹ නගරයේ තිබෙන විශාලම මත්පැන් හල පසු කරමින් ඉන්නෙ.’ මාර්ගෝපදේශකයා එක් ගොඩනැගිල්ලක් දෙසට අත දිගු කරමින් සංචාරකයන් හට පැවසීය.’ඉතින් ඇයි පහු කරන්නෙ?’ බසයේ පිටුපස සිටි එක් සංචාරකයෙක් වහා ඇසීය.සතියකට පෙර තම නිවෙසට යාබද නිවෙසට අලුතින් පැමිණි පවුල ගැන අනෝමා පසුවූයේ දැඩි පරීක්‍ෂාවෙනි. නිවෙසේ වැඩ කරන අතරතුර පවා ඇය තාප්පය අසලට ගොස් එම නිවෙස දෙසට හිස පොවා විපරම් කරන්නට අමතක නොකළාය.හවස වැඩ අවසන් වී නිවෙසට පැමිණි නිහාල් ගෙට ගොඩවත්ම අනෝමා ඔහු වෙත පැමිණ මෙසේ කීවේ නොරිස්සුම් ස්වරයකිනි.’නිහාල් ඔයා දැක්කද අර අල්ලපු ගෙදරට අලුතින් ආපු ජෝඩුව. ඒ දෙන්නට දෙන්නා පුදුම ආදරේකින් ඉන්නෙ. ඒ ගෙදර මනුස්සයා හැමදාම උදේට වැඩට යන්නෙ වයිෆ්ට හාද්දක් දීලා. ඇයි අනේ ඔයාටත් බැරි එහෙම කරන්න?’’ඔයාට පිස්සුද අනෝමා? මම කොහොමද එහෙම කරන්නෙ? මම තවම ඒ ගෑනු කෙනාව හරියට අඳුරන්නෙවත් නැහැනෙ.’ නිහාල් පිළිතුරු දුන්නේය.’අනේ මොකද කුමාරි අර ඔයාගෙ මහත්තයට වෙලා තියෙන්නෙ?’ කකුල් දෙකේම තැන් කීපයක් වෙලුම් පටි වලින් ඔතාගෙන, කොරගසමින් අපහසුවෙන් ඇවිදගෙන යමින් සිටි රොෂාන් දෙස බලමින් අල්ලපු ගෙදර ශීලා ඇසුවාය.’හරි වැඩේනෙ ශීලා වුණේ? අපේ රොෂාන් හැමදාම හොඳ පදමට බීලා හතර ගාතෙන් නෙ ගෙදර එන්නෙ. ඊයෙ රෑ එයා බොන්නෙ නැතුව කෙළින් කටින් ගෙදර ආවා. ඒක හින්දා අපේ බල්ලට රොෂාන්ව අඳුන ගන්න බැරි වුණා අනේ.’ කුමාරි කීවාය.එක් ධනවත් මහලු කාන්තාවක් ඉතා බරපතළ ශල්‍ය කර්මයක් සඳහා පෞද්ගලික රෝහලකට ඇතුළු කරනු ලැබුවාය. ශල්‍ය කර්මය භාරවූ ප්‍රධාන වෛද්‍යවරයා දෙස විපරමින් බැලූ රෝගී කාන්තාව, ඔහු මිය ගොස් සිටි තම සමීප යෙහෙළියකගේ එකම පුතා බැව් හඳුනාගත්තාය.වෛද්‍යවරයාගේ සුරත තම දෑතින්ම අල්ලා ගත් කාන්තාව මෙසේ කීවාය.’පුතා, උඹ මගෙත් එක්ක තරහ වෙන්ඩ එපා. උඹේ අම්මයි මමයි ඉස්සර හොඳම යාළුවෝ. උඹ මේ ඔපරේෂන් එක හරියටම තිතට නොකළොත් මම උඹ ගැන උඹේ අම්මට පැමිණිලි කරනවා.’මනෝ හරිම කලබල කාරයා. මිනිහා නියමිත රස්සාවක් නොකළත් රාජකාරියක් කරන කෙනෙකුට වඩා වගකීම් රැසක් තමා පිට පැවරී ඇති විදියටයි ඔහු කටයුතු කළේ. සමහර වෙලාවට කථා බහ කරන්නට පවා ඉස්පාසුවක් නැති විදියටයි ඔහු හැසිරුණේ.දවසක්දා මනෝ බොහොම කලබලයෙන් ලක ලැහැස්ති වෙලා උදේම පාරට බැස්සා. හදිස්සියේම යමක් මතක් වෙලා ඔහු පාරේ යමින් සිටි කෙනෙක් නවත්තලා මෙහෙම ඇහැව්වා.’මට කරුණාකරලා කියනවද අද සතියේ මොන දවසද කියල!’’ඒක නං මට හරියටම කියන්න බැහැ. මොකද මම මේ පළාතට අමුත්තෙක්.’ අර තැනැත්තා පිළිතුරු දී යන්නට ගියා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av1104032</link>
    <topic>යාත්‍රා</topic>
    <author>හිරුණි</author>
    <content>යාත්‍රාසුපර් ස්ටාර් පවුලේ ගායන ශිල්පී සුරේන්ද්‍ර පෙරේරා පසුගියදා පැවැති ශ්‍රී ලංකා අලෙවිකරණ ආයතනය (Slim) සහ නීල්සන් (Nilsen) ආයතනය එක්ව පස්වන වරටත් පැවැත්වූ Slim Nilsen ජනතා සම්මාන උළෙලේ දී හොඳම ගීතය (වැහි පබළු සැලී) සහ හොඳම ගායන ශිල්පියා (සම සම්මානය – පණ්ඩිත් අමරදේවයන්) සමඟ දිනාගත්තා. මෙහිදී පණ්ඩිත් අමරදේවයන් සමඟ සම සම්මාන දිනා ගැනීමට හැකිවීම ගැන සුරේන්ද්‍ර කතා කළේ ඉතාමත්ම ගෞරවයකින්.”පණ්ඩිත් අමරදේවයන් සමඟ එකම වේදිකාවක සම්මාන ලබන්නට තරම් වාසනාවන්ත වීම මට ලොකු සතුටක්. මම සංගීත ක්ෂේත්‍රයට එකතු වෙලා තාම ඉතාම කෙටි කාලයයි ගතවී තිබෙන්නේ. තව බොහෝ දුර මා යා යුතුව තිබෙනවා. මේ සම්මානය මගේ ඉදිරි ගමනට ලැබුණු විශාල දිරියක් සවියක් ලෙස මම සලකනවා”.මේ දිනවල විකාශය වන ‘පබළු’ ටෙලි නාට්‍යයට තිබෙන්නේ නොමඳ ප්‍රේක්ෂක ජනාදරයක්. විශේෂයෙන් එහි පිරිමි ළමයෙකු මෙන් හැසිරෙන ගැහැනු ළමයෙකුගේ චරිතයක් නිරූපණය කරන පබෝදා සංදීපනී බොහෝ දෙනෙකුගේ සිත් දිනා ගත්තියක්. මේ ටෙලි නාට්‍යයත් එක්කම ඈ රඟපාපු තවත් ටෙලිනාට්‍ය කිහිපයක්ම මේ දිනවල විකාශය වෙනවා. ඒ හැම එකක්ම එකකට එකක් වෙනස් චරිත.මේ ටෙලිනාට්‍ය පිළිබඳ විමසන්නට පසුගිය දිනක අප ඇයට කතාකළත් දුරකථනය සම්බන්ධ කරගත නොහැකි වුණා. ඇගේ නිවෙසට කතාකළ විට අපට දැනගන්නට ලැබුණේ ඇය විදේශගත වූ බවයි. පබෝදාගේ පියා පුරා වසර ගණනාවක සිට ජීවත්වනුයේ විදේශ ගතවයි. පබෝදා ද වරින් වර ගොස් ඔහුව මුණගැසී ඔහුත් සමඟ කාලය ගතකර එන්නට කැමැත්තක් දක්වයි. මෙවරත් ඇය සිය පියා බලන්නට ගිය බවයි ඇගේ මව වන ගීතා කාන්ති අපට කිව්වෙ.  ’රම්බරි’, ‘සුදු ගවුමෙ ඇයි මඩ ගෑවුණේ’, රතු රටකජු’ සහ ‘ළබැඳියේ’ වැනි ගීත ගායනා කළ ළහිරු පෙරේරා මේ දිනවල සිය පෙම්වතිය වන ‘නීපමා’ සමඟ අලුත් ජීවිතයක් අරඹන්නට සූදානම් වෙන බව පසුගිය දිනක අපට දැනගන්නට ලැබුණා.”නීපමා ගේයි මගේයි ආදරයට දැන් අවුරුදු 8ක් පිරිලා. ලබන මැයි 18 වැනිදා අපි දෙන්නා සූදානම් වෙන්නේ විවාහ ජීවිතේට එළඹෙන්න. නීපමාත් මගේ සංගීත කටයුතුවලට වඩාත් ඇලුම් කරන කෙනෙක්. මගේ කාර්ය බහුල ජීවිතයට ‘නීපමා’ ගේ එක්වීමෙන් පසු සෑහෙන සහනයක් ලැබේවි කියා මම බලාපොරොත්තු වෙනවා.නව රපුරේ ගායකයකු සහ සංගීත අධ්‍යක්ෂවරයකු වන චමින්ද සමරනායක සංගීත ක්ෂේත්‍රයේ නවකයින්ට අත හිත දෙන නිර්මාණකරුවෙක්. ‘වර්ෂාවේ’, ‘සඳ අහංකාරයි’, ‘මල් පිපෙන්නේ’, ‘පොද වැස්ස’, ‘තාරුකා’ වැනි නව පරපුරේ ගීත ගයන ගායක ගායිකාවන්ගේ ගීත ඇල්බම් කීපයකටම ඔහු සංගීත අධ්‍යක්ෂණයෙන් දායක වුණා. චමින්ද මේ දිනවල ‘දඟකාරියේ’ නමින් සංයුක්ත තැටියකට ගීත නිර්මාණය කරමින් සිටියි.’දඟකාරියේ ගීත Album එක ලබන මාසේ මුල් සතියේ නිකුත් වෙනවා. සුපර් ස්ටාර් තරගාවලියේ 12 වැනියා වූ උදේශ් නීලංග ගයන ගීත 12ක් මේ ඒතඡභථ එකේ ඇතුළත් වෙනවා. ඉදිරියේදීත් මේ වගේ අලුත් ගායක ගායිකාවන්ට අතදෙන්න මම බලාපොරොත්තු වෙනවා.අපේ ප්‍රවීණ රංගන ශිල්පී සංජය ලීලාරත්න පසුගිය දිනවල අතිශයින්ම කාර්ය බහුල වුණා. ඒ වැඩ කිහිපයක්ම නිසාවෙන්. ප්‍රධානම කාර්යය වුණේ ඔහුගේ ප්‍රථම සිනමා අධ්‍යක්ෂණය වූ ‘සෙල්වම්’ චිත්‍රපටයේ ඉදිරි වැඩ කටයුතු වෙනුවෙන්. ‘සෙල්වම්’ පෙන්වීමට දැන් සියලු කටයුතු සූදානම්.ඒ අතරම ඔහු අලුත් චිත්‍රපටයක තිරනාටකයක් ලියමින් සිටින බවත් අපට ආරංචි වුණා. මේ සමඟම සංජය වෘත්තියෙන් මිල්කෝ සමාගමේ නියෝජ්‍ය සභාපති වශයෙනුත් කාර්ය බහුල තත්ත්වයට පත්වුණා.’ඇත්තටම රාජකාරිමය වශයෙන් සමාගමේ වැඩ කටයුතු ගැනත් ලොකු වගකීමක් මට තිබෙනවා. ඒ අනුව පසුගියදා අපි අලුත් හඳුන්වා දීම් කිහිපයක් කළා. උකුකිරි නිෂ්පාදනයක් සහ විශේෂ යෝගට් නිෂ්පාදනයක් අපි අලුතින් හඳුන්වා දුන්නා. ඒ කටයුතු වෙනුවෙනුත් කාර්ය බහුල වෙලා හිටියා.ඊට අමතරව අලුතින් කරන්න යන චිත්‍රපටය ලංකාවේ සහ මැලේසියාවේ රූගත කරන්න තමයි අපි බලාපොරොත්තු වෙන්නේ. ඒ සඳහා ලොකේෂන් බලන්න පසුගියදා මැලේසියාවට ගියා. මෙවර චිත්‍රපටයේ තිරකතාව ලියන්නේ ලොකේෂන් බලල ඉවරවෙලයි.අප අතරින් වියෝ වූ ප්‍රවීණ ගායන ශිල්පී ගුණදාස කපුගේ ගේ ආදරණීය පුත් මිත්‍ර කපුගේ සිය පියාගේ ගමන් මඟ ඔස්සේ යමින් ‘පිය සටහන්’ නමින් සංගීත ප්‍රසංග මාලාවක් පවත්වාගෙන යනවා. මේ සංගීත ප්‍රසංගය දැනට සංදර්ශන තුනක් පවත්වලා තිබෙනවා. ඒ පිළිබඳ මිත්‍ර කිව්වේ මෙවැනි දෙයක්.‘පිය සටහන්’ සංගීත ප්‍රසංගයේ මූලික ආකෘතිය සැකසුණේ ඒ කාලේ තාත්තත් මාලිනි බුලත්සිංහලත් එක්ක පවත්වපු ‘ගී සිසිලස’ ප්‍රසංගය ඇසුරිනුයි. අපේ මූලික අරමුණ වුණේ 70 දශකයේ ගීත සහ ඒ මතකය නැවත වතාවක් අපේ රසික රසිකාවන්ට ආවර්ජනය කිරීම සහ ඒ මඟින් කිසියම් පණිවිඩයක් සමාජයට දීමටයි. මේ ප්‍රසංගයේදී තාත්තගේ ගීත මම ගායනා කරන අතර මාලිනි බුලත්සිංහල ගේ ගීත සන්ධ්‍යා බුලත්සිංහල ගායනා කරනවා.ඒ සමඟ ම මගේ අලුත් ගීත කිහිපයකුත් නිකුත් කරන්න මේ දිනවල සූදානමක් තිබෙනවා.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av1104033</link>
    <topic>ආදරය ගැන හිතන්න ඕනෑකමකුත් නෑ; වෙලාවකුත් නෑ</topic>
    <author>ගාමිණී සුසන්ත</author>
    <content>ආදරය ගැන හිතන්න ඕනෑකමකුත් නෑ; වෙලාවකුත් නෑ- නතාෂා පෙරේරාමීට කලකට පෙර ළමා ගායිකාවක ලෙස කා අතරත් ජනප්‍රියව සිටි ඇය අද නව යොවුන් වියේ පසුවන කලා ශිල්පිනියකි. ගායිකාවක, නිවේදිකාවක ලෙස මෙන් ම රංගන ශිල්පිනියක ලෙස ද අද ඇය කාගේත් ආදරය දිනා සිටින්නීය. මේ සුන්දර යෞවනිය නතාෂා පෙරේරා ය.“සුළඟක් සේ...” ගීතය ගයමින් ගායනයට පිවිසි ඇය‘සුළං කුරුල්ලනේ’ නමින් ගීත එකතුවක් ද එළිදැක්වූවා ය. අද ‘සතුටු සාමීචිය’ නතාෂා පෙරේරා සමඟ කළ කතා බහ වෙනුවෙනි.මේ දවස්වල ඔබේ කාලය ගත වෙන්නෙ කොහොමද?මේ දවස්වල මම තරමක් කලා කටයුතුවලින් ඈත් වෙලයි ඉන්නෙ. මගෙ අධ්‍යාපන කටයුතුවලට වැඩි කාලයක් යොදවන්න සිදුවීමයි ඒකට හේතුව. පසුගිය කාලෙ මම රූපවාහිනිය වෙනුවෙන් නිර්මාණය කළ ගීත කීපයකම රූප රචනාවලට පෙනී සිටියා. දැන් ඒව සෑම නාලිකාවකම වාගේ විකාශය වෙනවා. ලහිරුගෙ ‘සුදු ගවුමෙ ඇයි මඩ ගෑවුණේ...’, රසිකගෙ ‘සබඳිනී’ වැනි ගීත ඒ අතරින් විශේෂයි.ඔබ නිරත වෙලා ඉන්න අධ්‍යාපන කටයුතු මොනවාද?මම දැනට උසස් අධ්‍යාපනය හදාරනව. නීතිය තමයි මම ඉගෙන ගන්න විෂය. මේ අවුරුද්දෙ අග අවසන් විභාගයට මුහුණ දෙන්න තියෙනව. මම දැන් සම්පූර්ණ කාලය යොදවන්නෙ විභාගයට හොඳින් මුහුණදීම සඳහා පාඩම් කරන්නයි.දිගටම රංගනයේ යෙදෙනවද?මම කැමැති ම සංගීතයට. රංගනයේ දිගටම යෙදෙන්න මගෙ බලාපොරොත්තුවක් නෑ. හැබැයි හොඳ නිර්මාණයකට ඇරියුමක් ලැබුණොත් ඒකට සහභාගි වෙනව.ජීවිතයේ අනාගත බලාපොරොත්තු මොනවාද?මගෙ එකම අරමුණ මම ඉගෙන ගන්න හැම දෙයක් ම ඉතා ම සාර්ථකව නිම කිරීම. අනාගතයේදී හොඳ නීතිඥවරියක් වීමත් මගෙ තවත් බලාපොරොත්තුවක්.රංගනය පිළිබඳව හදාරන්න බලාපොරොත්තු වෙනවද?මම වැඩියෙන් ම යොමු වෙලා ඉන්නෙ සංගීතය නිසා සංගීත විෂය නම් කොහොමත් ඉගෙන ගන්නව. නමුත් ඉදිරියේදී මම රංගනයේ යෙදුනොත් රංගනය ගැන හදාරන්නත් මගෙ හිතේ තියෙනව. ඒ මොකද ඕනෑම දෙයක් පිළිබඳව හැදෑරීමක් කළොත් ඒක සාර්ථකව කරන්න හැකියාව ලැබෙන නිසා.කොහොමද ඔබේ සංගීත කටයුතු?මම ඉන්දියානු භාත්ඛණ්ඩ විභාගය කළා. ඒ වගේ ම ආනන්ද රාජපක්ෂ ගුරුතුමා යටතේ සංගීතය හදාරල විශාරද විභාගයට පෙනී සිටියා. ඒකෙ ප්‍රතිඵල බලාපොරොත්තුවෙන් ඉන්නව. ඊට අමතරව මගෙ තුන්වැනි ගීත එකතුව ළඟදීම රසිකයින්ට ඉදිරිපත් කරන්නත් සූදානම් වෙනව. මීට ඉස්සර මම ඉදිරිපත් කළ “සුළං කුරුල්ලනේ” ගීත එකතුවට ඉතා හොඳ ප්‍රතිචාර ලැබුණා. සංගීතය තමයි මගෙ ජීවිතය.ඔබට සංගීත භාණ්ඩ වාදනයත් පුළුවනි ද?ඔව් ගිටාරය, ඕගනය, සිතාරය මට හොඳට පුළුවනි.ඔබේ කලා කටයුතුවලට අම්මාගෙන් ලැබෙන්නෙ මොනවගේ සහයෝගයක් ද?කලා කටයුතුවලදී විතරක් නෙමෙයි මගෙ ජීවිතයේ සෑම දෙයකදීම මගෙ හෙවණැල්ල වගේ ඉන්නෙ මගෙ අම්ම. මගෙ මීළඟ ගීත එකතුව එළි දක්වන්න අම්ම මේ දවස්වල ගොඩක් වෙහෙසෙනව.ඔබේ විවේකය ගත වෙන්නෙ කොහොමද?සංගීතය එක්ක තමයි මගෙ විවේකයෙන් වැඩි කාලයක් ගත වෙන්නෙ. ඊට අමතරව පොත් කියවන්නත් කැමැතියි.රසික රසිකාවියන්ගෙන් ලැබෙන ප්‍රතිචාර ඔබට කරදරයක් ද?නැහැ. ඔවුන්ගෙ ආදරය, හිතවත්කම කරදරයක් කියල මම හිතන්නෙ නෑ. මගෙ රසික රසිකාවියන් පෙන්වා දෙන හොඳ නරක දෙක ම මම සතුටින් බාරගන්නව.නව යොවුන් වියේ පසුවන යුවතියක් හැටියට ප්‍රේමණීය ආරාධනාවක් ලැබී තියෙනවද?නැහැ තවම නෑ. මට තවම ඒව ගැන හිතන්න ඕන කමකුත් නැහැ. වෙලාවකුත් නැහැ.නවීන විලාසිතාවලට ඔබ කැමතිද?මම ලස්සනට අඳින්න පළඳින්න ආසයි. ඒක සෑම තරුණියකගෙ ආසාව. හැබැයි මම තෝරාගත්තෙ මට ගැළපෙන විලාසිතාවන්. ගොඩක් වෙලාවට මට ඇඳුම් තෝරල දෙන්නෙ මගෙ අම්මා.ඔබ වැඩියෙන් ම යන්න කැමති රට මොකක්ද?මම කැමැති ම ලංකාවට. යන්න කැමැතියි එංගලන්තය, නවසීලන්තය, වැනි රටවලට.ඔබ ආඩම්බරකාර චරිතයක් ද?අනේ නැහැ. මම ආඩම්බර නැහැ. මාව ආශ්‍රය කරන අය මාව හොඳින් දන්නව.ගාමිණී සුසන්තඡායාරූපය - රන්දික අහංගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av1104034</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට සැටර්ඩේ නයිට් නින්ද ගියා කියන්නෙ ආන්න නින්ද.නින්දෙයි සැප නින්දෙයි වෙනස ගැන රේඩියෝ කොමර්ෂල් එකකුත් මේ දවස්වල ඇහෙනවා. ඒ වුණාට විජේ මල්ලිට නම් ඔය නින්දෙයි සැප නින්දෙයි වෙනසක් නම් තේරෙන්නෙ නෑ. නින්ද නම් නින්දම තමයි. සැටර්ඩේ නයිට් ෆුල් සනීප නින්දක් දුන්නෙ නම් අපේ ශ්‍රී ලංකා ක්‍රිකට් මල්ලිලා කියලයි විජේ මල්ලිට හිතුනෙ. ඩිල්ෂාන්ලගෙ තරංගලගෙ ඒ ජාතියෙ බැටින් ෂෝ එකක් බලල සැප නින්දක් ගන්න බැරි කවුරු හරි ඉන්නව නම්, මෑන්ස්ට මොකක් හරි ඇලර්ජි එකක් තියෙන්න ඕන’. ඔය ඉන්නෙ සමහර පොරවල් ක්‍රිකට් ඇලර්ජිය හැදිච්ච.මෑන්ස්ලගෙ හිතේ ක්‍රිකට් වෙනුවට අපේ චක්ගුඩු වගේ ගේමක් ඉන්ටර්නැෂනල් ගේමක් කරන්න ඕන කියලයි. ඉන්ටර් නැෂනල් කිව්වමයි විජේ මල්ලිගෙ මීටරේට අහුවුණේ 27 සන්ඩේ කියන්නෙ වර්ල්ඩ් තියටර් ඩේ කියලා, (World Theatre Day) ඒ කියන්නෙ ලෝක නාට්‍ය දිනේ කියලා. විජේ මල්ලිට යාන්තම් මතක් වුණා. 24 බ්‍රහස්පතින්දා ‘සරසවියෙ’ තිබුණ වගේ ලෝක නාට්‍ය දිනේ ගැන ලියපු ආර්ටිකල් වගයක්. එකක් කේ.බී.හේරත් ලොක්කගෙ. අනික මෙදා සැරේ ලෝක නාට්‍ය දින මෙසේජ් එකේ සිංහල පරිවර්තනය.ආචාර්ය සුනිල් විජේසිරිවර්ධන ද කොහේදො ලියල තිබුණෙ. හේරත් ලොක්කගෙ ආර්ටිකල් එක විදියට නම් මේ අවුරුද්දට ලෝක නාට්‍ය දිනේට අවුරුදු 50ලු. මේ හාෆ් සෙන්චරිය ගහපු නාට්‍ය දිනේ එක්ක අපේ රටේත්, ඩ්‍රාමාස් ෆීල්ඩ් එක නම් ෆිෆ්ටි අප් කරලා හුඟාක් කල් 56 ඉඳල කවුන්ට් කළත්. 2005 ලෝක නාට්‍ය දිනේ පණිවුඩේ ලියපු උගන්ඩාවෙ ආචාර්ය ජෙසිකා කාහ්වා නෝනා මෙහෙම ලියල තිබුණ කියල හේරත් ලොක්කගෙ ආර්ටිකල් එකේ තිබුණු කෑල්ල විජේ මල්ලිගෙ හිතේ කා වැදුනා ශ්‍රී ලංකාවෙ නාට්‍ය කලාවෙ අයිතිකාරයින්ට දැනෙනව වගේම.” ”සකිසඳ නාට්‍යය! වහා පැමිණ මා බේරා ගන්න. මම අඳුරේ අතරමංව සිටිමි.ඉටිපහනක් දෙන්ට හෝ මට මඟ පෙන්වනු මැනවි” අපේ කල්චරල් එකේ කට්ටිය, ඩ්‍රාමා පැනල්, කලා මණ්ඩල, ටවර් හෝල්, අර හෝල් මේ හෝල් වගේ කට්ටිය පැනල කියාවි, එන්න ශ්‍රී ලංකාවට, ඔය ඉටිපන්දම් මොකටද ඇවිල්ල යන්න අපේ ජෝන් ඩි සිල්ව එකට, එල්ෆින්ස්ටන් එකට අපේ ස්ටේජ් ලයිට් පත්තු වෙන්නෙකොහොමද කියල බලන්න ඕන නම්.ලෝක නාට්‍ය දිනේ කිව්වම විජේ මල්ලිට හිතුනෙ ශ්‍රී ලංකාවෙ අස්සක් මුල්ලක් පුරාම වැඩේ සෙලිබ්‍රේට් කරනව ඇති කියල. රට වටේ යන්න සම්තින්ග් නැති නිසා විජේ මල්ලිට නිකමට හිතුනා අර ඉස්සර තොරණ සේරම බලන්න ඩබල් ඩෙකර් එකේ ගියා වගේ කොළඹ සිටි ටුවර් එකක් වත් ගහල බලන්න ඕන කියලා. ඕන්න ඉස් ඉස්සර වෙලාම ටවර් එක පැත්තට ෂේප් වුණා කියමුකො. ධජ – පතාක - තොරණ – පාර දිගේ ටවර් හෝල් පරණ කට්ටියගෙ කළු සුදු පින්තූරු- ඒ ගොල්ලන්ගෙ කොස්ටියුම්ස් - ඕඩියන්ස් එක කපල පුරවලා - ෂාලිමාර් එක ඉස්සරහත් කට්ටිය ෆුල් ආතල් එකේ.අද රෑ හොඳ රෑ එන්න නරඹන්න ඩිල්ෂාන්ලගෙ ඩිල්කුප් සමඟ, මාස්ටර් බ්ලාස්ටර් සනත්ගෙ 96 වර්ල්ඩ් කප් මැජික් - විජේ මල්ලිගෙ ඉහින් කනින් දාඩිය දැම්මා. මොකක්ද යකඩෝ මේ කියලා. විජේ මල්ලි ක්‍රිකට් වලට කොච්චර ලව් ගැහැව්වත්, ඩ්‍රාමා එකක් බලල ගන්න ආතල් එක ක්‍රිකට්වලින් ගන්න බෑ කියල හිතුන නිසා හිමින්ම ෂේප් වුණා අල්ලපු වැටේ තියෙන එල්ෆින්ස්ටන් එකට. අප්පට සිරි ගජ එතනනේ වැඩ කෝටිය. ඇමැතිතුමා, ඩිරෙක්ටර් ජෙනරාල්තුමා, ඩ්‍රාමා පැනල් චෙයාර්මන්, කලා මණ්ඩල බොස් ප්‍රොෆෙසෝරි නාට්‍යානුසාරයෙන් පිළිගම්මු කියල තඩි බැනර් එකක්.ඕඩියන්ස් එක කපල පුරෝල මෙතනත්. ඉතින් මොකද මේ කට්ටිය ඇතුළට යන්නෙ නැත්තෙ.? විජේ මල්ලි සෙකියුරිටි මල්ලි කෙනෙකුගෙන් ඇහුවා. ”මේකනේ විජේ අය්යා ප්‍රොබ්ලම් එක. අද මෙතන ස්ටේජ් කරන්නෙ මාර ඩ්‍රාමා එකක්. ඒකෙ මේන් කාස්ට් එකේ නම් ගම් තමයි ලොක්කා ඔය එළියෙ බැනර් එකේ තියෙන්න”.විජේ මල්ලි කරකවල අතෑරිය වගේ වුණා මේ ජාතියෙ හයිෆයි නළුවො ඉන්න ඩ්‍රාමා එකක් බලන්න ආයෙ ඉතින් කවද චාන්ස් එකක් ලැබෙයිද කියලා. ඒත් විජේ මල්ලිට චූටි අප්සෙට් එකක් තිබුණා කෝ මේකෙ මේන් ඇක්ට්‍රස් කෙනෙක් නෑනෙ කියලා. සෙකියුරිටි මල්ලිට කිට්ටුවෙලා විජේ මල්ලි අන්තිම ලාස්ට් ප්‍රශ්නෙ දැම්මා. “මොකක්ද මල්ලි මේ ඩ්‍රාමා එකේ නම?” නමක් නෑ විජේ අයියා ඔයාට ඕන එකක් දාගෙන බලන්නකො... කට්ටියගෙ ඇක්ටිං දැක්කම නම් එකක් නෙවි දහයක් විතර එයි ඔළුවට.... මොකක්ද නමක් යන්තම් ඇහුනා.. ආ මොකක්ද දන්නවද මහදැනමුත්තයි ගෝලයො රොත්තයි වගේ නමක්. ෂිහ්.ඒ වගේ සවුත්තු නමක් අද වගේ ඉන්ටර්නැෂනල් දවසක.. විජේ මල්ලි කල්පනා කළා. ... නෝ ඩාන්ස් .. නෝ හිට් ඩ්‍රම් හාෆ් වගේ එකක්. කෝල් එකක් ආවලු සෙකියුරිටිට. ඩ්‍රාමා එකේ ලයිට් රිහර්සල් එක තාම ඉවරනෑලු සෙත්සිරිපායෙ හෝල් එකේ. විජේ මල්ලිගෙ ෆයිනල් ස්පොට් එකට ආව කියමුකො කොලොම්බු ඉන්ටර්නැෂනල් තියටර් ජෝන් ඩි සිල්වා මෙමෝරියල්ස්. බලන්නකො නමත් ෆුල් ඉන්ටර්නැෂනල්. ”දැන් මෙතන මොකක්ද වෙන්නෙ ලෝක නාට්ටිය දවසට”?සෙකී දීපු උත්තරේට විජේ මල්ලි ගිහින්නැවතුණේ බාර් එකක. “අයියා මෙතැන තියෙන්නෙ ඉන්ටර්නැෂනල් ඔළුබක්කො සන්දර්ශනයක්. අපේ නාට්‍ය කලාවෙ ඔක්කොම ලොක්කො බක්කො ඔළුබක්කො වෙලා දෙනවලු ෆුල් ගේමක්. අය්ය යන්න ඇතුළට කපල පුරවල වැස්සත් බයවෙන්නෙපා- ඩයලොග් නෑනේ. ඩාන්ස් ඔන්ලි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av1104035</link>
    <topic>ආදරණීය බිරියගේ ජීවිතය බේරා දෙන්නැයි ගිශාන්ත ඔබට ආයාචනා කරයි</topic>
    <author>වසන්ත ජයසිංහ ආරච්චිගේ</author>
    <content>ආදරණීය බිරියගේ ජීවිතය බේරා දෙන්නැයි ගිශාන්ත ඔබට ආයාචනා කරයිජීවිතයක් ලබපු අපි හැමෝ ම බලන්නේ යහතින් ජීවත්වෙන්න. උපන් බිමේ කාටත් කරදරයක් නැතිව තමන්ගේ පාඩුවේ ජීවත් වෙන්න ඔබ අපි කවුරුත් කැමැතියි. ඒක තමයි විය යුත්තෙත්. අපි දන්නවා අපි එකිනෙකා අතර තියෙන්නේ පුදුමාකාර බැඳීමක්. ඒ දේට විවිධ නිර්වචන ලබා දෙන්න පුළුවන්. හැබැයි යම් මොහොතක එහෙම ඉන්න ඔබට අපට කුමක් වෙයිද කියලා කවුද දන්නේ.අන්න එදාට අපි කවුරුත් අන්ත අසරණ වෙනවා. එහෙම වුණා ම ඒ අසරණකමට සරණක් වෙන්න අර අපේ බැඳීම් පුදුමාකාර ශක්තියක් කියලා කවදා හරි දවසක තේරුම් යාවි. මේ කතාව ජීවිතයෙන් බිංදු මාත්‍රයක් ඔස්සේ හෙළි කරන්නේ බොහෝ බලාපොරොත්තු දල්වාගෙන කියලා ඔබට කියන්නම ඕන.තම ආදරණීය බිරියට ජීවිතයක් හොයාගෙන මහමඟ ඇවිදින ස්වාමි පුරුෂයන් අනන්තවත් අපි අතර ඇති. එහෙම නැහැ කියලා කෙනෙක් කියනවා නම් අපිට පුළුවන් එහෙම සැබෑ ජීවිතයක් හඳුනන මිනිසුන් ඉන්න වග ඔබ ඉදිරියේ සනාථ කර පෙන්නන්න. අදත් අපට තමන්ගේ ආදරණීය බිරියට ජීවිතයක් සොයා මහ මඟ ගිනිගහන මද්දහනේ ඇවිද යන මිනිසකු මුණ ගැසෙනවා.තවමත් තිස් එක් වැනි තුරුණු වියේ ඉන්න ඔහු ගිශාන්ත කුමාර විජේවික්‍රම විදිහට හඳුනාගන්න ලැබෙද්දී ඔහු ඉන්නේ ගොඩක් අසරණ වෙලා කියලා අපිට තේරුණා. ඒ අසරණකම ඔහුට පමණක් නෙමෙයි. මේ වනවිට මහරගම පිළිකා රෝහලේ 10 වැනි වාට්ටුවේ ප්‍රතිකාර ලබන ගිශාන්තගේ ආදරණීය බිරියට තදින්ම දැනෙනවා කියලත් ඔබට කියන්න ඕන.“අපි දෙන්නා විවාහ වුණේ 2008 අවුරුද්දේ. එයා හිමාලි හසන්තිකා වීරසේකර. ගම් පළාත නුවර. දෙපැත්තෙම ආශිර්වාදය මැද අපිට පුළුවන් වුණා එක වහලක් යටට එන්න. මමත් හිමාලිත් හීන මැව්වේ යහතින් පවුල් ජීවිතයක් ගොඩනඟා දරු මල්ලන් හදාගෙන හෙඳින් ජීවත් වෙන්න. තාම එයාට අවුරුදු 25 යි. ඒත් දැන් මේ හැම දේ ම අපි දෙන්නට හීනයක් වෙලා.”ගිශාන්ත මේ කතාව අපිට කියන විට ඔහුගේ දෑස්වලට එක් වුණු කඳුළු අපටත් හොරා හංග ගන්නවා අපි බලාගෙන. ඒත් අද තම ආදරණීය බිරිය කෙසේ හෝ යහතින් ඉන්නවා දකින්න ඔහු විඳින දුක් කන්දරාව ඒ කඳුළු බිඳුවලින් ම අපිට තේරුණා.“මේ ගිනිමද්දහනේ වුණත් මම මහරගමට ගිහිල්ලා එයා බලලයි ‘රසඳුන’ ට ආවේ. මම මේ දැන් ඉන්නෙත් උණ ගැනිලා. තදට උණ තිබුණ නිසා මට එයා ළඟට යන්න බැරිවුණා දවස් දෙකකින් ම. ඒත් එයාව බලන කම් මට ඉවසිල්ලක් නැතිව හිටියේ. මම දන්නවා එයාට මම ළඟින් ම දැන් ඉන්න ඕන. ඒත් මොනවා කරන්නද මගේ උණ එයාට බෝ වෙයි කියන බයට මම නොගිහින් හිටියේ.”ඔහු එක දිගට කියවාගෙන යන දේ නවතාලන්න මම උත්සාහ කළේ නැහැ. අපි කවුරුත් අසරණ වුණාම ඔහොම තමයි. සීමා මායිම් දාලා ඒ දේවල් වළක්වන්න උත්සාහ කළොත් ඒක මෙවන් අසරණ වුණු හදවතකට කරන ලොකු පවක්. ඒත් ඇත්තටම හිමාලිට මොකද වුණේ?“මුලින් ම එයාට උණ සෙම්ප්‍රතිශ්‍යාව හැදුණේ. එක දිගටම උණ තිබුණා. අඩුවෙන්නේ නැති නිසා ජයවර්ධනපුර රෝහලට ගිහින් බෙහෙත් ගත්තා. ඒත් ගත්ත බෙහෙත්වලට අඩුවක් වුණේ නැහැ. මාසයක් විතර ම උණ තිබුණා. ඊට පස්සෙයි ජයවර්ධනපුර රෝහලේ නැවතිලා ප්‍රතිකාර ගත්තේ. පස්සේ එයාට පරීක්ෂණ කිහිපයක් ම කළා. එතැනදී තමයි දැනගත්තේ හිමාලිගේ කොදු ඇට පෙළ ආශ්‍රිතව රෝගයක් තියෙනවා කියලා. ඒ පරීක්ෂණයට පසුව කිව්වේ ඇක්ටිව් ලියුකේමියා AMLMR කියන රෝගය හිමාලිට තියෙනවා කියලා.”“අපි හීනෙකින්වත් හිතුවේ නැහැ මහත්තයෝ මෙහෙම කරුමක්කාර ලෙඩකට හිමාලිට මුහුණ දෙන්න වෙයි කියලා. එතනින් පස්සේ තමයි ජයවර්ධනපුර රෝහලෙන් කිව්වේ මහරගමට යන්න කියලා. මහේන්ද්‍ර පෙරේරා වෛද්‍යතුමා යටතෙයි හිමාලි දැන් ප්‍රතිකාර ලබන්නේ. දැන් දෙවතාවක් ම මහරගමින් බෙහෙත් කරලා ගෙදර ආවා. මේ තුන් වැනි වතාවටයි මහරගම පිළිකා රෝහලේ එයා නැවතිලා ඉන්නේ. දැන් මාසයකට වඩා වැඩියි මහත්තයෝ. එයාට දැන් බෙහෙත් එන්නත් කරන්න ඕන. ඒ බෙහෙත්වලට ඇඟ වෙව්ලනවා. එහෙම වෙලාවට හුස්ම ගන්නත් අමාරු වෙනවා. එතකොට ඔක්සිජන් දෙන්න ඕන.”මේ වෙනකොටත් හිමාලි මුහුණ දී ඉන්නේ ජීවිතේ අන්ත අසරණම මොහොතකට. ඒත් ඇය වෙනුවෙන් ගිශාන්ත නොකරන දෙයක් නැති තරම්. නොගිය දේවාලයක් පන්සලක් නොමැති තරම්.“මම රස්සාවක් කියලා කළේ කුලී රථ රියැදුරෙකු විදිහට වැඩ කළ එක. දැන් ඒ සියල්ලම ඇන හිටලා. මේ වෙනකම් හිමාලිගේ බෙහෙත්වලට ඕන හැම දේටම මම වියදම් කළේ මෙච්චර කාලයක් අපි එකතු කරගෙන තිබුණ මුදල් වලින්. මොනවා කරන්නද මේ අපේ ලැබීම වෙන්න ඇති. හිමාලි ඇඳට වෙලා බයේ අඬන කොට මම කොහොමද බලාගෙන ඉන්නේ. එයාට දැන් දවසට විදින බෙහෙත්වලට ලොකු මුදලක් හොයාගන්න ඕන. ඒත් එහෙම මුදලක් හොයන්න මා ළඟ වත්කමක් නැහැ. දොස්තර මහත්තුරු කියන්නේ මේ විදිහට තව මාස 6 ක් වත් ප්‍රතිකාර කළොත් හිමාලිව සනීප කරගන්න පුළුවන් වෙයි කියලයි. මම ජනාධිපති අරමුදලටත් දැන්නුවා. ඇත්තටම අපි ඉන්නේ ගොඩක් අසරණ වෙලා.”ගිශාන්ත අපිව හොයාගෙන එන්නේ ඒ අසරණකම මේ පත් ඉරුවේ සටහන් කරන්න. හිමාලිට එන්නත් කරන බෙහෙත් වලට මේ වෙනකොටත් විශාල මුදලක් හොයාගන්න වෙලා. ඇය සනීප කරගන්න එකයි ගිශාන්තට දැන් ඇති එකම බලාපොරොත්තුව. ඒ වෙනුවෙන් සොයාගත යුතු මුදල තවමත් ඔහු නොදන්නා තරම්. ඒත් හිමාලි වෙනුවෙන් හැකි අයුරින් ඔබට පුළුවන් නම් සරණක් වෙන්න ඒක ලොකු අස්වැසිල්ලක් වෙයි. මේ වෙනකොටත් අන්ත අසරණව ලෙඩ ඇඳට වෙලා හිමාලි ජීවිතයත් එක්ක විශාල අරගලයක් කරනවා. ඒ අරගලයෙන් ජයගන්න ගිශාන්ත පුළුවන් හැම වෙර වීරියක් ම අරන් ඇයට ශක්තියක් වෙනවා.ඒත් ඔවුන් ඉන්නේ ආර්ථික අපහසුකම් රාශියක් ඉදිරියේ. පුළුවන් නම් මේ සුන්දර පවුලට ආලෝකය එක්කරන්න ගිශාන්තට ලොකු සහනයක් වෙයි. ඒ වගේ ම ජීවිතයත් එක්ක දෝලනය වන හිමාලි නැවත වතාවක් ආදරයෙන් ගිශාන්තත් එක්ක මැවූ හීන සැබෑ කරගන්න වෙර වීරිය ගනීවි. ඒ වෙනුවෙන් ඔබේ දෑත ඔවුන්ට දිගු කරන්න හැකි නම් මේ ආත්මේ ඔබ ඒ කරන්නේ ලොකු පිනක්.ලිපිනය - නො. 08, හයිලෙවල් පාර,පනාගොඩ, හෝමාගම. දුරකතනය - 0773695969 කොමර්ෂල් බැංකුව - හෝමාගම ශාඛාව -ගිණුම් අංකය - 8750013611වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av1104036</link>
    <topic>ජීවිතය ගීතයෙන් ඉගැන්වූ කපුගේ</topic>
    <author>ජෝජ් රොබ්සන් ද සිල්වා</author>
    <content>ජීවිතය ගීතයෙන් ඉගැන්වූ කපුගේඅදට යෙදී ඇති ජනතාවාදී ගායන ශිල්පි ගුණදාස කපුගේ ගුණානුස්මරණය නිමිත්තෙනිවිහඟ නදින් පැතිරෙන සප්ත ස්වරයේ මියැසියෙන් වසන්තයේ මල් පිපී සුවඳ ගලන විට හීන් සීරුවේම ගීතලෝලී සිත් අද්දරට සියුම් රිදුමක් ගෙනෙන ඔහු පිළිබඳ මතකය නම් අමතක නොවේම ය. හරියටම මීට වසර අටකට පෙර මෙලොව හැර නික්ම ගිය ද ගීතයෙන් අපට ජීවිතය ඉගැන්වූ ඔහු දැනුදු අප සමඟ හිඳින්නාක් මෙනි.1973 පෙබරවාරි 19 වැනිදා මුලින්ම ගුවන්විදුලියෙන් ප්‍රචාරය වූ කපුගේ ගායනා කළ ‘දෑස නිලුපුල් තෙමා” ගීතය ඔහු ගැයූ ප්‍රථම ගීතය යි.මාලනී බුලත්සිංහල සමඟ කපුගේ ගැයූ “දම් පාටින් ළා සඳ බැස යනවා” ඔහුගේ ප්‍රථම යුග ගීතය වූ අතර මුල්ම චිත්‍රපට ගීතය වූවේ “එක්ටැම් ගේ” චිත්‍රපටයට ගායනා කළ “උන්මාද සිතුවම් මැවේ” ගීතය ය. 1974 දී “ඒ” ශ්‍රේණියේ සරල ගී ගායන ශිල්පියෙකු වූ කපුගේගේ ගායන දිවියේ ප්‍රථම සම්මානය ඔහුට හිමි වූවේ ගායනයට පිවිස දශක දෙකකට පමණ පසුව ය.ඒ 1997 දී සරසවිය සම්මානය (හොඳම ගායකයා) “බිතු සිතුවම්” චිත්‍රපටයේ ගැයූ “කියග මගිය” (පද - සුනිල් ආරියරත්න) ගීතය සඳහා ය. 1998 දී ද හොඳම ගායකයා ලෙස සරසවි සම්මානයෙන් කපුගේ පිදුම් ලැබූ අතර “විසිදැල” චිත්‍රපටයේ ඔහු ගායනා කළ “බිඳුණා දැහැන් බිඳුණා” (පද – එච්.ඩී.ප්‍රේමරත්න) ගීතය ඔහුට එම සම්මානය හිමි කර දුන්නේය.කපුගේ සිය සෞන්දර්ය චාරිකාවේදී ගීත ගායනය මෙන්ම සංගීත නිර්මාණයෙන් ද මෙරට සංගීත ක්ෂේත්‍රයට ඉටු කළ මෙහෙවරය කිසිවෙකුට අමතක කර දැමිය නොහැකිය. ඔහුගේ ඇසුරින් සිය නිර්මාණයන්ට ආලෝකය ලද කරුණාරත්න දිවුල්ගනේ, සේනානායක වේරලියද්ද, ජානක වික්‍රමසිංහ, ක්‍රිශාන්ත එරන්දක, ඇනස්ලි නානායක්කාර සහ ජයතිලක බණ්ඩාර වැනි ගායන ශිල්පීහු බොහෝ දෙනෙකු වෙති. කරුණාරත්න දිවුල්ගනේ වරක් “ගුණදාස කපුගේ නමැති සුවිශේෂ කලාකරුවාගේ ඇසුර මාගේ ගායන දිවියට විශාල ආලෝකයක් වුණා.මගේ සාර්ථක නිර්මාණ හැම එකකම වාගේ පසුපස ඉන්නේ ඔහු යි.” යනුවෙන් පැවසුවේ ඒ නිසාම නොවේ ද? ගුවන්විදුලි තැටි ගීත, වේදිකා නාට්‍ය ගීත, රූපවාහිනී නාට්‍ය මෙන්ම චිත්‍රපට ගීත රැසක් ද කපුගේ නිර්මාණය කළේ ය. “තුරඟ සන්නිය” ඔහු සංගීතවත් කළ ප්‍රථම වේදිකා නාට්‍ය වූ අතර “තාරාවෝ ඉගිලෙති” නාට්‍යයේ අදත් ජනප්‍රිය ගීත සියල්ල ද කපුගේගේ සංගීතයෙන් රසවත් වූ ගීත වේ.1982 දී ප්‍රදර්ශනය වූ ‘සඳා’ චිත්‍රපටය කපුගේ සංගීතවත් කළ මුල්ම චිත්‍රපටය වූ අතර “චුට්ටේ” (1983) “රතු මකරා” (1983), “මාල ගිරවි” (1984), “පුතුනි මට සමාවෙන්න” (1985) වැනි වාණිජමය චිත්‍රපට මෙන්ම “බව දුක” සහ “බව කර්ම” වැනි කලාත්මක චිත්‍රපට ද ඔහු සංගීතවත් කළේය. ඔහු නිර්මාණ වර්ගීකරණය කළේ නැත. “කලාකරුවන්ගේ කාර්යය විය යුත්තේ පොදු චින්තනය එක්තැන් කිරීමය” යන වග එවන් විට ඔහු අනුගමනය කළ පිළිවෙත විය.කැසට් ගීත පට ඔහුගේ ගායන දිවියේ සුවිශේෂ මංසලක් සලකුණු කළේය.ඒ ‘සන්ෆ්ලවර්ස් සමඟ කපුගේ’ ගීත පට සඳහා ගීත ගායනා කිරීම නිසා ය. 1980 දී ඔහු ගී ගැයූ “දම් පාටින් ළා සඳ බැස යනවා” කැසට් පටය ඔහුගේ පළමු කැසට් ගීත පටය විය. ඉන්පසු “සීතල සඳ එළියේ” (1981) “උන්මාද සිතුවම්” (1983) කැසට් ගීත පට සඳහා ගී ගැයූ කපුගේ පසු කලෙක “පිය සටහන්” – “ඉරබටු තරුව“ සහ “සන්ෆ්ලවර්ස් සමඟ ගුණදාස කපුගේ” ආදී කැසට් ගී පට සඳහා ද ගායනයෙන් දායක වූවේය. සන්ෆ්ලවර්ස් සංගීතයට කැසට් පට සඳහා ගීත ගැයීම සම්බන්ධයෙන් කපුගේ සංගීත ක්ෂේත්‍රයේ බොහෝ විචාරකයින්ගේ මෙන්ම ඔහුගේ ගීත ශ්‍රාවකයන්ගේ ද දෝෂාරෝපණයට ලක් වූවේය. නොමනා ක්‍රියාවක් කළ ප්‍රබුද්ධ ගායන ශිල්පියෙකු ලෙස විමසුමට ලක් වූ කපුගේ ළඟ ඊට සරල පිළිතුරක් විය.ඔහුගේ පිළිතුර තුළ ප්‍රශ්නයක් ද විය. “ප්‍රසංග වේදිකාවේදී සන්ෆ්ලවර්ස්ලා එක්ක විශාරද ගුණදාස කපුගේට ගීත ගායනා කරන්න හොඳ නම් කැසට් පට වලට ගායනා කරන්න නරක ඇයි?” සැබැවින්ම සන්ෆ්ලවර් සංගීත රැල්ල මෙරට සංගීත ක්ෂේත්‍රය ආක්‍රමණය කළ එම වකවානුවේ කපුගේ ආර්ථික වශයෙන් කටුක පීඩා විඳිමින් උන්නේය. ඔහුට, ඔහුගේ දරු පවුලට ජීවත්වීමට මුදල් ඕනෑ කළේය. ඔහු ඒ තත්ත්වයට මුහුණ දීමට පියවර ගත්තේ ය. විශාරද ගුණදාස කපුගේ සාමාන්‍ය මිනිසෙකු වී ජීවිතය කියා දුන්නේ එලෙසය.1984 දී “කාලයේ රාවය” සිය ප්‍රථම ඒක පුද්ගල ගී ප්‍රසංගය පැවැත්වූ කපුගේ 1985 දී “මාවතේ ගීතය” සහ 1990 දී “කම්පන” ඒක පුද්ගල ගී ප්‍රසංග පවත්වමින් ජනතාවාදී ගායන ශිල්පියෙකුගේ ගමන් මඟ පහදා ගත්තේය. “කම්පන” ගී ප්‍රසංගය මෙරට මෙන්ම විදේශයන්හි ද පැවැත්වූ වාර ගණන දහසකට ආසන්න වේ. සෘජු ලෙසම සිය දේශපාලන මතය ප්‍රකාශ කළ කපුගේ මාක්ස් ලෙනින් වාදියෙකු බව නොරහසකි. “මානව සමාජයේ දුප්පත්කම නැති කරගන්න සූරාකෑමෙන් තොර සමාජයක් ගොඩනඟන්න ඕනෑ ය” යන අදහස ඔහු දැඩි ලෙස පිළිගත්තේය.ඔහු සිය ගීතයෙන් ඒ සඳහා හඬ අවදි කළේය. “බිම්බරක් සෙනඟ” , “ලෙලි තලන නුඹෙ අතට”, “විදුලි මිණි පහන්” සහ “උතුරු කොනේ නුඹ හිනැහේ” ගීත තුළ ඒ හඬ මුසු වී ඇසුණේ ය. තවමත් ඇසෙන්නේ ය. “කලාව ආනන්දයෙන් ඇරඹී ප්‍රඥාවෙන් අවසන් විය යුතු ය” යන වග කපුගේ ද විශ්වාස කළේ ය. එසේම සාහිත්‍යමය වටිනාකමට හෝ සෞන්දර්යට හානියක් නොවන අයුරු යථාර්ථවාදී දෘෂ්ටියක් සිය ගීත නිර්මාණයන්ට ආරෝපණය කිරීමට කපුගේ සමත් වූවේය.ගීතය, සංගීතය සේම මධුවිත ද ඔහුගේ වින්දනයට එකතු වූවේය. සුපිරි අවන්හලක, හෝටලයක සම්භාවනීය පුද්ගලයින් සමඟ මෙන්ම පදික වෙළෙන්දෙකු, ත්‍රිරෝද රියදුරෙකු හෝ දුප්පත් කම්කරුවෙකු හෝ සමඟ ද මධුවිත පානය කිරීමට කපුගේට බාධාවක් තිබුණේ නැත. ඔහු මිනිසුන්ට ආදරය කළේ එලෙසය. තවදුරටත් පවසතොත් ඔහු ගීත ප්‍රසංගවල ගී ගයා ලැබුණු මුදල් අසරණ රෝගීන් සහ දිළිඳු සිසු දරුවන් වෙනුවෙන් පරිත්‍යාග කළ අවස්ථා ද විය. ඔහු සිය බිරිඳ ප්‍රේමාට, මිත්‍ර පුතාට, සචිනි හා රිද්මා දියණියන්ට මෙන්ම සෑම මිනිසෙකුටම ආදරය කළේය. එහෙත් ඔහු තමාට ආදරය නොකළ බැව් කපුගේට ආදරය කළ සැමම දන්නා කරුණකි.මෙරට පමණක් නොව විදේශයන්හි ජීවත් වන ශ්‍රී ලාංකිකයන්ගේ ද ප්‍රියතම ගායන ශිල්පියෙකු වීම නිසා කපුගේට සිය ජීවිතයේ අවසන් භාගයේ බොහෝ දවස් මෙන්ම අවසාන දවස් ද ගතකිරීමට සිදුවූවේ විදේශ ගතවය. කාලය මිනිසුන් වර්ග නොකරනවා මෙන්ම කපුගේ ද මිනිසුන් වර්ග නොකළේය. එහෙත් කාලය විසින් නොකළ යුත්තක් සිදු කළේ යයි මම සිතමි. ඒ, 2003 වසරේ අප්‍රේල් තුන්වැනිදාය. අවසාන වරට ඩුබායි හි පැවැති සහරා ෆ්ලෑෂ් සංගීතවත් කළ “සුමුදු ගී සර” (2003 මාර්තු 28දා) ගීත ප්‍රසංගයේ ගී ගයා කපුගේ ශ්‍රී ලංකාවට පැමිණියේ අප්‍රේල් පළවැනිදා හිමිදිරියේය. ජීවිතයේ අපමණ වූ කටුක පීඩා අතර මැදදීත් ඇද නොවැටුණු ඔහු ගුවන් තොටුපළේ දී ඇදවැටුණේය. කිසිවෙකුට යළි ඔහු නැගිටුවන්නට බැරි විය.කාලය මේ සොඳුරු මිනිසා අපෙන් උදුරා ගනිමින් නොකළ යුත්තක් කළේ යයි මම සිතන්නේ එනිසා ය. “මිනිස්කම ගීතයෙන් කියා දී අපට ජීවිතය ඉගැන්වූ ආදරණීය ගායකයාණෙනි.... ඔබ ඔබේ ගීතයෙන් ආරාධනා කළ පරිදි, අපි කඳු නොවී සුනිල දිය දහර වෙමු”සබඳ අපි කඳු නොවෙමු උනුන් පරයා නැඟෙන සුනිල දිය දහර වෙමු එකම ගඟකට වැටෙන...ජෝජ් රොබ්සන් ද සිල්වාශ්‍රී ලාංකේය කලා ක්ෂේත්‍රයට දක්ෂ කලා ශිල්පීන් රැසක්ම බිහිකළ මොරටුව පුරවරයේ උපන් දක්ෂ ගායන ශිල්පියෙකි, රෝහිත් ජයරත්න. වසර ගණනාවක්ම ලෝකයේ රටවල් කීපයකම හෝටල් ක්ෂේත්‍රයේ රැකියාව කළ රෝහිත් සංගීතයට ඇලුම් කළේ පාසල් අවධියේ පටන්මය. මීට වසර තිහකට පමණ පෙර ලංකාවේ ජනප්‍රියම සංගීත කණ්ඩායම් වූ සියැක්, සුපර් ස්ටාර්, වැනි සංගීත කණ්ඩායම්වල ගීත ගායනයට රෝහිත්ට හැකියාව ලැබිණි. රෝහිත් ජයරත්න ජනප්‍රිය වේදිකාවට පිවිසියේ ගායිකා මැණික් චන්ද්‍රිකාගේ මඟපෙන්වීම යටතේය.රෝහිත් හින්දි භාෂාව ද හොඳින් ප්‍රගුණ කළ අයෙකි. මීට වසර 25කට පෙර ඔහු ජනප්‍රිය හින්දි ගීත තම හඩින් ගායනා කරමින් ‘අර්ජුන්’ නමින් කැසට් පටයක් ඉදිරිපත් කළේය. එය හින්දි ගීත රසිකයින් අතර ඉතා ජනප්‍රිය විය. පසුගියදා ඔහු 70 දශකයේ ඉතා ජනප්‍රිය හින්දි ගීත 12ක් තම හඬින් ගායනා කර සංයුක්ත තැටියක් එළිදැක්වීය.කිෂොර් කුමාර්, මොහොමඩ් රාෆි, මුකේෂ් වැනි ජනප්‍රිය ගායන ශිල්පීන්ගේ ගීත මෙම සංයුක්ත තැටියට ඇතුළත්ය. පැරණි හින්දි ගීතවලට කිසිදු හානියක් නොවන අයුරින් මෙම ගීත එකතුව නිර්මාණය කර තිබීම විශේෂත්වයකි. මෙම සංයුක්ත තැටිය ‘යේ ජීවන් හේ’ ලෙස සම්කර ඇත.ඔහුගේ ලිපිනයනො.7/5, ආතර් පෙදෙස, කල්දෙමුල්ල - මොරටුව, අඟුලාන.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av1104037</link>
    <topic>එතෙර රසකතා</topic>
    <author/>
    <content>එතෙර රසකතාමේක නං රස කතාවක් නෙවෙයි. තිත්තම තිත්ත කතාවක්. අනාවැකියක් කියන්නත් පුළුවන්. ක්‍රිකට් සැණකෙළිය අවසන් වුණ හැටියේම ඉන්දියාවේ ලේ රත්වෙන විරෝධතා දකින්නත් ලැබෙයි. ඒ ක්‍රිකට් නිසා නෙවෙයි. මහත්මා ගාන්ධි නිසා. කෙනෙකුට අනුව මහත්මා ගාන්ධි දෙවියෙක්. තවත් කෙනෙකුට අනුව අහිංසාවාදයේ අසහාය වීරයෙක්. ඉන්දීය නිදහස් සටනේ මහ සෙනෙවියා මහත්මා ගාන්ධි බව ඔය කවුරුත් එක වගේ පිළිගන්නවා.දැන් ප්‍රශ්නය මේකයි. නිව්යෝර්ක් ටයිම්ස් පුවත්පතේ හිටපු විධායක කර්තෘ ජෝශප් ලෙලිවෙල්ඩි මේ ළඟදී පොතක් පළ කළා.”Great Soul – Mahathma Gandhi and his Struggle with India” ඒ තමා පොතේ නම. පිටකවරයේ තියෙන නම ඒක වුණත් පොතේ පිටු අතර තිබෙන්නේ අදහන්න බැරි කතන්දර ටිකක්.ජෝශප් ලෙලිවෙල්ඩි කියන හැටියට මහත්මා ගාන්ධි වර්ගවාදියෙක්ලු. ඒ විතරක් නම් මදෑ... තව කියනවා මහත්මා ගාන්ධි සමලිංගිකයෙක්ලු. මහත්මා ගාන්ධි 1908 – 1910 කාලයේ දකුණු අප්‍රිකාවේ හිටිය කාලෙදි ජර්මන් – යුදෙව් සම්භවයක් ඇති හර්මන් කැලෙන්බැච් කියන ගෘහ නිර්මාණ ශිල්පියා සමඟ සමලිංගික සේවනයක් පවත්වාගෙන ගියාලු.ඒ කාලේ ගත්ත ඡායාරූපයකුත් හොයාගෙන. නිව්යෝර්ක් ටයිම්ස් පුවත්පතේ හිටපු විධායක කර්තෘ ජෝශප් ලෙලිවෙල්ඩි තවදුරටත් කියන්නේ මහත්මා ගාන්ධි දාහත් හැවිරිදි යුවතියන් දෙදෙනක් දෙපස තබාගෙන නිදාගත්තෙත් රහසක් නිසාලු. කෙනෙකුගේ පෞද්ගලික චරිතයේ කුණු අවුස්සන එක නං හරිම අශීලාචාරයි.මේ ඕනම දෙයක් කිව්වට කමක් නෑ උත්තර දෙන්න මහත්මා ගාන්ධි ජීවත්වෙලා හිටියා නං. මිය පරළොව ගිය කෙනෙක් ගැන මේ වගේ ආන්දෝලනාත්මක කරුණු ඉස්මතු නොකළ යුතු බව දකුණු ආසියාවේ පත්තරකාරයන්ට අමුතුවෙන් කියලා දෙන්න ඕනේ නෑ. ඒ හැදිච්චකම ඇඟේම තියෙනවා.ඒ වුණත් නිව්යෝර්ක් ටයිම්ස් වගේ සුපිරි පත්තරවල ලොක්කන්ට එහෙම ගුණයක් නෑ. හැබැයි ඉතිං නින්දා අපහාස නොලැබූ කෙනෙක් ඉපදිලා නෑ. උපදින්නෙත් නෑ කියලා බෞද්ධ දේශනවලත් අහන්න ලැබෙනවා.ක්‍රිස්තුස් වහන්සේ වගේම බුදුන් වහන්සේත් සිහි මොළේ නැති මිනිසුන් අතින් නින්දාවට ලක්වුණා. ඒ නියාමය මහත්මා ගාන්ධිටත් උරුමයි. අද මහත්මා ගාන්ධි ගැන නොකිය යුතු කතා ප්‍රසිද්ධ කරන ලෙලිවෙල්ඩ් ටික දවසකින් දොඩම් ලෙල්ලක් වගේ ඉතිහාසයෙන් විසි වෙයි. ඒත් මහත්මා ගාන්ධි තවදුරටත් පවතීවි.ගාන්ධි දකුණු අපි‍්‍රකාවේදී හර්මන් කැලෙන්බැච් සමඟඇමෙරිකාවේ පුවත්පත් කතුවරයෙක් මහත්මා ගාන්ධි ගැන අරුම පොත් ලියත්දී ඇමෙරිකාවේ කැලිෆෝර්නියා ප්‍රාන්තයේ ජීවත්වෙන දේශනාකාරයෙක් ළඟ ළඟම ලෝක විනාශය එනවා කියන අනාවැකිය පතුරනවා. මේ දේශනා කාරයාගේ නම හැරල්ඩ් කැම්ප්රින්. හිටපු සිවිල් ඉංජිනේරුවෙක්. දැන් වයස අවුරුදු 89යි.හැරල්ඩ් කැම්ප්රින්ලබන මැයි මාසේ 21 දා හවස 6.30ට ලෝක විනාශය ස්ථිර වශයෙන්ම සිදු වෙනවාය කියලා හැරල්ඩ් උන්නැහේ ඔළුවට අත තියලා දිවුරලා කියනවා. මේ දේශනාකාරයා කියන හැටියට ක්‍රිස්තුස් වහන්සේ ගෙන් පසුව මේ වන විට දින 722,560ක් ගතවෙලාලු.අවුරුදු 70ක් තිස්සේ බයිබලය අධ්‍යයනය කරපු හැරල්ඩ් කියන දේශනාකාරයා අනාවැකි කියන්න පුළුවන් රහස් ගණිත ක්‍රමයක් සොයා ගත්තලු. අන්න ඒ ගණිත ක්‍රමයෙන් තමා ඔහු කියන්නේ නිසැකයෙන්ම මැයි 21 දා සවස 6.30ට ලෝක විනාශය සිද්ධ වෙනවාය කියලා.අන්න එදාට ලෝක ජනගහනයෙන් සියයට දෙකක් ඉතාමත් ප්‍රහර්ෂයෙන් යුතුව ස්වර්ගය වෙත යෑමට භාග්‍යවන්තයන් වන බවත් යේසුස් ක්‍රිස්තුස් වහන්සේ ගේ දෙවැනි වරට පැමිණීම දකින්නට ලැබෙන බවත් ඔහු කියනවා.මේ අනාවැකි කියන දේශනාකාර හැරල්ඩ්ට අනුගාමිකයන් දස දහස් ගණනක් ලෝකේ පුරා ඉන්නවා. ඇමෙරිකාව, රුසියාව, තුර්කිය වගේ රටවල් ගණනාවකට හැරල්ඩ් ගුවන් විදුලියෙන් දේශනා පවත්වන්නේ කාලෙක ඉඳන්.මේ දේශනාකාර හැරල්ඩ් මීට කලිනුත් පුදුම අනාවැකියක් කිව්වා. 1999 සැප්තැම්බර් 06 දා ක්‍රිස්තුස් වහන්සේ දෙවැනි වරටත් විද්‍යාමාන වෙනවාය කියලයි ඒ අනාවැකිය. හැරල්ඩ් ගේ අනුගාමිකයන් නගරයේ චතුරශ්‍රයට ඇවිත් බලාගෙන හිටියා. අන්තිමේදී පහුවැනිදාට එළිය වැටුණට පසුව ඒ හැමෝම පෙරළා ගෙවල්වලට ගියා. 2010 මැයි 21 ලෝක විනාශ කතාවත් ඒ වගේම වැරදුණ අනාවැකියක් වෙයිද?හැරල්ඩ් විදෙස් මාධ්‍යයන්ට මෙන්න මෙහෙම කියලා තිබුණා. ”මේ අපි කතා කරන්නේ බෝල සෙල්ලමක් ගැන නෙවෙයි. මැයි 21 කියන්නේ එක්කෝ සදාකාලික මරණය තීරණය වෙන දවස. එහෙම නැත්නම් සදාකාලික ජීවනය තීරණය වෙන දවස...”මේ ප්‍රකාශය කියවපු අන්තර්ජාල පාඨකයන් තමන්ගේ අදහස් පළ කරලත් තිබුණා. ඒ එක ප්‍රකාශයක තිබුණේ මෙහෙමයි. “පිස්සු නැත්තං ෂෝක් හැරල්ඩ්”ඔන්න මේක නං තරමක් තිත්ත රස කතාවක්. එංගලන්තයයි, ඇමෙරිකා එක්සත් ජනපදයයි කියන්නේ නූතන ප්‍රජාතන්ත්‍රවාදයේ අම්මයි – තාත්තයි. ඇෆ්ගනිස්ථානයට ගිය ඇමෙරිකන් යුද භටයෝ සෙල්ලමට සාමාන්‍ය වැසියන් මරා දමන හැටි දැන් ලෝකෙටම අනාවරණය වෙලා. ඇෆ්ගනිස්ථානය ඇමෙරිකන් ලාබාල සොල්දාදුවන්ට වීඩියෝ ගේම් එකක් වෙලා.මේ ළඟදී එංගලන්තයේ මධ්‍යම ලන්ඩනයේ දසදහස් ගණනක් පෙළපාළි ගියා. ජීවන වියදම් සහන කප්පාදුව නතර කරන්න කියලා ඔවුන් ආණ්ඩුවට බලකළා. මේ උද්ඝෝෂණය දවසේ එංගලන්තේ ආණ්ඩුව පොලිස් භටයන් 4500ක් පාරට දැම්මා. පෙළපාලි ගිය 150ක් අත්අඩංගුවට අරගෙන උසාවියට දැම්මා.ඒක එහෙම වෙත්දී ඊජිප්තුවේ ජනතාව පාරට බැස්ස වෙලාවේ එංගලන්තේ ආණ්ඩුව කිව්වා මහජන මතයට කන්දෙන්න හොස්නි මුබාරක් සුදානම් වෙන්න කියලා. මුබාරක් ඒක පිළිගත්තා.නමුත් එංගලන්තේ මහජන මතයට කන්දෙන්න එංගලන්තේ ආණ්ඩුව සූදානම් නෑ. ලෝකෙට පරකාසේ - ගෙදරට මරගාතේ කියන්නේ මේ වගේම වැඩවලට තමයි.K. C. J.ප්‍රසන්න විතානගේ අධ්‍යක්ෂණය කළ ‘මචං’ චිත්‍රපටය සහ ගාමිණී ෆොන්සේකා, මාලිනී ෆොන්සේකා, විජය කුමාරතුංග, ගීතා කුමාරසිංහ රඟපෑ චිත්‍රපට ඇතුළත් legends 04 ක් පසුගියදා ටොරානා ලේබලය යටතේ එළි දුටුවේය.ගාමිණි ෆොන්සේකා ගේ චිත්‍රපට එකතුව සඳහා ‘It’s a matter of Time’ , ‘මල් කැකුළු’, ‘සාගර පෙරළිය’, ‘යළි හමුවෙන්නයි’ සහ ‘චංචල රේඛා’ ඇතුළත් වේ. විජය කුමාරතුංග ගේ චිත්‍රපට එකතුව සඳහා ‘තුෂාරා’, ‘රන්දෙණිගල සිංහයා’, ‘නොම්මර 17’, ‘කඩවුණු පොරොන්දුව‘, ‘මමයි රජා’ ඇතුළත් වේ.මාලිනි ෆොන්සේකා චිත්‍රපට එකතුවට ‘පුංචි බබා’ ‘අපේක්ෂා’, ‘වාසනා’, ‘උප්පලවණ්ණා’ සහ ‘ආකාස කුසුම්’ ඇතුළත් වන අතර ගීතා කුමාරසිංහ චිත්‍රපට එකතුව සඳහා ‘කරුමක්කාරයෝ’, ‘අංජානා’, ‘මහගෙදර’, ‘රන්දිය දහර’, ‘ඔබටයි පි‍්‍රයේ ආදරේ’ ඇතුළත් වේ.මෙම ඩී වී ඩී එළි දැක්මට අමතරව සුනිල් එදිරිසිංහයන්ගේ ‘සඳකඩ පහණ’ ප්‍රසංගයේ ඩී වී ඩී පටය සහ නව පරපුරේ ගායන ශිල්පී ශිල්පිනියන් වන විශාරද සුරංජි ශ්‍යාමලි ගේ ගීත එකතුවක් ද සුමිත් පි‍්‍රයංකර ගේ ගී අනුවාදන සංයුක්ත තැටියක් ද පාකිස්ථානු ගායක ගුල් මොහමඩ් ගේ සිංහල ගීත ඇතුළත් සංයුක්ත තැටියක් ද, දෙරණ ඩ්‍රීම් ස්ටාර් උපේකා නිර්මාණි ගේ නවතම ගීත එකතුව ද එළි දුටුවේය. මේ සියල්ල ටොරානා අධිපති සරත් කොතලාවලගේ නිෂ්පාදනය.ප්‍රවීණ පුවත්පත් කලාවේදියකු මෙන්ම ක්‍රීඩා මාධ්‍යවේදියකු වන නීල් විජේරත්න Daily Mirror පුවත්පතට සැපයූ ‘Sports Nostalgia’ සිකුරාදා තීරු ලිපි එකතුවක් ‘Batting on a Matting wicket’ නමින් දැන් නිකුත් වී තිබේ.විද්‍යාලාන්තර ක්‍රීඩා තරග, දේශීය තරග මෙන්ම නිල නොවන ජාත්‍යන්තර තරග අත්දැකීම් වලින් සපිරි නීල් විජේරත්න අතීතයේ ක්‍රිකට් පිටියේ සිදුවුණු වැදගත් මෙන්ම ඓතිහාසික සිදුවීම් ඉතාමත් අපූර්ව චමත්කාරයකින් යුක්තව රචනා කර තිබේ. ලිපි 36 කින් සමන්විත ‘Batting on a Matting wicket’ කෘතිය කර්තෘ ප්‍රකාශනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av1104038</link>
    <topic>වයසට නොයෑමේ රහස මගේ හිතහොඳකමයි</topic>
    <author>ජෝජ් රොබ්සන් ද සිල්වා</author>
    <content>වයසට නොයෑමේ රහස මගේ හිතහොඳකමයිකීර්ති පැස්කුවල්කඳුළ ඉතින් සමා වෙයං අපි වෙන්වෙමු අද හවසට මගෙ ගෙපැලට ඈ එනවා සිරි යහනේ තනි රකින්න...! පද - ලක්මාලි කාරියවසම්ජීවිතයේ වසන්ත කාලයට මෙන්ම ගිම්හාන කාලයටත් උචිත හඬක් හිමි ඔහු ගැයූ ගී, සෑම ශ්‍රාවක පිරිසකගේම සිත්ගත් ගී මුතුවැල් විය. අපේ සංගීත ක්ෂේත්‍රයේ ළයාන්විතයා වන කීර්ති පැස්කුවල් පරපුරෙන් පරපුරට ගීතයෙන් මිහිර බෙදන සැබෑම කෝකිලයකු බව නොරහසකි. කීර්තිගේ ගී හඬට පෙම් බැඳි ගීතලෝලී ඔබ වෙනුවෙන් “එවර්ගී‍්‍රන් හිට් ඔප් කීර්ති පැස්කුවල්” ගී ඇල්බමය පසුගියදා නිකුත් කළ ඔහු සමඟ “ස්වර වර්ණ” මෙවර වර්ණ ගන්වමු.“එදා මෙදා මා ගායනා කළ ජනපි‍්‍රයම ගීත තිස්හයක් තමා මේ ඇල්බමයට ඇතුළත් කළේ. මගේ ගීත රසිකයන්ට මම එදා ගැයූ ගීත දැන් තාක්ෂණයට ලබා දීම මගේ යුතුකමක් කියලා මට හිතුණා. මේ ගීත සංයුක්ත තැටිවල තිබුණේ නැහැ. මොනෝ ක්‍රමයට පටිගත කර තිබුණු ගීත ස්ටීරියෝ ක්‍රමයට තැටිගත කළා. අවුරුදු තුනක් පමණ ගතවුණා මේ ඇල්බමය සකස් කරන්න. ලැබෙන ප්‍රතිචාර හොඳයි.”රන්තරු පායන අහස බලාගෙන ඇයි ඔබ තව හිනැහෙන්නේ මගෙ හද දිනු ආදරය සොරා ගෙන වෙනෙකෙකු නොවැ අද ඉන්නේ...! පද - ස්ටැන්ලි පීරිස්ඔබේ නව නිර්මාණ ඇල්බමයකට අදහසක් නැද්ද?මගේ අලුත් ගීත ඇල්බමයේ ගීත අටක් දැන් පටිගත කරලා අවසානයි. තවත් ගීත අටක් මේ දිනවල පටිගත කෙරෙනවා. ඒ ගීත අටත් පටිගත කර අවසන් වූ පසු අලුත් ගී ඇල්බමය නිකුත් කරනවා. ඊට පෙර ඒ ඇල්බමයේ එන ‘පාතිමා’ ගීතය අද හෙටම විද්‍යුත් මාධ්‍යවලට බාර දෙනවා. ‘පාතිමා’ මගේ ගීත රසිකයන්ට අලුත්ම අත්දැකීමක් ලබා දෙන ගීතයක් වේවි.”දැන් සංගීත ක්ෂේත්‍රයේ පවතින අර්බුද ඔබේ ගමනට බලපාන්නේ නැද්ද?අර්බුද යනුවෙන් ඔබ පවසන්නේ හොර ගී තැටි වෙළඳුන් සහ දුරකතන සමාගම්වලට ගීත විකිණීම වැනි ක්‍රියාදාම වෙන්න ඕනේ. මේ කාලයේ අපේ සංගීත ක්ෂේත්‍රයේ වසංගත බවට පත් වෙලා ඔය තත්ත්වයන්. මේ රටේ අපරාධ විමර්ශන අංශයට අයිති රාජකාරියක් ඔය වසංගත තත්ත්වයන් මර්දනය කරන එක. කලාකරුවන් වශයෙන් අපට අසීරුයි එවැනි කටයුතුවල නියැලෙන්න. හැබැයි අපි හැමෝම එකමුතු වී වගකිව යුත්තන්ගේ අවධානය මේ තත්ත්වයන්ට යොමු කරවන්න ඕනේ.වරුසාවේ වලාකුළු සලලා වරු ගාණක් වැටියන් හඬලා සැනසිල්ලේ ලැබූ මේ වෙලාවේ පිළිසඳරේ නිමා නෑ අපේ...! (පද - සමන් චන්ද්‍රනාත් වීරසිංහ)නවකයන් දොරට වඩින රියැලිටි වැඩ සටහනක ඔබත් විනිසුරුවරයෙක් ලෙස කටයුතු කරනවා. ඒ නිසා නව පරපුර පිළිබඳව බිඳක් කතා කරමු ද?නව පරපුරේ ශිල්පීන් නම් බොහෝ දෙනකු බිහිවෙලා තියෙනවා. එහෙත් කනගාටුවට කරුණ ඒ බිහි වී ඇති ශිල්පීන් තරමට හරවත් නිර්මාණ බිහිවෙලා නැතිකමයි. රැල්ලට එකතු වෙලා ගහගෙන යන්න හදනවා මිස අවබෝධයෙන් නිර්මාණ කරන්න කැපවීමක් නව පරපුරේ බොහෝ දෙනකුගේ නැහැ. ඔවුන්ගේ නිර්මාණවල වටිනාකමක්, පැවැත්මක් දකින්න නැහැ.ඔබ හිතන්නේ ඊට වගකිව යුත්තෝ කවුරුන් ද?මුලින්ම තමන් තමන්ටම වගකිව යුතුයි. ගායන ශිල්පියකු හෝ ශිල්පිනියක වීම විනෝදයට පමණක් නොකළ යුතුයි. ඔහු හෝ ඇය සමාජයට වැඩදායි නිර්මාණ කළ යුතුයි. එමෙන්ම තමන් කරන දේ පිළිබඳව දැනුම්වත් වී කටයුතු කළ යුතු කාලය දැන් ඇවිල්ලා. නව පරපුරේ ගායක ගායිකාවන් නොමඟ යවන සමහර විද්‍යුත් මාධ්‍ය ද මීට වගකිව යුතුයි. තාක්ෂණයේ පිහිටෙන් සංගීතය අමුණන පුද්ගලයින් පිවිසිලා ගීත නිර්මාණයට. තාක්ෂණයට ඔවුන් රැවටිලා. ඉන්පසු ඔවුන් විද්‍යුත් මාධ්‍ය රවටලා. හැබැයි ගීත රසිකයන් නම් රැවටිලා නැහැ. ඔවුන් අසරණවෙලා. මේ සම්බන්ධයෙන් විද්‍යුත් මාධ්‍යයන්ට වගකීමෙන් කටයුතු කිරීමට යුතුකමක් තිබෙනවා.නිල් උපුලී - මල් කැකුලී මාගේ සිතේ සැංගි නොයේ මිහිරාවියේ ආදරේ...! පද - හේමසිරි හල්පිටදෙරණ ඩ්‍රීම් ස්ටාර්ස් වැඩ සටහනේ විනිසුරුවරයකු ලෙස කටයුතු කරන කීර්ති නුගේගොඩ සහ කිරිබත්ගොඩ සංගීත ශිල්ප ආයතන දෙකක කටයුතු කරමින් කාර්ය බහුල දිවියක් ගත කරයි. වින්දනීය සංගීතය කරා තමන් ශිල්ප ලබා දෙන පවසන කීර්ති ඒ පිළිබඳ තවදුරටත් මෙලෙස පැහැදිලි කළේ ය.“සංගීතය භාවනාවක් වගේ. මානසික ආතතියෙන් මිදෙන්න සංගීතය උපයෝගී කරගන්න පුළුවන්. හොඳ ගීත රසාස්වාදනයටත් අපි පුරුදු පුහුණු විය යුතුයි. සතියේ දින හතෙන් පහක්ම මම සංගීත පන්ති සඳහා වෙන්කර තියෙනවා. සෙනසුරාදා සිට බදාදා දක්වා දවස් පහේම සිසු සිසුවියන්ට ගිටාර් වාදනය සහ ගායනය පිළිබඳව ශිල්ප ලබා දීමෙන් තෘප්තියක් ලබනවා. මීට අමතරව අඩු මානසික දරුවන්ට පුහුණුවක් ලබා දීමටත් මම මගේ හැකියාව යොදා ගන්නවා. බ්‍රහස්පතින්දා දවසම ඩ්‍රීම් ස්ටාර්ස් විනිශ්චය කටයුතු සඳහා කැප වෙලා.”කීර්ති වයසට නොයන රහස කියන්න කැමැති ද?“කියන්නම්...! පළවැනි කාරණය හිත හොඳකම. හිත හොඳකම කියන්නේ පිරිසිදු නිදහස් සැහැල්ලු සිතක් ඇතුව ඉන්න එකයි. දෙවැනි කාරණය පැවැත්ම. අනිත් කාරණය සංගීතය සමඟම ජීවත් වීම. මගේ ගීත රසික රසිකාවියන් අතර සෑම වයස් මට්ටමකම පිරිස් ඉන්නවා. එදා තරුණ පිරිසට මෙන්ම අදත් මතුත් තාරුණ්‍යයට මම මගේ ගීතවලින් අමතනවා. හරවත් ගී රස විඳින්න කැමැති ශ්‍රාවක පිරිසක් මේ සමාජයේ බිහි වෙන්න නම් අපි විශ්‍රාම අරගෙන පැත්තකට වෙලා ඉඳලා බැහැ. මම මියයන තුරාම යෞවනයට ගී ගයනවා.”ඔබ වැඩිපුරම කතා කරන්න කැමැති සංගීත ක්ෂේත්‍රයේ කවුරුන් පිළිබඳව ද?එච්. ආර්. ජෝතිපාල ගායකයාණන් පිළිබඳව කතා කරන්න කැමැතියි. ජෝති අයියාගේ ගීතවල වටිනාකම, රසය එදාට වඩා අද වැඩියි. ඔහුගේ ගීත පටිගත කිරීම් සඳහා මමත් වාදනයෙන් දායක වූ වාර බොහෝ වුණත් ඒවා එදාට වඩා දැනෙන්නේ අදයි. ජෝති අයියා අවසන් වරට ගීත ගායනා කළ කතරගම සංගීත ප්‍රසංගය සංගීතවක් කළ වාදක මණ්ඩලය සමඟ ඔහුට වාදනයෙන් දායක වීමට ලැබීම මට අද සුවිශේෂ මතකයක්.ඔහුගේ ගීත සදාකාලිකයි.සෑම වසරකම සංගීත ක්ෂේත්‍රය වෙනුවෙන් මුද්‍රණය කර තිළිණ කරන ශිල්පී දුරකතන අංක අඩංගු දිනපොත ළඟදීම නිකුත් කිරීමට මේ දිනවල සූදානම් වන කීර්ති අප සමුගන්න මොහොතේ ඔහු කිරීමට බලාපොරොත්තු වන තවත් සුවිශේෂ මෙහෙවරක් පිළිබඳව ද මෙසේ පැවසුවේ ය.“අපේ සියලුම කලාකරුවන්ට මුහුණ දීමට සිදුවන විවිධාකාර ගැටලු විසඳා ගැනීමට හැකි ආකාරයේ ආයතනයක් පිහිටුවීම මගේ බලාපොරොත්තුවයි. මේ දිනවල හොර ගී තැටි, පටි වෙළෙඳුන්ගේ වසංගතය සහ දුරකතන සමාගම් සඳහා කූට අයුරින් ගීත විකිණිමේ ජාවාරම නිසා නිර්මාණ ශිල්පීන් මුහුණ පා ඇති ගැටලුවලට විසඳුම් අවශ්‍ය වී තිබීම වැනි කාරණාවන්ට මැදිහත් වී කටයුතු කළ හැකි බලය සහිත ආයතනයක් පිහිටුවීම කාලීන අවශ්‍යතාවයක් ලෙස මට හැඟෙනවා.මේ ක්ෂේත්‍රයේ කලින් කලට ඇති වන විවිධ ප්‍රවණතා පිළිබඳව ද ශිල්පීන් දැනුම්වත් කිරීම මෙම ආයතනයෙන් කිරීමට බලාපොරොත්තු වන අතර පැහැදිලිවම අපේ කලාකරුවන්ගේ බුද්ධිමය දේපළ මංකොල්ල කෑමෙන් ඔවුන් අසරණ වීම වැළැක්වීම මෙහි ප්‍රධාන අරමුණ කර ගන්නවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av1104039</link>
    <topic>සිහින ඉසව්වෙන් එන්න</topic>
    <author>ජෝජ් රොබ්සන් ද සිල්වා</author>
    <content>සිහින ඉසව්වෙන් එන්නබොඳ මීදුම් ... බොඳ මීදුම්... ඔබයි මමයි වේවා....සිහින ඉසව්වෙන් එන්න බොඳ මීදුම් සළුව ඉරා සොඳුරු නෙතක් ඇහැරෙන්න සිත පතුළට එබී බලා ඔබයි මගේ ආදර ගීතය මමයි ඔබේ ආදර ගීතය බොඳ මීදුමේ .... බොඳ මීදුමේ පැතු සිහිනය සැබෑ වෙලාදුප්පත් සමනළයෙක්මී පෙම් සුවඳ අරන් ඇදෙනා පින්වන්ත නෙතක සිරි දුටිමි සිල් සුවඳ ගලා හැලෙනා ඔබ මගෙද, මගෙද, ඔබ මගෙද මම ඔබෙද, ඔබෙද, මම ඔබෙද බොඳ මීදුමේ.. බොඳ මීදුමේ.. පැතු සිහිනය සඳක් වෙලාතරුමල් සැන්දෑ අහසින් සෙනෙහසක සුවඳ අතුරයි මන්මත්ව පියාඹමී රිසි සේ මේ ආදර ගමන සුබයි මා ඔබෙයි, ඔබෙයි මා ඔබෙමයි ඔබ මගෙයි, මගෙයි ඔබ මගෙමයි බොඳ මීදුමේ... බොඳ මීදුමේ පැතු සිහිනය මලක් වෙලාපද රචනය - චන්න ජයනාත්සංගීතය - ශාන්ත ජයලත් තිසේරාගායනය - සුරේන්ද්‍ර පෙරේරා, අමිලා නදීශානිචිත්‍රපට ගීතයට හිමි වී තිබුණු තැන රූපවාහිනී නාට්‍ය ගීතයට අත්පත් කර ගැනීමට නොහැකි වුව ද මේ දිනවල ස්වාධීන රූපවාහිනියෙන් විකාශය වන “බොඳ මීදුම්” ටෙලි නාට්‍යයෙන් ඇසෙන ”සිහින ඉසව්වෙන් එන්න” ගීතයට ගීත ලෝලීන්ගේ සිත් වසඟ කර ගැනීමට හැකිවී ඇත. එහෙයින් මෙවර ”ගී මුතු” අතරට එක්වන්නේ එම ගීතයේ පද රචක චන්න ජයනාත් ය.නාමල් උඩුගම ගායනා කළ ‘ගිනි ගත් සිතුවිලි අතරේ’ ගීතය චන්නගේ මුල්ම ගී පද රචනය වූ අතර චන්දන ලියනආරච්චි ගයන “කවි සීපද ඇහෙන ඈත” ඔහු ලියූ පනප්‍රිය වූ මුල්ම ගීතය ය. මේ වන විට ගී පද රචනා රැසක හිමිකරුවා වී සිටින චන්න පද රචනය කළ ගී අතර “සංසාර සිහිනයේ” සහ “මගෙ දුප්පත් ඇස් දෙක” (චාමික සිරිමාන්න) “ඉගිලෙන්න තහනම් නම්” (නිරෝෂා විරාජිනී) ගීතය මෙන්ම “ඉතින් ඊට පස්සේ” ටෙලි නාට්‍යයේ “සඳ ඇවිත් හිඳී” (උරේෂා රවිහාරි, චාමික සිරිමාන්න) ගීතය ද ගීතලෝලී සිත්ගත් ගී මුතුවැල් ය.අපේ සංගීත ක්‍ෂේත්‍රයේ ප්‍රවීණ ගීත පද රචකයින් දෙදෙනකු වූ කරුණාරත්න අබේසේකර සහ චිත්‍රානන්ද අබේසේකර සොහොයුරන් මෙන්ම සිය සොහොයුරා වන ලලිත් වසන්ත සමඟ ගීත රචනයේ නියැලී සිටින අතර චන්න “නිල්වලා” සමූහ ව්‍යාපාරයේ සාමාන්‍යාධිකාරිවරයා ලෙස කටයුතුª කරයි. “සිහින ඉසව්වෙන් එන්න” ගීත පද රචනය පිළිබඳව චන්න ‘රසඳුන’ සමඟ පැවසුවේ මෙසේය.”ගීත ලියන්න වස්තු බීජ සොයාගෙන යන පුරුද්දක් මගේ නැහැ. මගේ සිතට දැනෙන පෙනෙන සිද්ධීන් මතකයේ රැඳී තිබිලා ගී සංකල්පනා බවට පත්වෙනවා. “බොඳ මීදුම්” ටෙලි නාට්‍යයේ තේමා ගීතය ලෙස මෙම ගීතය පද රචනය කරන්න සිදුවීම නිසා මුලින්ම කළේ කතා සාරාංශය කියවීමයි. කතාවේ මුල, මැද සහ අගට ගැළපෙන අයුරුයි මෙම ගීතය පද රචනය කළේ.කතා පිටපත අනුව සල්ලිකාර ගැහැනු ළමයෙක් සහ සාමාන්‍ය පවුලක පිරිමි ළමයෙක් අතර ප්‍රේම සම්බන්ධයක් මල්ඵල ගන්වමින් එක්වීම සිහිනයක් වගේ. තේමාවට උචිත පද යොදා ගෙන මෙම ගීතය රචනය කිරීමට මම වෑයම් කළා. ගීත පද රචනයට සංගීත නිර්මාණයෙන් ශාන්ත ජයලත් සහ ගායනයෙන් සුරේන්ද්‍ර සමඟ අමිලාත් ඔවුන්ගේ හැකියාවන්ගෙන් සාධාරණයක් ඉටු කර තියෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040310</link>
    <topic>ජයග්‍රාහී නිමාවකට පෙර</topic>
    <author>ඉඳුනිල් වීරරත්න</author>
    <content>ජයග්‍රාහී නිමාවකට පෙරඇඟිලි ගනිමින් නොඉවසිල්ලෙන් බලා සිටි 10 වැනි ලෝක කුසලාන තරගාවලියේ ඊයේ (02) පැවැති අවසන් මහා තරගයෙන් ශූරයා කවුදැයි තීරණය වී තිබේ. ඒ කවුදැයි මෙහි සඳහන් කළ නොහැක්කේ මේ සටහන තැබෙන්නේ මාර්තු 29 වැනිදා වීමයි. අද (29) ශ්‍රී ලංකා කණ්ඩායම සහ නවසීලන්තය අතර පළමු අවසන් පූර්ව තරගය පැවැත්වෙන අතර හෙට (30) ඉන්දියාව සහ පාකිස්ථානය අතර අනෙක් අවසන් පූර්ව තරගය පැවැත්වීමට නියමිතය.කෙසේ වෙතත් අවසන් පූර්ව වටය තෙක් පැමිණි රටවල් 4 දෙස බැලීමේ දී ක්‍රිකට් විචාරකයන්, ක්‍රිකට් විශේෂඥයින් පැවසු අනාවැකි බොහොමයක් සත්‍ය වී තිබෙන අතර, බොහෝ දෙනෙක් නොසිතූ ලෙස දකුණු අපි‍්‍රකාව හෝ ඕස්ට්‍රේලියාව වෙනුවට නවසීලන්තය ඉදිරියට පැමිණීම පමණක් එකම වෙනස බවට පත්විය.තරගාවලියේ මෙතෙක් ක්‍රීඩා කළ තරග දෙස බැලීමේ දී ශ්‍රී ලංකා කණ්ඩායමේ ක්‍රීඩකයින් අති විශිෂ්ට ක්‍රීඩා විලාසයක් පෙන්නුම් කර තිබීමත්, නායකත්වයේ වගකීම කරට ගෙන, පිතිකරුවෙක් ලෙසත්, කඩුලු රකින්නා ලෙසත් කුමාර් සංගක්කාර ශ්‍රී ලංකා කණ්ඩායම ජයග්‍රාහී මාවතට ගෙනැවිත් තිබේ.එසේම ආරම්භක පිතිකරුවන් වන තිලකරත්න ඩිල්ෂාන්, උපුල් තරංග ලකුණු යන්ත්‍ර බවට පත්ව තිබීමත් මහේල - සංගා සුසංයෝගය ඉතාමත් සාර්ථකව ක්‍රියාත්මක වීමත් තුළ මුරලි, මාලිංග, කුලසේකර, මැතිව්ස් ප්‍රමුඛ පන්දු යවන්නන්ට ප්‍රතිවාදීන් මෙල්ල කිරීම පහසු වුණි.මේ නිසාවෙන් අද (29) පැවැත්වෙන තරගයෙන් ශ්‍රී ලංකාවට ජය ගැනීමේ වැඩි ඉඩක් පවතී. එසේ වුවහොත් 10 වැනි ලෝක කුසලානය ආසියාවට හිමි වන බව ස්ථිරය. එහෙත් හදිසියේ හෝ ශ්‍රී ලංකාව පරාජය කර නවසීලන්තය අවසන් තරගයට සුදුසුකම් ලැබූව ද හෙට (30) තරගයෙන් අවසන් තරගයට එන ඉන්දියාව හෝ පාකිස්ථානය ජය ගැනීම ඔවුනට අසීරු කරුණක් වනු ඇත.කෙසේ වෙතත් ශ්‍රී ලාංකේය සැමගේ පැතුම අද තරගයෙන් නවසීලන්තය පරාජය කොට, ඉන්දියාව හෝ පාකිස්ථානය සමඟ අවසන් තරගය ජයගෙන යළිත් ලෝක කුසලානය මවුබිමට හිමි වේවා යන්නයි.පිට පිටම තෙවරක් ලෝක ක්‍රිකට් කිරුළට හිමිකම් කියූ ඕස්ට්‍රේලියාව මෙවර තරග වැදුණේ සිව්වැනි වරටත් එය තමන් සතු කර ගන්නටය. එහෙත්, මූලික වටයේ තරග 6 න් ශ්‍රී ලංකාව සමඟ තරගය වර්ෂාවට සේදී ගිය නමුත් පැවැති තත්ත්වය හමුවේ ශ්‍රී ලංකාවට ජය අත්වීමට තිබූ බව විචාරකයින්ගේ මතයයි.ඉන්පසු මෙවර තරග මාලාවේ පෙරළිකාරයන් වූ පාකිස්ථානය සමඟ තරගයේ දී ඓතිහාසික පරාජයක් ලැබූ ඕස්ට්‍රේලියාව, අර්ධ අවසන් පූර්ව වටයේදී ඉන්දියාව හමුවේ පරාජය වෙමින් තරගාවලියෙන් ඉවතට වීසි විය.කෙසේ වෙතත් ඉන්දීය තරගයේදී එතෙක් පිතිකරුවකු ලෙස සාර්ථකත්වයට පත්වීමට නොහැකිව සිටි රිකී පොන්ටින් ශතකයක් (104) රැස් කිරීමට සමත් වුවද මේ වන විට ඔහුගේ නායකත්වය අභියෝගයට ලක්වී තිබේ.ඉන්දියාව හමුවේ ලැබු පරාජයත් සමඟ මාධ්‍යයට අදහස් දක්වමින් පොන්ටින් කියා සිටියේ එම ශතකය ඔහුගේ ක්‍රිකට් දිවියේ යළි පිබිදීමක් ඇති කළ බවයි.එංගලන්තය සමඟ පැවැති අළු බඳුන තරගාවලියෙන් පසු පොන්ටින්ගේ නායකත්වය පිළිබඳව දැඩි විවේචන එල්ල වුණු අතර, ලෝක කුසලාන තරග පරාජය සමඟ එය තවත් උග්‍ර අතට හැරී තිබේ. මේ නිසා එළඹෙන දින කිහිපය තමාටත් කණ්ඩායමටත් අතිශයින් තීරණාත්මක බව ඔහු පවසා තිබේ.එසේම නායකත්වයෙන් ඉල්ලා අස්වූ ඔහු නායකයා ලෙස ඉදිරියට ක්‍රීඩා කිරීමට නොලැබුණත් අග පෙළ පිතිකරුවකු ලෙස සිය සේවය ලබාදීමට තීරණයකර තිබේ.මේ අතර හිටපු ඕස්ට්‍රේලියානු ක්‍රිකට් නායකයකු මෙන්ම විස්තර විචාරකයකු වන ඉයන් චැපල් පවසන්නේ පොන්ටින් ඉවත්කර මයිකල් ක්ලාක් නව නායකයා ලෙස පත්කිරීමෙන් ඕස්ට්‍රේලියාවට නව ගමනක් යා හැකි බවයි.මේ අතර මෙවර ලෝක කුසලාන තරගාවලියට පෙරාතුව ඉන්දියාවේ ප්‍රකට ජ්‍යෙතිශාස්ත්‍රඥයකු වන රාජෙෂ්කහාර් ෂර්මා (Rajshekhar Sharma) ඉන්දීය නායක මහේන්ද්‍ර සිං දෝනි පිළිබඳව ද අනාවැකියක් පවසා තිබේ.කන්‍යා රාශියෙන් උපන් දෝනි විශිෂ්ට දස්කම් දක්වමින් අතිශයින් ජනපි‍්‍රය වූ අතර ඉතාමත් කෙටි කලකින් ආර්ථික අතින් ද ඉහළම තලයකට පැමිණියේය.එහෙත් බුධ ග්‍රහයා රාහු මහ දශාවේ ගමන් කිරීම 2010 සැප්තැම්බර් සිට 2013 අපෙි‍්‍රල් දක්වා බලවත් නොමැති බවත්, මේ නිසා මෙම කාලය තුළ ඔහුට පිතිකරුවකු ලෙස එතරම් දස්කම් දැක්විය නොහැකි බව ඔහු පවසයි.එසේම ඔහුගේ මවුපියන්ගේ සෞඛ්‍ය සම්බන්ධ ගැටලු පැන නඟින බවත්, මේ නිසාම නායකත්වයට පවා බලපෑම් එල්ල විය හැකි බවත් ෂර්මා පවසනවා.මෙවර ලෝක කුසලාන තරග මාලාවේ ඉන්දීය කණ්ඩායම ඉදිරියට පැමිණිය ද, පිතිකරුවකු ලෙස දෝනිට කැපී පෙනෙන දස්කම් දැක්වීමට නොහැකි වූ බව සත්‍යයකි. සචින්, ෂෙවාග්, යුවරාජ් මෙන්ම විරාත් කෝලි පිතිකරුවන් ලෙස සාර්ථක වෙමින් ඉදිරියට පැමිණිය ද දෝනි මෙම තරගාවලියේ අර්ධ අවසන් පූර්ව තරගය තෙක් පැවැති තරග 7 තුළදීම ලබාගෙන ඇත්තේ අඩු ලකුණු ප්‍රමාණයකි.කෙසේ වෙතත් මෙවර ලෝක කුසලාන තරග මාලාව ආසියාතික තරගාවලියක් ලෙසින් හැඳින්වූවාට වරදක් නැත.මේ අතර අර්ධ අවසන් පූර්ව වටයේදී විස්මිත ලෙස නවසීලන්තයට පරාජය වූ දකුණු අපි‍්‍රකානු පිලේ නායක ග්‍රෙහැම් ස්මිත් ද නායකත්වයෙන් සමුගැනීමට තීරණය කර තිබේ.මෙය දකුණු අපි‍්‍රකානු පිලට ඉතා දුෂ්කර කාලයක් බවත් ඔවුනට දස්කම් අතින් පොහොසත් හොඳ ක්‍රීඩකයින් රැසක් සිටින බවත් අනාගතයේදී විශිෂ්ටතම කණ්ඩායමක් ලෙස යළි නැගී සිටිය හැකි බවත් පවසන ස්මිත්, තමාට දකුණු අපි‍්‍රකාව වෙනුවෙන් ක්‍රිකට් ක්‍රීඩාවෙන් තව බොහෝ දේ කළ හැකි බවත් පවසයි.එසේම කණ්ඩායමේ ජ්‍යෙෂ්ඨ ක්‍රීඩකයකු ලෙස සිටිමින් පිතිහරඹය ගැන වැඩි අවධානය යොමු කිරීම සිය අදහස බව ද ස්මිත් වැඩි දුරටත් පවසනවා.රාජෙෂ්කහාර් ෂර්මාග්‍රෙහැම් ස්මිත්ඇන්ඩෘ ස්ට්‍රාවුස්මේ අතර අර්ධ අවසන් පූර්ව වටයේදී ශ්‍රී ලංකාවට ක්‍රිකට් ක්‍රීඩාව ඉගැන්වූ එංගලන්තයට යළිත් ක්‍රිකට් ක්‍රීඩාව අලුතෙන් ඉගැන්වූ ශ්‍රී ලංකා ආරම්භක පිතිකරු යුගළය එක්දින වාර්තා රැසක්ම බිහි කිරීමට සමත් වූහ.එංගලන්තයට එරෙහිව ශ්‍රී ලංකාව ලැබූ ජයග්‍රහණය ලෝක කුසලාන තරග ඉතිහාසයේ කඩුලු කිසිවක් බිඳ නොවැටී ලබාගත් විශාලතම ජයග්‍රහණය වේ.ඊට පෙර 1992 ලෝක කුසලාන තරග මාලාවේ කොදෙව් පිල පාකිස්ථානයට එරෙහිව කිසිවෙක් නොදැවී ලකුණු 221 ක් ලබා තරගයේ ජය හිමිකර ගෙන තිබේ.එසේම අපේ ආරම්භක පිතිකරු යුගළය වූ ඩිල්ෂාන් හා තරංග ගේ ද්විත්ව ශතක සම්බන්ධතාව මෙවර තරග මාලාවේ ඔවුන් ලැබු දෙවැනි ද්විත්ව ශතක සම්බන්ධතාව ලෙසින් වාර්තා වෙයි. එය ලෝක කුසලාන තරග ඉතිහාසයේ එකම තරග මාලාවක් තුළ දෙවරක් එකම පිතිකරු යුගළය ද්විත්ව ශතක සබඳතාවක් ගොඩ නැඟු පළමු අවස්ථාව ලෙසින් ද වාර්තා පොතට එක් වෙයි.ලෝක කුසලාන තරග ඉතිහාසයේ ආරම්භක පිතිකරුවන් දෙදෙනාම ශතක රැස්කළ දෙවැනි අවස්ථාව ලෙසින් මොවුන් දෙදෙනා ලැබු ශතක වාර්තා පොතේ ලියැවිණි.ආරම්භක පිතිකරුවන්, දෙදෙනාම ශතක රැස්කළ ජාත්‍යන්තර එක්දින තරග ඉතිහාසයේ 23 වැනි අවස්ථාව ද මෙය වෙයි.එමෙන්ම ශ්‍රී ලංකාව ලෝක කුසලාන තරග ඉතිහාසයේ කඩුලු 10 කින් තරගයක් ජයගත් දෙවැනි අවස්ථාව ද මෙය වේ.කෙසේ වෙතත් මෙහිදී උපුල් තරංග නොදැවී 102 ක් සමඟ තිලකරත්න ඩිල්ෂාන් නොදැවී ලකුණු 108 ක් රැස් කළේය.සහෝදරත්ව එකමුතුකම මෙන්ම කණ්ඩායම් හැඟීම පෙන්වමින් ක්‍රීඩා කළ මේ පිතිකරු යුගළය අපේ රටේ මනුස්සකම ද ලොවට පෙන්වීය.හොඳින් පන්දුව දකිමින් සිටි ඩිල්ෂාන් තරංගට ශතකය ලබා ගැනීම සඳහා පන්දුවට පහර දීමට, ආරක්ෂාකාරී ලෙස පිතිකරණයේ යෙදෙමින් තරංගට අවස්ථාව ලබා දීම අගය කළ යුතු වෙයි.ලෝක කුසලාන තරග ඉතිහාසයේ පළමු සත්කාරක රට වූ එංගලන්තයට තවමත් කුසලානයක් දිනා ගැනීමට හැකියාව ලැබී නැත.1979 අවසන් තරගයේදී කොදෙව්වන් අතින් පරාජය වී අනු ශූරතාවෙන් සැනසුණු එංගලන්තය, යළිත් 1987 දී ඕස්ට්‍රේලියානුවන් අතින් පරාජය වී අනුශූරයෝ වූහ. එසේම 1992 වසරේ පැවැති 5 වැනි ලෝක ශූරතා තරගාවලියේදී ද අවසන් මහා තරගයට සුදුසුකම් ලැබූ එංගලන්තය පාකිස්ථානය වෙතින් පරාජය වී අනුශූරතාවයෙන් සෑහීමකට පත්විය.මෙවර ද ලෝක කුසලානය දිනා ගැනීමේ අදිටනින් තරග වැදුණු එංගලන්තය ශ්‍රී ලංකාව වෙතින් ලද ඓතිහාසික පරාජයත් සමඟ එංගලන්ත නායක ඇන්ඩෘ ස්ට්‍රාවුස් නායකත්වයෙන් ඉවත් වීමට තීරණය කළ බව අසන්නට ලැබුණහොත් පුදුමයට කරුණක් නොවනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040311</link>
    <topic>‘සිහින අහසේ වසන්තේ’ ගීතය ලීවේ මගේ සැමියා</topic>
    <author/>
    <content>‘සිහින අහසේ වසන්තේ’ ගීතය ලීවේ මගේ සැමියාඋපාලි ධනවල විතානගේ බිරිය ශ්‍රීමා ධනවලවිතාන කියයි’සිහින අහසේ වසන්තේ’ උපාලිගේ නොව ගුණසිංහයන්ගේ ය’ යන මැයෙන් පසුගිය රසඳුන කලාපයේ පළවූ ආනන්ද පද්මසිරිගේ ලිපියට උපාලි ධනවලවිතානගේ බිරිය ශ්‍රීමා ධනවලවිතාන මහත්මිය මෙපරිද්දෙන් ප්‍රතිචාර දක්වා ඇත.’සිහින අහසේ වසන්තේ’ ගීතය මගේ සැමියා වූ උපාලි ධනවලවිතානයන්ට ලියන්න ලැබුණේ ප්‍රවීණ සංගීත අධ්‍යක්ෂ සරත් දසනායක ගේ ආරාධනයෙන්. එය ‘නැවත හමුවෙමු’ චිත්‍රපටයේ අධ්‍යක්ෂවරයා වූ යසපාලිත නානායක්කාර හරහා ලැබුණු ආරාධනයක් නොවේ’ ඒ කාලයේ සාමාන්‍යයෙන් සරත් දසනායක සංගීත අධ්‍යක්ෂණය කළ චිත්‍රපට හැම එකකටම වාගේ උපාලිට ආරාධනාවක් ලැබුණා ගීතයක් ලියන්න. ‘සිහින අහසේ’ ගීතයත් එසේ ලැබුණු ගීතයක්.දයාසේන ගුණසිංහමේ ගීතය උපාලි ලිව්වේ චිත්‍රපටයේ තේමා ගීතය වශයෙන්. ඒ වෙනකොට චිත්‍රපටයේ නාමාවලිය පවා හදලා ඉවරයි. මේ වෙලාවේ චිත්‍රපටයට සින්දුව දාන්න උනන්දු වුණා මිසක් නාමාවලිය පස්සෙ ගියේ නෑ.මේ චිත්‍රපටයටම දයාසේන ගුණසිංහයනුත් වෙනත් ගීතයක් රචනා කරලා තිබෙනවා. ඒක තමයි ‘සෙනෙහස පෑවා’ ගීතය. ‘සිහින අහසේ වසන්තේ’ උපාලිගේ ගීතයක් කියන්න සාක්ෂි කිහිපයක්ම තිබෙනවා. එකක් තමයි ජෝජ් රොබ්සන් ද සිල්වා ගීත එකතුවක් කරන්න හදන වෙලාවක මේ ගීතයේ රචකයා විදියට දයාසේන ගුණසිංහයන් ගේ නම යොදලා තිබෙද්දි එවකට ගුණසිංහයන්ම කතා කරල ජෝජ්ට කියලා තිබුණා ඒක ඔහුගේ ගීතයක් නොවෙයි උපාලිගේ ගීතයක් කියලා. තවමත් ජෝජ් රොබ්සන් ඒකට සාක්ෂි දරයි.රූපවාහිනියේ ‘නන්දන වින්දන’ වැඩසටහනට ඒ කාලේ මේ ගීතය ඇතුළත් කළා. එතකොටත් දයාසේන ගුණසිංහයන් අබේවර්ධන බාලසූරියට කතා කරල කියලා තිබුණා ඒ ගීතය ඔහුගේ නොවන බව. ඒ කාලේ උපාලි ජීවතුන් අතර සිටියා.ඊට පස්සේ ග්‍රේෂන් ආනන්ද ස්ටැන්ලි පීරිස් සමඟ කරපු සංයුක්ත තැටියට මේ ගීතය ඇතුළත් කරල හරියට උපාලි ගේ නම දැම්මා.උපාලි ධනවලවිතානමෙතෙන්දි මම විශේෂයෙන් සඳහන් කරන්න කැමැතියි මේ ගීතයට කිසිසේත්ම අදාළ නැති පුද්ගලයෙක් තමයි මේ ලිපිය ලියල තියෙන්නේ. එවැනි තුන්වැනි පාර්ශ්වයකට උත්තර බඳින්න අපිට කිසිසේත්ම උවමනාවක් නෑ. විශේෂයෙන් මම කියන්න ඕන එදා ස්වාධීන රූපවාහිනියෙන් විකාශය වුණු ‘සංහිඳ’ වැඩසටහන නරඹලා ඇති වුණු හුදු ඊර්ෂ්‍යාව නිසා තමයි මෙවැනි බොරු කතා පතුරවන්නේ.උපාලිට වගේම, අපේ පවුලට, ඒ වගේම ස්වාධීන රූපවාහිනි සේවයට හා එයට සම්බන්ධ වූ විද්වත් මඩුල්ලට පවා ඔහු කළේ විශාල අපහාසයක්. ආචාර්ය ප්‍රණීත් අබේසුන්දර ඇතුළු විද්වත් මණ්ඩලයෙන්, ස්වාධීන රූපවාහිනියෙන් මෙන්ම අපේ පවුලේ සාමාජිකයන්ගෙනුත් ඔහු සමාව ගත යුතුයි.අනික් කාරණාව තමයි මේ ගීතයේ පද ටිකවත් හරියට දැනගෙන නොවෙයි ඔහු මේ ලිපිය ලියලා තියෙන්නේ. තවත් පද දෙකක් මේ ගීතයට ඇතුළත් වෙනවා. ඒ ටිකවත් දන්නේ නැතුව කොහොමද ගීතයේ අයිතිය ගැන කතා කරන්නේ. කරුණාකරල මැරුණ මිනිස්සුන්ට අපහාස කරන්න එපා කියලයි මට කියන්න තිබෙන්නේ.’සිහින අහසේ වසන්තේ’උපාලිගේ ද? ගුණසිංහයන්ගේ ද?’රසඳුන’ සංස්කාරක සටහනලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040312</link>
    <topic>කුරොසාවා දුටු ජපන් ආධ්‍යාත්මය</topic>
    <author>කපිල කුමාර කාලිංග</author>
    <content>කුරොසාවා දුටු ජපන් ආධ්‍යාත්මයසුන්දර ජපානය දෙසින් දැනට සතියක පමණ සිට අසන්නට දකින්නට ලැබෙන අසුන්දර පුවත් තුළින් උපදින ශෝකී සිතිවිලි, සුනාමියක් සේ හද ගැබ වැද රිදුම් දෙවයි. ඒ අතුරින්, රොන් මඩක් සේ සිතූ® පත්ළෙහිම රැඳි වරින් වර කැළඹෙන සිදුවීම් තුනක් වෙයි.ඉන් පළමු වැන්න, ඉෂිනෝමාකි නගරාසන්නයේ පිහිටි ප්‍රාථමික පාසලේ කුඩා සිසුන් තිස් දෙනා පිළිබඳව ය. ඔව්හු තවමත් පන්ති කාමරය තුළට වී තමන් කැටුව යාමට මව හෝ පියා එනතුරු බලා සිටිති. පසුගිය ඉරිදා වන විටත් ඔවුන් කිසිවෙකුත් පැමිණ සිටියේ නැත. තම දරුවන් රැගෙන යන්නට එමින් සිටි ඔවුන් සුනාමියේ බිහිසුණු රළ පතරේ සැඟව යන්නට ඇත.මේ බවක් නොදන්නා සිඟිති දරුවෝ ගුරුවරුන්ගේ රැකවරණය යටතේ පොත් කියවමින් හෝ ක්‍රීඩාවක යෙදෙමින් පන්තිය තුළට වී සිටිති. පිටතින් ගේට්ටුව ඇරෙන හඬින් හෝ ළමයින්ට දෙමව්පියන් පිළිබඳ මතකය ඇවිස්සෙතැයි ගුරුවරු බියවෙති. සමහර විට පසුව හෝ මේ දෙමව්පියන්ගෙන් කෙනෙකු දෙන්නෙකු හෝ තම දරුවන් බාර ගන්නට එනු ඇත. එය එසේ නොවන්නට ද ඉඩ ඇත. එවිට මේ අසරණ දරුවන් අසන ප්‍රශ්නවලට ඒ ගුරුවරුන් පිළිතුරු දෙන්නේ කෙසේ ද?දෙවැනි සිදුවීම පසුගිය දෙසැම්බරයේ විවාහ වූ සුරූපී ‘නොරිකෝ සං’ කෙනෙකු සම්බන්ධයෙනි. සුනාමියෙන් පසු මුළුමහත් පරිසරය සුන්බුන් ගොඩක් වෙද්දී දිවි ගලවාගත් වාසනාවන්තයින් අතරේ සිටි මේ තරුණියට තමා කොතරම් අවාසනාවන්ත දැයි සිතෙන්නට ගත්තේ ඇගේ තරුණ සැමියා පිළිබඳ තොරතුරක් නොලැබෙන්නට වූ විට ය. පටාචාරාවක සේ නගරය පුරා ගිය ඇය අවසානයේ ළඟා වූයේ මෘත ශරීරාගාරයක් වෙතට ය. සමහර විට ඔහුගේ සිරුරු ද එහි තිබිය හැකි ය.“එහෙම නැත්නම්, එයා තවමත් ජීවතුන් අතර. මම එයාව සොයාගෙන යනවා, හැම තැනකම.”ඇය එසේ සිත සනසා ගැනීමට උත්සාහ දරයි. යළි කිසිදා හමුනොවන සේ අතුරුදන් වූ මිනිසුන් ගේ ගණන දස දහස ද ඉක්මවා ඇති බව ඇය නොදන්නවා විය නොහැකි ය. එහෙත් බලාපොරොත්තුවක් හෝ ඉතිරි විය යුතුව ඇත.තෙවනුව මා සිත තදින් සසල වූයේ භූමි කම්පාවෙන් හා සුනාමියෙන් සුන්බුන් ව ගිය තම නිවෙස ඉදිරිපස පුටු කබලක හිඳ ඈත බලා සිටින මහලු පුද්ගලයෙකු ගේ ඡායාරූපයක් දැකීමෙනි.ඒ සමඟම මගේ සිතට නැඟුණේ කලකට ඉහත ‘මදාදායෝ’ නමැති ජපන් චිත්‍රපටයේ එන මහාචාර්යවරයාගේ චරිතයයි.‘මදාදායෝ’ ජපන් සිනමාවේ පමණක් නොව ලෝක සිනමාවේ ද දැවැන්තයෙකු වන අකිර කුරොසාවාගේ අවසාන චිත්‍රපටයයි. මෙහි කථා වස්තුව ගොඩ නැඟෙන්නේ ජපන් ජාතික විද්වතෙකු හා ගත් කතුවරයෙකු වන මහාචාර්ය හයිකන් උචිඩාගේ චරිතය වටා ය. දෙවෙන ලෝක මහා සංග්‍රාම අවධිය මෙහි පසුබිමයි.ජර්මන් බස පිළිබඳ මහාචාර්යවරයෙකු සේවයෙන් විශ්‍රාම ගැනීමට සැරසෙයි. ඔහුගේ උපන් දින සාදයේ දී සම්ප්‍රදායයකට අනුව, ශිෂ්‍යයෝ තම ඇදුරිඳුගේ බීර බඳුන පුරවාලමින් මෙසේ විමසති.“ආ අදා කායි? (ඔබ සූදානම් ද?)”“මදාදායෝ! (තවම නෑ)”ඇදුරාණෝ, සිනාමුසුව පිළිතුරු දෙති. සිසුන්ගේ පැනයෙහි යටි අරුත, “මරණයට ඔබ සූදානම් ද?” යන්න ය. එහෙත් ඒ හැම විටකම ලැබෙන සම්ප්‍රදායානුකූල පිළිතුර “තවම නෑ” යන්නයි.එක් අවස්ථාවක, සතුරු හමුදාවන්ගේ බෝම්බයක් පතිත වීමෙන් මහාචාර්යවරයාගේ ද නිවෙස සම්පූර්ණයෙන් ම විනාශ වෙයි. මේ පුවත දැනගත් වහාම සිසු පිරිසක් ඔහු සොයා යති. විනාශ වී ගිය නිවෙසේ කෙළවරක තාවකාලික වහලක් ඉදි කර ගත් මහාචාර්යවරයා තම බිරිඳ ද සමඟ එහි වෙසෙයි. සිදුව ඇති විපත දකින සිසුහු කම්පාවට පත් වෙති.“ඔබ තුමාගෙ පුස්තකාලයත් විනාශයි නේද?” සිසුවෙක් අසයි.“ඔව්. ඒත් මම කැමැති පොත්වලින් එකක් ඉතිරිවෙලා.”මහාචාර්යවරයා අතැති පොත පෙන්වමින් සැහැල්ලු ලෙස සිනාසෙයි. එම දර්ශනයෙන් අකිර කුරොසාවා කරන්නේ ජපන් ආධ්‍යාත්මය පුදසුනක තැබීමකැයි සිතමි.ජපානයට සිදුවූ මහා විපතින් සසල සිත නිසල කරගනු පිණිස සරච්චන්ද්‍රයන්ගේ ‘මළගිය ඇත්තෝ’ සහ ‘මළවුන්ගේ අවුරුදු දා’ යළිත් කියැවීමි. එදා නොරිකෝ කළ පැතුම අදත් දහස් සංඛ්‍යාත ජපන් ජාතිකයන්ගේ ශෝක ගීතය වී ඇතැයි හැඟේ.ඉක්මනින් ම නැවත එතොත් මළවුන්ගේ අවුරුදු දා මටත් නැවත එන්ට ඇහැකි මළ ගිය ඇත්තන් කැටුවමකපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040313</link>
    <topic>කිසිදු දිය ඇලි ලැයිස්තුවක නැති අප්‍රකට රවන ඇල්ල</topic>
    <author>සටහන හා ඡායාරූපය</author>
    <content>කිසිදු දිය ඇලි ලැයිස්තුවක නැති අප්‍රකට රවන ඇල්ලදිය ඇලි පිළිබඳ කිසිදු ලැයිස්තුවක හෝ දිය ඇලි හඳුන්වා දෙමින් ලියැවුණ කිසිදු පොතක සඳහන්ව නැති ඉතාමත් අප්‍රකටව පවතින දිය ඇල්ලක් දකින්නට ඇත්නම් එය කොතරම් භාග්‍යයක් ද?බදුල්ල දිස්ත්‍රික්කයේ වැලිමඩ නගරයේ සිට මැදවෙල පාර දිගේ කිලෝමීටර් 14 ක් ගමන් කරත්ම, උඩුහාවර නමැති කෘෂිකාර්මික ගම්මානය හමුවෙයි. එහි සිට තවත් කිලෝ මීටර් 1 1/2 ක් දුර ගෙවා කොරදෙකුඹුර නමැති ගම්මානයට පිවිසිය යුතුය.වැලිමඩ සිට කොරදෙකුඹුර දක්වා වාහන ධාවනයට සුදුසු මාර්ගයක් ඇති අතර එය හෙල - පල්ලම් බහුල දුෂ්කර එකකි. කොරදෙකුඹුර කඩ මණ්ඩියේ සිට කිලෝ මීටරයක් දුරින් දිය ඇල්ල පිහිටා ඇත.දිය ඇල්ල වෙත යාමට නම් අසල්වැසි ගැමියකුගේ මඟ පෙන්වීම අත්‍යවශ්‍ය වෙයි.කෙත්වතු යායක් මැද්දෙන්, නියරෙන් - නියරට පනිමින් අඩි පාරක් දිගේ යාමට ඇති ගමන සුන්දරය.“බරටම වැඩ නේද? මං දිය ඇල්ල බලන්න යනව. මොකද්ද දිය ඇල්ලෙ නම?” ගොවියකුගෙන් මම ඇසීමි.“ඕක මහත්තයො රවන් ඇල්ල. රාවන ඇල්ල කියලත් කියනව. රැවැන් ඇල්ල, රවැන් ඇල්ල කියන්නෙත් ඕකටමයි” ඇම්. පී. සයිමන් ගොවි මහතා කීවේය.දුර තියාම දිය ඇල්ල ඇදහැලෙනු පෙනෙයි. එහෙත් එය සමීපයට යාමට නම් තවත් මීටර් දෙතුන් සියයක් වත් යා යුතුය.මා දැන් රවන් ඇල්ල අබියසය. එය ගල් පව්වක් මුදුනේ සිට එක එල්ලේම කඩා හැළෙන්නේ ජල තටාකයකටය. ගල් පව්ව තනි කෙළින් පිහිටි නිසා ඇල්ල පව්වේ නොගැටී ඇද හැළෙන ආකාරය අපූරුය.ඒ නිසාම හමන සුළඟ දිය ඇල්ල සමඟ කෙළිලොල් වී ඇත. සුළඟ වැදී දිය ඇල්ලේ පින්න දසත විසුරුවා හරී.“පුතා දිය ඇල්ල ගැන විස්තර ටිකක් කියන්නකො.” එහි දිය නාමින් සිටි යෞවනයකුගෙන් මම විමසීමි.“මේ ඔයට කියන්නෙ හල්ඔය කියල. හල් ඔය පටන් ගන්නෙ කූරත්ත කන්දෙනුයි, දතනියගල කන්දෙනුයි. දිය ඇල්ල වැටෙන්නෙ මලකොළ කන්දෙ තියෙන මේ ගල් පව්වෙන්” ඔහු මා සමඟ කීවේය.රවන ඇල්ල අවට පරිසරය මනස්කාන්තය. දිය දහරාවෙන් පෝෂණය වන කැලෑ රොද කදිම තුරු වියනකි. දිය ඇල්ල කිසිසේත්ම කෙළෙසීමට පත්ව නැත. ප්ලාස්ටික් බෝතල්, සිලිමලු ආදී අපද්‍රව්‍ය කිසිවක් මෙහි නැත.“දිය ඇල්ල බලන්න පිටින් කවුරුත්ම එන්නෙ නෑ. මේ ගැන පිට අය දන්නෙ නැතුව ඇති.” යෞවනයා කීවේය.“රවන ඇල්ල” නම පබැඳුණේ කෙසේදැයි මම විමසිලිමත් වීමි.“දිය ඇල්ල කඩා හැළෙන්නෙ රත්තරන් පුරෝපු තඹ හැළියක් උඩට. හැළිය මෙතන නිදන් කරලයි තියෙන්නෙ. මේ හැළිය සමහරක් දාට දිය මතුපිටට එනව. ඒත් කිසි කෙනකුට ගන්න බෑ. කීප දෙනෙක්ම දැකලත් තියෙනව“ සයිමන් ගොවි මහතා විස්තර කරයි.“රවන” නම සැදුණේ ඒ නිසාම ද?“ර” කියන්නෙ රත්තරන්වලට. “වන්” කියන්නෙ “වැනි”. රත්තරන් වගේ දිය දහර කියන අරුතෙන් තමයි රවන් කියන්නෙ.” ඇල්ල පිළිබඳව ඒ අදහස සිල්ලර කඩේ මුදලාලිගේය.එය නම් ඇත්තක්මය. දිය ඇල්ලට පහළින් ඇති සුවිසල් කෙත් යායම අස්වද්දන්නේ දිය ඇල්ල බෙදාහරින මේ සිසිල් දිය දහරිනි. එබැවින් දිය ඇල්ල රත්තරන් වගේ නොකියා වෙන කුමක් කියන්න ද?රවන ඇල්ලේ උස නිශ්චිතව පැවසිය නොහැකිය. එහෙත් එය මීටර් 25 ක් පමණ උස වෙතැයි අනුමාන කළ හැකිය.සටහන හා ඡායාරූපයසිරිසේන දේවපි‍්‍රයප්‍රවීණ ගීත රචක බණ්ඩාර ඇහැළියගොඩ විසින් පසුගිය තිස් වසර පුරා රචිත කඩඉම් සහ ප්‍රකට ගී ඇතුළත් ‘දුවේ නුඹ මගෙ ප්‍රාණයයි’ ඇසි දිසි කලා මංගල්‍යය මේ මස 06 වන බදාදා රාත්‍රී 10.05 ට ජාතික රූපවාහිනිය ඔස්සේ විකාශනය වේ.ගුවන් විදුලිය වේදිකා නාට්‍ය ටෙලි නාට්‍ය ගීත සහ ප්‍රාසාංගික බව ඉස්මතු කෙරෙන ගීත ඇතුළත් මෙම ප්‍රසංගයේ ගායනා විශාරද නන්දා මාලිනී, සුනිල් එදිරිසිංහ, විශාරද එඩ්වඩ් ජයකොඩි, විශාරද දීපිකා පි‍්‍රයදර්ශනී පීරිස්, ජානක වික්‍රමසිංහ, නිරෝෂා විරාජිනී, රත්නා ලාලිනී ජයකොඩි, හර්ෂණ දිසානායක, නිල්මිණි කෝට්ටේගොඩ සහ සංඛනී එදිරිසිංහ ඇතුළු ප්‍රවීණ ශිල්පීන්ගෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040314</link>
    <topic>සුබ උපන් දිනයක් මහා සිනමා කලාකරුවාණෙනි!</topic>
    <author>සු.මි.</author>
    <content>සුබ උපන් දිනයක් මහා සිනමා කලාකරුවාණෙනි!ආචාර්ය ලෙස්ටර් ජේම්ස් පීරිස් මහා සිනමා කලාකරුවාණන් ගේ 92 වැනි උපන් දිනය මේ මස 05 වැනි දිනට යෙදී ඇත. (ආචාර්ය පීරිස් උපන්නේ 1919 අප්‍රේල් 05 වැනි දින දෙහිවලදීය.)කෙටි හා වාර්තා චිත්‍රපටකරණයෙන් වෘත්තාන්ත සිනමාකරණයට ප්‍රවිෂ්ට වූ ආචාර්ය පීරිස් සිංහල සිනමාවේ එතෙක් පැවති ටීටර් හා දකුණු ඉන්දීය චිත්‍රපට දුර් සංකලනයෙන් පැවතුණු භාවාතිශය වූත් ගොරහැඬි වූත් සිනමා සම්ප්‍රදායය මුළුමනින්ම වෙනස් කළේය. ඒ ‘රේඛාව‘ (1956) චිත්‍රපටයෙනි.ආචාර්ය පීරිස් ‘රේඛාවෙන්’ ඉෂ්ට සිද්ධ කළ ලොකුම කර්තව්‍යය එය නොවේ. එසේම කැමරාව චිත්‍රාගාරයෙන් එළිමහනට රැගෙන ඒම ද නොවේ;දේශීය සිනමාවක් බිහි කිරීම ද නොවේ. ඊට වඩා උත්තම වූ දෙයක් ඔහු විසින් ඉෂ්ටසිද්ධ කරන ලදි. එනම් සිනමාව කලා මාධ්‍යයක් බව, එය අධ්‍යක්ෂවරයාගේ නිර්මාණාත්මක ප්‍රකාශනයක් බව ප්‍රත්‍යක්ෂ කරවීමයි.සිනමා ක්ෂේත්‍රයට අති විශිෂ්ට පරම්පරාවක් එක් කිරීමෙන් ද ආචාර්ය පීරිස් කළ මෙහෙවර මහානර්ඝ වූවකි. ටයිටස් තොටවත්ත, විලි බ්ලෙක්, ගාමිණි ෆොන්සේකා, ආචාර්ය තිස්ස අබේසේකර, ටෝනි රණසිංහ, කේ.ඒ.ඩබ්ලිව්. පෙරේරා, තිස්ස ලියනසූරිය, සුමිත්‍රා පීරිස් සිනමාවට හඳුන්වා දීමේ ගෞරවය නිතැතින්ම හිමිවන්නේ ඔහුටය. සිංහල වෘත්තාන්ත චිත්‍රපටයක් උදෙසා ප්‍රථම අන්තර්ජාතික සම්මානය හිමිකර ගනිමින් අප රටට කීර්තියක් අත්පත් කර දුන්නේ ආචාර්ය පීරිස් ය. ඒ ‘ගම්පෙරළියෙ’නි.1965 ප්‍රථම ඉන්දීය අන්තර්ජාතික චිත්‍රපට උළෙලේදී ඊට රන මොනර (GOLDEN PEACOCK) සම්මානය හිමිවූයේය. එහිලා සඳහන් හේතු පාඨයේ මෙසේ ලියැවී තිබිණි. “පෞද්ගලික සබඳතා ගවේෂණයෙහිත් විවරණයෙහිත් දැක්වූ ලාලිත්‍යමය හා හෘදයාංගම බව නිසා”.ආචාර්ය පීරිස් මේ වනවිට වෘත්තාන්ත චිත්‍රපට 20 ක් අධ්‍යක්ෂණය කර ඇත. (‘පිංහාමි’ චිත්‍රපටය ද සමග) එයින් ‘නිධානය’ 65 වසරක සිංහල සිනමාවේ එදාමෙදා තුර බිහිවූ විශිෂ්ටතම චිත්‍රපටය ලෙස විචාරකයන් පිළිගන්නේ ඒකමතිකවය.1995 දී ලෝක සිනමාවට වසර 100 ක් පිරීම නිමිත්තෙන් ප්‍රංශයේ ‘සිනෙමතෙක්’ ආයතනය ලෝකයේ හොඳම චිත්‍රපට 100 ප්‍රකාශයට පත් කළ අවස්ථාවේ ‘නිධානය’ ද ඊට ඇතුළත් කළේය.එසේ ම කොරියාවේ 4 වැනි පූසාන් අන්තර්ජාතික චිත්‍රපට උළෙලේදි විසිවැනි සියවසේ ආසියාවේ නිර්මාණය වූ හොඳම චිත්‍රපට දහතුනෙන් එකක් ලෙස ද ‘නිධානය’ නම් කරන ලදි.ආචාර්ය පීරිස් අද ලෝකයේ සිටින හොඳම චිත්‍රපට අධ්‍යක්ෂවරුන් කීප දෙනාගෙන් කෙනෙකි.නිධානයබර්ග්මාන්, රායි, කුරෝසාවා, ටෲෆෝ, ෆෙලිනි, ඩිසිකා, අන්තෝනියෝනි, තර්කොව්ස්කි දැන් මිය ගොස්ය. ඔවුන්ට සමකාලීනවූ මහා සම්ප්‍රදායයේ සිනමාකරුවකු ලෙස අද ලෝකයේ ජීවත්වන්නේ ආචාර්ය පීරිස් පමණක් විය යුතුය.1983 දී ‘ඉන්ටර්නැෂනල් ෆිල්ම් ගයිඩ්’ සඟරාව ලෝකයේ හොඳම චිත්‍රපට අධ්‍යක්ෂවරුන් පස්දෙනා තේරුවේය. ඔවුන් අතර ආචාර්ය පීරිස් ද සිටියේය. ඉතිරි සිනමාකරුවන් හතරදෙනා වූයේ ආන්ද්‍රෙ තර්කොවුස්කි (රුසියාව) ඉල්මාස් ගුනි (තුර්කිය) ඩිනෝ රිසි (ඉතාලිය), බොබ් රැෆල්සන් (ඇමෙරිකාව).අපේ රටේ සිනමාකරුවකු උදෙසා ප්‍රථම ආචාර්ය උපාධිය හිමිවූයේ ආචාර්ය පීරිස්ට ය. ඒ 1985 දී කැලණිය විශ්ව විද්‍යාලයෙනි.2002 දී ශ්‍රී ලංකා රජයේ තැපැල් දෙපාර්තමේන්තුවේ මුද්දර කාර්යාංශය ආචාර්ය පීරිස් ගේ 83 වැනි ජන්ම දිනය නිමිත්තෙන් ලෙස්ටර් ජේම්ස් පීරිස් සමරු මුද්දරයක් නිකුත් කළේ ය. ඒ සඳහා මැදිහත්කරුවකු ලෙස ලේක්හවුස් ආයතනයේ එකම සිනමා පුවත්පත වන ‘සරසවිය’ පුවත්පත ද එක් වූ බව මෙහිලා කියා සිටින්නේ ආඩම්බරයෙනි.ආචාර්ය පීරිස් අන්තර්ජාතික සම්මාන රැසකින් පිදුම් ලබා ඇත. ඒ අතරින් සුවිශේෂ සම්මානයක් ලෙස සැලකිය හැක්කේ 2003 දි ප්‍රංශයේ කාන් අන්තර්ජාතික චිත්‍රපට උළෙලින් ලද ‘ෆොලිනි’ සම්මානයයි. ඉතාලියේ විශිෂ්ට ගණයේ සිනමාකරුවකු වූ ෆෙඩ්රිකෝ ෆෙලිනි නාමයෙන් එකී සම්මානය පිළිගැන්වෙයි.කෙසේ වෛතත් සිනමාවෙන් ආචාර්ය පීරිස් ලද දේට වඩා ආචාර්ය පීරිස්ගෙන් සිංහල සිනමාව ලද දේ බොහෝය.ඔහු ‘ගම්පෙරළිය’ නිර්මාණය කළේ තමන් සහ තම බිරිඳ වන සුමිත්‍රා පීරිස් සතු ඉඩකඩම් විකුණා දමාය. සිනමාව වෙනුවෙන් ඔහු 1956 දි රජයේ විශ්‍රාමික රැකියාවක් ඉවත දැම්මේය. ඉහත සඳහන් අයුරින් ඉඩකඩම් විකුණා දැම්මේය.හිරු දැවි සක්වළක් එළිය කරන්නාක් සේ ආචාර්ය ලෙස්ටර් ජේමිස් පීරිස් තමන් දැවි සිනමා සක්වළ පහන් කළේය.අනිද්දා (05) ජීවිතයේ 92 වැනිට පා තබන මහා සිනමා කලාකරුවාණෙනි; ඔබට සුබ උපන් දිනයක් වේවා.සු.මි.විශිෂ්ටතම සිනමාවේදිනියක හා ගෞරවනීය කලාකාරියක ලෙස සම්භාවනාවට පත් සුමිත්‍රා පීරිස් ගේ ජීවිත කතාව හා අඩ සියවසක සිනමා ජීවිතය විමර්ශනය කරන විසඳුම් ග්‍රන්ථයක් එළි දැක්වීමේ ව්‍යාපෘතියක් එස් ත්‍රී සංවිධානය ආරම්භ කර ඇත.ප්‍රවීණ සිනමා ලේඛක අජිත් ගලප්පත්ති විසින් රචිත මෙම ග්‍රන්ථයේ අත් පිටපත, සුමිත්‍රා පීරිස් ගේ 77 වන උපන් දිනය යෙදුණ පසුගියදා ඇයට පිරිනැමීමේ උත්සවයක් ඇගේ නිවහනේ දී පැවැත්විණි.එම අවස්ථාවට සහභාගි වූ සුධර්මා නෙත්ති කුමාර , සබීතා පෙරේරා, ෂෙරීන් කුමාරතුංග, ජීවන් කුමාරතුංග , රවින්ද්‍ර රන්දෙනිය, සංගීතා වීරරත්න සහ ලෙස්ටර් සුමිත්‍රා යුවළ ඡායාරූපයේ වෙති.ඡායාරූපය - දුෂ්මන්ත මායාදුන්නේලෙස්ටර් හා නිධානයනැවත හැරී බැලීම අදමෙම මස 5 වැනිදාට යෙදෙන ආචාර්ය ලෙස්ටර් ජේම්ස් පීරිස්ගේ 92 වැනි උපන් දිනය නිමිත්තෙන් ‘ලංකා අක්ෂය’ සංවිධානය කරන ‘ලෙස්ටර් හා නිධානය දෙස නැවත හැරී බැලීමක්’ සම්මන්ත්‍රණය අද (3) පස්වරු 1.00 ට ජාතික චිත්‍රපට සංස්ථාවේ තරංගනී ශාලාවේදී පැවැත්වෙයි. මෙහිදි මූලික දේශනය පවත්වනු ලබන්නේ ආචාර්ය ලියනගේ අමරකීර්ති විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040315</link>
    <topic>බුද්ධිමය දේපළ පනත ක්‍රියාවට නැංවීම පිළිබඳව ප්‍රවීණ කලාකරුවන් කිහිපදෙනකුගේ අදහස්</topic>
    <author>තුෂාරි වික්‍රමසිංහ</author>
    <content>බුද්ධිමය දේපළ පනත ක්‍රියාවට නැංවීම පිළිබඳව ප්‍රවීණ කලාකරුවන් කිහිපදෙනකුගේ අදහස්2011 ජනවාරි මස 05 වැනි බදාදා ශ්‍රී ලංකා ප්‍රජාතාන්ත්‍රික සමාජවාදී ජනරජයේ අතිවිශේෂ ගැසට් පත්‍රය මඟින් 2003 අංක 36 දරන බුද්ධිමය දේපළ පනතට අනුකූලව විකාශන සංවිධානයක් විසින් ගීතයක් හෝ එහි සැලකිය යුතු කොටසක් විකාශනය කරන අවස්ථාවක දී, ඒ සංවිධානය එම ගීතයේ පද රචකයාට, සංගීතඥයාට හා ගායකයාට අවම ගාස්තු ගෙවීමක් කළ යුතු බවත් එය 2011 ජනවාරි මස 04 වැනි දින සිට ක්‍රියාත්මක කළ යුතු බවටත් නියෝග කෙරිණි.මේ සඳහා ඔස්කා (ගීත නිර්මාණක සංසදය) විශාල කාර්ය භාරයක් ඉටු කළ බව මෙහිදී සඳහන් කළ යුතු ය. කලාවට ආදරය කරන ජයන්ත ධර්මදාස මහතා මෙම සංසදයේ සභාපති වශයෙන් කටයුතු කරයි.මෙකී බුද්ධිමය දේපළ පනත ක්‍රියාවට නැංවීම පිළිබඳව ප්‍රවීණ කලාකරුවන් කිහිපදෙනකුගෙන් අදහස් විමසීමක් අප සිදුකළා.ඒ පිළිබඳ ඔවුන්ගේ අදහස් මෙසේ පෙළගස්වමු.- රෝහණ වීරසිංහබුද්ධිමය දේපළ කියල කියන්නේ, කිසියම් කෙනෙක් තමන්ගේ බුද්ධිය මෙහෙයවල කරන තමන්ගේම නිර්මාණාත්මක යමක් කියල සරලව හඳුන්වන්න පුළුවන්. ඒ නිර්මාණය සමාජ මෙහෙවරක් සඳහා වෙන්න පුළුවන්. සමාජය දැනුම්වත් කරන්න වෙන්න පුළුවන්. සමාජයට වින්දනයක් ලබා දෙන්න වෙන්න පුළුවන්. මේ නිර්මාණාත්මක දේපළවල අයිතිය සුරක්ෂිත කිරීම තමයි බුද්ධිමය දේපළ පනතින් සිදුවන්නේ.මේ තත්ත්වය බොහෝ රටවල නීත්‍යානුකූල තත්ත්වයට පත්කොට හමාරයි. ලංකාවේත් මේ තත්ත්වය ඇතිවන්නේ 1980 ගණන්වලයි. මෙය ආරම්භ කරන්න පෙරමුණ ගත්තේ ලලිත් ඇතුළත්මුදලි ඇමැතිතුමයි. ඔහු එවකට වෙළෙඳ ඇමැති වෙලා ඉන්න කාලෙ තමයි බුද්ධිමය දේපළ හිමිකම තුළ ඇති වටිනාකම අවබෝධ කරගෙන එය මෙරට ක්‍රියාත්මක කරන්න සූදානම් කළේ.අද ලංකාවේ බුද්ධිමය දේපළවලින් හොරකම් කරන්න පහසුම දේ තමයි, ජනප්‍රියම දේ තමයි ගීත හොරකම් කිරීම්. එක කාලයක් තිබුණා කොටස් වශයෙන් අරගෙන නොනවතින රැල්ල කියල ගීත එකතු කරල විකාශය කිරීම. ඊට පස්සේ පිළිතුරු ගීත රැල්ලක් ආවා. ඊටත් පස්සේ පැරැණි ගීත හොරකම් කරන්න පටන් ගත්තා. මේ හොරකම ඉතාම දරුණු විදිහට පැතිරුණා. පිටරටවල්වල නම් නිර්මාණකරුවෙකුගේ ගීත සඳහා සියලුම විද්‍යුත් මාධ්‍ය ආයතන, ඒ ගීත ප්‍රචාරය කරන ප්‍රසිද්ධ සිනමා ශාලා, බැංකු ඔවුනට නියමිත කර්තෘභාගය දිනපතා ගෙවනවා.ඒ අයිතිය ඒ රටවල සුරක්ෂිත කරලා තිබෙනවා. කිසියම් කලාකරුවෙක් විශේෂයෙන් ගායන ශිල්පියෙක් අකර්මණ්‍ය වුණාම ඔවුනගේ කර්තෘ භාගය ලැබෙනවා. ලෝකයේ සහ ඇතැම් ආසියානු රටවල මේ තත්ත්වය ඉතා හොඳින් සිදුවෙනවා. නමුත් අවාසනාවකට ලංකාවේ මාධ්‍ය ආයතන මෙය පැහැර අරිමින් ඉන්න බවක් පෙනෙනවා.මේ පිළිබඳව ජනාධිපතිතුමා මැදිහත්වෙලා අදාළ ඇමැතිවරුනට කියලා අපේ රටේ නිර්මාණකරුවන්ට යම් ගෙවීමක් ලබාදෙන්න මේ වනවිට නීති රීති සම්පාදනය කර අවසන්. මෙය ක්‍රියාත්මක වීම තමයි දැන් තියෙන්නේ. මම විශ්වාස කරනවා කලාකරුවන්ට අවංකව ආදරය කරන මාධ්‍ය ආයතන මේ ගෙවීම සිදුකරයි කියලා.- බණ්ඩාර ඇහැළියගොඩමූලික වශයෙන්ම බුද්ධිමය දේපළ පනතට අනුකූලව සිදුවන්නේ නිර්මාණකරුවන්ගේ අයිතිවාසිකම් ආරක්ෂා කරදීමයි. ඒ ඔස්සේ නිර්මාණකරුවාගේ සදාචාරාත්මක සහ ආර්ථිකමය අයිතිය ආරක්ෂා කර දීම සිදුවෙනවා. මේ තත්වය ලෝකයේ බොහෝ රටවල නීත්‍යානුකූලව සිදුවූවත් ලංකාවේ සිදුවන්නේ ඉතාම මන්දගාමී ස්වරූපයකින්.පසුගිය ජනවාරි 4 වැනි දා නිකුත් කළ අතිවිශේෂ ගැසට් පත්‍රයට අනුව ලංකාවේත් මේ නිර්මාණාත්මක අයිතීන් සුරක්ෂිත කිරීමට නීත්‍යානුකූලව ක්‍රියාත්මක වීමක් සිදුවෙනවා.ඒ අනුව ගුවන්විදුලියෙන් විකාශනය වන ගීතයක් සඳහා පදරචකයාට, සංගීත නිර්මාණ ශිල්පියාට, ගායක ගායිකාවනට වෙන් වෙන්ව රුපියල් තුනක ගෙවීමක් ද රූපවාහිනියෙන් විකාශය වන ගීතයක් සඳහා එහි නිර්මාණ ශිල්පීන්ට වෙන් වෙන් වශයෙන් රුපියල් 10 බැගින් ගෙවීමක් ද සිදුවෙනවා. ඇත්තටම මෙය ඉතා ඉක්මනින් ක්‍රියාත්මක විය යුතුයි කියා මම සිතනවා. මේ තත්ත්වය සංගීත ක්‍ෂේත්‍රයේ යම් තරමක හෝ පිබිදීමක් ඇති වීමට ඉවහල් වේවි කියා මම හිතනවා.- ලතා වල්පොලඇත්තටම ගායක ගායිකාවන් ගේ ගීත ප්‍රචාරය කිරීමේ දී ඒ සඳහා එහි නිර්මාණකරුවන්ට මාධ්‍ය ආයතනවලින් යම් ගෙවීමක් කළ යුතුයි කියලා සාකච්ඡා පවත්වල නීති සම්පාදනය කරලා දැන් අවුරුදු කීපයක් වෙනවා. නමුත් මෙය තවමත් ක්‍රියාත්මක වෙන්නේ නැති එකයි ප්‍රශ්නේ. ඇත්තටම සංගීත ක්‍ෂේත්‍රය වෙනුවෙන් කැපවෙලා ඒ වෙනුවෙන්ම කටයුතු කරමින් සෑහෙන දුරක් ආපු ගායක ගායිකාවන් විදිහට මේ ආකාරයට ක්‍රියාත්මක කරපු බුද්ධිමය දේපළ පනතින් වත් මෙවැනි ගෙවීමක් කරන්න නියෝග කරපු එක ගැන මම සතුටුවෙනවා.එය අපිට ලොකු ශක්තියක්. ඇත්තම කියනවා නම් මේ රටේ දැනට රූපවාහිනී, ගුවන්විදුලි නාලිකා 36කට වැඩි ප්‍රමාණයක් පවතිනවා. ඒවායින් දිනකට මගේ ගීත 200ක් පමණ ප්‍රචාරය වෙනවා. නමුත් මේ දක්වා ඒ ප්‍රචාර සඳහා ගෙවිය යුතු කිසිදු මුදලක් අපිට ලැබිලා නැහැ. අපි වගේ කලාකරුවන්ට අපේ ගීත ප්‍රචාරය වෙනුවෙන් මාධ්‍ය ආයතනවලින් යම් ගෙවීමක් කළ යුතුයි කියන මතයේ මමත් රැඳී සිටිනවා.මේ ගැන පසුගියදා පැවැත්වුණු සාකච්ඡාවේදීත් අතිගරු ජනාධිපතිතුමා කිව්වෙත් රාජ්‍ය මාධ්‍ය ආයතනවලින් හරි මෙය ක්‍රියාත්මක කරන්නට පෙරමුණ ගත යුතුයි කියලයි. මමත් මේ රටේ සිටින ගායිකාවක් විදිහට මාධ්‍ය ආයතනවලින් ඉල්ලා සිටිනවා හැකි ඉක්මනින් මෙය ක්‍රියාත්මක කරන්න කියලා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040316</link>
    <topic>‘සියපත් විල’ එළි දකී</topic>
    <author>බෙනිල් ශාන්ත</author>
    <content>‘සියපත් විල’ එළි දකීඔස්කා (ගීත නිර්මාණක සංසදය) මඟින් සම්පාදනය කළ ඔස්කා ප්‍රතිභාපූර්ණ ගීත සමුච්චය ‘සියපත් විල’ කාණ්ඩ තුනකින් යුතු සංගත තැටිය පසුගියදා එළිදුටුවේය. ආචාර්ය පණ්ඩිත් අමරදේවයන්ගේ සිට නව පරපුරේ ගායක ගායිකාවන්ගේ ගීත 48 ක් මෙම තැටිවලට ඇතුළත්ය.ප්‍රවීණ පුවත්පත් කලාවේදියකු, කවියකු හා ගීත රචකයකු වූ සිරිල් ඒ. සීලවිමල සමරමින් ලලිත් පි‍්‍රයංකර සංස්කරණය කළ ‘සිරිල් ඒ. සීලවිමල මතක සැමරුම්’ ග්‍රන්ථය පසුගියදා එළිදැක්විණි.පූජ්‍ය රඹුකන සිද්ධාර්ථ හිමි, මහාචාර්ය පාතේගම ඥානිස්සර හිමි, විමල් අභයසුන්දර, තිලකරත්න කුරුවිට බණ්ඩාර, පී. ඩී. එල්. පෙරේරා, ආතර් යූ. අමරසේන ඇතුළු ලේඛකයන් රැසක් ලියු ලිපි මේ කෘතියට ඇතුළත් විය.නවක ගායන ශිල්පී සහ ගේය පද රචක විජය කුමාර හේරත්ගේ ‘මනුරාවේ’ ඒක පුද්ගල ගී ප්‍රසංගය හා ‘නාට්‍යාංගනා’ සංයුක්ත ගී තැටිය එළිදැක්වීමේ උලෙළ මේ මස 08 වන දින සවස 3.00 ට මරදාන ටවර් රඟහලේදී පැවැත්වේ.රංග ශිල්පියකු හා වේෂ නිරූපණ ශිල්පියකු වන අනුර ජයසේකරගේ කලා දිවියට 30 වසරක් සපිරීම නිමිති කොටගෙන හෙට (04) මරදාන ටවර් රඟහලේ උපහාර උලෙළක් පැවැත්වෙයි.ඔස්කාර් සම්මානලාභී ලෝක ප්‍රකට සංගීත ඒ.ආර්. රහුමන් ගෙන් සංගීතය හදාරන අපේ රටේ තරුණ දක්ෂ සංගීතවේදියකු වන දිනේශ් සුබසිංහ 2009 - 2010 වසර සඳහා රහුමාන් සංගීත පාඨමාලාවේ හොඳම වාදකයාට හිමි සම්මානය ලබා ඇත.ඉන්දියාවේ චෙන්නායි නගරයේ එග්මෝර් කෞතුකාගාර ශ්‍රවණාගාරයේදී පසුගිය මාර්තු 10 වැනි දින දිනේශ් තමන්ට හිමි සම්මානය තම ගුරු දේවයාණන් වන රහුමන් අතින් ම ලබාගත්තේ ය.වයලීන වාදනය, ලෝක සංගීතය, සංගීත ඉතිහාසය යනාදී විෂයයන්ට විශිෂ්ට සාමාර්ථ (ඒ සාමාර්ථ) ලැබූ දිනේශ් එකී අධ්‍යාපන පාඨමාලාවේ කැපී පෙනුණු සිසුන් හතර දෙනා අතරට එක්වීමේ භාග්‍යය ද ලැබීය.මාධ්‍ය මණ්ඩපයේ පළමු පියවර වශයෙන් චන්ද්‍රසිරි වික්‍රමසූරිය ගේ ‘සීතා රාවණා’ සහ හර්බට් නොනිස් ගේ ‘ශෛලාසනය’ නාට්‍ය ද්විත්වය වේදිකා ගතකිරීමට කටයුතු සලසා ඇත. මෙහි මුහුරත් උළෙල මේ මස 6 දින කිරිමැටියාන බොතලේගම “මිනෝබුසං” ධර්මායතනයේ දී සංස්කෘතික සහ කලා කටයුතු ඇමැති ටී.බී.ඒකනායක මහතාගේ ප්‍රධානත්වයෙන් පැවැත්වේ.ගම්පහ බණ්ඩාරනායක විද්‍යාලයේ 94’ කණ්ඩායමේ අරමුදලට ආධාර පිණිස ‘ස්වර සමාධි’ ගී ප්‍රසංගය අද (3) සවස 3.30 ට 6.30 ට ගම්පහ බණ්ඩාරනායක විද්‍යාලයේ ප්‍රධාන ශාලාවේදී පැවැත්වේ.වික්ටර් රත්නායක, සුනිල් එදිරිසිංහ, දීපිකා ප්‍රියදර්ශනී මෙම ප්‍රසංගයේ ගී ගයති. නාලක අංජන කුමාර සංගීතවත් කරන ස්වර සමාධි ප්‍රසංගයට වසන්ත රෝහණ විස්තර කථනයෙන් එක්වෙයි.බෙනිල් ශාන්තජාතික චිත්‍රපට සංස්ථාව හා ජාතික තරුණ සේවා සභාව එක්ව ආසන 200 කින් පමණ යුතු මිනි සිනමා ශාලා ව්‍යාපෘතියක් ගම්බද ප්‍රදේශයන්හී ගොඩනංවන්ට යයි. මේ පිළිබඳ විශේෂ කතිකාවක් අනිද්දා (05) ජාතික චිත්‍රපට සංස්ථා සිනමාහලේදී පැවැත්වෙයි. මෙම ව්‍යාපෘතිය යටතේ ජාතික තරුණ සේවා සභාවට අනුබද්ධ යෞවන සමාජ හරහා ප්‍රාදේශීය ලේකම් කොට්ඨාසයකට එක බැගින් සිනමා සමාජ පිහිටුවා එමඟින් මිනි සිනමාහල් පවත්වාගෙන යෑමට අදහස් කෙරේ.සිනමා වැඩමුළු සංවිධානය, චිත්‍රපට උත්සව පැවැත්වීම හා ජංගම සිනමා ප්‍රදර්ශන ද මේ සිනමා සමාජ මඟින් ඉටුකිරීමට අපේක්ෂිතය.ජාතික චිත්‍රපට සංස්ථාවේ සභාපති කුමාර් අබේසිංහ මහතා හා ජාතික තරුණ සේවා සභාවේ සභාපති ලලිත් පියුම් පෙරේරා මහතාගේ අධීක්ෂණය යටතේ ක්‍රියාත්මක වන මෙම ව්‍යාපෘතියට ප්‍රවීණ සිනමා නළු අර්ජුන කමලනාත් ද සක්‍රීයව දායක වෙයි.අනිද්දා පැවැත්වෙන මෙයට අදාළ කතිකාවට දිවයින පුරා සිටින තරුණසේවා නිලධාරින් 325 දෙනකු සහභාගි වීමට නියමිතය.සියවැනි ජන්ම දිනය සැමරෙන ජාතික ගීයේ නිර්මාතෘ ආනන්ද සමරකෝන් ඇගැයීමේ ගී ප්‍රසංගය හෙට (04) පස්වරු 6.00 ට ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් නුගේගොඩ ආනන්ද සමරකෝන් එළිමහන් රංග පීඨයේ දී පැවැත්වෙයි. ශ්‍රී ජයවර්ධනපුර කෝට්ටේ ප්‍රාදේශීය ලේකම් කාර්යාලය හා ඊට අනුබද්ධ කලා කේන්ද්‍රය මෙය සංවිධානය කරයි.දයානන්ද ගුණවර්ධනයන්ගේ ‘නරිබෑනා’ නාට්‍යයට 50 වසරක් සපිරීම නිමිත්තෙන් කෙරෙන විශේෂ නාට්‍ය දැක්ම හෙට (04) පස්වරු 6.45 ට කොළඹ ජෝන් ද සිල්වා සමරු රඟහලේ දී පැවැත්වෙයි.ඊට රංගනයෙන් හා ගායනයෙන් බන්දුල විජේවීර, රත්නශීලා පෙරේරා, රොඩ්නි වර්ණකුල, නීල් අලස්, සරත් කුලාංග ප්‍රමුඛ නළුනිළි කැළක් දායක වෙති. එහිදි මහාචාර්ය තිස්ස කාරියවසම් හා ජැක්සන් ඇන්තනි විශේෂ දේශන දෙකක් ද පැවැත්වීමට නියමිතය.’නරිබෑනා’ මුලින්ම රංගගත වූයේ 1960 නොවැම්බර් මස 4 වැනි දින කොළඹ තර්ස්ටන් විද්‍යාලයයේ පාසල් දර්ශනයක් ලෙසිනි.ශ්‍රියන්ත මෙන්ඩිස්ගේ ‘ගැබ්බර මිනිසා’ නාට්‍යයේ තවත් දැක්මක් මේ මස 6 වැනිදා පස්වරු 3.30 ට සහ 6.45 ට මරදාන එල්ෆින්ස්ටන් රඟහලේ දී ද වේදිකාගත වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040317</link>
    <topic>මම ඉතිහාසය හොයා ගෙන ගියේ ඔය රැළි සුළි එන්න කලින්</topic>
    <author>වසන්ත ජයසිංහ ආරච්චිගේ</author>
    <content>මම ඉතිහාසය හොයා ගෙන ගියේ ඔය රැළි සුළි එන්න කලින්ජයන්ත චන්ද්‍රසිරිසම්මානනීය කලාකරුවකු ලෙස ජයන්ත චන්ද්‍රසිරි හඳුන්වා දෙන්න අටුවා ටීකා අවශ්‍ය නැහැ. අදටත් ඔහු කළ නිර්මාණවලින් මිදී ටෙලිනාට්‍ය හෝ සිනමාවක් පිළිබඳ කතා කළ නොහැකි තරම්. ඔබේ අපේ මතකයේ රැඳුණු ප්‍රතිභාපූර්ණ නිර්මාණ කිහිපයක් කළ ජයන්ත පසුගිය කාලයේ ‘දුටුගැමුණු’ ඉතිහාස කතා පුවත සිනමාවට නගන්න උත්සාහ කළා. ඒත් එය අතරමඟ ඇන හිටියා. නමුත් ජයන්ත දුටුගැමුණු කතා පුවතෙන් මිදෙන්න සූදානම් නැතිවග හැඟුණේ ‘මහ රජ ගැමුණු’ නමින් ඔහු ලියූ නවකතාව නිසයි. මේ සංලාපය ජයන්ත චන්ද්‍රසිරි වටා ගෙතුණේ ඒ සියල්ලට විසඳුමක් ලෙසින්.කතාබහට ප්‍රවිෂ්ටයක් ලෙස මා කැමැතියි ‘මහ රජ ගැමුණු’ යනු කුමක්දැයි පැහැදිලි කරගන්න.ඔබේ ප්‍රශ්නයට පිළිතුරු දෙකක් දෙන්න මා කැමැතියි. එකක් මා තිර රචනය කළ චිත්‍රපට කතාවක් ඇසුරින් මා විසින්ම ගොඩනඟන ලද නවකතාවක් විදිහට.අනෙක ‘මහ රජ ගැමුණු’ යනු කුමක්දැයි ඔබ අසනවිට මා තුළ දැල්වෙන අතීත, වර්තමාන, අනාගත යන කාලත්‍රයටම අයත් චිත්ත වේගයකට අදාළ මහාර්ඝ වස්තුවක් විදිහට.ඇත්තටම ‘මහ රජ ගැමුණු’ කියන්නේ මේ රටේ මෙතෙක් වාසය කළ සහ වාසය කිරීමට නියමිත සියලුම මනුෂ්‍යයන්ගේ හදවතේ ස්වරූපය බව මගේ විශ්වාසයයි.ක්‍රි.පූ. දෙවන සියවසේ පටන් අද දක්වාත් අපගේ සමාජ දේශපාලන හා භාවමය ජීවිත පෝෂණය කරන මේ උදාර මනුෂ්‍ය චරිතය මනුෂ්‍ය චරිතයක් වශයෙන්ම නව කලා සංවාදයකට ගෙන එන්නයි මට අවශ්‍ය වුණේ.නමුත් ඔබ ඒ සඳහා කරන්න හිටියේ සිනමාපටයක්.ඔව් මම දැනුත් හිතනවා ඒ සඳහා මගේ ප්‍රබලම මාධ්‍යය සිනමාව බව. චිත්‍රපටය නිර්මාණය කිරීම වෙනුවෙන් මා මගේ සියලුම සන්නිවේදන මෙවලම් මුවහත් කරමිනුයි හිටියේ.ඉතින් එය නොකෙරුණේ ඇයි?ඒකටත් මට පිළිතුරු දෙකක් දෙන්න පුළුවන්. එකක් නම් මා තවමත් නොදන්නා හේතු මත මෙය නිෂ්පාදනය කිරීමට පැමිණි කීප දෙනෙක්ම වැඩේ අතහැරීම. අනෙක් සහ සැබෑම හේතුව විදිහට මා දකින්නෙ මේ කෘතියේ සාරාර්ථය වටහාගත නොහැකි කෙනෙකුට මෙම කෘතිය නිෂ්පාදනය කිරීමේ භාග්‍යය උදානොවන බවයි.ඔබේ ප්‍රබලම ප්‍රකාශන මාධ්‍යයෙන් ‘මහ රජ ගැමුණු’ නිර්මාණය කිරීමට නොහැකි වූවාට ඔබ තුළ යම් කලකිරීමක් කනගාටුවක් තියෙනවාද?මෙහෙමයි මුලින්ම මම ඒ ගැන අතිශයින්ම කනගාටු වුණා. හැබැයි ඒ මෙය නවකතාවක් වශයෙන් සතිපතා පුවත්පතක පළවනතුරු පමණයි. මා බලාපොරොත්තු නොවූ අතිවිශාල පාඨක ප්‍රජාවක් ‘මහ රජ ගැමුණු’ කියවුවා. සිනමාවෙන් මට කළ නොහැකි වූ භාවමය සන්නිවේදනය සාහිත්‍ය හරහා කරන්න ඒ නිසා මට පුළුවන් වුණා. මේ අතිවිශාල පාඨක ප්‍රජාවේ ඉල්ලීම වුණේ එය ග්‍රන්ථයක් වශයෙන් එළිදක්වන්න කියලයි.බොහෝ විද්වතුන් මට ඒ බව කිව්වා. නමුත් නවකතාව පුවත්පතේ පළවුණාට පස්සේ මට හිතුණේ අර මුලින්ම කියපු උතුම් කාර්යයෙහිලා මගේ භූමිකාවේ කොටස අවසන් කියලයි.ඒත් එය ග්‍රන්ථයක් වශයෙන් එළිදක්වන්න ගෙවිඳු කුමාරතුංග ගන්න උත්සාහය දැක්කහමයි මට දැන් හිතෙන්නේ තවම මගේ රාජකාරිය අවසන් නැහැ කියලා.මෑත කාලීන අපගේ සිනමාව දිහා බැලුවහම ඓතිහාසික කතා පුවත් වටා සිනමා කෘති නිපදවීම ඉතා සුලබ බව පෙනෙනවා. මෙය නිකම් රැල්ලක් වගෙයි. ඔබ උත්සාහ කළෙත් ඒ රැල්ලට එකතු වෙන්නද?නැහැ මම ඓතිහාසික පුවත් ඇසුරින් ටෙලිනාට්‍ය නිර්මාණය කළේ ඉතිහාසය පිළිබඳ රැලි තබා සුළිවත් නැති කාලයකයි. මගේ මුල්ම චිත්‍රපටය ‘අග්නිදාහය’ පවා ඓතිහාසික පසුබිමක නිර්මාණය වූවක්. මට ඔය ප්‍රශ්නයට නම් කියන්න තියෙන්නේ පොඩ්ඩක් ආපහු හැරිලා මම ආව ගමන්මඟ දෙස බලන්න කියලා විතරයි.හැබැයි ඔය එකක්වත් මම කළේ ඓතිහාසික නිර්මාණකාරයකුය කියන ලේබලය යටතේ ඉන්නට නෙමෙයි. ඒවා හැමවිටම මට තවත් දරාගෙන සිටිය නොහැකි කලා ප්‍රකාශන වූ නිසා. මම අහන්නම් කලාකරුවකුගේ කලා ප්‍රකාශනය කියන්නේ මොකක්ද? ඔහු තමා ජීවත්වන සමාජයේ සෙස්සන් වෙනුවෙන් කළ යුතු ඔහුගේ යුතුකම හා වගකීමයි. මගේ හැම නිර්මාණයකදීම මම ඒ සමාජීය යුතුකම අවංකවම ඉටුකළා කියන විශ්වාසය මට තියෙනවා. අදත් පාරට බැස්සහම ‘වෙදහාමිනේ’ ගැන ‘දඬුබස්නාමානය’ ගැන කතා කරන මිනිස්සු මට තාමත් හමුවන්නේ ඒකයි.සැබවින්ම ගැමුණු රජතුමා පිළිබඳ ඔබගේ දර්ශනය මොකක්ද? එතුමා ජාතිවාදියෙක් ද නැතිනම් වීරයෙක් ද?මා තුළ තියෙන්නේ දීර්ඝ පිළිතුරක්. මා ව්‍යාජයන් පිළිබඳ විශ්වාසයන්ගෙන් මුසපත් වන්නෙක් නොවෙයි. එසේම සත්‍යය විනිවිද දුටු කළ ලෝකයේ මොන කලා මතවාදයකින්වත් තිරිංග දමා නතර කළ හැකි අයෙක් ද නෙමෙයි.ගැමුණු රජතුමා ජාතිවාදියෙකුයි යන්න සහ දුෂ්ටයෙකුයි යන්න සැක නොකරන ලද අගතිගාමිත්වයක (unsuspected Bias) ප්‍රචාරයක්. එසේම එය සමහර බටහිර අනුකාරක විද්වතුන්ගේ දුර් නිරීක්‍ෂණයක්. මේ සැක නොකරන ලද අගතිගාමිත්වය වංශ කතා රචනා කරන්නට පෙර කාලයේ පටන්මත් පැවතියා. ඒ වගේම ඒ අගතිගාමි ප්‍රචාර යම් යම් ආකාරයෙන් වංශකතා තුළටත් පැමිණියා.ඒ අමූලික පච ප්‍රචාරවලින් ගැමුණු රජතුමාගේ චරිතය සියුම් ලෙස ඝාතනය කොට ඇතිවා පමණක් නොවෙයි එතුමන්ගේ ප්‍රතිමල්ලවයා වූ එළාර රජතුමා මහා ධාර්මික වීරයකු බවටත් පත්කොට තිබෙනවා. හංසයා දියෙන් කිරි වෙන් කරගන්නා සේ මේ යථාර්ථයට එබී බලන්නෙකුට පෙනෙනවා ගැමුණු රජතුමා විස්මය ජනක මානව හිතවාදියෙක් බව, ජාතිවාදියෙක් නොව ජාතිකත්වය ආරක්‍ෂා කළ අයෙක් බව. අන්‍ය ජාතීන්ට, සංස්තෘතීන්ට ගරු කළ අයෙක් බව.යුද්ධය පිළිබඳව එතුමා දරූ අදහස් ලෝකයේ කිසිදු පාලකයකු සතුව නැහැ. ශ්‍රමය පිළිබඳ එතුමා තුළ තිබුණේ අපූරු ආකල්පයක්.රජකම අතහැර ගොවිකමට ගිහින් ශූර ගොවියෙකුව සිට අන්තිමට මඩ සෝදාගෙන යළිත් රජකමට ආව විශ්මය ජනක නර වීරයෙක් ගැමුණු කියන්නේ.අප දැන්වත් එතුමාට ‘දුටු - ගැමුණු’ කීම නතර කළ යුතුයි.මහ රජ ගැමුණු’ තුළින් ඔබ මේ වීරයාව සදා පාදා ගන්න උත්සාහ කරනවා කියලයි මට හිතෙන්නේ.ඒ විතරක් නෙමෙයි මේ ඉතිහාසය නැවත පිරික්සන්නට මා ඔබව පොලඹවනවා. මක්නිසාද ඔබට ඔබව හොයාගන්න හැකිවෙන්න. අප හැමෝටම අපව හොයාගන්න හැකිවෙන්න.අවසන් වශයෙන් මම මෙහෙම අහන්නම්. මේ සියල්ල ඔබ සිදුකරන්නේ ඔබේම පරිකල්පනයක් වශයෙන්ද? නැතිනම් ඓතිහාසික තොරතුරු ඔස්සේද?මා සතු ඓතිහාසික තොරතුරු අසීමිතයි. එහෙත් ඒ සියලු තොරතුරු එකට ඇමිණිය නොහැකිවා වගේම එසේ නොකළ යුතුත් වෙනවා. අනෙක සාහිත්‍ය කෘතියක් අන් සියල්ලටම ප්‍රථමව සාහිත්‍ය කෘතියක් විය යුතුය යන්නත් මා විශ්වාස කරනවා. ඒත් ඒ සියල්ලමත් මිනිසා සහ ලෝකය පිළිබඳ මගේ දෘෂ්ටියට යටත්.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040318</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමාතලේ ධර්මා ඒකනායක ප්‍රශ්නය – බුද්ධිමය දේපළ පනත යටතේ ගීතයක් සඳහා ගායකයකු හෝ ගායිකාවකට ගෙවන රුපියල් තුනේ මුදල ඔවුන්ට ප්‍රමාණවත් යැයි ඔබ සිතනවා ද?පිළිතුර – ඇතැම් ගුවන්විදුලි නාළිකා එක දැන්වීමක් ප්‍රචාරය කිරීම සදහා රුපියල් දහස් ගණනක මුදලක් අය කරන පසුබිමක ඒ ගෙවීම කිසිසේත්ම ප්‍රමාණවත් නැහැ. එහෙත් ඇතැම් ගායක ගායිකාවන්ගේ ගීත අහද්දි ඔවුන්ට රුපියල් තුනක් ගෙවන එකත් වැඩියි කියලා අපිට හිතෙනවා.  හාරිස්පත්තුවේ ආර්. ජී. ධර්මසේන ප්‍රශ්නය - ‘දෛවයෝගය’ චිත්‍රපටය නිෂ්පාදනය කළේ කවුද? එය තිරගත වූයේ කිනම් වසරේ ද?පිළිතුර - ඊ. ඇල්ෆ‍්‍රඩ් ද සොයිසා හා ඊ. ජේ. සී. ද සොයිසා යන දෙදෙනා. තිරගත වුණේ 1959 දී.  මීගමුවේ මහහුණුපිටියේ යොහාන් කුමාර් ද සිල්වා ප්‍රශ්නය - සුමිත්‍රා පීරිස්ගේ ‘යහළුවෝ’ චිත්‍රපටයේ තිරනාටකය ලීවේ කවුද?පිළිතුර - ෆහීමා සහබ්දීන්  උඩුගම්පොළ ක්‍රිශාන්ත කරුණාරත්න ප්‍රශ්නය - ඔබ දුටු හොඳම සටන් ජවනිකාව රැගත් සිංහල චිත්‍රපටය කුමක් ද?පිළිතුර - චිත්‍රපට කීපයක්ම තිබෙනවා. ‘රන්මුතු දූව‘, ‘චණ්ඩියා’, ‘බයිසිකල් හොරා’, ‘සිංගප්පූරු චාලි’, ‘හාරලක්සේ’, ‘හතරදෙනාම සූරයෝ’ වැනි චිත්‍රපටවල හොඳ සටන් දර්ශන තිබුණා.  වඳුරඹ අමරසිරි ලියනආරච්චි ප්‍රශ්නය - ඔබට ශ්‍රී ලංකා පුවත්පත් ආයතනයේ ජනමාධ්‍ය විශිෂ්ටතා සම්මාන ලැබී තිබේ ද? ලැබී නැත්නම් ඊට හේතුව කුමක් ද?පිළිතුර - ලැබී නැහැ. ඊට හේතුව මම ප්‍රතිපත්තියක් වශයෙන් මගේ කිසිම පුවත්පත් ලිපියක් සම්මාන සඳහා සලකා බැලීමට ඉදිරිපත් නොකිරීමයි. එය මා පෞද්ගලිකව සලකන්නේ ලැජ්ජ නැති වැඩක් විදියටයි. අපේ විශේෂාංග ලිපි හෝ තීරු ලිපි හොඳ නම් ඔවුන් අපිට සම්මාන දුන්නාවේ. ඒත් ඒවා සම්මාන සඳහා සලකා බැලීමට මා යවන්නේ නැහැ.  ගල්කිස්සේ වී. ආර්. ද සිල්වා ප්‍රශ්නය - ‘රසඳුන’ මාර්තු 13 කලාපයේ මනමාලියක මෙන් සැරසි සිටියේ අනුරුද්ධිකා පාදුක්කගේ ද? යශෝධා විමලධර්ම ද?පිළිතුර - අනුරුද්ධිකා පාදුක්කගේ. එය ඇය විවාහ වූ දා ගත් ඡායාරූපයක්.  උඩුගම්පොළ ආර්. ඇම්. රත්නපාල ප්‍රශ්නය - දිලිප් කුමාර්, මධුබාලා යන හින්දි නළු නිළියන් තවමත් ජීවතුන් අතර ඉන්නවා ද?පිළිතුර - දිලිප් තවම ඉන්නවා. මධුබාලා 1969 දී මියගියා.  නාරම්මල කෝට්ටපිටියේ චිත්‍රානන්ද සමරතුංග ප්‍රශ්නය - සංගීතා වීරරත්නගේ පියා (තිමති වීරරත්න) සිනමාවට සම්බන්ධ කුමන ආකාරයට ද?පිළිතුර - ඔහු චිත්‍රපට අධ්‍යක්ෂවරයෙක්; ප්‍රවීණ කැමරා ශිල්පියෙක්. ඇයි චිත්‍රානන්ද ඔහුනෙ ‘මේ දෑස කුමට ද’, ‘සංගීතා’ වැනි චිත්‍රපට නිර්මාණය කළේ.  කපුගොඩ මාළිඳ සරත් රණසිංහ ප්‍රශ්නය - සීමාසහිත සිනමාස් සමාගම නිපද වූ චිත්‍රපට අතරින් ඔබ වඩාත් කැමැති චිත්‍රපට මොනවා ද?පිළිතුර - ‘චණ්ඩියා’, ‘සූර චෞරයා’ හා ‘ආත්ම පූජා’ යන චිත්‍රපට තුනට මම කැමැතියි.මේ සතියේ පහත නම් සඳහන් අයත් ප්‍රශ්න එවා තිබුණා. තල්ගම පි‍්‍රයංකා පි‍්‍රයදර්ශනි, බේරුවල සඳා ගුණවර්ධන, අක්මීමන මර්වින් ගමගේ, කිරුළපන දිනේශ් රංගන, ගම්පහ ලක්ෂ්මන් ඩොමිනික්, මිනුවන්ගොඩ උපේක්ෂා, මරදන්කඩවල සුනිල් අජිතසේන, උඩුගම්පොළ එන්. සිරිපාල, ගාල්ලේ බී. ඩබ්ලිව්. කේ. සී. වීරතුංග, පිළියන්දල චාමර විජේසිංහ, පෝද්දල කංචක කරුණානායක, වත්තල ඩබ්ලිව්. බී. ජයරත්න, මාකොළ නිපුනි පෙරේරා, කුලියාපිටියේ කපිල ජයවිලාල් හේරත්, කපුගොඩ මාළිඳ සරත් රණසිංහ, පූගොඩ ඩී. බී. කුලතුංගඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040319</link>
    <topic>සමෝධානය</topic>
    <author>සුනිල් මිහිඳුකුල</author>
    <content>සමෝධානයමා චාල්ස් අබේසේකර මුලින්ම දුටුවේ කිරුළපන හංස ප්‍රකාශන පොත් සාප්පුවේ පැවැත්වුණු රෝහණ වෙත්තසිංහගේ ‘සතර දිගන්තය’ චිත්‍රපට තිරනාටක ග්‍රන්ථය දොරට වැඩීමේ උත්සවයේදී. මට මතක හැටියට ඒ 1981 දී වෙන්න ඕනැ. චාලි සහෝදරයා වෘත්තියෙන් සිවිල් නිලධාරියෙක් බවත් ප්‍රකට සිනමා කලා විචාරකයෙක් බවත් ගායනයෙන් හා රංගනයෙන් ප්‍රතිභාව පෑ එසේම කාන්තා විමුක්ති ව්‍යාපාරයේ ප්‍රබල සාමාජිකාවක වූ සුනිලා අබේසේකරගේ පියා බවත් මා දැනගත්තේ එදා.චාලි සහෝදරයා පනස් ගණන්වල, හැට ගණන්වල ‘දිනමිණ’ පත්‍රයටත් චිත්‍රපට විචාර ලියලා තියෙනවා. ඔහු කාලයක් ලංකා කලා මණ්ඩලයේ චිත්‍රපට අනු මණ්ඩලයේ සභාපති වශයෙන් ද කටයුතු කළා.ධර්මසේන පතිරාජගේ ‘සොල්දාදු උන්නැහේ’ චිත්‍රපටය ගැඹුරින් විචාරය කළ විචාරකයන් දෙතුන් දෙනාගෙන් චාලි සහෝදරයත් එක්කෙනෙක්. ඒ විතරක් නෙමෙයි, ආචාර්ය පේ‍්‍රමසිරි කේමදාසයන්ගේ සංගීත නිර්මාණ ගැන හොඳම විග්‍රහය කළ විචාරකයන් දෙතුන් දෙනාගෙනුත් ඔහු එක්කෙනෙක්.චාලි සහෝදරයා පස්සෙ කාලෙක වඩාත් කීර්තිමත් වුණේ මානව හිමිකම් වෙනුවෙන් පෙනී සිටි ප්‍රගතිශිලියකු වශයෙන්. ආචාර්ය සරත් අමුණුගම වරක් කියා තිබු ආකාරයට සිවිල් සමාජ සංකල්පය මෙරටට හඳුන්වා දෙමින් එය ප්‍රබල සමාජයීය සංවාදයකට පසුතලය සකස් කළේ මොහු.කෙසේ වෙතත් වෙනත් සමාජ දේශපාලන ක්ෂේත්‍රයන්ට අවතීර්ණ වීම නිසා රෙජි සිරිවර්ධන මෙන්ම චාලි සහෝදරයාත් මෙරට ප්‍රබුද්ධ විචාර කලා ක්ෂේත්‍රයට අහිමිව ගියා. සමහරු පාළු ගෙයි වලං බිඳින්න පටන්ගත්තෙ ඉන් පස්සේ.මට මේ විදියට චාලි සහෝදරයා මතක් වුණේ අදට (03) ඔහු මියගොස් අවුරුදු 13 ක් පිරෙන නිසයි.චාලි සහෝදරයා ‘යුක්තිය’ පුවත්පතට ලියපු ලිපි එකතුවක් ඔහු මියගිය වසරේම ‘යුක්තිය’ පුවත්පත මඟින්ම ප්‍රකාශනයට පත්කළා. ඒ සියල්ලම වගේ මානව හා ප්‍රජා අයිතින් අළලා ඔහු ලියූ ලිපි. චාලි සහෝදරයා සිංහලෙනුත් ඉංගි‍්‍රසියෙනුත් ලියපු කලා විචාර ලිපි තවමත් පොතක් විදියට පළ වී නැහැ. ඒ ලිපිත් පොතක් විදියට පළ කෙරෙන්නේ නම් හුඟක් වටිනව කියලා මම හිතනවා.යාන් වීගෝ (JEAN VIGO) හතළිස් ගණන්වල ප්‍රංශයේ හිටපු විශිෂ්ට ගණයේ සිනමාකරුවෙක්. ඔහු ඉතාම අඩු වයසින් මියගියා. (ඔහු මියගියේ අවුරුදු 29 දී) ඒ නිසා වීගෝට නිර්මාණය කරන්න ලැබුණේ වෘත්තාන්ත චිත්‍රපට දෙකක් පමණයි. ඉන් එකක් ‘ලා ඇට්ලන්ටා’(L’ ATALANTE) තිරගත වුණේ 1933 - 34 අතර කාල වකවානුවේ. මේ චිත්‍රපටය ලෝකයේ හොඳම චිත්‍රපට දහයෙන් එකක් ලෙස පිළිගෙන තියෙනවා.‘ලා ඇට්ලන්ටා’ චිත්‍රපටයේ ඩීවීඩී දැන් අපේ රටේ වෙළෙඳ පොළෙන් ගන්න පුළුවන්. පසුගිය දිනෙක මට මේ චිත්‍රපටය නරඹන්න ලැබුණා.චිත්‍රපටයේ කතාව දිවෙන්නේ මුහුදේ යාත්‍රා කරන පාරුවක් ඇතුළේ. යාන් සහ ජුලියට් අලුත විවාහ වූ තරුණ ජෝඩුවක්. පාරුවේ ඉන්නේ ඔවුන් දෙදෙනයි, සේලරුවා හා කැබින් බෝයි විතරයි. ජුලියට්ට මේ ඒකාකාරි පාරු ජීවිතය අල්ලන්නෙ නැහැ. යාත්‍රාව පැරිසියට ළඟාවුණු විට ඇය ඔවුන්ගෙන් මිදී පලා යනවා.චිත්‍රපටයේ අපූරු අවස්ථාවක් වන්නේ බිරිඳ නැති සොවින් යාන් මුහුදට පනිද්දි ඔහු දකින විවාහ ඇඳුමින් සැරසි මුහුදේ පාවෙන ජුලියට්ගේ රූපය. එය තාත්විකත්වය ඉක්ම වූ රූප රාමුවක්.විගෝගේ සිනමා රීතියෙන් පසු කලෙක තවත් ප්‍රංශ සිනමාකරුවන් දෙදෙනකු වන යාන් රෙනුවා හා යාන් ලුක් ගොඩාඩ් ආභාස ලැබු බව විචාරකයන් සඳහන් කර තිබෙනු මා කියවා තිබෙනවා.පසුගිය ජනවාරි මස 16 වැනි දින පැවැත්වුණු සතිස්චන්ද්‍ර එදිරිසිංහ ප්‍රතිභාවලෝකන උලෙළ නිමිත්තෙන් රෝහණ දන්දෙණිය සංස්කරණය කළ, ටෙලි නිර්මාණවේදීන්ගේ සංසදය ප්‍රකාශනයට පත්කළ ‘සතිස්චන්ද්‍ර එදිරිසිංහ ප්‍රතිභාවලෝකන’ නම්වූ කොෆි ටේබල් සම්ප්‍රදායයට අයත් පොත පසුගියදා මට කියවන්න ලැබුණා. ඒක කලාකාරයෙක් තවත් ජ්‍යෙෂ්ඨ කලාකරුවකුට පිදූ උත්තම වූ ආචාරයක් ලෙස මුලින්ම හඳුන්වන්න මා කැමැතියි. රෝහණ මෙතෙක් ප්‍රකට ව සිටියේ නාට්‍යකරුවකු වශයෙන්. එහෙත් චරිතාපදාන රචකයකු ලෙස ඔහු මෙහිදී විශිෂ්ට ලේඛන කුසලතාවයක් ප්‍රකට කරනවා.සතිස් නිකම්ම නිකම් චරිතාංග නළුවෙක් නෙමෙයි. ඔහු පුළුල් සංස්කෘතික විද්වතෙක්. ඒක තමයි ඔහුගේ සුවිශේෂත්වය. ඒ පෘථුල සංස්කෘතික විඥානය නිසා සතිස් කරන ඕනෑම නිර්මාණ කටයුත්තක කිසියම් බරක් පවතිනවා. සතිස්ගේ නිර්මාණ චින්තනය හා භාවිතාව රෝහණගේ මේ චරිතාපදානයෙන් මැනවින් පිළිබිඹු කෙරෙනවා කියලා මම හිතනවා.සරත් පෙරේරා හා දී. ග. සෝමපාල ගේ වර්ණවත් ඡායාරූපවලිනුත් දී. ග. සෝමපාලගේ රූ රටා සැලසුම්වලිනුත් ෆාස්ට් පි‍්‍රන්ටරි (ප්‍රයිවට්) ලිමිටඩ් හි මුද්‍රණ නිමාවෙනුත් සතිස්ගේ මේ කොෆි ටේබල් පොත අලංකෘතව තිබෙන බවත් කියන්න ඕනැ.පසුගිය කාල පරිච්ඡේදය තුළ මෙරට සිනමා සංස්කෘතියේ අභිවර්ධනය උදෙසා විශිෂ්ට මෙහෙවරක් ඉෂ්ටසිද්ධ කළ ආසියානු සිනමා කේන්ද්‍රයට විසි වසරක් සපිරි තිබෙනවා.ආසියානු සිනමා කේන්ද්‍රය ඉන්දියාවේ නෙට්පැක් (ආසියාවේ සිනමාවේ ප්‍රවර්ධනය සඳහා වූ ජාලය) ආයතනය හා අනුබද්ධව පිහිටුවනු ලැබුවේ 1991 දී. ඊට පුරෝගාමි වූයේ ප්‍රවීණ සිනමා කලා විද්වතකු වන ඈෂ්ලි රත්න විභූෂණ.මා නිවැරැදි නම් ආසියානු සිනමා කේන්ද්‍රය මුලින්ම ක්‍රියාත්මක වුණේ 1991 කොළඹ පැවැත්වූ අසූව දශකයේ නව ඉන්දීය සිනමා උලෙළින්. ඊට ඇතුළත් වුණු ‘පිරවි’, ‘සලාම් බොම්බෙ’, ‘මුඛමුඛම්’, ‘පාර්’, ‘රාඕ සහාබ්’ වැනි චිත්‍රපට මෙරට ප්‍රබුද්ධ සිනමා ලෝලයන් අතර මහත් ආකර්ෂණයක් දිනාගත්තා.අද මෙන් ඩීවීඩී නොතිබුණ එදා ඉන්දීය සිනමාවේ නව ප්‍රවණතා අප හඳුනාගත්තේ එම චිත්‍රපට උලෙළින් යැයි කීම නිවැරැදියි. ඈෂ්ලිම පසු කලෙක සඳහන් කර ඇති ආකාරයට ඉන් පසුවත් පැවැත්වූ ඉන්දිය චිත්‍රපට උත්සව මාලාව ශ්‍රී ලාංකේය සංස්කෘතික ජීවිතයේ යාතු කර්මයක් (RITUAL) බවට පත්වුණා.ඉරාන සිනමාව, ස්විස් සිනමාව මෙරටට හඳුන්වා දීමේ ගෞරවය හිමිවිය යුත්තෙත් ආසියානු සිනමා කේන්ද්‍රයට. චිත්‍රපට උත්සව පමණක් නෙමෙයි සඟරා (සිනෙසිත්) හා වෙනත් සිනමා ග්‍රන්ථ ප්‍රකාශනයෙන්, ලෝක ප්‍රකට සිනමා කලා විද්වතුන්ගේ මූලිකත්වයෙන් සිනමා වැඩ මුළු සංවිධානය කිරීමෙන් හා අපේ චිත්‍රපට අන්තර්ජාතික චිත්‍රපට උත්සවවලට නියෝජනය කරවීමෙන් ආසියානු සිනමා කේන්ද්‍රය පසුගිය ද්වි දශකය පුරා කළ සේවය සිනමාව පිළිබඳ රාජ්‍ය ආයතනය වන ජාතික චිත්‍රපට සංස්ථාවෙන්වත් ඉටුවී නැහැ. මේ සියලු ගෞරව ඈෂ්ලි රත්න විභූෂණ සිනමා කලා විද්වතාට හිමි විය යුතු යැයි මා කල්පනා කරනවා.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=av11040320</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාබොලිවුඩ් තිරයෙන් පසුපස ගෙතෙන සැබෑ පේ‍්‍රම වෘත්තාන්තවල ‘ප්‍රධාන චරිතයක්’ හිමි වූ යෞවනයෙක් සිටිනවා. ඔහු උරුමකම් කියන්නේ බොලිවුඩයේ පවුල් ගස ලෙස හැඳින්වෙන කපූර් පෙළපතටයි. ඔහු, රන්බීර් කපූර්. මේ කඩවසම් යොවුන් රංගන ශිල්පියා රසික රසිකාවියන් හඳුනා ගත්තේ පසුගිය වසර පහ ඇතුළතදීයි. ඒ ටික කාලයට ඔහු සැබෑ පෙම් ලෝකයේ මතු වී පෙනෙන චරිතයක් වෙලා. ඔහුගේ නම මේ වන විට රංගන ශිල්පිනියන් දෙතුන් දෙනෙකුගේ නම් සමඟ ඈඳිලා.මුලින්ම රන්බීර්ගේ නම පැටලුණේ නව පරපුරේ තවත් සුරූපී නිළියක් වන දීපිකා පදුකෝන් ගේ නම එක්කයි. ඒ පටලැවිල්ල කට කතාවක් නොවෙයි. රන්බීර් සහ දීපිකා පෙම්වතුන් ලෙස කල් ගෙව්වා. නමුත්, ටික කාලයකින් දීපිකා ඔහුගෙන් වෙන්වුණා.රන්බීර්ගේ ආදරය ඊළඟට හිමිවුණේ කට්රිනා කායිෆ්ටයි. කට්රිනා, සල්මන් ඛාන් සෑහෙන කාලයක් ඇසුරුකර මෑතකදී ඔහුගෙන් වෙන්වුණා. ඉන් පසුව කට්රිනාටයි, රන්බීර් ආදරය කළේ. බොහෝ දෙනෙකු සිතුවේ මේ දෙදෙනාගේ ආදරය කිසිදා නොවෙනස් වේවි ය කියලයි.නමුත් කිසිවෙකු නොසිතූ විලසින් කට්රිනා, රන්බීර් වෙතින් ඈත්වෙලා. ඒ වෙන්වීමට ලොකු හේතුවක් බලපා තිබෙන බවයි දැන ගන්නට ලැබුණේ. රන්බීර් සහ කට්රිනා අතරට තවත් සුරූපී නිළියක් පැමිණීම නිසයි මේ අමනාපය මතු වෙලා තියෙන්නෙ.කවුද මේ සුරූපිනිය? ඇගේ නම නාගීස් ෆාඛ්රි. මේ නම සිනමා රසික රසිකාවියන්ට හුරු පුරුදු නැහැ. නාගීස්, බොලිවුඩ් සිනමාවට එක්වූ නැවුම් තරුවක්. චෙක් සහ පාකිස්තානු ජාතික මව්පිය දෙපලකගේ දියණියක වන ඇය බොලිවුඩ් ලොවට එක්වූයේ රන්බීර් සමග ‘රොක් ස්ටාර්’ චිත්‍රපටයේ රඟපෑමෙන්.මේ චිත්‍රපටය රූපගත කිරීමෙන් පසුව රන්බීර් ඇයව කිහිප වතාවක්ම මුණ ගැසී ඇති බව සමහරු පවසනවා. මීට සති දෙකකට පමණ පෙර මේ දෙදෙනා ජූහු ප්‍රදේශයේ පිහිටි සුපිරි සිනමා ශාලාවක තිරගතවූ ඔස්කා සම්මාන ලද ‘බ්ලැක් ස්වෝන්’ චිත්‍රපටය නැරඹු සැටි ඇතැම් අය දැක තිබෙනවා.එහෙමනම් රන්බීර් දැන් ආදරය කරන්නේ නාගීස්ට ද? මේ ගැන අදහස් දක්වන සමහරු පවසන්නේ ‘රොක් ස්ටාර්’ චිත්‍රපටයට වක්‍ර ආකාරයකින් ප්‍රසිද්ධියක් ලබාදීමට මෙලෙස රන්බීර් සහ නාගීස් ප්‍රසිද්ධියේ පෙනී සිටින බවයි.එවැනි ප්‍රචාරක අවශ්‍යතාවක් තිබේ නම් රන්බීර් සහ නාගීස්, චිත්‍රපටය නරඹා හොර රහසින්ම සිනමා ශාලාවෙන් පිටතට පැමිණියේ ඇයි? මේ දෙදෙනා සිනමා ශාලාව තුළ සිටින බවට පැපරාසි ඡායාරූප ශිල්පීන් දෙදෙනකුට ආරංචි වුණා. ඔවුන් දුටු රන්බීර් සහ නාගීස් කඩිමුඩියේ තම තමන්ගේ මෝටර් රථ තුළට දිව ගියේ ඇයි? මේ නිසා පැපරාසීන්ට රන්බීර් - නාගීස් දෙදෙනාගේ ඡායාරූප ගන්නටත් නොහැකි වෙලා.“රන්බීර් තමන් එක්ක රඟපාපු නිළියන් එක්ක ටිකක් වැඩිපුර කතාබහ කරනවා. ඒත් එයා කට්රිනා එක්ක තරහක් නැහැ.” රන්බීර්ගේ මිතුරෙකු මෙලෙස පැවසුවත් රන්බීර් ගේ මේ අලුත් මිතුරිය ගැන කට්රිනා දැඩි අසතුටකින් පසුවන බවයි දැන ගන්නට ලැබුණේ. මීට කලින් ද කට්රිනා සහ රන්බීර් අතර ආදරයක් ගොඩ නැගෙමින් පවතිද්දී හදිසියේම එය බිඳ වැටුණා. එයටත් හේතුවක් වුණේ රන්බීර් අනවශ්‍ය ලෙස වෙනත් සුරූපිනියන් සමග කතාබහ කිරීමයි.කොහොම වෙතත් සල්මන්ගේ ඇසුරින් අමිහිරි අත්දැකීම් විඳි කට්රිනා, රන්බීර් වෙතට දෙවැනි වතාවටත් ළංවූයේ ඔහු සල්මන්ට වඩා විශ්වාස කළ හැකි අයෙකු යැයි සිතූ නිසයි. රන්බීර්ව විශ්වාස කළ කට්රිනා ඔහු සමග ප්‍රසිද්ධියේ ගමන් බිමන් යාමටත් උත්සවවලට සහභාගි වන්නටත් පෙලඹුණා.මෙය දුටු හිතවතුන් දෙදෙනාටම පැවසුවේ ඉක්මණින්ම විවාහ වන ලෙසයි. කට්රිනා ඒ අදහසට එකඟ වී රන්බීර්ගේ බිරිඳ වන්නට පෙරුම් පුරමින් සිටිද්දියි නාගීස්ගේ ආගමනය සිදුවුණේ. ඉන් පසුව තත්ත්වය බෙහෙවින් වෙනස් වුණා. “මේ දෙන්නාගෙ වෙන්වීම පුදුමයක් නෙමෙයි. මොකද, පසුගිය මාසය පුරාම දෙන්නා අතර බහින්බස්වීම් සිද්ධ වුණා.ඒ අතරෙදි නාගීස්, රන්බීර්ට තවත් ළංවුණා. මුලදී රන්බීර්, කට්රිනාට කිව්වෙ ‘රොක් ස්ටාර්’ චිත්‍රපටයෙ මුල් පිටපත බලන්න ඕනැ නිසා නාගීස්ව එක්කරගෙන යන්න මුණ ගැසුණා ය කියලයි. නමුත්, පස්සෙ කට්රිනාට තේරුණා, රන්බීර් තමන්ට බොරු කරනවා කියලා.” මේ වගතුග පැවසුවේ කරුණු කාරණා දන්නා අයෙක්.කට්රිනා, බොලිවුඩ් සිනමාවේ යොවුන් නිළියන් වෙතින් රන්බීර් ව ඈත්කර තබන්නට දැඩි උත්සාහයක් ගත්තා. විශේෂයෙන්ම රන්බීර් ගේ කලින් පෙම්වතිය වූ දීපිකා පදුකෝන් ගෙන් ඔහුව ඈත් කර තබන්නට කට්රිනා නොගත් උත්සාහයක් නැහැ. ඇය සමග චිත්‍රපටවල රඟපෑමෙන් වැළකී සිටින්නට රන්බීර්ට සිදුවුණේ මේ හේතුව නිසයි.නමුත්, කට්රිනා කොපමණ වැටකඩොලු දැම්මත් රන්බීර්, නාගීස් වෙත ළංවීම ඇයට වළකන්නට හැකි වුණේ නැහැ. දැන් කාගෙ කාගේත් ප්‍රශ්නය වී ඇත්තේ රන්බීර් සැබවින්ම නාගීස්ට ආදරය කරනවා ද කියලයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=am1104031</link>
    <topic>ගැබිනි සමයේ දත් නරක් වීම සාමාන්‍ය දෙයක් යැයි හිතන්න එපා</topic>
    <author>සාගරිකා දිසානායක ජයසිංහ</author>
    <content>ගැබිනි සමයේ දත් නරක් වීම සාමාන්‍ය දෙයක් යැයි හිතන්න එපාකොළඹ සෞඛ්‍ය අධ්‍යාපන කාර්යාංශයේප්‍රජා දන්ත සෞඛ්‍ය පිළිබඳ විශේෂඥ වෛද්‍යඩිලුම් පෙරේරාගර්භනී සමය යනු විශේෂයෙන් ම ගැබිනි මව තම සෞඛ්‍ය පිළිබඳ සැලකිලිමත් විය යුතු කාලයකි. එය පසුකාලීනව තමන්ටත් උපදින දරුවා ගේ සෞඛ්‍යයටත් බලපාන වැදගත් සාධකයකි.ගැබිනි සමයේ මව සිය මුඛ සෞඛ්‍යය රැක ගැනීම පිළිබඳව විශේෂ අවධානයක් යොමු කළ යුතු ය. ගැබිනි සමයේ මවගේ සිරුරෙහි ඇති වන හෝමෝනවල වෙනස්කම් නිසා ඇතැම් මුඛ රෝග තත්වයනට ගොදුරු වීමේ වැඩි ප්‍රවණතාවක් තිබේ. සාමාන්‍ය කෙනෙකුට වඩා ගැබිනි අවස්ථාවේ විශේෂයෙන් ම මුඛ සෞඛ්‍ය පිළිබඳ අවධානයක් යොමු කළ යුත්තේ එය උපදින දරුවාගේ යහපත් මුඛ සෞඛ්‍යය සඳහා ද හේතු වන බැවිනි.ගැබිනි සමයේ දී ඇතිවන ඇතැම් මුඛ සෞඛ්‍යය ගැටලුහෝමෝනවල වෙනස්කම් නිසා විදුරුමස් රතුවීම.ඉදිමීම හා විදුරු මස් රෝගයට ගොදුරුවීමඇතැම් ආහාර සඳහා මව තුළ ඇති වන වැඩි කැමැත්ත (දොළදුක) හේතුවෙන් ඇඹුල් වර්ග කෑමට පෙළඹේ. ගැබිනි සමයෙහි මුල් මාස දෙක තුන තුළ වමනය හා ඔක්කාරය ඇතිවීම සාමාන්‍යයෙන් සිදුවේ. නිතර වමනය හා ඔක්කාර කිරීමෙන් මුඛයෙහි අම්ල ගතිය වැඩියෙන් රඳා පවතී.මුඛයෙහි පවතින අම්ල ගතිය දත්වල තැවරීමෙන් දතෙහි එනැමලය දිය වේ. එමෙන් ම නිතර නිතර ඇඹුල් කෑම නිසා දත්වලට වැඩි වැඩියෙන් හානි සිදුවේ. එනැමලය දිය වූ විට දත් හිරිවැටෙයි.වැඩෙන කලලයට පෝෂණය අවශ්‍ය වේ. එම පෝෂණය ලැබෙන්නේ මවගෙනි. එහෙයින් ගැබිනි මවුවරුන් බහුලවම කරනු ලබන පැමිණිල්ලක් වන්නේ ගැබිනි සමයෙහි දත් සෙලවීමට පටන් ගන්නා බවයි. එයට හේතුව මවගේ සිරුරෙහි කැල්සියම් ඌණතාවක් ඇති වීමයි. තත්ත්වයෙන් වැළකීමට මට නිතිපතා හොඳ සමබල පෝෂ්‍යදායි ආහාර වේලක් ලබා ගත යුතු ය.සමබල පෝෂ්‍යදායි ආහාර නොලබන මවකගේ සිරුරෙහි කැල්සියම් ඌනතාවක් ඇති වී දත් හකු ඇටයට සම්බන්ධ වීමෙහි කිසියම් දුර්වල වීමක් සිදුවීමෙන් මෙසේ දත් සෙලවීමට ඉඩ තිබේ. මේ සඳහා විශේෂ ප්‍රතිකාර වෙනුවට ආරම්භයේ පටන් ම සමබල පෝෂ්‍යදායි ආහාරවේලක් ලබා ගැනීමෙන් මෙම තත්ත්වය මග ඇරවා ගත හැකිය.ගැබිනි සමයෙහි මුඛ සෞඛ්‍ය රැක ගැනීම සඳහා අනුගමනය කළ යුතු පියවර කිහිපයකි.ඔක්කාරය - වමනය යාමෙන් පසුව හොඳින් පිරිසිදු ජලයෙන් මුඛය සෝදා දැමිය යුතු ය.වමන ඔක්කාර ගතිය නිසා ඇතැම් විට දත් මැදීමට මැළිකමක් දක්වති. එහෙයින් එවැනි මැළිකමක් නැතිව උදේට වමනය යනවා නම් වේලාව පසුකොට හෝ නියමිත ආකාරයට දත් මැදිය යුතු ය.මේ කාලයේ නිතර නිතරම ආහාර ගන්නට ගැබිනි මව පෙළඹෙති. එහෙයින් ගැබිනි සමයේදී සාමාන්‍යයෙන් දිනකට අවම වශයෙන් තෙවරක් වත් දත් මැදිය යුතු ය.වැඩෙන දරුවාට පෝෂණය ලැබෙන්නේ මවගෙනි. එහෙයින් විටමින් හා ඛනිජ ලවණ අඩංගු අලුත් එළවළු පළතුරු සහිත සමබල ආහාර වේලක් ගැනීම ඉතා වැදගත් වේ. ගැබිනි කාලයේ මුල් සති හයෙන් පසුව දරුවාගේ දත් වැඩීම ඇරඹේ. එහෙයින් මේ කාලය තුළ පෝෂණය පිළිබඳ වඩාත් සැලකිලිමත් විය යුතු ය. සායනයෙන් ලබාදෙන ආහාර හා පෝෂණය පිළිබඳ උපදෙස් පිළිපැදිය යුතු ය. අමතරව ලබාදෙන විටමින් කැල්සියම් ෆෝලික් අම්ල හා යකඩ පෙති අඛණ්ඩව ලබා ගැනීම වැදගත් ය.ගැබිනි සමයෙහි දත් හා මුඛ සෞඛ්‍ය පිළිබඳ ගැටලුවක් ඇති වුවහොත් නොපමාව නොබියව දන්ත වෛද්‍යවරයා හමු විය යුතු ය. තමා ගර්භනී බව පවසා දන්ත වෛද්‍ය උපදෙස් පැතිය යුතු ය.ඒ අනුව ඔබට සුදුසු ප්‍රතිකාරය ඔබ සමඟ සාකච්ඡා කොට සිදු කරනු ඇත. ඇතැම් දන්ත ප්‍රතිකාර ක්‍රම ගැබිනි සමය තුළ යෝග්‍ය නොවන්නට පුළුවන. එහෙත් ගැබිනි සමයේ දී දත් පිරවීම, දත් සුද්ධ කිරීම වැනි සාමාන්‍ය දන්ත ප්‍රතිකාර ලබා ගැනීමෙන් කිසිදු අහිතකර ප්‍රතිඵලයක් ඇති නොවේ.ගැබිනි සමයේදී නොයෙකුත් හේතු මත දන්ත සායනය වෙත යාමට අපහසුතා ඇතිවිය හැකි ය. ඇතැම් දන්ත ප්‍රතිකාර ගැබිනි සමයෙහිදී යෝග්‍ය නොවන හෙයින් ගැබිනි බවට පත්වීමට පෙර දන්ත සායනයකට ගොස් තම මුඛ සෞඛ්‍ය පරීක්ෂා කර බලා අවශ්‍ය ප්‍රතිකාර ලබා ගත යුතුය.ඇතැමුන් අතර පවතින මිථ්‍යාවක් වන්නේ ගැබිනි සමය තුළ දත් නරක් වීම ‘සාමාන්‍ය දෙයක්’ බවයි. එය අසත්‍යයකි. දත් පිළිබඳ අවධානය යොමු කිරීමෙන් එම තත්ත්වය වළක්වා ගත හැකිය.විශේෂයෙන් ම ආහාර ගන්නා අවස්ථා වැඩි හෙයින් ගැබිනි සමයේදී අවම වශයෙන් දිනකට තෙවරක් මෘදු කෙඳි සහිත නිසි ප්‍රමිතියට සකස් කළ දත් බුරුසුවකින් ෆ්ලෝරයිඩ් අඩංගු දන්තාලේපයක් යොදා දත් මැදීම වැදගත් ය.දරුවා උපන් පසු අපේ රටේ මවුකිරි ප්‍රතිපත්තිය අනුව මාස හයක් යනතුරු දරුවාට දිය යුත්තේ මවුකිරි පමණි. ළමයාගේ සමස්ත වර්ධනයට මෙන් ම මුඛ සෞඛ්‍යයට ද එය වැදගත් වේ. දරුවකුගේ පළමු දත් මතුවන්නේ මාස 9 - 12 අතර ය. පළමු මාස 6 තුළ මවුකිරි පමණක් දෙන හෙයින් ගැබිනි සමයේදී මෙන් ම මෙම මුල් මාස කිහිපය තුළ විටමින් හා ඛනිජ ලවන අඩංගු සමබල පෝෂ්‍ය ජනක ආහාර වේලක් ලබාගත යුතු ය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=am1104032</link>
    <topic>දණ නමාගෙන ඉඳගෙන වැඩි වේලාවක් වැඩපළෙහි යෙදීම ඔස්ටියෝ ආතරයිටිස් රෝගයට හේතුවක්</topic>
    <author>ගාමිණි සුසන්ත</author>
    <content>දණ නමාගෙන ඉඳගෙන වැඩි වේලාවක් වැඩපළෙහි යෙදීම ඔස්ටියෝ ආතරයිටිස් රෝගයට හේතුවක්ශ්‍රී ජයවර්ධනපුර රෝහලේ විකලාංග ශල්‍ය වෛද්‍ය විශේෂඥආනන්ද පෙරේරාඅස්ථි පද්ධතිය ආශ්‍රිතව හටගන්නා රෝග අතරින් ඔස්ටියෝ ආතරයිටිස් රෝගයට ගොදුරු වූ රෝගීහු ශ්‍රී ලංකාව තුළ සුලබව හමුවෙති. සාමාන්‍ය ව්‍යවහාරයේ මෙම රෝගය හඳුන්වනු ලබන්නේ රක්තවාතය - රක්ත ප්‍රමේහය ලෙස ය. ඔස්ටියෝ ආතරයිටිස් රෝගයට බහුලව ම ලක්වන්නේ පාදවල දණහිස සන්ධි දෙක ය.ඊට අමතරව උකුල් සන්ධිය උරහිස සන්ධිය ඇතුළු අස්ථි පද්ධතියේ තිබෙන ඕනෑම සන්ධියක් ඔස්ටියෝ ආතරයිටිස් රෝගයට ගොදුරු විය හැකි ය.අපගේ ශරීරයේ සෑම සන්ධියක මෙන් ම දණහිස් සන්ධියේ ද අස්ථි දෙකක් ඇත. එම අස්ථි දෙක වටා ආස්තර කාටිලේජයක් ඇත. අස්ථි දෙක ආවරණය කරනු ලබන්නේ මෙම කාටිලේජය මගිනි. දණහිසේ ඇති එම අස්ථි සුමටව ක්‍රියා කරනු ලබන්නේ මෙම ආස්ථර කාටිලේජය නිසා ය. විවිධ හේතු මත මේ ආස්ථර කාටිලේජය ටිකින් ටික ගෙවීමට පටන් ගනී.ඉන්පසුව අස්ථි දෙක එකිනෙක ගෑවීමට පටන් ගනී. එවිට අධික වේදනාවක් ඇතිවේ. ඔස්ටියෝ ආතරයිටිස් රෝගය ලෙස හඳුන්වන්නේ මෙලෙස ඇතිවන රෝග තත්ත්වය ය.ඔස්ටියෝ ආතරයිටිස් රෝගය ඇති වීමට හේතු කීපයක් ම බලපාන බව පෙනී යයි. පාදයේ සන්ධි අතර ආස්ථර කාටිලේජය ගෙවී, ඔස්ටියෝ ආතරයිටිස් රෝගය ඇතිවීමට බලපාන ප්‍රධාන ම හේතුව වන්නේ වයසට යාම ය. වයසට යාමත් සමඟ ම ඕනෑම අයකුගේ දණහිස්වල කාටිලේජ ගෙවීමට ලක්වේ. එහි ප්‍රතිඵලය වන්නේ පාදයේ අස්ථි දෙක එකිනෙක ගැටීම ය. එවිට අධික වේදනාවක් මෙන් ම දණහිස අවට ඉදිමීමක් ද ඇතිවේ. මෙය Degenerative Osteo arthritis ලෙස හැඳින්වේ.ඔස්ටියෝ ආතරයිටිස් රෝගය ඇතිවීමට හේතුවන අනෙක් සාධකය වන්නේ ස්ථුලතාවයයි. අපගේ ශරීරය අනවශ්‍ය ලෙස මහත්වූ විට ශරීරය දරා සිටීමට පාදවලට අධික වෙහෙසක් දැරීමට සිදුවේ. එහි ප්‍රතිඵලය වන්නේද පාදයේ සන්ධි ඉක්මනින් ගෙවීම ය. ඒ ඔස්ටියෝ ආතරයිටිස් රෝගය ඇතිවීමට බලපාන තවත් හේතුවකි.(ඔස්ටියෝ ආතරයිටිස් රෝගය ඇතිවීමට හේතුවන අනෙක් සාධකය වන්නේ ජානමය බලපෑමය. ආතරයිටිස් රෝගය පරම්පරාවෙන් පරම්පරාවට යන රෝගයක් ලෙස හැඳින්විය හැකි ය. මවට හෝ පියාට ඔස්ටියෝ ආතරයිටිස් රෝගය ඇත්නම් පුතාට හෝ දියණියට රෝගය හට ගැනීමේ හැකියාව වැඩි ය. සන්ධි ආශ්‍රිතව ඇති වන වෙනත් රෝගයන් ද පසුකලකදී ඔස්ටියෝ ආතරයිටිස් රෝගය ඇතිවීමට හේතුවන බව දැන් පැහැදිලි වී ඇති කරුණකි.උදාහරණ ලෙස රුමටොයිඩ් ආතරයිටිස්, සොරයිටික් ආතරයිටිස් වැනි සන්ධි රෝග නිසා පසු කලකදී, ඔස්ටියෝ ආතරයිටිස් රෝගයට ගොදුරුවීමේ හැකියාව ඇත.ආතරයිටිස් ඇතිවීමට හේතුවන මීළඟ සාධකය ලෙස සන්ධි ආශ්‍රිතව සිදුවන අස්ථි බිඳීම් (භග්නයන්) හැඳීන්විය හැකි ය. සන්ධියක් ආශ්‍රිතව අස්ථි බිඳීමක් සිදුවී ප්‍රතිකාර කිරීමෙන් පසුව එම අස්ථි නිසි පරිදි සවි නොවුණහොත් එය ද ඔස්ටියෝ ආතරයිටිස් රෝගය ඇතිවීමට හේතු විය හැකි ය. මෙය ඔස්ටියෝ ආතරයිටිස් රෝගයේ ද්විතික අවස්ථාව ලෙස හැඳින්වේ.ඔස්ටියෝ ආතරයිටිස් රෝගයේ රෝග ලක්ෂණ පිළිබඳව දැන් අපි විමසා බලමු.ප්‍රධාන රෝග ලක්ෂණයන් වන්නේ දණහිස ඉදිමීම, දණහිස් ආශ්‍රිතව ඇතිවන අධික වේදනාව කැක්කුම සහ සන්ධි ඇදවීම යන ඒවා ය. ඒ අතරින් ප්‍රධානම රෝග ලක්ෂණය වන්නේ සන්ධි ආශ්‍රිතව ඇතිවන වේදනාව ය. මේ වේදනාව ඇතැම් විටෙක දණ හිස තුළ පමණක් ඇතිවිය හැකි ය. ඇතැම් විටෙක එම වේදනාව දණ හිස තුළ සිට කලව ප්‍රදේශයට හෝ කෙණ්ඩ ප්‍රදේශයට විහිදිය හැකි ය.ඇතැමුන් ගේ දණ හිස ආශ්‍රිත වේදනාව සමඟ උකුල් සන්ධියේ වේදනාවක් ද ඇතිවිය හැකි ය. ඒ ප්‍රධානම රෝග ලක්ෂණය වන වේදනාව පිළිබඳව ය. ඉදිමුම පිළිබඳව සැලකීමේදී දණ හිස වටා ම එක හා සමානවම ඉදිමීම ඇති විය හැකි ය. එසේ නැතහොත් ඇතැමුන් ගේ දණහිස ඉදිරිපසින් හෝ පිටුපසින් ඉදිමුමක් ඇතිවිය හැකි ය.ඔස්ටියෝ ආතරයිටිස් රෝගය නිසා දණහිස එසේ ඉදිමීමට ප්‍රධාන හේතු දෙකක් ඇති බව පෙනී යයි. ඉන් පළමු වැන්න දණ හිස ආශ්‍රිතව තිබෙන පටල ඉදිමීමයි; ගනකම් වීම ය.අපගේ ශරීරයේ සෑම සන්ධියක් ආශ්‍රිතව ම සුවිශේෂ තරලයක් ඇත. එම තරලය වෑහෙන්නේ සන්ධිය ආශ්‍රිත ආස්ථර පටලයෙනි. යමෙකුට ඔස්ටියෝ ආතරයිටිස් රෝගය ඇතිවූ විට මේ තරලය අවශ්‍ය ප්‍රමාණයට වඩා වෑස්සේ. දණ හිස ඉදිමෙන්නේ එවිට ය. එසේ වැඩියෙන් තරලය වෑස්සෙන්නේ සන්ධිය ආරක්ෂා කර ගැනීම සඳහා ය. සාමාන්‍ය ව්‍යවහාරයේදී ‘දණහිසේ වතුර’ යැයි කියන්නේ මේ අවස්ථාවට ය. දණහිස ආශ්‍රිතව තරලය වැඩියෙන් එකතු වනවිට ඉදිමුම මෙන් ම වේදනාව ද වැඩිවේ.ඔස්ටියෝ ආතරයිටිස් රෝගයේ අනෙක් රෝග ලක්ෂණය වන්නේ සන්ධි ඇදවීමය. ඔස්ටියෝ ආතරයිටිස් රෝගයේ දී සන්ධියේ අස්ථි අතර කාටිලේජය ගෙවුණු පසුව අස්ථිය ගෙවීමට පටන් ගනී. දණහිස සන්ධියේ එක් පැත්තක් ගෙවෙන විට දණහිස ක්‍රම ක්‍රමයෙන් ඇදවීමට ලක්වේ. මෙහිදී පාදය බකල ස්වභාවයක් ඇතිවීම හෝ එළියට ඇදවීමක් සිදු වේ.ආසියාවේ බොහෝ රටවල වැඩි පිරිසක් ඔස්ටියෝ ආතරයිටිස් රෝගයට ගොදුරු වීමට බලපාන ප්‍රධාන කරුණක් වන්නේ දණ නමාගෙන සිටින ඉරියව්වෙන් වැඩි වේලාවක් ඉඳගෙන යම් යම් රැකියාවල නිරත වීම මෙන්ම එම ඉරියව්වෙන් හිඳගෙන වැසිකිළි යාමය.වැසිකිළි යාම සඳහා කොමොඩ් භාවිත කරන බටහිර රටවල මෙම රෝගයට ගොදුරු වූවන් සාපේක්ෂව අඩුය. ඉහත ඉරියව්වෙන් බිම හිඳගෙන සිටින විට අංශක 140 ක් පමණ පාදයේ සන්ධිය නැමෙන නිසා සන්ධියේ ඇති කාටිලේජ ඉක්මනින් ගෙවී යාමට එය බලපෑ හැකිය.ඔස්ටියෝ ආතරයිටිස් රෝගයට ප්‍රතිකාර කිරීමේදී එය රෝගයේ ස්වභාවය අනුව කීප ආකාරයකට වර්ග කළ හැකිය. ඒ ඔස්ටියෝ ආතරයිටිස් රෝගයේ පළමු අවස්ථාව, දෙවැනි අවස්ථාව, තුන්වැනි අවස්ථාව, හතරවැනි අවස්ථාව සහ පස්වැනි අවස්ථාව ලෙසය.මෙහිදී පළමු සහ දෙවැනි අවස්ථාව යන අවස්ථා දෙකේ රෝගය පවතීනම්, ඖෂධ සහ ඖෂධීය නොවන ක්‍රම මඟින් රෝගයට ප්‍රතිකාර කළ හැකිය. ඖෂධ ලෙස ඇස්පි‍්‍රන්, පැරසිටමෝල්, ඉබියුප්‍රෝපේන් වැනි ඖෂධ භාවිත වේ.වේදනාව නැසීමට භාවිත කරන එම ඖෂධ වලට අමතරව කාටිලේජ වර්ධනය කරන ඖෂධ වර්ග ද ඇත. ග්ලුකෝස් ඇමීන් සහ කොන්රොයිටින් සල්පේට් එම ඖෂධවලින් කීපයකි.ඉහතින් දැක්වූවාක් මෙන් එලෙස ඖෂධවලින් රෝගයට සහනයක් ලද හැක්කේ රෝගය පළමු අවස්ථාවේ සහ දෙවැනි අවස්ථාවේ පවතින්නේ නම් පමණි. මෙම අවස්ථා දෙකේ රෝගය පවතින විට ඖෂධීය නොවන ක්‍රමයන් වන භෞත චිකිත්සක ප්‍රතිකාර, ව්‍යායාම ආදිය මඟින් ද රෝගයට සුවයක් ලබාගත හැකිය.එසේම මෙහිදී දණහිස අවට තිබෙන මාංශපේශීන් ශක්තිමත් කිරීම සඳහා ගැළපෙන ව්‍යායාම යොදාගත හැකිය. ඖෂධීය නොවන ප්‍රතිකාර යටතට යම් යම් විශේෂිත ආලෝක කිරණ මඟින් සන්ධිය රත් කිරීම උතබපච ඉධභදඤ ප්‍රතිකාරය ද භාවිත වේ.මෙම ප්‍රතිකර්මවලට අමතරව ඔස්ටියෝ ආතරයිටිස් රෝගය අවම කරගැනීම සඳහා සෙරෙප්පු පැලඳීම, ඇවිදීමේදී හිඳ ගැනීමේදී නිවැරැදි ඉරියව් භාවිත කිරීම වැනි සුළු සුළු ක්‍රියාකාරකම් ද යොදා ගත හැකිය.ඔස්ටියෝ ආතරයිටිස් රෝගයේ පළමු සහ දෙවැනි අවස්ථාවන්ට ඉහත ප්‍රතිකාර භාවිත කළ ද, රෝගයේ තුන්වැනි හතර වැනි සහ පස්වැනි අවස්ථාවේ පවතින විට එම ප්‍රතිකාර මඟින් සුවයක් ලැබීම අසීරුය.මෙම රෝගය බරපතළ අවස්ථාවට පත්වන විට සන්ධිවල කාටිලේජ සම්පූර්ණයෙන්ම පාහේ ගෙවී යාමට භාජනය වී, අස්ථි මතු වී, එක් අස්ථියක් අනෙක් අස්ථිය මත ගැටෙන නිසා කළ හැකි එකම ප්‍රතිකාරය වන්නේ ශල්‍යකර්මයක් මඟින් අස්ථි බද්ධයක් සිදු කිරීමය. මෙම ශල්‍යකර්මය සිදු කරනු ලබන්නේ රෝගියාගේ වයස පිළිබඳව සිතා බැලීමෙන් අනතුරුවය.තරුණ වයසේ පසුවන අයකු ඔස්ටියෝ ආතරයිටිස් රෝගයේ තුන්වැනි සතර වැනි සහ පස්වැනි අවස්ථාවන්ට පත් වී ඇත්නම් ශල්‍යකර්මයක් මඟින් සන්ධි බද්ධ කිරීමට වඩා ශල්‍යකර්මයක් මඟින් සන්ධියේ අස්ථියක කොටසක් කපා ඉවත් කිරීමෙන් මෙම රෝගයට ප්‍රතිකාර කළ හැකිය.වයස අවුරුදු 50 - 65 වයසේ පසුවන අයකුට ඔස්ටියෝ ආතරයිටිස් රෝගයේ තුන්වැනි හතර වැනි හෝ පස්වැනි අවස්ථාව ඇත්නම් සන්ධි බද්ධ කිරීමක් සිදු කෙරේ. සන්ධි බද්ධ කිරීමක් ලෙස මෙහිදී හඳුන්වනු ලබන්නේ සම්පූර්ණ දණහිසක් යෙදීම නොවේ. මෙහිදී සිදු කෙරෙන්නේ රෝගය හටගෙන ඇති සන්ධියේ ආස්ථර කාටිලේජය ඉවත් කර ඒ වෙනුවට ලෝහමය සන්ධියක් බද්ධ කිරීමය.මෙහිදී භාවිත වන ලෝහ ලෙස ටයිටේනියම්, ස්ටේන් ස්ටිල්, නිකල් ක්‍රෝම් වැනි ඒවා භාවිත වේ. මෙම කෘත්‍රිම ලෝහමය සන්ධියේ ලෝහ අස්ථි දෙක අතරට හයිඩෙන්සිටි පොලි එතලින් වැනි ද්‍රව්‍යයක් භාවිත වේ. ඒ මෙම සන්ධියේ සුමට බව ආරක්ෂා වීමටය. මෙමඟින් දණහිස ගෙවීම වළක්වාගෙන, දණහිසේ ඇදය නිවැරැදි කරගෙන ඔස්ටියෝ ආතරයිටිස් රෝගයෙන් මිදීමේ හැකියාව ඇත.මෙම ශල්‍යකර්මය සිදුකර වසර 15 ක් 20 ක් පමණ ගතවූ පසුව සන්ධියේ ලෝහමය කොටස් දෙක අතරට යොදා ඇති හයිඩෙන්සිටි පොලි එතිලින් කොටස ගෙවී යාමකට ලක්විය හැකිය. එහිදී නැවත ශල්‍යකර්මයක් මඟින් එම තත්ත්වය සුවපත් කරගත හැකිය. දෙවැනි අවස්ථාවේ කළ යුතු වන ශල්‍යකර්මය බරපතළ එකක් නොවේ.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ay1104031</link>
    <topic>ගනුදෙනු නැකතට ලැබෙන රුපියල කැටේට දාලා එකතු කරනවා</topic>
    <author>සාගරිකා දිසානායක ජයසිංහ</author>
    <content>අද අපේ කතා නායකයා කැලණිය විශ්වවිද්‍යාලයේ දර්ශන අංශයේ අධිපති ජ්‍යෙෂ්ඨමහාචාර්ය දයා එදිරිසිංහ මහතා. 1993 – 1999 වසරවල කොළඹ සෞන්දර්ය අධ්‍යයන ආයතනයේ අධ්‍යක්ෂවරයා ලෙස කටයුතු කළ මහාචාර්ය එදිරිසිංහ දර්ශනය, තර්ක ශාස්ත්‍රය, විද්‍යාත්මක ක්‍රම, මනෝ විද්‍යාව හා ඥාන විභාගය වැනි විෂයයන් අළලා සිංහල, ඉංග්‍රීසි සහ කොරියානු යන භාෂාවලින් කෘති තිහකට අධික සංඛ්‍යාවක් ලියා පළකොට තිබේ. ඔහු ශ්‍රී ලංකා කොරියා සංගමයේ වර්තමාන සභාපතිවරයා මෙන්ම මුල්ලේරියාවේ ජාතික ළමා අධ්‍යාපන පදනමේ සභාපතිවරයා ද වේ.මාතර ගන්දර තලල්ල ගම්මානයේදී ඔහු මෙලොව එළිය දුටුවේ නවසිය හතළිස් හතේ ඔක්තෝබර් විසිතුන්වැනිදා. නමඟිය උගතුන් මෙන්ම සාර්ථක ව්‍යාපාරිකයන් රැසක් බිහිවූ තලල්ල ගමේ විසූ තවත් එක් සාර්ථක ව්‍යාපාරිකයකු වූ සාර්ලිස් එදිරිසිංහ ඔහුගේ පියා. මව රන්දොඹගේ පේමාවතී. අපේ කතානායකයා එදිරිසිංහ යුවළට දාව උපන් හතරවැනි දරුවා. දෙමවුපියො ඔහුට ‘දයාරත්න එදිරිසිංහ’ කියලා නම තැබුවා.දයාරත්නලාගේ පවුලෙ සහෝදර සහෝදරියො නවයක්. පිරිමි හතයි. ගෑනු දෙන්නයි. පියාට ඉඩකඩම් රෙදි පිළි, සිල්ලර බඩු වගේම රත්තරං බඩු සාප්පුත් යහමින් තිබූ නිසා පවුල බරපතළ වුණත් දයාරත්නලාට කිසිම අගහිඟයක් තිබුණේ නෑ.තලල්ල ගමේ විතරක් නොවෙයි කොළඹත් දෙහිවලත් නුගේගොඩ වගේම කන්ද උඩරට හපුතලේත් පියාට අයත් කඩ සාප්පු රාශියක් තිබුණා. කොයිතරම් දේපළ තිබුණත් දරුවන්ට හොඳීන් උගන්වා ගන්නට ලොකු වුවමනාවක් අම්මාට තිබුණා.අයියලාට හොඳ අධ්‍යාපනයක් ලබා දෙන්නට තාත්තා ඔවුන් මාතර රාහුල වගේ පාසල්වලට ඇතුළු කළා. උඩරට වෙළෙඳාම බාර දෙන්න හිතාගෙන දයාරත්නට වැඩියෙන්ම උගන්වන්නට හැදුවේ වෙළෙඳාම. පුංචි කාලෙ ඉගෙනීමට කැපී පෙනෙන දස්කම් පෑවේ නැතිවට දයාරත්න හැම වැඩම උනන්දුවෙන් කරගෙන ගියා. ඔහුට මුලකුරු කීවෙත් තාත්තා. ඔහු ඇතුල් කළේ ගන්දර මහා විද්‍යාලෙට.දයාරත්නලාගෙ ළමා කාලෙ හරිම සුන්දරයි. ඒ සුන්දර බව වැඩි වුණේ ඔවුන් ජීවත්වූ පරිසරය හින්දයි. මාතර කතරගම පාරේ තලල්ල මහා විද්‍යාලයට නුදුරින් ඇරඹුණු අක්කර විසි පහක් පමණ වූ පොල්වත්ත කෙළවර වුණේ මූදු වැල්ලෙන්.වත්ත මැද්දට වෙන්නට පිහිටි උස් කඳුමුදුනක් මත ඉදිකල සුව පහසු “සම්පාය” ඔහු උපන් නිවෙසයි. සහෝදර සහෝදරියන් නව දෙනා එකතු වුණාම ඔවුන්ට සෙල්ලම් කරන්න අමුතුවෙන් ළමයි ඕනෑ වුණේ නෑ. ඒත් දයාරත්නලාගේ වත්තේ ඕනෑ තරම් ඉඩ තිබුණු නිසා ගමේ අහල පහල ගෙවල්වල හිටි ඥාති දරු දැරියොත් හැමදාම සෙල්ලම් කරන්න සම්පායට ඇදී ආවා.දහයක් පහළොවක් තරම් වූ මේ ළමා නඩේටම දවල් බත, තේ වතුර පිළියෙල කරන්නේ දයාලාගේ ගෙදරින්. පාසල් ගොහින් ආ වෙලේ පටන් හැන්දෑවෙ බිංකරුවල වැටෙන කල් ඇති තරම් සෙල්ලම් කළා. ක්‍රිකට් ගැහුවා හැංගි මුත්තං තිව්වා. ඉඳ හිට හොරෙන්ම මූදෙ නාන්න ගියා. ඒ පැත්තේ ළමයි මූදෙ නාන්න ගිහින් මූදෙ ගිලුණු නිසා ඒ සෙල්ලමට නම් වැඩිහිටියො තහංචි දාලයි තිබුණේ. තාත්තා හන්දියේ කඩපළට ගිහින් දවල්ට කන්න ගෙදර එන වේලාවට දයාරත්නලා හොරෙන්ම මූදෙ නාලා ඇවිත් ඇඳුම් වේලාගෙන වැලි පිහදාගෙන හොඳ ළමයි වගේ ඉන්නවා. හැබැයි අහුවුණු දාට නම් තාත්තාගෙන් වේවැල් කසාය හම්බ වෙනවා.දයාරත්නලාගේ ගම මූද අද්දර වුණාට ගමේ හිටි වැඩි දෙනෙක් ව්‍යාපාරිකයො. මූදේ මාළු අල්ලන ධීවරයො එතරම් හිටියේ නෑ. ගමේ හිටියේ මා දැල් එලන කට්ටිය විතරයි. ගමට ඕනෑ කරන මාළු ටික අල්ලා ගන්න දිනපතාම ඔවුන් මා දැල එළනවා. මූදේ දියඹට වෙන්න පිහිටි “උස් ගලට” ගිහින් මාළු අයිනක් රැස් වෙලාද කියලා බලන්නේ රොමියෙල් බාප්පා.වෙරළේ ඉඳන් කිලෝ මීටර දෙකක් විතර ඈත පිහිටි උස් ගලට ගිහින් නිසොල්මනේ බලා ඉන්න රොමියෙල් බාප්පා මාළු අයින ගල වටේ රොක් ;වනකොටම හොඳ හූවක් තියනවා. මේ හූව ඇහෙනකොට වෙරළේ ලොකු ඔරුවක මාදැල පටවාගෙන සූදානමින් ඉන්න අනෙක් ධීවරයො කීපදෙනෙක් එකතු වෙලා වේගෙන් ඔරුව පැදගෙන උස්ගල දිහාවට ළං වෙනවා.රොමියෙල් බාප්පා පෙන්නාපු ඉසව්වට මා දැල එලාගෙන නිසොල්මනේ බලා ඉන්නවා. මාදැල මාළුන් ගෙන් පිරිලා ඇතැයි හිතුණාම මාදැල වෙරළට අදින්න පටන් ගන්නවා. මේ විදිහට ඒ කාලෙ මා දැලකට බර සාරෙට මාළු අහුවෙනවා.හොඳ විශාල පරා කූරියො දාහක් දෙදාහක්, හුරුල්ලො, බලයො කූඩා පන්සීයක් හයසීයක් විතර වරකට අල්ලා ගන්නවා. මේ මාළු වෙරළේදීම ලොරි වලට පටවන්නේ ගමේ හැම ගෙදරකටම තරමක පරා කූරියෙකුත් එක්ක බලයො හුරුල්ලො වගේ මාළු කූඩය බැගින් නොමිලේම බෙදා දීලයි. දයාරත්නලාගේ කෑම වේලට දිනපතාම අලුත් මාළු නොවැරදීම එකතු වුණා. මිරිසට පිසූ අලුත් මාළුයි පොලුයි බතුයි එදා ඔවුන් තුන් වේලටම කෑවා. වැඩිපුර ලැබෙන මාළු ලුණු ගොරකා දාලා තම්බලා දුම්මැස්සෙ තියනවා. ඕනෑම වෙලාවක කවුරු ආවත් කෑමට අලුත් මාළු හට්ටියක් ගෙයි කුස්සියේ තිබුණා.පුංචි දයාරත්නලා හරිම කැමති අවුරුදු කාලෙට ගම එන සිදාදි නෑදෑයො ගෙනෙන තෑගිබෝග කැවිලි පෙවිලි ලබාගන්න. ඒ කාලෙ නෑදෑයො කාටත් වැඩිපුරම තෑගි දුන්නෙ රෙදිපිළි. අම්මලා අක්කලාට චීත්ත ගවුම්. තාත්තලාට බාප්පලාට සරොම් කමිස. දයාරත්නලාටත් කලිසම් කමිස. අවුරුදු කාලෙට ගම්වල හැම ගෙදරකම කැවිලි පෙවිලි තොගයක්ම හදනවා. කැවුම්, කොකිස්, අතිරහ, මුං කැවුම්, අළුවා, කළු දොදොල්, අග්ගලා, ආස්මී වගේ දේවල් හදන්නෙ අම්මලා. පහු කාලෙක අක්කලා ඉස්කෝලෙන් ගෘහ විද්‍යාව ඉගෙනගෙන හදාපු පොල් ටොෆි, කිරි ටොෆි, කේක් වගේ රසකැවිලිත් අවුරුදු මේසෙට එකතු වූ හැටි ඔහුට මතකයි. මේ රසකැවිලිවලට අමතරව කොළඹින් එන නදෑයො ගෙනාපු රට බිස්කට් කේජු වගේ කෑමවල රසබලන්නත් දයාරත්නලාට ඉඩ ලැබුණා.හැමදේටම වඩා ඔහු කැමති වුණේ ගනුදෙනු කරන වේලාවට අම්මා තාත්තා, වැඩිහිටි නෑදෑයින් බුලත් කොළේ ඔතලා දෙන රුපියල දෙක එකතු කරගන්නයි. ඒ කාලෙ තෑගි ලැබුණු වැඩිම මුදල රුපියල් පහේ කොළයක්. ළමයි හැමෝටම කැට තිබුණා. එකතු වූ මුදල් ;ම් කැටවල දාගෙන එකිනෙකාට හොරා ගැන බලන පුරුද්ද හැමෝටම තිබුණා.අවුරුද්දේ නොනගතේ වෙලාවට පැය ගාණක් ගතවුණත් ලොකු කුඩා කවුරුවත් කෑමක් කට ගෑවේ නෑ. පිට ගෙදරකින් කෑම කෑවේ නෑ. නැකතට ඉස්සෙල්ලා අම්මලා ලිප ගිනි නිවලා ගෙදොර වැඩ නවත්තනවා. වතුර ටිකක් වත් ගේ ඇතුළෙ රත් කළේ නෑ.නැකතට ලිප ගිනි මොළවලා උයන කිරිබත කන්න හදන්නෙ සීනි සම්බලයක් හාල් මැස්සං බැදුමක් සහ බිලිං සම්බලයක්. අවුරුදු මේසෙට අරින්න අම්මා අච්චාරු දමන්නේ අවුරුද්දට සතියකට දෙකකට කලින්.අවුරුදු මේසෙ “අලෙවි” කරන්න හැම අවුරුද්දෙම තාත්තාගේ මල්ලි “බාල තාත්තා” කොළඹ ඉඳලාම එනවා. නැකත් වේලාවට තාත්තා අවුරුදු මේසෙ ඉඳුල් කළාට පස්සෙ බාල තාත්තා මේසෙ අලෙවි කරනවා. ගෙදර කවුරුත් එකතු වෙලා තාත්තා අතින් කිරිබත් කනවා. ගනුදෙනු වෙලාවට තාත්තා අතින් පුංචි ළමයින්ට රුපියලක් දෙකක් දුන්නාට පස්සෙ බාල තාත්තා අතිනුත් රුපියලක් දෙකක් ලැබෙනවා.’අපේ ගෙදර’ අපේ මිදුලෙ උස ගහක හොඳ සවි ශක්තියට ඔන්චිල්ලාවක් බඳිනවා. මේ ඔන්චිල්ලාව පදින්න ගමේ අනෙක් ළමයිනුත් එනවා. අක්කලා නංගිලා වෙනදාට නාවත් අවුරුදු දාට නම් අපි එක්ක සෙල්ලම් කරනවා. අපි වළ කජු ගහනවා.චක්ගුඩු පනිනවා. කොටු පනිනවා. ගමේ මිනිස්සු පොල්ගස් යට කාඩ් ගහනවා. බොහෝ දෙනා පොල් රා වැනි මත් පැන් බීලා විනෝද වෙනවා. එදාට පොලිසියෙන් අල්ලන්නේ නෑ. අවුරුදු කාලෙට අපි නොවරදවාම කරන සෙල්ලමක් තමයි උණ වෙඩිලි පත්තු කිරීම. හොඳ උණ බම්බුවක් තෝරාගෙන ඒකේ අන්තිම පුරුක දක්වා මැද ඉවත් කරනවා. මේ උණ බම්බුවට භූමිතෙල් වක්කරල ගිනි හුලක් ළං කරලා දුම් පිරෙන්න අරිනවා.හොඳට දුම් පිරුණාම ගිනි පුපුරක් දාලා ගිනි තියනවා. මහා සද්දෙට “ඩෝ” ගාලා උණ වෙඩිල්ල පත්තු වෙනවා. අපේ ගෙදර කන්ද උඩ තිබුණු නිසා මේ වෙඩි සද්දෙ මුළු ගමටම ඇහෙන්නේ දෝංකාරයක් එක්ක. අද ළමයින් මේ සෙල්ලම් ගැන අහලාවත් නෑ. මේ වගේ සෙල්ලම් අනතුරුදායක වුණත් අත පය බේරාගෙන ඒවා කරගන්න අපි එදා පුරුදු වුණා. මහාචාර්යතුමා කියනවා.”අවුරුදු නිවාඩුව ඉවරවෙලා අලුත් පාසල් වාරේ පටන් ගන්නකොට අපි වැඩිදෙනෙක් අඳුනාගන්නත් බෑ. දත් කැඩිලා. ගස්වලින් වැටිලා. අතපය තුවාල වෙලා. අත්වල නියපොතුවල කජු කිරි ගෑවිලා. හම යනවා. මූණු පුරා ලප කැලැල්.මේවා ගමේ කොයි ළමයාටත් පොදුයි. ගුරුවරුත් ඒවා ඒ හැටි ගණන් ගන්නේ නෑ. මම ඇති තරම් ගස්වලින් වැටිලා තියෙනවා. අදටත් ඒවයේ නෂ්ඨාව ශේශ අතපයවල ඉතිරි වෙලා තියෙනවා. අද ඉන්න ළමයින්ට ගහකට නගිනවා තියා කොහු ලනුවකින් ගැටයක් ගහ ගන්නවත් බෑ.දොස්තරවරු, ඉන්ජිනේරුවො වුණාට අම්මා තාත්තා තවමත් පස්සෙන් යන, කවන පොවන තරුණ පිරිසකුත් අද සමාජයේ ඉන්නවා.” මහාචාර්යතුමා කම්පා ;වනවා.”මට ඉහළට උගන්වනවාට වඩා උඩරට ව්‍යාපාර පවරා දෙන්න තාත්තාගේ හිතේ තිබුණා. ඒ හන්දා අවුරුද්දට හැර හැම නිවාඩුවකදීම මට හපුතලේ අපේ තාත්තාගේ ව්‍යාපාරය බලා කියාගත් බාප්පාගේ ගෙදරට ගියා.”අපේ ව්‍යාපාරේ තිබුණේ හපුතලේ කටුකැලේ බ්ලැක්වුඩ් වතුයායට යාබදව. අපේ කඩේ ඒ පැත්තටම තිබූ ලොකුම කඩය. රෙදිපිළි සිල්ලර, කෑම් බීම් පොත් පත් සියල්ල එහි තිබුණා. ඊට අමතරව තැපැල් ලියුම් පෙට්ටිය තිබුණෙත් අපේ කඩේ.ඒ ගමට කඩ මණ්ඩියක් තිබුණේ නෑ. කඩමණ්ඩියෙන් සිදු වූ මෙහෙවර ඉටු වුණේ අපේ කඩෙන්. පහතරට ඉඳලා ගිය මට ඒ ශීතල දරාගන්න බැරි තරම්. ඒත් උදේ පාන්දරම නැගිටලා බාප්පාත් එක්ක කඩේ වැඩ කළා. ගනුදෙනුකාරයො වැඩි දෙනෙක් දෙමළ. මාසෙ අන්තිම වෙනකොට මට හොඳටම දෙමළ පුළුවන්.උදේට කඩේ ඉදිරිපස පාරෙ සුදු ජාතික වතු පාලකයො අශ්වයා පිටේ යන හැටි මට පේනවා. ඒ යන අතර මග ගැමියෙක් හමු වුණොත් පාර අයිනෙ කාණුවට බැහැලා දෙකට නැමිලා සුද්දාට වඳින හැටි මම දැකලා තියෙනවා. හපුතලේදි අපි නෑවේ විහාරගල ඇල්ලෙන්. හැතැප්ම භාගයක් විතර පයින් ගිහින් විහාරගල ඇල්ලෙන් නෑම අපිට අලුත් සතුටක්.විහාරගල ඇල්ලට තරමක් දුරින් දියළුම ඇල්ල. නිවාඩුවක් බලල කැලෑ පාරවල් දිගේ දිය ඇලි බලන්න යෑමත් විනෝදජනකයි. කඩේ වැඩපොළ කොතරම් හොඳට කළත් ඉංගි‍්‍රසි ඉගෙන ගෙන විශ්ව විද්‍යාලෙට යන්න ඕනෑ කියන සිතුවිල්ල මා තුළ තිබුණා.සාමාන්‍ය පෙළ විභාගෙ සමත් වුණාට පස්සේ කොළම මරදානේ ශ්‍රී ලංකා විද්‍යාලයට මා ඇතුළත් කරන ලෙස තාත්තාට යෝජනා කළෙත් මමයි. ඒ කාලෙ මරදානේ ඕඩේ පන්සලේ පිහිටි ශ්‍රී ලංකා විද්‍යාලෙන් වසරකට ළමයින් 25 – 30 ක් කලා අංශයෙන් විශ්ව විද්‍යාලෙට තේරුණා.”බොරැල්ලේ පදිංචිව සිටි නැන්දා කෙනෙකුගේ නිවසේ නැවතිලා දයාරත්න ශ්‍රී ලංකා විද්‍යාලෙට ගියා. ශ්‍රී ලංකා විද්‍යාලෙදි ඔහුට රටේ නමගිය පණ්ඩිත ස්වාමින් වහන්සේ ආශ්‍රය කරන්නට අවස්ථාව ලැබුණා. මහානායක බද්දේගම විමලවංශ, මාතලේ ශාසනතිලක, කන්නිමහර සුමංගල, බලංගොඩ ප්‍රඥාවංශ, තලල්ලේ ධම්මානන්ද වැනි මහ නායක හිමිවරුන්ගෙන් ඔහුගේ ජීවිතයට ලැබුණු ආදර්ශ, උපදේශ අදත් ඔහු බැතියෙන් සිහි කරනවා. අමරහේවා මද්දුම වැනි දක්‍ෂ ගුරුවරුන්ගෙන් ඉගෙනගන්නටත් අවස්ථාව ලැබුණා. මහින්ද විජේසේකර සහ බුද්ධදාස ගලප්පත්ති ඔහුගේ සමකාලීන මිතුරන්.ශ්‍රී ලංකා විද්‍යාලයට පැමිණීමෙන් ඔහුට ජාතික පුස්තකාලයට බැඳෙන්න අවස්ථාව ලැබුනා. උසස් පෙළ වසර දෙක සම්පූර්ණ වන විට ඔහු පුස්තකාලයේ තිබූ හැම පොතක්ම කියවා අවසන් කළා. එහි ප්‍රතිඵලයක් ලෙස ඔහුගේ සාමාන්‍ය දැනීම ඉතාම ඉහළ මට්ටමක තිබුණා. එකල ඉතා ජනපි‍්‍රය ගුවන් විදුලි වැඩසටහනක් වූ දැනුම මිනුම තරගයෙන් සමස්ත ලංකා ශූරතාව දිනා ගන්නට දයාරත්න බුද්ධදාස ගලප්පත්ති, ගාමිණී කාරියවසම් ඇතුළු කණ්ඩායම සමත් වුණා.උසස් පෙළ ඉහළින්ම සමත් වෙලා දයාරත්න 1966 දි ශි‍්‍ර ජයවර්ධනපුර විශ්ව විද්‍යාලෙට ඇතුළු වුණා. ඉංගී‍්‍රසි මාධ්‍යයෙන් ඉගැන් වූ ‘ප්‍රතිචීන දර්ශනය’ නම් විෂය ඉගැන්වීමට එවකට විශ්වවිද්‍යාලයේ සිටි දක්‍ෂතම ගුරුවරයකුවූ ආචාර්ය ජී.ඩී.කේ. නානායක්කාර මහතා නව පාඨමාලාවක් ආරම්භ කළා. දර්ශන අංශයේ ප්‍රධානියාව වැඩ සිටියේ පරවාහැර වජිරඥාන හාමුදුරුවෝ.දයාරත්නත් බණ්ඩාරනායක නම් වූ මිතුරකුත් එක්ව එම විෂය ධාරාව තෝරා ගත්තා. සම්පූර්ණ ඉංගී‍්‍රසි මාධ්‍යයෙන් ඉගැන්වූ දර්ශන පාඨමාලාව මුලදී ඔවුන්ට ලොකු අභියෝගයක් වුණා. බොරැල්ලේ ඔහු නැවතී සිටි ගෙදර පියසීලි නැන්දා ගෙන් ඔහුගේ ඉංගී‍්‍රසි භාෂා වර්ධනයට ලොකු රුකුලක් ලැබුණා. අවසාන විභාගෙදි දෙවන පෙළ ඉහළ සාමාර්ථයක් ලැබූ දයාරත්න 1970 දි එහිම බාහිර කථිකාචාර්යවරයකු ලෙස රාජකාරිය ඇරැඹුවා.1971 දි පේරාදෙණිය හා කැලණිය විශ්ව විද්‍යාලයන්හි දර්ශන අංශයන්හි ඇබෑර්තු සඳහා ඉල්ලුම් කළා. දෙපළින්ම කැඳවීම් ලැබුණා. සම්මුඛ පරීක්‍ෂණවලට සාර්ථක ලෙස මූණ දුන්නා. දෙපළින්ම පත්වීම්වලට කැඳෙව්වා. 1971 කැරැල්ල නිසා පේරාදෙණියට යන්න බැරි වුණා. කැලණියට ඇතුළු වුණා. කැලණිය එවිට හමුදා කඳවුරක් බවට පත් කරලා.ඔහු වැඩබාර ගත්තේ පෑලියගොඩ විද්‍යාරතන පිරිවෙණට ගිහින්. දර්ශන අංශ ප්‍රධානියා ලෙස ආචාර්ය මොරටුවේ ශාසන රතන හිමියන් වැඩ සිටියා. මහාචාර්ය තෙන්නකෝන් විමලානන්ද, ආචාර්ය එස්.ජී.ඇම් වීරසිංහ වැනි ආචාර්යවරුන් එවකට එහි හිටියා. අලුතින් පත්වෙලා ආපු දයාරත්න ගුරුතුමා ඉක්මනින්ම ශිෂ්‍යයන් අතර ජනපි‍්‍රය වුණා.දර්ශන විෂය සඳහා සිසුන් සිය ගණන් ඉල්ලුම් කළා. ඒත් රැකියාව ස්ථිර නැති නිසා දයාරත්න මහජන බැංකුවේ මාණ්ඩලික සහකාර තනතුරකට ඉල්ලුවා. රැකියාව ලැබුණා. ඒත් තාත්තා නම් වඩා කැමති වුණේ විශ්ව විද්‍යාලෙ ගුරුකමයි. මොරටුවේ ශාසනරතන හිමියන්ගේ ඉල්ලීම පරිදි යළිත් විශ්ව විද්‍යාලෙ කථිකාචාර්ය තනතුරට ඉල්ලුවා.1973 දි ස්ථිර කථිකාචාර්ය ධුරයක් හිමි වුණා. මේ කාලේ පිරිනැමූ ශිෂ්‍යත්ව සියල්ල ලැබුණේ විද්‍යා පීඨයට. උසස් අධ්‍යාපනය සඳහා අවස්ථාවක් සොයමින් සිටි දයාරත්නට කොරියාවේ සෝල් විශ්ව විද්‍යාලයෙන් අවස්ථාවක් උදාවුණා. කොරියන් භාෂාව පිළිබඳ අධ්‍යයන කටයුතුවල යෙදී දොන්ගුක් විශ්ව විද්‍යාලයෙන් බෞද්ධ ආචාර ධර්‍ම පිළිබඳ පශ්චාද් උපාධිය ලබා ගත්තා.කොරියාවේ ගත කළ කාලය සිය ජීවිතයේ බොහෝ පාඩම් උගත් බව අද එතුමා කියනවා. කලට වේලාවට වැඩ කිරීම, පිළිවෙළකට සැලැස්මකට වැඩ කිරීම, ඉලක්කයක් අනුව කටයුතු කිරීම, හැදියාව වගේම අරමුණකින් තොරව කිසිම වැඩක් නොකිරීම ඒ පාඩම්වලින් කිහිපයක්. කොරියානු ආභාෂය නිසාම එතුමාට වසර විස්සක් වැනි කාලයකින් මහාචාර්ය තනතුරට පත්වන්නට හැකි වූ බවත් වසර 41 ක් වූ විශ්ව විද්‍යාල සේවා කාලය තුළ වසර 21 ක්ම මහාචාර්යවරයකු ලෙස සේවය කරන්නට හැකි වූ බවත් අද එතුමා පවසන්නේ සතුටින්.මහාචාර්යතුමා විවාහ දිවියට ඇතුළත් වුණේ 1976 දි. ඒ යෝජිත විවාහයක්. ඔහුගේ අතගත් ඈ කොස්ගොඩ විජේමුනි කාන්තී සොයිසා. එදිරිසිංහ යුවළගේ ලොකු දුව වත්සලා 1976 දි පවුලට එක් වුණා. කොළඹ විශ්ව විද්‍යාලයේ ඉතිහාසය පිළිබඳ ගෞරව උපාධිධාරිනියක් වන ඈ දැන් සමාජ සුබ සාධන අමාත්‍යාංශයේ මනෝ විද්‍යා උපදේශිකාවක ලෙස සේවය කරනවා. 1982 දි උපන් චාමර පුතා ඇමෙරිකාවේ ලොස් ඇන්ජලීස් නුවර මුල්‍ය සමාගමක සේවය කරනවා. 1987 දි උපන් දයාන් පුතා ඇමෙරිකාවේ පෙන්සිල්වේනියා විශ්ව විද්‍යාලයේ තොරතුරු තාක්‍ෂණ ශිල්පීය උපාධිය සඳහා අවසාන වසරේ ඉගෙනුම ලබනවා.කැලණිය විශ්ව විද්‍යාලයේ දර්ශන අංශයේ ජ්‍යෙෂ්ඨ මහාචාර්යවරයා ලෙසත් අංශ ප්‍රධානියා ලෙසත් කටයුතු කරන එදිරිසිංහ මහතා සමාජ සුබ සාධන කටයුතු රාශියක යෙදී සිටිනවා. පුංචි කාලෙ අත්දැකීම් ඇසුරෙන් ජීවිතයේ ලැබූ පාඩම් අද ඔහුගේ සාර්ථකත්වය පිටුපස සැඟව ඇතැයි ඔහු විශ්වාස කරනවා.සාගරිකා දිසානායක ජයසිංහඡායාරූපය – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ay1104032</link>
    <topic>සරුසාර ගෙවත්ත දැක්කාම පුතා අපි ළඟ ඉන්නවා වගේ දැනෙනවා</topic>
    <author>බර්ටි ලයනල් උඩුගම්පොළ</author>
    <content>මිනුවන්ගොඩ වේයන්ගොඩ පාරේ අංක 166 නිවසෙහි සිටින ආරියරත්න මතුගම මහතා විශ්‍රාම දිවිය නිකරුණේ ගතකරමින් හෝ කළ යුතු දේ කුමක්දැයි ගැටලුවක් කරගත් සැමට ආදර්ශයක් ලබාදෙන ගුවන් හමුදා නිලධාරියෙකි.පවුලේ පෝෂණය මෙන්ම ආර්ථිකය වැඩදායි කර ගැනීම පිළිබඳ සුබවාදී පණිවිඩයක් ලොවට කියාපාන මොහු සරුසාර ආදර්ශවත් ගෙවත්තක හිමිකරුවෙකි. විනෝදාංශයක් ලෙස වසර ගණනාවක් තිස්සේම කරගෙන යන මේ වගාව අද සිය පවුලේ සාමාජිකයන්ගේ පමණක් නොව නෑ හිතවතුන්ගේ පෝෂණ අවශ්‍යතා පිරිමහින තැනක් බවට පත්වී ඇත.තමා ජීවත්වන කුඩා ඉඩකඩෙහි ඇති ගල් බොරළු සහිත කටුක බිමේ සරුවට වැඩුණු කොළ ගෝවා, කරවිල, පතෝල, වැටකොළු, මෑ, මිරිස්, තක්කාලි, නිවිති. එළවළු බෝග වර්ග සහ පලා වර්ග ගණනාවකින් සරුසාරව ඒකරාශි කර ගෙන තිබීම ආදර්ශමත්ය.අපේ පුතා ක්‍රියාන්විත රාජකාරියේ යෙදිල ඉඳල 2000 වර්ෂයේදි රට වෙනුවෙන්ම ජීවිතය පූජා කළා. එයා ඉන්න කාලේ එයා අතින් හිටවලා අස්වැන්න නෙළාගෙන අම්ම ලවා උයාගන කන්න පුදුම ආශාවක් තිබුණා.අපි මේ කොටුවට සාත්තු කරලා පුතා නිවාඩුවට එනකොට ලස්සනට හදල එයාගෙ හිත සතුටුවෙන විදියට සකස් කරනවා. එයා ගෙදර ඇවිත් එළවළු කොටුව ඇතුළට ගිහින් පුදුම ආස්වාදයක් වින්දා. පුතා නැතිවුණාට පස්සෙ එළවළු කොටුවටත් අපේ ආශාව අත්හැරුණා. එයා නැති ශෝකෙන් අපි සෑහෙන කාලයක් හිටියා.පස්සෙ අපිට තේරුණා එයා වෙනුවෙන් මෙහෙම දුක් වෙලා වැඩක් නෑ. එයාට ගරුÀවයකින් සිහි කරන්න පුලුවන් ක්‍රමයක් හොයාගන්න ඕනැ කියලා. මගෙ නෝනා කීවා අපි ආයෙත් පුතාගෙ එළවළු කොටුවට සාත්තු කරමු. එතකොට පුතා අපි ළඟ ඉන්නවා වගේ අපට දැනේවි කියලා.අපි ආයෙත් වගාව පටන් ගත්තා. අපි හිතුව විදියටම සාර්ථක වුණා. මේ කොටුවෙන් ලැබෙන එළවළු අල වර්ග උයලා පන්සලට පූජා කරනවා. මෙයින් ලබන අස්වැන්න විකුණනවාට වඩා අපේ අසල්වැසියන්ට ඥාති මිත්‍රාදින්ටත් දීලා රසවත්ව නැවුම්ව භුක්ති විඳිනවා බැලීම සතුටක් මට. විකුණල ගන්න සුළු මුදල පවා මේ කොටුවට පෝර සහ බීජ ඇට වර්ග සොයාගන්න යොදවනවා.අද කාලෙ රැකියාවක් කරලා විශ්‍රාම යන අයෙක් ඊට පස්සෙ මොකද කරන්නෙ කියලා හිත හිතා ලෙඩ වෙනවා. මම නිර්භයව කියන්නෙ ඒ අයට හොඳම විසඳුම තමයි ගොවිතැන් කිරීම. ගොවිතැනට හුරු වුණාම ලෙඩ හැදෙන්නෙත් නෑ. හිතටත් සතුටුයි.බර්ටි ලයනල් උඩුගම්පොළදේශීය ආහාර භෝග වගාව නඟා සිටුවීමේ අරමුණින් ගෙවතුවල එළවළු සහ පලතුරු වගාව ප්‍රචලිත කිරීම රජයේ ප්‍රමුඛ අරමුණක් වී තිබේ. ඒ අනුව අග්‍රාමාත්‍ය කාර්යාල බිමේ ද එළවළු හා පලතුරු වගා කිරීමට අග්‍රාමාත්‍ය දි. මු. ජයරත්න මැතිතුමා පියවර ගත්තේය.එසේ අග්‍රාමාත්‍ය කාර්යාල බිමේ වගාකර ඇති අතුගෝවා ගෙඩියක් අග්‍රාමාත්‍යතුමා නෙළන අයුරුයි මේ. අග්‍රාමාත්‍ය ලේකම් එස්. අමරසේකර, අග්‍රාමාත්‍ය පෞද්ගලික ලේකම් අනුරාධ ජයරත්න, ගෙවතු පාලක එම්. බී. ආර්. බන්දුජීව පෙරේරා මහත්වරු ද මෙහි වෙති.ඔබේ ගෙවත්තත් මේ වගේ සරුසාරද පල බරද කරල් පිරිලද එහෙනම් අපට විස්තර එවන්න.අපේ ගෙවත්ත, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ay1104033</link>
    <topic>ගොවිතැන භාවනාවක් උසස්ම රැකියාවක්</topic>
    <author>රූපාන්ති බුලත්සිංහල</author>
    <content>තම ගෙවත්ත සරුවට වැඩී පලබර වී තියෙනකොට ඇසට රසඳුනකි. අපිටම ගෙවත්තක් ඇත්නම් එය කෙතරම් පි‍්‍රයජනක ද ඵලදායී ද? මේ නිසාම අද බොහෝ දෙනා ගෙවත්ත වගා කරගැනීමට උනන්දු වෙති.ඉහළ යන බඩු මිල සඳහා වගා කිරීම වර්තමානයේ අත්‍යවශ්‍ය වී තිබේ. ඒ උදෙසා මේ වෙන විටත් ගෙවතු වගා තරග සංවිධානය කර තිබේ. එවැනි තරගයකින් කොළඹ දිස්ත්‍රික්කයෙන් ජයගෙන තිබෙන ඇය රාගම පුෂ්පා කුමුදුනීය. මේ වෙන විට තමන්ගේම ගෙවත්ත මනා සැලැසුම් සහගත ලෙස ඇය නඩත්තු කරයි.ඇගේ ගෙවත්ත ගැන ඇය කීවේ මෙබඳු කතාවකි. මං මුලින්ම ගෙවත්ත පටන්ගත්තේ 2007 දී. රජය කියන කොටත් මං වවන්න පටන් අරගෙන. වගා කරන එක මගේ ජීවිතේ විනෝදාංශයක් වෙලයි තිබුණේ. මං මුලින්ම වැව්වේ මල්. හැම දෙයක් සැලසුම් සහගතව වවන්න ඉගෙන ගත්තේ ගන්නොරුවෙන්. ගෙවත්තක් වුණාම ක්‍රමවත් බවක් තියෙන්න ඕනෙ.එළවළු වගාව පටන්ගත්තට පස්සෙ මම ගුවන්විදුලි ගොවි සමාජයට බැඳුණා. ගොවි සමාජයේ කට්ටිය එකට එකතු වුණහම අවශ්‍ය උපදෙස් අපි අතර හුවමාරු වෙනවා. මං ගොඩක් ඉගෙන ගත්තේ ගන්නොරුවෙන්. හැම දැනුමක්ම ලබාගත්තේ නොමිලේ.මගේ හැම වැඩ කටයුත්තකටම උදව් කරන්නේ මගේ මහත්තයා. එයාට ලැබෙන නිවාඩු දවස්වලට අපි දෙන්නම එකතු වෙලා ගෙවත්තේ වැඩ කරනවා.ජා ඇල ප්‍රාදේශීය ලේකම් කොට්ඨාසයේ පැවැත්වූ ගෙවතු වගා තරගයේදී ප්‍රථම ස්ථානය දිනාගත් නාරංගොඩපාළුව පුෂ්පා කාන්ති මහත්මිය, ජා ඇල ප්‍රාදේශීය ලේකම් කාර්යාලයේ පැවැත්වූ ගෘහ ආර්ථික ඒකක දශ ලක්ෂයක් පිහිටුවීම පිළිබඳ ව දැනුවත් කිරීමේ උත්සවයේදී අමාත්‍ය පීලික්ස් පෙරේරා මහතා අතින් ත්‍යාග සහ සම්මාන සහතික ලබාගත් අවස්ථාව.පර්චස් අටක් ගෙට ගියහම ඉතුරු ටික අයිති වෙලා තියෙන්නෙ ගෙවත්තට. ගෙවත්තක වගා කළ හැකි සෑම බෝගයක්ම මං වගා කරනවා. ඒ ඇරුණාම ඉවත දමන බෝතල් බේසම්වලත් වගා කරනවා.මේ තියෙන්නෙ විසිතුරුව කපා ගත් බෝතලයක්. මේකට මං කොම්පෝස් පිරෙව්වා. ඊට පස්සෙ තමයි මේ ආකාරයට කොළ එළවළු වගා කළේ. මේ ආකාරයට අපිට මල් වගාවක් ලෙස එළවළු වගා කරන්නත් පුළුවන්.බොහෝ දෙනෙක් කැමැතියි දේශීය බෝග වගා කරන්න. මමත් මේ වගා කරලා තියෙන්නෙ දේශීය බෝග. අපේ ගමේ වුණත් ගොවීන් අතර එකමුතුවක් තියෙනවා. අපේ ගමේ තියෙන දිරිය පාරිසරික කෘෂි තාක්ෂණ එකමුතුව වගාකරුවන් රාශියක් එක් කළ සමිතියක්. ඒ වගේ තුන්අඳදෙණියාය ගොවි සංවිධානයේ කුඹුරු ගොවීන්ගේ සංවිධානයෙත් මම ඉන්නවා.මේ හැම දෙයින්ම ලැබෙන්නෙ වගාව සම්බන්ධව එක්සත් බවක්. ඒ වගේ විශේෂයෙන් මතක් කරන්න ඕනෙ ෆිලික්ස් පෙරේරා ඇමැතිතුමාගෙන් සෑම ගොවියකුටම ලැබෙන දිරිය. එතුමාගේ ආශිර්වාදය අනුග්‍රහය අපිට ශක්තියක්. ඒ වගේම තවත් දෙයක් කියන්න ඕනෙ. ග්‍රාම නිලධාරී පූර්ණික නවරත්න මහතාගේ දිරිගැන්වීම අපිට වැදගත් වුණා.ගෙවත්තකට වඩාත් යෝග්‍ය වන්නේ කාබනික පොහොර. ගෙවත්තට අවශ්‍ය කාබනික පොහොර මම ම හදා ගන්නවා. ගොම, කොළරොඩු, කෙසෙල්බඩ, රොක් පොස්පේට් මේ හැම දෙයක්ම එකට දාලා පොහොර සාදා ගන්නවා.පොහොර තට්ටුව අඩි 6 ක් උසට සාදා ගන්නවා. අපි මතක තබාගත යුතු කරුණක් තියෙනවා. ඒක තමයි මෙහිදී අමු ගොම පාවිච්චි කළ යුතු බවයි. අමු ගොමවල තමයි ගැඩිවිලි පණුවෝ ඉන්නෙ, පොහොරවල ජීරන ක්‍රියාකාරිත්වය වැඩි කරන්න මේ ගැඩිවිලන් හේතු වෙනවා.මේ පොහොර වගාවට යෙදුවාම වගාව සරුසාරෙට හැදෙනවා. ඒ විතරක් නෙවෙයි ගැඩිවිල් දියර පොහොරත් මංම සාදා ගන්නවා.මේ දියර පොහොර වගාවට හොඳ කෘමිනාශකයක් වගේ ම හොඳ පොහොරක්. මීට අමතරව මං හදා ගත්ත කෘමිනාශකයක් තියෙනවා. ඒක හදාගන්න ඇල්බීසියා කොළ අමු ගොම, කැප්පෙටියා කොළ, මුරුංගා කොළ එකට දාලා. මේ හැම කොළ වර්ගයක්ම එකට එකතු කිරීමට පෙර කොටා ගන්නවා. හැබැයි ඉතින් එකපාරම ප්‍රයෝජනයට ගන්න බැහැ. ටිකක් පල්වෙනකම් තියෙන්න ඕනෙ. සාදාගන්න මේ දියර සවස් කාලයේ තමයි වගාවට ඉසින්න ඕනෙ.මීට අමතරව කොහොඹ ඇට කොටලා නැත්නම් දුන්කොළ නැටි තම්බලා වගාවට ඉසින්න පුළුවන්. ඒකත් හොඳ කෘමිනාශකයක්. වගා පාත්ති අතරට දාස්පෙතියා මල් වවන එකත් හොඳයි. ඒකෙන් කෘමින් පලවා හරිනවා. මේ ක්‍රමය ස්වභාවික ක්‍රමයක්. අතුරු ප්‍රතිවිපාක මේ ක්‍රමවල නැහැ.ඉවත දමන භාජන තමයි මගේ වගා බඳුන් වෙන්නේ. මේක පාරිසරික ප්‍රශ්නයෙන් ගොඩ එන්නත් එක හේතුවක් වෙලා හමාරයි. මේකෙ අපූරු ලස්සනකුත් තියෙනවා.දැන් දැන් මං මගේ ගෙවත්තට අවශ්‍ය බීජ වර්ග නිෂ්පාදනය කර ගන්නවා. දැන් මගේ අසල්වැසියෝ අතර පවා බීජ හුවමාරු වෙනවා. බීජ හුවමාරුව මඟින් අනිත් අයත් වගා කිරීමට පෙලඹෙනවා. මං හිතන්නේ ඒක හොඳ දෙයක් කියලා.ඇගේ ගෙවත්තේ විවිධ ආදර්ශ පාඨ පුවරුවල එල්ලා තිබේ. ඉන් එක් වදන් පෙළක මෙසේ සඳහන් වී තිබුණි.ජීවිතය ඉතා සරලව ගලා යනු දැක ලබන සතුටින් ජීවිතය දකිමි ජීවිතය විඳිමිඑවන් වැකිවලින් පිරී ගිය ඇගේ ගෙවත්තේ තවත් තැනක සටහන් වූයේ මෙවැන්නකි.ගොවිතැන භාවනාවකි උසස්ම රැකියාවකිරූපාන්ති බුලත්සිංහලඡායාරූප - රොෂාන් පිටිපනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ay1104034</link>
    <topic>යුනියන් බැංකුව වෙළෙඳ පොළට එයි</topic>
    <author>තාරක වික්‍රමසේකර</author>
    <content>කොටස් වෙළෙඳ පොළ වරෙක ඉහළ යමින් හා වරෙක පහළ යමින් සතිය ආරම්භ විය. පසුගිය 25 වැනිදා සිකුරාදා සිදුවූ ගනුදෙනු සංඛ්‍යාව 16117 ක් වූ නමුත් එම සංඛ්‍යාව 12671 ක් දක්වා සඳුදා දිනයේ දී (28) අඩු විය. එහෙත් 29 වැනිදා අඟහරුවාදා සමස්ත ගනුදෙනු සංඛ්‍යාව පෙර දින සංඛ්‍යාව මෙන් දෙගුණය ද ඉක්මවා ගියේය. අඟහරුවාදා දින සමස්ත ගනුදෙනු සංඛ්‍යාව දැක්වූයේ 25779 ක් ලෙසිනි.අඟහරුවාදා දින ගනුදෙනු ඉහළ යාමට ප්‍රධාන හේතුව වූයේ යුනියන් බැංකුවේ කොටස් වෙළෙඳ පොළේ අලෙවි වීමයි.කොටස් වෙළෙඳ පොළ ඉතිහාසයේ වාර්තාවක් තබමින් යුනියන් බැංකුව සඳුදා 400% ක පමණ අධි ඉල්ලුමක් ලැබී තිබිණි. මෙම අධි ඉල්ලුම නිසා බැංකුවේ කොටස් සඳහා ද අලෙවිය ආරම්භයේදී ඉහළ මිලක් ලැබුණි. අඟහරුවාදා යුනියන් බැංකුවේ කොටසක් අලෙවි වීම ආරම්භ වූයේ රුපියල් 45.00 කට ඉහළ යමිනි.එහෙත් දිනය අවසන් වන විට කොටසක මිල දැක්වූයේ රුපියල් 38.40 ක් ලෙසිනි. සඳුදා හා අඟහරුවාදා දෙදින සලකා බැලු විට වැඩිම කොටස් ප්‍රමාණයක් අලෙවි වූයේ යුනියන් බැංකුවේය. එම බැංකුවේ කොටස් අඟහරුවාදා දින එක්කෝටි හැත්තෑ හතර ලක්ෂ හැටහත් දහස් තුන්සීයක් (17467300) අලෙවි විය.සඳුදා දින මිල ඉහළ යාම් අතුරින් සෙන්ට්‍රල් ෆිනෑන්ස් සමාගමට මුල් තැනක් හිමි විය. එදින එම සමාගමේ කොටස් 79900 ක් අලෙවි වූ අතර කොටසක මිල රුපියල් 1050.00 සිට 1139.90 ක් දක්වා වැඩි විය. දිනය නිමා වන විට කොටසක මිල රුපියල් 1105.70 ක් ලෙසින් දැක්විණි.එසේම ටී සර්විස් කොටසක මිල රුපියල් 860.00 සිට 900 දක්වා ද වැඩි විය. ලංකා අශෝක් ලේලන්ඩ් සමාගමේ කොටසක මිල රුපියල් 2866.70 සිට රුපියල් 2650.00 ක් දක්වා රුපියල් 216.70 කින් අඩුවීම ද කැපි පෙනුණි.අඟහරුවාදා සෙන්ට්‍රල් ෆිනෑන්ස් සමාගමේ කොටසක මිල ඉහළ යාම දක්නට ලැබුණු අතර ඊ. බී. ක්‍රෙසි සමාගමේ කොටසක මිල ද රුපියල් 100 ක් දක්වා ඉහළ ගියේය. ටී සර්විස් හි කොටසක මිල රුපියල් 899.50 සිට රුපියල් 851.00 ක් දක්වා අඩුවීම ද කැපී පෙනුණි.මේ දිනවල බොහෝ සමාගම්හි වාර්ෂික මහ සභා රැස්වීම් පවත්වනු ලබන අතර ද කළම්බු ෆෝට්ලෑන්ඩ් සහ බිල්ඩින් සමාගම ද ඉදිරි ලාභාංෂ ගැන ඉඟියක් ලබා දී තිබුණු අතර අපේ‍්‍රල් 29 වැනිදා එහි මහ සභාව පැවැත්වෙන බව දන්වා තිබුණි.එසේම සෙලින්කෝ ඉන්ෂුවරන්ස් පළමු සහ අවසාන ලාභාංෂ ලෙසින් කොටසකට රුපියල් 5.50 ක් ගෙවනු ලබන බව දන්වා තිබුණි.සී ටී හෝල්ඩින්ග් පී එල් සී කොටස් 55 ක් ඇති අයකුට එක් කොටසක් රුපියල් 210 කට ලබා දෙන බව දන්වා තිබුණි.අඟහරුවාදා දිනය නිමා වන විටත් සමාගම් දෙකකට 10% මිල පරාසය පනවා තිබුණි. 25 වැනිදා සිකුරාදා සමස්ත කොටස් මිල දර්ශකය ඒකක 7240.27 ක් ලෙසින් දැක්වුණු අතර එය සඳුදා දිනය වන විට ඒකක 7210.09 ක් ලෙසින් දැක්වුණි. එය අඟහරුවාදා දිනයේ දැක්වුණේ ඒකක 7207.86 ක් ලෙසිනි.මිලංකා මිල දර්ශකය 25 වැනිදා සිකුරාදා දැක්වූයේ ඒකක 6838.02 ක් ලෙසින් වන අතර සඳුදා දින එය ඒකක 6838.41 ක් ලෙස දැක්වුණි. එය අඟහරුවාදා දින දැක්වූයේ ඒකක 6817.40 ක් ලෙසිනි.මේ සතියේ දක්නට ලැබුණු තවත් විශේෂ සිදුවීමක් වූයේ විදේශ ආයෝජකයන්ගේ වැඩි ආයෝජන ප්‍රවණතාවක් තිබීමයි.25 වැනිදා සිකුරාදා ගනුදෙනු සඳහා දායක වූ විදේශ ආයෝජක සංඛ්‍යාව 368 ක් වූ නමුත් සඳුදා දින එය 425 ක් දක්වා වැඩිවිය. එමෙන්ම අඟහරුවාදා දින එම සංඛ්‍යාව 667 ක් දක්වා වර්ධනය විය. ඉදිරියේදී මේ තත්ත්වය තවත් වැඩි වනු ඇතැයි කොටස් වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=ay1104035</link>
    <topic>ආයුබෝවන් මුරලි..!</topic>
    <author>කසුරි</author>
    <content>අපේ පිට්ටනියේ සිටි දඟකාරයා පිට්ටනියෙන් සමුගත්තා.ඔහු මුරලි...ලෝක පූජිත පිතිකරුවන් බියපත් කළ භයානකම දඟකාරයා ඔහු යි.ඔහු ගේ සමුගැනීමත් හරියට ම ඔහුටම ආවේණික දුස්රා පන්දුවක් වගේමයි. ටෙස්ට් පිටියේ ඔහුගේ වාර්තාව කඩුලු 800 ක්. ඒ වාර්තාව බිඳ දමන එක නම් එතරම් පහසු නැහැ. ඔහු සමීපයටවත් පැමිණිය හැකි කෙනෙක් පේනතෙක් මානයකවත් නැහැ. ශ්‍රී ලංකාවේ පමණක් නොවෙයි ලෝකයේවත්.මුරලි අටසිය වැනි කඩුල්ල ලබාගත්තේ ටෙස්ට් පිටියේ තමන් යැවූ අන්තිම ඕවරයේ අන්තිම පන්දුවෙන්. අටසිය වැනි කඩුල්ල ලැබුණත් නැතත් ඔහු සමුගන්නටයි බලාපොරොත්තුවෙන් හිටියේ. ඒ අන්තිම මොහොතේ මේ ලෝක පූජිත ක්‍රීඩිකයාට ඉතිහාසය සාධාරණය ඉටුකළා. ඒ අන්තිම තත්පරයේදී ඔහුට අටසිය වැනි කඩුල්ල ලබාදෙමින්.මෙවර ලෝක ශූරතා සීමිත ඕවර තරගාවලියෙන් පස්සෙ ඔහු සීමිත ඕවර තරගවලින්ද සමුගන්නටයි බලාගෙන හිටියේ.පසුගිය දවසක ඔහු ශ්‍රී ලංකාවේ ක්‍රිකට් පිටියෙන් සමුගත්තා. ඒ ඛෙත්තාරාම ක්‍රීඩාංගණයේදී. නවසීලන්තයට එරෙහි අවසාන පූර්ව තරගයේ දී. ඔහුට හිමි අන්තිම ඕවරයේ අන්තිම පන්දුවෙන්. එනම් ශ්‍රී ලංකා ක්‍රිකට් පිටියෙන් සමුගන්නා පන්දුවෙන් ඔහු කඩුල්ලක් ලබා ගත්තා. ඉතිහාසය ඔහුට නැවතත් සාධාරණය ඉෂ්ට කළා. මුරලි කියන්නේ කෙතරම් ආශ්චර්යවත් ක්‍රීඩකයෙක් ද!ලෝකයේ ඇතැම් රටවල මිනිසුන් ශ්‍රී ලංකාව හඳුන්වන්නේ මුරලිගේ රට කියලා.ඉතිහාසයේ වීරයන් බිහිවන්නේ කලාතුරකින්. හැමදාමත් වීරයන් බිහිවන්නේ නැහැ. ඔවුන් සුවිශේෂ වන්නේ ඒ නිසා. මුරලි ඒ වගේ වීරයෙක්. තවත් මුරලි කෙනෙක් පේන තෙක් මානයකවත් නැහැ.කඩුලු අට සියයේ ටෙස්ට් වාර්තාවත් කඩුලු පන්සිය තිස් ගණනක (මේ සටහන තබනවිට ඔහුට තවත් තරගයක් ඉතිරිව තිබුණා. ඒ ඉන්දියාවේදී) සීමිත ඕවර වාර්තාවත් පොදු මිනිසාගේ භාෂාවෙන් කිව්වොත් “කපේකට” බිඳින්න බැහැ. එය එතරම් ම විශිෂ්ට වාර්තාවක්.ශ්‍රී ලංකාව වෙනුවෙන් මුරලි මේ වාර්තා තියෙන අයුරු අපි දැක්කා. හැබැහින් ම දකින්න සමහර අයට ලැබුණා. ඔවුන් කෙතරම් වාසනාවන්ත ද? මුරලිත් එක්ක ඔවුන් ද ඉතිහාසයට එක්වෙලා. ඓතිහාසික නරඹන්නන් හැටියට. හැබැහින් ම නොවුණත් රූපවාහිනී තිරයේ සජීවි විකාශයක දැක්කා.මුරලි අපේ කාලයේ වීරයෙක්. ශ්‍රී ලංකාවේ ක්‍රිකට් ක්‍රීඩාව පවතිනාතාක් කල් මුරලිගේ නම කියැවෙනු ඇති.මුරලි... ඔබ සැබෑ ලංකා පුත්‍රයෙකි. ඔබ උපන් රටට කීර්තියක් ගෙන දුන්නෙහිය. මුළු ලොව පුරා ශ්‍රී ලංකා නාමය රැගෙන ගියෙහි ය. වඩාත් වැදගත් වන්නේ එයයි.නිසංසල අවදියේ දී මෙන් ම බෝම්බ පිපිරෙන අවදියේ ද ඔබ ශ්‍රී ලංකා ධජය ලෝකය පුරා ඔසවා තැබූවෙහි ය.ඔබේ දකුණතේ ඇඟිලි පහ ශ්‍රී ලාංකේය ඉතිහාසයට එක්වූ අපූර්වතම සහ විස්මිත ම ඇඟිලි පහ බව අවිවාදිතය.මුරලි අපි ඔබට සමුදෙන්නෙමු. ලංකා පුත්‍රයකු ලෙස ඔබ ඔබේ කාර්යය ඉටු කෙළෙහි ය. සැබෑ ලංකා පුත්‍රයකු නම් කවුරුන් දැයි ඔබ අපට කියා දුන්නෙහි ය. ඕනෑම ක්‍ෂේත්‍රයකින් ලංකා පුත්‍රයකු විය හැකි බවට ඔබ පූර්වාදර්ශයක් සැපයුවෙහි ය.මුරලි... ඔබ අපේ ක්‍රිකට් පිටියෙන් සමුගත් බව සැබෑය. එහෙත් ශ්‍රී ලාංකේය ඉතිහාසය ඔබට කවදාවත් සමු දෙන්නේ නැත.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aj1104031</link>
    <topic>පරිසරය සුරැකීම වෙනුවෙන් රන් සම්මානය මැලිබන් සමාගමට</topic>
    <author/>
    <content>පරිසරය සුරැකීම වෙනුවෙන් රන් සම්මානය මැලිබන් සමාගමටජියෝසයිකල් හි සාමාන්‍යාධිකාරී අසේල ඉද්දවෙල, හොල්සිම් ලංකා සභාපති මනිලාල් ප්‍රනාන්දු, පරිසර ඇමැති අනුර පි‍්‍රයදර්ශන යාපා, හොල්සිම් ලංකා ප්‍රධාන විධායක නිලධාරී ස්ටෙෆාන් හියුබර්, මැලිබන් සහකාර සාමාන්‍යාධිකාරිවරුන් වන වර්ණා ප්‍රනාන්දු, සහ චන්ද්‍රලාල් ප්‍රනාන්දු යන මහත්ම මහත්මිහු.පාරිභෝගික පරිසරය සුරැකීම සඳහා දක්වන කැපවීම තව තවත් සවිගන්වමින් මැලිබන් බිස්කට් සමාගම 2011 පාරිසරික වගකීම් සම්මාන උලෙළේදී රන් සම්මානයෙන් පිදුම් ලැබීය. එම ගෞරවණීය සම්මානයෙන් පිදුම් ලද ශ්‍රී ලංකාවේ එකම බිස්කට් නිෂ්පාදන ආයතනය වන්නේ මැලිබන් බිස්කට් සමාගමයි. පරිසර වගකීම් සම්මානය, වෘත්තිය අපද්‍රව්‍ය කළමනාකරණ සේවා සැපයුම්කරු වන ජියෝසයිකල් හි ව්‍යාපෘතියක් වන අතර මෙහිදී විශිෂ්ටතම පරිසර කළමනාකරණ පද්ධති අනුගමනය කරන කර්මාන්තායතන ඇගයීමට ලක් කරයි.හෝල්සිම් ලංකා සමාගමේ අනුබද්ධිත ආයතනයක් වන ජියෝසයිකල්, මොරටුව විශ්ව විද්‍යාලය, ශ්‍රී ලංකා පරිසර කළමනාකරණ හා ආයෝජන මණ්ඩලය, මධ්‍යම පරිසර අධිකාරිය, කාර්මික තාක්ෂණ ආයතනය, ජාතික පිවිතුරු නිෂ්පාදන මධ්‍යස්ථානය ඇතුළු ස්වාධීන කණ්ඩායමක් විසින් මෙම සම්මාන ප්‍රදානය කරනු ලබයි.මේ සුවිශේෂි සම්මානය හිමිවීම සම්බන්ධයෙන් සිය අදහස් දක්වමින් සමාගමේ තත්ත්ව ආරක්ෂණ සහ පර්යේෂණ සංවර්ධන සහකාර සාමාන්‍යාධිකාරී වර්ණා ප්‍රනාන්දු මහත්මිය, “මෙම රන් සම්මානය හිමිවීමෙන් මැලිබන් සමාගමේ තේමාව වන ‘යහගුණයෙන් ඉදිරියට’ යන්නට ඉදිරිපත් කළ හැකි හොඳම සාධකයක් ලෙසින් වගකීමෙන් යුතුව පරිසරය කළමනාකරණය කිරීම සඳහා අප විසින් කටයුතු කළ ආකාරය හා දක්වන ලද කැපවීම ඇගයීමට ලක් වූ බව අපි විශ්වාස කරනවා.” යනුවෙන් පවසා සිටියාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aj1104032</link>
    <topic>ලීමා නිෂ්පාදනවලට සූර්ය සිංහ සහතිකය</topic>
    <author/>
    <content>ලීමා නිෂ්පාදනවලට සූර්ය සිංහ සහතිකයපසුගියදා අරලියගහ මන්දිරයේ පැවැති උත්සවයේදී ජනාධිපති මහින්ද රාජපක්ෂ මැතිතුමා විසින් ලීමා ක්‍රියේෂන්ස් සමාගමේ කළමනාකාර අධ්‍යක්ෂ චන්න විජේසේකර මහතාට සූර්ය සිංහ සහතිකය ප්‍රදානය කළ අවස්ථාව. මවු බිම ලංකා පදනමේ සභාපති ආරියශීල වික්‍රමනායක මහතා ද මෙහි සිටී.මවුබිම ලංකා පදනම ලීමා ක්‍රියේෂන්ස් සමාගමේ ‘ලීමා’ වෙළෙඳ නාමය යටතේ එන සියලුම අභ්‍යන්තර අලංකරණ දේශීය නිෂ්පාදන සඳහා ‘සූර්ය සිංහ’ සහතිකය පිරිනමා ඇත.එම උත්සවයේදී ශ්‍රී ලංකාවේ පෞද්ගලික අංශය නියෝජනය කරමින් දේශනයක් කළ චන්න විජේසේකර මහතා පැවැසුවේ කර්මාන්ත සඳහා අවශ්‍ය පුහුණු ශ්‍රමිකයන් බිහි කිරීමට දැනට ඇති ක්‍රමෝපායන් පෞද්ගලික අංශය ද හවුල් කරගෙන තවදුරටත් පුළුල් කළ යුතු බවයි.ලීමා ක්‍රියේෂන්ස් නවීන ලෝකයට ගැළපෙන ආකාරයට තත්ත්වයෙන් උසස් අති නවීන ගෘහ භාණ්ඩ ඇතුළු අලංකරණ නිෂ්පාදන උපයෝගි කරගෙන නිවාස, කාර්යාල, හෝටල්, අවන්හල්, සාප්පු සංකීර්ණ, ප්‍රදර්ශන කුටි යනාදියෙහි අභ්‍යන්තර අලංකරණ කටයුතු තම සේවාදායකයන්ට අවශ්‍ය ආකාරයට සිදු කරයි. අභ්‍යන්තර අලංකරණ කටයුතු සඳහා අවශ්‍ය භාණ්ඩ නිෂ්පාදනය සඳහා අති නවීන යන්ත්‍ර - සූත්‍ර සහිත කර්මාන්ත ශාලාවක් ලීමා ක්‍රියේෂන්ස් සතුවේ. එය දොම්පේ පිහිටා ඇත.ලීමා ක්‍රියේෂන්ස් පසුගිය දශකය ඇතුළත රාජ්‍ය සහ පෞද්ගලික අංශයේ කීර්තිමත් ආයතන ගණනාවක අභ්‍යන්තර අලංකරණ කටයුතු සිදු කර ඇත. සිද්ධාලේප සමූහ ව්‍යාපාරය, රෙකිට් ඇන්ඩ් බෙන්ක්කීසර්, හිල්ටන් හෝටලය, ට්‍රාන්ස් ඒෂියා හෝටලය, එලිෆන්ට් කොරිඩෝ හෝටලය, බ්‍රිටිස් කවුන්සලය, ඔඩෙල්, කේ. එෆ්.සී, කාගීල්ස් ෆුඩ් සිටි, කොමර්ෂල් බැංකුව, බණ්ඩාරනායක ගුවන් තොටුපළ ඉන් සමහරකි. ලීමා ක්‍රියේෂන්ස් සමාගමේ නිෂ්පාදනවල සහ ලබාදෙන සේවාවල ගුණාත්මක භාවයට 2010 වසරේ ශ්‍රී ලංකාවේ විශිෂ්ටතම ව්‍යාපාරිකයන් තේරීමේ තරගාවලියෙන් ලෝකඩ සම්මානයක් හිමි විය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aj1104033</link>
    <topic>වසරේ විශිෂ්ටතම වෙළෙඳනාමය මන්චි තාරුණයේ ජනතා සම්මානයත් හිමිකර ගනියි</topic>
    <author/>
    <content>වසරේ විශිෂ්ටතම වෙළෙඳනාමය මන්චි තාරුණයේ ජනතා සම්මානයත් හිමිකර ගනියිසිලෝන් බිස්කට්ස් සමාගමේ සමූහ අධ්‍යක්ෂ සහ අලෙවි හා විකුණුම් අංශ ප්‍රධානී නන්දන වික්‍රමගේ මහතා ජනතා සම්මාන, ශ්‍රී ලංකා අලෙවිකරණ ආයතනයේ නියෝජ්‍ය සභාපති ටිලාන් විජයසේකර මහතා අතින් ලබාගන්නා අවස්ථාව.ස්ලිම් - නීල්සන් ජනතා සම්මාන උලෙළේ වසරේ තාරුණ්‍ය වෙළෙඳනාමය සඳහා වන ජනතා සම්මාන මන්චි වෙත හිමි විය. මෙම සම්මාන උලෙළ පසුගියදා කොළඹදී පැවැත්විය. එහිදී කඩිනමින් අලෙවි වන පාරිභෝගික වෙළෙඳනාම අංශයේ ජනතා සම්මානය ද මන්චි වෙත හිමි විය.මන්චි සහකාර අලෙවි සාමාන්‍යාධිකාරී තේජා පීරිස් මහත්මිය පවසන්නේ නව රසයෙන් සහ ආස්වාදයෙන් යුතුව මන්චි බිස්කට්ස් නිරන්තරයෙන් පාරිභෝගික ජනතාව වෙත ලබාදීමට කටයුතු කරන බවය.“මන්චි රස පිළිබඳව පාරිභෝගික ජනතාව කැමැත්ත පළකරන බවත්, පාරිභෝගික ජනතාව පිළිබඳව නිරන්තර අවධානයකින් කටයුතු කරමින් ඔවුන්ගේ ඇල්ම නොවෙනස්ව මන්චි වෙළෙඳනාමය වෙත රඳවා ගැනීම අභියෝගයක් බවත්, ප්‍රමිතිය නිසි ලෙස සුරකිමින් මන්චි බිස්කට්ස් සඳහා වැඩිවන ඉල්ලුම සැපයීමට කටයුතු කරන බවත්” තේජා පීරිස් මහත්මිය කීවාය.සමූහ අධ්‍යක්ෂ සහ අලෙවි හා විකුණුම් අංශ ප්‍රධානී නන්දන වික්‍රමගේ මහතා ප්‍රකාශ කළේ ශ්‍රී ලංකාවේ ආර්ථිකය පුළුල් වෙමින් පවතින අවස්ථාවක, මෙරට මිලියන 20 ක ජනතාවගේ හදගැස්ම හඳුනාගත් ස්ථාවර බිස්කට්ස් වෙළෙඳනාමය බවට මන්චි පත්වී ඇති බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aj1104034</link>
    <topic>ප්‍රාදේශීය සංවර්ධන බැංකු බස්නාහිර කාර්යාලය ඇරේ</topic>
    <author>සුභද්‍රා දේශපි‍්‍රය</author>
    <content>ප්‍රාදේශීය සංවර්ධන බැංකු බස්නාහිර කාර්යාලය ඇරේප්‍රාදේශීය සංවර්ධන බැංකුවේ බස්නාහිර පළාත් කාර්යාලය, ගම්පහ නුවර පාරේ මිරිස්වත්තේදී ආර්ථික සංවර්ධන අමාත්‍ය බැසිල් රාජපක්ෂ මහතා අතින් පසුගියදා විවෘත කෙරිණි.රුහුණු, කඳුරට, රජරට, වයඹ, සබරගමුව හා ඌව යන සංවර්ධන බැංකු ඒකාබද්ධ කිරීමෙන් බිහිවූ ප්‍රාදේශීය සංවර්ධන බැංකුව රුපියල් බිලියන 42 ක වත්කමකින් සමන්විතය.සභාපතිනි ජානකී කුරුප්පු, සාමාන්‍යාධිකාරී ආර්. සිරිවර්ධන, දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහත්ම මහත්මීහු ද ඒ අවස්ථාවට එක් වූහ.ඇමැති ආරුමුගම් තොණ්ඩමන්ට මිල්ක් මයිට් පිළිගන්වමින්මිල්කෝ සමාගම ඉතා උසස් ගුණාත්මක තත්ත්වයේ උකු කිරි මිල්ක් මයිට් නමින් වෙළෙඳ පොළට හඳුන්වා දෙයි. අඩු උෂ්ණත්වයක් යටතේ අඩු පීඩනයක් යටතේ නිෂ්පාදිත මෙම උකු කිරිවල ජලය අන්තර්ගත කර ඇත්තේ සියයට පනහක් පමණි.හයිලන්ඩ් උකුකළ මිල්ක්ටයිට් කිරිවල විටමින් හා ප්‍රෝටින් ඇතුළු සියලු පෝෂ්‍ය පදාර්ථ අන්තර්ගතය. කාබෝහයිඩ්‍රෙට් සහ ලිපිඩ මෙහි අන්තර්ගතය. මිල්ක්මයිට් උකු කළ කිරි ස්වභාවික වට්ටෝරුවක් අනුව සැකසී ඇත. මේ අතර සීනි සහ තෙල් රහිත යෝගට් වර්ගයක් ද මිල්කෝ සමාගම ප්‍රථමවරට හඳුන්වා දුන්නේය.සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aj1104035</link>
    <topic>සෙලාන් බැංකුව බිලියන 1.2 ක ශුද්ධ ලාභයක් උපයයි</topic>
    <author/>
    <content>සෙලාන් බැංකුව බිලියන 1.2 ක ශුද්ධ ලාභයක් උපයයිප්‍රධාන මූල්‍ය නිලධාරි රාජ් ද සිල්වා විධායක අධ්‍යක්ෂ ආර්. නඩරාජා අධ්‍යක්ෂවරුන් වන අජිත් දේවසුරේන්ද්‍ර, ඉෂාර සී. නානායක්කාර, සමන්ත රණතුංග, සභාපති ඊස්ට්මන් නාරංගොඩ ප්‍රධාන විධායක නිලධාරි කපිල ආරියරත්න, අධ්‍යක්ෂවරුන් වන නිහාල් ජයමාන්ත, රියර් අද්මිරාල් ආනන්ද පිරීස්, පියදාස කුඩාවැලගේ මහත්වරු2010 මූල්‍ය වර්ෂය තුළ දී සෙලාන් බැංකුව රු. බිලියන 1.2 ක ශුද්ධ ලාභයක් වාර්තා කරයි.එය මීට පෙර මූල්‍ය වර්ෂයේ දී ලැබූ රු. මිලියන 514 ක ලාභය හා සැසඳීමේ දී 126% ක වාර්තාගත වර්ධනයකි. අදාළ මූල්‍ය වර්ෂයේ බදු පෙර ලාභය රු. බිලියන 1.9 ක්වූ අතර එය 2009 වසර හා සන්සන්දනයේ දී 124 ක සුවිශාල වර්ධනයකි. එසේ ම මෙය බැංකුවේ ආරම්භයේ සිට මේ දක්වා වූ කාල පරාසය තුළ වාර්තා කරන ලද ඉහළම ලාභ සංඛ්‍යාංකය ද වේ.2010 දෙසැම්බර් 31 වනදායින් අවසන්වූ මූල්‍ය වර්ෂය සඳහා වූ මෙම ප්‍රතිඵල, බැංකුව ලබමින් පවතින අඛණ්ඩ ප්‍රගතිය පිළිබඳ මනා සාක්ෂියකි. අර්බුදකාරී තත්ත්වයකින් පසු වාර්තා කරන ලද මෙම ලාභදායිත්වය, බැංකුවේ ස්ථායිතාව නැවත වරක් පිළිබිඹු කිරීමකි.සෙලාන් බැංකුව නැවත වරක් වාර්ෂික වාර්තා එළිදැකීමේ කලාවෙහි නව පිටුවක් පෙරළමින් 2010 වාර්ෂික වාර්තාව එළිදැක්වීමේ දී සුසමාදර්ශී වෙනසක් සිදුකර ඇත. ඒ ‘The Business Case’ නම් අනගි නිමාවකින් යුතු වාර්ෂික වාර්තාවක් එළිදැක්වීමෙනි. මෙම වාර්තාව බැංකුවේ කොටස්කරුවන් ඇතුළු බැංකුවට සම්බන්ධ සෑම පාර්ශ්වයකට ම පිරිනමනුයේ, පසුගිය වර්ෂයේ දී ලද විශිෂ්ට ප්‍රගතිය ගැන ඔවුන් වෙත මනා විශ්වාසයක් ලබාදෙමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aj1104036</link>
    <topic>අවුරුදු මාසය පුරාම එල් බී ෆිනෑන්ස් තෑගි</topic>
    <author/>
    <content>අවුරුදු මාසය පුරාම එල් බී ෆිනෑන්ස් තෑගිඑල් බී ෆිනෑන්ස් මෙවර ද සිංහල හින්දු අලුත් අවුරුදු උදාව සමරමින් මුළු අපේ‍්‍රල් මාසය පුරාම තම ගනුදෙනුකරුවන්ට තෑගි වැස්සක් ගෙන එන්නට සූදානම්ව සිටී.එමෙන්ම අපේ‍්‍රල් මස 14 වෙනි දින පස්වරු 3.18 ට යෙදෙන නව අවුරුදු ගනුදෙනු නැකතේදී සුබ මොහොතින් ඵලබර ගනුදෙනුවකට මුල පුරන්නට ගනුදෙනුකරුවන්ට අවස්ථාව උදාකර දීම සඳහා සුපුරුදු පරිදි එදින තම ශාඛා සියල්ල විවෘතව තබන්නට ද සැලසුම් කර ඇත.එල් බී ෆිනෑන්ස් ගනුදෙනුකරුවන්ට මෙය අත හිත පිරෙන්නට තෑගි බෝග හිමිවන උත්සව සමයක් වනු නිසැක බවට එහි කළමනාකාර අධ්‍යක්ෂ සුමිත් ආදිහෙට්ටි මහතා විශ්වාසය පළ කරයි. “අලුත් අවුරුද්දට අප සමග ගනුදෙනු කිරීම ගනුදෙනුකරුවන්ගේ සම්ප්‍රදායක් බවට පත්වෙලා.මෙම සම්ප්‍රදාය අඛණ්ඩවම ඉදිරියට ගෙන ඒමට හැකිවීම ගැන, අපගේ සේවාවට වසර 40 ක් සපිරෙන මේ අවස්ථාවේදී අපි බෙහෙවින් ආඩම්බරයට පත්වෙනවා” යැයි ඒ මහතා ප්‍රකාශ කළේය.වසරක් 40 ක සාඩම්බර අතීතයකට හිමිකම් කියන මූල්‍ය සමාගමක් වශයෙන් එල් බී ෆිනෑන්ස්හි ප්‍රධාන අරමුණ වන්නේ රට පුරා සිටින ජනතාවට වඩ වඩාත් සමීප වෙමින් සියලු තරාතිරම්වල සිටින ජනතාවට තම මූල්‍ය පහසුකම්වල ප්‍රතිලාභ විඳින්නට අවස්ථාව උදා කර දීමයි. පසුගිය වසරේදී වවුනියාව හා යාපනය අර්ධද්වීපය ඇතුළු ප්‍රදේශ ගණනාවකම නව ශාඛා විවෘත කරනු ලැබීය.එකිනෙක අතර මනා සබැඳීමක් සහිත ශාඛා ජාලයක් මඟින් කාලයට ගැළපෙන මූල්‍ය මෙවලම් හඳුන්වා දෙන එල් බී ෆිනෑන්ස් ලීසිං, ස්ථාවර තැන්පතු, කුලී සින්නක්කර, සුළු ණය, ක්ෂණික මුදල් හුවමාරුව, ඉස්ලාමීය මූල්‍ය සේවා, ණය සාධනය, පවර් ඩ්‍රාෆ්ට් ඇතුළු මූල්‍ය සේවා රාශියක් සලසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aj1104037</link>
    <topic>හැව්ලොක් සිටි දෙවැනි අදියරේ මාසයක් තුළ සියයට 25ක අලෙවියක්</topic>
    <author/>
    <content>හැව්ලොක් සිටි දෙවැනි අදියරේ මාසයක් තුළ සියයට 25ක අලෙවියක්”හැව්ලොක් සිටි” මහල් නිවාස ව්‍යාපෘතියේ 2 වන අදියරෙහි නිවාස අලෙවිය පසුගිය පෙබරවාරි මාසයේ ඇරඹිණ. අදියර 2 හිදී දැනටමත් නිවාස 25% ක් ඉක්මවා අලෙවි වී අවසන් බව හැව්ලොක් සිටි ජ්‍යෙෂ්ඨ අලෙවි කළමනාකාර නිරූප පීරිස් පැවසීය. පවත්නා සාම වාතාවරණය මඟින් බිහිවී ඇති ආර්ථික පුනර්ජීවය සහ දේශපාලනික ස්ථාවරත්වය හේතුවෙන් දේශීය මෙන්ම විදේශීය ගැනුම්කරුවන්ගේ ප්‍රබල උනන්දුවක් මෙම ව්‍යාපෘතිය කෙරෙහි යොමුවී ඇති බව ඔහු කීය.නිවාස 225 කින් සමන්විත අදියර 2 ඉදිවී තිබෙනුයේ ලෙයාර්ඩ්ස් සහ ඩේවිඩ්සන් නම් වූ කුලුනු 2 ක් සමඟිනි. එක් කුලුනකට මහල් 22 බැගින් අඩංගු මෙහි කාමර 2, 3 සහ 4 වශයෙන් සහ පෙන්ත්හවුස් ක්‍රමයෙන් නිවාස නිර්මාණය වී තිබෙන්නේ අවට නගරයේ සහ සාගරයේ අසිරිමත් දර්ශන සමුදායක් ලබා දෙමිනි.ඕවර්සීස් රියල්ටි සමාගමේ ප්‍රධාන විධායක නිලධාරී ප්‍රවීර් සමරසිංහ මහතා “හැව්ලොක් සිටි හි පදිංචිකරුවන්ට සිංගප්පූරුවේ සහ හොංකොග් හී මෙවැනි ව්‍යාපෘතිවල පදිංචිකරුවන් ලබන අද්විතීය ජීවන රටාවන් මෙහිදී වින්දනය කර ගැනීමේ භාග්‍ය උදා වී තිබෙනවා” යැයි පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aj1104038</link>
    <topic>වැසි කුණාටු මැද වුව සැකකටයුතු මිනිස් චලන හඳුනාගන්නා උපකරණයක්</topic>
    <author/>
    <content>වැසි කුණාටු මැද වුව සැකකටයුතු මිනිස් චලන හඳුනාගන්නා උපකරණයක්සිංගර් ශ්‍රී ලංකා සමාගම, Visonic  සමඟ එක්ව Power max නමින් රැහැන් රහිත ආරක්‍ෂක පද්ධතිය ශ්‍රී ලංකාවට හඳුන්වා දෙයි.ප්‍රධාන ආරක්‍ෂක පද්ධතියේම කොටසක් ලෙස සම්බන්ධ වන, මෙම අමතර උපාංගය නිවසින් පිටත බාහිර පරිසරයේ දී සිදුවන මිනිස් චලනයන් පවා ග්‍රහණය කර ගැනීමට සමත් වෙයි. අව්ව, වැස්ස, තද සුළං ඇතුළු ඕනෑම පාරිසරික වෙනස්කමක් යටතේ වුව සිදුවන සැක කටයුතු මිනිස් චලනයන් හඳුනා ගැනීමට හැකියාව ඇති මේ උපකරණය තම ආරක්‍ෂක කලාපය මනාව ආවරණය කරමින් පුළුල්ව ක්‍රියාත්මක වන දියුණු තාක්‍ෂණයෙන් යුත් ඊශ්‍රායල නිෂ්පාදනයකි.Power Max  ආරක්‍ෂක පද්ධතියේ නිවෙසේ හෝ කාර්යාලයේ සාමාජිකයන් හතර දෙනකුගේ දුරකථන අංක 4 ක් ගබඩා කළ හැකි අතර අනතුරක් හඳුනාගැනීමෙන් පසු ක්‍ෂණිකව දුරකථන ඇමැතුම් හෝ කෙටි පණිවුඩ යවමින් දුරස්ව සිටින නිවැසියන්ට අනතුර පිළිබඳ දැනුම් දෙයි.පාර්ලිමේන්තු මන්ත්‍රි නාමල් රාජපක්‍ෂ ගේ සංකල්පයක් මත අපනයන සංවර්ධන මණ්ඩලය හා මෙරට අපනයන කරුවන් එක්වී ඉදිරිපත් කරන “එක්ස්පෝර්ට් බසාර්” ප්‍රදර්ශනය 8 දා සිට 10 දා දක්වා කොළඹ 07 ගී‍්‍රන් පාත් හී දි පැවැත්වීමට නියමිතය.ලෝ සුපතල වෙළෙඳ නාමයන්ගෙන් යුතු භාණ්ඩ හා සේවා රැසක් මෙහිදි දැක ගැනීමටත් නීතිමය ප්‍රතිපාදනවලට අනුකූලව අපනයන කරුවන්ට තමන්ගේ භාණ්ඩ හා සේවා වෙළඳාම් කිරීමට අවස්ථාවක් ලබා දි ඇති බැවින් ඒවා මිලදී ගැනීමටත් මේ ප්‍රදර්ශනය මගින් පාරිභෝගිකයන්ට අවස්ථාව ලැබෙයි. ප්‍රදර්ශනයට සමගාමිව එස්. එල්. ටී. රේන්බෝ පේජස් හා එක්වී ඊ ඩිරේක්ට්‍රි නමින් අපනයන කරුවන්ගේ තොරතුරු ඇතුළත් නාමාවලියක් අන්තර්ජාලය හරහා නිකුත් කිරීමටද සැලසුම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>03</day>
    </date>
    <link>http://www.silumina.lk/2011/04/03/_art.asp?fn=aj1104039</link>
    <topic>කම්ෆර්ට්වෙයා පූර්ණ අයිතිය බ්‍රැන්ඩික්ස් සමාගමට</topic>
    <author/>
    <content>කම්ෆර්ට්වෙයා පූර්ණ අයිතිය බ්‍රැන්ඩික්ස් සමාගමටබ්‍රැන්ඩික්ස් සමූහයේ අධ්‍යක්‍ෂක ඒ.ජේ. ජෝන්පිෙලෙයි මහතා විසින් බ්‍රැන්ඩික්ස් ලොන්ජරීහි සේවකයින් හට හැඳුනුම්පත් පිරිනැමීමේ උළෙලේදී. බ්‍රැන්ඩික්ස් ලොන්ජරීහි අධ්‍යක්‍ෂක ඩේව් රණසිංහ සහ ප්‍රධාන විධායක නිලධාරී රජීව් මලලසේකර මහත්වරු ද මෙහි වෙති.බ්‍රැන්ඩික්ස් ලංකා සමූහය ලංකා ඉක්විටීස් සමඟ ඇති කරගත් හවුල් ව්‍යාපාරය වන කම්ෆර්ට්වෙයාර් පුද්ගලික සමාගමේ සම්පූර්ණ අයිතිය හිමිකර ගනිමින් තම නිෂ්පාදන වැඩපිළිවෙළෙ තවත් සුවිශේෂී කඩඉමක් සනිටුහන් කරයි.නව හිමිකාරීත්වයට අනුව බ්‍රැන්ඩික්ස් ලොන්ජරි ලෙස නම් කෙරුණු සමාගම 2011 මාර්තු 1 වන දින නිල වශයෙන් එළිදැක්වුනු අතර උසස් නිමාවකින් හා ගුණත්වයකින් යුතු බ්‍රෙසියර නිෂ්පාදනය සඳහා බ්‍රැන්ඩික්ස් සමාගම සතු විශේෂඥතාව එමඟින් තහවුරු වන බව සමූහය නිවේදනය කරයි.මාර්ක්ස් ඇන්ඩ් ස්පෙන්සර්, එච් ඇන්ඩ් එම් සහ වික්ටෝරියාස් සීක්‍රට් වැනි ප්‍රමුඛ ජාත්‍යන්තර සන්නාමයන් සඳහා නව සමාගම ප්‍රමුඛ සැපයුම්කරුවකු වනු ඇත.බ්‍රැන්ඩික්ස් සමූහයේ අධ්‍යක්‍ෂක ඒ.ජේ. ජෝන්පිෙලෙයි මහතා පැවසුවේ 2008 දෙසැම්බර් මාසයේ සිට සමූහයේ කළමනාකරණය යටතේ පවතින නිට්ටඹුව වතුපිටිවල අපනයන නිෂ්පාදන කලාපයේ පිහිටි කම්ෆර්ට්වෙයාර් නිෂ්පාදනාගාර දෙක බ්‍රෙසියර / කාන්තා යට ඇඳුම් නිෂ්පාදනය කිරීමට ඔබින ලෙස නවීකරණය කර ඇති බවයි. තවද මෙම කාන්තා යට ඇඳුම් නිෂ්පාදනය ඇරඹීමත් සමඟ කැෂූවල්වෙයාර්, යට ඇඳුම්, බ්‍රීෆ්ස්, රෙදිපිළි, වියන ලද ඇඟළුම් හා අනෙකුත් උපාංග ඇතුළු සමූහයේ නිෂ්පාදන පෙළ තවත් පුළුල් වී ඇති බවද ඒ මහතා පෙන්වා දුන්නේය.විදේශීය රටවල සිට මෙරටට ක්ෂණිකව මුදල් එවීමේ ඊ - එක්ස්චේන්ජ් පහසුකම ලෙබනනය තුළ ව්‍යාප්ත කිරීමට මූල්‍ය සේවා ප්‍රතිපාදනයේ ප්‍රමුඛතම සමාගමක් වන කෑෂ්යුනයිටඩ් සමාගම සමඟ කොමර්ෂල් බැංකුව එක් වී ඇත.මේ සබඳතාව ඔස්සේ ලෙබනනයේ ජීවත්වන හෝ රැකියාවේ නියුතු ශ්‍රී ලාංකිකයන්ට ලෙබනනයේ පිහිටි ශාඛා 250 කින් සමන්විත කෑෂ්යුනයිටඩ් සමාගමේ ඕනෑම ශාඛාවකින් ශ්‍රී ලංකාව වෙත පහසුවෙන්, සුරක්ෂිතව හා වේගවත්ව මුදල් එවීම සිදු කර ගත හැකිය.දීප ව්‍යාප්ත ජාලයක් සහිත කොමර්ෂල් බැංකුවේ ශාඛා 192, නිවාඩු දින බැංකු මධ්‍යස්ථාන, සුපිරි වෙළෙඳසල්, බැංකු කවුන්ටර සහ ඒටීඑම් යන්ත්‍ර 405 මඟින් එසේ යවන මුදල් බැංකු හා ප්‍රසිද්ධ නිවාඩු දිනවලදී පවා ලබා ගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa1104101</link>
    <topic>ශ්‍රී ලංකාවේ ආර්ථිකය 10% ක වර්ධනයක් ලබාගන්නවා</topic>
    <author>අරුණි මුතුමලී - දයා ඩී. ෆොන්සේකා</author>
    <content>අලුත් අවුරුද්දත් සමඟ ශ්‍රී ලංකාවට වඩාත් සුබයිආර්ථික විශේෂඥයෝ පවසතිඅරුණි මුතුමලී - දයා ඩී. ෆොන්සේකාඅලුත් අවුරුදු උදාවත් සමඟ ම ඇරැඹෙන 2011 ආර්ථිකයේ දෙවැනි කාර්තුවේ දී ශ්‍රී ලංකාව සියයට 10 ඉක්මවන ආර්ථික වර්ධනයක් ඇතුළුව තවත් ජයග්‍රහණ රැසක් අත් කැර ගනු ඇතැයි දෙස් විදෙස් ආර්ථික විශේෂඥයෝ අනාවැකි පළ කරති.ශ්‍රී ලංකාව මේ වනවිටත් අපේක්ෂිත මට්ටමටත් වඩා ඉහළ ආර්ථික වර්ධනයක් ලබාගෙන ඇතැයි අන්තර්ජාතික මූල්‍ය අරමුදලේ ජ්‍යෙෂ්ඨ සාමාජික රැස්වීමේදී ප්‍රකාශයට පත් විය. දකුණු ආසියානු කලාපයේ සෙසු රටවල් වන ඉන්දියාව, පාකිස්ථානය වැනි රටවල් සමඟ සසඳන විට පවා ආර්ථික වර්ධන වේගය හා ඒක පුද්ගල ආදායම අතින් ශ්‍රී ලංකාව පසුවන්නේ ප්‍රමුඛ ස්ථානයක බවත් සඳහන් වෙයි!මීට අමතරව අවුරුදු උදාවත් සමඟ ඇරුඹෙන කාලය ශ්‍රී ලංකා ආර්ථිකයේ පැහැබර යුගයක් පෙන්නුම් කරනු ඇතැයි අන්තර්ජාතික මූල්‍ය සංවිධාන විශ්වාසය පල කරයි.ආසියානු සංවර්ධන බැංකුවේ මෙරට අධ්‍යක්ෂ රිචඩ් වෝක්ස් මහතා පසුගිය 6 දා ප්‍රකාශ කළ ආකාරයට යුද ජයග්‍රහණයත් සමඟ ශ්‍රී ලංකා ආර්ථිකයේ තාක්ෂණික සංවර්ධනයක් ඇතිවී තිබේ. ඒ සමඟම ගෝලීය ආර්ථික අවපාතයෙන් ගොඩ ඒමත් ශ්‍රී ලංකාවේ ආර්ථිකයට ධනාත්මක ව බලපා ඇතව්‍යාපාරික පරිසරය යහපත් වීම, කෘෂිකර්මය ශක්තිමත් වීම, සංචාරක ව්‍යාපාරය සියයට 46 ක් වැනි ඉහළ ප්‍රතිශතයකින් වර්ධනය වීම ගුවන් හා නාවික කටයුතුවල යහපත් ක්‍රියාකාරිත්වය සහ ආයෝජකයන්ගේ අවධානය මෙන් ම ආකර්ෂණය ඉදිරි ආර්ථික සංවර්ධනයේ ප්‍රධාන ප්‍රභවයන් බව ද ඔහු ප්‍රකාශ කරයි.මේ වසරේ අපේක්ෂිත ආර්ථික වර්ධනය සියයට 10 ක් විය හැකි බව ද ඔවුහු ප්‍රකාශ කරති. අන්තර්ජාතික මූල්‍ය අරමුදලේ ආධාර අඛණ්ඩව ලබාදීමට ද ඔවුන් තීරණය කර ඇත.අන්තර්ජාතික මුල්‍ය අරමුදලේ ශ්‍රී ලංකා නියෝජිත කෝෂි මතායි මහතා පවසන්නේ; පසුගිය යුද වාතාවරණයේදී පවා සියයට 5 - 6 ක ආර්ථික වර්ධනයක් පවත්වා ගැනීමට ශ්‍රී ලංකාව සමත්වීම ආශ්චර්යයක් බවයි. එසේ ම වාර්ෂික ආර්ථික වර්ධනය සියයට 8 - 10 දක්වා ඉහළ නංවාලීමට මේ වසරේ ශ්‍රී ලංකාව සමත් වී තිබේ.උද්ධමනය සියයට 8.6 ක් පමණ වුව ද එය මේ වනවිට තවදුරටත් පහළ බැසීමේ ප්‍රවණතාවක් පෙන්නුම් කරයි. 2009 පැවැති 3.5 ක දළ දේශීය නිෂ්පාදිතය 2010 අවසන් වන විට සියයට 7.6 දක්වා වර්ධනය වී තිබේ. 2005 වනවිට 7.8 ක් වූ විරැකියාව ප්‍රතිශතය මේ වනවිට සියයට 5.4 දක්වා අඩුවී ඇත. මේ අතර ඒකපුද්ගල ආදායම 2015 වන විට දෙගුණ කිරීමේ වැඩපිළිවෙළ ද රජය මඟින් ක්‍රියාත්මක කෙරේ. දැනට එම ප්‍රමාණය ඇ. ඩො. 2047 කි. මේ කරුණු සලකා බලන විට ඉදිරි කාලයේදී ශ්‍රී ලංකා ආර්ථිකයේ අද්විතීය වර්ධනයක් දැකිය හැකි වන අතර ජනතාවට ආර්ථික වශයෙන් සහනදායි කාලයක් උදා වනු ඇති බව දෙස් විදෙස් ආර්ථික විද්‍යාඥයෝ අදහස් ඵල කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa1104109</link>
    <topic>මහා වංශයේ 6 වැනි කොටසට තොරතුරු සොයයි</topic>
    <author>ටෙක්ලා කාරියවසම්</author>
    <content>ටෙක්ලා කාරියවසම්ශ්‍රී ලංකාවේ ලිඛිත ඉතිහාසය අඛණ්ඩව සටහන් කැර තැබීම සඳහා මහා වංශයේ 6 වැනි කොටස රචනා කිරීම ආරම්භ කොට ඇත. 1978 සිට 2010 දක්වා ශ්‍රී ලංකාවේ සිදුවූ ආර්ථික, සමාජීය, දේශපාලනික, අධ්‍යාපනික, කෘෂිකාර්මික, කාර්මික, සංස්කෘතික හා තාක්‍ෂණික ක්‍ෂෙත්‍ර මුල්කර ගනිමින් මෙම කෘතිය සම්පාදනය කෙරේ.මහා වංශයේ 6 වැනි කොටස සම්පාදනය සඳහා මහාචාර්ය විමල්ජී බල ගල්ල මහතාගේ සභාපතීත්වයෙන් යුත් 21 දෙනෙකුගෙන් යුත් සම්පාදක මණ්ඩලයක් ද පත්කොට තිබේ. 1978 – 2010 කාලයේදී සිදුවූ විශේෂ සිදුවීම්, තොරතුරු හා අදහස් සභාපති, මහාවංශ සම්පාදක කාර්යාලය, 8 වැනි මහල සෙත්සිරිපාය, බත්තරමුල්ල යන ලිපිනයට එවිය හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa1104105</link>
    <topic>පාර්ලිමේන්තු මන්ත්‍රී නාමල් රාජපක්ෂට සුබ උපන් දිනයක්</topic>
    <author/>
    <content>හම්බන්තොට දිස්ත්‍රික් පාර්ලිමේන්තු මන්ත්‍රී සහ තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතාගේ 25 වැනි උපන් දිනය අදට යෙදී ඇත.ලාංකේය තරුණ පරම්පරාවේ සිතුම් පැතුම් වලට සරිලන පරිචයක් නිර්මාණය කිරීම පෙරදැරිව තාරුණ්‍යයට හෙටක් සංවිධානය ආරම්භ කරමින් වයස අවුරුදු 19 දී ඔහු සමාජ දේශපාලන ගමන් මඟ ආරම්භ කෙළේ ය.තරුණ සිතුම් පැතුම්වලට මුල් තැන දෙමින් ඔවුන්ට සුභ අනාගතයක් හිමිකර දීමට අනවරථ මෙහෙවරක නිරත නාමල් රාජපක්ෂ මහතාට සුභ උපන් දිනයක් වේවායි “සිළුමිණ” ප්‍රාර්ථනා කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa1104104</link>
    <topic>හම්බන්තොට වරායේ තෙල් ගබඩා සංකීර්ණයේ 75% ක් වැඩ අවසන්</topic>
    <author>සුභාෂිණි ජයරත්න හම්බන්තොට සිට...</author>
    <content>සුභාෂිණි ජයරත්න හම්බන්තොට සිට...හම්බන්තොට වරාය ආශි‍්‍රතව ඉදිවෙමින් පවතින තෙල් ටැංකි දහ හතරකින් යුත් අති විශාල තෙල් ගබඩා සංකීර්ණයේ ඉදිකිරීම් කටයුතු මේ වන විට සියයට හැත්තෑපහකින් පමණ නිම වෙමින් ඇතැයි ද ඒ අනුව මේ වසරේ අගෝස්තු වන විට ඉදිකිරීම් කටයුතු මුළුමණින්ම නිම කොට තෙල් සැපයීමේ සේවා කටයුතු ආරම්භ කිරීමට හැකි වෙතැයි එහි ප්‍රධාන ඉංජිනේරු අනිල් හේවගීගන මහතා පවසයි.ඩොලර් මිලියන 76 ක වියදමින් ඉදිකැරෙන මෙම තෙල් ගබඩා සංකීර්ණයේ සියලු කටයුතු අපේක්ෂිත කාලයකට පෙර අවසන් කිරීමට හැකිවීම සුවිශේෂත්වයකි.නැව් සඳහා තෙල් ටැංකි අටක් ද ගෑස් සඳහා ටැංකි තුනක් ද ගුවන් යානා තෙල් ටැංකි තුනක් ද ඇති අතර තෙල් ලබා ගැනීමේ සහ තෙල් බෙදා හැරීම සඳහා ප්‍රයෝජනයට ගැනේ.නැව් සඳහා තෙල් කියුබික් ලීටර් 51,000 ක ධාරිතාවක් ද ගුවන් යානා සඳහා තෙල් කියුබික් ලීටර් 25000 ධාරිතාවක් ද එල්. පී. ජී. ගෑස් කියුබික් ලීටර් 6000 ධාරිතාවක් ද මෙම ටැංකිවල ගබඩා කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa11041012</link>
    <topic>අලුත් අවුරුදු චාරිත්‍ර</topic>
    <author/>
    <content>අපේ‍්‍රල් මස 14 වෙනි බ්‍රහස්පතින්දා අපර භාග 0 1.01 ට සිංහල අලුත් අවුරුද්ද උදාවෙයි.අපේ‍්‍රල් මස 14 වන බ්‍රහස්පතින්දා පූර්ව භාග 06.37 සිට මෙදින රාත්‍රී 07.25 දක්වා පුණ්‍ය කාලය බැවින් මෙදින පූර්ව භාග 06.37 ට පළමුව ආහාර පාන ගෙන සියලු වැඩ අත්හැර ආගමික වතාවත්වල යෙදීම ද, මැනවි.අපේ‍්‍රල් මස 14 වැනි බ්‍රහස්පතින්දා අපර භාග 01.06 ට රන්වන් පැහැති වස්ත්‍රාභරණයෙන් සැරසී උතුරු දිශාව බලා ලිප් බැඳ, ගිනි මොළවා ගිතෙල් සහ හකුරු මිශ්‍ර කිරි බතක් පිළියෙල කරගැනීම මැනවි.අපේ‍්‍රල් මස 14 වෙනි බ්‍රහස්පතින්දා අපර භාග 03.18 ට රන්වන් පැහැති වස්ත්‍රාභරණයෙන් සැරසී උතුරු දිශාව බලා සියලු වැඩ අල්ලා ගනුදෙනු කොට ආහාර අනුභවය මැනවි.අපේ‍්‍රල් මස 16 වෙනි සෙනසුරාදා පූර්ව භාග 07.41 ට දකුණු දිශාව බලා හිසට නුග පත් ද, පයට කරඳ පත් ද තබා නිල් පැහැති වස්ත්‍රාභරණයෙන් සැරසී නුග යුෂ මිශ්‍ර නානු ද ගා ස්නානය කිරීම මැනවි.අපේ‍්‍රල් මස 18 වන සඳුදා පූර්ව භාග 06.28 ට දී කිරි මිශ්‍ර ආහාරයක් අනුභව කර සුදු පැහැති වස්ත්‍රාභරණයෙන් සැරසී උතුරු දිශාව බලා පිටත්ව යෑම මැනවි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa1104102</link>
    <topic>දේශීය වෙළෙඳපොළේ ආහාර මිල ස්ථාවරයි</topic>
    <author/>
    <content>- වෙළෙඳ ඇමැතිඅලුත් අවුරුදු සමයේ ආහාර මිල ස්ථාවරව පවත්වා ගැනීමට හැකිවීම පිළිබඳ රජයක් ලෙස සතුටුවන බව සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පවසයි.ලෝක වෙළෙඳපොළේ මිල ඉහළ මට්ටමක පැවතුණ ද අනපේක්ෂිත පාරිසරික හේතු මත ආහාර මිල ඉහළ ගිය ද මේ වන විට ජනතාවට බරක් නොවන මට්ටමින් ස්ථාවර මිල ගණන් මත පාරිභෝගික භාණ්ඩ මිල පවත්වා ගනිමින් උත්සව සමයේ ජනතාවට සහනයක් සැලසීමට හැකි වී තිබෙන බව ද ඇමැතිවරයා ප්‍රකාශ කෙළේය.ලිබියානු අර්බුදය ආදි විවිධ ගැටලු මධ්‍යයේ තෙල් මිල ඉහළ යද්දී පවා බදු සියයට 100 ක් අඩු කරමින් දිගු කාලයක් තිස්සේ තෙල් මිල ද ස්ථාවරව පවත්වා ගෙන යෑමට රජයට හැකි වූ බව ද පසුගිය දා තෙල් මිල ඉහළ දැමීමට සිදුවූයේ අධිකරණ නියෝගයක් පවතින නිසා බව ද ඒ මහතා පැහැදිලි කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa1104103</link>
    <topic>හිස තෙල් ගෑමේ රාජ්‍ය උත්සවය 16 දා මාතර දී</topic>
    <author/>
    <content>හිස තෙල් ගෑමේ රාජ්‍ය උත්සවය මාතර රන් දූපත රෝහණ උපෝෂථාගාර විහාරස්ථානයේදී ලබන 16 වැනි සෙනසුරාදා උදේ 7.41 ට සුබ නැකතින් සිදුවේ.මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වීමට නියමිත මෙම හිස තෙල් ගෑමේ රාජ්‍ය උත්සවයට දේශීය වෛද්‍ය ඇමැති සාලින්ද දිසානායක මහතා ද මාතර දිස්ත්‍රික්කයේ මැති ඇමැතිවරු ද සහභාගි වෙති.16 වැනිදා උදේ 7.41 දකුණු දිසාව බලා හිසට නුග පත් ද පයට කරඳ පත් ද තබා නිල් පැහැති වස්ත්‍රාභරණයෙන් සැරසී නුග යුෂ මිශ්‍ර නානු ද ගා ස්නානය කිරීම හිස තෙල් ගෑමේ චාරිත්‍රවල යෙදෙන ලෙස ඡ්‍යොතිෂයේ සඳහන්ය.දේශීය වෛද්‍ය අමාත්‍යාංශය, ආයුර්වේද දෙපාර්තමේන්තුව, දකුණු පළාත් සභාව, මාතර දිස්ත්‍රික්ක ලේකම් කාර්යාලය, එක්ව මෙම උත්සවය සංවිධානය කර තිබෙන බව ආයුර්වේද කොමසාරිස් පාලිත වීරකෝන් මහතා පවසයි. හිසතෙල් ගෑමේ නැකතට අවශ්‍ය නානු හා ඊට අවශ්‍ය උපදෙස් ද ඇතුළත් අලුත් අවුරුදු ලිත මේ වන විට සෑම විහාරස්ථානයකටම හා සියලුම පාරම්පරික වෛද්‍යවරුන් වෙත ලැබෙන්නට සලස්වා තිබෙන බව ද ආයුර්වේද කොමසාරිස්වරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa1104106</link>
    <topic>අධි අවදානම් කලාප 18ක් ඩෙංගු රෝගය යළි හිස ඔසවන අවදානමක්!</topic>
    <author>සුනිල් දයා අල්විස්</author>
    <content>සුනිල් දයා අල්විස්මෙම අපේ‍්‍රල් මාසය මාරාන්තික ඩෙංගු රෝගය යළි හිස එසවිය හැකි මාසයක් ලෙස වසංගත රෝග විද්‍යා අංශය අනතුරු හඟවයි.දිවා කාලයේ අධික උණුසුමක් පැවතීම හා රාත්‍රි කාලයේ මඳ වැසි සහිත කාලගුණයත් හේතුකොටගෙන ඩෙංගු මදුරුවන් බෝවීමේ හිතකර පරිසරයක් ඇතිවී තිබේ. අප්‍රේල් මාසය ඩෙංගු රෝගය පිළිබඳ අවදානම් මාසයක් ලෙසට වසංගත රෝග අංශය විසින් වාර්තා කොට තිබේ.පසුගිය පෙබරවාරි සහ මාර්තු මාසවල වාර්තා වී ඇති ඩෙංගු රෝග තත්ත්වය අනුව දිස්ත්‍රික්ක 10ක සෞඛ්‍ය වෛද්‍ය නිලධාරි කොට්ඨාස 18ක් ඩෙංගු ව්‍යාප්ත විය හැකි අධි අවදානම් සහගත කොට්ඨාස වශයෙන් හඳුනාගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa1104107</link>
    <topic>ලෝක ජනාවාස සමුළුව හෙට</topic>
    <author>බුද්ධිකා බ්‍රාහ්මණගේ</author>
    <content>බුද්ධිකා බ්‍රාහ්මණගේලෝක ජනාවාස දින සමුළුව හෙට (11) සිට 15 දක්වා කෙන්යාවේ නයිරෝබි නුවරදී පැවැත්වේ. එක්සත් ජාතීන්ගේ ජනාවාස කොමිසමේ පාලක සමුළුව සංවිධානය කරන මෙවර සමුළුවේ තේමාව වී ඇත්තේ “තිරසාර නාගරික සංවර්ධනයක්” යන්නයි.මෙම සමුළුව සඳහා රටවල් 100ක් නියෝජනය කරමින් නියෝජිතයින් දහසක් පමණ සහභාගිවීමට නියමිතය. මේ සඳහා ශ්‍රී ලංකාව නියෝජනය කරමින් නිවාස සහ පොදු පහසුකම් ඇමැති විමල් වීරවංශ මහතා සමඟ එම අමාත්‍යාංශයේ ලේකම් ගෝඨාභය ජයරත්න මහතා ඇතුළු පිරිසක් සහභාගිවීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa1104108</link>
    <topic>දින 31 යි දඩය ලක්ෂ 130 යි</topic>
    <author>සුමේධා නවරත්න</author>
    <content>සුමේධා නවරත්නලංකා විදුලිබල මණ්ඩලය මාර්තු මාසයේ කරනු ලැබු හදිසි වැටලීම්වලින් රුපියල් මිලියන 13 කට අධික ආදායමක් ලබාගෙන ඇති බව විදුලිබල හා බලශක්ති අමාත්‍යාංශය පවසයි.දීපව්‍යාප්තව කරනු ලැබු මේ වැටලීම් මඟින් අයථා ලෙස විදුලිය පරිහරණය කළ සිද්ධීන් 179 ක් අල්ලා ගැනීමට විදුලි බල මණ්ඩලයේ හදිසි වැටලීම් අංශය සමත් වී ඇත.ඒ අනුව උසාවි දඩය ලෙස රුපියල් මිලියන දෙකකට අධික මුදලක් අය කරගෙන තිබේ. විදුලිබල මණ්ඩලයේ අලාභය ලෙස රුපියල් මිලියන දහයකට අධික මුදලක් අයකර ගැනීමට හැකි වූ බව ද අමාත්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa11041010</link>
    <topic>මැයි මැද දක්වා හරි රස්නෙයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමේ දිනවල පවතින තදබල උණුසුම් කාලගුණය මැයි මස මැද වන තෙක් පවතිනු ඇති බවත්, සුළං අඩුවීමත් වාතයේ පවතින ඉහළ ප්‍රතිශතයකින් යුත් ජල වාෂ්ප ප්‍රමාණයක් නිසා අධික දහඩිය හා අපහසුතාව ඇතිවනු ඇති බවත් කාලගුණ විද්‍යා දෙපාර්තමේන්තුවේ කාලගුණ විද්‍යාඥ ඩී. ඒ. ජයසිංහ ආරච්චි මහතා පවසයි.මේ අතර කොළඹ විශ්ව විද්‍යාලයේ භෞතික විද්‍යාව පිළිබඳ ජ්‍යෙෂ්ඨ කථිකාචාර්ය ආචාර්ය චන්දන ජයරත්න මහතා පැවසුවේ මේ දිනවල පවතින අධික උෂ්ණත්වය සාමාන්‍යයෙන් අපේ‍්‍රල් මාසයේ පවතින තත්ත්වයක් බවත්ය. හිරුගේ ලප හා ඕසෝන් ස්තරය ක්ෂය වීම අනුව අධික අව් රශ්මිය පවතින අවස්ථාවලදී කුමන වකවානුවේදී අව් කන්නාඩි හා තොප්පි දැමීම සුදුසු බවත් ආචාර්ය චන්දන ජයරත්න මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa11041011</link>
    <topic>සරසවිය 49 ට පා තබයි</topic>
    <author/>
    <content>දේශයේ කලා පුවත්පත ලෙස විරුදාවලිය ලත් ‘සරසවිය’ අද (10) 49 වැනි වියට පා තබයි. මීමන පේ‍්‍රමතිලක සූරින්ගේ කර්තෘත්වයෙන් 1963 අපේ‍්‍රල් 10 වැනිදා ආරම්භ කළ සරසවිය පුවත්පත මෙරට වැඩිම කලක් පාඨකයන්ට කලා රසිකත්වය ලබා දුන් පුවත්පතයි.‘සරසවිය සම්මාන උලෙළ’ නමින් සිනමා ශිල්පීන් දිරිමත් කිරීමේ උලෙළක් ආරම්භ කෙළේ ද සරසවිය පුවත්පතේ මූලිකත්වයෙනි. සෑම බ්‍රහස්පතින්දාවකම නිකුත් වන සරසවිය දැන් වඩාත් නැවුම් හා ආකර්ෂණීය එතෙර මෙතෙර සියලු කලා තොරතුරු පාඨකයන් වෙත ගෙන එයි. සරසවිය පත්තර මහ ගෙදරින් නිකුත් වන තවත් අභිමානවත් ප්‍රකාශනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa110410_1</link>
    <topic>ජනපති කාර්ය මණ්ඩලයේ බක්මහ උලෙළ මහ ඉහළින්...</topic>
    <author>සුනිල් දයා අල්විස්</author>
    <content>සුනිල් දයා අල්විස්තාරුණ්‍යයට හෙටක් සභාපති පාර්ලිමේන්තු මන්ත්‍රී නාමල් රාජපක්ෂ මහතා තිළිණ ප්‍රදානය කළ අවස්ථාව.අන්ධයා කිරි කවන තරගයේ ආරම්භක අවස්ථාව. ඡායාරූප - ගීත් ද මෙල්බනිස් කෑම තරගයේ අවස්ථාවක්සිංහල හා හින්දු අලුත් අවුරුදු උත්සවය නිමිත්තෙන් ජනාධිපති කාර්ය මණ්ඩලයේ බක්මහ උලෙළ බම්බලපිටියේ පොලිස් ක්‍රීඩාංගණයේදී උත්කර්ෂවත් ලෙස ඊයේ පැවැත්විණි. මේ උත්සවයේ ත්‍යාග ප්‍රදානෝත්සවය මහින්ද රාජපක්ෂ ජනාධිපතිතුමාගේ ප්‍රධානත්වයෙන් ඊයේ සවස සිදුකෙරිණි.පෙරවරුවේ බක්මහ උලෙළ ඇරැඹුණේ අග්‍රාමාත්‍ය දි.මු. ජයරත්න මහතාගේ සහභාගිත්වයෙනි. මෙහි පැවැති විවිධ තරග ඉසව් වලට ජනාධිපති කාර්යාලයේ සහ ආරක්ෂක අංශවල සේවය කරන සාමාජික සාමිාජිකාවන්ගේ පවුල්වල දරුවෝ සහභාගි වූහ.අවුරුදු කුමරිය, සැඟැවුණු අමුත්තා සෙවීම, කඹ ඇදීම, මේ බක්මහ උලෙළ විචිත්‍රවත් කළ තරග ඉසව් අතර විය. කුඩා දරුවන් වෙනුවෙන් විනෝදවීමට මැරිගෝ රවුම් සෙල්ලම් කෝච්චියේ සංචාරය සුළං විනෝද උයන ද සකසා තිබුණේ දරුවන්ගේ සුන්දර ලෝකය තවත් සුන්දර කරවමිනි.ජනපති ආර්යා ශිරන්ති රාජපක්ෂ මැතිනිය, මැති ඇමැතිවරු, ආරක්ෂක ලේකම් ඇතුළු උසස් නිලධාරීහු ද සිනමා නළු නිළියෝ ද මේ බක්මහ උලෙළට එක්ව සිටියහ.ජනාධිපති අතිරේක ලේකම් හා කාර්ය මණ්ඩල ප්‍රධානී ගාමිණී සෙනරත් මහතා මේ උත්සවය සංවිධානය කිරීමේ මූලිකත්වය ගෙන කටයුතු කර තිබුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa11041013</link>
    <topic>වසර තිහකට පසුව පැවැත්වෙන ජන හා නිවාස සංගණනයට උපරීම සහාය දෙන්න</topic>
    <author>නිහාල් පී. අබේසිංහ</author>
    <content>රජයෙන් ඉල්ලීමක්නිහාල් පී. අබේසිංහවසර 30 කට පමණ පසුව ශ්‍රී ලංකාවේ සියලුම ප්‍රදේශ ආවරණය වන පරිදි පවත්වන ජන හා නිවාස සංගණනයේ දෙවන අදියර පසුගියදා ජනාධිපති මන්දිරයෙන් ආරම්භ වූ බව කොළඹ දිස්ත්‍රික් ලේකම් එස්. හපුආරච්චි මහතා පවසයි.ඒ අනුව රටපුරා ගොඩනැගිලි පූර්ව ලැයිස්තු ගත කිරීම දැනටම ආරම්භ කර තිබේ. ඒ සඳහා රටපුරා ජනතාවගේ පූර්ණ සහාය රජය අපේක්ෂා කරයි. ග්‍රාම නිලධාරීවරුන් ගොඩනැගිලිවලට ගොස් එහි සිටින අය හමුවී තොරතුරු ලබාගෙන ගොඩනැගිල්ලේ අංකයක් ඇළවීමෙන් ගණන් ගැනීම සිදු කරනු ලැබේ. ඉදිරි දිනවලදී ඔබගේ නිවසට ද එම නිලධාරීන් පැමිණෙනු ඇත.මේ යටතේ මුලින්ම කොටුව, පිටකොටුව ග්‍රාම නිලධාරී චමින්ද කල්දේරා මහතා කොටුව ජනාධිපති නිල නිවස 001 ලෙස පසුගියදා ලැයිස්තු ගත කළේය. මේ අවස්ථාවට මහින්ද රාජපක්ෂ ජනාධිපතිතුමා විශේෂ අමුත්තා ලෙස සහභාගි විය.ජන හා සංඛ්‍යා ලේඛන අධ්‍යක්ෂ ජනරාල් ඩී. බී. ඊ. එස්. විද්‍යාරත්න මහත්මිය ද, කොළඹ දිස්ත්‍රික් ලේකම් එස්. හපුආරච්චි මහතා ද මේ අවස්ථාවට සහභාගි වූහ.මෙම සංගණනයේ අදියර තුනකි. ඉන් ප්‍රථම අදියර දැනටමත් අවසන් වී තිබේ. ඒ යටතේ 14016 ක් වන දිවයිනේ සියලුම ග්‍රාම නිලධාරී කොට්ඨාස සිතියම් ගත කිරීම සිදුකර තිබෙන බව ජන හා සංඛ්‍යා ලේඛන අධ්‍යක්ෂ ජනරාල් ඩී. බී. ඊ. එස්. විද්‍යාරත්න මහත්මිය පවසන්නීය. දෙවන අදියර ගොඩනැගිලි ලැයිස්තු ගත කිරීමයි. එය මෙලෙස ජනාධිපති මන්දිරයෙන් ආරම්භ වූ අතර මෙහි ප්‍රධාන පරමාර්ථය වන්නේ ජන හා නිවාස සංගණනයේදී පුද්ගලයන් ගණන් ගැනීම සඳහා ඔවුන් පදිංචි ස්ථාන නිවැරැදිව හඳුනා ගැනීමයි.සියලුම ගොඩනැගිලි ලැයිස්තු ගත කිරීම අවසන් වූ පසු සංගණනයේ තෙවන අදියර වන පුද්ගලයන් ගණන් ගැනීම ආරම්භ වේ. මෙහිදී නවීන තාක්ෂණ ක්‍රම අනුව මාස 6 ක් ඇතුළත ප්‍රතිඵල ලබා දීමට හැකි වනු ඇතැයි ජන හා සංඛ්‍යා ලේඛන දෙපාර්තමේන්තු නිලධාරීහු පවසති.මෙවර පැවැත්වෙනුයේ 14 වැනි දීප ව්‍යාප්ත ජන හා නිවාස සංගණනයයි. මීට පෙර මුළු දිවයිනම ආවරණය වන පරිදි ජන හා නිවාස දීප ව්‍යාප්ත සංගණනයක් සිදු කර ඇත්තේ 1981 දීය. රටක ආර්ථික සැලසුම් හා අන් සියලු සැලසුම් සඳහා මෙවැනි සංගණන අත්‍යවශ්‍ය බව ජන හා සංඛ්‍යා ලේඛන නිලධාරීහු කියති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa11041014</link>
    <topic>කසුරිගේ ‘රතු ඉද්ද’ ඔබ අතට</topic>
    <author/>
    <content>කරුණාදාස සූරියආරච්චිගේ නවතම නවකතාව වූ ‘රතු ඉද්ද’ පසුගියදා වෙළෙඳ පොළට නිකුත් කෙරිණි. මෙතෙක් ඔබ අත් නොවිඳි අත්දැකීමක් පාදක කොටගෙන ආකර්ෂණීය ලෙස රචිත ‘රතු ඉද්ද’ පාඨකයාගේ නොමඳ අවධානය දිනා ගනු ඇත.පසුගිය වසරේ රාජ්‍ය සම්මානය සඳහා ද ස්වර්ණ පුස්තක සම්මානය සඳහා ද ගොඩගේ සම්මානය සඳහා ද නිර්දේශ වූ ‘කළු දෝංකාරය’ මේ ලේඛකයාගේ ම නිර්මාණයකි.මෙතෙක් ඔහු විසින් රචිත සියලු ම නවකතාවලට වඩා වෙනස් මගක් ගෙන ඇති ‘රතු ඉද්ද’ දයාවංශ ජයකොඩි සහ සමාගමේ ප්‍රකාශනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=aa11041015</link>
    <topic>රණවිරුවන් හා උතුරේ ජනතාව වෙනුවෙන් උතුරු පළාතේ අවුරුදු උත්සව 3 ක්</topic>
    <author/>
    <content>තාරුණයට හෙටක් මෙහෙයවීමෙන්තිස් වසරක ශාපලත් යුද්ධයෙන් රට බේරාගත් අභීත රණවිරුවන් හා එහිදී පීඩා විදි උතුරේ ජනතාවගේ මානසිකත්වය නගා සිටුවීම පිණිස තාරුණ්‍යයට හෙටක් සභාපති පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් පරිදි මෙවර සිංහල හා හින්දු අවුරුද්ද නිමිති කරගෙන අලුත් අවුරුදු ක්‍රීඩා තරග හා මහා සංගීත ප්‍රසංග කිළිනොච්චි, මුලතිව් හා වවුනියාව දිස්ත්‍රික්ක හි පැවැත්වීමට කටයුතු යොදා ඇත.තාරුණ්‍යයට හෙටක් සංවිධානය හා ශ්‍රී ලංකා යුද හමුදාව සංවිධානය කරන මෙම අවුරුදු ක්‍රීඩා ආරක්ෂක හමුදාව හා සිවිල් ජනයා තුළ කිළිනොච්චි, මුලතිව්, හා වවුනියාව දිස්ත්‍රික්ක සඳහා පැවැත්වේ. මෙහිදී අවුරුදු ක්‍රීඩා තරග හා මහා සංගීත ප්‍රසංග අප්‍රේල් මස 22 දින කිළිනොච්චියේදී අප්‍රේල් මස 23 දින මුලතිව් හි ද හා අප්‍රේල් මස 24 දින වවුනියාවේදී ද උදෑසන 7.00 සිට මධ්‍යම රාත්‍රිය තෙක් පැවැත්වීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>10</day>
    </date>
    <link>http://www.silumina.lk/2011/04/10/_art.asp?fn=ab1104105</link>
    <topic>කප්පම් කාරයන්ට මගෙන් අනුකම්පාවක් නෑ</topic>
    <author>චන්දන බණ්ඩාර</author>
    <content>ගෝඨාභය කියයිජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස්විය. ගිය සතියේ ද සුපුරුදු පරිදි එහිදී සාකච්ඡාවට ලක්වූයේ පාසල් නිල ඇඳුම් පිළිබඳවය. ඒ මෙවර පාසල් දරුවන්ට බෙදා දී ඇති නිල ඇඳුම් හොඳ තත්ත්වයෙන් නොතිබු බවට ඇමැතිවරුන්ට ලැබී තිබු පැමිණිලි නිසාය.ඒ පිළිබඳව මුලින්ම කැබිනට් මණ්ඩලයට අදහස් දැක්වූයේ අධ්‍යාපන ඇමැති බන්දුල ගුණවර්ධනය.“රෙදි පිටරටින් ගෙන්වනවාට වඩා දේශීය නිෂ්පාදකයන්ට අතදෙන්ඩ අවශ්‍ය නිසා අපි අපේ රටේ නිෂ්පාදන මෙවර පාසල් දරුවන්ට ලබා දුන්නා. නමුත් එම රෙදි සියයට 20 ක්වත් හොඳ තත්ත්වයෙන් නැහැ. මේ කර්මාන්ත තිබෙන්නේ කර්මාන්ත අමාත්‍යාංශය යටතේයි. නමුත් මේ පාසල් දරුවන්ගේ රෙදි ප්‍රශ්නයේදී බැණුම් අහන්ඩ වෙලා තියෙන්නේ මට” ඇමැති බන්දුල ගුණවර්ධන කියා සිටියේය.ඉන් පසුව ජනාධිපතිතුමා ඒ ගැන දීර්ඝ ලෙස පැහැදිලි කළේය.“පාසල් දරුවන්ට රෙදි ලබා දීමට වසරකට ආණ්ඩුව රුපියල් බිලියන ගණනක් වැය කරනවා. අපි බැලුවේ ඒ මුදල අපේ ව්‍යාපාරිකයන්ට දීලා දියුණු කරන්න. බලන්න අද වෙනකොට රුපියල් බිලියන ගණනක් දීලා පිටරටින් බෙහෙත් ගෙන්වනවා. අපේ රටේ ව්‍යාපාරිකයෝ මේ වගේ බෙහෙත් නිෂ්පාදනයට යොමු වෙන්නේ නැහැ. අපි අවංකවම දේශීය ව්‍යාපාරිකයන්ට අත දෙනවා. නමුත් දේශීය ව්‍යාපාරිකයෝ ඒ තැන ගන්නේ නැහැ.” ජනාධිපතිතුමා කැබිනට් මණ්ඩලයේදී කියා සිටියේය.ඒ සමඟම කැබිනට් මණ්ඩලයේදී අදහස් දැක්වූයේ ඇමැති ගාමිණී ලොකුගේ ය.“සර් භාණ්ඩාගාරයෙන් නියමිත වේලාවට මුදල් ලබා දෙන්නේ නැහැ. මං හිතන්නේ ඒ නිසයි දේශීය නිෂ්පාදකයන්ට රෙදි නිෂ්පාදනය කර ගන්ඩ බැරි වෙලා තියෙන්නේ.” ඇමැති ගාමිණී ලොකුගේ කියා සිටියේය.ඊට පිළිතුරු බැන්දේ ඇමැති බන්දුල ගුණවර්ධනය. “නැහැ ජනාධිපතිතුමනි, දේශීය නිෂ්පාදකයන් තමන්ගේ ප්‍රශ්න වහ ගන්න විවිධ දේවල් කියනවා. අපේ රටේ රෙදි නිෂ්පාදනය කරන ඇතැම් කර්මාන්තශාලා පරණයි. ඒවායේ යන්ත්‍ර සූත්‍රත් පරණයි. ඒවා අලුත්වැඩියා කරගන්නේ නැහැ.” ඇමැති බන්දුල ගුණවර්ධන කැබිනට් මණ්ඩලයට කියා සිටියේය.ඉන් අනතුරුව ජනාධිපතිතුමා ඇමැති බන්දුල ගුණවර්ධන, ඇමැති වාසුදේව නානායක්කාර සහ ඇමැති ගාමිණී ලොකුගේට පැවැරුයේ මින් ඉදිරියට පාසල් දරුවන්ට නිල ඇඳුම් ලබා දීමේදී වඩාත් හොඳ තීරණයක් ගන්නා ලෙසටය.ගිය සතියේ පැවැති කැබිනට් මණ්ඩලයට ඇමැති බන්දුල ගුණවර්ධන තවත් කැබිනට් පත්‍රිකාවක් ඉදිරිපත් කර තිබිණි. එනම් අලුතින් ආරම්භ කෙරෙන පාසල් 1000 ක් සඳහා විදුහල්පතිවරුන් 1000 ක් බඳවා ගැනීම සඳහාය. එමෙන්ම විද්‍යා විෂය සඳහා ගුරුවරුන් දහසක්, ඉංගී‍්‍රසි භාෂාව ඉගැන්වීමට ගුරුවරුන් දහසක් සහ තොරතුරු තාක්ෂණ විෂය ඉගැන්වීමට ගුරුවරුන් දහසක් බඳවා ගැනීමට ද ඇමැති බන්දුල ගුණවර්ධන කැබිනට් මණ්ඩලයේ අවසරය ඉල්ලා තිබිණි. ඒ අනුව ඇමැති බන්දුලගේ කැබිනට් පත්‍රිකාවට කැබිනට් අනුමැතිය හිමි වීය.එම කැබිනට් පත්‍රිකාව අනුව අලුතෙන් බඳවා ගන්නා විදුහල්පතිවරුන් දහසින් සියයට 50 ක් අධ්‍යාපන පරිපාලන සේවා විභාගය පදනම් කරගෙන සහ ඉතිරි සියයට පනහ ගුරු සේවයේ යෙදී සිටින දක්ෂ ගුරුවරුන්ගෙන් බඳවා ගැනීමට ද කැබිනට් මණ්ඩලයේ අවසරය හිමි වීය.මේ අතර ඇමැති මර්වින් සිල්වා කැබිනට් මණ්ඩලයේදී ජනාධිපතිතුමාට විශේෂ යමක් කියා සිටියේය. “සර් මේ කාලේ මගේ ග්‍රහයා හොඳ නැහැ. මට ජුනි මාසය වෙනතුරු නිවාඩු දෙන්ඩ. නැත්නම් මගේ ඇමැතිකමත් ගහලා යන්ඩ පුළුවන් කියලා මගේ දෛවඥයෝ කියලා තියෙනවා.” ඇමැති මර්වින් ජනාධිපතිතුමාට කියා සිටියේය. ජනාධිපතිතුමා ඊට කිසිදු ප්‍රතිචාරයක් නොදක්වා සිටියේය.ගිය සතියේදී ශ්‍රී ලංකා ක්‍රිකට් කණ්ඩායමේ නායක කුමාර සංගක්කාර ජනාධිපතිතුමා හමුවී තමා ශ්‍රී ලංකා ක්‍රිකට් නායකත්වයෙන් සමුගන්නා බව කියා සිටියේය. නැවතත් 2015 වසරේදී පැවැත්වෙන ලෝක කුසලාන තරගාවලිය සඳහා නව නායකයකුට සූදානම් වීමට ඉඩ ලබා දෙමින් තමා නායකත්වයෙන් සමුගන්නා බව ද හෙතෙම ජනාධිපතිතුමාට සැල කර සිටියේය.මේ අතරතුර ශ්‍රී ලංකා කණ්ඩායමේ සුපිරි පිතිකරුවකු ලෙස නම් දරා සිටින තිලකරත්න ඩිල්ෂාන්ගේ බිරිය ද ගිය සතියේ ජනාධිපතිතුමාට විශේෂයෙන් ස්තූති කොට තිබිණි. එනම් ඩිල්ෂාන්ට පසුගිය කාලයේ මුහුණදීමට සිදුවූ ප්‍රශ්නවලදී මාධ්‍යවලින් ඩිල්ෂාන් ආරක්ෂා කර ගැනීම පිළිබඳවය.“ඩිල්ෂාන්ට හොඳ මානසිකත්වයකින් ක්‍රීඩා කරන්ඩ ඉඩ ලැබුණා. ඒ ජනාධිපතිතුමනි ඔබතුමා නිසායි. ලෝක කුසලාන තරගාවලියේ වැඩිම ලකුණු ලාභියා වෙන්ඩත් ඩිල්ෂාන්ට පුළුවන් වුණා. ඒ හොඳ මානසිකත්වයක් තිබුණ නිසා” තිලකරත්න ඩිල්ෂාන්ගේ බිරිය ජනාධිපතිතුමාට කියා සිටියාය.පෑලියගොඩ නව මාළු වෙළෙඳ සංකීර්ණය විවෘත කිරීමේ උත්සවය මනාව සංවිධානය කර තිබීම ගැන ජනාධිපතිතුමා ධීවර ඇමැති රාජිත සේනාරත්නට පසුගියදා ප්‍රශංසා කළේය. මාළු වෙළෙඳ සංකීර්ණය විවෘත කළ දිනයට පසු දිනයේ ඇමැති රාජිත යළිත් වරක් අලුයම 4.00 ට පමණ පෑලියගොඩ නව මාළු වෙළෙඳ සංකීර්ණයට ගියේය.එහි යන විට ඇමැති රාජිත සේනාරත්නට දැකගන්නට ලැබුණේ පිටකොටුව ශාන්ත ජෝන් මාළු වෙළෙඳපොළේ කප්පම් එකතු කරන රොෂාන් නමැත්තා ද එහි පැමිණ සිටින බවය. රොෂාන් නමැත්තා නව මාළු වෙළෙඳ සංකීර්ණයේ කඩයකින් දිනකට රුපියල් 500 ක් ඉල්ලා ඇති බව ද ඇමැති රාජිතට දැනගන්නට ලැබිණි.එමෙන්ම මාළු කූඩ කර ගහන නාට්ටාමි කෙනකුගෙන් එක් මාළු කූඩයකින් රුපියල් 20 ක් කප්පම් ලෙස ඉල්ලා ඇති බව ද ඇමැති රාජිතට දැනගන්නට ලැබිණි. මාළු කූඩයක් එසවීමට නාට්ටාමි කෙනෙකුට රුපියල් 30 ක් ලැබෙද්දී ඉන් රුපියල් 20 ක් කප්පම් ලෙස ගෙවීමට සිදුවීම ගැන ඇමැති රාජිතට නාට්ටාමිලා කීප දෙනෙක්ම පැමිණිලි කළහ.ඊටත් අමතරව කප්පම්කරුවන් වැසිකිළි නඩත්තුකරුවන්ගෙන් පවා කප්පම් ඉල්ලා තර්ජනය කර තිබු බව ද ධීවර ඇමැති රාජිත සේනාරත්න එහිදී දැන ගත්තේය.මේ අතරතුර ඇමැති රාජිතට ජනාධිපතිතුමා උපදෙස් දී තිබුණේ මාළු වෙළෙඳපළේ වෙළෙන්දන්ට සුදුසු නිල ඇඳුමක් රජයේ වියදමින් ලබා දෙන ලෙසටය. එමෙන්ම මාළු කූඩ කර ගහන අය වන නාට්ටාමිලාට එම නම නැතිව ඔවුන්ගේ ගෞරවය ආරක්ෂා වන ආකාරයේ නමක් යොදන ලෙස ද ජනාධිපතිතුමා ඇමැති රාජිතට උපදෙස් දී තිබිණි. ඇමැති රාජිත මේ බව මාළු වෙළෙඳපළේ වෙළෙඳසල් හිමියන්ට ප්‍රකාශ කොට තිබිණි. ඔවුන් ඒ ගැන ජනාධිපතිතුමාට ස්තුතිය පළ කොට තිබිණි.මෙවැනි වාතාවරණයක් තිබියදී කප්පම්කරුවන් ගැන ඇමැති රාජිතට සවිස්තරව දැනගන්නට ලැබිණි. පෑලියගොඩ නගර සභාවේ ප්‍රධානියකු ඊට සෘජුවම සම්බන්ධ බවට ඇමැතිවරයාට තොරතුරු ලැබිණි. ඊටත් අමතරව අදාළ දේශපාලන බලවතා බලෙන් කඩ කීපයක් ඉදිකරවා එම කඩවල ආදායමෙන් සියයට 50 ක් කප්පම් ලෙස ද ලබා ගැනීමට සැලැසුම් කර තිබිණ. මේ සියලු තොරතුරු දැනගත් ඇමැති රාජිතට තේරුම් ගියේ තත්ත්වය දිනෙන් දිනම නරක අතට හැරෙන බවය. එම නිසා ඇමැති රාජිත ඒ ගැන ආරක්ෂක ලේකම් ගෝඨාභය රාජපක්ෂ මහතාට පැමිණිලි කර සිටියේය.ඒ සමඟම ගෝඨාභය රාජපක්ෂ මහතා එක්තරා දේශපාලනඥයකුට ද තදබල ලෙස දෝෂාරෝපණය කළේය.“අපි කොළඹ පාතාලය ඉවර කළා. ඔය මැරයන්ට සහ කප්පම් කරුවන්ට මගෙන් අනුකම්පාවක් ලැබෙන්නේ නැහැ. මං දැන්මම අනුර සේනානායක පොලිස් නිලධාරියා එවන්නම්.” ආරක්ෂක ලේකම් ගෝඨාභය රාජපක්ෂ මහතා ඇමැති රාජිතට කියා සිටියේය.මේ අතරතුර ඇමැති විමල් වීරවංශ ද ජනාධිපතිතුමා හමු වී තිබිණි. “ජනාධිපතිතුමනි ජනතාව වෙනුවෙන් බොහොම හොඳට මාළු වෙළෙඳ සංකීර්ණයක් විවෘත කළා. නමුත් දැන් ඒ ගැන නෙමෙයි අහන්න ලැබිලා තියෙන්නේ කප්පම් ගැන විතරයි.” ඇමැති විමල් වීරවංශ ජනාධිපතිතුමාට ප්‍රකාශ කැර තිබිණි.ඉන් අනතුරුව ජනාධිපතිතුමා පොලීසියට නියෝග කොට තිබුණේ කප්පම් ගැටලුව විසඳන ලෙසටය. ඉන් පසුව අදාළ සිදුවීමට නායකත්වය දී තිබු පෑලියගොඩ උප නගරාධිපතිවරයා ගිය සතියේ අත්අඩංගුවට ගෙන තිබිණි.ගිය සිකුරාදා එ.ජා.ප යේ නව කෘත්‍යාධිකාරි මණ්ඩලය ප්‍රකාශයට පත් කෙරිණි. ඒ එ.ජා.ප යේ නව ව්‍යවස්ථාවට අනුව පත් කෙරුණු උපදේශක කමිටුව විසිනි. එ.ජා.ප උපදේශක කමිටුව සමන්විත වූයේ එ.ජා.ප නායකයා, නියෝජ්‍ය නායක කරු ජයසූරිය, සම නියෝජ්‍ය නායක සජිත් ප්‍රේමදාස සහ එ.ජා.ප මහලේකම් තිස්ස අත්තනායකගේ ප්‍රධානත්වයෙනි.එ.ජා.ප උපදේශක මණ්ඩලයේ දී සම නියෝජ්‍ය නායක සජිත් ප්‍රේමදාස නව කෘත්‍යාධිකාරි මණ්ඩලය පත් කිරීමට පෙර එ.ජා.ප ජාතික සංවිධායක ධූරයට සම්පූර්ණ කරන ලෙස උපදේශක කමිටුවෙන් ඉල්ලා සිටියේ ය. “අනික තමයි ජාතික සංවිධායක ධූරයට රංජිත් මද්දුම බණ්ඩාර විතරයි ඉදිරිපත් වෙලා ඉන්නේ” සජිත් ප්‍රේමදාස කියා සිටියේ ය.ඊට ප්‍රතිචාර දැක්වූයේ එ.ජා.ප නායකයාය. “නැහැ... නැහැ. රවි කරුණානායකත් මගෙන් ඉල්ලා සිටියා ජාතික සංවිධායක ධූරයට තමා පත් කරන්න කියලා” එ.ජා.ප නායක රනිල් කියා සිටියේ ය. ඒනිසා එකඟතාවෙන් අපි ජාතික සංවිධායක පත් කරමු” එ.ජා.ප නායකයා කියා සිටියේ ය.ඒ අනුව එ.ජා.ප ජාතික සංවිධායක ධූරය හිස්ව තිබියදී එ.ජා.ප. අන්තර්කාලීන කෘත්‍යාධිකාරි මණ්ඩලය අහෝසි කරමින් එ.ජා.ප යේ නව කෘත්‍යාධිකාරි මණ්ඩලය ප්‍රකාශයට පත් කෙරිණි.එ.ජා.ප යේ පැරැණි ව්‍යවස්ථාව අනුව එ.ජා.ප නායකයාට කෘත්‍යාධිකාරී මණ්ඩලයට සාමාජිකයන් 92 ක් පත් කිරීමේ බලය තිබිණි. එහෙත් නව ව්‍යවස්ථාව අනුව එ.ජා.ප නායකයාට කෘත්‍යාධිකාරි මණ්ඩලයට පත් කළ හැක්කේ සාමාජිකයන් 20 දෙනකු පමණි.එ.ජා.ප කෘත්‍යාධිකාරි මණ්ඩලයේ කැපී පෙනෙන වෙනස වූයේ එ.ජා.ප නායකයාට එරෙහිව කටයුතු කළ මන්ත්‍රීවරුන්ට කෘත්‍යාධිකාරි මණ්ඩල සභිකත්වය අහිමි වීම ය. ඒ අනුව බුද්ධික පතිරණ, රෝසි සේනානායක, දුනේෂ් ගන්කන්ද, ඉමිතියාස් බාකිර් මාකර් යන අයට එ.ජා.ප කෘත්‍යාධිකාරි මණ්ඩල සභිකත්වය අහිමි විය. එ.ජා.ප මන්ත්‍රී බුද්ධික පතිරණ මාතර එ.ජා.ප ලැයිස්තුවේ මුල් තැනට මනාප ලබා ගත් මන්ත්‍රීවරයා ය. මන්ත්‍රීනි රෝසි සේනානායක ද එ.ජා.ප යේ කොළඹ දිසාවේ ප්‍රබල චරිතයකි. එහෙත් ඇයට ද එ.ජා.ප යේ උත්තරීතරම සභාව නියෝජනය කිරීමේ අවස්ථාව අහිමි විය. ඊටත් අමතරව එ.ජා.ප යේ ජනප්‍රිය චරිතයක් වන එ.ජා.ප හිටපු උපසභාපති සහ කෘත්‍යාධිකාරි මණ්ඩල සභික ඉමිතිහාස් බාකිර් මාකර්ට එම තනතුරු දෙක ම අහිමි වී තිබේ.මෙවර ඔහුගේ තැන ලැබී ඇත්තේ කෑගල්ල දිසාවේ මන්ත්‍රීවරයකු වන කබීර් හෂීම්ට ය. එ.ජා.ප යේ ජ්‍යෙෂ්ඨයන්ට තැනක් නැති බවට හොඳම සාධකය ඉමිතියාස් බාකිර් මාකර්ට තනතුරු අහිමි කිරීම බව එ.ජා.ප ප්‍රබලයන්ගේ මතය වෙයි. කබීර් හෂීම් මන්ත්‍රීවරයා 1994 දී පාර්ලිමේන්තුවට පිවිසි අයෙකි. ඒ එවකට මන්ත්‍රීවරයකුව සිටි ජයතිලක පොඩි නිලමේ සබරගමුව පළාත් සභාවට තරග කිරීමට පාර්ලිමේන්තු මන්ත්‍රී ධූරයෙන් ඉල්ලා අස්වීමේ ප්‍රතිඵලයක් ලෙස මන්ත්‍රී කබීර් හසීම් පාර්ලිමේන්තුවට තේරී පත්විය. කෙසේ වෙතත් මන්ත්‍රී කබීර් හෂීම් පසුව පැවැති සියලු පාර්ලිමේන්තු මැතිවරණවලදී කෑගල්ල දිසාවේ එ.ජා.ප ලැයිස්තුවේ ප්‍රථමයා බවට දිගින් දිගටම පත්වූ මුස්ලිම් නායකයෙකි.කෙසේ වෙතත් ඉමිතියාස් බාකිර් මාකර් විශ්ව විද්‍යාල ක්ෂේත්‍රයේ සමවාදී ශිෂ්‍ය ව්‍යාපාරය ඇති කොට එ.ජා.ප ය වෙනුවෙන් තරුණ වියේ සිට ම කටයුතු කළ නායකයෙකි. ඔහු එ.ජා.ප යේ උප සභාපති ධූරය තරම් ඉහළ නිලයක් හෙබවූ එ.ජා.ප යේ කාගේත් ජනප්‍රිය චරිතයකි. එහෙත් ඉමිතියාස් බාකිර්ට රනිල් වික්‍රමසිංහ දක්වා ඇත්තේ කුඩම්මාගේ සැලකිලියි.මන්ත්‍රී බුද්ධික පතිරණ වැනි එ.ජා.ප යේ මාතර දිසාවේ ප්‍රථමයාට කෘත්‍යාධිකාරි මණ්ඩල සභිකත්වය අහිමි වෙද්දී එ.ජා.ප යෙන් තරග කොට පරාජයට පත්වූ වජිර අබේවර්ධන කෘත්‍යාධිකාරි මණ්ඩලයට පත්කොට තිබීම කාගේත් හාස්‍යයට ලක්වී තිබේ.එ.ජා.ප නායකයාට නිල බලයෙන් පත් කළ හැකි කෘත්‍යාධිකාරි මණ්ඩල සභිකයන් 20 දෙනාගෙන් පත් කළ 16 දෙනා අතරට පත්ව ඇත්තේ ඔහුගේ සමීපතමයෝ ය. වජිර අබේවර්ධන, චානුක ද සිල්වා, රේණුකා හේරත්, ජෝන් අමරතුංග, ජෝශප් මයිකල් පෙරේරා, රවි කරුණානායක, තිලක් මාරපන සහ සිරිනාල් ද මැල් එම 16 දෙනා අතර වෙති.එ.ජා.ප.යේ නව කෘත්‍යාධිකාරී මණ්ඩලය ප්‍රකාශයට පත් කිරීමෙන් අනතුරුව ගිය සිකුරාදා සවස එ.ජා.ප. නායකයා දියතලාව බලා පිටත් වුණේය. ඉන් අනතුරුව ගිය සෙනසුරාදා දියතලාවේ සිට පස්සරට එ.ජා.ප. නායකයා ගියේය. ඒ පස්සර ප්‍රාදේශීය සභාවේ මංගල සැසිය විවෘත කිරීමටය. පස්සර ප්‍රාදේශීය සභාව එ.ජා.ප.යට බලය හිමි පළාත් පාලන ආයතනයකි.මෙවර එ.ජා.ප.යේ මැයි දින රැළිය පැවැත්වෙනුයේ බණ්ඩාරවෙල නගරයේය. ඒ පිළිබඳව විශේෂ සාකච්ඡාවක් පසුගියදා බණ්ඩාරවෙල ලයන් ඉන් හෝටලයේදී පැවැත්විණි. එම සාකච්ඡාව පැවැතියේ එ.ජා.ප. මහ ලේකම් තිස්ස අත්තනායකගේ ප්‍රධානත්වයෙනි. එම සාකච්ඡාවට මන්ත්‍රී රවි සමරවීර සහ බණ්ඩාරවෙල නගරාධිපති චමින්ද විජේසිරි ඇතුළු පිරිසක් එක්ව සිටියහ.මේ අතරතුර ගිය සඳුදා බණ්ඩාරවෙල නගරාධිපතිවරයා දිවුරුම් දුන්නේය. ඒ එ.ජා.ප. මහ ලේකම් තිස්ස අත්තනායකගේ ප්‍රධානත්වයෙනි.මේ අතර ගිය සතියේදී එ.ජා.ප. නායකයා ලන්ඩන් නුවර බලා පිටත්ව ගියේය. ඒ එ.ජා.ප. නායකයාගේ බිරිය වන මෛත්‍රී වික්‍රමසිංහට වෛද්‍ය ප්‍රතිකාර ලබාගැනීමට බව එ.ජා.ප. මූලස්ථානය වාර්තා කර තිබිණි.එ.ජා.ප. නායකයා විදේශ ගතවීමට පෙර එ.ජා.ප. නියෝජ්‍ය නායක කරු ජයසූරිය එ.ජා.ප. වැඩබලන නායකයා ලෙස පත් කළේය.මේ අතර ගිය සිකුරාදා සවස එ.ජා.ප. උප සභාපති ඉම්තියාස් බාකීර් මාකර් නිවේදනයක් නිකුත් කරමින් කියා සිටියේ තමාගේ තනතුරු අහිමි කිරිම දෙස උපේක්ෂාවෙන් බලා සිටින බවයි. කෙසේ වෙතත් සැබෑ එ.ජා.ප. පාක්ෂිකයන්ට අගතියක් වීමට ඉඩ නොතබන බවද හෙතෙම කියා සිටියේය.මේ අතර එ.ජා.ප. කෘත්‍යාධිකාරී මණ්ඩල සභික ධූරය අහිමිව සිටින රෝසි සේනානායක, බුද්ධික පතිරණ, රංජිත් මද්දුමබණ්ඩාර සහ ඉම්තියාස් බාකීර් මාකර් හට එම තනතුරු ලබා දීමට වෙනත් ක්‍රියාමාර්ගවලට පිවිසීමට සජිත් පාර්ශ්වය සූදානමින් සිටින බවද වාර්තා වෙයි.ගිය බ්‍රහස්පතින්දා බ්‍රිතාන්‍ය මහ කොමසාරිස් ජෝන් රැන්කින් ගාල්ල ලයිට් හවුස් හෝටලයේදී එ.ජා.ප. නායකයාගේ හිතවතකු වන වජිර අබේවර්ධන හමුවී තිබිණි. දේශපාලන ආරංචි මාර්ග අනුව එ.ජා.ප. හිටපු ප්‍රබලයා සහ බ්‍රිතාන්‍ය මහ කොමසාරිස්වරයා අතර පැය දෙකක පමණ දීර්ඝ සාකච්ඡාවක් පැවැත්වී තිබේ. ඒ එ.ජා.ප.යේ ඉදිරි දේශපාලන ක්‍රියාමාර්ග පිළිබඳව බවද වාර්තා වෙයි.පසුගියදා එජාප හිටපු පාර්ලිමේන්තු මන්ත්‍රී වජිර අබේවර්ධන ඇතුළු ඔහුගේ හිතවතුන් පිරිසක් කොළඹ ප්‍රදේශයේ පැවැති මළගෙදරකදී ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේට හමුවිය.“තමුන්නාන්සේලගේ පක්ෂයේ තනතුරු පොරය ඉවර නෑ වගේ. ජාතික සංවිධායක තනතුර කාට ද ලැබෙන්නෙ? හෙට්ටිගේ වජිර ගෙන් විමසීය.“චිඞ විතරක්! අජූවයි. කියන්නත් ලජ්ජයි. අපේ සමහර අයගේ හැසිරීම. ඔය කියන තනතුරු අපේ පක්ෂයෙ නෑ. නායකයො කීපදෙනෙක් නෑ. එක නායකයයි ඉන්නෙ. එයත් එක්ක හැමදෙනාම එකට යන්න ඕන. අපේ සමහර කාලකණ්ණින්ට මේක තේරෙන්නෙ නෑ.” වජිර අබේවර්ධන කෝපයෙන් යුතුව කියාගෙන ගියේය.මේ අතර එතැන සිටි තවත් එජාප පාක්ෂිකයෙක් හෙට්ටිගේ ගෙන් විමසා සිටියේ “අපේ පක්ෂයේ අර්බුද විතර ද ඔයාලට පේන්නෙ.” කියාය.“තමුන්නාන්සෙලගෙ පක්ෂයෙ ගැටුම් ගැන අපට නම් ප්‍රශ්නයක් නෑ. වෙලා තියෙන්නෙ ඔහේලගේ අය ජනාධිපතිතුමා හමුවෙලා කතා කරන්න ඕන කියල හැමදාම පණිවිඩ එවනවා. තවත් ගත්තොත් ඔහෙලාගෙ පක්ෂයට යන්නම බැරි වෙනව. හෙට්ටිගේ කියා සිටියේය.ශ්‍රී ලංකා ක්‍රිකට් කණ්ඩායම සහ ඉන්දිය ක්‍රිකට් කණ්ඩායම අතර පැවැති ලෝක ශූරතා තරගාවලියේ අවසාන මහා තරගය ගිය සෙනසුරාදා පැවැතියේ ඉන්දියාවේදීය. මේ අවසන් ක්‍රිකට් තරගය නැරැඹීමට ජනාධිපතිතුමා ද ඉන්දියාවට ගියේය. ඒ පාර්ලිමේන්තු මන්ත්‍රී නාමල් රාජපක්ෂ, ජනාධිපතිතුමාගේ පෞද්ගලික ලේකම් ඌව පළාත් මහ ඇමැති ශෂින්ද්‍ර රාජපක්ෂ, ජනාධිපති ලේකම් ලලිත් වීරතුංග සහ පාර්ලිමේන්තු මන්ත්‍රී සජින් වාස් ගුණවර්ධන සමඟිනි.එම සංචාරයේදී ජනාධිපතිතුමා ඉන්දිය ජනපතිනී ප්‍රතිභා පටෙල් ද හමුවුණේය. ඉන් අනතුරුව ශ්‍රී ලංකා ක්‍රිකට් කණ්ඩායමට ශක්තියක් ධෛර්යයක් ලබා දීම වෙනුවෙන් ක්‍රිකට් ක්‍රීඩාංගණයට ගොස් අවසාන මහා තරගය ද නැරැඹුවේය.ක්‍රිකට් ක්‍රීඩාව මේ වන විට රටවල් අතර ජාතීන් අතර මෙන්ම දේශපාලන පක්ෂ සහ කණ්ඩායම් අතරද සුහදත්වය වර්ධනයට යෙදෙවේ.පසුගිය පස් වන දින සබරගමුව පළාත් සභා රැස්වීම කල් වේලා ඇතිව අවසන් විය.පළාත් අමාත්‍ය ජී.එම්. කරුණාපාල සබරගමුව පළාත් සභාවේ මැති ඇමැතිවරු සහ මන්ත්‍රීවරු දෙපිලකට බෙදී සුහද ක්‍රිකට් තරගයක් පැවැත්විය යුතු යැයි යෝජනා කර තිබූ අතර එම යෝජනාව පිළිගනිමින් මුලින්ම ක්‍රීඩාංගණයට පැමිණියේ විපක්ෂ නායක ඒ.ඒ. විජේතුංගය.අනතුරුව මහ ඇමැති මහීපාල හේරත් ක්‍රීඩා පිටියට පැමිණියේය. ජනතා විමුක්ති පෙරමුණේ මන්ත්‍රීවරු දෙදෙනා සහ ආණ්ඩු පක්ෂයේ මන්ත්‍රීවරු කීප දෙනෙකු හැරුණු විට 40 කට ආසන්න මන්ත්‍රීවරු පිරිසක් විනාඩි කීපයක් ඇතුළත නව නගර ක්‍රීඩාංගණයට රොක් වූයේ පාසල් ක්‍රිකට් තරගාවලියක උද්‍යෝගය සහ ජවයෙන් යුතුවය.පළාත් සභාවේ මැති ඇමැතිවරු මන්ත්‍රීවරු පක්ෂ බේදයකින් තොරව නව නගර ක්‍රීඩාංගණයට සම්ප්‍රාප්ත වූයේ වාහන හතර පහකිනි.ආණ්ඩු පක්ෂය සහ විපක්ෂය වශයෙන් වෙන් වෙන්ව තරගය පැවැත්විය යුතු යැයි කෙනකු යෝජනා කළ අතර මහ ඇමැතිවරයා එයට තරයේම විරුද්ධ විය. මෙතෙනට ඇවිල්ලත් අපි බෙදෙන්න ඕන නැහැ.දෙගොල්ලොම කවලම් වෙන විදියට ටීම් දෙක හදමු. මහ ඇමැතිවරයාගේ යෝජනාවට විපක්ෂනායකවරයා ඇතුළු ආණ්ඩු පක්ෂයේත් විපක්ෂයේත් අනුමැතිය පළ විය.අපි ජයතිලක පොඩිනිලමේ ඇමැතිතුමා අම්ෆයර් කරමු. මහ ඇමැතිවරයා යෝජනා කළ අතර තරගයේ තෙවෙනි තීරකයා වශයෙන් තවත් හිටපු මහ ඇමැතිවරයෙකු වන අශෝක ජයවර්ධන නම් කෙරිණි.කාසියේ වාසිය මහ ඇමැතිවරයාට හිමි වූ අතර සිය කණ්ඩායමේ පළමු පිතිකරුවා වශයෙන් පිටියට බට මහ ඇමැතිවරයා අසලම පන්දු රැකීම විපක්ෂ නායක ඒ.ඒ. විජේතුංගට බාර විය.කෙසේ වෙතත් මහීපාල හේරත් මෙහිදී සඳහන් කළේ තමා දවා ගැනීමට තැත් කළහොත් ප්‍රතිපාදන ලබාදීමේදි දෙවරක් කල්පනා කිරීමට සිදු වන බවය.ඒ අනුව මන්ත්‍රීවරයෙකු මහ ඇමැතිවරයාට ෆුල්ටෝස් පන්දුවක් යොමු කළ අතර මහීපාල හේරත්ගේ දැවැන්ත පිති හරඹය හමුවේ පන්දුව රැක ගැනීමට මන්ත්‍රීවරු කීප දෙනකු පිටිය පුරා දිව යන අයුරු දැක ගන්නට ලැබිණි.කෙසේ වෙතත් බොහෝ උසුළු විසුළු මැද සිදුවූ මේ ක්‍රිකට් තරගාවලිය අවසන මහ ඇමැතිවරයා සහ විපක්ෂනායකවරයා එකම රථයක නැගී යළි පළාත් සභාවට නික්ම ගියේ ඕගොල්ලො දිගටම මැච් එක ගහන්න අපි දෙන්නට තවත් මැච් එකක් තියෙනවා යැයි මන්ත්‍රී සහ මැති ඇමැති සගයින් සිනාගන්වමිනි.කාන්චන ජයරත්න, රවීන්ද්‍ර රණවීර, නිමල් විජේනායක, ජී.එම් කරුණාපාල යන ආණ්ඩුපක්ෂයේ සහ විපක්ෂයේ මැති ඇමැතිවරු ඉහළම ක්‍රීඩා කුසලතාවයන් පෙන්නුම් කළ අතර පන්දු රකිමින් සිටි අතුල කුමාර රාහුබද්ධ 4 සීමාව ආසන්නයේදී වරෙක පිටියේ ඇද වැටුණේය.උඩ පන්දු කීපයක්ම ක්‍රීඩා ඇමැති ශ්‍රී ලාල් වික්‍රමසිංහ අතින් ගිලිහී ගියේය. මේ වන විට පිටියට දැඩි හිරු රැස් පතිත වෙමින් තිබිණි. ළඟ පාත කඩයක් නැද්ද තොප්පියක් ගන්න ජයතිලක පොඩිනිලමේ මන්ත්‍රීවරයා කරුණාපාල ඇමැතිවරයාගෙන් විමසුවේ සිය කෙස් රහිත හිස අතගාමිනි.ටිකක් අව්වේ හිටියට මොකද ඇමැතිතුමෝ කළු වුණාට මක්වෙයිද මේ වයසට ආයෙත් කසාදයක් බඳින්නැයි ජී.එම්. කරුණාපාල ඇමැතිවරයා විහිළුවක් කරමින් කීවේය. පළාත් සභාවේ එකම කාන්තා නියෝජනය වන එජාපයේ වෛද්‍ය තුසිතා විජේමාන්න ප්‍රේක්ෂකයින් අතර රැඳී සිටිමින් කණ්ඩායම දිරිමත් කළාය.ජාතික නිදහස් පෙරමුණේ දේශපාලන මණ්ඩලය පසුගිය සතියේ බදාදා පක්‍ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ, ප්‍රධාන ලේකම් පි‍්‍රයන්ජිත් විතාරණගේ ප්‍රධානත්වයෙන් බත්තරමුල්ලේ පිහිටි පක්‍ෂ ප්‍රධාන කාර්යාලයේදී රැස්විය.එහිදී මූලික වශයෙන් සාකච්ඡාවට ලක් වූයේ මුළුමහත් රටම, ජාතියම පාවා දීමේ ලිපියක් සම්බන්ධයෙනි. ලිපිය යවා ඇත්තේ එක්සත් ජාතීන්ගේ මහ ලේකම් බැන්කි – මූන් වෙතය. ලිපිය ලියා ඇත්තේ අන්තර් විශ්ව විද්‍යාලයීය ශිෂ්‍ය බල මණ්ඩලය විසිනි.”එදා 1988 – 89 වකවානුවේ මේ රට විදේශ ආක්‍රමණයකට ලක්ව තිබුණා. එසේම මුළුමහත් සමාජයට ම සිය ප්‍රජාතන්ත්‍රවාදී අයිතීන් අහිමිව තිබුණා. ඒ මොහොතේදී අන්තර් විශ්ව විද්‍යාලයීය ශිෂ්‍ය බලමණ්ඩලය ක්‍රියා කළ අන්දම අපට කිසිසේත්ම අමතක නැහැ. එදා අන්තරයේ සටන් පාඨය වුණේ “පළමුව මවුබිම - දෙවැනුව ඉගෙනුම” යන්නයි. අපට ඉගෙන ගන්න නම් මවුබිමක් අවශ්‍ය බව, මවුබිම ආක්‍රමණිකයාගෙන් නිදහස් කර ගත යුතු බව එදා අන්තරය ලාංකීය සමාජයට අවධාරණය කළා. ඒත් අද අන්තර් විශ්ව විද්‍යාලයීය ශිෂ්‍ය බල මණ්ඩලය එහි ඔලමොට්ටල නායකත්වය විසින් ඇද දමා තිබෙන තැන ඉතාම ඛේදනීයයි.” ඇමැති විමල් වීරවංශ පෙන්වා දුන්නේය.”අද විදේශවල ඇතැම් සංවිධානවලට අවශ්‍යව ඇත්තේ ශ්‍රී ලංකාවේ සේනාධී නායකයා ඇතුළු මේ රට කොටි ත්‍රස්තවාදයෙන් මුදා ගත් රණවිරුවන් යුද අධිකරණ දංගෙඩියට දැක්කවීමටයි. අද අන්තර් විශ්ව විද්‍යාලයීය ශිෂ්‍ය බල මණ්ඩලයේ නායකත්ව පුටුවල සිටින පාවා දෙන්නන් හදන්නේ ඒ දුෂ්ට උවමනාවට අවශ්‍ය පාර කපා දීමටයි.” නියෝජ්‍ය ඇමැති වීරකුමාර දිසානායක සඳහන් කළේය.”අන්තර් විශ්ව විද්‍යාලයීය ශිෂ්‍ය බල මණ්ඩලය තම ලිපියෙන් බැන්කි මූන්ට කියනවා, මේ රටේ ආණ්ඩුව විපක්‍ෂයේ දේශපාලන පක්‍ෂවලට පහර දෙනවා, මාධ්‍යවේදීන්ට පහර දෙනවා, මරා දමනවා, මාධ්‍ය ආයතනය ගිනි තබනවා, උතුරු නැඟෙනහිර සිවිල් පරිපාලනයක් ස්ථාපිත නොකර සාමාන්‍ය දෙමළ ජනතාවට එරෙහිව ප්‍රචණ්ඩත්ව මුදා හරිනවා ඒ අතරේ ශිෂ්‍යයන්ට පහර දෙනවා කියලා. දශක තුනක් තිස්සේ ලොව ම්ලේච්ඡතම ත්‍රස්තවාදයෙන්බැට කෑ මේ රටේ අද ඇත්තේ අන් කවරදාටත් වඩා නිදහස්, සාමකාමී වටපිටාවක්. එහෙම තියෙද්දී අද මේ අන්තරයේ පාවා දෙන්නෝ, බැන්කි මූන්ට කියනවා මේ ආණ්ඩුව මානව හිමිකම් උල්ලංඝනය කරනවා කියලා.” ඇමැති විමල් වීරවංශ කියා සිටියේය.කළුතර තිස්ස මධ්‍ය විද්‍යාලය හා කළුතර විද්‍යාලය අතර පවත්වනු ලබන වාර්ෂික මහා ක්‍රිකට් තරගය හා සමගාමීව ආදි ශිෂ්‍ය ක්‍රිකට් තරගයක් ද වාර්ෂිකව පැවැත්වීමට දෙවිදුහල් ආදි ශිෂ්‍ය සංගම් තීරණය කළේ මීට වසර 05 කට පෙරය. පසුගිය ඉරිදා මේ දෙවිදුහල් ආදි ශිෂ්‍ය ක්‍රිකට් ගැටුම පැවැත්විණි. මේ තරගය පැවතියේ කළුතර තිස්ස මධ්‍ය විද්‍යාල ක්‍රීඩාංගණයේදීය. මේ තරගය කළුතර පමණක් නොව බොහෝ ප්‍රදේශවල ජනතාවගේ අවධානයට ලක්ව තිබිණි. ඒ මෙවර කළුතර තිස්ස මධ්‍ය විද්‍යාල ආදි ශිෂ්‍ය සංගමය විසින් තම විදුහලේ සිටි දක්‍ෂ ක්‍රිකට් ක්‍රීඩකයකු වූ ඇමැති විමල් වීරවංශට තිස්ස විදුහලේ ආදි ශිෂ්‍ය ක්‍රිකට් කණ්ඩායමේ නායකත්වය ලබා දී තිබීමත්, කළුතර විද්‍යාල ආදි ශිෂ්‍ය ක්‍රිකට් කණ්ඩායමේ නායකයා ලෙස සෝමවංශ අමරසිංහ ජවිපෙ නායකයා තරග වැදීමට නියමිත බවත් ආරංචි වී තිබීමය.ඒ නිසා පසුගිය ඉරිදා උදේ 10.00 පමණ වන විට කළුතර තිස්ස විද්‍යාලයීය ක්‍රීඩාංගණයට බොහෝ පිරිසක් එක් රොක්ව සිටියහ.කාසියේ වාසිය උරගා බැලීම විමල් වීරවංශ හා සෝමවංශ අමරසිංහ අතර සිදුවෙතැයි බොහෝ දෙනෙක් බලා සිටියද පිටියට පැමිණියේ විමල් පමණි. නායකත්වය තබා තරග වැදීමටත් සෝමවංශ අමරසිංහ සූදානම්ව නොසිටියේය. ඔහු අසනීප තත්ත්වයක් නිසා තරග නොවදින බව පසුව ආරංචි විය.එසේ වුවත් විමල් වීරවංශ ඇමැතිවරයා නායකත්වය දුන් තිස්ස මධ්‍ය විද්‍යාල ආදි ශිෂ්‍ය කණ්ඩායම ලකුණු 132 ක ජයක් වාර්තා කිරීමට සමත් විය. මෙහිදී සාර්ථක පන්දු යැවීමක නිරත වූ විමල් වීරවංශ මහතා ලකුණු 15 කට කඩුළු 02 ක් දවා ගත්තේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post></root>