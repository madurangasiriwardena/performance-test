<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030510</link>
    <topic>ඕස්ට්‍රේලියාවට පනින්න හැදූ 21ක් මඩකළපුවේදී දැලේ</topic>
    <author>භක්ති ධර්මපි‍්‍රය මෙන්ඩිස් සහ උපාලි කරුණාරත්න</author>
    <content>ධීවර යාත්‍රාවකින් අනවසරයෙන් ඕස්ටේ‍්‍රලියාව බලා යාමට සූදානම්ව සිටි පුද්ගලයින් 21 දෙනෙකු මඩකළපුව නාවල්අඩි ප්‍රදේශයේදී ඊයේ (04) විශේෂ පොලිස් නිලධාරීන් කණ්ඩායමක් විසින් අත්අඩංගුවට ගෙන තිබේ.සැකකරුවන් 21 දෙනා නාවල්අඩි මුහුදු ප්‍රදේශය ආසන්නයේ පිහිටි නිවසක සැඟව සිට ඇතැයි පොලීසිය පවසයි.මොවුන් ළඟ වියළි ආහාර පාන තොගයක්, සන්නිවේදන උපකරණ හා මුහුදු සිතියම් 03 ක් සහ ඇඳුම් පැළඳුම් තොගයක් තිබී පොලීසිය විසින් සොයාගෙන ඇත.ඉන් දාහත්දෙනෙකු දෙමළ ජාතිකයන් වන අතර අනෙක් සිවුදෙනා සිංහල ජාතිකයන් බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පැවසීය.සිද්ධිය සම්බන්ධයෙන් මඩකළපුව පොලීසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030512</link>
    <topic>අද කලාකරුවන් හෑල්ලුවට ලක් කරන රනිල් එදා ඔවුන්ට රාත්‍රී භෝජන සංග්‍රහ පැවැත් වූවා</topic>
    <author>ජීවනී පතිරණ</author>
    <content>අද කලාකරුවන් හෑල්ලුවට ලක්කරමින් කතාකරන රනිල් වික්‍රමසිංහ මහතා 95’ ජනාධිපතිවරණයේ දී බත්තරමුල්ල වෝටර්ස් ඒජ් ශාලාවට කලාකරුවන් 500කට අධික පිරිසක් ගෙන්වා රාත්‍රී භෝජන සංග්‍රහයක් පවත්වා කලාකරුවන් මහා ඉහළින් වර්ණනා කෙළේ කටින්ද එසේත් නැතිනම් වෙනත් තැනකින් ද යැයි ජාතික චිත්‍රපට සංස්ථාවේ උපදේශක ටී. එම්. සංඝදාස මහතා ප්‍රශ්න කරයි.මේ රටේ දේශපාලන වේදිකාවට මුලින්ම කලාකරුවන් ගෙන්වූයේ එජාපය බවත්, ඒ ඩඩ්ලි සේනානායක යුගයේදී බවත් පැවසූ සංඝදාස මහතා, 1970 වසරේදී ජේ. ආර්. ජයවර්ධන මහතා රුක්මනී දේවී හා එඩී ජයමාන්න කලාකරුවන් දේශපාලන වේදිකාවට ගෙන්වා ගත්තේ ජනතාව ඔවුන් දැකබලා ගන්නටත්, කතාකරන්නටත් තියෙන ආශාව නිසා බව ද ප්‍රකාශ කරයි.ඩඩ්ලි, ජේ.ආර්., පේමදාස යුගවලදී කලාකරුවන් දේශපාලන වේදිකාවට කැඳවූ අයුරු අද රනිල් වික්‍රමසිංහ මහතාට අමතක වී ඇතිදැයි විමසන සංඝදාස මහතා, 1970 මාර්තු මහා මැතිවරණයට ජේ. ආර්. ගේ ප්‍රධානත්වයෙන් පැවති ජන රැලියට ගාමිණී ෆොන්සේකා, ජෝ අබේවික්‍රම, ටෝනි රණසිංහ මෙන්ම විජය කුමාරතුංග වැනි කලාකරුවන්ද සහභාගි වූ බව සිහිපත් කළ යුතු යැයි ද හෙතෙම පෙන්වා දෙයි.ප්‍රේමදාස යුගයේදී රනිල් වික්‍රමසිංහ කැබිනට් අමාත්‍ය ධුරයක් දැරූ බවත්, එදා පාර්ලිමේන්තුවේ නියෝජ්‍ය කථානායක ධුරය දැරුවේ මේ රටේ දැවැන්ත කලාකරුවකු වූ ගාමිණී ෆොන්සේකා මහතා බවත් සිහිපත් කරයි.දේශපාලනයට කලාකරුවන් සුදුසු නැතැයි පවසන විපක්ෂ නායකවරයා පසුපස සිටින රන්ජන් රාමනායක, රෝසි සේනානායක වැනි අය කලාකරුවන් නොවන්නේදැයි අසා සිටී.මේ රටේ නිළි රැජින මාලනී ෆොන්සේකාගේ සිට සමනලී ෆොන්සේකා දක්වාත්, රූකාන්ත චන්ද්‍රලේඛාගේ සිට සමන් ද සිල්වා දක්වාත් අද සකල කලාකරුවන් රොක්වී සිටින්නේ ජනාධිපති මහින්ද රාජපක්ෂ මහතා වටා බවද ඒ මහතා ප්‍රකාශ කරයි.මේ නිසා වෛරය දරාගැනීමට නොහැකි රනිල් වික්‍රමසිංහ විපක්ෂ නායකවරයා විවිධ ප්‍රකාශ නිකුත්කරමින් කලාකරුවන් බාල්දු කර කතාකරන බවද පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030517</link>
    <topic>හංසයා දැන් කෑලි-කෑලිවලට කැඩිලා : ඔවුන් අන්ත පරාජයකට ලක්වෙනවා</topic>
    <author>උපාලි කරුණාරත්න</author>
    <content>කණ්ඩායමක් ලෙස හංසයා ලකුණින් ඉදිරිපත් වී ජනාධිපතිවරණයෙන් පරාජය වූ එක්සත් ජාතික පක්ෂය ප්‍රමුඛ අනෙකුත් පක්ෂ නැවත කොටස්වලට කැඩී ඇති නිසා ඔවුන් මෙවර මහ මැතිවරණයේ දී අන්ත පරාජයන් ලබන බව එක්සත් ජනතා නිදහස් සන්ධානයේ මහලේකම්, අධ්‍යාපන ඇමැති සුසිල් ප්‍රේමජයන්ත මහතා පැවැසීය.විපක්ෂ නායක රනිල් වික්‍රමසිංහ මහතාට තිබෙනුයේ පරණ මතකයක් බවත් ප්‍රකාශ කළ අමාත්‍යවරයා අධ්‍යාපන ක්ෂේත්‍රයේ ඇතිවී තිබෙන දීර්ඝ ගැටළු වලට රනිල් වික්‍රමසිංහ මහතාද වගකිවයුතු බව ප්‍රකාශ කළේය. අමාත්‍යවරයා එසේ ප්‍රකාශ කෙළේ පෙරේදා (3) කොළඹ ගුණසිංහපුර බස් නැවතුම් පොළේ පැවැති උත්සවයකට සහභාගි වෙමිනි. ගුණසිංහපුර බස් නැවතුම් පළෙන් යාපනය දක්වා නව බස් සේවයක් ආරම්භ කිරීම වෙනුවෙන් මේ උත්සවය පැවැත්විණ. එක්සත් ජනතා නිදහස් සන්ධානය මෙවර මහ මැතිවරණයෙන් තුනෙන් දෙකක බලයක් ලබා ගැනීමට බලාපොරොත්තු වෙනවා.මහා මැතිවරණයෙන් තම කණ්ඩායම අතිවිශිෂ්ට ජයග්‍රහණයක් ලබා ජනාධිපති මහින්ද රාජපක්ෂ මහතාගේ නායකත්වයෙන් රට පෙරට ගෙන යන බවත් ඇමැතිවරයා පැවැසීය. ඇමැති සුසිල් ප්‍රේමජයන්්ත මහතා මෙසේද කීය.ගුණසිංහපුර බස් නැවතුම් පළේ දීර්ඝ කාලයක් තිබුණේ දුර ගමන් යන බස් රථ. ඒවා පසුගිය දිනවල බැස්ටියන් මාවතේ බස් නැවතුම් පළට ගෙනගියා. ඒ නිසා ගුණසිංහපුර බස් නැවතුම අවට සිටි ව්‍යාපාරිකයන්ට විවිධ ප්‍රශ්ණ ඇතිවුණා. ඒ නිසා අපි අද ප්‍රවාහන ඇමැති ඩලස් අලහප්පෙරුම මහතාගේද අනුමැතිය ඇතිව යාපනය බස්රථ සේවාව ආරම්භ කරනවා.සමස්ක ලංකා පෞද්ගලික බස්රථ සංගමයේ සභාපති ස්ටැන්ලි ප්‍රනාන්දු මහතාද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030514</link>
    <topic>ඡන්දය දිනුවත් මාතර ජනතාව අතහැර යන්නේ නෑ</topic>
    <author>බන්ධුල ගුණසේකර සමඟ කැලුම් බෝධිමාන තිහගොඩ විශේෂ</author>
    <content>මේ වන විට විරුද්ධ පක්ෂයේ අය කට කථා පතුරනවා. මම ඡන්දය ජයග්‍රහණය කළ පසුව පිට රට යනවා කොළඹ යනවාය කියලා. එහෙත් මම කිසිදාක මාතර දිස්ත්‍රික් ජනතාව අතහැර යන්නේ නැති බව මාතර දිස්ත්‍රික් එක්සත් ජනතා නිදහස් සන්ධානයේ අපේක්ෂක සනත් ජයසූරිය මහතා පැවැසීය.ජයසූරිය මහතා මේ අදහස් පැවැසුවේ එක්සත් ජනතා නිදහස් සන්ධානයේ ජයතහවුරු කිරීමට තිහගොඩ නගරයේ පැවැති ජන හමුවකට එක් වෙමිනි.වැඩිදුරටත් කථා කළ ජයසූරිය මහතා - මා අද වන විට ක්‍රිකට් ක්‍රීඩාවේ ඉහළ තැනටම පැමිණ තිබෙන්නේ අධිෂ්ඨානය හා කැපවීම මතයි. ඒ නිසා මේ දේශපාලන ගමනද එතරම් ලෙහෙසි පහසු ගමනක් බවට මම දැකලා නැහැ.එහෙත් මාතර දිස්ත්‍රික් ජනතාවට මගෙන් ඉටුවිය යුතු කාර්යභාරය ඉටුකර දිය යුතු වෙනවා. එය මගෙන් මේ ප්‍රදේශවල ජනතාව ඉල්ලන ඉල්ලීම මගේ්රටට ජයග්‍රහණ ගෙන ආ සේම මා ඉදිරියටත් මගේ දේශය වෙනුවෙන් කැප වී වැඩ කිරීමට මම කිසිදු පැකිලීමකින් තොරව ඉදිරියට එනවා. මේ දේශපාලන භූ®මිය ගොහොරුවක් බව මා දකිනවා.එහෙත් මගේ අනුගාමිකයන්ට පවා මම කියන්නේ රටේ මූලික නීතියට විරුද්ධ දේවල් කරන්න එපා කියලා. මම ගෞරවනීය දේශපාලනයක් කිරීමට කැමැති පුද්ගලයෙක්. මගේ උපතේ් ඉඳලාම මගේ ජීවිතයේ කළු අපිරිසුදු ලප කැලැල් නැහැ. ඉතා පිරිසුදුව මගේ ප්‍රතිපත්ති අරමුණු මා රැගෙන ගියා. ඒ නිසා මේ දේශපාලන පිට්ටනියේ දී මගේ ප්‍රතිපත්ති ගරුක සමාජ භාවිතය ගෙන යෑමට පසු බසින්නේ නැහැ. එය මගේ පරම අරමුණයි.මාතර දිස්ත්‍රික්කයේ ජනතාව බොහෝ දුෂ්කරතාවලට මුහුණ දෙමින් සිටිනවා.රැකියා යටිතල පහසුකම්වල ගැටලු තිබෙනවා. මේ ජනතා බලාපොරොත්තු ඉටු කිරීමට කටයුතු කරනවා. මේ සියලු දෙනාම අපේම ජනතාව පාට පක්ෂවලට බෙදුණ වුණාට මේ පොළොවට ආදරය කරන මිනිසුන් ඒ නිසා සියලු දෙනාටම එක හා සමාන ආකාරයෙක් සැලකීම කළ යුතු බවද ඒ මහතා පැවැසීය.දකුණු පළාත් සභා මන්ත්‍රී අරුණ ගුණරත්න මහතා - ජනාධිපතිතුමාගේ දෑත් ශක්තිමත් කිරීම වෙනුවෙන් මේ රටේ කලාකරුවෝ, ක්‍රීඩකයෝ ඇතුළු සෑම ක්ෂේත්‍රයකම අය එකතු වෙලා සහයෝගය ලබා දුන්නා. එහි දී අපේ සනත් ජයසූරිය මහතා ද ඉතාම දැඩි කැපවීමෙන් ජනාධිපතිතුමාගේ ජයග්‍රහණය වෙනුවෙන් වැඩකටයුතු සිදුකරනු ලැබුවා.මාතර ආසනයට දේශපාලන රික්තයක් තිබෙනවා. එහිද ජනාධිපතිතුමාගේ අදහසට අනුව ඊට වඩාත් උචිත පුද්ගලයා අද පත් කරලා තිබෙනවා. ඒ නිසා මාතර ජනතාවට අරමුණු තිබෙනවා. ඒ බව ඉතා හොඳින් මේ මැතිවරණයේ පෙනෙනවා. මාතර ආසනයේ බොහෝ දෙනා මේ ලෝක ප්‍රසිද්ධ ක්‍රිකට් ක්‍රීඩකයා වටා එකතු වෙලා ඉන්නවා.එතුමා ලංකාවේ කොතැනින් ඡන්දය සඳහා ඉදිරිපත් වුවත් ජයග්‍රහණය ලබනවා එය වළක්වා ලන්න කිසි කෙනෙකුට හැකි වෙන්නේ නැති බවද මන්ත්‍රීවරයා පැවැසීය.මේ අවස්ථාව සඳහා මාතර ප්‍රාදේශීය සභාවේ මන්ත්‍රී අජිත් පරණවිතාරණ මහතාද ජන හමුව ඇමැතීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030513</link>
    <topic>තුනෙන් දෙකේ ජනවරමඉර හඳ වගේ විශ්වාසයි</topic>
    <author>ජස්ටින් කොඩිකාර මාතර දිසා විශේෂ</author>
    <content>මෙරට රජ දරුවන් පරසතුරු ආක්‍රමණවලින් රට බේරාගත්තාට පසු වසර තිහකට වඩා පැවති කොටි ත්‍රස්තවාදයෙන් රට මුදාගත් එඩිතර ජන නායක ජනාධිපති මහින්ද රාජපක්ෂ මහතාත් එ.ජ.නි.සං රජයත් බටහිර අධිරාජ්‍යවාදීන්ගෙනුත් ඔවුන්ට ගැති කම් දක්වන විපක්ෂයෙනුත් රැකගන්න අපේ බහුතර දේශප්‍රේමී ජනතාව නිරතුරුව පෙරමුණ ගන්නා බව මාතර දිස්ත්‍රික් එ.ජ.නි. සං යේ ජාතික නිදහස් පෙරමුණේ අපේක්ෂක සරත් වීරවංශ මහතා පැවැසීය.ඉකුත් දා මාතර කැකණදුර ප්‍රදේශයේ පැවැති ජන හමුවක දී වීරවංශ මහතා එසේ පැවසීය.ඒ මහතා මෙසේ ද කීය,රට ඒ කුරිරු ත්‍රස්තවාාදයෙන් මුදා ගත් පසු ස්වෛරී නිවහල් නිදහස් දේශයක් වූ අපේ මේ මාතෘ භූමියට අත පොවන්න කිසිදු බටහිර අධිරාජ්‍යවාදී රටකට අපේ එඩිතර ජනනායකයා කිසිදා ඉඩ තබන්නේ නැහැ.දැන් බළලා මල්ලෙන් එළියට පැනලා. කොටින් මේ රටෙන් සහමුලින් තුරන් කර දැමීම නිසා වියරු වැටී සිටින බටහිර අධිරාජ්‍යවාදීන් හා එන්. ජී. ඕ. නඩ පසුගිය ජනාධිපතිවරණයේ දී ජනාධිපතිතුමා පරාජය කිරීමට ඔවුන්ගේ මෙරට ගැත්තන් වූ සරත් ෆොන්සේකා ප්‍රමුඛ එ.ජා.ප. හා ජ.වි.පෙ. ඊනියා හවුලට පොම්ප කළ මහා ධන සම්භාරයෙන් ටිකක් දැන් සේප්පු වලින් එළියට පැනලා. යහ පාලනය විනිවිදභාවය ගැන කෑගහන එ.ජා.ප.ත් ජ.වි.පෙ. ත් ඒ ගැන අද වචනයක් කථා කරන්නේ නැහැ කටවල් ගොළුවෙලා.ඇමරිකානු ඩොලර් එසේ පොම්ප කර තිබිය දී විදේශ රටවල අපේ තානාපති කාර්යාල ඉදිරිපිට කොටි උද්ඝෝෂණය කරනවා. බ්‍රිතාන්‍ය විදේශ ලේකම් මිලි බෑන්ඩ් කොටින්ට නැවත නැගිටින්න කොටි ද්‍රවිඩ සමුළුවට සහභාගි වෙමින් දක්වන සහයෝගයත් ඔහු නටන නාඩගමත් මුළු ලෝකයම දන්නවා.රටට ජාතියට අවංකව විපක්ෂය ආදරය කරනවා නම් මේ විදේශික බලවේගවලට කුමන්ත්‍රණවලට එරෙහි ව නැගී සිටිය යුතුනේද නැගී සිටීම කෙසේ වෙතත් ඔවුන්ගේ ක්‍රියා දාම විපක්ෂය සාධාරණීකරණය කරනවා. ඔවුන්ට උඩගෙඩි දෙනවා. ඔවුන්ගේ අපේක්ෂාවන් උදා කර ගත් නිදහසින් සිදු කෙරෙන රටේ සංවර්ධනයත් විනාශ කර කෙසේ හෝ අධිරාජ්‍යවාදීන්ගේ පිහිටෙන් ඔවුනට ගැතිවන පාලන බලය මේ රටේ ගොඩනගා ගැනීමටයි.කුමන බලවේග කුමන්ත්‍රණ ක්‍රියාත්මක වුණත් ජනාධිපතිවරණයේ දී රටට ආදරය කරන මේ රටේ කෘතවේදි ජනතාව ජනාධිපතිතුමාට විශිෂ්ට ජයග්‍රහණයක් බලයක් ලබාදුන්නා. දැන් අපේ නිදහස් රට ඉදිරියේ ඇත්තේ සංවර්ධන යුගයයි. ඒ සඳහා ජනාධිපතිතුමාට ශක්තිමත්ව ඉදිරියට යන්න ශක්තිමත් පාර්ලිමේන්තු බලයක් අවශ්‍යයි.ජනතා සහයෙන් කොටි ත්‍රස්තවාදය පරාජය කළා වගේ ජනතා සහයෙන් ජනාධිපතිවරණයේ දී විශිෂ්ට ජයග්‍රහණයක් කළා වගේ මේ ඉදිරි පාර්ලිමේන්තු මැතිවරණයේදීත් (2/3) ඉක්මවූ ජනවරමක් ලබාදීමට අප ඇප කැපවී කටයුතු කළ යුතුයි.ජනාධිපතිවරණයේ දී එතුමා කෙරෙහි වෛරයෙන් ඊර්ෂ්‍යාවෙන් ඊනියා පොදු අපේක්ෂකයකු ඉදිරිපත් කරමින් එකට එක් වූ එ.ජා.ප., ජ.වි.පෙ ප්‍රමුඛ හවුල අද සී සී කඩ වෙලා නන්නත්තාරවෙලා. අද ඔවුනොවුන්ට එරෙහි ව කඳවුරු බඳිනවා. එ.ජා.ප.ය දිවයිනේ එක් පළාතකට එ.ජා.ප. ත් තවත් පලාතකට එ.ජා. පෙරමුණෙන් කියා නාමයෝජනා බාරදීලා. ජ.වි.පෙ. නිර්මාතෘ රෝහණ විජේවීර සහෝදරයා ගොඩනැගූ නම් තැබූ නාමය අද විනාශ කරලා සීනුව ලකුණ කුණු බක්කියට දාලා.අලියට මුවා වෙලා හංසයා පිටේ නැගුණ ඔවුන් අද කුසලානයක් කරට අරගෙන. රෝහණ විජේවීර සහෝදරයා අද ජීවතුන් අතර සිටියා නම් ඒ ශ්‍රේෂ්ඨ නායකයාට පක්ෂයට කරන මේ විනාශය හා අවමානය පාවාදීම ඉවසා දරා ගත නොහැකිව සිය දිවි නසා ගන්නවා.මේ තත්ත්වයන් නිසා අවංක ජ.වි.පෙ සාමාජිකත්වය අද ඉන් ඉවත් වෙලා. එ.ජා.ප. යේ දේශද්‍රෝහී ජාති ද්‍රෝහි වැඩ පිළිවෙළ අවබෝධ කරගත් බටහිර අධිරාජ්‍යවාදී ගැති වැඩපිළිවෙළ හඳුනාගත් රටට ආදරය කරන බුද්ධිමත් සාමාජිකත්වය දිනපතා දහස් සංඛ්‍යාත ලෙස ඉන් ඉවත්වනවා. පක්ෂ දෙකම සෝදාපාලු වෙලා.මේ පක්ෂවලින් ඉවත්වන සියල්ලන්ම පෙළ ගැසෙන්නේ එ.ජ.නි.සං වටායි. ඒ අනුව මේ මහ මැතිවරණයේ දී එ.ජ.නි. සං. ය (2/3) ඉක්මවූ බලයක් හිමි කරගැනීම අප ඒකාන්ත වශයෙන් ම අපේක්ෂා කරනවා. එය පායන ඉරහඳ වගේ අපට විශ්වාසයි.ඒ නිසා මේ මැතිවරණයේදී අනුනට හිරිහැරයක් නොවන ප්‍රචණ්ඩ ක්‍රියා අනවශ්‍ය ගැටුම් වලින් තොර නිදහස් මැතිවරණයක් සඳහා අප පෙළ ගැසෙමු යැයි මා ඉල්ලා සිටිනවා.කොටපොල ප්‍රාදේශීය සභාවේ මන්ත්‍රී නන්දසේන කුමාරසිංහ, ජා. නි. පෙ. ගාල්ල දිස්ත්‍රික් නායක පි‍්‍රයන්ත බෙල්ලන යන මහත්වරු ද මේ ජනහමුව ඇමැතූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030515</link>
    <topic>මහින්ද චින්තනය සාර්ථකව ඉදිරියට ගෙන යන්න පාර්ලිමේන්තුවට 2/3ක බහුතර බලයක් අවශ්‍යයි</topic>
    <author>මහින්ද අලුත්ගෙදර</author>
    <content>“මහින්ද චින්තන” ඉදිරි දැක්ම සාර්ථක ලෙස රටපුරා ක්‍රියාත්මක කිරීම සඳහා පාර්ලිමේන්තුවේ වැඩි බලයක් අවශ්‍ය වන්නේ යැයි ජනාධිපති ජ්‍යෙෂ්ඨ උපදේශක හා සන්ධාන ගම්පහ දිස්ත්‍රික් නායක හිටපු පාර්ලිමේන්තු මන්ත්‍රී බැසිල් රාජපක්‍ෂ මහතා පැවැසීය.‘මහින්ද චින්තනය’ රටට ඉදිරිපත් කළ මොහොතේ හුදෙක්ම එය මැතිවරණ පොරොන්දුවක් පමණක් බවට ඇතැමුන් ප්‍රකාශ කළ බව සිහිපත් කළ මන්ත්‍රීවරයා එය යථාර්තයක් කරමින් රට පුරා වේගවත් සංවර්ධනයක් සිදු කැර තිබෙන බවද කියා සිටියේය.බැසිල් රාජපක්‍ෂ මහතා මේ බව අවධාරණය කෙළේ පෙරේදා (3) දා වත්තල දී පැවැති ජන හමුවකට එක්වෙමිනි. එහිදී වැඩිදුරටත් කතා කළ රාජපක්‍ෂ මහතා,පසුගිය ජනාධිපතිවරණයේදී ලංකාවේ මැතිවරණ කොට්ඨාස බහුතරයක් එක්සත් ජනතා නිදහස් සන්ධානය ජයගත්තා. ඒ සියල්ලටම වඩා වත්තල ආසනය ජය ගැනීම අති විශිෂ්ට විජයග්‍රහණයක්. එදා රටේ තිබූ වාතාවරණය අනුව උතුරු, නැඟෙනහිර ප්‍රදේශවලට අපිට යාමට හැකියාව ලැබේවි කියා විශ්වාස කෙළේ නැහැ.නමුත් වසර හතරක් වැනි කෙටි කාලයක් ඇතුළත අපගේ වීරෝදාර රණවිරුවන්ගේ සහයෝගය ඇතිව ජනාධිපති මහින්ද රාජපක්‍ෂ මහතාට හැකියාව ලැබී තිබෙනවා අපේ රටට සාමය උදාකරන්න. ‘ගම නැඟුම’, ‘මග නැඟුම’ ආදී සංවර්ධන ව්‍යාපෘති හරහා ගමේ පාර, බෝක්කුව හදනවා හැරෙන්නට ගුවන් පාලම්, කාපට් මාර්ග ඉදිකරයි කියා කිසිවෙකු බලාපොරොත්තු වුණේ නැහැ.පොහොර සහනාධාරය ලබාදෙන විට එය මැතිවරණ පොරොන්දුවක් පමණයි කීවා. නමුත් අද දක්වාම සහනාධාර වශයෙන් පොහොර මිටිය රුපියල් 350කට ලබාදෙනවා. සංවර්ධන කටයුතු වේගවත්ව සිදු කරමින් කොළඹ නගරයට පිවිසෙන ප්‍රධාන මාර්ගයන්හි ගුවන් පාලම් ඉදිකළා. ඊට අමතරව ඉහළකොත්මලේ, නොරොච්චෝල වැනි දැවැන්ත බලාගාර ඉදි කෙරෙනවා.2005 දී මහින්ද රාජපක්‍ෂ මහතා බලයට පත්වූ පසුව රාජ්‍ය අංශයේ ආයතන පුද්ගලීකරණය නොකරන බවට දුන් පොරොන්දුව ඉටු කැර තිබෙනවා. ලොව බලගතු රටවලටද එය කරන්න බැරි වුණා. කොටි ත්‍රස්තවාදීන්ට එරෙහිව සටන් කරන අතරතුර අපි අපේ රටේ සංවර්ධන කටයුතු ආරම්භ කළා.ජනාධිපති මහින්ද රාජපක්‍ෂ මහතාට ගම්පහ දිස්ත්‍රි‍්‍රක්කය පිළිබඳව විශාල උනන්දුවක් තිබෙනවා. මේ දිස්ත්‍රික්කයේ දක්ෂ මන්ත්‍රීවරු, ඇමැතිවරු ඉන්නවා. ගම්පහ ජනතාව ජනාධිපති මහින්ද රාජපක්‍ෂ මහතා කෙරෙහි දැක්වූ විශ්වාසය පසුගිය ජනාධිපතිවරණයේදී ලද වැඩි ඡන්ද ගණනින් පෙන්නුම් කරනවා. එසේ කළ දිස්ත්‍රික්කයට කළගුණ සැළකීමට ජනාධිපති මහින්ද රාජපක්‍ෂ මහතාට අවශ්‍ය වුණා.ජනාධිපති මහින්ද රාජපක්‍ෂ මහතාගේ නායකත්වය යටතේ උතුරු හා නැඟෙනහිර දැවැන්ත සංවර්ධනයක් ආරම්භ කළා. උප්පැන්න සහතිකය නිකුත් කිරීමේ සිට සියලු අවශ්‍යතා සම්පූර්ණ කිරීමට පියවර ගත්තා. අද වන විට නැඟෙනහිර පළාතේ සියලු පාලම් ඉදිකැර තිබෙනවා. කුඹුරු අක්කර 135000ක් අස්වද්දා තිබෙනවා. වසර 35ක් දේශපාලනය කළ ආර්. සම්බන්ධන්ට වඩා මම නැඟෙනහිර පළාතට වැඩ කර තිබෙනවා.ගම්පහ දිස්ත්‍රික්කය කියන්නේ විශාල සම්පත් ප්‍රමාණයක් ඇති දිස්ත්‍රික්කයක්. මේවා සංවර්ධනය කිරීමට ශක්තිමත් කණ්ඩායමක් පාර්ලිමේන්තුවට යැවිය යුතුවේ.ඒ වගේම ගම්පහ දිස්ත්‍රික්කයෙන් වැඩිම මන්ත්‍රීවරු පිරිසක් පාර්ලිමේන්තුවට යැවිය යුතු වෙනවා. මේ ප්‍රදේශයේ ධීවර ජනතාවට පවතින ගැටලු වැසැඳීමේ වගකීම මම බාර ගන්නවා. උතුරු හා නැඟෙනහිර ධීවර ජනතාවට ලබාදුන් පහසුකම් සියල්ල වත්තල ධීවර ජනතාවට ලබාදීමට පියවර ගන්නවා. ධීවර ජනතාවට ශ්‍රී ලංකා නාවික හමුදාව විසින් සහන රැසක් ලබාදී තිබෙනවා. නැඟෙනහිර හා උතුරේ ධීවර ජනතාව වෙත තිබූ සීමා ඉවත් කිරීම සඳහා නාවික හමුදාව විශාල සහායක් ලබාදුන්නා.ශක්තිමත් පාර්ලිමේන්තුවක් නිර්මාණය කිරීම සඳහා මෙවර තුනෙන් දෙකක බලයක් රජයට ලබාදිය යුතුයි.හිටපු පාර්ලිමේන්තු මන්ත්‍රීනීල් රූපසිංහ මහතා අපිට අද වාසනාවන්ත දිනයක් වෙනවා. දිස්ත්‍රික් නායකවරයා අපේ ප්‍රදේශයට පැමිණ සිටිනවා. මෙම ප්‍රදේශයේ සියලු ජාතීන් ඉන්නවා. ද්‍රවිඩ ඡන්ද දායකයින් 20000ක් පමණ ඉන්නවා. මුස්ලිම් අය 6000ක් පමණ ඉන්නවා. වත්තල ආසනයේ ලියාපදිංචි ඡන්ද දායකයින් ලක්ෂයට වඩා ඉන්නවා. කිසි දිනෙක ජය ගත නොහැකි යැයි කියූ මේ ආසනය පසුගිය මැතිවරණයේදී අපි ජයග්‍රහණය කළා. මේ ප්‍රදේශයේ දැවැන්ත සංවර්ධන කටයුතු සඳහා රුපියල් කෝටි ගණනක් වැය කළා. මෙවර අපි වැඩි ඡන්ද 40000ක් පමණ වත්තල ආසනය ජයග්‍රහණය කරනවා. සියලු ඡන්ද දායකයින් බැසිල් රාජපක්ෂ මහතාගේ ජයග්‍රහණය වෙනුවෙන් සහාය දිය යුතුයි.අපි භීෂණ කාලයක් හා ත්‍රස්තවාදී ගැටුම් තිබූ කාලයක් පසු කළා. අපිට ජීවත්වන්න බැරි කාලයක් තිබුණා. නමුත් අද එහෙම නෑ. නිදහසේ බියෙන් සැකයෙන් තොරව ජීවත්වෙනවා. මේ වෙනුවෙන් අපිටත් යුතුකමක් තිබෙනවා. ඔබලා ඒ යුතුකම ඉටු කරන බව මම හොදින්ම දන්නවා. අපේ පළමු මනාපය දිය යුත්තේ අපේ ගම සංවර්ධනය කළ බැසිල් රාජපක්ෂ මහතාටයි. එය අමතක කළ යුතු නැහැ. අපේ ප්‍රදේශයේ පමණක් නොව රටේම සංවර්ධන කටයුතු දෙස හොඳින් බැලිය යුතු වෙනවා.ත්‍රස්තවාදයෙන් නිදහස් වූ අපේ රට අද වන විට ශීඝ්‍ර සංවර්ධනයක් කරා ගමන් කරනවා. එම සංවර්ධනය රටට ගෙනයන බැසිල් රාජපක්ෂ මහතා ගම්පහ දිස්ත්‍රික්කයේ නායකත්වයට පැමිණීම ගැන සතුටු වෙනවා.වත්තල නගර සභාවේ උප නගරාධිපති (එ.ජා.ප.) මොහොමඩ් නවුෂාඩ් මහතා නීල් රූපසිංහ මහතාගේ ඇරැයුමකට මම එක්සත් ජනතා නිදහස් සන්ධානයට එක්වී ශ්‍රී ලංකා නිදහස් පක්ෂයේ සාමජිකත්වය ගත්තා. අද එක්සත් ජාතික පක්ෂයේ 500ක් පමණ සන්ධානය හා එක් වුණා. මෙවර මැතිවරණයේදී වත්තල ආසනය වැඩි ඡන්දයෙන් එක්සත් ජනතා නිදහස් සන්ධානය ජය ගන්නවා.අද සාමකාමීව රටේ හැම තැනකම ඉන්න පුළුවන්. ඒ තත්ත්වය උදා කැර දුන්නේ ජනාධිපති මහින්ද රාජපක්ෂ මහතායි. ඒ මහතාට තම පවුලේ පිරිසගෙන් සහයෝගය නොලැබුණා නම් එය කරන්න බැහැ. අපේ ආසනය මෙවර ජයගන්නා බව විශ්වාසයි.එදා මම පාර්ලිමේන්තු මැතිවරණ දෙකකට ඉදිරිපත් වුණා. නමුත් අද සිට නීල් රූපසිංහ මහතා සමග වැඩ කරනවා. බැසිල් රාජපක්ෂ මහතාගේ හා නීල් රූපසිංහ මහතාගේ මැතිවරණ ප්‍රචාරක කටයුතු වෙනුවෙන් කාර්යාලයක් මම ලබා දෙනවා. අපි කණගාටු වෙනවා ජනාධිපති මහින්ද රාජපක්ෂ මහතාට කෘතගුණ දැක්වීමට නොහැකි වීම ගැන.පසුගිය වර කරන ලද වැරැදි නිවැරදි කැර ගැනීමට අපි මෙවර මැතිවරණයේදී එක්සත් ජනතා නිදහස් සන්ධානය හා එක් වුණා. අපි මෙවර නීල් රූපසිංහ හා බැසිල් රාජපක්ෂ යන මහත්වරු ඉහළින් දිනවිය යුතු වෙනවා. ඔබලාගේ වටිනා ඡන්දය බුද්ධිමත්ව පාවිච්චි කළයුතු වෙනවා. ඒ වෙනුවෙන් අපිට යම් වගකීමක් තිබෙනවා.මම පසුගිය දිනෙක එක්තරා ප්‍රවෘත්තියක් දැක්කා. රෝසි සේනානායක මහත්මිය කියනවා දැන් දකුණේ සිට උතුරට නිදහසේ ගමන් කරන්න පුළුවන් කියා.නමුත් ඒ සාමය උදා කැර දුන්නේ කවුදැයි කියා ඇය දන්නේ නැහැ. ඒ ගැන අවබෝධ කැර දිය යුතු වෙනවා.වත්තල නගර සභාවේ විපක්ෂ නායක රවීන්ද්‍ර රන්දෙණිය මහතා මෙවර මහා මැතිවරණයේදී අපිට වගකීමක් තිබෙනවා. යුතුකමක් තිබෙනවා වත්තල ආසනය ජයග්‍රහණය කරවන්න. වත්තල ආසනය කියන්නේ සියලු ජාතීන් නියෝජනය කරන ආසනයක්. මේ ආසනයට නීල් රූපසිංහ මහතා විශාල කාර්යභාරයක් ඉටු කළා. ජනාධිපති මහින්ද රාජපක්ෂ මහතා විශිෂ්ට ලෙස රට මෙහෙයවනවා. නීල් රූපසිංහ මහතාත් පාර්ලිමේන්තුවට යැවීමට අපිට වගකීමක් තිබෙනවා. ඒ මහතා මාස 18ක කාලයක් ඇතුළත රුපියල් කෝටි ගණනක් මුදල් වැය කොට සංවර්ධන ව්‍යාපෲති රැසක් ක්‍රියාත්මක කළා. මේක හැමදාම එක්සත් ජාතික පක්ෂයේ බලකොටුවක් කීවා. නමුත් අද එක්සත් ජාතික පක්ෂය සුනු විසුනු වී ගොස් තිබෙනවා. එම පක්ෂයේ විශාල පිරිසක් අද එක්සත් ජනතා නිදහස් සන්ධානය හා එක් වී සිටිනවා. ඉදිරියටත් එක්සත් ජාතික පක්ෂයේ විශාල පිරිසක් අපි හා එක්වීමට නියමිතයි.වත්තල නගර සභභාවේ හිටපු උපනගරාධිපති (එක්සත් ජාතික පක්ෂ) මොහොමඩ් නවුෂාඩ් හා මිනුවන්ගොඩ නගර සභාවේ හිටපු විපක්ෂ නායක සාලිය සරත් කුමාර යන මහත්වරුන් ශ්‍රී ලංකා නිදහස් පක්ෂයට සහයෝගය දැක්වීම සඳහා මෙම අවස්ථාවේදී එක්වීම සුවිශේෂී සිද්ධියක් විය.ජනාධිපති වෘත්තීය සමිති කටයුතු පිළිබඳ අධ්‍යක්ෂ ජනරාල් භාරත ලක්ෂ්මන් ප්‍රේමචන්ද්‍ර මහතා ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030516</link>
    <topic>එප්පාවල-ගල්ලෑව ප්‍රදේශවල පාරම්පරික එජාප පාක්ෂිකයෝ 300ක් සන්ධානයට එක් වෙති</topic>
    <author>එස්. ටී. බී. සේනාරත්න – උතුරුමැද පළාත් විශේෂ</author>
    <content>එප්පාවල සෙලෙස්පිමඩුව හා ගල්ලෑව යන ගම්මානයන්හි පාරම්පරික එක්සත් ජාතික පාක්ෂිකයින් තුන්සියයක පමණ පිරිසක් එක්සත් ජනතා නිදහස් සන්ධානයට එක් වෙති.ඛනිජ තෙල් සම්පත් ඇමැති දුමින්ද දිසානායක මහතා වෙත බුලත් හුරුළු පිළිගන්වා එක්සත් ජනතා නිදහස් සන්ධානය හා එක්වූ මෙම පිරිස අතර සරත් ෆොන්සේකා මහතාගේ ආරක්ෂක නිලධාරියෙකු ලෙස කටයුතු කළ ඒ තිලකරත්න මහතා ද වේ. ඔහු වසර විසි දෙකක කාලයක් පුරා එක්සත් ජාතික පක්ෂ ක්‍රියාකාරිකයෙකු ලෙස කටයුතු කළ අයෙකි.මෙහිදී අදහස් දැක්වූ ඇමැති දුමින්ද දිසානායක මහතා රනිල් වික්‍රමසිංහ විපක්ෂ නායකවරයා මේ වන විටත් මහ මැතිවරණය පරාජයට පත් වන බව පිළිගෙන ඇති බවත් තමන් ලබන නියත පරාජය දන්නා ඔහු තුනෙන් දෙකක බලයක් ලබා ගන්නට ඉඩ නොතබන්නැයි ජනතාවගෙන් ඉල්ලා සිටිනවා. මෙහිදී ජනාධිපති මහින්ද රාජපක්ෂ මහතා රට නිවැරැදි ගමන් මගක මෙහෙයවද්දී ජනතාව තවදුරටත් එතුමා හා රජය වටා පෙළ ගැසෙන එක වළක්වන්න කිසිවෙකුට පුළුවන්කමක් නැති බවද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030518</link>
    <topic>ජල සැපයීම සීමා කිරීමක් නැහැ</topic>
    <author/>
    <content>ජලය සැපයීම හෝ බෙදාහැරීම ජලසම්පාදන හා ජලාපවහන මණ්ඩලය මගින් අඩුකර හෝ සීමාකැර නොමැති බව ජලසම්පාදන ඇමති මහින්ද අමරවීර මහතා පවසයි.මේ දිනවල පවතින අධික උණුසුම් කාලගුණ තත්ත්වය මත බොහෝ ජලාශ හා ගංගාවල ජල මට්ටම අඩුවී තිබුණද ජලය බෙදාහැරීමේ කටයුතු වෙනසක් කැර නැති බව හෙතෙම සඳහන් කළ අතර වර්ෂාව තවදුරටත් ප්‍රමාද වුවහොත් ජල ප්‍රශ්නයකට මුහුණදීමට සිදුවනු ඇතැයි හෙතෙම පෙන්වා දෙයි.ඒ අනුව පවතින තත්ත්වයට මුහුණදීම සඳහා ජලය අරපිරිමැසුම්දායක ලෙස පරිහරණය කරන ලෙස හෙතෙම ඉල්ලීමක් කරයි.අධික උෂ්ණත්වය හේතුවෙන් ජල පරිහරණය වැඩිවී තිබෙන බවද එම හේතුවෙන් උස් ප්‍රදේශවලට සැපයෙන ජල ධාරිතාවය අවම වීමෙන් ජල පීඩනය අඩුවී ඇති බව හෙතෙම සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030519</link>
    <topic>ප්‍රශ්න පත්‍ර හොරුන්ට කිසිම බුරුලක් නැහැ</topic>
    <author>දයා පෙරේරා</author>
    <content>විද්‍යා පීඨ අවසන් විභාගයේ ප්‍රශ්න පත්‍ර සොරකම් කළ තිස්තුන් දෙනාට කිසිම අවස්ථාවක බුරුලක් හෝ සහනයක් හෝ ලබා නොදෙන්නට අධ්‍යාපන අමාත්‍යාංශය සහ විභාග දෙපාර්තමේන්තුව තීරණය කර ඇත.ප්‍රශ්න පත්‍ර සොරා ගැනීමේ සිද්ධිය සම්බන්ධ පරීක්ෂණ වාර්තා ලද පසු ඔවුනට එරෙහි විනයානුකූල ක්‍රියාමාර්ග ගනු ලබන බව අධ්‍යාපන අමාත්‍යාංශයේ ලේකම් නිමල් බණ්ඩාර මහතා ‘දිනමිණ’ට කීවේය. කිසිම අවස්ථාවක මොවුනට ගුරු සේවයට ඇතුල්වීමට ඉඩක් ලබා නොදිය යුතු බව තමාගේ මතය බවත් ඒ අනුව ක්‍රියාකිරීමට අපේක්ෂා කරන බවත් ලේකම්වරයා වැඩිදුරටත් පැවැසීය.මේ සිද්ධිය සම්බන්ධයෙන් පොලිස් වාර්තාවක් ඉල්ලා ඇති බවත් දෙපාර්තමේන්තු මට්ටමින් ද නිලධාරීන් එහි යවා පරීක්ෂණ පවත්වන බවත් සියලු වාර්තා අනුව උපරිම දඬුවම් මිස කිසිම බුරුලක් ලබා නොදෙන බවත් විභාග කොමසාරිස් ජනරාල් අනුර එදිරිසිංහ මහතා දිනමිණට කීය. අමාත්‍යාංශය, පොලිසිය හා විභාග දෙපාර්තමේන්තුව පවත්වන පරීක්ෂණ සඳහා ඌව විද්‍යා පීඨයෙන් උදව් ලැබෙන නමුත් මහවැලි විද්‍යා පීඨයෙන් උදව් නොකරන බවද ලේකම්වරයා කීය.විද්‍යා පීඨ කථිකාචාර්යවරුන් ගේ ඉගැන්වීම් ගැන පවා මේ සිද්ධියත් සමඟ ප්‍රශ්න මතුව ඇති අතර නියමිත සුදුසුකම් නොමැති අය කථිකාචාර්යවරුන් වශයෙන් විද්‍යා පීඨවලට බඳවාගෙන ඇති බැව් අනාවරණය වී තිබෙන බවද ලේකම්වරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030520</link>
    <topic>මංගල යෝජනා මඟින්තරුණියන් රවටා රු: කෝටි දෙකක් වංචා කළ අනංගයා අත්අඩංගුවට</topic>
    <author>විජයානි එදිරිසිංහ</author>
    <content>දිවයිනේ විවිධ ප්‍රදේශවල සිටින තරුණියන් රවටා විවාහ වන බවට පොරොන්දු වී ඔවුන් සතු වත්කම්වලින් රුපියල් කෝටි දෙකක පමණ මුදලක් වංචා කළ පුද්ගලයෙක් රහස් පොලිසිය මගින් අත් අඩංගුවට ගෙන තිබේ.පුවත්පත් දැන්වීම් මගින් විවාහ යෝජනා ඉදිරිපත් කර තරුණියන් විශාල පිරිසක් බොරු විවාහ පොරොන්දු දී ඇති බවට රහස් පොලිසිය හෙළි කර ගෙන තිබේ.මුදලින් රුපියල් කෝටි දෙකකට ආසන්න මුදලක් නවීන පන්නයේ වෑන් රථයක් සහ ජීප් රථයක්, ස්වයංක්‍රීය පිස්තෝලයක් සැකකරු සතුව තිබී සොයාගෙන තිබේ.තරුණියන් සතු රන් අබරණ, මුදල් පමණක් ඔවුන්ගේ් ඉඩ කඩම් දේපොල පවා මොහු විසින් වංචාකාරී ලෙස ලබාගෙන ඇති බව පරීක්ෂණවලින් හෙළි වෙයි.සැකකරුගෙන් රඳවා ගැනීමේ නියෝග මත රහස් පොලිසිය වැඩිදුර ප්‍රශ්න කරගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030521</link>
    <topic>හොරණ මාරක රිය අනතුරටසම්බන්ධ රියැදුරු රිමාන්ඩ්</topic>
    <author>චන්ද්‍රිකා පෙරේරා, ඉංගිරිය මධ්‍යම සමූහ සහ ඉංගිරිය සමූහ</author>
    <content>ඉංගිරිය හොරණ මාර්ගයේදී පෙරේදා (03) රාත්‍රී සිදුවූ මාරාන්තික රිය අනතුර සම්බන්ධයෙන් පොලිසිය විසින් අත්අඩංගුවට ගෙන හොරණ මහේස්ත්‍රාත් අධිකරණය වෙත ඉදිරිපත් කළ ලොරි රථ රියැදුරකු මේ 10 දක්වා රක්ෂිත බන්ධනාගාරගත කර තිබේ.මේ ලොරි රථ රියැදුරා විසින් පදවන ලද ලොරිය යතුරුපැදියක ගැටිමෙන් අනතුර සිදුව තිබෙන අතර යතුරුපැදිකරු බරපතළ තුවාල සහිතව රෝහල් ගතකිරීමෙන් පසු මියගිය බව ඉංගිරිය පොලිසිය පවසයි.හොරණ මාර්ගයේ පිහිටි තේ කර්මාන්තශාලාවක් අසලදී සිද්ධියට අදාළ ලොරි රථය ප්‍රතිවිරුද්ධ දෙසින් පැමිණි යතුරපැැදියේ ගැටී තිබේ. එදින රාත්‍රී 7.00 ට පමණ අනතුර සිදුව තිබෙන අතර සිද්ධියෙන් මියගොස් ඇත්තේ ඉංගිරිය, ඇළබඩ මාර්ගයේ පදිංචිව සිටි 22 හැවිරිදි බී. නුවන් කුමාර නැමැත්තෙකි.මේ අතර එදිනම රාත්‍රී ඉංගිරිය නගරයේදී සිදුවූ රිය අනතුරකින් මහ මඟ ගමන්ගත් මගියෙකු මියගොස් තිබේ. මෙසේ මියගොස් ඇත්තේ නම්බපාන ප්‍රදේශයේ පදිංචි අයෙකු බව පොලිිසිය පවසයි.සිද්ධීන් පිළිබඳ ඉංගිරිය පොලිස් ස්ථානාධිපති පොලිස් පරීක්ෂක ප්‍රසන්න වැලිකල මහතාගේ උපදෙස් මත රථවාහන අංශයේ ස්ථානාධිපති උප පොලිස් පරීක්ෂක මීගහපොල ඇතුළු නිලධාරිහු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r1003051</link>
    <topic>කලා නිකේතනයක් පිහිටුවීමමගේ පළමුවැනි පියවරයි</topic>
    <author>බූස්ස සමූහ</author>
    <content>ගාල්ල දිස්ත්‍රික්කයට ආවේණික වූ කලා සම්ප්‍රදායක් තියෙනවා. එම සම්ප්‍රදායට අයත් නැටුම් ශිල්පය, බෙරවාදනය, චිත්‍ර ශිල්පය ආදී කලාංග දිවයිනේ කොහේවත් නැහැ.ඒ කලා ශිල්ප ක්‍රම රැක ගැනීමට නම්, ඒ සඳහා සුදුසු ස්ථානයක් තිබිය යුතුයි. එවැනි කලා නිකේතනයක් පිහිටුවීම මගේ් පළමු පියවරයි.ඇඟලුම් කම්හල් පිහිටුවා ඒ මගින් රැකියා විරහිත කාන්තාවන් දහස් ගණනකට රැකියා ලබාදීමද මගේ නව සංකල්පයක්” යැයිද ප්‍රවීණ සිනමා නිළි එජනිස ගාල්ල දිස්ත්‍රික් පාර්ලිමේන්තු මැතිවරණ අපේක්ෂිකා ගීතා කුමාරසිංහ මහත්මිය පැවසුවාය.ඒ මහත්මිය එසේ පැවැසුවේ රත්ගම, නයාගොඩ පැවැති මැතිවරණ ජනහමුවකදීය.එහිදී තවදුරටත් අදහස් දැක් වූ ඒ මහත්මිය මෙසේද කීවාය. වසර ගණනාවක් තමුන්නාන්සේලා පින වූ මම ඔබ හමුවට ආවේ නිළියක් හැටියට නොවේ.මා දේශපාලනයට පිවිසියේ තමුන්නාන්සේලාගේ දුක් කඳුළු පිස දැමීමේත්, ජීවිත සැපවත් කිරීමේත් පරම අධිෂ්ඨානය ඇතිවයි.ගාල්ල දිස්ත්‍රික්කය සඳහා පළමුවැනි වතාවට කාන්තාවක් පාර්ලිමේන්තුවට තරග කරන අවස්ථාවක් මේ. ඒක මට අභියෝගයක් නොවේ.මට ආදරය කරන දහස් ගණනක් ගාලු දිස්ත්‍රික්කයේ සිටිනවා.මට ශක්තියක් ධෛර්යයක් තිබෙනවා තමුන්නාන්සේලාට අවශ්‍ය වැඩකටයුතු ක්‍රියාත්මක කරන්න. කාන්තාවන්ට රැකියා ලබාදීමේදී ඒ සඳහා මගේ පෞද්ගලික ධනය පවා වැය කරන්න මා සූදානම්.මම ආවේ තමුන්නාන්සේලා වෙනුවෙන් සේවය කරන්නයි. මට කීර්තිය, ධනය සියල්ල ලැබී තිබෙනවා. ඔබලා දුන් ආදරයට කෙළෙහිගුණ දක්වනවා.අපට කොළඹ ජීවිතය එපා වෙලා තියෙන්නේ. මම කැමතියි තමුන්නාන්සේලාත් එක්ක එකට ඉඳන් ගමට වැඩ කරන්න. මම ඒකාන්ත වශයෙන්ම මේ මැතිවරණයෙන් ජයග්‍රහණය ලබනවා. ඒ සඳහා ඔබලාගේ සහාය නියත වශයෙන්ම ලැබෙනවා සිකුරුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r1003052</link>
    <topic>ගණිකා නිවාසයක් පැවැත්වූ හෝටල් හිමියකුටරු. 75000ක් දඩ</topic>
    <author/>
    <content>යක්කල ප්‍රදේශයේ හෝටලයක් තුළ ගණිකා නිවාසයක් පවත්වාගෙන ගියේ යැයි ගම්පහ අධිකරණයට ඉදිරිපත් කර තිබූ පුද්ගලයකු චෝදනාවට වරද පිළිගැනීම නිසා රුපියල් හැත්තෑපන්දහසක දඩ මුදලක් ගම්පහ අතිරේක මහේස්ත්‍රාත් සහ අතිරේක දිසා විනිසුරු ඉන්දික එම්. අත්තනායක මහතා නියම කෙළේය.ගම්පහ පොලිසියේ දූෂණ මර්දන අංශය මගින් කළ වැටලීමකදී මේ ගණිකා නිවාසය පවත්වාගෙන ගිය පුද්ගලයන් දෙදෙනෙකු අධිකරණයට ඉදිරිපත් කර තිබූ අතර චෝදනාවට එක් පුද්ගලයකු වරද පිළිගන්නා බව අධිකරණයට දැන්වීම අනුව පොලිසිය එයට විරුද්ධ නොවූ හෙයින් එක් සැකකරුවකු මුදාහැරීමටද මහේස්ත්‍රාත්වරයා නියෝග කෙළේය. දඩ නියම වූයේ ඩැනී නැමැත්තෙකුටය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r1003053</link>
    <topic>ගම්පහ දිස්ත්‍රික්කයේ විශාල සංවර්ධන වැඩපිළිවෙළක් ක්‍රියාත්මක කැරෙනවා</topic>
    <author>තුරුගම සමූහ කේ. කේ. එස්. ආරියදාස</author>
    <content>ජනාධිපතිවරණයේදී ගම්පහ දිස්ත්‍රික්කයේ ජනතාව ජනාධිපති මහින්ද රාජපක්‍ෂ මහතා වැඩි ඡන්ද ලක්‍ෂ ගණනකින් ජයග්‍රහණය කරවීම ගැන ප්‍රථමයෙන් ස්තූ®තිවන්ත වෙන බවත්, මෙවර 2010 මහ මැතිවරණයෙන් ද වැඩි ඡන්ද සංඛ්‍යාවකින් එක්සත් ජනතා නිදහස් සන්ධානය ජයග්‍රහණය කරවීමට ගම්පහ ජනතාව බලා සිටින බවත් මගී ප්‍රවාහන ඇමැති ලසන්ත අලගියවන්න මහතා පැවැසීය. 2010 මහ මැතිවරණය පිළිබඳව මහර ජනතාව දැනුවත් කිරීමේ රැස්වීම් මාලාවේ මහර වරපලාන පැවැති රැස්වීමකදී ලසන්ත අලගියවන්න මහතා එසේ පැවැසීය. තවදුරටත් කතා කළ ලසන්ත අලගියවන්න මහතා මෙසේ ද පැවැසීය.ගම්පහ දිස්ත්‍රික්කයේ ජනතාවට හොඳ සුබ අනාගතයක් උදාවන කාලයක් ඉදිරියේදී එළැඹෙනවා. පාර්ලිමේන්තු මන්ත්‍රී ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතා ගම්පහ දිසාවේ එක්සත් ජනතා නිදහස් සන්ධාන නායකත්වය ගෙන කටයුතු කරනවා.විශාල සංවර්ධන වැඩපිළිවෙළක් ගම්පහ දිස්ත්‍රික්කය වෙනුවෙන් ක්‍රියාත්මක වෙනවා. කර්මාන්ත, කෘෂිකර්ම, මංමාවත් සංවර්ධනය දැනටමත් ආරම්භ කරලා.මහර කොට්ඨාසයේ සංවර්ධන වැඩ කටයුතු රැසක් මහ මැතිවරණයෙන් පසුව ක්‍රියාත්මක වෙනවා. ස්වයං රැකියා වැඩපිළිවෙළ යටතේ ග්‍රාමීය ජනතාවගේ ආර්ථිකය ශක්තිමත් කරන වැඩපිළිවෙළක් සැලැසුම් කැර තිබෙන අතර තරුණ ප්‍රශ්න හැකි පමණින් විසඳීමට පියවර ගන්නවා.බස්නාහිර පළාත් සභා මන්ත්‍රී දිලිප් රාජපක්‍ෂ මහතා - අපි හැමදාම උත්සාහ ගත්තේ ග්‍රාමීය ජනතා ප්‍රශ්න හැකි පමණින් විසඳා ගන්නයි. ජනාධිපතිතුමා ඒ සඳහා අවශ්‍ය පසුබිම සකස් කර තිබෙනවා. ගම්පහ එක්සත් ජනතා නිදහස් සන්ධාන කණ්ඩායමේ නායකත්වය, බැසිල් රාජපක්‍ෂ මහතා භාරගෙන තිබෙන නිසා දිස්ත්‍රික්කයේ සංවර්ධන වැඩකටයුතු වඩාත් පුළුල්ව සිදුවෙනවා.හිටපු පළාත් සභා මන්ත්‍රී ලසන්ත අලගියවන්න මහතාගේ සම්බන්ධීකරණ ;ල්කම් ප්‍රේමසිරි කුමාරසිංහ, මහර ප්‍රාදේශීය සභා මන්ත්‍රී රෝහිත කුමාර, මහර සමූපකාර සභාපති ජයනන්දන වීරසූරිය, කේ. ප්‍රේමදාස මහත්වරු ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r1003054</link>
    <topic>එජාපය හා ජවිපෙ දැන් නන්නත්තාරවෙලා</topic>
    <author>බුලත්සිංහල විශේෂ</author>
    <content>මෙවර මහ මැතිවරණයේදී එක්සත් ජනතා නිදහස් සන්ධානයට ඓතිහාසික ජයග්‍රහණයක් ලබා ගැනීමට හැකිවන්නේ යැයි ජාතිය ගොඩ නැගීමේ ඇමැති රෝහිත අබේගුණවර්ධන මහතා පැවැසීය.ඒ මහතා එසේ පැවැසුවේ ගල්පාත හන්දියේ පැවැති මැතිවරණ ප්‍රචාරක රැස්වීමකදීය.තවදුරටත් කතා කළ රෝහිත අබේගුණවර්ධන මහතා මෙසේද පැවැසීය.මේ රටේ කුහක, වෛරී දේශපාලනයට හා කුමන්ත්‍රණකාරයන්ට ඉඩක් නොමැති බව නොබෝදා පැවැති ජනාධිපති මැතිවරණයේදී ඔවුන්ට මනා ලෙස ජනතාව ඔප්පු කර පෙන්වුවා. එම ප්‍රතිඵලවලින් ඔවුන්ගේ දේශපාලන උප්පරවැට්ටි ඉතා පිරිසුදු ලෙස ප්‍රතික්ෂේප කැර තිබෙනවා.අද එ.ජා.ප. හා ජ.වි.පෙ. නන්නත්තාරේ යන පක්ෂ බවට පත්වෙලා. ජවිපෙ සීනුවත් නෑ. හංසයත් නෑ. අලියත් නෑ. ඒ නිසා කෙසේ හෝ බලය ලබාගන්න හදනවා. ඉදිරි මහ මැතිවරණයේදී ඔවුන් කුණුබක්කියට විසිවීම වළක්වන්න බෑ. මග නැඟුම, ගම නැඟුම වැඩසටහන් යටතේ කළුතර දිස්ත්‍රික්කයේ සෑම ගමකටම මා සේවය කැර තිබෙනවා.මා කැර ඇති සේවය ජනතාව අගයන බව මගේ ඒකාන්ත විශ්වාසයයි. ඒ අනුව ඔවුන් මා වටා රොක්වී සිටින අතර විරුද්ධ පාක්ෂිකයන් පවා මට සහයෝගය ලබාදෙනවා. ඔබේ වටිනා මනාපය මා වෙතත් පක්ෂය වෙනත් පළකිරීමෙන් වත්මන් රජය ශක්තිමත් කිරීමට හැකි අතර ඔබේ මනාපයට ගෞරවනීය අන්දමින් සේවය ලබාදීමට මා සෑමවිටම සූදානම්ව සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r1003055</link>
    <topic>දෙදියවල හා කපුහේනේකිරි මැටි හෑරීම ජයට</topic>
    <author>නාගොඩ විශේෂ</author>
    <content>නාගොඩ ගොවිජන සේවා බල ප්‍රදේශයට අයත් දෙදියවල සහ කපුහේන කොට්ඨාසවල අනවසරයෙන් කිරිමැටි හෑරීම බහුලව සිදුවන බව වාර්තාවේ.ඇළමාර්ගවල ඉවුරුද මෙලෙස කිරි මැටි කැණීමට යොදාගෙන ඇති අතර ඒවා අවහිර කරමින් විවිධ පුද්ගලයන් සිදුකරන මේ ක්‍රියාවන් නිසා කුඹුරු අක්කර 230 ක් පමණ වගා කිරීමට නොහැකි තත්ත්වයක් උදාවී තිබේ.අදාළ ගොවි සංවිධානද මීට සිය බලවත් විරෝධතාව පළකර ඇති අතර ගොවි සංවිධාන නියෝජිතයන් සහ කෘෂිකර්ම පර්යේෂණ හා නිෂ්පාදන සහකාර නිලධාරින් ඒ සම්බන්ධයෙන් කරුණු ඉදිරිපත් කළද මෙතෙක් යහපත් ප්‍රතිචාරයක් ලැබී නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r1003056</link>
    <topic>කජුදූවවත්ත මරඳගහවෙල ඇළ සංවර්ධනය කැරේ</topic>
    <author/>
    <content>නාගොඩ ගොවිජන සේවා බල ප්‍රදේශයට අයත් කජුදූවවත්ත කොට්ඨාසයේ මරඳගහවෙල ඇළ මාර්ගය සංවර්ධනය කෙරේ. කොට්ඨාසයේ කෘෂිකර්ම පර්යේෂණ හා නිෂ්පාදන සහකාර නිලධාරිනි තරංගනී ඉන්දිකා මහත්මියගේ ඉල්ලීමකට අනුව ජාතිය ගොඩනැගීමේ ඇමැති රෝහිත අබේගුණවර්ධන මහතා සිය අමාත්‍යාංශය මගින් මූල්‍ය ප්‍රතිපාදන ලබාදී තිබේ.ඒ අනුව රුපියල් 40,0000 ක මූල්‍ය ප්‍රතිපාදන යටතේ මරදිගහවෙල ඇළ මාර්ගය සංවර්ධනය වීමෙන් වසර 25 කට අධික කාලයක් පුරන්ව පැවැති කුඹුරු අක්කර 20 ක් පමණ අස්වැද්දීමට හැකිවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r1003057</link>
    <topic>ජනපති ලැබූ ජයග්‍රහණයශක්තිමත් කර රට නංවනවා</topic>
    <author>වස්කඩුව සමූහ කේ. ඇස්. ප්‍රනාන්දු</author>
    <content>මෙවර මහා මැතිවරණයේදී එක්සත් ජනතා නිදහස් සන්ධානය තුනෙන් දෙකේ බලයක් ලබා ගෙන ජනාධිපති මහින්ද රාජපක්ෂ මහතා ජනාධිපතිවරණයේදී ලබා ගත් ජයග්‍රහණය ශක්තිමත් කරන බව ඉදිකිරීම් සහ ඉංජිනේරු සේවා ඇමැති දොස්තර රාජිත සේනාරත්න මහතා පැවැසීය.ඒ මහතා එසේ පැවසුවේ මෙවර පැවැත්වෙන මහ මැතිවරණය සම්බන්ධයෙන් කළුතර දිස්ත්‍රික්කයේ එක්සත් ජනතා නිදහස් සංධානයේ ආධාරකරුවන් ධෛර්යමත් කිරීම සඳහා කළුතරදී පැවැති මහජන හමුවකදීය.මෙම මැතිවරණයේදී එක්සත් ජනතා නිදහස් සන්ධානය තුනෙන් දෙකේ් බලයක් ලබන බව ස්ථිරයි. එසේ නොවුනහොත් තුනෙන් දෙකේ අඩුව පිරිමැසීමට එක්සත් ජාතික පක්ෂයෙන් තේරී පත්වන මන්ත්‍රීවරුන් කීප දෙනෙකුගේ සහාය ලබාගැනීමට කටයුතු කරනවා. ඔවුන් දැනටමත් මට පොරොන්දු වී තිබෙනවා.සේනාරත්න මහතා මෙසේද කීය.පසුගිය ජනාධිපතිවරණයේදී එක්සත් ජාතික පක්ෂයට අපේක්ෂකයකු ඉදිරිපත් කිරීමට නොහැකි වූවා වගේම මෙම මැතිවරණයට අපේක්ෂකයින් තෝරා ගැනීමේ අපහසුුතාවකට පත්වී තිබෙනවා.ජනාධිපතිවරණයේදී එක්සත් ජාතික පක්ෂයට කෙළින් අපේක්ෂකයකු ඉදිරිපත් කිරීමට නොහැකිව ජනරාල් සරත් ෆොන්සේකා මහතාව ඉදිරිපත් කළා. විපක්ෂ නායක රනිල් වික්‍රමසිංහ මහතා මෙම මැතිවරණයේදී ජනතා විමුක්ති පෙරමුණ දෙමළ සංවිධානත්, රවුෆ් හකීම් හා මනෝ ගනේෂන් වැනි අය සමග වෙනම තරග කිරීමේ උත්සාහයක නිරතවුණා.එක්සත් ජාතික පාක්ෂිකයන්ගේ මැදිහත්වීම මත රනිල් වික්‍රමසිංහ මහතාගේ අදහස් ජය ගැන්මට නොහැකිවුණා.2004 පැවැති මන්ත්‍රී ආසන 39 යක් ලබා ගත් ජනතා විමුක්ති පෙරමුණ අද දේශපාලන වශයෙන් ඉතාමත් බංකොලෙත් භාවයට පත්ව සිටිනවා.ජනතා විමුක්ති පෙරමුණේ නායක සෝමවංශ අමරසිංහ මහතා අද කරකියා ගත හැකි දෙයක් නොමැතිව මන්ද බුද්ධිකයකු ලෙස නන්දොඩවමින් වේදිකාවල චන්ඩිපාට් දමනවා.ජ. වි. පෙ. වැටී ඇති බංකොලෙත් බව කොතරම් ද කිව හොත් අනුර දිසානයක, බිමල් රත්නායක, ටිල්වින් සිල්වා, එ. ජා. ප. ජාතික ලැයිස්තුවෙන් මැතිසබයට යන්න උත්සාහ ගන්නවා.නමුත් තත්ත්වය කෙසේ වෙතත් මෙවර මැතිවරණයේ එ. ජා. ප. සහ ජ. වි. පෙ. ජනතාව නියම තීන්දුවක් දෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r1003058</link>
    <topic>රු. 6,30000ක වියදමින්සුබසාධක වැඩසටහන්</topic>
    <author>හල්තොට සමූහ</author>
    <content>පළාත් සභා මන්ත්‍රී ප්‍රතිපාදන යටතේ 2010 වර්ෂය සඳහා රුපියල් 6,30000ක් වටිනා සුබසාධක ව්‍යාපෘති 3ක් මිල්ලනිය, බණ්ඩාරගම හා පාණදුර ප්‍රාදේශීය ලේකම් කොට්ඨාස සඳහා ක්‍රියාත්මක කිරීමට කටයුතු යොදා ඇතැයි බස්නාහිර පළාත් සභා මන්ත්‍රී ලලිත් එල්ලාවල මහතා පැවැසීය.මේ යටතේ ග්‍රාම සංවර්ධන සමිති හා සුබසාධක සමිති 22ක් තෝරා ගෙන ඇති අතර ඒවා සඳහා ටකරන් මඩු හා ප්ලාස්ටික් පුටු ලබා දේ.මිල්ලනිය බල ප්‍රදේශයේ සමිති 7 ක් බණ්ඩාරගම ප්‍රා. ලේ. බල ප්‍රදේශයට සමිති 7 ක් ද පානදුර බල ප්‍රදේශය සඳහා සමිති 8 ක් ද මේ අනුව තෝරා ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r1003059</link>
    <topic>බස්රිය නගරය මඟ හැර යෑමෙන් මගීහු අසීරුවේ</topic>
    <author>මීගොඩ සමූහ</author>
    <content>මාර්ග අංක 219, හෝමාගම සිට හංවැල්ල දක්වා පෙ. ව. 6.30 ආරම්භ වීමට නියමිත හෝමාගම ඩිපෝවට අයත් බස් රථය, ඩිපෝව අසලින් ගමන ආරම්භ කිරීමෙන් මගීහු රැසක් දැඩි අපහසුතාවට පත් වෙති.මෙම බස් රථය නගරයේ සිට ගමන ආරම්භ කිරීමට කටයුතු කරන මෙන් මගීහු වගකිවයුත්තන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r10030510</link>
    <topic>රියැදුරන්ට දඩ ගැසීමෙන් රු.495900ක ආදායමක්</topic>
    <author>පිළියන්දල විශේෂ</author>
    <content>පිළියන්දල පොලිසියේ රථවාහන අංශය 2009 වර්ෂය තුළ විවිධ වැරැදි කළ රියැදුරන්ගෙන් රු. 7,49,5920 ක දඩ මුදලක් රජයට අයකැර දී ඇත. මින් දඩ පත්‍ර මගින් රු. 1,674320ක් ද, උසාවි දඩ වශයෙන් රු. 5821600ක් ද අය කැර ගැනීමට හැකිවූ බව රථවාහන අංශයේ ස්ථානාධිපති උප පොලිස් පරීක්‍ෂක නිමල් අබේසිංහ මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r10030511</link>
    <topic>බසයේ දී තරුණියකටඅසැබි දසුන් පෙන්වලා !</topic>
    <author>මිනුවන්ගොඩ සමූහ සිරිසේන අත්තනායක</author>
    <content>බස් රථයකදී තරුණියකට තම ජංගම දුරකථනයේ වූ අසභ්‍ය වීඩියෝ දර්ශන පෙන්වීමේ වරදකට මිනුවන්ගොඩ මහේස්ත්‍රාත් අධිකරණයට ඉදිරිපත් කළ අයකු මහේස්ත්‍රාත්වරියගේ නියෝගය මත ඇඟිලි සටහන් ගැනීමෙන් පසු එම සටහන් පත්‍රිකා සොරකම් කිරීම කළ බව කියන අතර බරපතළ වැඩ ඇතිව වසර 11 මාස 10 ක සිර දඬුවමක් ලබාදීමේ සිද්ධියක් මිනුවන්ගොඩින් වාර්තාවෙයි.මෙසේ දඬුවම් ලැබුවේ නුවරඑළිය බඹර කැලේ පදිංචි කේ. කනගරාජා කනගරත්න නැමැති සරසවි සිසුවෙකි.පසුගිය දිනෙක මොහු නිට්ටඹුවේ සිට මීගමුව බලා දිවෙන බස් රථයකදී තමන් හිඳ ගෙන සිටි අසුනේ සිටි 19 හැවිරිදි තරුණියට ඇගේ නොකැමැත්ත මත තම දුරකථනයේ සටන්වු අසභ්‍ය දර්ශන පෙන්වා ඇතැයි කියැවේ.මේ කාර්යය එම බස් රථයේ සිටි මිනුවන්ගොඩ පොලිසියේ බුද්ධි අංශයේ නිලධාරියකු දැක එම තරුණයා මිනුවන්ගොඩ පොලිසියට රැගෙන ගොස් අධිකරණයට ඉදිරිපත් කර ඇත.ඔහු කළ වරද වරදක් බව පිළිගන්නා බවත් තමා කැලණිය සරසවි සිසුවකු බවත් මිනුවන්ගොඩ මහේස්ත්‍රාත් ඛේමා ස්වර්ණාධිපති මහත්මිය හමුවේ පැවැසුවාය.ඒ අනුව මහේස්ත්‍රාත්වරිය ඔහුට දඬුවම් නියම කිරීමට පෙර ඇඟිලි සටහනක් ලබාදෙන ලෙස දැන්වූවාය.එහි දී අධිකරණයේ පො. කො. (55448) බණ්ඩාර මහතා ඔහුගේ ඇඟිලි සටහන් ගෙන සිටියදී ඒවා අතුරුදන් වී ඇත. විත්තිකරු ගැන සැක පහළ කළ අධිකරණ කටයුතු භාර පොලිස් සැරයන් 23831 ජයවර්ධන මහතා චූදිත පරීක්ෂා කිරීමේ දී ඇඳගෙන සිටි කලිසම ඇතුළත වම් සාක්කුවේ තිබී මෙම සටහන් පත් තිබියදී මහේස්ත්‍රාත්වරිය වෙත යොමු කර ඇත.ඒ අනුව විත්තිකරු පිළිබඳව පරීක්ෂා කිරීමේ දී ගම්පහ මහේස්ත්‍රාත් අධිකරණය මගින් ජංගම දුරකථන වංචාවක් සම්බන්ධව වසර 1 යි මාස 10 යක සිර දඬුවම් අත්හිටුවා තිබිණි.මෙම කරුණු සැලකු මහේස්ත්‍රාත්වරිය බරපතළ වැඩ සහිත වසර 1 මාස 10ක සිර දඬුවමක් ද තරුණියට අසභ්‍ය තොරතුරු ප්‍රදර්ශනය කිරීම සඳහා වසර හතරක් ද අධිකරණයේ ලියවිලි සොකරම් කිරීම සම්බන්ධව වසර 6ක සිර දඬුවමක්ද වශයෙන් වසර 11 මාස 10 යක සිර දඬුවම් නියම කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=r10030512</link>
    <topic>රට එක්සේසත් කළ එකම නායකයාජනපති බව මහා සඟරුවණ පිළිගන්නවා</topic>
    <author>මල්වාන සමූහ මහානාම විතානගේ</author>
    <content>එදා කුරිරු යුද්ධයෙන් කෑලි කෑලි වලට කැඩී ගොස් තිබූ මේ රට නැවත එක්සේසත් කෙළේ වත්මන් ජනපති බව දැන් කවුරුත් දන්නවා. සිංහල රජ කාලයෙන් පසුව මේ රට එක්සේසත් කළ එකම රාජ්‍ය නායකයා වන්නේ ද ජනපති පමණයි. ඒ නිසා මෙවර ජනපතිවරණයේ දී ඒ බව වටහා ගත් මහා සංඝරත්නයෙන් සියයට අනූවක්ම ජනපතිට පූර්ණ සහාය ලබා දුන්නේ යැයි නාරන්වල ශ්‍රී ධනවර්ධන ගුරුගේ විහාරස්ථානාධිපති හා කඩවත මධ්‍ය මහා විද්‍යාලයේ ආචාර්ය පල්ලෙමුලනේ චන්ද්‍රසිරි නාහිමියෝ පැවසූහ.චන්ද්‍රසිරි නාහිමියෝ එසේ කීවේ පසුගිය පසුගියදා ජනපතිතුමා ඇතුළු ලක්වැසි ජනතාවට සෙත් පතා එම විහාරස්ථානයේ පැවැති පහන් තුන් දහසක ආලෝක පූජාවක් සහිත මහා බෝධි පුජා පින්කමේදී විශේෂ අනුශාසනාවක් කරමිනි’එදින උදෑසන ජනපතිතුමා ඇතුළු ලක්වැසි ජනතාවට පත්තිනි මෑණියන්ගේ ආශිර්වාදය පතමින් කිරි අම්මාවරු 150 දෙනෙකුට කිරි දානයක් ද පිරිනමන ලදී.විහාරස්ථ දායක සභාව, නාරන්වල තරුණ ශ්‍රම බළකාය හා නාරන්වල ශ්‍රී. ල. නි. පක්ෂ කාන්තා සංවිධානයේ සභාපතිනි අනෝමා ජයන්ති මහත්මිය ඇතුළු පිරිස විසින් මෙය සංවිධාන කරන ලදී. චන්ද්‍රසිරි නාහිමියෝ මෙසේද කීහ.පුරා වසර තිහකට අධික කාලයක් මේ රටේ කුරිරු යුද්ධය පැවතුණා. ඉතින් එදා මෙදා අතර කාලයේදී මේ රටේ බලයට පත් වූ විධායක ජනපතිවරු සිවු දෙනාටම මේ යුද්ධයට මුහුණ දෙන්නට නොහැකි වුණා. නමුත් ජනතාවගේ වාසනාවකට 2005 ජනපතිවරණයේදී මහින්ද රාජපක්ෂ මහතා මේ රටේ පස් වන විධායක ජනපති ලෙස පත් වුණා. ඔහු ජනපතිවරණයට ඉදිරිපත් වන විට මේ රටේ විශාල අභියෝග රැසක් තිබුණා.මොන අභියෝග තිබුණත් ජනතාව මහින්ද රාජපක්ෂ කියන්නේ කවුද කියලා හොඳින් අවබෝධ කර ගෙන සිටියා. ඒ නිසා එදා ඡන්දය දීලා කොහොම හරි ඔහු පත් කැර ගත්තා. ඒ අවස්ථාවේ එතුමා ප්‍රභාකරන්ට මේ රටේ කිසිම බිම් අගලක්වත් දෙන්නේ නැහැ කීවා. ඒ පොරොන්දුව ඒ අයුරින්ම ඉටු කළා.මේ කුරිරු යුද්ධයට ජනපති මුහුණ දෙන විට එතුමාට විදේශීය බලපෑම් එල්ල වුණා. මේ රටේ දේශපාලන වශයෙන් බංකොළොත් වූ දේශපාලන නායකයන්ද එතුමාගේ කකුලෙන් ඇද්දා. ඒත් එතුමා ඒවාට නිර්භීතව මුහුණ දීලා වසර හතරක් වැනි කෙටිකලක් ඇතුළත මේ රට කොටි ත්‍රස්තවාදීන්ගෙන් මුදා ගත්තා.සියලු මතවාද අමතක කර දමා ජනපතිතුමාට පූර්ණ දායකත්වය ලබා දෙන්න. විපක්ෂයේ බොරු ප්‍රචාරවලට මුළා වන්නට එපා. මේ ජනපතිවරණය ඉතාමත්ම සාධාරණව පැවැත්වූ මැතිවරණයක් වෙනවා. එම ජයග්‍රහණය ඉදිරියටත් රැක ගැනීම ජනතාවගේ යුතුකමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=s1003051</link>
    <topic>ආනන්ද-නාලන්දා ‘සුලෝහිත සංග්‍රාමය’ හෙට ඇරැඹේ</topic>
    <author>පි‍්‍රන්ස් ගුණසේකර</author>
    <content>කොළඹ ආනන්ද - නාලන්දා සුලෝහිත සංග්‍රාමය 81 වැනි වරටත් හෙට (6 දා) හා අනිද්දා (7 දා) එස්. එස්. සී. ක්‍රීඩාංගණයේදී පැවැත්වේ. ශ්‍රී ලාංකේය ක්‍රිකට් ක්‍ෂේත්‍රයේ ප්‍රථම ටෙස්ට් ක්‍රිකට් නායකයා ඇතුළු සුපිරි ක්‍රීඩකයන් ද, මුල් පෙළේ ක්‍රිකට් විචාරකයන් ද බිහිකළ ප්‍රධානතම සිංහල බෞද්ධ පාසල් දෙකේ මහා ක්‍රිකට් ගැටුම කෙරෙහි විශාල අවධානයක් යොමුව පවතී.එමෙන්ම වසර 30 ක කුරිරු යුද්ධයෙන් පසුව රට පුරා මහා ක්‍රිකට් තරග උණුසුම වෙනදාට වඩා තියුණු මුහුණුවරක් ගෙන ඇති හෙයින් ආනන්ද නාලන්දා මහා ක්‍රිකට් තරගය නැරඹීමට ද විශාල පිරිසක් එක්වනු ඇතැයි විදුහල් දෙකේ විදුහල්පතිවරු විශ්වාසය පළකරති.ප්‍රථම ටෙස්ට් ක්‍රිකට් නායක බන්දුල වර්ණපුර, ලෝක සූරතාව දිනූ අර්ජුන රණතුංග, සිදත් වෙත්තමුණි, අනුර රණසිංහ, අජිත් ද සිල්වා, ලලිත් කළුපෙරුම, බ්‍රෙන්ඩන් කුරුප්පු, රොෂාන් මහානාම, නිශාන්ත රණතුංග, අසංක ගුරුසිංහ, සනත් කළුපෙරුම, චන්දික හතුරුසිංහ, මාවන් අතපත්තු, කුමාර් ධර්මසේන, අවිශ්ක ගුණවර්ධන, මහේල ජයවර්ධන, තිලාන් සමරවීර හා ශාන්ත කලවිටිගොඩ ශ්‍රී ලංකා පිල නියෝජනය කළේ ආනන්ද - නාලන්දා සුලෝහිත සංග්‍රාමයත් සමඟය.එමෙන්ම ක්‍රිකට් විචාරකයන් වූ දිවංගත කරුණාරත්න අබේසේකර මහතා ද, පාලිත පෙරේරා, ප්‍රේමසර ඈපාසිංහ, හේමජිත් ප්‍රනාන්දු, කමල් දේශපි‍්‍රය, නලීන් අපොන්සු යන මහත්වරු ද ආනන්ද - නාලන්දා ආදි සිසුවෝ වෙති.මේ මහා ක්‍රිකට් ගැටුමේදී ආනන්ද විදුහල අවසන් වරට 2003 දී ඩී. කුලරත්නගේ නායකත්වයෙන් ජය වාර්තා කළේය. නාලන්දාව අවසන් වරට ජයග්‍රහණය වාර්තා කළේ 1953 දී ඩබ්ලිව්. ඩබ්ලිව්. සිල්වාගේ නායකත්වයෙන් යුතුවය.එදා මෙදාතුර පැවැති සුලෝහිත සංග්‍රාමයේදී ආනන්ද විදුහල තරග 12 ක් ද, නාලන්දාව තරග 6 ක් ද, ජය වාර්තා කළහ. අනෙක් තරග ජය පරාජයෙන් තොරව නිමාවට පත් විය.1935 දී, 1942 සිට 1945 දක්වා හා 1948 දී මේ මහා ක්‍රිකට් ගැටුම පවත්වා නොමැත.මෙවර සුලෝහිත සංග්‍රාමයේදී ආනන්ද විදුහලේ නායකත්වය මතීෂ පෙරේරා ද, නාලන්දා විදුහලේ නායකත්වය දිනුක් ජයසිංහ ද උසුලති.මේ පාසල් ක්‍රිකට් තරගවාරයේදී ආනන්ද විදුහල තරග 19 කට සහභාගි වී තරග 3 ක් ජයගෙන තරගයක් පරාජයට පත් විය. මරදාන සහිරා, අම්බලන්ගොඩ ධර්මාශෝක හා මහනුවර ධර්මරාජ යන විදුහල් ආනන්දයට පරාජය විය. ආනන්දය, ශාන්ත ජෝෂප් විදුහලට පමණක් පරාජය විය.ආනන්ද විදුහලේ සචින් දේවගේ මෙවර තරගාවලියේ ලකුණු 850 ක් ලැබූ අතර ශතක 2 ක් ඇතුළත් විය.ඔහු රාජකීය විදුහලට එරෙහිව ලකුණු 122 ක් ලබා ගත්තේය. රාජකීය විදුහලට එරෙහිව ලකුණු 136 ක් ලැබූ ගිෂාන් විමලධර්ම හා උදේෂ් නදීරංග, මිනුර ජනාදී හා උප නායක මධුමාල් ජයරත්න ලකුණු 600 සීමාව පසුකළ පිතිකරුවෝ වෙති.දෙවැනි වසරේ වර්ණලාභී සචිත්‍ර පෙරේරාගේ දඟ පන්දුවෙන් මෙවර තරගාවලියේදී ප්‍රතිවාදී කඩුලු 77 ක් බිඳහෙලීම විශේෂත්වයකි.ආනන්ද විදුහලේ විශාල බලාපොරොත්තුවක් බවට පත්ව සිටින සචිත්‍ර ධර්මරාජ විදුහලට එරෙහිව කඩුලු 10 ක් ලබාගැනීම හොඳම පන්දු යැවීම වේ.එයට අමතරව නායක මතීෂ පෙරේරා කඩුලු 50 ක් බිඳහෙලා ඇත. තුන් ඉරියව් ක්‍රීඩක රුවින්ද ශාමේන් ලකුණු 500 ක් හා කඩුලු 40 ක් වාර්තා කර ඇත. නාලන්දා විදුහල මෙවර තරග වාරයේ තරග 18 කදී ජයග්‍රහණ 6 ක් ලබා අපරාජිතව සිටී. නාලන්දාව වෙතින් ත්‍රිත්ව, මහානාම, තර්ස්ටන්, ජෝෂප් වාස්, ලුම්බිණි හා ඉසිපතන විදුහල් පරාජයට පත් විය.නාලන්දාවේ වමතින් පන්දුවට පහර දෙන නිපුන් කරුණානායක මෙවර තරගවාරයේ ලකුණු 1149 ක් ලැබූ ප්‍රබල පිතිකරුවෙකි.ඔහු ශතක 3 ක් වාර්තා කළ අතර වැඩිම ලකුණු වූයේ ශාන්ත සෙබස්තියන් විදුහලට එරෙහිව ලකුණු 158 කි. ශතක 2 ක් ද, සමඟ ලකුණු 784 ක් අදීශ නානායක්කාර ද, ශතකයක් සමඟ ලකුණු 578 ක් ලැබූ ප්‍රශාන් වික්‍රමසිංහ ද නාලන්දාවට ශක්තියකි.එමෙන්ම දිනුක් ජයසිංහ අර්ධ ශතක 4 ක් ද සමඟ ලකුණු 576 ක් ලබා ගත්තේය. ඔහු දකුණතින් පිටදඟ පන්දු යවා කඩුලු 67 ක් ද, බිඳහෙලා ගත්තේය. නිපුන් කරුණානායක ද කඩුලු 42 ක් බිඳහෙලා දස්කම් දැක්වීය.ආනන්ද - නාලන්දා 36 වැනි එක්දින ක්‍රිකට් තරගය මාර්තු 14 දා පී. සරා ක්‍රීඩාංගණයේදී පැවැත්වේ.සුලෝහිත සංග්‍රාමයේ සජීවී විස්තර ප්‍රචාරය ජාතික ක්‍රීඩා විකාශයේ 105.6 ඔස්සේ ප්‍රචාරය වේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=s1003052</link>
    <topic>ඩේවිඩ් කුසලාන ටෙනිස්ප්‍රථම වටය අද සිට</topic>
    <author>ප්‍රින්ස් ගුණසේකර</author>
    <content>ලොව ප්‍රධානතම ටෙනිස් තරගාවලියක් වන ඩේවිඩ් කුසලාන ටෙනිස් තරගාවලියට සුදුසුකම් ලැබීමේ පළමු වටයේ තරග අද (5 දා) සිට 7 වැනිදා දක්වා පැවැත්වේ.ඇමරිකා, ආසියා ශාන්තිකර, යුරෝපා අප්‍රිකා හා ලෝක වශයෙන් කාණ්ඩ 4ක් යටතේ ජාතික කණ්ඩායම් සහභාගීවන මේ තරගාවලියේ අර්ධ අවසන් පූර්ව වටය ජූලි 9 සිට 11 දක්වාත්, අවසන් පූර්ව වටය සැප්තැම්බර් 17 සිට 19 දක්වාත්, අවසන් වටය දෙසැම්බර් 3 සිට 6 දක්වාත් පැවැත්වීමට නියමිතය.ශ්‍රී ලංකාව ආසියානු ශාන්තිකර කලාපයෙන් තරගවදින අතර නවසීලන්තය සමග ශ්‍රී ලංකා ටෙනිස් සංගම් මූලස්ථාන ක්‍රීඩාංගණයේදී තරගවදී.ශ්‍රී ලංකාව වෙනුවෙන් හර්ෂන ගොඩමාන්න, රජීව් රාජපක්ෂ, සංඛ අතුකෝරළ හා දිනේෂ් කාන්තන් තන්ගරාජා සහභාගී වෙති.ශ්‍රී ලංකාව හා නවසීලන්තය අතර තරගයෙන් ජයගන්නා කණ්ඩායම හොංකොං පාකිස්තානය අතර ජයග්‍රහකයා සමග දෙවැනි වටයේ දී තරග කරනු ඇත.ශ්‍රී ලංකාව වෙනුවෙන් තරගවදින කණ්ඩායමේ තරග කරුවන් තිදෙනෙකුම මෙයට පෙර ඩේවිඩ් කුසලාන තරගාවලියට ක්‍රීඩාකර ඇති අතර දිනේෂ් කාන්තන් මුල්වරට මේ තරගාවලියට එක්වේ.නවසීලන්ත ක්‍රීඩාකයන්ට ශ්‍රී ලංකාවේ දේශගුණික තත්ත්වය යම් අපහසුතාවක් එක්කළද මූලික වටයේ තරගවලින් ජයගැනීම ඔවුන්ගේ එකම බලාපොරොත්තුව වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=s1003053</link>
    <topic>ජානක ගුණරත්නගෙන්විශිෂ්ට පන්දු යැවීමක්</topic>
    <author>ෆවුස් මොහොමඩ්</author>
    <content>බස්නාහිර උතුර කණ්ඩායමේ ඇන්ජලෝ මැතිව්ස් පන්දු 44 කදී හතරේ පහර 5 ක් සහ හයේ පහර 3 ක් සමඟ නොදැවී ලකුණු 60 ක් රැස් කරමින් ඊයේ කෝල්ට්ස් පිටියේ දී අන්තර් පළාත් ඕවර විස්සයි – 20 ලංකා බැංකු කුසලාන ක්‍රිකට් තරගමාලාව යටතේ ශශ්‍රී ලංකා ක්‍රිකට් ඒකාබද්ධ කණ්ඩායම සමඟ පැවැති තරගයෙන් කඩුලු 8 ක ජයග්‍රහණයක් කරා එම පිල රැගෙන යාමට සමත් විය.ශ්‍රී.ල.ක්‍රි ඒකාබද්ධ පිල – 128/6 (ඕවර 20) කිත් රුවන් විතානගේ 24, අචිර එරංග 22, (සචිත්‍ර සේරසිංහ 17/2)බස්නාහිර උතුර පිල – 132/2 (ඕවර 17.4) ඇන්ජලෝ මැතිව්ස් නොදැවී 60, අමල් ඇතුලත්මුදලි 38 (දේමින්ත දහනායක 14/2)බස්නාහිර දකුණටලකුණු 7ක ජයක්විශිෂ්ඨ පන්දු යැවීමක නිරත වූ බස්නාහිර දකුණ පිලේ ජානක ගුණරත්න ලකුණු 21 කට කඩුලු 4 ක් දවාලමින් හයිඩ්‍රාමනි රුහුණ පිලට එරෙහිව ලකුණු 7 ක උණුසුම් ජයක් තම කණ්ඩායමට ලබා දීමට සමත් වූවේය.බස්නාහිර දකුණ – 158/6 (ඕවර 20) ලහිරු තිරිමාන්න 42, දිල්රුවන් පෙරේරා 25, චාමර සිල්වා 24 (සනත් ජයසූරිය 27/2)හයිඩ්‍රාමනී රුහුණ – 151 (ඕවර 19.2) සනත් ජයසූරිය 25, තිලකරත්න සම්පත් 24, උපුල් තරංග 23 (ජානක ගුණරත්න 21/4)වයඔ පිලටලකුණු 27ක ජයක්වයඹ කණ්ඩායමේ ජීවන්ත කුලතුංග තරගමාලාවේ මේ දක්වා වාර්තාවූ එකම ශතකයට හිමිකම් කියමින් පන්දු 62කදී හතරේ පහර 15ක් සමග නොදැවී ලකුණු 104ක් රැස්කිරීමට සමත්විය.වයඔ පිල - 181/4 (ඕවර 20) ජීවන්ත කුලතුංග නොදැවී 104, ජෙහාන් මුබාරක් 36.මාස් කඳුරට පිල - 154/7 (ඕවර 20) කෞෂල්‍ය වීරරත්න 60.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=s1003054</link>
    <topic>ඉන්දීය ත්‍රෝබෝල්පිලට ජය</topic>
    <author>සෝමදාස අබේවික්‍රම බද්දේගම සමූහ</author>
    <content>සංචාරක ඉන්දියා ජාතික ත්‍රෝබෝල් පිරිමි හා කාන්තා කණ්ඩායම් හා ගාලු දිස්ත්‍රික් පිරිමි හා කාන්තා ත්‍රෝබෝල් කණ්ඩායම් අතර බද්දේගම කුම්මේ මහජන ක්‍රීඩාංගණයේදී පසුගියදා තරගාවලියක් පැවැත්විණි.මේ තරගාවලිය ගාලු දිස්ත්‍රික් ත්‍රෝබෝල් සංගමය මගින් සංවිධානය කර තිබිණි.ඉන්දියානු ත්‍රෝබෝල් කණ්ඩායම්වල පැමිණීම ගාල්ල දිස්ත්‍රික්කයේ මෙන්ම විශේෂයෙන් බද්දේගම ප්‍රදේශයේ ජනතාවට ඓතිහාසික අවස්ථාවක් විය.ශශ්‍රී ලංකා ත්‍රෝබෝල් සංවිධානයේ සභාපති යසා රාමචන්ද්‍ර, ගාලු දිස්ත්‍රික් ත්‍රෝබෝල් සංගමයේ සභාපති චන්ද්‍රකුමාර ජයසේකර, ගාලු සංගමයේ ලේකම් තමරා ඉලේසිංහ, දකුණු පළාත් ක්‍රීඩා අධ්‍යක්‍ෂක එල්. එස්. ආර්. ද සිල්වා, දකුණු පළාත් තරුණ කටයුතු හා ක්‍රීඩා අමාත්‍ය යූ. ජී. ඩී. ආරියතිලක හා ජාත්‍යන්තර ත්‍රෝබෝල් විනිසුරුවන්ගේ සංගමයේ එස්. මනී යන මහත්ම මහත්මීන්ගේ සහභාගිත්වයද තරගාවලියට ලැබී තිබිණ.ගාලු දිස්ත්‍රික් කණ්ඩායම් පුහුණුකාරිය වූ තමරා ඉලේසිංහ මහත්මිය කාන්තා ත්‍රෝබෝල් තරගාවලිය විනිශ්චය කළාය.ඉන්දියා ජාතික පිරිමි පිල හා ගාලු දිස්ත්‍රික් පිරිමි පිල අතර පැවති තරගය ඉන්දියාව 2 – 0 ක් ලෙස ජයග්‍රහණය කළේය.ගාලු දිස්ත්‍රික් කාන්තා ත්‍රෝබෝල් කණ්ඩායම ආරම්භයේදී 1 – 1ක් ලෙස තරගය සමකලද ඉන්දියා කාන්තා පිල අවසානයේ 2 – 1 ක් ලෙස තරගය ජයගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=s1003055</link>
    <topic>පකිස්තාන පිලේ නව පුහුණුකරුතනතුරට වකාර් යුනිස්</topic>
    <author/>
    <content>වසර 3 ක් ඇතුළත පකිස්තාන ක්‍රිකට් කණ්ඩායමට පත්වූ සිවුවැනි පුහුණුකරු ලෙස හිටපු නායක සහ වේග පන්දු යවන ක්‍රීඩක වකාර් යුනිස් පත්කොට ඇත. 2011 දෙසැම්බර් මාසය වනතුරු පකිස්තාන පිලේ පුහුණුකරු ලෙස ඔහු කටයුතුª කිරීමට නියමිතය.මේ වනවිට ඕස්ට්‍රේලියාවේ සිඩ්නි නුවර පදිංචි වී සිටින යුනිස් නව තනතුරෙහි කටයුතු කිරීම පිණිස ලබන සතියේදී පකිස්තානයට පැමිණීමට නියමිතය.ලබන මස කොදෙව් දූපත් හී ආරම්භ වීමට නියමිත පන්දු වාර විස්සයි - 20 ලෝක සූරතා තරගාවලිය සඳහා පකිස්තාන කණ්ඩායම සූදානම් කිරීම ඔහුගේ පළමුවැනි කාර්යය වනු ඇත. පන්දු වාර විස්සයි - 20 ලෝක සූරයින් ලෙස කිරුළු දරන පකිස්තානයට එම කිරුළ රැකදීම යුනිස් සතු ප්‍රධානතම වගකීම වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=s1003056</link>
    <topic>අඹතැන්න ගී‍්‍රන්වුඩ් ජාත්‍යන්තරපාසලේ මලල ක්‍රීඩා උළෙල හෙට</topic>
    <author>නිහාල් ජයවර්ධන</author>
    <content>මහනුවර අඹතැන්න ගී‍්‍රන්වුඩ් ජාත්‍යන්තර පාසලේ වාර්ෂික මලල ක්‍රීඩා උත්සවය හෙට (6) පස්වරු 1.30 ට එම පාසල් ක්‍රීඩාංගනය්දී පැවැත්වේ.උත්සවයේ ප්‍රධාන ආරාධිත අමුත්තා වශයෙන් ශ්‍රී ලංකා යුද හමුදාවේ මධ්‍යම පළාත් ආඥාපති මේජර් ජෙනරාල් ඒ. එන්. පෙරේරා මහතා සහභාගිවන බව විදුහල්පති ඒ. අබ්දුල් අහඩ් මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=s1003057</link>
    <topic>ලාහෝර් ක්‍රිකට් ප්‍රහාරයේපළමු සංවත්සරය සැමරේ</topic>
    <author>ලාහෝර් (ඒ. එෆ්. පී.)</author>
    <content>ක්‍රිකට් ලැදි පකිස්තානු ප්‍රජාව ක්‍රීඩාවෙන් හුදෙකලා කිරීමේ මාර්ගය විවර කරමින් පසුගිය වසරේ ශ්‍රී ලංකා ක්‍රිකට් කණ්ඩායමට එල්ල වූ මාරක ත්‍රස්තවාදී ප්‍රහාරයේ පළමුවැනි සංවත්සරය පසුගියදා ලාහෝර් නුවරදී සිහිකරනු ලැබිණි.ශ්‍රී ලංකා ක්‍රිකට් පිලේ ක්‍රීඩකයන් සත්දෙනකු සහ ඔවුනගේ සහය පුහුණුකරුට තුවාල සිදුකරමින් පකිස්තානු ජාතිකයන් අටදෙනෙකුට ජීවිත අහිමි කළ එම ප්‍රහාරය දියත් වූයේ විවෘත වෙඩි තැබීමකින් සහ අත් බෝම්බ ප්‍රහාරයකිනි. ඒ එම ක්‍රීඩකයන් රැගත් බස් රථය පකිස්තානය සමග පැවැති දෙවැනි ටෙස්ට් තරගයේ තුන්වැනි දිනයේ ක්‍රීඩා කිරීම සඳහා නැගෙනහිර ලාහෝරයේ පිහිටි ගඩාෆී ක්‍රීඩාංගණය වෙත ගමන් කරමින් තිබියදීය.මේ ප්‍රහාරය නිසා ටෙස්ට් තරගය අවලංගු වූ අතර ශ්‍රී ලංකා ක්‍රීඩකයින් නැවත ශ්‍රී ලංකාව බලා පිටත්ව ගියහ.ඒ වනවිටත් පකිස්තානය විදේශීය ක්‍රීඩා කණ්ඩායම් විසින් ක්‍රීඩා කිරීම ප්‍රතික්ෂේප කරනු ලැබූ කලාපයක් බවට පත්වී තිබිණි. ඒ 2001 වසරේ සැප්තැම්බර් 11 දින අල් කයිඩා ත්‍රස්ත සංවිධානය විසින් අමෙරිකාවට එල්ල කරනු ලැබූ ප්‍රහාරයෙන් පසුව අමෙරිකාව ප්‍රමුඛ සාම සාධක හමුදා මගින් ඇෆ්ගනිස්තානයේදී එම ත්‍රස්ත සංවිධානයට විරුද්ධව මෙහෙයුම් ආරම්භ කොට පකිස්තානයට න්‍යෂ්ටික අවි භාවිතා කිරීමේ චෝදනා එල්ල කොට තිබූ බැවිනි.ශ්‍රී ලංකා ක්‍රිකට් පිල පකිස්තානයේ සංචාරයක නිරතවූයේ 2008 වසරේ ඉන්දියාවේ මුම්බායි නුවර සිදුවූ ත්‍රස්ත ප්‍රහාරයට පකිස්තානය වග කිවයුතු බවට ඉන්දීය රජය විසින් චෝදනා කරනු ලැබීම නිසා ඉන්දීය පිලේ පකිස්තාන ක්‍රිකට් සංචාරය අවලංගු කරනු ලැබීම හේතුවෙනි.ශ්‍රී ලංකා පිලට එල්ල වූ ත්‍රස්ත ප්‍රහාරයේ පළමු සංවත්සරය සිහි කිරීම පකිස්තාන ක්‍රිකට් බළධාරීහු මෙන්ම ක්‍රීඩකයන්ද එක්වී සිටියහ.එමෙන්ම ක්‍රිකට් ලෝලී දහස් ගණනක්ද එම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=f1003051</link>
    <topic>රටට ම ආදර්ශයක් සපයමින්මහ මැතිවරණයෙන් අපි දිනනවා</topic>
    <author>සාකච්ඡා කෙළේ ජයසිරි මුණසිංහ</author>
    <content>එළැඹෙන පාර්ලිමේන්තු මහ මැතිවරණයට ගම්පහ දිස්ත්‍රික්කය නියෝජනය කරමින් ඉදිරිපත් වීමට හේතුව, රටේ ඉදිරි සංවර්ධන වැඩපිළිවෙළ ක්‍රියාවට නැංවෙන ආකාරය, ඉදිරියේ දී තමා නියෝජනය කරන ගම්පහ දිස්ත්‍රික්කය වෙනුවෙන් කිරීමට බලාපොරොත්තු වන වැඩකටයුතු යනාදී කරුණු පිළිබඳ ජනාධිපති ජ්‍යෙෂ්ඨ උපදේශක, හිටපු පාර්ලිමේන්තු මන්ත්‍රී සහ ගම්පහ දිස්ත්‍රික් එජනිස කණ්ඩායම් නායක බැසිල් රාජපක්ෂ මහතා සමඟ කළ කතාබහකි මේ.* ගිරුවාගම දොළොස් දහස් රට දේශපාලන නිජභූමිය වන ඔබගේ, මෙවර දේශපාලන ආගමනය සිදුවන්නේ සියනෑ කෝරළයෙන්. ඒ පිළිබඳ යමක් ප්‍රකාශ කරන්න පුළුවන්ද ?ඈත ගිරුවාවේ දේශපාලන පසුබිමක් මට තිබුණත්, අතීතයේ පටන් සියනෑව සමඟත් අපේ සම්බන්ධකම් පැවැතුණා. විශේෂයෙන් ම ජනාධිපතිතුමාත්, ශ්‍රී ලංකා නිදහස් පක්ෂයත්, එක්සත් ජනතා නිදහස් සන්ධානයත්, ගම්පහ දිස්ත්‍රික්කයේ නායකත්වය බාර ගෙන, එළැඹෙන මහ මැතිවරණයට ඉදිරිපත් වන ලෙස මට ආරාධනා කළා. මීට පෙර සිට ම ගම්පහ දිස්ත්‍රික්කයේ මහා සංඝරත්නය ප්‍රධාන සර්වාගමික නායකයන් මට මෙහි පැමිණ දේශපාලන කටයුතුවල නියැලෙන ලෙස ආරාධනා කළා. ඒ වගේ ම සමාජයේ විවිධ කණ්ඩායම් නියෝජනය කරන පිරිස්, විශේෂයෙන් අධ්‍යාපනඥයන්, විශ්වවිද්‍යාල මහාචාර්යවරුන්, ඒ වගේ ම සිවිල් සමාජයේ ප්‍රභූ පිරිස් මට මෙහි එන ලෙස ආරාධනා කළා. ඒ පිළිබඳ මං ටිකක් කල් නිහඬව බලා සිටියා.* කාර්ය බහුල පුද්ගලයකු ලෙස, දිස්ත්‍රික් නායකත්වයට යොමු වීම නිසා විශාල වගකීමක් පැවරී තිබෙනවා. මේ තත්ත්වය ඔබ දකින්නේ කොහොමද ?දිස්ත්‍රික්කයේ නායකත්වය ගෙන කටයුතු කරනවායි කියන්නේ විශාල වගකීමක් සියතට ගැනීම, මට තිබෙන අනෙකුත් වගකීම් සමඟ නව නායකත්වයේ වගකීමක් දරලා, පොදුවේ ගම්පහ දිස්ත්‍රික්කයේ ම මහජනතාව බලාපොරොත්තු වන සේවාව ඉටු කළ හැකිද ? යන්න පිළිබඳ මං කල්පනා කළා. කෙතරම් කාර්ය බහුල වුවත්, දැඩි වගකීමක් වුණත් මං එය සතුටින් බාරගෙන ක්‍රියා කරනවා. මේ අවස්ථාවේ ගම්පහ දිස්ත්‍රික්කයේ ප්‍රගතිශීලී ජනතාවටත්, විශේෂයෙන් ජනාධිපතිතුමාටත්, අපේ පක්ෂයටත් මාගේ ගෞරවයත්, ප්‍රණාමයත් මේ අවස්ථාවේ පුද කරන්න කැමැතියි. බස්නාහිර පළාතේ කොළඹ දිස්ත්‍රික්කය රටේ අග නගරයයි. ඒ ආසන්නයේ පිහිටි ප්‍රමුඛත ම, සංවර්ධිතම, දියුණු ම දිස්ත්‍රික්කය බවට ගම්පහ පත් කිරීම අපේ නායකතුමාගේ අරමුණයි. එය ඉටු කිරීම විශාල අභියෝගයක් බාර ගැනීමකැයි විටෙක හිතෙනවා.* ‘නැඟෙනහිර නවෝදය’ සහ ‘උතුරු වසන්තය’ වැනි දැවැන්ත සංවර්ධන වැඩපිළිවෙළ ක්‍රියාත්මක කොට මෙහෙයවන ඔබට, ගම්පහ දිස්ත්‍රික්කය නැංවීම විශාල අභියෝගයක් වන්නේ නැතැයි රටේම ජනතාව විශ්වාස කරනවා. ගම්පහ දියුණු කිරීමේදී ඔබ මුහුණ දෙන අභියෝග මොනවාද ?ගම්පහ දිස්ත්‍රික්කය ආගමික වශයෙනුත්, ආර්ථිකමය වශයෙනුත්, සාමාජීය වශයෙනුත්, ප්‍රෞඪ ඉතිහාසයකට හිමිකම් කියන දිස්ත්‍රික්කයක්. බුදුරජාණන් වහන්සේ වැඩම කළ ස්ථානයක් වන කැලණිය පූජනීය භුමිය පිහිටා තිබෙන්නේ අපේ දිස්ත්‍රික්කයේ. ඒ වගේ ම හින්දු භක්තිකයන් සහ කතෝලිකයන් විශාල පිරිසක් ගම්පහ දිස්ත්‍රික්කයේ ජීවත් වෙනවා. ඒ ආගමික පැත්තේ දක්නට ලැබෙන විශේෂත්වයයි. අනෙක් අතින් ගත් විට ලංකාවේ පළමු අන්තර්ජාතික ගුවන් තොටුපළ පිහිටා තිබෙන්නේ මේ දිස්ත්‍රික්කයේ. එය කටුනායක පිහිටි බණ්ඩාරනායක අනුස්මරණ අන්තර්ජාතික ගුවන් තොටුපළයි. සාමාජීය පැත්තෙන් ගත් විට විද්‍යාලංකාර මහ පිරිවෙන, කැලණිය විශ්වවිද්‍යාලය වැනි උගතුන්, බුද්ධිමතුන් දස දහස් සංඛ්‍යාවක් බිහි කළ කීර්තිමත් අධ්‍යාපන මධ්‍යස්ථාන පිහිටියේ අපේ දිස්ත්‍රික්කයේ.ඒ වගේ ම ගම්පහ දිස්ත්‍රික්කයේ ජනතාව උගත්, බුද්ධිමත් පිරිසක්. රටට අවැඩක් සිද්ධවෙන ඕනෑ ම අවස්ථාවක රට ඉන් ගලවා ගැනීමට පෙරට එන ජනතාවක් මෙහි ජීවත් වෙන්නේ. එවන් පිරිසකගේ ජීවිත වඩාත් සුඛිත මුදිත කිරීම අපට පැවරෙන අභියෝගයක්. ඒ හැරෙන්නට ඔවුන් රජය කෙරෙහි තබන විශ්වාසය අබ මල් රේණුවකින්වත් පළුදු නොකිරීම විශාල අභියෝගයක් ලෙසයි මං දකින්නේ.* ‘මහින්ද චින්තන 02 ඉදිරි දැක්ම’ සකස් කිරීමේ කාර්යයේ දැවැන්ත කොටසක් ඔබ වෙත පැවැරී තිබෙන බව රහසක් නෙමෙයි. 2010 / 2016 ඉලක්ක කර ඉදිරිපත් කළ ඒ වැඩපිළිවෙළ ගම්පහ දිසාවේ සංවර්ධනයට දායක කර ගන්නේ කෙසේද ?මහින්ද චින්තන 02 ඉදිරි දැක්ම සමස්ත රටේ ම සංවර්ධනයත්, පොදු මහත් ජනතාවගේ ම සමෘද්ධියත්, ඉලක්ක කරගත් වැඩපිළිවෙළක්. එහි සෑම පළාතක් ම, සෑම දිස්ත්‍රික්කයක් ම, කෙටියෙන් කියනවා නම් සෑම ගම්මානයක් ම මූලික යටිතල පහසුකම්වලින් සම්පූර්ණ කිරීම, ගමේ, නගරයේ කියා බේදයකින් තොරව සෞන්දර්යාත්මකව නගා සිටුවීම ඉලක්ක කොට තිබෙනවා. වසර 2005 ට වඩා වැඩි වැඩ කොටසක්, මෙවර ඉදිරිපත් කළ මහින්ද චින්තන වැඩපිළිවෙළ මගින් ක්‍රියාවට නැංවීමට ජනාධිපතිතුමා බලාපොරොත්තු වෙනවා. එහිදී අපටත් විශාල වගකීමක් පැවරෙනවා. ඒ වගකීම තම තමන්ගේ දිස්ත්‍රික් සම්පූර්ණයෙන් ම නගා සිටුවීම ඇතුළුව පොදුවේ මුළු රටේම සංවර්ධනය ඉලක්ක කළ එකක්. එය සුවිශේෂ වැඩපිළිවෙළක් ලෙස මා දකිනවා. ශ්‍රී ලංකාවේ සෑම ගමකම පාරවල්, විදුලිය, ජලය, දුරකථන ලබාදීම තව වසර දෙකකින් සියයට 100 ක් ම සම්පූර්ණ වෙනවා. ඉන් එහාට දියුණු ලෝකයක් ළඟා කර දීම තමයි වැඩ කළ යුත්තේ.* අපේ රට පංච කේන්ද්‍රීය මධ්‍යස්ථානයක් ලෙස පත් කර ගැනීමේ වැඩපිළිවෙළේදී ගම්පහට හිමි වන තැන කුමක්ද ?මං මීට පෙර සඳහන් කළ පරිදි, දැනට ශ්‍රී ලංකාවේ එක ම ජාත්‍යන්තර මට්ටමේ පිළිගැනෙන ගුවන් තොටුපළ පිහිටා තිබෙන්නේ කටුනායක. ඒක ගම්පහ දිස්ත්‍රික්කයට අයිතියි. අපි මේ ගුවන් තොටුපළ නවීකරණ කටයුතු ආරම්භ කර තිබෙනවා. ඉදිරියේදී එහි යන එන දෙස්, විදෙස් ගුවන් සංක්‍රමිකයින්ගේ් සංඛ්‍යාව විශාල ලෙස වැඩි කර ගැනීම අපේ අරමුණයි. ගම්පහ දිස්ත්‍රික්කය, ජනාධිපතිතුමා බලාපොරොත්තු වන පංච කේන්ද්‍රීය මධ්‍යස්ථානවලින් ගුවන් මධ්‍යස්ථානය ලෙස පත් කිරීමට අප බලාපොරොත්තු වෙනවා.ගම්පහ දිස්ත්‍රික්කය බුද්ධිමතුන්ගේ නිජබිමක්. මෙය තොරතුරු තාක්ෂණය සහ ඉංග්‍රීසි අධ්‍යාපනය මූලික කරගත් දැනුමේ කේන්ද්‍රස්ථානයක් ලෙස නඟා සිටුවනවා. එහිදී මේ දිස්ත්‍රික්කයේ තිබෙන උසස් අධ්‍යාපන ආයතන, පාසල්, පෙර පාසල්, වැනි සියලු ආයතනවල ගුරු භවතුන්ගේ, අධ්‍යාපනඥයන්ගේ සහයෝගය, දායකත්වය සහ මඟ පෙන්වීම ලබා ගැනීමට අප පසුබට වන්නේ නෑ. එවන් උදාර කේන්ද්‍රස්ථානයක් බවට ගම්පහ දිසාව පත් කර ගැනීමට අප සමඟ අත්වැල් බැඳ ගන්නා ලෙස මේ මොහොතේ ඉතා ගෞරවයෙන් ආරාධනා කිරීමට කැමැතියි.පූර්ව ළමා විය සංවර්ධන ප්‍රතිපත්ති මාලාවක් සකස් කිරීමේ පටන් විශ්වවිද්‍යාල අධ්‍යාපනයේ ඇති විය යුතු වෙනස්කම් දක්වා වූ පරාසය තුළ නව්‍යකරණයක් කිරීම අපේ බලාපොරොත්තුවයි. මේ රට මානව සම්පත ඉහළ තලයක තිබෙන රටක්. අපි ඉන් උපරිම ප්‍රයෝජන ලබාගත යුතුයි. වසර 2000 වන විට මෙරට තොරතුරු තාක්ෂණය සහ පරිගණක අධ්‍යාපන දැනුම තිබුණේ සියයට පහක මට්ටමේ. දැන් එය සියයට විසි පහ, තිහ මට්ටමට රැගෙන විත් තිබෙනවා. ඒ අපේ වැඩපිළිවෙළ නිසා අත්වූ දෙයක්.* ජනාධිපතිවරණයේදී ගම්පහ දිස්ත්‍රික්කයේ ප්‍රතිඵලය පිළිබඳ ඔබගේ තක්සේරුව කුමක්ද ?මුලින් ම කියන්න කැමැතියි ගම්පහ දිස්ත්‍රික්කයේ මැතිවරණ කොට්ඨාස 13නේම දක්ෂ සංවිධායකවරු ඉන්නවා. ඔවුන් ජනතාව සමඟයි ඉන්නේ. අපට ජනාධිපතිවරණය වගේම, මහ මැතිවරණයත් මනාප පොර එකිනෙකා කුලල් කා ගැනීම් නැතිව සාමකාමීව පැවැත්විය හැකියි. කියන්න ඉතාම සතුªටුයි. හත් ලක්ෂ පනස් දහසකට වඩා ඡන්ද සංඛ්‍යාවක් ජනාධිපතිතුමාට ගම්පහ දිස්ත්‍රික්කයෙන් ලැබුණා. දෙලක්ෂ අසූ දහසකට වඩා වැඩි ඡන්ද හිමි වුණා. ඒ පිළිබඳ ජනාධිපතිතුමාගේත්, සන්ධානයේත් ගෞරවණිය ප්‍රණාමය ගම්පහ දිසා ජනතාවට අප පුද කරනවා. එවන් විශාල ජනතා විශ්වාසයක් දිනූ නායකයකු සමඟ කටයුතු කිරීමට ලැබීම භාග්‍යයක්. මං ඉකුත් ජනාධිපතිවරණ සමයේ විශාල සිත් වේදනාවක්, කළකිරීමක් ඇතුවයි සිටියේ.* කළකිරීම් මැද නැවතත් ජනතා සේවයට පැමිණීමට තීරණය කළේ ඇයි ?විපක්ෂය මොනතරම් අපට විරුද්ධව මඩ ගැහුවත්, අවලාද බොරු ප්‍රචාර ගෙන ගියත්, ඒවාට මේ රටේ බුද්ධිමත් ඡන්දදායකයන් රැවටුණේ නෑ. ඔවුන් ජනාධිපතිතුමා කෙරෙහි තැබූ විශ්වාසය, එතුමාට ලැබුණු ලක්ෂ හැට ඉක්ම වූ ඡන්ද ප්‍රමාණයෙන් පැහැදිලියි. මේ රටේ පමණක් නෙමෙයි, ලෝකයේ ම නායකයන්ට සිදු වන්නේ පළමු ජන වරමට වඩා අඩු ප්‍රතිශතයක් දෙවැනි ජන වරමේදී ලබා ගැනීමටයි.සියයට හැට දෙකක් ගත්ත එක්කෙනා දෙවැනි සැරේ සියයට පනස් දෙකට බහිනවා. ඒකයි සාමාන්‍ය තත්ත්වය. සියයට පනහයි දශම ගණනක් ගත්ත ජනාධිපතිතුමා, දෙවැනි සැරේ සියයට පනස් අටට වඩා ගත්තා. මේ අන්දමට අප කෙරෙහි ජනතාව තැබූ විශ්වාසය නැවත යෝධ ශක්තියකින් ජනතා සේවයට පැමිණීමට ඉවහල් වුණා කිව්වොත් නිවැරැදියි.* එළැඹෙන පාර්ලිමේන්තු මැතිවරණයේදී තුනෙන් දෙකක බලයක් සන්ධානය ඉල්ලා සිටින්නේ කුමන අරමුණකින්ද ?මේ රටේ ශීඝ්‍ර සංවර්ධනයක් සිදු කිරීමට නම් ස්ථාවර දේශපාලන බලයක් තිබිය යුතුයි. ශක්තිමත් ආණ්ඩුවක් පාර්ලිමේන්තුව තුළ තිබිය යුතුයි. කිසිවෙකුට නැමෙන්නේත්, අතකොළු බවට පත් වන්නේත් නැති ආණ්ඩුවක් පිහිටුවීම ජනාධිපතිතුමාගේ බලාපොරොත්තුවක්. එවන් ශක්තිමත් පාර්ලිමේන්තුවක් මගින් මහින්ද චින්තන ඉදිරි දැක්ම වැඩපිළිවෙළ සාර්ථකව ක්‍රියාත්මක කිරීමට ලෙහෙසියි. අපේ උත්සාහය එවන් පාර්ලිමේන්තු බලයක් ලබා ගැනීමයි.මනාප පොරය, එක ම පක්ෂයේ අපේක්ෂකයින් අතර එකිනෙකා පරයා ඉදිරියට යෑමේ තරගය, මැතිවරණ ප්‍රචණ්ඩත්වය වැනි දේ ඇතුළු සමස්ත මැතිවරණ ක්‍රමය, ආණ්ඩු ක්‍රම ව්‍යවස්ථාව, කොටස් කොටස් ලෙස නොව, රටේ ජනතාවගේ යහපත සඳහා මුළුමනින් ම සංශෝධනය කිරීම ඉදිරියේදී සිදු කළ යුතුයි. ඒ ව්‍යවස්ථා වෙනසට පාර්ලිමේන්තුවේ තුනෙන් දෙකක බලයක් අවශ්‍යයයි. ජනතාව අපට ඒ බලය ලබා දෙයි කියා අප හිතනවා. අපට දැනටමත් ඒ බලය ජනතාව ලබාදීමට සූදානම් බව රට වටේ දක්නට ලැබෙන ජනතා පෙළ ගැස්මෙන් පැහැදිලියි.* මැතිවරණ ව්‍යාපාරයේ කටයුතු සිදු කෙරෙන්නෙ කුමන ආකාරයටද ?අපි කණ්ඩායමක් වශයෙන් ශක්තිමත්. මුළු රටට ම ආදර්ශයක් සපයමින් මෙවර මහා මැතිවරණයෙන් අපි දිනනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=f1003052</link>
    <topic/>
    <author>- මනෝලි සුබසිංහ</author>
    <content>‘පිය-දියණී එදා මෙදා යුග බැඳුම සහිත ‘ඔබේ කටහඬ තාම මතකයි’ කෘතියේ චරිතා ප්‍රියදර්ශනී පීරිස් නම් වූ ළැබැඳි ගායිකාව පිළිබඳව මාධ්‍යවේදිනි සුරම්‍ය මාපිටිය සිත උපන් එවන්අදහස් කිහිපයකි, මේ.ප්‍රථමයෙන් අප චරිතා හඳුනන්නේ නිවේදිකාවක ලෙසය. චරිතා මෙරට සිටින ජනප්‍රියතම ප්‍රවීණතම නිවේදිකාවකි. අදටත් ඈ නිවේදන වෘත්තියෙහි නියැළෙයි. චරිතා ගායිකාවක ලෙස වඩාත් ඒකාලෝක බවින් අනුනව දිදුළන්නට වූයේ ප්‍රකට ගායන ශිල්පි එඩ්වඩ් ජයකොඩියන්ගේ දයාබර බිරින්දෑ වීමෙන් අනතුරුවය. එහෙත් චරිතා එඩ්වඩ්ගේ පහණින් බැබළුණේ නැත. චරිතා ගී ලොවේ පැමිණ සිටින්නේ ඈටම අනන්‍ය වූ සොඳුරු මාවතක ය.ළයාන්විතවූත් ආදරණීය වූත් අප දෙසවන් සනහාලන විශාරද චරිතා ප්‍රියදර්ශනී හමුවනු වස් අප ගියේ නුගේගොඩ ජුබිලි කණුව හන්දියේ ආරියදාස පීරිස් මාවතේ පිහිටි එඩ්වඩ් – චරිතා කැදැල්ලට ය.ගී ලොවේ සොඳුරු හිතැත්තියක වූ චරිතා මෙසේ අප හා එක්වන්නට විශේෂ හේතුවක් ඇත. එනම් මාර්තු 8 වැනිදා සමරන ජාත්‍යන්තර කාන්තා දිනය උදෙසා චරිතාගේ මූලිකත්වයෙන් සිදු වූ අගනා මෙහෙවරක් නිසාය. කාන්තාවන් උදෙසාම වෙන්වූ මේ විශේෂිත දිනයේ දී චරිතාගේ සංවිධානයෙන් සහ තනු නිර්මාණයෙන් දායක වූ ‘ගීතයක්’ කාන්තා පරපුර වෙනුවෙන් තිළිණ කරන්නට චරිතා ගත් වෑයම සාර්ථක විය. ‘දල්වාලමු අපි එක ඉටි පහනක් සියලු ළඳුන් නාමෙන්’ ගායිකාවන් සිය දෙනෙකු ගයන ඒ ගීතය ගැන විමසමින් ම මම කතා බහ ඇරැඹුවෙමි.ජාත්‍යන්තර කාන්තා දිනය මුළු ලෝකයම සමරනවා. අපිත් සමරනවා. නමුත් මේ විශේෂිත දිනයේ දී අපට පිළිගත් ගීතයක් තිබුණේ නැහැ. මේ දිනයට ම විශේෂිත වූ ගීතයක වටිනාකම ගැන මම සුනිලා අබේසේකර මහත්මියට අවධාරණය කළා. මම මේ අදහස කියන විටත් පුෂ්පා රම්ලනී රත්නායක කාන්තාවනට වෙන් වූ ගීතයක් ලියා තිබුණා. ඒ පද වැල් දැක්කම මට හිතුණේ පුෂ්පාගේ හිතේ ඇති වූ සිතිවිල්ල කොයිතරම් විශිෂ්ට ද කියලා.හරිම අපූරු සංවේදී පදවැලක් පුෂ්පාගේ ඒ වචනවලට මම තනුවක් නිර්මාණය කරලා අපේ රටේ සිටින ප්‍රවීණ නවක ගායිකාවන් සිය දෙනෙකුගේ හඬින් පටිගත කරමින් රූපරචනය කළා. මේ සිදුවීම සිද්ධ වුණේ 1998 දී. මේ සඳහා එක් වූ කිසිම ගායිකාවක් ගායනයට මුදල් ඉල්ලුවේ නැහැ. කාන්තාව සහ මාධ්‍ය සාමූහිකය තමයි මේ කටයුත්තට මුල් වෙලා හිටියේ. මම හිතුවාටත් වඩා ඒ ගීතය රටේ ජනප්‍රිය වෙමින් ශක්තිමත් වුණා.*ගායිකාවන් සිය දෙනෙකු සහභාගි කරවාගෙන ගීතයක් ගායනා කිරීම හිතන තරම් ලෙහෙසි පහසු කටයුත්තක් නෙමෙයි. නමුත් ඔබ ඒ භාරධූර කටයුත්ත ඉතාම පිළිවෙළකට ලස්සනකට කළා. නමුත් ඔබ හිතනවාද ඒ ගීතය ප්‍රචාරය කිරීමේ දී නිසි දායකත්වය ගුවන්විදුලි සහ රූපවාහිනි නාළිකාවලින් ලැබුණ කියලා?ඒ ගැන නම් තියෙන්නේ ඉතා කනගාටුදායක තත්ත්වයක්. කාන්තා දිනය දවසට නම් මේ ගීතය එෆ්. එම්. වලට මතක් වෙලා අලු ගසා බසා දාලා ප්‍රචාරය කරනවා. නමුත් අපේ අහිංසක ප්‍රාර්ථනාවක්..... බලාපොරොත්තුවක් වුණේ දවසකට එක්වරක් හෝ මේ ගීතය මාධ්‍යයකින් ප්‍රචාරය වීමයි. මේ රටේ බහුතරයක් සිටින්නේ කාන්තාවන්. නිවෙස්වල වැඩිපුර සිටින්නෙත් කාන්තාවන්.නමුත් එෆ්. එම්. නාලිකාවලින් මේ ගීතයට තියෙන්නේ කුඩම්මාගේ සැලකිළි.මේ ගීතය රූප රචනය කළේ ජාතික රූපවාහිනියට විතරයි. එනිසා අනෙක් රූපවාහිනි නාලිකාවල ‘දල්වාලමු අපි එක ඉටි පහනක්’ ගීතය විකාශය වෙන්නේ් නැහැ. කවුරු හරි අනුග්‍රහකයෙක් හෝ අනුග්‍රහක ආයතනයක් ඉදිරිපත් වෙනවා නම් අලුතෙන් රූප රචනය කරන්නට කටයුතු සංවිධානය කරන්නට මැදිහත් වෙන්නට මම කැමැතියි. එහෙම කළොත් නම් හැම ටී. වී. චැනල් එකකින් ම මේ ගීතය විකාශය වේවි. අපි මොනවා කළත් වැඩක් නැහැ; මිනිසුන් අතරට යන්නේ නැතිනම්. මේ සඳහා නිසි වැඩපිළිවෙළක් අවශ්‍යයයි.*මේ ගීතය සංවිධානය කිරීම උදෙසා ඔබට ඇගැයීමක් එහෙමත් ලැබුණා නේද?කොළඹ විශ්ව විද්‍යාලයේ නීති පීඨය විසින් 1998 දී වසරේ ඇගැයුම් සම්මානය ලැබුණා. මේ ගීතය විෂුවල් කරන කොට මට දුව හම්බ වෙන්න හිටියේ.*ගායිකාවක ලෙස ඔබේ දීර්ඝකාලීන චාරිකාව තුළ ඔබ නිකුත් කර ඇති ගීත සංයුක්ත පට හෝ කැසට් පට දකින්නට ලැබෙන්නේ ඉතාම අඩුවෙන්. නමුත් නව පරපුරේ ශිල්පීන් ගමන් කරන්නේ මීට හාත්පසින් ම විරුද්ධ පැත්තට නේද?ජීවත් වෙන්න සල්ලි අවශ්‍යයයි. නමුත් මුදල් මතම ජීවිතයේ තීන්දු තීරණ ගැනීම එච්චර ගුණ නැහැ. මිනිසත් බව කියන්නේ මුදලට එහා ගිය දෙයක්. අනෙක් එක සත්‍යවාදී බව. ඒ වගේ ම කියන දේ කරන ගුණගරුක පුද්ගලයෙක් විය යුතුයි. කලා ලොවේ අද ඉන්න පිරිස අතරේ මේ ලක්ෂණ තිබෙන අය ඉන්නවද කියලා හිතලා බලන්න.මම කලා ක්‍ෂේත්‍රයට එනකොට අවුරුදු 19 යි. අවුරුදු 22 දී මම විවාහ වුණා. අවුරුදු 23, 24 වෙනකොට දරුවෝ ලැබුණා. අපි මහත් වුණා; කෙට්ටු වුණා. බියුටි එක ගැන හිතුවේ නැහැ. නමුත් අවුරුදු 23ක් පුරා අදටත් නිවේදන කටයුතු කරනවා. ඒකට හේතුව අපි ශක්තිමත් ගමනක අඩිතාලමක් දමමින් මේ ගමන පටන් ගත්තේ. එනිසා එදා වගේ ම අදටත් අපට ජනතාව ආදරෙයි. අපිව පිළිගන්නවා.නමුත් එදා රේණුකා, ඉඳුනිල් අපි ඇති කරගත් පෞර්ෂය මේ නවක පිරිසට ඇති කර ගන්න පුළුවන් වෙලා තියෙනවාද? රූපවාහිනි ආයතනවලට, ගුවන්විදුලියට විවිධ දේශපාලන පක්ෂ සමඟ සභාපතිවරු සහ විධායක නිලධාරීන් ආවා ගියා. නමුත් අපි හැමදාමත් නොවෙනස්ව හිටියා. ඒකට ප්‍රධාන හේතුව අද ඉන්න බොහෝදෙනා වගේ අපට වේගවත් ගමනක් හෝ විශාල ඉලක්ක තිබේබේ නැති නිසයි. අපි ආවේ හෙමින් ගමනක්. මේ ගමන ඉවසීමෙන් ආපු ගමනක්. අපි රටට අහිතකර දෙයක් කරලා නැහැ. රටට හානිදායක දෙයක් කරලා නැහැ. අපිට එහෙම කරන්න පුළුවන් වුණේ ප්‍රවීණයන්ගෙන් ජ්‍යෙෂ්ඨයන්ගෙන් යහපත් දේවල් අපි උකහා ගත් නිසයි. තරුවක් වෙලා එසැනින් බැහැලා යන්න මේ චරිතාට අවශ්‍ය වුණේ් නැහැ.*මෙවර ජනපතිවරණයේ දී මහින්ද රාජපක්ෂ මැතිතුමා දෙවැනිවරටත් ජනපති කරවන්නට පමණක් නොව ඒ ජය අතිවිශිෂ්ට බවට පත් කරන්නට පෙළ ගැසුණු කලාකරුවන් අතරේ එඩ්වඩ් – චරිතා දෙපළත් කැපී පෙණුනා.1994 ඉදලා එඩ්වඩ් සහ මම එක්සත් ජනතා නිදහස් සන්ධානයේ කටයුතුවල දී කලාකරුවන් හැටියට එකතු වී වැඩ කළා. මෙවර ජනාධිපතිවරණය එක් අතකින් තීරණාත්මක මොහොතක් වුණා. වසර 30ක් තිස්සේ තිබුණු යුද්ධය අපි දැක්කා. වෙච්ච හානි දැක්කා. මේ ප්‍රශ්නෙදී රටේ නායකයා හැටියට ජනාධිපතිතුමා යහපත් විදියට ප්‍රතිචාර නොදැක්වූවා නම් මේ යුද්ධය දිනන එක හීනයක්. එනිසා මේ රටේ යුද්ධය අවසන් කර අපට නිදහස් රටක් ලබා දෙන්නට ජනාධිපතිතුමා පුමුඛ ඒ කණ්ඩායම කළ මෙහෙවරට අපි සදා ණයගැතියි. රටේ පුරවැසියන් හැටියට අපි හැම කෙනෙකුගේ ම වගකීම ජනපති අපට ලබාදුන් ඒ නිදහසේ ගෞරවය රැක ගන්නට කටයුතු කිරීමයි. දැන් යුද්ධය ඉවරයි. දැන් තියෙන්නේ රටේ සංවර්ධනයයි. ඒ කාර්යයට අපි හැමෝම ජනාධිපතිතුමාට ශක්තියක් වෙමින් වගකීමෙන් කටයුතු කරමු.ජනපතිට සහය පළ කරන්නට මෙවර කලාකරුවෝ අති විශාල පිරිසක් එකතු වුණා. එනිසා කලාකරුවෝ කණ්ඩායම් හතරක් පහක් මේ ක්‍රියාදාමය වටා හිටියා. 1994 ඉඳලා වරින් වර කලාකරුවෝ මේ කටයුත්තට පෙළ ගැහුණත් ඒ කවර අවස්ථාවකටත් වඩා කලාකරවෝ 99% ක් පක්ෂ පාට අමතක කරලා මෙවර ජනපති වටා පෙළ ගැහුණා. මේ පිරිස් විවිධ අයුරින් රැස්වීම්වලට සහභාගිවෙමින් සහය පළ කළා. ඒ වේදිකාවේ දී සමහරු කතා පැවැත්වූවා. සමහරු කතා පවත්වමින් ගීත ගායනා කළා. තවත් සමහරු ගීත පමණක් ගායනා කළා. සමහරු නිහඬවම හිටියා.නමුත් මේ හැමෝ ම කළේ ජනපතිගේ ජයග්‍රහණය වෙනුවෙන් පෙනී හිටීමක්. මාසයක් වගේ කාලයක් අපි කිසිම කලා කටයුත්තක් බාර නොගෙන ජනපති වෙනුවෙන් පෙළ ගැහුණේ සද්භාවයෙන්. ඒ පෙළ ගැස්මේ ප්‍රතිඵල දකිමින් ජනපති අතිවිශිෂ්ඨ ලෙස ජයග්‍රහණය කළා. ඒ ගැන තියෙන්නේ ඇත්තට ම සතුටක්.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=f1003053</link>
    <topic/>
    <author>- ශ්‍යාමා සමරසිංහ</author>
    <content>සංගීතයට ලොවක් සැනැසිය හැකිය. නැලැවිය හැකිය. දේශ සීමා භාෂා වැට කඩොලු, උස් මිටි කම් , ජාති ලෙභ්ද කිසිවක් එයට නැත , මිනිස් හදවත්වලට ළයාන්විතව ආමන්ත්‍රණය කරමින් අපුරු රසයක් ලබාදීමට සංගීතයට හැකිය. එසේම මිනිස් භාවමය හැඟීම්වලට ආමන්ත්‍රණය කළ හැක්කේ ද සංගීතයටය. සංගීතයේ මේ අපූරු හැකියාව නිසාම බොහෝ දෙනා සංගීතයට මහත් සේ ඇළුම් කරති. පේ‍්‍රම කරති.ඉන්දියානු කර්ණ රසායන සංගීත වූ කලී මහත් ලොවක් මවිත කළ අපූරු ලයාන්විත මාධූර්යයකි. එසේ හෙයින් ජාති කුල, ආගම්, භාෂා භේදයකින් තොරව මුළු මහත් ලොවෙහිම ඉන්දියානු ගී රසික රසිකාවියෝ සිටිති. හින්දි ගීතයට මහත් සේ පෙම් බඳින රසික සමාජයක් වෙසෙන ශ්‍රී ලාංකිකයෝ පුන්‍යවන්තයෝ ය. එක්තරා යුගයකදී මෙරට සංගීත රසිකයන් අමන්දානන්දයට පත්කරමින් අප හදවත් සැනැසූ ගී තනු රැසක් නිර්මාණය කළ අමරණීය සංගීතවේදියා අද අප රටට පැමිණ සිටී. 1926 මාර්තු මස 03 වැනිදා දිල්ලියේ හර්යානාවල උපත ලද ඔහු අද 84 වැනි උපන්දිනය සමරයි. ඔහු රවි ශංකර් ශර්මාය.‘රවි’ යන ආදර නාමයෙන් භාරත දේශයේ ප්‍රචලිතව සිටින මේ සංගීතවේදියා වෙනුවෙන් මාර්තු මස 7 වැනිදා සවස 1ට සුගදාස ගෘහස්ථ ක්‍රීඩාංගණයේදී දැවැන්ත සංගීත ප්‍රසංගයක් ශශ්‍රී ලාංකේය රසික හිතවතුන් උදෙසා නොමිලේ පැවැත්වෙයි. එය ‘ගීත් මාධුරී 2010’ හින්දි ගීත ප්‍රසංගය නමින් නම්කර ඇත. භාරත දේශයේ පමණක් නොව බටහිර හා ආසියා රටවල හින්දි ගීත ලෝලින්ගේ ඉමහත් ගෞරවාදරයට පත්වූ මේ සංගීතඥයා හින්දි, මලයාලි, පංචාබ්, බෙංගාලි, ගුජරාටි, තෙලිගු, කණ්ණඩි ආදී භාෂාවලට අයත් චිත්‍රපට 200කට අධික සංඛ්‍යාවකට සංගීතය සපයා ඇත.ඇමෙරිකාව, එංගලන්තය, කැනඩාව, ජපානය, හොංකොං, සිංගප්පූරුව, තායිලන්තය, මලයාසියාව, පකිස්තානය, එක්සත්අරාබි එමිර් රාජ්‍යය, මුරුසි දිවයින, ආදී රටවල් රැසක සංගීත ප්‍රසංග පවත්වා ඇත. ඔහු සංගීතය සැපයූ චිත්‍රපට රැසකට ෆිල්ම් ෆෙයාර් ඇතුළු සම්මාන රැසක් හිමිවී ඇත. ‘ඝාරානා’ (1961), ‘කන්ධාන්’ (1965), ‘සර්ගම්’ (1993) හා පරිනායම්’ (1995) යනාදී චිත්‍රපටවලට සිව් වතාවක්ම ෆිල්ම් ෆෙයාර් සම්මානය හිමිවී ඇත. ආෂා බෝස්ලේ, චිත්‍රා, ලතා මණ්නාඩේ, මොහමඩ් රාෆි වැනි ගායක ගායිකාවන්ගේ ගීතවලට මොහු විසින් සංගීතය සපයා ඇති අතර ඒවා ඉන්දියාවේ ඉහලම සම්මානයෙන් පිදුම් ලබා ඇත.ශ්‍රී ලංකාවේ හින්දි ගීත තනු ඇසුරෙන් ආර්. මුත්තුසාමි ගායනා කළ ‘මධුරයාමේ’, එච්. ආර්. ජෝතිපාල ගායනා කළ ‘මේ සීත සුවදෙන රැයේ’, ‘රත්තරං පෙම් පුරාණේ’, ‘නින්ද නේන රාත්‍රියේ’, ‘සෝබාව හංගා මේලෝ තලේ’, ‘කඳුලැල් සලා දෙනෙත් පියවිලි’ මල්ලිකා කහවිට ගායනා කළ ‘හිනහේවී බෝනික්කා’ සුජාතා අත්තනායක ගායනා කළ ‘පුතුනේ මේ අහගන්න පුතුනේ’ විල්බට් ඇන්තනී ගායනා කළ ‘කවියන්ගේ රස හැඟුම පුබුදා තියා’ යනාදී ගීත ශ්‍රී ලංකාවේ ඉමහත් ජනපි‍්‍රයත්වයක් උසුලයි.පැරණි හින්දි ගීත රසිකයන් වෙනුවෙන් ද මෙරට පිහිටුවා ඇති පැරැණි හින්දි චිත්‍රපට හා ගීත රසික සමාජයත් සංස්කෘතික හා ජාතික උරුමයන් පිළිබඳ අමාත්‍යාංශය හා සංස්කෘති කටයුතු දෙපාර්තමේන්තුව විසින් “රවි” සංගීතවේදියාගේ උපහාර දැක්වීමේ උළෙල සංවිධානය කරනු ලබයි.මධුර යාමේ සුවදෙ සාමේ, අශ්වයා ගෝන් ටික් ටික්, මේ සීත සුවදෙන රැයේ , දෙවියනි ඔබ මැව් ලොව පුදුමයි, හිනැහේවී බෝනික්කා, බලා ඉන්නවානේ, පුතුනේ මේ අහගන්න පුතුනේ, රත්තරං පෙම් පුරාණේ යනාදී වශයෙන් ශ්‍රී ලංකාවේ ඉතා ජනප්‍රිය වූ ‘රවි’ නිර්මාණය කළ ගීත රැසක් මෙහිදී වින්දනය කිරීමට ඔබට හැකි වේ.අච්චාරු සංගීත භාවිතාවන් හේතුවෙන් හෙම්බත්වී සිටින පැරැණි හින්දි ගීතවලට මහත් සේ පේ‍්‍රම කරන ඔබ සැම මේ දුර්ලභ අවස්ථාවට සහභාගි ඒ සුමිහිරි අත්දැකීම ලබාගන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=f1003054</link>
    <topic/>
    <author>සාකච්ඡා කළේ චින්තා ගයානි රණසිංහ</author>
    <content>එක්සත් ජනතා නිදහස් සන්ධානයෙන් මෙවර මහ මැතිවරණයට පුත්තලම දිස්ත්‍රික්කයේ වෙන්නප්පුව ආසනය නියෝජනය කරමින් ඉදිරිපත් වන ජනතා වතු කළමනාකරණ සහ සංවර්ධන ඇමැති මිල්රෝයි ප්‍රනාන්දු මහතා සමඟ කළ සාකච්ඡාවකි මේ.* මෙවර පුත්තලම දිස්ත්‍රික්කයෙන් මහ මැතිවරණයට ඉදිරිපත් වන ඔබ ජනපි‍්‍රය දේශපාලන චරිතයක්. ඔබේ දේශපාලන ගමන්මඟ පිළිබඳව සඳහන් කළොත්?මගේ දේශපාලන ජීවිතයේ නිජබිම වූයේ පුත්තලම දිස්ත්‍රික්කය. 1988 වසරේ පැවැති පළාත් සභා මැතිවරණයට ඉදිරිපත් වූ මම වෙන්නප්පුව ආසනය ජය ගත්තා. 1989 වසරේ පාර්ලිමේන්තු මැතිවරණයට ඉදිරිපත් වී පුත්තලම දිස්ත්‍රික්කයෙන් 18000 ට වඩා ඡන්ද ලබා ගත්තා. මේ වන විට මගේ දේශපාලන ජීවිතයට විසි දෙවසරක් (22) සම්පූර්ණ වී අවසන්. ජනතාවගේ විශ්වාසය නිසා අදටත් මම ජනතා නියෝජිතයෙකු ලෙස කටයුතු කරනවා.විශේෂයෙන් මා සඳහන් කළ යුතුයි ධීවර නියෝජ්‍ය ඇමැති ලෙස කටයුතු කළ අවධියේ ජනාධිපති මහින්ද රාජපක්‍ෂ මහතා ධීවර ඇමති ධූරය හෙබවූවා. පසුව මම සමාජ සේවා සහ ධීවර ප්‍රජාවගේ නිවාස සංවර්ධන අමාත්‍ය ධූරය, ක්‍රිස්තියානි සහ පාර්ලිමේන්තු කටයුතු අමාත්‍ය ධූරය මෙන්ම ධීවර ඇමැති හා ක්‍රිස්තියානි කටයුතු පිළිබඳ ඇමැති ධූරය ද හෙබවීමට අවස්ථාව ලැබුණා. 2005 ජනපතිවරණයෙන් පසුව කැබිනට් නොවන ඇමැති ලෙස වැවිලි කර්මාන්ත ඇමැති ධූරය මට ලැබුණා. මේ වන විට මම ජනතා වතු කළමනාකරණ සහ සංවර්ධන ඇමැති ලෙස කටයුතු කරනවා.* මෙරට වැවිලි කර්මාන්ත ක්‍ෂෙත්‍රයේ වර්තමාන තත්ත්වය පිළිබඳව අමාත්‍යාංශය භාර ඇමැතිවරයා ලෙස ඔබේ අදහස කුමක්ද?2005 ජනාධිපතිවරණයෙන් පසුව ජනාධිපති මහින්ද රාජපක්‍ෂ මහතාගේ මහින්ද චින්තන ජාතික ප්‍රතිපත්තිය යටතේ රාජ්‍ය ආයතන පෞද්ගලීකරණය කිරීමට තිත තැබුවා. ඒ අනුව ජනතා වතු කළමනාකරණ සහ සංවර්ධන අමාත්‍යාංශය පිහිටුවා රජය සතු ලාභදායී වානිජ ව්‍යවසායක් ලෙස ශ්‍රී ලංකා රාජ්‍ය වැවිලි සංස්ථාවත් ජනතා වතු සංවර්ධන මණ්ඩලයත් සංවර්ධනය කිරීමට පියවර ගත්තා. එමෙන්ම කුරුණෑගල වැවිලි සමාගම, ඇල්කඩුව වැවිලි සමාගම සාර ලාභ ලැබූ ආයතන.හලාවත වැවිලි සමාගම නැවත රජයට පවරා ගත්තා. මාස තුනක් වැනි කෙටි කාලයක් තුළ ලාභ ලබන ආයතන බවට පත් කළා. මේ වන විට ලංකාවේ වැඩිම ලාභ ලබන ආයතනය බවට හලාවත වැවිලි සංගමය හඳුන්වන්න පුළුවන්. ජනතා වතු කළමනාකරණ අමාත්‍යාංශයට අයත් සියලුම ආයතන මේ වන විට ලාභ ලබන තත්ත්වයට පත් වෙලා. අපේ විශේෂත්වය වන්නේ භාණ්ඩාගාරයෙන් මූල්‍යමය ප්‍රතිපාදන නොලබා අමාත්‍යාංශය විසින් මහා භාණ්ඩාගාරයට මුදල් ලබා දීමයි. ඒ තුළින් දේශීය ආර්ථිකයට විශාල සහයෝගයක් ලබා දෙනවා.* පසුගිය ජනාධිපතිවරණ ජයග්‍රහණය පිළිබඳව විවිධ අදහස් පළකෙරෙනවා. ජනාධිපති මහින්ද රාජපක්‍ෂ මහතාගේ නැවත සම්ප්‍රාප්තිය පිළිබඳව ඔබ දරණ මතය කුමක්ද?ජනාධිපතිවරණය ජය ගන්නා බවට මගේ ලොකු විශ්වාසයක් තිබුණා. එයට හේතුව වන්නේ ජනාධිපති මහින්ද රාජපක්‍ෂ මහතා යුද්ධය සමඟ රට ද සංවර්ධනය කිරීමයි. එතුමාගේ සංවර්ධන ප්‍රතිපත්තිය පිළිබඳව ජනතාව විශ්වාස කරන්නට එක් හේතුවක් තමයි ප්‍රාදේශීය සභා මට්ටමින් සංවර්ධන කටයුතු කරගෙන යාම. ඒ වගේම ප්‍රාදේශීය සභා සභාපතිවරු විශාල මෙහෙයක් සිදුකළා. ග්‍රාමීය මට්ටමෙන් සංවර්ධන කටයුතු මෙන්ම මැතිවරණ කටයුතු පවා මූලිකත්වය ගෙන ක්‍රියා කළේ ඔවුන්. ඇතැම් ගම්වල ලයිට් කණුවල ලයිට් පවා දාන්නෙ ඔවුන්. ජනතාව සමඟ සමීප සබැඳියාවක් ඇති ප්‍රාදේශීය සභා මන්ත්‍රීවරුන්ට ජනපතිතුමන් අගමැතිව සිටි අවධියේදීත් උපකාර කළා. ග්‍රාමීය සංවර්ධනය ඇතිකළා. ජනතාව මේ සියලු දේ බලා සිටියා. ඔවුන් තුළ ජනාධිපතිතුමා ගැන පූර්ණ විශ්වාසයක් ගොඩනැගුණා. ඒ අතරතුර යුද්ධය අවසන් කිරීමට පුරෝගාමී වීම නිසා විශාල ගෞරවයක් ද ජනතාව තුළ ගොඩනැගුණා.මෙරට ද්‍රවිඩ සහ මුස්ලිම් ජනතාව බොහෝ විට වැඩි නැඹුරුතාවයක් දක්වන්නේ එක්සත් ජාතික පක්‍ෂයටයි. කතෝලික ජනතාව පවා එක්සත් ජාතික පක්‍ෂයට නැඹුරුයි. නමුත් මෙවර 65% වඩා එක්සත් ජනතා නිදහස් සන්ධානය ලබා ගත්තා. ජනපති දිනවන්න ඔවුන් විශාල සහයෝගයක් ලබා දුන්නා. විශේෂයෙන් කතෝලික ජනතාව වෙන්නප්පුව ආසනයෙන් ඡන්ද 40000 ක් ලබා දුන්නා. වැඩි ඡන්ද 15000 ක් ඒ අතර තිබුණා.* ජනතා විමුක්ති පෙරමුණ සහ එක්සත් ජාතික පක්‍ෂය ගොඩනැඟූ® සන්ධානය අසාර්ථක වී දෙදරා ගියා. මෙවර ඔවුන් වෙන් වෙන් වශයෙන් තරග කරනවා. ආණ්ඩුවට එය බලපෑමක් වුණාද? වනු ඇතිද?එක්සත් ජාතික පක්‍ෂයට සහ ජනතා විමුක්ති පෙරමුණට එකතු වෙන්න බැරි බව අපට පෙනුණා. එයට හේතුව වුණේ එක්සත් ජාතික පක්‍ෂය ධනවාදී අන්තවාදී පක්‍ෂයක් වීමයි. ජනතා විමුක්ති පෙරමුණ අන්තවාදී වාමාංශික පක්‍ෂයක් ලෙසයි කවදත් සිටියේ. ඒ පක්‍ෂ දෙකේ ප්‍රතිපත්ති සම්පූර්ණයෙන්ම එක්නෙකට වෙනස්. ජනතා විමුක්ති පෙරමුණට ගැළපෙන්නේ අපි වගේ වමට බර පක්‍ෂයක් පමණයි. මෙය ඔවුන් තේරුම් ගත්තේ නැහැ. අවසානයේ “නිර්පාක්ෂික අපේක්‍ෂකයෙක් ලෙස හිටපු හමුදාපති සරත් ෆොන්සේකා මහතා ඉදිරිපත් කළා. ප්‍ර‍්‍රතිඵලය වුණේ පරාජයයි. ඔවුන්ගේ විප්ලවකාරී අරමුණ අසාර්ථක වුණා.* ඔබ ප්‍රකාශ කරන ආකාරයට එක්සත් ජාතික පක්‍ෂය සහ ජනතා විමුක්ති පෙරමුණ සන්ධානගත වූයේ විප්ලවකාරී වාතාවරණයක් ඇතිකිරීමට ද?ඇත්තෙන්ම රටේ එවැනි තත්ත්වයක් හටගන්නට තිබුණා. ඔවුන් හිතුවා යුද්ධය ජය ගැනීම නිසා ජනාධිපතිතුමන් ප්‍රමුඛ රජය යම් ස්ථාවරයකට පැමිණෙනු ඇතැයි කියා. පළාත් සභා මැතිවරණ ජය අපට හිමිවුණේ යුද්ධය අවසන් කළ නිසා යැයි ඔවුන් වරදවා වටහා ගත්තා. යුද්ධය අවසන් කිරීම නිසා ජනාධිපතිතුමාට ගෞරවය හිමිවුණා වගේම රටේ දැවැන්ත සංවර්ධන ක්‍රියාදාමය පිළිබඳ ජනතාව තුළ පැහැදීමක් තිබුණා. ඒ නිසයි සියලු ජය ලැබුණේ.නමුත් එක්සත් ජාතික පක්‍ෂය සහ ජනතා විමුක්ති පෙරමුණ මෙය වරදවා වටහා ගත්තා. ඔවුන් කටයුතු කළා “නිර්පාක්ෂික අපේක්‍ෂකයෙක්” මැතිවරණයට ඉදිරිපත් කරන්න. ඒ අනුව සරත් ෆොන්සේකා මහතා මැතිවරණයට ඉදිරිපත් කළා. හිටපු හමුදාපතිවරයෙකු ජනාධිපති අපේක්‍ෂකයෙකු ලෙස ගෙනාවේ ඔවුන්ගේ යටි හිතේ තිබෙන අරමුණු ජයගන්නයි. ඒ නිසා ඔහු නොමඟ යවා විප්ලවවාදී ලෙස රටේ බලය අල්ලා ගන්න, බලය ඩැහැගන්නට උත්සාහ කළා. ඒ වෙනුවෙන් හමුදා නායකයා බිලි දුන්නා. ඒකාධිපති ඉඩි අමින්ලාගේ ඒකාධිපති ආණ්ඩුවක් පිහිටුවීමට ඔවුන් ගත් වෑයම අසාර්ථක වුණා.මම කියනවා කොස් ගහ, දෙල් ගහ තියෙන තාක්කල් උතුරු නැඟෙනහිර ජනතාවට තල් ගස තියෙන තාක් කල් කන්ද උඩරට ජනතාවට කිතුල් ගස තියෙන තාක් කල් මේ රටේ විප්ලවයක් ඇතිකරන්න බැහැ කියලා. මේ රටේ මිනිස්සු බඩගින්නේ මැරෙන්නෙත් නැහැ. මම කතෝලික ආගම අදහන කෙනෙක්. මම දෙවියන්ට ස්තූ®තිවන්ත වනවා මෙවැනි රටක් නිර්මාණය කිරීම පිළිබඳව. ඒ නිසා මේ රටේ විප්ලව කරන්න බැහැ.* පුත්තලම දිස්ත්‍රික්කයේ ජනතාව මෙවර මහ මැතිවරණයට යහපත් ප්‍රතිචාරයක් දක්වනු ඇතිද? මෙවර මැතිවරණය පිළිබඳ ඔබේ අදහස?මෙවර මහ මැතිවරණයට පුත්තලම දිස්ත්‍රික්කයෙන් අපේක්‍ෂකයන් 11 දෙනෙකු තරග වදිනවා. 8 දෙනෙකු තෝරා ගැනීමට නියමිතයි. හලාවත මැතිවරණ කොට්ඨාසය තුළින් පමණක් 5 දෙනෙකුම තරග කිරීම මෙවර විශේෂත්වයක්. නියෝමාල් පෙරේරා, පි‍්‍රයංකර ජයරත්න, නෙල්සන් ප්‍රනාන්දු, සනත් නිශාන්ත ඇතුළු අපේක්‍ෂකයන් තරගයට ඉදිරිපත් වී සිටිනවා.මෙවර මහ මැතිවරණය සාමකාමීව පැවැත්වීමට රජය කටයුතු යොදා තිබෙනවා. පසුගිය මැතිවරණවලදී අකටයුතුකම් සිදුවුණේ නැහැ. ඒ නිසා සාමකාමී මැතිවරණයක් පැවැත්වෙනු ඇතැයි මා විශ්වාස කරනවා. ඒ වගේම බුද්ධිමත් නියෝජිතයන් තේරීම ජනතාවගේ වගතීමක්. මෙවරත් ජනාධිපති මහින්ද රාජපක්‍ෂ මහතා ප්‍රමුඛ රජයට සුවිශේෂි ජයග්‍රහණයක් අත්වන බව ඉතා පැහැදිලියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=f1003055</link>
    <topic/>
    <author>සාකච්ඡා කළේ ජෙනට් ජයසිංහ නිට්ටඹුව සමූහ</author>
    <content>රටේ වර්තමාන දේශපාලන තත්ත්වය, සහ ඉදිරි මහ මැතිවරණය පිළිබඳ රජයේ ගමන් මඟ යනාදිය ගැන ගම්පහ මැතිවරණ බල ප්‍රදේශයේ ශ්‍රී ලංකා නිදහස් පක්ෂ සංවිධායක සහ ආගමික කටයුතු හා සදාචාරවර්ධන ඇමැති පණ්ඩු ඩයස් බණ්ඩාරනායක මහතා සමඟ කළ සාකච්ඡාවකි මේ.* පසුගිය ජනාධිපතිවරණයේදී වැඩිම මනාප සංඛ්‍යාවක් ලබා ගැනීමට ගම්පහ දිස්ත්‍රික්කයට හැකිවුණා. ගම්පහට මෙවැනි ඡන්ද ප්‍රතිශතයක් ලබා ගැනීමට බලාපෑ කරුණු මොනවාද?ගම්පහ සහ අත්තනගල්ල ශ්‍රී ලංකා නිදහස් පක්ෂයේ බලකොටු ලෙසටයි ජනතාව හඳුන්වන්නේ. පසුගිය මැතිවරණ කාල සීමාව රටේ තීරණාත්මක අවස්ථාවක් වෙලා තිබුණා. නමුත් ජනාධිපතිතුමා ඇතුළු රජය පසුගිය වසර හතර ඇතුළත රට වෙනුවෙන් ඉතිහාසගත වෙන අන්දමේ විශාල කාර්යභාරයක් ඉටුකර තිබුණා. තිස් අවුරුද්දක් පුරා මේ රටේ ජනතාව පීඩාවට පත්කළ කුරිරු ත්‍රස්තවාදය නිමාකර මව්බිම නිදහස් කරගෙන රටේ සාමය ස්ථාපිත කළා.විරුද්ධ පක්ෂ ඒ කාලේ මේ රටේ බඩු මිල වැඩියි කියලා විශාල ලෙස අරගල කළා. හට්ටි මුට්ටි පොළවේ ගැහුවා. පොළේ ගියා. හෝන් ගැහුවා. නමුත් කිසිවකින් ජනතා අවධානය දිනා ගන්න ඔවුන්ට බැරිවුණා. ඒ වෙලාවේ රටේ ජනතාවට අවශ්‍ය වුනේ වේලක් හැර වේලක් කාලා හරි මරණ බයෙන් තොරව ජීවත් වෙන්නයි. ජනාධිපතිතුමාගේ උදාර සේනාධිනායකත්වය යටතේ ජනතාවට එම පොරොන්දුව ඉටුකරලා දුන්නා. ජනතාව එම මෙහෙයට කෙළෙහිගුණ දක්වන්න මෙම ජනාධිපතිවරණය අවස්ථාවක් කර ගත්තා.* ඒත් විපක්ෂය මේ ප්‍රතිඵලය අසත්‍ය බව පුන පුනා කියනවා?අපේ රටේ විරුද්ධ පක්ෂ ඡන්ද පැරදුණාම හැමදාම කියන සිංදුව තමයි ඔය. මෙවර ජනාධිපතිවරණය ගැනත් කිව්වේ ඒකමයි. ඔවුන් දිනුවොත් පමණයි එය සර්ව සාධාරණ දූෂණයෙන් වංචාවෙන් තොර මැතිවරණයක් කියන්නේ. අපේ රටේ ජනතාවට විරුද්ධ පක්ෂ නගන මේ පදනම් විරහිත බොළද කතා අහලා ඇතිවෙලා තියෙන්නේ. ජනතාව මේ බොරු චෝදනාවලට උපහාසාත්මකව හිනාවෙනවා.ජනාධිපතිතුමාගේ මහින්ද චින්තන වැඩපිළිවෙළ පොදුජන ජීවිතය පිළිබඳව ඉතා සුක්ෂම ලෙස අධ්‍යයනය කර සකස්කර තිබූ එකක්. ඒ නිසා සෑම මැතිවරණ කොට්ඨාසයකම ගම්බද ජනතාවගේ අඩුපාඩු විශාල ලෙස සම්පූර්ණ වුණා. ඒ අනුව දියත්වුණු ජාතික සවිය, ගම නැඟුම, මගනැගුම, දිරිය පියස වැනි ව්‍යාපෘති ක්‍රියාත්මක වී ගමේ වාහනවලට තබා පයින්වත් යන්න බැරි පාරවල් හැදෙනවිට, ඒ දඬු වෙනුවට ස්ථිර පාලම් බෝක්කු හැදෙනවිට, ජලය, විදුලිය, නිවාස ලැබෙන ජනතාවගේ සිත් තුළ මේ රජය පිළිබඳව විශාල විශ්වාසයක් ගොඩ නැගුණා. මේ ජනාධිපතිවරයා ඉදිරියේදීත් මේ රට පාලනය කිරීමට සුදුස්සා හැටියට තෝරා ගතහොත් අපේ දරු මුණුපුරන්ටත් මේ රට තුළ සුවසේ ජීවත්විය හැකි බව තේරුම් ගත්තා.මෙම ව්‍යාපෘති ග්‍රාමීය ප්‍රදේශවල ක්‍රියාත්මක වෙලා ගම නගරය බලා සිටියදී දියුණුවෙලා නව මුහුණුවරක් ගනිද්දී යථාර්ථය තේරුම් ගත්ත ජාතික විමුක්ති පෙරමුණේ සහ එක්සත් ජාතික පක්ෂයේ ග්‍රාමීය නායකයෝ බුරුතු පිටින් ජනාධිපතිතුමා ප්‍රධාන රජය ගෙනයන නිවැරැදි වැඩපිළිවෙළට සහයදීමට අප හා එකතු වෙලා ඉන්නවා. ඒ අය අතරේ එක්සත් ජාතික පක්ෂයේ හිටපු පාර්ලිම්න්තු මන්ත්‍රීවරු ප්‍රදේශීය සභාවේ විපක්ෂ නායකයෝ, නගර සභා සහ ප්‍රාදේශීය සභා මන්ත්‍රීවරු පසුගිය ජනාධිපතිවරණ සමයේදී අප හා එකතුවුණා. ඔවුන් ආවේ තනිවම නොවෙයි. ගම්බදව සිටින සිය දහස් ගණනක් ඔවුන්ගේ අනුගාමිකයින් සමඟයි. මේ අය ඇවිත් ඡන්දය පමණක් දීලා ගැලවෙන්න නිකම් බලා හිටියේ නැහැ. විකල්ප කණ්ඩායම් වශයෙන් සංවිධානය වී ජනාධිපති ජයග්‍රහණය සඳහා කැපවී වැඩ කළා.* ගම්පහ ආසන සංවිධායක හැටියට ජනතාව අතරට යාමට හැකිවන අන්දමට සේවාවන් ඔබෙන් අදාළ බල ප්‍රදේශයට සිදුවී තිබෙනවාද? ඔබ එම සේ්වාවන් පිළිබඳව සෑහීමට පත්වෙනවාද?ඇත්තෙන්ම ඔව්. ගම්පහ දිස්ත්‍රික් නායකයා ලෙස බැසිල් රාජපක්ෂ මහතා පත් කිරීමෙන් ජනාධිපතිතුමා ඉතාම කාලෝචිත කාර්යයක් කිරීමෙන් ගම්පහ දිස්ත්‍රික් මැතිවරණ අපේක්ෂකයන්ට විශාල ලෙස සාධාරණයක් ඉටුකරලා තියෙනවා. පුරා වසර 11 ක් තිස්සේ මේ ගුවන් පාලමේ වැඩ නිමකර ගන්න බැරුව එයට බාලගිරි දෝෂ හැදිලා තිබුණා.ගම්පහ දිස්ත්‍රික් නායකයා වශයෙන් බැසිල් රාජපක්ෂ මහතාගේ අවධානයට යොමුකළා. ඉන්පසුව සෘජුව මැදිහත්වීම නිසා අවුරුදු 11 ක් වැඩ නිමාවීම පමාවෙමින් තිබූ ගුවන් පාලමේ වැඩ මාස ගණනකදී නිමකරලා ජනතා අයිතියට පවරා ජනතාවගේ අපහසුතාවය තුනී කරන්න හැකිවුණා. ගම්පහ ප්‍රසිද්ධ පාරවල් රාශියක් ගම්පහ අරුණ ව්‍යාපෘතිය යටතේ සංවර්ධනය කර කාපට් කිරීමට ප්‍රතිපාදන ලබා දුන්නා.මේ මෑතදිත් ගම්පහ ප්‍රදේශයේ මෙතෙක් විදුලිය ලබාදී නැති ප්‍රදේශවලට විදුලිය ලබාදීම සඳහාත් වාරිමාර්ග, පුනරුත්ථාපනය කිරීම සඳහාත් විශේෂ ව්‍යාපෘති සක්‍රීය කිරීමට රුපියල් මිලියන ගණනක ප්‍රතිපාදන ලබාදී තිබෙනවා. මගේ දේශපාලන ජීවිතයෙහි ගම්පහ ආසනයේ විවිධ සංවර්ධනයන් සඳහා වැඩිම ප්‍රතිපාදන ලැබී ඇත්තේ ගිය වසරේදියි.එයට අමතරව මහින්ද චින්තනය යටතේ පසුගිය වසර හතර ඇතුළත දීපව්‍යාප්තව දියත්වුණු සෑම ව්‍යාපෘතියකම ප්‍රතිලාභ ගම්පහ ජනතාවට ලබාදී තිබෙනවා.ජන සභා මගින් හඳුන්වාදෙන අඩුපාඩු, ප්‍රාදේශීය නගර සභා සහ ප්‍රාදේශීය සභා ජනතා නියෝජිතයින් පෙන්වා දෙන අඩුපාඩු පක්ෂ භේදයෙන් තොරව පරිපූර්ණ කර තිබෙනවා. මෙයට පෙර පැවැති රජයන් යටතේ ගමේ පක්ෂ නියෝජිතයාට අවශ්‍ය දේ පමණක් කළාට මහින්ද රාජපක්ෂ රජය යටතේ ඒ පටු ආකල්පය වෙනස් කරලා සංවර්ධනයේ ප්‍රතිලාභ සියලු ජනකොටස්වලටම අත්විඳීමට සැලැස්වීම යනාදිය ඉටුකළ කාර්යයන්.එයට අමතරව සමෘද්ධිය මගින් අඩු ආදායම්ලාභීන්ගේ සහ රණවිරුවන්ගේ නිවාස ලබාදීම, අපි වවමු - රට නගමු ව්‍යාපෘතිය යටතේ ගොවීන්ට පොහොර සහනාධාරය ඇතුළු විවිධ සහනාධාර ලබා දුන්නා. එසේම පුරන් කුඹුරු අක්කර සිය දහස් ගණනක් නැවත වගා කිරීමට පෙළඹුවා. අඩුආදායම්ලාභී කාන්තාවන් සවිබල ගැනීම සඳහා ස්වයං රැකියා පුහුණු පාඨමාලා ඇරැඹුවා. ඔවුන්ට උපකරණ සහ අඩුපොලී අනුපාත යටතේ බැංකු ණය ලබාදුන්නා.ආගමික කටයුතු ඇමැතිවරයා වශයෙන් ප්‍රදේශයේ දහම් පාසැල් විහාරස්ථාන සහ අන්‍ය ආගමික සිද්ධස්ථාන වැඩිදියුණු කිරීමට ප්‍රතිපාදන ලබාදුන්නා. ප්‍රදේශයේ පානීය ජල ගැටලුවට විසඳුම් වශයෙන් ප්‍රජා ජල ව්‍යාපෘති ක්‍රියාත්මක කළා. මීරිගම, අත්තනගල්ල, මහර, දොම්පෙ වැනි ආසනවල ජනතාවටත් යටිතල පහසුකම් රැසක් ඉටුකළා.ඒ නිසා මෙවර මහමැතිවරණයේදී එක්සත් ජනතා නිදහස් සන්ධාන අපේක්ෂකයෙක් හැටියට බය නැතිව ජනතාව අතරට යන්න පුලුවන් වෙන සේවාවන් රැසක් ගම්පහ ජනතාවට ලබාදී තිබෙනවා.* මේ මහ මැතිවරණයට මුහුණදීමට රජය සූදානම් වෙන්නේ කෙසේද? ඒ අනුව ගම්පහ දිස්ත්‍රික්කයේ තත්ත්වය කෙසේ වෙයිද?මේ මහ මැතිවරණයේදී ආණ්ඩුව ඉතා පහසුවෙන් ජයග්‍රහණය කරනවා. ඒ වගේම ගම්පහ දිස්ත්‍රික්කය තුළද මෙවර එක්සත් ජනතා නිදහස් සන්ධානය ආසන 14 කට වැඩි සංඛ්‍යාවක් ගන්නවා. පසුගිය ජනාධිපතිවරණයේදී විරුද්ධ පක්ෂයට ලැබුණු ලක්ෂ හතළිස් එකෙන් ලක්ෂ ගාණක් ඡන්ද මේ වනවිට ආණ්ඩුව පැත්තට හැරිලා.විරුද්ධ පක්ෂ නායකයින් රජයට විරුද්ධව බොරු බොල්හඬ නගමින් කාලය මරණවිට ඔවුන්ගේ චෝදනා බොරු පදනම් විරහිත ඒවා බව පහුවෙලා හෝ අවබෝධ කර ගන්නා බුද්ධිමත් ජනතාව මහින්ද රාජපක්ෂ රජය සමඟ එක්වීම ශීඝ්‍රයෙන් වැඩි වෙනවා.මේ මහ මැතිවරණය පිළිබඳව පැහැදිලිව එකක් කිව හැකියි. රජය අපේක්ෂිත තුනෙන් දෙකේ බලය ලබා ගැනීමට අවශ්‍ය ප්‍රමාණයටත් වඩා මන්ත්‍රීන් පත්වෙනවා. ඒ වගේම ජනතාව දැන් දොරකඩට අතු ගා දමා තිබෙන එ.ජා.ප. සහ ජා.වි.පෙ. ඇතුළු විරුද්ධ පක්ෂ මෙවර මැතිවරණයේදී එළියටම අතුගා දමනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n1003061</link>
    <topic>ධනුනගේ හා ඥාතීන්ගේ ගිණුම්වල ලක්‍ෂ 600 ක්</topic>
    <author>දෙහිවල – ගල්කිස්ස සමූහ සුරන්ජිත් පෙරේරා</author>
    <content>ධනුන තිලකරත්න, අශෝකා තිලකරත්න සහ ඔවුන්ගේ ඥාතීන් දෙදෙනකු සතු බැංකු ගිණුම් 28ක් පරීක්‍ෂා කිරීමේදී රුපියල් ලක්‍ෂ 600ක මුදලක් සොයා ගැනීමට හැකි වූ බව රහස් පොලිසිය ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා වෙත ඊයේ (05) දැනුම් දුන්නේය.ධනුන තිලකරත්නට අයත් බැංකු ගිණුම් 8 ක්, අශෝකා තිලකරත්න මහත්මියට අයත් බැංකු ගිණුම් 9 ක් සේපාලිකා චන්ද්‍රිකා ගල්හේන නමැති ඥාතිවරියක සතු ගිණුම් 4 ක් සහ ඉසර ජයවර්ධන නමැති ඥාතියා සතු ගිණුම් 7 ක් මෙසේ පරීක්‍ෂාවට ලක්කෙරිණි.මේ විදේශීය හා දේශීය මුදල් නෝට්ටුවල අනුක්‍රමික අංක සටහන් කරගෙන, ඒවා ලැබුණු ආකාරය පිළිබඳව වැඩිදුර පරීක්‍ෂණ පවත්වාගෙන යන බවත්, රහස් පොලිසිය අධිකරණයට දැනුම් දුන්නේය.අශෝකා තිලකරත්න මහත්මිය සතුව තිබියදී හමු වූ කෝටි 7.5 ක දේශීය හා විදේශීය මුදල් ඇයට ගෙනවිත් දුන් බව කියන සෝලීස් කේටර්ස් හිමිකරු වනපරණලියනගේ දොන් සංජීව කුමාර නමැත්තා අත්අඩංගුවට ගැනීමට ද ප්‍රධාන මහේස්ත්‍රාත්වරයා වරෙන්තු නිකුත් කෙළේය. එම වරෙන්තුව ජාත්‍යන්තර පොලිසිය හරහා ක්‍රියාත්මක කරන ලෙසත්, ප්‍රධාන මහේස්ත්‍රාත්වරයා රහස් පොලිසියට නියෝග කළේ රහස් පොලිසිය විසින් කළ ඉල්ලීමක් සලකා බැලීමෙන් අනතුරුවය.විගණන පනත උල්ලංඝනය කරමින් රුපියල් කෝටි 7.5 ක දේශීය හා විදේශීය මුදල් ළඟ තබාගැනීම සම්බන්ධයෙන් අශෝකා තිලකරත්න මහත්මියට චෝදනා එල්ල වී ඇති අතර පරණලියනගේ දොන් සංජීව කුමාර නමැත්තා එම සිද්ධියේ දෙවැනි සැකකරු වේ.අදාළ චෝදනාව සම්බන්ධයෙන් තිලකරත්න මහත්මිය පසුගිය 16 වැනිදා අත්අඩංගුවට ගැනුණු පසු මේ සැකකරු ජෙනරාල් සරත් ෆොන්සේකා මහතාගේ දියණිය වන අප්සරා ෆොන්සේකා සමඟ 17 වැනි දින විදේශයකට පැන ගොස් ඇති බවට රහස් පොලිසිය කරුණු දැක්වීය.අශෝක තිලකරත්න මහත්මිය මුදල් ලබාදීම සඳහා මුදල් රැගෙන ආ බව කියන කේ.කේ. 2829 දරන නවීන පන්නයේ ඩිපෙන්ඩර් වර්ගයේ ජීප් රථය මෝටර් රථ ප්‍රවාහන කොමසාරිස් දෙපාර්තමේන්තුවේ ලියාපදිංචි අයිතිකරු, ලෙස ධනුනගේ මිතුරෙකු වූ අධිකාරම් මාවත ඇතුල්කෝට්ටේ පදිංචි ප්‍රබෝධ මනහර විතානගේ නමැති අයකු හඳුනාගෙන ඇති බව රහස් පොලිසිය අධිකරණය හමුවේ කරුණු හෙළිකළේය.ඔහුගෙන් කළ ප්‍රශ්න කිරීමේදී හෙළි වී ඇත්තේ ධනුනගේ ඉල්ලීම මත යුද හමුදාවෙන් ටෙන්ඩර් කළ මෙම ජීප් රථය මිලදී ගැනීම සඳහා අවශ්‍ය ලියකියවිලි වලට අස්සන් යොදා එම ටෙන්ඩරයෙන් මිලදී ගත් බවත් තමන් නමින් මෙම රථය ලියාපදිංචි කිරීමක් නොකළ බවත් ය. තමා මෙම ඩිපෙන්ඩර් රිය සම්බන්ධයෙන් කිසිවක් නොදන්නා බවද අදාළ පුද්ගලයා ප්‍රකාශ කළ බව අධිකරණය හමුවේ කරුණු දක්වමින් රහස් පොලිසිය පැවසීය.කොළඹ 8 ක්වින්ස් පාරේ, අනෝමා ෆොන්සේකා මහත්මිය පදිංචි නිවසේ ඇය බාරයේ තිබී අත්අඩංගුවට ගත් කලු පාට සුඛෝපභෝගී ඩිපෙන්ඩර්, ජීප් රථය යුද හමුදාවෙන් ලබාගෙන ඇත්තේ ටෙන්ඩර් මණ්ඩලයට ව්‍යාජ ලේඛන ඉදිරිපත් කර හිටපු හමුදාපති ජනරාල් සරත් ෆොන්සේකා මහතාගේ උදව් උපකාර මතද යන්න වැඩිදුර පරීක්ෂණ සිදුකරන බවත් ඒ සඳහා යුද හමුදාවෙන් ඉල්ලා ඇති ලියකියවිලි තවම රහස් පොලිසියට ලැබී නොමැති හෙයින් එම පරීක්ෂණ අවසන් වන තෙක් ජීප් රථය මුදා නොහරින ලෙස ජීප් රථය අධිකරණය බාරයට පමුණවමින් රහස් පොලිසිය ඉල්ලීය.මෙම ඩිපෙන්ඩර් ජීප් රථය උපයෝගී කරගෙන වෙනත් අපරාධ සිදුකර ඇතිද යන්න වැඩිදුරටත් පරීක්ෂණ සිදුකරන බවද රහස් පොලිසිය වැඩිදුරටත් පැවසීය.රහස් පොලිසිය කළ ඉල්ලීම් සඳහා අවසර ලබාදුන් මහේස්ත්‍රාත්වරයා දෙවන සැකකරු ලෙස හඳුනා ගෙන ඇති දොන් සංජීවකුමාර නමැත්තා අත්අඩංගුවට ගෙන අධිකරණයට ඉදිරිපත් කරන ලෙසත් වැඩිදුර පරීක්ෂණ සිදුකොට ප්‍රගතිය මැයි මස 14 වැනිදින අධිකරණයට ඉදිරිපත් කරන ලෙසද මහේස්ත්‍රාත්වරයා වැඩිදුරටත් නියෝග කෙළේය.රහස් පොලිසියේ මුල්‍ය වංචා අංශයේ ස්ථානාධිපති රොෂාන් මස්ඉඹුල මහතා අධිකරණ කටයුතු මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n1003062</link>
    <topic>‘ධනුන දින 2ක් හෂාන්ගේ ගෙදර ඉඳලා’</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>ධනුන තිලකරත්න පසුගිය 19, 20 දිනවල තම නිවසේ ලැගුම්ගෙන සිටි බව හෂාන් තිලකරත්නගේ ප්‍රකාශයෙන් හෙළිවූ බව රහස් පොලීසිය පවසයි.අධිකරණ නියෝග මත වරෙන්තු ලබා සිටින ධනුන තිලකරත්න රඳවා ගෙන සිටීම සම්බන්ධයෙන් හෂාන් තිලකරත්න මහතාට එරෙහිව නීතිමය පියවර ගැනීම සඳහා නීතිපති උපදෙස් පතා ඇති බව රහස් පොලිසි ආරංචි මාර්ග සඳහන් කරයි.ආයුධ ගනුදෙනුවක් සම්බන්ධයෙන් අත්අඩංගුවට ගැනීමට නියමිතව සිටින ජෙනරාල් සරත් ෆොන්සේකාගේ බෑනා වන ධනුන තිලකරත්න නමැත්තා තම නිවසේ රැදී සිටි බව හෂාන් තිලකරත්න මහතාගේ නැන්දනිය ද රහස් පොලිසියට ප්‍රකාශයක් ලබා දී ඇත. පසුගිය (3) දා හෂාන් තිලකරත්න මහතාගෙන් හා ඔහුගේ නැන්දනියගෙන් රහස් පොලිසිය ප්‍රශ්න කැර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n1003063</link>
    <topic>රනිල්ට එරෙහිව උසාවි යනවා</topic>
    <author>නිරූෂි විමලවීර</author>
    <content>නිසි පරීක්ෂණයක් නොකොට දිස්ත්‍රික් නායකත්වයෙන් තමා ඉවත් කළහොත් විපක්ෂ නායක රනිල් වික්‍රමසිංහ මහතාට එරෙහිව අධිකරණය හමුවට යන බව මොනරාගල දිස්ත්‍රික් නායක රංජිත් මද්දුම බණ්ඩාර මහතා අවධාරණය කරයි.දශක ගණනාවක් පාර්ලිමේන්තුව නියෝජනය කළ පක්ෂයේ ජ්‍යෙෂ්ඨ මන්ත්‍රීවරයකු වන තමා අත්තනෝමතික ලෙස පක්ෂයේ තනතුරුවලින් ඉවත් කිරීම අසාධාරණ බවත්, තමාට එරෙහිව යම් චෝදනාවක් ඇත්නම් ඒ පිළිබඳ විධිමත් පරීක්ෂණයක් පැවැත්විය යුතු බවත්, පවසන මද්දුම බණ්ඩාර මහතා, එසේ් නොකොට පක්ෂයේ තනතුරුවලින් තමා ඉවත් කිරීම දැඩි අසාධාරණ හා පක්ෂග්‍රාහී තීන්දුවක් බව පවසයි.මොනරාගල දිස්ත්‍රික් නාමයෝජනා ලැයිස්තුවෙන් තිස්ස කුට්ටිආරච්චි මහතාගේ නම ඉවත් කිරීමට තමා ඍජුව හෝ වක්‍රව සම්බන්ධ යැයි පක්ෂ නායකවරයා චෝදනා කරන්නේ නම් ඒ පිළිබඳ විධිමත් පරීක්ෂණයක් පැවැත්වීමට තවමත් අවස්ථාව තිබෙන බව හෙතෙම සඳහන් කරයි. පක්ෂයේ දැනට දරන තනතුරුවලින් ඉවත් කර ඇති බවට ලිඛිත ලියවිල්ලක් තමා වෙත මෙතෙක් ලැබී නැති බවද හෙතෙම ප්‍රකාශ කරයි.මොනරාගල දිස්ත්‍රික්කය නියෝජනය කරන ආසන සංවිධායකවරුන්, දිස්ත්‍රික් සභාපතිවරුන් හා පළාත් සභා හා ප්‍රාදේශීය මන්ත්‍රීවරුන් තමාගේ නායකත්වය පිළිගනිමින් දක්ෂ නායකයාගේ් තීන්දුවට එරෙහිව දැනටමත් පෙළ ගැසී ඇති බව, හෙතෙම වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n1003064</link>
    <topic>ජනවාරියේ ලබා දීමට තිබූ ස්ථානමාරු</topic>
    <author>චන්දිමා එදිරිමාන්න</author>
    <content>වසර පහකට වැඩි සේවා කාලයක් සම්පූර්ණ කළ සේවකමණ්ඩල සඳහා ලබන මැයි 03වැනිදා සිට ස්ථානමාරු වීම් ලබා දීමට රජය තීරණය කර ඇත. මේ පිළිබඳ වන චක්‍රලේඛය රාජ්‍ය පරිපාලන සහ ස්වදේශ කටයුතු අමාත්‍යාංශය මේ වනවිට නිකුත් කොට තිබේ.ඒ අනුව පසුගිය ජනවාරි පළමුවැනිදාට ලබා දීමට නියමිතව තිබූ ස්ථාන මාරුවීම් ලබන මැයි 03 වැනිදා සිට ක්‍රියාත්මක වන පරිදි ලබා දීමට රාජ්‍ය පරිපාලන සහ ස්වදේශ කටයුතු අමාත්‍යාංශය පියවර ගෙන තිබේ. රාජ්‍ය පරිපාලන සේවයේ රාජ්‍ය කළමනාකාර සහකාර සේවය කාර්යාල සේවක හා රියදුරු සේවය, යන අංශවලට ස්ථාන මාරුවීම් ලබා දීමට පියවර ගෙන ඇති බව රාජ්‍ය පරිපාලන සහ ස්වදේශ කටයුතු අමාත්‍යාංශය පවසයි.විවිධ හේතූන් මත කල්දමා තිබූ මෙම ස්ථාන මාරුවීම් කඩිනමින් ලබා දීමට රාජ්‍ය පරිපාලන සහ ස්වදේශ කටයුතු අමාත්‍යාංශය පියවර ගන්නා අතරම, වසර පහක සේවා කාලය සම්පූර්ණ කළ සේවක මණ්ඩලවල හා වසර දෙක සම්පූර්ණ වී ස්ථාන මාරුවීම් සඳහා විශේෂ ඉල්ලීම් කර ඇති සේවක මණ්ඩල වල ඉල්ලීම්ද සලකා බලා මෙම ස්ථාන මාරුවීම් ලබාදීමට පියවර ගැනීමට රාජ්‍ය පරිපාලන සහ ස්වදේශ කටයුතු අමාත්‍යාංශය කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n1003065</link>
    <topic>මීගමුවෙන් යාපනේ ගිය වෑන් රිය වවුනියාවේදී පෙරැළී 10කට තුවාල</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>යාපනයේ චාරිකාවක යමින් සිටි පිරිසක් රැගත් වෑන් රථයක් වවුනියාව බූඔය පාලම අසලදී ඊයේ (05) අලුයම පාරෙන් ඉවතට පැන පෙරළීමෙන් එහි සිටි දස දෙනෙකු තුවාල ලබා තිබේ.තුවාල කරුවන්ගෙන් එක් අයෙකු ගේ තත්ත්වය බරපතළ බව වවුනියාව රෝහලේ ආරංචි මාර්ග පවසයි.මීගමුව සිට යාපනය දක්වා ගමන් කරමින් තිබූ වෑන් රථය ඒ- 09 මාර්ගයේ වවුනියාව දිස්ත්‍රික් මායිමට සමීපයේදී පාරෙන් ඉවතට පැන පෙරළී ඇත. අනතුරට හේතුව රියදුරුට නින්ද යාම බවද පොලිසිය පවසයි.මැදවච්චිය පොලිසිය සිද්ධිය සම්බන්ධයෙන් පරීක්ෂණ සිදුකරයි. තුවාලකරුවන් වවුනියාව රෝහලට ඇතුළත් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n1003066</link>
    <topic>කාන්තාවෝ 37ක් මහ ඡන්ද සටනේ</topic>
    <author>බුද්ධිකා ඉඹුලාන</author>
    <content>ප්‍රධාන දේශපාලන පක්ෂ නියෝජනය කරමින් කාන්තාවෝ 37 දෙනෙක් මෙවර මහ මැතිවරණයට තරඟ වදිති.එක්සත් ජනතා නිදහස් සන්ධානයෙන් කාන්තාවන් 15ක්ද, එක්සත් ජතික පෙරමුණ නියෝජනය කරමින් කාන්තාවන් 13ක්ද ප්‍රජාතන්ත්‍රවාදී ජාතික සන්ධානයෙන් කාන්තාවන් 9 ක්ද මේ මැතිවරණයට ඉදිරිපත් වී තිබේ.එක්සත් ජනතා නිදහස් සන්ධානයෙන් ගම්පහ දිස්ත්‍රික්කයට තරග වදින කාන්තාවන් ගණන තුනකි. අම්පාර දිස්ත්‍රික්කයට 02 කි. මඩකළපුව, වවුනියාව, ත්‍රිකුණාමලය, ගාල්ල, හම්බන්තොට,, කුරුණෑගල, පුත්තලම, මොනරාගල, රත්නපුර, කෑගල්ල දිස්ත්‍රික් වල නාමයෝජනා ලැයිස්තුවලට එක් කාන්තාව බැගින් ද නාමයෝජනා ලැයිස්තුවට ඇතුළත් කර ඇත..එක්සත් ජනතා නිදහස් සන්ධානය සමඟ එක්ව කටයුතු කරන ජාතික නිදහස් පෙරමුණෙන් ගම්පහ දිස්ත්‍රික්කය සඳහා එක් අපේක්‍ෂිකාවක් ඉදිරිපත් කර ඇත.එක්සත් ජාතික පෙරමුණ නියෝජනය කරමින් මෙවර මහ මැතිවරණයට කාන්තාවෝ 13 දෙනක් ඉදිරිපත් වී සිටිති. අනුරාධපුරය මහනුවර, ගම්පහ, කොළඹ, කුරුණෑගල, දිස්ත්‍රික්කයෙන් අපේක්‍ෂිකාවන් දෙදෙනා බැගින්ද පුත්තලම කෑගල්ල, රත්නපුර දිස්ත්‍රික්කයෙන් අපේක්‍ෂිකාව බැගින්ද එක්සත් ජාතික පෙරමුණ මෙවර මහමැතිවරණය ට ඉදිරිපත් කර ඇත.ප්‍රජාතන්ත්‍රවාදී ජාතික සන්ධානයේ ජාතික ලැයිස්තුවට කාන්තාවෝ තිදෙනෙක්ද එක්සත් ජාතික නිදහස් සන්ධානයේ ජාතික ලැයිස්තුවෙන් කාන්තාවෝ දෙදෙනෙක්ද ඇතුළත්වී සිටිති.ගම්පහ දිස්ත්‍රික්කයේ සහ හම්බන්තොට දිස්ත්‍රික්කයේ කාන්තාවන්ගෙන් පමණක් සමන්විත ස්වාධීන කණ්ඩායම් දෙකක්ද මහමැතිවරණයට ඉදිරිපත් වී තිබීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n1003067</link>
    <topic>ගමන් බලපත් කෝටි 5 1/2ක් ස්කෑන් කරයි</topic>
    <author>ධනුෂ්ක ගොඩකුඹුර</author>
    <content>ගුවන් ගමන් බලපත්වලට අදාළ ලේඛන පිටපත් පන්කෝටි හැටලක්ෂයක් පරිලෝකනය (ස්කෑන්) කිරීමේ කටයුතු ආගමන විගමන දෙපාර්තමේන්තුව විසින් ආරම්භ කර තිබේ.මෙහි පළමු අදියර යටතේ ගුවන් ගමන් බලපත් පිටපත් එක් කෝටි පන් ලක්ෂයක් මේ වසරේ අගෝස්තු මස අවසන් වන විට පරිලෝකනය කිරීමට නියමිතයි. මේ ඉලක්කය සපුරා ගැනීම සඳහා දෙපාර්තමේන්තුව දිනකට පිටපත් ලක්ෂයක් පරිලෝකනය කරන බව ආගමන විගමන පාලක ජනරාල් පී. බී. අබේකෝන් මහතා ‘දිනමිණ’ ට පැවැසීය.2006 වසරේ අප්‍රේල් මස 6 වැනි දිනට වසර 12කට පෙර ලැබුණු ගුවන් බලපත් ලේඛන ලක්ෂ 80ක් දෙපාර්තමේන්තුව ලිපි ගොනු වශයෙන් ගබඩා කැර තිබේ. එක් ලේඛනයක් තුළ උප්පැන්න සහතිකය, විවාහ සහතිකය, හැදුනුම්පතේ පිටපතක් ආදී වශයෙන් පිටපත් 7ක් අඩංගු වන අතර සම්පූර්ණ පිටපත් පන් කෝටි හැට ලක්ෂය ගබඩා කිරීමට වර්ග අඩි 20,000ක් වෙන් කැර තිබේ.නව තාක්ෂණය යටතේ පරිලෝකනය කරන සියලු පිටපත් පරිගණක දත්ත වශයෙන් ගබඩා කෙරෙන අතර මෙතෙක් ඒ සඳහා වැයවුණු දැවැන්ත ඉඩකඩ ප්‍රමාණය එමඟින් ඉතිරි වේ. එමෙන් ම නීතිමය කටයුතු සඳහා අවශ්‍ය වූ විටෙක ඒවා යළිත් පහසුවෙන් ලබා ගැනීමට ද හැකි වේ. සම්පූර්ණ ව්‍යාපෘතිය සඳහා රුපියල් මිලියන 25ක් වැය කෙරෙන අතර 2006 අංක 19 දරන විද්‍යුත් හුවමාරු පනතට අනුකූලව මේ කටයුතු සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n1003068</link>
    <topic>සංක්‍රමණික නොවන වීසාවලට අන්තර්ජාලයෙන් ඉල්ලුම්පතක්</topic>
    <author>මහින්ද අලුත්ගෙදර</author>
    <content>සංක්‍රමණික නොවන වීසා ලබා ගැනීම සඳහා දැනට පවත්නා ඉල්ලුම්පත් ක්‍රමය වෙනුවට අන්තර් ජාල ගත කළ නව ඉල්ලුම්පත්‍රයක් හඳුන්වා දීමට අමෙරිකා එක්සත් ජනපද තානාපති කාර්යාලය පියවර ගෙන ඇත.නව ඉල්ලුම්පත්‍රය ච් ඉ - 160යනුවෙන් නම් කර තිබෙන අතර එය ලබන 17 දා සිට ක්‍රියාත්මක වේ. මේ නව ඉල්ලුම්පත්‍රය මේ මස 12 දා සිට අන්තර් ජාලය ඔස්සේ ලබා ගත හැකි බව ශ්‍රී ලංකාවේ අමෙරිකා එක්සත් ජනපද තානාපති කාර්යාලය සඳහන් කරයි. වීසා අයැදුම්පත් ක්‍රියාවලිය නිවැරැදිව හා කාර්යක්ෂමව සිදු කිරීමට මේ නව ක්‍රමය යොදා ගෙන ඇති අතර ලොව පුරා පිහිටි ඇමෙරිකා එක්සත් ජනපද කාර්යාලවල එය ක්‍රියාත්මක බවද එම තානාපති කාර්යාලය කියයි.D S - 160අයදුම්පත්‍රය සම්පූර්ණ කිරීමට ශ්‍රී ලංකා සහ මාලදිවයින් වීසා අපේක්ෂකයන් කොන්සියුලර් විද්‍යුත් අයඳුම් මධ්‍යස්ථාන වෙබ් අඩවිය වන Ceac.State.gov/GENNV  වෙත පිවිසිය යුතු වේ.සෑම අයදුම් කරුවෙකුම අන්තර්ජාල අයදුම්පතේ මුද්‍රිත පිටපතක්ද සම්මුඛ පරීක්ෂණය සඳහා ලබා දිය යුතු වේ. සංක්‍රමණික නොවන වීසා අයඳුම් කරුවන් සඳහා D S - 160නව අයඳුම් පත්‍රය අදාළ වන අතර සෙසු අයඳුම් කරුවන් සඳහා පවත්නා අයඳුම් පත්‍රය භාවිතා කළ හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n1003069</link>
    <topic>ආචාර්ය කොහොනට ගෝලීය පුරවැසි සම්මානය</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ නිව්යෝර්ක් හි ශ්‍රී ලංකා නිත්‍ය නියෝජිත ආචාර්ය පාලිත කොහොන මහතා ගෝලීය පුරවැසි සම්මානයෙන් පිදුම් ලබයි.ශ්‍රී ලංකාවේ විදේශ කටයුතු අමාත්‍යාංශයේ ලේකම්වරයා වශයෙන්ද කටයුතු කළ ඒ මහතාට මේ සම්මානය හිමිව ඇත්තේ මානුෂීය කටයුතු වෙනුවෙන් සිදු කරන ලද දායකත්වය සැලකිල්ලට ගෙනය.ලෝකයේ එක් එක් පුද්ගලයන් විසින් තනි තනිව සිදු කරන ලද සේවය ඇඟයීමට ලක් කිරීම මෙහිදී සිදු කෙරේ. අනාථයන් පිළිබඳ ජාත්‍යන්තර සංවිධානය  [Orphans International World Wide] මගින් නිව්යෝර්ක් නුවරදී පසුගියදා පැවැති උත්සවයක දී ආචාර්ය කොහොන වෙත ගෝලීය පුරවැසි සම්මානය පිරිනැමීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n10030610</link>
    <topic>දුරස්ථ අධ්‍යාපනයට කෝටි 52ක ව්‍යාපෘති</topic>
    <author>දයා පෙරේරා</author>
    <content>විවෘත විශ්ව විද්‍යාලය මඟින් සිදු කැරෙන ශ්‍රී ලංකාවේ දුරස්ථ අධ්‍යාපනයේ ගුණාත්මකභාවය හා හැකියාව වර්ධනය කිරීම පිණිස රුපියල් කෝටි පනස් දෙකක පමණ මුදලකින් නව ව්‍යාපෘති ගණනාවක් ක්‍රියාත්මක කැරෙන බව උසස් අධ්‍යාපන අමාත්‍යංශ ය පවසයි.දුරස්ථ අධ්‍යාපන නවීකරණ ව්‍යාපෘතිය යටතේ මේ ව්‍යාපෘති ක්‍රියාත්මක කිරීමට අමෙරිකානු ඩොලර් දසලක්‍ෂ 52 කට ආසන්න මුදලක් ලැබී ඇති බවත් අමාත්‍යංශය කියයි.මහින්ද චින්තන වැඩසටහන යටතේ උසස් අධ්‍යාපන සම්බන්ධ දුරස්ථ අධ්‍යාපන වැඩසටහන සාර්ථකව ඇරැඹී මේ වනවිට ක්‍රියාත්මක මට්ටමේ පැවැතීම රටේ අනාගත පරපුර සඳහා වන දැවැන්ත ඉදිරි පියවරක් බැව් උසස් අධ්‍යාපන ඇමැති මහාචාර්ය විශ්වා වර්ණපාල පැවැසීය.දුරස්ථ අධ්‍යාපන ජාලයක් හා දිස්ත්‍රික් විස්සක පිවිසුම් මධ්‍යස්ථාන 22 කින් යුත් වැඩසටහන් බෙදාහැරීමේ පද්ධතියක් ද මේ ව්‍යාපෘති අතර වේ. එමගින් ආයතන 15 ක් විශ්වවිද්‍යාල 04 ක් වැඩසටහන් 18 ක් වාර්තාගත ක්‍රමය මගින් ලබාදෙන අතර තවත් වැඩසටහන් 12 ක් ක්‍රියාවට නැඟෙනු ඇත.විද්‍යුත් මාර්ග දුරස්ථ අධ්‍යාපන ආයතන මගින් මේ වසර අවසන් වන විට සිසුන් 1210 කට පහසුකම් සපයනු ඇතැයි ඇමැතිවරයා කීය.අන්තර් ජාලය ඔස්සේ හැදෑරිය හැකි පරිදි පාඨමාලා 42 ක් ආරම්භ කර ඇත. රාජ්‍ය හා පෞද්ගලික අංශ ඒකාබද්ධ වැඩසටහන යටතේ සිසුන් 11822 කට උසස් අධ්‍යාපනයට ආධාර ලබාදී ඇතැයි ද අමාත්‍යංශ කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=n10030611</link>
    <topic>රොරෝලිලා නැවේ සිටි ශ්‍රී ලාංකිකයෝ නිදහස්</topic>
    <author>භක්ති ධර්මපි‍්‍රය මෙන්ඩිස්, මහින්ද අලුත්ගෙදර</author>
    <content>සෝමාලියා මුහුදු කොල්ලකරුවන් විසින් පැහැරගනු ලැබූ රොරෝලිලා අධපධතඪචතච නෞකාවේ සිටි ශ්‍රී ලාංකිකයන් තිදෙනා නිදහස් කැර ගැනීමට කෙන්යාවේ ශ්‍රී ලංකා තානාපති කාර්යාලයට හැකි වී තිබේ.මීට මාසයකට පමණ ඉහතදී මේ ශ්‍රී ලාංකිකයන් තිදෙනා ඇතුළු නෞකාවේ කාර්ය මණ්ඩලය සෝමාලියා මුහුදු සීමාවේදී මෙලෙස පැහැර ගැනීමට ලක්ව ඇත.නිදහස් කරන ලද තිදෙනා අතරින් නෞකාවේ කපිතාන් සහ ප්‍රධාන ඉංජිනේරුවරයා ද වන බව විදේශ කටයුතු අමාත්‍යංශයේ ජ්‍යෙෂ්ඨ ප්‍රකාශිකාවක් දිනමිණ ට පැවසුවාය.එක්සත් අරාබි එමිරේට් රාජ්‍යයට අයත් මේ නෞකාවේ සිටි ශ්‍රී ලාංකිකයන් නිදහස් කැර ගැනීම සඳහා ශ්‍රී ලංකා විදේශ කටයුතු අමාත්‍යංශයේ දැනුම් දීම පරිදි කෙන්යාවේ පිහිටි ශ්‍රී ලංකා තානාපති කාර්යාලය පියවර ගෙන ඇත.සෝමාලියා මුහුදු කොල්ලකරුවන්ගේ ග්‍රහණයෙන් නිදහස් කැරගත් ශ්‍රී ලාංකිකයන් තිදෙනා එරට තාවකාලිකව රැඳී සිටින අතර නෞකාවේ කාර්යමණ්ඩලය පැමිණි විගස යළිත් නෞකාවෙන්ම ඔවුනට පැමිණීමට හැකි බවද ඇය සඳහන් කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=r1003061</link>
    <topic>සන්ධානයට බහුතර බලයක් ලබා දී මේ රටආසියාවේ ආශ්චර්ය බවට පත් කරමු</topic>
    <author>බදුරලිය සමූහරත්නසිරි ගමඇතිගේ</author>
    <content>’මහින්ද චින්තන’ ඉදිරි දැක්ම මඟින් රටට සුබ අනාගතයක් උදාකරගැනීම සඳහා සෑම දෙනාම එකතු වී එළැඹෙන පාර්ලිමේන්තු මහා මැතිවරණයේදී එජනිසට මන්ත්‍රී ධුර 150 ක් ලබා දී ශක්තිමත් පාර්ලිමේන්තු බලයක් ලබා දිය යුතු බවත්, ජනපති මහින්ද රාජපක්‍ෂ මහතාට අපේ රට ආසියාවේ ආශ්චර්යය බවට පත් කළ හැක්කේ එවිට බවත් ජාතිය ගොඩනැගීමේ හා වතු යටිතල පහසුකම් ඇමැති රෝහිත අබේගුණවර්ධන මහතා පැවැසීය.ඇමැතිවරයා මෙසේ පැවැසුවේ පාලින්දනුවර ප්‍රාදේශීය ලේකම් බල ප්‍රදේශයේ එජනිස ක්‍රියාකාරීන්ගේ හමුවකදීය. බදුරලියේදී මේ හමුව පැවැත්විණි.පාලින්දනුවර ප්‍රාදේශීය සභා මන්ත්‍රී සුනේත්‍රා වෙල්ගම මහත්මිය මේ හමුව සංවිධානය කොට තිබිණි.ඇමැති රෝහිත අබේගුණවර්ධන මහතා මෙසේද කීවේය.තිස් වසරක් පුරා පැවැති යුද්ධය නිමවීමත් සමග රට විප්ලවීය සංවර්ධනයක් කරා ගෙන යෑමට අවශ්‍ය සාමකාමී වටපිටාව දැන් උදා වී තිබෙනවා.එහෙත් නැවත රට ලේ විලක් බවට පත්වන අන්තරාදායක තත්ත්වයක් ජනපතිවරණ සමයේ මතු වෙමින් ආවා. එහෙත් රටේ වාසනාවට කෘතවේදී බව අගයන අතිශය බහුතර ජනතාව මතුව ආ එම පාපී හා කුමන්ත්‍රණකාරී තත්ත්වය නිවැරැදිව වටහා ගෙන තම කතිරයෙන් නිසි පිළිතුරු සපයමින් මහින්ද රාජපක්‍ෂ මහතාට වැඩි ඡන්ද ලක්‍ෂ 18 ක් ලබා දුන්නා. මේක ජනතා ජයග්‍රහණයක්. මේ ජයග්‍රහණයට උර දුන් සැමට අපගේ උපහාරය පුදකළ යුතුයි.තවත් හය වසරක් සඳහා මහින්ද රාජපක්‍ෂ මහතාගේ නායකත්වය තහවුරු වී තිබෙනවා. එතුමන්ගේ නායකත්වයේ ශක්තිමත් බව වැඩි වීමට නම් පාර්ලිමේන්තුවේ බලයත් එජනිසයට ඉහළින්ම ලැබිය යුතුයි. 2004 දී අපිට ලැබුණේ ශක්තිමත් පාර්ලිමේන්තුවක් නොවෙයි. කතානායකවරයා පත් වුණෙත් එජාපයෙන්. පාර්ලිමේන්තුවේ බලය තහවුරු කිරීමට අමාත්‍ය තනතුරු සංඛ්‍යාව ඉහළ දැමීමට සිදුවුණා. මේ තත්ත්වය තමයි විපක්‍ෂයට සටන් පාඨයක් වුණේ.මේ තත්ත්වය වෙනස් කිරීමට සුදුසුම කාලය අප හමුවට පැමිණ තිබෙනවා.ජනාධිපතිවරණයේදී කළුතර දිස්ත්‍රික්කයෙන් සන්ධානය ලැබූ ඡන්ද ප්‍රමාණය දෙස බලන විට අපට මන්ත්‍රී ධුර 10 න් 07 ක් හිමිවීම ස්ථිරයි.දැන් අපේ මූලික අරමුණ ඒ තත්ත්වය තව තවත් ශක්තිමත් කොට සන්ධානයට මන්ත්‍රී ධුර 8ක් ලබා ගැනීමට කටයුතු කිරිමයි.ජනතා විමුක්ති පෙරමුණත් එජාපයත් ඡන්ද සටන අතහැර දමා තිබෙන මොහොතක් මේ. ජනාධිපතිවරණයේදී ඔවුන් ලැබූ බරපතළ පරාජය සමඟ, ඔවුන්ගේ පාක්‍ෂිකයන් හා ආධාරකරුවන් දිනපතාම ජනාධිපතිතුමාට ශක්තියක් සපයමින් සන්ධානය වටා පෙළගැසෙනවා. ඒ නිසා අපි කවුරුත් පටු අරමුණු පසෙකලා ජනවාරි 26 ලබාගත් ජනතා ජයග්‍රහණය අර්ථ සම්පන්න කිරීමට අප්‍රේල් 08 පැවැත්වෙන මහා මැතිවරණයේදී එජනිසට වාර්තාගත ජයක් ලබා දී අපේ රට ආසියාවේ දිදුලන රටක් බවට පත්කිරීමට ජනාධිපතිතුමාට ඉඩකඩ සලසා දෙමු.පාලින්දනුවර ප්‍රාදේශීය සභා මන්ත්‍රී ජී. ඩී. නන්දනතිලක මහතාද සුනේත්‍රා වෙල්ගම මහත්මියද කතා කළහ.ඉකුත් ජනාධිපතිවරණයේදී නව ප්‍රජාතන්ත්‍රවාදී පෙරමුණේ අපේක්‍ෂකයාට සහය දුන් විශාල පිරිසක් මෙහිදී සන්ධානයට සමඟ එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=r1003062</link>
    <topic>ගම්පහ දිසාව ඉදිරි කාලයේ මෙරටබලවත් අග නගරයක් බවට පත්වේවි</topic>
    <author>කඩවත විශේෂවිජය ශ්‍රී ගම්මන</author>
    <content>ගම්පහ දිස්ත්‍රික්කය දැන් ශීඝ්‍රයෙන් දියුණුව කරා ඇදී යන බවත්, ජනපතිගේ ඇරයුමෙන් එහි නායකත්වය තමා පිට පැටවුණ බවත්, ඒ අනුව ඉදිරි කාලයේ ගම්පහ ශ්‍රී ලංකාවේ කීර්තිමත් හා බලවත් 2 වැනි අගනගරයක් ලෙස දකින්නට ලැබෙනු ඇති බවත්, හිටපු පාර්ලිමේන්තු මන්ත්‍රී ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතා කීවේය.ඒ මහතා මෙසේ පැවැසුවේ ශශ්‍රී‍්‍ර ලංකා නිදහස් ගුරු සංගමය විසින් සංවිධානය කරන ලදුව කඩවත ගණේමුල්ලේ ඉකුත්දා පැවැති ගම්පහ දිස්ත්‍රික් මුල් ගුරුවරුන්ගේ හමුවක දීය.බැසිල් රාජපක්‍ෂ මහතා මෙසේ ද කීවේය.තෘප්තියක් නැතිව ගුරු වෘත්තියේ යෙදීම අපහසුයි. එහෙයින් ගුරු වෘත්තියට අයත් අඩුපාඩු හා දුර්වලකම් තේරුම් ගෙන ඒවා විසැඳීම ඉදිරියේදී සිදුවේවි.පසුගිය ජනාධිපතිවරණ ජයග්‍රහණයට ගම්පහ දිස්ත්‍රික් ජනතාවගෙන් විශාල පිටිවහලක් ලැබුණා. අපි එය අගය කරනවා. මෙවර පාර්ලිමේන්තු මැතිවරණයෙනුත් බුලත් කොළයට වටිනා තීන්දුවක් ලබා දෙනු ඇතැයි යනු අපේ විශ්වාසයයි.එදා මුලින්ම ජනපති මහින්ද රාජපක්‍ෂ මහතා බලයට පත් කරන විට රට බෙදීම නතර කර කොටින්ගෙන් රට මුදාගනීවි යැයි කවුරුත් හිතුවෙ නෑ. ඉල්ලා හිටියෙත් නෑ. එපමණක් නොවෙයි, වැඩ කරනවා කියල ගමේ බෝක්කකුවක් දෙකක්, පාලමක් හදාවි කියල සංවර්ධනය අවතක්සේරු කළා.එහෙත් නොසිතූ විදියේ පාලම් පාරවල් පමණක් නොවෙයි, විශ්මය දනවන සුළු ගුවන් මාර්ග රැසක්ම හැදුවා. පොහොර සහනාධාරය දෙනව කීවම සමහරු සිනාසුණා. ඒ වන විට ලෝක බැංකුවත් සහනාධාර කපා හැරලයි තිබුණේ.එහෙත් “මහින්ද චින්තනය” සුබවාදීව ක්‍රියාත්මක වීමේ ප්‍රතිඵලයක් හැටියට 52% ඡන්ද ප්‍රතිශතය 58% දක්වා ඉහළ නැග්ගා. මේ වෙලාවේ කළ යුතු ප්‍රධාන කාර්යය වන්නේ ගම්පහ දිස්ත්‍රික්කය ලැබූ ජයග්‍රහණය ශක්තිමත් කර ගැනීමත්, ඒ ශක්තිය තවදුරටත් රැකගැනීමත් ය.ගම්පහින් නියම ජයග්‍රහණයක් ලබන්න නම් මේ මහා මැතිවරණයෙන් ආසන 14 ක්වත් ජය ගත යුතුයි.ජනාධිපතිවරණයෙන් ලැබූ ජනතා දැනුම සංවිධානය කර ගැනීම දැන් අවශ්‍යයි. එහෙම කළොත් එක්සත් ජාතික පක්‍ෂයේ ඡන්දත් අපට ලැබේවි.බස්නාහිර පළාත් ප්‍රධාන ඇමැති ප්‍රසන්න රණතුංග මහතා - පසුගිය ජනාධිපතිවරණයේදී ගම්පහ දිස්ත්‍රික්කයේ ගුරුවරුන් විශාල කැපවීමකින් හා උනන්දුවකින් කටයුතු කළා. ඒ නිසයි ජයග්‍රාහී තත්ත්වයකට පත් වුණේ. බුලත් කොළය ගම්පහින් දිනවීමට කටයුතු කළ ශ්‍රී ලංකා නිදහස් ගුරු සංගමය ඇතුළු අනෙකුත් ගුරු සංගම්වලට කෘතවේදී වීම අපේ වගකීමයි.නායකත්වයක් නැතිව අතරමංව සිටි අප වෙනුවෙන් ජනපති පත්කර එවූ බැසිල් රාජපක්‍ෂ මහතා වැඩි ඡන්ද විශාල ගණනකින් දිනවීමට අප කවුරුත් සිතට ගත යුතුයි.ඇමැති ලසන්ත අලගියවන්න මහතා - ගම්පහ දිස්ත්‍රික්කයට බැසිල් රාජපක්‍ෂ මහතා ආවා නොවෙයි. අපි අරගත්තා.උගත් ප්‍රබුද්ධ ජනතාවක් සිටින ගම්පහ දිස්ත්‍රික්කය දියුණු කිරීම අපේ අරමුණයි. වර්ෂ කීපයක දියුණුවත් සමඟ ගම්පහ ජනතාව විශාල පැහැදීමකින් ක්‍රියා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=r1003063</link>
    <topic>පෙට්රල් එන්ජිම වෙනුවටඅනවසරයෙන් ඩීසල් එන්ජිමක් සවිකරලා</topic>
    <author>ගම්පහ සංචාරක</author>
    <content>මීගහවත්ත ප්‍රදේශයේ පුද්ගලයකු තම වෑන් රථයේ තිබූ පෙට්රල් එන්ජිම වෙනුවට මෝටර් රථ කොමසාරිස්ගේ අවසරය නොලබා ඩීසල් එන්ජිමක් සවිකිරීම, ව්‍යාජ අංක තහඩු යොදා ගැනීම යන චෝදනා දෙකක් මත ගම්පහ අධිකරණයට ඉදිරිපත් කැර තිබිණි.චෝදනා දෙකට වරද පිළිගත් පුද්ගලයාට එක් චෝදනාවකට රුපියල් 50000 ක දඩයක් ද, දෙවන චෝදනාවට රුපියල් 15000 ක් ද වශයෙන් චෝදනා 2 කට රුපියල් 65,000 ක දඩ මුදලක් ගම්පහ අතිරේක මහේස්ත්‍රාත් සහ අතිරේක දිසා විනිසුරු ඉන්දික එම්. අත්තනායක මහතා නියම කෙළේය. පැමිණිල්ල මීගහවත්ත පොලිසියේ රථවාහන අංශය ඉදිරිපත් කෙළේය. දඩ නියම වූයේ සුරනිමල නමැත්තකුටය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=r1003064</link>
    <topic>කැලණි ගඟේ මැණික් ගෑරීමට තැත් කළේ යැයි සැක තිදෙනා නිදහස්</topic>
    <author>ගම්පහ සංචාරක</author>
    <content>බලපත් රහිතව කැලණිගඟේ මැණික් ගැරීමට තැක් කළේ යැයි සැකපිට අත්අඩංගුවට ගෙන ගම්පහ අධිකරණයට ඉදිරිපත් කැර තිබූ පුද්ගලයන් තිදෙනෙකු මුදා හැරීමට ගම්පහ අතිරේක මහේස්ත්‍රාත් සහ අතිරේක දිසා විනිසුරු ඉන්දික එම්. අත්තනායක මහතා නියෝග කෙළේ ය.පැමිණිල්ල ඉදිරිපත් කළ බියගම පොලිසිය අධිකරණයට දන්වා සිටියේ මැණික් ගරන වට්ටියක් අත ඇතිව ගඟ අසල සිටි සැකකරුවන් අත්අඩංගුවට ගත් බවයි.විත්තියේ දේශනයට සවන්දුන් මහේස්ත්‍රාත් සැකකරුවන් මුදා හරින බවත් අවශ්‍ය නම් පොලිසියට වසරක් ඇතුළත නඩු පැවරීමට අවස්ථාව ඇති බවත් සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=r1003066</link>
    <topic>ගංවතුරින් යටවනප්‍රදේශවලට ආපදාසහන උපකරණ බෙදා දෙයි</topic>
    <author>කළුතර විශේෂ</author>
    <content>කළුතර දිස්ත්‍රික්කයේ ගංවතුරින් යටවන ප්‍රදේශවල ජනතාවගේ ප්‍රයෝජනය තකා ආපදා සහන උපකරණ කට්ටල බෙදාදීමට කළුතර දිස්ත්‍රික් ආපදා මධ්‍යස්ථානය කටයුතු යොදා තිබේ.මේ යටතේ අඟුලක්, ආහාර පිසීමේ බඳුන්, ගෑස් කුකර්, ජලය රැස්කර ගත හැකි විශාල ප්‍රමාණයේ ප්ලාස්ටික් බැරල් ආදිය බෙදා දෙයි. ගංවතුරින් යටවන ප්‍රදේශවල ජනතාව හදිසි ආපදාවකදී සිටින මධ්‍යස්ථානයකදී අවශ්‍ය ආහාර පිළියෙළ කැර ගැනීමට ඒ තුළින් අවස්ථාව සැලසේ.ආපදා කළමනාකරණ හා මානව හිමිකම් ඇමැති මහින්ද සමරසිංහ මහතාගේ අනුග්‍රහය ඇතිව බෙදා දෙනු ලබන මේ භාණ්ඩවල වටිනාකම රුපියල් දෙලක්‍ෂ පනස්දහසකි.මේ වන විට දොඩම්ගොඩ ප්‍රාදේශීය ලේකම් කොට්ඨාසයේ ගංවතුර විපත්වලට දක්වන ගම් අටකට මේ උපකරණ කට්ටල දැනට බෙදා දී තිබේ.හදිසි ආපදාවකදී ප්‍රයෝජනයට ගැනීම සඳහා මේ උපකරණ ලබා දී ඇත්තේ ප්‍රදේශයේ ග්‍රාම නිලධාරීන්ටය.ඉදිරියේදී ගංවතුර විපත් සිදුවන කළුතර දිස්ත්‍රික්කයේ සෙසු ප්‍රාදේශීය ලේකම් කොට්ඨාසවලටද මේ උපකරණ කට්ටල ලබා දීමට බලාපොරොත්තු වන බව දිස්ත්‍රික් ආපදා කළමනාකරණ මධ්‍යස්ථානයේ සම්බන්ධීකාරක මේජර් සංජීව සමරනායක මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=s1003061</link>
    <topic>සාන්තුවරයන්ගේ සටනේදී චතුරංග කඩුලු 5ක් දවාලයි</topic>
    <author>ෆවුස් මොහොමඩ්</author>
    <content>සාන්ත ජෝශප් විදුහලේ ආරම්භක පන්දු යවන්නා වන චතුරංග කුමාර මෙවර තරගවාරයේ පස්වැනි වරටත් ඉනිමක කඩුලු 5 දවාලමින් ඊයේ සරවනමුත්තු පිටියේදී ආරම්භවූ සාන්ත ජෝශප් - සාන්ත පීතර විදුහල් අතර 76 වැනි වරටත් පැවැත්වෙන සාන්තුවරයන්ගේ ගැටුමේදී සාන්ත පීතර විද්‍යාලය පළමු ඉනිම ලකුණු 293 කට සීමා කිරීමට සමත් විය.පසුගිය සතියේ ආනන්ද විද්‍යාලයට එරෙහිව ඓතිහාසික ජයග්‍රහණයක් තම විද්‍යාලයීය පිලට ලබා දීමට පුරෝගාමී වූ චතුරංග කුමාර ඊයේ සාන්ත පීතර පළමු ඉනිමේදී ලකුණු 85 කට කඩුලු 5 ක් බිඳ හෙලීමට සමත්විය.අවුරුදු 19 න් පහළ යොවුන් ක්‍රිකට් කණ්ඩායමේ ක්‍රීඩකයින් කිහිප දෙනෙකුම ඇතුලත්වූ සාන්ත පීතර විදුහල් ඉනිම වර්ණවත් කිරීමට ශෙහාන් ප්‍රනාන්දු සමත් වූවේය.මෙවර තරගවාරයේ ලකුණු 500 සීමාව ඉක්මවමින් ශතක 2 ක් සහ අර්ධ ශතක 2 ක් රැස් කොට සිටින ශෙහාන් ඊයේ පන්දු 67කදි ලකුණු 83ක් වාර්තා කළේය.මෙවර තරගවාරයේ ලකුණු 500 සීමාව පසුකර සිටින සාන්ත පීතර විද්‍යාලයේ දක්ෂ පිතිකරුවකු වන නිලෝචන පෙරේරාට ලබාගත හැකිවූයේ ලකුණු 21 ක් පමණි.19 න් පහළ යොවුන් පිලට ඇතුලත්ව සිටින අක්ෂු ප්‍රනාන්දු ලකුණු 28 ක් රැස් කළේය.තුන් ඉරියව්වෙන් දස්කම් දක්වන ඇන්ජලෝ එමානුවෙල් ලකුණු 42 ක්ද, ලහිරු ජයරත්න ලකුණු 44 ක්ද රැස් කිරීමට සමත්වූහ.සාන්ත පීතර පළමු ඉනිම – 293 (ඕවර 56.3) ශෙහාන් ප්‍රනාන්දු 83, ලහිරු ජයරත්න 44, ඇන්ජලෝ එමානුවෙල් 42, අක්ෂු ප්‍රනාන්දු 28, නිලෝචන පෙරේරා 21, ජේසන් බුල්ජන්ස් 20 (චතුරංග කුමාර 84/5)සාන්ත ජෝශප් පළමු ඉනිම- 132/7( ඕවර 45) ජාන් ජයසිංහ නොදැවි 41, විදුෂ ජයසිංහ නොදැවි 35( චතුර පිරිස් 27/2,ජනික කන්නංගර 36/2)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=s1003062</link>
    <topic>තර්ස්ටන්-ඉසිපතන එක් දින ගැටුම හෙට</topic>
    <author>ප්‍රින්ස් ගුණසේකර</author>
    <content>තර්ස්ටන් – ඉසිපතන 30 වැනි එක්දින ක්‍රිකට් තරගය හෙට පී. සරවනමුත්තු ක්‍රීඩාංණයේදී පැවැත්වේ. ඩබ්ලිව්. ඒ. ද සිල්වා කුසලානය සඳහා පැවැත්වෙන මේ තරගාවලියේදී තර්ස්ටන් විදුහල තරග 14 ක්ද ඉසිපතනය තරග 15 ක්ද දිනා ඇත.තර්ස්ටන් විදුහල පසුගිය වසර තුනේදීම පිට පිට එක්දින තරග ජය වාර්තා කිරීමට සමත්විය.මේ එක්දින තරගාවලියේ මෙතෙක් වැඩිම ලකුණු වාර්තා කර ඇත්තේ් 2002 වසරේ ලකුණු 104 ක් ලැබූ තර්ස්ටන් විදුහලේ සංජීව නිශාන්තය. ඉසිපතනය වෙනුවෙන් 1986 දී මේනක පෙරේරා ලකුණු 92 ක් ලබා වැඩිම ලකුණු වාර්තා කළේය. තර්ස්ටන් විදුහල වෙනුවෙන් 1984 දී සුරංජිත් ධර්මසේන කටුලු 5 ක් දවාගත් අතර ඉසිපතනයේ ඕෂධී නාවරගොඩගෙදර 2003 තරගයේදී කඩුලු 5ක් බිඳහෙළීය.තර්ස්ටන් ඉසිපතන විස්සයි – 20 තරගය මාර්තු 14 දා තර්ස්ටන් විදුහල් පිටියේදී පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=s1003063</link>
    <topic>බස්නාහිර දකුණ-වයඹ සහ කඳුරට-රුහුණ අවසන් පූර්ව තරග අද</topic>
    <author>ෆවුස් මොහොමඩ්</author>
    <content>ලංකා බැංකුවේ අනුග්‍රහයෙන් යුතුව ශ්‍රී ලංකා ක්‍රිකට් ආයතනය මගින් මෙහෙයවනු ලබන අන්තර් පළාත් ඕවර විස්සයි - 20 ක්‍රිකට් තරගමාලාවේ අවසන් පූර්ව තරග අද (6) මොරටුව ද සොයිසා ක්‍රීඩාපිටියේදී පැවැත්වේ.පළවැනි අවසන් පූර්ව තරගය වයඹ සහ බස්නාහිර දකුණ කණ්ඩායම අතර ද දෙවැනි අවසන් පූර්ව තරගය හයිඩ්‍රාමනී රුහුණ සහ මාස් කඳුරට පිල අතර ද පැවැත්වීමට නියමිතය.පසුගිය වසරේ සූරයින් වන වයඹ කණ්ඩායම මෙවර තරගාවලියේ දී ද පෙරමුණේ පසුවන්නේ සහභාගි වූ තරග 5 ම ජයගත් එකම අපරාජිත කණ්ඩායම ලෙසින්ය. තරග 3 ක් ජයගත් හයිඩ්‍රාමනී රුහුණු පිල දෙවැන ස්ථානයේ පසුවන අතර මාස් කඳුරට පිල තරග 2 ක් ජය ගනිමින් තෙවැනි ස්ථානයේ පසුවෙයි. සිවුවැනි තැන පසුවන බස්නාහිර දකුණ කණ්ඩායම තරග 2 ක් ජයගෙන තරග 2 ක් පරාජයට පත්වූ අතර එක් තරගයක් ප්‍රතිඵල රහිතව නිමාවට පත්වීම නිසා මාස් කඳුරට පිල සමඟ සම තත්ත්වයේ පසුවේ. බස්නාහිර උතුර පිල තරග 2 ක් ජයග්‍රහණය කළ අතර තරග 3 කින් පරාජයට පත්විය. ශ්‍රී ලංකා ක්‍රිකට් ඒකාබද්ධ කණ්ඩායම එකදු තරගයකින් හෝ ජය ලබා ගැනීමට සමත් වූයේ නැත.වයඹ කණ්ඩායමේ ජීවන්ත කුලතුංග මාස් කඳුරට පිලට එරෙහිව නොදැවී ලකුණු 104 ක් රැස් කරගනිමින් තරගමාලාවේ මේ දක්වා වාර්තා වූ එකම ශතකයට හිමිකම් කීමට සමත් විය.හයිඩ්‍රාමනී රුහුණු පිලේ දිනේෂ් චන්දිමාල් පිතිකරුවන් අතර පෙරමුණේ පසුවන අතර පන්දු යවන්නන් අතර ඉදිරියෙන් සිටීමට බස්නාහිර දකුණ පිලේ ජානක ගුණරත්න සමත් විය.තරගමාලාවේ අවසන් මහා තරගය හෙට (7) ද සොයිසා ක්‍රීඩා පිටියේදීම පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=s1003064</link>
    <topic>ජාතික යෞවන ක්‍රීඩා තරග ඇරැඹේ</topic>
    <author>මහරගම විශේෂවේහැල්ලේ පියතිලක</author>
    <content>ජාතික තරුණ සේවා සභාව මෙහෙයවනු ලබන 22 වන යෞවන ක්‍රීඩා උලෙළේ ප්‍රාදේශීය මූලික වටය මාර්තු 1 වෙනිදා දිවයින පුරා ඇරැඹිණ.ප්‍රාදේශීය ලේකම් කොට්ඨාස, දිස්ත්‍රික් හා ජාතික වශයෙන් අදියර තුනකින් මෙම ක්‍රීඩා උලෙළ පැවැත්වේ.වොලිබෝල්, කබඩි, නෙට්බෝල්, පාපන්දු , සැහැල්ලු පන්දු ක්‍රිකට්, එල්ලේ යන කණ්ඩායම් ක්‍රීඩා සහ මළල ක්‍රීඩා , පාපැදි, මැරතන් යන අංගද තරගාවලියට ඇතුලත් වේ.තරග කාල සටහන අනුව ප්‍රාදේශීය තරග අප්‍රියෙල් මස 30 වනදාට අවසන් විය යුතුය. තරගවලට සහභාගි වන සෑම ක්‍රීඩක ක්‍රීඩිකාවක්ම වයස අවුරුදු 29ට අඩුවිය යුතුය.දිස්ත්‍රික් තරග මැයි 30 දිනට පෙර අවසන් විය යුතුය.ජුනි මාසය තුළ ජාතික මට්ටමේ කාන්තා පිරිමි කණ්ඩායම් තරග මහරගම තරුණ මධ්‍යස්ථානයේ පැවැත්වීමට සැලසුම් කර ඇති බව සහාකාර අධ්‍යක්ෂ (ක්‍රීඩා) ඩබ්ලිව්.ඒ.ජී.වැලකන්න මහතා දිනමිණට පැවසී ය.ශ්‍රී ලංකාවේ වාර්ෂිකව ජාතික මට්ටමේ ක්‍රීඩා උලෙළ දෙකක් පැවැත්වේ. ඒ.ජාතික ක්‍රීඩා උලෙළ හා ජාතික යෞවන ක්‍රීඩා උලෙළ වේ.ප්‍රාදේශීය මට්ටමේ සිට ජාතික මට්ටමට එනවිට මෙම තරගාවලියට ලක්ෂ පහකට අධික ක්‍රීඩක ක්‍රීඩිකාවන් සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=f1003062</link>
    <topic>රට සංවර්ධනයට ශක්තිමත් පාර්ලිමේන්තුවක් පත් කරන්න</topic>
    <author>සාකච්ඡා කෙළේ උදිත ගුණවර්ධන</author>
    <content>මගේ දේශපාලන ආගමනයේ මූලික අරමුණු වුණේ ජනාධිපතිතුමා ගේ වැඩපිළිවෙළට අවශ්‍ය ශක්තිය ලබාදෙමින් කොළඹ දිස්ත්‍රික්කයේ ජනතාවට අවශ්‍ය කරන වැඩපිළිවෙළක් ක්‍රියාත්මක කිරීමයි. එයට අමතරව දිස්ත්‍රික්කයේ සියලු ජනකොටස්වලට උසස් ජීවන තත්ත්වයක් වර්ධනය කිරීමේ සැලැසුම් ද අප ක්‍රමිකව ක්‍රියාත්මක කිරීම ආරම්භ කර තිබෙනවා.රටේ මූලික අරමුණු ලෙස පසුගිය අවුරුදු හතරේ දී තිබුණේ ත්‍රස්තවාදය පරාජය කිරීමයි. ඒත් දැන් ඒ අරමුණ ජයග්‍රහණය කිරීමට අපිට පුලුවන් වෙලා තිබෙනවා. දැන් යුද්ධය අවසානයි. රටේ මීළඟ ඉලක්කය වියයුත්තේ සංවර්ධන සංග්‍රාමය ජය ගැනීමයි. ඒ සඳහා ඉතාමත් හොඳ නායකත්වයක් ජනාධිපතිතුමා විසින් සපයනවා. මේ මහ මැතිවරණයේ දී අවශ්‍ය කරන්නේ එතුමාට ශක්තිය ලබා දිය හැකි මන්ත්‍රීවරු පිරිසක් පත් කිරීමයි. ජනතාව එම වගකීම ඉෂ්ට කළොත් පමණයි රටට සුබ අනාගතයක් නිර්මාණය කර ගැනීමට පුලුවන්කම ලැබෙන්නේ. මේ මහමැතිවරණයට මම තරග කිරීමට තීරණය කළේ එම අරමුණ මූලික කරගෙනයි. මට ව්‍යාපාර පරිපාලන ක්‍ෂේත්‍රයේ අවුරුදු විස්සක අත්දැකීම් තිබෙනවා. මට අවශ්‍ය වෙලා තිබෙන්නේ මගේ මේ අත්දැකීම් මුල්කරගෙන රටට සේවයක් සිදු කිරීමටයි. මට මුදල් හරිහම්බ කිරීමේ අවශ්‍යතාවයක් නැහැ. ජනතාවට කරන ගෞරවනීය සේවයක් විදිහට දේශපාලනය යොදා ගැනීම තමයි මගේ් අරමුණ වෙලා තිබෙන්නේ.මා පමණක් නෙමෙයි දේශපාලනයට එන ඕනෑම කෙනෙකු ගේ මූලික අරමුණ විය යුත්තේ ජනතා සේවයට මූලිකත්වය ලබා දීමයි. එවැනි අයට තමයි හෙට බිහිවන අලුත් රට සංවර්ධනය කරා ගෙනයාමට පුලුවන්කම ලැබෙන්නේ.ප්‍රජාතන්ත්‍රවාදය නැහැ, රට ඒකාධිපතිවාදයට ගමන් කරනවා කියලා විපක්‍ෂය චෝදනා එල්ල කරන්නේ කුමන පදනමින්ද කියලා සලකා බැලිය යුතුයි. සාධාරණ විදිහට කල්පනා කළොත් රටේ ප්‍රජාතන්ත්‍රවාදය බිඳ වැටුනේ මේ කාලයේ දී ද නැතිනම් රණසිංහ පේ‍්‍රමදාස, ජේ. ආර්. ජයවර්ධන මහත්වරුන් ගේ පාලන කාලයන්ගේ දී ද කියලා නැවත කල්පනා කර බැලිය යුතුයි. එදා තිබුණු ප්‍රජාතන්ත්‍රවාදය ගැන කතා කිරීමේ දී නිදහස අවම වශයෙන්වත් තිබුණා ද කියලා කල්පනා කළ යුතුයි. එහෙම සාධාරණ විදිහට කල්පනා කළා ම ජනතාවට තේරුම් ගන්න පුලුවන් ඒකාධිපතිවාදය තිබුණේ එදාද මෙදා ද කියලා.ජනාධිපතිතුමා ප්‍රජාතන්ත්‍ර විරෝධී, ඒකාධිපති ගමනක් ගියා නම් හෝ ඉදිරියට යාමට බලාපොරොත්තු වෙනවා නම් නියමිත කාලයට මැතිවරණ තබමින් කටයුතු කරන්නේ නැහැ. ජනාධිපතිවරණය, පළාත් සභා මැතිවරණ නියමිත කාලයටත් කලින් තිබ්බා. මහ මැතිවරණය නියමිත කාලයට පවත්වනවා. එහෙම නම් ආණ්ඩුව ඒකාධිපති ගමනක්, ප්‍රජාතන්ත්‍රවාදී විරුද්ධ ගමනක් යනවා කියලා විපක්‍ෂය චෝදනා කරන්නේ කොහොමද කියලා ප්‍රශ්න කළ යුතුයි.අද ප්‍රජාතන්ත්‍රවාදයේ ගැලවුම්කරු, ප්‍රජාතන්ත්‍රවාදයේ පීතෘවරයා ලෙස පෙනී සිටීමට උත්සාහ කරන රනිල් වික්‍රමසිංහ මහතාට තමන්ගේ දේශපාලන පක්‍ෂය ඇතුළේ ප්‍රජාතන්ත්‍රවාදය ආරක්‍ෂා කරන්න බැරි වුණා. ඒ නිසා තමයි එජාපයේ සිටි මන්ත්‍රීවරුන්ගෙන් විශාල පිරිසක් සිය පක්‍ෂය අතහැරලා ආණ්ඩු පක්‍ෂයට ගියේ. මට එජාපය සමඟ සමීප දේශපාලන සබඳතා තිබුණා. පුද්ගලික මිත්‍රයෝ සිටියා. ඒ නිසා එජාපයේ අභ්‍යන්තර ඒකාධිපතිත්වය පිළිබඳ අමුතුවෙන් පෙන්වා දීමට අවශ්‍ය නැහැ. ඒත් මහින්ද රාජපක්‍ෂ ජනාධිපතිතුමා වචනයේ පරිසමාප්ත අර්ථයෙන් ම ප්‍රජාතන්ත්‍රවාදී මානුෂීයවාදියෙක්. එතුමාව ඒකාධිපතියෙක් කියලා හඳුන්වා දීමට කිසිදු සාක්‍ෂියක් නැහැ.මාධ්‍ය ක්‍ෂේත්‍රය සමඟ සමීප සබඳතා පවත්වාගෙන යන පුද්ගලයකු විදිහට ජනමාධ්‍ය ක්‍ෂේත්‍රයට යම්කිසි තර්ජනයක් එල්ලවී තිබෙනවා නම් හෝ එහෙම තර්ජනයක් එල්ලවෙනවා නම් මම එම තර්ජනය එකහෙළා විරුද්ධ වෙනවා. ඒකේ කිසිම සැකයක් නැහැ. ඒත් අද විපක්‍ෂය චෝදනා කරන ආකාරයේ, ඇතැම් මාධ්‍ය සංවිධාන කියන විදිහේ සංවිධානාත්මක ආකාරයේ මාධ්‍ය මර්දනයක් දක්නට නැහැ. හුදෙකලා සිදුවීමක් දෙකක් වුණා කියලා මාධ්‍ය මර්දනයක් සිදුවෙනවා කියලා පිළිගන්න බැහැ. සුළු සිදුවීම් මහා සිදුවීම් ලෙස පෙන්වලා ජනතාව මුලාකිරීමක් විදිහට හඳුන්වා දෙන්න පුලුවන්.මාධ්‍ය ආයතන ප්‍රධානියකු ලෙස මටවත් මගේ පුවත්පත්වලටවත් ආණ්ඩුව පාර්ශවයෙන් කිසිදු තර්ජනයක් එල්ල වී නැහැ. අපි අපේ මාධ්‍ය කටයුතු ඉතාමත් නිදහසේ සිදු කරමින් ඉන්නේ.රටේ අමාරුම, අපහසුම යුගය අධිෂ්ඨානයෙන් ජයගැනීමට ජනාධිපතිතුමා ප්‍රමුඛ එක්සත් ජනතා නිදහස් සන්ධාන රජයට පුළුවන් වෙලා තිබෙනවා. දැන් එලැඹිලා තිබෙන්නේ රට සංවර්ධනය කිරීම, ආර්ථිකය ශක්තිමත් කිරීමේ අවස්ථාවයි. ඒ සඳහා තමයි මේ මහ මැතිවරණයේ දී අපි පාර්ලිමේන්තුවේ ශක්තිමත් බහුතරයක් ඉල්ලා සිටින්නේ. එවැනි ප්‍රබල බලයක් ලැබීම මගින් පමණයි මහජන ප්‍රශ්න, ආර්ථික ගැටලු විසඳීමට පුලුවන්කම ලැබෙන්නේ.යුද්ධයේ අභියෝග තිබිය දී පවා ජනාධිපතිතුමාට පුළුවන්කම ලැබුණා ජනතාවගේ ප්‍රශ්න විසඳීමට. දැන් එලැඹිලා තිබෙන්නේ නිදහස් යුගයක්. ඒ නිසා ජනතාව බලාපොරොත්තු තබාගෙන සිටි සුබ අනාගතය අපට ඉදිරි කාලයේ දී ස්ථිරව ම බිහි කිරීමට පුළුවන්කම තිබෙනවා. ඒ නිසා මේ මොහොතේදීත් අපට ජනතා සහයෝගය අවශ්‍ය කරනවා. එමගින් ඉදිරියේ දී මහජන ගැටලු විසඳීමට පුලුවන්කම තිබෙනවා.බහුතර ආසන ප්‍රමාණයක් ලබාගැනීම නෙමෙයි අවශ්‍ය වෙන්නේ 2/3 ක ශක්තියක් සහිත පාර්ලිමේන්තුවක් බිහිකර ගැනීමයි. එමගින් තමයි රටට හිතකර බලයක් ගොඩනැගීමට පුළුවන්කම ලැබෙන්නේ. පසුගිය පාර්ලිමේන්තු කාලය තුළ රජය පෙරලීමේ විවිධ කුමන්ත්‍රණ සිදුවුණා. එවැනි අවස්ථාවල දී ආණ්ඩුව ගැලවුණේ දුෂ්කරතා රැසක් මැදයි. එවැනි අතරමැදි අභියෝගවලින් ආණ්ඩුව දුෂ්කරතාවයට නොගිය යුතුයි කියන එකයි මගේ අදහස වෙන්නේ.දේශපාලන න්‍යාය පිළිබඳ පමණක් අවබෝධය තියෙන අය කියන්න පුළුවන් මේ මැතිවරණ ක්‍රමය තුළ 2/3 ඡන්ද බලයක් ගන්න බැහැ කියලා. ඒත් අද ප්‍රායෝගික දේශපාලන තලයේදී 2/3 ආසන ප්‍රමාණයක් ගන්න එක සාමාන්‍ය තත්ත්වයක්. බලන්න පසුගිය පළාත් සභා මැතිවරණ ප්‍රතිඵල. එතැන දී වයඹ දකුණ වගේ තැන්වල දී එක්සත් ජනතා නිදහස් සන්ධානය පහසුවෙන් ම 2/3 බලයක් ලබාගත්තා. ඒ නිසා මහ මැතිවරණයේ දී ආණ්ඩු පක්‍ෂයට 2/3 බලයක් ලබා ගැනීම එතරම් දුෂ්කර කාර්යයක් නොවෙයි.අවුරුදු තිහකට වැඩි කාලයක් රටේ තිබුණේ 1978 ආණ්ඩුක්‍රම ව්‍යවස්ථාව. යම් යම් සංශෝධන ඇති වුණේ ජනතාව බලාපොරොත්තු වූ ආකාරයේ වෙනසක් සිදු වුණේ නැහැ. ඒ නිසා තමයි ව්‍යවස්ථාව වෙනස් විය යුතුයි කියලා අද රටේ ජනමතයක් ඇති වෙලා තිබෙන්නේ. අද තමයි බොහෝ කාලයකට පසු ව්‍යවස්ථා වෙනසක් ඇතිකිරීම සඳහා හොඳ ම අවස්ථාව උදාවෙලා තිබෙන්නේ.ඒ සඳහා ඇත්ත අවශ්‍යතාවයක් තිබෙන ජනාධිපතිවරයෙකු බිහිවෙලා ඉන්නේ. මීට කලින් ව්‍යවස්ථා වෙනස් කිරීමට විවිධ ජනාධිපතිවරු උත්සාහ කළත් ඒ ඒ අවස්ථාවල අවස්ථාවාදී දේශපාලන කණ්ඩායම්වල බලපෑම නිසා එය වැළකී ගියා.අද මැතිවරණ ක්‍රමය තුළ පවා විශාල අවුලක් ඇතිවෙලා තිබෙන්නේ. මනාප ක්‍රමය සමානුපාතික ඡන්ද ක්‍රමය පිළිබඳවත් සමාජය තුළ එතරම් පිළිගැනීමක් නැහැ.ඒ නිසා සමාජයේ බහුතරය මෙන් ම මම ත් ව්‍යවස්ථාවේ සංශෝධනයක් සිදු විය යුතුයි කියන පොදු මතයේයි ඉන්නේ. ජනතාවටත් දැන් අවස්ථාව උදාවෙලා තිබෙනවා මේ සඳහා අවශ්‍ය කරන පාර්ලිමේන්තු බහුතරයක් ලබා දීමට.ජනාධිපතිතුමා උත්සාහ කරන්නේ ශ්‍රී ලංකාව ලෝකයේ විශ්මය, සංවර්ධනයේ කේන්ද්‍රය බවට පත් කිරීමයි. ඒ සඳහා ජනාධිපතිතුමාට හොඳ හැකියාවක් හා ශක්තියක් තිබෙනවා. ජනාධිපතිතුමා රට සංවර්ධනය කිරීමට ලෝකය වෙත ශ්‍රී ලංකාව රැගෙන යාමට උත්සාහ කරද්දී මගේ බලාපොරොත්තුව වෙලා තිබෙන්නේ කොළඹ නගරය ශ්‍රී ලංකාවේ සංවර්ධනයේ හා ඉදිරි ගමනේ කේන්ද්‍රය බවට පත්කර ගැනීමයි. ඒ සඳහා මට හොඳ හැකියාවක්, ආත්ම ශක්තියක් තිබෙනවා කියලා මම විශ්වාස කරනවා.ඉදිරි අවුරුදු හය ඇතුළත කොළඹ දිස්ත්‍රික්කය විසිඑක්වෙනි සියවසට ගැළපෙන පුරවරයක් බවට පත් කර ගැනීමට තමයි මා සැලැසුම් කරන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=f1003061</link>
    <topic/>
    <author>සංවාදය -ගාමිණි ජයලත්</author>
    <content>‘දිනමිණ’ ‘දියවන්නාවේ නෑදෑයෝ’ විශේෂාංගය ඔස්සේ සහෘද පාඨක ඔබට අද හමුවන්නේ සියනෑ කෝරලය සිය නිජබිම කරගත් දේශපාලනඥයකු වන සරත් කුමාර ගුණරත්න ය. හේ එක්සත් ජනතා නිදහස් සන්ධාන ආණ්ඩුවේ ගුවන් සේවා නියෝජ්‍ය ඇමැතිවරයා ද වේ. මේ සරත් කුමාර ගුණරත්නගේ ජීවිතයට ‘දිනමිණ’ ‘දියවන්නාවේ නෑදෑයෝ’ ඔස්සේ එබී බැලූ අයුරුයි.ප්‍රථමයෙන් ඔබේ සම්පූර්ණ නම සඳහන් කළොත්...?“මගේ සම්පූර්ණ නම සරත්කුමාර ගුණරත්න...”එතකොට ඔබේ උපන් දිනය, උපන් ගම පිළිබඳව කතා කළොත්...?“මගේ උපන් දිනය 1948 වර්ෂයේ ජූලි මස 1 වැනිදා. මගේ උපන් ගම මීගමුව මැතිවරණ කොට්ඨාසයේ දුන්ගාල්පිටිය කියන ගම...”ඔබේ මව්පියන් සහ පවුලේ තොරතුරු පිළිබඳ විස්තර සඳහන් කළොත්...?“මගේ පියාගේ නම ඇන්ටනි ගුණරත්න. පියා හිටපු විදුහල්පතිවරයෙක්. මේ වෙනකොට ඔහු මියගිහින්. මවගේ නම මේබල් ගුණරත්න. ඇයගේ ගම පමුණුගම උස්වැටකෙයියාව කියන ගමයි. මට වැඩිමහල් සහෝදරයෙක් ඉන්නවා. සහෝදරියෝ තුන්දෙනෙක් ඉන්නවා. ඒ සියල්ල අද විවාහවෙලා දරුවෝ ඉන්නවා....”එතකොට ඔබ මුලකුරු කිව්වේ...?“මගේ මූලික අධ්‍යාපනය පටන්ගත්තේ උපන් ගමේ දුන්ගාල්පිටිය මිශ්‍ර පාසලෙන්. පස්වැනි ශ්‍රේණිය දක්වා ඒ පාසලේ ඉගෙනුම ලබා ඉන්පසුව පමුණුගම ගොන්සාල්වේස් මහ විදුහලට අධ්‍යාපනය සඳහා ඇතුල්වුණා. එය ඒ වෙනකොට ඒ පළාතේ තිබූ උසස් විදුහලක්. ඉන්පසුව මම මහනුවර ශාන්ත සිල්වෙස්තර් විදුහලට ඇතුලුවුණා. සාමාන්‍ය පෙළ දක්වා එම පාසලේ ඉගෙනුම ලබා ඉන්පසු මීගමුව ශාන්ත මරියා විදුහලට ඇතුල්වුණා. එම විදුහලෙත් ටික කාලයක් ඉගෙනුම ලබා ඉන්පසුව කඳාන ද මැසිනඩ් විදුහලට මාව ඇතුල් කළා...”ඔබ පාසල් කාලයත් සමඟ ව්‍යාපාරික ක්ෂේත්‍රයට ඇදී ගිය අයකු ලෙස අප අසා තිබෙනවා. එහෙම නේද...?‘ඔව්. මම පාසල් යන කාලෙම තමයි ව්‍යාපාර ක්ෂේත්‍රයට සම්බන්ධ වුණේ. ඒ අනුව මීගමුව නගරය කේන්ද්‍ර කරගෙන මම සපත්තු නිෂ්පාදනය කිරීමේ කර්මාන්ත ශාලාවක් ආරම්භ කළා. මගේ පියා එස්. ඩබ්ලිව්. ආර්. ඩී. බණ්ඩාරනායක මැතිතුමාගේ අනුගාමිකයෙක්. පාක්ෂිකයෙක්. ඒ නිසා කුඩා කාලයේ සිට අපිට දේශපාලනය අමුත්තක් වුණේ නෑ. ඒ නිසාම මගේ දේශපාලන ජීවිතයට වසර හතළිහකට ආසන්නයි. මම පාසල් යන කාලේ ව්‍යාපාරික ක්ෂේත්‍රයට එනවිට යන්තම් මට අවුරුදු 20 පහුවුණා විතරයි. ඔය කාලේ මේ මීගමුව ප්‍රදේශයේ රේන්ද ව්‍යාපාරය ඉතා ප්‍රචලිතව පැවැතුණා.ඇත්තටම මේ පළාතේ රා රේන්ද ඒකාධිකාරයක් තිබුණා. ඒ පැත්තෙන් සොයිසලා - මේ පැත්තෙන් තිසේරලා. මට හිතුණා මේ රේන්ද ඒකාධිකාරය බිඳ දමන්න ඕනෑ කියලා. ඒ එක්කම තමයි මගේ දේශපාලන අවතීර්ණ වීමත් පටන් ගත්තේ. රේන්ද ටෙන්ඩරයට පිට අයට දාන්න දෙන්නේ නෑ. නමුත් මම ටෙන්ඩරයට ඉල්ලුම් කළා. රේන්ද ටෙන්ඩර දෙකම මට ආවා. ඒ එක්කම මම රජයට ආදායම් ලබාදීමේ ඉතිහාසගත පුද්ගලයෙක් බවට පත්වුණා. අවසානයේ පමුණුගමින් පටන් ගත්තහම මීගමුව දක්වා සියලුම රේන්ද තැබෑරුම් මම ගත්තා. ඒ එක්කම මගේ දේශපාලන කටයුතුත් සිදුවුණා.අනුර බණ්ඩාරනායක මහතාව ශ්‍රීලනිප තරුණ සංවිධායකයෙක් ලෙස මුල්වරට මීගමුවෙන් වේදිකාවට නැංගුවේ මම. ඒ වගේම අනුර බණ්ඩාරනායකගේ රූපය දාලා පළමු පෝස්ටරය නිර්මාණය කෙළේ මම. අනුරගේ දෙවැනි රැස්වීම තිබ්බේ අභාවප්‍රාප්ත රෙජී රණතුංග ඇමැතිතුමා මිනුවන්ගොඩදී. ජෙයරාජ් ප්‍රනාන්දුපුල්ලේ ඇමැතිතුමාවත් දේශපාලනයට ගෙන ආවේ මම...”1989 මහ මැතිවරණයෙන් පසු ඇතිවූ රාජ්‍ය භීෂණය තුළ ඔබට රට හැරයාමට සිදුවෙනවා නේද...?“ඔව්. මම මුල්වරට මහ මැතිවරණයකට ඡන්දය ඉල්ලන්නේ්1989 වර්ෂයේදී. ඒ වෙනකොට රාජ්‍ය භීෂණය, ජේ.වී.පී. භීෂණය මුළු රටම වෙලාගෙන. එවැනි තත්ත්වයක් තුළත් ඒ ඡන්දයෙන් මම මනාප 19000 පමණ ගත්තා. නමුත් ඒ ඡන්දෙන් පස්සේ මට ශ්‍රී ලංකාවේ ඉන්න ලැබුණේ නෑ. භීෂණය නිසා මම ශ්‍රී ලංකාව අතහැර රෝමයට ගියා. 1993 දක්වා මම හිටියේ රෝමයේ. ප්‍රේමදාස ජනාධිපතිවරයා බෝම්බයට බිලිවෙලා සති ගණනින් මම ශ්‍රී ලංකාවට යළි පැමිණියා. එසේ පැමිණ 1994 මහ මැතිවරණයේ දී ජෙයරාජ් ප්‍රනාන්දු පුල්ලේ මහතාගේ සහයට මම වැඩකටයුතු කළා...”2001 පළාත් සභා මැතිවරණයෙන් මට පළාත් සභා මන්ත්‍රී වරයෙක් වෙන්න පුළුවන් වුණා. ඒ එක්කම 2002 පැවැති මහ මැතිවරණයට ඉල්ලුවත් මට මන්ත්‍රීවරයෙක් වෙන්න මනාප ඡන්ද 500ක් පමණ අඩුවුණා. 2004 මහ මැතිවරණයෙන් පසු පාර්ලිමේන්තුවට මම ගියේ කිසිම කෙනෙක් මැරෙන්න නැතුව. අර ජේ. වී. පී. එකේ එස්. අමරසිංහ මහත්තයාගේ ඉල්ලා අස්වීම නිසා ඊළඟට මනාප ලැයිස්තුවේ සිටි මට පාර්ලිමේන්තු යන්න ඉඩ ලැබුණා.”ඔබේ බිරිය හමුවීම, විවාහය, දරුවන් ගැන කතා කළොත්...?“මගේ බිරියගේ නම සුජාතා ගුණරත්න. අපේ විවාහය ආදර සම්බන්ධයක් මත සිදුවූ එකක්. ඒ විවාහ ජීවිතය තුළ රසවත් සිදුවීම් රැසක් තිබෙනවා. මගේ බිරියගේ ගම හලාවත. නමුත් ඇය නැවැතී සිටියේ මීගමුවේ ඇගේ ඥාති නිවෙසක. මමයි සුජාතා අතරේ සම්බන්ධයක් ඇතිවෙන කොට අපේ පවුලේ නංගී විවාහවෙලා තිබුණේ නෑ. අය්යා විවාහවෙලා තිබුණේ නෑ. නමුත් අපි දෙන්නා අතරේ විවාහවීම සිදුවුණා අපේ පවුලේ කවුරුත් දන්නේ නැතුව.මගේ දරුවෝ දෙන්නම ලැබෙනතුරු අපේ ගෙදර දන්නේ නෑ මම විවාහවෙලා කියලා. අපි හොර රහසේ විවාහ වුණේ 1973 නොවැම්බර් 29 වැනිදා හලාවත දී. හදිසියේ මමයි සුජාතයි තීරණය කළා විවාහ විය යුතුයි කියා. විවාහ වුණා. ඒ අනුව අපිට දරුවෝ තිදෙනෙක් ඉන්නවා. ඒ අයගෙන් මගේ ලොකු දුවට දැන් දරුවොත් ඉන්නවා. ලොකු දුව සෙන්ඩ්‍රා ගුණරත්න. දෙවැනි පුතා සුරේෂ් ගුණරත්න. තුන්වැනි පුතා සුරංගි ගුණරත්න. මම දැන් සීයා කෙනෙක්...”මීගමුවේ ජනතාව සහ ඔබ අතර සහයෝගය පවතින්නේ කුමනාකාරයෙන්ද?“මීගමුවේ හුඟදෙනෙක් තාමත් මට කතා කරන්නේ සරත් අය්යේ කියලා. මොකද ඒ. ඒ ජනතාව දන්නවා මම කවුද මගේ මනුෂ්‍යත්වය මොකක්ද කියලා. ඒ ගැන මා තුළ ඇත්තේ විශාල ආඩම්බරයක්. එදා හිනැහුණු ජනතාව අදත් මා සමඟ හිනාවෙනවා. මා හමුවන්න එන කිසිම මනුස්සයකුගේ සිත මා රිදවන්නේ නෑ. සෑම මනුස්සයෙක්ගෙම ආත්ම ගරුත්වය රැකෙන ආකාරයටයි මම කටයුතු කරන්නේ...”ඒ වගේම තමයි අද මේ වනවිට අපි මීගමුවේ මහා වෙනසක් කර තිබෙනවා. ජලය සැපයීමට පමණක් මීගමුවට අපි මේ වනවිට ලක්ෂ 55 ක් වැයකර තිබෙනවා. ඒ කාලේ අඩුම තරමේ සැලසුමක් තිබුණේ නෑ මීගමුවට ජලය ගන්නේ කොහොමද කියලා. ඉස්සර වැස්සක් වැස්සහම මීගමුව වැසි ජලයෙන් පිරෙනවා. දැන් එහෙම නෑ. ගඳ ගහපු මීගමුව ඉස්සර අන්ධයකුට වුණත් සොයන්න පුළුවන් කියලා කතාවක් තිබුණා. අද එහෙම නෑ...”ඔබ හොඳ කතිකයෙක් බව අපි අසා තිබෙනවා...?“මම කවදාවත් ජීවිතේටම පාර්ලිමේන්තුවේ කොලයක් බලාගෙන කතා කර නෑ. මම වේදිකාවක කවදාවත් කොලයක් බලාගෙන කතා කර නෑ. ප්‍රශ්නයක් පිළිබඳ කතා කිරීමේදී ඒ ප්‍රශ්නයට උචිත ලෙස කතා කිරීමේ හැකියාව මට තියෙනවා. එයාර් ලංකා එකට ගියොත් ඒ අයට කතා කරන්නේ කොහොමද, පාර්ලිමේන්තුවේ ප්‍රශ්නයක් ඇහුවොත් ඒකට උත්තර දෙන්නේ කොහොමද කියලා මම දන්නවා. පාර්ලිමේන්තුව තුළ මයික්‍රොෆෝන් එකක් නැතිව කතාකිරීමේ හැකියාව මට තියෙනවා...”ඔබේ දරුවෝ දේශපාලනයට ගෙනඒමට ඔබ කැමැතිද නැද්ද? විශේෂයෙන් ඔබේ පුතා සුරේෂ් එහෙම...?“මට තවම ඒක තීරණය කරන්න බෑ. නමුත් සුරේෂ් මගේ කටයුතුවලට උදව් වෙනවා. නමුත් මම පුතාට බලකරන්නේ නෑ දේශපාලනයට එන්න කියලා.ඔබ කලාවට කැමැත්තක් - සංවේදීබවක් දක්වන්නෙකු බව අප අසා තිබෙනවා...?“මගේ තාත්තා දක්ෂ චිත්‍ර ශිල්පියෙක්. ඒ වගේම තාත්තා හොඳ කලාකාමියෙක්. තාත්තා කතාවක් පවත්වන විට ඔහුගේ කතාව ව්‍යක්ත බවින් හෙබියි. හොඳ වචන කටින් පිටවෙන්නේ. තාත්තා කුඩා කාලයේ විවිධ නාට්‍ය නිෂ්පාදනය කළා. මම ඒ නාට්‍යවල රඟපා තිබෙනවා. මම විජයබා රජ්ජුරුවන්ට රඟපා තිබෙනවා. කුඩා කාලයේ පටන් තාත්තා තුළ තිබූ ඒ කලා හැකියාවන් මා තුළත් තිබුණා. පසුගිය පාස්කු සංදර්ශනයේ දී මම පිලාත් ගේ චරිතය රඟපෑවා. ඒ සඳහා පුහුණුවීම්වලට යන්න ලැබුණේ දවස් දෙකයි. නමුත් ඒ චරිතය මට හොඳින් රඟපාන්න හැකියාව ලැබුණා. නාට්‍යය රඟපෑමෙන් පසු මම රඟපෑ චරිතයට ජනතාවගෙන් මට හොඳ ප්‍රතිචාර ලැබුණා...”කලාව තුළ ඔබ සංවේදී පුද්ගලයෙක් වුණත් කලක් ඔබ මේ පළාතේ දාමරිකයෙක් ලෙස සමහරු හංවඩු ගසා තිබුණා නේද...?පසුගිය කාලවල යම් යම් පුද්ගලයන් තුවක්කු දේශපාලනය කළා. එසේ තුවක්කුවක් ගත්ත පුද්ගලයාට පොල්ලක් අරන් වැඩක් නෑ. තුවක්කුව ගන්න මිනිහට ගන්න ඕනා තුවක්කුව. මම එහෙම ගත්තා. අරගෙන ඒ ආපු මර්දනයට මම මුහුණදුන්නා. එදා මීගමුවේ එජාපය කෙළේ මැර දේශපාලනයක්. විපක්ෂයේ මිනිහෙකුට ඔලුව උස්සලා ඉන්න එජාපය ඉඩ දුන්නේ නෑ. ඒ එජාප භීෂණයට මමත් ජෙයරාජ් ඇමැතිතුමත් මුහුණ දුන්නා. අද මම තමයි ගම්පහ දිස්ත්‍රික්කයේ ඉන්න පැරැණිම ශ්‍රීලනිප දේශපාලනඥයා...”ඔබ නක්ෂත්‍රය විශ්වාස කරන්නෙක්ද?“නෑ මම එහෙම නම් නෑ...”එතකොට ඔබට ලග්නයක් එහෙම තියෙනවද...?සමහරු ඇවිත් මට කියනවා මගේ ලග්නය මොකක්ද වෘශ්චික ද මොකක්ද කියලා. ඒත් මම නම් ඒක හරියට දන්නේ්නෑ. අනෙක කුඩා කාලයේ පටන් මගේ එහෙම වෙලාවල් බැලීමක්, කේන්දර බැලීමක් තිබුණේ නෑ. මොකද මම කතෝලිකයෙක්. මම කතෝලික ආගම ඉතා පැහැදිලිව අදහනවා. මට දෙවියන්ට වඩා වැඩි කෙනෙක් නෑ. නමුත් මම අනෙක් ආගම්වලට අගෞරව කරන්නේ නෑ.කතෝලික සභාවට මම කර තිබෙන සේවය කවුරුවත් කර නැතුව ඇති. සියලුම කතෝලික උත්සව වලට මගේ යුතුකම මම කර තිබෙනවා කතෝලිකයෙක් ලෙස. ඕනෑම රැස්වීමක, සෙනඟ සිටින තැනක මගේ ආගම අනුව පෙතා පුත්‍රයා පීතූ සාන්තු දානවා බය නැතුව. ආගම සිහි කරන කොට සමහරු ඒක දාන්න බයයි. තමුන්ගේ ආගම අදහන්න කිසිවෙක් බිය විය යුතු නෑ....”ඔබේ සිත් ගත් දේශපාලනඥයා කවුද...?“දේශපාලනඥයන්ගෙන් මම බස්නාහිර පළාතේ හිටපු මහ ඇමැති රෙජිනෝල්ඩ් කුරේට කැමැතියි. මොකද එයා කලාකාමියෙක්, ඒ වගේම බුද්ධිමත්ව ප්‍රශ්නවලට මුහුණ දෙන්න හැකියාව ඇති පුද්ගලයෙක්. ඒ වගේම මගේ දේශපාලන වීරයා ලෙස මම සලකන්නේ වත්මන් ජනාධිපති මහින්ද රාජපක්ෂ මහතාව. මොකද මුළු ලෝකයම කොටි සංවිධානය ඉදිරියේ, ප්‍රභාකරන් ඉදිරියේ දණ ගහපු අවස්ථාවක ඒ කිසිම දෙයකට යට නොවී නොබියව ත්‍රස්තවාදයට මුහුණදුන් ලෝකයේ එකම අභීත නායකයා අපේ ජනාධිපතිතුමයි. එවන් නායකයකු ඉන්න අපි ආඩම්බර විය යුතුයි. එවන් නායකයකු යටතේ පමණයි අපිට අලුත් ශ්‍රී ලංකාවක් නිර්මාණය කර ගත හැකි වන්නේ...”ඔබගේ දේශපාලන ජීවිතයට ඔබේ බිරියගෙන් ලැබෙනුයේ කිනම් සහයෝගයක් ද...?”ඇය තමයි මට සිටින හොඳම සහායිකාව. ඇගෙන් මගේ දේශපාලන ජීවිතයට ලැබෙන සහය මෙතැකැයි කියා කිවනොහැකියි. මම බොහෝ වෙලාවට නිවසේ නොසිටින්නට පිළිවන්. නමුත් ඒ මම නැති අඩුව පිරිමසාලමින් නිවසට එන ජනතාවට සලකමින්, කතාබහ කරමින් ඔවුනගේ අවශ්‍යතා ඉටු කරන්නේ ඇයයි. ඒ වගේම ඇය මූලිකත්වය වී මීගමුව කාන්තා බලකායක් සකසා තිබෙනවා.ඒ අයට නායකත්වය දෙන්නේ ඇයයි...” ඒ වගේම මම යන එන තැනක මගේ බිරිය ද මම කැටුව යනවා. සමහරු ඇමැතිවරු අහනවා මොකද මේ වලිගෙ වගේ බිරියව හැම තැනම ගෙනියන්නේ කියලා. මම හිතනවා ඒකේ කිසිම වරදක් නෑ කියලා. තමුන්ගේ බිරියව තමුන් යන තැන්වල එක්ක යන්න සමහර අය අකැමැති වුණාට මම නම් කැමැත්තෙන් තමයි එක්ක යන්නේ. මගේ බිරියව ඕනෑම තැනක එක්ක යන්න මම බය වෙන්නවත්, ලැජ්ජාවෙන්නෙවත් නෑ.අනාගත බලාපොරොත්තුව...?“මගේ බලාපොරොත්තු සෑම එකක්ම දැන් ඉෂ්ටවේගෙන යනවා. ජනතාවගේ දුකට පිහිට වීම තමයි මගේ ලොකුම බලාපොරොත්තුව. ඒක මම ඊයෙත්, අදත්, හෙටත් එක ලෙස කරගෙන යනවා...”</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>06</day>
    </date>
    <link>http://www.dinamina.lk/2010/03/06/_art.asp?fn=f1003063</link>
    <topic>වස විසෙන් තොර ගොවිතැනට අත දෙන “සිතුමිණ”</topic>
    <author>සටහන මානෙල් පූෂ්පකුමාරි</author>
    <content>වස විසෙන් තොර ගොවිතැන් කටයුතු සඳහා අද ලෝකයේ සෑම රටක්ම යොමු වෙමින් සිටී. පාරිසරික විනාශය අවම කර ගැනීමත් සෞඛ්‍යමය වශයෙන් ඇතිවන අනිසි බලපෑම් අඩුකර ගැනීමත් මෙහි ප්‍රධාන අපේක්ෂාවන් ය.කෘෂිකාර්මික ආර්ථික රටාවක් පවතින ශ්‍රී ලංකාවේද පාරම්පරික ගොවිතැනේ ඇත්තේ පරිසර හිතකාමී ක්‍රමවේදයන්ය. නමුත් විවෘත ආර්ථික රටාවකට රට යොමුවීමත් සමඟම මේ රටාව සම්පූර්ණයෙන් වෙනස් වී පිටරටින් ගෙන්වන වස විසවලින් අපේ මහ පොළවටද ක්‍රම ක්‍රමයෙන් විනාශ වන්නට විය. අපේ ගොවිතැන් කටයුතු සඳහා රසායනික පළිබෝධ නාශක නැතුවම බැරි දෙයක් බවට පත්වූයේ අපේ රටේ විශාල ධනස්කන්දයක් විදේශීය රටවලටද යවමිනි.නමුත් වර්තමාන රජයේ නව කෘෂිකාර්මික වැඩපිළිවෙළ අනුව ප්‍රධාන තැනක් දී ඇත්තේ වස විසෙන් තොර ගොවිතැනක් කරා නැවත ගොවි ජනතාව යොමු කිරීමය. මේ සඳහා රජයේ මැදිහත්වීමෙන් විශේෂ වැඩපිළිවෙළක් සකස් කර ඇති අතර රාජ්‍ය ආයතන මෙන්ම පෞද්ගලික ආයතනද මේ සඳහා උනන්දු වෙමින් සිටී.අපි වවමු රට නඟමු ජාතික කෘෂිකාර්මික ව්‍යාපෘතියටද සම්බන්ධ වෙමින් ලාභ අරමුණුවලින් තොරවම පරිසර හිතකාමී කෘමිනාශක සහ පොහොර නිෂ්පාදනය සඳහා පෞද්ගලික ආයතනයක් යොමුවී තිබීම එක් අතකින් සතුටට කරුණකි. ‘සිතුමිණ’ නම් වන ඔවුන්ගේ ආයතනය මගින් ස්වභාවික දියර පොහොරක්ද අධිපෝෂිත කොම්පෝස්ට් පොහොරක් සහ කොහොඹ ශාඛ සාරය නිෂ්පාදනය කරයි.ශාක සාර නමින් හඳුන්වමින් ඇතැම් ආයතන මගින් රසායනික පළිබෝධ නාශක මිශ්‍ර කර කාබනික නිෂ්පාදන කළද මොවුන්ගේ ප්‍රධාන අරමුණ වන්නේ කිසිදු රසායනික පළිබෝධ නාශකයක් මිශ්‍ර නොකර සියලු නිෂ්පාදන සඳහා කාබනික ද්‍රව්‍යම භාවිතා කිරීමයි.මෙවැනි පරිසර හිතකාමී කෘෂි නිෂ්පාදනයක් සඳහා දායකවීමේ මුල්ම අදහස පහළ වී ඇත්තේ හිටපු මැද කොළඹ ශ්‍රී.ල.නි.ප. ප්‍රධාන සංවිධායක, බස්නාහිර පළාත් සභා මන්ත්‍රී ආනන්ද වසන්ත නානායක්කාර මහතාටය. එතුමාගේ හදිසි වියෝවෙන් පසු චතුර නානායක්කාර මහතාත් ගොවිජන සංවර්ධන දෙපාර්තමේන්තුවේ කෝට්ටේ ගොවිජන හා නිෂ්පාදන සහකාර වශයෙන් සේවය කරන විජේතිස්ස පෙරේරා සහ ප්‍රායෝගික කෘෂි කටුතු මෙහෙයවීමෙන් චන්දන නානායක්කාර මහතාත් මේ කටයුත්ත සඳහා සම්බන්ධ වී සිටී.දීර්ඝකාලීන පර්යේෂණයන් මගින් අත්හදා බලා සනාථ කොටගෙන ඇති ශාඛ වර්ධනයට අත්‍යවශ්‍ය ප්‍රධාන පෝෂක මෙන්ම ක්ෂුද්‍ර පෝෂක සියල්ල නොනැසී පවතින පරිද්දෙන්ද, පසෙහි ප්‍රතිඋත්පාදන ශක්තිය වේගවත් හා ක්‍රමවත් වන පරිද්දෙන්ද, අපද්‍රව්‍ය ප්‍රතිචක්‍රීකරණ ක්‍රියාවලිය සක්‍රීය ලෙස ගෙන ගල්, වැලි වැනි අපද්‍රව්‍ය ඉවත් කොට අධිපෝෂිත ගුණයෙන් පරිපූර්ණ වන පරිදි ස්වභාවික ප්‍රශස්ත ක්‍රමවේදයන් භාවිත කරමින් නිපදවා ඇති ‘සිතුමිණ’ අධිපෝෂිත වගා මාධ්‍ය (කොම්පෝස්ට්) භෝග වගාව ඵලදායි මෙන්ම සුවිශාල පරිසර හිතකාමී වෙනසකට භාජනය කරන බව එහි කෘෂිකාර්යය මණ්ඩලය පවසයි.මීටර් 01 ය සෙන්ටිමීටර් 90 ප්‍රමාණයේ ජීවානුහරණය කරන ලද තවාන් පාන්තියක් සඳහා ‘අධිපෝෂිත වගා මාධ්‍යයෙන් කිලෝග්‍රෑම් 02 – 03 ප්‍රමාණයක් බීජ තැන්පත් කිරීමට දින 02 කට පෙර පසට මිශ්‍ර කළ යුතුය.ක්ෂේත්‍රයේ පැළ සිටුවා පස සේදීයාම වළකාලමින් ජල වහනය දියුණු කොට එළවළු හා මල් සඳහා සති 02 කට වරක් වගා මාධ්‍යයෙන් ග්‍රෑම් 25 – 50 පමණ ප්‍රමාණයක්ද, පලතුරු පැළ ඵලදරන තෙක් මසකට වරක් ග්‍රෑම් 50 – 100 ක ප්‍රමාණයක්ද, ඵල දැරූ පසු මාස දෙකකට වරක් ග්‍රෑම් 500 – 1000 ක ප්‍රමාණයක්ද, ශාඛයේ මුල හා කඳ පොළවට ස්පර්ෂ වන සමීපයටම යොදා පසට කලවම් කළ යුතුය.පලතුරු ශාඛවල මල් හට ගැනීමට පෙර හා කප්පාදුවෙන් අනතුරුව මෙම ස්වභාවික අධිපෝෂිත වගා මාධ්‍යය යෙදීමෙන් උසස් ප්‍රතිඵල අත්කර ගත හැකිවේ.කොහොඹ ශාඛසාරය කෘෂි පළිබෝධකයන් පළවා හැරෙන විකර්ෂණ ගුණයෙන් යුත් සරල දියරමය භාවිතයකි. මේ මඟින් වගාවට අහිතකර කෘමින් පමණක් වගා බිමෙන් පලවා හැරීම සිදුකරයි. මිනිස් සිරුරට විෂ ගෙන දෙන කිසිවක් හෝ කෘතිම රසායනිකයන් හෝ මෙහි අඩංගු නොවන හෙයින් අවදානමක්ද නොමැත. පරිසරයේ ශාඛ ප්‍රජාවට හා සත්ව ප්‍රජාවට හානි පැමිණවීමක්ද සිදුනොකරන කොහොඹ ශාඛ සාරය ශාඛමය කොටස්වලට තැවරී බිමට පතිත වීමෙන් හෝ සෘජුවම පසට මිශ්‍රවීමෙන් පසෙහි ස්වභාවිකව සිදුවන ප්‍රතිචක්‍රීකරණ ක්‍රියාවලියට හෝ ප්‍රතිඋත්පාදන ශක්තියට කිසිදු හානියක් සිදුනොවේ.ගෝවා වගාවේ කොළ කන දළඹුවා, පොල් වගාවේ කළු කුරුමිණියා, මිරිස් හා එළවළු වගාවේ කූඩිත්තා, පැළ මැක්කා, සුදුමැස්සා, මයිටාවා, පත්‍ර කනින්නා, සිටුස් පත්‍ර කනින්නා ඇතුළු කෘමීන් සියයකට අධික සංඛ්‍යාවක් සිතුමිණ කොහොඹ ශාඛසාරය භාවිතයෙන් පාලනය කරගත හැකිවේ.එළවළු හා පලතුරු භෝග වගාවට කොහොඹ ශාක සාරයෙන් මිලිමීටර් 100 ක් ජලය ලීටරයක හොඳින් මිශ්‍ර කොට ඉසිනයක් භාවිත කර යොදන්න.කැපුම් මල් හා විසිතුරු ශාඛ සඳහා කොහොඹ ශාඛ සාරයෙන් මිලිලීටර් 50 – 75 ක ප්‍රමාණයක් ජලය ලීටරයක හොඳින් දියකර ඉසින්න. විශේෂයෙන් කැපුම් මල් වගාවට ඉසිමේදී මල් මතුපිට පුෂ්පයට නොතැවරෙන ලෙසින් මල් ආවරණය කරමින් හෝ මගහරිමින් ඉසීම කළ යුතුයි.පළිබෝධකයන් වගාවට හානිකිරීමට පෙර වගාව ආරම්භයේ සිටම කොහොඹ ශාඛසාරය ක්ෂේත්‍රයට ඉසීමෙන් වගාවේ පළිබෝධ හානි වළකා ගෙන ඉහළ අස්වැන්නක් ලබාගත හැකිවීම සුවිශේෂී කරුණකි.ක්ෂේත්‍රයේ වසර 10 කට වැඩි කාලයක් පර්යේෂණ පවත්වා අත්දුටු 100% ක්ම ස්වභාවික සත්ත්ව හා ශාඛ සාර පමණක් අඩංගු ස්වභාවික දියර පොහොරෙහි ශාඛ වර්ධනයට අවශ්‍ය සියලු පෝෂ්‍ය පදාර්ථයන් අන්තර්ගත වෙයි. ශාකයේ ඕනෑම කොටසකින් පෝෂක ශාකයට උරාගෙන ශාක වර්ධනය ක්‍රමවත් හා වේගවත් කරයි. මෙම ස්වභාවික දියර පොහොර ශාක පත්‍ර මතට යොදා පැය 24 ක් වැනි කෙටි කාලයකින් අනතුරුව ශාක පත්‍රවල ප්‍රාණවත් බව වර්ණය හා වර්ධනය ඉහළ යාමක් සිදුවේ.අධිපෝෂිත ස්වභාවික දියරය භෝග වගාවට ඉසීම හේතුකොටගෙන අහිතකර කෘමින් විකර්ශනය වීම නිසා කෘමි පළිබෝධකයින් රැසකගෙන් භෝග වගාව ආරක්ෂාවීමද සිදුවෙයි.ක්‍රමක්‍රමයෙන් හෝ කෘෂිකාර්මික කටයුතු සඳහා ස්වභාවික යෙදවුම් භාවිතයට හුරුවීම අද කාලීන අවශ්‍යතාවකි. වස විසෙන් තොර ආහාර පරිභෝජනයට සුදුසු පරිසරයක් නිර්මාණය වීම ඒ තුළින් සිදුවේ. වසවිස මිලදී ගැනීමට යන විශාල වියදමත් ඉතිරි කර ගැනීමටද ගොවීනට හැකියාව ලැබේ.ලීටර් 50කට වැඩියෙන් ‘සිතුමිණ’ පලිබෝධ නාශක ලබා ගන්නා ගොවීනට සහන මිලක් ලබා දෙනු ලැබේ.මෙම ස්වභාවික යෙදවුම් පිළිබඳ විස්තර 0112867868, 0718080310 යන අංකවලින් ලබාගත හැකිය.--පොහොර සහනාධාරයඋක් ගොවියාටත් දෙන්නමේ රට තුළම නිපදවා ගෙන පරිභෝජනයට ගත හැකි අත්‍යවශ්‍ය ආහාර ද්‍රව්‍ය ආනයනය කිරීමට සිදුව තිබීම සැබවින්ම ඛේදවාචකයකි. ශ්‍රී ලංකාවේ දේශීය ආර්ථිකයේ දළ ජාතික නිෂ්පාදනයෙන් සැලකිය යුතු කොටසක් ඒ අනුසාරයන් ගිල ගනී. ආනයනික ආහාර ද්‍රව්‍ය අතර තිරිඟු පිටි, වියළි භෝග නිෂ්පාදන සීනි හා කිරි ආහාර ද්‍රව්‍ය ප්‍රමුඛ තැනක් ගනී. ඒවා වෙනුවෙන් එක් වසරක් තුළ පිටරටට යන විනිමය ප්‍රමාණය අති විශාලයි.ශ්‍රී ලංකාවේ වාර්ෂික සීනි පරිභෝජනය අවශ්‍යතාවය වන මෙට්‍රික් ටොන් 600000 න් දේශීයව නිපදවනු ලබන්නේ සියයට දහයක් (10%) පමණ වන මෙට්‍රික් ටොන් 60000 ක් තරම් කුªඩා ප්‍රමාණයකි. මෙම ප්‍රමාණයෙන් සියයට හැත්තෑ පහකට (75%) වඩා (වසරකට මෙ.ටො. 45000 ක් පමණ) නිපදවනු ලබන්නේ පැල්වත්ත සීනි කර්මාන්තායතනය විසිනුයි.දිවයින තුළ ඉතා ඉහළ කෘෂිකාර්මික විභවයක් පවත්නා, කෘෂි දේශගුණික වශයෙන් අතර මැදි කලාපයට අයත් වන මොණරාගල දිස්ත්‍රික්කයේ සමාජ ආර්ථික වශයෙන් පමණක් නොව සංස්කෘතික හා දේශපාලනික වශයෙන්ද අතිශයින්ම ඉහළ වැදගත්කමක් උසුලන ප්‍ර‍්‍රමුඛතම ආයනය පැලවත්ත සීනි කර්මාන්තායතනය බව සැබෑ යථාර්ථයයි. මෙම ආයතනය රටට, කලාපයට, දිස්ත්‍රික්කයට වැදගත් වන්නේ හුදු සීනි නිෂ්පාදන ආයතනයක් වශයෙන් පමණක් ම නොවන බව පහත දැක්වෙන තොරතුරුවලින් තහවුරු වේ. ආයතනයෙන් රජයට ලැබෙන ආදායම (වසරකට)පැල්වත්ත නව කිරි කර්මාන්ත ආයතනය මෙම සීනි කර්මාන්තායතනය හා අනුබද්ධිතය. දැනටමත් නිෂ්පාදන අරඹා ඇති එහි සත්වාහාර නිෂ්පාදනාගාරය දිනකට මෙ.ටො. 50 ක් නිපදවයි. ලබන අපේ‍්‍රල් මාසයේදී නිෂ්පාදන ආරම්භ කරන කිරි ආහාර නිෂ්පාදනාගාරය සඳහා දිනකට ලීටර් 100000 ක් යෙදවේ. මධ්‍යසාර නිෂ්පාදනාගාරය වසරකට වානිජ ස්පී‍්‍රතූ ලීටර් මිලියන 8- 10 ක් නිපදවයි. බලශක්ති නිෂ්පාදනය වසරකට මෙගා වොට් 10 කි.මීට අමතරව ආයතනයෙන් යැපෙන ගොවි පවුල් සංඛ්‍යාව 15000 කි. සේවක පිරිස 7000 කි.විවිධ ක්‍රියාකාරකම් ඔස්සේ මෙම ජාලය තුළ ජීවන රටාව මෙහෙයවන සුවහසක් කම්කරු ප්‍රජාවගේ පටන් සමාගමේ ඉහළම තලයේ විධායක නිලධාරියා දක්වා වූ 7000 කට අධික පිරිස හා ඔවුන්ගේ පවුල්වල සාමාජිකයන්ද , එකී කාර්යයන්හි නියැලෙන්නන්ට බුලත්විටක් කහට කෝප්පයක් හෝ විකුණා ලබන ආදායමෙන් ජීවන ඔරුව පදවාගෙන යන ලක්ෂ සංඛ්‍යාත ජනතාව ද වේ. මෙම බලවේගය පැල්වත්තට සීමා වූ එකක් නොව විවිධ භූමිකා මගින් දිවයින පුරා විසිරී පැතිරී විවිධ තලයන් ඔස්සේ සම්බන්ධ වූවන්ගෙන් සමන්විත වූවකි. මේ නයින් සලකනු ලබන කල පැල්වත්ත සීනි කර්මාන්තායතනය යනු ඌව වෙල්ලස්සේ ශක්තියේ පදනමයි. ඒ අනුව මෙම ආයතනය ජාතික සම්පතක් වන්නා සේම දේශීය ආර්ථිකයේ ප්‍රධාන කුලුණක්ද වන්නේය.මෙම කර්මාන්තය විවිධාකාරයේ් ගැටලු අවහිරකම්, බාධක හා අභියෝග හමුවේ පවත්වාගෙන යනු ලබන්නකි. ඒවා අතර රාජ්‍ය ප්‍රතිත්ති මෙන්ම මානව සම්පත, තාක්ෂණය ආදී සාධක රාශියක් මුල්කර ගත් ගැටලු හා බාධක මෙම කර්මාන්තයේ ප්‍රගමනය අඩාල කරවයි. මේ අතරතුර දිස්ත්‍රික්කයේ උක් වගාව වෙනුවෙන් කිසිදු දායකත්වයක් නොදක්වන පුද්ගලික උක්මෝල් හිමියෝ සමාගමේ උදව්වෙන් උපකාරයෙන් ගොවීන් විසින් වගා කරනු ලබන උක්දඬු අස්වැන්න වැඩි මුදලක් ගෙවා ගොවියාගෙන් සමාගමට අයවිය යුතු ණය මුදල අයකර ගැනීමටවත් ඉඩ නොතබාම හොරෙන් ඩැහැ ගනිති. මීටත් අමතරව රජයේ ප්‍රබල වගා සහනාධාර ප්‍රතිපත්තිය නිසා මෙතෙක් උක් වගාවට නතු වී තිබූ ඉඩම් විශාල වශයෙන් රබර් වගාවට හැරී ඇත. මේවායේ බලපෑම හුදු අභියෝගයන්ට වඩා තර්ජනයන් බවට පත් වී ඇත.මෙම තත්ත්වයෙන් මිදී රටටත් පළාතටත් දිස්ත්‍රික්කයටත් වැඩි සෙතක් සැලසීමට හා තිරසාර බවකින් කර්මාන්තය පවත්වාගෙන යාමට නම් අඩුම වශයෙන් උක් ගොවියා වෙනුවෙන් සානුකම්පිතව බලා පොහොර සහනාධාරයක්, බීජ උක් සහනාධාරයත්, ඉඩම සකස් කිරීමේ සහනාධාරයත් ලබාදිය යුතුය. මේ වෙනුවෙන් රාජ්‍ය භාණ්ඩාගාරයෙන් සතයකුදු වෙන් නොකොට මෙම කර්මාන්තයෙන් රජයට ගෙවන මුදලින් සියයට දහයක් තරම් සුළු ප්‍රමාණයක් වෙන් කිරීමෙන් පමණක් එය කළ හැකිය. මෙය ඉටු වුවහොත් නොබෝ කලකින්නම මෙම ආයතනය මුළු ඌව වෙල්ලස්සේ ප්‍රධාන කොඳු නාරටිය වනු නොඅනුමානයි.පැල්වත්ත සමූහ ව්‍යාපාරයේ සාමාන්‍යාධිකාරී ප්‍රසාද් හපුතන්ත්‍රි මහතාට විශේෂ ස්තුතිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n1003081</link>
    <topic>ජගත් මහලේකම්ගේ යෝජනාවජනාධිපති ප්‍රතික්ෂේප කරයි</topic>
    <author/>
    <content>ශ්‍රී ලංකාව සම්බන්ධයෙන් උපදෙස් ලබාගැනීම සඳහා විශේෂඥයන්ගෙන් සමන්විත මණ්ඩලයක් පත්කිරීමට එක්සත් ජාතීන්ගේ මහලේකම් බෑන් කී මූන් මහතා කළ යෝජනාව ජනාධිපති මහින්ද රාජපක්‍ෂ මහතා ප්‍රතික්ෂේප කරයි.එවන් මණ්ඩලයක් පත්කිරීම සම්පූර්ණයෙන් අනවශ්‍ය සහ අනපේක්‍ෂිත කරුණක් බව ජනාධිපතිවරයා මහලේකම්වරයාට දැනුම් දී තිබේ.මහලේකම්වරයා පෙබරවාරි මස 25 වැනි දින එවන ලද ලිපියකට පිළිතුරු වශයෙන් දුරකථනයෙන් ඔහු සමඟ සංවාදයක යෙදෙමින් ජනාධිපතිවරයා මේ බව පවසා ඇත.මෙවැනි මණ්ඩලයක් පත්කළහොත් ශ්‍රී ලංකාවට ද අවශ්‍ය පියවර ගැනීමට සිදුවනු ඇති බවත් අනෙක් රටවලට සලකන ආකාරයෙන්ම ශ්‍රී ලංකාවට ද සැලකිය යුතු බවත් ජනාධිපතිවරයා අවධාරණය කර තිබේ.රටක අභ්‍යන්තර කටයුතුවලට ඇඟිලි නොගැසීම එහි එක් කරුණක් විය යුතු බව පවසා ඇති ජනාධිපතිවරයා මේ පිළිබඳ තවදුරටත් කරුණු දක්වමින් නුදුරු අනාගතයේදී ලිපියක් එවීමට අදහස් කරන බවත් පවසා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n1003082</link>
    <topic>ඩෙංගු මර්දනයටකියුබාවෙන් බී. ටී. අයිබැක්ටීරියාව</topic>
    <author/>
    <content>ඩෙංගු වාහක මදුරු කීටයන් මර්දනය සඳහා කියුබානු තානාපති කාර්යාලයේ සම්බන්ධීකරණයෙන් බී. ටී. අයි බැක්ටීරියාව මෙරටට ගෙන්වීමට සෞඛ්‍ය ආරක්ෂා හා පෝෂණ අමාත්‍යාංශය පියවර ගෙන ඇත.තාක්ෂණික කමිටු වාර්තාව ලබා ගැනීමෙන් අනතුරුව ටෙන්ඩර් මණ්ඩලයේ අනුමැතිය මත මෙසේ බී. ටී. අයි. බැක්ටීරියාව ගෙන්වනු ඇත.රජය රුපියල් දසලක්ෂ 500 ක් ඩෙංගු මර්දනය සඳහා සෞඛ්‍ය අමාත්‍යංශයට ලබාදී ඇති අතර මෙයින් රුපියල් දසලක්ෂ 80 ක් බී.ටී.අයි බැක්ටීරියාව මිලදී ගැනීම සඳහා වැය කිරීමට නියමිතය.මේ අනුව අකුරණ, මහනුවර නගර සීමාව හා ගම්පොළ කොට්ඨාශවල පළමු වටයේ දී මේ බැක්ටීරියාවෙන් ලීටර් 30000 ක් යොදාගෙන නියාමන ව්‍යාපෘතිය ක්‍රියාත්මක කැරේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n1003083</link>
    <topic>ජනපති මහින්දගේ විජයග්‍රහණයත් සමඟ ඉන්දු-ශ්‍රී ලංකා සබඳතා තවත් ශක්තිමත් වෙනවා</topic>
    <author/>
    <content>ජනාධිපති මහින්ද රාජපක්ෂ මහතාගේ ජනාධිපතිවරණ විජයග්‍රහණයත් සමඟම ඉන්දු - ශ්‍රී ලංකා සබඳතා නව ප්‍රවේශයක් ඔස්සේ ශක්තිමත්ව ඉදිරියට ගමන් කරනු ඇතැයි ඉන්දීය විදේශ ලේකම් නිරූපමා රාවෝ මහත්මිය පැවැසුවාය.තුන් දින නිල සංචාරයක් සඳහා මෙරටට පැමිණ සිටින ඉන්දීය විදේශ ලේකම්වරිය මේ බව ප්‍රකාශ කෙළේ ඊයේ (07) පෙරවරුවේ දී ජනාධිපති මන්දිරයේ දී ජනාධිපති මහින්ද රාජපක්ෂ මහතා හමු වූ අවස්ථාවේදී ය. විදේශ ලේකම් තනතුරට පත් වූ පසු නිරූපමා රාවෝ මහත්මිය ශ්‍රී ලංකාවට පැමිණි ප්‍රථම අවස්ථාව මෙයයි.මෙවර මැතිවරණය සඳහා උතුරු හා නැඟෙනහිර ප්‍රදේශ නියෝජනය කරමින් අපේක්ෂකයින් විශාල පිරිසක් ඉදිරිපත් වී තිබීමෙන් එම ප්‍රදේශවල ජනතාව තුළ ප්‍රජාතන්ත්‍රවාදය පිළිබඳව පවත්නා විශ්වාසයේ වර්ධනීයභාවය මනාව පිළිබිඹු වන බවද රාවෝ මහත්මිය සඳහන් කළාය.ශ්‍රී ලංකාව තුළ ඉංග්‍ර‍්‍රීසි භාෂා දැනුම වර්ධනය කිරීමේ ජනාධිපතිවරයාගේ වැඩපිළිවෙළ නිසි ඉලක්ක වෙත ගමන් කරවීම සඳහා සුවිශේෂ සහායක් ලබාදීමට බලාපොරොත්තු වන බවද ඉන්දීය විදේශ ලේකම්වරිය මෙහිදී ප්‍රකාශ කළාය.පසුගිය කාල සීමාවේදී තුන්දහසකට අධික පිරිසක් කච්චතිව් දූපතේ ශාන්ත අන්තෝන් මුනිදුන් වන්දනා මාන කිරීම සඳහා පැමිණීම දෙරටේ ජනතාව අතර අන්‍යෝන්‍ය අවබෝධය වර්ධනය කිරීමේ සුබ ලකුණක් බවද නිරූපමා රාවෝ මහත්මිය මෙහි දී පෙන්වා දුන්නාය.මේ අවස්ථාවට ශ්‍රී ලංකාවේ ඉන්දීය මහ කොමසාරිස් ශ්‍රී අශෝක කාන්තා, ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල්, විදේශ අමාත්‍යාංශයේ ලේකම් රුමේෂ් ජයසිංහ මහත්වරුන් ඇතුළු පිරිසක් එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n1003084</link>
    <topic>කාන්තාවන් සැමටම අභිමානයෙන්ජීවිත් විය හැකි වටපිටාවක් සැකසුවා</topic>
    <author/>
    <content>කාන්තාවන්ගේ අභිමානයට, ගෞරවයට හා සුරක්ෂිතභාවයට මෙන්ම ඔවුන් ආර්ථික වශයෙන් බලගැන්වීමටද ත්‍රස්තවාදය විශාල බාධාවක් වූ බවත් ත්‍රස්ත ග්‍රහණයෙන් පීඩාවට පත්ව සිටි සියලුම කාන්තාවන් ඉන් මුදාගෙන අභිමානයෙන් යුතුව ජීවත්වීමට අවශ්‍ය වටපිටාව සකස් කර ඇති බවත් ජනාධිපති මහින්ද රාජපක්ෂ මහතා ප්‍රකාශ කරයි.ජාත්‍යන්තර කාන්තා දින ජාතික උත්සවය නිමිත්තෙන් පණිවිඩයක් නිකුත් කරමින් එසේ ප්‍රකාශ කරන ජනාධිපති මහින්ද රාජපක්ෂ මහතා 2010 වසරේ කාන්තා දින තේමාව ඉතා කාලෝචිත බව ප්‍රකාශ කරයි. ජනාධිපති මහින්ද රාජපක්ෂ මහතාගේ පණිවිඩයේ වැඩිදුරටත් මෙසේ සඳහන් වේ.අපේ රටේ සංවර්ධනයට ප්‍රධාන බාධකයක්ව තිබූ එල්.ටී.ටී.ඊ. ත්‍රස්තවාදී උවදුර මුලිනුපුටා දැමීමෙන් පසු නිදහස්, නිවහල් ශ්‍රී ලංකාවේ පවත්වන ප්‍රථම කාන්තා දින ජාතික උත්සවයට සුබ පතන්නට අවස්ථාව ලැබීම පිළිබඳ මම සතුටු වෙමි.කාන්තාවන්ගේ අභිමානය, ගෞරවය, සුරක්ෂිතභාවය මෙන්ම ඔවුන් ආර්ථික වශයෙන් බලගැන්වීමට ත්‍රස්තවාදයද විශාල බාධාවක් විය. ත්‍රස්ත ග්‍රහණයෙන් පීඩාවට පත්ව සිටි සියලුම කාන්තාවන් ඉන් මුදාගෙන අභිමානවත් කාන්තා පරපුරක් ලෙස කාන්තාවන්ට ශ්‍රී ලංකාවේ ජීවත්වීමට අවශ්‍ය පටපිටාව අප සකස් කර තිබේ.සමාජ බැම්මෙහි අත්තිවාරම වන පවුල නමැති ඒකකයේ මවට මුල්තැන හිමිවේ. මව දරුවන් හා පියා සමඟ පවුලක් ලෙස සහජීවනයෙන් ජීවත්වනවිට පවුලේ දියුණුව ඇතිවී එම පවුල තුළ ආදරය, දයාව, කරුණාව මෙන්ම සාමය ද නිතැතින් ඇතිවේ. සාමකාමී පවුලක් රටේ සංවර්ධනයට රුකුලකි.මත් උවදුර මෙන්ම දිළිඳුභාවය වැනි කාරණා නිසා වඩාත් හිංසනයට පත්වන්නේ කාන්තාවන්. මත් උවදුර සම්පූර්ණයෙන්ම පිටුදැකිය හැකි නම් එය දිළිඳුකම පිටුදැකීමටද උපකාර වන්නකි.දිළිඳුකම පිටුදැකීමේ වැඩපිළිවෙළේ දී කාන්තාවන්ට ලබාදිය හැකි දායකත්වය බොහෝය. ස්වාමි පුරුෂයන් හෝ දරුවන් මත් උවදුරට ගොදුරු වී ඇත්නම් එයින් ඔවුන් මුදාගැනීමේ අභියෝගාත්මක වගකීම ද පැවරෙන්නේ කාන්තාවන්ටය.ශ්‍රී ලංකාවේ සංවර්ධනයට තිබූ ප්‍රධාන බාධකය ඉවත් කොට ඇතත් රටක් වශයෙන් අප තව බොහෝ දේ ජයගත යුතුව ඇත.සෞභාග්‍ය දශකයේ කාන්තා දායකත්වය යන 2010 වසරේ කාන්තා දින තේමාව ඉතාමත් කාලෝචිතය. 2010 ජාත්‍යන්තර කාන්තා දින ජාතික උත්සවය සර්වප්‍රකාරයෙන්ම සාර්ථක වේවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n1003085</link>
    <topic>ජාතික රූපවාහිනියෙන්-ගුවන් විදුලියෙන් ප්‍රචාරයක් අවශ්‍ය නම් 12දාට පෙර දන්වන්න</topic>
    <author>නිරූෂි විමලවීර</author>
    <content>මහ මැතිවරණය සඳහා විද්‍යුත් මාධ්‍යයෙන් ප්‍රචාරක පහසුකම් ලබා ගැනීමට අපේක්ෂා කරන පක්ෂ ලේකම්වරුන් හා ස්වාධීන කණ්ඩායම් නායකයන් සිය ඉල්ලීම් මේ මස 12 දාට පෙර රූපවාහිනි සංස්ථාවේ හා ගුවන් විදුලි සංස්ථාවේ සභාපතිවරුන් වෙත ලිඛිතව ඉදිරිපත් කළ යුතුය.ගුවන් කාලය වෙන් කරදීමේදී එක් එක් පක්ෂය හා ස්වාධීන කණ්ඩායම තරග කරන මැතිවරණ දිස්ත්‍රික්ක සංඛ්‍යාව හා අපේක්ෂක සංඛ්‍යාව පදනම් කර ගන්නා බවත් , ගුවන් කාලය එක් අවස්ථාවකදී හෝ එක් එක් අවස්ථාවේදී විනාඩි පහළොවකට නොඅඩු විනාඩි තිහකට නොවැඩි විය යුතු බවත්, මැතිවරණ කොමසාරිස් දයානන්ද දිශානායක මහතා අවධාරණය කරයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n1003086</link>
    <topic>ජගත් කාන්තා දින 100 වැනි සැමරුම අද</topic>
    <author>බුද්ධිකා ඉඹුලාන</author>
    <content>ජාත්‍යන්තර කාන්තා දිනය අදයි. අද (8) පවත්වනු ලබන්නේ 100 වැනි ජගත් කාන්තා දින සැමරුමයි. 1910 මාර්තු 8 දා කෝපන්හේගන් කෝපන්හේගන් නුවරදී පැවැත්වූ සමාජවාදී කාන්තා සමුළුවේ සිට මේ දක්වා ජාත්‍යන්තර කාන්තා දින සැමරුම් 100ක් විවිධ තේමාවන් ඔස්සේ ලොවපුරා රටවල් පවත්වා ඇත.ජගත් කාන්තා දිනය නිමිත්තෙන් පැවැත්වෙන ජාතික උත්සවය අද (08) උදේ 10.00 ට ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාවගේ ප්‍රධානත්වයෙන් හම්බන්තොට සිරිබෝපුර සිංගප්පූර් ප්‍රජා ශාලාවේ දී පැවැත්වේ.ළමා සංවර්ධන හා කාන්තා අභිවෘද්ධි අමාත්‍යංශයේ මෙහෙයවීමෙන් පැවැත්වෙන මේ උත්සවයට ළමා සංවර්ධන හා කාන්තා අභිවෘද්ධි ඇමැතිනි සුමේධා ජී. ජයසේන මහත්මිය ප්‍රමුඛ මැති ඇමැතිවරුන් රැසක් ආරාධිතයන් ලෙස සහභාගි වීමට නියමිතය.කාන්තාවන් දහසකගේ පමණ සහභාගීත්වයෙන් පැවැත්වෙන මෙවර ජගත් කාන්තා දින ජාතික උත්සවයේ තේමාව වන්නේ ‘සෞභාග්‍ය දශකයේ කාන්තා දායකත්වය’ යන්නයි. හම්බන්තොට, මාතර, ගාල්ල, මොනරාගල, බදුල්ල, අම්පාර සහ රත්නපුර දිස්ත්‍රික් කාන්තා බලමණ්ඩල නියෝජනය කරමින් කාන්තාවෝ 700ක් පමණ මේ උත්සවයට සහභාගි වෙති.කාන්තා දිනයට සමගාමීව ශ්‍රී ලංකා කාන්තා කාර්යාංශය මඟින් පැවැත්වූ අත්කම් නිර්මාණ සංස්කෘතික අංග මෙන්ම සුපවේදි තරගවල ජයග්‍රාහිකාවනට ත්‍යාග හා සහතික පත් බෙදාදීම ද හම්බන්තොට දී අද (08) පැවැත්වෙන ජාත්‍යන්තර කාන්තා දින ජාතික උත්සවයේ දී සිදුකෙරේ.කාන්තා දිනය නිමිත්තෙන් සමස්ත ලංකා බෞද්ධ මහා සම්මේලනයේ කාන්තා අභිවෘද්ධි සංසදය මගින් සංවිධානය කරන උත්සවයක්ද අද (08) සවස 4.00 ට කොළඹ 07 බෞද්ධ මහා සම්මේලන ප්‍රධාන ශාලාවේ දී සිදුකෙරේ.ශ්‍රී ලංකා සමෘද්ධි අධිකාරියේ සමාජ සංවර්ධන අංශය මගින් සංවිධානය කරන ජාත්‍යන්තර කාන්තා දින සැමරුම් උත්සවයක් අද (08) උදේ 9.45 ගන්නෝරුව පැළෑටි ජාන සම්පත් මධ්‍යස්ථානයේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n1003087</link>
    <topic>ශ්‍රී ලංකාවේ දියුණුම දිසාවගම්පහ බවට පත් කරනවා</topic>
    <author>ධනුෂ්ක ගොඩකුඹුර</author>
    <content>ගම්පහ දිස්ත්‍රික්කය, ශ්‍රී ලංකාවේ ජීවත්වීමට වඩාත් සුදුසු දිස්ති‍්‍රක්කය බවට පත් කරන බව ජනාධිපති ජ්‍යෙෂ්ඨ උපදේශක, හිටපු පාර්ලිමේන්තු මන්ත්‍රී බැසිල් රාජපක්ෂ මහතා ප්‍රකාශ කෙළේය.සියලු ජාතීන්ට සාමයෙන් සහජීවනයෙන් ජීවත්විය හැකි දිස්ත්‍රික්කයක් ලෙස ගම්පහ පත් කිරීම සිය අරමුණ බවද රාජපක්ෂ මහතා ප්‍රකාශ කෙළේය.බැසිල් රාජපක්ෂ මහතා මේ අදහස් පළ කෙළේ ගම්පහ දිස්ත්‍රික් දෙමළ ජනතාව ජා-ඇළ රමාඩා උත්සව ශාලාවේදී පෙරේදා (6) හමු වූ අවස්ථාවේදී ය.ලංකා කම්කරු කොංග්‍රසයේ ආරුමුගම් තොණ්ඩමන්, මුත්තිසිවලිංගම් මහත්වරුන්ගේ මූලිකත්වයෙන් සංවිධානය කෙරුණු මේ හමුව ඇමැතූ රාජපක්ෂ මහතා ප්‍රකාශ කෙළේ මනාප ඡන්ද සටනක් පවතින අවස්ථාවක දෙමළ නායකයන් ගම්පහට පැමිණ මෙවන් කටයුත්තක නියැළීම පිළිබඳ ගෞරවණීය ස්තුතිය පළ කරන බවයි.ඕනෑම ජාතියකට මේ රටේ ඕනෑම තැනක ජීවත්වීමට ඇති අයිතිය තහවුරු කර ඇති රජය, දෙමළ භාෂාව භාවිත කරන ජනතාවට දෙමළ මාධ්‍යයෙන් කටයුතු කිරීමේ අයිතිය පිළිගෙන තිබෙන බවද ඒ මහතා පැවැසීය.එල්.ටී.ටී.ඊ යේ ත්‍රස්තවාදය නිසා මෙන්ම 1988-1989 යුගවලදී ජනතා විමුක්ති පෙරමුණේ ත්‍රස්තවාදය නිසාත්, ජනතාව බොහෝ පීඩාවට ලක් වූ බවත් රාජපක්ෂ මහතා අවධාරණය කෙළේය.ගම්පහ දිස්ත්‍රික්කයේ සියලු යටිතල පහසුකම් දියුණුකොට ලංකාවේ දියුණුම දිස්ත්‍රික්කය බවට පත්කරන බවත් හෙතෙම වැඩිදුරටත් කීවේය.ජනාධිපති මහින්ද රාජපක්ෂ මහතාට ශක්තිය ලබා දෙනු පිණිස බැසිල් රාජපක්ෂ මහතා වැඩිම මනාපයෙන් දිනවිය යුතු බව ලංකා කම්කරු කොංග්‍රසයේ නායක ඇමැති ආරුමුගම් තොණ්ඩමන් මහතා මෙහිදී ප්‍රකාශ කෙළේය.වසර 17 එක්සත් ජාතික පක්ෂයට සහයෝගය දුන් තමන් සන්ධානයට එකතු වුණේ ජනාධිපතිවරයාගේ ස්ථිර සාර වැඩපිළිවෙළ පිළිබඳ පැහැදීමෙන් බවත් හෙතෙම කීය.මනුෂ්‍යත්වයේ ගුණාංගවලින් පිරිපුන් රාජපක්ෂවරුන් යහපත් මිනිසුන් බව නියෝජ්‍ය නායක මුත්තුසිවලිංගම් මහතා පැවැසීය.ගම්පහ දිස්ත්‍රික්කයේ දෙමළ වැසියන් 83000 කට අධික පිරිසක් ජීවත්වන බව පැවැසූ ඒ මහතා දෙමළ ජනතාවගේ අයිතීන් තහවුරු කෙරෙන ආණ්ඩුව ශක්තිමත් කිරීමට සියලු දෙනා කැප විය යුතු බවද කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n1003088</link>
    <topic>සෝමාලියානු කොල්ලකරුවන් බාරයේ පසුවන ශ්‍රී ලාංකිකයන් 13දෙනා මුදා ගැනීමට සාකච්ඡා</topic>
    <author/>
    <content>සෝමාලියානු මුහුදු කොල්ලකරුවන්ගේ ග්‍රහණයේ සිටින ශ්‍රී ලාංකිකයන් 13 දෙනා නිදහස් කැර ගැනීම සම්බන්ධයෙන් සාකච්ඡා කිරීමට ලන්ඩන්හි පිහිටි රක්ෂණ සමාගමක ජ්‍යෙෂ්ඨ සාමාජිකයකු අද (08) ජෙඩා වෙත පැමිණීමට නියමිත බව විදේශ කටයුතු අමාත්‍යාංශය පවසයි.ශ්‍රී ලාංකිකයන් නිදහස් කැර ගැනීම සහ මුහුදු කොල්ලකරුවන් ඉල්ලා සිටින කප්පම් මුදල ආදිය සම්බන්ධයෙන් මෙහිදී සාකච්ඡා කිරීමට නියමිත බවත්, නැව අයත් සමාගම වන සවුදි අරාබියේ ඉන්ටර් නැෂනල් බන්කරින් කම්පැණි ආයතනයේ නිලධාරීන් මේ සඳහා සහභාගී වන බවත් සවුදි අරාබියේ ශ්‍රී ලංකා කොන්සල් ජනරාල්වරයා සඳහන් කැර ඇත.ලන්ඩන් නුවර සිට ජෙඩා බලා ගමන් ගනිමින් සිටියදී සෝමාලියානු මුහුදු කොල්ලකරුවන්ගේ ප්‍රාණ ඇපයට පත් මේ අල් නිසාර් අල් සවුදි නමැති නෞකාව හා එහි සිටි පිරිස නිදහස් කිරීම සඳහා අමෙරිකානු ඩොලර් මිලියන 20ක මුදලක් කප්පම් වශයෙන් ඉල්ලන බව වාර්තා වෙයි.මේ මුහුදු කොල්ලකරුවන් ශ්‍රී ලාංකිකයන් වෙත හානි නොකරන බවට කියා තිබුණද ඔවුන්ව නිදහස් කිරීමට පියවර ගන්නා බව සඳහන් කැර නොමැති බවත් මේ පිළිබඳව තමා මුහුදු කොල්ලකරුවන් සමඟ චන්ද්‍රිකා තාක්ෂණය ඔස්සේ සාකච්ඡා කළ බවත් සවුදි අරාබියේ ශ්‍රී ලංකා කොන්සල් ජනරාල්වරයා පවසයි.කප්පම්කරුවන් ඉල්ලන මුදල් ප්‍රමාණය ලබාදී හෝ ශ්‍රී ලාංකිකයන් නිදහස් කැර ගැනීම සඳහා නැව් සමාගම රක්ෂණය කළ සවුදි අරාබියේ අදාළ රක්ෂණ සමාගම කටයුතු කරනු ඇති බවටත් මේ සාකච්ඡා ශ්‍රී ලංකාවට හිතකර එකක් වනු ඇති බවටත් හෙතෙම විශ්වාසය පළ කරයි.සෝමාලියානු වෙරළට ඔබ්බෙන් පිහිටි ගුරේ නැමැති ප්‍රදේශයේ මේ පැහැරගත් නැව නැංගුරම්ලා ඇති අතර සෝමාලියානු මුහුදු සීමාවෙන් ගමන් කරන නැව්වල රැකියා ලබාගැනීමට නුසුදුසු බව කෙන්යාවේ ශ්‍රී ලංකා මහ කොමසාරිස් ජයන්ත දිසානායක මහතා සඳහන් කැර ඇත.මෙම නෞකාවේ කපිතාන්වරයා හැටියට ග්‍රීක ජාතික ජොර්ජියෝ ස්කලිමිස් කටයුතු කැර තිබෙන අතර ජේකොබ් ෂේමියර්, වෙනිස් රොබින්සන්, හේව පතිරගේ රංග ජයසිංහ, විජේමුනි එල්මෝ, අන්සලාම් සොයිසා, සෙල්වරාසා රාජවෙල් , බාල ක්‍රිෂ්ණන් ජෙයරාජන්, රොබට් ජෝශප්, කනගසබාපති තුෂ්‍යනාදන්, අරුමේ සේකරම්, බැසිල් රාජා, ලක්ෂ්මි කාන්තන් ගජේන්ද්‍රන්, අරොතිසාමි පිල්ලේ, බ්‍රිටෝ ලෝරන්ස්, සවරිමුත්තු අපුතරාජා සහ රාජගෝපාල් ජයකුමාර් යන ශ්‍රී ලාංකිකයන් මෙලෙස සෝමාලියානු මුහුදු කොල්ලකරුවන්ගේ අත්අඩංගුවට පත් වූවෝ වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n1003089</link>
    <topic>ඉන්දු-ලංකා ඉංග්‍රීසි අධ්‍යාපන මධ්‍යස්ථානය නිරුපමා රාඕ අතින් ජනතා අයිතියට</topic>
    <author>සුභානි සේනානායක</author>
    <content>ශ්‍රී ලංකා ඉන්දියා ඉංග්‍රීසි අධ්‍යාපන මධ්‍යස්ථානය ඉන්දියාවේ විදේශ ලේකම් වන නිරුපමා රාඕ මහත්මිය අතින් ඊයේ (07) විවෘත කෙරිණි.ජනාධිපති මහින්ද රාජපක්ෂ මහතාගේ සංකල්පයකට අනුව ඉංග්‍රීසි භාෂාව ජීවන මාර්ගයක් ලෙස ව්‍යාප්ත කිරීමේ අරමුණින් පේරාදෙණියේදී මේ මධ්‍යස්ථානය විවෘත කෙරිණි.ශ්‍රී ලංකාව තුළ ඉංග්‍රීසි භාෂාව ප්‍රගුණ කිරීමේ මධ්‍යස්ථානයක් වන මේ මධ්‍යස්ථානය අධ්‍යාපන අමාත්‍යාංශය සහ ඉන්දියානු රජයේ සහභාගිත්වයෙන් ඉංග්‍රීසි භාෂාව සහ තොරතුරු තාක්ෂණය පිළිබඳව විශේෂ බළකායේ මූලිකත්වයෙන් ආරම්භ කර තිබේ.මේ සඳහා ඉන්දියානු රජය සහ ආසියානු සංවර්ධන බැංකුව මූල්‍යාධාර සපයන අතර අධ්‍යාපන අමාත්‍යාංශයේ සමාජ දැනුම පිළිබඳ ව්‍යාපෘතියේ ආධාරයද ලබාදේ.රජයේ පාසල්වල ඉංග්‍රීසි ඉගැන්වීමේ නියුතු ගුරුවරුන් විසි දෙදහසක් සහ ඉංග්‍රීසි භාෂාව පුහුණු කිරීමට විශේෂ පුහුණුව ලද ගුරුවරුන් 400 ක් මේ ව්‍යාපෘතිය යටතේ සේවය කරති.මේ ආයතනය පේරාදෙණිය දුම්රිය ස්ථානයට නුදුරුව නුවර – නුවරඑළිය මාර්ගයේ මනරම් ප්‍රදේශයක පිහිටා තිබේ. හයවැනි ශ්‍රේණියේ සිට ඉහළට ඉංග්‍රීසි දැනුම ප්‍රවර්ධනය කිරීම එහි එක් අරමුණකි.ඉංග්‍රීසි භාෂාව කතා නොකරන රටවල් කරා එම භාෂාව ප්‍රචලිත කිරීමේ මධ්‍යස්ථානයක් වශයෙන් මෙහිදී ඉන්දියාව සම්බන්ධ කර ගැනීමට නියමිතය.මේ අවස්ථාවට අධ්‍යාපන ඇමැති සුසිල් පේ‍්‍රමජයන්ත්, ඉංග්‍රීසි භාෂාව සහ තොරතුරු තාක්ෂණය පිළිබඳ ජනාධිපති විශේෂ කාර්ය බලකායේ සභාපති ආචාර්ය සරත් අමුණුගම, මධ්‍යම පළාතේ ආණ්ඩුකාර ටිකිරි කොබ්බෑකඩුව, මධ්‍යම පළාත් ප්‍රධාන ඇමැති සරත් ඒකනායක, ශ්‍රී ලංකාවේ ඉන්දියානු මහකොමසාරිස් ශ්‍රී අශෝක් කාන්ත, විදේශ කටයුතු පිළිබඳ අමාත්‍යාංශයේ සම ලේකම් ශ්‍රී. ටී. එස්. තිරුමූර්ති, ශ්‍රී ලංකාවේ ඉන්දියානු මහ කොමසාරිස් ශ්‍රී විකුම්, ජනාධිපති ලේකම් ලලිත් වීරතුංග, අධ්‍යාපන අමාත්‍යාංශයේ ලේකම් නිමල් බණ්ඩාර, විදේශ අමාත්‍යාංශ අතිරේක ලේකම් රන්ජිත් උයන්ගොඩ සහ ඉංග්‍රීසි භාෂාව පිළිබඳ ජනාධිපති උපදේශක හා ජනාධිපති විශේෂ කාර්ය බලකායේ සම්බන්ධීකාරක සුනිමල් ප්‍රනාන්දු මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n10030810</link>
    <topic>බෑන් කී මූන් මේ වතාවේ වෑයම් කරන්නේ අභ්‍යන්තර කටයුතුවලට අත පෙවීමටයි</topic>
    <author/>
    <content>ශ්‍රී ලංකාවේ වර්තමාන තත්ත්වය පිළිබඳව දැනුම්වත් කිරීමට එක්සත් ජාතීන්ගේ මහ ලේකම් බෑන් කී මූන් මහතා විසින් උපදේශකවරුන් තිදෙනකු පත් කිරීමට ගෙන ඇති තීරණය අපේ රටේ පාලනයට එරෙහිව ඍජු අත පෙවීමක් බව විදේශ කටයුතු ඇමැති රෝහිත බෝගොල්ලාගම මහතා පැවැසීය.විදේශීය බලවේගයන් අපේ රටට අත පෙවීමට ගන්නා උත්සාහයන්ට විධායක ජනාධිපතිවරයා වශයෙන් මහින්ද රාජපක්ෂ මහතා කිසි විටෙකත් ඉඩ නොතබන බවද හෙතෙම අවධාරණය කෙළේය.ඒ මහතා මේ බව කීවේ තලංගම සමෘද්ධි ශාලාවේදී පසුගියදා පැවැති කාන්තා සමෘද්ධි නිලධාරීන් දැනුම්වත් කිරීමේ ජනහමුවකදීය.එහිදී වැඩිදුරටත් කතා කළ රෝහිත බෝගොල්ලාගම මහතා මෙසේද කීවේය. ස්වෛරීය රාජ්‍යයක් වශයෙන් ශ්‍රී ලාංකිකයෝ ලෝකයේ කිසිදු රටකට හෝ අධිකාරියකට පිළිතුරු සැපැයීමට බැඳී නැහැ. දශක තුනක කාලයක් මේ රටේ පැවැති ත්‍රස්තවාදය සම්පූර්ණයෙන්ම අවසන් කළත් එල්.ටී.ටී.ඊ. සංවිධානයේ ක්‍රියාකාරීන් ලෝකය පුරා තවමත් විසිරී සිටිනවා.යුද්ධය පැවැති කාලයේ මේ රටේ ජනතාව වැටුප් වැඩි කරන ලෙසත් බඩු මිල අඩුකරන ලෙසත් ඉල්ලා සිටියේ නැහැ. ඉල්ලීමක් කෙළේ නිදහසේ ජීවත් වන්නට අවශ්‍ය පරිසරය නිර්මාණය කර දෙන ලෙසයි.ජනාධිපති මහින්ද රාජපක්ෂ මහතාගේ් මූලික අරමුණ සමාජයට සේවය කිරීමයි. වසර තිස් දෙකක් තුළ ප්‍රජාතන්ත්‍රවාදී පාලනයට ලක්වූ එකම පක්ෂය ශ්‍රී ලංකා නිදහස් පක්ෂය වෙනවා.ඉදිරි කාලය තුළ අපට අභියෝග රාශියකට මුහුණදියයුතු වෙනවා. මෙවර මැතිවරණයේදී අප කැපවිය යුත්තේ රටේ ආර්ථිකය ශක්තිමත් කිරීමටයි. දේශපාලඥයන් වශයෙන් අප හැමවිටම රටේ ජනතාවට ආදර්ශයක් විය යුතු වෙනවා.වසර කීපයක් පාර්ලිමේන්තුව නියෝජනය කළ මා කිසිඳු දිනෙක මත්පැන්හල් බලපත්‍රයක්, ගිනි අවි බලපත්‍රයක් ලබා දී නැහැ. ඒ වගේම මන්ත්‍රී වාහන බලපත්‍ර අලෙවි කැර නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n10030811</link>
    <topic>දිස්ත්‍රික්කයේ ජනතාවටයහපත් ජීවන තත්ත්වයක් ළඟා කරදීම මගේ එකම අපේක්ෂාවයි</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතා විසින් තමා වෙත පිරිනමනු ලබන ඕනෑම තනතුරක් බාර ගනිමින් කොළඹ දිස්ත්‍රික්කයේ ජනතාවට යම් මෙහෙවරක් ඉටුකිරීම සඳහා කැපවන බව කොළඹ දිස්ත්‍රික් එක්සත් ජනතා නිදහස් සන්ධාන අපේක්ෂක හා බස්නාහිර පළාත් සභා මන්ත්‍රී දුමින්ද සිල්වා මහතා පැවැසීය.අඩු ආදායම්ලාභී පවුල් විශාල ප්‍රමාණයක් ශ්‍රී ලංකාවේ තිබෙන බව සඳහන් කළ මන්ත්‍රීවරයා රටේ සියලු පුරවැසියනට යහපත් ජීවන මට්ටමක් ළඟා කැරදීම තම අපේක්ෂාව බවද අවධාරණය කෙළේය.ඒ මහතා මේ බව පැවැසුවේ පසුගිය (05) දා කොට්ටාවේ පැවැති ජන හමුවකට එක්වෙමිනි.එහිදී වැඩිදුරටත් අදහස් දැක්වූ දුමින්ද සිල්වා මහතා, - ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් කැපවී කටයුතු කළ මේ ප්‍රදේශයේ සියලුදෙනාටම මගේ ප්‍රණාමය පිරිනමනවා.පසුගිය බස්නාහිර පළාත් සභා මැතිවරණයේදී මා වෙත මනාප 167000 ක් ලබා දුන් ජනතාවටද ස්තුතිවන්ත වෙනවා. අද අපි පාර්ලිමේන්තු මැතිවරණයක් අභියස ඉන්නවා.පාර්ලිමේන්තු මැතිවරණය පැමිණෙන විට එක්සත් ජාතික පක්ෂයේ පුද්ගලයින්ට තමන්ගේ ගමට යන්න බැරි තත්ත්වයක් උදාවී තිබෙනවා. ජනතාව නොමඟ යැවීම ඊට බලපා තිබෙනවා.ඇත්තටම ඔවුන් රට පාලනය කළ වකවානුව තුළ රටේ උන්නතිය වෙනුවෙන් කිසිඳු දෙයක් කර නැහැ. අද අපේ රටේ සියලුම පුරවැසියන්ට සාමයෙන් සමඟියෙන් ජීවත්වීමට අවශ්‍ය පරිසරය ජනාධිපති මහින්ද රාජපක්ෂ මහතා ගොඩනඟා තිබෙනවා.සාමය සඳහා යන ගමනේදී අපේ රට ලෝකයේ සෙසු සංවර්ධිත රටවල් සේ සංවර්ධනය කිරීමේ අරමුණින් එකවර වරායන් පහක්, ජාත්‍යන්තර ගුවන්තොටුපළක්, මහා පරිමාණයේ විදුලි බලාගාර, කාපට් මාර්ග, ගුවන් පාලම් ඇතුළු දැවැන්ත සංවර්ධන වැඩසටහන් රැසක් ආරම්භ කළා.ජනාධිපති මහින්ද රාජපක්ෂ මහතා විශේෂ ප්‍රකාශයක් කරමින් මේ රටේ දරු පරපුරේ අනාගතය තමා වෙත බාර දෙන්න කීවා. කෘතගුණ දන්නා ජනතාවක් අපේ රටේ ඉන්නවා. එළැඹෙන පාර්ලිමේන්තු මැතිවරණයේදී අපි තුනෙන් දෙකේ බලයකට යනවා.රනිල් වික්‍රමසිංහ මහතා එය වළක්වන්න උත්සාහ ගන්නවා. පරාජය පිළිගත් නිසා එවැනි උත්සාහයක නිරත වන බව පැහැදිලියි. ජනතා විමුක්ති පෙරමුණද අද දියාරු වී ගොස් තිබෙනවා.මෙවර මැතිවරණය සඳහා ජනාධිපති මහින්ද රාජපක්ෂ මහතා හොඳ කණ්ඩායමක් ඇතුළත් කැර තිබෙනවා. ඒකට ජනතා විමුක්ති පෙරමුණ බියෙන් පසුවෙනවා. අපේ පක්ෂයට පැහැදිලි ඉදිරි ගමනක් තිබෙනවා. මා වසර 7 ක කාලයක් කොළඹ දිස්ත්‍රික්කයේ ජනතාව සමඟ කාලය ගත කළා.මහින්ද රාජපක්ෂ මහතාගේ නායකත්වය යටතේ ‘ගම නැඟුම’, ‘මග නැඟුම’ ඇතුළු දැවැන්ත සංවර්ධන වැඩසටහන් රාශියක් අද වනවිට රට පුරා ක්‍රියාත්මක වෙනවා. මේවායින් වැඩි ප්‍රතිලාභ අත් කැරගෙන තිබෙන්නේ මේ රටේ ඈත දුෂ්කර ගම්මානයි. මීට පෙර පැවැති රජයන් එවැනි ප්‍රදේශ සංවර්ධනය කෙරෙහි අවධානය යොමු කෙළේ නැහැ.අද ඒ ඒ ගම්මාන සංවර්ධනයට ලක් කිරීමත් සමඟ අඩු ආදායම්ලාභී පවුල්වල ජීවන මට්ටම ඉහළ නැග තිබෙනවා. සමස්තයක් ලෙස එය රටේම ආර්ථික වර්ධනයක් ලෙස කියන්න පුළුවන්.එළැඹෙන පාර්ලිමේන්තු මැතිවරණයෙන්ද එක්සත් ජනතා නිදහස් සන්ධානය දිනවමින් ශක්තිමත් පාර්ලිමේන්තුවක් නිර්මාණය කළ යුතු වෙනවා. ඒ තුළින් ජනතාවගේ අපේක්ෂාවන් ඉදිරියටත් ඉටුකැර ගැනීමට හැකියාව ලැබෙනවා.ඒ සඳහා මේ රටේ කළගුණ දන්නා බුද්ධිමත් ජනතාව ක්‍රියාකරනු ඇතැයි විශ්වාස කරනවා යනුවෙන් කියා සිටියේය. කොට්ටාව ප්‍රදේශයේ එක්සත් ජනතා නිදහස් සන්ධාන ආධාරකරුවෝ සහ කලාකරුවන් ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n10030812</link>
    <topic>මානව අයිතීන් රකින මුවාවෙන් එජා මහලේකම් හදන්නේ රටේ ස්වෛරීභාවයට අත පොවන්නයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් හා යුද අපරාධ සම්බන්ධයෙන් ගැටලු පවතින බවට චෝදනා කරමින් ඒවා අධීක්ෂණය සඳහා එක්සත් ජාතීන්ගේ මහ ලේකම්වරයා විසින් උපදේශක මණ්ඩලයක් පත් කිරීමට කරන යෝජනාව අපේ රටේ ස්වෛරීයභාවයට හා භෞමික අඛණ්ඩතාවයට එරෙහිව නැඟී සිටීමේ මූලාරම්භයක් යැයි ජාතික නිදහස් පෙරමුණේ් නායක, හිටපු පාර්ලිමේන්තු මන්ත්‍රී විමල් වීරවංශ මහතා පැවැසීය.මේ තත්ත්වය මාතෘ භූමියේ නිදහස වෙනුවෙන් රණවිරුවෝ කළ කාර්යභාරය අන්තර්ජාතික වශයෙන් හෑල්ලුවට ලක්කිරීමක් බව කී මන්ත්‍රීවරයා අමෙරිකා එක්සත් ජනපදය හා ඉරාකය වැනි රටවල සිදුවූ ක්‍රියාදාමයන් සොයා බැලීමට උපදේශකවරු පත්කැර ගන්නා ලෙස එක්සත් ජාතීන්ගේ මහලේකම් වරයාගෙන් ඉල්ලා සිටින බවද අවධාරණය කෙළේය. හෙතෙම මේ බව කියා සිටියේ ලංකා සංචාරක හෝටල් පාසලේ දී ඊයේ (7) පෙරවරුවේ පැවැති මාධ්‍ය හමුවකදීය.හිටපු යුද හමුදාපති සරත් ෆොන්සේකා මහතා ප්‍රකාශ කළ ව්‍යාජ චෝදනාවක් පදනම් කැරගෙන එක්සත් ජාතීන්ගේ මහ ලේකම් බෑන් කී මූන් මහතා මේ පියවර ගෙන ඇතැයි කී විමල් වීරවංශ මහතා එම උපදේශක මණ්ඩලයේ නිගමනය අනුව ඔහු කිසියම් තීරණයක් ගැනීමට සැරසෙන බවද කීවේය.මේ ආකාරයේ යුද්ධයක් ලෝකයේ වෙනත් රටක සිදුවූවා නම් මිනිස් ඝාතන රැල්ලක්, නිරාහාරව මිනිසුන් මියයෑම හා දූෂණ චෝදනා වැනි තත්ත්වයන්ට නියත වශයෙන්ම මුහුණ පාන්නට සිදුවන බව පෙන්වා දුන් ඒ මහතා, එහෙත් ශ්‍රී ලංකාවේ එවැනි කිසිදු තත්ත්වයක් සිදු නොවූ බවත් රජය තම වියදමින් යුද ගැටුම් පැවැති ප්‍රදේශ වෙත ආහාරපාන නොකඩවාම යැවූ බවත් සිහිපත් කෙළේය.ශ්‍රී ලංකාව එක්සත් ජාතීන්ගේ සංවිධානයේ සාමාජික රටක් බව කී හිටපු පාර්ලිමේන්තු මන්ත්‍රීවරයා විවිධ දුෂ්කර තත්ත්වයන් යටතේ් ශ්‍රී ලංකාව ලොවටම ආදර්ශයක් සැපැයූ බවද සිහිපත් කෙළේය.ත්‍රස්තවාදය ඬමා කළ වීරෝධාර රණවිරුවෝ අද අපේ රටේ සංවර්ධන ක්‍රියාදාමයට දක්වන දායකත්වය බටහිර බලවේගවලට ඉවසා ගත නොහැකිව අපේ රටට තර්ජනයක් කිරීමට එක්සත් ජාතීන්ගේ සංවිධානය හැමවිටම කටයුතු කරන බවද ඒ මහතා ප්‍රකාශ කෙළේය.එක්සත් ජාතීන්ගේ මහ ලේකම්වරයා ගෙන ඇති මේ පියවරට එරෙහිව ජනාධිපති මහින්ද රාජපක්ෂ මහතා ලිඛිතව සිය විරෝධය පළ කැර තිබෙන බවත් තම පක්ෂයේ ප්‍රණාමය ඒ වෙනුවෙන් ජනාධිපතිවරයාට පිරිනමන බවත් කී විමල් වීරවංශ මහතා තම විරුද්ධත්වය එක්සත් ජාතීන්ගේ සංවිධානය වෙත පළ කරන ලෙස ලෝකයේ සිටින සියලුම දේශප්‍රේමී ජනතාවගෙන් ඉල්ලා සිටින බවද කීවේය.මේ සිද්ධිය සම්බන්ධයෙන් දස ලක්ෂයකගේ විරුද්ධත්වය විද්‍යුත් තැපෑල මඟින් එක්සත් ජාතීන්ගේ මහ ලේකම්වරයා වෙත යැවීමට පියවර ගන්නා බව වීරවංශ මහතා සඳහන් කෙළේය. මේ තත්ත්වය ඉදිරියට රැගෙන ගියහොත් කොළඹ පිහිටි එක්සත් ජාතීන්ගේ කාර්යාලය ඉදිරිපිටට රැස්වී අඛණ්ඩ වර්ජනයක නිරත වන බවද හෙතෙම වැඩිදුරටත් සඳහන් කෙළේය.මෙහිදී අදහස් දැක්වූ සංචාරක ඇමැති අචල සුරංග ජාගොඩ මහතා - යුද්ධයකින් පසු ලෝකයේ ඕනෑම රටකට තම හමුදාව බරක් වුවද අපේ හමුදාවන් කිසිඳු බරක් නොවී රටේ සංවර්ධන ක්‍රියාදාමයටද සම්බන්ධ වී තිබෙනවා.දශක තුනකට ආසන්න කාලයක් මේ රටේ පැවැති ත්‍රස්තවාදය සම්පූර්ණයෙන්ම අවසන් කොට රටටම නිදහස උරුම කැර දුන් වීරෝධාර රණවිරුවෝ අද වනවිට රටේ සංවර්ධන කටයුතුවලට දායකත්වය ලබා දෙනවා.ත්‍රස්තවාදය තුරන් කිරීමට දායක වූ රණවිරුවෝ මේ රටේ සංවර්ධනයට දායකවීම විදේශීය කුමන්ත්‍රණකරුවන්ට ඉවසාගත නොහැකි තත්ත්වයකට පත්වී තිබෙනවා. ඒ නිසාම ඊට එරෙහිව විවිධ ක්‍රියාමාර්ගවල නිරත වී සිටිනවා.ත්‍රස්තවාදය පරාජය කරමින් සාමකාමී වාතාවරණයක් පවතින ශ්‍රී ලංකාවේ සංචාරක කර්මාන්තය දියුණු කිරීම සඳහා ශ්‍රී ලංකා නාවික හමුදාව ඉහළ දායකත්වයක් ලබාදෙන බව මෙහිදී අවධාරණය කළ අචල සුරංග ජාගොඩ මහතා අද වනවිට නැඟෙනහිර පළාතේ සංචාරක කටයුතු ප්‍රවර්ධනය කරමින් විශාල පිරිසක් දිනපතා සංචාරය කරන බවද සඳහන් කෙළේය.සංචාරක කටයුතු ප්‍රවර්ධනය වෙනුවෙන් මේ මස (9) දා යාපනයේ මහජන සම්බන්ධතා කාර්යාලයක් විවෘත කෙරෙන අතර ඒ තුළින් සංචාරක කටයුතුවල වර්ධනයට වැඩි දායකත්වයක් ලබාදෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n10030813</link>
    <topic>වයඹ පළාතටම 2012 දී විදුලිය</topic>
    <author>නුවන් කොඩිකාර දඹදෙනියේ සිට</author>
    <content>වසර 2012 අවසන් වීමට ප්‍රථම සමස්ත වයඹ පළාතටම විදුලිබල සැපැයුම ලබාදීමට පියවර ගන්නා බව ව්‍යවසාය සංවර්ධන හා ආයෝජන ප්‍රවර්ධන ඇමැති අනුර ප්‍රියදර්ශන යාපා මහතා පැවැසීය.ඒ සඳහා වන කැබිනට් අනුමැතිය ද මේ වන විට ලැබී ඇතැයිද හෙතෙම කීය.ස්වීඩා ව්‍යාපෘතියෙන් හා ඉරාන රාජ්‍යයෙන් විදුලිය ලබාදීමට අවශ්‍ය ආධාර මුදල් මේ වන විටද ලැබී ඇති බව ඒ මහතා පැවැසීය. නාරම්මල, ගිරුඋල්ල, දඹදෙනිය ප්‍රදේශයන්හී පසුගියදා (06) පැවැති ජනහමු රැසක් අමතමින් ඇමැතිවරයා එසේ සඳහන් කෙළේ ය.බොහෝ ප්‍රදේශයන් ආවරණය වන පරිදි විදුලිය ලබාදී ඇති බව පවසන ඒ මහතා මෙතෙක් විදුලිය නොමැති සෑම ප්‍රදේශයකටම මෙන්ම සෑම නිවෙසකටම 2012 අවසන් වන විට විදුලිය ලබාදීම අනිවාර්යෙන්ම සිදු කරන බවද හෙතෙම කීවේ ය.ඇතැම් පක්ෂ හා පුද්ගලයන් මැතිවරණවලදී මෙවැනි පොරොන්දු ලබා දුන්නද වත්මන් මැතිවරණ ජයග්‍රහණ ඉලක්ක කරගෙන පොරොන්දු නොදෙන බවද ප්‍රියදර්ශන යාපා සිහිපත් කෙළේ ය.ඇමැති අනුර ප්‍රියදර්ශන යාපා මහතා මෙසේද කීවේය.පසුගිය කාලය පුරාවටම ඔබ අප මැතිවරණ කිහිපයකට මුහුණ දීලා , ඉන් විශිෂ්ට ලෙස ජයග්‍රහණය කරලා තමයි 2010 මහ මැතිවරණයට මුහුණ දෙන්නේ.පසුගිය කාලයේ ලබා ගත් ජයග්‍රහණ සමඟ සංසන්දනය කරද්දී මෙවර මහ මැතිවරණය අප මේ වන විටත් ජයගෙන හමාරයි. එහෙත් අප සියලු දෙනා ළඟට එන්නේ බහුතරබලයක් සහිතව ජයග්‍රහණය ලබා ගැනීමටයි. ඔබ අප සියලු දෙනා එකතු වී කුරුණෑගල ප්‍රදේශයෙන් 11 දෙනකු පාර්ලිමේන්තුවට පත්කළ හොත් ජනාධිපතිවරයා බලාපොරොත්තු වන 2 /3 බලය ලබාගත හැකියි.යුද්ධය නිම කොට රට සංවර්ධනය කරා ගෙන යමින් තිබෙන නම් මේ ;මාහොතේ 2 /3 බලයක් ලැබුණහොත් ජනතාවට අවශ්‍ය පරිදි අණ පනත් පාර්ලිමේන්තුවට ඉදිරිපත් කරලා රටට ජනතාවට ගැලපෙන නීතිරීති සකස්කොට එහි ගැලපෙන ප්‍රතිඵල ලබාගත හැකියි.වෘත්තීය පුහුණුව සම්බන්ධව අප පාර්ලිමේන්තුවට පණතක් ඉදිරිපත් කළා. එහෙත් එහි අපි බලාපොරොත්තු වුණ ප්‍රතිඵල අවසානයේ ලැබුණේ නැහැ. ඊට හේතුව බහුතර බලයක් නොමැති වීමයි.ජේ. ආර්. මහත්මයා ව්‍යවස්ථාව හැදුවේ එජාපයට සදාකාලිකව බලයේ රැඳීමටයි. එහි ප්‍රතිඵලය වුණේ ආණ්ඩුවක් හදන කිසිඳු පක්ෂයකට බහුතර බලයක් ගැනීමට නොහැකි වීමයි.එහෙත් පසුගිය පළාත් සභා ප්‍රතිඵලවලින් ජේ. ආර්.ගේ සිහිනය බිඳ දමන්නට අපේ ජනතාව කටයුතු කරලා තියෙනවා.ඔබ අප මහන්සි වුණහොත් තව ටිකක් වැඩියෙන් කැප වී වැඩ කළහොත් නියත වශයෙන්ම 2 / 3 බලය ලබාගත හැකි යයිද හෙතෙම කීය.වයඹ පළාත් සභා ඇමැති අශෝක වඩිගමංගාව මහතා - තීරණාත්මක මැතිවරණ රැසකට මුහුණදීලා , ඉන් ජයග්‍රහණය ලබාගෙන එවැනිම තවත් තීරණාත්මක මැතිවරණයකට අප අද මුහුණ දෙමින් සිටිනවා. මහ මැතිවරණයේ ජයග්‍රහණය පිළිබඳව අපට කිසිඳු සැකයක් නැහැ.මේ මොහොතේ අප උත්සහ කළ යුත්තේ 2 / 3 බලයක් ලබාගෙන පාර්ලිමේන්තුව ශක්තිමත් කර සංවර්ධනය වේගවත් කිරීමයි. ගියවර හංසයාට ඡන්දය දුන් අය පවා දහස් ගණනින් අප වටා එකතු වෙමින් සිටිනවා. එදා හංසයාට ඡන්දය දුන්න අය අද අනාථ වෙලා.සමහරු කියනවා අලියාට ඡන්දය දෙන්න එපා කියලා. තවත් පිරිසක් කුසලානයට ඡන්දය දෙන්න එපා කියලා. එජාපයේ , ජවිපෙ කඩා වැටිලා ඉවරයි. බිම් මට්ටමේ රැස්වීමක් සංවිධානය කරන්න පවා කවුරුවත් නැහැ.අප එජාපයේ සිටි අය ලෙස දන්නවා අපේ නායකයට කවදාවත් වුවමනාවක් තිබුණේ නැහැ රජයක් ලබා ගන්න. ඔහුට අවශ්‍ය වුණේ හැමදාම තමන්ගේ හිතවත්තු කිට්ටු කරගෙන විපක්ෂ නායකකම රැක ගැනීම පමණයි.මේ අවස්ථාවට පළාත් සභා සහ ප්‍රාදේශීය සභා මන්ත්‍රීවරු රැසක් සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=n10030814</link>
    <topic>අධිරාජ්‍යවාදී බලපෑම් ආවත් ජනපති රට පාවා දෙන්නේ නෑ</topic>
    <author>ජීවනී පතිරණ</author>
    <content>ජාත්‍යන්තර නීතිය හමුවට ශශ්‍රී ලංකාව ගෙනයාමට මේ රටේ කාන්තාවන් කිසි දිනෙක ඉඩ දෙන්නේ නැතැයි බස්නාහිර පළාත් ආණ්ඩුකාර අල්හාජ් අලවි මවුලානා මහතා ප්‍රකාශ කෙළේ ය.අපි දුප්පත් රටක් වුව ද ජනාධිපතිවරයා අධිරාජ්‍යවාදී බලපෑම් හමුවේ රට පාවාදීමට සූදානම් නැතැයි ද හෙතෙම අවධාරණය කෙළේ ය. ජාත්‍යන්තර කාන්තා දිනය වෙනුවෙන් ඊයේ (07) කොළඹ නාගරික ප්‍රජා සංවර්ධන කාන්තා සංවිධානය සංවිධානය කළ උත්සවයක් අමතමින් ඒ මහතා මේ බව සඳහන් කෙළේ ය.මෙහිදී තවදුරටත් අදහස් දැක්වූ අලවි මවුලානා මහතා - අපිව මරා දමා පමණයි මේ රට ජාත්‍යන්තර නීතිය හමුවට ගෙන යා හැක්කේ. අද මානව හිමිකම් ගැන කතා කරන රටවල් සිදු කරන්නේ බොරු චෝදනා කිරීම පමණයි.ලංකාවේ ගැහැණු දරුවන්ට ස්වයං රැකියා ක්‍රමයක් ඇති කළ යුතුයි. අපේ කාන්තාවන් බොහොම දක්ෂ පිරිසක්. හැමෝටම රජයේ රැකියා කළ නොහැකි වුවත් ජනාධිපතිවරයා ස්වයං රැකියාවලට ප්‍රමුඛත්වය ලබා දී තිබෙනවා.ඒ නිසා යම් තැන්පත් මුදලක් ලබා දී ස්වයං රැකියා වැඩපිළිවෙළකට අවතීර්ණ වීමට ජනාධිපතිවරයා සමඟ සාකච්ඡා කිරීමට බලාපොරොත්තු වෙනවා.විශේෂයෙන් මේ රටේ කාන්තාවන්ට වැඩ කරන්න සුදුසු පරිසරයක් ඇති කිරීම වැදගත්. එවැනි පරිසරයක ආත්ම ගෞරවය ඇතිව වැඩ කළ හැකියි. එහෙත් අපේ රටේ ඇතැම් තැන්වල එවැනි පරිසරයක් නෑ.මා කියන්නේ නෑ කාන්තාවන් විදේශගත විය යුතුයි කියා. මේ රට වාසනාවන්ත රටක්. යුද්ධය නිමාවීමත් සමඟ ඕනෑම තැනක ඇවිදීමට අවස්ථාව අද උදාවී තිබෙනවා.මේ රටේ කාන්තාවන් ඉතා වැදගත් කොටසක්. ලෝක ඉතිහාසයට එක් වූ සිරිමාවෝ බණ්ඩාරනායක මැතිනිය එවැනි කාන්තාවක්.අතීත මුතුන් මිත්තන් කළ අරගල නිසයි අපට කාන්තා දිනයක් සැමරීමට හැකි වෙන්නේ. අද විවිධ අයුරින් ජාත්‍යන්තර කාන්තා සංවිධාන ව්‍යාප්තව පවතිනවා. සමහර පිරිමින් කාන්තාව කුස්සියට කොටුකර තිබෙනවා. එය වැරැදියි.මේ රටේ කාන්තාවටයි, අධ්‍යාපනයටයි ශ්‍රේෂ්ඨ තැනක් හිමි විය යුතුයි.කොළඹ නාගරික ප්‍රජා සංවර්ධන කාන්තා සංවිධානයේ සභාපති පුෂ්පා ශි‍්‍රයාණි මහත්මිය ද මෙහිදී කතා කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r1003081</link>
    <topic>‘මඩ බ්‍රෝකර්ලා’ට මේ රටේජනතාව රැවටුණේ නැහැ</topic>
    <author>බියගම විශේෂරංජිත් අම්පිටියාවත්ත</author>
    <content>රාජපක්ෂ පවුලට මඩ ගැසුවාට ඒ මඩ තැවරුණේ ගැසූ අයගේ ඇඟේම බවත් මඩ බ්‍රෝකර්ලාට ගමේ කාන්තාවන් තරුණ තරුණියන් රවටන්න බැරි වූ බවත් ගම්පහ දිස්ත්‍රික් සන්ධාන නායක ජනපති ජ්‍යෙෂ්ඨ උපදේශක බැසිල් රාජපක්ෂ මහතා පැවසීය. මතට තිත තැබූ, දුම්වැටියට වැට බැඳි, ගොවියාට පෝ්ර දුන්, කොටියට මරණෙ දුන්, රට වැසියාට නිදහසත් සැනසීමත් ලබා දුන් මහින්ද රාජපක්ෂ ජනපතිගේ සේවය දිගු කිරීමට කාන්තා පරපුර විශේෂයෙන් ඇපවී කැපවී ක්‍රියා කළ බවද බැසිල් රාජපක්ෂ මහතා පැවසීය.බැසිල් රාජපක්ෂ මහතා එසේ පැවසුවේ බියගම ආසනයේ සපුගස්කන්ද ගෝනවල පාරේ පිහිටි ශාලිත විජේසුන්දර මහතාගේ කාර්යාලය බැසිල් රාජපක්ෂ මහතාගේ මැතිවරණ මෙහෙයුම් කාර්යාලයක් ලෙස විවෘත කිරීමේ රැස්වීමට සහභාගී වෙමිනි.අනතුරුව පැවති ජනහමුවේදී බැසිල් රාජපක්ෂ මහතා මෙසේද පැවසීය. ජනපති මහින්ද රාජපක්ෂ මහතා රට කරවනුයේ හදිසියේම එකතු කර ගත් යෝජනා වලියක් මැතිවරණයේදී ජනතාවට පෙන්නමින් නොව පක්ෂයේ ජ්‍යෙෂ්ඨයන් හා විද්වත් ජනතා අදහස් මැනවින් සැළකිල්ලට ගෙන දීර්ඝ කාලීනව බලපාන ආකාරයට සැකසූ සැලැස්මක් අනුවයි.විපක්ෂයේ සමහරුන් පළාත් සභා මැතිවරණයට එක් ප්‍රතිපත්ති මාලාවක් හදනවා. ජනාධිපතිවරණයට තව එකක් හදනවා. පාර්ලිමේන්තු මැතිවරණයට වෙනත් එකක් ජනතාවට ඉදිරිපත් කරනවා. දීර්ඝ කාලීනව ක්‍රියාත්මක කරන සැලැස්මක් ඔවුන්ට නැහැ. ඔවුන්ගේ වේදිකාවේ සිදු වන්නේ චරිත ඝාතනය කිරීමයි.මහින්ද චින්තන දෙවන පියවර ඉතා ගැඹුරින් සලකා බලා ජනතාවට යොමු කළ සංවර්ධන සැලැස්මක්. එය ග්‍රාමීය යටිතල පහසුම් ලබාදීමේ සිට මේ රට ආසියාවේ පූර්ණ සංවර්ධිත දේශයක් බවට පත් කිරීම දක්වා ක්‍රියාත්මක කිරීමට යෝජිත වැඩපිළිවෙළක්.ජාතික ආගමික, අධ්‍යාපනික, සංස්කෘතික, අංශයන්ගෙන් මානසික සංවර්ධනයත් කෘෂිකර්මය, කර්මාන්ත, දේශීය විදේශීය වානිජ ක්‍රියාවලිය, ස්ථාවර ආරක්ෂක උපක්‍රම, පෞද්ගලික අංශයටද සහාය දෙමින් රාජ්‍ය අංශය විධිමත්ව ශක්තිමත් කිරීම සහ දේශයේ අභිමානය කීර්තිය රැක ගැනීම වැනි පුළුල් සැලැස්මක් එහි අන්තර්ගතයි.මේ සියල්ලම කළ හැකි දේවල් මිස මනං කල්පිත වූ රැවටිලි යෝජනා වලියක් නොවෙයි.ජන ජීවිතය නගා සිටුවමින් ආසියාවේ ආශ්චර්යය බවට ශ්‍රී ලංකාව පත් කිරීමේ සැලැස්මක් එහි අන්තර්ගතයි.පළාත් සභා මන්ත්‍රී නීතිඥ ශාලිත විජේසුන්දර, බියගම ශ්‍රීලනිප සංවිධායක අපේක්ෂක ඩුලිප් විජේසේකර, පළාත් සභා මන්ත්‍රී ගුණසිරි ජයනාත් මහත්වරුද සභාව ඇමතූහ. පුෂ්පා රාජපක්ෂ මහත්මිය අතින් පාසල් සිසුනට අභ්‍යාස පොත් බෙදා දීමද සිදු කැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r1003082</link>
    <topic>ජනපතිට ශක්තිමත් පාර්ලිමේන්තුවකසහාය ලබා දිය යුතුයි</topic>
    <author>නිට්ටඹුව සමූහ ජෙනට් ජයසිංහ</author>
    <content>පුරා තිස් වසරක් තිස්සේ මේ රටේ ජනතාවගේ දෛනික ජීවිත අගාධයට ඇද දමමින් පැවැති කුරිරු ත්‍රස්තවාදය නිම කිරීමටත් රජය අරඹා ඇති දැවැන්ත සංවර්ධන ක්‍රියාදාමයේදී ජනාධිපතිටත් රජයටත් යෝධ ශක්තියක් වූ බැසිල් රාජපක්ෂ මහතා දිස්ත්‍රික් නායකයා ලෙස ඉදිරි මහා මැතිවරණයට ඉදිරිපත් වීම ගම්පහ ජනතාව ලැබූ විශාල භාග්‍යයක් යැයි අධ්‍යාපන දෙපාර්තමේන්තුවේ පිරිවෙන් අධ්‍යක්‍ෂ ගම්පහ – ඉඳිගොල්ල විද්‍යාවංශ පරිවේණාධිපති නැදගමුවේ විජය මෛත්‍රී හිමියෝ පැවසූහ.ගම්පහ – දිස්ත්‍රික් මැතිවරණ මෙහෙයුම් කාර්යාලය විවෘත කිරීම වෙනුවෙන් එක්සත් ජනතා නිදහස් සන්ධාන ගම්පහ දිස්ත්‍රික් නායක බැසිල් රාජපක්ෂ මහතාගේ ප්‍රධානත්වයෙන් පැවති උත්සවයකදී විජය මෛත්‍රී හිමියෝ මෙසේ පැවසූහ. නැදගමුවේ විජය මෛත්‍රී හිමියෝ මෙසේද පැවසූහ.අද ගම්පහ දිස්ත්‍රික් ජනතාවට ඓතිහාසික දිනයක්. එළඹෙන පාර්ලිමේන්තු මැතිවරණයට තරග වදින කණ්ඩායම නිල වශයෙන් සිය මැතිවරණ කටයුතු ඇරැඹීම මෙයින් සිදු වෙනවා.ගම්පහ දිස්ත්‍රික්කය ගෙවී ගිය දේශපාලන ඉතිහාසය පුරා ප්‍රගතිශීලී පිල ශක්තිමත් කිරීමට පෙළ ගැසුණු ජනතාවක් සිටින දිස්ත්‍රික්කයක් ලෙස නම් දරා තිබෙනවා.පසුගිය ජනාධිපතිවරණයේදී අති විශාල ජනවරමක් ගම්පහ දිස්ත්‍රික්කයේ ජනතාව ජනාධිපතිට ලබා දුන්නා. එම ජනවරම තවත් කිහිප ගුණයකින් වර්ධනය කර ගැනීමේ අරමුණින් අවංක, දක්ෂ, අත්දැකීම් වලින් පරිණතභාවයට පත් වූ නායකයෙක් යටතේ අද සිට සන්ධාන කණ්ඩායම තම තමන්ගේ මැතිවරණ කටයුතු අරඹනවා.මහින්ද චින්තනයේ ඉදිරි දැක්ම සාර්ථකව ක්‍රියාත්මක කිරීමට ජනාධිපතිට ශක්තිමත් පාර්ලිමේන්තුවක සහාය අවශ්‍ය වෙනවා. ඒ අවශ්‍ය සහාය ලබාදීම අද අපේක්ෂකයන් වශයෙන් මහජනතාව ඉදිරියට යන ඔබසැමට භාරයි.මහින්ද රාජපක්ෂ මහතාගේ සිව් අවුරුදු පාලන සමය තුළදී ගම්පහ දිස්ත්‍රික්කයේ සෑම මැතිවරණ කොට්ඨාසයක් තුළම විනිවිද දැකිය හැකි අන්දමේ කුමක් හෝ සංවර්ධනයක් වී තිබෙනවා. එය එහෙම නොවෙයි කියා කාටවත් කියන්න බැහැ.ගම්පහ ජාත්‍යන්තර සාම මහා විහාරාධිපති තලංගල්ලේ සෝමසිරි හිමි - බටහිර ජාතික බලවේගයන්ට ගැති නොවී විදේශීය මෙන්ම දේශීය කුමන්ත්‍රණවලට හසු නොවී තමන් මේ රට ත්‍රස්තවාදයෙන් මුදා රට එක්සේසත් කර ජනතාවට නිදහස ලබාදීම සඳහා ජනාධිපති මහින්ද රාජපක්ෂ මහතා ගත් තීරණය නිසා තිස් අවුරුද්දකට පසු මේ රටේ සියලු ජාතීන් සහ ආගමිකයන් අද මරණ බියෙන් තොරව නිදහසේ ජීවත් වෙනවා.මේ තීරණාත්මක කාර්යයේදී ධෛර්යය හා ආරක්ෂාව සැපයු ගෝඨාභය රාජපක්ෂ හා බැසිල් රාජපක්ෂ මහත්වරුන් කළ මහඟු යුග මෙහෙවර අප සදාකල් කෘතඥතාවයෙන් සිහි කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r1003083</link>
    <topic>ජනපතිවරණයේ දී පුරුද්දාගත්විපක්ෂ සන්ධාන දීගය දැන් දික්කසාද වෙලා</topic>
    <author>මහරගම විශේෂ වේහැල්ලේ පියතිලක</author>
    <content>පසුගිය සමයේ තිබුණේ ත්‍රිකෝණ යුද්ධයක් බවත් ජනපති රණවිරුවන් සමඟ එකතු වී ප්‍රභාකරන් පරාජය කිරීමේ යුද්ධය සහ දේශීය කුමන්ත්‍රණකරුවන් පරාජය කිරීමේ යුද්ධය කරන විට කොටින්ට උඩගෙඩි දුන් මෙරට දේශද්‍රෝහීන් විදේශීය බලවේග හා කොටි හිතවාදීන් මාතෘ භූමියේ ශ්‍රී නාමය කෙළෙසීමට කළ යුද්ධය පරාජය කිරීමට විදේශ ඇමැති ලෙස තමාට සිදු වූ බව විදේශ කටයුතු සහ කොළඹ දිස්ත්‍රික් සන්ධාන අපේක්ෂක රෝහිත බෝගොල්ලාගම මහතා පැවැසීය.ඒ මහතා එසේ පැවැසුවේ මහරගම ආසනයේ ශ්‍රී ලංකා නිදහස් පක්ෂය, ප්‍රධාන සංධානයේ මිත්‍ර පක්ෂවල සාමාජිකයන් දැනුවත් කිරීම සඳහා මහරගම යොවුන් රඟහලේ පැවැති ජනතා හමුවකදීය.ඒ මහතා මෙසේ ද පැවැසීය.යුද්ධය නිසා වසර 30ක් රටේ සංවර්ධනය ආපස්සට හැරුණා. සියලු ජාතීන් , ආගමිකයන් බහුතරයක් එක කොඩියක් යටට ගෙන ඒමට ශක්තියක් තිබුණා.මේ රටට පහළ වූ එකම නායකයා ජනාධිපති මහින්ද රාජපක්ෂ මහතායි. එතුමා දිනා දුන් නිදහස යළිත් පාවා නොදීමට වගබලා ගැනීම සෑම පුර වැසියෙකුගේම යුතුකම හා වගකීම වෙනවා.සුදු හම ඇති විදේශිකයෙක් කුල්ලට වට්ටිය කිව්වත් එහෙයි කියා පිළිගත් පාලකයන් විදෙසට හිස පාත් කිරීම නිසා මුළු රටම අවුල් වුණා. මීට දසක හයකට පෙර අප නිදහස ලබද්දී අපට පිටු පසින් සිටි , මලයාසියාව , චීනය, සිංගප්පූරුව , හා ඉන්දියාව අද යොදුන් ගාණක් අප පසුකර ඉදිරියට ගිහිල්ලා.ඒ රටවලට එසේ කළ හැකි වූයේ උගතුන් වියතුන් නිසා අවංක නිර්මාණශීලී මහජන නියෝජිතයන්ගෙන් ඒ රටවල පාර්ලිමේන්තුව සමන්විත වීම නිසයි.ජනාධිපතිගේ අයෝමය නායකත්වය යටතේ අපත් අද ඒ මඟට පිවිසී සිටිනවා. 1978 න් පසු ඇති වූ මනාප දිස්ත්‍රික් ඡන්ද ක්‍රමය නිසා රට අවුල් වුණා. ප්‍රජාතන්ත්‍රවාදය , නිදහස් මැතිවරණ ක්‍රමය හීන වී ගියා.රටට අහිතකර අණ පනත් සංශෝධනය කර ගැනීමට බැරිවන සේ සකස් වූ නීති රීති වෙනස් කැර ගැනීමට සමත් ශක්තිමත් ආණ්ඩු පිහිටුවුණේ නැහැ. 1978 ආණ්ඩුක්‍රම ව්‍යවස්ථාව වෙනස් කිරීමට අවශ්‍ය 2 / 3 බලය ලබාදී ජනාධිපති තුමාගේ ක්‍රියාත්මක සංවර්ධන ව්‍යායාමයට ශක්තිය දීමට මෙවර මහා මැතිවරණයේ දී අප කවුරුත් කටයුතු කළ යුතුයි. මේ ලැබී ඇති ස්වර්ණමය අවස්ථාව පැහැර හැරියොත් ශ්‍රී ලංකාව ආසියාවේ දුප්පත්ම රට බවට පත්වේවි.පසුගිය පළාත් සභා සහ ජනාධිපතිවරණයේ ප්‍රතිඵල දෙස බලනවිට රජයට 2 / 3ක බලයක් ලැබී තිබෙනවා.එම නිසා ඉදිරි වසර 7 දී ආසියාවේ තෝතැන්න විය හැකි ශ්‍රී ලංකාව එතැනට ගෙන යෑමට 2 / 3 ක බලයක් රජයට ලබා දිය යුතුයි.ජනාධිපතිවරණයේ දී පුරුද්දා ගත් විපක්ෂ සන්ධානයේ දීගය දැන් දික්කසාද වෙලා. එක්සත් ජාතික පක්ෂය කාඩ්බෝඩ් අලියට පැච්දාල උගේ පිට උඩ නැඟලා. හංසයා පරලෝ සැපත් වෙලා. සීනුව පංචිකාවත්තට විකුණලා. ජනතා විමුක්ති පෙරමුණ ගමනක අවසානය හොයාගෙන කුසලානයක් කරතියාගෙන යනවා. මේ ඔවුන්ගේ ගමනක අවසානයයි.ප්‍රවීණ දේශක ජේ. ආර්. පී . සූරියප්පෙරුම මහතා - අපේකම දේශීයකම බෞද්ධ කම ගරා වැටෙමින් තිබුණු රටට ජනාධිපති මහින්ද රාජපක්ෂ මහතාගේ ආදර්ශමත් ගමන නිසා අද නව ආලෝකයක් ලැබී තිබෙනවා.ජාතික ගීය කියන කොට ලැජ්ජාවක් නැතිව කට ඇර ජාතික ගීය කියන්නට , ජාතික කොඩිය එසවෙන කොට හුනස්නෙන් නැගිට හිස නවා ගෞරව කරන්නට , වැඩිහිටියන් පුදන්නට ජනතාව පෙළ ගැහුණේ ජනාධිපතිතුමාගේ නායකත්වය හා ආදර්ශමත් චරිතය නිසයි.පළාත් සභා මන්ත්‍රී මහින්ද කුරුවිටගේ මහතා පිළිගැනීමේ කතාව කෙළේ ය.පළාත් සභා මන්ත්‍රී ඉසුර දේවප්‍රිය මහතාද කතා කෙළේ ය.පළාත් සභා මන්ත්‍රීවරුන් වන හෙක්ටර් බෙත්මගේ , කීර්ති උඩවත්ත මහත්වරුද කෝට්ටේ නගරාධිපතිනි ස්වර්ණා සිල්වා මහත්මියද උප නගරාධිපති ජනක රණවක මහතාද ඇතුළු විශාල පිරිසක් ද ජනහමුවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r1003084</link>
    <topic>හොරට විකුණු බස් රියක්සැබෑ අයිතිකරුට අතටම අසු වෙයි</topic>
    <author>නිට්ටඹුව සමූහ , ජෙනට් ජයසිංහ</author>
    <content>අලුත්වැඩියාව සඳහා ගරාජයකට භාරදුන් බස් රථයක් එම ගරාජ හිමියා විසින් ව්‍යාජ ලේඛන සකසා තවත් අයෙකුට අලෙවි කර තිබියදී සැබෑ හිමිකරුට ලැබුණු ඔත්තුවක් අනුව ගම්පහ ජ්‍යෙෂ්ඨ පොලිස් අධිකාරි එච්. ඒ. ඒ. සරත් කුමාර මහතා වෙත කරන ලද පැමිණිල්ලක් මත ක්‍රියාත්මක වූ ගම්පහ විශේෂ අපරාධ විමර්ශන ඒකකය මිනුවන්ගොඩදී එකී බස් රථය සහ ගරාජය හිමිකරු අත්අඩංගුවට ගෙන ඇත.ගම්පහ ජ්‍යෙෂ්ඨ පොලිස් අධිකාරි එච්. ඒ. සරත් කුමාර මහතාගේ උපදෙස් මත හා ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ප්‍රභාත් දයානන්ද මහතාගේ අධීක්ෂණය යටතේ , ගම්පහ විශේෂ අපරාධ විමර්ශන ඒකකයේ ස්ථානාධිපති පොලිස් පරීක්ෂක විජේරත්න , පොලිස් සැරයන්වරුන් වන 59431 මහින්ද 9840 ගුණසිංහ පොලිස් කොස්තාපල්වරුන් වන 13567 කරුණාරත්න 3827 දිසානායක යන නිලධාරීහු මේ අත්අඩංගුවට ගැනීම සිදු කැර ඇත.බස් රිය පිළිබඳ සම්පූර්ණ සිද්ධිය මෙසේ ය. වත්තල ප්‍රදේශයේ පදිංචි ලසන්ත රාජපක්ෂ නැමැත්තාට හිමි ඉසුසු වර්ගයේ 66 – 2644 අංකය දරන ජර්නි බස්රිය අලුත්වැඩියාව සඳහා මිනුවන්ගොඩ ප්‍රදේශයේ ගරාජයකට භාර දී ඇත.එහිදී ගරාජ හිමිකරුවා, මෙහි එන්ජින් අංක වෙනස් කර ව්‍යාජ ලිපි ලේඛන සකසා මාතර උඩුබද්දාව ප්‍රදේශයේ පදිංචිකරුවකුට රුපියල් 8,50000කට අලෙවිකර ඇත. නව ගැනුම් කරු බසය මාතර ප්‍රදේශයේ මහමඟ ධාවනය සඳහා යොදවා තිබී නැවත අලුත්වැඩියාවක් සඳහා බසය මිලදී ගත් මිනුවන්ගොඩ ගරාජයටම ආපසු ගෙනැවිත් භාර දී ඇත.එහි දී බසය එහි නියම අයිතිකරු දැක හඳුනාගත් පසු ඒ බව ගම්පහ ජ්‍යෙෂ්ඨ පොලිස් අධිකාරිවරයාට පැමිණිලි කිරීමෙන් අනතුරුව බසය සහ ගරාජය හිමිකරු අත්අඩංගුවට ගෙන මිනුවන්ගොඩ අධිකරණය හමුවට පමුණුවා ඇත. මේ පිළිබඳ තවත් සැකකරුවන් තිදෙනකු අත්අඩංගුවට ගැනිමට ගම්පහ විශේෂ අපරාධ විමර්ශනය ඒකකය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r1003085</link>
    <topic>කඩුවෙල-හංවැල්ලමාර්ගයේ බස් ධාවනය විධිමත් කරන්නැයි ඉල්ලීම්</topic>
    <author>බියගම විශේෂ</author>
    <content>කඩුවෙලින් ගමන් ආරම්භ කර මල්වාන හරහා හංවැල්ල දක්වා වූ අංක 237 මාර්ගයේ මගී ප්‍රවාහන බස් රථ වලින් ජනතා අපේක්ෂා ඉටු නොවන බවට මගීහු මැසිවිලි නගති.මේ මාර්ගයේ දිවෙන බස් රථ ප්‍රමාණය 4 කි. පෙරවරු 5.45 හා 10.45 ටද පස්වරුවේ 2.45 සහ 5.00 ට කඩුවෙලින් ගමන් ආරම්භ කරන බව වේලාසටහන් වල සඳහන් කර තිබේ.මේ අනුව බස් රථයක් ගමන් ආරම්භ කර ඊළඟ වාරය පැමිණෙන්නේ් පැය පහක් වැනි දීර්ඝ කාල පරතරයක් ඇතිවය. බොහෝ දින වල මේ බස් රථ ගමනාගමනය ද අඩාල වේ. මෙවන් අවස්ථාවල මගීන්ට පැය කීපයක් කඩුවෙල බස් නැවතුමේ රස්තියාදු වීමට සිදු වේ.සමහර දිනවල හංවැල්ලට ගොස් හංවැල්ල ගඟෙන් ඔරුවකින් එගොඩ වී යන්නට ද සිදු වේ. මේ පිළිබඳ බලධාරීන්ගේ අවධානය යොමු විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r1003086</link>
    <topic>ක්‍රීඩාවට දක්ෂ ගම්බද දරුවන්ජාත්‍යන්තර මට්ටමට ගෙන එනවා</topic>
    <author>කැස්බෑව සංචාරක ධර්මසිරි සුරවීර</author>
    <content>මෙරටේ ගම්බද පාසල්වල ඉගනුම ලබන ක්‍රීඩාවට දක්ෂ දරුවන් හඳුනාගෙන ඔවුන්ට ජාත්‍යන්තර තරගවලට යෑමට මාර්ගය සලසාදීම මහින්ද රාජපක්‍ෂ ජනාධිපතිතුමාගේ එක් අරමුණක් යැයි කැස්බෑව ශ්‍රී ලංකා නිදහස් පක්‍ෂ සංවිධායක ක්‍රීඩා හා පොදු විනෝදාත්මක කටයුතු ඇමැති ගාමිණී ලොකුගේ මහතා පැවැසීය.ඒ මහතා එසේ පැවැසුවේ කැස්බෑව ආසනයේ බටකැත්තරදී පැවැති ජනහමුවකදීය.ගාමිණී ලොකුගේ මහතා මෙසේ ද පැවැසිය. අප පිළියන්දල මධ්‍ය විද්‍යාලයේ ක්‍රීඩා පාසලක් ආරම්භ කළා. එහි ජල තටාකය දැන් හදනවා. එම ජල තටාකයේ වැඩ කටයුතු අවසන් වූ වහාම පිළියන්දල මධ්‍ය විද්‍යාලයේ දරුවන්ට පමණක් නොව කැස්බෑව ප්‍රදේශයේ සියලුම පාසල්වල දරුවන්ට එහි නේවාසික පුහුණුවීමේ තරග ඇති කරනවා.ඉන් පසුව දක්ෂ දරුවන් හඳුනාගෙන ඒ දරුවන් ජාත්‍යන්තර තලයට ගෙන යාහැකි වැඩපිළිවෙළක් අප ආරම්භ කරනවා.අද කොළඹ නගරයේ පාසල්වල තිබෙන පහසුකම් ගමේ පාසල්වල දරුවන්ට නැහැ. එනිසා ගමේ පාසල්වල දරුවන්ට ජාත්‍යන්තරයට යාහැකි වැඩපිළිවෙළක් ඇති කිරීම අපගේ යුතුකමයි.ක්‍රීඩා ඇමැතිවරයා හැටියට මම මේ ආකාරයට කටයුතු කරන විට විවිධ පුද්ගලයන් අපගේ කකුල්වලින් අදිනවා. කොළඹ නගරයේ පාසල්වල දරුවන් වාගේම ගමේ පාසල්වල දරුවනුත් ජාත්‍යන්තරයට යා යුතුයි. පසුගියදා පැවැති සාක් ක්‍රීඩා උළෙලේදී ජයග්‍රහණය කළ අපේ ක්‍රීඩකයන් ජාත්‍යන්තරයේ පුහුණුව සඳහා යැවීමට අප දැනටමත් කටයුතු කැර තිබෙනවා.අද විවිධ ක්‍රීඩාවන්ට දක්‍ෂ අපේ දරුවන් ගමේ පාසල්වල ඉගනුම ලබනවා. නමුත් එම දරුවන්ගේ දක්ෂතාවන් බලන්නට අපට ක්‍රමයක් නැහැ. ඒ දරුවන්ට අවශ්‍ය යටිතල පහසුකම් ලබාදී නැහැ.ඒ වගේම එම දරුවන්ගේ ක්‍රීඩා කෞශල්‍යයන් සොයා බලා නැහැ. එනිසා කැස්බෑව ආසනයේ ජීවත්වන මවුපියන්ගේ දක්ෂ දරුවන් හඳුනාගෙන ඒ දරුවන්ව ජාත්‍යන්තරයට ගෙන යන වැඩ පිළිවෙළක් මා සකස් කරමින් සිටිනවා.මේ රටේ ගම්බද පාසල්වල ඉගනුම ලබන ක්‍රීඩාවට දක්ෂ දරුවන් හඳුනාගෙන ඔවුන්ට ජාත්‍යන්තර තරගවලට යෑමට මාර්ගය සලසාදීම මහින්ද රාජපක්‍ෂ ජනාධිපතිතුමාගේ එක අරමුණක්.එතුමා ක්‍රීඩා ඇමැතිකම මට ලබාදී තිබෙන්නේ ඒ අරමුණ ඉටුකිරීම සඳහායි. එනිසා අපි හෘද සාක්ෂියට එකඟව කටයුතු කර එතුමාගේ අරමුණ ඉටුකළ යුතුයි. ඒවගේම මවුපියන්ගේ බලාපොරොත්තු ඉටුකළ යුතුයි.පසුගියදා පැවැති සාක් ක්‍රීඩා උළෙලේදී කැස්බෑව ආසනයේ පදිංචි දරුවන් 5 – 6 දෙනකු රන් හා රිදී පදක්කම් දිනා ගත්තා. අද ඒ දරුවන්ගේ මවුපියන් කොපමණ සතුටු වෙනවාද එවැනි දක්ෂ දරුවන් මේ කැස්බෑව ආසනයේ තවත් සිටින්නට පුළුවන්. එනිසා අප ඒ දරුවන් හඳුනාගෙන ඔවුන්වත් ජාත්‍යන්තර ක්‍රීඩා තරගවලට ඉදිරිපත් කළ යුතුයි.බස්නාහිර පළාත් සභාවේ සභානායක සුනිල් ජයමිණි, බස්නාහිර පළාත් සභා මන්ත්‍රී කේ. ගාමිණී ද සිල්වා, බොරලැස්ගමුව නගර සභාවේ සභාපති අරුණ පි‍්‍රයශාන්ත, කැස්බෑව නගර සභාවේ විපක්‍ෂ නායක සුමන රණවීර, නාගරික මන්ත්‍රී ඩික්සන් අතුකෝරල මහත්වරුද මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r1003087</link>
    <topic>මතුගම අඩවි වන කාර්යාලයට නිලධාරීන් හිඟලු</topic>
    <author>ඉත්තෑපාන සමූහ කුමුදු ජයසේකර</author>
    <content>ශශ්‍රී ලංකාවේ රක්ෂිත වනාන්තර අතුරින් ඉතා වැඩි ජෛව වටිනාකමක් ඇති කළුගල, යගිරල වැනි රක්ෂිත වනාන්තර රැකගැනීමේ නිරත මතුගම අඩවි වන නිලධාරි කාර්යාලයේ කටයුතු නිසි අයුරින් පවත්වාගෙන යෑමට අවශ්‍ය තරම් නිලධාරීන් ඉන්ධන වාහන නොමැති වීම එයට මහත් බාධාවක් වී ඇති බව ප්‍රධාන අඩවි වන නිලධාරී කෝලිත බණ්ඩාරනායක මහතා පැවැසීය.කාර්යාලයේ සියලුම මෙහෙයුම් සඳහා ඇත්තේ එක ජීප් රථයක් බවත්, තවත් ක්ෂේත්‍ර සහකාරවරුන් 6 දෙනෙකු අවශ්‍ය බවත්, මේ නිසා අවශ්‍ය රාජකාරි සඳහා ක්ෂේත්‍ර සහකාරවරුන් යෙදවීම අපහසු කටයුත්තක් වී ඇති බවත් ඒ මහතා පවසයි.මේ වනාන්තරවල දැව කැපීම බොහෝ විට සිදුවන්නේ රාත්‍රී කාලයේදී බවත්, වනාන්තර දැව හොරුන්ගෙන් ආරක්‍ෂා කර ගැනීම සඳහා අවශ්‍ය නිලධාරීන් ප්‍රමාණවත් ඉන්ධන සමඟ වාහන ලබා දුනහොත් මෙයට වඩා යහපත් කාර්යක්‍ෂම සේවයක් ලබා දී රක්ෂිත වනාන්තර ආරක්‍ෂා කර ගැනීමට හැකි බව ඒ මහතා පෙන්වා දෙයි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r1003088</link>
    <topic> කළුතරින් එජනිසට මන්ත්‍රී ධුර 8ක් ම ලබාදීමට කටයුතු කරමු</topic>
    <author>බදුරලිය සමූහ රත්නසිරි ගමඇතිගේ</author>
    <content>ජනාධිපතිවරණයේදී කළුතර දිස්ත්‍රික්කයෙන් එක්සත් ජනතා නිදහස් සන්ධානයට ලැබුණු ඡන්ද සංඛ්‍යාව දෙස බැලූ විට මන්ත්‍රී ධූර හතක් හිමිවීම ස්ථිර බවත්, එහෙත් අප කළ යුත්තේ ඊටත් වඩා දැඩි කැපවීමකින් ක්‍රියාත්මක වී ඉදිරි මහ මැතිවරණයේදී සන්ධානයට මන්ත්‍රී ධූර අටක් හිමිකර ගැනීම බවත් අධ්‍යාපන සේවා ඇමැති නිර්මල කොතලාවල මහතා පැවැසීය.කොතලාවල මහතා එසේ පැවැසුවේ මගුර කෝවිලගොඩ ප්‍රදේශයේදී පසුගියදා පැවැති එ. ජ. නි. ස. ජනහමුවකට සහභාගි වෙමිනි. එහිදී තවදුරටත් කතා කළ ඇමැති කොතලාවල මහතා මෙසේ ද පැවැසීය.දේශපාලනය කියන වචනයත් අද බොහෝ දෙනකුට අපි‍්‍රයයි – තිත්තයි. නමුත් වසර 20 ක් පමණ වන මගේ දේශපාලන ජීවිතය ගැන මට තියෙන්නේ තෘප්තියක්. දේශපාලනයේදී මට තියෙන්නේ ලේ සහ මඩ නොතැවරුණු නොකිළිටි දෑතක්.ප්‍රාදේශීය සභාවෙන්, පළාත් සභාවටත්, එතනින් පාර්ලිමේන්තුවටත් යෑමට කළුතර දිස්ත්‍රික්කයේ ජනතාව මට කැමැත්ත දුන්නේ මගේ දේශපාලන ගමන් මඟ ඔවුන් අනුමත කරන නිසයි.බොරු පොරොන්දු දී ජනතාව රැවටීමේ කලාවක් මා ළඟ නැහැ පුළුවන් දේවල් කරන මම බැරි දේවල් බැහැ කියල ජනතාවගේ මූණටම කියනවා.ඒ වගේ වෙලාවට ඒ අය මා සමඟ අමනාප වන බවත් මා දන්නවා.තිස් වසරක් පුරා පැවැති යුද්ධය නිමවී ඇති මේ මොහොතේ රට පුරා විප්ලවීය සංවර්ධනයක් ඇතිකොට එහි ප්‍රතිලාභ සමස්ත ශශ්‍රී ලාංකීය ජාතියට ම උරුම කර දීමයි ජනාධිපතිතුමන්ගේ අරමුණ වී තිබෙන්නේ.ඒ සඳහා ශක්තිමත් පාර්ලිමේන්තුවක් අවශ්‍යයි. ඒ පාර්ලිමේන්තුව තුළ මුදලට හෝ වෙනයම් වරදාන වෙනුවෙන් තම මන්ත්‍රී ධූරය පාවා දෙමින් පිල් මාරු නොකරන මන්ත්‍රීවරුන් සිටිය යුතුයි.ඒ නිසා ඔබේ මනාපය ලබා දෙන අපේක්‍ෂකයන් ගැන විමසිලිමත් විය යුතුයි. ජනාධිපතිතුමන්ගේ නායකත්වය යටතේ සැමට සුබ අනාගතයක් උදාකර ගැනීමට ඉදිරි මහ මැතිවරණයේදී එ. ජ. නි. ස. යට අති දැවැන්ත ජයග්‍රහණයක් ලබා දීමට මතබේද ඉවත දමා අපි එක්ව කටයුතු කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r1003089</link>
    <topic>මහර පාසල් 11කටපරිගණක ඒකක</topic>
    <author>මල්වාන සමූහ</author>
    <content>මහින්ද චින්තන වැඩ සටහන යටතේ පාසල් සඳහා පරිගණක පහසුකම් ලබා දීමේ වැඩපිළිවෙළට අනුව මහර අධ්‍යාපන කොට්ඨාසයේ පාසල් 11ක පරිගණක ඒකක පිහිටුවීමට රජය පියවර ගෙන තිබේ.මේ අනුව නැලිගම සංඝමිත්තා විද්‍යාලය, බටේපොල මහා විද්‍යාලය, කඩවත ධර්මදර්ශී කනිටු විද්‍යාලය, එඩේරමුල්ල ශාන්ත සෙබස්තියන් විද්‍යාලය, ඉහළ කරගහමුණ විද්‍යාලෝක විද්‍යාලය, කඩවත රෝමානු කතෝලික විද්‍යාලය, ගොංගිතොට විද්‍යාසාධක විද්‍යාලය, වෑබඩ උතුර විද්‍යාදීප මහා විද්‍යාලය, අඹගස්පිටිය මහා විද්‍යාලය, බුත්පිටිය මහා විද්‍යාලය හා ගෝනහේන එස්. කේ. කේ. සූරියආරච්චි මහා විද්‍යාලය, පාසල් 11 ක එම පරිගණක ඒකක පිහිටුවන අතර ඒවා ඉදිරි සති දෙක තුළ සිසු අයිතියට පවරා දීමට ද නියමිතව තිබේ.මහර ශ්‍රී.ල.නි.ප පක්‍ෂ ප්‍රධාන සංවිධායක හා මාර්ගස්ථ මගී ප්‍රවාහන ඇමැති ලසන්ත අලගියවන්න මහතාගේ යෝජනාවක් අනුව මහර කොට්ඨාස පාසල් අධීක්ෂණ පළාත් සභා මන්ත්‍රි දිලිප් කුමාර රාජපක්ෂ මහතා ගේ සම්බන්ධීකරණයෙන් හා මහර කොට්ඨාස අධ්‍යාපන අධ්‍යක්ෂ එස්. ඒ. බී. කරුණාරත්න මහතාගේ සංවිධානත්වයෙන් මේ සඳහා අවශ්‍ය කටයුතු සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=r10030810</link>
    <topic>පාලින්ද නුවරවැන්දඹු කාන්තාවන්9කට සමෘද්ධියෙන් නිවාස</topic>
    <author>බදුරලිය සමූහ</author>
    <content>පාලින්ද නුවර ප්‍රාදේශීය ලේකම් කොට්ඨාසයේ සමෘද්ධි ලාභී පවුල්වල වැන්දඹු කාන්තාවන් නවදෙනකුට නිවාස ඉදිකොට අවසන් කර ඇතැයි පාලින්දනුවර ප්‍රාදේශීය ලේකම් තරණී අනෝජා ගමගේ මහත්මිය කියා සිටී.කටු මැටි ගසා වහළට ඉටිරෙදි යොදා තනා තිබූ පැල්පත්වල මොවුන් කලින් ජීවත්ව තිබේ. අලුතින් ඉදිකළ එක් නිවෙසකට සමෘද්ධි අධිකාරියෙන් රුපියල් 60,000 ක මුදලක් ලබාදුන් බවද ප්‍රදේශවාසීන් ගේ ශ්‍රම දායකත්වයද ලැබුණු බවත්, මේ වැඩපිළිවෙළ ගම් මට්ටමින් ක්‍රියාත්මක කිරීමේදී සමෘද්ධි මූලස්ථාන කළමනාකරු කැළුම් නිශාන්ත හා සමෘද්ධි සමාජ සංවර්ධන නිලධාරී සුනේත්‍රා වෙල්ගම මහත්ම මහත්මින් දැඩි වෙහෙසක් ගත් බවද ඇය වැඩි දුරටත් කියා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=s1003081</link>
    <topic>වයඹ පිලට රුපියල් මිලියනයක්</topic>
    <author>පි‍්‍රන්ස් ගුණසේකර</author>
    <content>අන්තර් පළාත් ඕවර් විස්සයි – 20 ක්‍රිකට් තරගාවලියේ සූරතාව දෙවැනි වරටත් වයඹ පළාත් පිල දිනාගනිමින් රුපියල් මිලියනයක මුදල් තෑග්ගකට හිමිකම් කීවේය.මොරටුව ද සොයිසා ක්‍රීඩාංගණයේ දී ඊයේ පැවැති රුහුණු පළාත සමඟ අවසන් තරගයේ සියලු ගෞරව ජෙහාන් මුබාරක් ගේ නායකත්වයෙන් යුත් වයඹ පළාත හිමිකර ගනිමින් ලකුණු 95 ක ජයක් වාර්තා කළේය.කාසියේ වාසිය දිනාගත් රුහුණු පිලේ නායක උපුල් තරංග ගේ ආරාධනාවෙන් වයඹ පළාත් පිල ඕවර් 20 කදී කඩුලු 8 කට ලකුණු 208 ක් ලබා ගත්තේ ය.අනතුරුව ජයග්‍රාහී ඉලක්කය කරාගිය ගමනේ දී රුහුණු පිල ලකුණු 113 කට දැවී ගියේ ය.වයඹ පළාත් පිල වෙනුවෙන් වැඩිම ලකුණු ලැබූ මහේල ජයවර්ධන පන්දු 49 කදී හතරේ පහර 10 ක් හා හයේ පහර 6 ක් සමග ලකුණු 91 ක් ලබාගත්තේ ය. වයඹ ප්‍රථම කඩුල්ල ලකුණු 89දී බිඳ වැටුණු අතර මහේලට අනගි සහයක් ලබාදුන් ජීවන්ත කුලතුංග පන්දු 16 කදී ලකුණු 26 ක් ලබාගත්තේ ය.වයඹ වෙනුවෙන් ජෙහාන් මුබාරක් ලකුණු 21 ක්ද කුසල් ජනිත් පෙරේරා ලකුණු 34 ක්ද ලබා ගත්තේ ය. සනත් ජයසූරිය ඕවර් 4ක් යවා ලකුණු 44 කට කඩුලු 3ක් බිඳ හෙලීය.වයඹ වෙතින් ඕවරයකට එල්ල වූ ලකුණු 10.40 ක වේගයට හොඳින් අවතීර්ණ වූ දිනේෂ් චන්දිමාල් වේගයෙන් ලකුණු රැස්කරමින් රුහුණු පිලට බලාපොරොත්තු එල්ල කළේ ය. ඔහුට හොඳ සහයක් නොලැබීමෙන් ජයග්‍රහණය සිහිනයක් විය.උපුල් තරංග හා සනත් ජයසූරියට හොඳ ආරම්භයක් වෙනදා මෙන් ලබාදීමට නොහැකිවීම රුහුණු පිලේ ජයග්‍රහණයට බාධාවක් විය.ජයසූරිය පන්දු 8 කදී ලකුණු 9 ක් ලබාගත්තේ දැවැන්ත හයේ පහරක් සමගිනි. දිනේෂ් චන්දිමාල් ගේ ලකුණු 64 ට හතරේ පහර 7 ක් හා හයේ පහර 3ක් ඇතුළත් විය.අජන්ත මෙන්ඩිස් රුහුණු පිලේ අවසන් කඩුලු 4 ක් ඉක්මනින් දවාලීම වයඹ ජයග්‍රහණය ඉක්මන් කරවිය. ඔහු පිට පිට කඩුලු දෙකක් බිද හෙලූ අතර එම ඕවරයේම තවත් කඩුල්ලක්ගෙන ඕවරයක දී කඩුලු 3 ක් බිද හෙලීමට සමත්විය.තරගාවලියේ වීරයා ලෙස ජීවන්ත කුලතුංග, තරගාවලියේ හොඳම පිතිකරු ලෙස දිනේෂ් චන්දිමාල් හා හොඳම පන්දු යවන්නා ලෙස බස්නාහිර දකුණ පළාත් පිලේ ජානක ගුණරත්න සම්මාන දිසා ගත්හ.වයඹ පළාත් පිල කඩුලු 8 කට ලකුණු 208 (20) - මහේල 91, ජීවන්ත කුලතුංග 26, මුබාරක් 21, කුසල් ජනිත් 34 (සනත් ජයසූරිය 44/3)රුහුණු පළාත් පිල ලකුණු 113 (13.2) - චන්දිමාල් 64, ඉන්දික ද සේරම් 19, දිල්හාර ලොකුහෙට්ටිගේ 13 (අජන්ත මෙන්ඩිස් 9/4)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=s1003082</link>
    <topic>ජනතාවට හිරිහැර කරනසිසුන්ට එරෙහිව පියවර</topic>
    <author>ප්‍රින්ස් ගුණසේකර</author>
    <content>අන්තර් පාසල් මහා ක්‍රිකට් තරගවලට සම්බන්ධ පාසල් සිසුන් අවිනීත ලෙස මහජනතාවට හිරිහැරවන ලෙස හැසිරෙන්නේ නම් ඊට එරෙහිව දැඩි ලෙස නීතිය ක්‍රියාත්මක කරන ලෙස අධ්‍යාපන අමාත්‍යාංශය සියලුම පොලිස් ස්ථානවලට දැනුම් දී තිබේ.පාසල් මහා ක්‍රිකට් තරග නැරඹීමට පැමිණෙන පාසල් සිසුන් ක්‍රීඩාංගණය පිටතට පැමිණ මහා මාර්ග හා පදික වේදිකාවල හැසිරෙන ආකාරයෙන් විවිධ අපහසුතා සිදුවන බව බොහොදෙනා අධ්‍යාපන අමාත්‍යාංශයට පැමිණිලි කර ඇත.පාසල් ක්‍රිකට් තරග නැරඹීම සහ ක්‍රීඩකයන් දිරිමත් කිරීම ක්‍රීඩාංගණවලට පමණක් සීමා කරන ලෙස අධ්‍යාපන අමාත්‍යාංශය පාසල් සිසුන්ට ද අවධාරණය කර සිටී.පාසල් මහා ක්‍රිකට් තරග ආරම්භ කිරීමට දින කිහිපයකට පෙර මුදල් එකතු කිරීමේ හා වාහනවල නැග ප්‍රධාන වීදි ඔස්සේ ගමන් කිරීමෙන් ද විශාල අපහසුතා ඇතිවේ. එවැනි ක්‍රියා තුළින් මහජනතාවට හිරිහැර නොවීමට අදාල පාසල් සිසුන් වගබලාගත යුතු බවට ද දැනුම් දේ.වසර 30ක කුරිරු යුද්ධයෙන් රට මුදාගෙන ඇති යුගයක සාමකාමීව අන් අයට හිරිහැරයකින් තොරව මහා ක්‍රිකට් තරගවල සතුට විදින ලෙස විදුහල්පතිවරුන් ද පාසල් සිසුන්ට දැනුම්දීම්කර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=s1003083</link>
    <topic>ගෝල් නව තාක්‍ෂණ යෝජනාව ඉවතලයි</topic>
    <author/>
    <content>ගෝල් - රේඛා තාක්ෂණය [goal – line technology] හඳුන්වාදීමේ යෝජනාව, ජාත්‍යන්තර පාපන්දු සංගමය විසින් ප්‍රතික්ෂේප කර ඇත. මෙය ඇතැම් පාපන්දු කළමනාකරුවන්ගේ උදහසට ලක්වී තිබේ.මෙම තාක්ෂණය අනුව ගෝල කනුවේ සවි කළ කැමරා සහ බෝලය තුළ සවිකළ ඉලෙක්ට්‍රොනික චිප් මගින්, බෝලය ගෝල කනුව ඉක්මවා ගියේද යන්න තීරණය කරනු ලැබේ. මෙවැනි තාක්ෂණ ක්‍රම දැනටමත් ටෙනිස් සහ ක්‍රිකට් ක්‍රීඩා ක්ෂේත්‍රවල භාවිතවේ.ජාත්‍යන්තර පාපන්දු සම්මේලනය ඉහත තාක්ෂණය උපයෝගිකරගත යුතු බවට ඒකමතික තීරණයකට එළඹී නැත. නිල නොලත් ආරංචි අනුව වැඩි දෙනෙක් ප්‍රතිපත්තිමය වශයෙන් මෙම තාක්ෂණය හඳුන්වාදීමට විරුද්ධ වී ඇත.ජාත්‍යන්තර පාපන්දු සංගමය මෙම තාක්ෂණය හඳුන්වා දීමට විරෝධය දැක්වීම, කළමනාකරු ආසීන් වෙන්ජර් ගේ දැඩි දෝෂ දර්ශනයට ලක්විය.පාපන්දු සම්මේලනයේ ඉකුත් සෙනසුරාදා අර්ධ අවසන් පූර්ව තරගයක දී පෙරට්ස් මවුත් කණ්ඩායමට එරෙහිව මැක්ලීෂ් කණ්ඩායමට ලැබිය යුතුවූ ගෝල් ලකුණක් ගිලිහී ගිය බව ඔහු නිදසුනක් ලෙස පෙන්වීය. තාක්ෂණ මෙවලම්වල පුනරූපන තිබුණේ නම්, එම ගෝලය නියත වශයෙන් මැක්ලීෂ් පිලට ලැබෙන බව ඔහු අවධාරණය කළේ ය.යුරෝපා ලීග් අවසන් තරගයට පසුව මැයි 17 – 18 පැවැත්වෙන ලෝක පාපන්දු සංගමයේ විශේෂ රැස්වීමක දී මේ පිළිබඳව අවසන් විශ්ලේෂණයක් කරනු ඇති බව සංගමය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=s1003084</link>
    <topic>සාන්තුවරයන්ගේ සටනින්සාන්ත පීතර් විදුහල ජයගනී</topic>
    <author>ප්‍රින්ස් ගුණසේකර</author>
    <content>කොළඹ පී. සරා ඕවල් ක්‍රීඩාංගණයේ පැවැති 76 වැනි සාන්ත පීතර්, සාන්ත ජෝශප් සාන්තුවරයන්ගේ සටන වසර 32කට පසුව , ජය ගැනීමට බම්බලපිටිය සාන්ත පීතර් විදුහල සමත්විය.සාන්ත පීතර් විදුහලේ ක්‍රිකට් නායක චතුර පීරිස්ගේ ප්‍රබල පන්දු යැවීම හමුවේ සාන්ත ජෝශප් විදුහල ලකුණු 158කට හා ලකුණු 164කට ඉනිම දෙකේ දී දැවී යෑම හේතුවෙන් සාන්ත පීතර් විදුහලට කඩුලු 10ක පහසු ජයක් හිමි විය.මුලින්ම පන්දුවට පහරදුන් සාන්ත පීතර විදුහල ඕවර් 56.3කදී ලකුණු 293ක් ලබාගත්තේ ය. ෂෙහාන් ප්‍රනාන්දු අගනා ලකුණු 83ක් එක් කෙළේ පන්දු 68කදී හතරේ 8ක් හා හයේ පහර 5ක්ද සමගිනි.සාන්ත පීතර් විදුහල වෙනුවෙන් ඇන්ජලෝ එමානුවල් ලකුණු 42ක් ලබාගැනීමට සමත් විය. සාන්ත ජෝශප් විදුහලේ චතුරංග කුමාර ලකුණු 86කට කඩුලු 5ක් බිඳහෙලීමට සමත්විය.සාන්ත ජෝශප් විදුහල ප්‍රථම ඉනිමට ලකුණු 158ක් ලබාගත් අතර විදුෂ ජයසිංහ ලකුණු 50ක් ලබා ගත්තේ ය. ඔහු චතුර පීරිස්ගේ පන්දුවකට තුවාල ලබා පිටියෙන් ඉවත් වී නැවත පැමිණ මේ දක්ෂතාව දැක්විය. පන්දු 102කදී හතරේ පහර 8ක් ඔහු එල්ල කෙළේ ය.සාන්ත ජෝශප් ලකුණු 135ක් පිටුපසින් සිටි හෙයින් දෙවැනි ඉනිමද ආරම්භ කෙරුණු අතර එහිදී ලකුණු 164කට සීමාවිය.සාන්ත ජෝශප් විදුහල වෙනුවෙන් එන්රිකෝ සිල්වා ලකුණු 46ක් ද රොස්කෝ තාටිල් ලකුණු 37ක්ද විදුෂ ජයසිංහ ලකුණු 31 ක්ද ලබා ගත්හ. සාන්ත ජෝශප් විදුහලට එරෙහිව පළමු ඉනිමේදී කඩුලු 4ක් බිඳහෙලු චතුර පීරිස් දෙවැනි ඉනිමේදී කඩුලු 3ක් බිඳ හෙලීමට සමත් විය.සාන්ත පීතර් විදුහල කිසිවෙකු නොදැවී ලකුණු 33ක් ලබා ජයග්‍රහණය තහවුරු කෙළේ ය. ඇන්ජලෝ එමානුවල් ලකුණු 15ක්ද, ඇන්ඩ්‍රි බර්ග්නර් ලකුණු 17ක්ද ලබා කඩුල්ලේ රැඳී සිටියහ.සාන්ත පීතර විදුහල 1978 දී සුරාජ් අබේසේකරගේ නායකත්වයෙන් සාන්තුවරයන්ගේ සටන අවසන් වරට ජයගෙන තිබුණි.තරගයේ වීරයා :- චතුර පීරිස්, පිතිකරු :- ෂෙහාන් ප්‍රනාන්දු , පන්දු යවන්නා :- චතුරංග කුමාර පන්දු රකින්නා :- ඇන්ඩ්‍රි බර්ග්නර් තුන් ඉරියව් ක්‍රීඩකයා :- ලහිරු ජයරත්න හොඳම ක්‍රීඩකයන්ට හිමි සම්මාන දිනාගත්හ.සාන්ත පීතර විදුහල ප්‍රථම ඉනිම ලකුණු 293ෂෙහාන් ප්‍රනාන්දු 83 (චතුරංග කුමාර 84 / 5)සාන්ත ජෝෂප් ප්‍රථම ඉනිම ලකුණු 158විදුෂ ජයසිංහ 50, ජාන් ජයසිංහ 48, (චතුර පීරිස් 37 /4, ළහිරු ජයරත්න 49 /2, ජනික් කන්නන්ගර 36 /2)සාන්ත ජෝශප් දෙවැනි ඉනිම ලකුණු 164එන්රිකෝ සිල්වා 46, රොස්කෝ ටැටීල් 37 , විදුෂ ජයසිංහ 31, (චතුර පීරිස් 33 / 3, ළහිරු ජයරත්න 19 / 2, ඇන්ජලෝ එමානුවල් 48 / 2)සාන්ත පීතර් විදුහල දෙවැනි ඉනිම කිසිවෙකු නොදැවී 33ඇන්ජලේ එමානුවල් නොදැවී 15, ඇන්ඩ්‍රි බර්ග්නර් නොදැවී 17</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=s1003085</link>
    <topic>81වැනි සුලෝහිත සංග්‍රාමයජය පැරදුමෙන් තොරයි</topic>
    <author/>
    <content>ආනන්ද – නාලන්දා 81 වැනි සුලෝහිත සංග්‍රාමය ජය පැරදුමෙන් තොරව නිමාවට පත්විය.කොළඹ එස්. එස්. සී. ක්‍රීඩාංගණයේ ඊයේ නිමාවට පත්වූ මේ තරගයේ වැඩි ගෞරව නාලන්දාව සතුවීම කැපීපෙනුණි.නාලන්දා පිලේ නායක දිනුක් ජයසිංහ නාලන්දා ප්‍රථම ඉනිමේ කැපීපෙනෙන දස්කම් දක්වමින් ලකුණු 72ක් ලබා ගැනීමට සමත්විය. එමෙන්ම නිපුන් කරුණානායක ලකුණු 52ක් ලබාගත්තේය.මේ හේතුව නිසා ලකුණු 66ක් ඉදිරියෙන් සිට මුල් ඉනිම අත්හිටුවීමට නාලන්දාවට හැකිවිය. ආනන්ද විදුහල ප්‍රථම ඉනිමට ලකුණු 191ක් ලබාගත් අතර නාලන්දාව කඩුලු 7කට ලකුණු 237ක් ලබා ඉනිම අත්හිටුවීය.අනතුරුව ආනන්ද විදුහල දෙවැනි ඉනිමට කඩුලු 7ක් බිඳවැටී ලකුණු 150ක් ලබා ගත්තේය.ආනන්ද මුල් ඉනිම වෙනුවෙන් රුවින්ද ශාමේන් ලකුණු 66ක් ලබාගත්තේය. ආනන්ද විදුහලේ මුල් කඩුලු 5ක්ම අඩු ලකුණු ගණනකට දැවීගොස් තිබියදී ශාමේන් මේ දක්ෂතාව දැක්විය. නායක මතීෂ පෙරේරා ලකුණු 39ක් ලබාගත්තේය.නාලන්දා ප්‍රථම ඉනිමේ සාර්ථකත්වයක් පෙන්වූ නිපුන් කරුණානායක ලකුණු 52 හතරේ පහර 7ක් සමඟ ද, දිනුක් ජයසිංහ ලකුණු 72 හතරේ පහර 6ක් සමඟද වාර්තා කළේය.ආනන්ද විදුහල ප්‍රථම ඉනිම ලකුණු 191 (71.5)පසිඳු මධුෂාන් 27, රුවින්ද ෂර්මේන් 66, මතීෂ පෙරේරා 39 (අදීශ නානායක්කාර 46/2, රංගන කුරේ 54/5)නාලන්දා ප්‍රථම ඉනිම කඩුලු 7කට ලකුණු 237 (67)නිපුන් කරුණානායක 52, අදීෂ නානායක්කාර 28, දිනුක් ජයසිංහ 72, සිනෙත් ගුණවර්ධන නොදැවී 30 (රුවින්ද්‍ර ශාමෙන් 70/2, මධුමාල් ජයරත්න 45/2, මතීෂ පෙරේරා 61/1))ආනන්ද දෙවැනි ඉනිම කඩුලු 7ට ලකුණු 150ගිෂාන් විමලධර්ම 34, මිනුර ජනාධි 37 , පසිඳු මධුෂාන් 31, (නිපුන කරුණානායක38/4)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=s1003086</link>
    <topic>කඩුලු පැනීමේ සූරයාටතරග තහනමක්</topic>
    <author/>
    <content>තහනම් මත්ද්‍රව්‍ය ගත් බවට පරීක්‍ෂණවලදී හෙළිවීම නිසා බ්‍රිතාන්‍ය කඩුලු පැනීමේ ක්‍රීඩක කොලුම් පී‍්‍රස්ට්ලිට එරෙහිව ඉකුත් සිකුරාදා තාවකාලික තරග තහනමක් පනවා තිබේ.මේ අනුව, බ්‍රිතාන්‍යයේ ලෝක මලල ක්‍රීඩා වැඩසටහන ඇතුලු සෙසු තරගවලදී තරගවැදීම ඔහුට තහනම්ය. මෙම තාවකාලික තරග තහනම පනවා ඇත්තේ ඉකුත් ජනවාරියේදී දකුණු අපි‍්‍රකාවේදී පවත්වන ලද පරීක්‍ෂණයක ප්‍රතිඵලයක් වශයෙනි.ඉදිරි පරීක්‍ෂණවලදී මත්ද්‍රව්‍ය ගත් බව තහවුරුවුවහොත්, 21 හැවිරිදි පී‍්‍රස්ලි අවුරුදු දෙකක තරග තහනමකට ලක්වනු ඇත. “ක්ලෙන්බ්‍රටෙරෝල්” නැමති ඖෂධය ඇදුම රෝගීන්ට වෛද්‍යවරුන් විසින් ඇතැම් විට නියම කරනු ලැබේ.කෙසේ වෙතත්, මෙය අඛන්ඩ පුහුණුවේ යෙදීමට සහ ශරීරය ඉක්මනින්ම යථා තත්ත්වයට පත්කරගැනීමේ උත්තේජකයක් වශයෙන්ද ක්‍රීඩකයන්ට පාවිච්චි කළ හැකිය.බ්‍රිතාන්‍ය ක්‍රීඩකයෙක්ට එරෙහිව මෙවැනි තහනමක් පැනවීම සම්බන්ධයෙන් තමන් බෙහෙවින් කනස්සල්ලට පත්වන බව බ්‍රිතාන්‍ය මලල ක්‍රීඩා ප්‍රධානී නීල් ඩි වොස් පවසා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=s1003087</link>
    <topic>ධර්මරාජයේ සඳුන් නොදැවී 130</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ධර්මරාජ - කිංස්වුඩ් 104 වන මහා ක්‍රිකට් තරගයේ විශේෂ සිද්ධිය වූයේ 16 හැවිරිදි ධර්මරාජ විදුහලේ සඳුන් වීරක්කොඩි නොදැවී ලකුණු 130ක් ලබා ගැනීමය. තරගය අස්ගිරියේදී ජය පරාජයෙන් තොරව පසුගිය සෙනසුරාදා (6 වනදා) නිමා විය.ධර්මරාජ විදුහල පළමු ඉනිම කඩුලු 4 කට 315 (57) සඳුන් වීරක්කොඩි නොදැවී 130. රමේෂ් යාපා බණ්ඩාර 42, කසුන් විජේකෝන් 30, සංජය කළුබෝවිල 40.කිංස්වුඩ් විදුහල පළමු ඉනිම සියල්ලන්ම දැවී 218 (81.5)අයි. රබෙල් 18, සී. ගුණසේකර 22, එන්. වීරකෝන් 46, එල්. මදුෂාන් 47, එම්. ධර්මප්‍රේම 20, එල්. ගන්නෝරුව 27.රාහුල ඒකනායක 62 ට 4 යි. රමේෂ් යාපා බණ්ඩාර 38 ට 3 යි.ධර්මරාජ විදුහල දෙවන ඉනිම කඩුලු 8 ට 102 (24.4) සඳුන් වීරක්කොඩි 20, ප්‍රතාප් සිල්වා 20, රාහුල ඒකනායක නොදැවී 47 යි.කිංස්වුඩ් විදුහල දෙවන ඉනිමකඩුලු 5 කට ලකුණු 80 (32)යූ. හෙට්ටිගේ 14, වයි. අතුකෝරල නොදැවී 20 (හේමාල් මුණවීර 12 ට 2 යි.)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=s1003088</link>
    <topic>මාතර රාහුලට කඩුලු 6ක ජයක්</topic>
    <author>මාතර මධ්‍යම ඒ. ඩබ්ලිව්. ගුණවර්ධන</author>
    <content>වයස 19 න් පහළ අන්තර් පාසල් ක්‍රිකට් තරගාවලියේ මාතර උයන්වත්ත ක්‍රීඩාංගනයේ පැවති ක්‍රිකට් තරගයේ දී මාතර රාහුල විද්‍යාලය විසින් මාතර ශාන්ත සර්වේෂස් විද්‍යාලය කඩුලු හයකින් පරදවා විශිෂ්ට ජයක් වාර්තා කිරීමට සමත් විය.මාතර රාහුල විද්‍යාලයේ දඟ පන්දු යවන ආර්. එම්. උයන්හේවා ඉනිම දෙකේ දී ලකුණු 74 කට කටුලු 14 ක් ලබාගැනීම මෙම ජයග්‍රහණයට හේතු විය.මාතර ශාන්ත සර්වේෂස් විදුහල පළමු ඉණිම සියල්ලන් දැවී 154 යි.කේ. මධුසංඛ 61, ඒ. එච්. රිද්ම 22 යි. (ආර්. එම්. උයන්හේවා 51 ට 7 යි, පී. එම්. ඒකනායක 40 ට 2 යි.)රාහුල විද්‍යාලය පළමු ඉනිම - සියල්ලන්ම දැවී ලකුණු 159 යි.කේ. බී. ජී. ප්‍රසන්දික 66, (කේ. රාජිත 28 ට 4 යි, කේ. මධුසංඛ 52 ට 2 යි.)ශාන්ත සර්වේෂස් දෙවන ඉනිම - සියල්ලන්ම දැවී ලකුණු 56 යිටී. මොහොමඩ් 20, (ආර්. එම්. උයන්හේවා 23 ට 7 යි, පී. එම්. ඒකනායක 02 ට 1 යි.)රාහුල විදුහල දෙවන ඉනිම කඩුලු 4 ට ලකුණු 54 යි.පී. එම්. ඒකනායක 17 යි. (අයි. කෝකිල 24 ට 2 යි.)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=s1003089</link>
    <topic> විවෘත මැරතන් තරගය19දා තිස්සමහාරාමයේදී</topic>
    <author/>
    <content>ක්‍රීඩා හා පොදු විනෝදාත්මක කටයුතු අමාත්‍යංශය තාරුණ්‍යයට හෙටක් සංවිධානය සමඟ සංවිධානය කරන මැරතන් තරගය මාර්තු මස 19 වන දින තිස්සමහාරාමයේ දී පැවැත්වේ.මෙම තරගය පොදුරාජ්‍ය මණ්ඩලීය ක්‍රීඩා තරගාවලිය සඳහා තේරීමේ තරගයක් වන අතර වයස අවු. 15ට වැඩි දිවයිනේ සියලු ක්‍රීඩකයන් සඳහා විවෘත වේ.තරග ජයග්‍රාහකයන්ට මුදලින් රු. ලක්ෂ 4කට වැඩි ත්‍යාග පිරිනැමීමට ද කටයුතු කෙරේ. මේ සඳහා ඉල්ලුම්පත් ක්‍රීඩා නිලධාරී, ප්‍රාදේශීය ලේකම් කාර්යාලය, තිස්සමහාරාමය යන ලිපිනයට යොමු කළ යුතුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=f1003081</link>
    <topic>දෙවියන්ගේ කැමැත්තයි ජනතාවගේ කතිරයයි දෙකම මට තියෙනවා</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>ජාතික සමඟි පෙරමුණ ශ්‍රීලනිපයට එකතු වූයේ ඇයිද යන්න පිළිබඳත්, අලුත් රටක් ලෙස ගොඩ නැගීමේදී ශ්‍රී ලාංකිකයන් ලෙස එක්ව ක්‍රියා කළ යුත්තේ මන්ද යන්න ගැනත්, ජාතිවාදී දේශපාලනය බැහැර කිරීම හා ඉදිරි මහමැතිවරණය ගැනත් නිවාස හා පොදු පහසුකම් ඇමැතිනී ෆේරියල් අෂ්රෆ් මහත්මිය ‘දිනමිණ’ට මෙලෙස අදහස් දක්වයි.ජාතික සමඟි පෙරමුණ ශ්‍රී ලංකා නිදහස් පක්ෂ සාමාජිකත්වය ලබා ගනිමින්, ඊට එක්වීමට ක්‍රියාකිරීමේ පසුබිම හඳුනා ගනිමින්ම අපි මේ සාකච්ඡාවට පිවිසෙමු.එදා අධිරාජ්‍යවාදීන්ගෙන් රට නිදහස් කර ගැනීම සඳහා අරගල කරද්දිත් සිංහල, දෙමළ, මුස්ලිම් ආදි වශයෙන් නොබෙදී ලාංකිකයන් ලෙස ඊට දායකවීම සිදුවුණා. නිදහස ලබාගත් පසු අපි දේශපාලන පක්ෂ කණ්ඩායම් වශයෙන් බෙදුණා.නමුත්, මේ රටේ පාලනය ගෙන ගියේ එජාප ශ්‍රීලනිප ප්‍රධාන පක්ෂ දෙක හෝ ඒවා මුල්වී නිර්මාණය කරගත් ආණ්ඩු විසිනුයි. 78’ අලුත් ආණ්ඩුක්‍රම ව්‍යවස්ථාවක් ඇතිකර ගැනීමත් සමඟ සුළු ජාතීන්ගේ අයිතීන් පිළිබඳ නොයෙක් ප්‍රශ්න ඇතිවුණා.ත්‍රස්තවාදී ප්‍රශ්නයටත් මුහුණ දෙන්න සිදුවුණා. අපේ හඬට මේ රටේ ඉඩක් නැද්ද කියන එක ගැන සුළු ජාතීන් අතර අවිශ්වාසයක් ඇතිවුණ බවත් පෙනෙනවා.ඔවුන්ගේ ප්‍රශ්න ඉදිරියට ගන්න අවස්ථාවක්වත් නැතැයි හැඟීමක් ඔවුන් තුළ ඇතිවුණා. ඒකට මේ රට පාලනය කළ පාලකයන්ගේ පැත්තෙන් සිදුවුණු දේවල්ද බලපාන්නට ඇති කියලා සිතෙනවා.මේ ඔස්සේ තමන්ගේ අභිලාෂයන් ඉදිරියට ගෙනෙන්න, තමන්ගේ ප්‍රශ්න ගැටලු විසඳාගන්න තමන් ම එක්විය යුතු බවත් එය යුගයේ අවශ්‍යතාවක් බවත් මේ ජනකොටස් කල්පනා කළා.ජාතීන් මත පදනම් ව පක්ෂ බිහිවීමට මේ කාරණය මුල්වුණා. මෙහෙම ඇවිත්, අසූ ගණන් වනවිට මුස්ලිම් ජනතාව තවත් ලොකු ප්‍රශ්නයක් ඇතිවුණා. ඒ 87’ ඉන්දු – ලංකා ගිවිසුම අස්සන් කිරීම නිසා.කල්මුණේ, අම්පාර ආදී ප්‍රදේශ මුස්ලිම් ජනතාව වැඩි වශයෙන් ජීවත් වූ ප්‍රදේශ ඉන්දු ලංකා ගිවිසුම යටතේ උතුර සහ නැගෙනහිර ඒකාබද්ධ කරලා එය දෙමළ ජනතාවගේ නිජභූමිය ලෙස භාරදීම නිසා එම පළාත්වල ජීවත් වූ මුස්ලිම් ජනතාවට තමන්ට සිදුවන්නේ කුමක්ද කියන එක ගැන ප්‍රශ්නයක් ඇතිවුණා.මගේ ස්වාමි පුරුෂයා දිවංගත අෂ්රොෆ් ඇමැතිතුමා ත්‍රස්තවාදීන් විසින් ඒ පළාතෙන් එළවා දැම්මා. එතකොට එතුමා දේශපාලනය කළේ නෑ.නමුත්, අනාගයේදී ඔවුන්ට තර්ජනයක් වේයැයි හිතලා එසේ පිටමං කළ බව සිතන්න පුළුවන්. මේ විදියට මුස්ලිම් ජනතාව ඒ ප්‍රදේශවලින් පළවා හරිද්දි තමන්ගේ ප්‍රශ්නය ගැන කතා කරන්නවත් ඔවුන්ට ඉඩක් ලැබුණේ නෑ.මට මතකයි, මම මගේ සැමියාගේ ලේකම්වරිය ලෙසත් කටයුතු කරන අතර එවකට හිටපු ජනාධිපතිතුමාගෙන් මේ ගැන සාකච්ඡාවක් ඉල්ලුවාම අෂ්රොෆ් කියන්නේ කවුද? ඔහුට මේ ගැන කතා කිරීමට ඇති අවශ්‍යතාව කුමක්ද? වගේ ප්‍රශ්නවලට පිළිතුරු දෙන්න සිදුවුණා.එතුමා කිව්වා අපේ ආණ්ඩුවේ මුස්ලිම් මැති ඇමැතිවරු ඉන්නවා ඔවුන් සමඟ සාකච්ඡා කිරීම අපට ප්‍රමාණවත් කියලා. මේකෙන් නොකියා කියැවුණේ ඔබ කණ්ඩායම් ගත නොවුණොත්, යම් නියෝජනයක් ඇතිකර නොගතහොත් ඔබට ඇහුම්කන් දෙන්න මෙතැන කවුරුත් නෑ වගේ කතාවක්.ශ්‍රී ලංකා මුස්ලිම් කොංග්‍රසය බිහිවුණේ ඒ අවශ්‍යතාව නිසයි. අෂ්රොෆ් ඇමැතිතුමාට ඇතිවෙන්න ජාතිවාදී ලේබල් ගැහුවත් ඒක එතුමා බිහිකළේ වෙනත් ජාතියකට වඩා අපි විශේෂයි කියන්න නෙවෙයි. මුස්ලිම් ජනතාවගේ ප්‍රශ්න රජයන්ට යොමු කිරීමට මේ පක්ෂය නිර්මාණය කිරීමෙන් එතුමා අපේක්ෂා කළා. ශ්‍රී ලංකා මුස්ලිම් කොංග්‍රසයෙන් තරග කරලා 89’ දී එතුමා පාර්ලිමේන්තුවට ගියා. විපක්ෂයේ සිටිමින් මේ ප්‍රශ්න ගැන එතුමා දිගටම හඬ නැගුවා.ඒ පළාත්වල සිටි මුස්ලිම් ජනතාව එතුමා සමඟ සම්බන්ධ වුණා. තමන්ගේ ප්‍රශ්න ගැන ඔහුට හැඟීමක් ඇතැයි මේ ජනතාව තේරුම් ගත්තා. 94’ ට පසුව චන්ද්‍රිකා බණ්ඩාරනායක ජනාධිපතිතුමිය සමඟ මේ ප්‍රශ්න සාකච්ඡා කරන්න එතුමාට හැකිවුණා.බෙදී වෙන්වී මේ ගමන යා නොහැකි බව එතුමා තේරුම් ගෙන තිබුණා. ඕනනම් අෂ්රොෆ් ඇමැතිතුමාට තිබුණා මේ ජනතාව ඡන්ද දායකයන් හැටියට මල්ලක දාගෙන එතුමා මල්ලෙන් එළියේ ඉඳන් අනෙක් අයත් එක්ක මේ ප්‍රශ්න කේවල් කරන්න.හැබැයි එතුමා එවැනි දේශපාලනයක් කළේ නෑ. එතුමා කළේ තමන්ගේ ජනතාව අනෙක් අයත් සමඟ සම්බන්ධ කිරීම. ඒකට තමයි ජාතික සමඟි පෙරමුණ බිහිකළේ. මේ තුළ නැඟෙනහිර ප්‍රදේශයේ විහාරස්ථාන භික්ෂුන් වහන්සේ පවා එතුමා සමඟ සහයෝගයෙන් කටයුතු කළා.දෙමළ ජනතාවත් එතුමාට සමීප වුණා. ශ්‍රී ලංකා මුස්ලිම් කොංග්‍රසය කඩවසම් තරුණයකු බවට පත්වෙමින් සිටියදී තමයි එතුමා ජාතික සමඟි පෙරමුණ කියන බිළින්දා හදාගත්තේ. හැබැයි, වැඩිකල් නොයා එතුමා අභාවයට පත්වුණා. මම ජාතික සමඟි පෙරමුණ භාරගත්තේ ඉන්පසුව.මට පුළුවන් විදියට සියලු ජාතීන් එකතු කරගෙන මම ඒ බිළින්දා හැදුවා. යම් දුරක් ඇවිත් තියෙද්දි ජාතික අවශ්‍යතාව හඳුනා ගනිමින් ජාතික සමඟි පෙරමුණේ අපි ශ්‍රීලනිප සාමාජිකයන් ලෙස ඊට එකතු වුණා.විශේෂයෙන් මුස්ලිම් ජනතාව වැඩි වශයෙන් සිටින ප්‍රදේශවලදී ජාතිවාදී දේශපාලනය ප්‍රතික්ෂේප කරන්න මේ මහමැතිවරණයේදී හොඳ අවස්ථාවක් ඔවුන්ට ලැබී තියෙනවා නේද?මේ ගැන හොඳින් පැහැදිලි කරගත යුතුයි. ඇත්තටම අපි ජාතිවාදය ප්‍රතික්ෂේප කරලද මේ ගමනෙදි එකතු වෙන්නේ. නැත්නම් තවත් අවුරුදු 7 – 8 ක් රට පාලනය කරන්නේ ජනාධිපතිතුමා කියලා හිතලද.මේ එකතු වෙන්නේ වගේ. දේශපාලනයේ නොයෙක් පැති අපි සැළකිල්ලෙන් තේරුම් ගන්න ඕන. මේ මැතිවරණයේදී එම ජනතාව මොන විදියට ඡන්දය ප්‍රකාශ කළත් ඔවුන් දැනුවත් කිරීමේ වැඩපිළිවෙළ අපි දිගට ම පෙරට ගෙනියනවා.ඒකත් මැතිවරණ ප්‍රතිඵලත් පටලවා ගැනීම සුදුසු නෑ. ගොඩනැඟෙන අලුත් රට පිළිබඳ පණිවිඩය අපි වඩාත් පැහැදිලිව මේ ජනතාව අතරට ගෙනියනවා.ඒක තමයි වැදගත්. පොදුවේ මොන ජාතීන් වුණත් අපි කාටත් අනෙක් අය භාරගන්න ඔවුන්ට ගරු කරන්න ඔවුන්ව ඉවසන්න පුළුවන් වෙන්න ඕන.මහජාතිය සෙසු ජාතීන්ද එකතු කරගෙන මේ ගමන එකට යායුතුයි. මැතිවරණයේ ප්‍රතිඵලය කෙසේ වෙතත් ශ්‍රී ලාංකීය අනන්‍යතාවක් ගොඩනඟා ගැනීමේ ප්‍රතිඵලය දෙස අපි වැඩියෙන් බලමු.මම කියන්නෑ කිසිම ජාතියක් තම අනන්‍යතාවන් නැති කරගත යුතුයි කියලා. ඒවා රැකගන්නා අතර පොදු හැඟීමෙන් එකතුවිය යුතුයි. අපි කාටවත් මේ රට දාලා යන්න තැනක් නෑ. අපි කවුරුත් මේ රටට අයිති මිනිස්සු.මේ අපේ රට. මට සවුදිඅරාබිය එක්ක හරි ඉන්දියාව එක්ක හරි ගනුදෙනුවක් නෑනේ. මේ තමයි මගේ රට. ඔබ සිංහල බෞද්ධ නම් ඔබට රට ගැන ආඩම්බරයට වඩා ආඩම්බරයක් සමහර විට මට තියෙනවා.අපි කවුරුත් එකිනෙකාට ගරු කළ යුතුයි. කාටත් යුතුකම් ඉටුකරමින් අයිතිවාසිකම් බෙදාගන්නා ක්‍රමවේදයකට අපි යමු.ඔබ මේ මැතිවරණයට තරග කරනවා. ඒ ගැනත් යමක් කියනවා නම්...ඔව්. මහ ඡන්දය කිව්වා ම තවත් යුද්ධයක්. මම දිගාමඩුල්ල දිස්ත්‍රික්කයට නාම යෝජනා භාරදුන්නා. දිගාමඩුල්ල ශ්‍රී ලංකාවට ආදර්ශවත් දිස්ත්‍රික්කයක් විය යුතුයි කියලා මගේ ලොකු ආසාවක් තියෙනවා.සිංහල, දෙමළ, මුස්ලිම් අපි කවුරුත් ජීවත්වන ප්‍රදේශයක් ඒ. එහෙ වුණත් තවම අපි විවිධ ජාතීන් බෙදිලා ජීවත් වෙන්නේ. මේ මැතිවරණයෙන් පස්සේ යම් එකමුතු බවක් නිර්මාණය කරගන්න අපට හැකිවෙයි කියලා හිතනවා.දිනුම – පැරදුම ගැන තීරණය කරන්නේ ජනතාව. නමුත් පෙර කී කාරණා වෙනුවෙන් මම ලොකු බලාපොරොත්තුවකින් වැඩ කරනවා. මගේ ජනතාව වෙනුවෙන් කළ හැකි සේවය කරනවා. මම දෙවියන් වහන්සේ විශ්වාස කරනවා. ජය – පරාජය දෙකම මට එක විදියට විදඟන්න පුළුවන්. ජනතාවගේ තීරණය භාරගන්න මම ලෑස්තියි.ඔබ අමාත්‍යවරියක විදියටත්, පක්ෂ නායිකාවක ලෙසත් ගතවූ කාලය තුළ කළ සේවය ගැන අවංකව තෘප්තිමත් වනවාද?පැහැදිලිවම ඔව්. ලොකු හැඟීමක් තියෙනවා මට කළ හැකි දේ මම කළා. අද දේශපාලනයෙන් අයින් වෙන්න සිදුවුණත් බොහොම සතුටෙන් මට යන්නත් පුළුවන්. නිවී සැනසිල්ලේ නිදාගන්නත් පුළුවන්.විශේෂයෙන් මේ අමාත්‍යාංශ භාරව, හිසට සෙවණක් නැති මේ රටේ ජනතාවට ඒ නිවාස සිහිනය සැබෑකර දෙන්න අපට හැකිවුණා. මේ අමාත්‍යාංශය හරහා ඊට නායකත්වය දෙන්න ලැබීම අපමණ සතුටක්.පිනක්. ඒ වෙනුවෙන් ජනාධිපතිතුමාට ස්තුතිවන්ත වෙනවා අපට ඒ අවස්ථාව ලබාදීම ගැන. නගරවලට වඩා ඈත පිටිසර ගම් බිම්වල අපි වැඩියෙන් වැඩ කළා. රටේ සම්පත්, මහජන දේපළ සූරා කන්නේ නැතිව අපි වැඩ කළා.පාර්ලිමේන්තුවේ කාන්තා නියෝජනය ගැන ඔබ මොකද සිතන්නේ?මේ වතාවේ කාන්තාවන් රැසක් මහ ඡන්දයට ඉදිරිපත් වෙනවා. ඒක හොඳ වෙනසක්. කාන්තාවන් දේශපාලනයට නොඑන්න පැවතුණ ගැටුම්කාරී තත්ත්වයත් විශාල ලෙස බලපෑවා. නමුත් දැන් රට නිදහස්.දේශපාලනයේ ප්‍රචණ්ඩ හැසිරීම් නිසාත් කාන්තාව මෙහිදී පසුබට වුණා. කාන්තාව දේශපාලනයට ආ යුතුයි කියද්දි මම නිතරම අහන ප්‍රශ්නයක් තමයි මේ තියෙන දේශපාලනයටම කාන්තාවට එන්න කියන්නේ එහෙම නැත්නම් මේ තියෙන දේශපාලනයේ වෙනසක් ඇති කරන්නද කාන්තාවට එන්න කියන්නේ කියලා.විකෘති දේශපාලන සංස්කෘතිය වෙනුවට අලුත් දේශපාලන සංස්කෘතියක් නිර්මාණය වෙමින් තියෙද්දි කාන්තාව වැඩියෙන් දේශපාලනයට පිවිසෙමින් සිටීම මම සුබවාදීව දකිනවා.ජාත්‍යන්තර කාන්තා දිනය අදට (මාර්තු 8) යෙදෙනවා. මෙවර කාන්තා දිනය ශ්‍රී ලාංකික කාන්තාවන්ට විශේෂයෙන් වැදගත්. මේ වැදගත්කම ඔබ තේරුම් කරන්නේ් කොහොමද ?තිස් අවුරුදු යුද්ධය නිමාවට පත් වෙලා මහින්ද රාජපක්ෂ ජනාධිපතිතුමාගේ නායකත්වය යටතේ රට යළි ගොඩ නැෙඟමින් තියෙනවා. එහිදී අපි කවුරුත් එක්සත්ව එක්සිත්ව ඊට දායක විය යුතුයි. රට ගොඩනැගීමේ කාර්යයේදී කාන්තාවගේ ශක්තිය ඊට එක්වීමත් ඉතාම වැදගත්.යුද්ධය නිසා වඩාත් පීඩනයට වේදනාවට පත් වුණේ කාන්තාවන්. සමහර විට රණවිරුවකු වන සිය සැමියා යුද බිමේදී ජීවිතය පුදද්දී පවුලේ කටයුතුවල බර කරට ගැනීමට ඇයට සිදු වුණා.දරුවන් හදාවඩා ගනිමින්, ඔවුන්ට උගන්වමින්, දුක් – පීඩා දරා ගනිමින් ඇය අසීරුවෙන් වුණත් ජීවිතයට මුහුණ දුන්නා. මේ නිසා යුද්ධය අවසන්වීමත් එක්ක කාන්තාවන්ට විශාල සහනයක්, සතුටක් දැනෙනවා.මම කාන්තාව දකින්නේ කළමනාකරණ හැකියාව ආවේණිකවම දායාද කර ගත් අය හැටියටයි. අපේ විශ්වවිද්‍යාලයට ගිහින් කාල කළමනාකරණය ව්‍යාපාර කළමනාකරණය වගේ දේවල් ඉගෙන ගත්තත් කාන්තාව ගෘහණියක් හැටියට නිවෙසට ලැබෙන ආදායම අනුව වියදම සිදු කරමින් එය නිසියාකාර කළමනාකරණය කරන්න සමත්.ඉතාම පිරිමැසීමෙන් ඇය මුළුතැන්ගේ කටයුතු වුණත් සිදු කරනවා.රාත්‍රියේ කීයට නිදා ගත්තත් උදෑසන නියමිත වේලාවට අවදි වෙනවා. සීනුව නාද වෙන ඔරලෝසුවක් ඇතත් නැතත් ඇය ඊට හුරු වෙලා. දරුවන්ට කෑම ලෑස්ති කරදී පාසල් යැවීම, රැකියාවට යන ස්වාමියාගේ කෑම ටික සුදානම් කිරීම ආදී හැම දෙයක්ම ඇය ඉතා කඩිසර ලෙස කරනවා. ගෘහණියක් හැටියට ඇය මේවා ඉගෙන ගත්තෙ පන්ති ගිහින් නෙවෙයි.මේ රටට වැඩ ඇති ඉතා යහපත් පුරවැසියන් දායාද කරන්න කාන්තාවට මවට පුළුවන් වුනා. මෙතෙක් කාලයක් පවුලට සීමා වුණු ඇයගේ දස්කම් හැකියාවන් ශක්තීන් රට වෙනුවෙනුත් යෙදවීමට දැන් කාලය ඇවිත්. රට නඟන කාර්යයේදී කාන්තාවගේ ශක්තිය දායකත්වය ඊට අවශ්‍යමයි.ඒ නිසා මේ කාන්තා දිනයේදී ලාංකික කාන්තාවන් වන අප ඉතාමත් විශේෂ වන දිනයේදී සමස්ත කාන්තා පරපුරට ඉතාමත් වුවමනාවෙන් ආරාධනා කරන්නේ ඔබේ දස්කම් හැකියාවන් ශක්තීන් ත්‍රස්තවාදයේ පීඩනයෙන් නිදහස් කර ගත් අපේ රට ගොඩනගන්න එක් කරන්න කියලා. එය ශ්‍රී ලංකාවේ ඉපදුන කාන්තාවන් ලෙස අපි හැමෝගෙන්ම රට වෙනුවෙන් ඉටු විය යුතු යුතුකමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=f1003082</link>
    <topic> </topic>
    <author>ගවේෂණය මෙහෙයවූයේ - නදීකා දිල්හානි ඩයස්</author>
    <content>ජාත්‍යන්තර කාන්තා දිනය අදට යෙදී තිබේ. මෙවර ශශ්‍රී ලංකාව එය සමරන්නේ මැතිවරණ සමයකයි. එහෙයින් මේ කාන්තා දිනයේ දී කාන්තාවන්ගේ පාර්ලිමේන්තු නියෝජනය පිළිබඳ විශේෂයෙන් අවධානය යොමුකිරීම වැදගත් වනු ඇත.සෑම වසරකම සම්ප්‍රදායික ව සිදු කෙරෙන කාන්තා දින සැමරුම් වලදී අසන්නට ලැබෙන ඉතාමත් ආකර්ශනීය මෙන්ම අගය කළ හැකි යෝජනා යථාර්තයක් බවට පත්කරගැනීම සමඟ ද මේ කාරණය සම්බන්ධ වන නිසා එය වඩාත් අවධානයට ලක් කළ යුතු කාරණයකි.ඒ සමඟ ම ත්‍රස්තවාදයට එරෙහි යුද්ධය ජයග්‍රහණය කිරීමෙන් අනතුරු ව ගොඩනැඟෙන අලුත් ශශ්‍රී ලංකාවේ ප්‍රතිපත්ති සම්පාදන ක්‍රියාවලිය සඳහා ප්‍රමාණවත් කාන්තා නියෝජනයක් ලබා ගැනීම සම්බන්ධයෙන් ද එය අදාළය.එහෙයින් මීළඟ පාර්ලිමේන්තුවේ කාන්තා නියෝජනය පිළිබඳ ව සමාජය මීට වඩා ගැඹුරින් අවධානය යොමුකළ යුතු බව අපගේ වැටහීමයි.නියෝජනයපාර්ලිමේන්තුවේ කාන්තා නියෝජනය වැඩි කිරීම පිළිබඳ සංවාදයට ලක්වන මෙම වකවානුව තවත් සුවිශේෂී කාරණයක් නිසා වැදගත් ය. ඒ ලෝකයේ පළමු අගමැතිවරිය ලෙස සිරිමාවෝ බණ්ඩාරනායක මැතිනිය බලයට පත්වීමෙන් පනස් වසරක් සපිරෙන්නේ මේ වර්ෂයේ දී වන බැවිනි.තොටිල්ල පදවන අත ලොව ආණ්ඩු කරන බව ලෝකයට දක්වමින් ප්‍රථම අග්‍රාමාත්‍යවරිය බිහිකිරීමේ ගෞරවයට රටක් හැටියට අපි හිමිකම් කීවෙමු. එමෙන්ම මේ කාරණය ලෝක ඉතිහාසයේ අගනා සන්ධිස්ථානයක් ද වේ.මැතිනියගෙන් පසු ඉන්දියාවේ ඉන්දිරා ද ඇතුළු එදා මෙදා තුර බිහි වූ රාජ්‍ය නායිකාවන් ගණන සැළකිය යුතු ප්‍රමාණයකි. ඉන් ඇතැම් නායිකාවන් තමන් නියෝජනය කරන රටවලට සීමා නොවෙමින් ජගත් දේශපාලන කරළියේ ද කැපී පෙනෙන කාර්ය භාරයක් සපුරාලීය.මේ පිළිබඳ ලෝකයට ම මහඟු ආදර්ශයක් ලබාදුන් නමුදු ඉන් දශක පහකට පසුවත් දේශපාලනයේ කාන්තා නියෝජනය පිළිබඳ යම් ප්‍රශස්ත මට්ටමකට අප ළඟා වී නොසිටීම පිළිබඳ අප කණගාටු විය යුතුය.1994 දී ශශ්‍රී ලංකාවේ පළමු ජනාධිපතිවරිය ලෙස චන්ද්‍රිකා බණ්ඩාරනායක කුමාරතුංග මැතිනිය තේරී පත්වීම මේ ගමන් මෙඟ් හමුවන විශේෂ සන්ධිස්ථානයක් බව සැබෑවකි . එහෙත් කාන්තාවක් රටේ මුල් පුටුව හෙබ වූ දශකයකට මඳක් වැඩි කාල වකවානුව තුළදීවත් සතුටුදායක කාන්තා නියෝජනයක් පාර්ලිමේන්තුව තුළ නිර්මාණය කර ගැනීමට අප සමත් ව නැත.තවත් විශේෂ ම හා ඓතිහාසික කාරණයක් වන්නේ ආසියා අපි‍්‍රකා හා ලතින් අමෙරිකා රටවලින් කාන්තාවන්ට මුලින් ම ඡන්ද බලය හිමි වූ රටවල් අතරට ශශ්‍රී ලංකාව ද එක්ව තිබීමයි. 1931 දි මෙරටට සර්වජන ඡන්ද බලය ලැබිණි.කාන්තාවට ඡන්ද බලය හිමිවීම දේශපාලන වශයෙන් මෙන්ම සමාජමය වශයෙන් ද බොහෝ ඉදිරිගාමී කාරණයක් විය. එහෙත් පොදුවේ සෑම ප්‍රධාන දේශපාලන පක්‍ෂයකින්ම පාහේ කාන්තාවන් සඳහා මැතිවරණ නාමයෝජනා ලබාදීමේ දී යොමු වී ඇති අවධානය පිළිබඳ සතුටුවිය නොහැකිය.එසේම මෙරට ඡන්ද දායකයන්ගෙන් පිරිමි පාර්ශවය හා සම මට්ටමක හෝ ඊටත් වැඩි පිරිස කාන්තාවන් වුවද ඔවුන් සිය ඡන්දයෙන් කාන්තාවන් පාර්ලිමේන්තුවට තෝරා ගැනීමට තරම් සැළකිලිමත් වී තිබේ ද යන කාරණය ද අවධානයට ලක්විය යුතුය.බොහෝ විට මේ කාරණය පිළිබඳ කාන්තා පාර්ශවය තුළ ම පවා එතරම් උනන්දුවක් ඇති වී නැති බව පසුගිය මැතිවරණ දත්ත විමසා බැලීමෙන් පැහැදිලි වේ.දත්තශ්‍රී ලංකාවේ ජනගහණයෙන් 52% ක් කාන්තාවන් වන අතර ලියාපදිංචි ඡන්ද දායකයන්ගෙන් 56% ක්ද කාන්තාවන්ය. එසේ වුව ද පසුගිය පාර්ලිමේන්තුව නියෝජනය කළ මන්ත්‍රීවරියන් ගණන (2004 වන විට) 13 ක් තරම් අඩු සංඛ්‍යාවකි.පාර්ලිමේන්තු නියෝජනයේ ප්‍රතිශතයක් ලෙස එය 5.8% කි. පාර්ලිමේන්තුවේ කාන්තා නියෝජනය ශක්තිමත් කළ යුතු බව පෙන්වා දෙන අයගේ අදහස වී ඇත්තේ මේ සංඛ්‍යාව අවම වශයෙන් දෙගුණයක් වත් විය යුතු බවය.පාර්ලිමේන්තුවේ කාන්තා නියෝජනය පිළිබඳ ඉතිහාසය දෙස විමසා බැලීමේදී මේ ගැන යම් අදහසක් ඇතිකර ගත හැකි වෙයි. 1947 දී නියෝජිතයන් 95 දෙනෙකු ගෙන් කාන්තාවන් සිටියේ 03 කි. 1956 වනවිට එය 04 දක්වා ඉහළ ගියේය.1960 දී නියෝජිතයන් සංඛ්‍යාව 151 දක්වා වැඩි වුවද කාන්තා නියෝජනය 02 දක්වා පහත වැටිණි. යළිත් 60 ජූලි මැතිවරණයේ දී එය 03 දක්වා ඉහළ ගියේය. 1965’ වනවිට මේ සංඛ්‍යාව දෙගුණයක් විය. යළිත් 1977’ දී පාර්ලිමේන්තු නියෝජිතයන් සංඛ්‍යාව 168 දක්වා වැඩි කෙරිණි.එහෙත් එම පාර්ලිමේන්තුවේ ද කාන්තාවන් සිටියේ 7 ක් පමණි. 1989 දී මන්ත්‍රීධූර සංඛ්‍යාව දැනට සිටින ප්‍රමාණය වන 225 දක්වා ඉහළ දැමීම සිදුවිය. කාන්තා නියෝජනය ද 12 දක්වා ඉහළ ගියේය.එහෙත් ඉන්පසු ගත වී ඇති දශක දෙකක කාලවකවානුව තුළ වරින්වර අඩු වැඩි වීම් සිදුවී 1989’ සිටි සංඛ්‍යාව ඉහළ ගොස් තිබුණේ එකකින් පමණක් වීම සැළකිල්ලට භාජනය විය යුතුය. පළාත් පාලන ආයතන හා පළාත් සභා තුළ ද කාන්තා නියෝජනය වර්ධනය වෙමින් ඇති බව පෙනෙන්නට ඇත.පසුබිමශශ්‍රී ලංකාවේ මෙන්ම බොහෝ ආසියාතික රටවල කාන්තාවන් දේශපාලනයට පිවිසෙන්නේ දේශපාලන හේතූන් මත ඝාතනය වීම හෝ ඔවුන්ගේ අභාවයන් සිදුවූ පසුය. ලොව පළමු අගමැතිනිය ලෙස සිරිමාවෝ බණ්ඩාරනායක මැතිනිය බලයට පත්වූයේ සිය සැමියා වූ බණ්ඩාරනායක අගමැතිතුමාගේ ඝාතනයෙන් පසු දේශපාලනයට පිවිසීමෙනි.94’ දී ජනාධිපති ධූරයට පත් චන්ද්‍රිකා බණ්ඩාරනායක මැතිනිය කළෙක පටන් දේශපාලනයේ නියැළි නමුදු ඇය වඩා ක්‍රියාකාරී ලෙස දේශපාලනයට යොමුවන්නේ සිය සැමියා වූ විජය කුමාරතුංග මහතාගේ ඝාතනයත් සමඟයි.ඉන්දීය දේශපාලනයේ අයෝමය භූ®මිකාවක් ඉටුකරමින් සිටින සෝනියා ගාන්ධි මහත්මිය දේශපාලනයට පිවිසියේ සිය සැමියා වූ හිටපු අගමැති රජිව් ගාන්ධි ඝාතනයෙන් පසුවය. මෙවැනි උදාහරණ ගණනාවක්ම ඇත.එක් අතකින් මව්වරුන් බිරින්දන් ලෙස එවැනි අවස්ථාවන්හිදී තමන් අත්විඳි පීඩනය දරාගත් වේදනාවන් සහ බාහිර මතුවූ ඉල්ලීිම් ද එම කාන්තාවන් දේශපාලනයට රැගෙන ඒමට හේතුවූ බව පෙනෙයි.ඉදිරි පාර්ලිමේන්තු මැතිවරණය සඳහා තරඟ කරන විශේෂඥ වෛද්‍ය සුදර්ශනී ප්‍රනාන්දු පුල්ලේ මහත්මිය දේශපාලනයට සෘජු ව අවතීර්ණ වූයේ ද සිය සැමියා වූ ජෙයරාජ් ප්‍රනාන්දුපුල්ලේ අමාත්‍යවරයා ඝාතනයවීමෙන් පසුවයි.අභියෝගමේ සමඟ ම සඳහන් කළ යුතු කාරණයක් වන්නේ ඉකුත් දශක දෙකක තුනක පමණ කාලසීමාව තුළ මෙරට දේශපාලනයේ කාන්තා නියෝජනය සීමා වීමට පැවැති යුදමය වාතාවරණය 89 - 90 භීෂණකාරී අඳුරු යුගය වැනි හේතූන් බලපෑවේ ද යන්නයි. එම සිද්ධීන් නිසා කාන්තාව දේශපාලනයට අවතීර්ණවීම අධෛර්යමත් කරන සමාජ පසුබිමක් නිර්මාණය වී තිබිණි.දේශපාලනික හා සමාජමය වශයෙන් සක්‍රිය භූමිකාවක නියැළෙමින් සිටි කාන්තාවන් ගණනාවක් මේ වකවානු තුළ ඛේදනීය ලෙස ඝාතනයට ලක්විය. යාපනය විශ්වවිද්‍යාලයේ ආචාර්යවරියක වන රාජිනී තිරාණගම, යාපනය හිටපු පුරපතිනි සරෝජනී යෝගේෂ්වරන් ඇතුළු විවිධ සමාජ ක්‍ෂේත්‍ර නියෝජනය කළ කැපී පෙනෙන කාන්තා චරිත ගණනාවක්ම රටට අහිමි විය.හිටපු ජනාධිපතිනි චන්ද්‍රිකා බණ්ඩාරනායක මැතිනිය ඝාතනය කිරීම සඳහා දරණ ලද මරාගෙන මැරෙන ප්‍රයත්නයේ දි ඇය දිවි ගලවා ගත්තේ නූලෙනි. එහෙත්, ඇයගේ ඇසක් දරුණු ලෙස තුවාල ලැබීය.මේ බොහොමයක් ඝාතන හා ඝාතන ප්‍රයත්න සඳහා වගකිව යුත්තේ එල්. ටී . ටී. ඊ. ත්‍රස්තවාදයයි.මේ සාධක හැරුණුවිට ශශ්‍රී ලංකාවේ ඇති ඕනෑවටත් වැඩි දේශපාලන පක්‍ෂ වලින් කාන්තා නියෝජනය සඳහා ලැබෙන ඉඩ ප්‍රස්තා සීමාවි තිබීම ද කාන්තාවගේ දේශපාලන ප්‍රවේශය අවහිර කිරීමට බලපාන ගැටලුවක් වී ඇත.සංසන්දනයකලාපයේ සෙසු රාජ්‍යයන් හා සසඳන විට සමාජ දේශපාලන - ආර්ථික කාරණාවලින් අප සැලකිය යුතු මට්ටමේ වර්ධනයක් හා ඉදිරිගාමී තත්ත්වයක් පෙන්නුම් කිරීමට සමත්ව සිටි. එහෙත්, පාර්ලිමේන්තුවේ කාන්තා නියෝජනය පිළිබඳ කාරණය හමුවේ ශශ්‍රී ලංකාව සිටින්නේ සෙසු කලාපීය රටවල් බොහොමයකට වඩා පිටුපසිනි.කලාපයේ වැඩිම කාන්තා පාර්ලිමේන්තු නියෝජනයක් සිටින නේපාලයේ නියෝජිතයන්ගෙන් 1/3 ක් පමණ කාන්තාවන්ය. ප්‍රතිශතයක් ලෙස එය 33% කි. පාකිස්තාන පාර්ලිමේන්තුවේ කාන්තා නියෝජනය 76 කි.ඒ නියෝජිතයන් 338 ක් අතරිනි. ඉන්දීය පාර්ලිමේන්තුවේද මන්ත්‍රීවරියන් 58 ක් සිටි. ඒ 543 ක් අතරිනි. මේ හැරුණු විට ඉන්දියාවේ ජනාධිපතිවරියක ද පත් ව සිටී. නියෝජිතයන් 345 කගෙන් 64 ක් කාන්තාවන්ය.මේ තත්ත්වය මෙරට ප්‍රධාන දේශපාලන පක්‍ෂවල තියුණු අවධානය ට ලක්විය යුතු බව අපගේ අදහසයි. ඒ සමඟ ම ජගත් කීර්තියට පත් රාජ්‍ය නායිකාවක වූ සිරිමාවෝ බණ්ඩාරනායක මැතිනිය, සටන්කාමී දේශපාලනයේ පුරෝගාමී භූමිකාවක් ඉටු කළ විවියන් ගුණවර්ධන මැතිනිය වැනි චරිත කාන්තා දේශපාලනය පිළිබඳ උනන්දුවක් දක්වන අයගෙ පුළුල් හැදෑරීමට ලක්වීමද සුදුසුය.ඉදිරි මහ මැතිවරණය සඳහා සැළකියයුතු කාන්තා නියෝජනයක් ලැබී තිබීම සතුටට පත්විය හැකි කාරණයකි. කලා , ක්‍රීඩා, වෛද්‍ය ආදී විවිධ වෘත්තීන් නියෝජනය කරන ප්‍රකට කාන්තාවන් ගණනාවක් ම මේ මැතිවරණයට මුල්වරට ඉදිරිපත් ව සිටී. ඒ කළින් පාර්ලිමේන්තුව නියෝජනය කළ මන්ත්‍රීවරියන් හා ඇමැතිවරියන් ට අමතරව ය.ඉදිරි ප්‍රතිපත්ති සම්පාදන ක්‍රියාවලියේ දී ඊට කාන්තා දැක්මක් ද එක් කිරීම ඔවුන්ට පැවරෙන සුවිසල් කාර්යභාරයක් වනු ඇත.කාන්තා රැකවරනය උපරිම අන්දමින් තහවුරුවන අන්දමේ ශිෂ්ට සම්පන්න සමාජයක් නිරමාණය කිරීමෙහිලා ඔවුනට වැඩි දායකත්වයක් සැපයීමටද හැකිවනවා ඇත. යහපත් සමාජයක් නිර්මාණය කිරීමේදී මවකට පැවරෙන වගකීම හා ඇය අතින් ඉටුවිය යුතු සමාජ මෙහෙවර අවබෝධ කරදීම ද එහිදී වැදගත්ය. මේ මැතිවරණයේ දී අලුත් දේශපාලන සංස්කෘතියක් ගැන සඳහන් වීම නිසා ද කාන්තා නියෝජනය අතිශයින් ඵලදායකය.මේ සැම දෙයක්ම කිරීමේ දී මාතෘත්වයට නිසි ගරුත්වය ලබාදෙන සෑම දෙයකම පළමු තැන අම්මාට බව කල්පනා කරන රාජ්‍ය නායකත්වයක් බිහි කැර ගැනීමට මේ රට සමත්වීම සුවිසල් ජයග්‍රහණයකි.එකී නායකත්වය තුළ මේ කාරණයේ දී ඇති නිවැරැදි දැක්ම ක්‍රියාත්මක කිරීමේ දී ඊට මනා පිටුබලයක් විය හැකි ප්‍රමාණවත් බුද්ධිමත් කාන්තා නියෝජනයක් ඊළඟ පාර්ලිමේන්තුවට ලබාදීම පැවරෙන්නේ අප්‍රේල් 8 දා ඡන්ද පොළට යන ඔබටය, අපටය.ශ්‍රී ලාංකේය දේශපාලනයේ කාන්තා නියෝජනය ඈත රජ දවස කුවේණිය දක්වා පැතිරුන එකක්. බ්‍රිතාන්‍ය යටත් විජිත අතරින් කාන්තාවන්ට ඡන්ද බලය ලැබුණ මුල්ම රාජ්‍යයත් ශ්‍රී ලංකාවයි.ඒ අපේ කාන්තාවන්ගේ බලවත් උද්ඝෝෂණය හා සටන්කාමීත්වය නිසයි. ඒ නිසාම ලොව පළමු අගමැතිනිය බිහි කරන්න ශ්‍රී.ල.නි.පක්ෂයට හැකි වුණා. මේ ආඩම්බරය තියෙන්නේ ශ්‍රී.ල.නි. පක්ෂයේ අපටයි.ඒ වගේම පසුගිය පළාත් සභා ඡන්ද විමසීමේදී එ.ජ.නි සන්ධාන ලැයිස්තුවේ ප්‍රබල කාන්තා නියෝජනයක් ලබා දෙන්න ජනාධිපතිතුමා පියවර ගත්තා. මේ තීරණය මොන තරම් නිවැරදි ද කියා තහවුරු වුණේ ඉදිරිපත් කළ කාන්තා අපේක්ෂිකාවන්ගෙන් 90% ජය ගැනීම නිසයි.ජනාධිපතිතුමා අපේ පක්ෂය තුළ කාන්තාව පිළිබඳ තිබූ පසුගාමී මානසිකත්වය බිඳ දමා විප්ලවීය වෙනසක් ඇති කළා. විවිධ ක්ෂේත්‍ර නියෝජනය කරන කාන්තාවන්ට දේශපාලනයේ ගෞරවනීය තැනකට එන්න ජනාධිපතිතුමා නිර්ලෝභී ව ඉඩ දුන්නා.අද වන විට ජාතික දේශපාලනයට ද කාන්තාවන්ට ඇතුල්වීමට ඉඩ දෙමින් ජනාධිපතිතුමා විද්වතුන්, ක්‍රීඩකයින්, කලාකරුවන් වැනි පුර්ව දේශපාලන උරුමයන් නැති ජාතික තලයේ ගෞරවනීය චරිතවලට ඉඩ දුන්නා.ශ්‍රී.ල.නි. පක්ෂ කාන්තා සංවිධානය තරම්, ප්‍රබල කාන්තා දේශපාලනික බලමුළුවක් මේ රටේ කිසිම පක්ෂයක නැති බව අපි විශ්වාස කරනවා. අප පක්ෂයේ කාන්තා සංවිධානය දේශපාලනයෙන් ඔබ්බට යමින් මේ රටේ සමාජ ආර්ථික, සංස්කෘතික ව්‍යුහයන් තුළ දී කැපී පෙනෙන වැඩ කොටසක් පසුගිය කාලය තුළ ඉටු කළා.අපේ රටේ ජනගහනයෙන්, ඡන්ද දායකයන්ගෙන් බහුතරය කාන්තාවන් වුවත් මේ රටේ මහජන නියෝජිත ආයතන තුළ කාන්තා නියෝජනය සෑහීමකට පත් විය හැකි තරමක නැති බව සත්‍යයක්. එයට ප්‍රධාන හේතුව ඡන්දය දී හැමදාම රට බේරා ගන්න අපේ කාන්තාවන් ඡන්ද පොළට ගියත්, ඡන්ද ඉල්ලන්න, දේශපාලනය කරන්න ඉදිරියට එන්න අපේ කාන්තාවන් තරමක උදාසීන බවක් දක්වනවා.ඒ වෙනස කරන්න කාන්තාව දේශපාලන වශයෙන් බල ගැන්විය යුතුය. ඒ වගේම ව්‍යවස්ථා සංශෝධන තුළින් මහජන නියෝජිත ආයතන තුළ කාන්තා නියෝජන ප්‍රතිශතය වැඩි කළ යුතුයි.ඒ වෙනුවෙන් අපේ පක්ෂය- කාන්තා සංවිධානය අවශ්‍ය මැදිහත් වීම් උපරිමයෙන් කරනවා. විශේෂයෙන් අපේ නායක ජනාධිපති මහින්ද රාජපක්ෂ මැතිතුමා විශාල උනන්දුවකින් අපට ශක්තිය ලබා දෙනවා.ඒ වෙනුවෙන් කාන්තාවන් දේශපාලනයට ගැනීමට පමණක් නොව, ඔවුන් රාජ්‍ය පාලනයේ සැබෑ සක්‍රීය බලවේගයක් බවට පත් කර ගනිමින්, ගෞරවනීය ස්ථානයක ස්ථානගත කිරීමටත් ජනාධිපතිතුමා සැබෑ අවංක උත්සහයක් ගන්නවා.එවැනි ධනාත්මක ව සක්‍රීය සමාජ බලවේගයක්, ලෙස ඉදිරියට ගැනීමට බොහෝ නායකයන් නොසිතන යුගයක, අපේ ජනාධිපතිතුමා කාන්තා නියොජනය ඉහළ නැංවීමට සත්‍ය ලෙස ම උනන්දු වෙනවා.අපේ කාන්තා සංවිධානයේ නායිකාවන් රැසක් අද රටේ ඉහළ දේශපාලන හා පරිපාලන ස්ථානවලට පත් කිරීම තුළින් ම ජනාධිපතිතුමා ඒ බව ඔප්පු කර තිබෙනවා. රටේ ඉහළ පැලැන්තියේ කාන්තාවන් නොව පහළ පංතියේ කාන්තාවන්ට ඒ උත්තරීතර අවස්ථා ලබා දීම අනෙක් පක්ෂවලට ආදර්ශයක් ලෙස ගන්න පුළුවන්.මේ වතාවේ කාන්තාවන් කිහිප දෙනෙක්ම මහ මැතිවරණයට ඉදිරිපත් වී තිබෙනවා. ඒක හොඳ ප්‍රවනතාවක්. කාන්තාවන් දේශපාලනයට නොඑන්න පැවතුන ගැටුම්කාරී තත්ත්වයන් විශාල ලෙස බලපෑවා.ඒත් දැන් රට නිදහස්, කාන්තාව දේශපාලනයට ආ යුතුයි කියද්දී මම නිතරම අහන ප්‍රශ්නයක් තමයි, මේ තියෙන දේශපාලනයටමද එසේත් නැත්නම් මේ තියෙන දේශපාලනයේ වෙනසක් ඇති කරන්නද කාන්තාවට එන්න කියන්නෙ කියලා.විකෘති දේශපාලන සංස්කෘතියක් වෙනුවට අලුත් දේශපාලන සංස්කෘතියක් නිර්මාණය වෙමින් තියෙද්දී කාන්තාව වැඩියෙන් දේශපාලනයට පිවිසෙමින් සිටීම මම සුබවාදී ව දකිනවා.දේශපාලනය සඳහා කාන්තාවන් යොමු වන්නේ අඩුවෙන්. ඊට හේතු වෙලා තිබෙන්නේ කාන්තාවන් ඒ සඳහා යොමුවීමට තිබෙන අකමැත්ත. දේශපාලන ක්ෂේත්‍රයට යොමු වූ කාන්තාවන් ඒ සඳහා බොහෝ විට යොමු වෙලා තිබෙන්නේ පවුල් පසුබිමත් සමඟයි.බොහෝ විට දේශපාලනයට යොමු ව තිබෙන බොහෝ් කාන්තාවන්ගේ පියා, ස්වාමිපුරුෂයා එහෙත් නැත්නම් සහෝදරයෙක් හෝ දේශපාලනයේ නිරතවෙලා තිබෙනවා. ඔවුන්ගෙන් ලත් ආභාෂය ඒ සදහා බලපා තිබෙනවා. වර්තමාන දේශපාලන තත්ත්වය බැලූවත් මේ තත්ත්වය ඉතා පැහැදිලි ව හදුනාගත හැකියි.මා විශ්වාස කරන හැටියට අද කාන්තාවන්ට හිමිවිය යුත්තේ සම තැන වෙනුවට නිසි තැනයි. දේශපාලන ක්ෂේත්‍රයට ද එය පොදුයි. කාන්තාවන්ට දේශපාලන ක්ෂේත්‍රයේ නිසි තැන හිමි විය යුතු ව තිබෙනවා.පසුගිය කාලයේ එය නිසි ලෙස සිදුනොවුණත් මේ වන විට ජනාධිපතිතුමාගේ මැදිහත් වීමෙන් එය ඉටු කෙරෙමින් පවතින බව කියන්න පුළුවන්. 2005 වසරේ දී ජනාධිපති මහින්ද රාජපක්ෂ මහතා ඉදිරිපත් කළ මහින්ද චින්තන ප්‍රතිපත්තිමය ලියවිල්ලේ කාන්තාවන් ඉලක්ක කර ගත් විශේෂ ව්‍යාපෘති රැසක් යෝජනා කර තිබෙනවා.විශේෂයෙන් ම කාන්තාවන්ට නිසි තැන ලබාදීමට නිසි දැක්මක් හා නිසි වැඩපිළිවෙළක් ඇත්තේ ජනාධිපතිවරයාට පමණක් බව පැහැදිලියි. පසුගිය වසර තුළ දී කාන්තාවන්ට විවිධ ක්ෂේත්‍රවල නිසි තැන ලබාදීමට කටයුතු කෙරුනෙත් මෙම වැඩපිළිවෙළ නිසයි.කාන්තාව මූලික ලෙස කටයුතුª කරන්නේ සිය පවුල කේන්ද්‍ර කර ගනිමින්. මේ නිසා දේශපාලන ක්ෂේත්‍රයට පිවිසීමට තමන්ට උවමනාව තිබුණත් පවුල තුළ එවැන්නකට ඇති ඉඩකඩ සීමිතයි. මේ තත්ත්වය අප වෙනස් කළ යුතුයි.සාමාන්‍යයෙන් අපි ඉන්නේ පීතෘ මූලික සමාජයක වුණත් පවුලේ තීන්දු තීරණ ගැනීමේ දී කාන්තාව ඉන්නේ ඉදිරියෙන්. බොහෝ විට කාන්තාව එහෙමත් නැත්නම් අම්මා තමයි මේ පවුලේ ඉදිරිය පිළිබඳ යම් යම් තීන්දු තීරණ ගන්නේ.අනෙක සමාජයට හොඳ දරුවෙක් නිර්මාණය කිරීමේ කාර්යයේ දී කාන්තාවගේ කාර්යය භාරය අතිශයින් වැදගත්. දරුවාට සමාජය හදුනා ගැනීමට හුරු පුරුදු කරන්නේ කාන්තාවන්. මේනිසා ඇයගේ ධෛර්ය හා ශක්තිය අවතක්සේරු කළ නොහැකියි.දැනට වඩා ඉදිරියේ දී කාන්තාවන්ට දේශපාලන ක්ෂේත්‍රයට පිවිසීමට වැඩි ඉඩ කඩක් අප සලසා දිය යුතු ව තිබෙනවා. මහජන නියෝජන ආයතන සඳහා නියෝජිතයන් තෝරා පත් කර ගැනීමේ දී අදාල ලැයිස්තුවට අනිවාර්ය කාන්තා නියෝජනයක් තිබුණත් ඇතැම් විට කාන්තාවන් ඒ සඳහා ඉදිරිපත් නොවීම නිසා එය නොසලකා හරින අවස්ථා ද අප දැක තිබෙනවා.මේ තත්ත්වයන් අප වෙනස් කළ යුතුයි. කාන්තාවන් තමන්ට හිමි නිසි තැන ලබාගැනීමට කටයුතු කළ යුතු වුණත් ඇය සතු යුතුකම් හා වගකීම් පැහැර හැර ඒ වෙනුවෙන් කටයුතු කිරීම ගැන එකඟවිය නොහැකියි. මේ නිසා කාන්තාවන් වශයෙන් අප ප්‍රමුඛත්වය දිය යුත්තේ අපේ යුතුකම් හා වගකීම් ඉටු කරමින් අපට හිමි නිසි තැන ලබාගැනීමටයි.කාන්තාව සමාජය වෙනස් කිරීම සඳහා දායක වන ආකාරය පසුගිය ජනාධිපතිවරණයේ දී ද අපට තහවුරු වුණා. ජනාධිපතිවරණයේ දී දිගු කාන්තා පෝලිම් අපි දැක්කා. ඒ සියලු දෙනා ජනාධිපතිතුමාට කෘතවේදීත්වය පළකරන්නයි එලෙස පෙළගැසී සිටියේ.ඒ නිසා කාන්තාවන්ගේ ශක්තිය විදහා දැක්වුණු මැතිවරණයක් ලෙස පසුගිය ජනාධිපතිවරණය හඳුන්වන්න පුළුවන්. එය මෙවර මහා මැතිවරණයට පොදු කාරණයක් වේවි.මේ නිසා කාන්තාව හා දේශපාලනය යන මාතෘකාවේ දී අවධාරණය කළහැකි කරුණු තමයි, කාන්තාවන් දේශපාලනයට මීට වඩා ක්‍රියාකාරී ව සම්බන්ධ විය යුතුය යන්නයි. කාන්තාවන් දේශපාලනයට වැඩි වශයෙන් පිවිසීම රටේ අනාගතයට සුබ ප්‍රවනතාවයක් ලෙස මම සලකනවා.දේශපාලනයේ කාන්තා නියෝජනය අපේ රටට අමුතු දෙයක් නොවේ. ලොව ප්‍රථම අගමැතිවරිය වූ සිරිමාවෝ බණ්ඩාරනායක මැතිණියත් ඒවගේම හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මැතිනියත් ශ්‍රී ලංකාවේ දේශපාලනය තුළ කැපී පෙනුණ චරිත බවට පත්වුණා.සමස්තයක් ලෙස ගත් විට ශ්‍රී ලංකා දේශපාලනය තුළ කාන්තා නියෝජනය අඩුයි. ඒ සඳහා හේතු කිහිපයක්ම බලපානවා. ඉන් ප්‍රධාන වන්නේ පිරිමින් සමඟ උරෙනුර ගැටී කටයුතු කිරීමට යෑමේදී සිදුවන නොයෙකුත් හැලහැප්පීම්. මේ හැලහැප්පීම්වලට අකමැති නිසා කාන්තාව දේශපාලනයෙන් ඈත් වෙනවා.ඒවගේම මෙවර මැතිවරණයට අලුත් කාන්තා මුහුණු කිහිපයක් ඉදිරිපත් වී තිබෙනවා. එය සුබ ලකුණක්. කාන්තාවකට දේශපාලනඥයකු වීමට හැකියාව තිබෙනවා. එයට ප්‍රධාන හේතුව ඇය ජනතාවගේ ප්‍රශ්න කෙරේ සංවේදීව මෙන්ම ගැඹුරින් කල්පනා කිරීමයි.මම දේශපාලනයට ආවේ බොහෝ දේ කැප කරලා. මට අවශ්‍ය ජනතාවට අවංකව සේවයක් කිරීමටයි. එය ඉටු කිරීමේ හැකියාව මට තිබෙනවා.කාන්තාවට නිසි තැනදීම සම්බන්ධයෙන් ශ්‍රී ලංකාව තවමත් ඉදිරියෙන් සිටී. ලොව ප්‍රථම අගමැතිනිය පත් කළේද ශ්‍රී ලංකාවයි. එම පත්වීම මොනතරම් සාධාරණදැයි කිවහොත් එක්සත් ජාතික පක්ෂය මේ රට ධනපතීන්ගේ පාමුලට ඇදගෙන යාම නතර කළේද කාන්තාවයි.එමෙන්ම දේශීය කර්මාන්තය නඟා සිටුවීමට ජනපති ව්‍යපාරය ස්ථාපිත කිරීමට මෙරටේ බලගතු වාමාංශිකයන් සමඟ අත්තිවාරම දැම්මේද කාන්තාවකි.මහින්ද රාජපක්ෂ මහතා යටතේ කාන්තාවන්ගේ ස්ථාවරය තව තවත් තහවුරු කර තිබේ. මේ තත්ත්වය යටතේ ඇතැම් කාන්තාවන්ට රට භාර දී කරගත් වින්නැහියත් අපට සිහිපත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=f1003083</link>
    <topic>මහ මැතිවරණයෙන් පස්සේස්ථාවර ආණ්ඩුවක් හදනවා</topic>
    <author>සටහන -ධනුෂ්ක ගොඩකුඹුර</author>
    <content>ජනාධිපතිවරණය අවසන් වී කෙටි කලකින් මහ මැතිවරණයකට යාම, මහ මැතිවරණයේ ජය පරාජය කෙසේ විය හැකිද ? පොදු විපක්ෂය දෙකඩවීම, එජනිසයට තුනෙන් දෙකක බලයක් ලබා නොදිය යුතුª බවට විපක්ෂය දක්වන අදහස් සහ ශ්‍රී ලංකාවේ මාධ්‍ය භාවිතය පිළිබඳ, ව්‍යවසාය සංවර්ධන හා ආයෝජන ප්‍රවර්ධන අමාත්‍ය අනුර පි‍්‍රයදර්ශන යාපා මහතා සමඟ කළ කතාබහකි මේ.ජනාධිපතිවරණයේදී ලද විශිෂ්ට ජයග්‍රහණයෙන් පසු, නැවතත් මහ මැතිවරණයකට මුහුණ දෙන්න සිදු වී තිබෙනවා. රජයේ වගකිවයුතු ඇමැතිවරයකු ලෙස ඔබ මේ මැතිවරණය දකින්නේ කොහොමද ?මේ මැතිවරණය මෙතෙක් පැවැති මැතිවරණවලට වඩා හාත්පසින්ම වෙනස්, සුවිශේෂි මැතිවරණයක්. මීට හේතුවත් ලෙස මා දකින්නේ මේ මැතිවරණය පැවැත්වෙන වාතාවරණයයි. දශක ගණනාවකට පසු මුළු රටේම සෑම තැනකටම බලපවත්වන අන්දමින් ජනාධිපතිවරණය පවත්වන්න අපට හැකි වුණා.මීට පෙර මැතිවරණ පැවැත් වුණේ රටේ කොටසක එල්.ටී.ටී.ඊ. තර්ජන පවතිද්දී. ඒත් ජනාධිපතිවරණය එක ම නීතියක් යටතේ පැවැත් වුණා. ඒ වගේම එය ඉතා ම නිදහස් හා සාධාරණ මැතිවරණයක් වුණා.මෙවන් වටපිටාවකයි මේ පාර්ලිමේන්තු මැතිවරණය එළැඹෙන්නෙ. තමන්ට රිසි පරිදි රටේ නායකයා තෝරාගත් ජනතාව, ඒ නායකයාට සහාය දෙන්න සුදුසු මහජන නියෝජිතයන් තෝරා ගන්නට සූදානමින් සිටිනවා.යුද ගිනි දැල් නිවුණු රට නිසියාකාරව සංවර්ධන මාවතේ් ගමන් කරවන්නට හැකි නියෝජිතයන් පිරිසක් පත් කර ගන්න ජනතාව සූදානම්. ඒ් නිසා මේ මැතිවරණය අපට ඉතා සුවිශේෂී වූවක්.පසුගිය ජනාධිපතිවරණයේදී ජනාධිපති මහින්ද රාජපක්ෂ මහතා වැඩි ඡන්ද ලක්ෂ 18 ක් ලබා ගනිමින් විශිෂ්ට ජයක් ලැබුවා. එය මේ රටේ ජනාධිපතිවරයකු දෙවැනි වරට ලබාගත් ඉහළ ම වැඩි ඡන්ද සංඛ්‍යාව ලෙස ඉතිහාස ගත වුණා. ඒ සමඟ ම එළැඹුණු මේ මහ මැතිවරණයේ ජය පරාජය පිළිබඳ ඔබගේ තක්සේරුව කුමක්ද ?පැහැදිලිවම ආණ්ඩුව විශිෂ්ට ජයග්‍රහණයක් ලබනවා. අපිට පාර්ලිමේන්තුවේ තුනෙන් දෙකක බලයක් ලැබෙන බවට කිසිදු සැකයක් නෑ. පසුගිය ජනාධිපතිවරණයේ දී ජනතාව ඒ කාරණය පැහැදිලිව ඔප්පු කර පෙන්නුවා.අද තිබෙන්නේ බලාපොරොත්තුවෙන් දැල්වුණු දෑස් සහිතව සුබ අනාගතයක් දෙස බලා සිටින ජනතාවගේ පැතුම් ඉටුකරවන යුගයක්. එය ඉටුකළ හැක්කේ කාටද කියලා ඔවුන් හොඳාකාරවම දන්නවා.අතිශය නින්දා සහගත කුමන්ත්‍රණ සියල්ල පරාජය කරමින් ජනාධිපතිතුමාටෙ විශිෂ්ට ජයග්‍රහණයක් ලබා දුන්නේ ඒ නිසයි. ජනාධිපතිතුමාට එරෙහි්ව නැගී සිටි සියලු පාර්ශ්ව ජනතාව ප්‍රතික්ෂේප කර හමාරයි.නැවතත් ඔවුන්ට ජනතා ආකර්ෂණය ලැබෙයි කියා හිතන්න අමාරුයි. ඔවුන්ගේ උත්සාහය ජනතාව දැක්කා. ජනතාව මෙවරත් ඔවුන්ට නිසි පිළිතුරු ලබා දෙයි කියා මා විශ්වාස කරනවා.ජනාධිපතිවරණයේදී එක්ව කටයුතු කළ පොදු විපක්ෂය, මේ වන විට බෙදී අවසන්. ඔවුන් දැන් පෙරමුණු කිහිපයකින් තරග කරන්න සූදානම්. මේ තත්ත්වය පිළිබඳ ඔබගේ මතය කුමක්ද ?ඔවුන්ගේ අරමුණ කුමක්ද කියලා ඒ කාරණයෙන්ම පැහැදිලි වෙනවා. ජනතාවට ගැලපෙන කිසිදු වැඩපිළිවෙළක් ඔවුන්ට නැහැ. ඔවුන්ට අවශ්‍ය කෙසේ හෝ මේ රජය පෙරළා දැමීම පමණයි. ඔවුන් කටයුතු කරන්නේ වෛරය හා ක්‍රෝධය පෙරදැරි කරගෙනයි.එකිනෙකාට නොගැළපෙන ප්‍රතිපත්ති, දර්ශන පදනම් කරගත් පක්ෂ රැසක් එක පෙරමුණකට ඇවිත් පසුගිය ජනාධිපතිවරණයේ දී කටයුතු කළේ මේ වෛරය හා ක්‍රෝධය නිසයි. ජනතාව ඔවුන්ට හිමි තැන ලබා දුන්නා. මේ රටේ ප්‍රතිපත්තිවලට මිස, වෛරයට, ක්‍රෝධයට තැනක් නොමැති බව ජනතාව පෙන්වා දී අවසන්.මේ අවස්ථාවේ අපගේ විපක්ෂය කටයුතු කරන අන්දම පිළිබඳ ඉතාමත් කනගාටු වෙනවා. වගකිවයුතු විපක්ෂයක් කටයුතු කළයුතු අන්දමින් නොවෙයි ඔවුන් හැසිරෙන්නේ. ඔවුන් හැම විටම රටට සහ ජනතාව වෙනුවෙන් පෙනී නොසිට, තමන්ගේ පටු පරමාර්ථ මුදුන්පත් කරවා ගැනීම උදෙසා වූ දේශපාලනයක දිගින් දිගටම නියැලෙනවා. දේශපාලනඥයකු සතු නොවිය යුතු වෛරය, ක්‍රෝධය, ඊර්ෂ්‍යාව කියන දුර්ගුණ ඔවුන්ගේ සෑම උපාය මාර්ගයකම දකින්න පුළුවන්. මේ තත්ත්වය නිසා අද විපක්ෂය පිළිබඳ පාක්ෂිකයන් කළකිරී සිටිනවා.එක්සත් ජාතික පක්ෂය ප්‍රමුඛව විරුද්ධ පාක්ෂික සාමාජිකයන් අද ඒ පක්ෂ වෙතින් දුරස් වෙමින් යනවා. අද විපක්ෂය විසින්ම තමන්ගේ ජන්ද පදනම දෙදරවා ගෙන හමාරයි.එක්සත් ජනතා නිදහස් සන්ධානය මෙවර මහ මැතිවරණයට තරග කරන්නේ තුනෙන් දෙකක බලයක් හිමිකර ගැනීමේ අරමුණෙන්. එහෙත් විපක්ෂය කියන්නේ ආණ්ඩුවට තුනෙන් දෙකක බලය දීම සුදුසු නැති බවයි. මේ කාරණය ඔබ දකින්නේ කොහොමද ?තුනෙන් දෙකක බලය කුමක් සඳහා ද යන කාරණය අප මෙතනදී පැහැදිලි කරගත යුතුයි.ජනතාවට දැන් ස්ථාවර ආණ්ඩුවක් අවශ්‍යයි. එය ජනාධිපති මහින්ද රාජපක්ෂ මහතාට සහාය දක්වන ආණ්ඩුවක්. තුනෙන් දෙකක බලයක් නොමැතිව මැකියාවෙලිගේ දර්ශනය පදනම් කර ගත්, ව්‍යවස්ථාවේ කොටසක් හෝ සම්පූර්ණයෙන්ම හෝ් වෙනස් කරන්න බැහැ.අපි ප්‍රතිපත්ති ගරු කරන රජයක්. ඒ ප්‍රතිපත්ති සකස් විය යුත්තේ අපේ ජාතික උරුමයන් පදනම් කර ගෙනයි. ඒ යටතේ සියලු ශ්‍රී ලාංකිකයන්ට එකට ජීවත් විය හැකි රටක් ගොඩනැගීම උදෙසා අප ක්‍රියා කරනවා.ඔබ මේ රටේ ජනමාධ්‍ය බාර ඇමැතිවරයා ලෙස දීර්ඝ කාලයක් සේවය කළා. ඒ අත්දැකීම් තුළින් වර්තමාන ශ්‍රී ලංකාවේ මාධ්‍ය භාවිතය ඔබ දකින්නේ කොහොමද ?දීර්ඝ කාලයක් මාධ්‍ය ඇමැතිවරයා ලෙස කටයුතු කරද්දී මාධ්‍ය පරාසය ක්‍රමයෙන් වැඩි වන අන්දම පිළිබඳ මං බලා සිටියා. අද මාධ්‍ය පරාසය ඉතා ඉහළ මට්ටමකට ඇවිත්. සම්ප්‍රදායික මෙන් ම, සම්ප්‍රදායික නොවන මට්ටමින් තොරතුරු ගලායාම ඉහළ ගොස් තිබෙනවා.අද අප කා අතෙත් සුලබව දකින්න ලැබෙන ජංගම දුරකථන පවා තොරතුªරු ගලායාමේ මාධ්‍ය බවට පත් වෙලා. අද එදාට වඩා මහජනතාව අතරට තොරතුරු ගලායාමේ මාධ්‍ය වැඩි වෙලා. මහජනතාවත් තොරතුªරු ලබා ගැනීමේ පිපාසයකින් අද පෙළෙනවා.මෙහි හොඳ පැත්තක් වගේම නරක පැත්තකුත් තිබෙනවා. තොරතුරු විශාල ප්‍රමාණයක් එකවර ගලා ආවොත් මහජනතාව එමගින් අන්ද මන්ද තත්ත්වයකට පත් වෙන්න පුළුවන්.මේ විශාල තොරතුරු ප්‍රමාණය අතර හොඳ මෙන් ම නරක, සත්‍ය මෙන්ම අසත්‍ය තොරතුරු තිබෙන්නට පුළුවන්. බොහෝ තොරතුරු එකවර ගලාගෙන ඒම නිසා, තොරතුරු අතරින් නිවැරැදි තොරතුරු තෝරා ගත නොහැකි වෙනවා. සාමාන්‍යයෙන් අසත්‍ය තොරතුරු ඉතා ඉක්මණින් පැතිර යනවා.මේ නිසා ජනතාව මේ පිළිබඳ කල්පනා කළයුතුයි. මේ තොරතුරු ගලායාම ප්‍රමිතියකට අනුකූල විය යුතුයි. මේ සඳහා කුමක් හෝ වැඩපිළිවෙළක් අවශ්‍යයි. පසුගිය ජනාධිපතිවරණයේදී අභූත චෝදනා රැසක් ජනතාව වෙත ගලා ආවා. මෙවැනි දේ වැළැක්වීමට අණ පනත් අවශ්‍ය බව මගේ අදහසයි.ස්වයං වැඩපිළිවෙළක් මගින් මෙය කළ හැකි බව මං මීට පෙර කල්පනා කළා. ඒත් මං දැන් එය විශ්වාස කරන්නේ නැහැ. ඒ නිසා දියුණු රටවල මෙන් අපේ රටේත් ප්‍රමිතීන් අවශ්‍යයයි. ඒ උදෙසා මේ සම්බන්ධයෙන් පුළුල් සාකච්ඡාවක් ඇති විය යුතුයි.දශක තුනක කුරිරු ත්‍රස්තවාදය නිම වීමෙන් පසු අපට නිදහස්, නිවහල් ඒකීය රටක් ලැබී තිබෙනවා. ලෝකයේ බලවත් රටවල් පවා තවමත් ත්‍රස්තවාදය පරාජය කර ගැනීමට නොහැකිව ළත වෙනවා. බලවත් රටවලටත් ඉටුකර ගත නොහැකි කාරණයක් ඉටුකර ගෙන, සුබ අනාගතයක් දෙසට රට ගමන් කරන ආකාරය පිළිබඳ ඔබේ අදහස කුමක්ද ?ත්‍රස්තවාදය අවසන් කළා කියන්නේ රටකට ලැබිය හැකි භාග්‍යවන්තම තත්ත්වයක්. ජනතාවගේ නිදහස හා මූලික මිනිස් අයිතිවාසිකම් රැකෙන, ප්‍රජාතන්ත්‍රවාදය පිළිබඳ ජනතා හැඟීම් වර්ධනය වන යුගයක් අද උදා වී තිබෙනවා.ජනතාවගේ නිදහස් සිතුම් පැතුම් ගලා යනවා. බියෙන් සැකයෙන් තොරව ජීවත් විය හැකියි කියන විශ්වාසය අද ජනතාව තුළ හට ගෙන තිබෙනවා.ජාතීන් අතර සමඟිය ගොඩනැගෙන විට මේ සමාජය තව තවත් දියුණු වෙනවා. තරුණ තරුණියන්ගේ, දූ දරුවන්ගේ අනාගතය සුරක්ෂිත වෙලා සන්තෘෂ්ටිමත් ජීවිත අපේ් සමාජයේ බහුල වෙනවා.අපේ ජීවිත කාලය තුළ මෙතෙක් භූක්ති විඳීන්නට නොලැබුණු, කිසිදා භූ®ක්ති විඳින්නට හැකි වේ යැයි අප විශ්වාස නොකළ අන්දමේ සමාජයක ජීවත්වීමේ හැකියාව අපේ දරුවන්ට අද ලැබී තිබෙනවා.මේ සියල්ල උරුම වුණේ ත්‍රස්තවාදය මර්දනය කිරීම නිසයි. වර්තමාන පරම්පරාව විසින් අනාගත පරපුරට ලබාදිය හැකි විශිෂ්ටතම දායාදය, තිළිණය තමයි ඔවුන්ට නිදහසේ ජීවත්විය හැකි ඉඩකඩ ලබාදීම.ජනාධිපතිතුමා ප්‍රමුඛ රජය අපේ අනාගත පරපුරට ඒ තිළිණය ලබාදී තිබෙනවා. ඒ තත්ත්වය වර්ධනය කිරීමට අවශ්‍ය සම්පත් සහ පහසුකම් වර්ධනය කළ යුතු යුගයකට අප එළැඹ තිබෙනවා. අපේ අනන්‍යතාව සුරකිමින්, එකිනෙකාට ගෞරවයෙන් සැළකිය යුතු සමාජයක් අද අප ඉදිරියේ ගොඩනැගී තිබෙනවා.මැති ඇමැතිවරුන් ගමට එන්නේ මැතිවරණ කාලයට පමණක් බව ජනතාවගේ අදහසක් මේ කාරණය පිළිබඳ ඔබගේ අදහස කුමක්ද ?මං කවදත් මගේ ගමේ ජනතාව ඉතා සමීපව ඇසුරු කළ දේශපාලනඥයෙක්. අපේ ජනාධිපතිතුමාත් ගමේ ජනතාව ගැන හිතන ඔවුන් වෙනුවෙන් කටයුතු කරන නායකයෙක්.එතුමාගේ සංවර්ධන ව්‍යාපෘති විශාල ප්‍රමාණයක් ක්‍රියාත්මක වන්නේ ගම ඉලක්ක කර ගෙනයි. ඒ නිසා ඇමැතිවරුන්ට නිතර නිතර ගම්වලට යන්න වෙනවා. ඔය මතය පවතින රජයට ගැළපෙන්නේ නැහැ.ඒ වගේම ගමේ සංවර්ධනය උදෙසා මහත් කැපවීමකින් කටයුතු කරන රජයක් නිසා අපට ගම් වලට ගොස් ජනතාවට මුහුණ දෙන්නට බියකුත් නැහැ. ඒ බව පසුගිය ජනාධිපතිවරණයේ්දී පැහැදිලි වුණා. ජනාධිපතිතුමා වැඩිම ප්‍රතිශතයකින් දිනවන්න කැප වුණේ් ගමේ ජනතාවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=f1003084</link>
    <topic>ගෙවුණු සිවු වසරේදකිමු වතගොත නුවරඑළියේ</topic>
    <author>ජාතික සංවර්ධනය පිළිබඳ මාධ්‍ය මධ්‍යස්ථානය මගිනි</author>
    <content>වර්ග සැතපුම් විසි පන්දහසකට මදක් වැඩි පුංචි කොදෙව්වක් වූ ශශ්‍රී ලංකාව, ලෝකයේ සියලු දේශගුණික කලාපයන්ගෙන් පිරුණු පින් බිමකි. වියළි, කර්කශ, පරිසර පද්ධති වගේම ශීත, සෞම්‍ය පරිසර පද්ධති ඇති ප්‍රදේශවලින් පිරි මෙරට ඒ ඒ දේශගුණික කලාපයන්ගේ හුරුවට හැඩ ගැසුණු සියලු දෙයින් පොහොසත් ය. පුංචි එංගලන්තය එහෙම නැත්නම් සුන්දර නුවරඑළිය දිසාව අපේ රටට සංචාරකයන් කැන්දන සොබාදම් මව නිර්මිත අනගි බිම් පෙදෙසකි.කඳු වලල්ලෙන් වටව වර්ග කිලෝ මීටර් 1741 ක වපසරියක් පුරවන නුවරඑළිය දිසාව දිවයිනේ සොඳුරුතම දිස්ත්‍රික්කය ලෙසින් විරාජමාන වන්නේ වසර දහස් ගණනක් සිටය. නුවරඑළිය දිසාව ප්‍රාදේශීය ලේකම් කොට්ඨාස පහකට බෙදේ.ඒවා නම්, වලපනේ, හඟුරන්කෙත, නුවරඑළිය, කොත්මලේ, සහ අඹගමුවයි. ග්‍රාම නිලධාරි වසම් 491 ක් ඇති නුවරඑළිය දිසාවේ ගම්මාන ප්‍රමාණය 1134කි. ජාතිකත්වය අනුව දෙමළ ප්‍රජාව වැඩි ප්‍රතිශතයක් ගන්නා නුවරඑළිය දිසාවේ සමස්ත ජනගහණය 731,415 ක්වේ. ඒ අතරින් සිංහල ජනගහණ ප්‍රතිශතය 40.02%කි. දෙමළ ජනගහණ ප්‍රතිශත 57.25% කි. මුස්ලිම් සහ වෙනත් ජාතින්ගේ ප්‍රතිශතය 2.72%කි.තේ වගාව ආශි‍්‍රත වතු රක්ෂා මූලික තැන ගන්නා නුවරඑළිය දිසාවේ ප්‍රධාන ජීවනෝපාය මාර්ග අතර එළවළු, පලතුරු මල් වගා වී ගොවිතැන, ස්වයං රැකියා, කුඩා කර්මාන්ත, සුළු අපනයන භෝග වගාවන්ද වේ.ගෙවුණු සිවු වසර නුවරඑළිය දිසාවට වසන්තය කැන්දා, සංවර්ධනයේ කඩඉම් රැසක් උදා කළ කාල පරිච්ඡේදයක් වේ. දිසා ලේකම් කාර්යාලයේ අධීක්ෂණය යටතේ ජාතික සවිය, ගම නැඟුම, විමධ්‍යගත අයවැය, මඟ නැඟුම, වතු මාර්ග සංවර්ධන මෙන් ම, රේඛීය අමාත්‍යංශය, පළාත් සභා, පළාත් පාලන ආයතන, විශේෂ ව්‍යාපෘති, ව්‍යවස්ථාපිත මණ්ඩල, අධිකාරී ආදී ආයතන රැසක වැඩ සටහන් ගොන්නක් පසුගිය සිවුවසරේ ක්‍රියාවට යෙද වූයේ රජයේ ප්‍රතිපාදන යටතේ ය.ඒ අනුව ව්‍යාපෘති 5026 ක් සඳහා රජය වැය කළ මුදල රුපියල් මිලියන 3019 ක් වේ. මාර්ග, ග්‍රාමීය මාර්ග, වාරිමාර්ග, කෘෂි කර්මාන්ත, අධ්‍යාපනය, ජලය, නිවාස, සෞඛ්‍යය, විදුලිය හා බලශක්ති, ධීවර, සමාජ සුබසාධන ආදී ක්ෂේත්‍ර රැසක් සංවර්ධනයට මඟ හෙළි කළ මේ සුළු කාලය නුවරඑළිය දිසාව දියුණුවේ මුවවිටට පැමිණි සමය වේ.නුවරඑළිය දිසාවේ ග්‍රාමීය මාර්ග සංවර්ධනය යටතේ පසුගිය සිවු වසරේ ජාතික සවිය ගම නැඟුම වැඩසටහන මගින් නිම කොට ඇති ව්‍යාපෘති සංඛ්‍යාව 1446 ක් වේ. මේ සඳහා වැය කොට ඇති මුදල රුපියල් මිලියන 634.29 කි.විමධ්‍යගත අයවැය වැඩසටහන යටතේ පසුගිය සිවු වසරේ ග්‍රාමීය මාර්ග සංවර්ධන ව්‍යාපෘති 1008 ක් නිම කර ඇති රජය, ඒ සඳහා දායක කර ඇති මුදල රුපියල් මිලියන 599.69 ක් වේ.වතු මාර්ග සංවර්ධන වැඩ සටහන යටතේ 2008 - 2009 වසර දෙක තුළ ග්‍රාමීය මාර්ග ව්‍යාපෘති 34 ක් නිම කර ඇත. ඒ අතුරින් ව්‍යාපෘති 20 ක් සඳහා රජය වැය කළ මුදල රුපියල් මිලියන 188.59 කි. ඒ අනුව ගෙවුණු සිවු වසරේ දී රජය නුවරඑළිය දිසාවේ ග්‍රාමීය මාර්ග සංවර්ධන ව්‍යාපෘති 2488ක් නිම කිරීම සඳහා රුපියල් මිලියන 882.85 ක් වැය කර ඇත.ග්‍රාමීය මාර්ග මෙන්ම වාරි ව්‍යාපෘති රැසක්ද පසුගිය සිවු වසරේ රජය නුවරඑළිය දිසාවට තිළිණ කොට දී තිබේ. ඒ අනුව ජාතික සවිය ගම නැඟුම වැඩසටහන යටතේ වාරි මාර්ග ව්‍යාපෘති 98 ක නිමාවට පත් කළ රජය, ඒ සඳහා වැය කළ මුදල රුපියල් මිලියන 5.19 ක් වේ.එසේම විමධ්‍යගත අයවැය වැඩ සටහන යටතේ 2006 වසරේදී නුවරඑළිය දිසාවේ සිදු කෙරුණු වාරි ව්‍යාපෘතියක් වෙනුවෙන් රජය ලබා දී ඇති ප්‍රතිපාදන ප්‍රමාණය රුපියල් ලක්ෂයකි.ඒ අනුව ගෙවුණු සිවු වසරේ නුවරඑළිය දිසාවේ සිදු කෙරුණු වාරි ව්‍යාපෘති සංඛ්‍යාව 99 කි. මේ සියල්ල සඳහා රුපියල් මිලියන 5.29 ක් රජය දරණු ලැබිණි.කෘෂිකර්මාන්තය නුවරඑළිය දිසාවේ ප්‍රමුඛ ආදායම් මඟක් වේ. රජයේ සිවු වස් කාලය තුළ දී නුවරඑළිය දිසාවේ කෘෂි අංශ නගා සිටුවීමට ක්‍රියාත්මක කර ඇති ව්‍යාපෘති ප්‍රමාණය 28 කි.ජාතික සවිය, ගම නැගු ම යටතේ ව්‍යාපෘති 6 ක් රජය නිමාවට පත් කර ඇත. ඒ සඳහා වැය කර ඇති මුදල රුපියල් මිලියනයක් පමණ වේ. එසේ ම විමධ්‍යගත අයවැය වැඩ සටහන යටතේ 2006 - 2009 කාලයේ රජය මගින් නුවරඑළිය දිසාවේ අවසන් කර ඇති කෘෂි කර්මාන්ත ව්‍යාපෘති ප්‍රමාණය 22 කි. මේ සඳහා වැය කර ඇති මුදල රුපියල් මිලියන 1.45 ක් වේ. මේ සියලු කෘෂිකර්මාන්ත ව්‍යාපෘති සඳහා රජය වැය කර ඇති මුදල රුපියල් මිලියන 2.11 ක් වේ.අධ්‍යාපනය නැංවීමේ අරමුණින් රජය පසුගිය සිවු වසරේ නුවරඑළිය දිසාවේ ව්‍යාපෘති 162 ක් ක්‍රියාවේ යොදවා ඇත. ජාතික සවිය ගම නැඟුම වැඩ සටහන යටතේ රජය පසුගිය සිවු වසර තුළදී සිදුකර ඇති ව්‍යාපෘති ප්‍රමාණය 3 කි.මේ සඳහා වැය කර ඇති මුදල රුපියල් ලක්‍ෂ 4.5 ක් වේ. විමධ්‍යගත අයවැය වැඩසටහන යටතේ අධ්‍යාපනය නැංවීමේ අරමුණින් 2006 වසරේදී ව්‍යාපෘති 25 ක් ද, 2007 වසරේදී ව්‍යාපෘති 44 ක් ද, 2008 වසරේ ව්‍යාපෘති 62 ක් ද, 2009 වසරේ ව්‍යාපෘති 28 ක් ද නිම කිරීම සඳහා රජය නුවරඑළිය දිසාවට වැය කර ඇති මුදල රුපියල් මිලියන 11.58 කි. ඒ අනුව අධ්‍යාපනය නැංවීමේ ව්‍යාපෘති 162 ක් සඳහා රජය පසුගිය සිවු වසරේ දී නුවරඑළිය දිසාවට වැය කර ඇති මුළු මුදල රුපියල් මිලියන 12.03 ක් වේ.ජල අවැසිතා සැපයීම මුල් කර ගෙවුණු සිවු වසරේ දී නුවරඑළිය දිසාවට රජය වැය කර ඇති මුළු වියදම රුපියල් මිලියන 32.02 ක් වේ. ජාතික සවිය ගම නැඟුම යටතේ එසේ ක්‍රියාත්මක කෙරුණු ව්‍යාපෘති ප්‍රමාණය 116 කි.මේ සඳහා වෙන් වු මුදල රුපියල මිලියන 13.46 ක් වේ. එසේම විමධ්‍යගත අයවැය වැඩසටහන යටතේ 2006 වසරේ දී ජල ව්‍යාපෘති 170 ක්ද, 2007 වසරේ දී ව්‍යාපෘති 123 ක් ද, 2008 ව්‍යාපෘති 51ක් ද, 2009 වසරේ දී ව්‍යාපෘති 84 ක් ද සඳහා රජය ලබා දුන් ප්‍රතිපාදන ප්‍රමාණය රුපියල් මිලියන 18.56 ක් වේ. ඒ අනුව නුවරඑළිය දිසාවේ ජල ව්‍යාපෘති 544 ක් නිමාවට පත් කෙරුණු අතර, අද එහි ප්‍රතිලාභ දිවයිනේ සමස්ත ප්‍රජාවටම උරුම වී තිබේ.නිවාසයක උරුමය හිමිවීම ඕනෑම පුරවැසියෙකුගේ සිහිනයක් වේ. මේ අරමුණ පෙරදැරිව රජය මගින් නුවරඑළිය දිසා ප්‍රජාවගේ යහපත පිණිස ප්‍රාදේශීය ලේකම් කොට්ඨාස පහ තුළ ගෙවුණු සිවු වසරේ දී ක්‍රියාත්මක කර ජනතා අයිතියට පැවැරූ නිවාස ව්‍යාපෘති ප්‍රමාණය 133 ක් වේ.ජාතික සවිය ගම නැගුම මගින් නිවාස ව්‍යාපෘති 2ක් ද, විමධ්‍යගත අය වැය වැඩසටහන මගින් නිවාස ව්‍යාපෘති 131 ක් ද, එසේ නිමාවට පත් කර ජන සෙතට උරුම කර දුන් රජය, ඒ සඳහා වැය කළ මුදල රුපියල් මිලියන 5.15 ක් වේ. අද මේ නිවෙස් හි පදිංචිකරුවෝ තම ජීවිතයේ මේ ලද මහඟු සම්පත පිළිබඳ තුටින් පසු වෙති.සෞඛ්‍ය සංවර්ධනය රටක ජනතාවගේ මූලික අභිප්‍රාය වේ. ගෙවුණු සිවු වසරේ තරම් නුවරඑළිය දිසා ප්‍රජාවගේ සෞඛ්‍යය නැංවීමේ ව්‍යාපෘති සිදු කෙරුණු වකවානුවක් ඉතිහාසයේ පිටු අතර නැත.ඒ අනුව 2006 - 2009 කාලයේ නුවරඑළිය දිසාවේ සිදු කෙරුණු ව්‍යාපෘති ප්‍රමාණය 31 ක් වේ. ජාතික සවිය ගම නැඟුම යටතේ 2006 වසරේ දී සෞඛ්‍ය ව්‍යාපෘති 3 ක්ද, 2008 වසරේ ව්‍යපෘති 4 ද, ක්‍රියාත්මක කරමින් රුපියල් මිලියන 3.37 ක් වැය කළ රජය, විමධ්‍යගත අයවැය වැඩසටහන යටතේ 2006 වසරේ දී සෞඛ්‍ය ව්‍යපෘති 17 ක්ද, 2007 වසරේ දී ව්‍යාපෘති 01 ක්ද, 2008 වසරේ දී ව්‍යාපෘති 04 ක්ද, 2009 වසරේ දී ව්‍යාපෘති 02 ක්ද නිමකර ඇත්තේ රුපියල් මිලියන 2.3 ක ප්‍රතිපාදන යොදවමිනි.ඒ අනුව ගෙවුණු සිවු වසරේ දී සෞඛ්‍ය ව්‍යාපෘති 31 ක් නුවරඑළිය දිසාවේ නිමාවට පත් කළ රජය, මේ සඳහා වැය කළ මුදල රුපියල් මිලියන 5.71 ක් වේ.කඳු වලල්ලෙන් වටව ඉතා දුෂ්කර ජීවිත ගෙවන නුවරඑළිය දිසා ජනතාවගේ සුබසෙත සඳහා විදුලි ව්‍යාපෘති රැසක් රජය මගින් පසුගිය සිවු වසරේ දී ජනතා අයිතියට පවරන ලදී. මේ සඳහා වැය කර ඇති මුදල රුපියල් මිලියන 44.76 ක් වේ.ජාතික සවිය ගම නැඟුම යටතේ 2006 වසරේ දී විදුලි ව්‍යාපෘති 4 ක්ද, 2008 වසරේ ව්‍යාපෘති 13 ක්, 2009 වසරේ දී 104 ක්ද නිම කළ රජය විමධ්‍යගත අයවැය වැඩ සටහන යටතේ 2006 වසරේ දී ව්‍යාපෘති 44 ක්ද, 2007 වසරේ දී ව්‍යාපෘති 20 ක්ද ද, 2008 වසරේ දී ව්‍යාපෘති 15 ක්ද, 2009 වසරේ දී ව්‍යාපෘති 16 ක් ද ජනතා අයිතියට පවරා ඇත්තේ පෙර සඳහන් රුපියල් මිලියන 44,76 ක් වැය කරමිනි.ජනපති පදවි ප්‍රාප්තියෙන් සිවු වසරක් තුළ සිදු කෙරුණු මේ යෝධ සංවර්ධන ව්‍යාපෘති හේතුවෙන් නුවරඑළිය දිසාව මධ්‍යම පළාතේ ප්‍රමුඛ දිසාව බවට පත් වෙමින් තිබේ. මේ ලැබෙන දියුණුවේ කිරණින් නුවරඑළියේ සෞම්‍යත්වය තව තවත් ඔප වෙමින් ජනතාවගේ අපේක්‍ෂා මුදුන් පමුණුවන කාලය මෑතක බව සක් සුදක් සේ පැහැදිළි ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>08</day>
    </date>
    <link>http://www.dinamina.lk/2010/03/08/_art.asp?fn=f1003085</link>
    <topic>කාන්තාව අවතක්සේරු කිරීමක් අපේ සංස්කෘතියේ නෑ</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප -සමන් ශ්‍රී වෙදගේ</author>
    <content>1857 මාර්තු 08 පැය දහයක වැඩ දිනයකට නියමිත වැටුප් වෙනුවෙන් නිව්යෝක්හිදි කාන්තාවන් ඇරඹූ සටන සිහි ගන්වමින් මාර්තු 08 වැනිදා කාන්තා දිනය ලෙස නම් කර ඇත. කාන්තාවන්ගේ අයිතින් වෙනුවෙන් වැඩිපුර කතාබහ කිරීම සඳහා වර්තමානයේ මේ දිනය භාවිතා කළත් එය රටේ සංස්කෘතියට අනුගතව සිදුවන්නේ නම් සමාජ දුර්මත දුරු කර ගත හැකි බව කඩවත සමාධි මැදුර අනුශාසක පයාගල නන්ද හිමිපාණන් වහන්සේ මෙවර ධර්‍ම සභාවේදී දේශනා කළ සේක. උන් වහන්සේ සමඟ අප කළ සාකච්ඡාවයි මේ.හාමුදුරුවනේ අද ජාත්‍යන්තර කාන්තා දිනයයි. අද දිනයේ කාන්තාවන්ගේ අයිතින් හා ඔවුන්ට හිමි තැන ආදිය පිළිබඳව බොහෝ දෙනා සාකච්ඡා කරනවා. බුදු දහම බිහි වන තත්කාලීන භාරතයේ කාන්තාවට හිමිව තිබූ තත්ත්වය හා බෞද්ධ දර්ශනය අනුව කාන්තාවට හිමි වූ තත්ත්වය පිළිබඳ තුලනාත්මකව සාකච්ඡා කරමින් ධර්ම සභාව ආරම්භ කරමු.බුදුරජාණන් වහන්සේ භාරතයේ බෞද්ධ දර්ශනය ඉදිරිපත් කර දේශනා කරන්නේ් ක්‍රි. පූ. 6 වැනි සියවසේ දී යි. මේ කාලයේ භාරතය පුරා දකින්න ලැබුණේ බ්‍රාහ්මණ ආධිපත්‍යයක්.අපි කවුරුත් දන්න ආකාරයට බමුණු මතයට අනුව කාන්තාවට තමන්ගේ අයිතිවාසිකම් සීමා වුණු පීඩිත සමාජ තත්ත්වයක් තමයි හිමි වෙලා තිබුණේ. බුදුරජාණන්වහන්සේට මේ තත්ත්වය සම්පූර්ණයෙන් ම නැති කරන්න හැකියාව ලැබුණා කියන්න බැහැ. ඒත් යම් තරමකින් එය සමාජයෙන් තුරන් කරන්නට උන්වහන්සේගේ දර්ශනයට හැකියාව ලැබුණා.සමාජයේ දේහයට කා වැදුන එවැනි සංකල්ප මුළුමනින්ම වෙනස් කිරීම දුෂ්කර කාර්යයක්. භාරතයේ අදටත් මේ සංකල්ප ඉවත් වෙලා නෑ. ඉවත් කරන්නත් බැහැ. ඒත් පුදුම සහගත කාරණය තමයි මෑතක දී ඇතැම් විචාරකයන්, බුදු සමයෙන් වත් කාන්තාවට නිදහසක් ලැබුණේ නැහැ කියල කියන කතාව.දාර්ශනික පදනමෙන් බැලුවොත් බුදු දහමේ නිදහස, නිවීම, නැත්නම් නිර්වාණය පසක් කරගත් කාන්තාවන් රාශියක් ඉන්නවා. ඒ කියන්නේ බුදු දහමේ පරමාර්ථ සාධනයට ස්ත්‍රීත්වය බාධාවක් නොවන බව බුදුන් වහන්සේ ඔප්පු කර පෙන්වා තිබෙනවා.එක් අවස්ථාවක මාබුදුන් වහන්සේ දේශනා කරනවා ස්ත්‍රීත්වය ඊට බාධාවක් නෑ කියලා. මේ වගේ ප්‍රශ්න අහන්නේ මාරයා යි. මාරයා කියන්නේ හොඳ වැඩවලට බාධා කරන රූපකාර්ථ සංකල්පයක්.ඒත් මතක තබා ගත යුතු කරුණක් තියෙනවා. කෝසල මල්ලිකාට දුවෙක් ලැබුණ බව කියද්දී නිතර බුදුන් වහන්සේ ඇසුරු කරන කොසොල් රජුගේත් මුහුණ නරක් වුණා. ඒ වෙලාවේ බුදුන් වහන්සේ දේ්ශනා කරනවා මේ දරුවා රටක් පාලනය කරන්න වුණත් හැකියාව තියෙන දරුවෙක් විය හැකි බව.ස්ත්‍රීත්වය ඒ සඳහා බාධාවක් නොවන බව. මේ තරම් බුදුරදුන් ඇසුරු කළ කොසොල් රජතුමාටත් දුවෙකුගේ උපත සතුටට කරුණක් නොවුණා නම් සමස්ත සමාජයේ මතය මොන තරම් අන්තවාදී වෙන්න ඇති ද ? ඒත් කිසිදු අවස්ථාවක බුදුන් වහන්සේ තමන්ගේ සිව්වනක් පිරිසෙන් ස්ත්‍රී සහභාගීත්වය සීමා කළේවත්, කොන් කළේ වත් නෑ.හාමුදුරුවනේ අපි ලංකාව දෙසට හැරුණොත්, ලංකාවේ ද අනුරාධපුර යුගයේ පටන් බමුණු මතවාද දක්නට ලැබුණත් භාරතයේ කාන්තාවන්ට සැලකූ ආකාරයත් දකින්න ලැබෙන්නේ නැහැ නේද ?ඔව්. අතීත ලංකාවේ රජ කළ කාන්තාවන් ඉන්නවා. ඇතැම් බෞද්ධ ස්ථුප ඉදි කර තිබෙනවා කාන්තාවන් සිහි කරමින්. අපේ වීරවරුන්ගේ නාමාවලියේ කාන්තාවන්ගේ නම් ඕන තරම් තියනවා.ඒ වගේම තමයි අරිට්ට කුමාරයාට වගේම අනුලා දේවිය ඇතුළු පිරිසට සසුන්ගත වීමේ අවසරය එකවරම ලැබෙනවා. ඒත් එක් දෙයක් මම දකිනවා. අතීත උගතුන් අතර කාන්තා නියෝජනයක් නම් දකින්න ලැබෙන්නේ නැහැ.ඒ මොකද කාන්තාවන් විසින් රචනා කරන ලද ලේඛන ඈත අතීතයෙන් අපට හමුවෙන්නේ නෑ. ඒත් අමතක කරන්න බැහැ හත්ථාලවක මෙහෙණෙවරයේ මෙහෙණිවරු ඉගෙනගැනීම් හා ඉගැන්වීම් කළ බවට සාධක තියනවා.එහෙත් ඇතැම් කාන්තාවන් හඬගා කියන ඔය නිදහස මොන විදියෙන් ලැබුණත් සමාජ මතය නම් හිතන තරම් පහසුවෙන් ඉවත් කරන්න බැහැ. තාමත් ලංකාවේ පවා ජනමනස් බලාපොරොත්තු වන්නේ කාන්තාවගෙන් ලාලිත්‍යයත් පිරිමියාගෙන් පරිපූර්ණත්වයත් තමයි. පිරිමිකම හා ගැහැණුකම කියන්නේ ඒකට යි.මේ සාම්ප්‍රදායික පිළිගැනීම් ආගමකට හෝ දර්ශනයකට වෙනස් කරන්න බැරි තරම් සිත්වලට කාවැදිල අවසන්.අද සමාජයේ වුණත් කාන්තාවක් පිරිමියෙක් ගෙන් බලාපොරොත්තු වෙන්නේ පරිපූර්ණත්වය. පිරිමියා කාන්තාවගෙන් බලාපොරොත්තු වන්නේ ඒ දේ නෙවෙයි. ලාලිත්‍යයයි. මේ සත්‍යය වසං කරගෙන කතා කරන්න හොඳ නෑ.බොහෝ විට කාන්තා අයිතින් හෝ කාන්තා විමුක්තිය ගැන කතා කළේ බටහිර ජාතීන්. දැන් ඔවුන් පෙරදිග කාන්තාවගේ අයිතීන් ගැනත් කතා කරන්න පටන් අරන් තියනවා.කුමන හෝ පිරිසක් සමාජයේ අසාධාරණයට ලක් වෙනවා නම් ඒ ගැන කතා කිරීම හොඳ දෙයක්. ඒත් අපි මේ තත්ත්වය පිළිබඳ යථාර්ථවාදීව අවබෝධ කර ගත යුතුයි.මීට දශක දෙකකට පමණ පෙර ලංකාවේ කාන්තා නිදහස වෙනුවෙන් සංවිධානයක් පිහිටුවා ගෙන තිබුණා. මේකට ස්ත්‍රීවාදය කියල නමකුත් තිබුණා. මේ කට්ටිය හඬක් නැගුවෙ අමුතුම මාදිලියේ නිදහසක් වෙනුවෙන්.බුදු සමයෙන් වත් කාන්තාවට නිදහසක් ලැබුණේ නෑ කිව්වෙත් මේ අයයි. ඒ අය කතා කළේ නේපාලය, බුරුමය වැනි බෞද්ධ රටවල කාන්තාවන් මුහුණ දෙන සමාජ ගැටලු පිළිබඳවයි. හැබැයි යුරෝපය ගැන කතා කළේ නෑ.මේ රටේ මිනිස්සු කාන්තාව දේවත්වයෙන් පිදුව අවස්ථා තියෙනවා. මාතෘත්වයට බුද්ධ පදයත් එකතු කරල ගෙදර බුදුන් කියන ගෞරවය කාන්තාවට හිමි කරපු රටක් මේක.ඒ නිසා මේ සංස්කෘතිය තුළ ජීවත් වූ අපේ රටේ කාන්තාවන්ට මේ සංවිධානවලින් පෙන්නන්න උත්සාහ කළ දේවල් ප්‍රත්‍ය වුණේ නෑ.මොකද ඒ නිදහසේ ආකල්ප අපේ සමාජයට ගැලපුනේ නෑ. අපේ ගම්වල උදවිය එබදු නිදහස් දරන අය හෙලා දැකලයි කතා කළේ. එවැනි අයට ගණිකාවන් කිව්වා.රස්තියාදුකාර ගෑණු කිව්වා. මේ විදියේ ගර්හාවකුත් එක්කයි ඒ අයට ආමන්ත්‍රණය කළේ. මේක සංස්කෘති දෙකක පරස්පර බවක් තිබු නිසයි අසාර්ථක සංවිධානයක් වුණේ.හැබැයි මොන විදියකින් හරි අපේ කාන්තාවන් මේ ආකල්ප වැළඳගන්නේ නම් අපේ රටේ මහලුමඩම්, ළමා නිවාස තව තවත් ඉදි වෙන්න තිබුණා. ගෙදර බුදුන් යන ගෞරවනාමය මාතෘත්වයෙන් ගිලිහෙන්න තිබුණා.බලන්න ජීව විද්‍යාත්මක අතින් ගත්තොත් ආරක්ෂක සේවය, ගුවන් නියමු, ඇතැම් කාර්මික ක්ෂේත්‍රයේ රැකියා ආදිය කාන්තාවට ගැලපෙන්නේ නැහැ. ඒත් අද ඒ සියල්ල අභිබවා කාන්තාව මේ සියලු රැකියාවල නියැලී සිටිනවා.ඒකට කවුරුත් බාධා කරන්නෙ නෑ. හැබැයි සමාන වැඩට සමාන වැටුප් ලබා දීමේදී කිසියම් ආයතනයක් ස්ත්‍රීත්වය අවතක්සේරු කරනවා නම් ඒක අපේ සංස්කෘතිය වෙන්න විදියක් නෑ.මේ නිසා මට තේරෙන් නෑ ඔය කියන බටහිර ජාතීන් ඉල්ලන නිදහස මොකක්ද කියලා. හැබැයි ඒ මොන නිදහසක් වුණත් ලබාගත් පසු අනර්ථයක් සිදු වෙනවා නම් ඒක නිදහසක් නෙවෙයි.උදාහරණයක් අරන් බැලුවොත් ඔවුන් ඒ දවස්වල ප්‍රකාශ කළ ලිංගික නිදහස ගත්තොත් මේක ඔය කියන විදියට නිදහසේ විඳින්න මේ රටේ ස්ත්‍රී පුරුෂ කාටවත් බෑ. ඒක අපේ සංස්කෘතියට පටහැනියි. බටහිර එහෙම නෑ. ඒත් ඒ රටවලින් ඒඩ්ස් වැනි භයානක රෝග නිර්මාණය වුණා.එතනදී ඒ රටවල් වල වෛද්‍යවරු කිව්වෙත් අපේ තුන්වැනි සිල්පදය ආරක්ෂා කරන්න කියල යි. අපි මේක අනාධිමත් කාලයක් තිස්සේ ආරක්ෂා කළා. බුදු දහම මනුෂ්‍යයාගේ ලිංගික තෘප්තියට තහංචි දමලා නෑ.ඒක සංයමයකින් එක් අයෙකුට පමණක් සීමා කරන්නයි දේශනා කරල තියෙන්නේ. බහු භාර්යා හෝ බහු පුරුෂ සේවනය බුදු දහම අනුමත කරන්නේ නෑ. වසල සූත්‍රයේත් පරාභව සූත්‍රයේත් ඒක පැහැදිලිව තියනවා.ඒත් හාමුදුරුවනේ වර්තමානය ගැන කතා කළොත් ස්ත්‍රීත්වය නිසාම යම් අසාධාරණයන්ට පීඩනයන්ට පවත්වන පිරිසක් මේ රටේ ඉන්නවා නේද ?සමාජගත පිළිගැනීම්වල යම් වෙනසක් වෙන තුරු මේ තත්ත්වය වෙනස් වෙන්නේ නැහැ. මේකට හොඳ කතාවක් තියනවා. විවාහ වුණාට පස්සේ කාන්තාව පුරුෂයාගෙන් වන යම් අසාධාරණයන් පවා ඉවසාගෙන අවනත වී සිටින්නේ ඇයට ඉන්මිදී නැවත සමාජයට ගොස් තනිව ජීවත්වීම සමාජමය වශයෙන් ප්‍රශ්නයක් යයි සමාජයේ මතයක් තියනව කියල කතාවක් තියනවා. මේ මතයයි වෙනස් වෙන්න ඕනෑ.අවාසනාවකට මේ මතය දරන ගොඩක් දෙනා කාන්තාවන්මයි. ස්වාමියා අතැර ගිය කාන්තාව පිළිබඳව විවිධ කතා ගොතන්නේත් ඇයට ගර්හා කරන්නේත් බොහෝ විට කාන්තාවක්. මම කියන්නේ එහෙම අතැරල යන එක හොඳයි කියල අගය කරන්න නෙවෙයි.මෙහි වරද දෙපාර්ශවයට බෙදී යන්න ඕනෑ. ඒ වගේම කාන්තාවට තනිව නැගී සිටින්න නොහැකියි යන ආකල්පයෙන් මිදෙන්න ඕනෑ. එහෙම හිතන නිසයි අසාධාරණයන්ට ලක්වෙන්න සිදු වෙන්නේ.මුලින්ම කාන්තාවන් විසින්ම තමන් කාන්තාවන් කියල දාගෙන තියන තහංචි පිළිබඳව කල්පනා කරන්න ඕනෑ. බලන්න ආත්මාරක්ෂක සටන් කලාවක් ඉගෙන ගන්න කාන්තාවක් යොමු වෙන්නෙ කලාතුරකින්. ඒක ගැහැණු අපට නරකයි කියල බොහෝ අය හිතනවා. ඒත් මග තොටදී ආරක්ෂාවට එක ගැහැණු ළමයෙක්ට ලොකු හයියක් වෙන්න පුළුවන්.මේවා ප්‍රගුණ කරන විට අන්තගාමී නොවී ඒ අයගේ සාම්ප්‍රදායික ලාලිත්‍යය ආදී අපි මුලින් කතා කළ දේවලට හානි නොවන විදියට ප්‍රගුණ කරන්න පුළුවන්. ඒක ආත්මාරක්ෂාවට මිසක් පැෂන් එකක් කරගෙන බෑ. ඒ වගේම කාන්තාවන් වශයෙන් ආරක්ෂා විය යුත්තේ කෙසේද ? කියන දේ පුංචි කාලෙ ඉඳන් ප්‍රගුණ කළ යුතු වෙනවා. එවිට මේ කියන ව්‍යාකූලත්වය ඇති වෙන්නෙ නෑ.හාමුදුරුවනේ කොහොම වුණත් ස්ත්‍රීන් හා පුරුෂයන් කාර්යභාරයන් අතින්ද දෙයාකාරයි. මේ නිසා ඔවුන්ට ලැබිය යුතු වරප්‍රසාදයන් හා සැලකිලි ද දෙයාකාරයකින් විය යුතු ද යන්න බුදු දහමට අනුව පැහැදිලි කරනවා නම් ?ස්ත්‍රීන් හා පුරුෂයන් අතර කායික මානසික මෙන්ම කාර්යභාරයන් අතින් ද වෙනස්කම් තියනවා. ඒ නිසයි සිඟාලෝවාද සූත්‍රයේදී ස්වාමිපුරුෂයාට වෙනම යුතුකම් කොටසකුත් බිරිදට වෙනම කොටසකුත් දේශනා කරල තියෙන්නේ.ඒත් එකට ජීවත්වීමේදී සම ශ්‍රද්ධා, සම ශීල, සම චාගා, සම ප්‍රඥාා නොතිබුණොත් ඒ ජීවිත සාර්ථක වෙන්නෙ නෑ. ඒ නිසා මේ අයගේ වෙනස වගේම සමාන බවකුත් තියෙන්න ඕනෑ. බලන්න පරාභව සූත්‍රයේ දේශනා කරනවා පුරුෂයා වෙසඟනන් කරා යාම පරිහානියට හේතු වෙනවා කියලා. ඒ වගේම පරපුරුෂ සේවනයත් පරිහානියට හේතු වන බව එහි තියෙනවා. ඒ නිසා මේ දේශනා දෙපාර්ශ්වයටම දේශනා කරන ලද දේවල්.මේ දේවල් බුදු දහමේ හරයත් සමග නිවැරැදිව ගලපා තේරුම් ගත යුතුව තියෙනවා. බෞද්ධ සාහිත්‍යයේ එන ජාතක පොත සහ අටුවාව ගත්තොත් කාන්තාව එහි නිර්මාණය කර තිබෙන්නේ මළ පුඩුවකට සමාන කරලයි.මුල් බුදු දහම සමග සසඳා බලද්දී මේවා බුද්ධභාෂිත කියන්නේ කොහොමද ? අංගුත්තර නිකාය ආරම්භ කරන්නේ ගැහැනියකගේ රුව, හඬ, සුවඳ, රස, පහස පිරිමියා වෙලාගෙන තියන බව පවසමින්. පිරිමියා පිළිබඳ ගැහැනියටත් එහෙමයි. බුදුන් වහන්සේ ඒ සැබෑ ධර්මතා විග්‍රහ කලා මිසක් ගැහැනිය මළ පුඩුවක් යයි දේශනා කර නැහැ.ඒ වගේම තමයි වරප්‍රසාද ගත්තොත් භික්ෂු විනය නීතිවලට වඩා භික්ෂූණි විනය නීති වැඩියි කියන කතාව. එතනදී අෂ්ඨගරු ධර්ම පිළිබඳත් ඇතැම් අයට ගැටලු තියනවා. මේ සියලු විනය නීති පැනෙව්වේ බුදු සසුනේ චිර පැවැත්මටත් ප්‍රසාදය ඇති කිරීමටත් කියල අපි දන්නවා.ඒ කාලයේ තිබූ සමාජ මතය අනුව කාන්තාවන් වෙනුවෙන් එබඳු නීති නොපැනවී නම් සසුනේ චිරස්ථිතිය හා ප්‍රසාදය ආරක්ෂා කර ගැනීමට හැකි වෙන්නේ නැහැ. බුදුන් වහන්සේ භික්ෂුණී සාසනය ඇති කිරීමට මැලි වුණේත් ඒ නිසා විය හැකියි.ඒත් මේ දේවල් තේරුම් නොගත් නිසාදෝ කාන්තාවන් විසින් ලක්දිවට වැඩම වූ ශ්‍රී මා බෝධිය හා දළදාව අභියසදී වත්මන් කාන්තාවට යම් පසුබෑමකට ලක් වෙන්න සිදු වී තිබෙනවා. ඒ වගේම තමයි වත්මන් දසසිල් මාතාවන්ටත් නිසි ගෞරවය හා ශාස්ත්‍රීය වටිනාකම නොලැබෙන අවස්ථා බොහෝ තිබෙනවා.මේ දේවල් නැති විය යුතුයි. ඒත් සිව්වනක් පිරිසම ස්ත්‍රී පුරුෂ බේදයකින් තොරව එහි බලපෑමක් නොමැතිව නිර්වාණය කරා යාමට සුදුසුකම් ලබන බව අප අමතක නොකළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n1003091</link>
    <topic>විශ්‍රාමික ෆොන්සේකාට එරෙහිචෝදනා පත්‍රය දින 2ක් ඇතුළත</topic>
    <author>චන්ද්‍රිකා පෙරේරා</author>
    <content>විශ්‍රාමික ජෙනරාල් සරත් ෆොන්සේකාට විරුද්ධව ඉදිරි දින දෙක ඇතුළත චෝදනා පත්‍රය ගොනු කැර අවසන් කිරීමට නියමිතය. යුද හමුදා පනත යටතේ චෝදනා පහකට වැඩි ප්‍රමාණයක් ජෙනරාල්වරයාට විරුද්ධව ගොනුවෙමින් පවතින බව හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ පවසයි.යුද හමුදා නීති අංශ නිලධාරීන් මේ දිනවල එම චෝදනා ගොනුව සැකසීමේ කටයුතු සිදු කරන අතර හිටපු හමුදාපතිවරයාට විරුද්ධව සැකසුණු සාක්ෂි සම්පිණ්ඩන වාර්තාව අධ්‍යයනයට ලක්කරමින් එම කටයුත්ත සිදු කෙරේ.පුද්ගලයන් 35 කගෙන් ලැබුණු සාක්කි හා තාක්ෂණික සාක්කි මත මේ වාර්තාව සැකසුණු අතර ඒ සඳහා යුද හමුදාවේ පුද්ගලයන් 22ක් පොලිසියේ 07 ක් හා සිවිල් පුද්ගලයන් 6ක් සාක්කි ලබාදී ඇති බව සමරසිංහ මහතා සඳහන් කෙළේ ය.ජෙනරාල්වරයාට විරුද්ධව සැකසුණු සාක්කි සම්පිණ්ඩන වාර්තාව යුද හමුදාපති මේජර් ජෙනරාල් ජගත් ජයසුරිය මහතා වෙත ලබාදීමෙන් පසු ඒ පිළිබඳව ක්‍රියාකිරීමට යුද හමුදා නීති අංශය වෙත බාරදී තිබිණි.ඒ අනුව යුද හමුදා නීති අංශය චෝදනා පත්‍රය ගොනු කිරීමේ කටයුතු සිදු කරනු ලබයි. චෝදනා පත්‍රය ගොනුකර අවසන් කිරීමෙන් පසු හිටපු හමුදාපතිවරයාට විරුද්ධව යුද අධිකරණය හමුවේ නඩු විභාගය පවත්වනු ලබයි. ඒ සඳහා චෝදනා පත්‍රය සැකසීමෙන් පසු විනිසුරු මඩුල්ල පත්කිරීමට නියමිතය.ජනාධිපතිවරයා විසින් හෝ ජනාධිපතිවරයා ලබාදෙන අවසරය මත යුද හමුදාපතිවරයා විසින් විනිසුරු මඩුල්ල නම් කරනු ලබන අතර, පුද්ගලයන් තිදෙනකු හෝ පහකගෙන් මේ විනිසුරු මඬුල්ල සමන්විත වීමට නියමිතය.විනිසුරු මඬුල්ල පත්කිරීමෙන් පසු චූදිත ජෙනරාල්වරයා විසින් ඊට විරෝධය පළකළහොත් එහි සාධාරණ බව සොයා බලා විනිසුරු මඬුල්ලේ පුද්ගලයන් වෙනසකට බඳුන් කිරීමට ද හැකියාව පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n1003092</link>
    <topic>දියණියන්ට කතා කිරීමට පමණක්ෆොන්සේකාට දුරකථන පහසුකම්</topic>
    <author>චන්ද්‍රිකා පෙරේරා</author>
    <content>විශ්‍රාමික ජෙනරාල් සරත් ෆොන්සේකාට සිය දියණියන් දෙදෙනාට කතා කිරීම සඳහා පමණක් ඊයේ (08) සිට නැවතත් දුරකථන පහසුකම් ලබා දී තිබේ. ජෙනරාල්වරයා අත්අඩංගුවට පත්වීමෙන් පසු මෙසේ ඇමතුම් ලබා ගැනීමට අවස්ථාව ලබාදී තිබුණ අතර පෙරේදා (07) එම අවස්ථාව නවතා ඇතැයි පවසමින් ෆොන්සේකා මහතා උපවාසයක් ආරම්භ කැර තිබිණි.මේ අනුව දියණියන් ඇමැතීම සඳහා පමණක් දිනකට ඇමතුම් දෙකක් ලබාගැනීමට යුද හමුදාපති මේජර් ජෙනරාල් ජගත් ජයසූරිය මහතා විසින් හිටපු හමුදාපතිවරයාට අවසර ලබාදී ඇතැයි හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ පවසයි.මේ ඇමැතුම් ලබා ගැනීමට වරප්‍රසාදයක් ලෙස සලකා ජෙනරාල්වරයා වෙත ලබා දී තිබුණ ද හමුදා අත්අඩංගුවේ පසුවන්නෙකුට එවැනි පහසුකම් ලබාදීමට නීතිමය අවසරයක් නැතැයි හෙතෙම සඳහන් කරයි.මීට පෙරද මෙසේ ඇමැතුම් ලබාගැනීමට සරත් ෆොන්සේකා මහතාට අවසර දී තිබුණද කිසියම් හේතුවක් මත ඔහුගේ බිරිය ඔහු හමු වීමට යන අවස්ථාවේ රැගෙන ගිය ජංගම දුරකථනය රැගෙන යාමට අවසර ලබාදීම ඉකුත්දා ප්‍රතික්ෂේප කැර තිබිණි. මේ අනුව ෆොන්සේකා මහතා උපවාසය ආරම්භ කැර තිබේ.පසුව දියණියන් දෙදෙනාට පමණක් ඇමැතීම සඳහා මේ අවසරය ලබාදීමට ඊයේ පියවර ගෙන තිබෙන බව සමරසිංහ මහතා පැවැසුවේය.මේ අතර හිටපු යුද හමුදාපතිවරයාට විරුද්ධව චෝදනා පත්‍රය සැකසෙන තෙක් රඳවා සිටින නිවහන නිදන කාමර තුනකින්, විසිත්ත කාමරයකින්, කාර්යාලය කාමරයකින් හා මුළු තැන් ගෙයකින් සමන්විත වන අතර නාන කාමර ඇතුළු අනෙකුත් සියලු යටිතල පහසුකම් වලින් එය සමන්විත වන බවත් හිටපු නාවික හමුදාපතිවරයාට ලබාදී තිබූ නිවහන එය බවත් යුද හමුදාව සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n1003093</link>
    <topic>ශ්‍රේෂ්ඨාධිකරණ තීන්දු ක්‍රියාත්මක නොකරඅධිකරණයට අපහාස කරලා</topic>
    <author>නෙල්කා මැදගෙදර</author>
    <content>යුද හමුදාපතිවරයාව සිටියදී ශ්‍රේෂ්ඨාධිකරණය විසින් දෙන ලද තීන්දු දෙකක් ක්‍රියාත්මක නොකිරීම මඟින් ජෙනරාල් සරත් ෆොන්සේකා මහතා අධිකරණයට අපහාස කර ඇතැයි තීන්දු කරන ලෙස ඉල්ලා හිටපු යුද හමුදා මේජර්වරයකු වන ඩබ්ලිව්. ඩබ්ලිව්. එම්. එල්. එස්. පලිපාන මහතා විසින් ශ්‍රේෂ්ඨාධිකරණයට පෙත්සමක් ඉදිරිපත් කර තිබේ.පලිපාන මහතා යුද හමුදාවෙන් ඉවත් කිරීම සම්බන්ධයෙන් ශ්‍රේෂ්ඨාධිකරණය දුන් තීන්දු ක්‍රියාත්මක නොකිරීම මඟින් අධිකරණයට අපහාස කිරීම පිළිබඳව දඬුවම් නොකර සිටීම සඳහා හේතු දක්වන ලෙස ජෙනරාල් සරත් ෆොන්සේකා මහතාට නියෝගයක් නිකුත් කරන්නැයි පෙත්සම්කරු අධිකරණයෙන් ඉල්ලා සිටී.පෙත්සම්කරු සඳහන් කරන පරිදි පෙත්සම්කරු යුද හමුදා මේජර්වරයකු ලෙස කටයුතු කරමින් සිටියදී කිසිදු චෝදනා ගොනු කිරීමකින් හෝ හේතු දැක්වීමකින් තොරව යුද හමුදා සේවයෙන් ඉවත් කිරීමට ජෙනරාල් සරත් ෆොන්සේකා මහතා කටයුතු කර තිබේ.එම තීරණය අභියෝගයට ලක් කරමින් පෙත්සම්කරු ගොනුකළ මූලික අයිතිවාසිකම් පෙත්සමක තීන්දුව 2006 මාර්තු මස 01 වැනි දින ශ්‍රේෂ්ඨාධිකරණය ලබාදී ඇත.ආබාධිත යුද හමුදා නිලධාරියකු වන පෙත්සම්කරු වෛද්‍ය මණ්ඩලයට ඉදිරිපත් කිරීමට සහ පෙත්සම්කරු විශ්‍රාම ගැනීම සම්බන්ධයෙන් අවසන් තීන්දුවකට පැමිණෙනතුරු ඔහුට හිමි වැටුප සම්පූර්ණයෙන් ගෙවීම යන කරුණුවලට දෙපාර්ශ්වයේ ඇතිවූ එකඟත්වය මත එම පෙත්සම් විභාගය අත්හිටුවීමට ශ්‍රේෂ්ඨාධිකරණය තීරණය කර තිබේ.එහෙත් එම කොන්දේසි ක්‍රියාත්මක කිරීමට ජෙනරාල් ෆොන්සේකා ක්‍රියා කර නැතැයි පෙත්සමෙහි සඳහන් වේ.මෙමඟින් ෆොන්සේකා මහතා අධිකරණයට අපහාස කර ඇති බැවින් ඒ සම්බන්ධව පැමිණිලි කරන බවට වත්මන් යුද හමුදාපතිවරයාටද පෙත්සම්කරු ලිඛිතව දන්වා යැවූ බව පෙත්සමෙහි සඳහන් වේ. මේ සම්බන්ධයෙන් නිදහසට කරුණු දැක්වීම සඳහා අධිකරණයෙහි පෙනී සිටින ලෙස නියෝග කරමින් ජෙනරාල් ෆොන්සේකා මහතාට නොතීසි නිකුත් කරන ලෙසද පෙත්සම්කරු අධිකරණයෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n1003094</link>
    <topic>ජගත් මහලේකම්ගේ යෝජනාව ඉවත දැමූජනපතිට ජාතියේ ප්‍රණාමය</topic>
    <author>ස්වර්ණා විජේකෝන් හා නුවන් කොඩිකාර</author>
    <content>ශ්‍රී ලංකාව සම්බන්ධයෙන් එක්සත් ජාතීන්ගේ මහලේකම්වරයා කළ යෝජනාව ප්‍රතික්ෂේප කරමින් රටේ ස්වෛරීත්වය, රණවිරුවන්ගේ අභිමානය ආරක්ෂා කළ ජනාධිපති මහින්ද රාජපක්ෂ මහතාට ජාතියේ කෘතඥතාව හිමිවන බව පාරිසරික හා ස්වභාවික සම්පත් ඇමැති චම්පික රණවක මහතා පවසයි. 4 වැනි පිටුවටශ්‍රී ලංකාව සම්බන්ධයෙන් උපදේශක මණ්ඩලයක් පත් කළ හොත්, අවශ්‍ය පියවර ගැනීමට ශ්‍රී ලංකාවට ද සිදුවන අතර සංවිධානයේ සාමාජික අනෙකුත් රටවලට මෙන් එක හා සමානව අප රටට ද සැලකිය යුතු බව මහලේකම්වරයාට අවධාරණය කිරීම මගින් මෙරට අභ්‍යන්තර ගැටලුවලට මැදිහත් වීමට කිසිදු බලවතෙකුට ඉඩ නොතබන බව ජනාධිපති මහින්ද රාජපක්ෂ මහතා ඔප්පු කර ඇති බවත් ඇමැතිවරයා සඳහා කළේය.එමෙන් ම එක්සත් ජාතීන්ගේ ප්‍රඥප්තියට අනුව රටක අභ්‍යන්තර ගැටලුවලට මැදිහත් වීමට කිසිඳු අයිතියක් නොමැති බව ද ජනාධිපති මහින්ද රාජපක්ෂ මහතා මහලේකම්වරයාට අවධාරණය කර ඇති අතර ජනාධිපතිවරයා රට වෙනුවෙන් සිය යුතුකම නිවැරදිව ඉටුකර ඇති බවත් ඇමැතිවරයා සඳහන් කළේ ය.ඇමැතිවරයා මේ බව සඳහන් කළේ කොළඹ මහවැලි කේන්ද්‍රයේ දී ඊයේ (08) පැවැති විශේෂ මාධ්‍ය සාකච්ඡාවකට සහභාගී වෙමිනි.එහි දී වැඩිදුරටත් අදහස් දැක් වූ ඇමැතිවරයා සඳහන් කළේ යුද විරුවන්ගේ අභිමානය කෙලෙසා දැමීම සඳහා ජාතික හා විජාතික සතුරු කඳවුරු එක්ව දරන උත්සාහයන්ගේ එක් පියවරක් ලෙස මෙවැනි උපදේශක මණ්ඩලයක් පත්කිරීමට එක්සත් ජාතීන්ගේ සංවිධානය උත්සාහ දරන බවයි.ශ්‍රී ලංකාවේ යුද විරුවන්ට, රාජ්‍ය නායකයන්ට එරෙහි ව කටයුතු කරන ලෙස රටට එරෙහි සතුරු බලවේග යුරෝපා රටවලින් පවා ඉල්ලීම් කර ඇති අතර එවැනි වූ සියලු අභියෝගවලට මුහුණ දීමේ හැකියාව ජනාධිපති මහින්ද රාජපක්ෂ මහතා ප්‍රමුඛ රජය සතුව පවතින බවත් ඇමැතිවරයා සඳහන් කළේය.එක්සත් ජාතික පක්ෂ නායකයන් බලයේ සිටි මොහොතක එක්සත් ජාතීන්ගේ සංවිධානය රටට එරෙහි ව මෙවැනි බලපෑම් සිදු කළේ නම් රතු පලස් අතුරා විදෙස් නියෝජිතයින් පිළිගැනීමට එක්සත් ජාතික පක්ෂය කටයුතු කරන අතරම, ඕනෑම අභියෝගයකට මුහුණදීමේ හැකියාව ජනාධිපති මහින්ද රාජපක්ෂ මහතා සතු බවත් ඇමැතිවරයා සඳහන් කළේය.එක්සත් ජාතීන්ගේ සංවිධානය විසින් මෙවැනි ආකාරයට ගාසාතීරයේ අර්බුදය වෙනුවෙන් ද මැදිහත් වූ අතර ශ්‍රී ලංකාව වෙනුවෙන් ද එවැනි ආකාරයට මැදිහත් වීමට උත්සාහ දරන බවත් හෙතෙම කීය.එහෙත් අමෙරිකා හමුදා විසින් ඇෆ්ගනිස්ථානය, ඉරාකය වැනි රටවල හයලක්ෂ පනස්දහසකට අධික සිවිල් ජනතාවක් ඝාතනය කර ඇති අතර විසිලක්ෂයකට අධික පිරිසක් ස්ථිර සරණාගතයින් බවට පත්කොට ඇති බව ද අවධාරණය කළේය.එක්සත් ජාතීන්ගේ සංවිධානය ඇෆ්ගනිස්ථානය, ඉරාකය සම්බන්ධයෙන් කිසිඳු මැදිහත්වීමක් සිදු කර නැති අතර මේ මගින් සංවිධානයේ දෙබිඩි පිළිවෙත මනාව පැහැදිලි වන බවත් ඇමැතිවරයා වැඩිදුරටත් පැවසීය. ශ්‍රී ලංකාවට විරුද්ධ කිසිදු පනතක් එක්සත් ජාතීන්ගේ සංවිධානය හෝ එම සංවිධානයේ ආරක්ෂක මණ්ඩලය ඉදිරියේ සම්මත කර ගැනීම ඉඩ නොලැබෙන බව ද පාඨලී චම්පික රණවක මහතා පැවසීය.එම පනත පරාජය කිරීමට එක්සත් ජාතීන්ගේ සංවිධානයේ රටවල තුනෙන් දෙකේ බලය ශ්‍රී ලංකාව සතුව තිබෙන බව ද චීනය, ඉන්දියාව ඇතුළු ආසියාතික රටවල් මෙන් ම බහුතරයක් යුරෝපීය රාජ්‍යද ශ්‍රී ලංකාව සමඟ සිටින බව ද ඒ මහතා ප්‍රකාශ කළේය.ඇමැතිවරුන්වන ඒ. එච්. එම්. ෆවුසි , දොස්තර රාජිත සේනාරත්න මහත්වරු ද මෙහි දී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n1003095</link>
    <topic>කාන්තාවන්ට සමතැන නොවපූජනීය තැනක් ලබා දෙනවා</topic>
    <author>ධනුෂ්ක ගොඩකුඹුර සහ හම්බන්තොට දිස්ත්‍රික් සමූහ, හම්බන්තොට සිට</author>
    <content>කාන්තාවන්ට සමතැන නොව පූජනීය තැනක් ලබාදිය යුතුයි. ඒ පූජනීය තැනෙහි ගෞරවය ආරක්ෂා කිරීම සියලු කාන්තාවන්ගේ වගකීම යැයි ජනාධිපති මහින්ද රාජපක්ෂ මහතා ප්‍රකාශ කෙළේය.ලෝකයේ අනෙක් රටවල කාන්තාවන්ට සලකන ආකාරයට වඩා ශ්‍රී ලංකාවේ කාන්තාවන්ට සලකන ආකාරය වෙනස් බව පැවැසූ ජනාධිපතිවරයා මේ රටේ කාන්තාවන් සෑම ක්ෂේත්‍රයකින්ම ඉදිරියෙන් සිටින බවත් කීවේය.ජනාධිපති මහින්ද රාජපක්ෂ මහතා මේ අදහස් පළ කළේ ජාත්‍යන්තර කාන්තා දින සැමරුම් ජාතික උත්සවයට හම්බන්තොට, සිරිබෝපුර සිංගප්පූරු සත්කාරක ශාලාවේදීඊයේ (08) එක්වෙමිනි. සංවර්ධන දශකයේ කාන්තා දායකත්වය තේමාව ඔස්සේ පැවැත්වුණු මෙවර කාන්තා දිනය නිමිත්තෙන් සංවිධානය කෙරුණු වැඩමුළුවල ජයග්‍රාහිකාවන්ට ජනාධිපතිවරයාගේ අතින් තිළිණ පිරිනැමිණි.ශ්‍රී ලංකා කාන්තා පරපුරේ අභිමානය හා සෞභාග්‍යය උදාකරලීමට දැක්වූ දායකත්වය නිමිත්තෙන් ජනාධිපතිවරයාට විශේෂ උපහාර තිළිණයක් ළමා සංවර්ධන හා කාන්තා අභිවෘද්ධි ඇමැති සුමේධා ජී. ජයසේන මහත්මියගේ අතින් පිරිනැමිණි.කාන්තාව පීඩාවට ලක් වූ කුරිරු යුද්ධය මෙන්ම මත්ද්‍රව්‍ය ආදියෙන්ද ඔවුන් ගලවා ගැනීම රජය කටයුතු කළ බව පැවැසූ ජනාධිපතිවරයා කාන්තාව රැක ගන්නට නීති රීති රැසක්ද පසුගිය කාලයේ ගෙන ආ බවත් ප්‍රකාශ කෙළේය.කාන්තාවන් සෑම ක්ෂේත්‍රයකින්ම මේ රටේ ආර්ථිකයට සුවිශාල දායකත්වයක් ලබාදෙන බවත් ජනාධිපතිවරයා පැවැසීය. මතට තිත ව්‍යාපෘතිය ක්‍රියාත්මක කරද්දී කාන්තාවන්ගෙන් විශාල ශක්තියක් ආණ්ඩුවට ලැබුණේ මත්ද්‍රව්‍ය නිසා කාන්තාවන් විශාල ලෙස පීඩාවට ලක්ව සිටි නිසා යැයිද ජනාධිපතිවරයා කීවේය.මතට තිත නිසා ආණ්ඩුවට ආදායම් අඩු වූවත් ආදායමට වඩා සමාජය ආරක්ෂා කර ගැනීමේ වගකීමට ප්‍රමුඛස්ථානය දෙමින් මතට තිත ක්‍රියාත්මක කළ බවත් ජනාධිපතිවරයා කීවේය.ළමා සංවර්ධන හා කාන්තා අභිවෘද්ධි ඇමැති සුමේධා ජී. ජයසේන, වරාය හා ගුවන් සේවා ඇමැති චමල් රාජපක්ෂ, අපනයන සංවර්ධන හා ජාත්‍යන්තර වෙළෙඳ ඇමැති මහාචාර්ය ජී. එල්. පීරිස්, තාරුණ්‍යයට හෙටක් සභාපති නාමල් රාජපක්ෂ මහත්ම මහත්මීන්ද මෙහිදී අදහස් දැක්වූ අතර ජනාධිපති ආර්යා ශිරන්ති රාජපක්ෂ මහත්මියද මේ අවස්ථාවට එක්ව සිටියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n10030910</link>
    <topic>රජය කුරිරු යුද්ධය මේ රටින් තුරන්කර දමාකාන්තාවන්ට ලබාදුන්නේ විශාල සහනයක්</topic>
    <author>ධනුෂ්ක ගොඩකුඹුර සහ හම්බන්තොට දිස්ත්‍රික් සමූහ,ලූණම සමූහ හම්බන්තොට සිට...</author>
    <content>කාන්තාවන්ගේ හිස මත පැටවී තිබුණු විශාල බරක් ඉවත් කරන්නට මේ යුද්ධය නිමකිරීම තුළින් හැකිවූ බවත් ජනාධිපතිතුමා ප්‍රකාශ කෙළේය.ජනාධිපතිතුමා මේ අදහස් පළ කළේ ජාත්‍යන්තර කාන්තා දින සැමරුම් උත්සවයට හම්බන්තොට සිරිබෝපුර, සිංගප්පූරු සත්කාරක ශාලාවේදී ඊයේ (08) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද ප්‍රකාශ කෙළේය.අපි අද ජාත්‍යන්තර කාන්තා දිනය සමරනවා. ලෝකයේ ප්‍රථම අග්‍රාමාත්‍යවරිය බිහිවුණෙත් මේ රටෙන්. දේශපාලන වශයෙන් ගත්තත් අපේ කාන්තාවන් හුඟාක් ඉහළින් හිටපු යුගයක් තිබුණා. චන්ද්‍රිකා බණ්ඩාරනායක කුමාරතුංග මහත්මිය මේ රටේ ජනාධිපතිනිය වී සිටියා. මට මේ කාන්තාවන් දෙදෙනා සමඟම වැඩ කරන්නට අවස්ථාව ලැබුණා.ඒ නිසා මම කාන්තාවන් සමඟ ඉවසීමෙන් වැඩ කරන්න හොඳින් පුරුදු වුණා කීවොත් නිවැරැදියි. ඒ නිසයි නාමල් කිව්වේ මගෙන් එයා ඉවසීම පුරුදු වුණා කියලා. කාන්තාවන් හා ළමයින් වෙනුවෙන් අමාත්‍යාංශයක් ස්ථාපිත කළේ අනාගතයේදී මේ රටේ කාන්තාවන්ගේ සහ ළමයින්ගේ වැදගත්කම පිළිබඳ අවබෝධ කරගත් නිසයි.මේ තෝරාගෙන තිබෙන මාතෘකාව ඉතා කාලෝචිතයි. සංවර්ධන දශකයේ කාන්තාවගේ දායකත්වය අද මාතෘකාවයි. අපි එක පැත්තකින් කාන්තාවන්ට තිබූ විශාල බරක් ඔවුන්ගේ හදවත් තුළින් ඉවත් කළා. ඒ කුරිරු යුද්ධයයි. යුද්ධයෙන් කාන්තාවන් තරම් පීඩාවට ලක්වු පිරිසක් තවත් නැහැ. උතුරේ වේවා, දකුණේ වේවා, බටහිර වේවා, කඳුකරයේ වේවා මුළු රටේම කාන්තාවන් මේ යුද්ධයේ පීඩාවට හසුවුණා.අපි දන්නවා පාසල් ළඟ මොන තරම් මවුවරු මුර කරන්නට ගියාද කියලා. මම උඩුවේ ධම්මාලෝක හාමුදුරුවන්ගේ පන්සලට ගිය වෙලාවේ පන්සලට ආපු කාන්තාවන් මට කිව්වා ඒ අයගේ මහත්වරු අහනවාලු පාසල් ළඟට වෙලා ඉඳගෙන බෝම්බයක් ගැහුවොත් ඒක අල්ලන්නද ඉන්නේ කියලා. ඒ අම්මලා කියලා තියෙනවා තමන්ගේ දුව, පුතා වෙනුවෙන් බෝම්බයක් ඉස්සරහට පනින්න වුණත් සූදානම් බව.ඒ වගේ හැඟීමක් අම්මලාට තිබුණා. මේ ළඟදි දවසක එක දේශපාලනඥයකු පුතෙක් සමඟ මා හමුවෙන්න ආවා. ඒ දේශපාලකයා මට කිව්වා මේ ජනාධිපතිවරණයේදී මට ඡන්දය වැඩිපුර ලැබෙන්නේ කාන්තාවන්ගෙන් කියලා. එයාගේ පුතා හය වසරේ පමණ ඇති. ඒ දරුවා හයියෙන් කිව්වා ඒක හරි තාත්තේ, තාත්තා අපිව බලලා ගමේ යනවා. අම්මයි දොරකඩට වී අපි එනතුරු බලා ඉන්නේ. ඒ නිසයි අම්මලා ජනාධිපතිතුමාට ඡන්ද දෙන්නේ කියලා.දේශපාලකයාටත් ලැජ්ජා හිතුණා පුතාගේ කතාවට. මේ කාරණාවලින් පෙනෙනවා මවුවරුන් විඳපු වේදනාව. මේ හැමදේකටම කාන්තාව මුහුණ දුන්නා. කාන්තාවන් වෙනුවෙන් මේ ආණ්ඩුව මොනවාද කෙළේ කියලා ඇහුවොත් මම පිළිතුරු දෙන්නේ කුරිරු යුද්ධය අවසන් කිරීමයි කෙළේ කියලා. ඒ ත්‍යාගයයි අපි කාන්තාවන්ට ලබා දුන්නේ.මේ රටේ සියයට 53ක් කාන්තාවන්. කාන්තාවන් පීඩාවට ලක් වූ මත්ද්‍රව්‍ය අපි අඩු කළා. ස්වාමියා, දරුවා මත්ද්‍රව්‍යවලට ඇබ්බැහි වීම නිසා කඩාකප්පල් වූ පවුල් ගණන මොන තරම්ද, පීඩාවට ලක්වූ කාන්තාවන් ගණන මොනතරම්ද? මම වරක් ගියා තොණ්ඩමන් ඇමැතිතුමා සංවිධානය කළ කාන්තා සමුළුවකට. ඒ අය මගෙන් ඉල්ලුවේ ඔවුන්ගේ වත්තේ තිබෙන හොර මත්පැන් නැති කරන්න කියලා.ඔවුන් මට කියනවා මුළු කඳුකරේම තියෙන බාර් ටික වහන්න කියලා. මේක ඔවුන්ගේ හදවතින් ආ ඉල්ලීමක්. ඒ නිසයි මතට තිත තියන්න ක්‍රියාත්මක වෙද්දි කාන්තාවන්ගෙන් විශාල ශක්තියක් ලැබුණේ. අපි එතැනින් නැවතුනේ නැහැ. දැන් සිගරට් ගන්න බාලවයස්කරුවන් යවන්න බැහැ. කඩේ මුදලාලි ළමයින්ට දුම්වැටි දෙන්නේ නැහැ. ඉස්සර තාත්තා, මාමා ගෙදර ඉඳගෙන පුතාව කඩේට යවනවා සිගරට් ගේන්න.අද පැහැදිලිවම ප්‍රසිද්ධ ස්ථානවල සිගරට් බොන්නේ නැහැ. සිගරට් විකිණීම අඩුවෙලා. ඒ වගේම අපේ ආදායමත් අඩුවෙලා. ආදායම වගේම අනෙක් පැත්තෙන් අපේ වියදමත් අඩුවන බව මගේ විශ්වාසයයි. මතට තිත තැබීම නිසා ගමේ හොර මත්පැන් ක්‍රමානුකූලව අඩුවෙලා. ආදායම අඩු වුණත් අපිට මේ සමාජය රකින්න ඕනේ. සමාජය රැක ගැනීමේ වගකීමක් අපට තිබෙනවා.පසුගිය කාලයේ කාන්තාවන් රැකගන්න අපි නීති රීති ගෙනාවා. මම මේ ළඟකදී ඇඹිලිපිටියේ උසාවියේ නීතිඥයන් හමුවුණා. මම ජී. එල්. ඇමැතිතුමාටත්, අපේ ඇමැතිතුමියටත් මේ ගැන කිව්වා. අපි යුරෝපය, ස්කැනේඩියානු රටවල නීති මේ රටට හඳුන්වා දෙන්න උත්සාහ ගන්නවා. ඒවා බැලු බැල්මට ආකර්ශනීයයි. නමුත් අපට ආවේනික සංස්කෘතියක් තිබෙනවා.මිහිඳු මහරහතන් වහන්සේ මේ රටට ගොඩ බැස්ස දවසේ පටන් ඇතිවූ සංස්කෘතියක් තුළ අපි ජීවත් වුණා. ඉතිහාසයේ කාන්තාවන්ට ඉතා ඉහළ තැනක් තිබුණා. රැජිණන් පවා මේ රටේ ඉඳලා තිබෙනවා. දුටුගැමුණු කුමාරයා සටන්බිමට යවන්න විහාරමහාදේවිය උපදෙස් දුන්නා. ඒ මෑණියන් දැක්වූ බුද්ධිමත් බව අපි ඉගෙන ගෙන තිබෙනවා. මේ සංස්කෘතික ආභාෂය අපට තිබෙනවා.ගෙදර රණ්ඩු බත ඉදෙනකම් විතරයි කියලා කථාවක් තිබෙනවා. ජීවිත දෙකක්, සංස්කෘතිමය වශයෙන් දෙදෙනෙකු එකට ජීවත් වෙන්න ගියාම මතවාදී ගැටලු ඇති වෙනවා. නමුත් බත්හැලිය ඉදෙන කොට මේවා ඉවරයි. සමහර වෙලාවට මේවා දුරදිග යනවා. ඒ දුරදිග ගියාම පොලිසියට යනවා. පොලිසිය අධිකරණයට දානවා. පොලිසියෙන් කියනවා ගෙදරට යාම තහනම් කියලා.බත්හැලිය ඉදුණත් වැඩක් නෑ ගෙදරට යන්න තහනම්. අධිකරණයට එනවා දික්කසාද නඩුවක්. සමහර අධිකරණවල කාලයක් වැඩියෙන්ම තිබුණේ මිනීමැරුම් නඩු. මම ඇහුවා දැන් මේ කාලේ මොනවාද වැඩි කියලා. ඒ අය කියනවා අපරාධ නඩු අඩුයිලු. වැඩියෙන්ම එන්නේ දික්කසාද නඩුලු. මම ඇහුවා ඇයි කියලා. තියෙන නීතිය ක්‍රියාත්මක කිරීම තුළ සංස්කෘතික බැඳීම් ඈත්වෙලා. අපිත් ඒකට දායක වී තිබෙන බව මාගේ පෞද්ගලික මතය.අපි අලුතෙන් හඳුන්වා දෙන්න යනවා කාන්තා කොමිසමක්. දැනටත් තිබෙනවා නාමමාත්‍රික, බලරහිත කොමිසමක්. ඒක නීත්‍යානුකූල කරන්න පනතක් හදලා තිබෙනවා. මේ වගේ කොමිසම්වලට ආරවුල් විසැඳීමට පුළුවන්. මේ දෙස වඩා පුළුල්ව බලලා නීතියට වඩා මානුෂීය පැත්ත බලලා කටයුතු කරන්න ඕනේ. දික්කසාදවීම ලෙහෙසියි. නමුත් ඒකෙන් දරුවන්ට අත්වන ප්‍රතිඵල ගැනත් හිතන්න ඕනේ.දරුවන් පිළිබඳව මීට වඩා සංවේදී විය යුතුයි. මේ රටේ ආර්ථිකයේ අද වැඩිම දායකත්වය ලැබෙන්නේ කාන්තාවන්ගෙන්. විදේශ රැකියා, තේදලු, රබර් කිරි, ඇඟලුම් ආදී ක්ෂේත්‍රවලට ඒ දායකත්වය ලැබෙනවා. ඒ අයගේ දායකත්වයෙන් ආර්ථිකය ශක්තිමත් වෙනවා. අනෙක් පැත්තෙන් සමහර ක්ෂේත්‍රවල අද පිරිමින්ට වඩා ඉන්නේ කාන්තාවෝ. ගුරු ක්ෂේත්‍රය, නීතිඥ වෘත්තිය වගේ තැන්වල මේක දකින්න තිබෙනවා.පාර්ලිමේන්තුවේ අපි වෙන පක්ෂවලට වඩා කාන්තාවන් ඉදිරිපත් කරන්න පියවර ගත්තා. අද ඉන්දියාව පනතක් ගෙනල්ලා තුනෙන් එකක් කාන්තාවන් පාර්ලිමේන්තුවේ ඉන්න ඕනේ කියලා. අපේ දේශපාලන ක්ෂේත්‍රයේ කාන්තාවන් ඉහළටම ඇවිත්. මේ හැම ක්ෂේත්‍රයකම විශේෂ තැනක් කාන්තාවන්ට තිබෙනවා. සම අයිතිය නොව පූජනීය ස්ථානයක කාන්තාවන් සිටිය යුතු බව මගේ විශ්වාසයයි. ඒ ගෞරවය රැකගන්න කාන්තාවන් සූදානම් විය යුතුයි.ළමා සංවර්ධන හා කාන්තා අභිවෘද්ධි ඇමැති සුමේධා ජී. ජයසේන මහත්මිය. කොළඹට සීමා වී තිබූ කාන්තා දින උත්සවය ගමින් ගමට ගෙන යාමේ අරමුණෙන් අපි එය මෙවර හම්බන්තොට දිස්ත්‍රික්කයට ගෙනාවා.නිදහස් කරගත් ශ්‍රී ලංකාවේ පළමු කාන්තා දින සැමරුමයි මේ පැවැත්වෙන්නේ. අපි කාන්තාවන් වෙනුවෙන් විශාල වැඩකොටසක් කරගෙන යනවා. ඒ කාර්යයේදී ජනාධිපතිතුමා අපට විශාල ශක්තියක්.අපි කාන්තාවන්ට නිසිතැන ඉල්ලද්දී ජනාධිපතිතුමා ප්‍රකාශ කෙළේ මවට මුල්තැන දෙන බවයි. එදා අපි කාන්තා බල මණ්ඩලවලට ස්වයං රැකියා සඳහා ලබාදුන් රුපියල් 25000 ක මුදල මෙවර මහින්ද චින්තනය යටතේ රුපියල් ලක්ෂ දෙක දක්වා ඉහළ දමා තිබෙනවා.බොහෝ දෙනා 1994 දී ඡන්දය ප්‍රකාශ කළාට පසු කිසිදිනෙක ඡන්ද පොළකට ගිහින් නැහැ. නමුත් ඒ සියලුදෙනා 2010 ජනාධිපතිවරණයේදී ඡන්දය ප්‍රකාශ කළා. ඒ රට බේරාගත් ජනාධිපතිතුමාට කළගුණ සළකන්නයි. අද විපක්ෂයට කිසිම ශක්තියක් නැහැ. රට ගොඩ නඟන්නට ශක්තියක් තිබෙන්නේ ජනාධිපතිතුමාට පමණයි. එතුමා උත්සහ ගන්නේ මේ රට ආසියාවේ ඉහළම තැනට ඔසවා තබන්නයි. යුද්ධය නිසා වැඩියෙන්ම පීඩාවින්දේ කාන්තාවන්. ජනාධිපතිතුමා ඒ සියලු පීඩාවන් නිමකළා.අපනයන සංවර්ධන හා ජාත්‍යන්තර වෙළෙඳ ඇමැති මහාචාර්ය ජී. එල්. පීරිස් මහතා අපේ රටේ ජනගහනයෙන් සියයට 50කට වඩා සිටින්නේ කාන්තාවන්. ඒ නිසා ඔවුන්ගේ අභිවෘද්ධි ඉතා වැදගත් රාජ්‍ය ප්‍රතිපත්ති සකස් කිරීමේදී. එදා බුදුන් වහන්සේ දේශනා කළා යම් කිසි සමාජයක් පිළිබඳ මිනුම් දණ්ඩක් ලෙස කාන්තාවන්ට හා ළමයින්ට සැලකීම භාවිතා කළ හැකි බව.ජනාධිපතිතුමා පසුගිය වසර හතර ඇතුළත කාන්තාවන් වෙනුවෙන් අද්විතීය සේවාවක් කළා. පසුගිය කාලයේ බෝම්බ පිපිරෙන විට මව දරුවන් ගෙදර එනතුරු බලා සිටින්නේ බියෙන්. යුද්ධය අවසන් වී අභිමානවත් සාමයක් උදාවීම පිළිබඳ කාන්තාව තරම් සතුටු වන පිරිසක් තවත් නැහැ. ඒ වගේම ජනාධිපතිතුමා කාන්තාවන්ට ඉතා වැදගත් වන ක්ෂේත්‍ර කිහිපයක් පිළිබඳ වැදගත් තීරණ ගත්තා. ඒ අතරින් මතට තිත ප්‍රධානයි.අපේ සමාජයේ උන්නතිය උදෙසා ගන්නා පියවරවලින් මහා භාණ්ඩාගාරයට කිසියම් පාඩුවක් වුණත් එය සතුටින් දරා ගන්නවා කියන මතයේ ජනාධිපතිතුමා හිටියා. හම්බන්තොට දිස්ත්‍රික්කය පිටස්තර ප්‍රදේශ සමඟ සෘජුවම ගැටෙනවා.හම්බන්තොට වරාය, ගුවන් තොටුපළ හැදෙනවා. ඒ නිසා අපේ කාන්තාවන්ට තවදුරටත් මැද පෙරදිග ගොස් දුක් ගැහැට විඳින්නට වුවමනා නැහැ.තමන්ගේ ග්‍රාමය තුළම රැඳී සිටිමින් මුදල් උපයන්නට පුළුවන්. ස්වයං රැකියා වඩ වඩා පුළුල් කිරීම තුළින් කාන්තාවන්ට අභිමානවත්ව ජීවත් වීමේ හැකියාව ලැබෙනවා. අපේ‍්‍රල් මස 22 දා අභිනව පාර්ලිමේන්තුව රැස්වීමෙන් පසු ආණ්ඩුක්‍රම ව්‍යවස්ථාව වෙනස් කිරීමට රජය බලාපොරොත්තු වෙනවා. ඒ අතර ඡන්ද ක්‍රමයත් වෙනස් කෙරෙනවා. ඒ කාන්තාවන්ගේ දේශපාලන ආගමනය වඩා ශක්තිමත් කිරීමටයි.වරාය හා සිවිල් ගුවන් සේවා, වාරිමාර්ග හා ජල කළමනාකරණ ඇමැති චමල් රාජපක්ෂ මහතා කාන්තාවන් සිහිපත් කෙරෙන අද දිනයේ මා ප්‍රථමයෙන් මාගේ මෑණියන් සිහිපත් කරනවා. අද අප සිටින තත්ත්වයට ගෙන එන්නට කැප වුණේ ඒ මෑණියන්. අපේ කාන්තාවන් මීට වසර කිහිපයකට පෙර හිංසනයට ලක් වූ පිරිසක්. මේ දිස්ත්‍රික්කයේ වැඩියෙන්ම හේන් ගොවිතැනේ යෙදුණේ කාන්තාවන්. ඒ අස්වනු නෙළන්න ඔවුන් ඉතා දුෂ්කර ප්‍රදේශවල හේන්වලට ගියා.අද කාන්තා සංවිධාන රැසක් අපේ ප්‍රදේශයේ තිබෙනවා. ඒ සංවිධාන විශාල වැඩකොටසක් කරනවා. මේ නිසා අපට පුළුවන් වී තිබෙනවා. අනාගතයේ දී කාන්තාවන් වෙනුවෙන් මීටත් වඩා විශාල සේවයක් ඉටු කරන්න.තාරුණ්‍යට හෙටක් සංවිධානයේ සභාපති නාමල් රාජපක්ෂ මහතා මේ රටේ ඉතිහාසයේ එක්තරා යුගයක් තිබුණා. මවුපියන්ට සිය දරුවන්ගේ අනාගතය ගැන අවිනිශ්චිත තත්ත්වයක් තිබුණු. තරුණ තරුණියන්ට අනාගතයක් ගැන විශ්වාසයක් තිබුණේ නැහැ. ත්‍රස්තවාදයෙන් වැඩියෙන්ම බැට කෑවේ මේ රටේ කාන්තාවන්. එදා ඇතැම් දේශපාලන නායකයන් ඒවාට උල්පන්දම් දුන්නා. රණවිරු දරුවකු ගෙදරට ලිපියක් එවනතුරු ඒ මවුවරුන් දැඩි දුකක් වින්දා.ත්‍රස්තවාදය නිසා මේ රටේ යම් කොට්ඨාසයක් වැඩියෙන්ම පීඩාවට ලක්වුණා නම් ඒ කාන්තාවන්. වර්තමාන ශ්‍රී ලංකාවේ ආර්ථිකය ගත්තත් ඇඟලුම් කර්මාන්තය, විදේශ රැකියා ආදී ප්‍රමුඛ ක්ෂේත්‍ර දිවෙන්නේ කාන්තාවන් නිසයි. මේ කාන්තාවන්ට රට ආර්ථිකයට වැඩි වැඩියෙන් එකතු වෙන්න පුළුවන් යුගයක් දැන් උදා වී තිබෙනවා.මගේ පියා රාජ්‍ය නායකයා වශයෙන් ප්‍රකාශ කර තිබෙනවා කාන්තාවන්ට සම තැන නොව ප්‍රමුඛස්ථානයේ තබන බව. මටත් මගේ සහෝදරයන්ටත් නිවැරැදි අධ්‍යාපනය ලබා හරියාකාරව කටයුතු කරන්න ලැබුණේ මගේ මෑණියන් නිසයි. රටේ ආර්ථිකය සංවර්ධනය කළ හැක්කේ කාන්තාවන් සංවර්ධනය කිරීමෙන් පමණි.ජනාධිපතිතුමා අදහස් කරනවා කාන්තාවන් වැඩි වැඩියෙන් දේශපාලනයට යොමු කරන්න. ඒ වගේම කාන්තාවන්ගේ ආර්ථිකය සංවර්ධනය කරන්න. ආර්ථිකය වශයෙන් කෙතරම් ශක්තිමත් වුණත් වැඩක් නැහැ පවුල් ඒකකය ශක්තිමත් නැතිනම්, අපි ආසියාවේ ආශ්චර්යය බවට පත් වුණාට වැඩක් නැහැ සමාජයේ එකට ජීවත් වෙන්න බැරි නම්.ගමේ හැදුණු වැඩුණු දරුවකු ලෙස මට දිය හැකි ආදර්ශයක් තිබෙනවා. මගේ පවුලෙන්ගත හැකි ප්‍රධානම ආදර්ශය පවුල් ඒකකය ශක්තිමත් වීම. දෙවැන්න ඉවසීම. මෑණියන්ගෙන් පවුල් ඒකකය ශක්තිමත් කිරීමේ ආදර්ශය ගන්නා මම පියාණන්ගෙන් ඉවසීමේ ආදර්ශය ගන්නවා.පවුල් ඒකකය ශක්තිමත් වුණහොත් සමාජයක් හැදෙයි, රටත් හැදෙයි.කාන්තා අභිවෘද්ධි හා ළමා සංවර්ධන අමාත්‍යාංශ ලේකම් ඒ. දිසානායක මහතා කාන්තා හා ළමා පරපුර පසුගිය මාස කිහිපයේ ඉතාමත් සාමකාමීව සතුටින් ගත කළා. ඔවුන්ගේ සිත්වල තිබූ බිය නැති වෙලා.තමන්ගේ පියා, සැමියා, දරුවන් යුද පෙරමුණට යවන්නට කාන්තාවන් බොහෝ කැපවීම් කළා.මේ රජයේ සංවර්ධන වැඩවලට සහයෝගයන් ලබා දීමට කාන්තාවන් කැප වී කටයුතු කළා. සෞභාග්‍යයේ දශකය උදාකර ගැනීම සඳහා ඔවුන් ඉතා උනන්දුවෙන් කටයුතු කරනවා. යුද්ධයෙන් දිනාගත් දේශය ලෝකයේ දියුණුම දේශයක් බවට පත් කිරීමට ජනාධිපතිතුමා ගෙන යන වැඩපිළිවෙළට කාන්තාවන්ගෙන් විශාල දායකත්වයක් ලැබෙනවා. මේ උත්සවය හම්බන්තොට පවත්වන්න තීරණය කළෙත් ගමේ දියුණුවට ආදර්ශයක් දෙන්නයි. ජනාධිපති ආර්යා ශිරන්ති රාජපක්ෂ මහත්මියද මේ අවස්ථාවට එක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n1003096</link>
    <topic>ජවිපෙ හඬ එහෙමයි: වැඩ මෙහෙමයි</topic>
    <author>ලූණම සමූහ - සනත් ගමගේ</author>
    <content>ජවිපෙ මන්ත්‍රීවරුන් විරෝධතාවලට හරි ප්‍රසිද්ධය. පාසල්වලට දරුවන් ඇතුළත් කිරීමේදී අසාධාරණකම් බොහෝ සිදුවෙතැයි ඔවුහු මහ ඉහළින් හඬ නඟති. කරුණු එසේ තිබියදී අපට රුහුණු විජයබා විදුහලෙන් දැනගන්නට ලැබුණේ අමුතුම කතාවකි.අධ්‍යාපන අමාත්‍යාංශයේ ලේකම්ගේ ලිපියක් සහිතව විදුහල්පති ඉදිරියට ආවේ ජවිපෙ හිටපු මන්ත්‍රී නිහාල් ගලප්පත්තිය.එම පාසලට දරුවන් ඇතුළත් කරගන්නා අවම ලකුණු සීමාව 153 කි. අවම ලකුණු සීමාවේ අසලකටවත් නැති තම දරුවා පාසලට ඇතුළත් කිරීමට හිටපු ජවිපෙ මන්ත්‍රීවරයා වෙරදරා ඇත්තේ ඔහුගේ මන්ත්‍රීධූර වරප්‍රසාදවලට මුවාවෙමිනි.මේ සිද්ධිය විදුහල්පතිවරයා විසින් දැඩි ලෙස හෙළා දැක ඇත. දෙමාපියන්ද ඊට දැඩි විරෝධතාවක් දක්වා ඇත. අනුන්ගේ කුණුකන්දල් එළියට අදින ජවිපෙ දේශපාලනය මෙය දැයි ජනතාව ප්‍රශ්න කරති. ජවිපෙ මේවාට පිළිතුරු දිය යුතුය.මේ අයුරින්ම මීට පෙරදී ජවිපෙ මන්ත්‍රී පේ‍්‍රමසිරි මානගේ මහතාගේ දරුවාද රාහුල විදුහලට නීතිවිරෝධී ලෙස ඇතුළත් කොට මාපිය විරෝධතා හේතුවෙන් දරුවා ඉවත් කරගෙන ගොස් තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n10030911</link>
    <topic>ජනපතිට සහාය දුන් සිවුදරු පියාටවිරුද්ධවාදීන්ගෙන් අඩන්තේට්ටම්</topic>
    <author/>
    <content>ඉකුත් ජනාධිපතිවරණයේදී ජනාධිපති මහින්ද රාජපක්‍ෂ මහතාට සහාය දැක්වූවා යි තමාටත් තම පවුලේ අයටත් පහරදී පදිංචිව සිටි කුඩා නිවසද කඩා දැමීම නිසා තමා දරු හතර දෙනාත් සමඟ පාරට වැටී ඇතැයි ත්‍රිකුණාමලය ගල්අමුණපාර පහේ කණුව ගැමුණුපුර සිවුදරු පියෙකුවන අජිත් ආනන්ද අමරසිංහ (35) මහතා පැවැසීය.තම බිරියගේ හිසට පහරදීම නිසා ඇය මානසික ආබාධයකට ලක්ව ඇති අතර දැනට ඇය මුල්ලේරියාව මානසික රෝහලේ 11 වැනි වාට්ටුවේ ප්‍රතිකාර ලබන බවත් තමාගේ ඇසටද තුවාල සිදුව ඇති බවත් ඔහු කියයි.ත්‍රිකුණාමලය පොලිස් කිලධාරින් පහේ කණුව පන්සලේ භික්ෂූන්වහන්සේ හා සරත් පොන්සේකා මහතාගේ පිරිස් විසින් මෙම පහරදීම සිදු කළ බවත් එහෙත් තමා පොලිස් අත්අඩංගුවට ගෙන උසාවියට ඉදිරිපත් කර ඇප මත නිදහස් කළ බවත්, ඔහු කියයි. ඔහු සිය දරු සිව්දෙනාත් සමඟ ලේක්හවුස් ආයතනය වෙත පැමිණ මෙම කරුණු අනාවරණය කළ අතර ජනාධිපතිතුමා තමාට සහනයක් ලබාදෙනතුරු දරු හතරදෙනා සමඟ කොළඹ මහ මඟ ජීවත් වන බවත් ඔහු කීය.දර පැලීමෙන් ජීවත් වු තමාට කිසිදු ආදායම් මඟක් හෝ ජීවත්වීමට මඟක් නොමැති බවත් නිවස සාදාගැනීම සඳහා ද ජනාධිපතිතුමාගේ ආධාරයක් බලාපොරොත්තු වන බවත් ඔහු සඳහන් කළේ ය.වරාය අධිකාරියට අයත් ඉඩම් කොටසක කුඩා නිවසක් සදාගෙන ජීවත් වූ බවත් නිවසේ තිබූ රුපි 75000ක පමණ බඩු තමාටත් බිරියටත් පහරදීමට පැමිණි පිරිස් විනාශ කළ බව ඔහු කීය. තමා තම නිවසේ ජනාධිපතිතුමාට සහාය දැක්වීමේ කාර්යාලයක් පිහිටුවා තිබීම මෙම ප්‍රහාරයට හේතුව බවද ඔහු පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n10030912</link>
    <topic>දුමින්ද සිල්වා පදනම සංවිධානය කළ ජාත්‍යන්තර කාන්තා දින සැමරුම</topic>
    <author>ඡායා - රංජිත් ජයවීර</author>
    <content>දුමින්ද සිල්වා පදනම සංවිධානය කළ ජාත්‍යන්තර කාන්තා දින සැමරීමේ විශේෂ උත්සවයක් කොළොන්නාව පිහිටි දුමින්ද සිල්වා මැතිවරණ මෙහෙයුම් කාර්යාලයේදී ඊයේ (08) පැවැත්විණි. එහිදී ඒ මහතා රැස්ව සිටි කාන්තාවන් අමතන අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n1003097</link>
    <topic>ආසියාවේදරිද්‍රතාවෙන් තොරප්‍රමුඛ රට ශ්‍රී ලාංකාවයි</topic>
    <author>ස්වර්ණා විජේකෝන් සහ නුවන් කොඩිකාර</author>
    <content>දරිද්‍රතාවයෙන් තොර ආසියාවේ පළමු රට බවට ශ්‍රී ලංකාව පත්ව ඇතැයි ඉදිකිරීම් හා ඉංජිනේරු සේවා ඇමැති දොස්තර රාජිත සේනාරත්න මහතා පැවැසීය.ජාත්‍යන්තර මූල්‍ය අරමුදලෙන් පවා එය තහවුරු කර ඇතැයි හෙතෙම කීවේය. කොළඹ මහවැලි කේන්ද්‍රයේ ඊයේ (08) පැවැති එක්සත් ජනතා නිදහස් සන්ධාන මාධ්‍ය හමුවේදී ඇමැතිවරයා එසේ කීවේය.තුන්වැනි ලෝකයේ රටක්ව සිටි ශ්‍රී ලංකාව මේ වනවිට දෙවැනි ලෝකයේ රටක් බවට පත්වී සිටින බව පවසන ඇමැතිවරයා ඉදිරි වසර 6 තුළදී ආසියාවේ ප්‍රථම ධනවත් රට බවට ශ්‍රී ලංකාව පත්කරන බවද පැවැසීය.ඒ සඳහා අවශ්‍ය ආර්ථික හා අධ්‍යාපන ක්ෂේත්‍රයේ පෙරැළියක් ඇති කිරීමට අවශ්‍ය සැලසුම් මහින්ද චින්තනයේ ඇතුළත්ව තිබෙන බවද ඇමැතිවරයා කීය.1995 වසරේදී මෙරට දරිද්‍රතාව 29% ක්ව තිබුණද එය 2009 වසර වනවිට 9% ක් දක්වා අඩු කිරීමට රජයට හැකිවුණ බවද රාජිත සේනාරත්න මහතා කීය.2015 වසර වනවිට මෙරට දිළිඳු පුද්ගලයන් නොමැති රටක් බවට නියත වශයෙන් පත්වන බවද ඒ මහතා ප්‍රකාශ කෙළේය.විරැකියා ප්‍රශ්නයද විසඳීමට රජය සමත්වී සිටින බවත්, ඉදිරියේදී කිසිදු තරුණ තරුණියකට රැකියා ඉල්ලා කිසිවකුගේ පසුපස යෑමට සිදුනොවන බවත් මෙහිදී ඇමැතිවරයා සඳහන් කෙළේය.මීට අමතරව ඉදිරි වසර 6 ඇතුළතදී විදුලිය, ජලය හා යටිතල පහසුකම් ලබාදීම සම්බන්ධව ප්‍රශ්න විසඳා මැලේසියාව, සිංගප්පූරුව, කොරියාව අබිබවා යන රටක් බවට ලංකාව පත්කරන බවද හෙතෙම කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n1003098</link>
    <topic>රාජපක්ෂ පවුලේ නම විකුණූජාවාරම්කරුවෝ 8ක් දැලේ</topic>
    <author>විජයානි එදිරිසිංහ</author>
    <content>ජනාධිපති මහින්ද රාජපක්ෂ මහතා ඇතුළු පවුලේ සාමාජිකයන්ගේ නමට අපකීර්තියක් වන අයුරින් විවිධ කූඨ ජාවාරම්වල යෙදුන පුද්ගලයන් අටදෙනකු කොළඹ අපරාධ කොට්ඨාසය මඟින් අත්අඩංගුවට ගෙන තිබේ.මෙසේ අත්අඩංගුවට පත් පිරිසෙන් වැඩිදෙනෙක් ජනාධිපතිතුමාගේ පවුලේ නම විකුණා රැකියා ලබාදෙන බවට පොරොන්දු වී රුපියල් ලක්ෂ ගණනින් මුදල් ලබාගත් අය වෙති.කොළඹ අපරාධ අංශයේ නියෝජ්‍ය පොලිස්පති අනුර සේනානායක මහතාගේ සහ අධ්‍යක්ෂ පොලිස් අධිකාරී රණවීර මහතාගේ අධීක්ෂණය යටතේ එම කොට්ඨාසයට සම්බන්ධ කර පිහිටුවා ඇති විශේෂ මෙහෙයුම් ඒකක මඟින් එම සැකකරුවන් අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=n1003099</link>
    <topic>දිගාමඬුල්ල ඡන්ද පත්‍රිකාව ඒ-3 කඩදාසි තුනක</topic>
    <author>දයා පෙරේරා</author>
    <content>දිගාමඬුල්ල දිස්ත්‍රික්කයේ ඡන්ද පත්‍රිකාව මුද්‍රණය කිරීම පිළිබඳ ගැටලුව නිරාකරණයවී ඇත.දේශපාලන පක්ෂ ඇතුළු ස්වාධීන කණ්ඩායම් හැට හයක් තම එම දිස්ත්‍රික්කයට තරග කරති. සාමාන්‍ය ඡන්ද පත්‍රිකාවක් මුද්‍රණය කරන අයුරු මුද්‍රණය කළේ නම් අඩි හතරක් පමණ දිග පත්‍රිකාවක් ලැබෙන නිසා එය කෙසේ මුද්‍රණය කළ යුතු දැයි ගැටලුවක්ව පැවැතිණි.මැතිවරණ දෙපාර්තමේන්තුව හා රජයේ මුද්‍රණාලය අතර පැවැති සාකච්ඡා වලින් පසුව දිග සහ පළල අඩුවන ආකාරයට ඡන්ද පත්‍රිකාව ‘ඒ – 3’ ප්‍රමාණයේ මුද්‍රණ කඩදාසියක පක්ෂ හෝ ස්වාධීන කණ්ඩායම් විසි දෙක බැගින් වන පරිදි කඩදාසි තුනක් යොදා ගනිමින් මුද්‍රණය කිරීමට තීරණය කර තිබේ.ඒ අනුව එක් කඩදාසියක පක්ෂ හෝ ස්වාධීන කණ්ඩායම් 22ක් ඇතුළත් වේ. මෙතෙක් මහ මැතිවරණයකට ඉදිරිපත් වූ වැඩිම පක්ෂ හා ස්වාධීන කණ්ඩායම් ප්‍රමාණය වශයෙන් මෙය ඉතිහාස ගත වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=r1003091</link>
    <topic>කෑලිවලට විසිරී තිබෙන විපක්ෂයදැනටමත් පරාජය පිළිගෙන ඉවරයි</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>අපේ ප්‍රධාන විපක්ෂය මෙවර ඡන්දයට ඉදිරිපත්වන්නේ දිනන්න නෙමෙයි. ඔවුන් ජනතාවගෙන් ඉල්ලන්නේ ජනාධිපතිතුමාට තුනෙන් දෙකේ බලයක් දෙන්න එපා කියලයි.කෑලි, කෑලිවලට කැඩී සී සීකඩ විසිරිලා තිබෙන විපක්ෂය අද වනවිටත් පරාජය පිළිඅරගෙන ඉවරයැයි විදේශ කටයුතු පිළිබඳ ඇමැති රෝහිත බෝගොල්ලාගම මහතා අවිස්සාවේල්ලේ දී පැවැසීය.ඇමැතිවරයා එසේ පැවැසුවේ අවිස්සාවේල්ල කළුඅග්ගලදී ඔහුගේ මැතිවරණ මෙහෙයුම් කාර්යාලයක් විවෘත කිරීමෙන් පසු පැවැති ජනහමුවේදීය.ඇමැතිවරයා මෙසේද කීය.විපක්ෂය කාලයක් සීනුවෙන් ආව, කාලයක් හංසයගෙන් ආව. අද ඒව කිසිවක් නැහැ. එයින් සිදු වුණේ අපේ ජනතාවගේ කොටසක් අතරමං කිරීම පමණයි. ඒ වාගේම ශ්‍රේෂ්ඨ නායකයකු පිළිබඳව වෛරයක් ඇති කිරීමත් ඔවුන්ගේ එක් අරමුණක් වුණා. මම මේ වෙනස කාලයකට පෙර තනිවම දුටුවා. එනිසා තමයි පළමුවෙන්ම එක්සත් ජාතික පක්ෂයෙන් ඉවත් වී ජනාධිපතිතුමා සමඟ එකතු වී ශ්‍රී.ල.නි. පක්ෂයට බැඳුණේ. මම එදා තනිවම දුටු සිහිනයක්. අද එය සැබෑවෙමින් පවතිනවා.ජනතාවට අපව විශ්වාසයි. ඔවුන් අපට තුනෙන් දෙකේ බලයක් දෙනවා. කාටවත් එය වලක්වන්න බැහැ. ජනාධිපතිවරණයේ දී කළ රඟපෑම බැංකුවලින් මතුවන ඩොලර් මිටිවලින් එළිවෙමින් තිබෙනවා.බස්නාහිර පළාත් මාර්ගස්ථ ප්‍රවාහන අධිකාරියේ සභාපති පියසේන දිසානායක මහතා - අතීතයේ දී මේ රට පාලනය කළ අධිරාජ්‍යවාදීන් පන්නා දැමීමේ සටනේ පුරෝගාමීන් වුණේ මේ හේවාගම් කෝරළයේ ජීවත්් වූ ජනතාවයි.ඉදිරි දශකයේ දී ශ්‍රී ලංකාව ලෝකයේ පළමු රට කිරීමට ජනාධිපතිතුමා බලාපොරොත්තු වෙන නිසා ශක්තිමත් පාර්ලිමේන්තුවක් අවශ්‍ය වෙනවා.ඒවාගේම අපේ හඬ ජාත්‍යන්තරයට ගෙනයෑමට වර්තමාන විදේශ ඇමැතිවරයා වැනි දක්ෂයින්ද පාර්ලිමේන්තුවේ සිටිය යුතු වෙනවා.සීතාවක පිරිවෙන් ගුරු අභ්‍යාස විද්‍යාලයීය අධ්‍යක්ෂ, අධිකරණ සංඝනායක වේරහැර ආරියවංශ නාහිමියෝ මෙහිදී අනුශාසනාවක් පැවැත්වූහ. සීතාවක ප්‍රාදේශීය සභාවේ මන්ත්‍රී චන්දන මුදුන්කොටුව මහතා, පළාත් සභා මන්ත්‍රී මහින්ද කුªරුවිට, කොළඹ නාගරික මන්ත්‍රී ආරියරත්න වෙදගේ මහත්වරු ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=r1003092</link>
    <topic>රටට සේවය කළ සංඝරත්නයටපිදිය යුතු ගෞරවය ඉහළින්ම දක්වනවා</topic>
    <author>කැලණිය විශේෂලයනල් ජී. පෙරේරා</author>
    <content>බෞද්ධ ශාසනයටත්, අප මාතෘ භූමියටත් මහා ධර්ම සේවයක් සිදුකර, අපවත් වී වදාල උයන්වත්තේ ඥානාලෝක නාහිමිපාණන් නමින් මාවතක් නම් කිරීම උන්වහන්සේ විසින් සමාජයට විවර කරදුන් දහම් මාවත වඩාත් දිගු කිරීමක් බැව් කැලණිය ප්‍රාදේශීය සභා සභාපති ප්‍රසන්න රණවීර මහතා පැවැසීය.ඒ මහතා එසේ පැවසුවේ අපවත් වී වදාල වේවැල්දූවේ ශ්‍රී ඥානවිමලාරාමාධිපති උයන්වත්තේ ශ්‍රී ඥානාලෝක හිමිපාණන් නමින් කිරිබත්ගොඩ සිට වේවැල්දූව දක්වා ඇති මාර්ගය උයන්වත්තේ ඥානාලෝක නාහිමි මාවත නමින් නම් කරමිනි.සභාපතිවරයා මෙසේද කීය. මේ අවස්ථාව කළ සේවයක් වෙනුවෙන් කෘතගුණ දක්වන අවස්ථාවක්.රටට ජාතියට අධ්‍යාත්මික වශයෙන් මහා සේවාවක් සිදුකළ යතිවරයාණන් වහන්සේ කෙනෙකුහට පිදිය යුතු ගෞරවය නොපැකිළිවම දැක්වීමට කැලණිය ප්‍රාදේශීය සභාව සැදී පැහැදී සිටිනවා.තමාගේ සුරතින්ම මේ මාවත විවෘත කිරීමට ලැබීම මහා භාග්‍යයක් කොට දැක්වූ රණවීර මහතා, උයන්වත්තේ ඥානාලෝක හිමිපාණන් සමාජයට විවර කරදුන් දහම් මාවත මේ නව මාවතට වඩා මහත් දිගුබැව් ද පැවසීය.මිනිස් ජීවිත අනභිභවනීය අන්දමින් පවත්වාගෙන යාමට උන්වහන්සේ විසින් දේශනා කරන ලද ධර්ම දේශනා, ධර්ම සාකච්ඡා මහා පිටුබලයක් වූ බව පෙන්වාදුන් ඒ මහතා, විචිත්‍රවත් ධර්ම දේශකනමක් වූ ඥානාලෝක හිමිපාණන්ගේ අපවත්වීම අප රටටම මහත් පාඩුවක් බැව්ද පැවසීය.මෙහිදී වේවැල්දූව ශ්‍රී ඥානාවිමලාරාමයේ අභිනවයෙන් ඉදිකරන ලද දේව මන්දිරය හා නව බෝධි ප්‍රාකාරය විවෘත කිරීමද සිදුවිය. මේ සඳහා ශ්‍රී ඥානවිමලාරාමාධිපති ශ්‍රාස්ත්‍රපති අඹන්විට ඥානධජ හිමිපාණන්ගේ ඇරයුමින් මහා සංඝරත්නය ඇතුළුව කැලණිය ප්‍රාදේශීය සභා මන්ත්‍රීවරුන් සහ කිරිබත්ගොඩ එක්සත් වෙළෙඳ සංගමයේ නිලධාරීන් සහ ගිහිපැවිදි විශාල සංඛ්‍යාවක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=r1003093</link>
    <topic>මදුරු මර්දනයට පිළියම්යෙදිය හැක්කේ ජනතාවටයි</topic>
    <author>වාද්දුව සමූහ</author>
    <content>මදුරුවන් බෝවීමට අවශ්‍ය පරිසරය නිර්මාණය කර තිබෙන්නේ ජනතාව බැවින් ඒ තත්ත්වය නැති කිරීම සඳහා පිළියම් යෙදිය යුත්තේ ජනතාව විසින්ම බවත් සෞඛ්‍ය අංශවලින් කළ හැක්කේ ඒ සඳහා ජනතාව පෙළ ගැස්සවීම බවත් කිසිම විටෙක සෞඛ්‍ය අංශවලට පමණක් තනිවම ක්‍රියාත්මක වී ඩෙංගු උවදුර මර්දනය කළ නොහැකි බවත් බස්නාහිර පළාත් සභාවේ ළමා රක්ෂණ, පරිවාස, කාන්තා සුබ සාධන, දේශීය වෛද්‍ය හා සෞඛ්‍ය ඇමැති ජගත් අංගගේ මහතා පැවසීය.ඩෙංගු උවදුර මර්දනය කිරීම පිළිබඳ පාණදුර නගරයේ රාජ්‍ය ආයතන සහ පෞද්ගලික ආයතන නිලධාරීන් ග්‍රාමීය සුපරීක්ෂතා කමිටුව සාමාජිකයන් සහ ස්වේච්ඡා සංවිධාන නියෝජිතයන් දැනුම්වත් කිරීමේ වැඩමුළුවේදී එසේ කීය.පාණදුර බාලිකා විද්‍යාලයීය ශ්‍රවණාගාරයේ පැවැති මේ වැඩ මුළුව පාණදුර සෞඛ්‍ය වෛද්‍ය නිලධාරී කාර්යාලය මගින් කැඳවා තිබුණි.අපේ දරුවන් රාත්‍රී කාලයේදී පාඩම් කටයුතු කරගෙන යාමට මදුරු දඟර දල්වනවා. එහෙත් එයද වෙනත් වෙනත් ආබාධ වැළඳීමට පාදක වෙනවා. අපේ නොසැලකිළිමත්කම නිසා අපේ දරුවෝ වගේම අපිද වන්දි ගෙවනවා. මේ මදුරු මර්දනය සඳහා රජය වසරකට වැය කරන මුදලින් ජනතාවට හය මාසයක් කන්න දිය හැකියි.මදුරුවන් වඳ කිරීමේදී අපට විශාලතම අවහිරය වන්නේ නිවාසවල පීලිවල මදුරුවන් බෝවීම වැලැක්වීමයි. ඒ සඳහා ඉනිමං ලබාදුන් කණ්ඩායමක් පිහිටුවීමට අදහස් කර තිබෙනවා. ඒ වෙනුවෙන් සකස් කරන පිරිසට දීමනාවක් ගෙවීම වන බැවින් ඒ සඳහා ව්‍යාපාරිකයන්ගේ දායකත්වය ලබා ගැනීමට බලාපොරොත්තු වෙනවා.නිවාස සැලසුම් අනුමත කරන විට නිවාසවල පීලි දැමීම පිළිබඳව කිසියම් ප්‍රතිපත්තියක් රජය මගින් අනුමත කර ගත යුතුªබවද අංගගේ මහතා පැවැසීය.පාණදුර සෞඛ්‍ය වෛද්‍ය නිලධාරී එන්. සිවකුමාර් මහතා. පසුගිය වසරේ පාණදුර සෞඛ්‍ය වෛද්‍ය බල ප්‍රදේශයේ ඩෙංගු රෝගීන් 534 ක් සහ ඩෙංගු මරණ පහක් වාර්තාවී තිබෙනවා. මෙතෙක් ස්ථිර ප්‍රතිකාරයක් සොයාගෙන නැත්තේ ඩෙංගු රෝගයට පමණයි. ඩෙංගු වසංගතය මර්දනය කිරීමේ හැකියාව ඇත්තේ ජනතාව අතර හෙයින් ජනතාව තම ගෙවතුවල ඩෙංගු මදුරුවන් බෝවිය හැකි ස්ථාන විනාශ කරනවා නම් මුදල් වියදම් නොකර ඩෙංගු රෝගය මර්දනය කළ හැකියි.බස්නාහිර පළාතේ කීට විද්‍යා අංශයේ වෛද්‍ය සුභාෂිනී අරියප්‍රේම, පාණදුර සෞඛ්‍ය වෛද්‍ය නිලධාරි කාර්යාලයේ පරිපාලන මහජන සෞඛ්‍ය පරීක්ෂක සමන් ගීකියනගේ, පාණදුර ප්‍රාදේශීය සභාවේ හිටපු මන්ත්‍රී සහ හිටපු විදුහල්පතිවරයකු වන එම්. එම්. මහරුෆ් මහත්ම මහත්මීන්ද මෙහිදී කතා කළහ.කළුතර දිස්ත්‍රික් සෞඛ්‍ය සේවා කාර්යාලයේ සැලසුම් නිලධාරි වෛද්‍ය චන්දන පෙරේරා, පාණදුර කොට්ඨාස අධ්‍යාපන අධ්‍යක්ෂ ඒ. ද ඉසෙඩ් දිසානායක, පාණදුර මූලස්ථාන පොලිස් පරීක්ෂක කේ. හෙට්ටිආරච්චි, පාණදුර ප්‍රාදේශීය සභා මන්ත්‍රීවරුන් වන තාගීර් ෆාසි සහ අනුර අජිත් මහත්වරු ඇතුළු පාණදුර ප්‍රාදේශීය ලේකම් කොට්ඨාසයේ විවිධ රජයේ හා පුද්ගලික ආයතන නිලධාරීහුද සුපරීක්ෂතා කමිටු නියෝජිතයන් සහ සවේච්ඡා සංවිධානවල නියෝජිතයෝද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=r1003094</link>
    <topic>හොරණ පෙර පාසල් ගුරුවරියන්ට වෛද්‍ය රක්ෂණ ක්‍රමයක් ඇතිකරනවා</topic>
    <author>හොරණ සමූහ – බන්ධුල ආර්. ගුලවත්ත</author>
    <content>අගමැති රත්නසිරි වික්‍රමනායක මහතාගේ දේශපාලන ජීවිතයට වසර පනහක් පිරීම නිමිත්තෙන් පැවැත්වෙන උත්සව සභාවේදී හොරණ මැතිවරණ බල ප්‍රදේශයේ ලියාපදිංචි සියලුම පෙර පාසල් ගුරුවරියන්ට වෛද්‍ය රක්ෂණ ක්‍රමයක් ආරම්භ කිරීමට පියවර ගන්නා බැව් හොරණ ශ්‍රී.ල.නි.ප. ප්‍රධාන සංවිධායක පළාත් සභා මන්ත්‍රී විදුර වික්‍රමනායක මහතා හොරණ උඩුවේදී පැවසීය.හොරණ මැතිවරණ බල ප්‍රදේශයේ පෙර පාසල් කිහිපයකට පළාත් සභා විමධ්‍යගත අරමුදලෙන් අවශ්‍ය උපකරණ සහ පොත්පත් ලබාදීම නිමිත්තෙන් පැවැති උත්සවයකදීය. මේ උපකරණ හා පත්පොත් සඳහා රු. ලක්ෂ 2 ක මුදලක් වෙන් කර ඇත.ඒ මහතා මෙසේ ද පැවසීය.පෙර පාසල් ඩිප්ලෝමා පාඨමාලාව හැදෑරීමට ආර්ථික අපහසුතා තිබෙන ගුරුවරියන්ට වසරක ශිෂ්‍යත්වයක් ලබාදෙනවා. එහි පළමු අදියර වෙනුවෙන් ගුරුවරියන් දෙදෙනෙකු මේ මාසයේදීම පුහුණුවට යවනවා. අවුරුදු පනහට වැඩි ගුරුවරියන්ට පාරිභෝගික දීමනා ක්‍රමයක් ඇති කරනවා.ජීවිතයේ පළමු වතාවට අධ්‍යාපන මාවතට දරුවකු ඉදිරිපත් කරන්නේ පෙර පාසල් ගුරු මව්වරුන්ගේ් කැපවීමේ ප්‍රතිඵලයක් වශයෙන්. පාසල් ගුරුවරියන් සහ පෙර පාසල් පාලිකාවන් අතර කිසිසේත්ම පරස්පර බවක් තිබිය නොහැකියි. දෙපාර්ශවයම කරන්නේ එකම ක්‍රියාව. එහෙම නම් මේ අයට පෙර පාසල් පාලිකාවන් කියන ආමන්ත්‍රණය අපි බැහැරකරල පෙර පාසල් ගුරුවරියන් කියන්නට ඕන.සමහර මවුපියන් පෙර පාසලෙන් දරුවාගේ අධ්‍යාපන පිළිබඳ විවිධ දේවල් බලාපොරොත්තු වෙනවා. අද පෙර පාසල් අතරත් තරගයක් මතුවෙලා. සමහර ගම්වල පෙර පාසල් හතරක් පහක් තියෙනවා. සමහර ගුරුවරියන් ඉංග්‍රීසි සහ ගණිත ගැටලුත් උගන්වනවා. පෙර පාසලේ කාර්යභාරය විය යුත්තේ අධ්‍යාපන ක්ෂේත්‍රයට යොමු කරන දරුවාගේ මානසික තත්ත්වය යහපත් කරවීම.දරුවාගේ මොළයට කරදර කරන්න එපා. අනවශ්‍ය පීඩන ඇති කරන්න එපා. අපි මේ ගුරුතුමියන්ට කියා සිටින්නේ දරුවන්ට තමාගේ ළමාකම නිදහසේ ගත කරන්නට ඉඩ හරින්න. අද මවුපියන් තම දරුවන් විභාග රේස් එකට අරන් දුවනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=r1003095</link>
    <topic>කතකට මරු කැඳවූ රියැදුරුටරු. ලක්‍ෂ දෙකක ශරීර ඇප</topic>
    <author>පාණදුර සමූහ</author>
    <content>වාද්දූව දකුණු තල්පිටියේ ගාලුපාරේදී වෑන් රථයකට යටවීමෙන් මියගිය 55 හැවිරිදි එස්. රංජනී නමැත්තියගේ මරණය සම්බන්ධයෙන් වාද්දූව පොලිසියේ රථවාහන අංශය විසින් අත්අඩංගුවට ගෙන අධිකරණය වෙත ඉදිරිපත් කරනු ලැබූ වෑන් රථ රියැදුරුට රුපියල් ලක්‍ෂ දෙකක ශරීර ඇපයක් නියම කැර පාණදුර මහේස්ත්‍රාත් රංග දිසානායක මහතා විසින් මුදාහරිනු ලැබීය.මෙම රියැදුරු කරාපිටියේ පදිංචිකරුවෙකි.වික්‍රමසිංහ නමැති රියැදුරු රුපියල් 25000ක මුදලක් මරණකාරියගේ අවමංගල කටයුතු සඳහා ලබාදීමටද අධිකරණය හමුවේ පොරොන්දු විය.වාද්දූව පොලිසියේ රථවාහන අංශයේ උප පොලිස් පරීක්‍ෂක ඒ. ඇම්. පියතුංග මහතා සහකාර රියැදුරු අත්අඩංගුවට ගෙන අධිකරණයට ඉදිරිපත් කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=r1003096</link>
    <topic>රනිල් උප්පරවැට්ටි දැම්මේආණ්ඩුව වට්ටන්නමයි</topic>
    <author>පිළියන්දල විශේෂ -ෂෙල්ටන් විදිසිංහ පිළියන්දල සමූහ – ඒ. වර්ණකුලසූරිය</author>
    <content>මේ යුද්ධය අවසන් කරන්න අපි දෙගොල්ලම එකතු වෙමු කියලා අපි රනිල්ට කිව්වා. තර්ක විතර්ක ආවා. එ.ජා.ප නායකතුමා කීවා අයවැය පරාජය කරලා ආණ්ඩුවක් හදමු කියලා. ඒකට මේ අවස්ථාව නොවන බවත් ඒකෙන් ප්‍රභාකරන්ට වාසි ලැබෙන බවත් අපි කිව්වා යැයි ක්‍රීඩා හා පොදු විනෝදාත්මක ඇමැති ගාමිණි ලොකුගේ මහතා පැවැසීය.ඇමැතිවරයා එසේ පැවසුවේ කැස්බෑව නගර සභාවේ විපක්‍ෂ නායක සුමන රණවීර මහතාගේ් මාම්පේ පිහිටි නිවෙසේ දී කැස්බෑව මැතිවරණ ව්‍යාපාරයේ ආරම්භක රැස්වීම පවත්වමිනි.යුද්ධය අවසන් කරන්න ජනාධිපතිතුමාට උදව් කරන්න අවසර ඉල්ලුවාට එ.ජා.ප ය ඊට ඉඩ දුන්නේ නැහැ. ඒ අනුව අපි 17 දෙනෙක් තීරණය කළා කවුරු තරහ වුණත් යුද්ධය ජයග්‍රහණය කරවීමට ආණ්ඩුවේ අයවැයට සහාය දීමට. මේ අනුව අයවැය ඡන්ද 7 කින් ජයග්‍රහණය කිරීමට හැකි වුණා.ජනාධිපතිතුමා අපට ආරාධනා කළා කැබිනට් ඇමැතිකම් අරගෙන රජයට උදව් කරන්න කියා. කවදාවත් ක්‍රීඩා අමාත්‍යාංශයත්, අධ්‍යාපන අමාත්‍යාංශයත් එකතුවී වැඩ කළේ නැහැ. මම කැබිනට් පත්‍රිකාවක් ඉදිරිපත් කර අධ්‍යාපන අමාත්‍යාංශයත් ක්‍රීඩා අමාත්‍යාංශයත් ඒකාබද්ධව අද වැඩ කරනවා.පිළියන්දල මධ්‍ය මහා විද්‍යාලයට ක්‍රීඩාංගණයක්, ක්‍රීඩාගාරයක් හැදුවා. පිහිනුම් තටාකයේ වැඩ නිමවමින් තිබෙනවා. සිරස නිතර නිතර පොල්ගෙඩි අකුරෙන් මට ගහනවා. ඔවුන් හදන්නේ මාව පරද්දන්න.සුමන රණවීර මහතා සුවිශේෂි ශක්තියක් දුන් කෙනෙක්. ජනාධිපති ව්‍යාපාරය ආරම්භ කළෙත් ඔහුගේ නිවෙසින්.කැස්බෑව ආසනය තුළ කාන්තාවන්ට ක්‍රිකට් ගහන්න අවස්ථාව ළඟදීම ලබාදෙනවා. වෑවල හන්දියේ සිට කැස්බෑව යන අතුරු මාර්ග වැඩ පටන් අරගෙන තිබෙනවා. හෙට අනිද්දාට තක්සේරු කර පොලියත් සමග කුඹුරුවලට වන්දි ලබා දෙනවා. මේ වසර අවසන් වන්නට පෙර මෙම අතුරු මාර්ගයේ වැඩ අවසන් කරනවා. ලබන මාර්තු මාසයේ දී බොකුන්දර ආර්ථික මධ්‍යස්ථානය විවෘත කරනවා.බොරලැස්ගමුව නගර සභාවේ සභාපති දේශබන්දු අරුණ පි‍්‍රයශාන්ත මහතා - වසර 25 ක් පාර්ලිමේන්තුව නියෝජනය කරපු සියලු දේ දන්න පළපුරුදු නායකයෙක් අද අපට ලැබිල තියෙනවා. එදා සෝමවීර චන්ද්‍රසිරි යුගය දැන් එළඹී තිබෙනවා. මේ මනාප ක්‍රමය මකාදමන්න ඕන නිසා මෙවර 2/3ක බලයක් ලබාදෙමු.අපේ ඉල්ලීමට ගාමිණී ලොකුගේ මහතා කැස්බෑව ආසනය භාර ගත්තා. ආසියාවේ දිදුලන රට ලංකාව වනවිට කොළඹ දිස්ත්‍රික්කයෙන් කැස්බෑව දියුණු ප්‍රගතියක් කරා යායුතු බවත් ඒ සඳහා අපි‍්‍රයෙල් 08 වනදාට බුලත් කොළයට කතිරය ගසන්න.බස්නාහිර පළාත් සභාවේ මන්ත්‍රී සුනිල් ජයමිනි මහතා - අපට වැඩ කළ හැකි හොඳ නායකයෙක් ලැබිල තියෙනවා. පසුගිය කාලේ ශ්‍රී ලංකා නිදහස් පක්‍ෂයට එවැනි යුගයක් තිබුණේ නැහැ.අපට කැස්බෑවට මන්ත්‍රීවරයකු අවශ්‍යයි. එම නිසා ගාමිණී ලොකුගේ පාර්ලිමේන්තුවට යැවිය යුතුයි. අපි‍්‍රයෙල් 08 සුබ දවසක්, පළමුව බුලත් කොළයට ඡන්දය දී ලොකුගේ මහතාට මනාපය ලකුණු කළ යුතුයි.බස්නාහිර පළාත් සභා මන්ත්‍රී ගාමිණී සිල්වා මහතා - අද කැස්බෑවට හොඳ නායකත්වයක් ලැබී තිබෙනවා. ලොකුගේ මහතා නිවැරැදි නායකත්වයක් ලබල තියෙනවා. මීට පෙර සංවිධායකවරුන් කීප දෙනකු සමග වැඩ කළා. එහෙත් මේ වකවානුවේ ලැබුණ හොඳම නායකයා ලොකුගේ මහතායි.කැස්බෑව නගර සභාවේ විපක්‍ෂ නායක සුමන රණවීර මහතා - අය වැය විවාදයේ දී ගාමිණී ලොකුගේ මහතා ඇතුළු කණ්ඩායම රජයට සහාය දුන් නිසා රජය ආරක්‍ෂා කර ගැනීමට හැකිවුණා. ගාමිණී ලොකුගේ වැනි අය රජයට සහාය දුන් නිසා ත්‍රස්තවාදය මැඩලන්න හැකි වුණා. පුරා 27 වසරක අපරාජිත කැස්බෑවේ පරිනත දේශපාලන නායකත්වය ගාමිණී ලොකුගේ මහතායි.මෙහිදී ප්‍රවීණ රංග ශිල්පීන් වන ජී. ආර්. පෙරේරා, ශි‍්‍රයන්ත මෙන්ඩිස්, කිවිඳු එම්. ඒ. ගුණදාස, කලාකරු ඊ. ඩී. එස්. හේන්ගොඩ මහත්වරු ද අදහස් දැක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s1003091</link>
    <topic>මැති සබයේ සිට ලෝක කුසලානයට යන සනත්ගෙන් තවත් ලෝක වාර්තාවක්?</topic>
    <author>පි‍්‍රන්ස් ගුණසේකර</author>
    <content>ලබන මස 30 වැනිදා සිට බටහිර ඉන්දීය කොදෙව් දූපත්හී පැවැත්වෙන විස්සයි – 20 ලෝක ක්‍රිකට් තරගාවලියට යන ශ්‍රී ලංකා පිල තෝරාගැනීමේ සංචිතය ඊයේ නම් කෙරුණි.තුන් ඉරියව් ක්‍රීඩක සනත් ජයසූරිය විස්සයි – 20 ලෝක කුසලාන ක්‍රිකට් තරගාවලියේ සංචිතයට නම් කර ඇත. අප්‍රේල් 8 වැනිදා පැවැත්වෙන මහා මැතිවරණයේ දී මාතර දිස්ත්‍රික්කයේ එක්සත් ජනතා නිදහස් සන්ධාන ලැයිස්තුවෙන් පාර්ලිමේන්තුවට තරග කරන සනත් ජයසූරිය ජයග්‍රහණය ලබනු ඇතැයි බොහෝ දෙනාගේ් විශ්වාසය වී තිබේ. පාර්ලිමේන්තු මන්ත්‍රීවරයෙකු ලෙස කටයුතු කරමින් අන්තර්ජාතික ක්‍රිකට් පිටියට පිවිසෙන ලොව පළමු පුද්ගලයා ලෙස ඓතිහාසික සටහනක් තැබීමට සනත් ජයසූරියට හැකිවුවහොත් එය ලෝක වාර්තාවක්ද වනු ඇත.ශ්‍රී ලංකා ක්‍රිකට් සංචිතයට වසරකට පමණ පසුව ෆර්විස් මහරූෆ් කැඳවා තිබේ. මහරූෆ් ආබාධයට ලක්වීම හේතුවෙන් පසුගිය වසරේ පෙබරවාරි මාසයේ සිට ශ්‍රී ලංකා පිලට ක්‍රීඩා කළේ නැත.පසුගිය වසරේ නිමාවට පත්වූ විස්සයි – 20 ලෝක කුසලාන ක්‍රිකට් තරගාවලියට සහභාගී වූ ශ්‍රී ලංකා පිලේ ක්‍රීඩකයන් 13ක් මෙවර සංචිතයට ඇතුළත් කර සිටින අතර ඉන්දික ද සේරම් හා ජෙහාන් මුබරක් නම්කර ඇත.ජෙහාන් මුබරක් අන්තර් පළාත් විස්සයි – 20 ක්‍රිකට් සූරතාව පිට පිට දෙවැනි වතාවටත් වයඹ පිලට දිනා දීමට නායකත්වය සැපයූ ක්‍රීඩකයෙකි.ජීවන්ත කැපෙයිප්‍රකාශයට පත්වූ විස්සයි – 20 ක්‍රිකට් සංචිතයට අන්තර් පළාත් විස්සයි - 20 ක්‍රිකට් තරගාවලියේ හොඳම තුන් ඉරියව් ක්‍රීඩකයාට හිමි සම්මානය දිනාගත් ජීවන්ත කුලතුංග ඇතුළත් නොවීම කැපී පෙනේ. මෙවර පළාත් තරගාවලියේ දී පන්දු 62කදී නොදැවී ලකුණු 104ක් ලැබූ ඔහු තරග 6කදී ලකුණු 277ක්ද ලබා ගත්තේය. තරගාවලියේ හොඳම ලකුණු සාමාන්‍ය (69.25) හිමි ක්‍රීඩකයා ජීවන්ත කුලතුංග වුවද ශ්‍රී‍්‍ර ලංකා සංචිතයේ අවස්ථාවක් නොලැබීම පුදුමයට කරුණකි.එමෙන්ම විස්සයි – 20 අන්තර් පළාත් තරගාවලියේ හොඳම පන්දු යවන්නාට හිමි සම්මානය දිනාගත් ජානක ගුණරත්න ද ශ්‍රී‍්‍ර ලංකා සංචියට ඇතුළත්ව නොමැත.නැගීඑන යොවුන් ක්‍රිකට් ක්‍රීඩක දිනේෂ් චන්දිමාල් ඇතුළු නවක ක්‍රීඩකයන් කිහිපදෙනෙකු සංචිතයට ඇතුළත් කර ඇත. යොවුන් ලෝක කුසලාන ක්‍රිකට් තරගාවලියෙන් මතුවූ තිසර පෙරේරා හා ළහිරු තිරිමාන්න ද එක්ව සිටිති.ලෝක කුසලාන විස්සයි – 20 ශ්‍රී‍්‍ර ලංකා සංචිතයකුමාර සංගක්කාර (නායක), ටී. එම්. ඩිල්ෂාන්, සනත් ජයසූරිය,, මහේල ජයවර්ධන, චාමර කපුගෙදර, ඇන්ජලෝ මැතිව්ස්, චින්තක ජයසිංහ, තිසර පෙරේරා, මුත්තයියා මුරලිදරන්, අජන්ත මෙන්ඩිස්, සුරාජ් රන්දිව්, ලසිත් මාලිංග, දිල්හාර ප්‍රනාන්දු, නුවන් කුලසේකර, තිළිණ තුෂාර, චානක වෙලගෙදර, සුරංග ලක්මාල්, ෆර්විස් මහරූෆ්, ඉසුරු උදාන, මාලිංග බණ්ඩාර, මහේල උඩවත්ත, ළහිරු තිරිමාන්න, දිනේෂ් චන්දිමාල්, මුතුමුදලිගේ පුෂ්පකුමාර, කෞෂල්‍ය වීරරත්න, කෞෂල්‍ය සිල්වා, උපුල් තරංග, ජීවන් මෙන්ඩිස්, නුවන් සොයිසා</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s1003092</link>
    <topic>කනිෂ්ඨ බොක්සිං සූරතාව හොරණ විද්‍යාරත්න දිනයි</topic>
    <author>දකුණු පළාත් සංචාරක</author>
    <content>ශ්‍රී ලංකා ආධුනික බොක්සිං සංගමයේ මෙහෙයවීමෙන් දින හතරක් තිස්සේ අහංගම ශාරිපුත්‍ර මහා විද්‍යාලයේදී පැවති සමස්ත ලංකා කනිෂ්ඨ බොක්සිං තරගාවලියේ පිරිමි සූරතාවය හොරණ විද්‍යාරත්න ක්‍රීඩා සමාජයට හිමි විය. පිරිමි අනුසූරතාවය දිනා ගන්නා ලද්දේ ශ්‍රී ලංකා නාවික හමුදාව විසිනි.මෙම තරගාවලියේ කාන්තා බොක්සිං සූරතාවය හොරණ විද්‍යාරත්න විශ්ව වද්‍යාල පීඨයේ කණ්ඩායම විසින් දිනා ගන්නා ලදී. හොරණ විද්‍යාරත්න ක්‍රීඩා සමාජයේ ඒ. සී. චන්ද්‍රසිරි පිරිමි තරගාවලියේ දක්ෂතම ක්‍රීඩකයා ලෙස සම්මාන ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s1003093</link>
    <topic>කඳුරට මාර්ග ධාවන තරග අප්‍රේල් 25</topic>
    <author/>
    <content>පිළිමතලාව සිංහ සමාජය දෙවැනිවරටත් සංවිධානය කරනු ලබන මාර්ග ධාවන සූරතාව අප්‍රේල් 25 වන දින පැවැත්වීමට කටයුතු සූදානම් කර ඇත. දිවයිනේ සියළුම ප්‍රදේශවල තරගකරුවන් සඳහා මේ තරගය විවෘතව පවතී.තරග කොන්දේසි සහ විස්තර ඇතුළත් අයදුම්පත්, ලිපිනය සහිත මුද්දර කවරයක් “සභාපති, පිළිමතලාව සිංහ සමාජය, නො. 462, රන්රෝ රෙස්ට්, පිළිමතලාව“ යන ලිපිනයට එවීමෙන් ලබාගත හැකි යැයි නිවේදනය කෙරේ. අයදුම්පත් බාරගන්නා අවසන් දිනය අප්‍රේල් 20 වැනිදාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s1003094</link>
    <topic>සීගිරිය මෝටර් ක්‍රොස් හොඳම යතුරු පැදි ධාවකයා ගයාන් සඳරුවන්</topic>
    <author>ෆවුස් මොහොමඩ්</author>
    <content>විශිෂ්ට ලෙස යතුරු පැදි ධාවන තරග ඉසව්වේ දස්කම් දැක් වූ ගයාන් සඳරුවන් මොබිටෙල් කුසලාන අශ්වබල 125 කාණ්ඩයේ තරග ඉසව්ව සහ මිශ්‍ර යතුරු පැදි ධාවන ඉසව්වේ ජයග්‍රහණ හිමිකර ගනිමින් ශ්‍රී ලංකා ගුවන් හමුදාව දෙවැනි වරටත් සංවිධානය කළ සීගිරිය මෝටර් ක්‍රොස් රැලි - 2010 තරගාවලියේ හොඳම යතුරු පැදි ධාවකයාට හිමි එයාර් චීෆ් මාෂල් රොෂාන් ගුණතිලක අභියෝගතා සූරතාව දිනා ගැනීමට සමත් වූයේය.මෙම තරග ඉසව් 2 සඳහා ගයාන් සමඟ තරග වැදුණු ඉන්දියාවේ ඉහළම මට්ටමේ යතුරු පැදි ධාවන සූර. ඒ. එස්. සන්තෝෂ් අභිබවා යාමට මිශ්‍ර යතුරුපැදි ධාවන ඉසව්වේදී ගයාන් සමත්වූයේය.මොබිටෙල් කුසලාන ඉසව්වේ දී සාර්ථක ආරම්භයක් ලැබූ සන්තෝෂ්ගේ යතුරු පැදියේ ඇති වූ කාර්මික දෝෂයක් හේතුවෙන් ඔහුට තරගයෙන් ඉවත් වීමට සිදුවිය.ඉන්දියාවේ ප්‍රබලම යතුරු පැදි ධාවකයා අභිබවමින් ජයග්‍රහණය කරා ගිය ගයාන් පිළිබඳව දිනමිණට සිය අදහස් පළ කළ ඉන්දීය යතුරු පැදි ධාවක සන්තෝෂ්, තමා අභිබවා යාමට ඉන්දියාවේ තව අවුරුදු 5කට වත් යතුරු පැදි ධාවකයෙකු බිහි නොවන මුත් ශ්‍රී ලංකාවේ ගයාන්ට තමා පරාජය වීමෙන් ගයාන්ගේ අතිවිශිෂ්ට දස්කම් ඉතා මැනවින් ප්‍රදර්ශනය වූ බව පැවැසුවේය.ගයාන්ගේ සොයුරු ෂානුක සඳරුවන්, උදේශ් වෙඩිසිංහ සහ ආර්. එම්. ෂෆ්රාස් ද ඉසව් දෙක බැගින් ජය ගැනීමට සමත් වූහ. පසුගිය වසරේ හොඳම යතුරු පැදි ධාවන සූරයා වූ ඉෂාන් දසනායකට පුහුණුවීමේ තරගයකදී ඇති වූ ආබාධයක් හේතුවෙන් තරගාවලියෙන් ඉවත් වීමට සිදුවී තිබිණි.මේ අතර මෝටර් රථ ධාවන ඉසව් 3 කින් ජයග්‍රහණය ලැබූ පසුගිය වසරේ හොඳම මෝටර් රථ ධාවකයාට හිමි සූරතාව දිනාගත් පසිඳු පීරිස්ට මෙවර තරගාවලියේදි අවාසනාවන්ත ලෙස සූරතාව අහිමිව ගියේ ය. ඒ, තරගාවලියේ ප්‍රධානතම මෝටර් රථ ධාවන ඉසව්වක් වූ මොබිටෙල් කුසලාන තරග ඉසව්වේ දී ධාවන සූර අරවින්ද පේ‍්‍රමදාස සමඟ උණුසුම් තරගයක නිරතව සිටියදී ඔහුගේ රථය තවත් රථයක ගැටී අනතුරට පත්වීමේ හේතුවෙන් එම තරග ඉසව්ව අවලංගු කිරීමට සංවිධායකයන් තීරණය කළ බැවිනි.මේ හේතුව නිසා හොඳම මෝටර් රථ ධාවන සූරයාට ලබාදීමට නියමිත වූ දයේන්ද්‍ර සමරසිංහ අනුස්මරණ අභියෝගතා සූරතාව පිරි නොනැමීමට තීරණය විය.තවත් දක්ෂ මෝටර් රථ ධාවන සූරයකු වූ උපුල්වන් සේරසිංහ ඉසව් 2ක ජයග්‍රහණ හිමිකර ගැනීමට සමත් විය.යුද හමුදා පොලිසිය නියෝජනය කරමින් තරගාවලියේ යතුරුපැදි ධාවන ඉසව් සඳහා සහභාගී වූ යුහාන් රංජිත් සිල්වා ඉසව් දෙකකදී පිළිවෙළින් දෙවැනි සහ තෙවැනි ස්ථාන හිමිකර ගැනීමට සමත් විය. ශ්‍රී ලංකා මෝටර් රථ ධාවකයන්ගේ සහ යතුරු පැදි ධාවකයන්ගේ සංගමයේ සහයෝගය ඇතිව සංවිධානය කරනු ලැබූ මේ තරගාවලියේ ත්‍යාග ප්‍රදානෝත්සවය ගුවන් හමුදාපති එයා චීෆ් මාෂල් රොෂාන් ගුණතිලක මහතාගේ ප්‍රධානත්වයෙන් සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s1003095</link>
    <topic> ‘රාජපක්ෂ අභියෝග සූරතා’ වොලිබෝල් හම්බන්තොට දී</topic>
    <author/>
    <content>ශ්‍රී ලංකා වරාය අධිකාරියේ නිදහස් සේවක සංගමය සංවිධානය කරන ‘රාජපක්ෂ අභියෝග සූරතා’ වොලිබෝල් තරගාවලිය හම්බන්තොට දී පැවැත්වේ.හම්බන්තොට දිස්ත්‍රික්කයේ මුල්කිරිගල, බෙලිඅත්ත, තංගල්ල හා තිස්සමහාරාම ආසනවල දී මේ තරගාවලිය පැවැත්වීමට කටයුතු යොදා ඇත.මේ වොලිබෝල් තරගාවලිය සඳහා 2008 සිට මේ වසර දක්වා ජාතික, ජ්‍යෙෂ්ඨ හා කනිෂ්ඨ කණ්ඩායම් නියෝජනය කළ ක්‍රීඩක ක්‍රීඩිකාවන්ට සහභාගී විය හැකිය. තරගාවලියට ඉදිරිපත් කිරීමේ දී අදාල ආසනයේ ස්ථිර පදිංචිය තහවුරු කළ යුතුය.සහභාගීවන සෑම කණ්ඩායමකට ම වොලිබෝලයක් හා දැලක් ප්‍රධානය කෙරේ.ජයග්‍රාහී කණ්ඩායමට රුපියල් 15000ක් සමඟ රාජපක්ෂ අභියෝගතා කුසලානය ද, අනුසූරයන්ට රුපියල් 10000ක් සමඟ කුසලානය ද පිරිනැමේ.තරගාවලියට එක්වීමට කැමති කණ්ඩායම් එස්. එල්. ඒ. සුමිත්, දිස්ත්‍රික් වොලිබෝල් පුහුණුකරු, අංක 78, බෙලිඅත්ත පාර, තංගල්ල ලිපිනයට මාර්තු 15 ට කලින් අයදුම්පත් යොමු කළ යුතුය.තරගාවලිය පැවැත්වෙන දින මෙසේ ය</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s1003096</link>
    <topic>‘ඩේවිඩ් කුසලාන’ මූලික වටයේ ජය නවසීලන්ත පිලට</topic>
    <author>පි‍්‍රන්ස් ගුණසේකර</author>
    <content>ඩේවිඩ් කුසලාන ටෙනිස් තරගාවලියේ මූලික වටයේ තරග 3 - 2 ක් ලෙස ශ්‍රී ලංකාව පරදවා නවසීලන්තය දෙවැනි වටයට සුදුසුකම් ලැබීය.ශ්‍රී ලංකා ටෙනිස් සංගම් මූලස්ථාන ක්‍රීඩාංගණයේ පැවැති මේ මූලික වටයේ තරගවලදී ඒකල තරග දෙකක් හා යුගල තරගයක් නවසීලන්ත ක්‍රීඩකයෝ ජය වාර්තා කළහ. හර්ෂන ගොඩමාන්න හා රජිව් රාජපක්ෂ සහභාගී වූ යුගල ටෙනිස් තරගයද හර්ෂන ගොඩමාන්න සහභාගී වූ ඒකළ තරගයද ශ්‍රී ලංකාව ජය ගත්තේ ය.මූලික වටය ජයගත් නවසීලන්තය ලබන ජූලි මාසයේදී පාකිස්තානය සමග තරග වදින අතර එම තරග පාකිස්තානයේ නොපවත්වා මධ්‍යස්ථ රටක පැවැත්වීමට හැකිදැයි ජාත්‍යන්තර ටෙනිස් සංගමයෙන් විමසීමක්ද කර ඇත.ාකිස්තානයේ ලාහොර්හිදී ශ්‍රී ලංකා ක්‍රිකට් ක්‍රීඩකයන්ට එරෙහිව සිදුවූ ත්‍රස්ත ප්‍රහාරයෙන් පසුව විදෙස් රටවල ක්‍රීඩා කණ්ඩායම් පාකිස්තානයට යෑම ප්‍රතික්ෂේප කළහ. වසර 2011දී පාකිස්තානයේදී පැවැත්වීමට නියමිතව තිබූ ලෝක කුසලාන ක්‍රිකට් තරගද අවලංගු කිරීමට අයි.සී.සී. ය තීරණය කෙළේ ය.ශ්‍රී ලංකාව හා නවසීලන්තය අතර තරගරුබින් සතාතම් විසින් 6 - 4, 3 - 6, 6 - 4 , 3 - 6 හා 6 - 4 ක් ලෙස හර්ෂන ගොඩමාන්න පරාජය කරන ලදී.ඔන් කිංග් ටර්නර් විසින් 6 - 2, 3 - 6, 6 - 1, හා 6 - 2 ක් ලෙස රජිව් රාජපක්ෂ පරාජය කරන ලදී.හර්ෂන ගොඩමාන්න හා රජිව් රාජපක්ෂ විසින් 7 - 6, 6 - 4, 6 - 3 ලෙස කිංග් ටර්නර් හා මාර්කස් ඩැනියල් පරාජයට පත් කරන ලදී.හර්ෂන ගොඩමාන්න විසින් 4 - 6, 4 - 6, 7 - 5, 7 - 6 හා 3 - 0 ක් ලෙස කිංග් ටර්නර් පරාජයට පත්කරන ලදී.රුබින් සතාතම් විසින් 6 - 1, 6 - 0 හා 7 - 5 ක් ලෙස රජිව් රාජපක්ෂ පරාජයට පත් කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s1003097</link>
    <topic>පාපන්දු ක්‍රීඩකයාගේ මරණය අභිරහසක්</topic>
    <author>නයිජීරියාව (ඒ.එෆ්.පී.)</author>
    <content>සුඩාන පාපන්දු සමාජයක් වෙනුවෙන් ක්‍රීඩා කරමින් සිටින අතරතුර දී පිටියේ ඇද වැටී ජීවිතක්ෂයට පත්වූ නයිජීරියානු පාපන්දු ක්‍රීඩකයකු වූ 25 හැවිරිදි එන්ඩුරන්ස් ඉදාහෝර්ගේ අභිරහස් මරණයට හේතුව සොයා ගැනීම සඳහා වෛද්‍යවරුන් තවමත් උත්සාහ දරමින් සිටිති.එම තරගයේ 13 වැනි මිනිත්තුවේදී ප්‍රතිවාදී පිලේ දඬුවම් පහර එල්ල කිරීමේ සීමාවේදී තම පිලේ ම ක්‍රීඩකයකුගේ වැලමිට වැදීමෙන් ඉදාහෝර් බිම ඇද වැටෙන අන්දම රූපවාහිනී පුනරූපන මගින් පෙන්නුම් කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s1003098</link>
    <topic>‘අනුර ප්‍රියදර්ශන පදනමෙන්’ ඇතුගල්පුරට ක්‍රිකට් තරගාවලියක්</topic>
    <author/>
    <content>අනුර ප්‍රියදර්ශන යාපා පදනම සංවිධානය කරන ඇතුගල්පුර සැහැල්ලු පන්දු ක්‍රිකට් තරගාවලිය මාර්තු 20 හා 21 දිනවල කුරුණෑගල මැතිවරණ කොට්ඨාස 14ක් ආවරණය වන පරිදි පැවැත්වේ.ශ්‍රී ලංකා සැහැල්ලු පන්දු ක්‍රිකට් සංගමයේ පූර්ණ අධීක්ෂණය යටතේ පැවැත්වෙන මේ තරගාවලියේ ජයග්‍රාහකයින්ට සූරතාව සමග රුපියල් 50000ක් පිරිනැමේ. අනුසූරයන්ට කුසලානය සමග රුපියල් 25000ක්ද, තරගාවලියේ වීරයාට රුපියල් 10000ක්ද පිරිනැමේ. හොඳම පිතිකරු හා හොඳම පන්දු යවන්නාට රුපියල් 5000 බැගින් ලබාදේ.කලාප අංක 1 යටතේ කුරුණෑගල දොඩම්ගස්ලන්ද, මාවතගම හා පොල්ගහවෙල තරග මාවතගම ප්‍රාදේශීය සභාපිටියේ දී කලාප අංක 2 යටතේ කුලියාපිටිය, කටුගම්පොල, දඹදෙනිය හා බිංගිරිය තරග කුලියාපිටිය කාර්මික විදුහල් ක්‍රීඩාංගණයේ දී කලාප අංක 3 යටතේ පඩුවස්නුවර, වාරියපොල හා නිකවැරටිය තරග පඩුවස්නුවර මහජන ක්‍රීඩාංගණයේ දී කලාප අංක 4 යටතේ ගල්ගමුව, යාපහුව හා හිරියාල තරග ගනේවත්ත හා හිරිපිටිය ධර්මචන්ද්‍ර ක්‍රීඩාංගණවල දී පැවැත්වේ. ජය සංකේත ප්‍රදානය ව්‍යවසාය සංවර්ධන හා ආයෝජන ප්‍රවර්ධන අමාත්‍ය අනුර ප්‍රියදර්ශන යාපා මහතාගේ ප්‍රධානත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s1003099</link>
    <topic>නගරාධිපති ඒකාබද්ධ පිලට ක්‍රිකට් සූරතාව</topic>
    <author>- වයිමන් හෙට්ටිආරච්චි</author>
    <content>කොළඹ මහ නගර සභාවේ නාගරික ලේකම් දෙපාර්තමේන්තුවේ පිරිස විසින් සංවිධානය කෙරුණු සැහැල්ලු පන්දු ක්‍රිකට් තරඟාවලිය ස්ටැන්ලි ජෑන්ස් ක්‍රීඩා පිටියේදී පැවැත්විණි. එම තරඟාවලියේ සූරතාවය හිමිකරගත් නගරාධිපති ඒකාබද්ධ කාර්යාල කණ්ඩායමේ නායක ඩබ්ලිව්.එම්.රන්ජිත් වෙත කොළඹ ප්‍රධාන නගර පරිපාලක ඔමාර් කාමිල් මහතා තරඟ කුසලානය පිරිනැමු අවස්ථාව.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=s10030910</link>
    <topic>ගුරුකුලධර්මාලෝක ක්‍රිකට් 23-24 දිනවල දී</topic>
    <author>සීදූව සමූහ නිශ්ශංක පියරත්න</author>
    <content>කැලණිය ගුරුකුල විද්‍යාලය සහ ධර්මාලෝක ජාතික පාසල අතර පවත්වනු ලබන මහා ක්‍රිකට් තරගය මේ මස 23 හා 24 දිනවල පී. සරවනමුත්තු ක්‍රීඩාංගණයේදී පැවැත්වීමට නියමිතය.ගම්පහ දිස්ත්‍රික්කයේ පාසල් අතර පවත්වනු ලබන එකම මහා ක්‍රිකට් තරගය වන මේ තරගයට පසුව දෙපිල අතර සීමිත ඕවර ක්‍රිකට් තරගය 28දා පැවැත්වෙනු ඇත.කළුතර විද්‍යාලය සහ තිස්ස මධ්‍ය මහා විද්‍යාලය අතර පැවැත්වෙන 52 වන මැංගුස් සටන මහා ක්‍රිකට් තරගය මාර්තු 19, 20 යන දෙදින තුළ කළුතර මහජන ක්‍රීඩාංගනයේදී පැවැත්වේ. මෙම අවස්ථාවට සහභාගි වන මෙන් සියළුම ආදි සිසුන්, දෙමාපියන්, ගුරුවරුන් සහ සුභපතන්නන් හට කළුතර විද්‍යාලීය ආදි ශිෂ්‍ය සංගමය විසින් ආරාධනා කරයි.සිලෝන් බිස්කට් සමාගමේ අනුග්‍රහය ඇතිව ශ්‍රී ලංකා වොලිබෝල් සම්මේලනය, සීදූව නගර සභාව හා සීදුව දවිසමර විදුහල එක්ව සංවිධානය කළ මංචි ජාතික වොලිබෝල් දෙවෙනි කාණ්ඩ තරග මාලාවේ පිරිමි සූරතාව දිනා ගැනීමට ශ්‍රී ලංකා ගුවන් හමුදා කණ්ඩායම සමත් විය.මෙහි අනුසූරතාව ශ්‍රී ලංකා යුද හමුදා කණ්ඩායම හිමි කර ගත්තේය.කාන්තා සූරතාව මාවතගම ‘කැෂුවලයන්’ ක්‍රීඩා සමාජය දිනා ගත් අතර අනුසූරතාව ශ්‍රී ලංකා යුද හමුදා කණ්ඩායම සතු කර ගත්තේය.අවසන් මහ තරග සීදූව දවිසම විදුහල් ක්‍රීඩාංගණයේදී රාත්‍රියේ විදුලි ආලෝක මධ්‍යයේ පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=f1003091</link>
    <topic>අනාගතයේ අපේ රට මහින්ද දීපයක්</topic>
    <author>චන්දන ජයවීර</author>
    <content>* ඉදිරි මහ මැතිවරණයට රජයේ පාර්ශ්වයෙන් පෙනී සිටින අපේක්‍ෂක කණ්ඩායම ජනාධිපතිතුමන් ඉදිරියේදී නොබෝදා ප්‍රතිඥාවක් දෙනු ලැබුවා. මේ ක්‍රියාවලියට සම්බන්ධ වූවකු හැටියට ඔබ එහි දකින වැදගත්කම කුමක්ද?එක්සත් ජනතා නිදහස් සන්ධානයේ නව මන්ත්‍රී කණ්ඩායම තෝරා පත්කර ගැනීමේ දී අනෙකුත් දේශපාලන පක්‍ෂ නොදක්වන රේඛීය උවමනාවක් මහින්ද රාජපක්‍ෂ මහතා සිය මන්ත්‍රී කණ්ඩායම තෝරා පත්කර ගැනීමේදී දක්වා තිබෙනවා.අනෙකුත් දේශපාලන පක්‍ෂ තමන්ගේ කණ්ඩායමට අපේක්‍ෂකයන් එකතු කර ගන්න, එහෙම නැත්නම් ලකුණ තීරණය කර ගන්න කැස කවමින් සිටින මොහොතක ජනාධිපතිතුමන් ඔහුගේ කණ්ඩායම නවක හා ප්‍රවීණ අපේක්‍ෂකයන් අතරින් ඉතා සූක්‍ෂමව තෝරාගෙන ඔවුන් ඓතිහාසික ශ්‍රී මහා බෝධිය අභිමුවට හා අනෙකුත් ආගමිකයන් එම ආගමික ස්ථාන වෙත යොමුකරවා ඔවුන්ට කරුණු කාරණා දක්වා ප්‍රතිඥාවකට පැමිණ මැතිවරණ ක්‍රියාදාමය ආරම්භ කළා.2010 බලයට පැමිණි මහින්ද රාජපක්‍ෂ මහතාට 2005 සිටම තමන් සමඟ කටයුතු කළ පාර්ලිමේන්තු රාජ්‍ය තාන්ත්‍රිකයන් සමඟ නව ආරම්භයකට මුලපිරීමට සිදුවූයේ ඇයිද යන්න ගැඹුරින් සිතා බැලිය යුතුයි. 2005 දී බලයට පත්වූ ජනාධිපතිතුමාට කටයුතු කිරීමට සිදුවූයේ සමස්ථාර්ථයෙන්ම මහින්ද චින්තනය මත පදනම් වූ පාර්ලිමේන්තු කණ්ඩායමක් සමඟ නොවෙයි.ප්‍රතිඥාවකින් කියැවෙන්නේ කිසියම් මතවාදයකට සපථ වීමක්. එය පාලකයාගෙන් පාලකයාට වෙනස්. හිටපු ජනාධිපතිවරිය ආර්ථිකය, පරිපාලනය, යුද්ධය, බෙදුම්වාදය පිළිබඳ දැරූ ස්ථාවරයට වඩා මහින්ද රාජපක්‍ෂ මහතාගේ ස්ථාවරය වෙනස්. ඒ නිසා ජනාධිපතිතුමා තමන්ගේ පාර්ලිමේන්තු කණ්ඩායම එකම ගුණෝත්තර වර්ධනයක් සහිත, මතවාදයක් සහිත කණ්ඩායමක් තෝරාගැනීමට උනන්දු වීම ස්වාභාවිකයි.* රජය ඉදිරි මහ මැතිවරණයේදී 2/3 ක ජන වරමක් බලාපොරොත්තු වෙනවා. මහජනයාට එම ඉල්ලීමට අවනත වීමට ප්‍රමාණවත් හේතුවක් තිබෙනවාද?ආණ්ඩුවකට ශක්තිමත් පාර්ලිමේන්තුවක් නොතිබුණොත් ඔවුන්ට කිසිම කටයුත්තක් විශ්වාසයකින් කරගෙන යන්න බැහැ. ජනාධිපතිතුමා තමන් ජනතාවට දුන් පළමු පොරොන්දුව ඉටුකොට රටට සාමය උදාකළා. ඊළඟට සංවර්ධනය සඳහා මාවතක් සකස් කරමින් සිටිනවා.සමබර පාර්ලිමේන්තුවක් යටතේ මේ වැඩපිළිවෙළ අර්බුදයකට ලක්වෙනවා. විරුද්ධ පක්‍ෂ ඔවුන් බලයට පත්වීමේ දේශපාලන යාන්ත්‍රණය වශයෙන් ඉදිරිපත් කරන්නේ රජය අර්බුදයකට ලක්කොට එම අර්බුදය තුළින් ඔවුන්ගේ ආණ්ඩුවක් පිහිටවනවා කියන සැලැස්ම. ජනතාවට ඔවුන් ආරාධනයක් කරනවා රට අර්බුදයකට ලක්කරන්න ආධාර කරන්න කියලා.එක්තරා කණ්ඩායමක් බලයට පත් කරන්න සමස්ත ජනතාවක් අර්බුදයට මුහුණ දිය යුතු නැහැ. අවුරුදු ගණනාවක් බලයට පත්වීමට නොහැකිවුණු පිරිසකට බලයට එන්න ඉඩ හදා දෙන්න මුළු රටම අර්බුදයකට මුහුණ දෙන්න ඕනද? බුද්ධිමත් ඡන්ද දායකයා ඇසිය යුත්තේ ඔවුන් කියන දෙයද? එහෙම නැත්නම් රජය රට සංවර්ධනය කරන්න ජනතාවට කරන ආරාධනාවද? මෙතැනදි අර්බුදයට ගොදුරු නොවී සංවර්ධනයට සමීපවීම මේ මොහොතේ සමස්ත ඡන්ද දායකයාගේ වගකීමක්.* ස්ථාවර පාලනයක් ගොඩනඟා ගන්න ව්‍යවස්ථා සංශෝධනයක් වැදගත් වෙන්නේ කොහොමද?77 සිට මේ රටට බලපාපු දේශපාලනික, සංස්කෘතික විස නැසිය යුතු කාලය දැන් පැමිණ තිබෙනවා. ඒ සඳහා භාවිත කළ යුතු වෙන්නෙත් එහි අංග ලක්‍ෂණම තමයි.ජයවර්ධනගේ ව්‍යවස්ථාවේ හොඳ නොහොඳ පිළිබඳ තර්ක විතර්ක කරන්න දැන් අමුතුවෙන් අවශ්‍ය වෙන්නේ නැහැ. මේක කොයි තරම් හොඳින් පැහැදිලි වෙනවද කියනව නම් මේ ව්‍යවස්ථාව ඉදිරිපත් කරපු එජාපයේ වර්තමාන නායකත්වය පවා ඉතා ඉහළින් පිළිගන්නවා ව්‍යවස්ථා සංශෝධනයකට යා යුතුයි කියලා. ඒ තරම්ම මේක සාකච්ඡාවට භාජනය වී තිබෙනවා.පසුගිය කාලේ බොහෝ දෙනෙක් ඇමැති මණ්ඩලයේ සංඛ්‍යාව ඉහළ යාම පිළිබඳ, මැතිවරණ ක්‍රමය පිළිබඳ, නිරන්තරයෙන් පැවැත්වෙන ඡන්ද පිළිබඳ කතා කළා. මේ සියල්ලම 78 ව්‍යවස්ථාවෙන් ඇතිකරපු ගැටලු. ඒ නිසා මේක නැතිකරන්න පුළුවන් වෙන්නෙත් සමානුපාතික ක්‍රමය යටතේ 2/3 ක් ලබාගැනීමෙන් පමණයි. මේක විසෙන් විස නැසීමක්.* පසුගිය ජනාධිපතිවරණයේ දී මහින්ද රාජපක්‍ෂ මහතාට ලැබුණු විශිෂ්ට ජන වරම යොදාගෙන ව්‍යවස්ථා වෙනසකට යොමු විය හැකි බවට නීති විශාරදයන් අදහස් දක්වා තිබෙනවා නොවේද?රට පාලනය කරන්නේ විධායකය, ව්‍යවස්ථාදායකය සහ අධිකරණය යන ත්‍රිත්වයේ එකතුවකින්. එතකොට ව්‍යවස්ථාව වෙනස් කිරීමේ හැකියාව තිබෙන්නේ ව්‍යවස්ථාදායකයට. විධායක බලය භාවිතා කොට ව්‍යවස්ථාව වෙනස් කිරීමේ ජයවර්ධන මාදිලිය භාවිතා කරන්න ඉහළ ජන වරමකින් බලයට පත්වූ මහින්ද රාජපක්‍ෂ මහතාට අවශ්‍යතාවක් නැහැ.ව්‍යවස්ථාව සංශෝධනය කළ හැකි ආකාරයක් තිබියදී විධායකයේ බලතල භාවිතා කොට ව්‍යවස්ථා සංශෝධනයකට යන්න මහින්ද රාජපක්‍ෂ මහතා වැනි ප්‍රජාතන්ත්‍රවාදයට ගරු කරන දේශපාලන නායකයෙක් කිසි විටෙක කැමති වන්නේ නැහැ.* රජයේ මාධ්‍ය පක්‍ෂපාතී ලෙස ක්‍රියාකරනවා යන චෝදනාව විරුද්ධ පක්‍ෂ මැතිවරණ සමයේදී නිතර නඟන චෝදනාවක්. පෞද්ගලික මාධ්‍ය ආයතනයක ප්‍රධානියෙක් හා ප්‍රවීණ මාධ්‍යවේදියෙක් ලෙස ඔබ මේ චෝදනාවේ සත්‍යතාවක් දකිනවාද?රජයේ මාධ්‍ය පක්‍ෂපාතී ලෙස භාවිතා කිරීම කියන කාරණය මෙයට වසර විස්සකට පමණ පෙර අදාළ වන කාරණයක්. මොකද ඒ කාලේ තිබුණේ රජයේ මාධ්‍ය පමණයි. අද විරුද්ධවාදී මතවාදයන්ට උවමනා තරම් ඉඩ හසර ලැබෙන විදිහට මාධ්‍ය පෞද්ගලිකකරණය වෙලා.රජයේ පාලනය යටතේ තිබෙන්නේ මාධ්‍ය ආයතන එකක් දෙකක් පමණයි. බහුතර මාධ්‍ය පරාසයක් අයිතිව තිබෙන්නේ පෞද්ගලික ආයතනවලට. ඔවුන් හැසිරෙන්නේ විරුද්ධ කාරක බලවේග මතයි. ඒ නිසා ජනතාවට වැඩියෙන් රජයේ මතවාදයට එරෙහි මතවාද දැනගැනීමට ලැබෙනවා.අද ලංකාවේ මාධ්‍යවලට වඩා ජනතාව ශක්තිමත්. මාධ්‍යයෙන් මොට නොකරපු බුද්ධිය ඇති ජනතාව තමන්ට පෙනෙන ආලෝකයේ දිසාවට ගමන් කරනවා මිසක් මාධ්‍යයෙන් හෝ වෙනත් කෙනෙකුගේ බලපෑමට යටවෙලා ඔවුන් තීරණ ගන්නේ නැහැ.* කලාකරුවන් දේශපාලනයට යොමුවීම පිළිබඳ විවිධ මත පළවෙනවා. ක්‍රියාශීලී දේශපාලනයේ නිරත කලාකරුවෙක් ලෙස ඔබ මේ තත්ත්වය දකින්නේ කෙසේද?කලාකරුවන්ටත් දේශපාලනයට පිවිසීමට අයිතියක් තිබෙනවා. ඕනෑම වෘත්තිකයෙක් දේශපාලනයට පිවිසෙනවා නම් ඔහු දේශපාලනික පුරවැසියෙක් ලෙස හඳුන්වනවා මිසක් ඔහු ඊට පෙර සිටි වෘත්තීය මත හඳුන්වනවාට මා එකඟ නැහැ.පාර්ලිමේන්තු සම්ප්‍රදායට අවතීර්ණ වන කලාකරුවන්, නීතිඥයන්, ක්‍රීඩකයන් ;හී වෙනත් ඕනෑම වෘත්තිකයෙක් වේවා ඔහු එතැනට තේරී පත් වන්නේ දේශපාලන පෙරහන්කඩකින් පෙරිලයි.* දේශපාලන පක්‍ෂ බලයට පත්කිරීමට ක්‍රියා කරන කලාකරුවන්ට එම දේශපාලන පක්‍ෂ සමඟ කේවල් කිරීමේ බලයක් රාජ්‍ය බලය හිමි වූ පසු ලැබෙනවාද?අපේ රටේ සිටි අනෙකුත් නායකයන් සමඟ ජනාධිපතිතුමා සම්බන්ධ කර තීරණ ගැනීම වැරැදියි. අතීතයේ සිටි වෙනත් නායකයන් සමඟ ගනුදෙනු කළ කලාකරුවන් එම දේශපාලන බලවේග සමඟ ක්‍රියා කළේ ඊට පෙර පැවැති දේශපාලන ක්‍රමය වෙනස් කළ යුතුය යන අදහස මත පිහිටා මිසක් ඔවුන්ගේ දේශපාලන දර්ශනය පිළිබඳ විශ්වාසය තබා නොවෙයි.මහින්ද රාජපක්‍ෂ මහතා තුළින් දේශීය චින්තනය අතට ගත් ජනමුල නායකයෙක් අප දකිනවා. ඒ නිසා අපට ජනාධිපතිතුමා සමඟ කේවල් කිරීමට හෝ ඔහුට වරදිනතුරු බලා සිට කියා දීමට හෝ දෙයක් නැහැ. අපට ඔහු පිළිබඳ පූර්ණ විශ්වාසයක් තිබෙනවා.* මහින්ද චින්තන සංස්කෘතික ප්‍රකාශනයක් ලෙස එහි හරය ඉදිරියට ගෙන යාමට ඔබේ දායකත්වය ලැබෙන්නේ කෙලෙසද?මහින්ද චින්තනය කියන්නේ දේශපාලනික වැඩපිළිවෙළක්. මහින්ද චින්තනයට යටින් ඊට පිටුබලය සපයන මහින්ද දර්ශනයක් ද තිබෙනවා. මම අධ්‍යයනය කරන්නේ එම මහින්ද දර්ශනයයි.මෙම දේශපාලන ධාරාවට පැමිණීමේ මගේ මූලික ව්‍යායාමය පදනම් වෙලා තිබෙන්නේ එම දර්ශනය මතයි.මහත්මා ගාන්ධි ඉන්දියාවේ සදාතනික අගමැති. එතුමන්ගේ අනුහස, ජනමුල ලක්‍ෂණය වර්තමාන ඉන්දියාවෙන් ගැලවිය නොහැකියි. එතැන් සිට ගොඩනැගුණු දේශපාලන සංස්කෘතිය පමණක් නොවෙයි, හුදු මහජන සංස්කෘතිය පවා ගාන්ධි හරහායි ගොඩනැගුණේ.ඒ වගේම මහින්ද රාජපක්‍ෂ මහතාත් දේශජ චින්තනය පදනම් කොට ගත් දේශපාලන දර්ශනයක් ගොඩනඟා තිබෙනවා. ජාත්‍යන්තරය ඉන්දියාව තුළ ගාන්ධිගේ වික්‍රමය හඳුනා ගත් ආකාරයටම අනාගතයේ දවසක ශ්‍රී ලංකාව තුළ මහින්ද රාජපක්‍ෂයන් කළ යෝධ චින්තන පෙරළිය හඳුනාගන්නවා ඇති.අන්න එදාට ඉන්දියාව ගාන්ධි දීපයක් වූවා සේම ශ්‍රී ලංකාව මහින්ද දීපයක් ලෙස හැඳින්විය හැකියි. වර්තමානය තුළ මා කියන කතාව පාක්ෂික හැඟීමක් විරුද්ධ පාක්ෂිකයන් දැකිය හැකියි. නමුත් මම කතා කරන්නේ අනාගතය දෙස බලාගෙනයි.*දිගින් දිගටම පැවැති මැතිවරණ ක්‍රියාවලියට ඉදිරි මහ මැතිවරණයෙන් පසු විරාමයක් ලැබෙනවා. මේ තත්ත්වය රටේ අනාගතය සම්බන්ධයෙන් කෙලෙස බලපෑ හැකි ද?මැතිවරණ සිතියම හැකිලීම කියන සටන් පාඨයට මේ රටේ පොදු මහජනතාවගෙන් 95% ක් ම කැමැත්ත ප්‍රකාශ කොට තිබෙනවා. රජය ඉදිරියේදී මැතිවරණ සිතියම අකුළලා සංවර්ධන සිතියම දිගහැරිය යුතු වෙනවා.ජනතාවගේ සිවිල් ආවේග ප්‍රකාශයට පත් කරන්න ඕනෑ තරම් පාරදෘශ්‍ය ක්‍රමවේද මේ රටේ ප්‍රජාතන්ත්‍රවාදය තුළ සකස් වී තිබෙනවා.ඒ නිසා මැතිවරණ පමණක් නොවෙයි, සිවිල් අයිතිවාසිකම් ප්‍රකාශයට පත් කරන්න තියෙන්නේ. අපි අවුරුදු හයක ස්ථාවර දේශපාලන පසුබිමක් සකස් කර ගත්තොතින් මේ රටේ අනාගතය නියත වශයෙන් ම සුබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=f1003092</link>
    <topic/>
    <author>සටහන සන්ධ්‍යා කරුණාරත්න</author>
    <content>අල්ලස දෙන්නා-‘’මහත්තයෝ සන්තෝසෙ දෙන මේ ගාණ ගන්න’’වරාකාගොඩ-‘’ මෙච්චර කාලෙකට මං අල්ලස් අරගෙන වැඩ කරලා නෑ. තමුසෙ හිතුවද මං අල්ලස් ගන්න මිනිහෙක් කියලා’’අල්ලස් දෙන්නා- ‘’ මෙච්චර කාලෙකට ගත්තෙ නැතුවට කමක් නෑ සර්. මං සන්තෝසෙනෙ මේ ගාණ දෙන්නේ. මං මොකුත් හිතන්නේ නෑ. මේ ගන්න’’වරකාගොඩ - ‘’ තමුසෙ මට තවත් කරදර කරන්න ආවොත් පොලිසියට අල්ලලා දෙනවා හරිද ? දැන ගන්නවා මං කවුද කියලා. මේ වගේ ජරා වැඩවලට මාව ගාව ගන්න හඳන්න එපා’’අල්ලස් දෙන්නා- ‘’සර් , මං මේ ගැන කාටවත්ම කියන්නෙ නැහැ’’වරකාගොඩ - ‘’ උඹ , මට තවත් කරදර කරන්න අවොත් රජයේ නිලධාරින්ට අල්ලස් දෙනවා කියලා කූඩුවට දානවා’’මේ සිද්ධිය සිදුවුණේ කුරුණෑගල කච්චේරියෙ වැඩ කරන කාලෙදි. කච්චේරියට ආදායම් පැමිණෙන ස්ථානයෙ තමයි මං සේවය කෙළේ. එතැන සේවය කිරීම අපහසු වුණේ නැහැ. මං හරිම සතුටින්, සැහැල්ලුවෙන් සේවය කරමින් හිටිද්දී, දවසක් ජේමිස් අයියා මාව හමුවන්නට ආවා.මගේ පුංචි අම්මා කෙනෙකුගේ නිවසක තමයි ජේමිස් අයියා වැඩ කෙළේ. මගෙත් එක්ක ජේමිස් අයියා ඒ වෙලාවෙ ටිකක් සතුටු සාමිචියේ යෙදී සිටියා. එයත් එක්ක තවත් පුද්ගලයෙක් ඇවිත් හිටියා. ඔහු තමයි මට මේ අල්ලස දෙන්න උත්සාහ කෙළේ.මට කවදත් නුපුරුදු දෙයක් තමයි අසාධාරණයෙන් හම්බකරන එක. ඒ නිසාමද කොහෙදෝ මේ අල්ලස ගන්නට මං පෙළඹුණේ නැහැ. ඒ නිසා මං වැටෙන්න ගිය අමාරුවෙන් බේරුණා.ජේමිස් අයියත් එක්ක ඒ ඇවිත් සිටියේ අල්ලස් දූෂණ විමර්ශන අංශයේ නිලධාරියෙක් කියල මං පසු කාලෙකදියි දැනගත්තෙ. මං අල්ලස් ගන්නවා කියා ඒ මහත්තයට කියලා තියෙන්නේ අපේ පුංචි අම්මා කෙනෙක්. ඒත් මං එහෙම අසාධාරණ වැඩ නොකරන බව ඒ මහත්තයා දැන ගත්තා. ඔහු හිතාගෙන ආවේ මාව කොටුකරගෙන රැගෙන යන්නයි. සිදුවුණේ වෙනත් දෙයක් නිසා ඔහුත් අන්දමන්ද වෙලා හිටියා. ඒ කෙසේ වෙතත් ඒ මහත්තයාට මා ගැන පැහැඳීමක් ඇති වුණා. පසු කාලෙකදී ඔහු මට ප්‍රශංසා කළා.අපේ වටේට සිටින අය හොඳ මූණ පෙන්නගෙන හිටියට ඔවුන් අපට විරුද්ධව නොයෙක් වැඩ කරන බව මේ සිද්ධියෙන් මං තේරුම් ගත්තා. එහෙම වුණත් අප සාධාරණව වැඩකටයුතු කරනවා නම් , මොන ජගතා ආවත් අපව අමාරුවෙ දාන්නත් බැහැ. ඒකයි ස්වභාව ධර්මය.මං පොලිසියේ රාජකාරියට බැඳුණෙ 1956 වසරෙදි. අවුරුදු 8ක් පමණ මං එහි සේවය කළා. පොලිසියට බැඳුණු මුල් කාලෙදී තමයි මට මහාචාර්ය එදිරිවීර සරච්චන්ද්‍ර මහතා මුණ ගැසුණෙ.එය සිදුවුණෙ මෙහෙමයි. මං කොළඹ රථවාහන අංශයේ සේවය කළා. එදා මං ඩියුටි වැටිලා හිටියේ ගෝල්ෆේස් එක ළඟ. රෑ වෙලා මං ඩියුටියේ සිටින විට ලයිට් නැතිව කාර් එකක් එනවා. මේ වාහනයේ බලපත්‍ර පරීක්ෂණ කරන්න මට වුවමනා වුණා. ඒ නිසා මං වාහනය නැවැත්තුවා.වාහන බලපත්‍රය ඉල්ලා සිටිද්දී ඔහු නොපැකිලිව එය මට ලබා දුන්නා. බලපත්‍රය බලන විට තමයි මට තේරුණේ ඔහු කවුද කියලා. බලන කොට තමයි හඳුනාගත්තෙ ඔහු මහාචාර්ය එදිරිවීර සරත්චන්ද්‍ර මහතා කියලා. මං ඔහුගෙන් කාරුණිකව ඉල්ලා සිටියා වාහනයේ හෙඩ් ලයිට් හදා ගන්න කියලා. මගේ ඉල්ලීම ඔහු කාරුණිකව පිළි පැද්දා.මේ සිද්ධියට උසාවියේ නඩු දාන්න මං හිතුවේ නැහැ. මොකද උසාවියේ නඩු දැම්මොත් නඩු කියන්න බොහෝ කාලයක් ගත වෙනවා. මේ වගේ වැඩ රාජකාරි බහුල මහත්මයෙකුට උසාවියේ නඩු දානවා කියන්නේ ඔහුගේ කාලය නාස්ති කිරීමක්. ඒ නිසා මං ඔහුට විරුද්ධව නඩුු දැමීමෙන් වැළැකී සිටියා.ඊට මාස දෙක තුනකට පසුව මගේ යාළුවෙක් මට කටුනායක ගුවන්තොටුපළට යන්න ආරාධනා කළා. හේතුව තමයි මහාචාර්ය එදිරිවීර සරත්චන්ද්‍ර මහතා ජපානයේ සංචාරයක යෙදිලා නැවත එන සිද්ධිය. ඔවුන් සමඟ මාත් මේ ගමනට එක් වුණා.එදිරිවීර සරච්චන්ද්‍ර මහතා ඒ දවසේ, ඒ මොහොතේ මාව හඳුනාගත්තා. ඔහුට එදා ගෝල්ෆේ්ස් සිද්ධියත් මතක් වෙලා. මහාචාර්ය සරච්චන්ද්‍ර මහතා මට කතා කරලා කිව්වා, ඔහුගේ නාට්‍යයක රඟපාන්න මාවත් ගන්නා බව, එදා මට ලොකුª සතුටක් දැනුණා. ඒකට හේතුව මං රඟපාන්න ආසාවෙන් හිටි නිසයි.1963 දී විමල් නවගමුව මහතාගේ ‘අජාසත්ත’ නාට්‍යයේ රඟපෑමට මට අවස්ථාව ලැබුණා. ඒ වර්ෂයේ හොඳ ම ශෛලිගත නළුවාට ලැබෙන සම්මානය මං දිනාගත්තා. ‘’මනමේ’’ නාට්‍යයේ පොතේගුරා ලෙස රඟපෑමටත් මට අවස්ථාව ලැබුණා. එය මගේ නාට්‍ය ක්ෂේත්‍රයේ දෛවෝපගත සිදුවීමක් විදිහටයි මං සලකන්නේ. මේ වන විට මං පොලිසියේ රාජකාරියේ නිතර වෙමිනුයි සිටියේ.රඟපෑම් අවස්ථාවලට සහභාගී වන එක පොලිසියේ සමහර උසස් නිලධාරින්ගේ විවේචනයට ලක් වුණා. පොලිසියේ සිටිනවා නම් පොලිස් රාජකාරිය කරගෙන ඉන්න, නැත්නම් ගිහිං රඟපෑම් කරන්න, දෙකෙන් එකක් තෝරාගෙන වැඩ කරන්න, කියන තත්ත්වයට ඔවුන් පත්ව සිටියා. මේ උභතෝකෝටික ප්‍රශ්නයට මැදිවුණා.මං පොලිස් සේවයෙන් ඉවත්වීමට තීරණය කළා. අස්වීමේ ලිපිය බාර දෙන විට පරිපාලන අංශයේ සිටි නියෝජ්‍ය පොලිස්පති ඩී. බී. අයි. පී. එස්. සිරිවර්ධන මහතා මට කතාකරල කිව්වා. ‘පොලිසියෙන් අයින් වෙන්න එපා, වරකාගොඩට පොලිසියේ හිටියොත් උසස් නිලයක් දක්වාම ගමන් කරන්න පුළුවන්’ කියලා. එහෙත් මං අයින් වෙන්න ඕනම කියූ නිසා ඔහු මට කියා සිටියා, ‘’එහෙනම් අවුරුදු දෙකකට පොලිසියේ රාජකාරියෙන් ඔබව නිදහස් කරන්නම්, ඒ වසර දෙක ඇතුළතදී නැවත පොලිසියට එන්න ඕන’’ කියලා ඔබට හිතුනොත් , නැවත පැමිණෙන්න’ කියලා ඔහු මට අවවාදයකුත් දුන්නා.පොලිසියේ රැකියාවෙන් ඉවත් වී 1964 දී මං ඔරුවල වානේ සංස්ථාවේ ප්‍රධාන ආරක්ෂක නිලධාරි තනතුරට බැඳුණා. අපේ සංස්ථාවේ රසායනාගාරයේ අල්මාරියක් තිබුණා. මේ අල්මාරිය ඇතුළෙ වටිනා මයික්‍රෆෝන දෙකක් දාලා තිබුණා. රුසියාවෙන් තමයි මේ මයික්‍රෆෝන ගෙන්නන්නෙ. ලංකාවටම මේ වර්ගයේ මයික්‍රෆෝන තියෙන්නේ අපේ සංස්ථාවට පමණයි. වෙන කිසිම ආයතනයකට මේ වගේ මයික්‍රෆෝන ලැබෙන්නෙ නැහැ. ඒ නිසා නැති වුණත් හොයාගන්න පුළුවන්.දිනක් බලන විට සංස්ථාවේ අල්මාරියේ තිබූ මයික්‍රෆෝන නැතිවෙලා තිබුණා. සංස්ථාවේ ප්‍රධාන ආරක්ෂක නිලධාරියා මා නිසා, මට එහි වගකීම පැවැරී තිබුණා. සංස්ථාවේ රසායනාගාර අල්මාරියෙ තිබූ මයික්‍රෆෝන දෙක නැතිවෙලා කියලා අතුරුගිරියෙ පොලිසියට ගිහිං මං පැමිණිල්ලක් දැම්මා.මාස කිහිපයකට පසුව ගුවන් විදුලි සංස්ථාවේ මගේ යාළුවෙකුගෙන් මට ආරාධනාවක් ලැබුණා සංගීත සන්ධ්‍යාවකට සහභාගී වෙන්න එන්න කියලා. ඒ සංගීත සන්ධ්‍යාවේ ගීතයක් ගායනා කිරීමටත් මට අවස්ථාව ලැබී තිබුණා.සංගීත සංදර්ශනය තිබුණෙ කළුතර නගර ශාලාවේ. මං මගේ් මෝටර් බයිසිකලයෙන් එයට සහභාගී වීම සඳහා ගියා. මට ගීත ගායනයට අවස්ථාව තිබුණේ රෑ 8 ට විතර. රාත්‍රි දහය විතර වෙනකොට සංගීත සංදර්ශනය අවසන් කරන්න ඕන. මගේ වාරය පැමිණෙන තුරු මං බලාගෙන සිටියා. මගේ වාරය ආවාට පසුව මං වේදිකාවට ගොස් ගීතයක් ගායනා කිරීමට සූදානම් වුණා. ගීතය ගායනා කිරීමට මගේ අතට මයික්‍රෆෝනයකුත් ලැබුණා.මට ලැබුණු මයික් එකේ හුරුපුරුදු ගතියක් දැනුණා. ගීතය ගායනා කරමින්ම මං මයික් එක හොඳට බැලුවා. මට එතකොට තමයි තේරුණේ, ඒ මයික් එක සංස්ථාවේ අල්මාරියේ තිබී නැති වූ මයික් එක කියලා. අනෙක් මයික් එක කොහෙද කියලා මං බැලුවා. සර්පිනාව වාදනය කෙළේ ෂෙල්ටන් පේ‍්‍රමරත්න. අනෙක් මයික් එක සර්පිනාවට තියලා. දැන් මට පොඩි සතුටකුත් දැනුණා. නැති වුණ මයික් දෙක තියෙන නිසා.මං ගීතය ගායනා කර අවසන් වෙලා කළුතර පොලිසියට ගිහිං පැමිණිල්ලක් දාන්න හිතුවා. ඒත් එක්කම මට හිතුණා කළුතර කට්ටිය නිසා පොලිසියේ අය මෙයාලා අඳුරනවා ඇති. එහෙම වුණොත් පොලිසිය වුණත් මේ සිද්ධිය යට ගහන්න ඉඩ තියෙනවා.මට එහෙම හිතුණ නිසා මං ඉක්මනට ම අතුරුගිරිය පොලිසියට යන්න හිතුවා. එතකොට වෙලාව රෑ 8ට විතර ඇති. රාත්‍රී 10 විතර වෙනකොට සංදර්ශනය අවසන් වෙනවානේ. ඒ නිසා මං මගේ බයික් එකෙන් පුළුවන් තරම් වේගයෙන් අතුරුගිරිය පොලිසියට ගියා. පොලිසියේ ඕ. අයි. සී. මහත්තයා හිටියා. මං සියලු සිද්ධිය ඔහුට කිව්වා. සංස්ථාවෙන් වාහනයකුත් ගෙන්නාගෙන ඕ. අයි. සී. ජයවර්ධන මහත්තයයි, තවත් රාළහාමිලා දෙන්නකුයි, මායි කළුතර නගර ශාලාවට ගියා.ශාලාවට යනකොට සංදර්ශනය ඉවරවෙලා බඩු පැක් කරනවා. පොලිසියේ මහත්තුරු බහින්නේ නැතිව වාහනයේ ම හිටියා. මං බැහැලා ගිහිං බඩු පැක් කරන අයගෙන් ඇහුවා ‘මේ මයික්වල අයිතිකාරයා කවුද ?’ කියලා. ඔවුන් මට සැර දමලා කිවුවා. ඇයි මයික් ගැන අහන්න තමුසෙ කවුද ? ‘ කියලා එතැන කතාව වැඩිදුර වැඩිවෙන්න කලින් මං පොලිසියේ මහත්වරුන්ට කතා කළා.සංදර්ශනයට ගෙනැවිත් තිබුණ බඩුවල අයිතිකාරයා විදියට එතැන හිටියේ සිල්වා කියලා මිනිහෙක්. පොලිසියේ මහත්තුරු එතැනට ඇවිත් ඔහුගෙන් මයික් ගැන ප්‍රශ්න කළා. ‘කෝ දැන් ඒ මයික් ?’ කියලා ඇහුවම ඔහු කියා සිටියේ තව සංදර්ශනයක් සඳහා පාසලකට අරගෙන ගිය බවයි. ඕ. අයි. සී. මහත්තයා කිව්වා එහෙනම් අප ඒ පාසලට එක්කගෙන යනවා කියලා. පසුව මායි, ඕ. අයි. සී මහත්තයයි මේ මිනිහවත් දාගෙන ඒ පාසලට යන්න ගියා.රාළහාමිලා දෙන්නා වේදිකාව ළඟ නතර කළා. මඟක් දුර යනවිට මේ පුද්ගලයා කියනවා ‘මහත්තයෝ ඒ බඩු පාසලකට ඇරියා කිව්වෙ බොරුවට ‘ ඒ බඩු ටික මං සාප්පුවට යැව්වා කියලා. ඕ. අයි. සී මහත්තයට හොඳටම කේන්ති ගියා. ඊට පසුව ඒ වෙලාවෙම බඩු තිබුණ සාප්පුවට ගියා.ගිහිං බලනකොට සෝකේස් එකක මයික් දෙක දාලා තියෙනවා. මේවා හොර බඩු නේද කියලා ඇහුවම සිල්වා කිව්වා අපට මේවා ගෙනැත් දුන්නේ ළමයෙක් කියලා. බඩු බාරගෙන ඒ ළමයට මුදල් ලබාදුන් රිසිට් පතකුත් අපට පෙන්නුවා. සාප්පුවේ අය ඒ බඩු දුන් ළමයාගේ ගෙදරට එදා රෑම එක්කගෙන ගියා. ඔහු හිටියේ වස්කඩුවේ. ඔහුටත් මේ මයික් ලැබිලා තිබුණේ වෙන කෙනෙකුගේ මාර්ගයෙන්. එදා පාන්දර 1.30 ට පමණ මේ කෙනාගේ ගෙදරටත් අප ගියා. ඒ මිනිහව අල්ලගෙන පොලිසියට රැගෙන ආවත් මයික් දෙක ලැබුණෙ කොහෙන්ද කියලා ඔහු කිව්වේ නැහැ. ඔහු පොලිසියේ කූඩුවට දැම්මා.මං පහුවදා උදේ වානේ සංස්ථාවේ රාජකාරියට ගියා. මේ කතන්දරය සංස්ථාවේ ප්‍ර‍්‍රධාන ඉංජිනේරු මහ්තතයාට මං කියන විට එතැන හිටයා ගුණසේකර කියලා තවත් ඉංජිනේරු මහත්තයෙක්. මේ හොරකමට අහුවෙලා තිබෙන්නේ වස්කඩුවේ මිනිහෙක් කියලා ඔහු දැනගත්තට පස්සෙ මට කිව්වා. ‘ඒ මිනිහව බලන්න පොලිසියට යමු, සමහරවිට ඔහු හඳුනාගැනීමට පුළුවන් වෙයි’ කියලා.ගුණසේකර ඉංජිනේරු මහත්තයා වස්කඩුවේ පරම්පරාගත මිනිස්සු. ගුණසේකර මහත්තයයි, මායි පොලිසියට ගියා. කූඩුවේ දාලා සිටින මිහිහව දැක්ක ගමන්ම ගුණසේකර මහත්තයා ඔහුව හඳුනාගෙන ‘’ ආ..... සිල්වා, තමුසෙ මෙහෙ මොකද කරන්නෙ ? ‘’ කියලා ඇහුවා. ගුණසේකර මහත්තයා මට කිව්වා සංස්ථාවේ සෙකියුරිටි ගාඩ්ගේ මල්ලි තමයි මේ කූඩුවේ සිටින්නේ කියලා. ඒ වෙලාවෙ මට දෙලොව රත් වුණා. සෙකියුරිටිගාඩ් මගෙත් එක්ක ඉස්සර පොලිසියේ රාජකාරි කළා. එයාගෙ නම ඒ. සිල්වා.මිනිහව පස්සෙ කාලෙකදී රැකියාවක් තිබුණේ නැති නිසා සංස්ථාවේ සිකියුටි තනතුරට මං ඔහුව දැම්මා. මං තමයි සංස්ථාවේ රැකියාවට එයාව ගත්තෙ. මේ සිද්ධිය ගැන ඒ. සිල්වාට කොහොම හරි ආරංචි වෙලා. මං මිනිහව හොයාගෙන ඔහුගේ ගෙදර ගියා. මං යනකොට ගෙදර වහලා දාලා මිනිහා පැනලා ගිහිං. එදත් එදායින් පස්සේ අද වෙනතරු මට මිනිහව හමුවුණේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=f1003093</link>
    <topic>සනත් ඇවිත් !</topic>
    <author/>
    <content>දකුණු සිරිලක ගැන කතා කරනවිට, මාතර අපට අමතක නොවේ. එම පෙදෙස්වලින් බිහිවුණු පුරවැසියන් බොහෝ අවස්ථාවල දී මහා ආඩම්බරයකින් පවසන්නේ ”අපි මාතර” කියාය. මේ යෙදුම ඔවුන් යොදන්නේ ඔවුන් “එසේ මෙසේ පුද්ගලයන්” නොව “විශේෂිත පුද්ගලයන්” බව අනුනට පසක් කර දෙන්නටය. ශ්‍රී ලංකාවේ අති විශේෂිත චරිත රැසක්ම බිහි වී ඇත්තේ දකුණු සිරිලක මාතරින් ය.අපි පුංචි නිදසුනක් ගනිමු. ලංකාව පුරාම සාර්ථක, ව්‍යාපාරිකයන් ගැන සමීක්ෂණයක් කළහොත්, ඔවුන්ගේ නිජභූමිය මාතර ය. මේ අය, අභියෝග ජයගත් උත්සහවන්තයෝ ය. ඔවුන් බුද්ධිමතුන් ය. ගණකාධිකරණය ගැන ඉහළ උපාධි නොලැබුවද, ජීවිත සරසවියේ ව්‍යාපාර කටයුතු පිළිබඳ ඉහළ ම උපාධි දිනාගත්තෝය. මොවුන් කොළඹ ඇතුළු ප්‍රධාන නගරවලට සංක්‍රමණය වූයේ අතත් – පයත් පමණක් ඇතිවය. පසුව, ඔවුන් විශාල ව්‍යාපාර ගොඩනැගූහ. රටට සම්පත් දායකයන් වූහ.රටට ආදරය කළ, ආදරය කරන ශ්‍රේ්ෂ්ඨ නායකයන් ට මාතර – දකුණු සිරිලක තෝතැන්නක් විය. සාහිත්‍ය පෝෂණය කරන්නට “මාතර සාහිත්‍යයක්” බිහිවිණ. මෙයට අමතරව, රටට, දැයට අභිමානයක් බවට පත්වුණු විවිධ ක්ෂේත්‍ර ආවරණය කරන “මහා පඬිරුවන්” දකුණු සිරිලකින් බිහිවුණි. හෙළබස අවදි කළ මුණිදාස කුමාරතුංගයන්, ඉතිහාසය හා පුරාවිද්‍යාවට ආභරණයක් වූ මහාචාර්ය සෙනරත් පරණවිතානයන්, කොග්ගල මහා පුත්තු ය.මාර්ටින් වික්‍රමසිංහ, විද්‍යාඥයෙක් වූ ආචාර්ය සිරිල් පොන්නම්පෙරුම, මහා දානපතියන් වූ එච්. ඩබ්ලිව්. අමරසූරිය, අර්ථශාස්ත්‍රඥයෙක් වූ එන්. යූ. ජයවර්ධන, පාර්ලිමේන්තුවේ හිටපු මහා ලේකම්, ඔම්බුඩ්ස්ටන් හා වත්මන් විවෘත විශ්වවිද්‍යාලයයේ කුලපති ඇවිදින විශ්ව කෝෂයක් බඳු එස්. විජේසිංහ, අධ්‍යාපනඥයන් වූ ප්‍රවීණ විදුහල්පති ගුණපාල වික්‍රමරත්නයන්, මහාචාර්ය විනී විතාරණයන් රෝහණය ආශි‍්‍රතව බිහිවුණු විශිෂ්ටයන් අතර කීපදෙනෙක් පමණි. මේ පෙදෙස්වලින් බිහිවුණු ශ්‍රේෂ්ඨ මහා සංඝ පීතෘවරුන් එමටය.රුහුණු සිංහයෝවිසිවන හා විසි හත්වන සිය සියවසේදී දකුණු සිරිලකින් රුහුණු සිංහයෝ ද බිහිවී ඇත. මොවුන් “නිකම්ම සිංහයෝ” නොවෙති. කේසර සිංහයන් ය. ඩී. එම්. රාජපක්ෂ, ඩී. ඒ. රාජපක්ෂ, වසර 30 කට අධික කාලපරාසයකට පසුව ශ්‍රී ලංකාව ඒකීය රාජ්‍යයක් හා එකම සිංහ ධජය යටතට පත්කළ මහින්ද රාජපක්ෂ ජනපතිතුමා රුහුණේ සිංහ පරපුරට අයත් කේසර සිංහයෙකි. මොවුන්ගේ විශේෂත්වය වූයේ ඔවුන් රටට ආදරය කරන ජනනායකයන් වීමයි.ඉතාමත් නිහතමානී ගතිගුණවලින් පිරිපුන්, රාජපක්ෂවරුද ගැමි සුවඳ හඳුනන, ගැමි හදවත් හඳුනන ශ්‍රේෂ්ඨ නායකයන්ය. ඔවුන් රටටත්, අපටත් අභිමානයකි. දෙස් විදෙස් අභියෝගවලට අභීතව මුහුණ දුන් වීරෝධාර නායකත්වයට මනුස්සකම ඔවුන් හඳුනති. මොවුන් අවංකව ජනතා සේවයට කැපවූවන්ය. එම නිසා, මේ රටේ කෘතවේදී ජනතාව මොවුන්ගේ ප්‍රතිපත්තිද අගයති.මාතර ජාත්‍යන්තර තලයටමාතරින් මෑතදී බිහිවුණු තවත් නාමයක් මේ ප්‍රදේශයේ ඉතිහාසය සමඟම සමීපව බැඳී ඇත. එම නාමය සනත් ජයසූරිය යි. මාතර, ජාත්‍යන්තරයට හඳුන්වාදීම ගෞරවය ඔහු සතුය. මාතර හා සනත් දෙකක් නොව එකක් තරමටම සමීපය. කෘතවේදී ජනතාව, ඔහුගේ නමින් ක්‍රීඩා පිටියක් ද නම්කොට ඇත. ජාත්‍යන්තරයේ සම්මාන දිනාගත් මෙම ක්‍රිකට් ක්‍රීඩකයා මාතරට මහා ආඩම්බරයකි.වර්ෂ 1969 ජුනි 30 වැනිදා මාතරදී උපත ලද සනත් ජයසූරිය, දකුණු සිරිලක මාතර නාමයට ආභරණයක් වැන්න. “ජයසූරිය ක්‍රිකට් භූමිකාව“ තුළින්, මාතර නාමය ජාත්‍යන්තරය තලයේ ප්‍රසිද්ධියට පත්විණ. කෘතවේදී මාතර ජනතාව, 2010 අපේ‍්‍රල් 08 වැනිදා මැතිවරණ තරග බිමට පිවිස සිටින සනත් ජයසූරියට, වාර්තාගත ජයග්‍රහණයක් ලබාදෙනවාට සැකයක් නොමැත. ක්‍රිකට් ක්‍රීඩාවත්, ක්‍රිකට් වාර්තා තැබීමත් ඔහුගේ සසර පුරුද්දක්යයි හඟිමි. එමෙන්ම, මොහු, මේ ”අලුත් ක්‍රීඩාවේදීත්” නව වාර්තාවක් පිහිටවනවා ඇතැයි යන්න මගේ විශ්වාසයයි.ජයසූරියගේ රටින්ද?වරක්, රාජකාරි කටයුත්තක් සඳහා මා කරච්චියට ගිය අවස්ථාවක දී, ගුවන් තොටුපළේ නිලධාරියෙක් මගේ ගමන් බලපත්‍රය – පාස්පෝට් එක දෙස තියුණු ඇසක් යොමු කරමින් “ආ, ඔබ සනත් ජයසූරියගේ රටින්. ඔබ සනත් හඳුනනවාද? සනත් විශ්වකර්ම ක්‍රීඩකයෙක්. අපි මිනිහට හරි ආදරෙයි” පැවැසීය.තවත් ශූරයෙක්මගේ ඉතාමත් කිට්ටු මිතුරෙකි සරත් රාජපතිරණ. කුඩා කාලයේ පටන් අපි දෙදෙනා ඉතා කිට්ටු මිතුරන්වෙමු. එකම පන්තියේ අප ඉගෙන ගත්තෙමු. අති දක්ෂ ශිෂ්‍යයෙක් වූ සරත්, පේරාදෙණිය සරසවියෙන් ආර්ථික උපාධිය දිනාගෙන, කලක් ශ්‍රී ලංකා මහා බැංකුවේ ඉහලම පදවියක් දරා පසුක ලෙක අමෙරිකා එක්සත් ජනපදයේ ලෝක බැංකුවේ ආර්ථික උපදේශකයෙකු - විශේෂඥයෙකු ලෙස වසර 25 ක් පමණ සේවය කළේය.හේ, ශ්‍රී ලංකාවේ බිහිවුණු දක්ෂ ආර්ථික විශේෂඥයන්ගෙන් කෙනෙකි. 1967 මැයි මාසයේදී ශ්‍රී ලංකාවට පැමිණි අවස්ථාවක, මා බලන්නට අපගේ නිවසට පැමිණියේය. සරත් රාජපතිරණයන්, ශශ්‍රී ලංකාවට පැමිණෙන බොහෝ අවස්ථාවලදී මා හමුවීම සාමාන්‍ය සිද්ධියකි.“ප්‍රේමසර ! අවුරුද්දක් පාසාම, බටහිර ඉන්දීය කොදෙව් රාජ්‍යයේ බ්‍රිනිඩෑට්හි ලෝකයේ ප්‍රධාන පෙළේ ආර්ථික විද්‍යාඥයන්ගේ සමුළුවක් පැවැත්වෙනවා. 1996 මැයි මාසයේදී, සුපුරුදු පරිදි, ලෝක බැංකුව මා නියෝජනය කළා. මගේ දේශනයට, එම සමුළුවේ සභාපති මට ආරාධනා කළේ මෙසේයි. එය මට ජීවිතයටම අමතකවන්නේ නැහැ. A VISITING CHAMPION FROM THE LAND OF SANATH JAYASURIYA. ECONOMIST – SARATH RAJAPATIRANA – SRI LANKA.ඔවුන් සැලකුවේ ශ්‍රී ලංකාව හා සනත් ජයසූරිය දෙකක් නොව එකක් ලෙසයි. මාතරින් බිහිවුණු මේ විශිෂ්ට ක්‍රීඩකයා ගැන මා ආඩම්බර වුණා. මගේ සතුට දෝර ගලා ගියාය”යි සරත් රාජපතිරණ මා සමඟ පැවසීය. ලෝක බැංකුවෙන් විශ්‍රාම ලබා ශ්‍රී ලංකාවට පැමිණ පදිංචි වී සිටින සරත් රාජපතිරණ අදත් ලෝක ආර්ථික සමුළුවල දේශනවලට ආරාධනා ලබන්නෙකි.නායකයෙකුගේ ලක්ෂණස්වෝත්සාහයෙන් දිගු ගමනක් ආ ක්‍රිකට් ක්‍රීඩකයෙකි සනත් ජයසූරිය. පිට පළාතකින් පැමිණ වසර 20ක් අඛණ්ඩ ජගත් ක්‍රිකට් පිටියේ රැඳී සිටීම එසේ මෙසේ වැඩක් නොවේ. තමාට එරෙහිව නැගී සිටින සියලු ම බලවේග ඉතාමත් බුද්ධිමත්ව මැඩගෙන, අභියෝගවලට මුහුණ දෙමින් තම ස්ථාවරය ගොඩනගා ගෙන ඉදිරියට යාම කළ හැක්කේ අතිදක්ෂයෙකුටය.ඔහු එය ඉටුකර ගත්තේ ඔහු තුළ සහජයෙන්ම දක්නට ලැබෙන නායකත්වයේ ලක්ෂණ මගින්ය. හේ, ඉහළ යන්නට යන්නට නිහතමානී විය. තම ගම – මාතර අමතක නොකළේය. පිදිය යුත්තන් පිදීය. සත්‍යවාදීබව, අවංකභාවය, (Truthfulness and Integrity) කළගුණ සැලකීම හා නිහතමානීභාවය (Grahtude and Humility)ඉවසීම හා නිර්ලෝභබව (Pahence and Generosity) සදාචාරාත්මකභාවය හා අන්‍යයන්ට උපකාරකිරීම (Morality and Helping others) යුතුකම් ඉටුකිරීම හා අව්‍යාජත්වය (Dulijul and Sincavity) මෙවැනි යහගුණයන් සනත් ජයසූරියගේ චරිතයේ මම දැක ඇත්තෙමි.සුසන්තිකා - සනත් – නාමල් - චන්දන ජයකොඩි – තිංලග සුමතිපාලමෙවර එක්සත් ජනතා නිදහස් සන්ධාන මැතිවරණ අපේක්ෂක ලැයිස්තුවට නවකයින් ලෙස දක්ෂ ක්‍රීඩකයන් හා ක්‍රීඩිකාවන් ඇතුළත්වීම සතුට දනවන්නකි.සනත්ට අමතරව, ගල්කිස්සේ සාන්ත තෝමස් විදුහලේ රග්බි – පාපන්දු (Rugby) පාපන්දු ක්‍රීඩාවේ නායකයෙකු වූ ඒකාබද්ධ පාසල් පිලද නියෝජනය කල නාමල් රාජපක්ෂ කැපීපෙනේ.නාලන්ද විදුහලේ අති දක්ෂ පිතිකරුවෙකු හා පසුකාලයේදී ක්‍රිකට් පරිපාලකයෙකු වූ තිලංග සුමතිපාල, රාජකීය විදුහල නියෝජනය කළ චන්දන ජයකොඩි හා ඔලිම්පික් රිදී පදක්කම්ලාභී සුසන්තිකා ජයසිංහ ද මෙවර මැතිවරණයට තරගකරනු ලැබේ. ඔවුනට අපගේ සුභ පැතුම් පිරිනමමු. මෙය, ශ්‍රී ලංකාවේ සමස්ථ ක්‍රීඩා ක්ෂේත්‍රයටම පුදන ලද ගෞරවයකි.රට පෙරට තබා තරග කරන ක්‍රීඩක ක්‍රීඩිකාවන්ව දිරිගැන්වීමකි. ක්‍රීඩා ක්ෂේත්‍රයේ පන්නරය හරියාකාරව ලබාගත්, අයවළුන් තුළ දක්නට ලැබෙන්නේ ක්‍රීඩා පිටියේදී ඔවුන් ලබාගත් විනයයි. තීරණයන්ට නතුවීම, විනිසුරුවන්ට හා තරගයේ නීතිරීතිවලට ගරුකිරීම පමණක් නොව, සැමවිටම ඔවුන් තමාගේ පෞද්ගලික ලාභ අපේක්ෂාවන්ට වඩා, රටේ සුබසෙත සඳහා අනිවාර්යයෙන්ම අවංකව ඉදිරිපත්වනවා ඇත. ජය – පැරදුම සතුටින් බාරගැනීමේ හැකියාවද ඔවුන් සතුය. ඔවුන් තම ප්‍රතිවාදීන්ගෙන් පලිගන්නේ නැත. එපමණක් නොවේ, ආත්මාර්ථකාමී නොවේ. ඔවුන් කතා කරන්නේද පි‍්‍රය වචනය. සංයමයෙන් යුතුවය.කුරා කුහුඹියෙකුටවත්හානියක් නැහැයුතුකම් මැනවින් දන්නා, රටට, දැයට, ආගමට අදරැති, දෙගුරුන්ට ගරු කරන ඉතාමත් නිහතමානී ක්‍රීඩකයෙකු වූ සනත් ජයසූරිය ගැන, SHANE WARNE’S CENTURY – MY TOP 100 CRICKETERS නම් ග්‍රන්ථයේ 136 වන පිටුවේ 41 වන ක්‍රීඩකයා ලෙස සනත් ගැන අපූරු ඇගැයීමක් කර තිබේ. සනත් ජයසූරිය පිළිබඳ, ෂේන් වෝන් දක්වන අදහස් හුදී ජනයාගේ පහන් සංවේගය උදෙසා මෙසේ සටහන් කරමි.ෂේන් වෝන්ටත් – මටත්, අමතක නොවන හයේ පහර !“මහත්මා ගතිගුණවලින් පරිපූර්ණ මේ කීි‍්‍රඩකයා සනත් ජයසූරිය, වරක් ලෝකයේ දක්ෂම වේග පන්දු යවන්නෙකු වූ අපේ කණ්ඩායමේ (ඕස්ට්‍රේලියානු පිලේ) ග්ලෙන් මැක්ග්‍රාත් (Glen Mac Grath) ගේ පන්දුවකට, ඇඩිලේඩ් ක්‍රීඩාපිටියේ වික්ටර් රිචර්ඩ්සන් නැමැති පිටියට ඇතුල්වන දොරටුවට යාර ගණනක් ඉහළින් පාරට එල්ල කළ දැවැන්ත හයේ පහර මට අදත් මතකයි. අප ගරු කරන මේ නිහතමානී පිතිකරු සනත් ඉතා සුන්දර මිනිසෙක්. පෙනුමෙන් නම් හෙ කුරා කුහුඹුවෙකුටත් හානියක් කරන්නෙක් නම් නොවෙයි.”During that tnnings, he played one of his best shots I have seen. He hit Mac Grath for six over the Victor Richardson gate an over – it went miles. Jayasuriya is a small bloke with a sentle side who looks as though he wouldn’t harm a fly.ෂේන් වෝන් මේ පරිච්ඡේදයේ තවත් තැනක දක්වන්නේ, කියා සිටින්නේ “ශ්‍රී ලංකාව 1996 ලෝක කුසලාන දිනාගත්තේ තනිකරම (purely) ජයසූරිය නිසාම නොවන්නට පුළුවන්. එහෙත්, එක් දෙයක් සක්සුදක්සේ පැහැදිලියි. එනම්, සනත් ජයසූරිය නොසිටින්නට, 1996 ලෝක කුසලාන ශ්‍රී ලංකාවට උස්සන්නට (lift)  ලබාගන්නට හැකියාවද ලැබේද යන්න නම් ප්‍රශ්නාර්ථයක් බවයි.Sri Lanka did not win the world cup purely because of Sanath Jayasuriya; but, I don’t know, that if they could have lifted the Trophy without him)මාතර ප්‍රහාරකයාසනත් ජයසූරිය විසින් 1996 ලෝක කුසලාන උඩුයටිකුරු කරන ලදී. ජාත්‍යන්තර කි‍්‍රකට් විචාරකයෙක් වන මා මිත්‍ර ටෝනි ග්‍රේග් (Tony Greig) සනත්ව හැඳින්වූවේ Master Blaster from Matara - මාතර ප්‍රහාරකයා යනුවෙනි.සනත්, සිය ”අලුත් ක්‍රීඩාවේදී”, 2010 අප්‍රේල් 08 වනදා, ප්‍රතිවාදීන්ට දැවැන්ත ප්‍රහාරයක් එල්ලකොට, විශිෂ්ට ජයග්‍රහණයක් ලබාගෙන, මාතර මැතිවරණ ඉතිහාසයේ අලුත් වාර්තාවක් පිහිටුවනවා ඇත. වාර්තා පිහිටුවීම සංසාරගත පුරුද්දකි. සනත් ජයසූරිය තම එක්දින ජාත්‍යන්තර තරගවලදී හයේ පහරවල් එල්,කරමින්ද ලෝක වාර්තාවක් පිහිටුවා ඇත. ගණන – 276 කි.ජනත් ජයසූරියගේ අතිවිශිෂ්ට ඉනිම් ගණනාවක් ගැන මා රටම දැනුවත් කෙරුවෙමි. ප්‍රේමදාස ක්‍රීඩාපිටියේ දී 1995 දී ඔහු ලබාගත් ලකුණු 340 ත්,එක්දින ජාත්‍යන්තර තරග අතරින් 1996 ෆයිසලාබාද්හිදී එංගලන්තයට එරෙහිව පන්දු 44 කදී එල්ල කළ ලකුණු 88 කෙසේ අමතක කරන්නද.බැට්එකේ ස්පි‍්‍රං එකක්ද?පරිගණක ජිල්මාට් එකක්ද?සනත් ජයසූරිය, විසින් ෆයිසලාබාද්හිදී එල්ල කළ ප්‍රහාරය, අදහාගත නොහැකි පකිස්තාන් උරුදු පුවත්පතක් වූ ජන්ග් (Jung) ”බොක්ස් එකක” (Box Story) සටහනක් තැබුවේ සනත්ගේ පිත්තේ “ස්පි‍්‍රං එකක්” හයිකරලාද යන සැකයක් මතුකරමින්. මෙය ෆයිසලාබාද්හී පකිස්තාන් ප්‍රධාන පුවත්පතක් වූ Dawn ඩෝන් ද වාර්තා කළේය.කෙතරම් සාධාරණව අපක්ෂපාතීව, දූෂණවලින් මගඩිවලින් තොරව, ඉතාමත් සාර්ථකව වංචා කිසිවක් රහිතව, මැතිවරණයක් පැවැත්වුවද, අපගේ “පරිගණක ජිල්මාට්” යයි කියන අයද අප අතර ඇත්තේ නොවේ. මහත්මා ලීලාවෙන් ජය – පරාජය බෙදා හදා ගන්නට අපි පුරුදුවෙමු. මැරකම් – දාමරිකකම් අපට අවශ්‍ය නැත.ප්‍රජාතන්ත්‍රවාදී ලෙස අපට අපගේ නිදහස් ඡන්දය තමන් කැමති පක්ෂයකට, තමන් කැමැති අපේක්ෂකයාට දීම විනා, ගුටිකෙලි, මරාගැනීම් කෙසේවත් අපට අවශ්‍ය නොවේ. 2010 මැතිවරණය ඉතාමත් සාධාරණව සාමකාමීව පැවැත්වීම අපගේ පරම යුතුකමයි.පොදුජන යුගය උදාවීම1999 ලෝක කුසලාන දිනා ගන්නට නොහැකිවීමත් සමඟ නායක අර්ජුන රණතුංග ඉවත්කොට, ක්‍රිකට් බලධාරීන් එම වගකීම් පවරන ලද්දේ සනත් ජයසූරියට ය. මේ කාලපරාසය තුළ, ලසිත් මාලිංගලා, චානක වෙලගෙදරලා, දකුණු පළාතෙන් මිරැන්ඩෝලා, උපුල් චන්දනලා, උපුල් තරංගලා, කළුතරින් දිල්ෂාන්ලාත්, මාලිංග බණ්ඩාරලා, ගම්පහෙන් නුවන් කුලසේකරලා හා මොරටුවෙන් අජන්ත මෙන්ඩිස්ලා සහ තවත් පිට පළාත්වල ක්‍රිකට් ක්‍රීඩකයන්ට ශ්‍රී ලංකාව නියෝජනය කිරීමේ අවස්ථාව උදාකෙරිණි. මෙනයින් බලන කල “ශශ්‍රී ලංකා ක්‍රිකට් ක්‍රීඩාවේ පොදුජන යුගය” උදාකරලන්නට කිසියම් අත්වැලක් සැපයුවේ සනත් ජයසූරියයි සිතිය හැකිය.ජනපතිට තුති මල්ගැමි හදවත් අපූරුවට හඳුනන, මැදමුලනේ හැදී වැඩුන මෙම ප්‍රතාපවත්, ඔදවත්, තෙදවත් අතිගරු මහින්ද රාජපක්ෂ ජනපතිතුමන්, 2010 පාර්ලිමේන්තු මැතිවරණය සඳහා ජවය ශක්තිය ඇති තරුණයන් ඉදිරියට ගෙන ඒම ප්‍රශංසනීය කරුණකි. මෙහිලා සනත් ජයසූරියට අත්වන්නේ විශේෂිත ස්ථානයකි.කොළඹ 7ට සීමා වී තිබුණු “ක්‍රිකට් සංස්කෘතිය” එක්තරා අයුරකින් බිඳ දමන්නට සනත් ජයසූරියට හැකියාව ලැබුණි. ජනපතිතුමා එම කාර්යය ද අගය කළාට සැකයක් නොමැත. අපගේ ක්‍රිකට් ඉතිහාසය දෙස බලනවිට, එය ප්‍රධාන වශයෙන් කොටස් කීපයකට බෙදිය හැකිය.මුල් ම යුගය – 1900 – 1930 දක්වා කාලපරිච්ඡේදය තුළදී, එය “ප්‍රසිද්ධ පාසල්ය”යි කියාගන්නා කොළඹ, පාසල්වල ඒකාධිකාරයක් විය. නායකත්වයක් හිමිවූයේ රාජකීයයන්ට හා තෝමසුවන්ටය.ඉන්පසු උදාවුණේ, ආනන්ද – නාලන්ද යුගයයි. නායකත්වය බොහෝදුරට මෙම දෙවිදුහලට හිමි විය.ශ්‍රී ලංකා ක්‍රිකට් මහාවංශය කවදාහරි කවුරුහරි ලියන දවසක 1999 - මේ දක්වා, 2010 දක්වා වකවානුව පිටපළාත් ක්‍රිකට් ක්‍රීඩකයන්ට දොරගුළු විවෘත වූ කාලපරාසය ලෙස මම හඳුන්වමි. එයට නායකත්වය දුන්නේ ජයසූරියයි.පැතුමඒකීය ශ්‍රී ලංකාවක් ගොඩනැගූ ශ්‍රේෂ්ඨ රුහුණු සිංහයා - ජනාධිපති මහින්ද රාජපක්ෂ ජනපතිතුමන්ට 2010 මැතිවරණය මගින් තුනෙන් දෙකක් බලයක් ලබාදීමෙන් මෙම පාර්ලිමේන්තු මැතිවරණය ක්‍රමය “මනාප සෙල්ලම” වෙනස් කරන්නට වරම් ලැබේවායි පතමි.තවද, මුළු රටටම සංවර්ධනය කිරීමකට දැන් ලක්ව තිබෙන අවස්ථාවක දී, පාර්ලිමේන්තුවේ බහුතර බලයක් – තුනෙන් දෙකකට වඩා විශාල ශක්තියක් රජයට ලබාදීමෙන් තව තවත් රටේ සංවර්ධන කාර්යයන් දියුණු තියුණු කිරීමට අවස්ථාව උදාවේවායි අපේ පැතුමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>09</day>
    </date>
    <link>http://www.dinamina.lk/2010/03/09/_art.asp?fn=f1003094</link>
    <topic>වැරැදුණු කුරුමානම</topic>
    <author>කීර්ති දුනුවිල</author>
    <content>දේශීය කුමන්ත්‍රණ, අධිරාජ්‍යවාදී කුමන්ත්‍රණ, දේශද්‍රෝහී කුමන්ත්‍රණ එකී නොකී විවිධාකාර කුමන්ත්‍රණ කතා අපට පසුගිය ජනාධිපතිවරණ වේදිකාවේ අසන්නට, දකින්නට ලැබුණි. සමහරු මේ කතාවලට හිනා විය. තවත් සමහරු ඒවා ගැඹුරින් සිතන්නට විය. ඇත්තටම ශ්‍රී ලංකාවට එරෙහිව කුමන්ත්‍රණ තිබේද ? තිබේ නම් ඒවා මොනවාදයන්න රටේ සාමාන්‍ය ජනතාවට ප්‍රශ්නයක් විය.අපගේ මතය නම් පසුගිය ජනාධිපතිවරණයේදී එකී මෙකී නොකී කුමන්ත්‍රණ රාශියක් ක්‍රියාත්මක වූ බවයි. ඒවා විවිධාකාරයෙන් ලාංකේය භූමිය තුළ ක්‍රියාත්මක කරන්නට අධිරාජ්‍යවාදීන් උත්සහ ගත්තේය. වැඩිදෙනෙකු කුමන්ත්‍රණ කී පමණින් සිතා සිටින්නේ අවි ආයුධ ගෙන මිනිසුන් ඝාතනය කිරීම නැතිනම් වස විස පානය කරන්නට දී ජීවිත විනාශ කිරීම යනාදී දේ එහෙත් ඒවා යල්පැනගිය, අතිශය ප්‍රාථමික කුමන්ත්‍රණයන් ය.රටක් දුර්වල කිරීමට, රටක් බේද, කිරීමට හා ජාතියක් විනාශ කිරීමට ජාත්‍යන්තරව කරන කුමන්ත්‍රණවල හැඩතල ඊට හාත්පසින්ම වෙනස් ස්වභාවයක් ගනී. එය විටෙක රළුය. තවත් විටෙක ඉතා සංවේදී ය. විටෙක ණයට දෙයි. තවත් විටෙක ආධාර දෙයි. එනිසාම මෙකී කුමන්ත්‍රණ ඉතා හොඳින් තේරුම් ගනිමින් කළමනාකරණය කරගත යුතුයි.විශේෂයෙන් ම බටහිර ප්‍රමුඛ අධිරාජ්‍යවාදීන් සහ යටත් විජිතකරණයේ පියවරුන් උත්සහ ගන්නේ තුන්වැනි ලෝකයේ අප වැනිම රටවල් නිරන්තරයෙන් සූරා කෑමට බව ඉතා පැහැදිළිය. සමහර දේශපාලන නායකයන් එය නොදුටුවන් සේ සිටිනවා. පමණක් නොව තම දේශපාලන අනුගාමිකයන්ට ද එවැන්නක් සිදු නොවන බවට අවධාරණය කරන්නට උත්සාහ ගනිමින් සිටි තවත් දේශපාලඥයන් තමන්ගේ අවස්ථාවාදී දේශපාලන වුවමනා වෙනුවෙන් මෙවැනි දේ දකිමින් නොදැක්කා සේ ඉන්නට කටයුතු කරති. එය ඉතා භයානක තත්ත්වයකි.අපට දේශපාලනය කරන්නට රටක් ජාතියක් ඉතිරි කර ගත යුතුය. අනාගත පරපුරක් උදෙසා යහපත් සංස්කෘතික පරිසරයක් නිර්මාණය කිරීමේ වගකීම කිසිදු දේශපාලන නායකයකුට තම උර හිස මතින් පහත හෙළිය නොහැකි ය. තිස් වසරක් පුරා පැවැති කුරිරු ත්‍රස්තවාදය සම්පූර්ණයෙන් නිමාකොට ජනාධිපති මහින්ද රාජපක්ෂ මැතිතුමා ජාතිය විෂකුරු ත්‍රස්තවාදයෙන් මුදාගත්තේය.මේ රටේ විවිධාකාරයේ රාජ්‍ය නායකයන් පහළ විය. එහෙත් කොන්ද කෙළින් තබාගෙන තීරණගත හැකි රාජ්‍ය නායකයන් බිහි වූයේ නැති තරම් ය. ජනතා විමුක්ති පෙරමුණ අද දේශපාලන පක්ෂයකට වඩා පුද්ගල රංචු ගැසීමක් ලෙස නිර්වචනය කළ හැකි ය. ඉදිරි මහ මැතිවරණයේදී ජනතාව විසින් එය ඉතා නිවැරැදිව තහවුරු කරනු ඇතැයි අපේ විශ්වාසයයි. රනිල් වික්‍රමසිංහ මහතා 1994 දී සිදුවූ පරාජයේ සිට මේ දක්වා පක්ෂය ප්‍රතිසංවිධානය කළේය. ඉදිරි මහ මැතිවරණ පරාජයෙන් පසුවද එතුමා විපක්ෂ නායකයා වශයෙන් දිගටම පක්ෂය ප්‍රතිසංවිධානය කරනු ඇත.විරුද්ධ පාක්ෂික නායකයන් මේ දිනවල වේදිකා මත නැග ආණ්ඩුවට අවලාද නගයි. පට්ටපල් බොරු ප්‍රවාද මවා ජනතාව රැවටීමට උත්සහ ගනී.මහින්ද රාජපක්ෂ ජනාධිපති තුමා වැනි දේශීයත්වයට ගරුකරන සිංහල බෞද්ධ නායකයකුගෙන් එය කෙසේවත් කරගත නොහැකිය. එසේ නම් ඔවුන් වෙනත් විකල්ප සඳහා වහ වහා මාරු විය යුතුය. පසුගිය ජනාධිපතිවරණයේදී අධිරාජ්‍යවාදීන් ඔවුන්ගේ සාම්ප්‍රදායික දේශීය නියෝජිතයා වූ රනිල් වික්‍රමසිංහ මහතා මදකට පස්සට ගෙන අලුත් ඒජන්තයකු එව්වේය. ඒ හිටපු ජනරාල් සරත් ෆොන්සේකා මහතාය.එහෙත් ඔහු පළමු වටයෙන්ම සිය කොළය ඉරාගත්තේය. නොදන්නා දෙමලෙට ගොස් වරිගයා නසා ගත්තේය. අනුන්ගේ පව් කරගසන්නට ගොස්, වරද්දාගෙන දැන් කල්පනා කරමින් සිටී.එබැවින් කුමන්ත්‍රණ පරාජය කොට ජාත්‍යන්තර සබඳතාවයන් ඉතා මැනවින් කළමනාකරණය කරමින්. ජාතිය ඉදිරියට ගෙනයාම සඳහා වඩා ශක්තිමත් ආණ්ඩුවක් පිහිටුවා ගැනීමට අප ඉදිරි මැතිවරණය යොදාගත යුතුය.ඉදිරියේදී පැවැත්වීමට නියමිත මහා මැතිවරණය ලාංකේය ජනයා ඉතා තීරණාත්මක ලෙස යොදා ගන්නේ නම් අපගේ මුල් පියවර ඉතා සාර්ථක වනු ඇත.ඒ පියවර ඔස්සේ තවත් පියවර දහස් ගණනක් අපට ඇවිද යා හැකිය. ලාංකේය ජනයා ඉදිරි මහ මැතිවරණය, රට ගැන, ජාතිය ගැන තීන්දුවක් ගන්නා මැතිවරණයක් බවට පත් කරගත යුතුය.තමාගේ ගමේ කමට, වතුර බටය දමා ගැනීමේ උවමනාවට, පාරට කොන්ක්‍රීට් දැමූ පලියට කවුරුන් හෝ තම වටිනා ඡන්දයෙන් පත්කොට එවනවා වෙනුවට, පසුගිය ජනාධිපතිවරණයේදී අධිරාජ්‍යවාදී කුමන්ත්‍රණ කරුවන් පැරැදවීමට අවස්ථාවාදී දේශපාලන සන්ධාන පැරැදවීමට තිස්වසරක විෂකුරු ත්‍රස්තවාදය රටින් තුරන් කළ ජාතියේ නායකයාගේ ජය තහවුරු කිරීමට හා මවු බිම දිනවීමට දිවි හිමියෙන් කැපවුණු මහජන නියෝජිතයන් පාර්ලිමේන්තුවට තෝරා එවීමට පියවර ගත යුතුය. එසේ නොවුණහොත් අධිරාජ්‍යවාදී කල්ලිය හා ඔවුන්ගේ දේශීය වන්දි බට්ටයන් නැවත මේ මාතෘභූ®මියට සතුරුකම් කරන්නට කෙළ හළනු ඇත.පක්ෂ කොඩිය වෙනුවට සියලු ලාංකේය ජනයා වෙත ජාතික කොඩිය අතට ගෙන, මේ බිමේ උරුමය රකින්නට අපට කියා දුන් ජාතික නායකත්වය ඉදිරි මැතිවරණයේදී ශක්තිමත් කළ යුතුය. එතුමන්ට පාර්ලිමේන්තුව තුළ 2/3ක බලයක් ලබා දී, ශක්තිමත් රටක් ගොඩ නැගීමට අප ජාතියක් ලෙස කැපවිය යුතුය. කුමන්ත්‍රණ කරුවන් පැරැදවිය හැක්කේ එවිට ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n1003102</link>
    <topic>ගන්න බැහැයි කියන 2 /3 බලයරජය මෙවර ලබා ගන්නවා</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>මේ රටේ සිටි නායකයන් කරන්නට නොහැකි බව පැවැසූ කාර්යයන් රැසක් ඉටු කළ ජනාධිපති මහින්ද රාජපක්‍ෂ මහතා ප්‍රමුඛ රජය මෙවර මැතිවරණයේදී පාර්ලිමේන්තුවේ 2/3ක බලයක් ලබාගන්නා බව ජාතික නිදහස් පෙරමුණු නායක විමල් වීරවංශ මහතා පාර්ලිමේන්තුවේදී ඊයේ (9) ප්‍රකාශ කළේය.රාජ්‍ය නායකයන් හතර දෙනකුට විසඳුමක් දීමට නොහැකි වූ මේ රටට කොඩිවිනයක්ව තිබූ ත්‍රස්තවාදය නිමා කිරීමට හැකි වූ ජනාධිපති මහින්ද රාජපක්‍ෂ මහතාට බැහැ යැයි කියන 2/3 බලය ගැනීමට ද හැකියාව ඇතැයි වීරවංශ මහතා කීවේය.මේ රටට වින කළ මත්පැන් උවදුර සහ පාතාලය මර්දනය කිරීමටත් ජනාධිපති මහින්ද රාජපක්‍ෂ මහතාට හැකි වූ බවද මේවා බොහෝ අය කළ නොහැකි දේවල් ලෙස සලකා ඉතිහාසයේ කටයුතු කළ ඒවා බව ද වීරවංශ මහතා කීවේය.ජනාධිපතිවරණයේ දී 58%ක ජනවරමක් ජනාධිපති මහින්ද රාජපක්‍ෂ මහතාට හිමි වූ බව ද, එය කොම්පියුටර් ජිල්මාට් එකක් කියා ඇතැමුන් පැවැසුවත් මෙවර මැතිවරණයෙන් ආණ්ඩුව 2/3ක ජනවරමක් ලැබූ පසු ඔවුන්ට තරු විසිවනු ඇතැයි ද විමල් වීරවංශ මහතා කීවේය. හදිසි නීති විවාදයට එක්වෙමින් විමල් වීරවංශ මහතා මේ බව පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n1003103</link>
    <topic>හිටපු අගවිනිසුරු ශ්‍රී ලංකාවේ අධිකරණපද්ධතියට බරපතළ හානියක් සිදු කළා</topic>
    <author/>
    <content>ශ්‍රී ලංකා රූපවාහිනී සංස්ථාවේ ‘’සංවාදය’’ වැඩසටහනේ විශේෂ සම්මුඛ සාකච්ඡාවකට සහභාගී වූ ප්‍රවීණ ශ්‍රී ලංකා පුවත්පත්වේදියකුª සහ ‘රාවය’ පුවත් පතේ කර්තෘ වික්ටර් අයිවන් මහතා, හිටපු අගවිනිසුරු ශ්‍රී ලංකාවේ අධිකරණ පද්ධතියට ප්‍රබල හානියක් සිදුකර ඇති බව පැවැසීය.එම නිසා ඔහු අගවිනිසුරුව සිටි සමයේ දී ලබාදුන් මත භේදයට තුඩු දෙන සහ පාර්ශව භාජනයෙන් යුත් ඇතැම් තීන්දු පිළිබඳව සමාලෝචනය කිරීමට ස්වාධීන කොමිසමක් පත්කළ යුතු බව ඔහු අවධාරණය කරයි.එච්. එල්. ද සිල්වා ඇතුළු සම්භාවනීය විනිසුරුවන් කිහිප දෙනකුගේ විරෝධතාව නොතකා, හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය විසින් සරත් එන් සිල්වා මහතා අගවිනිසුරු පදවියට පත්කළ බව ඔහු කීය.මේ සමඟම ශ්‍රී ලංකාවේ අධිකරණ ඉතිහාසයේ අඳුරු යුගයක් උදා වූ බව ඔහු පැවැසීය. වයඹ ඡන්ද දූෂණය ඇතුළු විවිධ චෝදනාවලින් ගැලවීම සඳහා හිටපු ජනාධිපතිනිය සරත් එන් සිල්වා මහතා අගවිනිසුරු තනතුරට පත් කළ බව ඔහු එහි දී කීවේ ය.අධිකරණ ස්වාධීනතාව උදෙසා නොනිමි අරගලය නැමැති ග්‍රන්ථය පළ කිරීමට හේතු සාධක වූ කරුණු පිළිබඳවද ඔහු මෙහිදී පැහැදිලි කෙළේ ය. සැමියා අත්අඩංගුවට ගෙන තිබූ අවස්ථාවකදී ප්‍රකාශනයක් සටහන් කර ගැනීමේ මුවාවෙන් කැඳවා මහේස්ත්‍රාත් ලෙනින් රත්නායක විසින් තමා දූෂණය කළ බවට , 1997 දී කිසියම් කාන්තාවක් තමාට වාර්තා කළ බව ඔහු කියයි.අධිකරණයේ පත්වීම ලැබීමට පෙර මොහු සේවයකර ඇත්තේ රක්ෂණ සංස්ථාවේයි. වංචා කිරීම් හේතුවෙන් ඔහු සේවයෙන් පහ කරන ලද බව ඔහු කියයි. මොහු සරත් සිල්වා මහතාගේ මිතුරෙක් වූ නිසා ඇටර්නි ජෙනරාල් වශයෙන් මේ දූෂිත මහේස්ත්‍රාත්වරයා ඔහු ආරක්ෂා කළ බව අයිවන් මහතා පැවැසීය. තවද වැදගත් නඩු වලට අදාළ ලිපිගොනු අතුරුදන් වූ අවස්ථාද ඔහු එහි දී පෙන්වා දුණි.හිටපු අගවිනිසුරුවරයාගේ ක්‍රියා කලාපයට එරෙහිව විනිසුරුවරුන්ට මෙන්ම මහේස්ත්‍රාත්වරුන් කිහිප දෙනෙකුට නොකැමැත්තෙන් වුවත් අධිකරණ සේවාවෙන් ඉවත් වීමට සිදුවිය. සබරගමුව පළාතේ බණ්ඩාර මහතා මීට නිදසුනක් වශයෙන් ඔහු විසින් දක්වන ලදී.පහත් පෙළේ කාන්තාවන් සහ ප්‍රධාන පෙළේ මැරයන් සමඟ ඔහු දුරකථන සම්බන්ධතා පැවැත් වූ බවට වාර්තාද තමා සතු බව රාවය කර්තෘ අනාවරණය කෙළේ ය. තවද, අධිකරණ ක්‍රියාපටිපාටීන්ට එරෙහිව පත්වීම් ලබාදුන් අවස්ථාද ඔහු මෙහි දී හුවා දැක්වීය. එමෙන්ම, සරත් සිල්වා මහතා තම සගයින් විනිසුරුවන් වශයෙන් පත්කළ අවස්ථා ද වේ.ප්‍රසිද්ධියට පත් දියවන්නා ඔය රථ ගාලේ සිද්ධියටද සම්බන්ධවූයේ නීතිඥවරියක් බව ඔහු කියයි. යුද්ධය ආරම්භයේ දී, දමිළ පුද්ගලයෙක් විසින් කේබල් ජාල රූපවාහිනී සමාගමක් පිහිටුවීමට කටයුතු කරන ලද බවත් , සැකයට තුඩුදුන් මේ රූපවාහිනී ජාලය විවෘත කිරීමට අවසර නොලැබිණු බවත් පෙන්වා දුන් අයිවන් මහතා ඊට අදාළව ගොනු කළ මූලික අයිතිවාසිකම් පෙත්සම විභාග කෙළේ සරත් එන් සිල්වා මහතා බවද සිහිපත් කෙළේ ය.අදාළ භාණ්ඩ ඇතුළුව සමාගම වරායේදීම විකුණා දැමීමට මේ පුද්ගලයාට ඉඩකඩ සලසා දෙන ලදී. සරත් සිල්වා නමින් ක්‍රියාත්මක වන බෞද්ධ රූපවාහිනී චැනලය ලැබුණේ ඊට තිළිණයක් වශයෙනි.G. S.P සහනය නොලැබී යාම සම්බන්ධයෙන් සරත් සිල්වා මහතා වගකිව යුතු බව අයිවන් මහතා කීය. වැඩ - නීති ව්‍යාපාරයට එරෙහිව ඔහු දුන් ජාත්‍යන්තර කම්කරු සංවිධානය වෙත යොමුකරනු ලැබූ තීන්දුව මීට නිදසුනක් බවද එම සංවාදයේ දී කරුණු දක්වමින් අයිවන් මහතා ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n1003104</link>
    <topic>ධනුනගේ ‘අයි.පී’ අංකයන්රහස් පොලිසියට ලබා දෙන්න</topic>
    <author>කුමුදු හෙට්ටිආරච්චි</author>
    <content>“හයිකෝප්” මුදල් වංචාව සම්බන්ධව අත්අඩංගුවට ගැනීමට සොයන ධනුන තිලකරත්න සැඟව සිටින ස්ථානය අනාවරණය කැර ගැනීමට සැකකරු භාවිත කරන අන්තර්ජාල සේවාවේ ‘අයි.පී’ අංකයන් දෙකකට අදාළ තොරතුරු රහස් පොලිසියට ලබාදෙන්නැයි කොළඹ කොටුව මහේස්ත්‍රාත් ලංකා ජයරත්න මෙනෙවිය විදුලි සංදේශ නියාමන කොමිෂන් සභාවේ අධ්‍යක්ෂ ජෙනරාල්වරයා ඊයේ (9) නියෝග කළාය.අධිකරණය මඟ හැර සැඟව සිටින සැකකාර ධනුන තිලකරත්න අත්අඩංගුවට ගැනීමට පරීක්ෂණ පවත්වන රහස් පොලිසිය අධිකරණයෙන් කළ ඉල්ලීමක් සලකා බලමින් මහේස්ත්‍රාත්වරිය එම නියෝගය නිකුත් කළාය.සැකකාර ධනුන තිලකරත්න විසින් අන්තර්ජාලය භාවිත කිරීමට උපයෝගී කරගනු ලබන අන්තර්ජාල ප්‍රාටෝකෝල්” (අයි.පී) අංක දෙකක් හඳුනාගෙන ඇති බවත්, එම අංකයන් ඇමෙරිකානු අන්තර්ජාල සේවා සපයන දත්ත ගබඩාවලට අයත් බවට හඳුනාගෙන ඇති බවත් රහස් පොලිසිය මහේස්ත්‍රාත්වරියට දැන්වීය.ශ්‍රී ලංකාව තුළ ඇති අන්ර්ජාල සේවා සැපැයුම් ආයතන මඟින් ලබාදෙන සේවාවන් ඔස්සේ සැකකරු මේ ‘අයි.පී’ අංක භාවිත කැර ඇති බවත් සැකකරු කුමන ස්ථානයක සැඟව සිටින්නේද යන්න අනාවරණය කැර ගැනීමට මේ ‘අයි.පී’ අංක ඇතුළත් වන ග්‍රාහක තොරතුරු ලබාගැනීමෙන් හැකිවන බවත් රහස් පොලිසිය වැඩිදුරටත් මහේස්ත්‍රාත්වරියට දන්වා සිටියේය.මේ ‘අයි.පී’ අංක දෙකට ඇතුළත් වන ග්‍රාහක තොරතුරු ඉදිරිපත් කරන ලෙසට විදුලි සංදේශ නියාමන කොමිසන් සභාවේ අධ්‍යක්ෂ ජෙනරාල්වරයාට නියෝග කරන්නැයි රහස් පොලිසිය අධිකරණයෙන් ඉල්ලා සිටියේය.‘හයිකෝප්’ මුදල් වංචාව සම්බන්ධව රහස් පොලිසිය සිදුකරන ඉදිරි පරීක්ෂණ කටයුතු සඳහා සැකකරු අත්අඩංගුවට ගැනීමට අවශ්‍යව ඇති හෙයින් ද දැනට සැකකරු සැඟව සිටින ස්ථානය අනාවරණය කැර ගැනීමට අවශ්‍ය හෙයින්ද මේ නියෝගය නිකුත් කරන බව අදාළ නියෝගය නිකුත් කරමින් මහේස්ත්‍රාත්වරිය පැවැසුවාය.ඒ අනුව සැකකරු භාවිත කරන බවට අනාවරණය වී ඇති ‘අන්තර්ජාල ප්‍රොටෝකෝල්’ (අයි.පී) අංක දෙකට සම්බන්ධ ග්‍රාහක තොරතුරු දිනය වෙලාව සම්බන්ධයෙන්ද, අන්තර්ජාල සේවා සපයන දායකයාගේ විස්තරද රහස් පොලිසියට ලබාදෙන ලෙස විදුලි සංදේශ නියාමන කොමිසන් සභාවේ අධ්‍යක්ෂ ජෙනරාල් වරායට නියෝග කෙරිණි.යුද හමුදාව වෙත ව්‍යාජ ලියවිලි ඉදිරිපත් කැර ප්‍රශ්නකාරී ටෙන්ඩර් හතරක් ලබාගෙන අමෙරිකානු ඩොලර් 2,99,061.25ක් වංචා කළැයි පවසන සිද්ධියේ දෙවැනි සැකකරු වන ධනුන තිලකරත්න අත්අඩංගුවට ගැනීමට අධිකරණය මඟින් වරෙන්තු නිකුත් කැර ඇත.සැකකාර ධනුන තිලකරත්න විසින් අධිකරණයට ඉදිරිපත් කරන ලද අපේක්ෂිත ඇප අයැදුමද අධිකරණය විසින් ප්‍රතික්ෂේප කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n1003105</link>
    <topic>ජනපතිවරණ සමයේ දී අවි ළඟ තබා ගත්</topic>
    <author>සිරිසේන රාජපක්ෂ</author>
    <content>ජනාධිපති මැතිවරණ සමයේ බෝම්බ හා තුවක්කු ළඟතබා ගත් බවට සැකකරමින් රහස් පොලිසිය මඟින් අත්අඩංගුවට ගෙන රඳවා ගෙන සිටි කොළඹ මාලිගාවත්තේ බෝධිරාජාරාමාධිපති ඌව තැන්නේ සුමන හිමියෝ ලබන (16) වැනිදා තෙක් රක්ෂිත බන්ධනාගාර ගත කෙරිණි.රහස් පොලිසිය කළ ඉල්ලීමට අනුව කොළඹ අතිරේක මහේස්ත්‍රාත් ලාල් රණසිංහ බණ්ඩාර මහතා විසින් සැකකාර හිමි නම මෙසේ රිමාන්ඩ් භාරයට පත් කරන ලදී.මේ නඩුව අධිකරණය හමුවේ කැඳ වූ අවස්ථාවේ සැකකාර හිමිනම වෙනුවෙන් පෙනී සිටි ජ්‍යෙෂ්ඨ නීතිඥ අජිත් පතිරණ මහතා තම සේවාදායක හිමිනම දියවැඩියා හා අධික රුධිර පීඩනයෙන් පෙළෙන නිසා උන්වහන්සේ මානසික වශයෙන් පීඩනයකට පත්ව ඇති බවත් තවදුරටත් උන්වහන්සේ රඳවා තබා ගැනීමෙන් එම තත්ත්වය උග්‍රවිය හැකි බැවින් උන්වහන්සේ සාමාන්‍ය නීතිය යටතේ රක්ෂිත බන්ධනාගාරයට පත් කරන ලෙසත් ඉල්ලා සිටියේ ය.එම ඉල්ලීම ගැන සළකා බැලූ අතිරේක මහේස්ත්‍රාත්වරයා සැකකාර හිමිනම රක්ෂිත බන්ධනාගාර ගත කිරීමට නියෝග කෙළේ ය. නීතිඥ අජිත් පතිරණ මහතා තවදුරටත් අධිකරණයට කරුණු දක්වමින් සිද්ධියට සම්බන්ධ බව කියන හතරවැනි සැකකරු වකුගඩු අබාධයකින් පෙළෙන නිසා ඊට අදාළ වෛද්‍ය පරීක්ෂණය (10 දාට) පැවැත්වෙන බැවින් ඒ සඳහා ඔහුට සහභාගී වීමට අවසර ලබා දෙන ලෙසද ඉල්ලා සිටියේ ය.එම ඉල්ලීමටද ඉඩ දෙමින් අදාළ සැකකරු වෛද්‍ය පරීක්ෂණය සඳහා 10 වැනි දින කොළඹ ජාතික රෝහලට ඉදිරිපත් කරන ලෙස බන්ධනාගාර අධිකාරිවරයාට නියෝග කෙරිණි. පසුගිය ජනාධිපතිවරණයෙන් පසු රහස් පොලිසියට ලැබුණ තොරතුක් මත රහස් පොලිසිය විසින් කරන ලද වැටලීමකදී මාලිගාවත්තේ බෝධිරාජාරාමයේ තිබී බෝම්බ තොගයක් හා ටී. 56 තුවක්කු 2ක් ඇතුළු භයානක අවි තොගයක් සොයාගෙන ඇති අතර එහි සිටි තරුණයින් හය ;දනකුද සැකපිට අත්අඩංගුවට ගෙන රඳවා තබාගෙන පරීක්ෂණ පවත්වන ලදී.පරීක්ෂණයේ දී සොයා ගත් තුවක්කු හා බෝම්බ පිළිබඳ වාර්තාවක් ලබා ගැනීම සඳහා ඒවා දැනට රජයේ රස පරීක්ෂකවරයා වෙත යවා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n1003106</link>
    <topic>‘හදිසිය’සම්මතයි</topic>
    <author/>
    <content>හදිසි නීතිය මසකින් දීර්ඝ කිරීමේ යෝජනාව වැඩි ඡන්ද 69කින් පාර්ලිමේන්තුවේදී ඊයේ (9) සම්මත විය.හදිසි නීති යෝජනාවට පක්ෂව ඡන්ද 93ක් ලැබූ අතර විපක්ෂව ඡන්ද 24ක් ලැබිණි.ආණ්ඩුව සමඟ ජාතික නිදහස් පෙරමුණේ සහ ජාතික හෙළ උරුමයේ මන්ත්‍රීවරුන් යෝජනාවට පක්ෂව ඡන්දය ප්‍රකාශ කළ අතර එක්සත් ජාතික පක්ෂයේ දෙමළ ජාතික සන්ධානයේ සහ ජනතා විමුක්ති පෙරමුණේ මන්ත්‍රීවරු විරුද්ධව ඡන්දය ප්‍රකාශ කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n1003107</link>
    <topic>වැඩි මිලට හාල්වික්කොත් බලාගෙනයි !</topic>
    <author>නුවන් කොඩිකාර</author>
    <content>රජය පනවා ඇති උපරිම සිල්ලර මිලට වඩා වැඩි මිලට සහල් විකුණන වෙළෙඳ සල් වැටලීම අද (10) සිට ආරම්භ කරන බව වෙළෙඳ, අලෙවි සංවර්ධන සමූපකාර හා පාරිභෝගික සේවා ඇමැති බන්ධුල ගුණවර්ධන මහතා පැවැසීය.ඊට අදාළ උපදෙස් දිසාපතිවරයා යටතේ සිටින පාරිභෝගික සේවා අධිකාරියේ වැටැලීම් නිලධාරීන්ට ලබා දී ඇතැයි හෙතෙම කීවේ ය. වැඩි මිලට සහල් විකුණන කඩ හිමියන් අධිකරණය වෙත පමුණුවන බවද ඒ මහතා ප්‍රකාශ කෙළේ ය.සම්බා තොග මිල රුපියල් 63කි, ස්ටීම් නාඩු රු. 35කි. කැකුළු රු. 47 කි. බාස්මතී 64කි. මේ මිලට සහල් සතොස , මිනි කෝප් සිටි සහ කෝප් සිටි වලින් ලබාගත හැක.රජයේ ප්‍රවෘත්ති දෙපාර්තමේන්තුවේ ඊයේ (09) පැවැති මාධ්‍ය හමුවේදී ඇමැති බන්දුල ගුණවර්ධන මහතා මේ කරුණු හෙළි කෙළේ ය. කිසිඳු සහල් හිඟයක් රට තුළ නොමැති බවත්, 2012 වසර දක්වා අවශ්‍ය ආරක්ෂිත තොග රජය සතුව තිබෙන බවත් ඇමැතිවරයා එහි දී කීවේ ය.උපරිම මිල සොසලකා සහල් කිලෝ එකකින් රුපියල් දහයක, පහළොවක ලාභ තබා ගනිමින් අළෙවි කිරීම් කරන බවට තොරතුරු ලැබී තිබෙන බව පවසන ඇමැතිවරයා එවැනි අය ගැන තොරතුරු තිබේ නම් දන්වන ලෙසද ඉල්ලා සිටියේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n1003108</link>
    <topic>ත්‍රි’ මලේ පාසලක හිමිනමක්ගෙල කපා ගෙන මිය ගිහින්</topic>
    <author>ත්‍රිකුණාමලය විශේෂ</author>
    <content>ත්‍රිකුණාමලය, ගෝමරන්කඩවල ප්‍රදේශයේ පාසලක ගුරු හිමිනමක් ඊයේ (9) අලුයම ගෙල කපා දිවි හානි කරගෙන ඇතැයි ගෝමරන්කඩවල පොලිසිය කියයි.නිවාඩු ලබා සිටි මේ හිමිනම පෙර දින නවාතැන් ගෙන සිටි කල්‍යාණපුර විහාරස්ථානයට පැමිණ ඇත්තේ පසුදින රාජකාරියට වාර්තා කිරීමටය.එසේ පැමිණි උන්වහන්සේ සිහිමද ගතියෙන් පෙළී ඇති අතර එසේ සිටියදී විහාරස්ථානයේ නාන කාමරයේදී බ්ලේඩ් තලයකින් ගෙල කපා ගන්නට ඇතැයි පොලිසිය සැක කරයි. මේ අවාසනාවන්ත ඉරණමට ගොදුරු වූයේ පට්ටිය ගෙදර, කටුගහ, ශ්‍රී මුදලින්දාරාම විහාරවාසි නෙළුවේ ප්‍රේමලංකාර හිමියන්ය.නවාතැන්ගෙන සිටින විහාරස්ථානයට බස් රථයකින් මෙම හිමිනම ගමන් කරමින් සිටියදි ඇතිවූ සිද්ධියකින් පසුව මෙම සිහිමද ගතිය ඇතිවී තිබේ. පසුව විහාරස්ථානයේ නාන කාමරයට ගොස් ඇති හිමිනම බොහෝ වේලාවක් යන තෙක් නොපැමිණීම නිසා දොර කඩා බලද්දී බ්ලෙඩ් තලයකින් ගෙල කපා මිය ගොස් සිටියදී හමුවී තිබේ.ගෝමරන්කඩවල සහකාර පොලිස් අධිකාරි මහින්ද දිසානායක මහතාගේ උපදෙස්මත පොලිස් ස්ථානාධිපති පොලිස් පරීක්ෂක ඩබ්. එම්. සිරිවර්ධන මහතා ඇතුළු පොලිස් කණ්ඩායමක් වැඩිදුර පරීක්ෂණ පවත්වා ගෙනයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n1003109</link>
    <topic>නොරොච්චෝලේ තාප බලාගාරයේ හදිසි ගින්නක්</topic>
    <author>පුත්තලම සමූහ</author>
    <content>නොරොච්චෝලේ තාප විදුලි බලාගාරයේ හටගෙන ඇති හදිසි ගින්නක් පිළිබඳව කල්පිටිය පොලීසිය පරීක්ෂණ අරඹා ඇත. ඊයේ (09) වැනි දින පාන්දර 1.00 ට පමණ එම විදුලි බලාගාරයේ ගබඩාවක මෙම ගින්න හටගෙන ඇති අතර, ගින්නෙන් එම ගබඩාවේ තිබූ වයර් හා පයිප්ප විශාල ප්‍ර‍්‍රමාණයක් පිළිස්සී ඇති බව පොලීසිය පවසයි.ගින්න හටගත් වහාම එහි සේවකයින් කළ දැනුම්දීමට අනුව කල්පිටිය පොලීසිය හා කල්පිටිය නාවික හමුදා කඳවුරේ නිලධාරීනුත් බලවත් පරිශ්‍රමයක් දරා ගින්න නිවා දමා ඇත. එහෙත් ඒ සඳහා පැය 2 ක පමණ කාලයක් ගත වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n10031010</link>
    <topic>ශ්‍රී ලංකාවත් ඉන්දියාවත් අතරමිතුදම තව තවත් ශක්තිමත් කර ගනිමු</topic>
    <author>සමන්ති වීරසේකර සහ කටුගස්තොට සමූහ</author>
    <content>ශ්‍රී ලංකාව හා ඉන්දියාව අතර අනාදිමත් කාලයක් පුරා පැවැති මිතුදම ශ්‍රී ලංකා - ඉන්දීය ඉංග්‍රීසි භාෂා ඉගැන්වීම් පුහුණු මධ්‍යස්ථානය ආරම්භ කිරීමත් සමඟ තවදුරටත් පුළුල්වනු ඇතැයි ඉන්දියාවේ විදේශ ලේකම් නිරූපමා රාවෝ මහත්මිය පැවසුවාය.දෙරටේ සහයෝගිතාව ඇතිව ඉංගී‍්‍රසි ඉගැන්වීමට මෙවැනි වටිනා ව්‍යාපෘතියකට මඟ හෙළිවූයේ ශ්‍රී ලංකා ජනපති මහින්ද රාජපක්ෂ මහතාගේ දර්ශනයට අනුව යැයිද ඇය කීවාය.පේරාදෙණිය පැණිදෙණිය ඉංග්‍රීසි ගුරු පුහුණු විද්‍යාලයේ දී ශ්‍රී ලංකා - ඉන්දියා ඉංග්‍රීසි ඉගැන්වීම පිළිබඳව ගුරුපුහුණු මධ්‍යස්ථානය හා භාෂා රසායනාගාරය විවෘත කිරීමේ උත්සවයට සහභාගි වෙමින් ඉන්දියා විදේශ ලේකම් ශ්‍රීමතී නිරූපමා රාවෝ මහත්මිය එසේ පැවසුවාය.ඉගෙන ගැනීම මෙන්ම බාහිර ලෝකය සමඟ එකට මුසුවීමේ උනන්දුව ශ්‍රී ලාංකික ප්‍රජාව සතුව ඇති බව තමා අවබෝධ කර ගත්තේ, තමන් ශ්‍රී ලංකාවේ සේවයේ යෙදී සිටි වකවානුවේ දී බවද ඇය පැවසුවාය.වැඩිදුරටත් අදහස් දැක්වූ රාවෝ මහත්මිය මෙසේ ද පැව සුවාය.මෙවැනි ඉංග්‍රීසි භාෂා ව්‍යාපෘති මඟින් බාහිර ලෝකය සමඟ සබඳතා වර්ධනය කැර ගනිමින්, විශේෂයෙන්ම ව්‍යාප්ත වන ගෝලීයකරණය උපයෝගි කර ඉන්දියාව හා ශ්‍රී ලංකාව ආර්ථික වශයෙන් සංවර්ධනය වී දෙරට ජීවන තත්ත්වය ඉහළ නංවා ගැනීමට අවස්ථාව සලසා ගැනීමට හැකියි.ඉන්දියාව හා ශ්‍රී ලංකාව අතර සබඳතාවය අපේ කලාපයට ආදර්ශවත් හා අද්විතීය සබඳතාවක් බවට පත්කැර ගැනීම වැදගත්.ජනාධිපති ලේකම් ලලිත් වීරතුංග මහතා. ඉංග්‍රීසි භාෂාව ඉගෙන ගැනීමේ පහසුකම් සලසා දීම ජනාධිපති මහින්ද රාජපක්ෂ මහතාගේ සංකල්පයක්.එම සංකල්පය ක්‍රියාත්මක කිරීමේ දී ඉංග්‍රීසි භාෂාව ඉගැන්වීමේ ගුරු පුහුණු මධ්‍යස්ථානයක් පේරාදෙණියේ විවෘත කිරීමට ඉන්දියානු විදේශ ඇමැතිනී නිරූපමා රාවෝ මහත්මිය ලබා දුන් සහාය ශ්‍රී ලාංකික ජනතාව අගය කරන බව කිව යුතුයි.රාජ්‍ය පරිපාලන හා ස්වදේශ කටයුතු ඇමැති ආචාර්ය සරත් අමුණුගම මහතා. ශ්‍රී ලංකාව ඉන්දියාවට ආදරය කරන රටක්. දෙරට අතර සම්බන්ධතාවයට දීර්ඝ ඉතිහාසයක් තිබෙනවා.මේ මධ්‍යස්ථානය ශ්‍රී ලංකාවට ලැබුණු විශිෂ්ට පරිත්‍යාගයක් බව කිවයුතුයි.අධ්‍යාපන ඇමැති සුසිල් ප්‍රේමජයන්ත මහතා. ශ්‍රී ලංකාවේ දරුවන්ගේ් ඉංග්‍රීසි භාෂා දැනුම වර්ධනය කිරීමට ඉන්දියාව ලබාදෙන ශක්තිය ඉහළින්ම අගය කරනවා. සෑම දරුවෙකුටම ඉංග්‍රීසි භාෂා දැනුම ලබාදීම සඳහා වූ ජනාධිපති මහින්ද රාජපක්ෂ මහතාගේ චින්තනය මෙවන් ආයතන හරහා මල්ඵල ගැන්වෙනවා.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, ජනාධිපති ජ්‍යෙෂ්ඨ උපදේශක සුනිමල් ප්‍රනාන්දු, අධ්‍යාපන ලේකම් නිමල් බණ්ඩාර මහත්වරු මෙහිදී අදහස් දැක්වූහ.ශ්‍රී ලංකාවේ ඉන්දියානු මහ කොමසාරිස් අශෝක් කාන්ත මධ්‍යම පළාත් නියෝජ්‍ය පොලිස්පති පූජිත් ජයසුන්දර මහත්වරුන් ඇතුළු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n10031011</link>
    <topic>දකුණේ මාර්ගඅලුත්වැඩියාව කඩිනමින්</topic>
    <author>බන්ධුල ගුණසේකර සමඟමාලිම්බඩ සමූහ</author>
    <content>දකුණු පළාතේ අබලන්මාර්ග ප්‍රතිසංස්කරණ කටයුතු සඳහා රුපියල් මිලියන හයසිය හතළිහක මුදලක් වෙන් කිරීමට පියවරගෙන ඇති බව දකුණු පළාත් ඉඩම් සංවර්ධන, වාරිමාර්ග මහා මාර්ග ප්‍රවෘත්ති හා ග්‍රාමීය වතු යටිතල පහසුකම් අමාත්‍යාංශය පවසයි. මේ යටතේ පළාත් සභාවට අයත් මාර්ග මෙන් ම ප්‍රාදේශීය සභා යටතේ ඇති අබලන් වූ මාර්ග, පාලම්, බෝක්කු හා කාණු පද්ධති නවීකරණය කිරිමට නියමිතය.අත්‍යාවශ්‍ය මාර්ග කාපට් කිරීම සහ කොන්ක්‍රීට් කිරීම ද මේ වැඩපිළිවෙළ යටතේ සිදු කැරේ. මේ සංවර්ධන කටයුතු නොපමාව ඇරඹීමට සැලැසුම් කොට ඇති බව අමාත්‍යාංශ ලේකම් ජයසිරි රුවන්පතිරණ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n10031012</link>
    <topic>සන්ධාන අපේක්ෂකයන් සමඟ එක් වීගම දියුණු කිරීමට සැවොම එක්වන්න</topic>
    <author/>
    <content>අප ලැබූ නිදහස ඇතමුන් විසින් පාවාදීම හමුවේ ජාත්‍යන්තරයෙන් එල්ලවන චෝදනාවලට පිළිතුරු සැපයීමට මෙවර මැතිවරණය තුළින් රටේ සියලු ජනතාව කටයුතු කළයුතුව ඇතැයි ජනාධිපති මහින්ද රාජපක්ෂ මහතා ප්‍රකාශ කෙළේය.මෙවර මැතිවරණයට එක්සත් ජනතා නිදහස් සන්ධානයෙන් ඉදිරිපත් වී සිටින්නේ ගමට ආදරය කරන ගමේ ජනතාවගේ සිතුම් පැතුම් හඳුනන නියෝජිත පිරිසක් බව ද ඔවුන් සමඟ එක්ව ගම ගොඩනැඟීමට දායක වන්නැයි තමා සියලු ජනතාවගෙන් ඉල්ලා සිටින බව ද ජනාධිපතිතුමා පැවසීය.ජනාධිපතිතුමා මේ බව පැවසුවේ බෙලිඅත්ත මැතිවරණ කොට්ඨාසයේ ශ්‍රී ලංකා නිදහස් පක්ෂ බල මණ්ඩල සාමාජිකයන් සමඟ ඊයේ (09) පෙරවරුවේ වලස්මුල්ලේ දී පැවති හමුවකදී ය.වැඩිදුරටත් අදහස් දැක්වූ ජනාධිපතිවරයා මෙසේද කීය.මේ රටේ ජනතාවට අවශ්‍ය සංවර්ධනය ලබාදීමට පසුගිය වසර කිහිපය තුළ අප කටයුතු කළා. අපි කිසිදු අවස්ථාවක ඡන්දය පිළිබඳ සිතා මේ රටේ අනාගතයට බලපාන තීන්දු ගත්තේ නැහැ. මේ රටේ අනාගත පරපුර පිළිබඳ සිතා සියලු සංවර්ධන තීන්දු ගත් බවද රටේ සියලු ජනතාවගේ ආශිර්වාදය ද ඊට ලැබෙනවා.ගම සංවර්ධනය කළ හැක්කේ ගමට අවශ්‍ය මූලික අවශ්‍යතාවන් ලබා දීමෙන් පමණයි. ගම සංවර්ධනය කිරීමේ වැඩපිළිවෙළ තුළින් රට සංවර්ධනය කිරීමේ වැඩපිළිවෙළ වඩා හොඳින් ඉදිරියට ගෙන යා හැකියි.තමුන්නාන්සේලා 2005 දී මාව මේ රටේ ජනාධිපතිවරයා කළා. එයින් තමුන්නාන්සේලා බලාපොරොත්තු වුනේ මොකක්ද, ඒකීය රටක්, ත්‍රස්තවාදය අවසන් වුණ රටක්. අපි දන්නවා. මේ රටේ අවුරුදු 30ක් තිස්සේ තිබුණ ත්‍රස්තවාදය සම්පූර්ණයෙන්ම නැති කරන්න ඉතා කෙටි කාලයක් තුළ අපට හැකි වුණා.ලෝකයේ ප්‍රබල රටවල තියෙන්නා වූ ත්‍රස්තවාදය අවසන් කර ගන්න බැරිව මහා බලගතු ජාතීන් තවමත් සටන් කරනවා. සමහර රටවල් භාවිත කළ ආයුධ නිසා අද ඔවුන්ගේ ඉපදෙන දරුවෝ විකෘති වෙනවා. අංග විකල වෙනවා. අද ඔවුන් දරු උපත් ඇති කිරීම තහනම් කරලා ඒ පිළිබඳ වාර්තා අපි දැක්කා.අපි එහෙම කෙළේ නැහැ. සිවිල්වැසියන් රැකගෙන තමයි මේ මහා මානුෂික මෙහෙයුමක් අපි කළේ. එහෙත් අද අපට ජාත්‍යන්තරයෙන් ප්‍රශ්න එල්ලවෙලා තියෙනවා. අද අපි මේ රටේ ජනතාවගෙන් බලාපොරොත්තු වෙන්නේ මෙවර මැතිවරණයේ දී මේ රටේ සත්‍ය තත්ත්වය පිළිබඳ මේ ජාතීන්ට පැහැදිළි උත්තරයක් ලබා දෙන්න කියලා.අපි යුද්ධය කරන අතර මේ රටේ අනාගත ආර්ථිකය සංවර්ධනය කිරීම සඳහා අවශ්‍ය පසුබිම සකස් කළා. එදා පාරක් බෝක්කුවක් හදන්න සල්ලි ඉල්ලුවහම කිව්වේ යුද්ධය නිසා දෙන්න බැහැ කියලා. එදා යුද්ධය කියලා අපට සංවර්ධනයට සල්ලි හම්බවුනේ නැහැ. අද ප්‍රාදේශීය සභාවල සමහර මන්ත්‍රීවරුන් ලක්ෂ 500 වියදම් කරලා තියෙනවා. ඒ තමන්ගේ ප්‍රදේශ දියුණු කරන්න.එදා කෙළේ තාවකාලිකව පස් දාලා පාරවල් හදන එක මහා වැස්සක් ආවහම ඒ පාරවල් හේදිලා යනවා. හැමදාම වුනේ ඒක ඒවා අපි දැකලා තියෙනවා. අපි ඒ ක්‍රමය අතහැරලා කොන්ක්‍රීට් පාරවල් ගමට ගෙනාවා. අවුරුදු 20කට ඒ පාරවල් හොඳට පවතිනවා.අපි ජනතාව වෙනුවෙන් වැඩ කරනවා. අපත් එක්ක ඔබට ගමට වැඩකරන්න පුළුවන්. ගමට අවශ්‍ය විදුලි බලය අපි ලබා දුන්නා. සෑම නිවසකටම විදුලිය ලබාදීමේ පසුබිම අපි හැදුවා. නොරොච්චෝලේ, ඉහළ කොත්මලේ වගේ ව්‍යාපෘති අපි හැදුවා. මේවා වසර ගාණක් අතහැරලා දාලා තිබුණ ව්‍යාපෘති.අපි ජනතාවට අවශ්‍ය සංවර්ධනය ලබාදෙන්න ඡන්දය ගැන හිතන්නේ නැතිව තීරණ ගත්තා. අපි අවංකව මේ තීන්දු ගත්ත නිසා ජනතාව අපත් සමඟ එක් වුණා. අපට අවශ්‍ය වුනා මේ රටේ අනාගත පරපුර වෙනුවෙන් අලුත් තරුණ පරපුර වෙනුවෙන් මේ සංවර්ධනය කරන්න. අපි මේ දරුවන්ටයි මේ රට භාරදෙන්නෙ. ඔවුන්ට අපි ශක්තිමත් ආර්ථිකයක් ඇති රටක් භාර දෙන්න ඕන. ඒ ආර්ථිකය ගොඩ නඟන්න තමයි මේ දැවැන්ත වරායන් හදන්නේ. මේවට නොයෙක් බාධා ඇති වුණා. සමහරු කකුලෙන් ඇද්දා. අපි ඒ අභියෝග ජය ගත්තා.ඒ වගේම මේ ප්‍රදේශයේ ජාත්‍යන්තර සම්මන්ත්‍රණ ශාලාවක් හැදෙනවා. මහා දැවැන්ත දිසාපති කාර්යාලයක් මේ දිස්ත්‍රික්කය තුළ හැදෙනවා. අක්කර 300ක උද්භිත උද්‍යානයක් හැදෙනවා. ඒ වගේම ටෙලි සිනමා ගම්මානයක් මේ දිස්ත්‍රික්කයට ලැබිලා තියෙනවා. ඒ සංවර්ධනයේ ප්‍රතිලාභ ඒ පහසුකම් අපි ලබාදීලා තියෙනවා.අද මහා වාරිමාර්ග පද්ධති ජාත්‍යන්තර ක්‍රීඩාංගණ මේ පළාතේ ගොඩනැගිලා තියෙනවා. මේවායේ ප්‍රතිලාභ මේ පළාත්වල ජනතාවට ලැබිලා තියෙනවා. අපි මේ රටේ තරුණයාට ලෝකය විවෘත කරන්න ඕන. වෘත්තීය පුහුණු වැඩසටහන් ඇති කරන්න ඕන. ඒ සඳහා අවශ්‍ය කාර්මික විද්‍යාල අපි හදලා තියනවා. මේවා පිළිබඳ විශේෂ අවධානයක් අපි යොමු කරලා තියනවා.මේ වැඩපිළිවෙළ මඟින් අපි මේ දිස්ත්‍රික්කය සංවර්ධනය කරලා තියනවා. මේ දිස්ත්‍රික්කයේ විතරක් නෙවේ රට පුරාම මේ සංවර්ධනය අපි සිදු කරලා තියනවා. ඒක මට රටේ ඕනෑම ප්‍රදේශයකට ගිහින් කියන්න පුළුවන්. මහා ගුවන් පාලම් අද කොළඹ ප්‍රදේශයේ හැදිලා තියනවා.අපි ගමට මූලික අවශ්‍යතාවන් ලබා දෙන්න ඕන. එය ලබාදුන්නොත් විතරයි ගම දියුණු වෙන්නේ. මේ හරහා ගම සහ නගරය අතර සබඳතා වැඩිවේවා. මේ ගමේ සංවර්ධනය පිළිබඳ අවබෝධයක් අපට තියෙනවා. ගම සංවර්ධනය කිරීමේ වැඩපිළිවෙළ තුළින් අපි රට සංවර්ධනය කිරීමේ වැඩපිළිවෙළ ඉදිරියට ගෙනියන්න ඕන.අද හොඳ කණ්ඩායමක් ඉදිරිපත් වෙලා ඉන්නවා. ගමට වැඩකරන්න පුළුවන් දේශපාලනඥයෝ අපි ගොඩනඟනවා. ගමේ ජනතාව වෙනුවෙන් සේවය කරන්න අපි කැපවෙනවා කියන එක මම යළිත් මතක් කරනවා. අපි සියලුදෙනා එක්වෙලා මේ ගම ගොඩනගන්නත් ඒ හරහා රට ගොඩනගන්නත් කැපවෙමු කියලා ආරාධනා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n10031013</link>
    <topic>ගණන් කිරීමේ මධ්‍යස්ථානවලකලබල වුණොත් ඡන්ද ශූන්‍යයි</topic>
    <author>දයා පෙරේරා</author>
    <content>නිදහස් හා සාධාරණ ඡන්ද විමසීමකට බාධා කරමින් පාර්ලිමේන්තු මැතිවරණයේ ඡන්ද ගණන් කිරීමේ ශාලාවල නියෝජිතයන්ට පහරදීම් එලවා දැමීම් සිදුවුවහොත් එම ඡන්ද ශූන්‍ය කිරීමට මැතිවරණ කොමසාරිස් දයානන්ද දිශානායක මහතා තීරණය කර ඇත.ඡන්ද මධ්‍යස්ථානයක කලබල සිදුවුවහොත් හා එමගින් නිදහස් හා සාධාරණ ඡන්දයකට බාධා වූ බව ඔප්පුවන්නේ නම් එහි ඡන්ද ශූන්‍ය කිරීම මීට ඉහතදී සිදුකැරුණු නමුත් ගණන් කිරීමේ මධ්‍යස්ථාන සඳහා එම ශූන්‍ය කිරීම ක්‍රියාත්මක කැරෙන්නේ පළමුවරට මේ මැතිවරණයේදී බව මැතිවරණ මහලේකම් කාර්යාලීය ජ්‍යෙෂ්ඨ නිලධරයෙක් දිනමිණට කීවේය.ඡන්ද ගණන් කරන ශාලාවක කලබලයක් සිදුවුවහොත් ප්‍රථමයෙන්ම සිදුකරන්නේ ගණන් කිරීම නතර කිරීම බවත් අනතුරුව කොමසාරිස්වරයාගේ නියෝගය මත ඡන්ද ශූන්‍ය කරනු ඇති බවත් හෙතෙම පැවැසීය.මේ පිළිබඳව දැනටමත් දිස්ත්‍රික් තේරීම්භාර නිලධාරින් දැනුවත් කර තිබෙන්නේ යැයිද ඔවුන් මගින් දේශපාලන නියෝජිතයන්ට කරුණු පැහැදිලි කිරීමටත් නියමිත යැයිද හෙතෙම කීවේය.මහ මැතිවරණයට තරග කරන දේශපාලන පක්ෂ ලේකම්වරුන් සමඟ මැතිවරණ කොමසාරිස්වරයා ලබන සිකුරාදා (12) පවත්වන සාකච්ඡාවේදී මේ තීරණය ගැන වැඩිදුර කරුණු දක්වනු ඇතැයිද එම නිලධරයා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n10031014</link>
    <topic>රන්ජන් රාමනායකගෙන් මහනුවර ගුරුවරියකට දුරකතන මගින් තර්ජන</topic>
    <author>චන්ද්‍රිකා පෙරේරා</author>
    <content>සබරගමු පළාත් සභාවේ එක්සත් ජාතික පක්ෂ කණ්ඩායම් නායක රන්ජන් රාමනායක මහතා මහනුවර ප්‍රදේශයේ ප්‍රධාන පාසලක ගුරුවරියකට දුරකතනය මගින් මරණ තර්ජන කළ බවට කටුගස්තොට පොලිසියට පැමිණිල්ලක් ලැබී තිබේ.රාමනායක මහතා කළ බව, කියන මුදල් වංචාවක් සම්බන්ධයෙන් මේ ගුරුවරිය තොරතුරු හෙළිකරන බවට සඳහන් කෙළේ යැයි කෝපයට පත්වී මොහු මෙසේ තර්ජනය කරන බව පැමිණිළිකාර ගුරුවරිය පොලිසියට පවසා තිබේ.මොහු පරුෂ වචනයෙන් බැන වදිමින් ගුරුවරියගේ ජංගම දුරකථනයට කෙටි පණිවිඩ රාශියක් යවා ඇති අතර බැන වැදීම් හා කෙටි පණිවිඩ සියල්ල ඇය විසින් ජංගම දුරකථනයේ තැන්පත් කැර ඇති බව සඳහන් වේ. රන්ජන් රාමනායක මහතා ඉතාලියට ගොස් සිටියදී ද මේ ගුරුවරියට දුරකථනය මගින් කතා කැර තර්ජනය කරමින් ඇගේ කට කපන බවත් අතුරුදන් කරවන බවත් පවසා ඇතැයි ඇය පවසයි.ඉකුත් පෙබරවාරි 14 දා ද 011 2 74 57 87 දරන දුරකතන අංකය මගින්ද කතා කැර ඇති රාමනායක මහතා පැමිණිළිකාර ගුරුවරියට තර්ජනය කළ බව ඇය කියයි.තර්ජනය කිරීම් පිළිබඳ ගුරුවරිය විසින් සබරගමු විපක්ෂ නායක කාර්යාලයටද පැමිණිළි කළ බවත් එහි සිටි තැනැත්තෙකු විසින් මේ සම්බන්ධයෙන් කටයුතු කිරීමට එපා යැයි පැවසූ බවත් සිද්ධියට සම්බන්ධ පාසල් ගුරුවරිය දිනමිණ වෙත දැනුම් දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n10031015</link>
    <topic>කැබ් රියක් ගසක හැපීසිවු දෙනෙක් මිය යති</topic>
    <author>ලුණම සමූහ සනත් ගමගේ සහ වීරකැටිය සමූහ</author>
    <content>අගුණකොළපැලැස්ස කංකානම්ගමදී ඊයේ (09) අලුයම සිදුවූ රිය අනතුරකින් සිවු දෙනකු මිය ගොස් ඇත.ඇඹිලිපිටිය ප්‍රදේශයේ සිට අඟුණකොලපැලැස්ස දෙසට ධාවනය වෙමින් තිබූ කැබ් රථයක් පාරෙන් ඉවතට පැන ගසක හැපීමෙන් අනතුර සිදුවී ඇති බව අඟුණකොළපැලැස්ස පොලිසිය පවසයි.සිද්ධියෙන් හකුරුවෙල තරංග සම්පත්, දෙනියාය තිලක් ධම්මික අමරසිංහ, කටුවන සාලිය සුදත් කුමාර මාතර අකිල යන තැරුණයන්සිවු දෙනා මෙසේ මියගොස් ඇත. මිය ගිය අයගේ මරණ සම්බන්ධව පරීක්ෂණ හම්බන්තොට හා අඟුණකොලපැලැස්ස රෝහලේදී සිදුකෙරේ. අඟුණකොළපැලැස්ස පොලීසිය සිද්ධිය සම්බන්ධයෙන් පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n10031016</link>
    <topic>මැතිවරණයට දින හතකට පෙරඡන්ද පොළ නියෝජිතයන් නම් කරන්න</topic>
    <author>දයා පෙරේරා</author>
    <content>මහ මැතිවරණයට දින හතකට පෙර ඡන්ද පොළ නියෝජිතයන් නම් කර දිස්ත්‍රික් තේරීම් භාර නිලධාරීන්ට දැනුම් දිය යුතු බව මැතිවරණ මහ ලේකම් කාර්යාලය දේශපාලන පක්ෂ හා ස්වාධීන කණ්ඩායම්වලට දන්වයි.දිස්ත්‍රික් තේරීම් භාර නිලධාරීන් විසින් පාර්ලිමේන්තු මැතිවරණයේ ආරක්ෂක කටයුතු ඇතුළු මැතිවරණ රාජකාරි සම්බන්ධයෙන් දේශපාලන පක්ෂ බලයලත් නියෝජිතයන් සමඟ පවත්වනු ලබන සාකච්ඡා මඟින් මේ දැනුම්දීම සිදුකරයි.තැපැල් ඡන්ද පෙට්ටි නිකුත් කිරීම හා මුද්‍රා තබන අවස්ථාවේද නිරීක්ෂණය සඳහා නියෝජිතයන් පත්කළ හැකිය.පත්කරනු ලබන නියෝජිතයන්ට ජාතික හැඳුනුම්පත අනිවාර්ය වන අතර ඔවුන්ගේ් පත්වීම් ලිපි කපා, කුරුටුගා ඇත්නම් බාර නොගන්නා බවත් මැතිවරණ මහලේකම් කාර්යාලය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n10031017</link>
    <topic>යාපනය දිස්ත්‍රික් ජනතාවගේසිවිල් ගැටලු විසැඳීමට කාර්යාලයක්</topic>
    <author>භක්ති ධර්මපි‍්‍රය මෙන්ඩිස් යාපනය සිට...</author>
    <content>යාපනය දිස්ත්‍රික්කයේ සිවිල් ජනතාවට තමන්ගේ ගැටලු සහ අවශ්‍යතාවන් ඉටුකරගැනීම සඳහා සිවිල් සම්බන්ධීකරණ, මහජන සම්බන්ධතා කාර්යාලයක් යුදහමුදාපති ලුතිනන් ජෙනරල් ජගත් ජයසූරිය මහතා අතින් විවෘත කෙරිණි.යාපනය නගර මධ්‍යයේ පිහිටි මෙම කාර්යාලයට පැමිණෙන ඕනෑම සිවිල් වැසියෙකුට තමන්ගේ නොවිසඳුණු ගැටලු ඉදිරිපත් කළ හැක.මේ අවස්ථාවට සහභාගි වූ යුදහමුදාපතිවරයා අතින් මෙහිදී රුපියල් ලක්ෂ 25ක් පමණ වටිනා භාණ්ඩ තොගයක් පාසල් ළමයින් ඇතුලු යාපනය පදිංචි පිරිසකට පරිත්‍යාග කෙරිණි. පාපැදි 100ක්, ධීවර යාත්‍රා 10ක්, ක්‍රීඩා භාණ්ඩ කට්ටල 25ක්, මෙහිදී ඔවුන්ට ප්‍රදානය කෙරිණි.මෙම අවස්ථාව සඳහා යාපනය ආඥාපති මේජර් ජෙනරල් මහින්ද හතුරුසිංහ, යාපනය දිස්ත්‍රික් ලේකම් කේ. ගනේෂ්, නගරාධිපති පී.යෝගේෂ්වරී මහත්ම මහත්මීහුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=n10031018</link>
    <topic>බිත්තර ලක්‍ෂ 30ක්ආනයනයට පියවර</topic>
    <author>නිරූෂි විමලවීර</author>
    <content>විවෘත වෙළෙඳ පොළේ බිත්තරයක මිල රුපියල් දහය දක්වා පහත හෙළීමේ අරමුණින් බිත්තර ලක්‍ෂ තිහක් කඩිනමින් ආනයනය කිරීමට රජය තීරණය කර ඇත. දිනෙන් දින බිත්තර මිල ඉහළ යෑමෙන් පාරිභෝගික ජනතාව විශාල අසීරුතාවකට පත්ව ඇති බවත්, එහෙයින් රජය මේ තීන්දුව ගත් බවත්, පශු සම්පත් සංවර්ධන ඇමැති සී. බී. රත්නායක මහතා අවධාරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=r1003101</link>
    <topic> ඡන්දයේදී සියලු බල එක්තැන් කරජනපතිගේ වැඩපිළිවෙළට දායක වෙමු</topic>
    <author>බියගම විශේෂරංජිත් අම්පිටියාවත්ත</author>
    <content>තමා වෙනුවෙන් ජනතාව ලබා දෙන කතිරය බාල්දුවක් හෝ පාඩුවක් වන්නට ඉඩ තබන්නේ නැතැයි ද ජනතාව මෙවර ලබා දෙන කතිරය විදේශ බලවේග මේ රටට කරන අයුතු ඇඟිලි ගැසීම්වලට වැට බැඳීමක් වන්නේ යැයිද ගම්පහ දිස්ත්‍රික් සන්ධාන අපේක්ෂක හිටපු පාර්ලිමේන්තු මන්ත්‍රී ඩුලිප් විජේසේකර මහතා පැවැසීය.ඩුලිප් විජේසේකර මහතා මෙසේ පැවැසුවේ සන්ධාන පාක්ෂිකයන් දැනුවත් කිරීම සඳහා මාකොළදී පැවැති ශඛා සමිති නිලධාරින්ගේ හමුවකදීය.ඩුලිප් විජේසේකර මහතා මෙසේ ද පැවැසීය.දේශයේ ආරක්ෂාවට බල සම්පන්න බලයක් අපේ ජනපතිට ජනතාව ලබා දුන්නා.එම ඡන්ද ප්‍රතිඵලය ලැබීමත් සමඟ එතෙක් මෙරට ක්‍රියාත්මක වූ ද්‍රෝහී බලවේග හඳුනා ගැනීමට ලැබුණා. විදේශ බලවේග විස්මයට පත්වුණා.මෙරට ඡන්ද දායකයන් ඡන්දයේ බලය ලෝකයට පෙන්වා දුන්නා. විදේශ වල සිට ක්‍රියාත්මක වෙමින් තිබූ කුමන්ත්‍රණත් ඒ හරහා මේ රටට සිදුවීමට ගිය ලේ වැඟිරීම් සහිත අපකීර්තිමත් සිදුවීම් මාලාවක සුල මුලත් හෙළි දරව් වුණා.මහා මැතිවරණයේ දී රටේ සියලු බල එක්තැන් කර ජනපතිගේ දේශහිතෛෂී සේවයට දායක වෙමු.ප්‍රාදේශීය සභා මන්ත්‍රීවරු හා බැසිල් රාජපක්ෂ මහතාගේ සම්බන්ධීකරණ නිලධාරි ඩොනල්ඩ් අබේසුන්දර මහතා ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=r1003102</link>
    <topic>නායකත්වයේ වැරැදි හා දුබල තීන්දු නිසා ජවිපෙ අයිස් කන්දක් මෙන් දිය වෙනවා</topic>
    <author>බදුරලිය සමූහරත්නසිරි ගමඇතිගේ</author>
    <content>මේ රටේ දේශපාලන පක්‍ෂ අතුරින් අභිමානනීය බැවින් ඉහළම තලයක සිටි ජනතා විමුක්ති පෙරමුණ අද වන විට නායකත්වයේ වැරැදි හා දුර්වල තීන්දු තීරණ නිසා අයිස් කන්දක් මෙන් දියවී යන බවත්, වෛරය මුසු වදන් භාවිතා කරමින් අනුන්ට බැන වැදුණද පක්‍ෂ සාමාජිකයන් පක්‍ෂය හැර යෑම නතර කළ නොහැකි බවත් තැපැල් හා විදුලි සන්දේශ ඇමැති නන්දන ගුණතිලක මහතා පැවැසීය.ඇමැතිවරයා මෙසේ පැවැසුවේ බෙල්ලන ප්‍රදේශයේ පැවැති මැතිවරණ ප්‍රචාරක රැලියකදීය. ඇමැති නන්දන ගුණතිලක මහතා මෙසේද කීය.දශක තුනක් පුරා පැවැති යුද්ධය හේතුවෙන් අපට අහිමි වූ දෙවල් මෙපමණ යැයි කියන්න බැහැ. යුද්ධය හේතුවෙන් අහිමිවූ වටිනා ජීවිත හැර අනෙකුත් දෑ යළි ගොඩනඟා ගැනීමට කාලය එළැඹ තිබෙනවා. ඒ සඳහා පෙළගැසීමට අවශ්‍ය නිවැරැදි නායකත්වයක් අපට ලැබී තිබෙනවා.එදා බටහිර රටවල් තමන්ගේ වැසියන්ට කිව්වේ ශශ්‍රී ලංකාවේ සංචාරයට යන්න එපා. ශශ්‍රී ලංකාව භයානක රටක් කියලයි. එහෙත් අද ඒ අයම කියනවා ලෝකයේ සංචාරය කරන්න හොඳම රටවල් 31 අතුරින් පළමු තැන හිමිවන්නේ ශශ්‍රී ලංකාවට කියලා.බොහෝ දෙනා කිව්වේ මහින්දට යුද්ධ කරන්න පුළුවන් වුණාට ආර්ථිකය නිසි ලෙස හසුරුවන්න බැහැ කියලයි. ඒත් ලෝක ආර්ථික අර්බුදය හමුවේ බොහෝ රටවල ආර්ථික හතර ගාතෙන් වැටෙද්දී අපි ප්‍රශස්ථ මට්ටමකයි හිටියේ. ලෝකයේ හොඳම කොටස් වෙළෙඳ පොළ අප සතුයි.විදේශීය ආයෝජකයන් දිනපතා මෙහි පැමිණීමට පටන් අරන්. ශශ්‍රී ලංකාව මධ්‍යම ප්‍රමාණයේ ආදායම් ලබන රටක් බවට පත්වෙලා.මෙවර පාර්ලිමේන්තු මැතිවරණයේදී සන්ධානයේ ජයග්‍රහණය ඉර හඳ වගේ විශ්වාසයි. ඒ පිළිබඳව කිසිම සැකයක් නැහැ. ජනපතිගේ අරමුණ හරවත් සංවර්ධනයක් ඇති කොට එහි ප්‍රතිලාභ රටේ සිව් කොනේ සියලු දෙනාට කිසිදු වෙනස් කමකින් තොරව ලබාදී සුබ අනාගතයක් උරුම කරදීමයි.ඒ සඳහා තුනෙන් දෙකක බලයක් ඇති ශක්තිමත් පාර්ලිමේන්තුවක් අවශ්‍යයි. පිරිසිදු දක්‍ෂ කාර්යශූර පිරිසක් මේ පාර්ලිමේන්තුවට යැවිය යුතුයි.මෙවර මා මැතිවරණයට ඉදිරිපත් වෙන්නේ ජනාධිපතිගේ ආශිර්වාදය හා මඟපෙන්වීම මත ශශ්‍රීලනිප කළුතර දිස්ත්‍රික් සංවිධායකවරයකු ලෙසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=r1003103</link>
    <topic>විදුලිය – මාර්ග - සන්නිවේදන පහසුකම්සියල්ල 2011 වනවිට ලබා දී අවසන් කරනවා</topic>
    <author>නිට්ටඹුව සමූහජෙනට් ජයසිංහගම්පහ සංචාරකගම්පහ මධ්‍යම සමූහ</author>
    <content>මහින්ද චින්තන ඉදිරි දැක්මෙන් ගුවන්, නාවික, වෙළෙඳ, බලශක්ති සහ දැනුම යන සෑම අංශයකින් ම අපේ රට ප්‍රධාන පෙළේ කේන්ද්‍රස්ථානයක් කිරීමට සැලැසුම් කර තිබෙන බවත් මේ සැලැසුම් ක්‍රියාත්මක වීමේ දී ගම්පහ දිස්ත්‍රික්කය බුද්ධිවර්ධනයේ කේන්ද්‍රස්ථානය බවට පත් කරන බවත් එක්සත් ජනතා නිදහස් සංධානයේ ගම්පහ දිස්ත්‍රික් කණ්ඩායම් නායක ජනපති ජ්‍යෙෂ්ඨ උපදේශක බැසිල් රාජපක්ෂ මහතා පැවැසීය. ඒ මහතා එසේ පැවැසුවේ ගම්පහ දිස්ත්‍රික් ලේකම් කාර්යාලය අබියස පැවති ජනහමුවකදීය.එළැඹෙන මහ මැතිවරණය සඳහා එක්සත් ජනතා නිදහස් සන්ධානය වෙනුවෙන් නාම යෝජනාභාරදීමෙන් අනතුරුව වෙන්ව තිබූ විරෝධතා දැක්වීමේ අවස්ථාවට කණ්ඩායම් නායකයා ලෙස සහභාගි වූ බැසිල් රාජපක්ෂ මහතා එම අවස්ථාවට සහභාගි වීමට පැමිණි පක්ෂයේ අපේක්ෂකයන් සහ ඔවුන්ගේ ආධාරකරුවන් හමුවේ තවදුරටත් මෙසේ පැවැසීය.ගම්පහ දිස්ත්‍රික්කය ශ්‍රී ලංකාවේ නූතන දේශපාලන ඉතිහාසයට අමරණීය සිහිවටන රැසක් එකතු කැර තිබෙනවා. මෙහි සිටින ප්‍රගතිශීලි බුද්ධිමත් ජනතාව මේ රට වැරැදි මඟට ගොස් අගාධයට වැටීමට යන සෑම අවස්ථාවකදීම එය නිවැරැදි මඟට ගැනීමට පෙරමුණ ගෙන සිය කාලය, ශ්‍රමය, ධනය අසීමිත ලෙස වැයකර තිබෙනවා.මේ ජනතාව පසුගිය ජනාධිපතිවරණයේ දී ජනාධිපතිගේ ජයග්‍රහණය විජයග්‍රහණයක් කිරීම සඳහා විශාල වැඩි ඡන්ද ප්‍රමාණයක් ලබා දී තිබුණා.ගම්පහ දිස්ත්‍රික්කයෙන් 7,84000ක් පමණ බුලත් කොළයට ලැබී තිබුණා. ජනාධිපතිතුමාට 2,80000කට වඩා වැඩිය ඡන්ද ප්‍රමාණයක් ලැබුණා. මෙතරම් විශාල වැඩි ඡන්ද ප්‍රමාණයක් ඒ තීරණාත්මක අවස්ථාවේ ජනාධිපතිතුමාට ලැබුණේ ‘මහින්ද චින්තන’ වැඩපිළිවෙළ ගත වූ සිවු වසරේ ක්‍රියාවට නංවා ඒවායේ ප්‍රතිලාභ භුක්ති විඳීන ජනතාවගේ සිත්හි ජනාධිපති ඇතුළු රජය කෙරෙහි බලවත් විශ්වාසයක් තහවුරු වී තිබෙන නිසායි.ජනතාව අප කෙරෙහි තැබූ විශ්වාසය අබමල් රේණුවකින්වත් මෙතෙක් අඩුකර නැහැ. පියවරෙන් පියවර එය වැඩිකර ගත්තා.රජය බලයට පත් කිරීමෙන් මේ රටේ අහිංසක ජනතාවගේ එකම බලාපොරොත්තුව වුණේ තිස් අවුරුද්දක් පුරා මේ රටේ පැවති ත්‍රස්තවාදය, බෙදුම්වාදය නිමාවට පත්කර මරණ බයෙන් තොරව නිවී සැනසිල්ලේ ජීවත්වීමට අවස්ථාව සළසා ගැනීමයි. එදා අද අපට විරුද්ධව බොරු චෝදනා අපවාද නැඟූ, කටකතා පැතිරවූ විරුද්ධ පක්ෂ පවා අපෙන් ඒ ටික බලාපොරොත්තු වුණා.ඔවුන් එදා කීවෙ සුනාමි සහන මණ්ඩල පිහිටුවන්න එපා. පෙඩරල් දෙන්න එපා කියන එකයි. එසේ නැතුව කිලිනොච්චිය, මුලතිව්, නාගදීපය, සේරුවාවිල යළි නිදහස් කර ගනී කියලා ඔවුන් කවදාවත් සිතුවෙ නැහැ.මුළු රටේම ජනතාවගේ මූලික අවශ්‍යතාවන විදුලිය, මාර්ග, සන්නිවේදන පහසුකම් සියල්ල 2011 වසර වනවිට අපට ලබාදීමට හැකි වෙනවා. අපි අනාගතය ගැන ඉතා තුලනාත්මකව සිතා බැලිය යුතුයි. තව වසර 6කින් මේ රට ආසියාවේ සංවර්ධනයෙන් පරිපූර්ණ වූ රට හැටියට නඟාසිටුවීමට අප පියවර ගන්නවා.එහි දී ගම්පහ දිස්ත්‍රික්කයට සුවිශේෂී අවස්ථාවක් ලබාදීම මගේ අපේක්‍ෂාවයි. ජනාධිපතිතුමා අපේක්ෂිත පූර්ණ සංවර්ධිත ශ්‍රී ලංකාවක් බිහි කිරීමට සෑම ක්‍ෂේත්‍රයකම විශාල පුනරුදයක් ඇති කළ යුතුයි.මේ සඳහා අවශ්‍ය ශක්තිමත් පාර්ලිමේන්තුවක් පිහිටුවා ගැනීම අපට අත්‍යාවශ්‍යයි. මේ සඳහා අප සම¼ඟ නොවෙනස්ව සිටින ප්‍රගතිශීලි ජනතාවගේ සහාය අපට අවශ්‍යයි. තුනෙන් දෙකේ බලය සහිත ශක්තිමත් රජයක් පිහිටුවා ගැනීමට අවශ්‍ය බලය ජනතාව මෙවරත් අපට ලබාදෙන බව අපට විශ්වාසයි.සියලු මැතිවරණ නීති රීති ඒ අයුරින් පිළිපදිමින්, ජනතාවට ඉතා සුළුවෙන් හෝ අගතියක් නොවන අයුරින්, විරුද්ධවාදීන්ට පවා අප ආදර්ශයට ගත හැකි සාමකාමී මැතිවරණයක් පැවැත්වීමට පෙළ ගැසී ඒකරාශි වෙමු. ඒ සඳහා අවශ්‍ය පසුබිම ජනාධිපතිතුමා අපට සලසා දී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=r1003104</link>
    <topic>ලංගම බස් සේවාවක්ලබා දෙන්නැයි ඉල්ලීම්</topic>
    <author>පාලින්ද නුවර විශේෂ</author>
    <content>කෙළින්කන්ද – මාකෙලි ඇල්ල මාර්ගයේ බුලත්සිංහල හරහා කොළඹට නව ලංගම බස් සේවාවක් අරඹන්නැයි ප්‍රදේශවාසී මගී ජනතාව අදාළ බලධාරීන්ගෙන් ඉල්ලා සිටිති.පාලින්ද නුවර හා බුලත්සිංහල සම්බන්ධ කරමින් පරගොඩ පුස්සමුල්ල තොටුපළ හරහා නොබෝදා විවෘත කැරිණි.නව පාලම ඉදිවීමෙන පසු ඉමහත් ගමන් පහසුවක් සැලැසී තිබේ. දිනපතා කෙළින්කන්ද සිට හොරණ හරහා බස් රථයක් යෙදවීම ජනතා පැතුම් සඵල කරවීමක් වන බවද මගී ජනතාව පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=r1003105</link>
    <topic>මනාප පොරයට තිත තබනමැතිවරණ ක්‍රමයක් ස්ථාපිත විය යුතුයි</topic>
    <author>මහරගම විශේෂ - වේහැල්ලේ පියතිලක</author>
    <content>එකම පක්‍ෂයේ අය බෙලි කපාගන්නා මේ මනාප මැතිවරණ ක්‍රමයට තිත තබා, ආසනයට තමන්ට වගකියන මන්ත්‍රීවරයෙක් පත්කර ගන්නා මැතිවරණ ක්‍රමයක් ස්ථාපිත කිරීම ඊළඟ පාර්ලිමේන්තුවේ ප්‍රධාන කාර්යය විය යුතු යැයි වාරිමාර්ග හා ජල කළමනාකරණ ඇමැති ජීවන් කුමාරණතුංග මහතා පැවැසීය.ඇමැතිවරයා මෙසේ පැවැසුවේ ඒ මහතාගේ මහරගම ඡන්ද මෙහෙයුම් කාර්යාලය විවෘත කළ අවස්ථාවේය.ඇමැතිවරයා මෙසේ ද පැවැසීය.ඉකුත් 30 වසරක යුද්ධය වෙනුවෙන් වැය කරන ලද කෝටි සංඛ්‍යාත මුදල් රටේ සංවර්ධනය යෙදවීමට හැකි වුණා නම් අද අසියාවේ සංවර්ධිත රටවල් අතරින් ප්‍රමුඛස්ථානය ගන්නා රටක් ශ්‍රී ලංකාව.වසර 30 ක් පස්සට ගිය රට ඉදිරි වසර හයේදී ආසියාවේ ප්‍රශස්තම රට කිරීම ජනාධිපතිතුමාගේ ඊළඟ සංග්‍රාමයයි. රටට තිබුණු ලොකුම පාඩුව තීන්දු තීරණ අව්‍යාජයි, කොන්ද කෙලින් තියාගෙන, විදෙස් බලවතුන්ට කොන්ද නොනමන, නායකත්වයක් නැතිකමයි. අද ඒ නායකත්වය අපට ලැබී තිබෙනවා.එහෙත් දේශීය කුමන්ත්‍රණකාරයින් විදේශීය කුමන්ත්‍රණකාරයන් සමඟ එක්වී යළිත් රට අස්ථාවර කිරීමට ගන්නා ක්‍රියාමාර්ග මුලිනුපුටා දැමීම මේ යුගයේ ජනාධිපතිතුමාගේ අයෝමය නායකත්වයෙන් සන්ධාන රජය කළ අනර්ඝම සේවයයි.සුදු හම දුටු සැනින් අපේ සමහර නායකයෝ දෙකට තුනට නැමුණා. බාල්දු වුණා. ලෝක බැංකුව ජාත්‍යන්තර අරමුදල ඇඟිල්ල උස්සනකොට බිරංතට්ටු වුණා.යුද්ධය ඉවරයි. භීතිය ඉවරයි. සාමය ස්ථාපිතයි. බිඳුණු දේශය යළිත් යාවෙලා. මහින්ද චින්තනය ඉදිරි දැක්ම පරිපූර්ණ වූ පසු ආසියාවේ සමෘද්ධිමත් රට වන්නේ ශශ්‍රී ලංකාවයි.ජනාධිපතිතුමාට මේ සංග්‍රාමය සඳහා ශක්තිමත් පාර්ලිමේන්තුවක් අවශ්‍යයි. මේ මැතිවරණය පැවැත්වෙන්නේ ඒ සඳහායි.මෙහිදී සන්ධානයට අයත් සෑම පක්‍ෂයකින්ම නියෝජිතයන් සහභාගි වූ අතර, මහරගම නගර සභාපති කාන්ති කොඩිකාර, නන්දසිරි විනෝදහේවා (කො. ප.), නාගරික මන්ත්‍රී තුෂාර දිසානායක, හේමාල් ජයසිරි (මහජන පක්‍ෂය) යන මහත්ම මහත්මීහු ද ජනහමුව ඇමතූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=r1003106</link>
    <topic>රටේ සුබ අනාගතය වෙනුවෙන්තරුණ ශක්තිය ජනපතිට ලබා දෙන්න</topic>
    <author>මිනුවන්ගොඩ සමූහ – සිරිසේන අත්තනායක</author>
    <content>ජනාධිපතිතුමන් සුබ අනාගතයක් උදෙසා මේ රට ඉදිරියට ගෙන යාම සඳහා විශේෂයෙන් තරුණ තරුණියන්ට අත දිගු කරන අවධියක තරුණ ජවය, ශක්තිය වැඩෙන ආකාරයේ වැඩසටහන්වලින් ඒ තරුණ ශක්තිය එතුමාට ලබා දිය යුතු යැයි කටාන ප්‍රධාන සංවිධායිකා ගම්පහ දිස්ත්‍රික් සන්ධාන අපේක්‍ෂිකා වෛද්‍ය සුදර්ශිනී ප්‍රනාන්දුපුල්ලේ මහත්මිය මිනුවන්ගොඩ බෝධිපිහිටුවෙල දී පැවැසුවාය.ප්‍රනාන්දුපුල්ලේ මහත්මිය එසේ කීවේ පෞද්ගලික ධන පරිත්‍යාගයෙන් බෝධිපිහිටුවෙල ප්‍රජාශාලාව අසල දී නව වොලිබෝල් ක්‍රීඩා පිටියක් ඉදිකිරීමෙන් එය ජනතා අයිතියට පැවරීමේ උත්සව සභාවට සහභාගි වෙමිනි.ප්‍රනාන්දුපුල්ලේ මහත්මිය මෙසේ ද කීය.වසර 30 ක් තිස්සේ පැවැති යුද්ධයේ ගිනිදැල් නිවාලමින් මේ රට නැංවීමේ “මහින්ද චින්තන ඉදිරි දැක්ම” මගින් ක්‍රියාකාරී වැඩසටහන් රැසක් ක්‍රියාත්මක කෙරෙනවා. ඒ සඳහා අපේ තරුණ – තරුණියන්ට පෙළගැසී කටයුතු කරන්න ජනාධිපතිතුමා පසුබට වී නැහැ.ඒ අනුව අපි කවුරුත් අපේ යුතුකම් පැහැර නොහැර කටයුතු කිරීමයි වැදගත් වන්නේ. රටේ සංවර්ධනය උදෙසා තරුණ නායකත්වය අවශ්‍යයි.එවන් නායකත්වයකට යාමට තරුණ ශක්තිය, ජවය අත්‍යාවශ්‍යයි. එය ලබාගත හැක්කේ ක්‍රීඩාවෙන් පමණයි.ඒ නිසා දේශපාලන නායකත්වයේ අභිමානය ඇතිකරලීමට අපේ තරුණ තරුණියන් හට ක්‍රීඩා කෞශල්‍යය නැංවීමෙ උපරිම සහය දිය යුතුයි.මේ අවස්ථාවට බස්නාහිර පළාත් සභා මන්ත්‍රී ලයනල් ජයසිංහ මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=r1003107</link>
    <topic>බෙලිඅත්තේ උපන් මාජනපති හැර යන්නේ නෑ</topic>
    <author>දොම්පේ සමූහ</author>
    <content>බෙලිඅත්තේ උපත ලැබූ තමා කවරදාකවත් ශ්‍රී ලංකා නිදහස් පක්ෂය හැරනොයන බවත්, ජනපති මහින්ද රාජපක්ෂ මැතිතුමා දමා නොයන බවත් ගම්පහ දිස්ත්‍රික් එක්සත් ජනතා නිදහස් සන්ධානයේ මන්ත්‍රිධූර අපේක්ෂක සරණ ගුණවර්ධන මහතා කීය. ඒ මහතා එසේ කීවේ සමණබැද්ද ඩී. ඒ. ලක්ෂ්මන් මහතාගේ නිවෙස ඉදිරිපිට පැවැත්වූ ප්‍රචාරක රැලියක් අමතමිනි.ගුණවර්ධන මහතා මෙසේද කීය. 1982 සිට ශ්‍රී ලංකා නිදහස් පක්ෂය වෙනුවෙන් කැපවී සිටිනවා. පළාත් සභා මන්ත්‍රීවරයෙකු හා පාර්ලිමේන්තු මන්ත්‍රීවරයකු වශයෙන් ජනතාවට සේවය කළා. ඇමැති පදවියක් නොමැතිව 17 වසරක් පාර්ලිමේන්තු මන්ත්‍රීවරයකු වශයෙන් හිටියා.මෙවර මහ මැතිවරණයෙන් ගම්පහ දිස්ත්‍රික්කයෙන් වැඩිම මනාප ප්‍රමාණයක් ලබාගන්නේ බැසිල් රාජපක්ෂ මහතායි. මා දෙවැනි ස්ථානය හිමිකර ගන්නවා.මට ඇමැති පදවියක් ලැබුණු පසු දොම්පේ ප්‍රදේශයේ ජනතාවගේ ආර්ථික, රැකී රක්ෂා ඇතුළු ප්‍රශ්නවලට ඉතා පහසුවෙන් විසඳුම් ලබාදිය හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=s1003101</link>
    <topic>රාජකීය-සා.තෝමස් 131 වැනි නිල් මහ සටන හෙට ඇරැඹෙයි</topic>
    <author>පි‍්‍රන්ස් ගුණසේකර</author>
    <content>අන්තර් පාසල් මහා ක්‍රිකට් තරග ඉතිහාසයේ පැරණිතම තරගයක් වන රාජකීය - සාන්ත තෝමස් “නිල් මහ සටන” 131 වැනි වරටත් හෙට (11 දා) සිට 13 දා දක්වා කොළඹ එස්. එස්. සී. ක්‍රීඩාංගණයේ දී පැවැත්වේ.ශ්‍රී ලංකාවට ගෞරවයක් ගෙනදුන් අයි. සී. සී. තරග තීරක හිටපු ටෙස්ට් නායක රන්ජන් මඩුගල්ල, ක්‍රිකට් තේරීම් කමිටු සභාපති අසන්ත ද මෙල්, ජයන්ත අමරසේකර, රොහාන් ජයසේකර, රොෂාන් ජුරම්පති සහ ජෙහාන් මුබරක් රාජකීය විදුහලෙන් ක්‍රිකට් පිටියට දායාද කෙරුණි.හිටපු ශ්‍රී ලංකා ක්‍රිකට් නායක හා ක්‍රිකට් ප්‍රධාන විධායක දුලිප් මෙන්ඩිස්, සාලිය අහංගම, ඉෂාක් සහබ්දීන්, ගයිද අල්විස්, කපිල විජේගුණවර්ධන, කෞෂික් අමලීන්, නිහාල් ප්‍රනාන්දු හා අරුණ ගුණවර්ධන ගල්කිස්ස සාන්ත තෝමස් විදුහලෙන් බිහිවූ දක්ෂ ක්‍රීඩකයන් කිහිපදෙනෙකි.මෙතෙක් නිමාවූ රාජකීය සාන්ත තෝමස් මහා ක්‍රිකට් තරග 130 දී රාජකීය විදුහල තරග 33 ක්ද සාන්ත තෝමස් විදුහල තරග 34 ක්ද ජයගෙන ඇත. තරග 63 ක් ජය පරාජයෙන් තොරව නිමාවිය.මේ මහා තරගයේ අවසන්වරට විසඳුමක් ලැබී ඇත්තේ 2007 වසරේ දී වන අතර එහිදී අශාන් පීරිස්ගේ නායකත්වයෙන් සාන්ත තෝමස් විදුහල ඉනිමක ජයක් වාර්තා කළේය. 2006 දී නදුන් පුංචිහේවාගේ නායකත්වයෙන් රාජකීය විදුහලට මහා තරගයේ ජය හිමිවිය.මෙවර රාජකීය ක්‍රිකට් පිල සිවුවැනි වසරේ වර්ණලාභි භානුක රාජපක්ෂ මෙහෙයවනු ලබයි. ඔහු ශ්‍රී ලංකා යොවුන් පිලේ ද සාමාජිකයෙකි. සාන්ත තෝමස් ක්‍රිකට් පිල සිවුවැනි වසරේ වර්ණලාභී දකුණතින් වේග පන්දු යවන දිනේෂ් වල්පිට මෙහෙයවයි. රාජකීය පිලේ උප නායකත්වය මනීෂ තන්තිරිගොඩ ද සාන්ත තෝමස් පිලේ උප නායකත්වය අශේන් ප්‍රනාන්දු ද උසුලති.රාජකීය ක්‍රිකට් පිල මෙවර තරගවාරයේ දී තරග 18 කට සහභාගී වී තරග 4 ක් ජයගෙන තරග 2 ක් පරාජය වී තරග 12 ක් ජය පරාජයෙන් තොරව නිමා කෙළේය. සාන්ත බෙනඩික්ට් විදුහල ඉනිමකින් හා ලකුණු 83 කින්, මලියදේව විදුහල ඉනිමකින් හා ලකුණු 3කින්, සාන්ත ජෝෂප් විදුහල කඩුලු 6 කින්, වෙස්ලි විදුහල ඉනිමකින් හා ලකුණු 124 කින් පැරදවීමට රාජකීය ක්‍රීඩකයෝ සමත්වූහ. වේල්ස් කුමාර විදුහලට කඩුලු 9 කින්ද, ත්‍රිත්ව විදුහලට කඩුලු 6 කින්ද, රාජකීය පිල පරාජය විය.රාජකීය විදුහලේ ක්‍රිකට් නායක භානුක රාජපක්ෂ හා කිත්රුවන් විතානගේ පිතිකරුවන් ලෙස දක්ෂතා දක්වා තිබේ. එමෙන්ම ආරම්භක පිතිකරු රමිත රඹුක්වැල්ල ද වේගයෙන් ලකුණු රැස්කිරීමට සමතෙකි.භානුක රාජපක්ෂ තරග 7 කදී ලකුණු 540 ක් ලැබූ අතර ඔහුගේ වැඩිම ලකුණු ප්‍රමාණය වූයේ 132 කි. රමිත රඹුක්වැල්ල ලකුණු 885 ක් ලැබූ අතර ඔහුගේ වැඩිම ලකුණු වූයේ 110 කි.එමෙන්ම චලක බෝගොඩ ලකුණු 475 ක්ද, චරුත රාජරත්න ලකුණු 540 ක්ද ලබා මේ තරගවාරයේ දස්කම් දැක්වූහ. රාජකීය විදුහලේ පන්දු යැවීමේ බලඇණියේ ඉදිරියෙන්ම සිටීමට වමතින් පාදඟ පන්දු යවන මනීෂ තන්තිරිගොඩ සමත්ව සිටී. ඔහු මේ තරග වාරයේ කඩුලු 100 ක් බිඳහෙලූ අතර කඩුලු 5 බැගින් ඉනිම් 10 කදී ද කඩුලු 10 බැගින් තරග 6 කදී ද වාර්තා කළේය.සාන්ත තෝමස් ක්‍රිකට් පිල මෙවර තරග වාරයේ තරග 18 කදී ජයග්‍රහණ 2 ක් පරාජ 1 ක් හා ජය පරාජයෙන් තොරව තරග 14 ක් නිමා කළේය. වෙන්නප්පුව ජෝෂප් වාස් විදුහල කඩුලු 6 කින් හා රිච්මන්ඩ් විදුහල ඉනිමකින් හා ලකුණු 95 කින් පරාජය කිරීමට සාන්ත තෝමස් ක්‍රීඩකයෝ සමත්වූහ. ත්‍රිත්ව විදුහලට පමණක් පරාජය විය.සාන්ත තෝමස් විදුහලේ නුවන් කවින්ද මේ තරගවාරයේ ලකුණු 1089 ක් ලබා සිටින අතර වැඩිම ලකුණු ප්‍රමාණය 121 කි. ශතක 3 ක් හා අර්ධ ශතක 5 ක් ඔහු වාර්තා කළේය. අශාන් ප්‍රනාන්දු ලකුණු 570 ක්, චමෝද පතිරණ ලකුණු 450 ක්, කවිඳු පෙරේරා ලකුණු 459 ක් හා ලලින් ද පෙරේරා ලකුණු 405 ක් ලබා සිටිති.සාන්ත තෝමස් විදුහලේ පන්දු යවන්නන් අතරින් නියෝමාල් වික්‍රමසේකර කඩුලු 41 ක් බිඳහෙලා ඉදිරියෙන් සිටී. එමෙන්ම වේග පන්දු යවන චමෝද් පතිරණ කඩුලු 32 ක්ද, පාදඟ පන්දු යවන මධුෂාන් රවිචන්ද්‍ර කුමාර කඩුලු 28 ක්ද බිඳහෙලා තිබේ. රවිචන්ද්‍ර කුමාරගේ ඉනිමක හොඳම පන්දු යැවීම ලකුණු 29 කට කඩුලු 7 කි.රාජකීය - සාන්ත තෝමස් එක්දින තරගය මේ මස 20 දා එස්. එස්. සී. ක්‍රීඩාංගණයේදීම පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=s1003102</link>
    <topic>චීන පාපන්දු ක්‍රීඩාවටඅල්ලස පැතිරෙයි</topic>
    <author>බීජිං (ඒ. එෆ්. පී.)</author>
    <content>චීන පාපන්දු ක්‍රීඩා ක්‍ෂේත්‍රයේ ව්‍යාප්ත වී ඇති දූෂණ වංචා පිළිබඳව කරුණු සොයා බලමින් සිටින විමර්ශකයින්ට, තරග විනිසුරුවන් මෙන් ම කාන්තා පාපන්දු ක්‍රීඩා පිටියට ද මේ දූෂණ වංචා ව්‍යාප්ත වී තිබෙන බැව් දැනගැනීමට ලැබී ඇත. චීන පාපන්දු ක්‍රීඩාවෙන් වංචා දූෂණ තුරන් කිරීම සඳහා විමර්ශකයින් මේ වන විට ඉතා පුළුල් මෙහෙයුමක් දියත් කරමින් සිටිති.චීන පාපන්දු ක්‍රීඩා සංගමයේ ඉහළ පෙළේ නිලධාරීන් 7 දෙනෙකු තරග පාවාදීම් සම්බන්ධයෙන් අත්අඩංගුවට ගැනීමෙන් අනතුරුව තරග විනිසුරුවන් අති විශාල ප්‍රමාණයක් අතුරුදහන් වී ඇතැයි බීජිං ටයිම්ස් පුවත්පත කියයි.”මේ දේවල් පිටතට ඒම සම්බන්ධව අපි බිය වන්නේ නැහැ. දැන් වැදගත්ම කරුණ වන්නේ මේ ගැටලු පිළිබඳව සොයා බැලීමයි.” චීන පාපන්දු සංගමයේ නව සභාපති වයි දී ප්‍රකාශ කළේය.චීන පාපන්දු සංගමයේ හිටපු සභාපති නැන් යොං, හිටපු නියෝජ්‍ය සභාපති යැං යිමින් සහ තරග විනිසුරු මඩුල්ලේ ප්‍රධානී ෂැං ජියැං මේ මස මුලදී තරග පාවාදීම් සහ අල්ලස් ලබාගැනීමේ චෝදනා මත අත්අඩංගුවට පත් වූහ.චීනයේ ජාතික පාපන්දු පිලේ හිටපු ක්‍රීඩකයින් රැසක් සමඟ වත්මන් කණ්ඩායමේ අවම වශයෙන් එක් ක්‍රීඩකයකු හෝ මේ දූෂණ වංචාවලට සම්බන්ධ බවට එරට පුවත්පත් වාර්තා කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=s1003103</link>
    <topic>ඩර්චින්යාන් ෆ්ලයිවේට් කිරුළ රැක ගනී</topic>
    <author>කැලිෆෝනියාව (ඒ. එෆ්. පී.)</author>
    <content>තරග විනිසුරුවන්ගේ ඒකමතික තීරණය අනුව මෙක්සිකෝවේ රොඩ්‍රිගෝ ගුරේරෝට එරෙහිව ජය වාර්තා කළ ඕස්ට්‍රේලියාවේ වික් ඩාර්වින්යාන් ජගත් බොක්සිං කවුන්සිලයේ සහ ජගත් බොක්සිං සංගමයේ සුපිරි ෆ්ලයිවේට් සූරතා හිමිකර ගැනීමට සමත් වූවේය.තරග විනිසුරු මඩුල්ලේ ලකුණු 120 – 108, 118 – 110 සහ 117 – 111 ක් වශයෙන් ලබා ගත් ඩර්චින්යාන් සිය සූරතා හිමිකර ගත්තේය.34 හැවිරිදි ඩර්චින්යාන් මීට මාස 3 කට පෙර මෙක්සිකෝවේ තෝමස් රෝරාස් දෙවැනි වටයේදී පරාජය කරමින් ජගත් බොක්සිං කවුන්සිලයේ සහ ජගත් බොක්සිං සංගමයේ සුපිරි ෆ්ලයිවේට් සූරතා ප්‍රථම වරට හිමිකර ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=s1003104</link>
    <topic>ගුවන් හමුදා පාපැදි සවාරියදෙවැනි දිනයේ ජය සරත් කුමාරට</topic>
    <author>ෆවුස් මොහොමඩ්</author>
    <content>ශ්‍රී ලංකා පාපැදි සම්මේලනයේ පූර්ණ අධීක්ෂණය යටතේ සිංගර් ශ්‍රී ලංකා සමාගමේ අනුග්‍රහයෙන් යුතුව ශ්‍රී ලංකා ගුවන් හමුදාව විසින් 11 වැනි වරටත් සංවිධානය කරනු ලැබූ ගුවන් හමුදා පාපැදි සවාරියේ දෙවැනි අදියර යටතේ ඊයේ දිනයේ ජයග්‍රහණය ලබා ගැනීමට ශ්‍රී ලංකා නාවික හමුදා ‘ඒ’ කණ්ඩායමේ සරත් කුමාර සමත් වූවේ ය. ඔහු පැය 3කුත් මිනිත්තු 24ක් සහ තත්පර 52කින් තරගය නිමා කළ අතර ජර්මානු ලංකා ආයතනයේ එච්. එල්. ක්‍රිෂාන්ත ඊට තත්පර දෙකකට පසුව තරගය නිමාකරමින් දෙවැනි ස්ථානයට පත්විය.පුත්තලම හින්දු මධ්‍ය මහා විද්‍යාලය අභියසින් ඊයේ පෙරවරු 7.30 ට තරගය ආරම්භ වූ අතර ආරම්භක සංඥාව දෙනු ලැබුවේ ශ්‍රී ලංකා ගුවන් හමුදාවේ පාලවිය හමුදා කඳවුරේ අණදෙන නිළධාරී විංග් කමාන්ඩර් රංජිත් හේමචන්ද්‍ර මහතා විසිනි.පුත්තලම සිට තල්අඩි, වාරියපොළ හරහා කුරුණැගල ගලගෙදර කටුගස්තොට ඔස්සේ කිලෝ මීටර් 125 දුර ප්‍රමාණයකින් යුතු දෙවැනි අදියර නිමාවට පත්වූයේ මහනුවර සිංගර් මෙගා ප්‍රදර්ශනාගාරය ඉදිරි පසිනි. ඊයේ දිනයේදී ගලගෙදර කඳු තරණය කිරීමෙන් කඳු නැගීමේ සූරයා (මවුන්ටන් සූරයා) තේරීමේ තරගයෙන් ප්‍රථම ස්ථානය දිනා ගැනීමට ජර්මානු ලංකා ආයතනයේ එච්.එල්.ක්‍රිෂාන්ත සමත් විය.දෙවැනි අදියරේ ස්පි‍්‍රන්ට් සූරයා වූයේ ශ්‍රී ලංකා යුධ හමුදාවේ ලක්ෂ්මන් විජේරත්නය. එහි දෙවැනි ස්ථානය ගුවන් හමුදාවේ ඩේන් නුගේරාට හිමිවූ අතර තෙවැනි ස්ථානය නාවික හමුදාවේ මලින්ද කුමාරට හිමිවිය.මෙහි කණ්ඩායම් ජයග්‍රහණය හිමි කරගනු ලැබුවේ ශ්‍රී ලංකා නාවික හමුදාව විසිනි. අදියර 3ක් යටතේ කිලෝමීටර් 459ක දුර ප්‍රමාණයක් ආවරණය කරමින් ලක්ෂ 8කට ආසන්න මුදල් ත්‍යාග සමඟ කාලගණනය අනුව සමස්ත සූරයාට සහ කණ්ඩායමට සූරතා 2ක් පිරි නමන ගුවන් හමුදා පාපැදි සවාරිය මෙවර සංවිධානය කරනු ලැබුවේ ශ්‍රී ලංකා ගුවන් හමුදාවට වසර 59ක් පිරීම නිමිත්තෙනි.දින තුනක් පුරා පැවැත්වෙන මෙම පාපැදි සවාරියේ තෙවැනි අදියර අද මහනුවර සිංගර් මෙගා ප්‍රදර්ශනාගාරය ඉදිරිපසින් ආරම්භ වී කටුගස්තොට, මාතලේ, දඹුල්ල හරහා අනුරාධපුර සිංගර් ප්ලස් ප්‍රදර්ශනාගාරය අසළින් කිලෝමීටර් 140 ක දුර ප්‍රමාණයක් ආවරණය කරමින් නිමාවට පත්වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=s1003105</link>
    <topic>යාපනය-මාතර පාපන්දු ගැටුමෙන් මාතරට ජය</topic>
    <author>මාතර මධ්‍යම, මාතර විශේෂ සහගන්දර සමූහ</author>
    <content>මාතර - උයන්වත්ත - ජර්මන් ශ්‍රී ලංකා පාපන්දු පිටියේදී පසුගිය දා - විදුලි ආලෝක ධාරා මධ්‍යයේ ඩී.ඩබ්. එල්.ඩොන්චෙන්’ අභියෝගතා කුසලානය සඳහා යාපනය - මාතර සුහද පාපන්දු තරඟයෙන් - ගෝල් පහට - බිංදුවක් ලෙස මාතර සිටි ක්‍රීඩා සමාජ කණ්ඩායම ජය වාර්තා කිරීමට සමත් විය.මාතර කණ්ඩායමේ ඉන්දික පළමු ගෝලය වාර්තා කළේ ය. යාපනය කණ්ඩායම අවස්ථාවේදී ගෝලයක් වාර්තා කිරීමට අවස්ථා කිහිපයකදී වෙහෙස දැරුවත් නොහැකි විය. නමුත් තරඟාවලියේ දීම මහත් උනන්දුවෙන් ක්‍රීඩා කරනු දක්නට ලැබින.මාතර කණ්ඩායමේ දිල්හාන් බ්‍රයන් ඊ.බී. විරප්පුලි - නුවන් සංජීව හා චතුරද ගෝල් වාර්තා කිරීමට සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=s1003106</link>
    <topic>දියවන්නා බ්‍රයිට් පිලට ක්‍රිකට් සූරතාව</topic>
    <author/>
    <content>පාර්ලිමේන්තු කාර්ය මණ්ඩලයීය ක්‍රීඩා සමාජය විසින් සංවිධානය කරන ලද ටෙලිකොම් කුසලානය සඳහා වූ පාර්ලිමේන්තුවේ අන්තර් දෙපාර්තමේන්තු ක්‍රිකට් තරගාවලියේ සූරතාව “දියවන්නා බ්‍රයිට්” කණ්ඩායම විසින් දිනා ගනු ලැබූ අතර, අනු සූරතාව “ඩබල් ඩිලයිට්” කණ්ඩායම විසින් දිනාගන්නා ලදී.තරගාවලියේ වීරයා සහ දක්‍ෂතම පන්දු යවන්නා වශයෙන් “දියවන්නා බ්‍රයිට්” කණ්ඩායමේ එම්. සී. සම්පත් වර්ණ හිමි කර ගත් අතර, අවසන් මහා තරගයේ වීරයා වශයෙන් “දියවන්නා බ්‍රයිට්” කණ්ඩායමේ සුජීව ලසන්ත වර්ණ හිමි කර ගන්නා ලදී.තරගාවලියේ දක්‍ෂතම පිතිකරුට හිමි සම්මානය “ඩබල් ඩිලයිට්” කණ්ඩායමේ අමිල වීරසිංහ විසින් හිමිකර ගන්නා ලදී. ආරාධිත තරගාවලියේ සූරතාව ගිනි නිවීමේ දෙපාර්තමේන්තු කණ්ඩායම විසින් ද, එහි අනු සූරතාව පාර්ලිමේන්තුවේ සභානායක කාර්යාලය, ආණ්ඩු පක්‍ෂයේ ප්‍රධාන සංවිධායක කාර්යාලය හා විපක්‍ෂනායක කාර්යාලය ඒකාබද්ධව ක්‍රීඩා කරන ලද කණ්ඩායම විසින් දිනාගන්නා ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=s1003107</link>
    <topic>නෙළුගොල්ලාකඩමුස්ලිම් විදුහලේ නිවාස ක්‍රීඩා 16දා</topic>
    <author>සුල්තාන් එම්.මහරුෆ් ගලෙන්බිඳුණුවැව - තිනකරන්</author>
    <content>ගලෙන්බිඳුණුවැව අධ්‍යාපන කලාපයට අයත් අ/නෙළුගොල්ලාකඩ මුස්ලිම් විද්‍යාල නිවාසාන්තර ක්‍රීඩා තරඟ 16 දා විද්‍යාලීය ක්‍රීඩාංගනයේදී පැවැත්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=s1003108</link>
    <topic>සා.අන්තෝනි-ත්‍රිත්ව මහ ගැටුම 12-13</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ද බැට්ල් ඔෆ් ද බ්ලූස් (The Battle of the Blues) නමින් හැඳින්වෙන මහනුවර කටුගස්තොට සාන්ත අන්තෝනි – මහනුවර ත්‍රිත්ව විදුහල් අතර පැවැත්වෙන 94 වන මහා ක්‍රිකට් තරගය මේ මස 12 සහ 13 යන දිනයන්හිදී මහනුවර අස්ගිරිය ජාත්‍යන්තර ක්‍රිකට් ක්‍රීඩාංගණයේදී පැවැත්වේ.මෙතෙක් පැවැති මහා තරග 93 න් තරග 22 කින් ජය වාර්තා කිරීමට ත්‍රිත්ව විදුහල සමත් වී ඇත. සාන්ත අන්තෝනි විදුහල තරග 13 කින් ජය වාර්තා කර ඇත. සෙසු තරග 59 ජය පරාජයෙන් තොරව අවසන් වී ඇත.අවසන් වරට ත්‍රිත්ව විදුහල ජය වාර්තා කළේ 1986 දී තුෂාර වීරසූරියගේ නායකත්වය යටතේය. සාන්ත අන්තෝනි විදුහල අවසාන වරට ජය වාර්තා කළේ උමේෂ් ද අල්විස්ගේ නායකත්වය යටතේ 1992 දීය.මෙම ක්‍රිකට් සමය තුළ ත්‍රිත්ව විදුහල විද්‍යාර්ථ විදුහල පරාජය කර ඇති සාන්ත අන්තෝනි පිල වෙස්ලි, ආනන්ද, සාන්ත ජෝශප් සහ සහිරා යන විදුහල්වලින් පළමු ඉනිමේ ජය වාර්තා කිරීමට සමත් විය. රාජකීය, මහානාම, තර්ස්ටන්, මලියදේව සහ මහින්ද යන විදුහල්වලට පළමු ඉනිමේ පරාජය ලබා ඇත.සාන්ත පීතර සහ සාන්ත සෙබස්තියන් යන විදුහල් අතර තරග දෙකෙන් පරාජය ලබා ඇත.මෙම ක්‍රිකට් සමය තුළ ත්‍රිත්ව විදුහල තරග 17 කට සහභාගි වී ඇත.ශශ්‍රී රාහුල හෝලික්‍රොස්, රේවත, රිච්මන්ඩ්, සාන්ත ආනා, සාන්ත තෝමස් (ගල්කිස්ස), රාජකීය (කොළඹ) යන විදුහල් පරාජය කර ඇත.පළමු ඉනිමේ ජය විද්‍යාර්ථ, නාලන්ද, ධර්මරාජ, වෙස්ලි, සාන්ත ඇලෝසියස්, මාරිස්ටෙලා යන විදුහල් සමග වාර්තා කර ඇත.කිංස්වුඩ් සහ ධර්මාශෝක යන විදුහල්වලට පළමු ඉනිමේ පරාජයන් ලබා ඇත.කොළඹ සාන්ත ජෝශප් විදුහලට පරාජය වී ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=f1003101</link>
    <topic>ආර්ථිකයේ සුක්කානම නිවැරැදිව මෙහෙය විය යුතුයි</topic>
    <author>සටහන -නිහාල් ජයවර්ධන</author>
    <content>පශ්චාත් යුද සමයේ ශ්‍රී ලංකාව මුහුණ දෙන ප්‍රධාන අභියෝගය වන ආර්ථික යුද්ධය ජයගත යුත්තේ කෙසේ ද යන්න පිළිබඳ පේරාදෙණිය විශ්වවිද්‍යාලයේ ආර්ථික විද්‍යා අධ්‍යයන අංශයේ මහාචාර්ය සුමනසිරි ලියනගේ මහතා සමඟ කළ සාකච්ඡාවක් ඇසුරින් මෙම ලිපිය සැකසේ.දසක තුනක් පුරා මෙරට වෙලාගනිමින් පැවැති ත්‍රස්තවාදය මුලිනුපුටා දැමීමෙන් පසු ගෙවීයන පශ්චාත් යුද සමය අප රටට ඉතා තීරණාත්මකය.යළි යුද්ධයක් ඇතිවීම වළක්වා ගැනීමත් රට ආර්ථික අතින් සවිබල ගැන්වීමත් මෙහිලා රජය හමුවේ ඇති ප්‍රධාන අභියෝගයන් ය.එක්සත් ජනතා නිදහස් සන්ධානයේ ආර්ථික ප්‍රතිපත්තියට වඩා එක්සත් ජාතික පක්ෂයේ ආර්ථික ප්‍රතිපත්තිය රටට වඩා යහපත් ප්‍රතිඵල ගෙන එන බවට රටේ ඇතැම් පාර්ශව තුළ මතයක් පවතී. රජයට එරෙහි බලවේගත් ඇතැම් රාජ්‍ය නොවන සංවිධාන නියෝජිතයනුත් මේ මතය රටපුරා වපුරති.ආර්ථික පරිපාලනය අතින් එක්සත් ජනතා නිදහස් සන්ධානයට වඩා එජාපය තුළ ශක්තිමත් යහපත් කාර්යක්‍ෂම වැඩපිළිවෙළක් ඇති බව මේ නියෝජිතයෝ විටින්විට අවධාරණය කරති. මේ කරුණ ඒ ආකාරයෙන් ම අප පිළිනොගත යුත්තේ ඔවුන් ගෙනහැර දක්වන කරුණු තුළ අපට ඇහෙන හැඟෙන සමාජතාවක් පෙනෙන්නට නොමැති බැවිනි.මහින්ද රාජපක්‍ෂ මහතා ජනපතිධූරයට පත් වී ගෙවුණු පළමු වසර හතර තුළ තිබූ ප්‍රධාන අභියෝගය වූයේ එල්ටීටීඊ සංවිධානයට විරුද්ධ අරගලය නිමකිරීමයි . එය නිමාකළ පමණින් ගැටුම අවසන්වන්නේ නැත. අරගලය නිමාකිරීම ගැටුම අවසන් කිරීමට මුල පිරිමක් නිසා එය වැදගත් ය.යුද වියදම් සහ ඊට අදාළ අතිරේක වියදම් වෙනුවෙන් රාජ්‍ය පිරිවැය විශාල කොටසක් වැයකරන අතරතුර රටේ සංවර්ධනය බිඳ වැටීමට නොදී ඉදිරියට ගෙන යාම ඕනෑම රජයකට අභියෝගයකි.මේ රටට ණය ආධාර ලබා දුන් අමෙරිකා එක්සත් ජනපදය, යුරෝපා සංගමයට අයත් රටවල් යුද ක්‍රියාදාමය සාර්ථකව ඉදිරියට ඇදෙද්දී ඊට එරෙහිව රජයට යම් යම් තෙරපීම් හා බලපෑම් සිදුකළ බව නොරහසකි. බ්‍රිතාන්‍ය හා ජර්මනියද එහිදී අපට එරෙහිව නැගී සිටි තවත් රටවල් දෙකකි.මෙවැනි ක්‍රියාදාමයන් තුළ ආර්ථික විද්‍යාවේ ඉගැන්වෙන ප්‍රතිසංසිද්ධිය ප්‍රශ්න ක්‍රමයට සිතා එය මෙලෙස විග්‍රහකළ හැකිය. මම නඟන ප්‍රතිසංස්සිද්ධිය ප්‍රශ්නය නම් එජාප ආණ්ඩුවක් හෝ චද්‍රිකා බණ්ඩාරනායක ආණ්ඩුවක් පැමිණියේ නම් යුද වියදම් අධිකවීම තුළ විදුලිබල උත්පාදන කටයුතු නොකඩවා ඉදිරියට ගෙනයෑම , සංවර්ධන ව්‍යාපෘති අඛණ්ඩව ක්‍රියාත්මක කිරීම, ජාත්‍යන්තර දේශපාලන ඇඟිලි ගැසීම් පාලනය කිරීම වැනි අභියෝගවලට මහින්ද රාජපක්‍ෂ රජය මුහුණ දන් ආකාරයට මුහුණ දේවිද යන්නයි.දැඩි ආර්ථික පරිපාලනයක් ගැන සාකච්ඡා කරන පිරිස සිටින්නේ නව ලිබරල්වාදී රාමුවකය. අපේ රටේ ආර්ථික විද්‍යාඥයන් බොහෝ පිරිසක් පුහුණුව ලබා ඇත්තේ ත් ඒ රාමුව තුළයි. ජාත්‍යන්තර මූල්‍ය ආයතනවල ආර්ථික විද්‍යාඥයින්ද, කටයුතු කරන්නේ මේ රාමුව තුළමය.එජාපයේ ආර්ථික ප්‍රතිපත්තිය සකස් වී ඇත්තේ ද ඊට අනුගතවයි. මම තරයේ කියා සිටින්නේ ජනාධිපති මහින්ද රාජපක්‍ෂ මහතාගේ ආණ්ඩුව හැර වෙන කිසිම ආණ්ඩුවක් පැවතිය ද මෙම තත්ත්වය තුළ කටයුතු කරන්නේ කෙසේද යන ප්‍රශ්නයක් තිබෙන බව.කිසියම් පොතක ඇති වට්ටෝරුවක් එලෙසින්ම අනුගමනය කිරීම ආර්ථික පරිපාලනය නොවේ. ජාත්‍යන්තර මූල්‍ය අරමුදලත්, ලෝක බැංකුවත්, නව ලිබරල් ආර්ථික ප්‍රතිපත්තිය පිළිබඳ කථා කළ හැක්කේ ඒවා වට්ටෝරු ආර්ථික ප්‍රතිපත්ති යන මතයේ පිහිටා සිටියි.නියම ආර්ථික පරිපාලනය යනු රටක් කිසියම් අවස්ථාවක සංයුක්තව මුහුණ දෙන අභියෝග හමුවේ සාර්ථකව මුහුණ දෙමින් ආර්ථිකයේ සුක්කානම් නිවැරැදිව මෙහෙයවීමයි.ගත වූ සිවුවසර තුළ අප රටේ ආර්ථිකයේ සියයට පහක ආර්ථික වර්ධනයක් පෙන්නුම් කළ අතර ම සේවා ව්‍යුක්තිය හා උද්ධමනය ක්‍රමානුකූ®ල අඩුවීමක් දැකිය හැකි විය.මෙරට විදේශ විනිමය සංචිත ඩොලර් දශ ලක්‍ෂ 5000ක් පමණ දක්වා වර්ධනය වන බව පිළිගත යුතු සත්‍යයකි. මාස 06 ක පමණ ආයාත සඳහා විදේශ සංචිත මේ රටේ තිබේ.මා දකින ආකාරයට පසුගිය අවුරුදු හතරක කාලසීමාවක් ඇතුළත සියලු දුෂ්කර තත්ත්වයන් හමුවේ රටේ කිසියම් ආකාරයකට ආර්ථික පරිපාලනයේ ප්‍රගතියක් ඇති විය.මෙය ආර්ථික පරිපාලනය පමණක් නොව රටේ විදේශ ප්‍රතිපත්තිය සැලකිය යුතු ලෙසින් වෙනස්කොට සිදු කළ දෙයකි. නිදහසින් පසු ශ්‍රී ලංකාවේ විදේශ ප්‍රතිපත්තියේ දෙවන වතාවට සිදු වූ වැදගත්ම වෙනස පෙන්නුම් කළේ පසුගිය වසර හතර තුළ දී ය.සෑම දෙනා සමඟම නොබැඳුන මිත්‍ර ජාතියක් ලෙස කටයතු කරමින් එජාපයේ වැනි බටහිරට නැඹුරුවූ ප්‍රතිපත්තියෙන් වැළකී අප රටට ආසන්නයේ ඇති අනෙකුත් රටවලටත් අනුගතවන විදේශ ප්‍රතිපත්තියක් අනුගමනය කොට ඇත.විශේෂයෙන් චීනය, ඉරානය යන රටවල් ද ඇතුළුව ඉන්දියාව සමඟ විදේශ ප්‍රතිපත්තියක් අනුගමනය කෙළේ එරටට අවැඩක් හෝ හානියක් නොවන ලෙසටයි. එම ප්‍රතිපත්තිය නිසාම යුද්දය ඉදිරියට ගෙනයාමටත් සංවර්ධනය සඳහා අවශ්‍ය වූ මූල්‍ය සම්පාදනය කරගැනීමටත් හැකිවීම විශේෂත්වයකි.මෙතෙක් පැවැති හැම ආණ්ඩුවක්ම මුදල් ආධාර ලබාගැනීමට කටයුතු කළේ රටවල් සමඟ ද්විපාර්ශවික ක්‍රියා මගින්, නැතිනම් ජාත්‍යන්තර සංවිධාන, ලෝක බැංකු ජාත්‍යන්තර මූල්‍ය අරමුදල ආසියානු සංවර්ධන බැංකුව වැනි ආයතන මගින් ය.ගෝලීයකරණය වැනි තත්ත්වයන්හිද ප්‍රථම වතාවට ශශ්‍රී ලංකාවේ ආණ්ඩුවක් ගෝලීය ප්‍රාග්ධන තොගය තමන් වෙතට ලබාගැනීමට ඉඩකඩ සලසා ගත්තේ යුද්ධයක් පවතින අතරතුරේ දීය. එමෙන්ම ජාත්‍යන්තර ආයතනවල කොන්දේසි වලින් බැහැරවීමෙනි.එපමණක් නොව ඉරානය, චීනය, වැනි රටවලින් පමණක් නොව නිදහස් ප්‍රාග්ධන වෙළෙඳ පොළෙන් මුදල් ලබා ගැනීමටත් මේ ආණ්ඩුව විසින් කටයුතු කෙරිණි. ඒ අනුව තමන්ගේ විදේශ විනිමය සංචිතය ඩොලර් දශ ලක්‍ෂ 5000 ක මට්ටමකට ගෙන ඒමට හැකි විය.රටක ආර්ථික පරිපාලනය පොතක හෝ ලැයිස්තුවක නොව පවත්නා සංදර්භය තුළ තම අරමුණුකරා යාමටත් ආර්ථික ජයග්‍රහණ ලබාගැනීම සඳහාත් කටයුතු කළ යුත්තේ ඇතිවිය හැකි ගැටලු හැකිතරම් අවම කරගනිමින් ය.අද ශශ්‍රී ලංකාවේ ආර්ථික වෘද්ධිමට්ටම සියයට 05 සිට 05 1/2 ප්‍රමාණයක පවතී. එසේම රටේ විදේශ සංචිතය සැලකිය යුතු මට්ටමකට ගෙනවිත් ඇත. මේවා යහපත් ලක්‍ෂණයන්ය.පසුගිය කාලය තුළ සංචිතය වැඩිවුයේ නිර්යාත වැඩිවීම නිසා නොව ණය ප්‍රමාණය වැඩිවීම නිසා ය. එය බිලියන 5000 කි. අමාරු තත්ත්වයක් තුළ අභ්‍යන්තර ප්‍රාග්ධන වෙළෙඳ පොළේ යහපත් තත්තවය ප්‍රයෝජනයට ගැණිනි.වෙනත් මිත්‍ර රටවල ආධාර ද ගැණිනි. නමුත් දැන් සිදුනොවේ. රටේ විදේශ ආදායම් වැඩිකර ගැනීමේදී නිර්යාත සහ විදේශ ආයෝජනවලින් ලැබෙන ආදායම තරකරගෙන මෙවැන්නක් කිරීමට වර්තමානයේ දී සිදු වේ.පසුගිය කාලයේ ජාත්‍යන්තර තත්ත්වය යහපත් නොවූ නිසා කාර්මික භාණ්ඩ ඇතුළු නිර්යාතයේ පහළ වැටීමක් සිදු විය.විදේශ ආදායම් වැඩිකර ගැනීමට ඉලක්ක කිරීමේදී වඩා හොඳ උත්තේජක කර්මාන්ත තෝරා ගත යුතුය. තේ, ඇඟලුම් වැනි කර්මාන්ත එතරම් සුදුසු නොවේ. නිෂ්පාදනය වැඩි කර ගැනීමේදී ඒකක වියදම අඩුවෙන කාර්මික නිෂ්පාදන පිළිබඳ සිතිය යුතුයි.එදා පැවැති තත්ත්වයන් හමුවේ මොන ආණ්ඩුවකින් කළ ද ඇඟලුම් කර්මාන්තය හොඳ පියවරකි. නමුත් අද ජී. එස්. පී. ප්ලස් විවාදයත් සම¼ඟ මේ ඇ¼ඟලුම් කර්මාන්ත වෘත්තිය උත්තේජක කර්මාන්තයක්. නොවන බව පැහැදිලිය. එය කිසියම් මට්ටමකට පැමිණ එකතැන පල්වෙන, එකකි.ඉදිරි වසර පහ හය තුළ දී ශශ්‍රී ලංකාවේ කාර්මික ප්‍රතිපත්තියේ දිසානතිය විය යුත්තේ උත්තේජක කර්මාන්තයක් කරා යාමයි. ඒ සඳහා පෞද්ගලික අංශයත් දායක කර ගත යුතුයි.යුද්ධය අවසන් නිසා සංචාරකයන්ගේ පැමිණීම වැඩි වී ඇත. එම ව්‍යාපාරයත් ප්‍රථිව්‍යුහගත කළ යුතුය. ණය පදනම මත ඇති ආර්ථිකය වෙනස් කර වඩා ශක්තිමත් පදනමක් මත ආර්ථිකය ගොඩ නඟා ගත යුතු ය.විශේෂයෙන් මහින්ද චින්තන දෙවන පියවර යටතේ ඉදිරිපත්ව ඇති පංචකේන්ද්‍රිය සංවර්ධන වැඩසටහන ශ්‍රී ලංකාවේ පිහිටීම හා ලෝක ආර්ථික වැඩපිළිවෙළෙද සමඟ සසඳා ක්‍රියාත්මක කිරීම ඉතා වැදගත් ය.උතුරු අත්ලාන්තික් සාගරය දෙපසේ පිහිටා තිබූ ලෝක ආර්ථික කේන්ද්‍රය ෆෙඩිරික් එංගලස් කිවු අයුරින් අද ෆැසිපික් හා ශාන්තිකර සාගරයේ දෙපැත්තට මාරු වී ඇත.අද ලෝක ආර්ථිකය කේන්ද්‍ර වී ඇත්තේ ජපානය, චීනය, ඇමෙරිකාවේ කැලිපෝර්නියාව වැනි රටවලය. චීනය සහ ඉන්දියාවේ සංවර්ධනයත් සමඟ ලෝක ආර්ථික සංවර්ධනයේ නාභිය ඉන්දියන් සාගරය දෙසට අද හෙටම පැමිණෙනු ඇත.ලෝකයේ සියලු ස්වභාවික සම්පත් පිහිටා ඇත්තේ ඉන්දිය සාගරය වටා ය.බටහිර ආසියාවේ තෙල්, අපි‍්‍රකාවේ ලෝහ, මුහුදු සම්පත් ද ඒ අතර, වේ. මේ සම්පත් එහා මෙහා ගෙන යාමට චීනය, ජපානය,, දකුණු කොරියාව, බටහිර ආසියාව, අපි‍්‍රකාවත් සම්බන්ධ නාවික ජාලයක් ගොඩ නඟා යුතු ය.ශ්‍රී ලංකාව පිහිටා ඇත්තේ මේ ජාලය හරි මැදකය. එය ආර්ථික වශයෙන් වෘද්ධි වේගයක් පවතින කලාපයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=f1003102</link>
    <topic> </topic>
    <author>සටහන -ප්‍රමිතා රන්දලී පබසරා ඡායාරූප -සරත් වීරසිංහ</author>
    <content>වීසා නිකුත්කිරීමේ නවතම ක්‍රමවේදය, ආගමන විගමන නීති රෙගුලාසි සංශෝධනය, විදේශීය සංචාරකයන් මෙරටට පැමිණීමේ දී බලපාන සාධක හා දේශීය සංචාරකයන්ට විදේශවල දී මුහුණපාන්නට සිදුවන කරුණු කාරණා පිළිබඳ විමසීම වැදගත් වේ. ඊට අමතරව විදෙස් ගමන් බලපත්‍රයේ විශ්වාසනීයත්වය තීව්‍ර කිරීමට ඇඟිලි සලකුණ ඇතුළත් කිරීම යන කරුණු සම්බන්ධයෙන් ආගමන විගමන පාලක ජනරාල් පී.බී. අබේකෝන් මහතා සමඟ කළ සාකච්ඡාවකි මේ.ශ්‍රී ලංකාවට සංචාරකයන් ඇතුළු වීම හා දේශීය සංචාරකයන් විදේශගතවීම සම්බන්ධයෙන් පවතින තත්ත්වය කොයි වගේ ද ?ශ්‍රී ලංකාවේ සංචාරක ව්‍යාපාරය නැංවීමේ අරමුණෙන් රටවල් අසූවක් සඳහා දින 30 ක කාලයකට නොමිලයේ සංචාරක වීසා නිකුත් කෙරෙනවා. විවිධ අවශ්‍යතා මත එය දින 60ක් දක්වා ලබා දෙන්නත් අපි කටයුතු කරනවා.මෙසේ එන පිරිස අතර රටේ සංචාරක ව්‍යාපාරය ශක්තිමත් කරන, මේ රටේ අනන්‍යතා නරඹලා ස්වභාව සෞන්දර්ය නරඹලා, ඒ අයගේ විනෝදාත්මක හා යහපත් අරමුණු ඉටුකරගන්න අයයි වැඩිපුරම ඉන්නේ.ඒ අය මේ රටේ ඉතා හොඳින් හැසිරෙනවා. මෙරටින් පිට වෙලා යන තුරු ම මෙරටට කිසිදු හානියක් නොකර තමන්ගේ රටේ ගෞරවය ආරක්ෂා කරමින් කටයුතු කරනවා. එවැනි අයගේ පැමිණීම නිසා ලංකාවට හොඳ විදේශ විනිමයක් හිමිවෙනවා.නමුත් මේ එන අය අතරේ තවත් කොටසක් ඉන්නවා. තමන්ට ලැබෙන ඒ නිදහස් සංචාරක වීසා අයිතිය අයුතු ලෙස පාවිච්චි කරන ඒ අය එන්නේ. සංචාරකයන් විදියට වුණත් මේ රටේ දී සිදුකරන්නේ අනිසි, අයුතු ක්‍රියාකාරකම්.සමහරු නීතිවිරෝධී මත්ද්‍රව්‍ය ආයුධ විකුණනවා. සමහර කාන්තාවන් ගණිකා වෘත්තියේ නියැලෙනවා. තවත් අය විවිධ රැකියාවල නිරත වෙමින් වීසා කාලය ඉක්මවා අවුරුදු ගණන් ශ්‍රී ලංකාවේ නීති විරෝධී ලෙස රැඳී සිටිනවා.එක්සත් ජාතීන්ගේ සංවිධානය හරහා පැමිණි අයත් ඉන්නවා. එයාලා ඇසයිලම් ඉල්ලනවා. ඒකෙන් කියන්නේ අනාථයන් විදියට ඇවිල්ලා; ආසියාවේ වෙනත් රටවල පිරිස් මේ රටේ නැවතිලා ඉන්නවා.යළිත් තමන් ගේ රටට නොයන මේ පිරිස් වෙනත් රටක් ලැබෙනතුරුමෙහි අවුරුදු ගණන් රැඳී සිටිනවා. උව්ඉඛ්අ යටතේ අපි එක්සත් ජාතීන්ගේ සංවිධානය සමඟ අස්සන් කළ ගිවිසුමකකට අනුව ඒ අය වෙනුවෙන් අපට නීතිමය ක්‍රියාමාර්ග ගන්න අමාරුයි.මොවුන් මුහුදුබඩ ප්‍රදේශවල ජීවත්වනවා. ඒකත් මේ වන විට විශාල ප්‍රශ්නයක් ලෙස අපි හඳුනාගෙන තියනවා. ඒ වගේ ම තමයි යුද්ධ පැවති කාලයේ ආයුධ වෙළෙන්දෝ පවා මේ නිදහස් වීසා බලපත්‍රය සමග ඇවිත් තිබෙනවා. සමහර අවස්ථාවල ඒ අයව පාලනය කරන්න අපට බැරි වුණා.මෙරටින් විදෙස් රටවල් කරා සංචාරය කරන ශ්‍රී ලාංකිකයන්ටත් ආගමන විගමනය සම්බන්ධයෙන් විවිධ අවස්ථාවල විවිධ ගැටලු මතුවුණා. විශේෂයෙන් ම නීතිමය සාධක, අපි දැන් ඒවාට අවශ්‍ය පිළියම් යොදමින් සිටිනවා.මේ ගැටලු නිරාකරණය කරගැනීමට අවශ්‍ය ආගමන විගමන නීති රෙගුලාසි සංශෝධනය කිරීමේ නව වැඩපිළිවෙළක් පවතිනවාද?අපි කතා කළා පවතින තත්ත්වය ගැන. ඒ වගේ ගැටලු මතුවුණු නිසා ම අපි ඒවාට අවශ්‍ය නීතිමය තත්ත්වයන් ශක්තිමත් කළ යුතුයි කියන තීරණයට ආවා. දින 30ක නිදහස් වීසා ලබාදීම ඒ ආකාරයෙන් ම සිදුවෙනවා. නමුත් එහි දී සිදුවිය හැකි අක්‍රමිකතා පාලනය කිරීමට අවශ්‍ය කටයුතු කරනවා. ඒ සඳහා අවශ්‍ය කරන නීති සංශෝධනය කිරීමට පියවරගන්නවා.සාර්ක් කළාපයේ රටවල් අතර රටවල් දෙකක් මේ නිදහස් වීසා ලබාදෙන්නේ නෑ. අපි යුද්ධය පවතින කාලයක පවා ඒවා ලබා දුන්නා. ඒ නිසා සංචාරක ව්‍යාපාරයට කිසිම හානියක් නොවන ආකාරයට නීති සංශෝධනය කරන්න අපි කටයුතු කරනවා.අද ශ්‍රී ලංකාව ත්‍රස්තවාදයෙන් සම්පූර්ණයෙන් ම නිදහස්. මේ නිසා කළාපීය වශයෙන් ගත්තත්, ලෝකයේ අනෙකුත් රටවලින් පවා සංචාරකයන්ගේ පැමිණීම සම්බන්ධයෙන් උනන්දුවක් ඇතිවෙලා තියන බව පෙනෙනවා.සිංගප්පූරුව මාලදිවයින වගේ රටවලට ගියා ම සංචාරකයන් පිළිබඳ සොයා බලන්න ක්‍රම තියනවා. ශ්‍රී ලංකාවේ එවැනි තත්ත්වයක් ඇතිකරන්න තරම් පහසුකම් නෑ. තිබුණත් ඒ පහසුකම් ප්‍රමාණවත් නෑ.ඇත්තට ම අපටත් අවශ්‍ය එවැනි ආරක්ෂක දැලක්, ඒත් අපේ රටට පැමිණෙන විදේශිකයන්ගේ කටයුතු පිළිබඳ සොයාබලන්න මේ රටේ පත්වෙලා ඉන්නේ නිලධාරීන් හතර දෙනයි. ඒ හතර දෙනා කොහොම ද එන හැම ;කනෙක් ම ගැන අවධානය යොමුකරන්නේ. ඇත්තට ම ඒක කරන්න අමාරුයි.විදේශිකයන් සංචාරය සඳහා පැමිණ කරනු ලබන අක්‍රමිකතා පිළිබඳ අප දැනුවත් වන්නේ මාධ්‍ය හරහා. සමහර අවස්ථාවල ඒ අය ගැන අවදියෙන් සිටින මහජනතාව හරහා පමණයි.මේ තත්ත්වය යම් තරමකට හෝ පාලනය කරන්න තියන එකම ක්‍රමවේදය තමයි නීති නෙඑන එක. මේ නීති සංශෝදනයෙන් බලාපොරොත්තුවෙන්නේ අක්‍රමිකතා වැළක්වීම, සංචාරකයන්ගේ පහසුව සඳහා අවශ්‍ය අනෙකුත් ක්‍රියාමාර්ග ගැනීමයි.නීත්‍යානුකූලව හා යහපත්ව හැසිරෙන සංචාරකයන්ට මේ රට තුළදී මුහුණ දෙන්නට සිදුවන ගැටලු අවම කිරීමට කටයුතු කරනවා. ඒ සඳහාත් නීති මාර්ගයෙන් කටයුතු කරන්න බලාපොරොත්තු වෙනවා.මොකද මේ රටට එන සංචාරකයන් ගෙන් සියයට අනූවක් ම එන්නේ ඉතා ම හොඳ අය. විනෝදයට හා යහපත් සංචාරක අරමුණ ඇතුව අපි ඒ අයට නැවතත් මෙරටට පැමිණීමට අවශ්‍ය අනුබලය ලබාදෙන්න ඕන.ඒත් අපේ සංචාරක ව්‍යාපාරයට විශාල පිටුවහලක් ලැබෙනවා. අපි මුලින් කී අක්‍රමිකතා නීතිවිරෝධී ක්‍රියා සිදුකරන්නේ සියයට දහයක් වගේ පිරිසක්. මේ නිසා වැරැදි කරන අතලොස්සක් නිසා දැඩි නීති පැනවීමෙන් අපේ රට සංචාරකයන්ගේ ආකර්ෂණය දිනාගන්න බැරිව යනවා. ඒ නිසා නීති සංශෝධනයේ දී මේ හැම දෙයක් කෙරෙහිම අපේ අවධානය යොමු වෙනවා.නව වැඩපිළිවෙළ යටතේ දේශීය සංචාරකයන්ට ආගමන විගමනයේ දී හිමිවන වාසි හා පහසුකම් මොනවාද ?විදේශ ගමන් බලපත්‍ර නිකුත් කිරීමේ කාර්යාල දිවයින පුරාම විවෘත වෙලා නෑ. මේ නිසා බොහෝ දෙනෙකුට ගැටලු මතුවෙලා තියනවා. විශේෂයෙන් උතුරු නැඟෙනහිර පළාත්වල ජීවත්වන ජනතාවට මෙය විශාල ප්‍රශ්නයක්.යාපනේ ජනතාව විශාල වියදමක් දරලා කොළඹ එන්න ඕන ගමන් බලපත්‍රයක් හදාගන්න. ඇත්තට ම ඒ සඳහා දවසක් දෙකක් වැයකරන්න සිදුවීම දුෂ්කර කාර්යයක්. අපි හිතුවා මේ තත්ත්වයට පිළියමක් යොදන්න ඕන කියලා.මේ වන විටත් අනුරාධපුර මහනුවර වගේ ම මාතරත් ආගමන විගමන දෙපාර්තමේන්තුවේ විදේශ ගමන් බලපත්‍ර නිකුත් කිරීමේ කාර්යාල විවෘත කරලා තියනවා. නව වැඩපිළිවෙළ යටතේ යාපනය නගරයටත් ආගමන විගමන කාර්යාලයක් ලබාදීමටත් කටයුතු කරනවා.විදේශීය සංචාරකයන් වෙනුවෙන් පහසුකම් සැපයීමේ දියුණුවක් දැකගන්න ලැබෙයි ද?අද පවතින තත්ත්වය ගත්තොත් ගුවන්තොටුපොළ ආගමන විගමන කාර්ය මණ්ඩලය ඉතා ම සීමිතයි. මේ නිසා සංචාරකයන්ට කාර්යක්ෂම සේවාවක් ලබාදෙන්න අපහසුවෙලා තියනවා. මේ වැඩපිළිවෙළ යටතේ ඒ සම්බන්ධයෙනුත් අපේ අවධානය යොමු වෙලා තියනවා.ඒ අනුව මේ වන විටත් ගුවන්තොටුපළ කාර්ය මණ්ඩලය 100%කින් වැඩිකරන්න අවශ්‍ය අනුමැතිය රජය විසින් ලබා දී තිබෙනවා. ඒක ඉතා ඉක්මනින් ක්‍රියාවට නංවනවා. ඊට අමතරව සේවයේ නිරතව සිටින පිරිස සඳහා අවශ්‍ය දිරිගැන්වීම් කරනු ලබනවා.මේ කටයුතු සංවිධානය කිරීම තුළින් දෙස් විදෙස් සංචාරකයන්ට සංක්‍රමණයේ දී අවශ්‍ය සේවා කඩිනමින් සැපයීමට හැකිවෙයි කියලත් බලාපොරොත්තු වෙනවා.ඒ වගේ ම වැදගත් කාරණයක් තමයි ත්‍රස්තවාදය අවසන් වුණා කියලා නැවතත් එවැනි අය සංක්‍රමණය නොවේ යැයි අපට කියන්නට බෑ. ඒ වගේ පිරිස් මේ රටට පැමිණීම වැළැක්වීමටත් අවශ්‍ය පියවර ගන්නවා.සුබවාදී ලෙස ශ්‍රී ලංකාවට පැමිණෙන සංචාරකයන්ට ඉතා ම සුළු කාලයකින් ලංකාවට ඇතුළුවීමට අවශ්‍ය කටයුතු කරදෙන්න අවශ්‍ය පහසුකම් සපයනවා. ඒ වගේ ම මෙරටින් පිට වී යන අවස්ථා වේදීත් ඊට අවශ්‍ය සහයෝගය ඒ ආකාරයෙන් ම ලබා දෙන්න කටයුතු කරනවා.විදේශයක දී අපේ අනන්‍යතාව ඔප්පු කෙරෙන එක ම සාධකය විදේශ ගමන් බලපත්‍රයයි. නව වැඩපිළිවෙළ යටතේ එහි විශ්වාසනීයත්වය තීව්‍ර කිරීමට ගනු ලබන පියවර මොනවාද ?විදේශගමන් බලපත්‍රය දියුණු කරන්න අපි බලාපොරොත්තු වෙනවා. එහි විශ්වාසනීයත්වය වැඩි කරන්න ඇඟිලි සලකුණ යොදාගන්න කටයුතු කරනවා. ඒකට හේතුව තමයි සාමාන්‍යයෙන් අපි විදෙස් ගමන් බලපත්‍රයක් ලබා දෙන්නේ උප්පැන්න සහතිකයත්, ජාතිත හැඳුනුම්පතත් පරීක්ෂා කිරීමෙන් පමණයි.නමුත් අද පවතින තත්ත්වය නම්, එවැනි ලේඛන ව්‍යාජ ලෙස සකස් කරලා විදේශ ගමන් බලපත්‍ර ලබාගන්න අය ඉන්නවා. ඒ වගේ ම ව්‍යාජ ලෙස ගමන් බලපත්‍ර සකස් කරන පිරිස ඉන්නවා. විදෙස් ගමන් බලපත් සකස් කිරීමේ දී අදාළ පුද්ගලයන්ගේ ඇඟිලි සලකුණ ලබාගැනීම තුළින් එවැනි අක්‍රමිකතා නවත්වාගන්න අවස්ථාව හිමි වෙනවා.ඇත්තට ම මේක අලුත් දෙයක් නෙමෙයි. ලෝකයේ බොහෝ රටවල විදේශ ගමන් බලපත්‍රය සඳහා ඇඟිලි සලකුණ භාවිතා කරනවා. මේ තුළින් විදෙස් ගතවන පුද්ගලයන්ගේ රටේ අනන්‍යතාව විශ්වාසනීයත්වය තීව්‍රකරමින් අනෙකුත් රටවලදී ප්‍රදර්ශනය වේවි.සංචාරක කර්මාන්තයේ දියුණුව සම්බන්ධයෙන් කළාපීය වශයෙන් ලැබෙන දායකත්වය ප්‍රමාණවත් ද?සාර්ක් කලාපයේ රටවල් ආගමන විගමනය සම්බන්ධයෙන් වර්ධනයක් ඇතිවෙලා කියන තරුණ අපට කියන්නේ පුළුවන්. තිස් වසරක් පුරා පැවති යුද්ධයෙන් පීඩා විඳි කාලය නිමා වෙලා රට සංවර්ධනයේ දොරටු විවරකරගෙන තියනවා.අද ශ්‍රී ලංකාවට ඉන්දියාව, චීනය ජපානය වගේ රටවලින් ආයෝජකයන් ගේ පැමිණීමේ වර්ධනයක් පවතිනවා. ඒ වගේමයි අවසන් සාර්ක් සමුළුව පැවති රට වශයෙන් අපේ රට කෙරෙහි කළාපීය අවධානය යොමුවෙලා තිබෙනවා. මේ නිසා සංචාරය සම්බන්ධයෙනුත් ඔවුන්ගේ විශේෂ අවධානයක් යොමුවෙලා තියනවා.නව වැඩපිළිවෙළ යටතේ අපි තවදුරටත් සාර්ක් රටවල් අතර නිදහස් සංචාරකයන් ගේ පැමිණීම වර්ධනය කිරීමට වැඩි අවධානයක් යොමු කරනවා. මේ හරහා සංචාරක කර්මාන්තයේ දියුණුවට විශාල කාර්යභාරයක් ඉටුකළ හැකියි. මහින්ද රාජපක්ෂ ජනාධිපතිවරයා ඇතුළු රජයේ ශක්තිමත් විදෙස් ප්‍රතිපත්තිය ක් වගේ ම ඉතා ම දියුණු කලාපීය සබඳතා පවතිනවා.මේ කාරණය සංචාරකයන්ගේ පැමිණීමට ලොකු බලපෑමක් ඇතිකරනවා. එවැනි ශක්තිමත් හා ආකර්ෂණීය රාජ්‍ය තාන්ත්‍රික බැඳීම් ආගමන විගමන හා සංචාරක ක්ෂේත්‍රයට විශාල දියුණුවක් ලබාදෙන්නට හේතුවන බව කියන්න කැමතියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=f1003103</link>
    <topic>හිටපු අග විනිසුරුවිපක්ෂයේ බිලිබෝයි වෙලා</topic>
    <author>සාකච්ඡා කෙළේ -උදිත ගුණවර්ධන</author>
    <content>ජෙනරාල් සරත් ෆොන්සේකා මහතා අත්අඩංගුවට ගැනීමට නීතිමය පදනමක් නැතැයි හිටපු අගවිනිසුරු සරත් එන් සිල්වා මහතා කළ ප්‍රකාශය පිළිබඳත් එබඳු ප්‍රකාශ මගින් ඔවුන් බලාපොරොත්තු වන්නේ කුමක්ද? අලුත් සන්ධානයේ බිහිවීම එජනිස ඡන්ද පදනමට අභියෝගයක්ද? යන කාලීන දේශපාලන කරුණු පිළිබඳ නීතිඥ සරත් කෝන්ගහගේ මහතා සමඟ සිදුකළ සාකච්ඡාවකි මේ.ජෙනරාල් සරත් ෆොන්සේකා මහතා හමුදා අත්අඩංගුවට පත්වීම නීතියට පටහැනි ක්‍රියාවක් බව හිටපු අගවිනිසුරුවරයා ප්‍රකාශ කරනවා. මේ තත්ත්වය පිළිබඳ ජ්‍යෙෂ්ඨ නීතිඥයකු ලෙස ඔබේ අදහස කුමක්ද?මේ අත්අඩංගුවට ගැනීම තුළ නීතියට පටහැනි තත්ත්වයක් මං දකින්නේ නැහැ. එහි ඉතාමත් නිවැරැදි, නීත්‍යානුකූල තත්ත්වයක් තිබෙනවා. ජෙනරාල්වරයා ඉල්ලා අස්වීම හමුදාවට බාරදී තිබෙන්නේ නොවැම්බර් මාසයේදීයි.එතෙක් ඔහු සක්‍රීය හමුදා සේවයේ සිටියේ. ඔහු මාණ්ඩලික ප්‍රධානියා වශයෙන් සිටියදී අමෙරිකාවේදී යම්කිසි සිද්ධියකට මුහුණ පෑවා එහිදී සේනාධිනායකයා විදිහට ජනාධිපතිතුමා සහ ආරක්ෂක ලේකම්තුමාව මූලික වශයෙන් දැනුවත් කළ යුතුව තිබුණා.ඒත් එහිදී ජෙනරාල් ෆොන්සේකා මහතා සබඳතා පවත්වලා තිබෙන්නේ ජනාධිපතිතුමා සහ ආරක්ෂක ලේකම්තුමා සමඟ නෙමෙයි. ජනතා විමුක්ති පෙරමුණ එම වකවානුවේදී ඒ පිළිබඳ පාර්ලිමේන්තුව දැනුම්වත් කළා. ඒ නිසා ජෙනරාල්වරයා හමුදාවෙන් සමුඅරගෙන සිටියේ නැති බව එයින්ම අපට තහවුරු කරගන්න පුළුවන්.ඒ නිසාම එතුමා යුද හමුදා නීති උල්ලංඝණය කළ බව අපට තේරුම් ගන්න අපහසු නැහැ.මේ නිසා ජෙනරාල්වරයා අත්අඩංගුවට ගැනීමට යුද හමුදාවට අයිතියක් තිබෙනවා. ඒක වැරැදියි, නීතියට පටහැනියි කියලා සරත් නන්ද සිල්වා මහතා ප්‍රකාශ කරන්නේ මේ වගේ පසුබිමක් තිබියදීයි. ඔහු අද කරමින් සිටින්නේ දේශපාලන වාසි ලබා ගැනීම සඳහා දේශපාලන මතවාද ප්‍රචලිත කිරීමට කටයුතු කිරීමයි.සරත් ෆොන්සේකා මහතා හමුදාවෙන් ඉවත් වෙලා සතියක් යද්දි ඔහු ජනාධිපතිධූර අපේක්ෂකයා විදිහට ජවිපෙ නම් කරනවා. ඊට පස්සේ එජාපයත් මෙයට එකඟ වෙනවා. මේ විදිහේ සංකීර්ණ දේශපාලන කටයුත්තක් සතියෙන් දෙකෙන් කරන්න බැහැ.ඔහු හමුදා සේවයේ සිටියදීම එජාපයත්, ජවිපෙත් සමඟ දේශපාලන සම්බන්ධතා පවත්වාගෙන ගියා කියලා ඒ නිසා අපට සැකකරන්න පුළුවන්. එමෙන්ම ෆොන්සේකා මහතා මැතිවරණයේදී ඔහුගේ ඡන්ද වැඩවලට හමුදාවෙන් පැන ගිය පිරිස් යොදාගෙන තිබෙනවා.මෙයත් වරදක්. මෙවැනි පැහැදිලි සාක්ෂි නිසා ඇතිවූ සාධාරණ සැකයක් නිසා තමයි සරත් ෆොන්සේකා මහතා හමුදා අත්අඩංගුවට පත්වෙලා සිටින්නේ. එවැනි පැහැදිලි සාක්ෂි තියෙද්දි තමයි සරත් නන්ද සිල්වා හිටපු අගවිනිසුරුවරයා රජයට අභූත චෝදනා එල්ල කරන්නේ.ජෙනරාල්වරයාව අත්අඩංගුවට ගැනීම සම්බන්ධයෙන් හිටපු අගවිනිසුරුවරයා මේ ප්‍රකාශය නිසා සමාජය තුළ නැවත කතාබහට ලක්වී තිබෙනවා?සරත් නන්ද සිල්වා මහතාගේ දේශපාලන අරමුණ, ඉලක්කය මොකක්ද කියලා දන්නේ නැති අය, සමහරවිට ඔහුගේ අදහස්වලට රැවටෙනවා ඇති. ඒත් ඇත්ත තත්ත්වය දන්න බහුතරයක් මේ බොරු බේගල්වලට රැවටෙන්නේ නැහැ. මගේ හැඟීමේ හැටියට හිටපු අගවිනිසුවරයා අද විපක්ෂයේ දේශපාලන බිලිබෝයි කෙනෙක් වෙලා ඉවරයි. මුලින් සරත් ෆොන්සේකා මහතාට මේ ඉරණම උදාකරදීලා, ඔහුව දේශපාලන වශයෙන් විතරක් නෙමෙයි, පුද්ගලිකවත් නන්නත්තාර කරලා දැම්මා. දැන් සරත් නන්ද සිල්වා මහතාවත් ඒ තත්ත්වයට පත් කිරීමට ජවිපෙ උත්සහ කරමින් සිටිනවා.මේ රටේ පක්ෂ මාරු කිරීමට එරෙහිව 1992 දී අධිකරණය ඉතාමත් වැදගත් තීන්දුවක් ලබා දුන්නා. එහිදී එජාපය අතහැර ගිය ලලිත්, ගාමිණි පිලේ මන්ත්‍රි ධූර අධිකරණයේදී අහෝසි වුණා.ඒත් අගවිනිසුරුවරයා ලෙස සරත් නන්ද සිල්වා සිටි කාලයේ දී පක්ෂ මාරු කිරීම පිළිබඳ පක්ෂ මාරු කරන්නාට වාසිදායක තීරණයක් අධිකරණය මගින් ලබා දුන්නා. එහි ප්‍රතිඵලයක් විදිහට බුරුතුපිටින් ආණ්ඩුවටත් විපක්ෂයටත් මන්ත්‍රීවරු මාරු වෙන්න පුළුවන් කියන වැරැදි නීතිය ස්ථාපිත වුණේ. ඔහු එදා එම තීරණය ලබා දුන්නෙත්, එවකට දැරූ දේශපාලනයට ගැතිවෙමිනුයි.ඔහු ඒ ඒ අවස්ථාවල තීන්දු අරගෙන තියෙන්නේ කොයිතරම් පටු හා ආත්මාර්ථකාමී විදිහටද කියලා බාහිර ඉඳලා නිරීක්ෂණය කරන ඕනෑම කෙනෙකුට තේරුම් ගන්න පුළුවන්.සරත් නන්ද සිල්වා මහතා කවුද කියලා තේරුම් ගන්න වික්ටර් අයිවන් මහතාගේ ‘නොනිමි අරගලය’ පොත කියවිය යුතුයි. එහි සඳහන් වෙනවා සරත් නන්ද සිල්වා මහතාගේ සුදු චරිතය යට සැඟවී තිබෙන කළු තිත් ගැන සඳහන් වෙලා තිබෙනවා.ඔහුට පුළුවන් මේ දේ බොරුනම් උසාවි යන්න. ඒත් ඔබත් සමඟ මා කතාකරන මේ මොහොත දක්වා ඔහු මේ ග්‍රන්ථයට, එහි ඇතුළත් කරුණුවලට විරුද්ධව ක්‍රියාමාර්ගයක් අරගෙන නැහැ. සරත් එන් සිල්වා කියන පුද්ගලයාගේ අභ්‍යන්තර හා බාහිර ස්වරූපය අතර විශාල වෙනසක් තිබෙන බව මේ මගින් අපට තේරුම් ගන්න පුළුවන්.අද වනවිට ආණ්ඩුවත්, ආණ්ඩුවට හිතවත් අනෙකුත් පාර්ශ්වයනුත්, සරත් එන් සිල්වා මහතාට විරුද්ධව දිගින් දිගටම චෝදනා එල්ල කරන්නේ, ඔහු ආණ්ඩුවට විරුද්ධව කතා කරන නිසා කියලා සමහරු චෝදනා කරනවා.සරත් එන් සිල්වා මහතාට විරුද්ධව මුලින්ම චෝදනා පත්‍රයක් ගොනු කළේ එක්සත් ජනතා නිදහස් සන්ධානය හෝ ශ්‍රීලනිපය නෙමෙයි. එජාපය හා ජවිපෙ විසින්මයි. 2000 දී විපක්ෂය විදිහට චෝදනා රාශියක් එවකට සිටි අගවිනිසුරු සරත් නන්ද සිල්වා මහතාට විරුද්ධව එල්ල කළා.දෝෂාභියෝග යෝජනාවක් ගෙනාවා. මෙයට එජාපය හා ජවිපෙ නියෝජනය කළ මන්ත්‍රීවරු සියයක් පමණ අස්සන් කළා. අද වුණත් ඕනෑනම් අපේ ගෙදරට ඇවිල්ලා පරීක්ෂා කරලා බලන්න පුළුවන්.එහි පිටපතක් මා ළඟ සුරක්ෂිතව තිබෙනවා. මේ චෝදනා දෙස බැලුවහම සරත් සිල්වා කියන්නේ කවුද? ඔහුගේ වර්තමාන අරමුණු මොනවාද? කියලා තේරුම් ගන්න පුළුවන්.එහෙම නැතිව ආණ්ඩුවට සරත් නන්ද සිල්වා ඉලක්ක කර ප්‍රහාර එල්ල කරන්න ඕනෑකමක් නැහැ. ඒත් නීතිය විකෘතිකර රටත්, ජනතාවත් මුලා කිරීමට ඔහුට අයිතියක් නැහැ. එතැනදි අපි සරත් ගේ මතවාද බිඳීමට ඉදිරියට එනවා.මෙතැනදි මං තවත් විශේෂ දෙයක් හෙළි කළ යුතුයි. බැරිවෙලා හරි සරත් ෆොන්සේකා මහතා මේ රටේ ජනාධිපති ධූරයට පත්වුණා නම්, රටේ අගමැති ධූරයට පත්වෙන්නේ සරත් එන් සිල්වා මහතායි. ඒ දේ වුණානම් අද වෙද්දි රනිල්ටයි, එජාපයටයි වෙච්ච දෙයක් හොයාගන්න බැරිවෙනවා.එජාපය සහ එහි නායකයාව බිලි ගැනීමට සිදුකළ සරත්ලාගේ මෙහෙයුම පරාජය කළේ අප නිසා එජාපයත්, වික්‍රමසිංහ මහතාත් අපට ස්තුතිවන්ත විය යුතුයි.එක්සත් ජනතා නිදහස් සන්ධානයට ඉදිරි මහ මැතිවරණයේදී 2/3 බලයක් ඔවුන් ඉල්ලා සිටිනවා. මේ මැතිවරණ ක්‍රමය තුළ එක් පක්ෂයකට 2/3 බහුතරයක් ලබාගැනීම දුෂ්කර බවකුයි පෙනෙන්නේ?යන රැල්ල අනුවනම් 2/3 ගන්න එකත් ලොකු දෙයක් නෙමෙයි. කොහොමත් එජාපය මේ වෙද්දිම පරාජය පිළිඅරගෙන ඉවරයි. අද එජාපය ඉල්ලන්නේ ආණ්ඩු බලය නෙමෙයි. ආණ්ඩුවට 2/3 බලය දෙන්න එපා කියලයි. ඒ කියන්නේ ආණ්ඩුවට ආසන 149 ක් දෙන්න, හැබැයි ආසන 150 ක් දීලා 2/3 දෙන්න එපා කියලායි.අද ඒ තරමටම එජාපයේ මානසිකත්වය පහළට වැටිලා. මේ හැමදේකින්ම පැහැදිලි වෙන්නේ එක දෙයයි. මෙවර ආණ්ඩුවට 2/3 ගන්න පුළුවන්.එදා 5/6 ක් අරගෙන රටම විනාශ කළ එජාපය අද කියනවා මේ අය ශ්‍රී ලංකාකාරයෝ. මේ අයට 2/3 දෙන්න එපා කියලා. ඒ කියන්නේ අපට 5/6 හොඳයි. ශ්‍රීලනිපයට 2/3 එපා කියලා. අද එජාපය කරන්නේ ඒ වගේ ඉතාමත් පහත් පෙළේ අවස්ථාවාදී දේශපාලනයක්.අද එජාපයේ අයට 2/3 නෙමෙයි, අපේක්ෂක ලැයිස්තුවත් හදාගන්න බැරිවෙලා තිබෙන්නේ. මොනරාගල නම් ලැයිස්තුවට වෙච්ච දේ දන්නවනේ. අපේක්ෂකයගේ නම කපලා තව නමක් දාගන්නවා. මේ වගේ එකඟතාවකට එන්න බැරි අය කොහොමද රටක් පාලනය කරන්නේ?ජවිපෙ හා සරත් ෆොන්සේකා මහතාගේ පාර්ශ්වය එක්ව අලුත් සන්ධානයක් බිහිවී තිබෙනවා. මේ අලුත් සන්ධානය එජනිස ඡන්ද පදනමට අභියෝගයක් වෙන්න බැරිද?මේ හවුලෙන් අභියෝගය තියෙන්නේ අපට නෙමෙයි, එජාපයටයි. මේ වෙද්දිත් ගම්මට්ටමෙන් එජාපය හා ජවිපෙ අතර ප්‍රශ්න ඇතිවෙලා ඉවරයි. ෆොන්සේකා මහතා රනිල්ට දැන් නියමෙටම කෘතගුණ සලකනවා. අද රනිල්ට විරුද්ධව කොළඹින් තරග කරන්නේ ෆොන්සේකා. ඔහුගේ ගුණමකුකම ඔප්පු කරන්න ඒකම වුණත් ඇති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=f1003104</link>
    <topic>යළි පිබිදුණු මන්නාරම</topic>
    <author>සටහන – චමීර ඇල්ලදෙණිය ඡායාරූප – ඉන්ද්‍රජිත් පෙරේරා</author>
    <content>උතුරු ප්‍රදේශයේ පවතින සංවර්ධනයේ අඩුව පිරවීමට මහින්ද චින්තන ඉදිරි දැක්ම ප්‍රතිපත්ති සටහනේ සෘජුවම සඳහන්ව ඇත. ත්‍රස්තවාදයෙන් රට මුදාගැනීමේ සංග්‍රාමය නිමවීමත් සමඟම උතුරේ සංවර්ධනයේ සංග්‍රාමය ඇරැඹීමට රජය කටයුතු කළේය. එමගින් උතුරු පළාත අද වනවිට සංවර්ධනයේ අරුණැල්ලෙන් ඒකාලෝක වී තිබේ.උතුරු පළාතේ තිබෙන දිස්ත්‍රික්ක අතුරින් මන්නාරම දිස්ත්‍රික්කයට අත්වන්නේද ඉතා සුවිශේෂී ස්ථානයකි. අපේ රටේ ඉතිහාසයේ සඳහන් වන පරිදි මාන්තොට අද මන්නාරම නමින් හඳුන්වයි.ලංකා ඉතිහාසයට අනුව විජය කුමාරයාගේ ආගමනය සිදුවන්නේද මාන්තොටෙන් බව සඳහන් වේ. ඉන්පසුව ලංකාව යටත් විජිත සමයේදී අධිරාජ්‍යවාදීන් මාන්තොට බහුකාර්ය ස්ථානයක් ලෙස පවත්වාගෙන ගොස් තිබිණි. අපේ රටට අධිරාජ්‍යවාදීන්ගෙන් නිදහස ලැබීමත් සමඟ ම තලෙයිමන්නාරම දක්වා දුම්රිය මාර්ගයේ දුම්රිය ධාවනය, මගීන් සඳහා විවෘත කෙරිණි.ශ්‍රී ලංකාවේ විශාලම දූපත ලෙස සැලකෙන ‘මන්නාරම’ කරවල සඳහා ප්‍රසිද්ධියක් උසුලයි. එහෙත් ඒ සියලු ම දේ 1990 දී නතර කිරීමට කොටි ත්‍රස්තවාදීන් සමත්විය.ඒ 1990 වසරේදී මන්නාරම දූපතට ගොඩබිමින් සම්බන්ධ විය හැකි දුම්රිය මාර්ගය හා මහමාර්ගය විනාශ කරමිනි. ඒ අනුව එහි ඇති පාලම් දෙකම එක ම දිනයකදී පුපුරුවා හැරියේය.1995 දී ආරක්ෂක අංශ නැවත මන්නාරම දූපත අත්පත්කර ගැනීමත් සමඟ මන්නාරම සමඟ තිබූ සබඳතා නැවත පණගන්වා ගැනීමට අපට හැකිවිය. එහෙත් ඒ සඳහා විශාල බාධාවක් පැවැතිණි. ආරක්ෂක අංශ විසින් 1995 දී මන්නාරම දූපත හා ශ්‍රී ලංකාව අතර ගොඩබිම් යාවන පරිදි තාවකාලික පාලමක් ඉදිකරන ලදි.කොටි ත්‍රස්තවාදින්ගෙන් මේ රට සම්පූර්ණයෙන් ම නිදහස් කර ගැනීමත් සමඟ ම මන්නාරම දිස්ත්‍රික්කයේ සංවර්ධන වැඩ කටයුතු කඩිනම් කිරීමට රජය පියවර ගත්තේය. 2005 වසරේ මහින්ද රාජපක්ෂ මහතා ජනාධිපතිවීමෙන් පසුව මන්නාරම සංවර්ධනය කිරීමට මුදල් වෙන් කළේය.ඒ අනුව මන්නාරම දූපතේ සිට ශ්‍රී ලංකාව සම්බන්ධ වන ගොඩබිම් මාර්ගය තැනීමට ආරම්භ කෙරිණි. ඒ අනුව තල්අඩි මන්සංධියේ සිට මන්නාරම දක්වා මුහුදු මාර්ගයක් ඉදිකිරීම හා පාලමක් ඉදිකිරීමට පියවර ගත්තේය. එය මේ වනවිට ඉදිකර අවසන්ය.මේ මාසයේදී එම මාර්ගය ජනතා අයිතියට පත්කිරීමටද නියමිතය. එමගින් මන්නාරම ප්‍රදේශයේ ජනතාවට පමණක් නොව, සමස්ත ශ්‍රී ලාංකේය ජනතාවටම ඉන් මහඟු ප්‍රතිඵල අත්කර ගත හැකිවනු ඇත.2005 වසරෙන් පසුව මන්නාරම නගරයට විශාල යටිතල පහසුකම් හා මන්නාරම දූපතේ තිබෙන සියලු මාර්ග සංවර්ධනය කිරීමට පියවර ගත් බව මාර්ග සංවර්ධන අධිකාරියේ මන්නාරම වවුනියා දිස්ත්‍රික් ප්‍රධාන ඉංජිනේරු ජොයිස් කෲස් මහතා පැවැසීය.මන්නාරම දිස්ත්‍රික්කයේ මාර්ග සංවර්ධනය පිළිබඳ අදහස් දක්වන ජොයිස් කෲස් මහතා,‘2005 වසරෙන් පසුව මන්නාරම දිස්ත්‍රික්කයට විශාල සංවර්ධනයක් ළඟාකරදීමට ජනාධිපතිතුමා කටයුතු කළා. විශේෂයෙන් ම ගොඩබිම හා මන්නාරම නගරය යා කරන මාර්ගය කොටි බිඳ දැමීමත් සමඟ, මන්නාරම නගරය සංවර්ධනය කිරීමට නොහැකිවුණා.එහෙත් මන්නාරම ප්‍රදේශය කොටින්ගෙන් මුදාගැනීමත් සමඟ ම මේ වෙරළබඩ මාර්ගය ඉදිකරන ලෙස ජනාධිපතිතුමා අපට උපදෙස් දුන්නා.ඒ අනුව 2008 වසරේ අගභාගයේදී අපි මෙම වෙරළ මාර්ගයේ ඉදිකිරීම් ආරම්භ කළා. ආරම්භ කරලා මාසයක් විතර යනකොට නැවත මෝටාර් පාලම අසලට පතිත වුණා. අපි ළඟ හිටපු සේවකයෝ නැවත යන්න උත්සාහ කළා.එහෙත් ජනාධිපතිතුමා අපට කිව්වා සියලුම ආරක්ෂාව සපයන්නම්, මේ කාර්ය කරගෙන යන්න කියලා. ඊට පසුව අපට පූර්ණ ආරක්ෂාව සැපයුවා. ඉන් අනතුරුව අපි දිගටම මාර්ගයේ වැඩ කටයුතු සිදුකළා.තල්අඩි මංසන්ධියේ ඉඳලා මන්නාරමට කිලෝමීටර් 3.5 ක් තියෙනවා. ඒ වෙරළ තීරය හා පාළම ඉදිකිරීමට රුපියල් මිලියන 2460 ක මුදලක් වැයවුණා. මේ මාර්ගයට ජපන් මිත්‍රත්ව පදනම ආධාර කරලා තිබුණා.පාලමේ දිග මීටර් 157.7 ක්. පළල මීටර් 3.4 ක්. මන්නාරම සිට තලෙයිමන්නාරම දක්වා කිලෝමීටර් 30 ක් තියෙනවා. මීට පෙර තලෙයිමන්නාරමට යන්න පැය තුනක් ගතවෙනවා. දැන් එම මාර්ගය කාපට් කරලා. පැය භාගයකින් තලෙයි මන්නාරමට යන්න පුළුවන්. ඒ මාර්ගය සඳහා රුපියල් මිලියන 600 ක මුදලක් වැයකර තිබෙනවා.2009 වසර තුළ මඟනැගුමෙන් මන්නාරම දූපතේ මාර්ග 14 ක් අපි සංවර්ධනය කළා. ඊට අමතරව මුරුගන් සිලාවතුර (බී 299) මාර්ගය කිලෝමීටර් 15 ක් කාපට් යොදා සංවර්ධනය කළා. ඒ සඳහා මුළු වියදම රුපියල් මිලියන 725 ක්. මඩු මාර්ගය කිලෝමීටර් 10.8 ක් සංවර්ධනය කිරීම සඳහා රුපියල් මිලියන 125 ක මුදලක් වැයකර තිබෙනවා.ඊට අමතරව ගමනාගමනය පහසුවීමට මන්නාරම – පුත්තලම මාර්ගය ඉදිකරමින් පවතිනවා. මන්නාරම සිට කිලෝමීටර් 24 ක් සංවර්ධනය කරමින් තිබෙන්නේ. එහි අලවිආරු පාලම ඉදිකරමින් පවතිනවා. ඒ සඳහා රුපියල් මිලියන 600 ක මුදලක් ඇස්තමේන්තු ගතකරලා තිබෙනවා. මැදවච්චිය මන්නාරම (ඒ-14) මාර්ගයද මේ වනවිට සංවර්ධනය කරමින් පවතිනවා.මන්නාරම දිස්ත්‍රික්කය පුරාවටම මෙවැනි සංවර්ධන කටයුතු කඩිනමින් සිදුවන බව අපටද දැකගන්නට ලැබිණි. මන්නාරම පේසාලේ ප්‍රදේශයෙන් කරවල ගෙනයාම සඳහා දැන් කොළඹ සිට ලොරි පැමිණෙමින් තිබේ.ත්‍රස්තවාදය මෙරටින් තුරන් කර, ඒ ලොවම මවිත කළ විස්මිත විජයග්‍රහණයක් ලැබූ අපට, මෙවැනි කඩිනම් සංවර්ධන වැඩසටහන් මගින්, ආසියාවේ ඓශ්චර්ය බවට පත්කිරීමට ඉතා නුදුරේම හැකියාව ලැබෙනු ඇත.මන්නාරම දිස්ත්‍රික්කයේ සංචාරයකින් පසුව</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>10</day>
    </date>
    <link>http://www.dinamina.lk/2010/03/10/_art.asp?fn=f1003105</link>
    <topic> </topic>
    <author>ප්‍රමිතා රන්දලී පබසරා</author>
    <content>ඔහුගේ ප්‍රථම කෘතිය බිහි වන්නේ මීට දශක දෙකකටත් පෙර ය. හරියට ම ඒ 1986 දී ය. ‘කඳුළු නැති දෑසක්’ කෘතිය හැඩවන්නේ ඔහු අතින් නිමැවුණු ගීත වලිනි. ‘සියපද සුවඳ’ හරහා ඔහු ගෙන එන්නේ් කාව්‍ය නිර්මාණයන්ය.90 දශකයේ ඔහු වඩාත් ජනප්‍රියත්වයට පත් වන්නේ ගීත රචනයෙනි. පළමුව ‘පි‍්‍රයවදා’ ගීත එකතුවත්, පසුව ඉදිරිපත් කළ ‘සැළමුතු නුගිනුරා’ ගීත එකතුවත් ඔහුව කලා ක්‍ෂේත්‍රයේ ඉහළින් ඔසවා තබන්නට සමත් වූ බව නම් නොරහසකි.මෙයින් මතු ‘සොඳුරුම හදවත’ ‘කාලය කොතරම් නපුරුද සොඳුරිය’’ ගීත එකතු දෙක හා ‘ගැහැනු සිරුර සයුරක්සේ’ කාව්‍ය සංග්‍රහය ද ඔහුගේ නිර්මාණ ගොනුව හැඩ කළේය.‘මගේ සිත ඔබ දඩයම් කළාඋඳුපියලිය පලසක මම දුව පැන ගිය සාවියයි. . . කියා ලියූ ඔහු කොළඹ විශ්වවිද්‍යාලයේ ජනමාධ්‍ය අංශයේ ජ්‍යෙෂ්ඨ කථිකාචාර්ය සමන්ත හේරත්.ඔහුගේ ශාස්ත්‍රීය ග්‍රන්ථ අතරට එක්වන ‘සිංහල චිත්‍රපට ගීත සාහිත්‍යය’ ගීත සාහිත්‍යය විෂය පිළිබඳ ඔහු කළ අධ්‍යයනවල ප්‍රතිඵලයකි. මෙවර ඔහුගේ ප්‍රයත්නය ගීත සාහිත්‍යය වෙනුවෙන් තවත් තිළිණ දෙකක් දායාද කිරීමට යි. ඒ ‘ගීත විචාර සංහිතා’ හා ‘ගීත සංගීත සංහතිකා, යන කෘතින් දෙපළයි.එම ද්විත්වය ද ඇතුළත්ව ඔහු විසින් රචිත කෘති පහක් එළිදැක්වීමේ උළෙල මේ මස 17 වැනි දින ශ්‍රී ලංකා පදනම් ආයතනයේදී ප. ව. 3.30 ට පැවැත්වීමට නියමිතය. මේ අතුරින් ‘ගීත විචාර සංහිතා’ කෘතිය පිළිබඳ ඔහු අදහස් දක්වා සිටියේ මෙලෙසිනි.‘සිංහල ගීත කලාවේ අභිවෘද්ධියට දායක වෙච්ච ප්‍රවීණ නිර්මාණ කරුවන්ගේ නිර්මාණ හා විචාරාත්මක ලේඛන එකතුවක් විදියට මේ කෘතිය සකස් වෙන්නේ. මේක එක විදියකට ගීතය පිළිබඳ මා තුළ තියන ඇල්ම හා උද්යෝගය සටහන් කරන කෘතියක්.අතීත කාමයකුත් මේ තුළ වෙනවා කියන්න කැමැතියි. මොකද අද දවසේ අපට ගීත කියලා කලාවක් අහන්න බලන්න තියනවා නම් ඒ නිෂ්පාදන විතරයි. ඒ කියන්නේ එහි අවසාන අරමුණ වෙළෙඳ පොළ පමණයි.ඒ විනා එහි නිර්මාණාත්මක අගයක් හා ගුණයක් තියෙනවා කියලා මම දකින්නේ නෑ. විද්‍යුත් මාධ්‍ය විසින් මේ කියන නිෂ්පාදන බලෙන්ම අපට අහන්න, බලන්න සලස්වනවා. ඇත්තට ම ඒවා ගැන සාකච්ඡා කරන්නවත් දෙයක් ඉතුරු වෙලා නෑ.අපි අදටත් ගීතය කියන්නේ අතීතයේ අපි අහපු ගීතවලට. එදා බිහි වුණු නිර්මාණ ගැන තමයි අපට කතා කරන්න දෙයක් තියෙන්නේ. ඇත්තට ම නූතන සිංහල ගීතයක් නෑ. මේ නිසා මම මීට පෙර කාලයක් තිස්සේ විවිධ නිර්මාණකරුවන් පිළිබඳ ලියූ නිර්මාණාත්මක වගේම විචාරාත්මක ලේඛන ඇතුළත්ව මේ කෘතිය සම්පාදනය කරන්න හිතුවා. මේකට ප්‍රධානම හේතුව වුණේ ගීතය පිළිබඳ මට තිබුණ දැඩි උනන්දුව.මේ කෘතියෙන් මහගම සේකර, මානවසිංහ, ආනන්ද සමරකෝන්, සුනිල් ශාන්ත, කරුණාරත්න අබේසේකර වගේම ප්‍රේමකීර්ති ඇතුළු ගීත රචනා කලාවට, ගීත ගායනයට හා සංගීත නිර්මාණ කරණයට දායකත්වය ලබා දුන් ප්‍රවීණයන් ගැන ලියවුණු විචාර ඇතුළත්ව තිබෙනවා’‘පාළු අඳුරු නිල් අහස මමයි ඈත දිළෙන තනි තරුව ඇයයි යුගයෙන් යුගයට හදවත් ඉල්වන බලාපොරොත්තු ව පැතුම ඇයයි...’‘සිංහල ගීතයට සේකරගේ දායකත්වය’ මැයෙන් ලියැවෙන විචාරයට ඒ ගීතය බඳුන් කර ගෙන ඇත.‘ගීත සංගීත සංකතිකා’ ගී පද රචනයෙන් පමණක් නොපවතින ඔහු, සංගීතයෙන් ගීතය ලබන පෝෂණය කොතෙක් දැයි සොයා යාමට නොපසුබට වන බවට මෙයම සාක්ෂි දරයි.ගීතය පිළිබඳ විවරණයක යෙදෙන මෙහි ‘ගීතය’යනු කුමක් ද?’ ‘ගීතයට සංගීත සම්යෝජනයේ ස්වභාවය කුමක් ද ?’ ආදී ලෙසින් ගීත කලාව පිළිබඳ පර්යේෂණාත්මක ලේඛන එකතුවක් මේ තුළ අන්තර්ගත කර ඇත.ගීතය සංගීතමය ප්‍රකාශනය හා ගීතය, සංගීතය අතර ඇති සබඳතාව කුමක් ද ? එසේ ම ගීතය කවිය අතර වෙනස හඳුනා ගැනීම වැනි විවිධාකාරයෙන් මතු කෙරුණු විචාරාත්මක, විමර්ශනාත්මක හා පර්යේෂණාත්මක කරුණු ගණනාවක් මෙහිදී සාකච්ඡාවට බඳුන් කෙරේ. මේ කෘතිය හා ගීතය අද පත්වී ඛේදනීයත්වය පිළිබඳ ඔහු අදහස් පළ කර සිටියේ මෙලෙසිනි.‘මට අවශ්‍ය වුණා මේ කෘතිය මගින් ගීතය පිළිබඳ අලුත් කතිකාවක අවශ්‍යතාව පෙන්නුම් කර දෙන්න. මොකද අද අපේ ගීතය කියන කලාව ගැන කතා කරන්න ඕන නම් දල වශයෙන් මීට වසර විස්සකට කලින් බිහි වූ නිර්මාණ දෙස බලන්න සිදු වෙනවා.එහෙම නැතුව අද ගීත කියන ශීර්ෂයෙන් අපට ලැබෙන දේ අජූව, අශ්ශීල, අවිචාර හා අවරගනයේ නිෂ්පාදන කියන එකයි මගේ හැඟීම. මේ කියන නිෂ්පාදන නිසා මේ කලාව විශාල පරිමාණයේ දූෂණයකට ලක් වුණා. එය අද කලාව ලෙස පිළිගත නොහැකි තත්ත්වයට පත් වෙලා ඉවරයි. මේ සම්බන්ධයෙන් ජනමාධ්‍ය වගකියන්න ඕන.පවතින සංස්කෘතික පරිහානියට වගකියන්න ඕනත් මේ ජනමාධ්‍යමයි. ඔවුන් මෙවැනි නිෂ්පාදන සමාජගත කරන්නේ ජනමාධ්‍ය හරහා එළියට දමන්නේ බලහත්කාරයෙන්.ගීත නිර්මාණයටම පමණක් සීමා නොවුණු ඔහු ඒවා අධ්‍යයනය කරමින්, විචාරය කරමින් එම හැදෑරීම් ග්‍රන්ථගත කරන්නට ද කටයුතු කරන්නේ් එවන් පසුබිමක සිටය. ‘විශ්වවිද්‍යාලයක ජනමාධ්‍ය අංශයේ සේවය කළත් මගේ ප්‍රථම ප්‍රේමය සාහිත්‍යයි’ තම ප්‍රථම ප්‍රේමය කිසිවකුටත් අමතක නොවන්නකි.එය ජීවිතයෙන් බැහැර කරලීම කළ නොහැක්කකි. එසේම සන්නිවේදනය ඉගැන්වුවද ඔහු තවමත් ප්‍රථම ප්‍රේමය අමතක කර නොමැත. ඒ අනුව ‘මගේ මූලික ප්‍රකාශන මාධ්‍ය දෙක ලෙස හඳුන්වා දෙන්නේ කවිය සහ ගීතය යි’ යන්න ඔහු නිරන්තර පවසා සිටින්නකි.ප්‍රවීණ කවියකු, ගීත රචකයකු, සේම විචාරකයකුවන ඔහුගේ නිර්මාණ දිවියේ අනෙක් අඩ සම්පූර්ණ කරනුයේ සන්නිවේදන විෂය තුළිනි. එම විෂය සම්බන්ධයෙන් ඔහුගේ හැදෑරීම් හා ආශ්‍රයන් ග්‍රන්ථ ගත වන්නේ ‘සන්නිවේදන අධ්‍යයන ඉතිහාසය’, ‘ගෝලීයකරණය සංස්කෘතිය හා සන්නිවේදනය’, ‘විල්බර් ශ්‍රාම්’, සන්නිවේදන අධ්‍යයනයෙහි පීතෘවරයා’ යන සාහිත්‍ය විචාර ග්‍රන්ථ ත්‍රිත්වයෙනි.‘සන්නිවේදන අධ්‍යයන ඉතිහාසය’ කෘතිය මගින් සාකච්ඡාවට බඳුන් කරන්නේ සන්නිවේදනය නැමැති විෂය ලෝකයේ සමාජයගත වීම, එහි ව්‍යාප්තිය, වර්ධනය පිළිබඳ කතා කිරීමයි.විශේෂයෙන්ම සන්නිවේදනය කියන විෂය ශික්‍ෂණයක් තුළ ලෝකයේ පාඨමාලාගත කර ඉගැන්වීම ආරම්භ වීම පිළිබඳ මෙහිදී අවධානය යොමු කෙරෙනවා. සන්නිවේදනය සමාජ ශාස්ත්‍රයක් ලෙස තේරුම්ගත යුතුයි.මේ විෂය පිළිබඳ මුලින්ම පර්යේෂණ කරපු පුරෝගාමීන් හතර දෙනෙක් මේ විෂය සම්බන්ධයෙන් කළ පර්යේෂණ හා සේවාව පිළිබඳ වඩා පුළුල් පරාසයක සිට සාකච්ඡා කෙරෙනවා. හැරල්ඩ් ඩී. ලැස්ට්වෙල්, කර්ට් ලෙවින්, කාල් හවුලට්, පෝල් ලැසාස් වෙල්ට් යන අය පිළිබඳව මේ කෘතියේ කරුණු ඇතුළත් වෙනවා.ඒ හතර දෙනාගේ පර්යේෂණ හා ඔවුන්ගේ කාර්ය සාධනය ගැන කතා කෙරෙනවා. මේ අයගේ තියන විශේෂත්වය වෙන්නේ ඒ අය සන්නිවේදනය කියන විෂය සම්බන්ධයෙන් පර්යේෂණ කරන්නේ වෙනත් විෂය ක්‍ෂේත්‍රවල මූලිකව කටයුතු කරමින්.ලැස්ට්වෙල් කියන්නේ දේශපාලන විද්‍යාඥයෙක්. කර්ට් ලෙවින් හා කාල් හවුලට් කියන්නේ මනෝ විද්‍යාඥයන්. පෝල් ලැසාස් වෙල්ට් කියන්නේ ගණිතඥයෙක්. මේ අයගේ මූලිකත්වයෙන් සමාජ ශාස්ත්‍රයක් ලෙස හැඩ ගැසුණු සන්නිවේදනය පිළිබඳ ඉතිහාසය මේ කෘතියෙන් කතා බහට ලක් වෙනවා.අධ්‍යයනයේ දී සන්නිවේදනය පිළිබඳ සිංහලෙන් ලියවුණු පොත පත තිබෙන්නේ ඉතා ම ස්වල්පයයි. ඒ අනුව සන්නිවේදන අධ්‍යයනය ඉතිහාසය පිළිබඳ සිංහලෙන් ලියවුණු පළමු පොත මෙය වෙන්නත් පුළුවන්.’විල්බර් ශ්‍රාම්: සන්නිවේදන අධ්‍යයනයෙහි පිතෘවරයා’ කෘතිය මඟින් ලෝකයට සන්නිවේදන විෂය හඳුන්වාදුන් සන්නිවේදනයේ පීතෘවරයා පිළිබඳ කතාබහට ලක්වේ.’’ විෂයක් ලෙස සන්නිවේදනය විශ්වවිද්‍යාල මට්ටමෙන් ආරම්භ වීම, ලෝකයේ පළමු සන්නිවේදන පාඨමාලාව විශ්වවිද්‍යාල මට්ටමෙන් ආරම්භ කිරීම, වගේ ම සන්නිවේදනය පිළිබඳ ප්‍රථම මහාචාර්යකම හිමිවීම වැනි වැදගත් කාර්යභාරයක් සිදුවුණා.ඒ අනුව සන්නිවේදනය පිළිබඳ ප්‍රථම මහාචාර්ය පදවිය හිමිවුණේ විල්බර් ශ්‍රාම්ටය.අද අපට මේ විෂය ඉතුරු වෙලා තියෙන්නේ ඔහු ගේ පර්යේෂණ හා කාර්යසාධනයේ ප්‍රතිඵල විදියට යි. මේ විෂයපථය තුළ ඔහුගේ දාකත්වය නොලැබුණා නම් මෙවැනි විෂයක් ගොඩනොනැගෙන්නත් ඉඩ තිබුණා.”පෙර කී විෂයන්ට වඩා පුළුල් විෂයක් කෙරෙහි ද ඔහුගේ අවධානය යොමු වී ඇති සැටියකි. ඒ ගෝලීයකරණය සම්බන්ධයෙනි.ඔහුගේ අභිනව කෘති එකතුවට එක් වන අනෙකුත් කෘතිය බවට පත්වන්නේ ‘’ගෝලීයකරණය සංස්කෘතිය හා සන්නිවේදනය’’ යන්නයි. ඒ පිළිබඳ ඔහුගේ අදහස වන්නේ,’’මෙය ගෝලීයකරණ සංකල්පය හා සංකල්පය හඳුන්වාදීමේ කෘතියක්. දේශපාලන, ආර්ථික, ජනමාධ්‍යය, සංස්කෘතිය යන විෂයයන්ගේ ඇතුළත් ගෝලීයකරණය පිළිබඳ යම්කිසි ශාස්ත්‍ර ඥානයක් ලබා දෙන ප්‍රවේශයක්. අසු ගිය දශක දෙකහමාරක් තුළ ගෝලීයකරණය යන කරුණ පිළිබඳව ලෝකය පුරා ම සාකච්ඡා වුණා. ඒ වගේ ම ගෝලීයකරණයට වෙනම ම සාහිත්‍යයක් ගොඩනැඟිලා තියෙනවා.මෙහි අනෙක් අංශය තමයි සංස්කෘතිය. සංස්කෘතික ක්ෂේත්‍රය තුළ සිදුවන ගෝලීයකරණය ගැන සොයාබැලෙනාවා.එහිදී ගෝලීය සංස්කෘතිය හා සංස්කෘතික ගෝලීයකරණය කියන කාරණා දෙක කෙරෙහි ම අපගේ අවධානය යොමුවෙන්න ඕන.සංස්කෘතික තලයේ සදුවන ගෝලීයකරණය න්‍යායාත්මකව පැහැදිලි කරන්න උත්සාහ කරනවා. ඊට අමතරව සංස්කෘතික අධිරාජ්‍යවාදය පිළිබඳ කතාකෙරෙනවා. හර්බට් ෂිලර්, ජෝන් ටොම්ලින්ස්ටන් වගේ විද්වතුන් සංස්කෘතික අධිරාජ්‍යවාදය පිළිබඳ කතාකෙරෙනවා.වැදගත් ම කාරණයක් වෙන්නේ භාෂාව ගෝලීයකරණය වීම යි.ගෝලීය භාෂාවක් ඇතිවීම තුළ සුළුතර භාෂාවන්ට අත්වන ඛේදනීය තත්ත්වය හා තර්ජන ත් සිදුවිය හැකි බලපෑම් ගැනත් සොයා බැලෙනවා.ඇත්තටම භාෂාවේදී වාග් විද්‍යාඥයන් කියන කතාවක් තමයි මාතෘ භාෂා අවභාවිතය තුළින් අභාවයට යනවා කියන කාරණය. භාෂාවලින් හරි අඩක් පමණ මෙකී ගෝලීයකරණය කියන ප්‍රවණතාව නිසා ලෝකයට අහිමි වෙතැයි පැවසෙනවා.”පොත දොරට වැඩීමේ උළෙලේ මුලසුන හොබවන්නේ කොළඹ විශ්වවිද්‍යාලයේ උපකුලපති මහාචාර්ය ක්ෂණිකා හිරිඹුරේගම විසිනි. පූර්විකාව ආචාර්ය ටියුඩර් වීරසිංහ විසිනි. මේ අවස්ථාවට මහාචාර්ය තිස්ස කාරියවසම්,මහාචාර්ය කාලෝ ෆොන්සේකා , ප්‍රවීණ මාධ්‍යවේදී මොහාන් සමරනායක විද්වත්හු දේශන පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n1003111</link>
    <topic>මැතිවරණ විජයග්‍රහණයෙන් පසුව්‍යවස්ථා සංශෝධනයක්</topic>
    <author>ස්වර්ණා විජේකෝන් හා චමීර ඇල්ලදෙණිය ඡායාරූපය - රංජිත් ජයවීර</author>
    <content>ඉදිරි මහ මැතිවරණයේ දී තුනෙන් දෙකක බලය ලබාගෙන පිහිටුවන ශක්තිමත් පාර්ලිමේන්තුවක් මඟින් ආණ්ඩුක්‍රම ව්‍යවස්ථාව සංශෝධනය කෙරේ.ඉන්පසු ව්‍යවස්ථාදායක සභාව සහ ස්වාධීන කොමිසන් සභා පිහිටුවීමට පියවර ගැනේ.ව්‍යවස්ථාදායක සහ ස්වාධීන කොමිසන් සභා පිහිටුවා ඒවාට හිමි බලතල ලබා දීමට ද යෝජිත ව්‍යවස්ථා සංශෝධනයෙන් සිදුකරනු ඇත.ශ්‍රී ලංකා නිදහස් පක්ෂයේ මහා ලේකම් අමාත්‍ය මෛත්‍රීපාල සිරිසේන මහතා මහවැලි කේන්ද්‍රයේ ඊයේ (10) පැවති මාධ්‍ය හමුවක දී එම කරුණු අනාවරණය කෙළේය.එමෙන්ම වත්මන් මැතිවරණ ක්‍රමය වෙනුවට රටට හිතකර මැතිවරණ ක්‍රමයක් ඇති කෙරේ. 1978 ව්‍යවස්ථා සංශෝධනයෙන් හඳුන්වා දී ඇත්තේ රටට අහිතකර මැතිවරණ ක්‍රමයක් බවද ඇමැතිවරයා කීය. විධායක ජනාධිපති ධුරය වෙනුවෙන් පැවති අවසන් ජනාධිපතිවරණය ජනවාරි 26 දා පැවති ජනාධිපතිවරණය විය හැකි බව ද සිරිසේන මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n1003112</link>
    <topic>බන් කි මූන් එක්සත් ජාතීන්ගේ මූලික ප්‍රතිපත්ති කඩලා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ශ්‍රී ලංකාව පිළිබඳ තමන්ට උපදෙස් ලබාගැනීම සඳහා මණ්ඩලයක් පත් කිරීමට යෝජනා කිරීම මඟින්, එක්සත් ජාතීන්ගේ මහලේකම් බන් කි මුන් මහතා එම සංවිධානයේ මූලික ප්‍රතිපත්ති කඩ කර ඇතැයි අපනයන සංවර්ධන හා ජාත්‍යන්තර වෙළෙඳ ඇමැති මහාචාර්ය ජී. එල්. පීරිස් මහතා පවසයි. මහ ලේකම්වරයාගේ මේ කටයුත්ත එක්සත් ජාතීන්ගේ සංවිධානය ආරම්භ කිරීමේ මූලික ලියැවිල්ලේ සිද්ධාන්තවලට සම්පූර්ණයෙන් පටහැනි බවද ඇමැතිවරයා අවධාරණය කරයි.කුමන දෘෂ්ටි කෝණයෙන් ගත්තත් මෙය සම්පූර්ණයෙන් වැරදි ක්‍රියාවක් බව ප්‍රකාශ කරන ඇමැතිවරයා ජනාධිපති මහින්ද රාජපක්ෂ මහතා මේ යෝජනාව පිළිබඳ රජයේ දැඩි විරෝධය පළ කර තිබෙන බවත් කියයි.ඇමැතිවරයා මේ අදහස් පළ කෙළේ ඇමැති මණ්ඩල තීරණ දැනුම් දීමේ මාධ්‍ය හමුවට රජයේ ප්‍රවෘත්ති දෙපාර්තමේන්තුවේදී ඊයේ (10) එක්වෙමිනි.මීට මාස කිහිපයකට පෙර ජිනීවා නුවරදී රැස් වූ මානව හිමිකම් කවුන්සිලය ශ්‍රී ලංකාවට එරෙහි මානව හිමිකම් කඩකිරීමේ චෝදනා දීර්ඝ වශයෙන් සාකච්ඡා කළ අතර ඒවා බහුතර ඡන්දයෙන් පරාජය කර තිබියදී මහ ලේකම්වරයා මේ ගත් තීන්දුව නිවැරදි නොවන බව ඇමැතිවරයා ප්‍රකාශ කෙළේය.ප්‍රබල රටවල් කිහිපයකට වුවමනා ආකාරයට ශ්‍රී ලංකාව පාලනය කළ නොහැකි බව පැවැසූ ඇමැතිවරයා කෙටි කාලීන දේශපාලන කරුණු සලකා මෙවැනි දේ නොකළ යුතු බවත් අවධාරණය කෙළේය.ජනාධිපතිවරණය අවස්ථාවේදීත් මෙවැනි දේ සිදුවූ බව සඳහන් කළ ඇමැතිවරයා මේ පිටුපස ඇත්තේ ආණ්ඩු වෙනස් කිරීමේ අවශ්‍යතාවක් දැයි කල්පනා කළ යුතු බවත් මේ රටේ අභ්‍යන්තර දේශපාලන කටයුතුවලට අයුතු ලෙස මැදිහත් වීමේ උත්සාහයක්දැයි සැක මතුවන බවත් කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n1003113</link>
    <topic>ජී.එස්.පී. බදු සහන ගැන කතාබහටඉහළ පෙළේ දූත පිරිසක් බ්‍රසල්ස් නුවරට</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ජී.එස්.පී. බදු සහනය ඇතුළු තවත් කරුණු රැසක් පිළිබඳව යුරෝපා කොමිසම සමඟ සාකච්ඡා කිරීමට ශ්‍රී ලංකාවේ ජ්‍යෙෂ්ඨතම දූත කණ්ඩායමක් මේ සති අන්තයේදී බ්‍රසල්ස් නුවර බලා යති.මුදල් අමාත්‍යාංශ ලේකම් ආචාර්ය පී. බී. ජයසුන්දර, විදේශ අමාත්‍යාංශ ලේකම් රොමේෂ් ජයසිංහ, අධිකරණ අමාත්‍යාංශ ලේකම් සුහද ගම්ලත් සහ නීතිපති ජනාධිපති නීතිඥ මොහොන් පීරිස් මහත්වරු මේ දූත පිරිසට අයත් වෙති.ජී.එස්.පී. බදු සහනය නැවතත් ශ්‍රී ලංකාවට ලබාගැනීම පිණිස මේ පිරිස යුරෝපා කොමිසන් නියෝජිතයන් සමඟ සාකච්ඡා කිරීමට නියමිත බව අපනයන සංවර්ධන හා ජාත්‍යන්තර වෙළෙඳ ඇමැති මහාචාර්ය ජී. එල්. පීරිස් මහතා පැවැසීය.ශ්‍රී ලංකාවේ නිෂ්පාදිත ඇඟලුම් යුරෝපීය රටවලට අපනයනය කිරීමේදී බදු අඩු කිරීමක් වශයෙන් ලබා දුන් ජී.එස්.පී. බදු සහනය තවත් මාස හයක් තුළ අවසන් කරන බව යුරෝපා කොමිසම මේ ජනවාරියේදී නිවේදනය කෙළේය. මේ සහනය ඉවත් කිරීම සඳහා යුරෝපා කොමිසම සූදානම් වූ අවස්ථාවේදී විපක්ෂ නායක රනිල් වික්‍රමසිංහ, ජනතා විමුක්ති පෙරමුණු නායක සෝමවංශ අමරසිංහ මහත්වරු විවිධ ප්‍රචාර ගෙන යන ලදී.ජී.එස්.පී. සහනය තවදුරටත් ලබාගැනීම සඳහා රජය විවිධ ක්‍රියාමාර්ග ගන්නා ලද අතර එහි ප්‍රතිඵලයක් වශයෙන් කිහිප විටක් සහනය දිගු කෙරිණ. සුනාමි ව්‍යසනයෙන් පසු ශ්‍රී ලංකාවට නැගීසිටීමට අත දීමක් වශයෙන් ලබා දුන් මේ සහනය දකුණු ආසියාවෙන් හිමිව ඇත්තේ ශ්‍රී ලංකාවට පමණි.ජී.එස්.පී. බදු සහනයට අමතරව ශ්‍රී ලංකාවේ ඉදිරි සංවර්ධන කටයුතු, ආර්ථික කටයුතු ආදිය පිළිබඳව මේ දූත පිරිස යුරෝපා කොමිසමේ නියෝජිතයන් සමඟ සාකච්ඡා කිරීමට නියමිත බව අපනයන සංවර්ධන හා ජාත්‍යන්තර වෙළෙඳ ඇමැති මහාචාර්ය ජී. එල්. පීරිස් මහතා පැවැසීය.මේ මස 15 වැනි දා සිට දින තුනක කාලයක් මේ සාකච්ඡා පැවැත්වෙන අතර ජාත්‍යන්තරය සමඟ සුහදව කටයුතු කිරීමට රජය සූදානම් බවත් ජාත්‍යන්තරයත් ආපසු රජය වෙත සද්භාවයෙන් යුතුව ප්‍රතිචාර දැක්විය යුතු බවත් ඇමැතිවරයා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n1003114</link>
    <topic>පුරපති ධූරය යළිත් ඉල්ලාඅලුවිහාරේ ගෙනා පෙත්සම නිශ්ප්‍රභයි</topic>
    <author>සමන්ති වීරසේකර</author>
    <content>මහනුවර මහ නගර සභාවේ පුරපති ධූරයෙන් තාවකාලිකව ඉවත් කළ එල්. බී. අළුවිහාරේ මහතා විසින් තමන් යළි එම ධූරයේ පිහිටුවන ලෙස ඉල්ලා මහනුවර පළාත් බද සිවිල් අභියාචනා මහාධිකරණය වෙත ඉදිරිපත් කළ පෙත්සම සිවිල් අභියාචන මහාධිකරණයේ විනිසුරු නලින් පෙරේරා මහතා විසින් ඊයේ (10දා) නිශ්ප්‍රභ කරනු ලැබීය.හිටපු නගරාධිපතිවරයා සිය පෙත්සම මඟින් තමන් යළි නගරාධිපතිධූරයේ පිහිටුවන ලෙසත් දැනට එම ධූරයේ කටයුතු කරන සුමින්ද වික්‍රමසිංහ මහතාගේ පත්වීම නිත්‍යානුකූල නොවන බවත් දක්වා තිබිණි.එල්. බී. අළුවිහාරේ මහතා මහනුවර මහ නගර සභාවේ නගරාධිපති ලෙස කටයුතු කළ සමයේ, ඔහුගේ පාලනය සම්බන්ධයෙන් ඇති වූ ගැටලු කිහිපයක් හේතුවෙන්, විධිමත් පරීක්ෂණයක් පැවත්වීම සඳහා මධ්‍යම පළාත් ප්‍රධාන ඇමැති සරත් ඒකනායක මහතා විසින් ඉකුත් දෙසැම්බර් මාසයේ දී අළුවිහාරේ මහතා තනතුරින් ඉවත් කරනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n1003115</link>
    <topic>වීථි දරුවන්ටත් පාසල් අධ්‍යාපනයක්</topic>
    <author>විජයානි එදිරිසිංහ</author>
    <content>කොළඹ සහ ඒ අවට ප්‍රදේශවල සිටින වීථි දරුවන් එක්රැස් කර පාසල් අධ්‍යාපනය ලබා දීම සඳහා වෙනම පාසලක් ආරම්භ කර තිබේ.ජනාධිපති මහින්ද රාජපක්ෂ මහතාගේ උපදෙස් මත පොලිස්පති මහින්ද බාලසූරිය මහතාගේ මෙහෙයවීමෙන් මේ වැඩ පිළිවෙළ ක්‍රියාත්මක වෙයි. කොළඹ ප්‍රදේශයේ මහා මාර්ග, බෝක්කු කඩපිල්, ලයිට් කණු යට සහ ස්ථීර නිවෙසක් නොමැතිව විථිවල ගත කරන දරුවන් 67 දෙනෙක් මේ වන විට පොලීසිය මඟින් සොයාගෙන තිබේ.එසේ සොයාගත් දරුවන් සඳහා පොලිසිය මඟින් පාසලක් ආරම්භ කර ඇත. පළමු වසරේ සිට පස්වැනි වසර දක්වා යනතෙක් ඔවුන්ගේ අධ්‍යාපන කටයුතු කරගෙන යාමට පොලීසිය මැදිහත් වෙයි. එම කාලය තුළ පොලිසිය හරහා ඔවුන්ට අවශ්‍ය ආහාර ඇඳුම් පැළැඳුම්, පොත් පත් බෙහෙත් ද්‍රව්‍ය ඇතුලු සියලු වියදම් රජය මඟින් ලබාදීමට නියමිතය. පස්වැනි පන්තියෙන් පසු වෙනත් පාසලකට ඇතුලු වීමේ අවස්ථාවද සළසා දීමට පොලීසිය මැදිහත්ව කටයුතු කිරීම මෙහි විශේෂත්වයකි.පොලිස් මාධ්‍ය ප්‍රකාශක පොලිස් අධිකාරී ක්‍රිෂාන්ත ජයකොඩි මහතා ප්‍රකාශ කළේ මේ වනවිට විථි ළමුන් සුරක්‍ෂිත කර අධ්‍යාපනය ලබාදීමේ වැඩ පිළිවෙල සාර්ථකව සිදුවෙමින් පවතින බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n1003116</link>
    <topic>කොළඹ-මාතර දක්ෂිණ දුම්රිය මාර්ගයටඉන්දියා රජයෙන් රුපියල් මිලියන 16740 ක්</topic>
    <author/>
    <content>දක්‍ෂිණ දුම්රිය මාර්ගය වැඩිදියුණු කිරීම සඳහා රුපියල් මිලියන 16740 ක් ලබා දීමට ඉන්දීය රජය ඉදිරිපත්ව සිටී.කොළඹ සිට මාතර දක්වා වන දක්‍ෂිණ දුම්රිය මාර්ග සංවර්ධන ව්‍යාපෘතියේ ඇස්තමේන්තුගත වියදම රුපියල් මිලියන 21240 කි. අදියර දෙකකින් සමන්විත මේ ව්‍යාපෘතියේ පළමුවැනි අදියර අමෙරිකානු ඩොලර් මිලියන 130 ක වියදමින් මේ වන විට ක්‍රියාත්මක වෙමින් පවතී.කොළඹ සිට මාතර දක්වා දුම්රිය මාර්ගය පුනරුත්ථාපනය හා ප්‍රතිසංස්කරණය කිරීම, බලවේග දුම්රිය කට්ටල 20 ක් හා දුම්රිය එන්ජින් 3 ක් මිලදී ගැනීම මේ ව්‍යාපෘතිය යටතේ සිදුකෙරෙන ප්‍රධාන කාර්යයන් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n1003117</link>
    <topic>රජයේ රෝහල්වල හෙද හෙදියන්ටනිල ඇඳුම් දීමනාව මේ මාසයේ දීම</topic>
    <author>සන්ධ්‍යා කරුණාරත්න</author>
    <content>රජයේ රෝහල්වල සේවය කරන සියලු හෙද හෙදියන්ට නිල ඇඳුම් සඳහා ලබාදෙන දීමනාව මෙම මාසය තුළදීම ගෙවීමට සෞඛ්‍ය ආරක්ෂණ හා පෝෂණ අමාත්‍යාංශය පියවර ගෙන ඇත.සෞඛ්‍ය ඇමැති නිමල් සිරිපාල ද සිල්වා මහතා විසින් අමාත්‍යාංශයේ සියලුම නිලධාරින් කැඳවා මේ පිළිබඳව විශේෂ සාකච්ඡාවක් පැවැත්වීමෙන් අනතුරුව එහි දී ගත් තීරණයකට අනුව හෙද නිල ඇඳුම් දීමනාව මෙම මස තුළ දීම ගෙවීමට තීරණය කර තිබේ.සෞඛ්‍ය ඇමැතිවරයාගේ උපදෙස් පරිදි වැඩබලන සෞඛ්‍ය ලේකම් වෛද්‍ය නිහාල් ජයතිලක මහතා විසින් ඊට අදාළ චක්‍රලේඛය ඊයේ (10දා) දිනයේ දී සෞඛ්‍ය අමාත්‍යාංශය යටතේ පවතින සියලුම විමධ්‍යගත ආයතන ප්‍රධානීන් වෙත යැවීමට පියවර ගෙන ඇති බව අමාත්‍යාංශය සඳහන් කරයි.ඒ අනුව මහ භාණ්ඩාගාරයෙන් මුදල් ලැබූ වහාම එම මුදල් අදාළ ආයතනවලට නිකුත් කිරීමට පියවර ගෙන ඇති බැවින් පොදු 35 වවුචරය උපයෝගී කරගනිමින් එම මුදල් ගෙවීමට අවශ්‍ය ගෙවීම් ලේඛන පිළියෙළ කර තබා ගන්නා ලෙස ද මෙම චක්‍රලේඛයෙන් වැඩිදුරටත් උපදෙස් ලබා දී තිබේ. ඒ ඒ ආයතන විසින් තමන්ට අවශ්‍ය මුදල් ප්‍රමාණයන් මෙම මස 15 වැනිදාට ප්‍රථම සෞඛ්‍ය අමාත්‍යාංශයේ මුදල් අධ්‍යක්ෂ වෙත යොමුකරන ලෙසද චක්‍රලේඛයෙන් දැනුම් දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n1003118</link>
    <topic>පෑලියගොඩ මත්ස්‍ය වෙළෙඳ පොළේ වෙළෙඳ කුටිලියාපදිංචියට අයැදුම්පත් යොමු කිරීම 15දා තෙක්</topic>
    <author>බුද්ධිකා ඉඹුලාන</author>
    <content>කොළඹ ශාන්ත ජෝන් මත්ස්‍ය වෙළෙඳ පොළෙහි පැරැණි කඩ හිමියනට පෑලියගොඩ නව මධ්‍යම මත්ස්‍ය වෙළෙඳපොළෙහි වෙළෙඳ කුටි ලියාපදිංචි කිරීමේ අයදුම්පත් යොමු කිරීමේ කාලය මේ 15 දා දක්වා දීර්ඝ කර ඇත.සීමාසහිත ශාන්ත ජෝන් මත්ස්‍ය තොග කඩ හිමි ව්‍යාපාරිකයන්ගේ සුබසාධක සමිති නියෝජිතයන් සහ ධීවර හා ජලජ සම්පත් අමාත්‍යාංශ ලේකම් ජී. පියසේන මහතා අතර එම අමාත්‍යාංශයේ දී පැවැත්වූ සාකච්ඡාවකදී ඇතිවූ එකඟතාවක් මත මෙම පියවර ගෙන තිබේ.පෑලියගොඩ ඉදිවන නව මත්ස්‍ය වෙළෙඳපොළෙහි වෙළෙඳාම් ආරම්භ කිරීමට තමනට පවතින ගැටලු පිළිබඳව අමාත්‍යාංශ ලේකම්වරයා හමුවේ කරුණු පැහැදිලි කිරීමට සහ අදහස් විමසීමට මෙම සාකච්ඡාව කැඳවා තිබිණි.මෙහිදී එම සමිති සාමාජිකයින් ලේකම්වරයා වෙත කරුණු පැහැදිලි කරමින් නව මත්ස්‍ය වෙළෙඳපොළෙහි සිල්ලර වෙළෙඳ අංශය පිළිබඳව ගැටලු පවතින බවත්, විශේෂයෙන්ම ප්‍රවාහන අපහසුතා පැන නැගීම නිසා තම සිල්ලර වෙළෙන්දනට ගැටලුවලට මුහුණ දීමට සිදුවන බවද පැවැසීය.සිල්ලර වෙළෙඳ අංශය සඳහා මෙයට වඩා ක්‍රමවත් විසඳුමක් ලබාදෙන බවත්, විශේෂයෙන්ම ප්‍රවාහන පහසුකම් ස්ථාපිත කරමින් විශේෂ බස්රථ සේවාවක් යෙදවීමට හැකියාව සොයා බලන බවත් මෙම හමුවේ දී අමාත්‍යාංශ ලේකම් ජී. පියසේන මහතා ශාන්ත ජෝන් මත්ස්‍ය තොග කඩ හිමි ව්‍යාපාරිකයනට දැනුම් දුන්නේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n1003119</link>
    <topic>පොලීසියේ 8කගේ වැඩ තහනම්</topic>
    <author>විජයානි එදිරිසිංහ</author>
    <content>ජනපතිවරණ සමයේදී විනය විරෝධී කටයුතු කළැයි පොලිස් නිලධාරීන් අටදෙනෙකුගේ වැඩ තහනම් කර තිබේ.ප්‍රධාන පොලිස් පරීක්ෂකවරු හයක්, එක් පොලිස් පරීක්ෂකවරයෙක් වැඩ තහනමට ලක් වූ අටදෙනාට ඇතුළත් වෙති.පසුගිය ජනාධිපති මැතිවරණය පැවැති කාලය තුළ තම රාජකාරී කටයුතු පැහැර හරිමින් විනය විරෝධී කටයුතුවල යෙදුණු බවට එම නිලධාරීන්ට චෝදනා එල්ල වී තිබුණි. පොලිස්පතිවරයාගේ උපදෙස් මත සිදුකෙරුණ පරීක්ෂණවලින් අනතුරුව ඔවුන්ගේ සේවය අත්හිටුවා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n10031110</link>
    <topic>කෝටි තුනක රට සිගරට්, යතුරුපැදි 10ක් රේගුවේදී අත්අඩංගුවට</topic>
    <author>චන්දිමා එදිරිමාන්න</author>
    <content>මගී ගමන් බඩු මුවාවෙන් මෙරටට රැගෙන ආ රුපියල් තුන් කෝටි පහළොස් ලක්ෂයක් වටිනා විදේශීය නිෂ්පාදිත සිගරැට් තොගයක් සහ කොටස් වෙන්කර තිබූ මෝටර් සයිකල් දහයක්, රේගු ආදායම් අධීක්ෂණ අංශය මගින් අත්අඩංගුවට ගෙන තිබේ.පසුගිය මාසය තුළදී රේගු ආදායම් අධීක්ෂණ අංශය මගින් සිදු කළ වැටලීම් වලදී මේ භාණ්ඩ තොගය සොයා ගන්නා ලද අතර රේගු අධීක්ෂණ අංශය මගින් ඊයේ (10) ඒවා පරීක්ෂාවට ලක් කරන ලදී.මැද පෙරදිග සිට පැමිණෙන මගීන්ගේ නම් භාවිතා කර ඔවුන්ගේ ලිපිනයන් ව්‍යාජ ලෙස යොදා ගෙන ගමන් බඩු ලෙස ප්‍රකාශ කර ඩුබායි සිට මෙරටට මේ රට සිගරැට් තොගය සහ බහාලුම ස¼ඟවා කොටස් වෙන් කර තිබූ මෝටර් සයිකල් දහය රැගෙන විත් තිබේ.ලී පෙට්ටි දහයක පටවා තිබූ මේ සිගරැට් තොගය පෙට්ටි විවෘත කර පරීක්ෂාවට ලක් කළ අතර එහි තිබී සිගරැට් හතළිස් දෙලක්ෂයක් පමණ සොයා ගන්නා ලදී. රුපියල් තුන් කෝටි පහළොස් ලක්ෂයක් වටිනා මෙම සිගරැට් තොගය මෙරට දී අලෙවි කළේ නම් ඉන් රජයට අහිමි වන බදු මුදල රුපියල් නව කෝටි පනස් පන්ලක්ෂ අනූ දෙදහසක් ඉක්මවනු ඇතැයි රේගු අධිකාරී ආර්. පී. හේවාගම මහතා පැවැසීය. එම සිගරැට් තොගය විනාශ කිරීමට පියවර ගන්නා බවද හෙතෙම සඳහන් කළේය.කොටස් වෙන් කර ගෙන්වන ලද මෝටර් සයිකල් දහය අතර ආනයනය කිරීමට සීමා පනවා ඇති අධි බලැති 650 ඛ් . ඛ් සහ 400400 ඛ්. ඛ් වර්ගයේ මෝටර් සයිකල් දෙකක් ද තිබිණි. මෝටර් සයිකල් දහයේ කොටස් නම් කිරීම රේගු නිලධාරීන් විසින් සිදු කරනු ලැබිණි.මෝටර් සයිකල් දහයේ වටිනාකම රුපියල් දහසය ලක්ෂ විසිහතර දහසක් පමණ වන බවද රේගු අධිකාරි ආර්. පී. හේවාගම මහතා කීය.රේගු ආදායම් අධීක්ෂණ අංශයේ සහකාර රේගු අධ්‍යක්ෂ ජයන්ත පොන්නම්පෙරුම, මහතාගේ උපදෙස් පරිදි මෙම අත්අඩංගුවට ගැනීම රේගු අධිකාරිවරුන් වන එල්. එන්. ජයසේකර, ආර්. පී. හේවාගම, සහකාර රේගු අධිකාරීවරුන් වන පී. එස්. මානවඩු, කේ. ඒ. පී. කහදව, එන්. පල්ලියගුරු. එස්. පී. ආර්. සෙනෙවිරත්න යන මහත්වරුන් විසින් සිදු කරනු ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n10031111</link>
    <topic>කාන්තාව ආදර්ශවත් වුවොත්දූ දරුවනුත් යහමඟට යොමුවනවා</topic>
    <author>නිමල් රාජපක්‍ෂ</author>
    <content>කාන්තාව ආදර්ශවත් ජීවිතයක් ගතකළහොත් දූ දරුවන් යහමඟට යොමුවන බව සමාජ සුබසාධන අමාත්‍යාංශයේ ලේකම් වී. ජෙගරාජසිංහම් මහත්මිය පැවැසුවාය.ජෙගරාජසිංහම් මහත්මිය එසේ පැවැසුවේ ජාත්‍යන්තර කාන්තා දිනය වෙනුවෙන් රාජගිරිය බැංකු අධ්‍යයන කටයුතු කේන්ද්‍රයේ පැවැති උත්සවයකදීය.කම්කරු සබඳතා හා මිනිස්බල අමාත්‍යාංශයේ වසර 25 කට වැඩි සේවා කාලයක් ඇති කාන්තාවනට උපහාර පිදීම හා සමරු තිළිණ පිරිනැමීම සහ ආයෝජන ප්‍රවර්ධන කලාපවල පැවැති ජන ගී ගායනා තරගාවලියේ ජයග්‍රාහකයන්ට ත්‍යාග හා සහතික පත් ද ප්‍රදානය කිරීම මෙදින සිදුකෙරිණි.ජෙගරාජසිංහම් මහත්මිය මෙසේ ද පැවසුවාය.රට සංවර්ධනය වන්නා සේම සියලු ගෞරවයන් හිමිවන්නේ ද හොඳින් ජීවත්වන කාන්තාවටයි. වැඩිහිටි, ළමා දිනය මෙන් කාන්තා දිනය ඇතුළත් කොට වසරකට වරක් උත්සව පවත්වනවා.ආර්ථික ප්‍රශ්න නිසා සමහර කාන්තාවන් රජයේ, පුද්ගලික ආයතනවල රැකියා කරනවා. ගෙදර සියලු කටයුතු කර සේවා ස්ථානවල රාජකාරි කොට හවසට ගෙදර යන කාන්තාව දවසේ වැඩි හරියක් පිරිමියකු ලෙස සියලු යුතුකම් ඉටුකරනවා.කම්කරු සබඳතා හා මිනිස්බල අමාත්‍යාංශයේ ලේකම් මහින්ද මඩිහහේවා, කම්කරු සබඳතා හා මිනිස්බල අමාත්‍යාංශයේ අතිරේක කම්කරු කොමසාරිස් පර්ල් වීරසිංහ, කාන්තා හා ළමා කම්කරු කොමසාරිස් ධම්මික වීරසිංහ යන මහත්ම මහත්මීන් ඇතුළු නිලධාරීහු රැසක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n10031112</link>
    <topic>උගතුන්, විද්වතුන් දේශයට බිහි කළ දමිළ සමාජයේ උන්නතියට රජය ක්‍රියා කරනවා</topic>
    <author>භක්ති ධර්මපි‍්‍රය මෙන්ඩිස් යාපනයේ සිට</author>
    <content>නිදහස්, නිවහල් , ඒකීය රාජ්‍යයක් ලෙසට දකුණු ආසියාවේ. ඉදිරියට පැමිණ ශ්‍රී ලංකාව විනාශයට පරිහානියට පත්කළ ජාතිවාදී ආගම්වාදි ආකල්ප බැහැර කර රට සංවර්ධනය සඳහා සැවොම එක්විය යුතු කාලය එළඹ ඇතැම් යුද හමුදාපති ලුතිනන් ජෙනරාල් ජගත් ජයසූරිය මහතා පැවසීය.ශ්‍රී ලාංකීක දේශයට උගතුන් විද්වතුන් බිහිකළ ද්‍රවිඩ ජන සමාජය අධ්‍යාපනික, සංස්කෘතික හා සමාජීය වශයෙන් දියුණු කිරීමට ශ්‍රී ලංකා රජය සියලු කටයුතු සිදු කරමින් සිටින බවද හමුදාපතිවරයා අවධාරණය කෙළේය.යාපනය නගරයේදී පෙරේදා (9) පැවැති උත්සවයකට සහභාගි වෙමින් යුද හමුදාපතිවරයා එසේ කීය.යාපනය සිවිල් සම්බන්ධිකරණ සහ මහජන සම්බන්ධතා කාර්යාලය යුද හමුදාපතිවරයා විසින් යාපනය නගරයේ දී පෙරේදා විවෘත කරන ලදී. එහිදී යාපනයේ සිවිල් වැසියන් පිරිසකට ලක්ෂ විසිපහක් පමණ වටිනා භාණ්ඩ තොගයක් හමුදාපතිවරයා අතින් පිරිනැමිනි. එහිදී උත්සව සභාව අමතමින් හමුදාපතිවරයා මෙසේද කීය.දශක තුනක් මුළුල්ලේ පැවැති යුද ගැටුම් සමයකින් පසුව යාපනයේ අපේ ජනතාව ඇමතීමට ලැබීම සතුටක් මෙන්ම භාග්‍යයක්. 1948 පෙබරවාරි 04 වැනි දින සිංහල, ද්‍රවිඩ හා අනෙකුත් ජාතික ශ්‍රී ලාංකීක මුතුන් මිත්තන්ගේ ඉමහත් කැපවීමෙන් බිහිකළ නිදහස් ස්වෛරි, ඒකීය ශ්‍රී ලංකාව අප සැමට ආඩම්බරයක්. එදා නිදහස් සටනේ නියමුවන් ලෙස කටයුතු කළ ලංකා ජාතික සංගමය හා එක්ව ක්‍රියා කළ ශ්‍රීමත් පොන්නම්බලම් රාමනාදන්, ශ්‍රීමත් පොන්නම්බලම් අරුනාචලම් වැනි ද්‍රවිඩ විද්වතුන් සිහි කිරීම මේ අවස්ථාවේ අතිශය වැදගත්.ජනාධිපති මහින්ද රාජපක්ෂ මහතාගේ නායකත්වයෙන් එක්සේසත් රාජ්‍යයක නිදහස්ව, නිවහල්ව සිටීමට අප සියලු දෙනාට අවස්ථාව ලැබී තිබෙනවා. ත්‍රස්තවාදයෙන්, වෙඩිහ¼ඩින් බියෙන් තැති ගැනීමෙන් ශ්‍රී ලාංකීක අප ගතකළ ඒ යුගය අවසන්ව ඇත. දශක තුනකටත් වැඩි කාලයක් 1971 සිට ශ්‍රී ලාංකික මාතෘභූමියේ ඒකීයභාවයට, අනන්‍යතාවටද නොගැලපෙන අවි ගැටුම් සහිත බිහිසුනු යුගය තුළ අප දැයට අහිමි කළ මානව ශක්තිය අති මහත්ය.දැයට අහිමි කළ සිංහල, ද්‍රවිඩ තරුණ ජීවිත ප්‍රමාණය දසදහස් ගණනකි. ආබාධිතභාවයට පත්වූ තරුණ ජීවිත ප්‍රමාණය ඉතා විශාලය. වැන්දඹු භාවයට පත් වූ තරුණ කාන්තාවන් ප්‍රමාණය ඉතා විශාලය. මවුපිය ස්නෙහස අහිමි වූ කුඩා දියණිවරුන් හා පුතනුවන් ප්‍රමාණය ඉමහත්ය. මේ අවසනාවන්ත තත්ත්වය දැන් අවසන් වී ඇති අතර එය අප සැමට සතුටට කරුණකි.ජනවාර්ගික අනන්‍යතාවයේ ප්‍රධාන ලක්ෂණයක් වූ භාෂාව ප්‍රමුඛ මූලික අයිතිවාසිකම් හෑල්ලුවට ලක්කරමින් ඒවා බලය ලබා ගැනීම හා බලය පවත්වාගෙන යාම සඳහා දේශපාලනික වාසි සඳහා යොදවා ගැනීමේ බිහිසුනු ආත්මාර්ථකාමී යුගය අවසන් කිරීමට ජනාධිපති මහින්ද රාජපක්ෂ මහතා ක්‍රියාකර ඇත.එකම රටක් එකම ජාතියක් යන සංකල්පය පෙරදැරි කරගෙන ‘ උතුරු වසන්තය ‘ යන දැවැන්ත සංවර්ධන ක්‍රියාදාමය ආරම්භ කොට ඇත. ශ්‍රී ලාංකීක දේශයට උගතුන්, විද්වතුන් බිහිකළ ද්‍රවිඩ ජන සමාජය අධ්‍යාපනික, සංස්කෘතික හා සමාජීය වශයෙන් දියුණු කිරීමට ශ්‍රී ලංකා රජය සියලුම කටයුතු කරමින් සිටියි.යාපනයෙහි සිවිල් සම්බන්ධීකරණ හා මහජන සම්බන්ධතා අංශය උතුරු ප්‍රදේශයේ ශ්‍රී ලාංකීක ජනසමාජයට නැවුම් අත්දැකීමක් වනු ඇත. එය ආරක්ෂක අංශ සමග සම්බන්ධීකරණය විය යුතු සියලු කටයුතු සඳහා ඉදුරාම මැදිහත් වන ආයතනයක් ලෙසට ක්‍රියා කිරීමට අමතරව ද්‍රවිඩ ජන සමාජය, අධ්‍යාපනික, ආර්ථික, සංස්කෘතික හා සමාජීය වශයෙන් දියුණු කිරීමට නියමු ආයතනයක් වශයෙන් කටයුතු කරන බව පැහැදිලිව කිව හැක.මේ ආයතනය පිහිටුවීමට ක්‍රියාකළ යාපනය ආරක්ෂක සේනා මූලස්ථාන ආඥාපති හා සියලු නිලයන්ට මාගේ ප්‍රණාමය පුදකරමි. හයලක්ෂ තිස් පන්දහසක යාපනය දිස්ත්‍රික් ජනතාවට සාමයෙන්, සමගියෙන්, නිදහස්ව, සැකයෙන් තොරව සතුටින් ජීවත් වීමට අවශ්‍ය පරිසරය නිර්මාණය වෙමින් පවතියි.රාටවිල්, කයිතඩි අවතැන් සුබසාධන මධ්‍යස්ථානවල සිටින සියලු ශ්‍රී ලාංකීක ජනතාව කඩිනමින් නැවත පදිංචි කිරීමට අවශ්‍ය බිම්බෝම්බ ඉවත් කිරීමේ කටයුතු හා අවතැන් ද්‍රවිඩ මිත්‍රයන්ගේ නැවත පදිංචි කිරීම් සඳහා අවශ්‍ය නිවාස ඉදිකිරීමට, ශ්‍රී ලංකා යුද හමුදාවෙහි ආරක්ෂක සේනාමූලස්ථානය කඩිනම් වැඩසටහන් දියත් කර ඇත. ඒ සඳහා මම නැවත වතාවක් ස්තුති පුදකරනවා.යාපනය දිස්ත්‍රික්කයේ ආරක්ෂක මාර්ග බාධක, මුර කපොලු, යුද හමුදා මුර සංචාර විශාල ලෙස අඩුකර තිබෙනවා. ඇදිරිනීතිය මුළුමනින්ම ඉවත් කර තිබෙනවා. නිදහස් සාමකාමි පරිසරයක් ජනතාවට ලැබී තිබෙනවා. තෙලිප්පලෙහි, නිරුණවේලි ප්‍රදේශයන්හි අධි ආරක්ෂක කාලාපයන් හි දැනට ජනතා අයිතියට පත් කළ හැකි සියලු නිවාස, ලබා දීමට සැලසුම් කර තිබෙනවා. තෙල්ජ්ජලෙහි පිළිකා රෝහල, මූලික රෝහල ජනතා සේවය සඳහා අධිආරක්ෂිත කලාපයෙන් ඉවත් කෙරෙනවා.ධීවර ජනතාව වෙනුවෙන් සියලු බාධක ඉවත් කර තිබෙනවා. විශ්ව ගම්මානයක් වෙත පියනගන ශ්‍රී ලාංකීක අප පටු ආකල්ප ;පරදැරි කරගෙන ජාති ආගම් හා ආකල්ප වශයෙන් නොබෙදී ඒකීය ශ්‍රී ලංකාවක ජාතික සංවර්ධන ඉලක්ක වෙත ළඟාවීමට ඔබ සැමගේ දුවා දරුවන් යොමුකරනු ඇතැයි මා තරයේ විශ්වාස කරනවා. ලැබී අති ‘ උතුරු වසන්තය’ රැක ගැනීමට ක්‍රියා කරන ලෙස මා සියල්ලන්ගෙන්ම ඉල්ලා සිටිනවා.යාපනය නගරාධිපතිනි පී. යෝගෙෂ්වරි මහත්මිය-අද අප සැමට සාමයෙන් සතුටෙන් ජීවත් වෙන්න පුලුවන් පරිසරයක් නිර්මාණය වෙලා තිබෙනවා. ජනාධිපති මහින්ද රාජපක්ෂ මහතා ප්‍රමුඛ රජයට මෙන්ම ත්‍රිවිධ හමුදාවට මා යාපනයේ වැසියන් වෙනුවෙන් ස්තූති වන්ත වෙනවා.අද යාපනයේ පැය විසිහතර පුරාම සිවිල් ජනතාවට ගමන් කිරීමට පුලුවන්. යාපනය සතු සම්පත් බොහොමයි. අපට රජය සමග එක් වී යාපනයේ සංවර්ධනය කළ හැකියි. ඒ සඳහා අප සියලු දෙනාම එක්වී කටයුතු කළ යුතුයි. උතුරු වසන්තය හරහා යාපනයේ බොහෝ වෙනස්කම් සිදු වෙනවා. රජය තව තවත් සංවර්ධන ව්‍යාපෘති රැසක් ඉදිරියේදී යාපනයේ ක්‍රියාවට නංවනවා.යාපනය සිවිල් සම්බන්ධීකරණ සහ මහජන සම්බන්ධතා කාර්යාලය අද සිට විවෘතයි. මෙය විවෘත කිරීම වෙනුවෙන් යාපනය ආඥාපති ප්‍රමුඛ යුද හමුදා නිලධාරීන්ට මා ස්තුතිවන්ත වෙනවා. සිවිල් අයට තිබෙන ගැටලු සෘජුව මේ කාර්යාලයට ඉදිරිපත් කිරීමෙන් අදාළ අංශ වෙත යොමු කර ඊට අවශ්‍ය විසඳුම් සොයා ගත හැකියි.යාපනය දිස්ත්‍රික් ලේකම් කේ. ගනේෂ් මහතා-වසර තිහක පමණ කාලයක් යාපනයට තිබූ අදුරු යුගය අද අවසන් වෙලා තිබෙනවා. කාහටත් සතුටින් නිදහසේ ඉන්න පුළුවන් වාතාවරණයක් ඇති වෙලා තිබෙනවා. යුද්ධය හේතුවෙන් ආපස්සට ගිය යාපනය නැවත හොඳ තත්ත්වයකට පත් කිරීමට රජය කටයුතු කරනවා. ඒ සඳහා අප සියලු දෙනා රජයට සහය ලබාදිය යුතුයි. යුද හමුදාව මේ ප්‍රදේශයේ ජනතාවට සහන රැසක් ලබා දීමට කටයුතු කරනවා. අප ඒ ගැන ඔවුන්ට ස්තූතිවන්ත විය යුතුයි.මෙහිදී යාපනය ආඥාපති මේජර් ජනරාල් මහින්ද හතුරුසිංහ මහතා විසින් පිළිගැනීමේ කතාව කරන ලදි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n10031113</link>
    <topic>මේ මාසය අවසන් වන විටගිගුරුම් සහිත වැසි</topic>
    <author>ශීලා උඩුවර</author>
    <content>මෙම මාර්තු මස අග භාගය වන විට අන්තර් මෝසම් කාලගුණික තත්ත්වය ඇතිවන නිසා දැනට පවතින නියඟය එම කාළය තුළදී අවසන් වන බව කාලගුණ විද්‍යා දෙපාර්තමේන්තුව කියයි.මේ මාසය අවසන් භාගය තුළදී දිවයින පුරාම ගිගුරුම් සහිත වැසි ඇතිවිය හැකි බවද දෙපාර්තමේන්තුව කියයි.බස්නාහිර පළාතේ තරමක සුළු වැසි ඇතිවීමේ ඉඩකඩක් තිබුණද ඉහළ වායුගෝලයේ සුළං ප්‍රමාණය වැඩිවීම නිසා එම ඉඩකඩද ඇසිරී ඇතැයි දෙපාර්තමේන්තුව කියයි.නැඟෙනහිර දෙසින් සුළං ගැටීම නිසා ඌව හා නැඟෙනහිර පළාත්වල තැනින් තැන වැසි ස්වල්පයක් ඇතිවිය හැකි බවද දෙපාර්තමේන්තුව කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n10031114</link>
    <topic>ඡන්දයට අදාළ එක් ප්‍රකාශනයක් පමණක් තැපැල් ගාස්තු නැතිව ඡන්දදායකයන්ට</topic>
    <author>දයා පෙරේරා</author>
    <content>පාර්ලිමේන්තු මැතිවරණයට සම්බන්ධ එක් ප්‍රකාශනයක් තැපැල් ගාස්තු අය කිරීමකින් තොරව ඡන්දදායකයන්ට යැවිය හැකි බව තැපැල් දෙපාර්තමේන්තුව දේශපාලන පක්‍ෂ හා ස්වාධීන කණ්ඩායම්වලට දන්වා ඇත.ඡන්ද විමසීම පැවැත්වෙන දිනයට දින පහකට පෙර ඡන්දදායකයන්ට ලැබෙන සේ බෙදා හැරීමට හැකිවන ලෙස කල් ඇතිව එම සංදේශය හෝ ප්‍රකාශනය දිස්ත්‍රික් මට්ටමින් තෝරා ගත් තැපැල් කාර්යාලවලට බාර දෙන්නැයි තැපැල්පති එච්. කේ. බී. දිසානායක මහතා මෙවර මැතිවරණයට තරඟ කරන පක්‍ෂ හා ස්වාධීන කණ්ඩායම් වලට වැඩිදුරටත් දැනුම් දී තිබේ.පාර්ලිමේන්තු මැතිවරණ පනත අනුව, නාම යෝජනා භාරදුන් අවසාන දිනයත්, ඡන්ද විමසීම පැවැත්වෙන දිනට දින දහයකට ප්‍රථම දිනයත් අතර කාලය තුළ මැතිවරණයට අදාළ කරුණු ඇතුළත් සංදේශයක් සියලු ඡන්දදායකයන්ට සාමාන්‍ය තැපෑලෙන් තැපැල් ගාස්තු නොගෙවා සිය මුද්‍රාව යටතේ යැවිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=n10031115</link>
    <topic>උතුරු-නැඟෙනහිර යුද ක්‍රියා දාමයටදේශපාලන ප්‍රතිපත්ති වැදගත් වුණා</topic>
    <author>රෝෂන් තුෂාර</author>
    <content>උතුරු නැඟෙනහිර යුද ක්‍රියාදාමයේදී දේශපාලන ප්‍රතිපත්ති ඉතා වැදගත් වූ බව ජාතික නිදහස් පෙරමුණ නායක විමල් වීරවංශ මහතා ඊයේ (10) කොළඹ දිසා අධිකරණය හමුවේ සාක්කි දෙමින් පැවසීය.ඉන්දීය හමුදා නික්ම යාමෙන් පසුව ජනාධිපති ප්‍රේමදාස මහතා අනුගමනය කළ ප්‍රතිපත්ති හේතුවෙන් ත්‍රස්තවාදීන් අවි ආයුධ බහුල ලෙස රැස් කළ බවට ජනතාව තුළ මතයක් තිබුණු බවද වීරවංශ මහතා සඳහන් කෙළේය.ශ්‍රී ලංකා ආයෝජන මණ්ඩලයේ හිටපු නියෝජ්‍ය අධ්‍යක්‍ෂ ජනරාල්වරයා වූ මේජර් ජනරාල් වසන්ත ඩබ්ලිව්. පෙරේරා මහතා විමල් වීරවංශ මහතාට එරෙහිව පැවරූ නඩුවේ පැමිණිල්ලේ හරස් ප්‍රශ්නවලට පිළිතුරු දෙමින් වීරවංශ මහතා එසේ පැවැසීය.රූපවාහිනී “විසංවාදය” වැඩසටහනේදී සිය කීර්ති නාමයට හානිවන ප්‍රකාශ සිදු කෙළේ යැයි පවසමින් ඊට වන්දි අය කැර දෙන ලෙස ඉල්ලා හිටපු මේජර් ජනරාල් වසන්ත පෙරේරා මෙම නඩුව පවරා තිබිණි.කොළඹ ප්‍රධාන දිසා විනිසුරු ලෆාර් තාහීර් මහතා ඉදිරියේ නඩුව විභාගයට ගැනිණි.පැමිණිල්ලේ නීතිඥ ඒ. කොඩිකාර මහතා නැගූ ප්‍රශ්නවලට පිළිතුරු දෙමින් වීරවංශ මහතා මෙසේද පැවසීය.”1987 වඩමාරච්චි මෙහෙයුම සාර්ථකයි කියල මම පිළිගන්නවා. 53 වැනි සේනාංකය ක්‍රියාත්මක කළ එම මෙහෙයුමේදී පැමිණිලිකරු නිලධාරියෙක්ව සිටියාද යන්න පිළිබඳව මට අවබෝධයක් නෑ. ඉන්දියාව ගත් ක්‍රියාදාමය නොවන්න ත්‍රස්තවාදය එම මෙහෙයුමෙන් ම කෙළවර වෙන්න තිබූ බව බොහෝ දෙනාගේ මතය වී තිබුුණා.1989 දී පැමිණිලිකරු දැරූ තනතුරු සම්බන්ධයෙන් මට අවබෝධයක් නෑ. ඔහු රජයේ හමුදා නිලධාරියකු ලෙසින් ක්‍රියා කළ බව දන්නවා. ඔහු 1989 දී ජ. වි. පෙ. මර්දනය කළාද යන්න ගැන මට අවබෝධයක් නෑ. මා පැමිණිලිකරු හඳුනා ගත්තේනඩුවට පාදක වූ කණගරායකුලම් කඳවුරේ හටගත් සිදුවීමෙන් පමණයි. ජ.වි.පෙ. මර්දනය කළාද?යන කරුණු හෝ වෙනත් කරුණු සම්බන්ධ කරගෙන හෝ පහරදෙන පුරුද්දක් මගේ දේශපාලනයේ නෑ.මා 1994 ශ්‍රී ලංකා ප්‍රගතිශීලී පෙරමුණෙන් ඡන්දය ඉල්ලුවා. පක්ෂයට ඡන්දය ඉල්ලුවත් මනාප ඉල්ලුවේ නෑ. 97 දී නගර සභා මන්ත්‍රීවරයෙකු වුණා. පසුව 2000දී පාර්ලිමේන්තු මන්ත්‍රීවරයෙකු වුණා.දෙමළ ජනයාට ස්වයංපාලන අයිතිය ලබාදිය යුතුයි යන අන්තගාමී ආකල්පය ජනතා විමුක්ති පෙරමුණේ තිබුණේ යැයි මා පිළිගන්නේ නෑ. 83 85 දක්වා වූ කාල වකවානුවේදී ඇතැම් පිරිස් තුළ එවැනි අදහසක් මතුව තිබුණත් එය පක්ෂයේ මතය නොවන තැනට පක්ෂයේ මධ්‍යම කාරක සභාව කටයුතු කළා.2005 වන විට ජනතා විමුක්ති පෙරමුණ දේශ හිතෛෂී ජාතික ව්‍යාපාරය හා මානෙල් මල් ව්‍යාපාරය හරහා යුද්ධයේදී දිවි පිදූ හමුදා රණවිරුවන් වෙනුවෙන්, හමුදා පවුල් සඳහා සුබ සාධනය සැලසුවා. මා ක්‍රියාකාරීව ඊට දායක වුණා. අප තුළ හමුදාව පිළිබඳව විවේචනාත්මක අදහස් හෝ විරෝධාත්මක හැඟීම් තිබුණේ නෑ.87 – 89 හමුදා නිලධාරීන් සිටින පවුල්වලට තර්ජනය කෙළේ දේශප්‍රේමී ජනතා ව්‍යාපාරයක්. ජ.වි.පෙ හා දේශප්‍රේමී ජනතා ව්‍යාපාරය කියන්නේ දෙකක්. ජනතා විමුක්ති පෙරමුණ පිළිබඳව ලියන ලද පුවත්පත් ලිපි දෙකක් පැමිණිල්ලේ සාක්කි ලෙස නීතිඥවරයා ඉදිරිපත් කෙළේය.අපි දේශපාලනඥයන් ලෙස හැම පුවත්පත් වාර්තාවකටම අභියෝග කරන්නේ නෑ.මේ ලිපිවල සඳහන් වන්නේ අදාළ ලේඛිකාවගේ අදහස්. මෙහි ජවිපේ හෝ එහි නායකයා ගේ මතයක් ගැබ් වී නෑ.පැමිණිලිකරු, රනිල් වික්‍රමසිංහ ජයග්‍රහණය කරවන්න කිසියම් දේශපාලන ක්‍රියාවලියක යෙදුණාද යන්න ගැන මට අවබෝධයක් නෑ.පැමිණිලිකරුට අපහාසයක් වන පරිදි ක්‍රියා කරන්න මට අදහසක් තිබුණේ නෑ. වික්‍රමසිංහ මහතා යුද පරාජයන්ට වගකිව යුතු පුද්ගලයින්ට තනතුරු දී තියෙනවා.මෙම බී.අයි.ඩී. පත්වීම දේශපාලන පත්වීමක්. මෙය කෙළේ විශේෂ කැබිනට් පත්‍රිකාවකින්. එය විශේෂ සැලකිල්ලක්. කෝටි ගණන් වටිනා අවි ආයුධ දමා ආ පුද්ගලයන්ට තනතුරු දෙන්න රනිල් කටයුතු කළා.දේශපාලන වශයෙන් ලබාදුන් පත්වීම් පිළිබඳ අප කතා කළා. එහිදී පැමිණිලිකරුට විශේෂයක් කළේ නෑ.විත්තිකාර වීරවංශ මහතා වෙනුවෙන් නීතිඥ ගෝමින් දයාසිරි මහතා පෙනී සිටියේය. නඩුවේ වැඩිදුර විභාගය ලබන 24 දින පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=r1003111</link>
    <topic>ප්‍රතිපත්ති රකින අපි අභියෝගවලට බය නැහැ</topic>
    <author>හෝමාගම සංචාරක මංජුල හිරිපිටිය</author>
    <content>ඇමැතිවරයා මේ බව කීවේ කොළඹ දිස්ත්‍රික් එක්සත් ජනතා නිදහස් සන්ධානයේ පාර්ලිමේන්තු මන්ත්‍රීධූර අපේක්‍ෂක පළාත් සභා මන්ත්‍රී ගාමිණි තිලකසිරි මහතා වෙනුවෙන් කටුවාවල පැවැති රැස්වීමක් අමතමිනි.එහිදී ඇමැති සුසිල් ප්‍රේමජයන්ත මහතා මෙසේ ද පැවැසීය.2005 වසරේ දී පැවැති ජනාධිපතිවරණයේ දී ජනාධිපති මහින්ද රාජපක්‍ෂ මහතාව ජයග්‍රහණය කිරීමට අභියෝග රැසකට මුහුණ දීමට සිදුවුණා. පක්‍ෂයක් වශයෙන් ප්‍රතිපත්ති ආරක්‍ෂා කරන විශාල පිරිසක් ශශ්‍රී ලංකා නිදහස් පක්‍ෂය ප්‍රධාන සන්ධානයේ සිටින නිසා පැමිණි හා පැමිණෙන ඕනෑම අභියෝගයකට මුහුණ දීමට අවශ්‍ය ශක්තිය තිබෙනවා. 2007 වසරේ දී මංගල ඇතුළු පිරිසක් අයවැය පරාජය කරන්නට කටයුතු කළා. එවැනි ආකාරයේ කුමන්ත්‍රණ රැසක් දියත් කළත් ඒ සියල්ල අසාර්ථක කිරීමට හැකි වුණා.පළාත් සභා මන්ත්‍රී ගාමිණි තිලකසිරි මහතා - වසර දාහතරක කාලයක පටන් ශශ්‍රී ලංකා නිදහස් පක්‍ෂ ප්‍රධාන සංවිධායක ධූරය දැරුවා.අනතුරුව ආසනයට පත් වූ නව සංවිධායකවරයාත් සමඟ එක්වී පසුගිය ජනාධිපතිවරණයේදී ජනාධිපති මහින්ද රාජපක්‍ෂ මහතාට වැඩි ඡන්ද හතළිස් එක්දහසක් ලබාගැනීමට හැකි වුණා.මේ අවස්ථාවට ඇමැති බන්දුල ගුණවර්ධන, පළාත් සභා මන්ත්‍රීවරුන් වන කීර්ති උඩවත්ත, ජනක වැලිවත්ත, හෝමාගම ප්‍රාදේශීය සභාවේ මන්ත්‍රීවරුන් වන ඒ. ඩී. කුමාරසිරි, බන්දුල ඉලේපෙරුම, එස්. හපුආරච්චි, ඉන්දික කෝරළගේ, ඩික්සන් ගාමිණි, කමල් චන්දන යන මහත්වරු ඇතුළු පිරිසක් එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=r1003112</link>
    <topic>යොවුන්විය ජන මෙහෙවරට කැප කළ නාමල් ගුණවර්ධන</topic>
    <author>කෝකිලා හර්ෂණී ගුණවර්ධන නාමල් ගුණවර්ධන පදනමේ සභාපතිනිය</author>
    <content>1969. 03. 11 දින මීරිගම ලෝලුවාගොඩ ගුණවර්ධන පවුලේ දෙවන දරුවා ලෙස උපත ලද නාමල් ජන සමාජයේ මහත් ආකර්ෂණයක් උරුම කර ගත් විශේෂ දරුවෙකි. ඔහුගේ රූප සම්පත්තිය සේම ගුණගරුක භාවයත් කුසලතාවයත් සුවිශේෂීයි.තර්ස්ටන් විද්‍යාලයේ උගනමින් සිටි කාලයේම ඔහු තමන්ගේ ආර්ථික පදනම සවිමත් කර ගන්නට සමත් විය. මිතුරන්ට, මහජනයාට උදවු උපකාර කිරීම නිරායාස පුරුද්දක් කර ගෙන සිටි ඔහුට එවැනි ස්වාධීන ආර්ථික ශක්තියක් අවශ්‍ය විය.ජාතික වාර්තා තැබූ ක්‍රීඩකයෙක් වූ නිසා ඔහුගේ ජනප්‍රියතාව තුරුණු වියේදීම වඩ වඩාත් කැපී පෙණිනි. ජීවත්ව සිටි කාලය පුරා ඔහු පක්ෂ භේද පමණක් නොව කිසිදු සමාජ විසමතාවක් සැලකිල්ලට ගත්තේ නැත. එහෙත් වයස් 22 වන විට ඔහු මීරිගම ප්‍රාදේශීය සභාවේ මන්ත්‍රීවරයකු වුණේ දුර්දාන්ත දුෂ්ඨ පාලන සමයක ඊට අභියෝග කරමිනුයි. වයස අවුරුදු 25 දී ලක්ෂ්මන් ජයකොඩි ඇමැතිවරයාගේ සම්බන්ධීකරණ ලේකම්වරයා ලෙස පත් වුණු ඔහු එම තනතුරට ආලෝකයක් විය.තනතුරින් බැබලීම ගැන ඔහුට හැඟීමක් තිබුණේ නැත. උපරිමයෙන් ජනතා සේවයට කැපවුණ නිසා අවුරුදු 26 වන විට එතෙක් වාර්තාගත වැඩිම මනාපයකින් මීරිගම ප්‍රාදේශීය සභාපතිවරයා වීමට ඔහුට හැකි විය. ඉන් පසුව ඔහු බස්නාහිර පළාත් සභාවේ මන්ත්‍රීවරයකු වශයෙන් පත් වූවේය.අප රටේ දේශපාලන සංස්කෘතියේ ඇතැම් අයගේ පවතින නොදියුණු ම්ලේච්ඡ ලක්ෂණ නිසා මීරිගම ශ්‍රී. ල. නි. ප. සංවිධායක තනතුර භාර ගැනීමට කලින් ජීවිතයෙන් සමු ගැනීමට නාමල් ගුණවර්ධන මහතාට සිදු විය.කවරදාකවත් සතුරන් ඇති කර ගත්තේ නැත. දේශපාලන පළිගැනීම්වලටත් කිසිදාක ඉඩ දුන්නේ් නැත. මීරිගම ප්‍රදේශයේ පාරම්පරික එ. ජා. ප. පාක්ෂිකයන් ඔහුට සහයෝය දුන් අයුරු පුදුමාකාරය.ඔහුගේ් හදිසි වියෝව ජනතාවට දරා ගත නොහැකි විය. අදහා ගත නොහැකි විය. විකසිත මලක් තලා දැමුවා සේ ඝාතනය කෙරුණු විට ඔහුගේ හිතවතුන්ට අනුගාමිකයන්ට ප්‍රදේශයේ ජනතාවට තමන් අතරමං වුණා සේ අසරණ හැඟීමක් ඇති විම පුදුමයක් නොවේ.ඒ නිසාම ඔවුහු එක්වී ගුණවර්ධන මහතාගේ සේවය ඉදිරියට ගෙන යාමට දේශබන්ධු නාමල් ගුණවර්ධන පදනම පිහිටුවා ගැනීමට ආරාධනා ලැබුණි. ඊට අවශ්‍ය කාරුණික උපදෙස් හා අනුග්‍රහය හිටපු ඇමති ලක්ෂ්මන් ජයකොඩි මහතා ලබා දුන්නේය.මාගේ සියලු ආර්ථික අවශ්‍යතා සපුරාගෙන වෘත්තියෙන් නිදහස්ව සිටි මා මාගේ සොහොයුරාට උපහාර කරමින් සිටියා මිස දේශපාලනයට ප්‍රවේශ වීමට මගේ කිසිම කැමැත්තක් තිබුණේ නැහැ. එහෙත් නාමල් ගුණවර්ධන පදනම මගින් අඛණ්ඩව නිරන්තරව සමාජ සේවා කටයුතු කරමින් යන විට ජනතාවගේ ඉල්ලීම් බලවත් වන විට මා නොදැනුවත්වම දේශපාලන ක්‍රියාකාරිණියක්ව සිටියෙමි.මාගේ් බාල සොයුරා ඝාතනය වන විට මට ඔහුගේ ගුරුහරුකම් ලැබී තිබුණි. ඒ අනුව දේශපාලනයේ මාගේ මුල් ගුරුවරයා මගේ චූටි අයියායි. මගේ දේශපාලන ක්‍රියාකාරීත්වයට අවශ්‍ය සියලුම දේ මගේ සොයුරා සම්පාදනය කර තිබුණි. එම පදනම මත එම මග ගිය මා ප්‍රාදේශීය සභාවක ශ්‍රී ලංකාවේ වැඩිම මනාප ලබා ගැනීමේ වාර්තාව හිමි කර ගනිමින් දේශපාලනයට අවතීර්ණ වුණෙමි.මේ කාරණා දෛවෝපගතයි, ඉරණම අනුව අපට පැවරෙන වගකීම අප ඉටු කරනවා. දේශපාලනයෙන් සැප සම්පත් ගොඩනගා ගැනීමේ වුවමනාවක් මට නැහැ.පෞද්ගලිකව මගේ සරල ජීවිතයට අවශ්‍ය ආර්ථික ශක්තිය මට තියෙනවා. චූටි අයියාගේ ජංගම දුරකථනයේ සිට වාහන ව්‍යාපාර සියල්ල මට හිමි විය.මේ සියල්ල ජනතා සේවය වෙනුවෙන් කැප කළෙමි.‘පසන් යොවුන් විය සුපසන් ජන මෙහෙවරට’ කැප කළ දේශබන්ධු නාමල් ගුණවර්ධනයන්ගේ සමාජ සත්කාරක සේවා අඛණ්ඩව නිරන්තරව ඉදිරියටත් අප පවත්වාගෙන යනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=r1003113</link>
    <topic>මනාප පොරයට තිත තබනමැතිවරණ ක්‍රමයක් ස්ථාපිත විය යුතුයි</topic>
    <author>මහරගම විශේෂ වේහැල්ලේ පියතිලක</author>
    <content>එකම පක්‍ෂයේ අය බෙලි කපාගන්නා මේ මනාප මැතිවරණ ක්‍රමයට තිත තබා, ආසනයට තමන්ට වගකියන මන්ත්‍රීවරයෙක් පත්කර ගන්නා මැතිවරණ ක්‍රමයක් ස්ථාපිත කිරීම ඊළඟ පාර්ලිමේන්තුවේ ප්‍රධාන කාර්යය විය යුතු යැයි වාරිමාර්ග හා ජල කළමනාකරණ ඇමැති ජීවන් කුමාරණතුංග මහතා පැවැසීය.ඇමැතිවරයා මෙසේ පැවැසුවේ ඒ මහතාගේ මහරගම ඡන්ද මෙහෙයුම් කාර්යාලය විවෘත කළ අවස්ථාවේය.ඇමැතිවරයා මෙසේ ද පැවැසීය.ඉකුත් 30 වසරක යුද්ධය වෙනුවෙන් වැය කරන ලද කෝටි සංඛ්‍යාත මුදල් රටේ සංවර්ධනය යෙදවීමට හැකි වුණා නම් අද අසියාවේ සංවර්ධිත රටවල් අතරින් ප්‍රමුඛස්ථානය ගන්නා රටක් ශශ්‍රී ලංකාව. වසර 30 ක් පස්සට ගිය රට ඉදිරි වසර හයේදී ආසියාවේ ප්‍රශස්තම රට කිරීම ජනාධිපතිතුමාගේ ඊළඟ සංග්‍රාමයයි. රටට තිබුණු ලොකුම පාඩුව තීන්දු තීරණ අව්‍යාජයි, කොන්ද කෙලින් තියාගෙන, විදෙස් බලවතුන්ට කොන්ද නොනමන, නායකත්වයක් නැතිකමයි. අද ඒ නායකත්වය අපට ලැබී තිබෙනවා.එහෙත් දේශීය කුමන්ත්‍රණකාරයින් විදේශීය කුමන්ත්‍රණකාරයන් සමඟ එක්වී යළිත් රට අස්ථාවර කිරීමට ගන්නා ක්‍රියාමාර්ග මුලිනුපුටා දැමීම මේ යුගයේ ජනාධිපතිතුමාගේ අයෝමය නායකත්වයෙන් සන්ධාන රජය කළ අනර්ඝම සේවයයි.සුදු හම දුටු සැනින් අපේ සමහර නායකයෝ දෙකට තුනට නැමුණා. බාල්දු වුණා. ලෝක බැංකුව ජාත්‍යන්තර අරමුදල ඇඟිල්ල උස්සනකොට බිරංතට්ටු වුණා.යුද්ධය ඉවරයි. භීතිය ඉවරයි. සාමය ස්ථාපිතයි. බිඳුණු දේශය යළිත් යාවෙලා. මහින්ද චින්තනය ඉදිරි දැක්ම පරිපූර්ණ වූ පසු ආසියාවේ සමෘද්ධිමත් රට වන්නේ ශශ්‍රී ලංකාවයි.ජනාධිපතිතුමාට මේ සංග්‍රාමය සඳහා ශක්තිමත් පාර්ලිමේන්තුවක් අවශ්‍යයි. මේ මැතිවරණය පැවැත්වෙන්නේ ඒ සඳහායි.මෙහිදී සන්ධානයට අයත් සෑම පක්‍ෂයකින්ම නියෝජිතයන් සහභාගි වූ අතර, මහරගම නගර සභාපති කාන්ති කොඩිකාර, නන්දසිරි විනෝදහේවා (කො. ප.), නාගරික මන්ත්‍රී තුෂාර දිසානායක, හේමාල් ජයසිරි (මහජන පක්‍ෂය) යන මහත්ම මහත්මීහු ද ජනහමුව ඇමතූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=r1003114</link>
    <topic>කොල්ලකෑම් රැසකට සම්බන්ධ සැකකරුවන් අටදෙනෙක් දැලේ</topic>
    <author>පිළියන්දල විශේෂ</author>
    <content>පිළියන්දල ප්‍රදේශයේ කාලයක සිට සිදුකරන ලද කොල්ලකෑම්, නිවාස කඩසාප්පු, රත්තරන් බඩු වෙළෙඳ සල් ඇතුළු ස්ථාන 16 කින් මංකොල්ලකන ලද ලක්ෂ 50කට වටිනා බඩුබාහිරාදිය සමඟ සැකකරුවන් 8 දෙනකු අත්අඩංගුවට ගැනීමට පිළියන්දල පොලිසියේ අපරාධ අංශයේ ස්ථානාධිපති පොලිස් පරීක්ෂක රොහාන් විශ්වනාත් මහතා ඇතුළු නිලධාරීන්ට හැකිව ඇත.මෙලෙස අත්අඩංගුවට ගෙන ඇති ද්‍රව්‍ය අතර රූපවාහිනී, රේඩියෝ, රත්තරන් බඩු හා මැණික් ද අයත්වන බව පොලිසිය පවසයි. සැකකරුවන් අධිකරණයට ඉදිරිපත් කිරීමෙන් අනතුරුව රැඳවුම් නියෝග මත තවදුරටත් ප්‍රශ්න කරගෙන යන බවද පවසයි.අපරාධ අංශයේ ස්ථානාධිපති රොහාන් විශ්වනාත් මහතාට ලැබුන තොරතුරක් මත පිළියන්දල මහරගම මාර්ගයේ දොලේකනත්ත ප්‍රදේශයේදී මාර්ගබාධක යොදා පරීක්ෂණ පැවැත්වීමේදී ත්‍රිරෝද රථයක ගමන් කරමින් සිටි 4 දෙනකු ජීව අත්බෝම්බයක් සහ ගල්කටස් තුවක්කුවක් සමඟ අත්අඩංගුවට ගෙන ප්‍රශ්න කිරීමේදී තවත් සැකකරුවන් 4 දෙනකු අත්අඩංගුවට ගැනීමට හැකිව ඇත.මොවුන් පසුගිය කාලයේ කොහුවල පුද්ගලික ආයතනයක වැටුප් මුදල් එකොළොස් ලක්ෂ පනස් දහසක් මංකොල්ලකා ඇති බවත්, මීරිගම ප්‍රදේශයේ 2006 වර්ෂයේ මංකොල්ලකෑම් සිදුකර ඇති බවත් සොයාගෙන ඇත. පිළියන්දල පොලිස් ස්ථානාධිපති ප්‍රධාන පොලිස් පරීක්ෂක චන්දිමාල් වික්‍රමතිලක මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක රොහාන් විශ්වනාත්, පො. කො. 13374 රංජිත්, පො. කො. 31260 රාජකරුණා, පො. කො. 50160 අතපත්තු යන නිලධාරීහු සැකකරුවන් සම්බන්ධයෙන් රැඳවුම් නියෝග ලබාගෙන වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=s1003111</link>
    <topic>යුද-ගුවන් හමුදා අවසන් සටන 13දා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා වොලිබෝල් සම්මේලනය සිලෝන් බිස්කට් සමාගමේ අනුග්‍රහයෙන් සංවිධානය කරන මංචි ජාතික වොලිබෝල් තරගාවලියේ සුපර් ලීග් වටයේ අවසන් තරග මේ 13 වැනිදා පස්වරු 1.00 සිට සුගතදාස ගෘහස්ථ ක්‍රීඩාංගණයේ දී පැවැත්වේ.කාන්තා අවසන් තරගයට ශ්‍රී ලංකා වරාය අධිකාරිය හා තරුණ සේවා කැෂුවලයින් ඒකාබද්ධ කණ්ඩායමද, පිරිමි අවසන් තරගයට යුද හමුදාව හා ගුවන් හමුදාවද සුදුසුකම් ලබා සිටිති.මෙවර ජාතික වොලිබෝල් තරගාවලිය සුපර් ලීග් හා දෙවැනි කොටස වශයෙන් කාණ්ඩ දෙකක් යටතේ පැවැත්විණි. සුපර් ලීග් වටයට කණ්ඩායම් 21 ක්ද දෙවැනි කොටසින් කණ්ඩායම් 4317 ක්ද තරගාවලියට එක් වූහ.දෙවැනි කොටසේ තරග මැතිවරණ කොට්ඨාස මට්ටමින් ආරම්භ වී පළාත් හා ජාතික මට්ටම දක්වා පැමිණියේය. පසුගිය සති අන්තයේදී දෙවැනි කොටසේ අවසන් තරග සීදුව දවිසමර විදුහල් ක්‍රීඩාංගණයේදී පැවැත්විණි. එහිදී පිරිමි වොලිබෝල් සූරතාව ශ්‍රී ලංකා ගුවන් හමුදාවද අනුසූරතාව ශ්‍රී ලංකා යුද හමුදාවද හිමි කර ගත්හ.දෙවැනි කොටසේ් කාන්තා සූරතාව මාවතගම කැෂුවලයින් ක්‍රීඩා සමාජයත් අනුසුරතාව හ්‍රී ලංකා යුද හමුදාවත් හිමි කර ගත්හ.එම අවසන් තරග විදුලි ආලෝක ධාරා මැද පැවැත්විණි.පසුගිය වසරේ මංචි ජාතික වොලිබෝල් කාන්තා සූරතාව දිනා ගත් දුම්රිය දෙපාර්තමේන්තු ක්‍රීඩිකාවෝ මේ වන විට සුපර් ලීග් තරග අශයේ තෙවැනි ස්ථානයට පත්ව සිටිති.පසුගිය වසරේ අනු සූරයන්වූ වරාය අධිකාරියේ ක්‍රීඩකයෝ මෙවර තෙවැනි ස්ථානයට පත්ව සිටීම ද විශේෂත්වයකි.ජාතික වොලිබෝල් සූරතාවලියේ අවසන් මහා තරග දෙකට සුදුසුකම් ලබා සිටින වරාය, තරුණසේවා - කැෂුවලයින්, යුද, හා ගුවන් හමුදා ක්‍රීඩක ක්‍රීඩිකාවෝ බහුතරයක් ශ්‍රී ලංකා ජාතික පිලට එක්ව සිටින අය බැවින් උණුසුම් මුහුණුවරක් ගෙන ඇත.එමෙන්ම මෙවර ජාතික වොලිබෝල් සූරතාවලියට වසර 40 කට පමණ පසුව උතුරු - නැගෙනහිර පළාත් වලින් කණ්ඩායම් කිහිපයක්ම එක් වූ අතර එයින් කණ්ඩායම් 4 ක් ජාතික මට්ටමේ අවසන් තරග දක්වාම පැමිණියහ.මංචි ජාතික වොලිබෝල් පිරිමි – කාන්තා ජයග්‍රාහක ජයග්‍රාහිකාවන්ට රු. 75000 බැගින්ද අනුසූරතා දිනා ගන්නා කණ්ඩායම් දෙකට රුපියල් 50000 බැගින්ද පිරිනැමේ. එමෙන්ම විශේෂ දක්ෂතා දක්වන ක්‍රීඩක ක්‍රීඩිකාවන්ට විශේෂ තිළිණ පිරිනැමේ.පිරිමි අවසන් තරගයේ ප්‍රධාන ආරාධිතයා ලෙස වරාය සංවර්ධන ඇමැති හා වොලිබොල් සම්මේලනයේ සභාපති ඩිලාන් පෙරේරා මහතා සහභාගී වේ. කාන්තා අවසන් තරගයේ ප්‍රධාන ආරාධිතයන් ලෙස සිලෝන් බිස්කට් සමාගමේ නියෝජ්‍ය අලෙවි කලමනාකාරිණී තේජා පිරිස්, වරාය අධිකාරියේ සභාපති ප්‍රියත් බන්දු වික්‍රම තරුණ සේවා සභාපති භාෂ්වර සේනාංක ගුණරත්න යන මහත්ම මහත්මීහූ සහභාගී වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=s1003112</link>
    <topic>ගුවන් පාපැදි සවාරියේසූරතා යුද හමුදාවට</topic>
    <author>ෆවුස් මොහොමඩ්</author>
    <content>පුරා දින 3ක් කිලෝමීටර් 459 ක දුර ප්‍රමාණයක් ආවරණය කරමින් ඊයේ අනුරාධපුර නගරයෙන් නිමාවට පත්වූ ශශ්‍රී ලංකා ගුවන් හමුදාව විසින් සංවිධානය කරනු ලැබූ ගුවන් හමුදා පාපැදි සවාරියේ සූරතාව දිනා ගැනීමට ශශ්‍රී ලංකා යුද හමුදාවේ ‘ඒ’ කණ්ඩායමේ දිලීප ප්‍රභාත් සමත් වූයේය.සමස්ත තරගය පැය 11 කුත් මිනිත්තු 46 ක් සහ තත්පර 53 කින් නිමා කිරීමට දිලීප ප්‍රභාත් සමත් වී තිබිණි.දෙවැනි ස්ථානය හිමි කරගත් ශශ්‍රී ලංකා වරාය අධිකාරියේ ජීවන් සඳකැළුම් වැය කළ කාලය පැය 11 කුත් මිනිත්තු 46 ක් සහ තත්පර 58 ක් විය. ඒ අනුව ජීවන් සඳකැළුම් දෙවැනි ස්ථානයට පත්වූයේ දිලීප ප්‍රභාත්ට වඩා තත්පර 5 කින් වීම විශේෂයෙන් කැපී පෙනේ.ඊට අමතරව තෙවැනි ස්ථානය දිනූ ශ්‍රී ලංකා යුද හමුදා ‘ඒ’ කණ්ඩායමේ ජානක විජේසිංහ වැය කළ කාලය පැය 11 කුත් මිනිත්තු 54 ක් සහ තත්පර 38 ක් වූ අතර ඉසුරු ප්‍රභාත් පැය 11 කුත් මිනිත්තු 54 ක් සහ තත්පර 37 කින් තරගය නිමා කොට සිවුවැනි ස්ථානයට පත්වූයේ ජානක විජේසිංහට වඩා තත්පරයකින් වීමද කැපී පෙනුණු සිදුවීමක් විය.නාවික හමුදා ‘ඒ’ කණ්ඩායමේ සරත් කුමාර පස්වැනි ස්ථානය හිමිකර ගත්තේ ය.පාපැදි සවාරියේ හොඳම කණ්ඩායම ලෙස සූරතාව හිමිකර ගැනීමට සමත්වූයේ ද ශශ්‍රී ලංකා යුද හමුදා ‘ඒ’ කණ්ඩායමය. ඔවුන් වාර්තා කළ කාලය පැය 35 කුත් මිනිත්තු 36 ක් සහ තත්පර 09 ක් විය. දෙවැනි ස්ථානයට පත් ශශ්‍රී ලංකා නාවික හමුදා ‘ඒ’ කණ්ඩායම පැය 35 කුත් මිනිත්තු 50 ක් සහ තත්පර 04 කින් තරගය නිමා කළේ ය.තුන්වැනි ස්ථානය හිමිකර ගනු ලැබුවේ පැය 35 කුත් මිනිත්තු 56 ක් සහ තත්පර 51 කින් තරගය නිමා කළ ශශ්‍රී ලංකා නාවික හමුදා ‘බී’ කණ්ඩායම ය. ශශ්‍රී ලංකා ගුවන් හමුදා ‘ඒ’ කණ්ඩායම පැය 35 කුත් මිනිත්තු 58 ක් සහ තත්පර 59 කින් තරගය නිමා කොට සිවුවැනි ස්ථානයට පත්විය.ඊයේ පෙරවරු මහනුවර සිංගර් මෙගා ප්‍රදර්ශනාගාරය ඉදිරිපිටින් ආරම්භ වූ පාපැදි සවාරියේ තෙවැනි අදියර කිලෝ මීටර් 140 ක දුර ප්‍රමාණයක් ආවරණය කරමින් අනුරාධපුර නගරයෙන් නිමාවට පත්වූයේ ශශ්‍රී ලංකා පොලිසියේ ජගත් කුමාරට තෙවැනි අදියරේ ජයග්‍රහණය හිමිකර දෙමිණි. තෙවැනි අදියරේ දෙවැනි ස්ථානය ශශ්‍රී ලංකා නාවික හමුදාවේ සරත් කුමාරට හිමි වූ අතර තෙවැනි ස්ථානය හිමි වූයේ ශශ්‍රී ලංකා ජර්මානු කණ්ඩායමේ ඉෂාන් පි‍්‍රයංගට ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=s1003113</link>
    <topic>යූනුස්ට සහ යූසුෆ්ට සදහටම ක්‍රිකට් තහනම්</topic>
    <author/>
    <content>පකිස්තානු ක්‍රිකට් පිලේ පසුගිය ඕස්ට්‍රේලියානු සංචාරය සම්පූර්ණයෙන්ම අසාර්ථක වීම පිළිබඳව කරුණු සොයා බැලීම සඳහා පත් කළ කමිටුවේ වාර්තාවට අනුව මෑත ඉතිහාසයේ පකිස්තානු ක්‍රිකට් බළධාරීන් විසින් එරට ජාතික පිලේ ක්‍රීඩකයින්ට දුන් වඩාත් බරපතල දඬුවම ලබාදීමට තීරණය කළේය.ඔවුන් විශාලතම සහ බලාපොරොත්තු රහිත ක්‍රියාමාර්ගයක් ගනිමින් එරට ජාතික පිලේ හිටපු නායකයින් වූ යුනුස් ඛාන්ට සහ මොහොමඩ් යූසුෆ්ට ජීවිතාන්තය දක්වා තරග තහනමක් පැනවීමට කටයුතු කළේය.එමෙන්ම ෂොයිබ් මලික් සහ නවීඩ් රානාට වසරක තරග තහනමක්ද, අක්මාල් සොයුරන්ට සහ සහීඩ් අෆ්රිඩිට මාස 6 ක පරිවාස කාල සීමාවක් පනවමින් රුපියල් මිලියන 2 – 3 ක් අතර දඩ මුදලකට යටත් කිරීමට ද එරට ක්‍රිකට් බළධාරීහු තීරණය කළහ.පකිස්තානය මෙන්ම ජගත් ක්‍රීඩා පිටියම කැළඹීමකට ලක් කළ මේ දරුණු දඬුවම් මාලාව නිසා එළැඹෙන පන්දුවාර විස්සයි – 20 ක්‍රිකට් ලෝක කුසලාන තරගමාලාවේ දී නවක ක්‍රීඩකයින්ගෙන් සමන්විත කණ්ඩායමක් ඉදිරිපත් කිරීමට එරට ක්‍රිකට් බළධාරීන්ට සිදුවන බැවින් මෙම තරගාවලියේ දී පසුගිය වසරේ සූරයින් වූ පකිස්තානු පිලෙන් මෙවර සෙසු රටවල්වලට එතරම් අභියෝගයක් එල්ල නොවනු ඇත.සාමාජිකයින් හය දෙනෙකුගෙන් සමන්විත කමිටුවක් මගින් ඉදිරිපත් කෙරුණු මෙම වාර්තාව පිළිබඳව එරට තේරීම් කමිටුව සමඟ සාකච්ඡා කළ පකිස්තානු ක්‍රිකට් ප්‍රධානී සල්මන් බාට් ඇතුළු ඉහළ පෙළේ බළධාරීහු විසින් මෙම තීරණය ගනු ලැබූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=s1003114</link>
    <topic>මධ්‍යම පළාත් හොකී ඇකඩමියටඅයැදුම්පත් කැඳ වයි</topic>
    <author>රත්තොට විශේෂ</author>
    <content>මධ්‍යම පළාත් හොකී ඇකඩමිය සඳහා එහි ජ්‍යෙෂ්ඨ සංචිතය පිහිටුවීමට අවශ්‍ය දක්‍ෂ තරුණ හොකී ක්‍රීඩක ක්‍රීඩිකාවන්ගෙන් අයදුම්පත් කැඳවා ඇත.මේ සඳහා වයස අවුරුදු 17 ට වැඩි හොකී ක්‍රීඩාවේ නියැලෙන යෞවන යෞවනියන්ට ඉදිරිපත් විය හැක.මාතලේ දිස්ත්‍රික්කයෙන් ඊට 45 දෙනෙකු තෝරා ගැනෙති.අදාළ අයදුම්පත් හා විස්තර මාතලේ දිස්ත්‍රික් හොකී පුහුණුකාරිනී අයි. එම්. සේනාධීර මෙනෙවිය, දිස්ත්‍රික් ක්‍රීඩා කාර්යාලය, කච්චේරි සංකීර්ණය, මාතලේ යන ලිපිනයට යොමුකරන ලෙස දිස්ත්‍රික් ක්‍රීඩා කාර්යාලය දැනුම් දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=s1003115</link>
    <topic>උසස් බාලිකාවේනිවාස ක්‍රීඩා 19 දා</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර උසස් බාලිකා විදුහලේ වාර්ෂික නිවාසාන්තර ක්‍රීඩා තරගය මාර්තු මස 19 වන දින පස්වරු 1.00 ට මහනුවර බෝගම්බර ක්‍රීඩාංගණයේදී ආරම්භ කෙරේ.එදින ප්‍රධාන අමුත්තා වශයෙන් විදුහලේ ආදිශිෂ්‍ය නන්දා වනසුන්දර මහත්මිය සහභාගි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=s1003116</link>
    <topic>නෙළුව ප්‍රාදේශීය ක්‍රීඩා ඉරිදා ඇරැඹේ</topic>
    <author>අකුරැස්සේ සමූහ තේජා විද්‍යාරූප</author>
    <content>ජාතික ක්‍රීඩා උළෙලට සමගාමීව නෙළුව ප්‍රාදේශීය ලේකම් කාර්යාලයීය ක්‍රීඩා අංශය සංවිධානය කරන අන්තර් ක්‍රීඩා සමාජ ක්‍රීඩා තරගාවලියේ කණ්ඩායම් තරග වොලිබෝල් තරගයෙන් ඉරිදා පෙරවරු නෙළුව මහජන ක්‍රීඩා පිටියේදී ආරම්භ කැරිණි.මෙම තරගාවලය අවසන් කැරෙනුයේ මාර්තු 29 දා නෙළුව ජාතික පාසල් ක්‍රීඩා පිටියේදී පැවැත්වෙන ජවන හා පිටිය මලල ක්‍රීඩා තරගයෙනි.එදිනම පස්වරු 3 ට ජය සංකේත, තිළිණ සහ සහතික පත්‍ර ප්‍රදානය සිදු කැරේ.කණඩායම් තරග පිරිමි සහ කාන්තා යන අංශ දෙකෙන්ම පැවැත්වේ.ක්‍රිකට් තරගය 14 දා පෙරවරු 8.30 සිට නෙළුව මහජන ක්‍රීඩා පිටියේදීත් එල්ලේ තරගය 15 දා පෙරවරු 8.30 සිට නෙළුව මහජන ක්‍රීඩා පිටියේදීත්, කබඩි තරගය එදිනම පස්වරු 2.30 සිට නෙළුව ජාතික පාසල් ක්‍රීඩා පිටියේදීත්, නෙට්බෝල් තරගය 22 දා පස්වරු 2.30 සිට නෙළුව ජාතික පාසල් ක්‍රීඩා පිටියේදීත් පාපන්දු තරගය 24 දා පස්වරු 2.30 සිට නෙළුව මහජන ක්‍රීඩා පිටියේදීත් පැවැත්වීමට කටයුතු යොදා ඇති බව නෙළුව ක්‍රීීඩා නිලධාරී බෝධි සඳරුවන් මහතා “දිනමිණ”ට පැවසීය.මීටර් 10,000 පිරිමි සහ කාන්තා ධාවන තරගය 22 දා පෙරවරු 8.30 ට නෙළුව මහජන ක්‍රීඩා පිටියෙන් ආරම්භ කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=s1003117</link>
    <topic>වීවා හී සන්නම් නියෝජිතයා ලෙසින් සිවුවැනි වරටත්</topic>
    <author>ජායාරූපය- විමල් කරුණාතිලක</author>
    <content>ශ්‍රී ලංකා ක්‍රිකට් කණ්ඩායමේ නායක කුමාර් සංගක්කාර, ග්ලැක්සෝ ස්මිත්ලයින් හෙල්ත් කෙයාර් සමාගමේ ප්‍රමුඛ පෙළේ නිෂ්පාදනයන් වන වීවා හී සන්නම් නියෝජිතයා ලෙසින් සිවුවැනි වරටත් ගිවිසුමකට එළැඹීමේ මාධ්‍ය හමුව පසුගියදා කොළඹ සිනමන් ග්‍රෑන්ඩ් හෝටලයේදී පැවැත්විණි. එහිදී සංගක්කාර සහ ග්ලැක්සෝ ස්මිත්ලයින් සමාගමේ කළමනාකාර අධ්‍යක්ෂ සචී තෝමස් මහත්වරුන් විසින් අස්සන් යෙදූ ක්‍රිකට් පිති හුවමාරු කරගත් අවස්ථාව ඡායාරූපයෙන් දැක්වේ. වීවා ලාංඡන කළමනාකරු ජනිත් අමරතුංග, වෙළෙඳ අධ්‍යක්ෂ ශ්‍රී කාන්ත් සෙල්ලදොරේ යන මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=s1003118</link>
    <topic>ක්‍රිකට් ජය ළිහිණි පිලට</topic>
    <author>සුල්තාන් එම්.මහරූෆ්ගලෙන්බිඳුණුවැව තිනකරන්</author>
    <content>ගලෙන්බිඳුණුවැව, කහටගස්දිගිලිය ඇතුළු අනුරාධපුර දිස්ත්‍රික් ක්‍රීඩා සමාජ 22 ක් අතර පැවති එස්.එම්.චන්ද්‍රසේන අභියෝගතා කුසලාන ක්‍රිකට් තරගාවලියේ ජය 21 ජනපදයේ ‘ළිහිණි’ ක්‍රීඩා සමාජයට හිමිවිය.අ/වැලිගොල්ලෑව මුස්ලිම් විද්‍යාල ක්‍රීඩාංගනයේදී පසුගියදා පැවති මෙම ක්‍රිකට් තරගාවලිය වැලිගොල්ලෑව ‘හීරෝස්’ ක්‍රීඩා සමාජයේ මෙහෙයවීමෙන් පැවත්විය. අනුශූරතාවය ගෝමරන්කල්ල ‘සම් සම්’ ක්‍රීඩා සමාජය හිමිකර ගත්තේ ය.ශූරතාවය දිනාගත් 21 ජනපදයේ ‘ළිහිණි’ ක්‍රීඩා සමාජය සඳහා මුදලින් රු.දසදහසක්ද, එස්.එම්.චන්ද්‍රසේන කුසලානද, අනුශූරතාව දිනාගත් ගෝමරන්කල්ල ක්‍රීඩා සමාජය සඳහා රු.පන් දහසක්ද, කුසලානද කහටගස්දිගිලිය ප්‍රාදේශීය සභාවේ සභාපති ගාමිණී ජයසේකර මැතිතුමා අතින් පිරිනමන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=f1003111</link>
    <topic>මහ මැතිවරණ ව්‍යාපාරය තුළඑජාපය බරපතල පසුබෑමක</topic>
    <author>රාමන්</author>
    <content>දැන් උදා වී තිබෙන පසුබිම ජයග්‍රාහී පිලට 1989 ටත් වඩා අතිශයින්ම වාසිදායකයි. වසර 30 කට පසු මුළු දිවයින පුරාම නිදහස් වාතාවරණයක පැවැති ජාතික මැතිවරණය පසුගිය ජනාධිපතිවරණයයි. මේ මැතිවරණයෙන් ජනාධිපති මහින්ද රාජපක්‍ෂ ජය ගනු ලැබුවේ වැඩි ඡන්ද 18 ලක්‍ෂයකින්.මෙම මැතිවරණ ජයග්‍රහණය ප්‍රතිශතයක් විදියට 58% යි. සමානුපාතික නියෝජනයක දැවැන්ත ජයග්‍රහණයක්. සාමාන්‍යයෙන් ජනාධිපතිවරයෙකුගේ දෙවැනි ධූර කාලය තුළ මුල් ධූර කාලයට වඩා වැඩි ප්‍රතිශතයකින් ජය ගැනීමක් සිදුවන්නේ ප්‍රථම වතාවට. චන්ද්‍රිකා මැතිනියගේ 62% ක ප්‍රතිශතය 53% දක්වා දෙවැනි ධූර කාලයේ දී අඩු වුණා.ජනාධිපති මහින්ද රාජපක්‍ෂ මහතා 50.4% ක ප්‍රතිශතය 58% දක්වා වැඩි කර ගත්තා. පසුබෑමක් වෙනුවට දක්නට ලැබෙන්නේ වර්ධනයක්. ඊට හේතුව ඔහු දුන් පොරොන්දුව ජනතාව ප්‍රාර්ථනා කළ ආකාරයට ඉටු කිරීමයි. ඔහු කියන දේ කරන නායකයෙකු වී සිටීමයි. ඔහු ජනතාවට වඩාත් ලෙන්ගතු නායකයෙකුව සිටීමයි.ප්‍රධානම පොරොන්දුව එල්. ටී. ටී. ඊ. යෙන් රට නිදහස් කර ගැනීමයි. වසර 30 කට පසු බෙදුම්වාදී ත්‍රස්තවාදයක් අවසන් කිරීමයි. එය ලෙහෙසියෙන් මේ රටේ ජන මනසින් ඉවත් කරන්න බෑ. ජනාධිපති මහින්ද රාජපක්‍ෂ මහතාට තරගයක් දෙන්න ජෙනරාල් සරත් ෆොන්සේකාට බැරි උනා නම් වෙන කාටවත් බෑ. ජෙනරාල් සරත් ෆොන්සේකා සත්‍ය වශයෙන් ම අන් සියල්ලටම වඩා හොඳ තරගකරුවෙක් වුණා. ඒත් අවසානයේ ජනතාව අන්ත පරාජයක් ඔහුට හිමිකර දුන්නා.මෙවන් ජයග්‍රහණයක් අභියස විපක්‍ෂය පසුවන්නේ දේශපාලන වශයෙන් කරකවා අතහැර දමන ලද තැනක. ජෙනරාල් ෆොන්සේකා ඉදිරිපත් කිරීමට එක් වූ ප්‍රධාන දේශපාලන ධාරාවන් තුනක් පාර්ලිමේන්තු මැතිවරණය සඳහා තරග වදින්නේ කණ්ඩායම් 3 ක් විදියට. එකට සිටින විට තිබූ ශක්තියවත් මේ වන විට ඔවුන්ට නැහැ.මේ නිසා ප්‍රතිඵලය පැහැදිලියි. විපක්‍ෂය පාර්ලිමේන්තු මැතිවරණයට පිවිසෙන්නේම ආණ්ඩුවක් හදන්න නොවෙයි. ආණ්ඩුව එක්සත් ජනතා නිදහස් සන්ධානය ගොඩනඟන බව විපක්‍ෂයටත් විශ්වාසයි. තුනෙන් දෙකක බලයක් රජයට දෙන්න එපා කියන්නේ ඒ නිසයි. මොන විදියකින් හෝ එක්සත් ජනතා නිදහස් සන්ධානය ආණ්ඩුවක් පිහිටුවන බව ප්‍රධාන විපක්‍ෂය වන එක්සත් ජාතික පක්‍ෂයට විශ්වාසයි. ආණ්ඩුව පැත්තෙන් සටන මෙහෙයවන්නේ පාර්ලිමේන්තුවේ වැඩි බලයක් ගන්න.වත්මන් ව්‍යවස්ථාවට අනුව විධායක ජනාධිපති ධූරය පමණක් රට පාලනය කිරීමට ප්‍රමාණවත් වන්නේ නැහැ. විශේෂයෙන් ම රටේ මූලික ප්‍රශ්න විසඳීමට විධායකය සමඟ ව්‍යවස්ථාදායකය ද එක් පක්‍ෂයකට තිබිය යුතුයි. ඒ අතින් මහින්ද රාජපක්‍ෂ ජනාධිපතිවරයාට මුහුණ දීමට සිදුවූයේ කිසිදු ජනාධිපතිවරයෙක් මුහුණ නොදුන් පාර්ලිමේන්තු අර්බුදයකට.2005 ඔහු බලයට පත් වී ජනතාවට දුන් මූලික පොරොන්දුව ඉටු කරමින් සිටි අතරමඟ දී ආණ්ඩු පක්‍ෂයේ සිටි ජනතා විමුක්ති පෙරමුණ රජයට සහාය දීමෙන් ඉවත් වුණා. නැත්නම් ඒ සඳහා කොන්දේසි දැම්මා. ඒ කොන්දේසි ඉටු කරමින් ත්‍රස්තවාදයට එරෙහි සටන ඉදිරියට ගෙන යාම ප්‍රශ්නයක් වුණා. මේ නිසා පාර්ලිමේන්තු බලය වැඩි කර ගැනීම සඳහා වෙනත් පක්‍ෂ හා කණ්ඩායම්වල උදව් උපකාර ලබාගැනීමට සිදුවුණා.ඒ සඳහා ව්‍යවස්ථාමය ප්‍රශ්නයක් පැන නැඟුණා. ඊට පිළියමක් විදියට කැබිනට් මණ්ඩලය පුළුල් කිරීමට සිදුවුණා. මෙකී නොකී පාර්ලිමේන්තු අර්බුද මැදයි පසුගිය සිව් වසර තුළ යුද ජයග්‍රහණ හා ආර්ථික ජයග්‍රහණ ලබා ගත්තේ. ඒ අනුව ගෙවී ගිය සිව් වසර අභියෝගාත්මක වුණා. පාර්ලිමේන්තුව සකස් කර ගැනීමට සිදුවුණේ මහින්ද චින්තනයට එකඟ වූ විපක්‍ෂ කණ්ඩායම් ද සමඟින්.එවැනි පාර්ලිමේන්තුවක් දිගින් දිගට පවත්වාගෙන යෑමෙන් රටකට දීර්ඝ කාලීන තිරසාර සංවර්ධන වැඩසටහනක් ක්‍රියාත්මක කරන්න බැහැ. ජනාධිපතිවරයාට අවශ්‍ය නම් අවකාශ තිබුණා 2005 ජනාධිපතිවරණයෙන් පස්සේ මැතිවරණයකට ගිහින් ඔහුට අවශ්‍ය වන විදියේ පාර්ලිමේන්තුවක් සකස් කර ගන්න.වසරක් ඇතුළත නැවත ඡන්දයකට යෑමට ඔහු සූදානම් වුණේ නැහැ. ඒ වෙනුවට තමාගේ වැඩපිළිවෙළට උදව් කරන මෙන් ඔහු සියලු මන්ත්‍රීවරුන්ගෙන් ඉල්ලා සිටියා. ඒත් ව්‍යවස්ථානුකූලව එම පාර්ලිමේන්තුව පවත්වාගෙන යෑමට විශාල ඇමැති මණ්ඩලයක් නිර්මාණය කර ගැනීමට සිදු වුණා.ජනාධිපතිවරයාගේ දෙවැනි ධූර කාලය විවෘත වන්නේ වසර 30 කට පසු නිදහස් වූ රටක වේගවත් සංවර්ධනයක් ඇතිකරලීමට ගෙවී ගිය වසර 30 තිස්සේ නිර්මාණය වී තිබෙන ව්‍යවස්ථාමය අර්බුදය විසඳීමට විධායක ජනාධිපති ධූරය වුවද පාර්ලිමේන්තුවට හා අධිකරණයට වගකියන ධූරයක් බවට පත් කිරීමට අවශ්‍යයි. පවතින අධික වියදම් සහිත මැතිවරණ ක්‍රමය වෙනස් කිරීමට අවශ්‍යයි.අද අති විශාල ධනයක් වැය කර පත්වන මන්ත්‍රීවරයා වුව ද කිසියම් ප්‍රදේශයක ජනතාවට වග නොකියන තත්ත්වයකට පත්වෙලා. මේ නිසා පැරැණි කේවල ඡන්ද ක්‍රමයේ අවශ්‍යතාවය වෙනදාටත් වඩා අද ඉස්මතු වෙමින් පවතිනවා.මේ සියල්ල සමඟින් වසර 30 ක යුද්ධයට මඟ පෑදු බෙදුම්වාදී ත්‍රස්තවාදයට ද දේශපාලන විසඳුමක් අවශ්‍යයි. මේ සියල්ලට පිළිතුරු සැපයීමට ආණ්ඩුවට ශක්තිමත් පාර්ලිමේන්තුවක් අවශ්‍ය වෙනවා. එය යන්තම් ගැටගසා ගන්නා ආණ්ඩු පක්‍ෂයක් නොවෙයි. ශක්තිමත් ආණ්ඩු පක්‍ෂයක් සඳහායි.ආණ්ඩු පක්‍ෂයට තුනෙන් දෙකක බලයක් ඉල්ලන්නේ ශක්තිමත් පාර්ලිමේන්තු බලයක් සඳහායි. ඉදිරියේ ඉටුකිරීමට තිබෙන කාර්යයන් දෙස බලන විට ශක්තිමත් පාර්ලිමේන්තු බලයක් ඉල්ලා සිටීමේ අසාධාරණයක් නැහැ.වසර 30 කට පසු උදා වූ නිදහස් වාතාවරණයෙන් ප්‍රජාතන්ත්‍රවාදී හා ආර්ථික ජයග්‍රහණ මේ රටේ ජනතාවට ලබා නොදෙන්නේ නම් එය මේ රටේ දේශපාලනයේ නිරත වී සිටින අය ඔවුන්ට කරනු ලබන්නේ බලවත් අසාධාරණයක්. මෙවන් අවස්ථාවක් උදා වී තිබෙන්නේ කලකට පසුවයි. ඉන් නිසි ප්‍රයෝජනයක් ගැනීමටයි රජයේ සූදානම. තුනෙන් දෙකක පාර්ලිමේන්තු බලය ඊට අවශ්‍ය ව්‍යවස්ථාමය සංශෝධනය නිර්මාණය කිරීමට පහසුවක් වෙනවා.වසර 2000 දී ගෙන ආ ව්‍යවස්ථා සංශෝධනය ප්‍රතික්‍ෂේප වූයේ ද ඊට මුලින් එකඟ වූ එක්සත් ජාතික පක්‍ෂය පසුව විරුද්ධ වීම නිසයි. එසේම එම ආණ්ඩුවටත් ශක්තිමත් පාර්ලිමේන්තු බලයක් තිබුණේ නැහැ. මෙදා සිදුවන්නේ එහි අනෙක් පැත්ත. මෙදා එක්සත් ජනතා නිදහස් සන්ධානය ශක්තිමත් පාර්ලිමේන්තු බලයක් හිමිකර ගැනීම අනිවාර්යයි. විපක්‍ෂ කණ්ඩායම් පවා එය පිළිගෙන අවසන්. දැන් අවශ්‍ය වන්නේ එම ශක්තිය තුනෙන් දෙකක බලයක් සඳහා ගෙන යාමයි.එක්සත් ජාතික පක්‍ෂය ජනතාවගෙන් ඉල්ලා සිටින්නේ අවශ්‍ය තුනෙන් දෙකක බලය රජයට ලබා නොදෙන ලෙසයි. ජෙනරාල් සරත් ෆොන්සේකා ඉදිරියට දමාගෙන ජනතා විමුක්ති පෙරමුණ සූදානම් වන්නේ ඔවුන් ලබන බරපතල පරාජය හමුවේ ආසන දෙක තුනක් හෝ ලබාගන්නයි.ඊට බාධකයක් වී තිබෙන්නේ එක්සත් ජනතා නිදහස් සන්ධානය නොවෙයි. එක්සත් ජාතික පක්‍ෂයයි. මේ කණ්ඩායම් දෙකම රජයට තුනෙන් දෙකක බලයක් ලබා නොදෙන ලෙස ඉල්ලමින් ඔවුන් දෙපිරිස අතරේ ද අර්බුදයක් නිර්මාණය කරගෙන තිබෙන බව පෙනෙනවා.එක්සත් ජාතික පක්‍ෂයේ අරමුණ කෙසේ හෝ අලි ගොඩ වැඩි කර ගැනීමයි. එහෙත් ඒ සඳහා සකස් වූ මැතිවරණ ව්‍යාපාරයක් දක්නට ලැබෙන්නේ නැහැ. ප්‍රධාන සටන් පාඨ ඔවුන් සතුව නැහැ. ඡන්ද අපේක්‍ෂකයින් වී සිටින අය තම තමන්ට හැකි පමණින් මැතිවරණයේ යෙදෙන බවයි පෙනෙන්නේ. රනිල් වික්‍රමසිංහ විපක්‍ෂ නායකවරයා තමන්ට ආවේනික ශෛලියෙන් පිට පැන මෙහෙයවන යූ. ඇන්. පී. මැතිවරණ සටන එතරම් සාර්ථක බවක් පෙන්වන්නේ නැහැ.මේ නිසා ඔවුන් නැවතත් ඉස්මතු කරන්නේ ආර්ථික ප්‍රශ්නයි. අයවැය පරතරය, බඩු මිල, බදු බර ආදී කාරණා කිසිදු පදනමකින් තොරව ඉදිරිපත් කිරීමට පටන් ගෙන තිබෙන බවයි පෙනෙන්නේ. ඊට එතරම් ජනතාවගේ ප්‍රතිචාරයක් දක්නට ලැබෙන්නේ නැහැ. මීට වඩා අඩුම ගානේ විපක්‍ෂයේ ඇත්ත කාර්ය භාරය වෙනුවෙන් ඡන්දයක් ඉල්ලා සිටීමේ අයිතියක් ඔවුන්ට තිබෙනවා. ඒ ගැන මීට වඩා ජනතාව නම්‍යශීලී බවක් දැක්වීමට ඉඩ තිබුණා.සාම්ප්‍රදායික යූ. ඇන්. පී. ඡන්දයට අමතරව යමක් දිනාගැනීමට වත්මන් පක්‍ෂයේ සංවිධාන රටාව ශක්තිමත් වී නැහැ. ඊට හේතුව බොහෝ අය විපක්‍ෂයේ දේශපාලනය කිරීමට ද වගකීමක් නැති රස්සාවක් කරගෙන තිබෙන බවයි පෙනෙන්නේ. මේ නිසා විපක්‍ෂයේ කාර්යය ද ආණ්ඩුවට ම කරන්න සිදුවේද කියා කියන්න දන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=f1003112</link>
    <topic>මම යන්නේ මගේ පියාගේ අඩි පාරේ</topic>
    <author>සාකච්ඡා කෙළේ ශ්‍යාමා සමරසිංහ</author>
    <content>* ඔබේ දේශපාලන ගමන් මඟ පිළිබඳව කෙටි හැඳින්වීමක් කරන්න.මං ඉස්කෝලේ යන කාලේ මට මතකයි මගේ් පියා දේශපාලනයේ ක්‍රියාකාරී ලෙස නියැලෙමිනුයි හිටියේ. මැතිවරණ කාලයේදී එතුªමා පිටිපස්සෙන් ඉඳන් අපි පෝස්ටර් ගහලා, කොඩිවැල් දාලා වගේ වැඩවල නිරත වූවා. මිනිසුන් නිතරම ගෙදරට යනවා එනවා අපි දකිනවා. මේ වගේ පියාගේ මැතිවරණ කටයුතුවලට අපට පුළුවන් විදිහට සහාය දුන්නා. 1987 පාසලෙන් අයින් වුණා.1994-2001 කාලච්ඡේදය වන විට මගේ පියාට ආරක්ෂාව සම්බන්ධයෙන් ගැටලු මතු වුණා. එතකොට මගේ පියාගේ මැතිවරණ කටයුතු සම්පූර්ණයෙන්ම මෙහෙය වූයේ මමයි මහේෂ් හා චානුක කියන මගේ මල්ලිලා දෙන්නයි. 2001 දෙසැම්බර් ඉඳලා 2009 ජනවාරි වෙනකම් සක්‍රීයව දේශපාලනයට යොමු වුණේ නෑ. පසුව 2009 දී ජනාධිපතිතුමාගේ ඉල්ලීමකට අනුව, මධ්‍යම පළාත් සභා මැතිවරණයට ඉදිරිපත් වුණා. මට ඉතා හොඳ ප්‍රතිචාරයක් ලැබුණා. මා ඉදිරිපත් වුණු පළමුවැනි ඡන්දයෙන් දිස්ත්‍රික්කයෙන් තුන් වැනි ස්ථානය හිමි වුණා. ඡන්ද 71,000 කට අධික ප්‍රමාණයක් මට ලැබුණා.* මෙවර ඔබට මහනුවරින් මහ මැතිවරණයට තරග කරන්න සිදු වන්නේ දේශපාලනයේ බෙහෝ අත්දැකීම් ඇති පතාකයන් සමඟ යි. ඔබේ ජයග්‍රහණයට මෙය අභියෝගයක්ද ?ඇත්ත වශයෙන්ම නෑ. ඒ අය යන මැතිවරණ ක්‍රියාදාමය නෙමෙයි මගේ ක්‍රියාදාමය. මම යන්නේ මගේ පියාගේ අඩි පාරේ. විශිෂ්ට වැඩ කොටසක් මහනුවර ජනතාවටත් ලංකාවටමත් කරලා තියෙනවා. මගේ පියා ජාතික ලැයිස්තුවෙන් මේ අවස්ථාවේදී ඉදිරිපත් වෙලා ඉන්නවා. එතුමාගේ වැඩපිළිවෙළ ඉදිරියට ගෙන යාමටත් මහනුවර දිස්ත්‍රික්කයේ යම් වෙනසක් සිදු කිරීමටත් මගේ අවශ්‍යතාවයක් තියෙනවා.විශේෂයෙන් තරුණ පිරිස යොමු කරගෙන ඔවුන්ගේ ප්‍රශ්න විසඳමින් ජනාධිපතිතුමාගේ මහින්ද චින්තනයේ ඉදිරි ගමනකට දායක වෙනවා. ලොකු නමකට වඩා දක්ෂ වැඩ කරන්න පුළුවන් පුද්ගලයෝ තමයි ජනාධිපතිතුමාත් බලාපොරොත්තු වෙන්නේ. තරුණ අපේක්ෂකයන්ට එතුමා තැන දීලා තියන්නෙත් ඒකයි. ලොකු ලොකු නම් තිබුණට එතුමන්ලා වාගේම හෝ ඊට වැඩිය වැඩක් කරන්න මටත් පුළුවන් කියලා මම විශ්වාස කරනවා.* ඔබේ ජයග්‍රහණය පිළිබඳව ඔබට පැවැසීමට ඇත්තේ කුමක්ද ?මට මගේ ජයග්‍රහණය පිළිබඳ විශ්වාසයි. මධ්‍යම පළාත් සභාවේ ඡන්ද ප්‍රමාණය ලැබුණත් මට පාර්ලිමේන්තුවට යන්න පුළුවන්කම තියෙනවා. සාමාන්‍ය ජනයා සමඟයි මම ඉන්නේ. මම දේශපාලනයට ඇවිත් ඉන්නේ මට කිසියම් දෙයක් ලබා ගන්න නෙමෙයි. මට අවශ්‍ය සියලු දේම තියෙනවා. මධ්‍යම පළාතේ ජනතාවගේ ජීවන තත්ත්වයන් නඟා සිටුවීමට අවශ්‍ය යටිතල පහසුකම් ඇතුළු සියලු දේ මට හැකි ඉහළම ප්‍රමාණයෙන් ලබා දෙන්නැයි මගේ එකම අරමුණ.* ඔබ ජයග්‍රහණය කළහොත් මහනුවර ජනතාව වෙනුවෙන් ඉටුකරන සේවාව කුමක්ද ?මන්ත්‍රීවරයෙකුට මහා ආණ්ඩුවෙන් යම් ප්‍රතිපාදන ලැබෙනවා. ඒ වගේම ජනාධිපතිතුමාගේ මඟ පෙන්වීම යටතේ ජාතික සවිය, මඟ නැඟුම ගම නැඟුම යනාදී විශාල ව්‍යාපෘති රැසක් වගේම විශාල මුදල් ප්‍රමාණයකුත් ගමේ සංවර්ධනය වෙනුවෙන් වෙන් කරලා තියෙනවා. මන්ත්‍රීවරයෙක් හැටියට ගෙදරට වෙලා ඉඳගෙන ඉන්නත් පුළුවන්. එත් මම, වෙන් කර ඇති ප්‍රතිපාදන ජනතාවට ලබා දෙමින් ප්‍රදේශයේ ජනතාවට කළයුතු සේවාව ඉටු කිරීමයි මගේ අපේක්ෂාව.* පවුල් දේශපාලනය මෙවර මහ මැතිවරණයේදී කැපී පෙනෙන ලක්ෂණයක්. ඔබත් එය නියෝජනය කරනවා. ඒ පිළිබඳව ඔබට ප්‍රකාශ කරන්නට ඇත්තේ කුමක්ද ?මෙය අපේ රටේ විතරක් නොවෙයි ලෝකය පුරාම දක්නට ලැබෙන දෙයක්. අමෙරිකා එක්සත් ජනපදයේ වුවත් ජෝර්ජ් බුෂ්ට පසුව පුතා ආවා. ක්ලින්ටන් ජනාධිපතිතුමාට පසුව බිරිය ආවා. මේක වළක්වන්න අමාරුයි. සාමාන්‍යයෙන් නායකත්වයක් උසුලන පවුලකින් එය නිරායාසයෙන්ම එන දෙයක්. කවුරු මොනවා කිව්වත් පවුලේ අය දිනනවා. සමහර විට වැරදි වෙන්න පුළුවන්. ජනතාවට එය තීරණය කරන්න අවස්ථාවක් තියෙනවා. කැමැති නැත්නම් විරුද්ධ වෙන්නත් පුළුවන්.* මහ මැතිවරණයට මහනුවර දිස්ත්‍රික්කයේ ඇති සූදානම කෙබඳුද ?මහ මැතිවරණයට මහනුවරින් සෑම පක්ෂයකින්ම අපේක්ෂකයෝ 15 දෙනා බැගින් ඉදිරිපත් වෙනවා. පක්ෂ හා ස්වාධීන කණ්ඩායම් 40 ක් තරගයට ඉදිරිපත් වෙලා ඉන්නවා. තෝරා පත් කර ගන්නේ 12 දෙනෙක් පමණයි. ජනාධිපතිවරණ ප්‍රතිඵල අනූව මන්ත්‍රීවරුන් 7 දෙනෙක් පාර්ලිමේන්තුවට ගෙන ගිය හැකියි. ඒත් අපට උවමනා වෙලා තියෙන්නේ. 8 දෙනෙක් අරගෙන 2/3 බලය අරගෙන මහනුවර දිස්ත්‍රික්කයෙන් පාර්ලිමේන්තුවට යන්න.එජනිස අපි සියලු දෙනාම එකමුතුව මනාප සටනක් තිබුණත් පක්ෂය විශිෂ්ට ජයග්‍රහණය කිරීම අපේ මූලික අරමුණයි. මනාප දීම අප ජනතාවට භාර දීලයි තියෙන්නේ.මහ මැතිවරණයෙන් අපි විශිෂ්ට ජයග්‍රහණයක් ලබනවා. විපක්ෂය දුර්වල තත්ත්වයකයි ඉන්නේ. එයාලට විකල්පයක් නෑ. ජනාධිපතිතුමාගේ ඉදිරි දැක්මේ එතුමා කියනවා යුද්ධය ඇති වුණේ නිකම් නෙවෙයි. හේතුවක් මතය කියලා. ඒ හේතුව නැති කරලා අපේ රට ඉදිරියට ගෙන යා යුතුයි කියලා. එය ඉතාම වැදගත්.පළාත් සභා මැතිවරණයට මාව අන්තිම මොහොතේ ඉදිරිපත් කළේ එස්. බී. දිසානායක මහතාය. ඔහු දැන් මාත් සමග අපේ පක්ෂයෙන් තරග කරනවා.තව අවුරුදු 6 කට මෙරටේ මැතිවරණ එන්නේ නෑ. මේ අවස්ථාවේ ගන්නා තීරණය තව අවුරුදු 6 කට 7 කට මේ රටේ අනාගතය පිළිබඳ ගන්නා වැදගත් තීරණයක් නිසා ජනතාවගේත් උනන්දුවක් තිබෙනවා.* පසුගිය ජනාධිපතිවරණයේ දී එක්ව තරග කළ ජවිපෙ සහ එජාපය මෙවර වෙන් වෙන්ව තරග කරනවා. මෙය ඔබ දකින්නේ කෙසේද ?මම විශ්වාස කරන්නේ එජනිසට තියෙන්නේ ප්‍රතිපත්තිමය දේශපාලනයක්. නමුත් ඇතැමුන් එජාපය සමඟ සන්ධාන ගත වෙලා හිටියේ තම තමන්ගේ ඕනෑ එපාකම් සපුරා ගන්නයි. ඒ අවස්ථාවේදී අපේ රටේ හිටපු රණවිරුවකු හැටියට ලංකාවට සේවයක් කළ මනුස්සයකුගේ චරිතය ඝාතනය කරලා ඔහු පහත් තත්ත්වයකට ඒ වටා හිටපු අය විසින් ඇදලා දැම්මා. මේක ඉතාමත් කනගාටුදායක තත්ත්වයක්.* ව්‍යවස්ථාවේ සංශෝධනයක් කළයුතු බවට බොහෝ දෙනා මත ප්‍රකාශ කරනවා. ඔබේ අදහස කුමක්ද ?මම හිතන්නේ ඔය ව්‍යවස්ථා සංශෝධනය ගැන කතා කරන බොහෝ දෙනෙක් හරියට කරුණුවත් දන්නේ නෑ. මොකක්ද මේ ව්‍යවස්ථාව ? මොකද්ද මේ කළයුතු සංශෝධනය කියලා. මගේ පුද්ගලික මතය නම් දැන් තියෙන ක්‍රමය හොඳයි. යුද්ධයක් තිබුණත් මේ රටේ සීඝ්‍ර සංවර්ධනයක් වෙලා තිබෙනවා. පාරවල් ටික හැදිලා තියෙනවා.ආක්‍රමණවලට ගොදුරු නොවුණා නම් මේ රට තවමත් තියෙන්නේ රජ කෙනෙක් යටතේයි. පාලකයාගේ අත උඩ තමයි මේ සියලු දේ රඳා පවතින්නේ. ආණ්ඩුක්‍රම ව්‍යවස්ථාව මත නොවෙයි මම නම් විශ්වාස කරන්නේ. අපට ඉතාම හොඳ පාලකයෙක් ඉන්නවා. එතුමා හොඳ යහපාලනයක් ගෙනියනවා. මේ රට සංවර්ධනය කළ යුතුයි. තව අවුරුදු 6 කින් පසුව ඒ පිළිබඳ තීරණයක් ගත යුතු බවයි මම නම් විශ්වාස කරන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=f1003113</link>
    <topic>ගෙවුණු වසරේ නුවරඑළියේ වතගොත</topic>
    <author/>
    <content>කඳු වලල්ලෙන් වටව වර්ග කිලෝ මීටර් 1741 ක වපසරියක් පුරවන නුවරඑළිය දිසාව දිවයිනේ සොඳුරුතම දිස්ත්‍රික්කයයි. නුවරඑළිය දිසාව ප්‍රාදේශීය ලේකම් කොට්ඨාස පහකට බෙදෙන අතර, ඒවා වලපනේ, හඟුරන්කෙත, නුවරඑළිය, කොත්මලේ සහ අඹගමුව නම් වේ. ග්‍රාම නිලධාරි වසම් 491 ක් ඇති නුවරඑළිය දිසාවේ ගම්මාන ප්‍රමාණය 1134 කි. ජාතිකත්වය අනුව දෙමළ ප්‍රජාව වැඩි ප්‍රතිශතයක් ගන්නා නුවරඑළිය දිසාවේ සමස්ත ජනගහණය 731,415 කි. ඒ අතරින් සිංහල ජනගහණ ප්‍රතිශතය 40.02% වන අතර, දෙමළ ජනගහණ ප්‍රතිශතය 57.25% කි. මුස්ලිම් සහ වෙනත් ජාතීන්ගේ ප්‍රතිශතය 2.72% කි.තේ වගාව ආශ්‍රිත වතු රක්ෂා මූලික තැන ගන්නා නුවරඑළිය දිසාවේ ප්‍රධාන ජීවනෝපාය මාර්ග අතර එළවළු, පලතුරු, මල් වගා, වී ගොවිතැන, ස්වයං රැකියා, කුඩා කර්මාන්ත, සුළු අපනයන භෝග වගාවන් ද වේ.ගෙවුණු සිව් වසර නුවරඑළිය දිසාවට වසන්තය උදා කළ කාල පරිච්ඡේදයකි. දිසා ලේකම් කාර්යාලයේ අධීක්ෂණය යටතේ ජාතික සවිය, ගම නැගුම, විමධ්‍යගත අයවැය, මග නැගුම,වතු මාර්ග සංවර්ධන මෙන්ම රේඛීය අමාත්‍යාංශය, පළාත් සභා, පළාත් පාලන ආයතන, විශේෂ ව්‍යාපෘති, ව්‍යවස්ථාපිත මණ්ඩල අධිකාරී ආදී ආයතන රැසක වැඩ සටහන් ගොන්නක් ක්‍රියාවට යෙද වූයේ රජයේ ප්‍රතිපාදන යටතේ ය.ඒ අනුව ව්‍යාපෘති 5026 ක් සඳහා රජය වැය කළ මුදල රුපියල් මිලියන 3019.02 කි. මාර්ග, ග්‍රාමීය මාර්ග, වාරිමාර්ග, කෘෂි කර්මාන්ත, අධ්‍යාපනය, ජලය, නිවාස, සෞඛ්‍ය, විදුලිය හා බලශක්ති, ධීවර, සමාජ සුබ සාධන ආදී ක්ෂේත්‍ර රැසක් සංවර්ධනයට මග හෙළි කළ මේ සුළු කාලය නුුවරඑළිය දිසාව දියුණුවේ මුව විටට පැමිණි සමය වේ.ගෙවුණු සිව් වසරේ දී රජය නුවරඑළිය දිසාවේ ග්‍රාමීය මාර්ග සංවර්ධන ව්‍යාපෘති 2488ක් නිම කිරීම සඳහා රුපියල් මිලියන 882.85 ක් වැය කර ඇත.ගෙවුණු සිව් වසරේ නුවරඑළිය දිසාවේ සිදු කෙරුණු වාරි ව්‍යාපෘති සංඛ්‍යාව 99 කි. මේ සියල්ල සඳහා රුපියල් මිලියන 5.29 ක් රජය ලබා දී ඇත.කෘෂිකර්මාන්තය නුවරඑළිය දිසාවේ ප්‍රමුඛ ආදායම් මගක් වේ. රජයේ සිව් වස් කාලය තුළ දී නුවරඑළිය දිසාවේ කෘෂි අංශ නගා සිටුවීමට ක්‍රියාත්මක කර ඇති ව්‍යාපෘති ප්‍රමාණය 28 කි.සියළු කෘෂිකර්මාන්ත ව්‍යාපෘති සඳහා රජය වැය කර ඇති මුදල රුපියල් මිලියන 2.11ක් වේ.අධ්‍යාපනය නැංවීමේ ව්‍යාපෘති 162 ක් සඳහා රජය පසුගිය සිව් වසරේ දී නුවරඑළිය දිසාවට වැය කර ඇති මුළු මුදල රුපියල් මිලියන 12.03ක් වේ.නිවාස ව්‍යාපෘති 2ක්ද, විමධ්‍යගත අයවැය වැඩසටහන මගින් නිවාස ව්‍යාපෘති 131ක්ද, එසේ නිමාවට පත් කර ජන සෙතට උරුම කර දුන් රජය ඒ සඳහා වැය කළ මුදල රුපියල් මිලියන 5.15කි.සෞඛ්‍ය ව්‍යාපෘති 31ක් නුවරඑළිය දිසාවේ නිමාවට පත් කළ රජය මේ සඳහා වැය කළ මුදල රුපියල් මිලියන 5.71 කි.ජීවනෝපාය සංවර්ධනය යටතේ පසුගිය සිව් වසරේ දී නුවරඑළිය දිසාවට රජය වැය කර ඇති මුදල රුපියල් මිලියන 9.83කි.සමාජ සුබසාධනය මූලික කර නුවරඑළිය දිසාවේ පසුගිය සිව් වසර තුළ රජය ක්‍රියාත්මක කර ඇති ව්‍යාපෘති ප්‍රමාණය 567 කි. ජාතික සවිය ගම නැගුම සහ විමධ්‍යගත අරමුදල් යටතේ සිදු කෙරුණු මේ ව්‍යාපෘතිවලට අනුව 2006 වසරේ දී ව්‍යාපෘති 255ක්ද, 2007 වසරේ දී ව්‍යාපෘති 28ක්ද, 2008 වසරේ ව්‍යාපෘති 139ක්ද, 2009 වසරේදී 145ක්ද ඇතුලත් වේ. එම සියළු ව්‍යාපෘති සඳහා රජය වැය කළ දැවැන්ත මුදල රුපියල් මිලියන 51.35 කි.දෙවන ප්‍රජා ජල සම්පාදන හා සනීපාරක්ෂක ව්‍යාපෘතිය සඳහා වෙන්කළ මුදල රුපියල් මිලියන 398.94 කි. එමගින් සනීපාරක්ෂක වැසිකිළි ඒකක 3252 කට ප්‍රතිපාදන ලබාදුන් අතර, සමූහ නගර ජල සම්පාදන ව්‍යාපෘතිය සඳහා රජය රුපියල් මිලියන 2933.15ක් ආයෝජන අපේක්ෂාවක් දරයි.මෙරට දීර්ඝ කතා බහට ලක් වූ ඉහළ කොත්මලේ ජල විදුලි බලාගාරය ද මෙසේ ක්‍රියාත්මක තවත් යෝධ ව්‍යාපෘතියකි. ඒ සඳහා ඇ.ඩො.මි. 384 ක ප්‍රතිපාදන රජය මගින් වෙන්කර තිබේ. නුවරඑළිය, මහින්ද රාජපක්ෂ ජාත්‍යන්තර ක්‍රීඩාංගණය සඳහා ද රජය රුපියල් මිලියන 5000ක ප්‍රතිපාදන අනුමත කර ඇත. රුපියල් මිලියන 525 ක ප්‍රතිපාදන යටතේ සිදුවන නුවරඑළිය නගර සංවර්ධන ව්‍යාපෘතිය ද, රුපියල් මිලියන 5000ක ප්‍රතිපාදන මත සංවර්ධන වන නුවරඑළිය – බදුල්ල මාර්ගය ද මෙසේ වැඩ නිමවෙමින් පවතින පසුගිය වසරේ ඇරැඹි ව්‍යාපෘති වේ. එම ව්‍යාපෘතිවලට අමතරව නුවරඑළිය දිසා ප්‍රජාවගේ සුබසෙත පිණිස නුවරඑළිය දිස්ත්‍රික් ලේකම් කාර්යාලයේ නව ගොඩනැගිල්ල ඉදිවීම ද ක්‍රියාත්මක තත්ත්වයේ පවතී. මේ සඳහා රුපියල් මිලියන 406.23 ක මුදලක් රජය වියදම් ලෙස දරයි.ජනපති පදවි ප්‍රාප්තියෙන් සිව් වසරක් තුළ සිදු කෙරුණු මේ යෝධ සංවර්ධන ව්‍යාපෘති හේතුවෙන් නුවරඑළිය දිසා මධ්‍යම පළාතේ ප්‍රමුඛ දිසාව බවට පත් වෙමින් තිබේ. මේ ලැබෙන දියුණුවේ කිරණින් නුවරඑළියේ සෞම්‍යත්වය තව තවත් ඔප වෙමින් ජනතාවගේ අපේක්ෂා මුදුන් පමුණුවන කාලය මෑත බව සක්සුදක් සේ පැහැදිලිය.ජාතික සංවර්ධනය පිළිබඳ මාධ්‍ය මධ්‍යස්ථානයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>11</day>
    </date>
    <link>http://www.dinamina.lk/2010/03/11/_art.asp?fn=f1003114</link>
    <topic>උතුරේ යටිතල පහසුකම් නැංවෙයි</topic>
    <author>සටහන - චමීර ඇල්ලදෙණිය ඡායාරූපය -ඉන්ද්‍රජිත් පෙරේරා</author>
    <content>කල්අඩි සිට නාවක්කුලිය දක්වා ඒ 32 මාර්ගයේ ඉදිකිරීම් කටයුතු අරඹා ඇත. තල්අඩි සිට පුනරීන් දක්වා කිලෝමීටර් 98ක දුරක් දක්වා කොන්ක්‍රීට් දමා මාර්ගය පිළිසකර කෙරෙමින් පවතී. මාර්ග සංවර්ධන අධිකාරියේ උතුරු පළාත් භාර ප්‍රධාන ඉංජිනේරු ආර්. එම්. අබේකෝන් මහතාගේ උපදෙස් මත මේ මාර්ගය ඉදිකරීම් කටයුතු සිදු කැරේ. ඒ 32 මාර්ගයේ කිලෝ මීටර් 18ක් දක්වා කොන්ක්‍රීට් කර ඇත. මේ මාර්ගයේ පළල මීටර් 08 කි. ලංකාවේ මෙතෙක් ඉදි වූ විශාලතම කොන්ක්‍රීට් මර්ගයද මෙයයි.ව්‍යාපෘති ඉංජිනේරු සුදර්මන් රවීන්ද්‍ර පෙරේරා මහතාමේ ප්‍රදේශයේ ප්‍රසිද්ධ කෝවිල තිරිකෝෂ්වරම් කෝවිලයි. මේ කෝවිලට යන මාර්ගයද කොන්ක්‍රීට් කර තිබෙනවා. මාර්ගය පුළුල් කිරීමේ දී පවතින දැඩි අපහසුතාවය වන්නේ සොයා නොගත් බිම් බෝම්බ තිබීමයි. දැඩි නියඟයද දැඩි අභියෝගයකි. ජලය වත් කරමින් මාර්ග සංවර්ධන කටයුතු කරන අවස්ථාවදී බිම් බෝම්බයක් මතු වුණා. ආරක්ෂක අංශ විසින් එය නිෂ්ක්‍රිය කළා. මාර්ගය වෙඩිතලතිව් දක්වා ඉදිකරමින් තිබෙනවා.ඒ. 32 මාර්ගයෙන් කොළඹ සිට යාපනයට යන විට ඒ. 9 මාර්ගයට වඩා කිලෝමීටර් 75ක් අඩුවෙන් ගමන් කළ හැකියි. එයයි මෙම මාර්ගයේ වැදගත්කම වෙලා තිබෙන්නේ. පුනරීන් සිට යාපන අර්දද්විපයට ඇතුළත්වීමට සංගුපිටිය පාළම අලුතින් ඉදිකිරීමට නියමිතයි. දැනට ඉදි වී තිබෙන ලංකාවේ විශාලතම කොන්ක්‍රීට් මාර්ගයත් මෙයයි.මෙලෙස සංවර්ධන සංග්‍රාමය උතුරු කරය පුරාම සිදුවෙමින් පවතී. ත්‍රස්තවාදී යුද්ධය නිසා අවතැන් වූ ජනතාව මේ ඒ. 32 මාර්ගය දෙපස පදිංචි කිරීමටද රජය පියවර ගෙන තිබේ. ඒ සඳහා ඔවුන්ට වෙනම ගම්මාන ඇතිකර පාසල්, රෝහල් ඉදිකර දී ඇති බවද අපට දැකගන්න ලැබිණි.වත්මන් රජය එය හොඳින් වටහාගෙන ඇත. යුද මානසිකත්වයෙන් මිදී නැවුම් සමාජයක එම ජනතාව සමාජගත කිරීමට මෙවැනි සංවර්ධන තව තවත් කඩිනම් කළ යුතුව තිබේ. මේ ප්‍රදේශ සංවර්ධනය වී නව මංමාවත් ඇති වී , පාසල් බිහි වී, රෝහල් ඉදිකර කටයුතු කළවිට ඔවුන් නැවතත් යුද මානසිකත්වයකට නොයනු ඇත.උතුරු කරයේ සිදුවන යෝධ සංවර්ධනය නොදැක විවිධ ප්‍රචාර පතුරුවන පුද්ගලයන්ද සිටිති. ඔවුන් රජය විවේචනය කරමින් සිටිති. රජයට චෝදනා කරති. මහින්ද චින්තනය යටතේ ශ්‍රී ලංකාව තුන්වන ලෝකයෙන් දෙවන ලෝකයට පිවිසෙමින් සිටී. ඒ, මේ රටේ සිදුකරනු ලබන වේගවත් සංවර්ධනය නිසා ය. එම නිසා මේ මොහොතේ කළ යුත්තේ අප සියලු දෙනාම එක්ව උතුරුකරය කඩිනමින් සංවර්ධනය කිරීමට සහයෝගය දැක්වීමටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n1003122</link>
    <topic>මුන්දලමේ ඉස්සන් ගොවිපළකින් මත්කුඩු කිලෝ 40ක් ගොඩ අරන්</topic>
    <author>මුනේන්ෂ්වරම සමූහ ඊ. සී. ප්‍රනාන්දු</author>
    <content>මුන්දලම කිරියන්කල්ලියේ දී සොයා ගත් කිලෝ ග්‍රෑම් 30 ක හෙරොයින් තොගය සම්බන්ධයෙන් පරීක්ෂණ පැවැත් වූ පොලිස් මත්ද්‍රව්‍ය නාශක අංශය මුතුපන්තියේ ජූඩ් ප්‍රනාන්දු නමැති ජාවාරම්කරු හෙළි කළ තොරතුරු මත ඔහුට අයත් ඉස්සන් ගොවි පොළක වළ දමා තිබූ තවත් කිලෝ ග්‍රෑම් 40 ක හෙරොයින් තොගයක් ඊයේ (11) සොයාගෙන තිබේ.මෙය මෙතෙක් ශ්‍රී ලංකාවෙන් සොයා ගත් විශාලතම හෙරොයින් තොගය බව පොලිස් මත්ද්‍රව්‍ය නාශක අංශය පවසයි.ප්‍රථම හෙරොයින් කිලෝ ග්‍රෑම් 30 තොගය කල්පිටිය පොලිසිය මගින් පෙබරවාරි මස 18 වැනි දින සොයාගෙන එහිදී අත්අඩංගුවට ගත් සැකකරුගෙන් ප්‍රශ්න කිරීමේ දී මේ ජාවාරමට සම්බන්ධ ප්‍රධාන පුද්ගලයා වන වින්සන්ට් ප්‍රනාන්දු හෙවත් මුතුපන්තියේ ජූඩ් නමැති සැකකරු අත්අඩංගුවට ගෙන තිබේ.ඉස්සන් ගොවිපොළක අයිතිකරුවකු වන මොහු පසුව පොලිස් අත්අඩංගුවෙන් මිදී හොර රහසේ ඉන්දියාවට ගුවන් මඟින් යාමට තැත් කරන බවට කල්පිටිය පොලිසියට තොරතුරු ලැබුණි. පසුව මත්ද්‍රව්‍ය නාශක අංශය සමඟ එක්ව කටුනායක බණ්ඩාරනායක ජාත්‍යන්තර ගුවන් තොටුපළේ දී මොහු අත්අඩංගුවට ගෙන තිබේ.මේ සැකකරුගෙන් ප්‍රශ්න කිරීමේ දී ආරච්චිකට්ටුව මුතුපන්තිය ධීවර ගම්මානයේ පිහිටි ඔහුට අයත් ඉස්සන් ගොවිපොළේ වළ දමා තිබූ කිලෝ ග්‍රෑම් 40 ක මේ හෙරොයින් තොගය සොයාගෙන තිබේ.දකුණු ඉන්දියාවේ සිට බෝට්ටු මගින් මෙම ජාවාරම්කරු මත්කුඩු ගෙනැවිත් ඒවා තම ඉස්සන් ගොවිපළේ සඟවා තබාගෙන පසුව ඒවා කොටස් වශයෙන් කොළඹට යවා ඇති අතර වින්සන් ප්‍රනාන්දු නමින් හඳුන්වන ඔහු ලබා ඇති ජංගම දුරකතනයේ සිම්කාඩ් එක එම සමාගමේ ලියාපදිංචි කර නැති අතර මොහු පසුගිය කාලයේ දී එජාපය වෙනුවෙන් ක්‍රියාකර ඇති අයෙකු බවත් කියති. මේ පිළිබඳ වැඩිදුර පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n1003123</link>
    <topic>පක්‍ෂ ලේකම්වරු අදමැතිවරණ කොමසාරිස් හමුවෙති</topic>
    <author/>
    <content>පාර්ලිමේන්තු මැතිවරණය පිළිබඳ මැතිවරණ කොමසාරිස්වරයා හා දේශපාලන පක්‍ෂ ලේකම්වරුන් අතර, ප්‍රථම හමුව අද (12) පස්වරුවේ මැතිවරණ මහලේකම් කාර්යාලයේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n1003124</link>
    <topic>ආසියානු සංවර්ධන බැංකුවෙන්උතුරට ඩො: මිලියන 12.8ක්</topic>
    <author>මහින්ද අලුත්ගෙදර</author>
    <content>ත්‍රස්තවාදී ගැටුම් හේතුවෙන් විනාශයට පත් උතුරේ ප්‍රදේශවල සංවර්ධන කටයුතු වෙනුවෙන් ආසියානු සංවර්ධන බැංකුව අමෙරිකානු ඩොලර් මිලියන 12.8 ක අතිරේක මුල්‍යාධාරයක් ලබා දී තිබේ.දශක තුනකට ආසන්න කාලයක් උතුරු හා නැඟෙනහිර ප්‍රදේශවල පැවැති ත්‍රස්තවාදී ගැටුම් නිසා අභ්‍යන්තර වශයෙන් අවතැන් වූ පුද්ගලයන් යළි පදිංචි කිරීම සඳහා සහාය දීම මෙහි මූලික අරමුණ වේ.උතුරේ මෙවැනි සංවර්ධන කටයුතු වෙනුවෙන් ආසියානු සංවර්ධන අරමුදල විසින් මේ ණය සහනය ලබා දෙනුයේ උතුරු නැගෙනහිර ප්‍රජා ප්‍රතිස්ථාපිත හා සංවර්ධන ව්‍යාපෘතිය ධ්ධ් සඳහා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n1003125</link>
    <topic>රූපවාහිනියේ හා ගුවන් විදුලියේ දේශපාලන වැඩසටහන්සමබරව ගෙන යන්න</topic>
    <author>නෙල්කා මැදගෙදර</author>
    <content>මෙවර පාර්ලිමේන්තු මැතිවරණ සමයේ දී දේශපාලන වැඩසටහන් සමබර ලෙස ඉදිරිපත් කරන්නැයි ශ්‍රී ලංකා රූපවාහිනි සංස්ථාවෙහි සහ ශ්‍රී ලංකා ගුවන් විදුලි සංස්ථාවෙහි බලධාරීන්ට නියෝග කරන ලෙස ශ්‍රේෂ්ඨාධිකරණය නීතිපතිවරයාට ඊයේ (11) උපදෙස් දුන්නේ ය.ජනාධිපතිවරණය පැවැති සමයේ දී එම ආයතන දෙක පක්‍ෂග්‍රාහීව කටයුතු කිරීමෙන් සිය මූලික අයිතීන් උල්ලංඝනය කළ බවට පැමිණිලි කරමින් ඡන්දදායකයන් තිදෙනකු ගොනු කළ මූලික අයිතිවාසිකම් පෙත්සමක් කැඳවූ අවස්ථාවේ දී ශ්‍රේෂ්ඨාධිකරණය මේ දැනුම් දීම කෙළේ ය.අග විනිසුරු අශෝක ද සිල්වා, ජගත් බාලපටබැඳි, චන්ද්‍රා ඒකනායක ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවිණි. කොළඹ දිස්ත්‍රික්කයේ ඡන්ද දායකයන් තිදෙනකු වන එම්. එම්. ඩී. පී. සුභාෂිනී පෙරේරා, එච්. ජේ. බී. ග්‍රේ, ඩී. එම්. පිලිප් විසින් මේ පෙත්සම ඉදිරිපත් කරන ලදී.ශ්‍රී ලංකා රූපවාහිනී සංස්ථාවේ සභාපති ආරියරත්න ඇතුගල, එහි ප්‍රධාන විධායක නිලධාරී කරුණාරත්න පරණවිතාන, ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ, මැතිවරණ කොමසාරිස්වරයා සහ නීතිපතිවරයා පෙත්සම මඟින් වගඋත්තරකරුවන් ලෙස නම් කර තිබිණි.ජනාධිපති මැතිවරණ සමයේ දී මේ මාධ්‍ය ආයතන පක්‍ෂ ග්‍රාහීව කටයුතු කළ බවට පෙත්සම්කරුවෝ පැමිණිලි කර සිටිති. මාධ්‍ය භාවිතය සම්බන්ධ උපමාන මාලාවක් ඉකුත් වසරේ දෙසැම්බර් මස 17 වැනි දින මැතිවරණ කොමසාරිස්වරයා විසින් නිකුත් කළ අතර අනතුරුව නිසි බලධරයකු ද පත් කරන ලදී.එහෙත් මේ මාධ්‍ය දිගින් දිගටම එක් අපේක්‍ෂකයකුට පක්‍ෂග්‍රාහිව කටයුතු කිරීම නිසා ඡන්ද දායකයන්ගේ මූලික අයිතීන් කඩවූ බවට සඳහන් කරන පෙත්සම්කරුවන් ඉල්ලා සිටියේ මේ මැතිවරණ සමයේ දී පක්‍ෂග්‍රාහීව වැඩසටහන් ඉදිරිපත් නොකරන ලෙස වගඋත්තරකාර මාධ්‍ය ආයතන දෙකට නියෝග කරන ලෙසය.කරුණු සලකා බැලූ ශ්‍රේෂ්ඨාධිකරණය පෙත්සම් විභාගය අවසන් කිරීමට තීරණය කෙළේය.නීතිඥ සුරේන් ප්‍රනාන්දු මහතා පෙත්සම්කරුවන් වෙනුවෙන් පෙනී සිටියේ ය. නියෝජ්‍ය සොලිසිටර් ජෙනරාල් එස්. රාජරත්නම් මහතා නීතිපතිවරයා වෙනුවෙන් පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n1003126</link>
    <topic>වැඩ කරන ජනතාව දැනුම්වත් කරන මහ සමුළුව අද පෙරවරුවේ</topic>
    <author/>
    <content>‘’මහින්ද චින්තන’’ ඉදිරි දැක්ම සංවර්ධන සැලැස්ම පිළිබඳව වැඩ කරන ජනතාව දැනුවත් කිරීමේ මහා සමුළුව ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (12) පෙ. ව. 10.30ට සුගතදාස ගෘහස්ථ ක්‍රීඩාංගණයේ දී පැවැත් වේ.‘ශ්‍රී ලංකාව ආසියාවේ ආශ්චර්යය කරමු’ තේමාව යටතේ සංවිධානය කර ඇති මේ සමුළුවේ දී ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල්, මුදල් අමාත්‍යාංශයේ ලේකම් ආචාර්ය පී. බී. ජයසුන්දර යන මහත්වරුන් විසින් අදහස් දක්වනු ඇත. විශේෂ දේශනය මාධ්‍යවේදී ජැක්සන් ඇන්තනි ගෙනි.බස්නාහිර පළාත් ආණ්ඩුකාර අලවි මවුලානා, ජනාධිපති අධ්‍යක්ෂ ජනරාල් ( දේශපාලන කටයුතු හා වෘත්තීය සමිති) භාරත ලක්ෂ්මන් පේ‍්‍රමචන්ද්‍ර මහත්වරුන් ඇතුළු මැති ඇමැතිවරුන්ද සියලුම වෘත්තීය සමිති නායකයන් ඇතුළු පන්දහසකට අධික පිරිසක් මීට සහභාගී වෙති.දේශය වෙනුවෙන්, කම්කරු සටන්වලදී දිවිදුන් වෘත්තීය සමිති නායකයන් 04 දෙනෙකුගේ පවුලේ සාමාජිකයන් සඳහා විශේෂ තිළිණ ප්‍රදානය ද මෙහි දී සිදු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n1003127</link>
    <topic>ත්‍රස්තවාදී විපත් ආවරණයේවාරික මුදල 75%කින් පහළට</topic>
    <author/>
    <content>ජාතික රක්ෂණ භාර අරමුදල යටතේ ක්‍රියාත්මක වන ත්‍රස්තවාදී විපත් සඳහා බලපවත්වන රක්ෂණ ආවරණයේ වාරික මුදල අප්‍රේල් 01 දා සිට සියයට හැත්තපහකින් (75%) අඩුකැර ඇත.මෝටර් රථ වාහන, ගිනි, සොර බිය, හදිසි අනතුරු ඇතුළු සියලුම වර්ගයේ රක්ෂණ ආවරණ සඳහා ඉහත කරුණු බල පැවැත්වෙන අතර සියලු රක්ෂණ සමාගම්වලින් මිලදී ගන්නා සාමාන්‍ය රක්ෂණ ආවරණ සඳහා ද මෙය බලපැවැත්වෙන බව ජාතික රක්ෂණ භාර අරමුදල නිවේදනයක් නිකුත් කරමින් සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n1003128</link>
    <topic>ජාත්‍යන්තරයේ ඉල්ලුමට සරිලන ගුණාත්මක අධ්‍යාපනයක් සිසුන්ට ලබා දීම රජයේ අරමුණයි</topic>
    <author/>
    <content>රටේ ඉල්ලුමට මෙන්ම ජාත්‍යන්තර ඉල්ලුමට සරිලන වඩා ගුණාත්මක අධ්‍යාපනයක් අපගේ දරු පරපුරට ලබාදීම රජයේ මීළඟ ඉලක්කය බව ජනාධිපති මහින්ද රාජපක්ෂ මහතා ඊයේ (11) කැලණියේ දී කීය.කැලණිය හෙලේනා විජයවර්ධන බාලිකා විද්‍යාලයේ හදිසි සංචාරයක යෙදෙමින් එහි සිසුවියන් හා ආචාර්ය මණ්ඩලය අමතමින් එසේ කී ජනාධිපති මහින්ද රාජපක්ෂ මහතා පාසලක දියුණුවක් ඇති වන්නේ එහි විදුහල්පතිවරයාගේ මෙන්ම ආචාර්ය මණ්ඩලයේ කැපවීම මත පමණක් බව පැහැදිලි කෙළේ ය.දරුවා ජය පරාජය පිළිගත හැකි අධ්‍යාපනයෙන් මෙන්ම අධ්‍යාත්මයෙන් සංවර්ධිත පිරිසක් ලෙස රටට දායාද කිරීම ගුරුවරුන්ගේ වගකීම බව මෙහි දී පෙන්වා දුන් ජනාධිපති මහින්ද රාජපක්ෂ මහතා දරුවන් ජය පරාජය විඳ දරා ගත නොහැකිව ජීවිත විනාශ කර ගත් අවස්ථාවන් ද පාසල්වලින් වාර්තා වූ බවත් ගුරුවරුන් දරුවන්ට මවක සහෝදරියක යෙහෙළියක වශයෙන් සමීපව කටයුතු කිරීම වැදගත් බව අවධාරණය කෙළේ ය.ජනාධිපති රාජපක්ෂ මහතා මෙහි දී තවදුරටත් මෙසේ ද කීය.විශේෂයෙන් අද මම මෙම විද්‍යාලයට එන්න ඕන කියලා හිතපු කාරණා කිහිපයක් තියෙනවා. එකක් තමයි මම නාම යෝජනා භාරදීලා මේ කැලණි විහාරස්ථානයට ආපු වෙලාවේ මේ විද්‍යාලයේ ළමයි සහ විදුහල්පතිතුමා තමයි මාව පිළිගත්තේ. මැතිවරණය දිනලා ආපු වෙලාවෙත් මේ ළමයි තමයි මාව පිළිගත්තේ. ඒ නිසා මම හිතුවා අද පළමුවෙන්ම මේ විද්‍යාලයට එන්න. ඒ වගේම සමස්ත ලංකා නැටුම් හා ගායනා පිළිබඳ පළමු ස්ථානය ලබාගත්ත මෙම පාසලට ඇවිල්ලා ඒ දරුවන් හමුවෙලා. විදුහල්පතිනිය හමුවෙලා කථා කරන්න ලැබීම ගැන සතුටු වෙනවා.අද මේ පළාතේ් පාරවල් ටික හැදිලා තියෙනවා. පළාත සංවර්ධනය වෙලා තියෙනවා. අද මෙම පාසල් දියුණු වෙලා තියෙනවා. අපි දරුවන්ට හොඳ අධ්‍යාපනයක් ලබා දෙන්න ඕන. එය අපි සියලුදෙනාගේ් වගකීමක්. ඔවුන් යහපත් රටවැසියන් බවට පත් කරන්න ඕන.මම බෙහෙවින්ම විශ්වාස කරනවා පාසලක දියුණුව තියෙන්නේ විදුහල්පතිතුමා, ආචාර්ය මණ්ඩලය සහ ගුරුවරුන්ගේ කැපවීම මත කියලා. මේ කැපවීම නැතිව පාසලක දියුණුවක් ඇති වෙන්නේ නැහැ. හොඳ විදුහල්පතිවරයෙක් ඉන්නවා නම් , හොඳ ආචාර්ය මණ්ඩලයක් ඉන්නවා නම් , හොඳ ආදි ශිෂ්‍යයන් පිරිසක් ඉන්නවා නම් ඒ පාසල දියුණු වෙනවා.අද අපට ගොඩනැඟිලි තිබිලා වැඩක් නැහැ. ක්‍රීඩා පිටි හැදිලා වැඩක් නැහැ. ගුණාත්මක අධ්‍යාපන ක්‍රමයක් ඇති වෙන්න ඕන. අපේ අධ්‍යාපන ක්‍රමය වඩාත් ශක්තිමත් කිරීමේ වැඩපිළිවෙළක් ක්‍රියාත්මක කළ යුතුව තිබෙනවා. පාසල් තුළ පමණක් නොව විශ්වවිද්‍යාල තුළත් අපි ගුණාත්මක අධ්‍යාපන ක්‍රමයක් ඇති කරන්න ඕන. රටේ ඉල්ලුම වගේම ජාත්‍යන්තර ඉල්ලුම පිළිබඳ අවබෝධයක් ලබාගෙන අපි කටයුතු කරන්න ඕන. ඒ නිසා පාසල් දරුවන්ට වඩා ගුණාත්මක අධ්‍යාපනයක් ලබාදීමේ වැඩපිළිවෙළට අවතීර්ණ වීම අපේ ඊළඟ බලාපොරොත්තුවයි.අපි හැම වෙලාවෙම විශ්වාස කරන්නේ පාසල් දරුවන්ට අධ්‍යාපනය ලබා දෙන අතර ඔවුන් බාහිර ක්‍රියාකාරකම් සඳහාත් යොදවන්න ඕන කියලා. එහෙම වුණොත් තමයි පාසල් දරුවා , ජය පරාජය පිළිගන්න පුළුවන් විදිහට සමාජයට එක් වෙන්නේ. අද බොහෝ දෙනෙක් ඉන්නවා පරාජය පිළිගන්න බැහැ. ඒ වගේම සමහරුන්ට ජයග්‍රහණය භුක්ති විදින්න බැහැ. මේ දෙකම විදගන්න පුළුවන් දරුවන් පිරිසක් අපි ගොඩනඟන්න ඕන.එතකොට ඔවුන්ට තමන්ගේ ජීවිතයේ ජය පරාජයට මුහුණ දෙන්න පුළුවන් ශක්තිය ලැබෙනවා.අද සමහර දරුවෝ තමන් බලාපොරොත්තු වුණ ප්‍රතිඵල ලැබුණේ් නැතිනම් ජීවිතේ විනාශ කර ගන්නවා. පාසල් කිහිපයකින් එවැනි සිදුවීම් වාර්තා වුණා. ඇයි මේවා වෙන්නේ. අපේ ගුරුවරුන් දරුවාට ආචාර්යවරයෙකු විතරක් නෙවේ ඔහුට හෝ ඇයට මවක් වෙන්න ඕන, යෙහෙළියක් වෙන්න ඕන කියන විශ්වාසයක් මගේ තියෙන්නේ.මේ දරුවන් යහමඟට යවන්න අපට වගකීමක් තියනවා. ඔවුන්ගේ අනාගතය ආරක්ෂා කිරීම අපේ වගකීමක්. ඒ නිසා ඔවුන්ට තරගකාරී සමාජයට ඇතුළුවෙන්න , අධ්‍යාපනයේ තරග බිමේ ජය පරාජය විදගන්න අපි කියලා දෙන්න ඕන. ඔබ සියලු දෙනාට සුබ අනාගතයක් පතනවා. විශ්වවිද්‍යාලයට යන්න තියන ඔබේ ඉලක්කය සාර්ථක වේවායි කියලා ප්‍රාර්ථනා කරනවා.විදුහල්පතිනි ශීලා කොඩිතුවක්කු මහත්මිය ඇතුළු ආචාර්ය මණ්ඩලය මව්පියෝ ප්‍රදේශවාසීහු ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n1003129</link>
    <topic>එජනිසයට 2/3ක බලයක් ලබා දීමටජනතාව නොඉවසිල්ලෙන් බලා සිටිනවා</topic>
    <author>නිමල් රාජපක්‍ෂ</author>
    <content>මෙවර පාර්ලිමේන්තු මැතිවරණයේ දී එක්සත් ජනතා නිදහස් සන්ධානයට තුනෙන් දෙකක බලයක් ලබාදීමට සමස්ත රටවැසියන් අපි‍්‍රයෙල් අට (08) වැනිදා තෙක් නොඉවසිල්ලෙන් බලා සිටිනවා යැයි කම්කරු ඇමති මර්වින් සිල්වා මහතා පැවැසීය. ඇමතිවරයා මෙම අදහස් පළ කෙළේ පසුගියදා කැලණිය ප්‍රදේශයේ පැවැති රැස්වීමකට සහභාගී වූ අවස්ථාවේ දීය.මෙහිදී අදහස් දැක්වූ කම්කරු ඇමැතිවරයා මෙසේ ද කීය.තිස් වසරක සාපයෙන් ජනාධිපති මහින්ද රාජපක්‍ෂ මහතා මේ රට මුදා ගත්තා. අද ශ්‍රී ලංකාව ලෝකයේ තිබෙන හොඳම රට බවට පත්කරන්න හදන අවස්ථාවේ අන්තවාදී විදේශ බලවේග හා දේශීය කුමන්ත්‍රණකාරීන් නොයෙක් ආකාරයේ කුමන්ත්‍රණ කොට එය වලකාලන්න හදනවා. ජෙනරල් සරත් ෆොන්සේකා නිල ඇඳුම ගලවා විශ්‍රාම යන්නට කලින් අමෙරිකාවට ගොස් රට පාවා දුන්නා.ඒ රටවලින් මුදල් ලබාගෙන දිනාගත් දේශය නැවත ලේ විලක් බවට පත්කිරීමට පසුගිය ජනාධිපතිවරණයේ දී කටයුතු කළ බව ශ්‍රී ලාංකිකයින් දන්නා කරුණක්. ලෝකයේ මොන බලවේග ආවත් ගිරිවාපත්තුවේ ගම් දොළොස්දාහේ මාගම්පත්තුවේ ඉපදුණු ජනාධිපති මහින්ද රාජපක්‍ෂ මහතා යටත් කරන්න කිසිවකුටත් බැරි වුණා. පසුගියදා එක්සත් ජාතීන්ගේ සංගමයේ මහ ලේකම් බෑන් කි මූන් මහතා, ශ්‍රී ලංකාවේ මානව හිමිකම් පිළිබඳ උපදේශක මණ්ඩලයක් පත්කිරීමට ගත් තීරණයට එරෙහිව ජනාධිපතිතුමා ගත් නිර්භීත එඩිතර තීරණයට සමස්ත ජනතාවම සතුටු විය යුතුයි. විවිධ පුද්ගලයන් විවිධ ප්‍රකාශ කියමින් මොනදේ කළත් රටට ආදරය කරන එකම නායකයා මහින්ද රාජපක්‍ෂ ජනාධිපතිතුමා බව සක්සුදක්සේ පැහැදිලියි.එතුමා ගෙනයන සංවර්ධන මෙහෙයුම මානුෂික මෙහෙයුම මෙන් විජයක්ග්‍රහණය කිරීමට මෙවර මැතිවරණයේ දී එක්සත් ජනතා නිදහස් සන්ධානයට තුනෙන් දෙකක බලයක් ලබාදීමට රටවැසියන් නොඉවසිල්ලෙන් සිටිනවා. අද කැලණිය ආසනයේ සංවර්ධන කටයුතු සියයට අනූවක් නිමකොට තිබෙනවා. මැතිවරණය ජයග්‍රහණය කිරීමෙන් අනතුරුව මුළු ගම්පහ දිස්ත්‍රික්කයේම සංවර්ධනයට අත තබනවා. ඒ සඳහා ජනාධිපතිතුමා බැසිල් රාජපක්‍ෂ මහතා යොමුකොට තිබෙනවා. ඔහු සමග මෙම සංවර්ධන ;මහෙයුමට උපරිම සහයෝගය ලබාදෙනවා.මෙම අවස්ථාවට එක්සත් ජනතා නිදහස් සන්ධානයේ සාමාජිකයින් විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n10031210</link>
    <topic>පරිගණක අපරාධ මර්දනයට නව අවබෝධතා ගිවිසුමක්</topic>
    <author>ජීවනී පතිරණ</author>
    <content>පරිගණකය යොදා ගනිමින් සිදු කෙරෙන අපරාධ මර්දනය කිරීම සඳහා ශශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය හා මයික්‍රො සොෆ්ට් සමාගම අතර නොබෝදා අවබෝධතා ගිවිසුමකට අස්සන් තැබිණි.මේ ගිවිසුමට අනුව පරිගණකය ආශ්‍රයෙන් සිදු කෙරෙන පරිගණක අපරාධ මර්ධනය කිරීමටත්, එම සුරක්ෂිතතාව වර්ධනය කිරීමටත් අවකාශ සැළසෙනු ඇත.යම් පරිගණක අපරාධයක් සිදුවී පැය 24ක් ඇතුළත ඊට ප්‍රතිචාර දැක්වීමට මේ ගිවිසුම අනුව හැකිවන බවත්, පරිගණකය සෑම ක්ෂේත්‍රයකම පාහේ ව්‍යාප්ත වෙමින් පවතින යුගයක මෙවැනි ගිවිසුමකට එළඹීම ඉතා වැදගත් බවත් ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන මෙහෙයුම් නිලධාරී රොෂාන් දේවපුර මහතා සඳහන් කරයි.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය යටතේ ක්‍රියාත්මක ශශ්‍රී ලංකා සර්ට් ආයතනය හා මයික්‍රොසොෆ්ට් සමාගම මේ ගිවිසුමට අස්සන් තබා ඇති අතර, නියෝජිතායතනයේ සභාපති මහාචාර්ය පී. ඩබ්ලිව්. ඈපාසිංහ, මයික්‍රොසොෆ්ට් සමාගමේ නියෝජ්‍ය ප්‍රධානී විකුණුම් හා අලෙවි කී වයිසෝ යන මහත්වරු ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n10031211</link>
    <topic>රු. ලක්‍ෂ 25ක් වටිනා හෙරොයින්සිරුර තුළ සඟවා ගෙන ඇවිත් දැලේ</topic>
    <author>නිමල් රාජපක්‍ෂ</author>
    <content>රුපියල් ලක්‍ෂ 25ක් පමණ වටිනා හෙරොයින් ගුලි 70 ක් ශරීරය තුළ සඟවා ගෙන කරච්චියේ සිට මෙරටට පැමිණි පුද්ගලයකු ඊයේ (11) සවස කටුනායක බණ්ඩාරනායක ගුවන් තොටුපළේ දී රේගු නිලධාරීන් විසින් සැකපිට අත්අඩංගුවට ගෙන ඇත.මේ හෙරොයින් තොගයේ බර ග්‍රෑම් 560 ක් වන බව සහකාර රේගු අධිකාරි ලාල් සිල්වා මහතා කීය. සැකකරු ගේ ගමන් විලාශය පිළිබඳව සැකසිතී පරීක්‍ෂා කර බලන විට මේස් තුළ තිබී කුඩා පාර්සලයක් සොයා ගෙන ඇත. තවදුරටත් පරීක්‍ෂා කිරීමේ දී ශරීරය තුළ හෙරොයින් සඟවා ගෙන සිටිනා බව තහවුරු වීමෙන් පසු විරේක බෙහෙත් දීමෙන් පසු හෙරොයින් ගුලි 70 ක් සොයා ගෙන තිබේ.සැකකරු පිළිබඳ වැඩිදුර පරීක්‍ෂණ පැවැත්වීම සඳහා පොලිස් මත්ද්‍රව්‍ය නාශක අංශයට භාර දී ඇත.රේගු අධ්‍යක්‍ෂ (ගමන් බඩු හා මත් ද්‍රව්‍ය පාලන) එස්. ඩී. එස්. ගුණතුංග මහතා ගේ උපදෙස් මත රේගු අධිකාරිවරුන් වන මහින්ද කල්පගේ, මහේන්ද්‍ර අත්තනායක යන මහත්වරුන් ගේ අධීක්‍ෂණය මත සහකාර රේගු අධිකාරිවරුන් වන විපුල ප්‍රනාන්දු හා ලාල් සිල්වා යන මහත්වරු ඇතුළු නිලධාරීන් මේ වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n10031212</link>
    <topic>ග්‍රාම නිලධාරී පුරප්පාඩු පිරවීම මහ ඡන්දයෙන් පසුව</topic>
    <author>චන්දිමා එදිරිමාන්න</author>
    <content>ග්‍රාම සේවා නිලධාරී පුරප්පාඩු මහ මැතිවරණයෙන් පසුව පිරවීමට රාජ්‍ය පරිපාලන හා ස්වදේශ කටයුතු අමාත්‍යාංශය තීරණය කර ඇත.දැනට දිවයිනේ පවතින පුරප්පාඩු සංඛ්‍යාව 2000 කට ආසන්නය.උතුරු නැගෙනහිර පළාත් වලද ග්‍රාම නිලධාරී තනතුරු 250 ක් පමණ පුරප්පාඩු පවතින බව අමාත්‍ය ආචාර්ය සරත් අමුණුගම මහතා පැවසීය.2007 මාර්තු 10 දින පැවැත්වූ ග්‍රාම නිලධාරී විභාගයෙන් සමත් වූ අයදුම්කරුවන් 2600 න් 2200 ක් තෝරාගෙන තිබේ.ඉතිරි 400 දෙනාටද පත්වීම් දීමට කටයුතු කරන බව අමාත්‍යාංශය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n10031213</link>
    <topic>ගම්පහ ජනතාව දැනුම්වත් කිරීම හෙට</topic>
    <author>ගම්පහ සංචාරක</author>
    <content>ගම්පහ ජනතාව වෙනුවෙන් ඔවුන් එදිනෙදා මුහුණ දෙන නීති, තොරතුරු තාක්ෂණ, බැංකු, කම්කරු, ගොවිජන සේවා මානව හිමිකම් ඇතුළු අනෙකුත් ක්ෂේත්‍රවල ගැටලු සම්බන්ධයෙන් නොමිලේ උපදෙස් දෙනු ලබන දැනුවත් කිරීමේ වැඩමුළුවක් හෙට (13) පෙරවරු 8.00 සිට පස්වරු 3.00 දක්වා ගම්පහ යශෝදරා දේවි බාලිකා විද්‍යාලයේදී පැවැත්වේ.ශ්‍රී ලංකා නිදහස් වෛද්‍ය සංගමය, ශ්‍රීලනිප නීතිඥ සංගමය, ශ්‍රී ලංකා වෘත්තීයවේදීන්ගේ සංගමය හා එක්ව එජනි සන්ධානයේ ගම්පහ දිසානායක බැසිල් රාජපක්ෂ මහතා හා එම මැතිනියගේ ප්‍රධානත්වයෙන් මෙම වැඩමුළුව පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n10031214</link>
    <topic>විදෙස් කුමන්ත්‍රණවලට හසු වීජනපති රට පාවා දෙන්නේ නෑ</topic>
    <author>මානෙල් පුෂ්පකුමාරි</author>
    <content>විදේශ රාජ්‍යයන් සහ කුමන්ත්‍රණකරුවන් ජනාධිපතිතුමාට පුද සත්කාර ලබාදීමට ඇරයුම් කළද වෙනත් රාජ්‍ය නායකයන් මෙන් දේශය පාවාදීමට මෙම ජනනායකයා කිසි විටෙකත් ක්‍රියා නොකරන බව කම්කරු ඇමැති ආචාර්ය මර්වින් සිල්වා මහතා පැවැසීය.විදේශ බලවේග මෙන්ම ඔවුන්ගෙන් යැපෙන දේශීය කුමන්ත්‍රණකරුවන් ද දේශය අරාජික කිරීමට වෙරදරන බවත්, ඇමැතිවරයා සඳහන් කළේය. තිස් වසරක කුරිරු ශාපයෙන් දේශය මුදාගත් ජනාධිපති මහින්ද රාජපක්‍ෂ මහතා දේශය ආසියාවේ ආශ්චර්යය බවට පත් කිරීමට එරෙහි වන විදේශ හස්තයන් විවිධ ප්‍රකාශ, විවිධ මතවාද ඉදිරිපත් කළද රුහුණේ ගිරුවාගම්පත්තුවෙන් පැමිණි මේ එඩිතර නායකයා කිසිවෙකුට යටත් කළ නොහැකි බවද හේ වැඩිදුරටත් සඳහන් කළේය.”එක්සත් ජාතීන්ගේ මහලේකම් බෑන් කී මුන් මහතා ශශ්‍රී ලංකාව වෙනුවෙන් සිදුකිරීමට ගිය ක්‍රියාදාමය දැඩි ලෙස හෙළාදැකීමට ජනාධිපතිතුමාට ශක්තිය තිබුණා. යුද්ධය ජයග්‍රහණය කිරීමට ජනාධිපති මහින්ද රාජපක්‍ෂ මහතාට හැකි වූයේද කිසිවෙකුට යටත් නොවන ජනතාවාදී නායකයෙකු වූ නිසයි. ඔහු විශ්වාස තබා ඇත්තේ සමස්ත ලාංකීය ජනතාව ගැන පමණි.දූරදර්ශී නායකයකු ලෙස ජනාධිපතිතුමා රට කිසි දිනෙක පාවා දෙන්නේ නැහැ. මෙවැනි අති දැවැන්ත සංවර්ධන මෙහෙයුමක නියැලෙන ජනාධිපතිතුමාගේ දෑත ශක්තිමත් කිරීමට ජනතාව මෙන්ම පාර්ලිමේන්තු ඇමැති, මන්ත්‍රීවරුන් ද ක්‍රියා කළ යුතුයි.හදිසි නීතිය වෙනුවෙන් හදිසියේ එක් දිනකට රැස්වූ පාර්ලිමේන්තුව වෙනුවෙන් පාර්ලිමේන්තු වැටුප ලබා නොගෙන ඒ වැටුප රටේ සංවර්ධනයට පරිත්‍යාග කොට රටට ආදර්ශයක් ලබාදිය යුතු යැයි ද අමාත්‍යවරයා ප්‍රකාශ කළේය.මා මාගේ මේ මස පාර්ලිමේන්තු වැටුප පරිත්‍යාග කරනවා. මෙය ආදර්ශයට ගෙන අන් මන්ත්‍රීවරුන් ද තම වැටුප පරිත්‍යාග කරනු ඇතැයි මම විශ්වාස කරමි. ලෝක ප්‍රජාවට මේ අවස්ථාවේදී අපට ලබාදිය හැකි ආදර්ශය මෙයයි.අප්‍රේල් 8 වන දායින් පසු ගම්පහ දිස්ත්‍රික්කයේ එක ආසනයක්වත් විපක්‍ෂයට හෝ වෙනත් පක්‍ෂයකට හිමිවන්නේ නෑ.ජනාධිපතිතුමා ක්‍රියාත්මක කර ඉදිරියට ගෙන යන සංවර්ධන ප්‍රතිපත්ති ඉදිරි වසර 7 තුළ ලෝකයේ ආශ්චර්යය බවට පත් කරනතුරු ජනතාව මේ රජය සමඟ රැඳී සිටින බවට විශ්වාස කරන බව ද ඇමැතිවරයා වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n10031215</link>
    <topic>වී මෝල් - ගබඩා විකුණා ගෙන කෑ එජාපය පෝර සහනාධාර ගැන කතා කිරීම විහිළුවක්</topic>
    <author>ස්වර්ණා විජේකෝන්, චමීර ඇල්ලදෙණිය</author>
    <content>කෘෂිකර්මාන්තය හෝ ගොවි ජනතාව පිළිබඳ කතා කිරීමට වත්මන් එක්සත් ජාතික පක්ෂයට හෝ ජනතා විමුක්ති පෙරමුණට කිසිඳු අයිතියක් නොමැති බව කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා පවසයි.ඩී. එස්. සේනානායක, ඩඩ්ලි සේනානායක වැනි ජන නායකයන්ගෙන් ගොවි ජනතාවට මෙන් ම කෘෂිකර්ම ක්ෂේත්‍රයට දැවැන්ත සේවාවක් ඉටු වුවද රනිල් වික්‍රමසිංහ මහතා ප්‍රමුඛ එක්සත් ජාතික පක්ෂය යටතේ කෘෂිකර්මාන්ත ක්ෂේත්‍රයට අදාළ සම්පත් රැසක් විනාශ කළ බවත් ඇමැතිවරයා සඳහන් කළේය.වී අලෙවි මණ්ඩලයට අයත් ප්‍රධාන ගබඩා සියල්ලම විකුණා දැම්මේ එක්සත් ජාතික පක්ෂය වන අතර රටට බත සැපයූ ප්‍රධාන වී මෝල් රැසක් ද එක්සත් ජාතික පක්ෂය විසින් විකුණාදැමූ බවත් ඇමැතිවරයා සඳහන් කළේ ය.2004 මැතිවරණයේ දී එක්සත් ජාතික පක්ෂය විසින් පක්ෂ කාර්යාලයක් ලෙස වී අලෙවි මණ්ඩලයට අයත් පොළොන්නරුව ප්‍රධාන ගබඩාව පවත්වාගෙන යන බවත් ඇමැතිවරයා සිහිපත් කළේය.පොළොන්නරුව, කැකිරාව, මිණිපෙ, අම්පාර ඇඹිලිපිටිය ආදි ප්‍රදේශවල පැවැති රටට බත සැපයූ ප්‍රධාන වී මෝල් විකුණා දැමීමට පියවර ගත් එක්සත් ජාතික පක්ෂය ගොවි ජනතාව, පොහොර සහනාධාරය ආදිය පිළිබඳ කතා කිරීම හාස්‍ය ජනක බවත් සඳහන් කළේය.එමෙන් ම කෘෂිකර්ම ව්‍යාප්ත සේවය මෙන් ම එයට අදාළ තනතුරු ද අහෝසි කර දැම්මේ එක්සත් ජාතික පක්ෂයයි. වී අලෙවි මණ්ඩලය, කෘෂි සංවර්ධන අධිකාරිය, ආදිය විකුණා දැමුවේත් එක්සත් ජාතික පක්ෂය බව ද ඇමැතිවරයා කීය. එමෙන් ම දිවයින පුරා පිහිටුවා තිබූ ගොවිජන සේවා මධ්‍යස්ථාන 545න්, 247ක්ම ගිනි තැබූ ජනතා විමුක්ති පෙරමුණ ගොවි ජනතාවගේ විමුක්තිදායකයින් ලෙස පෙනී සිටින්නට උත්සාහ කරන බවත් ඇමැතිවරයා කීය.එමෙන් ම කෘෂිකර්ම අමාත්‍යාංශයට අයත් වාහන රැසක් ද ජනතා විමුක්ති පෙරමුණ විසින් ගිනිතබා විනාශ කරනු ලැබූ බව ද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n10031216</link>
    <topic>රඹුක්කනටත් ආර්ථික මධ්‍යස්ථානයක්</topic>
    <author/>
    <content>රඹුක්කන නගරය කේන්ද්‍ර කර ගනිමින් තවත් ආර්ථික මධ්‍යස්ථානයක් ආරම්භ කිරීමට මේ වන විට සියලු කටයුතු සූදානම් කර ඇතැයි සබරගමුව මහ ඇමැති මහීපාල හේරත් මහතා සඳහන් කරයි.ඔහු එසේ සඳහන් කළේ එම සැලැස්ම පිළිබඳ රඹුක්කන ව්‍යාපාරික ප්‍රජාව දැනුවත් කරමින් පින්නවල එලිෆන්ට් බේ සංචාරක හෝටලයේ පැවති රැස්වීමක් අමතමිනි.මෙහිදී මහ ඇමැතිවරයා සඳහන් කළේ පින්නවල අලි අනාථාගාරයේ සහ දැනට කඩිනමින් වැඩ නිමවෙමින් පවතින ඒ ආසන්නයේ ශශ්‍රී ලංකාවේ දෙවන සත්වෝද්‍යානය විවෘත කිරීමත් සමඟ ආසන්න රඹුක්කන නගරය දෙස් විදෙස් සංචාරකයන්ගෙන් පිරී යනු ඇති බවය.එම සංචාරකයන් සඳහා යටිතල පහසුකම් ඇතුළු අනෙකුත් අවශ්‍යතා සපුරාලීම සඳහා ව්‍යාපාරික ප්‍රජාවට දැවැන්ත අවස්ථාවක් උදාවී ඇතැයි ද ඔහු කීය.පොල්ගහවෙල තෙක් පැවති ද්විත්ව දුම්රිය මාර්ගය තම මැදිහත්වීම මත රඹුක්කන දක්වා දීර්ඝ කිරීමෙන් පසු අතිරේක දුම්රිය ගමන්වාර 30 ක් රඹුක්කන දක්වා දෛනිකව පැමිණේ.මීට අමතරව කඩ කාමර 400 කින් සමන්විත නව වෙළෙඳපොළ සංකීර්ණයක්ද ඉදිකිරීමට යෝජිත අතර ඒ සඳහා වැය කිරීමට අපේක්ෂිත මුදල රුපියල් ලක්ෂ හයසිය පනහකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=n10031217</link>
    <topic>පෑලියගොඩ යන්න අපට බෑ :ශාන්ත ජෝන් මාළු කඩේ අය කියති</topic>
    <author>බුද්ධිකා ඉඹුලාන</author>
    <content>පෑලියගොඩ නව මධ්‍යම මත්ස්‍ය වෙළෙඳපොළෙහි වෙළෙඳාම් කටයුතු ඇරැඹීම සඳහා යාම ප්‍රතික්ෂේප කිරීමට ශාන්ත ජෝන් මත්ෂ්‍ය වෙළෙඳපොළෙහි වෙළෙදුන් සැමදෙනාම තීරණය කර ඇතැයි සීමාසහිත ශාන්ත ජෝන් මත්ස්‍ය තොගකඩ හිමි ව්‍යාපාරිකයන්ගේ සුබසාධක සමිතිය කියයි.මෙම තීරණය පිළිබඳ වූ එම ව්‍යාපාරිකයන් ධීවර හා ජලජ සම්පත් අමාත්‍යාංශයේ ලේකම් ජී. පියසේන මහතා වෙත ලිඛිතව දන්වා යැවූ බව එම ව්‍යාපාරික සුබසාධන සමිතියේ සභාපති රොෂාන් පෙරේරා මහතා දිනමිණට කීය.ධීවර අමාත්‍යාංශ ලේකම්වරයා සමග පසුගිය 05 දා තම සමිති නියෝජිතයන් නව මත්ස්‍ය වෙළෙඳපොළ පිළිබඳ උද්ගත වී ඇති ගැටලු සාකච්ඡා කළ බවත්, එම සාකච්ඡාවේ දී ලේකම්වරයා ඉදිරිපත් කළ යෝජනා හා තමන් ඉදිරිපත් කළ යෝජනා පසුගිය 07 දා මත්ස්‍ය ව්‍යාපාරිකයන්ගේ සහභාගිත්වයෙන් කැඳවූ මහ සභා රැස්වීමට ඉදිරිපත් කළ බවත් පවසන ඒ මහතා ලේකම්වරයාගේ මේ යෝජනා පිළිබඳව එම ව්‍යාපාරිකයන් සෑහීමකට පත් නොවූ බවත් රොෂාන් පෙරේරා මහතා පවසයි.පෑලියගොඩ නව මත්ස්‍ය වෙළෙඳපොළ වෙත ශාන්ත ජෝන් පැරණි මත්ස්‍ය වෙළෙදපොළෙහි ව්‍යාපාරිකයන් යාමට අකමැති ප්‍රධාන කරුණු කිහිපයක් ඉදිරිපත් වී ඇති අතර ශාන්ත ජෝන් මත්ස්‍ය වෙළෙදපොළ පිහිටුවා තිබෙන පිටකොටුව නගරය පාරිභෝගික සියලුම අවශ්‍යතා ඉතාමත් පහසුවෙන් ඉටුකර ගැනීමට වඩාත්ම පහසුකම් ඇති ස්ථානයක්වීම, පිටකොටුව ශාන්ත ජෝන් මත්ස්‍ය වෙළෙඳපොළ, වෙළෙඳ ක්ෂේත්‍රයේ ලබාගෙන ඇති කීර්තිනාමය, එම වෙළෙඳපොළේ ව්‍යාපාරික සහ සේවා කටයුතු සඳහා නිතරව සිටින අයට පැමිණීමට ඇති පහසුකම් ඉන් ප්‍රධාන වේ.මෙම කරුණු හේතුකොටගෙන මත්ස්‍ය වෙළෙඳාම සඳහා ඉතාමත් සුදුසුම සහ පහසුකම් ඇති ස්ථානය පිටකොටුව ශාන්ත ජෝන් මත්ස්‍ය වෙළෙඳපොළ බව සියලුම මත්ස්‍ය ව්‍යාපාරිකයන් සහ සේවකයින් ඒකමතිකව තීරණය කර ඇති බව එම සමිතිය ධීවර අමාත්‍යාංශ ලේකම්වරයා වෙත දන්වා ඇත.මේ හේතුවෙන් මෙම ව්‍යාපාරික ස්ථානයෙන් ඉවත්වීමට සියලුම දෙනා තම බලවත් අකමැත්ත ප්‍රකාශ කරන බව ද එම අමාත්‍යාංශ ලේකම්වරයාට ලිඛිතව දන්වා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r1003121</link>
    <topic>ස්වයං රැකියා ප්‍රවර්ධනයට‘විදාතා’ වෙන් අත - හිත</topic>
    <author>අත්තනගල්ල විශේෂජයවීර සුගතපාල</author>
    <content>විදාතා මධ්‍යස්ථානය ලබාදුන් පුහුණුව, දැනුම්වත් බව, ආම්පන්න හා මුල්‍යාධාර මඟින් දිරිමත්වූ කාන්තාවන් අතින් සැකසුණු ආහාර නිෂ්පාදන, ඔසුපැන්, විසිතුරු භාණ්ඩ මේ අලෙවි පොළේ කැපී පෙනෙන නිෂ්පාදන වූ අතර ඒවාට හොඳ අලෙවියක් ද තිබිණි.නිෂ්පාදන මිලදී ගැනීමට ආධාරවීම හා ඒවා අලෙවියට මං පෙත් පාදා දීම විදාතා මධ්‍යස්ථානයෙන් සිදුකෙරෙන බව අත්තනගල්ල විදාතා මධ්‍යස්ථානයේ විෂය භාර තාක්ෂණ නිලධාරිනී චරිතා දසනායක මහත්මිය පැවැසුවාය. සෑම මසකම අවසන් බදාදා දින මේ අලෙවි පොළ පවත්වන බවද දසනායක මහත්මිය පැවැසුවාය.අත්තනගල්ල සහකාර ප්‍රාදේශීය ලේකම් චම්පිකා ධර්මසේන මහත්මිය අතින් මෙදින අලෙවිපොළ විවෘත කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r1003122</link>
    <topic>කොළඹ-පොල්ගහවෙල දුම්රිය වෙලාවට නැහැ</topic>
    <author>බෙම්මුල්ල සමූහ</author>
    <content>පොල්ගහවෙල සිට කොළඹ දක්වා දිවෙන දුම්රිය මාර්ගයේ ධාවනය වන දුම්රිය නියමිත වේලාවන්ට ධාවනය නොවන බව මගීහු පවසති.කාර්යාල සේවාවන්ට උචිත පරිදි යොදවා තිබූ මේ මන්දගාමී දුම්රිය වේයන්ගොඩ සහ ගම්පහ අතර දුම්රිය ස්ථානවල දී නොනවත්වා ධාවනය කෙරේ. මෙසේ සිදුවන්නේ බලධාරීන් විසින් නියමිත වේලාවට එම දුම්රියයන් කොටුව දුම්රිය ස්ථානයේ රැඳවීමට උත්සාහ දැරීමයි.නියමිත වේලාවන්ට දුම්රියයන් කොටුව දුම්රිය ස්ථානයේ දී අවසාන කළත්, දාරළුව, බෙම්මුල්ල, මගලේගොඩ හීන්දෙනිය පට්ටියගොඩ දුම්රිය ස්ථානවල මගීන් මහත් දුෂ්කරතාවලට පත්ව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r1003123</link>
    <topic>අභාවයට ගොස් තිබූ සමුපකාරය මහින්ද චින්තනයෙන් ශක්තිමත් වුණා</topic>
    <author>කඩුවෙල සමූහසමන්ති මිරියගල්ල</author>
    <content>ආසියාතික කලාපයට ණය නැති ශක්තිමත් ආර්ථිකයක් ගොඩනැගී ආසියානු කලාපයේ හොඳම රට බවට ලංකාව පත්වන බව පළාත් ඇමැති උපාලි කොඩිකාර මහතා පැවැසීය.ඒ මහතා එසේ පැවැසුවේ 21 වැනි ‘කෝප්සිටි’ ශාඛාව හා නවීකරණය කරන ලද ග්‍රාමීය බැංකු සංකීර්ණය හෝකන්දර දී විවෘත කිරීමේ අවස්ථාවට එක්වෙමිණි.පළාත් ඇමැතිවරයා මෙසේ ද කීය. රුපියල් ලක්‍ෂ 10 බැගින් වැයකර සමුපකාර කෝප් සිටි 70ක් අලුතෙන් ප්‍රතිසංස්කරණය කළා. තොග වෙළෙඳාම එක්ක කරට කර තරඟ කරන්න, පිටකොටුව කළු කඩ බඩු සමඟ තරඟ කළ හැකි ශක්තිමත් වැඩපිළිවෙළක් සමුපකාරය හරහා සිදු කෙරෙනවා.සමුපකාරය ග්‍රාම සංවර්ධනය සමඟ එකට එකතුවෙලා රටට විශාල සේවාවක් සිදු කරනවා. කාලයක් අභාවයට ගිය සමුපකාරය මහින්ද චින්තන වැඩපිළිවෙළ සමඟ ශක්තිමත් වෙලා තියනවා.කඩුවෙල විවිධ සේවා සමුපකාර සමිතියේ සභාපති එස්. ඒ. ලීලාරත්න මහතා - 1958 වර්ෂයෙ විවිධ සේවා සමුපකාර සමිතිය ඇරැඹුනේ පිලිප් ගුණවර්ධන මහතාගේ නායකත්වයෙන්. 2005 වසරෙ මහින්ද චින්තන වැඩපිළිවෙළට අනුව ඉතිහාසයෙ පළමුවැනි වතාවට සමුපකාරය දියුණු කරන්න කටයුතු කළ එකම රජය මහින්ද රාජපක්‍ෂ රජයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r1003124</link>
    <topic>රටට සේවය කළ සංඝරත්නයට ගෞරවය නොපැකිළව දක්වනවා</topic>
    <author>කැලණිය විශේෂ ලයනල් ජී. පෙරේරා</author>
    <content>බෞද්ධ ශාසනයටත්, අප මාතෘ භූමියටත් මහා සේවයක් සිදුකර, අපවත් වී වදාල උයන්වත්තේ ඥානාලෝක නාහිමිපාණන් නමින් මාවතක් නම් කිරීම උන්වහන්සේ විසින් සමාජයට විවර කරදුන් දහම් මාවත වඩාත් දිගු කිරීමක් බැව් කැලණිය ප්‍රාදේශීය සභා සභාපති ප්‍රසන්න රණවීර මහතා පැවැසීය.ඒ මහතා එසේ පැවසුවේ අපවත් වී වදාල වේවැල්දූවේ ශ්‍රී ඥානවිමලාරාමාධිපති උයන්වත්තේ ශ්‍රී ඥානාලෝක හිමිපාණන් නමින් කිරිබත්ගොඩ සිට වේවැල්දූව දක්වා ඇති මාර්ගය උයන්වත්තේ ඥානාලෝක නාහිමි මාවත නමින් නම් කරමිනි.සභාපතිවරයා මෙසේද කීය. මේ අවස්ථාව කළ සේවයක් වෙනුවෙන් කෘතගුණ දක්වන අවස්ථාවක්. රටට ජාතියට අධ්‍යාත්මික වශයෙන් මහා සේවාවක් සිදුකළ යතිවරයාණන් වහන්සේ කෙනෙකුහට පිදිය යුතු ගෞරවය නොපැකිළිවම දැක්වීමට කැලණිය ප්‍රාදේශීය සභාව සැදී පැහැදී සිටිනවා.තමාගේ සුරතින්ම මේ මාවත විවෘත කිරීමට ලැබීම මහා භාග්‍යයක් කොට දැක්වූ රණවීර මහතා, උයන්වත්තේ ඥානාලෝක හිමිපාණන් සමාජයට විවර කරදුන් දහම් මාවත මේ නව මාවතට වඩා මහත් දිගුබැව් ද පැවසීය. </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r1003126</link>
    <topic>සංවර්ධනයේ අරුණලු පැතිරුණු මුතුරාජවෙල නිල් සිරිගම</topic>
    <author>පමුණුගම සමූහ - ඩී. එන්. බී. කිරිහෙට්ටි</author>
    <content>යන්න එන්න හරිහැටි පාරක් තොටක් නැතිව වනාන්තරයක් බවට පත්ව තිබූ බෝපිටිය ‘නිල් සිරිගම’ අද සුන්දර ගම්මානයක් බවට පත්ව තිබේ. පහත් බිම් සංවර්ධන මණ්ඩලය යටතේ ඇති බෝපිටිය අංක 165 ග්‍රාම නිලධාරි කොට්ඨාසයට අයත් නිල් සිරියාව වත්තල ආසනයේ අඩු ආදායම්ලාභීන් අතර ඉඩම් කට්ටි 315කට වෙන්කර බෙදා දීමෙන් අනතුරුව ‘නිල් සිරිගම’ මෙසේ විවිධ ආගම් හා ජාතීන්වලට අයත් ජනතාවගේ වාස භූමිය බවට පත්ව තිබේ.පාර්ලිමේන්තු මන්ත්‍රී නීල් රූපසිංහ මහතාගේ දැඩි කැපවීම මත මුතුරාජවෙලට අයත් මේ භූ®මිය සියලු පහසුකම් සහිත ගම්මානයක් බවට පත්විය.බස්නාහිර පළාත් ්සභා මන්ත්‍රී සීටස් ජයකොඩි මහතාගේ හා ප්‍රාදේශීය සභා මන්ත්‍රී රූබන් ජයමාන්න මහත්වරුන් ඉඩම් ලාභීන් සමඟ එක් වී ඔවුන්ගේ ජීවන මාර්ගය වැඩිදියුණු කිරීමට වෙහෙස විය.පාර්ලිමේන්තු මන්ත්‍රී නීල් රූපසිංහ මහතාගේ ඉල්ලීම පරිදි ධීවර ඇමැති ෆීලික්ස් පෙරේරා මහතා නිල් සිරිගම වැසියන්ට පිහිටවිය. වැඩි වශයෙන් ධීවර වෘත්තිය යෙදෙන මෙ ගමේ වැසියන්ට ධීවර ආම්පන්න ලබා දී මෙහි ප්‍රධාන මාර්ගය කොන්ක්‍රීට්කර සංවර්ධනය කරන ලදී.අතුරු පාරවල් කීපයක්ද කොන්ක්‍රීට් කරන ලදී. නීල් රූපසිංහ මහතාගේ ඉල්ලීම පරිදි වෙරළ සම්පත් කළමනාකරණ ව්‍යාපෘතිය යටතේ මූල්‍ය ප්‍රතිපාදන යොදවා ප්‍රජා ශාලාවක්ද ඉදිකරන ලදී. අද එහි ළඳරු පාසලක් ක්‍රියාත්මක වේ.ජනාධිපතිතුමාගේ මහින්ද චින්තනය තුළින් සංවර්ධනය කරා යන නිල් සිරිගමේ සිංහල, දෙමළ, හින්දු, මුස්ලිම්, ජනකොටස් සහෝදරයන් සේ ජීවත් වෙති. තවද ආගම් වශයෙන් කතෝලික, බෞද්ධ, හින්දු, මුස්ලිම් ආගමිකයින් තම ආගමික කටයුතු නිදහසේ කරගෙන යති.නිල් සිරිගම ජනතාව නගාසිටුවීමට, ග්‍රාම සංවර්ධන සමිතිය, මරණාධාර සමිතිය, සිවිල් ආරක්ෂක කමිටුව ඉවහල් වන බව ලේකම් වශයෙන් කටයුතු කරන ජේ. ඇම්. චිත්‍රලාල් පෙරේරා මහතා ප්‍රකාශ කරයි. සෑම නිවෙසකටම ෂජලිය හා නළ ජලය ලැබෙන අතර සෑම නිවසකටම ධීවර ඇමැති ෆීලික්ස් පෙරේරා මහතාගේ ප්‍රතිපාදන යොදවමින් සෞඛ්‍ය පහසුකම් ලබාදී ඇත.සමෘද්ධි ගම්මානයක් වන නිල් සිරිගම සමෘද්ධි ලාභීන් එකතුව මෙම ගම දියුණු කර ගැනීමට බොහෝ වෙහෙසෙති. එක්සත් ජනතා නිදහස් සන්ධානය මගින් ආරම්භකර මේ දක්වා සමෘද්ධිය කරා ගෙන යන නිල්සිරිගම එක්සත් ජනතා නිදහස් සන්ධානය මගින් ඉදිරියේ දී ද සංවර්ධනය කිරීමට සැලසුම් කර ඇති බව චිත්‍රලාල් පෙරේරා මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r1003127</link>
    <topic>ගමේ අවශ්‍යතා ඉටුකිරීමට ජනපති විශාල වෙහෙසක් දරනවා</topic>
    <author>අළුබෝමුල්ල සමූහ</author>
    <content>රට සංවර්ධනය කරා ගෙන යෑමට ජනාධිපති මහින්ද රාජපක්‍ෂ මහතා ගෙන යන ඉදිරි වැඩසටහන බහුතර ජනතාවකගේ පූර්ණ සහයෝගය ලැබී තිබෙනවා. ගම්බද ජනතාවට අවශ්‍ය දේ ලබාදීමත් මහින්ද චින්තනයේ විශේෂ අංශයක් යැයි පළාත් සභා මන්ත්‍රී නිමල් චන්ද්‍රරත්න මහතා පැවැසීය.ඒ මහතා එසේ පැවසුවේ නිවුඩාව ප්‍රදේශයට විදුලිය ලබාදීමෙන් අනතුරුව පැවැති උත්සවයේ දීය. ඒ සඳහා රුපියල් ලක්‍ෂ 4 ක මුදලක් වැය කෙරිණි.ඒ මහතා මෙසේ ද පැවැසීය.මෙතෙක් විදුලිය නොමැතිව දුක්ගැහැට වින්ද ජනතාවට අද සිට විශාල සහනයක් ලැබෙනවා. එළිය ලැබෙනවා සේම කර්මාන්තයක් පවත්වාගෙන යෑමට ද හැකියාව ලැබෙනවා. විශේෂයෙන් පාසල් දරුවන්ට විශාල සේවයක් වනවා.ජනාධිපතිවරයාගේ එකම බලාපොරොත්තුව ගම්බද ප්‍රදේශ දියුණු කිරීමටයි. මේ සඳහා මුදල් වෙන්කිරීමට හැකියාව ලැබී තිබෙන්නේ එතුමාගේ සංකල්පයක් නිසයි. වසර තිහකට වැඩි කාලයක් පැවැති ත්‍රස්තවාදය තුරන් කර ජනතාවට බියෙන් සැකයෙන් තොරව ජීවත්වීමට අවස්ථාව සලසා දී තිබෙනවා.එපමණක් නොවෙයි කිසිම රටකට අත නොපා ජීවත්වීමට රටේ සංවර්ධනය ඇති කිරීමට ක්‍රියා කරගෙන යනවා. ඒ සඳහා ජනතාවගේ සහයෝගය ලබාදෙන ලෙස ඉල්ලා සිටිනවා. හිටපු ප්‍රාදේශීය සභා මන්ත්‍රී පියසේන මානගේ මහතා ඇතුළු තවත් කීප දෙනෙක්ම මෙහිදී අදහස් දැක්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r1003125</link>
    <topic>කෙලවල්ලකු සොරකම් කළැයි සිර දඬුවම්</topic>
    <author>මීගමුව විශේෂ</author>
    <content>රුපියල් 20,000 ක් වටිනා කෙලවල්ලකු හොරකම් කිරීමට වරද පිළිගත් පුද්ගලයකුට අවුරුදු 2ක බරපතළ වැඩ සහිත අවුරුදු 10 කට අත්හිටවූ සිර දඬුවමක් නියම කළ මීගමුව ප්‍රධාන මහේස්ත්‍රාත් ජයනි ද අල්විස් මහත්මිය ඊට අමතරව රුපියල් 1500 ක දඩයක් ද නියම කළාය.බඩල්ගම පිහිටි මත්ස්‍ය අපනයන කර්මාන්ත ශාලාවකට රාත්‍රියේ ඇතුළු වූ මේ විත්තිකරු රුපියල් 20,000 ක් වටිනා කෙලවල්ලකු හොරකම් කර තිබෙන බව කොටදෙණියාව පොලිසිය අධිකරණය හමුවෙහි ගොනු කර තිබෙන පැමිණිල්ලෙන් කියැවේ.විත්තිකරු බඩල්ගම පිහිටි මත්ස්‍ය අපනයන කර්මාන්ත ශාලාවේ හිටපු සේවකයෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r1003128</link>
    <topic>හොරණ බස් නැවතුමේනාම පුවරු තවමත් නෑ</topic>
    <author>කළුතර දිසා සමූහ</author>
    <content>හොරණ නව බස් නැවැතුම්පොළ විවෘත කර මාස ගණනාවක් ගතවී ඇති නමුදු මාර්ග නාම පුවරු කිසිවක් මේ වනතුරු සවිකර නැති නිසා තමන් යායුතු බස්රථ සොයා ගැනීමට නොහැකිව මගීන්ට මහත් දුෂ්කරතාවකට මුහුණ දීමට සිදුවී ඇත.මේ නිසා බස්රථ නවත්වන ස්ථාන විමසමින් දුර බැහැර ප්‍රදේශවලින් පැමිණෙන මගීන්ට බස් නැවතුම්පොළ වටා ගමන් කිරීමට සිදුවී තිබේ. බස් නැවතුම්පළෙහි ඉදිකර ඇති ගොඩනැගිල්ලේ උඩුමහලෙහි ඇති වෙළෙඳ සැල් සමූහය ද තවමත් විවෘත කර නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r1003129</link>
    <topic>මී උණ මාරයාටදිවුලපිටියේ 6ක් බිලි</topic>
    <author>කොටදෙනියාව සමූහ</author>
    <content>මේ වසරේ මුල් මාසදෙක තුළ දිවුලපිටිය ප්‍රදේශයෙන් වාර්තා වූ මීඋණ රෝගීන් 38 දෙනාගෙන් හය දෙනකු මරණයට පත්ව ඇතැයි දිවුලපිටිය පරිපාලන මහජන සෞඛ්‍ය පරීක්ෂක ඩබ්ලිව්. ඒ. එස්. විජේකෝන් මහතා පැවැසීය.ජනවාරි මාසයේදී තිදෙනකු මියගොස් ඇති අතර සෙසු රෝගීන් මරණයට පත්ව ඇත්තේ පෙබරවාරි මාසයේ දී ය. මියගිය පුද්ගලයන් වයස අවුරුදු 30 හා 48 අතර වූවන් ය. තවත් රෝගීන් කිහිප දෙනකු දැඩි සත්කාර ඒකකවල ප්‍රතිකාර ලබන අතර මෙසේ රෝගීන් වාර්තාවීම හා මරණයට පත්වීම අසාමාන්‍ය තත්ත්වයක් බැවින් කුඹුරු වැඩවල යෙදෙන ගොවීන් විශේෂයෙන්ම සැලකිලිමත්විය යුතුයැයිද රෝග වැළැක්වීමේ ප්‍රතිකාරය ලබා නොගෙන කුඹුරුවලට නොබසින ලෙසද විජේකෝන් මහතා අවවාද කරයි.මීඋණ මරණ වාර්තාවී ඇත්තේ පල්ලියපිටිය, දූනගහ, හපුවලාන, නාවාන, හා කෙහෙල්ඇල්ල ප්‍රදේශවලිනි. ගොයම් කපන කුඹුරු වියලී ඉරි තලා ගොස් නැතිව රොන් මඩ රැදී ඇත්නම් වඩාත් සැලකිලිමත් විය යුතු බවද ඒ මහතා අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=r10031210</link>
    <topic>දකුණු කළුතර දුම්රිය ස්ථානයේආපන ශාලාව වසා දමලා</topic>
    <author>කටුකුරුන්ද සමූහ</author>
    <content>දකුණු කළුතර දුම්රිය ස්ථානයේ පවත්වාගෙන යනු ලැබූ ආපන ශාලාව වසා දැමීමෙන් දුර ගමන් සේවාවල යෙදෙන මගීන් ගැටලු රැසකට මුහුණ දී සිටිති. මෙම නිසා ආපන ශාලාව කඩිනමින් විවෘත කොට දෙන්නැයි මගීහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=s1003121</link>
    <topic>නිල් මහ සටන : පළමු ඉනිමේදී රාජකීය විදුහල ලකුණු 283</topic>
    <author>පි‍්‍රන්ස් ගුණසේකර</author>
    <content>කොළඹ එස්. එස්. සී. ක්‍රීඩාංගණයේ ඊයේ ආරම්භ වූ 131 වැනි රාජකීය - සාන්ත තෝමස් තෙදින මහා ක්‍රිකට් ගැටුමේ මුලින් පන්දුවට පහර දුන් රාජකීය විදුහල කඩුලු 9ක් බිඳවැටී තිබියදී ලකුණු 283 කට ප්‍රථම ඉනිම අත්හිටුවිය. ශාන්ත තෝමස් විදුහල තරගයේ ප්‍රථම දිනය නිමාවෙද්දී එක් කඩුල්ලක් දැවී ලකුණු 20 ක් ලබා සිටියේය.කාසියේ වාසිය දිනාගත් ගල්කිස්ස සාන්ත තෝමස් විදුහලේ ක්‍රිකට් නායක දිනේෂ් වල්පිට මුලින් පන්දුවට පහරදීමට රාජකීය විදුහලට ආරාධනා කළේය. රාජකීය විදුහලේ ආරම්භක පිතිකරුවන් වූ චලිත බෝගොඩ හා රමිත රඹුක්වැල්ල ලකුණු 41 ක සම්බන්ධතාවක් ගොඩනගා සිටියදී රඹුක්වැල්ල ලකුණු 27 කට දැවී ගියේය.චලිත බෝගොඩ පන්දු 110 කදී ලකුණු 47 ක් ලබාගත් අතර හතරේ පහර 7 ක් එල්ල කළේය. රාජකීය විදුහලේ ක්‍රිකට් නායක භානුක රාජපක්ෂ වේගයෙන් ලකුණු රැස්කළ අතර හයේ පහර 3 ක් හා හතරේ පහර 6 ක් සමග ලකුණු 68 ක් ලබා ගත්තේය. ඔහු පන්දු 60 කට මුහුණ දුන්නේය.රාජකීය විදුහල වෙනුවෙන් වරුණ දිසානායක ලකුණු 45 ක් ලබාගත් අතර එයට හයේ පහරක් හා හතරේ පහර 5 ක් එල්ල කළේය.පන්දු යැවීමේදී දිනේෂ් වල්පිට කඩුලු 4 ක් බිඳ හෙළීමට සමත් විය. හෙට මේ තරගයේ දෙවැනි දිනයයි.රාජකීය විදුහල ප්‍රථම ඉනිම කඩුලු 9 කට ලකුණු 283 - චලිත බෝගොඩ 47, රමිත රඹුක්වැල්ල 27, ඉමාල් ලියනගේ 25, භානුක රාජපක්ෂ 68, වරුණ දිසානායක 45, මනීෂ තන්තිරිගොඩ නොදැවී 24 (දිනේෂ් වල්පිට 51/4, උමේෂ් ප්‍රනාන්දු 36/2, නිලුක්ෂ ප්‍රනාන්දු 69/1, ලලිත් ද පීරිස් 30/1)ශාන්ත තෝමස් විදුහල ප්‍රථම ඉනිම එක් කඩුල්ලක් දැවී ලකුණු 20පසන් විජේවර්ධන නොදැවී 12 (භානුක රාජපක්‍ෂ 5/1)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=s1003122</link>
    <topic>‘දෙනුවර සටන’ අද සහ හෙට</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ශ්‍රී ලාංකික පාසල් ක්‍රිකට් පිටියේ නගර දෙකක පාසල් 2 ක් අතරේ වාර්ෂිකව පැවැත්වෙන එකම මහා ක්‍රිකට් තරගය ලෙස සැළකෙන ගාල්ල ශාන්ත ඇලෝසියස් සහ මාතර රාහුල විද්‍යාලයීය අතර පැවැත්වෙන දෙනුවර මහා සුලලිත සංග්‍රාමය 7 වැනි වරටත් 12 – 13 දෙදින තුළ ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැත්වීමට නියමිතය.මෙවර ශාන්ත ඇලෝසියස් පිල නජී දෙව්මින් විසින් මෙහෙයවන අතර මාතර රාහුල විද්‍යාලීය පිල පී. ඇම්. ඒකනායක විසින් මෙහෙවනු ලබයි.රාහුල විද්‍යාලය මේ ක්‍රිකට් වාරය තුළ තරග 13 කට සහභාගි වී ඉන් එක් තරගයක් ජයග්‍රහණය කොට ඇති අතර තරග දෙකකින් පරාජය ලබා තරග 10 ක් ජය පරාජයෙන් තොරව අවසන් කිරීමට සමත් විය.ඇලෝසියස් විද්‍යාලය තරග අටකින් හතරක් පරාජය වී ඇති අතර දෙකක් ජයගෙන තවත් දෙකක් ජය පරාජයෙන් තොරව අවසන් කොට ඇත.මෙවර කණ්ඩායම් දෙකම නවක මුහුණු රැසකින් සමන්විත වේ.දෙනුවර සටන ගුවන් විදුලියෙන්ඩයලොග් ජී.එස්.එම්. අනුග්‍රහයෙන් දෙනුවර සටනේ සජීව විස්තර දෙනියායෙන් 92.8 හා හපුතලෙන් 105.4 ඔස්සේ ප්‍රචාරය කෙරේ. ක්‍රිකට් විස්තර ප්‍රචාරය අමිත් කරුණානායකගේ නිෂ්පාදනයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=s1003123</link>
    <topic>ඉන්දියා ගිය සනත් 15දා එයි</topic>
    <author>පි‍්‍රන්ස් ගුණසේකර</author>
    <content>ඉන්දියන් පි‍්‍රමියර්ලීග් ක්‍රිකට් තරගාවලියට සහභාගීවීමට පෙරේදා ඉන්දියාව බලා පිටත්වූ සනත් ජයසූරිය මේ 15 දා නැවැත ශ්‍රී ලංකාවට පැමිණීමට නියමිතය.සනත් සහභාගීවන මුම්බායි ඉන්ඩියන්ස් හා රාජස්තාන් රෝයල් අතර තරගය හෙට (13) මුම්බායිහිදී පැවැත්වෙන අතර එම තරගයෙන් අනතුරුව ඔහුගේ පැමිණීම සිදුවේ.සනත් ජයසූරිය අප්‍රේල් 8 වැනිදා පැවැත්වෙන පාර්ලිමේන්තු මැතිවරණයට තරග කරන බැවින් ඉන්දීය පි‍්‍රමියර් ලීග් තරගාවලියේ මුල් තරග කිහිපයක් ඔහුට අහිමිවනු ඇත. මේ තරගාවලිය අප්‍රේල් 25 වැනිදා දක්වා පැවැත්වේ.ශ්‍රී ලංකාවට පැමිණෙන දිනයේම සනත් ජයසූරිය මාතර දිස්ත්‍රික්කයේ පැවැත්වෙන එක්සත් ජනතා නිදහස් සන්ධානයේ රැස්වීම් 3ක් ඇමැතීමට නියමිතය. ක්‍රිකට් ක්‍රීඩාවේ සුපිරි තරුවක් වන සනත් අන්තර් ජාතික ක්‍රිකට් ක්‍රීඩාවේ නිරතවෙමින් සිටියදී පාර්ලිමේන්තු මැතිවරණයට ඉදිරිපත්වන ලොව පළමු පුද්ගලයා ද වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=s1003124</link>
    <topic>‘සයුරු - ගිරි ආදර හටන’ අද සහ හෙට</topic>
    <author>ජගත් ප්‍රේමචන්ද්‍ර</author>
    <content>රත්ගම දේවපතිරාජ විද්‍යාලය සහ හික්කඩුව ශ්‍රී සුමංගල විද්‍යාලය අතර 6 වැනි ‘සයුරු - ගිරි ආදර හටන මහා ක්‍රිකට් ගැටුම අද (12) සහ හෙට (13) රත්ගම පොදු ක්‍රීඩාංගනයේ දී පැවැත්වේ.ආනන්ද ඊ. ද සිල්වා අභියෝග කුසලානය වෙනුවෙන් පැවැත්වෙන මේ තරගාවලියේ මෙතෙක් පැවැති තරග අතුªරින් මංගල තරගයේ ජය ශ්‍රී සුමංගලයන් සතු වූ අතර සෙසු තරග ජය – පරාජයෙන් තොරව නිමා වී තිබේ.මෙවර තරගවාරය තුළ තරග 13කට සහභාගි වී සිටින දේවපතිරාජ විද්‍යාලය මහා ක්‍රිකට් තරගයේ ජයග්‍රහණය තමන් සතු වේ යැයි දැඩි විශ්වාසයකින් සිටියි. ඔවුන් මුහුණ දී ඇති තරග අතුරින් තරග 5ක් ජයග්‍රහණය කර ඇති අතර තරග 6ක් පළමු ඉනිමේ ජයග්‍රහනත් ලෙස නිමා කර තිබේ. සෙසු තරග දෙකෙන් එකක් පරාජය වී ඉතිරි තරගයෙන් ද පළමු ඉනිමේ පරාජයක් අත්කර ගෙන සිටී.ශ්‍රී සුමංගලය මේ තරග වාරයේ දී තරග 5කට පමණක් මුහුණ දී ඇති අතර ඉන්එක් තරගයක් ජයග්‍රහණය කිරීමටත් සෙසු තරග ජය පරාජයෙන් තොරව නිමා කිරීමටත් සමත් ව තිබේ. දේව පතිරාජ විද්‍යාලය 5 වැනි වසරේ ක්‍රීඩකයෙක් වන අඛිල ඉරෝෂණ විසින් ද ශ්‍රී සුමංගල විද්‍යාලය 3 වැනි වසරේ ක්‍රීඩකයෙක් වන රුමේෂ් ලක්මාල් විසින් ද මෙහෙයවනු ලබති.දේවපතිරාජ විද්‍යාලය - අඛිල ඉරෝෂණ (නායක) සදීක් කුමාර (උප නායක) තරිඳු කෞෂාල්, මිහිරාජ් තක්ෂිලා, ලක්ෂිත සුරේන්ද්‍ර, නුරාන් ජනිත, උමේෂ් මයුරකාන්ත, ලහිරු ලක්මාල්, හසිත සඳරුවන්, ඩිල්ෂාන් කාංචන, චතුර ලක්ෂාන්, රමිඳු ද සිල්වා, රුවන් සමීර, ප්‍රසංග කරුණාවංශ, උමේෂ් කසුන් , කසුන් ශ්‍රී චන්දිමාල්, ගයාන් හර්ෂප්‍රිය (පුහුණුකරු) තරිඳු ප්‍රියංකර (සහාය පුහුණුකරු) නිශාන්ත කුමාර (ක්‍රිකට් භාර ආචාර්ය)ශ්‍රී සුමංගල විද්‍යාලය - රුමේෂ් ලක්මාල් (නායක) ළහිරු දසුන් (උපනායක) අමිල අමරංග, කේ. ඩී. සංදීප්, කළණ නිසංසල, කේ. ඩබ්ලිව්. ලක්මාල් , ඉරේෂ් අසන්ත, මනුල ගුණවර්ධන, නදීෂ ශ්‍රී ලාල්, ;ද්ශාන් සඳ කැලුම්, ළහිරු උදයංග, පැතුම් මධුසංක, චානක සංජීව, කෝසල රාජරත්න, ධම්මික කුමාර, සුමුදු සාරංග, හසිත උදයංග, එස්.ආර්. නානායක්කාර (පුහුණුකරු සහ ක්‍රිකට් භාර ආචාර්ය)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=s1003125</link>
    <topic>අයි.පී.එල්. ක්‍රිකට් තරග ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රීඩකයින් 13 දෙනකු සහභාගි වන තුන්වැනි ඉන්දීය පී‍්‍රමියර් ලීග් ඕවර විස්සයි - 20 ක්‍රිකට් තරග මාලාව අද (12) ආරම්භ වීමට නියමිතය.අමෙරිකානු ඩොලර් මිලියන 225 ක මුදල් ත්‍යාග මල්ලකින් පිරුණු ඉන්දීය ප්‍රාන්ත කණ්ඩායම් 8ක් තරග වදින මෙවර තරගාවලිය අද සිට අප්‍රේල් මස 25 දින දක්වා පැවැත්වේ.මෙහිදී මහේන්ද්‍ර සිං දෝනි නායකත්වය දරන චෙන්නායි පිලට මුත්තයියා මුරලිදරන්, තිසර පෙරේරා සහ තිලාන් තුෂාර ක්‍රීඩා කරන අතර ඇඩම් ගිල් ක්‍රිස්ටි නායකත්වයෙන් යුතු ඩෙකන් චාර්ජර්ස් (හයිඩ්‍රාබාද්) පිලට චමින්ද වාස් ක්‍රීඩා කරනු ඇත.ගෞතම් ගමිහීර්ගේ නායකත්වයෙන් යුත් දිල්ලි කණ්ඩායමට ෆර්වේස් මහරූෆ් සහ තිලකරත්න ඩිල්ෂාන් ඇතුලත්ව සිටින අතර සව්රව් ගංගුලිගේ නායකත්වයෙන් යුත් කල්කටා පිලට ඇන්ජලෝ මැතිව්ස් සහ අජන්තා මෙන්ඩිස් ක්‍රීඩා කරති.සනත් ජයසූරිය, දිල්හාර ප්‍රනාන්දු සහ ලසිත් මාලිංග ක්‍රීඩා කරන මුම්බායි පිලේ නායකත්වය දරනු ලබන්නේ සචින් තෙන්ඩුල්කාර් විසිනි. කුමාර් සංගක්කාර සහ මහේල ජයවර්ධන ක්‍රීඩා කරන පන්ජාබ් කණ්ඩායමේ නායකත්වයට මෙවර කුමාර් සංගක්කාර පත්කොට ඇත.ශේන් වෝන් නායකත්වය දරන රාජස්තාන් පිලට සහ අනිල් කුම්බිලේ ගේ නායකත්වයෙන් යුතු බැංග්ලෝර් පිලට ශ්‍රී ලංකා ක්‍රීඩකයින් ඇතුලත්ව නොමැත.ශ්‍රී ලංකා ක්‍රීඩකයන් ඇතුලු විදේශීය ක්‍රීඩකයින් 50කට ආසන්න සංඛ්‍යාවක් ඇතුලත්ව සිටින ඉන්දීය පි‍්‍රමියර් ලීග් සඳහා තරග වදින කණ්ඩායම් හී භාරකාරත්වය දරනු ලබන්නේ සුපිරි හොලිවුඩ් නළු නිළියන් සහ කෝටිපති ඉන්දීය ව්‍යාපාරිකයන් විසිනි.2008 වසරේ පළමු වරට ආරම්භ වූ ඉන්දීය පි‍්‍රමියර් ලීග් විස්සයි - 20 තරගමාලාව ජාත්‍යන්තර ක්‍රිකට් පිටියේ අතිවිශාල ජනපි‍්‍රයත්වයක් උසුලන මූල්‍යමය ලෙස අධික ලාභ ලබන තරගාවලියක් ලෙස ප්‍රකටය.පළමු තරගමාලාවේ ආරම්භයටත් පෙර එහි රූපවාහිනී අයිතීන් සහ සෙසු ;වළඳ අයිතීන් අලෙවි කිරීමෙන් ඉන්දීය ක්‍රිකට් පාලක මණ්ඩලය අමෙරිකානු ඩොලර් මිලියන 1.75 ක දළ ලාභයක් උපයා ගැනීමට සමත්ව තිබිණි.2008 වසරේ ප්‍රථම තරගමාලාවේ සූරතාව හිමිකර ගැනීමට රාජස්තාන් රෝයල් කණ්ඩායම සමත් වූ අතර 2009 වසරේ දකුණු අපි‍්‍රකාවේ පැවැති දෙවැනි තරගමාලාවේ සූරතාව දිනාගනු ලැබුවේ ඩෙකන් චාර්ජර්ස් හයිඩ්‍රාබාද් කණ්ඩායම විසිනි.චමින්ද වාස් නියෝජනය කරන ඩෙකන් පිල සහ ඇන්ජලෝ මැතිව්ස් හා අජන්තා මෙන්ඩිස් නියෝජනය කරන කල්කටා පිල අද තරග වදින අතර හෙට (13) සනත් ජයසූරිය, දිල්හාර ප්‍රනාන්දු සහ ලසිත් මාලිංග නියෝජනය කරන මුම්බායි පිල සහ රාජස්තාන් පිල අතර තරගයත්, කුමාර් සංගක්කාරගේ නායකත්වයෙන් යුතු මහේල ජයවර්ධන නියෝජනය කරන පන්ජාබ් පිල සහ තිලකරත්න ඩිල්ෂාන් සහ ෆර්වේස් මහරූෆ් නියෝජනය කරන දිල්ලි පිල අතර තරගයත් පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=s1003126</link>
    <topic>සසෙක්ස් පිලට ඩිල්ෂාන්</topic>
    <author/>
    <content>එංගලන්ත ප්‍රාන්ත අතර පවත්වනු ලබන විස්සයි – 20 ක්‍රිකට් තරග මාලාව සඳහා සසෙක්ස් ප්‍රාන්ත පිලට පසුගිය වසරේ විස්සයි – 20 ලෝක කුසලාන තරගාවලියේ වීරයා වූ තිලකරත්න ඩිල්ෂාන් තෝරාගෙන ඇත. සසෙක්ස් ප්‍රාන්ත පිලට පකිස්තානයේ යසීර් අරෆාත් සහ කොදෙව් දූපත් හි ඕවේන් ස්මිත් සමග තිලකරත්න ඩිල්ෂාන් ද විදේශීය ක්‍රීඩකයන් ලෙස තරග වදිනු ඇත.ජුනි මස මුලදී ආරම්භ වීමට නියමිත එංගලන්ත ප්‍රාන්ත විස්සයි – 20 තරගාවලියේ ආරම්භයේ දීම ඩිල්ෂාන් කණ්ඩායමට එක්වනු ඇතැයි ඔවුහු බලාපොරොත්තු වෙති. ජගත් ක්‍රිකට් පිටියේ මුල් පෙළේ ක්‍රීඩකයින් රැසක් අවිවේකී තරග කාලසටහන නිසා එංගලන්ත ප්‍රාන්ත සඳහා ක්‍රීඩා නොකරන අවස්ථාවක ඩිල්ෂාන්ට සසෙක්ස් පිල නියෝජනය කිරීමට හැකි වීම මේ සූරතාව සඳහා තම කණ්ඩායමේ බලාපොරොත්තු ඉහළ දැමීමක් බව පසුගිය වසරේ සූරයින් වන සසෙක්ස් පිලේ ක්‍රිකට් කළමනාකරු මාක් රොබින්සන් ප්‍රකාශ කෙළේය.විස්සයි – 20 ප්‍රාන්ත තරග මාලාව සඳහා විදේශීය ක්‍රීඩකයින් සිවු දෙනෙකු තෝරා ගැනීමට එංගලන්ත ප්‍රාන්ත ක්‍රිකට් කණ්ඩායම් පිලට අවසර ලබා දී ඇත. අවිවේකී ජාත්‍යන්තර ක්‍රිකට් කැලැන්ඩරය මධ්‍යයේ එංගලන්ත ප්‍රාන්ත ක්‍රිකට් බලධාරීහු ජගත් පිටියේ නම රැන්දූ විදේශීය ක්‍රීඩකයින් සොයමින් ජාත්‍යන්තර ක්‍රිකට් වෙළෙඳ පොළට අවතීර්ණ වූ අතර හැම්ෂයර් පිල පකිස්තානයේ ෂහීඩ් අෆ්රිඩි සහ අබ්දුල් රසාක් ද මිඩ්ල්සෙක්ස් පිල ඕස්ට්‍රේලියාවේ ඇඩම් ගිල්ක්‍රිස්ට් ද සමර්සෙට් පිල ඕස්ට්‍රේලියාවේ කැමරොන් වයිට් ද තම කණ්ඩායම් වලට එකතු කර ගැනීමට සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=s1003127</link>
    <topic>රගර් සංගමයේ නිලවරණය 30 දා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා රගර් සංගමයේ නිලවරණය මාර්තු 30 වැනිදා පැවැත්වීමට තීරණය කොට ඇත. ක්‍රීඩා අමාත්‍ය ගාමිණී ලොකුගේ මහතා පත්කරන ලද රගර් අතුරු කමිටුව සකස් කරන ලද නව ව්‍යවස්ථාව පිළිගැනීමෙන් පසුව මේ තීරණයට එළැඹි බව ක්‍රීඩා අධ්‍යක්ෂ ජෙනරාල් ඩී. දහනායක මහතා පැවැසීය.රගර් නිලවරණයට නාමයෝජනා කැඳවීම මේ වනවිටත් ආරම්භ කර ඇති අතර මේ මස 22 වැනිදා නාමයෝජනා භාර ගැනීම අවසන් වේ.පසුගිය වසරේ ජනවාරි මාසයේ දී ශ්‍රීී ලංකා රගර් සංගමය විසුරුවා විශේෂඥ වෛද්‍ය මයියා ගුණසේකර මහතාගේ සභාපතිත්වයෙන් යුත් අතුරු කමිටුවක් නම් කෙරුණි. එහි ලේකම් ලෙස කිරාන් අතපත්තු මහතා කටයුතු කෙළේය.රගර් පරිපාලනය හා ක්‍රීඩාව ක්‍රමවත්ව ඉදිරියට ගෙන යෑම සඳහා කෙටි කාලයකට අතුරු කමිටුව පත්කළේ නව ව්‍යවස්ථාවක් සැකසීමේ දැඩි අවශ්‍යතාව මත බව එහි දී ක්‍රීඩා අමාත්‍යවරයා පැවැසීය.රගර් සංගමය නිලධාරීන් පත්කර ගැනීමේ දී භාවිත කළ ඡන්ද අනුපාතය අසාධාරණ බවට චෝදනාවක් ද ගොනු වී තිබුණි.ශ්‍රී ලංකා රගර් අතුරු කමිටුව ක්‍රීඩා අමාත්‍යාංශයට ලබාදී ඇති නව ව්‍යවස්ථාව අනුව නිලධාරීන් පත් කිරීමේ දී ක්‍රියාකාරී ක්‍රීඩා සංගම්වලට ප්‍රමුඛතාව ලැබෙන පරිදි සංශෝධන කිහිපයක් ම ඇතුළත් කොට ඇතැයි වාර්තා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=f1003121</link>
    <topic>ජනාධිපතිතුමාදේශපාලනයපූජනීය තැනක් කළා</topic>
    <author>සාකච්ඡා කළේ මලික් චමින්ද ධර්මවර්ධන</author>
    <content>ප්‍රවීණ සිනමා නිළි මාලනී ෆොන්සේකා මහත්මිය මෙවර මහ මැතිවරණයේදී එක්සත් ජනතා නිදහස් සන්ධාන ජාතික ලැයිස්තුවෙන් ඉදිරිපත් වී සිටී. සිය දේශපාලන ආගමනය, විපක්ෂය නඟන චෝදනා පිළිබඳ ඇය මෙසේ අදහස් දක්වයි.* මෙවර මහ මැතිවරණයේ දී ඔබ එක්සත් ජනතා නිදහස් සන්ධානයේ ජාතික ලැයිස්තුවට නම්කර තිබෙනවා. ඔබගේ මේ දේශපාලන ආගමනයට බලපෑ හේතු මොනවද?මේ ගමන හදිසි දේශපාලන ආගමනයක් නොවේ. සෑහෙන කාලයක් තිස්සේ මට දේශපාලනයට එන්න කියලා ආරාධනා ලැබුණා. එහෙත් ඒ කාලවලදී මට තේරුණා මං දේශපාලනයට පිවිසීමට ඒ කාලය සුදුසු කාලයක් නොවෙන බව. එහෙම නැතිව මගේ අකමැත්තක් තිබුණේ නැහැ රටට යම්කිසි සේවයක් කරන්න. ඒ සඳහා සුදුසුම මාර්ගය තමයි දේශපාලනය. මං තේරුම් ගත්තා දේශපාලනයට සුදුසුම අවස්ථාව මේ අවස්ථාවයි කියලා.ඒත් මං අපේක්ෂිකාවක් ලෙස ඉදිරිපත් වෙලා තරග කරන්න කැමැති නැහැ. එහෙත් ජාතික ලැයිස්තුව වගේ ක්‍රමයකට එන්න ඉඩක් තියෙනවා නම් මං සූදානම් කියලා හිතුණා. මං රංගන ශිල්පිණියක් හැටියට සිනමාවේ එන්න පුළුවන් හොඳ ම දුර ඇවිල්ලා තියෙනවා.මේ ජීවිතේ විවිධ පැතිවලින් ජනතාවට සේවය කරන්න අපට ඉඩ ලැබෙනවා නම් ඒක ලොකු භාග්‍යයක්. ඒ පැත්තෙනුත් මට ශක්තිය තියෙනවා කියලා මං දන්නවා. අවංකව වැඩ කළොත් කවදාවත් වරදින්නේ නැහැ කියලා මං හිතනවා. ඒක දේශපාලනයටත් බලපානවා. සමහරු දේශපාලනයේදී එහෙම වැඩ කරන්න බැහැ කියලා කියයි. එහෙත් මං පිළිගත්ත දේශපාලනය තුළ අවංකව වැඩ කළොත් ඒක සදාකාලිකයි. ඒ නිසා බය නැතිව දේශපාලනයට පිවිසෙන්න මං තීරණය කළා.* ඔබට මීට පෙර දේශපාලනයට පැමිණියා නම් , මීට වඩා ක්‍රියාශීලිව, ශක්තිමත්ව දේශපාලනය කරන්න තිබුණා. එහෙම කාලයක නොමැතිව අද දේශපාලනයට පිවිසීම ඔබට අවාසියක් නෙවෙයිද?මං අදත් ශක්තිමත් නැහැයි කියලා පිළිගන්නේ නැහැ. ඉස්සරට වඩා ලොකු ශක්තියක් මට අද තියෙනවා. මට අවට සිදුවන දේ ගැන අත්දැකීම් ලැබිලා තියෙනවා. ඒ මගින් ලැබුණු දැකීම වඩාත් පුළුල් එකක්. ඒක ශාරීරික ශක්තියට වඩා බුද්ධියත් එක්ක ලැබුණු වර්ධනයක්.මේ කාලය තමයි රටේ දේශපාලනයට සුදුසු ම කාලය. සුදුසු ම නායකයා අද අපේ රටට ලැබිලා තියෙනවා. මේ වගේ රටට සේවයක් කළ නායකයෙක් රටේ ඉන්න කාලයේ, රටට සේවයක් කරන්න ලැබුණු එකත් ගෞරවයක් විදිහටයි මං සලකන්නේ.මේ කාලයේදී දේශපාලනය කරන්න කිසිම ලැජ්ජාවක් බයක් වෙන්න ඕනේ නැහැ. කොන්ද කෙළින් තියාගෙන අවංකව වැඩ කරන්න පුළුවන්. ඒතරමට සුදුසුම නායකයෙක් රටට ලැබිලා තියෙනවා.* ජනතා ප්‍රසාදයක් තිබුණු නිළියක් ලෙස ඔබට මැතිවරණයට අපේක්ෂිකාවක් ලෙස තරග කරන්න තිබුණා?අද ඡන්දයකට තරග කරන්න ඉදිරිපත් වෙනවා කියන්නේ මහා විශාල කාර්යයක්. මං ඒ කාර්ය කරන්න ලෑස්තිවෙලා හිටියේ නැහැ. පසුගිය කාලයේ මං වෘත්තීය පැත්තෙන් කාර්යබහුල වෙලා හිටියා.ඒනිසා දේශපාලනය ගැන යොමුවෙලා පුළුල්ව කටයුතු කරන්න හැකියාව තිබුණේ නැහැ. ඒ අතරතුර ලැබුණු කාලය ඉතා ම සීමිතයි. එහෙම තත්ත්වයක මැතිවරණයකට තරග කරන්න බැහැ. කොහොම වුණත් මං තරග කළා නම් මට ගැටලුවක් ඇති වෙන්නෙත් නැහැ.* දේශපාලන ක්ෂේත්‍රය කියන්නේ මඩ වගුරක් බවටයි අද පිළිගැනෙන්නේ. එහෙම දේශපාලනයකට ඒමෙන් ඔබ සිනමාවේ ලබා සිටි ප්‍රතිරූපය විනාශ වන්නේ නැද්ද?පසුගිය කාලයේ දේශපාලනය මඩ වගුරක් වෙලා තිබුණා. අපේ රටේ තිබුණු තත්ත්වය විකුණගෙන කන කාලයක් තිබුණා. එහෙත් අද එහෙම මඩ වගුරක් නොවෙයි. පැහැදිලි නිල්පාට වතුරක් තිබෙන දෙයක් බවට දේශපාලනය පත්වෙලා . එහෙම දේශපාලනයට ඇඟිල්ලක්වත් තියලා බලන්න ලැබෙන එක ගෞරවයක් කියලයි මං සලකන්නේ.* එහෙත් විපක්ෂ කණ්ඩායම් කියන්නේ ජනාධිපතිවරයා දැඩි මතධාරි අයෙක් බවයි. ඒවගේම රට ඒකාධිපතිවාදය කරා ගෙනයන බවටත් චෝදනා නැගෙනවා?විපක්ෂය හැමතිස්සෙම බලයේ ඉන්න පක්ෂයට විරුද්ධව මත පළ කරන පක්ෂයක් බවට පත්වෙලා. මතවාදී වශයෙන් හරි වැරැද්ද මොකක්ද කියලා ඒ අය පිළිගන්නේ නැහැ. හොඳ වුණත්, නරක වුණත් මොනවා හරි ගෙනාවොත් ඒකට විරුද්ධ වෙනවා කියන මතවාදය තමයි ගොඩනැඟිලා තියෙන්නේ. මං ඒක දකින්නේ ඛේදවාචකයක් විදිහටයි. විපක්ෂය හරි අවබෝධයක් නැතිව කටයුතු කරන්නේ. ඒත් විපක්ෂයේ අයගේ හදවතට තට්ටු කරලා ඇහුවොත් කියයි ඒ අයගේ දේශපාලනයට කොයිතරම් ඉඩක් මෙතැන ලැබිලා තියෙනවද කියලා.* ඒ සමඟම විපක්ෂය නගන තර්කයක් තමයි නළුවෙක් හෝ ක්‍රීඩකයෙක් දේශපාලන ක්ෂේත්‍රයට පැමිණිලා ක්‍රියා කරන්නේ කොහොමද කියන කාරණය. විශේෂයෙන් හදිසි ආපදා තත්ත්වයක් ඇති වුවහොත් එහිදී ජනතාවට සහන ලබාදීමේ ප්‍රායෝගික ගැටලුවක් මතුවන බව ප්‍රකාශ කරනවා?මං නම් ඒ තර්කය ඉතාමත් බොළද තර්කයක් ලෙසටයි දකින්නේ. මේ සඳහා විදේශීය නිදර්ශන කොච්චර තියෙනවද? අමෙරිකාව ගත්තොත් රොනල්ඩ් රේගන්, ඉන්දියාවේ ජයලලිතා, එම්. ජී. ආර්ලා දේශපාලනයට ආවා. අද කවුරුත් කියලා නැහැ ඔවුන් නිසා ඒ පක්ෂවලට හානියක් සිදුවුණා කියලා. මේ නිසා ඔය කතාවට උත්තරයක් දෙන්න තරම්වත් වටින්නේ නැති කතාවක්.ලංකාවේ විපක්ෂයේ දේශපාලනය ගැන මං කලිනුත් කිව්වනේ. ඔවුන් හැම වෙලාවේම බලන්නේ වේදිකාවට නැගලා මොනවා හරි දෙයක් කියන්නයි. ඒ හැරෙන්න වෙනත් සාර්ථක වැදගත් දෙයක් ඔවුන්ගෙන් කියවෙන්නේ නැහැ. මිනිස්සුන්ව සතුටු කරන්නයි ඔවුන් මේ වගේ ප්‍රකාශ කරන්නේ. මේක දේශපාලනය නොවේ. මං මේක දකින්නේ තුන්වැනි පන්තියේ දේශපාලනයක් හැටියටයි.* ශ්‍රී ලංකාවේ කාන්තා අයිතිවාසිකම් පිළිබඳ නිතරම කතා බහ වෙනවා. ඒත් මේ ප්‍රශ්නය විසැෙඳන බවක් නැහැ. මෙවර කාන්තා දිනය පසුගියදා සැමරුවා. මෙවර කාන්තා දිනය නිමිත්තෙන් ඔබ කාන්තාවන් සම්බන්ධයෙන් කුමන ප්‍රකාශයක්ද කරන්නේ?පසුගිය කාලයේ අපේ රට දරුණු ත්‍රස්තවාදයකට මුහුණ පෑවා. මේ නිසා වඩාත්ම පීඩා වින්දේ, බැට කෑවේ අපේ රටේ කාන්තාවන්. දැන් රටේ තිබුණු යුද්ධය අවසාන වෙලා . එදා මවුවරුන් ලෙස, බිරින්දෑවරුන් , සහෝදරියන් ලෙස කාන්තාවට යුද්ධය නිසා දැනුන දුක දැන් නැහැ. ඒ අයට නිදහසේ ඉන්න පුළුවන් කාලය උදාවෙලා. දැන් සමස්ත කාන්තාවන්ගේ ප්‍රශ්න කතා කරන්න පුළුවන් පරිසරයක් උදාවෙලා තියෙන්නේ. කාන්තාවන්ගේ ප්‍රශ්න විසඳනවා කියන්නේ රටක ප්‍රශ්නවලින් අඩකටත් වඩා වැඩි ප්‍රමාණයක් විසඳනවා කියන එකයි. යුද්ධය නිසා ප්‍රධාන ප්‍රශ්නය විසැඳුනාට තවත් ප්‍රශ්න තිබෙන බව අපි පිළිගන්න ඕනේ. ඒ ප්‍රශ්නවලට විසැඳුම් සොයා ගන්න පුළුවන්කම දැන් තියෙනවා. ඒ සඳහා සුදුසු ම කාලය රටේ නිර්මාණය වෙලා. අපට දැන් තියෙන්නේ ඒ සඳහා ක්‍රියාත්මක වෙන්නයි. හැම තිස්සේම කතා කර කර ඉඳලා වැඩක් නැහැ. කතාවලටම සීමා කරලා විසැඳුම් හොයා ගන්න බැහැ. ඒ නිසා අප විසැඳුම් සොයාගන්න ක්‍රියාත්මක වෙන්න ඕන කාලය දැන් උදාවෙලා.* ඔබට පාර්ලිමේන්තුවට පිවිසීමට අවස්ථාව ලැබුණෙත්, ඇමැති තනතුරු ආදිය බලාපොරොත්තු වෙනවාද?ඇමැතිකමක් ලැබෙනවා කියන්නේ ලොකු තනතුරක් ලැබීමේ ආඩම්බරය අරගෙන කටයුතු කිරීමක් නෙමෙයි. ඒ අවාසනාවකට ලංකාවේ දේශපාලන රාමුවේ මෙතෙක් කල් කියැවුණේ එහෙම දෙයක්. තමන්ට ලැබිලා තියෙන කුමන තනතුරක් වූවත් අපි ඒ තුළ කටයුතු කළ යුතුයි. මං හිතන්නේ කුමන තනතුරක් ලැබුණත් අපි අන්තිමේදි කටයුතු කරන්න ඕනේ මහජන සේවකයකු ලෙසටයි. තනතුරකට වඩා වැදගත් වෙන්නේ. මහජන සේවකයා කියන ගෞරවය ලැබීමයි. ඒකයි මගේ දේශපාලන අරමුණ. මට දේශපාලනයට පිවිසිලා අලුතින් අරගන්න දෙයක් නැහැ. මට දෙන්න දෙයක් විතරයි ඉතිරිවෙලා තියෙන්නේ. ඒ ක්‍රියාව අවංක ජනතාව වෙනුවෙන් ඉටු කිරීම මගේ බලාපොරොත්තුවක්.* පසුගියදා ඔබ අන්තර්ජාතික සම්මානයට පාත්‍ර වුණා. මේ සම්බන්ධයෙනුත් යමක් ප්‍රකාශ කළොත්?ආසියාවේ ඉන්න හොඳ ම නළු නිළියන් 25 අතරට තමයි මගේ නම යොමු කළේ. ඒක පෞද්ගලිකව මටත් සතුටට කාරණයක්. ජනාධිපතිතුමා බලාපොරොත්තු වුණා ශ්‍රී ලංකාව ආසියාවේ ආශ්චර්ය කරවන්න.එහිදී සිනමා ක්ෂේත්‍රය හා සම්බන්ධ කරලා මගේ නමත් සුළුවෙන් හරි මෙහෙම සමීප වෙන එක විශාල ජයග්‍රහණයක් කියලා මට හිතෙනවා. ඒ වගේම සිනමාවේ වසර 40 කට ආසන්න කාලයක් මට ඉදිරියට ඒමට උදවු උපකාර කළ මගේ මවුපියන්, සිනමා ක්ෂේත්‍රයේ සැවොම මෙන් ම ආදරණීය පේ‍්‍රක්ෂකයන්ටත් ස්තුතිය පිරිනමන්නට මං මෙය අවස්ථාවක් කර ගන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=f1003122</link>
    <topic/>
    <author>මනෝලි සුබසිංහ</author>
    <content>ලස්සන කෙල්ල’ චිත්‍රපටයෙන් සිංහල සිනමාවට පිවිසි ඒ සුරූපී යෞවනිය අද පරිණත ගැහැනියකි. ජනප්‍රියත්වයෙන් දක්ෂතාවයෙන් කිසිවකුට සම කළ නොහැකි ඇය සිනමා අඹරේ දිදුළන වාසනාවන්තම නිළියයි. දකුණු ලකෙන් බිහිව ජනප්‍රිය තලයේ සිටින එකම සිනමා නිළිය ලෙස සිනමා අඹරේ බැබළෙන ඇය ගීතා කුමාරසිංහ ය. සිංහල සිනමාවේ ස්වර්ණමය අවධියේ නිළියක ලෙස වාසනාවන්ත ගමනක් ඇරැඹූ ගීතා කුමාරසිංහ දේශපාලන දිවිය අරඹනුයේ ද එවන් ස්වර්ණමය අවධියක වීම සුවිශේෂී ය. ජනපති මහින්ද රාජපක්ෂ මැතිඳුගේ ආරාධනාවකට දේශපාලන බිමට එක්වූ ගීතා කුමාරසිංහ මෙවර මහ මැතිවරණයට තරග වඳිනුයේ ගාල්ල දිස්ත්‍රික්කය නියෝජනය කරමිනි.*පසුගිය ජනපතිවරණයේ දී මහින්ද රාජපක්ෂ මැතිතුමා ජයග්‍රහණය කරවන්නට ඔබ වේදිකාවට නඟිනතුරුම දේශපාලනයට එක් වේ යැයි කිසිවෙක් හීනෙකින්වත් හිතන්නට නැතිව ඇති. නමුත් අද ඒ හීනය සැබෑවක් වී ඔබ පාර්ලිමේන්තු මන්ත්‍රීවරියක් ලෙස මැතිසබයට එක්වන්නට තරඟ කරනවා. මේ වෙනස ඇති වුණේ කොහොමද?පසුගිය මැතිවරණය කියන්නේ මේ රටේ තීරණාත්මක මොහොතක්. රටට ආදරයක් භක්තියක් අවංකවම හිතේ තියෙන කිසිම කෙනෙකුට ඒ මොහොතේ නිවසක් ඇතුළට වෙලා කකා බිබී ඉන්න හිත දුන්නේ නැහැ. ඇයි දෙවියනේ තිස් වසරක් තිස්සේ මේ රටේ තිබුණු යුද්ධය අවසන් කරන්නට අභීත නායකත්වයක් දුන් සේනාධිනායක මහින්ද රාජපක්ෂ මැතිතුමාට එරෙහි ව පිරිසක් නැඟී සිටින කොට දකුණේ ඉපදුණු ගැහැනියක් විදියට අපි කොහොමද අහක බලා ඉන්නේ.අපට අකෘතඤ්ඤ වෙන්න බැහැ. නැවැතත් මේ රට ලේ විලක් කරන්නට දෙන්න බැහැ. අපි යුද්දෙ බිහිසුණු බව දැක්කා. ආයේමත් අපට ඒ අප්‍රසන්න අත්දැකීම විඳින්න අවශ්‍ය නැහැ. ඒ වෙනුවෙන් මම මහින්ද රාජපක්ෂ මැතිතුමාගේ වේදිකාවට නඟිමින් අනෙකුත් කලාකරුවන් සමඟ රට වටේ ම ගිහින් හඬක් නඟන්නට දායක වුණා.මම මේ දේවල් කළේ ලාභ අපේක්ෂාවන් බලාපොරොත්තුවෙන් නෙමෙයි. මට කවදාවත් පාර්ලිමේන්තු එන්න අදහසක් තිබුණේ නැහැ. මම හැමදාමත් කිව්වේ කවදාවත් මම දේශපාලනයට නොඑන බවයි. හොඳ චිත්‍රපටයක් නැත්නම් චිත්‍රපටයකවත් රඟ නොපාන මනුස්සයෙක් මම. නමුත් ජනාධිපතිතුමාගෙන් මට ආරාධනාවක් ලැබුණා. ඒ ආරාධනාව ප්‍රතික්ෂේප නොකරන්න හේතු කිහිපයක් ම තිබුණා.*ඒ හේතු මොනවාද?මම බෙන්තර – ඇල්පිටිය ප්‍රදේශයේ උපන් කෙනෙක්. මේ ආසනයට දොළොස් අවුරුද්දක් පුරාවට මැතිසබය නියෝජනය කරන්නට මන්ත්‍රීවරයෙක් ඉදලා නැහැ. කවදත් මගේ හිතේ මම උපන් ගම් පළාතට සේවයක් කිරීමේ දැඩි අධිෂ්ඨානයක් තිබුණා. එනිසා කොළඹින් හෝ වෙනත් ප්‍රදේශයකින් ඉදිරිපත් වෙන්න මගේ අදහසක් තිබුණේ නැහැ. පීඩිත ජනතාව ඉන්නේ ගම් පළාත්වලයි. මම දැන් ඇල්පිටිය ගමේ ගෙයක් අරගෙන ඒ ප්‍රදේශයේ ම ජීවත් වෙන්නට අදහස් කරගෙන ඉන්නවා. දකුණේ ජනතාව වෙනුවෙන් මගේ ඉදිරි කාලය වෙන් කරන්නට මම දැනටමත් සුදානම්. මගේ ගම් පළාත නියෝජනය කරමින් මැති සබයට යන්නට ලැබුණොත් ඇත්තටම මට ආඩම්බරයක්. ගාලු දිස්ත්‍රික්කයේ ආදරණීය කාන්තාවන් වෙනුවෙන් බොහෝ දේ කරන්නට මගේ හිතේ පැතුම් පොදියක් තියෙනවා.*ඔබගේ ඡන්ද සටනේ සටන් පාඨය වන්නේ ‘සත්තකින් ම ඔබ වෙනුවෙන්’ යන්නයි. නමුත් මෙවැනි පාඨ හරහා පාර්ලිමේන්තුවට ගිය බොහෝ දෙනාම කාලයක් යන විට ‘ඔබ වෙනුවෙන්’ බව අමතක වෙනවා?මම දේශපාලනයට පිවිසියේ ඇත්තට ම ජනතාවට සේවයක් කරන්නයි. ගම්වල ඉන්නේ අහිංසක පිරිසක්. මේ අය ජීවත් වෙන්න දරන වෙහෙස හරිම දුක්බරයි. මහ මුහුද, මහපොළොව එක්ක හැප්පෙන එක ලෙහෙසි වැඩක් නෙමෙයි. එවැනි ජනතාවක් වෙනුවෙන් බොරු පොරොන්දු දෙන්න මට අවශ්‍ය නැහැ. දේශපාලනයට ඇවිත් සතයක්වත් හම්බ කර ගැනීමේ චේතනාවක් මගේ හිතේ කොතනකවත් නැහැ. අල්පෙනිත්තක තරම් දෙයක් දේශපාලනයෙන් හම්බ කර ගන්න මට අවශ්‍ය නැහැ.චිත්‍රපට නිළියක් නිෂ්පාදිකාවක් හැරුණු විට මම ව්‍යාපාරික කාන්තාවක්. මම ඇඟලුම් කර්මාන්ත 9ක හිමි කාරිනියක්. සේවක සේවිකාවෝ 16,000කට වඩා පිරිසක් මේවයේ සේවය කරනවා. ඉතිං මට මොකට ද වෙන සල්ලි.මම දේශපාලනයට ආවේ අවංක චේතනාවෙන්. දැන් මට ලබන්න එකතු කරගන්න පොදිබැඳගන්න ධනයක් අවශ්‍ය නැහැ. තවත් මට ලබන්න කීර්තියක් නැහැ. මේ රටේ, මේ ප්‍රදේශයේ ජනතාව වෙනුවෙන් සුබ දවසක් ඇති කරලීම මගේ ඒකායන පරමාර්ථයයි. ඒ සඳහා මට දැන් අවස්ථාව ලැබී තිබෙනවා. මම කැමැති ජනතාව වෙනුවෙන් සේවයක් කළ හැකි මහත්මා දේශපාලනයකටයි. ඒ කටයුත්තට මම සැදී පැහැදී ඉන්නවා පමණක් නෙමෙයි මට දැන් ඒ සඳහා කාලයත් උපරිමයෙන් ම තිබෙනවා.*ඉදිරියේ දී ඔබව, සිනමාවෙන් දකින්න නොලැබේදෝ කියන සැකය අපට නැතිවාම නෙමෙයි. ගීතා කුමාරසිංහ කියන දේශපාලඥවරියට දශක තුනකට අධික කාලයක් නිරත වූ සිනමාව අමතක වෙලා යාවිද?එහෙම සිද්ධ වෙයි කියලා මොහොතකටවත් හිතන්න එපා. මගේ ජීවිතේ මට හැම දෙයක් ම ලැබුණේ සිනමාව නිසයි. මම මේ රටේ හත් පාරක් ජනප්‍රිය නිළිය වුණා. හොඳම නිළිය වුණා. මම ජනප්‍රිය චිත්‍රපට නිෂ්පාදිකා වෙලා තිබෙනවා. හොඳම චිත්‍රපට නිෂ්පාදිකා සම්මානය ලැබී තිබෙනවා. මුළු මහත් ශ්‍රී ලංකාවම මට ආදරය කරන්නේ ගෞරවය කරන්නේ සෙනෙහස දක්වන්නේ ඒ නාමෙන්. සිනමා නිළියක් වෙන්නට ලැබීම මා ලද පූරුවේ පිනක්. අද මා වටා මේ තරම් විශාල ජනකායක් එක් රොක් වී සිටින්නේ නිළියක ලෙස මා ලැබූ ජනප්‍රියතාවය නිසයි. මට ඒක අමතක වෙන්නෙත් නැහැ. අමතක කරන්නත් බැහැ. මම එහෙම කළොත් එයින් ඉස්මතු වන්නේ මගේ ගුණමකු බවයි.ගීතා කුමාරසිංහ කියන නිළිය මේ රටේ සුවහසක් සිනමා ලෝලින්ට කවදාවත් අහිමි වෙන්නේ නැහැ. හැබැයි මම ලැබෙන ලැබෙන චිත්‍රපටයේ රඟපාන කෙනෙක් නම් නෙමෙයි. හොඳ චිත්‍රපටයක් ලැබුණොත් කරනවා. මේ ප්‍රතිපත්තිය මම හැමදාමත් අනුගමනය කළ එකක්. මම තෝරාගන්නේ හොඳ චිත්‍රපටයක් විතරයි. හොඳම නිළිය වෙලා තමයි නවතින්නේ. ඒ වගේ තමයි මම දේශපාලනය කරන්නෙත්. පිරිසිදු දේශපාලන වටපිටාවක් තුළ අවංක චේතනාවෙන් ජනතාවට උපරිම සේවයක් කිරීම මගේ එකම අරමුණයි. එවගේ ම සිනමාව නඟා සිටුවන්නට මගේ දායකත්වය උපරිමයෙන් ලබා දෙන්නටත් මම පසුබට වෙන්නේ නැහැ.*කලාකරුවෝ බොහෝ දෙනෙක් පාර්ලිමේන්තුවට ආවා ගියා. අදටත් ඉන්නවා. නමුත් කලාව නැංවීමෙහිලා සිදු වූ විශේෂතා දකින්නට ලැබෙන්නේ අල්ප වශයෙන් නේද?මේ ඉන්න අය සහ ගිය අය මේ රටේ කලාවට, කලාකරුවන්ට කළාට වැඩි යමක් කරන්න මගේ හිතේ උනන්දුවක් තියෙනවා. මම මැතිසබයට යන්නේ වැඩක් කරන්නයි. සිනමාවේ අභිවෘද්ධිය සඳහා යම් සේවයක් කිරීම මගේ වගකීමක්. ජනප්‍රිය නළු නිළියන් ගැන හිතන විට දකුණකරෙන් බිහි වූ එකම ජනප්‍රිය නිළිය මමයි කියා මම මා විසින් ම හඳුන්වා දෙන්නට කැමැතියි. උදාහරණ හැටියට අනෙකුත් නිළියන් ගැන හිතන්න. මාලිනි කැලණියෙන්. විජය සීදුවෙන්. සබීතා වෙන්නප්පුවෙන්. ජීවරාණි පානදුරෙන්. අනෝජා බදුල්ලෙන්. වසන්ති ගම්පහ. පුණ්‍යා මීරිගමින්. සනත් නුවරින්. ජීවන් සීදුවෙන්. නමුත් බෙන්තර ගඟින් එහාට ඉන්න එකම සිනමා නිළිය මම යි. කලාවෙන් මට ලැබුණු දේ බොහෝයි.*දේශපාලනමය වශයෙන් ඔබගේ අනාගත බලාපොරොත්තු මොනවාද?මට දේශපාලනයෙන් හරි හම්බ කර ගන්න ඕනකමක් නැහැ. එනිසා මට ලැබෙන වැටුප පවා මම මගේ ආසනයේ ජනතාවගේ අභිවෘද්ධිය උදෙසා පරිත්‍යාග කරන්නට දැනටමත් හිතලා ඉවරයි. අඟ හිඟකම් බහුල පවුල්වල ඉගෙනීමට දක්ෂතා ඇති දරුවන්ට උසස් අධ්‍යාපනය සඳහා අරමුදලක් පටන් ගෙන මගේ වැටුප සම්පූර්ණයෙන් එයට යොදවනවා. එවගේ ම මේ ප්‍රදේශයේ රැකියා විරහිත තරුණ තරුණියන්ට රැකියා අවස්ථා ලබාදීම සඳහා ඇගළුම් කර්මාන්ත ආරම්භ කිරීමත් මගේ අරමුණක්.තේ දළු නෙලන, කෘෂිකර්මාන්තයේ නියැළෙන, ධීවර කර්මාන්තයේ නියැළෙන කාන්තාවන් ගැන විශේෂ අවධානයක් යොමු කරමින් ඔවුන්ගේ ජනජීවිතය නගා සිටුවීමට ක්‍රියා කරනවා. සත්තකින් ම මම මේ ආසනයට එන්නේ ඔබ වෙනුවෙන් සේවය කරන්නටයි.මේ රටේ ජනතාව මගේ සිනමා කෘති නරඹමින් මා වටා එක් රොක් නොවුණා නම් මට සිනමාවේ මෙතරම් දුරක් එන්නට බැහැ. රටේ ජනප්‍රියතම නිළිය ලෙස, හොඳම නිළිය ලෙස මාව ඔසවා තැබුවේ මේ රටේ ආදරණීය ජනතාවයි.ඉතිං මගේ රටේ අහිංසක ආදරණීය ජනතාවට සේවයක් කරන්නට කළගුණ සලකන්නට මට අවස්ථාවක් ලැබී තිබෙනවා. මට හැමදාමත් ශක්තියක් වූ මේ ජනතාව ඉදිරියේත් මට දිරියක් වන බව විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=f1003123</link>
    <topic/>
    <author>සාකච්ඡා කළේ තමරසිරි විජේසේකර දෙයියන්දර සමූහ</author>
    <content>ඉදිරි මහ මැතිවරණයට තිබෙන සූදානම හා ආණ්ඩු පක්‍ෂයට ලැබෙන ඡන්ද ප්‍රමාණය පිළිබඳ ව මෙන් ම ප්‍රදේශයේ ජනතාවට ඉදිරියේ දී කිරීමට බලාපොරොත්තු වන මෙහෙවර ගැන මාතර දිස්ත්‍රික් එක්සත් ජනතා නිදහස් සන්ධානයේ අපේක්‍ෂක එච්. ඒ. පියසේන මහතා සමඟ “දිනමිණ” කරනු ලැබූ සංවාදයකි මේ.* ඉදිරියේ දී පැවැත්වීමට නියමිත පාර්ලිමේන්තු මැතිවරණය සඳහා ඔබේ මැතිවරණ සූදානම පිළිබඳ ව කතා කළොත්...ජනාධිපතිවරණය පවත්වා ඉතා කෙටි කාලයක් තුළ තමයි නැවත මැතිවරණයකට මුහුණ දෙන්න සිදුවුණේ. ජනාධිපතිවරණයේ දී අපේ ජනාධිපතිතුමා විශිෂ්ට ලෙස ජයග්‍රහණය ලැබුවා. මුළු රටේ ම ජනතාව මහින්ද චින්තන වැඩපිළිවෙළ අනුමත කර තිබෙනවා. ඒ නිසා ඉදිරි මැතිවරණය ඉතා විශිෂ්ට ලෙස සන්ධානය ජයග්‍රහණය කරන බව පක්‍ෂ විපක්‍ෂ සියලු ම දෙනා පිළිගෙන හමාරයි. ඒ නිසා අපේ රජයට මැතිවරණය සඳහා විශේෂ සූදානමක් අවශ්‍යයි කියා මා හිතන්නේ නැහැ.අද විපක්‍ෂයේ බොහෝ අය අපිත් සමඟ අත්වැල් බැඳගෙන ඉන්නවා. මගේ මැතිවරණ කටයුතු මේ දිනවල කඩිනමින් කරගෙන යනවා. ඒ වගේ ම මම සෑම මැතිවරණයක් ම කරන්නේ ජනතාවට දැනෙන විදිහට. එය අලුත් වැඩසටහන් තුළින් තමයි කරගෙන යන්නේ. මා මෙවර පැවැත්වෙන පාර්ලිමේන්තු මැතිවරණයට යොදවන ප්‍රචාරක වියදම් විශාල වශයෙන් අඩු කර තිබෙනවා. ඒ සඳහා වියදම් වන මුදල් දිළිඳු ජනතාවට ලැබෙන ආකාරයට පොදු පහසුකම් දියුණු කරන්න අවශ්‍ය පරිදි ලබා දීමට අදහස් කර තිබෙනවා.අපි දේශපාලනඥයන් වශයෙන් අද රට තුළ අලුත් සංස්කෘතියක්, රට ගොඩනඟන වැඩපිළිවෙළක් ක්‍රියාත්මක කළ යුතු වෙනවා. එය අපේ ජනාධිපතිතුමාගේ මහින්ද චින්තන වැඩපිළිවෙළ ඉදිරියට ගෙනියන්න දෙන සහයෝගයක් ලෙස මා දකිනවා.* පාර්ලිමේන්තු මැතිවරණයෙන් තුනෙන් දෙකක (2/3) බලයක් ලැබෙන බව රජය කියනවා. නමුත් විපක්‍ෂය කියන්නේ 2/3 ක බලයක් රජයට නොලැබෙන බවයි. මේ ගැන ඔබේ අදහස කුමක්ද?විපක්‍ෂයට ඕනෑම දෙයක් කියන්න පුළුවන්. නමුත් ඡන්දය දෙන, නොදෙන එක තීරණය කරන්නේ ජනතාව. මා හිතන්නේ අපේ ජනාධිපතිතුමාගේ මහින්ද චින්තන වැඩපිළිවෙළ සමස්ත ජනතාව ම පිළිගෙන තිබෙනවා. ඒ වගේ ම මහින්ද චින්තන වැඩපිළිවෙළ ඉදිරියට ගෙනියන්න ජනතාව උපරිම සහාය රජයට ලබා දෙනවා. ඒ පිළිබඳ ව කිසි ම සැකයක් නැහැ.අද විපක්‍ෂයට යන, එන මං නැතිව ඉන්නේ. අද ඒ අය හොඳට ම බංකොළොත් වෙලා ඉන්නේ. මැතිවරණයක් එනකොට මොනවා හරි තුරුම්පුවක් දේශපාලන කරළියට ගේනවා. අද අපේ රටේ ජනතාව ඒවාට රැවටෙන්නේ නැහැ. ඒ වගේම ව්‍යවස්ථා වෙනසකට යා යුතු බව අද මුළු රටම පිළිගෙන හමාරයි. ඒ නිසා මෙවර මැතිවරණයෙන් 2/3 බලයක් ලබාගන්න එක හරියට හෙට නැඟෙනහිරින් හිරු පායනවා වගේ විශ්වාසයි.* පවතින මැතිවරණ ක්‍රමය තුළ මනාප ක්‍රමය නිසා මැතිවරණයෙන් ජයග්‍රහණය කරන්න නම් දැඩි තරගයකට මුහුණ දීමට සිදුවෙනවා නේද? ඔබ වැනි නවකයෙකුට පළපුරුදු දේශපාලනඥයන් සමඟ තරග කිරීමට ලැබීම ඔබට අභියෝගයක් වේවි කියා ඔබ සිතනවාද...?මැතිවරණයක් නොවෙයි ඕනෑම කටයුත්තක් ජයග්‍රහණය කරන්න නම් දැඩි කැපකිරීමක් අවශ්‍ය බව මම හිතනවා. ක්‍රීඩා තරගයකට කණ්ඩායමක් වශයෙන් ඉදිරිපත් වී තනිව ජයග්‍රහණයක් ලබාගැනීමට නම් විශාල උත්සාහයක් දැරිය යුතුයි. ඒ නිසා මෙවර මාතර දිස්ත්‍රික්කයට සන්ධානය යටතේ තරග වදින අපේක්‍ෂක කණ්ඩායම ඉතා ප්‍රබල කණ්ඩායමක්. ඒ වගේම පළපුරුදු දේශපාලන පරිණතභාවයක් තිබෙන පිරිසක්. ඒ බව වටහාගෙන තිබෙන නිසා මැතිවරණයෙන් ජයග්‍රහණය ලබන එක මට අභියෝගයක් වේවි කියා මා හිතන්නේ නැහැ. ඒ පිළිබඳ ද දැනටමත් මගේ ජනතාව මා වෙනුවෙන් ගත යුතු තීරණය ගෙන අවසන් බව මට විශ්වාසයි. ඒ අනුව මා ස්ථිර වශයෙන් ම මෙවර මැතිවරණයෙනුත් මාතරින් ජයග්‍රහණය කරන බව සතුටින් ප්‍රකාශ කරනවා.* විපක්‍ෂය කියනවා යුද්ධය අවසන් වී තිබියදීත් ජනතාවගේ දැනෙන ප්‍රශ්නවලට විසඳුම් ලබා දීමට රජය ඉදිරිපත් වී නැහැ කියා. එය ඔබ පිළිගන්නවාද?විපක්‍ෂයට අද කතා කරන්න මාතෘකාවක් නැහැ. දැන් ඔවුන් ජනතාවට ආදරය බව පෙන්වා මැතිවරණයෙන් ගොඩවෙන්න හදනවා. නමුත් ජනතාව ඒ අයගේ උපක්‍රමවලට රැවටුන කාලය ඉවරයි. අපේ බුද්ධිමත් ජනතාව රෑ වැටුණ වලේ දවල් වැටෙන්න සූදානම් නැති බව මට විශ්වාසයි. වසර 30 ක් පුරාවට පැවති යුද්ධය තමයි ජනතාවට දැඩි ලෙස දැනුණේ. මා හිතන්නේ අද රටේ ඕනෑම තැනක කිසිම බියක් සැකයක් නැතිව ගිහිල්ලා නැවත ගෙදර එන්න පුළුවන් වාතාවරණයක් රට තුළ තිබෙනවා. ඒකම මදිද ජනතාවට දැනෙන්න.* අත්‍යාවශ්‍ය භාණ්ඩ මිල තරමක් ඉහළ ගොස් තිබෙන බව පෙනෙන්නට තිබෙනවා. භාණ්ඩ මිල පහත හෙලන්න අලුත් වැඩපිළිවෙළක් රජයට තිබෙනවාද...?භාණ්ඩ මිල තරමක් ඉහළ ගොස් තිබෙන බව මා පිළිගන්නවා. නමුත් භාණ්ඩ මිල ඉහළ ගියා කියලා ජනතාවට එය ඒ තරම් දැනෙන්නේ නැහැ. මොකද රජය දැනට ජනතාව වෙනුවෙන් සහන රැසක් ලබා දී තිබෙනවා. උදාහරණයක් වශයෙන් ගතහොත් පොහොර සහනාධාරය ලබා දීම හඳුන්වන්න පුළුවන්. පොහොර සහනාධාරය ගොවීන්ට රජය විසින් ලබා දෙන්නේ විශාල පාඩුවක් ලබාගෙන. ඒ විතරක් නොවෙයි, සමෘද්ධිය, පාසල් පෙළපොත්, නිල ඇඳුම් සඳහාත් රජය විශාල මුදලක් යොදවනවා.* රජයට අලුත් වැඩපිළිවෙළක් නැහැ කියා විපක්‍ෂය චෝදනා කරනවා. එය ඇත්තක්ද? නැතිනම් රජයේ වැඩපිළිවෙළ සාර්ථකව ඉදිරියට ගෙන යන බවක් පෙනෙන්නට තිබෙනවාද?රජයට නිසි වැඩපිළිවෙළක් නැත කියන්නේ ඒ අයට හරි අවබෝධයක් නැති නිසා වෙන්න ඕන. රජයේ සංවර්ධන වැඩපිළිවෙළ සාර්ථකව ඉදිරියට ගෙන යන බව ජනතාවට නම් තේරුම් ගන්න හැකි වී තිබෙනවා. නැතිනම් ඔවුන් මැතිවරණවලදී අපේ රජයට සහයෝගය ලබා දේවිද කියා මා ඔවුන්ගෙන් අහනවා. අලුතින් විදුලි බලාගාර ඉදිකිරීම, මාර්ග වැඩිදියුණු කිරීම, උතුරු වසන්තය ක්‍රියාත්මක කිරීම, අලුතින් ගුවන් තොටුපොළක් ඉදිකිරීම, හම්බන්තොට වරාය සංවර්ධනය වීම, අපේ රජයේ පෙනෙන්නට තිබෙන දැවැන්ත වැඩපිළිවෙළවලින් කිහිපයක් පමණයි.* මෙවර පැවැත්වෙන පාර්ලිමේන්තු මැතිවරණයෙන් ඔබ ජය ගත්තොත් ප්‍රදේශයට ඉටුකරන්න බලාපොරොත්තු වන මෙහෙවරේ යම් සැලසුමක් සකස් කර තිබෙනවාද?මා පළාත් සභාවට තේරී පත්වීමෙන් පසුව ප්‍රදේශයේ ජනතාව වෙනුවෙන් සැළසුම් කිහිපයක් සකස් කර දැනටමත් එම වැඩසටහන් ක්‍රියාවට නැංවීම සඳහා අවශ්‍ය මූලික වැඩ කටයුතු කරලයි තිබෙන්නේ. විශේෂයෙන් මා ප්‍රදේශයේ හඳුනා ගත්තු ආර්ථික වැඩසටහන් කිහිපයක් ඉටුකරන්න තමයි ප්‍රමුඛත්වය දී තිබෙන්නේ. දකුණු පළාත තුළ සම්පත් බහුලයි. නමුත් ඒවායින් නිසි ප්‍රයෝජන තවම ලබාගෙන නැහැ. රත්නපුරයේ පමණක් නොවෙයි මැණික් තිබෙන්නේ දකුණේත් මැණික් තිබෙනවා. විශේෂයෙන් දකුණු පළාත තුළ මැණික් කර්මාන්තය දියුණු කරන්න මා අවශ්‍ය පියවර ගන්නවා. මැණික් කැපීම පිළිබඳ පුහුණු මධ්‍යස්ථාන ආරම්භ කරනවා. ඒ තුළින් අපේ රටට විශාල විදේශ විනිමයක් ලබාගන්න අවස්ථාව ලැබෙනවා. ඒ විතරක් නොවෙයි. විශාල පිරිසකට රැකියා අවස්ථා ලබා දෙන්නත් පුළුවන් බවට මට විශ්වාසයක් තිබෙනවා.ඒ විතරක් නොවෙයි කෘෂි අංශය දකුණු පළාත තුළ ඵලදායී ලෙස වැඩිදියුණු කරනවා. දැනටමත් තේ වගාව සඳහා අවශ්‍ය තේ පැළ නිෂ්පාදනය කිරීමට පියවර ගෙන තිබෙනවා. එම තේ පැළ නිෂ්පාදන වියදම පමණක් ලබාගෙන ගොවීන්ට බෙදා දීමටත් අවශ්‍ය පියවර ගන්නවා. තවද තේ වගාව ක්‍රමානුකූ®ලව නවීන තාක්ෂණය යොදා ගනිමින් සාර්ථකව කරගෙන යන්න ගොවීන්ට අවශ්‍ය උපදෙස් ලබා දෙන්නත් බලාපොරොත්තු වෙනවා. කෘෂිකර්මාන්තය දියුණු කළොත් පමණයි අපේ රටේ ආර්ථිකය ගොඩනඟන්න අපට හැකියාව ලැබෙන්නේ. ඒ නිසා මා පාර්ලිමේන්තුවට තේරී පත් වීමෙන් පසු දැනට ක්‍රියාත්මක කරගෙන යන වැඩසටහන් අඛණ්ඩව ඉදිරියට ගෙන යන බවට මා ජනතාවට පොරොන්දු වෙනවා.* ඉදිරි මැතිවරණයෙන් මාතර දිස්ත්‍රික්කයේ ජයග්‍රහණය ගැන ඔබේ මතය කුමක්ද...?ජනාධිපතිවරණයෙන් ලැබුවාට වඩා ඡන්ද ප්‍රතිශතයක් අපේ සන්ධාන රජයට ලැබෙන බව මට විශ්වාසයි. එයට හේතුව තමයි අද දකුණේ විපක්‍ෂයක් තිබෙන බවක් වත් පෙනෙන්නට නැහැ. තවද විපක්‍ෂයේ බොහෝ අය අද ඉන්නේ අපිත් සමඟයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=f1003124</link>
    <topic>ලංකාවේ පළමුවැනි මහ මැතිවරණය</topic>
    <author>ඒ. කේ. ආර්. ද සිල්වා</author>
    <content>ලංකාවේ පළමුවන මහ මැතිවරණය පවත්වන ලද්දේ 1931 දී ය. ඒ ඩොනමෝර් කොමිෂමේ යෝජනා අනුව සර්වජන ඡන්ද බලය ලබා දී පිහිටුවන ලද පළමුවැනි රාජ්‍ය මන්ත්‍රණ සභාව සඳහා ය.එම කොමිසමේ යෝජනා අනුව 1931 ජනවාරි අටවැනි බ්‍රහස්පතින්දා නිකුත් කළ රජයේ නිවේදනය අනුව ලංකාව ඡන්ද කොට්ඨාස 50 කට බෙදා වෙන්කරන ලදී. ඉන් 14 ක් ම අයත්වූයේ බස්නාහිර පළාතට යි. මධ්‍යම පළාතට අටක් ද, දකුණු පළාතට 07 ක් ද, උතුරු පළාතට ත්, වයඹ පළාතට ත්, සබරගමුවට ත් ඡන්ද කොට්ඨාස 05 බැගින් ද, ඌව පළාතට 03 ක් ද, වෙන්කෙරුණ අතර නැඟෙනහිරට තිබුණේ් ඡන්ද කොට්ඨාස දෙකකි. උතුරුමැද පළාත ම අයත් වූයේ අනුරාධපුර ඡන්ද කොට්ඨාසයට යි.එම ඡන්ද කොට්ඨාස පනහේ ඡන්දය පාවිච්චි කිරීම සඳහා සුදුසුකම් ලබා සිටි ඡන්දදායකයන් ගේ සංඛ්‍යාව 15,76,076 කි. ඉන් 9,76,853 ක් පිරිමින් වූ අතර 5,99,223 දෙනෙක් ගැහැනුන් ය. පිරිමින් ට වඩා ගැහැනු ඡන්දදායකයන් වැඩි වූයේ එක් ඡන්ද කොට්ඨාසයක පමණි. ඒ බලපිටියේ ය. එහි පිරිමි ඡන්ද 21,455 ක් ද, ගැහැනුන් 21525 ක් ද විය. අඩු ම ඡන්දදායකයින් සංඛ්‍යාවක් ලියාපදිංචිව සිටියේ බිබිලේ ය. එය 11,135 ක් විය.1931 රාජ්‍ය මන්ත්‍රණ සභා ආඥාවේ තුන්වැනි වගන්තිය අනුව ඒ ආඥාව වලංගු කොට හයමාසයක් ගතවීමට පෙර, තමාට සුදුසු යැයි හැඟෙන දිනයක ව්‍යවස්ථාදායක මන්ත්‍රණ සභාව විසුරුවා හැරීමට ආණ්ඩුකාරතුමාට බලය තිබුණි. එම ආඥාව 1931 අප්‍රේල් 15 වැනි දින වලංගු වූ බැවින් ඊට පසුදින නුවරඑළියේ දී ආණ්ඩුකාරතුමා විසින් නිවේදනයක් මගින් 1931 අප්‍රේල් 17 වැනි දින එවකට තිබූ ව්‍යවස්ථාදායක මන්ත්‍රණ සභාව විසුරුවා හරින ලදී.නාමයෝජනා භාරගැනීම සඳහා නියම වූයේ 1931 මැයි මස 04 වැනි සඳුදා ය. මැතිවරණය පැවැත්වීම සඳහා 1931 ජූනි 13 වැනි දින සිට 20 වැනි දා දක්වා දින වෙන්කරන ලදී.ඡන්ද කොට්ඨාස ගණන 50 ක් වුවත් රාජ්‍ය මන්ත්‍රණ සභාවේ මුළු මන්ත්‍රීන් සංඛ්‍යාව 61 ක් විය. ඒ නිල බලයෙන් ඇමැති මණ්ඩලයට පත් වූ මහා ලේකම්, මුදල් ලේකම් සහ නීති ලේකම් යන තුන්දෙනාත්, ආණ්ඩුකාරතුමා විසින් පත්කරන ලද මන්ත්‍රීවරුන් 08 දෙනා ත් සමඟ ය.නිල බලයෙන් මහා ලේකම් ලෙස පත්වූයේ බී. එච්. බර්ඩිලන් මහතා. මුදල් ලේකම් ලෙස ඩබ්ලිව්. ඩබ්ලිව්. වූඩ්ස් මහතාත්, නීති ලේකම් ලෙස ඊ. සැන්ට් ජේ. ජැක්සන් මහතාත් පත් වූහ.ආණ්ඩුකාරතුමා විසින් පත්කරන ලද්දේ ඇම්. ජේ. කේරි, අයි. ඇක්ස් පෙරේරා, ටී. ඇල් විලියර්ස්, ඊ. සී. විලියර්ස්, ඇම්. කේ. සල්දීන්, වී. ආර්. ෂොක්මන්, ජේ. ඩබ්ලිව්. ඩබ්ලිව්. ඔල්ඩ් පීල්ඩ් සහ සර් ස්ටුවඩ් ස්නයිදර් යන මහතුන් ය.නාමයෝජනා භාරගැනීමේදී ඡන්ද කොට්ඨාස නමයකට මන්ත්‍රීවරුන් නිතරගයෙන් පත් වූහ. එම මන්ත්‍රීවැන්හා ඡන්දදායකයන් සංඛ්‍යාව මෙසේය..අංක 04 මිනුවන්ගොඩ ඩී. ඇස්. සේනානායක මහතා ඡන්ද 33,776 අංක 07 කැලණිය ඩී. බී. ජයතිලක මහතා ඡන්ද 32,882 අංක 08 වේයන්ගොඩ ඇස්’ ඩබ්ලිව්. ආර්. ඩී. බණ්ඩාරනායක මහතා 32,590 අංක 20 හැටන් පැරී සුන්දරම් මහතා 30,409 අංක 44 බදුල්ල ඩී. එච්. කොතලාවල මහතා 15,764 අංක 45 බිබිල ජී. සී. රඹුක්පොත මහතා 11,135 අංක 47 දැදිගම ඒ. ඇෆ්. මොළමුරේ මහතා 26,368 අංක 48 රුවන්වැල්ල මීදෙණියේ අදිකාරම් මහතා 31,597 අංක 50 බලංගොඩ රත්වත්තේ අදිකාරම් මහතා 19,322උතුරේ ඡන්ද කොට්ඨාස 04 කට කිසිදු අපේක්‍ෂකයෙක් නාමයෝජනා බාර දුන්නේ නැත. අංක 30 කයිට්ස්, 31 කන්කසන්තුරේ, 32 යාපනය හා 33 පොයින්ට් පේදුරු එම ඡන්ද කොට්ඨාස හතරයි.මේ නිසා ඡඡන්ද විමසීම පවත්වන ලද්දේ කොට්කඨාස 37 කට පමණි. එම ඡන්ද කොට්ඨාස 37 ජය ගැනීම සඳහා ඉදිරිපත් වූ අපේක්‍ෂකයන් ගේ සංඛ්‍යාව 109 කි. වැඩි ම අපේක්‍ෂකයන් සංඛ්‍යාවක් ඉදිරිපත් වූයේ (හයදෙනෙකු) තලවාකැලේ ආසනයට යි. දුම්බරට පස්දෙනෙක් ඉදිරිපත් වූහ. උතුරු කොළඹ, අවිස්සාවේල්ල, පුත්තලම, බලපිටිය, උඩුගම කොට්ඨාස සඳහා අපේක්‍ෂකයන් හතරදෙනා බැගින් ද ඉදිරිපත් වූහ.මැතිවරණයේ දී අපේක්‍ෂකයන්ට ලැබුණ ඡන්ද සංඛ්‍යාව 7,06,723 කි. නරක් වූ ඡන්ද සංඛ්‍යාව 676 කි. වැඩිම ඡන්ද සංඛ්‍යාවක් එනම් ඡන්ද 67 ක් ප්‍රතික්‍ෂේප වූයේ කෑගල්ල කොට්ඨාසයේදී ය. පානදුර ඡන්ද කොට්ඨාසයේ ප්‍රතික්‍ෂේප වූයේ එක් ඡන්දයක් පමණි.වැඩි ම ඡන්දදායකයන් පිරිසක් ඡන්දය ප්‍රකාශ කොට තිබුණේ පානදුර කොට්ඨාසයේය. එය 31,367 කි. ඡන්දදායකයන් අඩු ම සංඛ්‍යාවක් ඡන්දය පාවිච්චි කොට තිබුණේ අනුරාධපුර කොට්ඨාසයේය. එය 9221 කි.වැඩි ම ඡන්ද සංඛ්‍යාවක් එනම් ඡන්ද 20011 ලබාගත් මන්ත්‍රීවරයා, පානදුර ජය ගත් සුසන්තා ද ෆොන්සේකා මහතා යි.මන්නාර් – මුලතිව් ජය ගත් ඇම්. ඇස්. ආනන්දන් මහතා අඩුම ඡන්ද සංඛ්‍යාව 5647 ලබාගත්තේය. වැඩි ම වැඩි ඡන්ද සංඛ්‍යාව වූ 16,582 ලබාගත්තේ මීගමුව ජය ගත් වාසලමුදලි ඒ. ඊ. රාජපක්‍ෂ මහතාය. අඩු ම වැඩි ඡන්ද සංඛ්‍යාව ලබාගත්තේ උඩුගම ජය ගත් හෙන්රි අමරසූරිය මහතා යි. එතුමාගේ වැඩි ඡන්ද ගණන 71 ක් විය. අපේක්‍ෂකයින් 16 දෙනෙකුගේ ඇප මුදල් අහිමි විය.මැතිවරණයට තරග කළ විදේශිකයන් පස් දෙනාගෙන් ජය ගත්තේ දෙදෙනෙක් පමණි. ඒ අනුරාධපුරය ජය ගත් එච්. ආර්. පී‍්‍රමන් මහතාත්, බණ්ඩාරවෙල ජය ගත් ඒ. පෙලෝස් ගෝර්ඩන් මහතාත් ය.පළමුවරට රාජ්‍ය මන්ත්‍රණ සභාව කැඳවන ලද්දේ 1931 ජූලි 07 වෙනිදාය. ජූලි 09 වැනි දින ඇමැතිවරුන් පත්කර ගන්නා ලදී. ඇමැති මණ්ඩලය 10 ක් වූ අතර නිල බලයෙන් පත් වූ තුන්දෙනා ද එයට අයත් විය. ඉතිරි 07 දෙනාගෙන් 05 දෙනෙක් සිංහල ජාතිකයින් ද, ද්‍රවිඩ හා මුස්ලිම් ජාතිකයන් දෙදෙනෙක් ද අයත් වූහ.කැලණියට නිතරගයෙන් පත් වූ ඩී. බී. ජයතිලක මහතා ස්වදේශ ඇමැති පදවියටත්, මිනුවන්ගොඩට නිතරගයෙන් පත් වූ ඩී. ඇස්. සේනානායක මහතා කෘෂිකර්ම හා ඉඩම් ඇමැති පදවියටත්, කළුතර මන්ත්‍රී චාල්ස් බටුවන්තුඩාව මහතා පළාත් පාලන ඇමැති පදවියටත්, ගාල්ලේ මන්ත්‍රී සී. ඩබ්ලිව්. ඩබ්ලිව්. කන්නන්ගර මහතා අධ්‍යාපන ඇමැති පදවියටත්, ගම්පොල මන්ත්‍රී ටී. බී. පානබොක්කේ මහතා සනීපාරක්‍ෂාව පිළිබඳ ඇමැති පදවියටත්, හැටන් ආසනයට නිතරගයෙන් පත්වූ පැරී සුන්දරම් මහතා කම්කරු වෙළෙඳාම හා කර්මාන්ත ඇමැති පදවියටත්, දකුණු මඩකලපුව මන්ත්‍රී එච්. ඇම්. මාකස් මාකර් මහතා මංමාවත් හා කර්මාන්ත ඇමැති පදවියටත් පත් වූහ.රාජ්‍ය මන්ත්‍රණ සභාව විවෘත කරන ලද්දේ 1931 ජූලි 10 වෙනි දිනය. එදින ස්වදේශ කටයුතු ඇමැති බාරොන් ජයතිලක මහතා සභානායක ලෙස ත්, දැදිගම මන්ත්‍රී ඒ. ඇෆ් මොලමුරේ මහතා කථානායකවරයා ලෙසත්, උප කථානායක ලෙස අවිස්සාවේල්ල මන්ත්‍රී ඇෆ්. ඒ. උබේසේකර මහතාත්, කාරක මණ්ඩල උප සභාපති ලෙස ත්‍රිකුණාමල – මඩකලපුව මන්ත්‍රී ඇම්. ඇම්. සුබ්‍රමනියම් මහතාත් පත්කර ගන්නා ලදී.එදිනම සියලු ම මන්ත්‍රීන් ඇතුළත් වන පරිද්දෙන් කාරක සභා හතක් ද පත්කර ගන්නාාලදී. එම කාරක සභා හතට පත්වූ මන්ත්‍රීවරුන්, ඔවුන්ගේ ඡන්ද කොට්ඨාස හා ජය ගත් පාටත්, වැඩි ඡඡන්ද ගණනත් මෙසේ ය.ස්වදේශ කටයුතු කාරක සභාව1. ඩී. බී. ජයතිලක කැලණිය නිතරඟයෙන් 2. ජී. සී. ඇස්. කොරයා හලාවත කොළ පාට වැඩි ඡන්ද 13,757 3. ඊ. ඩබ්ලිව්. පෙරේරා හොරණ කොළ පාට වැඩි ඡන්ද 12,432 4. ඊ. ඒ. පී. විජේරත්න කෑගල්ල කොළ පාට වැඩි ඡන්ද 3,397 5. ආර්. ඇස්. තෙන්නකෝන් කටුගම්පොල කොළ පාට වැඩි ඡන්ද 6,313 6. ජේ. සී. රත්වත්තේ අදිකාරම්තුමා නිතරඟයෙන් පත්විය. බලංගොඩ 7. ජේ. ඩබ්ලිව්. ඕල්ඩ් පීල්ඩ් පත් කළ මන්ත්‍රීකෘෂිකර්ම හා ඉඩම්1. ඩී. ඇස්. සේනානායක මිනුවන්ගොඩ නිතරඟයෙන් 2. මීදෙණියේ අදිකාරම්තුමා රුවන්වැල්ල නිතරඟයෙන් 3. පී. බී. නුගවෙල ගලගෙදර රතුපාට වැඩි ඡන්ද 1054 4. පැලෝස් ගෝර්ඩන් බණ්ඩාරවෙල කොළ පාට වැඩි ඡන්ද 3297 5. ඊ. ඩබ්ලිව්. අබේගුණසේකර නුවරඑළිය රතු පාට වැඩි ඡන්ද 3136 6. ඇෆ්. ඒ. උබේසේකර අවිස්සාවේල්ල කහ පාට වැඩි ඡන්ද 994 7. ජෝන් කොතලාවල කුරුණෑගල කොළ පාට වැඩි ඡන්ද 9045 8. ඊ. ඒ. රාජපක්‍ෂ මීගමුව රතු පාට වැඩි ඡන්ද 16,582පළාත් පාලනය1. චාල්ස් බටුවන්තුඩාවේ කළුතර කොළ පාට වැඩි ඡන්ද 1040 2. ඩබ්ලිව්. ආතර් ද සිල්වා මොරටුව රතුපාට වැඩි ඡන්ද 8771 3. ජී. කේ. ඩබ්ලිව්. පෙරේරා මාතර කහපාට වැඩි ඡන්ද 3459 4. ඩී. සුසන්තා ද ෆොන්සේකා පානදුර රතුපාට වැඩි ඡන්ද 8656 5. ඩී. ඩී. ඇතුලත්මුදලි මතුගම කහපාට වැඩි ඡන්ද 3015 6. ඩී. වනිගසේකර වැලිගම කහපාට වැඩි ඡන්ද 3692 7. ඇම්. ඇම්. සුබ්‍රමනියම් ත්‍රිකුණාමලය – මඩකලපුව රතු පාට වැඩි ඡන්ද 2216 8. ඇස්. ඩබ්ලිව්. ආර්. ඩී. බණ්ඩාරනායක වේයන්ගොඩසනීපාරක්‍ෂාව1. ටී. බී. පානබොක්කේ ගම්පොල කොළ පාට 2952 2. ජෝර්ජ් ඊ. ද සිල්වා මහනුවර කහපාට 5098 3. ඩී. එච්. කොතලාවල බදුල්ල නිතරඟයෙන් 4. ජී. සී. රඹුක්පොත බිබිලේ නිතරඟයෙන් 5. වී. ඇස්. ද ඇස්. වික්‍රමනායක හම්බන්තොට රතුපාට 10917 6. ටී. ඇල්. විලියර්ස් පත්කළ මන්ත්‍රී 7. වී. ආර්. ෂොක්මන් පත්කළ මන්ත්‍රීකම්කරු හා කර්මාන්ත1. පැරී සුන්දරම් නිතරඟයෙන් 2. අයි. ඇක්ස් පෙරේරා පත්කළ මන්ත්‍රී 3. ඇම්. ජේ. කේරි පත්කළ මන්ත්‍රී 4. ඇම්. කේ. සල්දීන් පත්කළ මන්ත්‍රී 5. ඒ. ඊ. ගුණසිංහ මැදකොළඹ රතුපාට 5203 6. ඩී. පී. ජයසූරිය ගම්පහ කොළපාට වැඩි ඡන්ද 1113 7. ඇස්. පී. වෛතිලිංගම් තලවාකැලේ රතු පාට වැඩි ඡන්ද 3975 8. ආර්. ඒ. සරවනමුත්තු උතුරු කොළඹ සුදුපාට වැඩි ඡන්ද 5795අධ්‍යාපන1. සී. ඩබ්ලිව්. ඩබ්ලිව්. කන්නංගර ගාල්ල රතු පාට වැඩි ඡන්ද 6640 2. ඩබ්ලිව්. ටී. කරල්ලියද්දේ මාතලේ රතුපාට වැඩි ඡන්ද 1098 3. ඒ. රත්නායක දුම්බර රතුපාට වැඩි ඡන්ද 2983 4. හෙන්රි අමරසූරිය උඩුගම වැඩි ඡන්ද 71 5. ජී. රොබට් ද සොයිසා බලපිටිය රතු පාට 4467 6. ජී. ඊ. මඩවල නාරම්මල රතුපාට 6693 7. ඇෆ්. ඒ. වික්‍රමනායක මොරවක රතුපාට 3425</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>12</day>
    </date>
    <link>http://www.dinamina.lk/2010/03/12/_art.asp?fn=f1003125</link>
    <topic>අළු මතින් නැඟිටින මන්නාරම</topic>
    <author>සිලාවතුර ප්‍රදේශයේ සංචාරයෙන් පසුව සටහන :- චමීර ඇල්ලදෙණිය ඡායාරූපය :- ඉන්ද්‍රජිත් පෙරේරා</author>
    <content>ත්‍රස්තවාදීන්ට නතුව පැවැති උතුරේ ප්‍රදේශ, ජාතික ආර්ථිකයට දායක කරගැනීමට රජය විධිමත් සැලසුම් සකස්කර තිබේ. එම ප්‍රදේශ කඩිනමින් සංවර්ධනය කර එම ප්‍රදේශවලට අවශ්‍ය යටිතල පහසුකම් ලබාදී ජලය, විදුලිය, රෝහල්, පාසල් ලබාදී යථා තත්ත්වයට පත් කිරීම රජයේ මූලික අරමුණයි. මේ ප්‍රදේශවල පවතින එවැනි ගැටලුවලට ප්‍රායෝගික විසඳුම් ලබාදීමට රජය සමත් වී ඇත.මන්නාරම ප්‍රදේශයට සියලු ම යටිතල පහසුකම් ලබාදීමට රජය පියවර ගෙන තිබේ. මන්නාරම සිට කොළඹට පැමිණිය හැක්කේ මන්නාරම සිට මැදවච්චියට පැමිණ එතැනින් අනුරාධපුරය පුත්තලම හරහා කොළඹට එමෙන්ය. නමුත් මන්නාරම පුත්තලම මාර්ගය ගොඩනැගීමත් සමඟ මන්නාරම සිට පුත්තලමට යාම සඳහා කිලෝමීටර් 85ක් අඩුවේ. මේ මාර්ගය ශ්‍රී ලංකා සිතියමේ ලකුණු කර තිබුණ ද පසුගිය වසර තිහක කාලය තුළ පැවැති යුද්ධය නිසා මේ මාර්ගය වල් බිහිවී තිබිණි.නඩත්තුවක් නොමැතිකමින් එම මාර්ගය විල්පත්තු අභය භූ®මියේ කොටසක්ව පත්ව තිබිණි. එහි එල්. ටී. ටී. ඊ ක්‍රියාකාරින්ගේ රජදහනක්ව පැවතිණි. නමුත් මේ ප්‍රදේශ මුදා ගැනීමත් සමඟ මේ මාර්ග නැවත සකස් කිරීම රජයේ අරමුණ විය. කොටි ත්‍රස්තවාදීන් විනාශ කිරීමේ අවසන් සටනේ විශාල කාර්යයක් කළ නාවික හමුදාවට මේ මාර්ගයේ ඉදිකිරීම් භාර දෙනු ලැබීය.නාවික හමුදාව විසින් සිලාවතුර සිට මොල්ලිකුලම දක්වා වූ කිලෝමීටර 27ක මාර්ගය එළිපෙහෙළි කරමින් වාහනයක් ගමන් කර හැකි අන්දමට සකසා තිබේ. මේ මාර්ගය එළි පෙහෙළි කිරීමේ දී නාවික හමුදාවට වල් සතුන් සමඟ ද පොරබඳන්නට විය. දිනපතා එන අලි විල්පත්තුවට පන්නා දමමින් මේ මාර්ගය පිළිසකර කිරීම සිදුවිය. ඊට අමතරව මේ මාර්ගයේ කිලෝමීටර් 27 ඇතුළත බෝක්කු 14ක් ද සාදා ඇත. මින් පසුව මාර්ග සංවර්ධන අධිකාරියට තිබෙන්නේ තාර යොදා කාපට් කිරීම පමණි. සිලාවතුර සිට එළුවන්කුලම දක්වා කිලෝමීටර් 63ක මාර්ගය ද මේ වන විට පිළිසකර කරමින් පවතී. ඊට අමතරව තවත් වෙරළබඩ මාර්ගයක් ද ඉදිකරමින් පවතී.මේ පිළිසකර කිරීම් සඳහා නාවික හමුදාවට විශේෂ දීමනා ගෙවන්නේ නැත. ටෙන්ඩර් දෙන්නේ ද නැත. එම නිසා ඔවුන් මේ කරන ජාතික මෙහෙවර මඟින් මේ රටට කෝටි ගණනක මුදලක් ඉතිරිකර දී තිබේ. මේ රටේ සියලු ;දනාට ම ආදර්ශයකි. තමන්ට ලැබෙන පඩියටවත් වැඩ කරන්නැති සමාජයක නාවික හමුදා සොල්දාදුවන් තමන්ට හමුවන වැටුපට වඩා රට ගැන හිතමින් වැඩ කරති. ඊට අමතරව මේ මාර්ගය පිළිසකර කරද්දී කොටින් වළදමා තිබූ විශාල පුපුරණ ද්‍රව්‍ය ප්‍රමාණයක් ගොඩගෙන තිබීමද විශේෂත්වයකි.සිලාවතුර නාවික හමුදා කඳවුරේ නිලධාරින් ඇතුළු හමුදා සෙබළුන් මේ මාර්ගය ඉදිකිරීමට විශාල කැපකිරීමක් කළ බව සිලාවතුර නාවික හමුදා කඳවුරේ ඒකාබද්ධ මෙහෙයුම් නිලධාරි කපිතාන් අයි. එම්. ජී. බී ජයතිලක මහතා පැවැසීය.මේ මාර්ගය ඉදිකිරීමට ගියේ වාහනවලට ගිය ඩීසල් වියදම පමණක් බවත් අනෙක් සියල්ල නාවික හමුදාවේ මානව සම්පත බව ත් ජයතිලක මහතා කීවේ ය.මේ මාර්ගය පිරිසකර කිරීමේ පාලම් අවශ්‍ය ස්ථානවලට යකඩ තාවකාලික පාලම් යොදගෙන තිබෙන බව ද ජයතිලක මහතා අප සමඟ පැවැසීය.සත්‍ය වශයෙන්ම මේ මාර්ගය දෙපසට තිබෙන වන ලැහැබ නිසා ශ්‍රී ලංකා සිතියමේ තිබෙන මේ මාර්ගය සොයාගැනීමත් ඉතා අපහසුකාර්යයකි. අද වන විට එම අපහසු කාර්ය නාවික හමුදාව ජයගෙන තිබේ. ඔවුන්ගේ රුධිරය හලා මේ රට ත්‍රස්තවාදීන්ගෙන් මුදාගත් බව සැබවි, දැන් ඔවුන් මේ රටේ සංවර්ධනයටද , සෘජුව දායකත්වය සපයා තිබේ.එය අප අගය කළ යුතුය. බල තණ්හාවෙන් තමන්ගේ ගොඩ වැඩි කර ගැනීමට පෙරුම්පුරණ සමාජයක නාවික හමුදාව විසින් සමස්ත ශ්‍රී ලාංකේය ජනතාව වෙනුවෙන් ජාතික සංවර්ධනයට සෘජුව දායකත්වය සැපයීම ඇගයීමට ලක්කළ යුතුයි. කෝටි ගණනින් මුදල් ඉතිරි කර දෙමින් ජනතාව ගේ් සුබසිද්ධිය වෙනුවෙන් නාවික හමුදාව පමණක් නොව ත්‍රිවිධ හමුදාව ම සංවර්ධන ක්‍රියාවලියේ ප්‍රබල කොටස්කරුවෝ වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n1003132</link>
    <topic>යාපනේ මාර්ග බාධකසියල්ල ඉවත් කරයි</topic>
    <author>භක්ති ධර්මප්‍රිය මෙන්ඩිස්</author>
    <content>යාපනයේ පිහිටි හමුදා මාර්ග බාධක සියල්ලම ඉවත් කිරීමට ඊයේ (12) වන විට යුද හමුදාව පියවර ගෙන තිබුණි.ත්‍රස්තවාදය පරාජය කිරීමෙන් පසු යාපනයේ ජන ජීවිතය සාමාන්‍ය අතට හැරී ඇති බවත් යාපනයේ සිවිල් ජනතාවට උපරිම නිදහස ලබාදීමට මේ පියවර ගත් බවත් යාපනය ආඥාපති මේජර් ජනරාල් මහින්ද හතුරුසිංහ මහතා පැවසීය.මීට අමතරව හමුදා මුර සංචාර විශාල වශයෙන් අඩු කර ඇත. තෙලිප්පලෙහි, තිරුණවේලි ප්‍රදේශයන්හි අධි ආරක්ෂිත කලාපයන්හි දැනට ජනතා අයිතියට පත්කළ හැකි සියලු නිවාස ගොවිබිම් ජනතාවට ලබාදීමටද හමුදාව ක්‍රියාකර තිබේ.තෙලිප්පලෙහි පිළිකා රෝහල, මූලික රෝහල ජනතා සේවය සඳහා අධි ආරක්ෂිත කලාපයෙන් ඉවත් කිරීමට ද යුද හමුදාව පියවර ගත් බව යාපනයේ ආඥාපතිවරයා පැවසීය. යාපනයේ සිවිල් ජනතාව සහ හමුදා සෙබළු අතර සුහදත්වය වැඩි කිරීම සඳහා යාපනයේ ක්‍රීඩා සමාජ සහ හමුදා කණ්ඩායම් අතර ක්‍රීඩා තරග පැවැත්වීමටද තවත් නොයෙක් විනෝදාත්මක වැඩසටහන් ක්‍රියාත්මක කිරීමටද යුද හමුදාව ක්‍රියා කරමින් සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n1003133</link>
    <topic>බන්-කී-මුන් ගේ යෝජනාවට නොබැඳි සමුළුවේ විරෝධය</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ පශ්චාත් යුද අර්බුදයක් ඇතැයි හුවාදක්වමින් එක්සත් ජාතීන්ගේ සංවිධානය කමිටුවක් පත්කිරීමට යෑම ගැන විරෝධය පළකරමින් නොබැඳි සමුළුවේ රටවල් 124 ක අස්සනින් යුතු ලිපියක් එක්සත් ජාතීන්ගේ මහලේකම් බන් කී මුන් මහතාට යවා ඇත.ඒ අනුව එක්සත් ජාතීන්ගේ මහලේකම්වරයාගේ තීරණය තුනෙන් දෙකකටත් වඩා වැඩි ඡන්ද සංඛ්‍යාවකින් ප්‍රතික්‍ෂේප වී තිබෙන බව මානව හිමිකම් හා ආපදා කළමනාකරණ ඇමැති මහින්ද සමරසිංහ මහතා පවසයි.මෙරට පැවති යුද්ධයේ මූලාරම්භයේ සිට සිදුවුණ සිද්ධීන් පිළිබඳව සොයා බැලීමට මේ වන විටත් කමිටුවක් රජය විසින් පත්කර ඇති අතර නැවතත් යුද තත්ත්වයට රට ඇදදැමීම වැළැක්වීම එහි අරමුණ බව ද සමරසිංහ මහතා සඳහන් කෙළේය.ඇමැතිවරයා මේ අදහස් පළකළේ රජයේ ප්‍රවෘත්ති දෙපාර්තමේන්තුවේ ඊයේ (12) පැවති මාධ්‍ය හමුවකට සහභාගි වෙමිනි. වත්මන් රජය ජාත්‍යන්තර ප්‍රශ්න සියල්ලෙන්ම තුනෙන් දෙකකට වඩා වැඩි ඡන්දවලින් ජය ගත් බවත්, ලබන අප්‍රේල් 09 වැනිදා වන විට පාර්ලිමේන්තුවේත් තුනෙන් දෙකක ඡන්ද බලය ලබාගන්නා බවත් ඇමැතිවරයා කීවේය.පසුගිය වසර තුනේදී ශශ්‍රී ලංකාව ගෙන ගිය මානුෂීය මෙහෙයුම නැවැත්වීමට ජාත්‍යන්තරය විශාල උත්සහ ගත් බවත්, එදා රජය පවසන දේට වඩා කිලිනොච්චියේ රෝහලේ හිටපු වෛද්‍යවරුන් කී දෑ ජාත්‍යන්තරය විශ්වාස කළ අතර, ඊට එරෙහිව රජයක් ලෙස ශක්තිමත්ව මුහුණ දී ජය ගත් බව ද මහින්ද සමරසිංහ මහතා ප්‍රකාශ කෙළේය.යුද්ධය නිමාවූ පසුවත් ශශ්‍රී ලංකාවට එරෙහිව ජාත්‍යන්තරය ක්‍රියා කිරීමට උත්සාහ කළ බවත්, පසුගිය ජනාධිපතිවරණයේදී සරත් ෆොන්සේකා කී ප්‍රකාශ නිසා නැවතත් ජාත්‍යන්තරය ශශ්‍රී ලංකාවට එරෙහිව ක්‍රියාත්මක වෙමින් පවතින බව ද ඇමැතිවරයා පෙන්වා දුන්නේය.ඊට අදාළව පසුගිය (02) බෑන් කි මුන් මහතා මෙරටට කමිටුවක් පත්කිරීමට යෝජනාවක් ඉදිරිපත් කළ බවත්, එයට ජනාධිපති මහින්ද රාජපක්‍ෂ මහතා ඊට එකඟ නොවූ බවත් සමරසිංහ මහතා කීය.එම යෝජනාවට එරෙහි වන බව පවසමින් පසුගිය (10) නොබැඳි සමුළුවේ සභාපතිගේ අස්සනින් යුතු ලිපියක් එක්සත් ජාතීන්ගේ මහලේකම්වරයාට යවා විරෝධතාව පළකර ඇත.ස්වාධීන රටක් ලෙස ශශ්‍රී ලංකාව ගොඩනැඟෙමින් තිබෙන අතර, ඊට මේ රටේ සියලුම දෙනා එකාවන්ව පෙළගැසී සිටින බවත්, ලබන අප්‍රේල් 09 වෙනිදා මේ රටේ ශක්තිමත්ම පාර්ලිමේන්තුව පිහිටුවා ශ්‍රී ලංකාවේ සංස්කෘතියට ආවේණික අයුරින් ඉදිරියට ගෙන යන බව ද සමරසිංහ මහතා වැඩිදුරටත් කීය.මේ අවස්ථාවට විදේශ කටයුතු අමාත්‍යංශයේ ලේකම් රොමේෂ් ජයසිංහ මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n1003134</link>
    <topic>වරාය සංවර්ධන ව්‍යාපෘති යටතේ 25,000කට ඍජු රැකියා</topic>
    <author>ප්‍රාර්ථනා වීරසිංහ</author>
    <content>වරාය ක්ෂේත්‍රයේ දැනට ආරම්භ කර ඇති සංවර්ධන යෝජනා ක්‍රම යටතේ, ඍජු රැකියා අවස්ථා 25,000ක් සහ වක්‍ර රැකියා ලක්ෂ 2 ක් උදාවන බව, වරාය අධිකාරියේ සභාපති ආචාර්ය ප්‍රියත් බන්දුවික්‍රම මහතා පැවැසීය.ශ්‍රී ලංකා වරාය අධිකාරිය විසින් ආරම්භ කරනු ලැබ ඇති කොළඹ වරාය පුළුල් කිරීමේ ව්‍යාපෘතිය, හම්බන්තොට වරාය ඉදිකිරීමේ ව්‍යාපෘතිය සහ ගාලු වරාය, ත්‍රිකුණාමල වරාය, ඔලුවිල්, කන්කසන්තුරේ වරාය සංවර්ධන ව්‍යාපෘති ආශ්‍රයෙන් ඇතිවන නව ආර්ථික උදාව රටේ සංවර්ධනයට ඍජුව බලපාන බවද සභාපතිවරයා කීය.මේ වරායන් ආශ්‍රිතව ආයෝජන කලාප කිහිපයක් ආරම්භ කිරීමට බලාපොරොත්තු වන බව පැවැසූ සභාපතිවරයා දැනටමත් ශ්‍රී ලංකා වරාය අධිකාරිය සමඟ විදේශීය ආයෝජකයන් 24ක් එකතු වී ඇති බවද ප්‍රකාශ කෙළේය.අවුරුදු 25කට පසුව වරාය අධිකාරිය විසින් අමෙරිකානු ඩොලර් මිලියන 98ක් වටිනා යන්ත්‍ර සූත්‍ර හා උපකරණ මිලදී ගැනීමට චීනය හා මැලේසියාව සමඟ ගිවිසුම් අත්සන් කර ඇති බවද හෙතෙම පැවැසීය.කොළඹ වරාය උපරිම ධාරිතාව කරා ළඟා වෙමින් පවතින බැවින් වරාය අභ්‍යන්තරික වශයෙන් නවීකරණය කිරීමට එම යන්ත්‍ර සූත්‍ර මිලදී ගත්තේ 1985න් පසුව බවද සභාපතිවරයා හෙළි කෙළේය.වරාය අධිකාරියේ කාර්යක්ෂමතාවය සහ ඵලදායිතාව ඉහළ නැංවීමට අදාළව මින් පෙර යන්ත්‍ර සූත්‍ර මිලදී ගැනීමට උත්සාහ කළද, ඊට දේශපාලන නායකත්වයෙන් ඉඩක් නොලැබුණු බවද සභාපතිවරයා පැවැසීය.වරාය හා ගුවන් සේවා ඇමැති චමල් රාජපක්ෂ මහතාගේ මඟ පෙන්වීම යටතේ වරාය ක්ෂේත්‍රයෙහි සංවර්ධනය වෙනුවෙන් ලබාදෙන දායකත්වය මත දැනට වරාය අධිකාරිය වාර්ෂිකව උපයන රුපියල් බිලියන 26ක ප්‍රමාණය වර්ෂ 5ක් ඇතුළත දෙගුණ කිරීමට හැකිවන බවද හෙතෙම කීය.දැනට ආරම්භ කර ඇති වරාය ක්ෂේත්‍රයේ නව ඉදිකිරීම් හා සංවර්ධන කටයුතු ආශ්‍රයෙන් ඍජු රැකියා 25000ක් සහ වක්‍ර රැකියා ලක්ෂ 2ක් පමණ උදාවන බවද සභාපතිවරයා ප්‍රකාශ කෙළේය.සභාපතිවරයා මේ අදහස් පළකෙළේ, ජනමාධ්‍ය අමාත්‍යාංශයේ දී ඊයේ (12) පැවැති මාධ්‍ය සාකච්ඡාවේදීය. මේ අවස්ථාවට අමාත්‍යාංශ ලේකම් කේ. පී. පී. රංජිත් ද සිල්වා, අතිරේක ලේකම් ජී. එස්. විතානගේ, ගුවන් තොටුපළ හා ගුවන් සේවා සමාගමේ උප සභාපති කමල් රත්වත්තේ මහත්වරු ඇතුළු අමාත්‍යාංශ නිලධාරීහු රැසක් ද සහභාගි වූහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n1003135</link>
    <topic>උතුරු වසන්තය වැඩපිළිවෙළ යටතේඑක් ලක්ෂ අසූ දෙදහසක්යළි පදිංචි කර තිබෙනවා</topic>
    <author>චමීර ඇල්ලදෙණිය</author>
    <content>උතුරු වසන්තය වැඩපිළිවෙළ යටතේ අවතැන් වූවන් එක්ලක්ෂ අසූ දෙදහස් නවසිය හතලිස් හය දෙනකු (182,946) යළි පදිංචි කර තිබෙන බව මානව හිමිකම් හා ආපදාකළමනාකරන ඇමැති මහින්ද සමරසිංහ මහතා පවසයි.කිලිනොච්චි සහ මුලතිව් දිස්ත්‍රික්කවල බිම්බෝම්බ ඉවත් කිරීමට රජය කඩිනමින් පියවර ගෙන තිබෙන බවත්, එම බිම්බෝම්බ ඉවත් කිරීමෙන් අනතුරුව එක්සත් ජාතීන්ගේ සංවිධානය මඟින් ජනතාව පදිංචියට සුදුසුයැයි සහතිකය ලැබුණු පසු නැවත පදිංචි කිරීම සිදුකරන බවත් ඇමැතිවරයා කීවේය.වවුනියාවේ අවතැන් කඳවුරුවල 61,898ක්ද, යාපනයේ අවතැන් කඳවුරුවල 1347ක්ද, රෝහල්වල අවතැන් වූවන් 1604ක් ද සිටින බව මහින්ද සමරසිංහ මහතා ප්‍රකාශ කෙළේය.නිදහසේ ගමන් කළ හැකි බලපත්‍ර ලබාගෙන 24,032 දෙනකු කඳවුරුවලින් නික්ම ගොස් තිබෙන බව පැවැසූ සමරසිංහ මහතා නියමිත දිනට නොපැමිණි සංඛ්‍යාව 4942ක් බවද කීවේය.මේ සියලුම පිරිස කඩිනමින් නැවත පදිංචි කර, සියලුම ජාතීන්ට සමඟියෙන් ජීවත් වීමට අවශ්‍ය පසුබිම සකසමින් රටේ සංවර්ධනය වේගවත් කිරීම රජයේ අරමුණ බවද ඇමැතිවරයා වැඩිදුරටත් අවධාරණය කෙළේය. රජයේ ප්‍රවෘත්ති දෙපාර්තමේන්තුවේදී ඊයේ (12) පැවැති මාධ්‍ය හමුවකට සහභාගි වෙමින් ඇමැතිවරයා මේ බව ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n1003136</link>
    <topic>දුම්රියෙන් ඉකුත් වසරේ දීමිලියන 4020ක ආදායමක්</topic>
    <author>ශීලා උඩුවර</author>
    <content>දුම්රිය දෙපාර්තමේන්තුව ඉකුත් වසරේදී රුපියල් මිලියන 4020 ක ආදායමක් ලබා ඇති අතර එය අපේක්ෂිත ඉලක්කයට වඩා රුපියල් මිලියන 74ක වැඩිවීමක් බව දුම්රිය සාමාන්‍යාධිකාරි පී.පී.විජේසේකර මහතා පැවසී ය.2009 වසරේ ආදායම් ඉලක්කය වූයේ රුපියල් මිලියන 3946 කි. 2009 වසරේ මුල් භාගයට වඩා අගභාගය ආදායම සියයට 14කින් වැඩි වී ඇතැයි ද ඒ මහතා කීය.2008 වසරේ ලබාඇති ආදායම රුපියල් මිලියන 3671 කි.දුම්රිය දෙපාර්තමේන්තුව මේ වසරේ රුපියල් මිලියන 5000ක ආදායමක් ඉලක්ක කර තිබේ. භාණ්ඩ ප්‍රවාහනය, ප්‍රවේශපත් නොමැතිව ගමන් කරන්නන් වැටලීම, දුම්රිය ඉඩම් කුලියට හා බදුදීම තුළින් ලැබූ ආදායම හා ඉකුත් වසරේ මැද භාගයේ දුම්රිය ගාස්තුව වැඩිකිරීම ආදි හේතු මේ සඳහා බලපා තිබෙන බව විජේසේකර මහතා සඳහන් කළේ ය.ප්‍රවේශපත් නොමැතිව දුම්රියෙන් යන මගී ප්‍රමාණය දැන් අඩුවී ඇති බවද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n1003137</link>
    <topic>‘මිහින් ලංකා’ සිවු මසක දීලාභ උපයා වියදමත් අඩු කරගෙන</topic>
    <author>ප්‍රාර්ථනා වීරසිංහ</author>
    <content>‘මිහින් ලංකා’ ගුවන් සමාගම පසුගිය මාස හතර ඇතුළත අත්කරගත් ලාභය නිසා සමස්ත වියදමෙන් සියයට 15ක් (15%) අඩුකරගෙන ඇති බව, මිහින් ලංකා ප්‍රධාන විධායක කපිල චන්ද්‍රසේන මහතා පැවැසීය. පසුගිය කාලයේ සමාගමේ ආදායම හා වියදම එක සමානව පැවැතියත් මේ ලබාගත් ලාභය තවත් වැඩි දියුණු කරමින් ඉදිරියට යෑමට පියවර කිහිපයක් ගෙන ඇති බවද චන්ද්‍රසේන මහතා ප්‍රකාශ කෙළේය.‘මිහින් ලංකා’ ගුවන් සමාගම මහජනතාවට ලබා දුන් පොරොන්දු මේ අයුරින්ම ඉටු කිරීම හේතුවෙන් ජනතාව ‘මිහින් ලංකා’ කෙරෙහි ගොඩනඟා ගත් විශ්වාසය මත ගුවන් සමාගමක් ලෙස නිවැරැදි මාර්ගයට පැමිණ ඇති බවද හෙතෙම කීය.මගීීන්ට වඩා හොඳ පහසුකම් සැපැයීමට හා සේවාවන් කාර්යක්ෂම කිරීම අරමුණු කරගෙන, ඉදිරි මාස දෙක - තුන ඇතුළත නව ගුවන් යානයක් මිලදී ගන්නා බවද චන්ද්‍රසේන මහතා පැවසුවේය.විශ්‍රාමික රාජ්‍ය සේවකයන්ට ණය වාරික 10ක පදනම මත ගුවන් ටිකට් පත් ලබාදීමට පියවරගෙන ඇති බව ප්‍රකාශ කළ චන්ද්‍රසේන මහතා ශ්‍රී ලාංකික පුරවැසියන්ට සැලැසිය හැකි පහසුකම් උපරිම අයුරින් ලබා දීම ‘මිහින් ලංකා’ සමාගමේ අරමුණ බව පැහැදිලි කෙළේය.චන්ද්‍රසේන මහතා මේ අදහස් පළකෙළේ, ජනමාධ්‍ය අමාත්‍යාංශයේ ඊයේ (12) පැවැති මාධ්‍ය හමුවේදීය. මේ අවස්ථාවට වරාය හා ගුවන් සේවා අමාත්‍යාංශයේ ලේකම් කේ. වී. පී. රංජිත් ද සිල්වා, වරාය අධිකාරියේ සභාපති ආචාර්ය ප්‍රියත් බන්දු වික්‍රම, ගුවන් තොටුපොළ හා ගුවන් සේවා සමාගමේ උප සභාපති කමල් රත්වත්තේ මහතා ඇතුළු අමාත්‍යාංශ නිලධාරීහු රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n1003138</link>
    <topic>එල්.ටී.ටී.ඊ.යේ තවත් 550ක්පුහුණුව දී සමාජගත කෙරෙති</topic>
    <author>මහින්ද අලුත්ගෙදර</author>
    <content>නැඟෙනහිර පළාතේ එල්.ටී.ටී.ඊ. සාමාජිකයන් 550කට වැඩි පිරිසකට පසුගියදා සිට සාමාන්‍ය ජීවන වෘත්තීන්හි නියැලීමට රජය අවස්ථාව ලබා දී තිබේ. එල්.ටී.ටී.ඊ. සංවිධානය නියෝජනය කළ ප්‍රබල සාමාජිකයෝ විශාල ප්‍රමාණයක් රජය මඟින් පුනරුත්ථාපනය කැරගෙන යන අතර ජනාධිපති මහින්ද රාජපක්ෂ මහතාගේ උපදෙස් පරිදි ත්‍රස්තවාදී පිරිස් සමාජගත කිරීමේ වැඩ සටහන යටතේ මේ පිරිසට සාමාන්‍ය ජීවිකාව කැරගෙන යාමට අවශ්‍ය පරිසරය නිර්මාණය කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n1003139</link>
    <topic>අපරාධ නඩු 15,000ක්මහාධිකරණයේ ගොඩ ගැහිලා</topic>
    <author>විජයානී එදිරිසිංහ</author>
    <content>විභාග වීමට නියමිත අපරාධ නඩු පහළොස්දහසකට ආසන්න ප්‍රමාණයක් මහාධිකරණයේ ගොඩගැසී ඇතැයි හෙළි වේ.අධිකරණ හා නීති ප්‍රතිසංස්කරණ අමාත්‍යාංශය සකස් කළ වාර්තාවකට අනුව පෙන්නුම් කරන්නේ එසේ ගොඩ ගැසී ඇති නඩුවලින් සියයට 27ක් ළමා අපයෝජනයට අදාළ නඩු බවයි. එම ප්‍රමාණය 4032 කි.මහේස්ත්‍රාත් අධිකරණවලින් මහාධිකරණයට ඉදිරිපත් කොට විභාග නොකළ නඩු ප්‍රමාණය 4060 ක් තිබේ. ජූරියක් සහිතව විභාගවිය යුතු නඩු 44ක් සහ මාර්ග අනතුරුවලට අදාළ නඩු 579ක් ද මෙසේ විභාග වීමට නියමිත නඩු තොගය අතර තිබේ. බොහෝ නඩු විභාගවීම ප්‍රමාද වී තිබීමට හේතුව වශයෙන් හෙළි වී තිබෙන්නේ නීතිපති දෙපාර්තමේන්තුවෙන් එම නඩුවලට අදාළ ලිපි ගොනු විභාගයට එවීම ප්‍රමාද වීමයි.මෙසේ ගොඩගැසී ඇති නඩු අතර ළමා අපයෝජනයට අදාළ නඩු 2795 ක් 1999 ට පෙර වරදක් සිදුකර ඇති ඒවා වෙයි.එම නඩුවලට සම්බන්ධ ළමයි මේ වනවිට වසර දහයකින් වැඩිමහල් වියට පත්වී සිටිති. එවැනි දිගු කාලයකට පසු නඩුවකට මුහුණ දීමට සිදුවීම ඔවුන්ගේ පෞද්ගලික ජීවිතයේ විවිධ ගැටලු ඇතිවීමට හේතුවන අවස්ථා ඇති බව අධිකරණ අමාත්‍යාංශය සොයාගෙන තිබේ.එබැවින් එම නඩු විභාග ප්‍රමාදවීම වැළැක්වීම සඳහා අධිකරණ අමාත්‍ය මිලින්ද මොරගොඩ සහ අගවිනිසුරු අශෝක ද සිල්වා මහතා අතර සාකච්ඡාවක් පැවැත්වුණි. එම නඩු කඩිනමින් විභාග කර අවසන් කිරීමටද එහිදී තීරණය කෙරුණි.එහි එක් පියවරක් වශයෙන් ළමා අධිකරණ පිහිටුවීම මේ වනවිටත් ආරම්භ කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n10031310</link>
    <topic>පක්ෂ නියෝජිත කාර්යාල සඳහාඡන්ද කොමසාරිස් ඉඩ දෙයි</topic>
    <author>චන්දිමා එදිරිමාන්න</author>
    <content>සෑම මැතිවරණ දිස්ත්‍රික්කයකටමත්, ඡන්ද බලප්‍රදේශයකට සහ සෑම ඡන්ද මධ්‍යස්ථානයකටමත් එක් නියෝජිත කාර්යාලයක් බැගින් පිහිටුවීමට මැතිවරණ කොමසාරිස්වරයා ඊයේ (12) දේශපාලන පක්ෂවලට අවසර ලබාදී තිබේ.මැතිවරණ නීති රීතිවලට අනුව ප්‍රචාරක කටයුතු සිදුකිරීම පිළිබඳව සාකච්ඡා කිරීමට මහ මැතිවරණයට තරග වදින දේශපාලන පක්ෂ නියෝජිතයන් හා පොලිස්පතිවරයා සමග ඊයේ (12) මැතිවරණ මහලේකම් කාර්යාලයේදී පැවැති සාකච්ඡාවේදීමැතිවරණ කොමසාරිස්වරයා එම අවසරය ලබාදුන් බව එක්සත් ජනතා නිදහස් සන්ධානයේ මහලේකම් සුසිල් ප්‍රේමජයන්ත මහතා කීය.දැනට පවතින ඡන්ද ක්‍රමයට අනුව කිසිදු දේශපාලන පක්ෂයකට තම මනාප අංක ප්‍රසිද්ධ කිරිමකින් තොරව මැතිවරණ ප්‍රචාරක කටයුතුවල යෙදිය නොහැකි බව මෙහිදී ගැඹුරින් සාකච්ඡාවට ලක්වූ බව කී ඇමැතිවරයා පවතින මැතිවරණ නීතිරීතිවලට අනුකූලව මැතිවරණ ප්‍රචාරක කටයුතු සිදු කිරීම සියලුම දේශපාලන පක්ෂවල හා අපේක්ෂකයින්ගේ යුතුකම බව අවධාරණය කෙළේය.එහිදී තවදුරටත් අදහස් දක්වමින් ඇමැතිවරයා කීවේ නීති විරෝධී පුවරු ඉවත් කිරීම සඳහා ස්වේච්ඡාවෙන්ම කටයුතු කරන ලෙස අපේක්ෂකයන් ගෙන් ඉල්ලා සිටින බවයි. එම පුවරු ඉවත් කිරීම සඳහා ලබා දෙන නිශ්චිත කාලයෙන් පසුව ඒවා ඉවත් නොකළ හොත් ඒ සඳහා පොලිසියේ සහාය ලබා ගන්නා බවද ඇමැතිවරයා කීය.මේ සාකච්ඡාවෙන් අනතුරුව මාධ්‍ය වෙත අදහස් දක්වමින් එජාප හිටපු ප්‍රධාන සංවිධායක ජෝසප් මයිකල් පෙරේරා මහතා කීවේ, නීති විරෝධී කටවුට් ඉවත් කරන්න පොලිසිය බැඳී සිටිය යුතු බවයි.රජයෙන් තාවකාලිකව ලබාදුන් හැඳුනුම්පත්වලින් ඡන්ද දූෂණ සිදුවන බවද හෙතෙම එහිදී සඳහන් කෙළේය. එමෙන්ම එම හැඳුනුම්පත් නීත්‍යානුකූලතාවෙන් තොර බවද ඔහු කීවේය.මහ මැතිවරණය නිදහස් හා සාධාරණව පැවැත්වීම සඳහා අවශ්‍ය පියවර ගන්නා ලෙස මැතිවරණ කොමසාරිස්වරයාටත්, පොලිස්පතිවරයාටත් දැන්වූ බව ප්‍රජාතන්ත්‍රවාදී ජාතික සන්ධානය වෙනුවෙන් සහභාගී වූ අනුර දිසානායක මහතා පැවැසීය.ඒ මහතා මාධ්‍ය වෙත තවදුරටත් අදහස් දක්වමින් මෙසේද කීය. නිදහස් හා සාධාරණ මැතිවරණයට බාධා පමුණුවන දේ සිදු වෙමින් පවතිනවා. ඒ තත්ත්වයට අපට එකඟ වෙන්න බැහැ. මැතිවරණ කටයුතුවලට ලංගම බස්රථ පවා යොදවා ගෙන තිබෙනවා.රාජ්‍ය මාධ්‍ය අනිසි ලෙස යොදා ගෙන තිබෙනවා.මේ කරුණු පිළිබඳව මැතිවරණ කොමසාරිස්වරයා දැනුවත් කළා. ඒ වගේම පොලිස්පතිවරයාත් දැනුවත් කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n10031311</link>
    <topic>ගලප්පත්තිමෙසේ කියයි</topic>
    <author/>
    <content>‘ජවිපෙ හඬ එහෙමයි වැඩ මෙහෙමයි’ යන හිසින් මාර්තු 9 දා දිනමිණ මුල් පිටුවේ පළ වූ ප්‍රවෘත්තිය සම්බන්ධයෙන් කරුණු පැහැදිලි කරන හිටපු පාර්ලිමේනතු මන්ත්‍රී නිහාල් ගලප්පත්ති මහතා එම වාර්තාව මුළුමනින්ම ද්වේෂ සහගත ව්‍යාජ පදනම් රහිත එකක් බව අපට දන්වා තිබේ.සිද්ධියට අදාළ හම්බන්තොට රුහුණු විජයබා විදුහලට ගලප්පත්ති මහතා ගොස් ඇත්තේ 2005 වසරේ මුල් කාර්තුවේ පාසල් ගොඩනැගිල්ලක මුල්ගල තැබීමට බව ඒ මහතා කියයි.තමාගේ ළමයා පාසලට ඇතුළත් කිරීමට නොගිය බවද ගලප්පත්ති මහතා අප වෙත එවූ ලිපියක දැක්වේ.කර්තෘ සටහන :මේ ප්‍රවෘත්තියෙන් ගලප්පත්ති මහතාට කිසියම් සිත් තැවුලක් ඇතිවූයේ නම් අපි කනගාටු වෙමු. පහේ ශිෂ්‍යත්වයෙන් අඩු ලකුණු ගත් ඔහුගේ පුත්‍රයා සම්බන්ධයෙන් අධ්‍යාපන අමාත්‍යාංශය නිකුත් කළ ලිපියද රැගෙන ගලප්පත්ති මහතාගේ බිරිඳ එම විදුහලට ගිය බව අපේ වාර්තාකරු කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n10031312</link>
    <topic>ඡන්ද පොළ රූගත කිරීමට ඉඩ දුන්ඡන්ද ස්ථානාධිපතිගේ ගෙවීම් නවතයි</topic>
    <author>ඩී. සිරිවර්ධන ගාල්ල දිසා විශේෂ</author>
    <content>ජනාධිපතිවරණයේදී දේශපාලනඥයකු ඡන්දය පාවිච්චි කරන අවස්ථාව ඡායාරූපගත කිරීමට ඉඩදුන් බව කියන ගාල්ලේ ඡන්ද ස්ථානාධිපතිවරයකුගේ ගෙවීම් නතර කොට ඇත.මැතිවරණ කොමසාරිස්වරයා මේ තීරණය ගෙන ඇත්තේ තමා දී තිබූ උපදෙස් නොතකා ක්‍රියා කිරීම නිසාය. මෙවර මහ මැතිවරණය පිළිබඳව අපේක්ෂකයන් හා පොලිස් නිලධාරීන් දැනුම්වත් කිරීමට දිස්ත්‍රික් තේරීම් භාර නිලධාරි කැඳවා තිබූ සාකච්ඡාවකදී ඒ බව ප්‍රකාශ විය.මෙවර මැතිවරණයේදී මැතිවරණ කොමසාරිස්වරයාගේ් උපදෙස් අකුරටම පිළිපැදීමට වග බලා ගැනීමේ අවශ්‍යතාව මෙහිදී පළවිය.ගාල්ල දිස්ත්‍රික් තේරීම් භාර නිලධාරි අසෝක ජයසේකර මහතා විසින් සාකච්ඡාව කැඳවා තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n10031313</link>
    <topic>තලවිල වන්දනාකරුවන්ට විශේෂ දුම්රිය සේවාවක්</topic>
    <author>ශීලා උඩුවර</author>
    <content>තලවිල ශාන්ත ආනා දේවස්ථානයේ පැවැත්වෙන මංගල්‍යයට සහභාගී වෙන වන්දනාකරුවන්ගේ පහසුව සඳහා අද සහ හෙට (13 , 14) විශේෂ දුම්රිය ධාවනය කෙරේ.මෙම දිනයන්හි පෙ. ව 9.30ට කොළඹ කොටුව දුම්රිය ස්ථානයෙන් පිටත්ව දහවල් 11.02 ට පාලවි දුම්රිය ස්ථානයට ළඟාවේ. කොළඹ කොටුවෙන් පෙ. ව. 10.45ට පිටත්ව දහවල් 12.15ට හලාවතටද ප. ව 1.10 ට පිටත්ව ප. ව 4.52 ට පුත්තලමටද පැමිණේ.13 වැනිදා ප. ව. 2.35ට මොරටුව දුම්රිය ස්ථානයෙන් පිටත්ව ප. ව 6.42ට පුත්තලමටද පැමිණේ.පාලවී දුම්රිය ස්ථානයෙන් ප. ව 2.55ට පිටත්ව ප. ව. 4.04ට මාදම්පේ දුම්රිය ස්ථානයටද පුත්තලම දුම්රිය ස්ථානයෙන් ප.ව 6.00ට පිටත්ව රාත්‍රී 9.20 ට කොළඹ කොටුවටද පැමිණේ. 14 වැනි දින පුත්තලම දුම්රිය ස්ථානයෙන් ප. ව. 4.10 ට පිටත්ව රාත්‍රී 8.06ට මොරටුවට පැමිණේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=n10031314</link>
    <topic>උතුරු-නැඟෙනහිර ප්‍රදේශවලඩෙංගු ව්‍යාප්තවීමේ වැඩි අවදානමක්</topic>
    <author>සන්ධ්‍යා කරුණාරත්න</author>
    <content>නිරිත දිග මෝසම් සුළං සක්‍රීය වීම හේතුවෙන් උතුරු - නැගෙනහිර ප්‍රදේශවල ඩෙංගු රෝගය ව්‍යාප්තවීමේ වැඩි ඉඩ කඩක් පවතින බව ඩෙංගු මර්දන වැඩසටහනෙහි වෛද්‍ය නයනා අල්විස් මහත්මිය පැවසුවාය.යාපනය දිස්ත්‍රික්කයෙන් වැඩිම ඩෙංගු රෝගීන් සංඛ්‍යාවක් වාර්තා වන බවද එම රෝගීන් සංඛ්‍යාව ජනවාරි මාසයේ සිට 1500 ක් පමණ වන අතර ජනවාරි සිට මේ දක්වා ඩෙංගු රෝග මරණ 14 ක් පමණ යාපනය දිස්ත්‍රික්කයෙන් වාර්තා වී ඇති බව ද ඇය ප්‍රකාශ කළාය.සෞඛ්‍ය අධ්‍යාපන කාර්යාංශයේ පසුගියදා පැවැති මාධ්‍ය හමුවක් අමතමින් වෛද්‍යවරිය මෙම අදහස් ප්‍රකාශ කළාය.මඩකළපුව දිස්ත්‍රික්කයෙන් ඩෙංගු රෝගීන් 605 ක්ද, ත්‍රිකුණාමලයෙන් රෝගීන් 5 / 6 ක්ද ලෙස වාර්තා වී තිබෙන අතර කෑගල්ල, කුරුණෑගල දිස්ත්‍රික්ක වලින් ඩෙංගු රෝගීන් වාර්තා වීම ඉකුත් වසරේදී ඉහළ ගියත් මේ වසර වන විට එම තත්ත්වය වෙනස් වී එම ප්‍රදේශ වලින් ඩෙංගු රෝගීන් වාර්තා වීම අඩු වී ඇතැයි ද වෛද්‍ය නයනා මහත්මිය කීවාය.ඩංගු වසංගත රෝගය වළක්වා ගැනීම සඳහා දුමායන කටයුතුද ජනතාව දැනුම්වත් කිරීමේ කටයුතු ද සෞඛ්‍ය වෛද්‍ය නිලධාරී කොට්ඨාස අනුව නිතරම සිදුකරන බවද ඇය ප්‍රකාශ කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r1003131</link>
    <topic>2050දී තෙල් සම්පත නැතිවී යෑමෙන්විකල්ප සොයා යෑමට සිදු වෙනවා</topic>
    <author>හෝමාගම සංචාරක - මංජුල හිරිපිටිය</author>
    <content>වසර 2050 වන විට ලෝකයේ තෙල් සම්පත නොමැති වී යෑම නිසා වෙනත් විකල්පවලට යෑමට සිදුවෙන බවත්, මේ නිසා ඉදිරි වසරවල තෙල් මිල විශාල ලෙස ඉහළ යෑමට ඉඩ තිබෙන බවත්, ඒ නිසා මේ සමඟ ලෝකයේ තවත් අර්බූද රැසක් පැන නගින බවත් පාරිසරික හා ස්වභාවික සම්පත් ඇමැති පාඨලි චම්පික රණවක මහතා පැවැසීය. ඒ මහතා එසේ පැවැසුවේ මත්තේගොඩ සියඹලාගොඩ ධර්මපාල කනිටු විදුහලේ පැවැති පිළිසරු පිවිතුරු පාසල් වැඩ සටහන ආරම්භ කිරීමේ අවස්ථාවට සහභාගි වෙමිනි.ඇමැති පාඨලි චම්පික රණවක මහතා මෙසේ ද පැවැසීය. 2008 වසරේ මෙරට ප්‍රධාන ප්‍රශ්න හතරකට මුහුණ දීමට සිදු වුණා. ඒ ආර්ථික, ඉන්ධන, ආහාර සහ ජල ප්‍රශ්නයි. මීට අමතරව ත්‍රස්තවාදයත් පැන නැඟී තිබුණා. මෙය ලෝකයේ සෙසු රටවලට ද බලපෑවා.ලෝක ආර්ථිකයෙන් 86% ක් පදනම් වී ඇත්තේ තෙල් මතයි. ඕනෑම දෙයක මිල ඉහළ යන විට විවිධ අර්බූද පැන නගිනවා. විශේෂයෙන් තෙල් මිල ඉහළ යන විට මේ තත්ත්වය ඇති වෙනවා.තෙල් ගෑස් හා ගල් අඟුරු වැනි සම්පත් මත ලෝකයේ පැවැත්ම රදා පවතින බව දක්නට ලැබෙනවා.ඉදිරි වසර තිහ ඇතුළත ජල ප්‍රශ්නයට ද මුහුණ දීමට සිදු වෙනවා. දිනෙන් දින වන සම්පත අඩුවීම සමඟ ඇතිවන වායු දූෂණය වැඩිවීම නිසා මේ තත්ත්වය සිදුවීමට ඉඩ තිබෙනවා.එම තත්ත්වයෙන් වැළැක්වීමට පරිසරය ආරක්ෂා කිරීම අත්‍යවශ්‍ය වෙනවා. ඒ වෙනුවෙන් හරිත ගම්මාන ඇති කිරීමට සෑම දෙනාගේම දායකත්වය ලැබිය යුතුයි.අද බොහෝ පළාත් පාලන ආයතනවලට කසළ බැහැර කිරීම ප්‍රශ්නයක් වී තිබෙනවා. නිසි ලෙස කසළ බැහැර කරවීම සිදු කරන්නේ නම් කසළ සම්පතක් කැර ගැනීමට හැකි වෙනවා. ඒ සමඟ තමන්ට යම් මුදලක් උපයා ගැනීමට අවස්ථාවක් ලැබෙනවා.මේ අවස්ථාවට රන්පත්විල විමලරතන හිමි, විදුහල්පතිනි මානෙල් ගුණවර්ධන, මධ්‍යම පරිසර අධිකාරියේ නියෝජ්‍ය අධ්‍යක්ෂ ආර්. වල්පොළ, හෝමාගම පිළිසරු බළකායේ සභාපති ආචාර්ය පී‍්‍රති කුලතුංග මහත්ම මහත්මීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r1003132</link>
    <topic>මිල්ලනිය - මුල්කඩකන්ද පවුල් 250කට පානීය ජලය නෑ</topic>
    <author>හල්තොට සමූහ – විනීතා මානෙල් ගමගේ</author>
    <content>මේ දිනවල පවතින වියළි කාල ගුණය හේතුවෙන් මිල්ලනියේ, මුල්කඩකන්ද වසමේ පවුල් 250 ක් පමණ පානීය ජලය නොමැතිව පීඩාවට පත්ව සිටිති.පහත්ගල කන්ද හා පන්සල්කන්ද යන කඳු ආශි‍්‍රතව ජීවත්වන මේ වැසියන් සඳහා ජලය ලබා ගැනීමට ආසියා සංවර්ධන බැංකු ආධාර මඟින් ඉදිකෙරුණු ප්‍රජා ජල ව්‍යාපෘතියක් ඇතත් මේ වන විට එම ජල ටැංකියට අයත් මෝටරය අකුණුසර වැදීම නිසා අක්‍රීය වී ඇතැයි එම වැසියෝ පවසති.මේ නිසා තම දෛනික අවශ්‍යතා ඉටුකර ගැනීමට අවශ්‍ය ජලය ලබා ගැනීමට කඳු මුදුණේ සිට කි. මී. 1 – 2 අතර දුරක් කඳු පාමුලට බැසීමට සිදුවන බැවින් එය විශාල කරදරයක් බවත් මේ පිළිබඳ වගකිව යුතු අයගේ අවධානය යොමු වීම වැදගත් බවත් ඔවුහු පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r1003133</link>
    <topic>පමුණුගම රෝහලේ ගිලන් රියට රියැදුරකු නෑ</topic>
    <author>පමුණුගම සමූහ</author>
    <content>පමුණුගම රෝහලේ ගිලන් රථය දැනට මාස හතරක සිට සේවයේ නොයොදවන බැවින් රෝගීන් දැඩි අපහසුතාවකට පත්ව තිබේ.මේ ගිලන් රථයේ රියැදුරු මාස හතරකට මාරුකැර ඇති අතර ඒ සඳහා රියැදුරකු පත්කැර නොමැත. මේ නිසා හදිසි අවස්ථාවකදී රාගම මීගමුව රෝහල්වලින් රියැදුරන් කැඳවන බවත් එයද සාර්ථක පිළියමක් නොවන බවත් කාර්ය බාර නිලධාරියා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r1003134</link>
    <topic>අත්තනගල්ලේ අඩු බර පාන් අලෙවිය ජයට</topic>
    <author>මීරිගම සමූහ – නිමල් විජයරත්න</author>
    <content>මීරිගම හා අත්තනගල්ල ප්‍රාදේශීය ලේකම් කොට්ඨාසයන්ට අයත්, පස්යාල, කලල්පිටිය, ඇල්ලලමුල්ල, නවගමුව, වෙදගම ආදී ප්‍රදේශවල අඩු බර පාන් අලෙවිය නිසා ජනතාවට පාන් රාත්තලක අවශ්‍යතාව සඳහා රුපියල් 45 කට වැඩි මුදලක් ගෙවීමට සිදුව තිබේ.මේ ප්‍රදේශවල අලෙවි කරන සෑම පාන් ගෙඩියකම උපරිම බර අත්තේ ග්‍රෑම් 300 කි. ඒ සඳහා රුපියල් 37 සිට 40 දක්වා මුදලක් අය කරති.වංචනිකව නිෂ්පාදනය කරන පාන් දිවා කාලයේ දී වෙළෙඳසල් වලට අලෙවි නොකරන බව කියති. අලෙවිකරනු ලබන්නේ සවස 5.30 සිට රාත්‍රී 9 දක්වා බව පැවැසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r1003135</link>
    <topic>ප්‍රසිද්ධ ස්ථානයක මත් පැන් බී දඩකති</topic>
    <author>ගම්පහ සංචාරක</author>
    <content>ගම්පහ නගරයේදී මත්පැන් බී අශෝභනව හැසිරුණ තරුණයන් 6 දෙනෙකු ගම්පහ පොලිසිය මගින් අත්අඩංගුවට ගෙන ගම්පහ අධිකරණයට ඉදිරිපත් කොට තිබුණි.චෝදනාවන්ට වරද පිළිගත් අයට එක් අයකුට රුපියල් 1500/- බැගින් පුද්ගලයන් 6 දෙනාට රුපියල් නවදහසක දඩමුදලක් ගම්පහ අතිරේක මහේස්ත්‍රාත් ඉන්දික එම්. අත්තනායක මහතා නියම කෙළේය.පැමිණිල්ල ගම්පහ පොලිසියේ දූෂණ මර්දන අංශයේ පොලිස් සැරයන් ප්‍රසාද් මහතා ඉදිරිපත් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r1003136</link>
    <topic>මදන මෝදක ගුලි අලෙවි කළවෙළෙඳුන් දෙදෙනකුට දඩ</topic>
    <author>ගම්පහ සංචාරක</author>
    <content>ගම්පහ දිසාවේ වෙළෙඳුන් දෙදෙනකු ගංජා අඩංගු මදන මෝදක ගුලි අලෙවි කළේ යැයි ගම්පහ අධිකරණයට ඉදිරිපත් කර තිබූ අතර චෝදනාවන්ට වරද පිළිගැනීම නිසා දෙදෙනා සන්තකයේ තිබූ ප්‍රමාණයන් අනුව එක් අයකුට රුපියල් 3000 බැගින්ද , එක් අයකුට 4000 බැගින්ද වූ දඩ මුදලක් ගම්පහ මහේස්ත්‍රාත් ඉන්දික එම් අත්තනායක මහතා නියම කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r1003137</link>
    <topic>ව්‍යාජ හැඳුනුම්පත් සකස් කළචීවරධාරියා තවදුරත් රිමාන්ඩ්</topic>
    <author>මිනුවන්ගොඩ සමූහ</author>
    <content>ව්‍යාජ නමකින් හැඳුනුම්පත් සකස් කරගෙන ව්‍යාජ රඟපෑමක යෙදුන බව කියන කලහපිටියේ චීවරධාරියකු මාර්තු 22 දක්වා රක්ෂිත බන්ධනාගාර ගත කිරීමට මිනුවන්ගොඩ වැඩබලන මහේස්ත්‍රාත් ප්‍රියන්ති ලියනාරච්චි මහත්මිය නියෝග කළාය.කටුනායකදී අත්අඩංගුවට ගත් මේ චීවරධාරියා විශ්වවිද්‍යාල සිසුවකු බව අනාවරණය වී ඇත.කටුනායක පොලිසියේ සැරයන් 32995 විජේරත්න මහතා මේ බව අධිකරණයට දැන්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r1003138</link>
    <topic>දින තුනක් ඇතුළතදෙදෙනෙකු දිවි නසාගෙන</topic>
    <author>වාද්දුව සමූහ</author>
    <content>දින තුනක කාලයක් ඇතුළත දී ගෙල වැලලාගෙන මිය ගිය පුද්ගලයන් දෙදෙනකු පිළිබඳව වාද්දුව හදිසි මරණ පරීක්ෂක එල්. එන්. කුරුප්පු මහතා මරණ පරීක්ෂණ පවත්වා ඇතැයි පාණදුර රෝහල් පොලිසිය පවසයි.මෙසේ දිවි හානිකර ගෙන ඇත්තේ පාණදුර පින්වල රජයේ නිවාසවල පදිංචි කපුගමගේ දොන් විජේපාල (34) සහ වාද්දුව මොල්ලිගොඩ අරියවංශ මාවතේ කොඩිතුවක්කු ආරච්චිගේ සංජය අනුරාධ (23) නමැති දෙදෙනෙකි.පාණදුර පොලිසියේ සැරයන් 41080 කරුණාරත්න මහතා ගේ මෙහෙයවීමෙන් පින්වල මියගිය අයගේ් බිරිය වන ගම්පොළගේ ශිරෝමි ෆොන්සේකා (32) නමැති එක්දරු මවක් සහ වාද්දුව පොලිසියේ කොස්තාපල් 59204 කරුණාරත්න මහතා ගේ මෙහෙයවීමෙන් මොල්ලිගොඩ ගෙල වැලලාගෙන ඇති තැනැත්තාගේ බිරිය වන කේ. දිනේෂා රෝෂනී (19) නමැති අයද මරණ පරීක්‍ෂණවලදී සාක්කි ඉදිරිපත් කර තිබේ.පින්වල දිවිනසා ගත් අයගේ පශ්චාත් මරණ පරීක්‍ෂණය පානදුර මූලික රෝහලේ අධිකරණ වෛද්‍ය නිලධාරී දොස්තර බන්දුල අබේසිංහ මහතා විසින් සහ මොල්ලිගොඩ දිවි හානිකර ගත් අය පිළිබඳව පශ්චාත් මරණ පරීක්ෂණය එම රෝහලේම සහකාර අධිකරණ වෛද්‍ය නිලධාරී දොස්තර ප්‍රශාන් විජේතුංග මහතා විසින් පවත්වන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r1003139</link>
    <topic>නිවුන් දරුවන් වෙනුවෙන්පෝෂණ වැඩසටහනක්</topic>
    <author>මහරගම විශේෂ වේහැල්ලේ පියතිලක</author>
    <content>පරිවාස හා ළමා ආරක්ෂක සේවා දෙපාර්තමේන්තුව ක්‍රියාත්මක කරනු ලබන ආදායම් අඩු පවුල්වල නිවුන් දරුවන් පෝෂණය කිරීමේ සහන සේවා වැඩසටහන යටතේ මහරගම ප්‍රාදේශීය ලේකම් බල ප්‍රදේශයේ 2008 හා 2009 වසරවල නිවුන් දරුවන් හිමි පවුල් 33ක් සඳහා රුපියල් 340,000ක මුදලක් ගෙවා ඇත.මේ සහන වැඩපිළිවෙළ යටතේ අඩු ආදායම්ලාභී පවුල්වල නිවුන් දරුවන් සඳහා සහන ආරක්ෂණ දීමනාවක් ක්‍රියාත්මක වේ. ඒ අනුව නිවුන් දරුවන් දෙදෙනකුට රු. 10,000 දීමනාවක් තිදෙනකුට රු. 15000ක දීමනාවක් හා නිවුන් දරුවන් 4 දෙනකුගෙන් යුත් පවුලකට රු. 20,000 ක දීමනාවක් පිරිනැමේ.මේ පිළිබඳ තොරතුරු සෑම ප්‍රාදේශීය සභාවකම සිටින ළමා හිමිකම් ප්‍රවර්ධන නිලධාරි මහතාගෙන් ලබාගත හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=r10031310</link>
    <topic>මදුරු මර්දනයට පිළියම් යෙදිය හැක්කේ ජනතාවටයි</topic>
    <author>වාද්දුව සමූහ</author>
    <content>මදුරුවන් බෝවීමට අවශ්‍ය පරිසරය නිර්මාණය කර තිබෙන්නේ ජනතාව බැවින් ඒ තත්ත්වය නැති කිරීම සඳහා පිළියම් යෙදිය යුත්තේ ජනතාව විසින්මයි. සෞඛ්‍ය අංශවලින් කළ හැක්කේ ඒ සඳහා ජනතාව පෙළ ගැස්සවීම පමණක් යැයි බස්නාහිර පළාත් සභාවේ ළමා රක්ෂණ, පරිවාස, කාන්තා සුබ සාධන, දේශීය වෛද්‍ය හා සෞඛ්‍ය ඇමැති ජගත් අංගගේ මහතා පැවසීය.ඩෙංගු උවදුර මර්දනය කිරීම පිළිබඳ පාණදුර නගරයේ රාජ්‍ය ආයතන සහ පෞද්ගලික ආයතන නිලධාරීන් ග්‍රාමීය සුපරීක්ෂතා කමිටුව සාමාජිකයන් සහ ස්වේච්ඡා සංවිධාන නියෝජිතයන් දැනුම්වත් කිරීමේ වැඩමුළුවක මුලසුනේ කතාව කරමින් කීවේය.පාණදුර බාලිකා විද්‍යාලයීය ශ්‍රවණාගාරයේ පැවැති මේ වැඩ මුළුව පාණදුර සෞඛ්‍ය වෛද්‍ය නිලධාරී කාර්යාලය මගින් කැඳවා තිබුණි.අපේ දරුවන් රාත්‍රී කාලයේදී පාඩම් කටයුතු කරගෙන යාමට මදුරු දඟර දල්වනවා. එහෙත් එයද වෙනත් වෙනත් ආබාධ වැළඳීමට පාදක වෙනවා. අපේ නොසැලකිළිමත්කම නිසා අපේ දරුවෝ වගේම අපිද වන්දි ගෙවනවා. මේ මදුරු මර්දනය සඳහා රජය වසරකට වැය කරන මුදලින් ජනතාවට හය මාසයක් කන්න දිය හැකියි.මදුරුවන් වඳ කිරීමේදී අපට විශාලතම අවහිරය වන්නේ නිවාසවල පීලිවල මදුරුවන් බෝවීම වැලැක්වීමයි. ඒ සඳහා ඉනිමං ලබාදුන් කණ්ඩායමක් පිහිටුවීමට අදහස් කර තිබෙනවා. ඒ වෙනුවෙන් සකස් කරන පිරිසට දීමනාවක් ගෙවීම වන බැවින් ඒ සඳහා ව්‍යාපාරිකයන්ගේ දායකත්වය ලබා ගැනීමට බලාපොරොත්තු වෙනවා.නිවාස සැලසුම් අනුමත කරන විට නිවාසවල පීලි දැමීම පිළිබඳව කිසියම් ප්‍රතිපත්තියක් රජය මගින් අනුමත කර ගත යුතුªබවද අංගගේ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=s1003131</link>
    <topic>නිල් මහ සටනේදී සා. තෝමස්විදුහලෙන් ප්‍රබල පිළිතුරක්</topic>
    <author>පි‍්‍රන්ස් ගුණසේකර</author>
    <content>කොළඹ එස්. එස්. සී. ක්‍රීඩාංගණයේ ඊයේ දෙවැනි දිනටත් පැවැති 131 වැනි රාජකීය - සාන්ත තෝමස් නිල් මහ සටනේදී සාන්ත තෝමස් ක්‍රීඩකයෝ ප්‍රථම ඉනිමට ලකුණු 314 ක් ලබා රාජකීය විදුහලට ප්‍රබල පිළිතුරුක් ලබා දුන්නේය.රාජකීය විදුහල ප්‍රථම ඉනිමේදී කඩුලු 9 ක් දැවී ලකුණු 283 ක් ලබාගැනීමට සමත් විය.දෙවැනි දිනය නිමාවෙද්දී රාජකීය විදුහල දෙවැනි ඉනිමට කිසිවෙකු නොදැවී ලකුණු 20 ක් ලබා සිටියේය. සාන්ත තෝමස් විදුහලේ ඉනිමට අර්ධ ශතක දෙකක් වාර්තා වූ අතර රාජකීය විදුහලේ ක්‍රිකට් නායක භානුක රාජපක්‍ෂ ලකුණු 68 ක් ලබාගැනීමෙන් අනතුරුව පන්දුවෙන් දස්කම් දක්වමින් ලකුණු 68 කට කඩුලු 4 ක් ද බිඳහෙලීම කැපී පෙනුණි.ශාන්ත තෝමස් ප්‍රථම ඉනිමට ජීවයක් එක්කළ දකුණතින් පන්දුවට පහරදෙන පසන් විජේවර්ධන ශතකයට ලකුණක් අඩුව තිබියදී දැවී යෑම ඊයේ දිනයේ අවාසනාවන්ත සිදුවීමක් විය.පසන් ලකුණු 99කට දවාගැනීමට මනීෂ තන්තිරිගොඩ සමත්විය. රාජකීය පිලේ නායක භානුක රාජපක්ෂ අතට උඩ පන්දුවක් ලබාදී පසන් දැවීයද්දී පන්දු 193කට මුහුණ දී සිටි අතර හතරේ පහර 13ක් එල්ල කළේය. නුවන් කවින්ද හා පසන් විජේවර්ධන තුන්වැනි කඩුල්ල වෙනුවෙන් ලකුණු 159ක සම්බන්ධතාවක් ගොඩනැංවූහ.එය මේ මහා තරගයේ 3 වැනි කඩුල්ලට සාන්ත තෝමස් ක්‍රීඩකයන් දෙදෙනෙකු ලබාගත් හොඳම සම්බන්ධතාවද විය. මෙයට පෙර 1997 දී බී. යූ. කරුණාරත්න හා එච්. එන්. ජී. පීරිස් 3 වැනි කඩුල්ලට ලකුණු 136ක් ලබා තිබුණි.නුවන් කවින්ද පන්දු 111කදී හතරේ පහර 9ක් හා හයේ පහර 2ක් සමග ලකුණු 86ක් ලබා ගත්තේය. එයට අමතරව අශාන් ප්‍රනාන්දු ලකුණු 44ක් ලබාගැනීමට සමත්විය.සාන්ත තෝමස් විදුහලේ මැදපෙළ පිතිකරුවන් ලකුණු අතරට පිවිසීම විශාල වාසියක් ගෙන දීමට සමත් විය.කෙසේ වුවද අවසන් පිතිකරුවන් සිවුදෙනා ලකුණු 04කට දවාගැනීමට රාජකීය පන්දු යවන්නෝ සමත්වූහ. තරඟයේ අවසන් දිනය අදයි.රාජකීය විදුහල ප්‍රථම ඉනිම කඩුලු 9කට ලකුණු 283 (74) චලක බෝගොඩ 47 රමිත රඹුක්වැල්ල 27, ඉමාල් ලියනගේ 25, භානුක රාජපක්ෂ 68, වරුණ දිසානායක 45, මනීෂ තන්තිරිගොඩ 31 (දිනේෂ් වල්පිට 51/4, උමේෂ් ප්‍රනාන්දු 36/2) සාන්ත තෝමස් විදුහල ප්‍රථම ඉනිම ලකුණු 314 (99.2) පසන් විජේවර්ධන 99, නුවන් කවින්ද 86, අශාන් ප්‍රනාන්දු 44, (භානුක රාජපක්ෂ 68/4, ඉම්රාන් ඛාන් 46/2, මනීෂ තන්තිරිගොඩ 69/4)රාජකීය විදුහල දෙවැනි ඉනිම කිසිවෙකු නොදැවී ලකුණු 20 යි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=s1003132</link>
    <topic>සා.අන්තෝනි ප්‍රථම ඉනිමට ලකුණු 126 යි</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර සාන්ත අන්තෝනි - මහනුවර ත්‍රිත්ව 94 වන මහා ක්‍රිකට් තරගය ඊයේ අස්ගිරිය ජාත්‍යන්තර ක්‍රිකට් ක්‍රීඩාංගණයේදී ආරම්භ කෙරුණු අතර පළමු ඉනිමේදී සාන්ත අන්තෝනි පිල ලකුණු 126 කට දවාගැනීමට ත්‍රිත්ව පිල සමත්විය. සවස තේ පානය සඳහා තරගය නතර කරන විට ත්‍රිත්ව පිල කඩුලු 3 කට ලකුණු 42 ක් ලබා තිබුණි.සාන්ත අන්තෝනි පිල පලමු ඉනිම සියල්ලන්ම දැවි 126 (54.4)අරවින්ද ප්‍රේමරත්න නොදැවී 23 පුලස්ති සිල්වා 23, හිරාන් වික්‍රමසේකර 16 (ආර්. ජලීල් 32 ට 2 යි. අකිල ජයසුන්දර 24 ට 2 යි)ත්‍රිත්ව පිල ඕවර් 12 ට 42 ට කඩුලු 3 යි.ආර්. ජලීල් නොදැවී 18 ඒ. රියාල් 18 ට 2 යි. එස්. ලියනගේ 9 ට 1 යි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=s1003133</link>
    <topic>හොඳහිත පැතිර වීමේ තානාපති ටෙන්ඩුල්කාර්</topic>
    <author/>
    <content>සිය දීර්ඝ කාලීන ජයග්‍රහණ ලැයිස්තුවට තවත් වික්‍රමයක් එක් කරමින් ඉන්දීය සුපිරි ක්‍රිකට් ක්‍රීඩක සචින් ටෙන්ඩුල්කාර් ‘හොඳහිත පැතිරවීමේ තානාපතිවරයකු’ වශයෙන් එක්සත් ජාතීන්ගේ පාරිසරික වැඩසටහන විසින් නම් කොට ඇතැයි එක්සත් ජාතීන්ගේ නිළධාරීහු පවසති.ජාත්‍යන්තර එක්දින ක්‍රිකට් තරග බිමේ ලකුණු 10,000ක් රැස්කර ගත් ලොව පළමු ක්‍රීඩකයා වන ටෙන්ඩුල්කාර්, තම මව් රට වන ඉන්දියාව හා ලොව වටා අනෙකුත් රටවල් පාරිසරික කටයුතු පිළිබඳ ක්‍රියාවන් දැනුවත් කිරීම හා ඒ සඳහා වන සහායන් වර්ධනය කිරීමට ඔහුගේ ජගත් ජනපි‍්‍රයතාවය උපයෝගී කර ගනු ඇත.“ලෝකය පුරා මා ක්‍රිකට් ක්‍රීඩා කොට එයින් සතුටක් ලබා තියෙනවා. දැන් එළැඹ තියෙන්නේ අපේ එකම නිවහන වන ලෝකය වෙනුවෙන් යමක් කිරීමේ කාලයයි” ටෙන්ඩුල්කාර් පවසයි.“ලෝකය බේරා ගැනීමේ උත්සාහයේ කොටස්කරුවෙක් වීම භාරදූර කර්තව්‍යයකි. එහෙත් එය මා බාර ගැනීමට සූදානම් අභියෝගයකි” ඔහු කියයි. එක්සත් ජාතීන්ගේ පාරිසරික වැඩසටහන හා ලොව පුරා ක්‍රිකට් ලෝ්ලීන් සමග වැඩ කරද්දී මා ඉන්නේ හොඳ මිතුරු ප්‍රජාවක් සමගයි. ඔක්කොම එකතු වුනොත් අපට මේක කරන්න පුළුවනි”.2010 වසර එක්සත් ජාතීන්ගේ ‘ජාත්‍යන්තර ජෛව විවිධත්ව වසර’ ලෙසින් නම් කර තිබියදී මේ සුපිරි ක්‍රිකට් තරුව ලොව පුරා සත්ත්ව හා ශාක විවිධත්වය අඩුවීම සම්බන්ධයෙන් ගෝලීය සහ බිම් මට්ටමේ ප්‍රතිචාරයන් නගාලනු පිණිස එක්සත් ජාතීන්ගේ සංවිධානය සමග කටයුතු කරනු ඇත.ටෙන්ඩුල්කාර් එක්සත් ජාතීන්ගේ වැඩකටයුතුවලට අමුත්තෙක් නොවේ. ඔහු මීට පෙර ඉන්දියාවේ පැවැති එක්සත් ජාතීන්ගේ ළමා අරමුදල් කටයුත්තේදී පෞද්ගලික සෞඛ්‍යයේ ඇති වැදගත්කම පිළිබඳ ඔහුගේ හඬ නැගුවේ ය.‘හොඳහිත පැතිරවීමේ තානාපතිවරයෙක්’ ලෙසින් සිය පළමු කාර්යය වශයෙන් ටෙන්ඩුල්කාර් ඊයේ රාත්‍රියේ මුම්බායිහි ආරම්භ වීමට නියමිතව තිබූ ඉන්දීය පි‍්‍රමියර් ලීග් තෙවැනි ක්‍රිකට් තරගාවලියේ සමාරම්භක උත්සවයේදී ලෝකය බේරාගැනීම වෙනුවෙන් කෙරෙන හරිත ප්‍රතිඥාවකට මූලිකත්වය දීමට නියමිතව තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=s1003134</link>
    <topic>ශ්‍රී ලංකාවේ රළ පැදීමට ජපන් ක්‍රීඩකයෝත් පැමිණෙති</topic>
    <author/>
    <content>ජපාන රළ පදින්නන්ගේ සංගමයේ Japan pro Surfing Asscociation - JPSA  රළපදින්නන් සියයකට වැඩි ගණනක් සිය උද්යෝගිමත් වර්ෂික රළ ක්‍රීඩා තරගය පැවැත්වීම සඳහා මෙම ඉන්දීය සාගර දිවයිනේ මනරම් වෙරළ තීරය වෙත පිවිසෙනු ඇත.මේ මස 19 - 23 දිනවල ශ්‍රී ලංකා ප්‍රවර්ධන කාර්යාංශය සහ ශ්‍රී ලංකන් ගුවන් සමාගම එක් ව පවත්වන ජපාන රළ පදින්නන් ගේ සංගමයේ 2010 රළ ක්‍රීඩා උළෙල සඳහා, නැඟ එන රැල්ලෙන් හා පොල් රුප්පාවලින් ගහන හික්කඩුවේ මනරම් වෙරළ තීරය කදිම ඉසව්වක් වනු ඇත.වසර පහක නිහැඬියාවකින් පසුව ජපාන රළ පදින්නන්ගේ සංගමයේ ක්‍රීඩා උළෙල හික්කඩුව වෙරළ තීරයේ නැවත පැවැත්වීම, ඉකුත් මාස නවය තුළ සුවිශේෂ අභිවර්ධනයක් සනිටුහන් කළ ශ්‍රී ලංකාවේ සංචාරක කර්මාන්තයට වැදගත් සන්ධිස්ථානයක් වන්නේ ය. ලබන වර්ෂය “එන්න , නරඹමු ශ්‍රී ලංකා - 2011” වශයෙන් ශ්‍රී ලංකා රජය විසින් ප්‍රකාශයට පත් කර තිබේ.“සුප්‍රකට JPSA තරගය නිවර්තන කලාපීය දිවයිනක් වන අපේ දිවයිනේ පැවැත්වීම සඳහා සද්කාරක රට වශයෙන් ක්‍රියා කිරීමට අපට අවස්ථාව ලැබිම වැදගත් කරුණකි. 2009 මැයි මාසයේ සිට අපේ රටට පූර්ණ සාමය උදා වී ඇති බැවින්, ශ්‍රී ලංකාවේ විශ්මය ජනක ස්ථාන පිළිබඳ සංචාරකයන්ගේ උනන්දුව නැවත ඇති කිරීම සඳහා මෙය කදිම අවස්ථාවකි.අවාරයට එන සංචාරකයන් මෙන් ම ක්‍රීඩාලෝලීන් අප ට ගෙන්වා ගැනීම සඳහා කදිම පරිසරයක් මෙන් ම හැකියාව ද අපට ඇත. යනුවෙන් මේ ක්‍රීඩා උළෙල පිළිබඳ අදහස් දක්වමින් සංචාරක ඇමැති අචල ජාගොඩ මහතා පැවැසීය. ශ්‍රී ලංකාව වසර පුරා ම සංචාරකයන් ආකර්ශනය කර ගත හැකි ගමනාන්තයක් වශයෙන් ප්‍රචාරයට පත් කිරීමට මෙන් ම රටේ දැනට පවතින සාමකාමී වාතාවරණය පිළිබඳ පණිවුඩය පතුරුවා හැරීම සඳහා ද මේ රළ ක්‍රීඩා උළෙල කදිම අවස්ථාවක් වනු ඇති බවද ඒ මහතා කියා සිටියේය.රළ ක්‍රීඩා වෘත්තිකයන්ගේ ජාත්‍යන්තර සංගමයේ සාමාජිකත්වය හිමි JPSA සංගමය ඔවුන්ගේ මේ අතිවිශේෂ ඉසව්ව සඳහා අපේ දිවයින තෝරා ගෙන ඇත්තේ2001 වසරේ සිටය. එසේ වුව ද ඉතා සාර්ථක වසර පහකට පසුව මෙම ක්‍රීඩා උළෙල අප රටින් ඈත් වී වෙනත් රටක පැවැත්වීමට ඔවුන් යොමු වූයේ අප රටේ පැවැති සිවිල් යුද්ධය නිසාය.ශ්‍රී ලංකන් ගුවන් සේවයේ සභාපති නිශාන්ත වික්‍රමසිංහ මහතා ඒ පිළිබඳ මෙසේ පවසා සිටියේ ය. විශ්මය ජනක ක්‍රීඩා උළෙල පැවැත්වීම සඳහා JPSA සංගමය විසින් ශ්‍රී ලංකාව තෝරා ගැනීම අපට කරන ලද ගෞරවයකි. ශ්‍රී ලංකාව දීර්ඝ කාලයක් තිස්සේ ම ජපාන සංචාරකයන් අතර ජනපි‍්‍රය ගමනාන්තයකි. මෙයට වසරකට පමණ පෙර සිට අප රටට සාමය උදාවීමත් සමඟ ජපානයෙන් එන සංචාරකයන්ගේ සංඛ්‍යාව සීඝ්‍රයෙන් වැඩි වෙමින් පවතී.ජපානයෙන් පිට JPSA සුවිශේෂ ඉසව් පැවැත්වෙන එක ම රට වීමේ ගෞරවය ශශ්‍රී ලංකාවට හිමි වන අතර, වසරක් පාසා ජපාන රළ ක්‍රීඩකයන් 800 කට අධික සංඛ්‍යාවක් හික්කඩුවට මෙන් ම , අග්නිදිග වෙරළ තීරයේ අරුගම් බොක්ක වෙත ද ඇදී එති.ශ්‍රී ලංකා සංචාරක සංවර්ධන අධිකාරියේ සහ ශශ්‍රී ලංකා සංචාරක ප්‍රවර්ධන කාර්යාංශයේ සභාපති එරංග බස්නායක මහතා මෙසේ කීය. ශශ්‍රී ලංකා නිරිතදිග වෙරළ තීරය රළ පෑදීමේ ක්‍රීඩාව සඳහා සුවිශේෂයෙන් ම යෝග්‍ය අඩවියකි. එසේ ම මෙතරම් දැවැන්ත තරඟාවලියක් පැවැත්වීම සඳහා අවශ්‍ය සියලු යටිතල පහසුකම්වලින් මේ වෙරළ තීරය අනුනය. ශශ්‍රී ලංකාව දැනටමත් රළ ක්‍රීඩා ගමනාන්තයක් වශයෙන් කීර්තියක් අත් කර ගෙන ඇත. සමහරවිට මෙය ආසියාවේ ම හොඳ ම ස්ථානය විය හැකිය.මෙම වර්ෂයේ තරගය ඉතා තියුණු තරගයක් විය හැකිය. මන්දයත් මේ තරඟය සඳහා වෘත්තිය මට්ටමේ තරඟකරුවන්ගේ සිට ආධුනිකයන් දක්වා තරඟකරුවන් සහභාගි වන අතර, ලෝක ප්‍රකට රළක්‍රීඩකයන් අට දෙනෙක් ම ඒ අතර සිටින නිසාත් රුපියල් 30 ලක්ෂයක ත්‍යාග මුදල මෙන් ම ශශ්‍රී ලංකන් ගුවන් සේවා කුසලානය සඳහා ඔවුන් තරග වදින නිසාත් තරගය තියුණු රළ මුහුණුවරක් ගෙන ඇත.රළ ක්‍රීඩා උළෙලට ජාත්‍යන්තර විනිසුරුවන් 15 දෙනෙකු ම සහභගි වන අතර උළෙල වාර්තා කිරීම සඳහා ජපාන මාධ්‍යවේදීන් ගණනාවක් ම පැමිණෙනු ඇත. ශ්‍රී ලංකාවේ රළ ක්‍රීඩක ප්‍රජාව සඳහා ද වෙන ම තරගයක් පැවැත්වෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=s1003135</link>
    <topic>කාල්ටන් සුපර් ස්පෝර්ට්ස් 19-21 දිනවල තිස්සමහාරාමයේදී  </topic>
    <author/>
    <content>‘තාරුණ්‍යයට හෙටක්’ සංවිධානය මගින් වාර්ෂිකව සංවිධානය කරන ශ්‍රී ලංකාවේ විශාලතම ක්‍රීඩා තරගාවලිය වන ‘කාල්ටන් සුපර් ස්පෝර්ට්ස් 2010’ තරගාවලිය ජයග්‍රාහී සිව් වැනි වරටත් තිස්සමහාරාම සිලෝන් ඔටෝ ඩ්‍රෝම් ධාවන පථයේදී මේ මස 19, 20, සහ 21 යන තෙදින තුල උත්කර්ෂවත් අන්දමින් පැවැත්වීමට සියලු කටයුතු සූදානම් කර ඇත. මෙහි සංවිධාන කටයුතු ‘තාරුණ්‍යයට හෙටක්’ සංවිධානයේ නිල ක්‍රීඩා සමාජය වන කාල්ටන් ක්‍රීඩා සමාජය සමග අනෙකුත් ක්‍රීඩා සම්මේලන හා සංගම් මගින් සිදු කරනු ලබයි.සිව්වැනි වරටත් පවත්වනු ලබන මේ තරගාවලිය සඳහා පසුගිය වසර වල නොතිබූ නව තරග ඉසව් කිහිපයක් ඇතුලත් කර ඇති අතර පාපැදි සවාරිය, මැරතන් තරගාවලිය, ඔරු පැදීමේ තරගාවලිය, මෝටර් සයිකල් හා මෝටර් රථ තරගාවලිය යන තරග ඉසව් වලට අමතරව පොලිස් නිල සුනඛ අංශය මගින් ඉදිරිපත් කරන සංදර්ශනය, ආරක්ෂක අංශ මගින් ඉදිරිපත් කරන ප්‍රදර්ශන කුටි හා සංගීත සංදර්ශන ආදී විචිත්‍රවත් විවිධ අංගයන්ගෙන් සමන්විත වේ.මෙහි ප්‍රධාන අංගයක් වන පාපැදි සවාරිය ශ්‍රී ලංකා පාපැදි සවාරි ඉතිහාසයේ නව පිටුවක් පෙරළමින් වසර 30 තිස්සේ විරසකව පැවති උතුර දකුණ යා කරමින් සහෝදරත්වයේ සවාරියක් විලස දෙවුන්දර තුඩුවෙන් ආරම්භ වී තිස්සමහාරාමයෙන් අවසන් කිරීමට සැලසුම් කර ඇත. තවද ගිනස් වාර්තා පොතේ පිටු අතර ශ්‍රී ලාංකීය නාමය සනිටුහන් කරමින් බුද්ධික රඹුක්වැල්ල විසින් ලෝක වාර්තාවක් තබමින් සිය පාද වලින් පමණක් මෝටර් රථය යාපනයේ සිට තිස්සමහාරාමය දක්වා පැදවීමට සියලු කටයුතු මේ වන විටත් සුදානම් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=s1003138</link>
    <topic>කෝට්ටේ සටන අද-හෙට මුවර්ස් පිටියේදී</topic>
    <author/>
    <content>ශ්‍රී ජයවර්ධනපුර විදුහල හා කෝට්ටේ ශාන්ත තෝමස් විදුහල අතර දොස්තර ජී. ඇන්. පෙරේරා අභියෝග කුසලානය සඳහා 34 වන වරටත් සංවිධානය කෙරුණු ‘කෝට්ටේ සටන’ නමින් විරුදාවලිය ලත් මහා ක්‍රිකට් ගැටුම අද (13) සහ හෙට (14) කොළඹ මුවර්ස් ක්‍රීඩා පිටියේදී පැවැත්වේ. මෙතෙක් පැවැති තරග අතුරින් ශ්‍රී ජයවර්ධනපුර විදුහල තරග 12 ක්ද කෝට්ටේ ශාන්ත තෝමස් විදුහල තරග 5 කද ජය අත් කර ගෙන ඇත.ශ්‍රී ජයවර්ධනපුර විදුහල අවසන් වරට ජය ලබා ඇත්තේ 2000 වසරේදී වසන්ත සිල්වාගේ නායකත්වයෙනි. සාන්ත තෝමස් විදුහල අවසන් වරට ජය ලබා ඇත්තේ 2003 වසරේ ඇරොන් ජැන්ස් ගේ් නායකත්වයෙනි.මෙවර මාලිත වික්‍රමසිංහගේ නායකත්වයෙන් පිටියට පිවිසෙන ශ්‍රී ජයවර්ධනපුර විදුහල මේ තරගවාරය තුළ කෝට්ටේ ආනන්ද ශාස්ත්‍රාලය ඉනිමකින්ද, පිලියන්දල මැදි මහ විදුහල මහනුවර සාන්ත සිල්වෙස්තර පානදුර රාජකීය විදුහලට එරෙහිව පළමු ඉනිමේ ජයද වාර්තා කර ඇත. නායක මලිත වික්‍රමසිංහ, නවෝද් කවිශාල්‍යය, තිළිණ මයුරංග හා හසිත සමරනායක යන ක්‍රීඩකයන්ගෙන් පිත්තෙන් සහ පන්දුවෙන් වැඩි දස්කම් බලාපොරොත්තු විය හැකිය.කෝට්ටේ ශාන්ත තෝමස් කණ්ඩායමේ නායකත්වය දරන්නේ රංගිත් පීරිස්ය. මේ තරගවාරයේදී පානදුර ශ්‍රී සුමංගල හොරණ තක්ෂිලා විදුහල් වලට එරෙහිව පළමු ඉනිමේ ජය වාර්තා කර ඇති අතර සාන්ත තෝමස් විදුහලේ බලාපොරොත්තු තැබිය හැකි ක්‍රීඩකයන් ලෙස නායක රංගිත් පිරිස් ගිහාන් බෙනඩික් ප්‍රදීප් ආනන්ද සඳහන් කළ හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=s1003136</link>
    <topic>තංගල්ල පාසල්වොලිබෝල් ඇරැඹේ</topic>
    <author>වීරකැටිය සමූහ</author>
    <content>තංගල්ල අධ්‍යාපන කලාපයේ අන්තර් පාසල් වොලිබෝල් තරගාවලිය මාර්තු 15 සහ 16 යන දිනයන්හිදී බෙලිඅත්ත මහා විද්‍යාලයීය ක්‍රීඩංගණයේදී සහ තංගල්ල බන්ධනාගාර ක්‍රීඩාංගණයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=s1003137</link>
    <topic>තොන්ඩමන් පදනමෙන් ක්‍රීඩා තරගාවලියක්</topic>
    <author>නුවරඑළිය මධ්‍යම සමූහ</author>
    <content>නුවරඑළිය දිස්ත්‍රික්කයේ තරුණ තරුණියන් සහභාගි කර ගනිමින් දැවැන්ත ක්‍රීඩා තරගාවලියක් පැවැත්වීමට සෞම්‍යමූර්ති තොන්ඩමන් පදනම පියවර ගෙන තිබේ.තරුණ අභිවෘද්ධි හා සමාජ ආර්ථික ප්‍රවර්ධන අමාත්‍ය ආරුමුගම් තොන්ඩමන් මහතාගේ මෙහෙයවීම යටතේ මෙම මහා ක්‍රීඩා තරගාවලිය පැවැත්වේ.මේ සඳහා දැනටමත් දිස්ත්‍රික්කයේ ක්‍රීඩක කණ්ඩාම් 1218 ක් ඉදිරිපත් වී සිටී. පිරිමි හා කාන්තා අත් පන්දු තරගාවලි දෙකක්ද පාපන්දු තරගාවලියක් හා සැහැල්ලු පන්දු ක්‍රිකට් තරගාවලියක්ද මේ යටතේ පැවැත්වීමට නියමිතය. ලබන අප්‍රේල් මස 11 දා බගවන්තලාව ජාත්‍යන්තර ක්‍රීඩා පිටියේදී මෙහි අවසාන මහ තරග පැවැත්වීමට තීරණය කර ඇති බවත් කියයි.පාපන්දු කණ්ඩායම් 300 ද, සැහැල්ලු පන්දු ක්‍රිකට් කණ්ඩායම් 320 ද, පිරිමි අත්පන්දු කණ්ඩායම් 522 ක් හා කාන්තා අත් පන්දු කණ්ඩායම් 76 ක්ද මේ තරගාවලිය සඳහා ඉදිරිපත් වී ඇත.  බොරැල්ල ශ්‍රී ක්‍රීඩා සමාජය දෙවන වරට මෙහෙයවන රෝ්හිත බෝගොල්ලාගම අභියෝගතා සූරතා කුසලාන සය සාමාජික සැහැල්ලු පන්දු ක්‍රිකට් තරගාවලිය මේ මස 20 සහ 21 දෙදින තුළ බොරැල්ල සීවලී මධ්‍ය මහාවිද්‍යාලයීය ක්‍රීඩා පිටියේදී පැවැත්වේ.ජයග්‍රාහී කණ්ඩායමට රෝහිත බෝගොල්ලාගම අභියෝගතා ශූරතාව හා රුපියල් 20000 ක්ද අනුශූරයන්ට කුසලානය හා රුපියල් දස දහසක්ද තරගාවලියේ වීරයාට කුසලානයක් හා රුපියල් 1500 ක් ද අවසාන තරගයේ වීරයාට කුසලානයක් හා රුපියල් දස දහසක්ද තරගාවලියේ හොඳම පිතිකරුට හා හොඳම පන්දු යවන්නාට කුසලානයක් හා රුපියල් දස දහස බැගින් ද පිරිනැමේ. අයදුම්පත් ලියාපදිංචි තැපෑලෙන් සභාපති සුරංග දෙහිවත්ත, බොරැල්ල ශ්‍රී ක්‍රීඩා සමාජය, 130 / ජ් 1, ලෙස්ලි රණගල මාවත, බොරැල්ල, කොළඹ 08 ලිපිනයට එවිය යුතු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=f1003131</link>
    <topic>අනුරාධපුරය වැඩි ඡන්දලක්ෂ දෙකකින් දිනනවා</topic>
    <author>සාකච්ඡා කෙළේ චූල බණ්ඩාර කුලසේකර</author>
    <content>එළැඹෙන පාර්ලිමේන්තු මැතිවරණය, සන්ධානයේ ඉදිරි වැඩකටයුතු පිළිබඳ එක්සත් ජනතා නිදහස් සන්ධානයේ අනුරාධපුර දිස්ත්‍රික් කණ්ඩායම් නායක, දේශීය වෛද්‍ය අමාත්‍ය තිස්ස කරල්ලියද්ද මහතා සමඟ කළ සාකච්ඡාවකි.* අනුරාධපුර දිස්ත්‍රික් කණ්ඩායම් නායකයා වශයෙන් මේ මැතිවරණයේ දී ඔබගේ කණ්ඩායම මෙහෙයවීමට බලාපොරොත්තු වන්නේ කුමන ආකාරයකින් ද ?ජනාධිපතිතුමා ඉදිරියේ සන්ධානයේ සියලු දෙනා දුන් ප්‍රතිඥාවට අනුව මේ මැතිවරණය මෙහෙයවීමයි මගේ මූලික අරමුණ. ඒ අනුව මගේ තේමාව වූයේ අපේ කණ්ඩායම දිනවමු යන්නයි. මේ මැතිවරණ ක්‍රමයත් එක්ක මධ්‍යම පාන්තික අපේක්ෂකයින්ට තරගයට මුහුණ දීමේ දී අපහසුතා ඇති වෙනවා. ඔවුන් මැරකම ප්‍රතික්ෂේප කරනවා. එහෙත් මැරකම්, අයුතු වැඩ කරන පිරිස ද සෑම පක්ෂයක ම සිටිනවා. අද තියෙන්නේ පෝස්ටර් තරගයක්. අනෙක් අපේක්ෂකයා ගේ පෝස්ටරය ඉරනවා. බැනර් විනාශ කරනවා. මේ නිසා එක් එක් පිරිස් අතර ගැටුම් ඇති වෙනවා. මෙය නොවෙයි සිදුවිය යුත්තේ, ජනතාවට සත්‍ය පහදා දී ජනතා වරම ඉල්ලා සිටීමයි.මගේ කණ්ඩායමට මම නිතර ම උපදෙස් දෙන්නේ ගැටුමකින් තොරව ජනතා කැමැත්තට ඉඩ දී කටයුතු කිරීමටයි. එය පිළිපදින්න බැරි කෙනෙක් ඉන්නවානම් එය අපේ ජනාධිපතිතුමාගේ දූරදර්ශී දේශපාලන දර්ශනයට කරන අවමානයක්. අපිට ආදර්ශමත් නායකයෙක් සිටිනවා. එතුමාගේ දර්ශනයට අනුව ජනතාව ගේ කැමැත්තට ඉඩ සලසා දිය යුතුයි. අනුරාධපුරේ අපේ කණ්ඩායම ගැටුමකින් තොරව ඉතා සුහදශීලී මැතිවරණයක් පැවැත්වීමට ඉඩ කඩ සලසා දීම සඳහා මෙහෙයවීමටයි මම බලාපොරොත්තු වෙන්නේ.* සන්ධාන අපේක්ෂකයින් ජනාධිපතිතුමා ඉදිරියේ දුන් ප්‍රතිඥාව කඩ කරමින් ඔබේ කණ්ඩායමේ යම් කෙනෙක් කටයුතු කළොත් ඔබ ගන්නා ක්‍රියාමාර්ගය කුමක් ද ?එහෙම කරන කෙනෙක් හිටියොත් ජනතාව නිසි පිළිතුරු දෙයි කියලා මම විශ්වාස කරනවා. අනික අපේ කණ්ඩායමේ පිරිස එහෙම කරන්නේ නැති බව මට විශ්වාසයි. අපේ කණ්ඩායම ජනාධිපතිතුමාට අවංකව ගරු කරනවා. අපේ නායකයාට අනුවයි අපි කටයුතු කළ යුත්තේ. නැතිව එක එක්කෙනාට ඕනෑ විදියට මැතිවරණ කරන්න බෑ. ජනාධිපතිතුමා ඉතා බුද්ධිමත් දේශපාලන නායකයෙක් වශයෙන් නායකයො සියලු දෙනා දිස්ත්‍රික් සංවිධායකවරු වශයෙන් නම් කරලා තියෙනවා. ඒ තුළින් සියලු දෙනාට දිස්ත්‍රික්කය පුරා තම දේශපාලන කටයුතු කිරීමේ නිදහස හිමි වී තිබෙනවා. අපේ දිස්ත්‍රික්කයේ මැතිවරණ කොට්ඨාස හතක් තියෙනවා. නමුත් අපේක්ෂකයො දොළොස් දෙනෙක් සිටිනවා.වෙනදා ආසනය නියෝජනය කරන අපේක්ෂකයා වනෙත් කෙනෙක් ආසනයට ආවා ම විවිධ ප්‍රශ්න ඇති වෙනවා. ආසනය නියෝජනය කරන අයට තමන්ගේ මැතිවරණ කොට්ඨාසය තිබුණත් අනිත් අයට මේ නිසා ගැටලුවකට මුහුණ දෙන්න වෙනවා. මේ වතාවේ ඒ තත්ත්වය නෑ. සියලු දෙනාට දිස්ත්‍රික්කය පුරා තමන්ගේ මැතිවරණ ව්‍යාපාරය කරන්න පුලුවන්.අනෙක අපි හැමෝම යම් යම් කැප කිරීම් කළ යුතු වෙනවා. ඉකුත් පාර්ලිමේන්තු මැතිවරණයේ දීත් අනුරාධපුර කණ්ඩායම් නායක වශයෙන් මම නිර්දේශ වුවත් ඒ මොහොතේ අපේ කණ්ඩායමේ සිටි තවත් ජ්‍යෙෂ්ඨ දේශපාලඥයකුට මම එය ලබා දුන්නා. එය පරිත්‍යාග කළා කියලා පරාජයට පත් වුණේ නෑ. ජනතා කැමැත්ත මට ලබා දුන්නා. අපි මොනවා කිවුවත් ජනතාව නිවැරැදි තීන්දුව 94 වසරේ සිට මේ දක්වා ජනතාව මා පිළිබඳ විශ්වාස තැබුවා.94 වසරේ සිට මේ දක්වා පාර්ලිමේන්තුව නියෝජනය කරන අනුරාධපුර දිස්ත්‍රික්කේ අපේ කණ්ඩායමේ එකම මහජන නියෝජිතයා මමයි. මම හොරකම් කරලා නෑ. මැරකම් කරලා නෑ. පෝස්ටර් යුද්ධ කරලා නෑ. අපේ පක්ෂයේවත් විරුද්ධ පක්ෂයේවත් කිසි ම කෙනෙකුගෙන් පලි අරගෙන නෑ. අපේ ජනාධිපතිතුමා ගේ දර්ශනයත් සමඟයි මේ දේශපාලනය මම මේ දක්වා ක්‍රියාත්මක කර තිබෙන්නේ. අපේ කණ්ඩායම මෙය අවබෝධ කරගෙන දේශපාලනය කළ යුතු වෙනවා. මම හිතනවා ගැටුමකින් තොරව අපිට, අපේ කණ්ඩායමට කටයුතු කිරීමට හැකි වෙයි කියලා. ඒ වගේම වෙනත් පක්ෂවල අයටත් කිසිම අවහිරතාවකින් තොරව තමන්ගේ දේශපාලනය කිරීමේ අයිතිය තහවුරු කර තිබෙනවා.* දේශීය වෛද්‍ය අමාත්‍යවරයා ලෙසට මේ රටේ එම අමාත්‍යාංශයේ අනන්‍යතාවක් සලකුණු කිරීමට ඔබ සමත්වී තිබෙනවා. ඒ ගැන ඔබගේ අදහස කුමක් ද ?ටී. බී. තෙන්නකෝන්, ලක්ෂ්මන් කදිරගාමර්, අනිල් මුණසිංහ, ගාමිණී දිසානායක වැනි අපේ දේශපාලනඥයින්ගේ නම අදටත් කියන විට ජනතාවට ඔවුන් ගේ අමාත්‍යාංශය සමඟයි සිහියට නැගෙන්නේ. දේශීය වෛද්‍ය කිවුවාම මටත් අද ඒ තත්ත්වය උදා වීම ගැන සතුටුයි. නමුත් මේ අමාත්‍යාංශයට අඩු සැලකිල්ලක් තිබු අමාත්‍යාංශයක්. නමුත් වැඩි සැලකිල්ලක් තිබිය යුතු අමාත්‍යාංශයක් බවයි මගේ මතය. ජනාධිපතිතුමා පත් වුණාට පස්සෙයි මේ අමාත්‍යාංශයට විශාල වැඩක් කරන්න හැකි වූයේ. ඒ වගේ ම ක්ෂේත්‍රයේ උපරිම ඵල නෙලා ගන්න ඇමැතිවරයාට විතරක් බෑ. විශේෂයෙන් නිලධාරින්ගේ සහය මීට වඩා ලැබිය යුතුයි කියා මම විශ්වාස කරනවා.* පසුගිය ජනාධිපතිවරණයේ අනුරාධපුර දිස්ත්‍රික්කය වැඩි ඡන්ද ලක්ෂ එකහමාරකින් අතිවිශිෂ්ට ජයක් අත් වූවා. මේ මැතිවරණයේත් එම ජයග්‍රහණය තහවුරු කිරීමට කණ්ඩායම් නායකයා වශයෙන් හැකිවෙයි කියා ඔබ සිතනවාද ?පැහැදිලිව ම. අපි ඊටත් වඩා ජයක් මෙවර මැතිවරණයෙන් ලබනවා. මොකද ගිය ජනාධිපතිවරණයේ දී ජනාධිපතිතුමාට මුහුණ දෙන්න වුණේ විජාතික බලවේගයන්ගේ කුමන්ත්‍රණවලටයි. එමෙන් ම දේශීය දේශද්‍රෝහී පිරිස්වල විවිධ කටකතා ඇතුළු අනිකුත් අභියෝගවලටයි. වෙනකක් තබා දරුවන්ව පවා ඈදා ගනිමින් විපක්ෂය පිළිකුල් සහගත දේශපාලනයන් කළා. ඒත් මේ රටේ ජනතාව මෙන්ම රජරට කළගුණ දත් ජනතාව තම යුතුකම ඉටු කළා. අනුරාධපුර දිස්ත්‍රික්කය ලක්ෂ එකහමාරක් ඉක්මවා මැතිවරණයකින් ජයගත් ප්‍රථම අවස්ථාව මෙයයි. ඒ අපේ ජනාධිපතිතුමායි. නමුත් අපිට මේ මැතිවරණයේ ඒ අභියෝග නෑ. විපක්ෂයේ ජනාධිපති අපේක්ෂකයාගේ කණ්ඩායම සී සී කඩ කැඩී ගිහිල්ලා. අද රටේ විපක්ෂයක් නැති තරම්.මේ කාරණාත් සමඟ විපක්ෂයේ ඉතුරු කොටස් ද අප වටා රොක් වෙමින් සිටිනවා. ඒ නිසා ම අද අනුරාධපුරයේ විපක්ෂයක් නැති තරම්. මේ මැතිවරණයෙන් අපි වැඩි ඡන්ද ලක්ෂ දෙකකින් ජයග්‍රහණය කිරීම ස්ථිරයි. ඒ වගේ ම මන්ත්‍රී ආසන නවයෙන් හතක් අපි ලබා ගැනීම කිසිම ජගතෙකුට වලක්වන්න බෑ. අපේ ජනාධිපතිතුමා ගේ ශක්තිය ජනතාව නැවතත් ලබා දෙනවා. අපි එහෙම දිනනකොට මැතිවරණයෙන් අපි තුනෙන් දෙකක බලයක් ලබා ගන්නවා. අද විපක්ෂයේ සටන් පාඨය වී තිබෙන්නේ ආණ්ඩුවට තුනෙන් දෙකක් දෙන්න එපා කියන එකයි. අද විපක්ෂය මේ තරම් අසරණ වෙලා. ඉතිහාසයේ විපක්ෂයේ පාර්ලිමේන්තු මැතිවරණයකින් ජනතාවගෙන් ඡන්දය ඉල්ලුවේ ආණ්ඩුවක් හදන්න. අද විපක්ෂය කියන්නේ අපිව තුනෙන් දෙකකින් පරාජය කරන්න එපා කියලා.ඒ නිසා ජනාධිපතිවරණයටත් වඩා විශිෂ්ට ජයක් අපිට අපහසුවකින් තොරව ලබා ගත හැකි වෙනවා. අද අපිට විපක්ෂයක් නැතිවයි තරග කරන්න වෙලා තියෙන්නේ. ඒ අපේ ජනාධිපතිතුමා ලබාගත් විශිෂ්ට ජයග්‍රහණයේ ප්‍රථිඵලයයි.අපිට එක කණගාටුවක් තියෙනවා. මේ රටේ විපක්ෂයක් නැති වේගෙන යනවා. ආණ්ඩුවේ කාර්යයත්, විපක්ෂයේ කාර්යභාරයත් අද ආණ්ඩුවට කරන්න වෙලා රටේ හොඳ දේට විරුද්ධ වෙන විපක්ෂයට මෙහෙම තමයි වෙන්නේ. තමන් ගේ විපක්ෂයේ අපේක්ෂකයෝ තමන්ට විශ්වාස නැති මට්ටමකට විපක්ෂ නායකතුමා පත්වෙලා. ඒ නිසයි අපේක්ෂකයින්ගෙන් දිවුරුම් ප්‍රකාශ ගන්නේ.තමන්ගේ මාමණ්ඩියගේ අඩිපාරේ යමින් බෑණා කරගෙන යන වැඩේ මේ කාලෙට හරියන්නේ නෑ. අනෙක අද විපක්ෂයක් අවශ්‍ය නැති තත්ත්වයට මේ රට පත්වෙලා තියෙන්නේ. මොකද ජනාධිපතිතුමා ගෙන යන්නේ සියලු දෙනා වෙනුවෙන් ම පවත්වාගෙන යන ආණ්ඩුවක්. ඒකයි විපක්ෂය අද අනාථ වෙලා සිටින්නේ.පසුගිය ජනාධිපතිවරණයේ දී විපක්ෂනායකතුමාට හැරෙන්නවත් ජනාධිපතිතුමා ඉදිරියේ බෑ කියලා විපක්ෂය තේරුම් ගත්තා. ඒ නිසා එයාලා සම්මුඛ පරීක්ෂණයට ලක් කළා. තවත් ජනප්‍රියයි කියලා කියන පුද්ගලයෙක් හොයන්න. ගොඩාක් පරීක්ෂණයට හිටියා.අවසානයේ දී රනිල් මහත්තයාගේ පව කර ගහන්න ෆොන්සේකා මහත්තයා ඉදරිපත් වුණා. ජනාධිපතිතුමා නිසා හමුදාපතිකම ලැබිලා ජනරාල් පට්ටම ලබාගෙන ජනාධිපතිතුමාගේ කීර්තියේ සතුට බුක්තිවිදින්නේ නැතිව නැගපු ඉනිමගට පයින් ගහලා ඡන්දයට ෆොන්සේකා මහත්තයා ඉදිරිපත් වුණා. ඉදිරිපත් වෙලා නිකන් හිටියේ නෑ. විපක්ෂය එතෙක් කරගෙන ආ කාර්යභාරය ඔහු ඉෂ්ඨ කරන්න පටන් ගත්තා. රට පාවා දෙන ප්‍රකාශ, රණවිරුවන් බාල්දු කරන වැඩ ජාත්‍යන්තරයට මවුබිමේ ගාම්භීරත්වය විකුණන වැඩ කරන්න ගත්තා. එතුමාත් විපක්ෂයේ මවුබිම පාවා දෙන තත්ත්වයට පත් වුණා. ජනතාව ඔහු රනිල් මහත්තයාටත් වඩා ප්‍රතික්ෂේප කළේ ඒ නිසයි. මේ පොළොවට එරෙහි වුණොත් ඒ පුද්ගලයාට අනාගතයක් නෑ කියලා තේරුම් ගන්න දවස දක්වා විපක්ෂය මේ තත්ත්වයට පහළින් පහළට වැටෙමින් පවතින බව ස්ථිරයි.* මේ වන විට යුද්ධය අවසන්. යුද්ධය හේතුවෙන් ම රටේ සංවර්ධන කාර්ය, ජනතා සහන සියයට සියයයකින් ලබා දීමට ආණ්ඩුවට අපහසු වුණා. ඉදිරියේ දී ජනතාව වෙනුවෙන් ආණ්ඩුවට ලබාදිය හැකි සහන මොනවාද ?මුලින්ම කියන්න ඕනෑ ඉදිරියේ දී මේ රට ආසියාවේ ආශ්චර්ය බවට පත් කිරීම ජනාධිපතිතුමා සිදු කරනවා. ඒ කියන්නේ මේ රට සිංගප්පූරුවක් කරනවා කියන එක නෙවෙයි. ආසියාවේ සියලුම රටවල් ශ්‍රී ලංකාව බවට පත් වෙනවා කියන එකයි. ලෝකයේ දියුණුවක් ලැබූ රටක් තියෙනවා නම් ඒ යුද්ධයත් අවසන් වූ පසුවයි. අද අපේ රටෙන් යුද බිය සම්පූර්ණයෙන් තුරන් වෙලා තියෙන්නේ. දැන් තියෙන්නේ රට ගොඩනැඟීීමයි. යුද්ධය තිබුණා කියලා මේ රට මිනිස්සු බඩගින්නේ තිබ්බේ නෑ. තුන් වේල ම මිනිස්සු කෑවා. රටේ සංවර්ධනය නැවතුනේ නෑ. රට සංවර්ධනය වෙලා. දැන් අපිට පුලුවන් මේ තත්ත්වය තවත් වේගවත් කරන්න.රටකට භෞතික සංවර්ධනය පමණක් ළඟා කරගෙන බෑ. සමහර බටහිර සංස්කෘතික කොටස් අපේ රටට ගැලපෙන්නේ නෑ. ආසියාවේ අපේ සංස්කෘතිය සමඟ මේ රට ගොඩනැඟීමයි සිදු වන්නේ. ඒක එහෙම වෙනවාමයි. මේ ජනාධිපතිතුමා කිසිම ජගතෙකුට ආසාධාරණය ඉදිරියේ කොන්ද නැමුවේ නෑ.මේ රටේ මතයක් තිබුණා රටේ ආර්ථිකය හදන්න පුලුවන් යූ. එන්. පී ආණ්ඩුවට පමණයි කියලා. ඒක මිත්‍යාවක් කියලා මේ රටේ ජනතාව අවබෝධ කරගන්නේ යුද්ධය පැවැති සමයේ යි. යුද්ධ්‍ය්‍ය පැවැති සමයේ මේ රටේ පවත්වාගෙන ගිය ආර්ථික තත්ත්වය ඉතා හොඳ මට්ටමක පවත්වාගෙන යාමට ජනාධිපතිතුමා සමත් වූවා.මේ වතාවේයි නියම යුද්ධය තිබුණේ. නියම යුද්ධය කරද්දීත් ජනතාවට සහන දුන්නේ කොහොමද කියලා විපක්ෂයටත් පුදුම හිතුණා. කළමනාකරණය තුළින් එය සිදු කළා. දැවැන්ත සංවර්ධන ව්‍යාපෘති දැක්කා ම පුදුම හිතෙනවා. ඉතින් දැන් තවත් මොන කථා ද ? මහින්ද රාජපක්ෂ ජනාධිපතිතුමාගේ ආර්ථික කළමනාකරණය මේ රටේ කිසිම ආණ්ඩුවකට නොමැති ඉහළ තත්ත්වයක තියලා යථාර්ථයක් වෙලා තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=f1003132</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>ශ්‍රී ලාංකීය දේශපාලන කරලියේ වඩාත් කතාබහට ලක්වූ චරිත අතර ආචාර්ය මර්වින් සිල්වාට හිමිවනුයේ සුවිශේෂ තැනකි. හේ රුහුණු පුත්‍රයෙකි. ඒ නිසාම ඔහු නිතරම අපේකම ඉදිරියෙන් තබා කතා කරන චරිතයකි. එක්සත් ජනතා නිදහස් සන්ධාන ආණ්ඩුවේ කම්කරු ඇමැතිවරයා ලෙස කටයුතු කරන ආචාර්ය මර්වින් සිල්වා කැලණිය ආසනයේ ශ්‍රී ලංකා නිදහස් පක්ෂ ප්‍රධාන සංවිධායකවරයාද වේ. එළැඹෙන මහා මැතිවරණයට එක්සත් ජනතා නිදහස් සන්ධානයේ අපේක්ෂකයෙකු ලෙස ගම්පහ දිස්ත්‍රික්කයෙන් තරග කරන මර්වින් සිල්වා අවිවේකී මැතිවරණ ව්‍යාපාරය තුළ ලැබුණු ඉසඹුවෙන් ‘දිනමිණ’ ‘දියවන්නාවේ නෑදෑයෝ’ විශේෂාංගය සඳහා එක්වූයේ මේ අයුරිනි.මේ ආචාර්ය මර්වින් සිල්වාගේ ජීවිතයට අප එබී බැලූ අයුරුයි.* ප්‍රථමයෙන් මට පවසන්න ඔබේ සම්පූර්ණ නම...?“මගේ සම්පූර්ණ නම හේවාකෝපරගේ මර්වින් සිල්වා...”* එතකොට ඔබේ උපන් ගම උපන් දිනය...?“උපන් දිනය ගැන අහන්න එපා. මගේ උපන් ගම දකුණු පළාතේ බෙලිඅත්ත ආසනයේ දම්මුල්ල කියන සුන්දර ගම...”* ඔබේ මවුපියන් පිළිබඳ විස්තර කිව්වොත්...?“මගේ පියතුමාගේ නම හේවාකෝපරලාගේ විලියම් සිල්වා. එතුමා වෘත්තිය ලෙස කෙළේ ව්‍යාපාර කටයුතු. මවගේ නම පලවින්නගේ කුසුමාවතී මුතුකුමාරණ. මගේ මවුතුමිය පැවැත එන්නේ රාජකීය පරපුරකින්. ක්‍රි. ව. 18 වන සියවසේ සෙංකඩගල මහනුවර රජ කළ රාජාධිරාජසිංහ රජ සමයේ රජවාසල රජ සභාව සිනා රසයෙන් කුල්මත් කළ අන්දරේ නම් කිවිඳුගේ ලේ ඥාති පරම්පරාවෙන් තමයි මගේ මවු පැවැත එන්නේ...”* කුඩා කල ඔබ අකුරු කරවූයේ...?“මං මූලික අධ්‍යාපන කටයුතු කෙළේ බෙලිඅත්ත කහවත්ත මහා විද්‍යාලයෙන්. මේ විදුහල මුලින් හැඳින්වූයේ කහවත්ත මෙතෝදිස්ත විද්‍යාලය නමින්. මේ පාසලට මාව ඇතුළත් කෙළේ 1948 වර්ෂයේ ජනවාරි 16 වැනිදා’ මගේ ශිෂ්‍ය ඇතුළත්වීමේ අංකය 1109. 1956 වර්ෂයේ දී රාජ්‍ය භාෂාව සිංහල භාෂාව කළ අවස්ථාවේ දී ජාතික ඇඳුම ඇඳගෙන බෙලිඅත්ත මහා විදුහලට ගිය එකම ශිෂ්‍යයා මා පමණයි. ඒ වගේම කුඩා කාලයේ සිට දහම් පාසල් යන්නට මම තදින් ඇලුම් කළ දරුවෙක්. මම දහම් දැනුම ලබා ගැනීමට ගියේ බෙලිඅත්ත කහවත්ත පුරාණ රජමහා විහාරයේ ශ්‍රී රතනජෝති දහම් පාසලට. එවකට එම විහාරස්ථානයේ විහාරාධිපති වූයේ ගලගම රතනජෝති ලොකුහාමුදුරුවෝ...”* කුඩා කාලයේ සිට මර්වින් සිල්වා දරුවාට දේශපාලන රස්නය දැනුණු බව අප අසා තිබෙනවා. ඒ ගැන මතකය අවදි කළොත්...?“ඒ දවස්වල අපේ නිවෙසේ වගේම නිවෙස අසල ‘දම්මුල්ල කඩේ’ නිතරම දේශපාලනය කතා කළා. පියා රාජපක්ෂවරුන්ගේ දේශපාලනය සමඟ බැඳී සිටියා. රාජපක්ෂවරු නිතරම හම්බන්තොට දිසාවේ තැලෙන පෑගෙන ජනතාවගේ දුක වෙනුවෙන් හඬ නැගූ දේශපාලන පවුලක්. ඒ නිසා මගේ කුඩා කාලයේ නිතරම කන වැකුණේ රාජපක්ෂවරුන් ගැන කෙරෙන කතාබහ. ඒ දවස්වල මට මතකයි අපේ නිවෙසේ ඩී. ඒ. රාජපක්ෂ මැතිඳුන්ගේ රාමුකළ පින්තූරයක් එල්ලා තිබුණා. මම දේශපාලන වේදිකාවට ගොඩවුණේ පාසල් කාලයේමයි. මුලින්ම මම වේදිකාවේ ‘කවි’ කිව්වා. ඒ වගේම දේශපාලන වේදිකාවල ජනපි‍්‍රය නිවේදකයකු ලෙසත් කටයුතු කර තිබෙනවා. ඒ වෙනකොට මම පාසලේ අටවන ශ්‍රේණියේ. ඒ පන්තියට උගැන්වූ ‘ඇඩ්ලින් මිස්’ මට අනාවැකියක් කියා තිබුණා “මර්වින් කවදාහරි අගමැති වෙනවා...” කියා.“ඒ කාලයේ බැටරියෙන් වැඩ කරන රේඩියෝ එකක් තිබුණේ අපේ ගෙදර විතරයි. එහි වැඩසටහන්වලට සවන් දීමට ගෙදර කඩේ ළඟට ගමේ මිනිස්සු එක්රොක්වීම සාමාන්‍ය දෙයක්. කඩේට අවශ්‍ය කරන සහල් ටික සමූපකාරයෙන් රැගෙන මෝටර් සයිකලයෙන් මම ගෙදර ආවා. එදා දිනය 1959 වර්ෂයේ සැප්තැම්බර් 26 වැනිදා. බණ්ඩාරනායක ශ්‍රීමතාණන් ඝාතනය කළ පුවත මට අසන්නට ලැබුණේ රේඩියෝවෙන්. මට ඒ මොහොතේම සිහිය නැතිවුණා... සිහිය නැතිවී බිම වැටීමෙන් මට තුවාල පවා සිදුවුණා...”“කුඩා කාලයේ සිට රාජපක්ෂ පරපුර සමඟ අපේ ළඟ ඇසුරුකමක් තිබුණා. පියා සමඟ තමයි මම මැදමුලන වලව්වට යන්නේ. චමල් රාජපක්ෂ, මහින්ද රාජපක්ෂ, චන්ද්‍රා රාජපක්ෂ, බැසිල් රාජපක්ෂ යන රාජපක්ෂ පරපුරේ මගේ සමකාලීන මිතුරන් මට දැන හැඳින ගන්නට ලැබෙන්නේ ඒ ගමනේදීයි. මහින්ද රාජපක්ෂ මහතා 1970 වර්ෂයේ දී ශ්‍රීලනිපයෙන් බෙලිඅත්තට ඡන්ද ඉල්ලනවිට ඒ ඡන්ද සටන භාරව කටයුතු කෙළේ මම. ඡන්ද පොළ නියෝජිතයා ලෙසද කටයුතු කෙළේ මම. එදා මම සහ ගෝඨාභය – බැසිල් මහත්වරු එකට ඡන්ද ව්‍යාපාරයේ වැඩකළා...”* ඔබේ මුල්ම රැකියාව සතොස ආයතනය තුළ සිදුවූ බවකුයි අසා ඇත්තේ. ඒ පිළිබඳ තොරතුරු පැවැසුවොත්...?“1970 ජූලි මහා මැතිවරණයෙන් බෙලිඅත්ත ආසනය මහින්ද රාජපක්ෂ මහතා ජයග්‍රහණය කළා. ආණ්ඩු බලයද අපට ලැබුණා. ඒ එක්කම මහින්ද රාජපක්ෂ මහත්තයාගේ ඉල්ලීම පිට මම කොළඹ ආවා. ඒ ඇවිත් මම සතොස ලිපිකරු සේවයට බැඳිලා එහි කළමනාකරුවකු දක්වා ගමනක් ගියා. එදා කොට කලිසමක්, කමිසයක් ඇඳගෙන මහින්ද රාජපක්ෂ ජනාධිපතිවරයා සමඟ මම අගනුවරට පැමිණි ගමන තමයි තවම මේ යන්නේ...* තිස්සමහාරාම ආසනයේ ශ්‍රීලනිප සංවිධායකවරයා බවට ඔබව පත්කිරීම ඔබේ දේශපාලන දිවියේ සුවිශේෂී අවස්ථාවක් නේද...?“ඒක ඇත්ත. මම 1982 වර්ෂයේ මැයි 5 වැනිදා තිස්සමහාරාම හැලඹගස්වල දිලානි නිවසේ කාර්යාලයක් අරඹා තිස්සමහාරාම ආසනයේ සංවිධායකවරයා ලෙස මම දේශපාලන වැඩ කටයුතු ආරම්භ කළා.එදා එජාප ආණ්ඩුවට අභියෝග කිරීමට මහින්ද රාජපක්ෂ මහතාගේ නායකත්වයෙන් දකුණට පාද යාත්‍රාවක් නෙනගිය අවස්ථාවේ මම මට කළ හැකි සෑම උදවුවක්ම කළා.නමුත් මට පළාත් සභා මන්ත්‍රීවරයෙක්, පාර්ලිමේන්තු මන්ත්‍රීවරයෙක් ලෙස ජයග්‍රහණය කිරීමට අවස්ථාව ලැබුණේ 1994 වර්ෂයේදී. ඒ වසරේ මාර්තු මාසයේ පැවැති දකුණු පළාත් සභා මැතිවරණයෙන් ජයග්‍රහණය කළ මම ඒ වසරේම අගෝස්තු මස පැවැති මහ මැතිවරණයෙන් මනාප 37000ක් අරගෙන පාර්ලිමේන්තුවට ආවා...”* හැබෑවටම ඔබ දේශපාලනඥයෙක් නොවුණා නම් අද වෙනකොට...?“සහතිකයෙන්ම මට දේශපාලනඥයෙක් නොවුණා නම් නීතිඥවරයෙක් වීමට හොඳටම සුදුසුකම් තිබුණා. මගේ පියා ව්‍යාපාරිකයෙක් වුණාට අතපය දිගහැරලා අපිට සල්ලි දුන්නේ නෑ...”* ඔබ ගමේ වගේම නගරයෙත් දේශපාලනය කළ දේශපාලනඥයෙක්. කොහොමද ඒ වෙනස දැනෙන්නේ...?“මම ගමේ තමයි වැඩියෙන්ම දේශපාලනය කෙළේ. බෙලිඅත්ත ආසනයෙන් ආරම්භ කළ දේශපාලනය මම රාජපක්ෂවරු වෙනුවෙන් කැපකරලා තිබුණේ. මගේ පියාත් එහෙමයි. ගමයි නගරයයි කියා දේශපාලනය වෙන් කරන්න හොඳ නෑ. ගමෙයි නගරයෙයි කියා වෙනසක් නෑ. ඒක තියෙන්නේ දේශපාලනඥයාගේ දක්ෂකම මත. නගරයෙත් ඉන්නේ මිනිස්සු. ගමේ ඉන්නෙත් මිනිස්සු. හැබැයි ගමේ ඉන්න මිනිස්සු වෙට්ට පිත්තල කට්ට කයිරාටික නෑ. නමුත් නගරයේ ඉන්නේ ඒ ගමෙන් ආපු මිනිස්සු. වැඩිපුර ඉන්නේ එහෙම අය. නමුත් ඔය අතරේ ඉන්නවා කොළඹම ඉපදිලා පෙකනිවැල කපාපු මිනිස්සු. අන්න ඒ අය අතරදී තමයි දේශපාලනය කරනකොට බුද්ධිය පාවිච්චි කළ යුත්තේ...”* ඔබ කැමැතිම දේශපාලනඥයා...?“මම රාජපක්ෂවරු විතරනේ දන්නේ. රාජපක්ෂලා නැතිනම් අපිට මෙහෙම ගමේ, නගරයේ ඉන්න බෑ. රාජපක්ෂවරු නැත්නම් මම තවම කඩේ බඩු කිරනවා. එහෙම නැත්නම් කඩේ තේ ගහනවා...”* ජනාධිපති මහින්ද රාජපක්ෂ මහතා ඇතුළු රාජපක්ෂවරුන්ට ඔබ තුළ ඇති ආදරය මොකක්ද මේ...?කෙළින්ම කියනවා නම් මේ දේශපාලනයේ ඉන්න රාජපක්ෂවරුන්ට සමීපතම දේශපාලනඥයා මම. මේ ළඟදී කැලණිය රැස්වීම්වලදී බැසිල් රාජපක්ෂ මහතා කිව්වා එතුමාගේ කාලයේ වීරයා මම කියා. මර්වින් සිල්වාට ගහන්න පුළුවන් මිනිහෙක් එතැන හිටියේ නෑ. රැස්වීම්ද, සංවිධානද, කලබලයක් කරදරයක් වුනොත් යන්නේ මම. රැස්වීම්වල කතා කරන්නෙත් මම. රැස්වීම් සංවිධානය කරන්නෙත් මම. සේරම කරන්නේ මම. මම තමයි දකුණු අත...”* එහෙම දකුණු අතවගේ හිටිය නිල්පාට මර්වින් සිල්වා එක්වරම කොළපාට වෙනවා කලෙකදී. ඒ ඇයි...?“එවක ශ්‍රීලනිප නායිකා සිරිමාවෝ බණ්ඩාරනායක මැතිනියට මම දොස් කියන්නේ නෑ. නමුත් මට කළ අසාධාරණයට මට දොස් කියන්න වෙනවා. තමන්ගේ පුතාව ශ්‍රීලනිපයෙන් එළවන්න එදා එතුමිය ගත් තීන්දුව වැරැදියි. අද රනිල් ඉන්නවා වගේම එතුමියත් මැතිවරණ පැරැදි පැරැදි පක්ෂයේ එල්ලිලා සිටියා. එතැනදී පක්ෂය තුළ මතයක් ඇතිවුණා එතුමිය නායකත්වයෙන් යායුතුයි කියා. පක්ෂය ඒ මත දෙකඩ වුණා. මම අනුර බණ්ඩාරනායකගේ කල්ලියේ ‘ජෙනරාල්’ වුණා. මම ‘මේජර්’ නෙමෙයි ‘ජෙනරාල්’. අනුරගේ පැත්ත ගත්ත නිසා මැතිනිය මාව එලෙව්වා.පක්ෂයෙන් මාව එලෙව්ව නිසා මම උසාවි ගියා. උසාවියෙන් මාව පක්ෂයට ගන්න කිව්වත් මැතිනිය කිවුවා නඩුකාරයන්ගෙන් ඉල්ලගන්න කියා. මට කොළපාට වෙන්න ඕනෑකමක් තිබුණේ නෑ. නමුත් කෙක්කෙන් හරි කොක්කෙන් හරි කිවුවා වගේ මාව එලෙව්ව නිසා මට අවශ්‍යය වුණා කොහෙන්හරි පාර්ලිමේන්තු යන්න. ඒ නිසා මම එදා යූ. එන්. පියට ගියා. රනිල් එදාත් මම හම්බන්තොටට එනවට විරුද්ධ වුණා. එහෙම යූ. එන්. පියට ගිහිල්ලා ඉලෙක්ෂන් දෙකක් මම දිනුවා. නමුත් මම යූ. එන්. පී. එකේ හිටියේ මකුණො කන පුටුවක ඉඳගෙන පික්චර් එකක් බලනවා වගේ.මකුණො කන පුටුවේ පික්චර් බලන්න බෑනේ. ඇඹරි ඇඹරි හිටියා. හැබැයි එදා මම යූ. එන්. පී. එකට යනකොට මහින්ද රාජපක්ෂ ජනාධිපතිතුමා කිව්වා ‘උඹ ඔය ගත්ත ක්‍රියාමාර්ගය එතරම් හරිනෑ. මර්වින් එක එක්කෙනා පස්සේ දුවලා දේශපාලනය කරනවට වඩා වැදගත් දුරදක්නා නුවණකින් දේශපාලනය කරන එක. ඔයවගේ දේවල් කරන්න යන්න එපා. අන්තිමට පක්ෂය නැතිවෙයි කියා එදා ජනාධිපතිතුමා මට අවවාදයක් දුන්නා. එදා මම ඒ අවවාදය ඇහුවා නම් පක්ෂයෙන් යන්නේ නෑ. ඔන්න මට වෙච්ච වැරැද්ද. රාජපක්ෂවරු කියූ දේ අහපු උදවිය තාමත් දේශපාලනයේ හොඳ ගමනක ඉන්නවා. රාජපක්ෂලාට ද්‍රෝහීවූ කට්ටියට වුණේ දේශපාලන සොහොන් බිමට යන්නයි.* ඔබේ ලග්නය...?“මගේ ලග්නය කුම්භ...”* නක්ෂත්‍රය පිළිබඳ ඔබේ පිළිගැනීම කොහොමද...?“ඉහළින්ම පිළිගන්නවා. ඒ ගැන මම දන්නවා. නක්ෂත්‍රය අනුව ෆොන්සේකා පරදින බව සූර්යග්‍රහණයෙන් පසු මම මුලින්ම කිව්වා.* ඔබ දන්න ඡ්‍යොතිෂය අනුව ඉදිරියේ පැවැත්වෙන මහ මැතිවරණය පිළිබඳ ඔබට මොනවද කියන්න පුළුවන්...?“අල්ලේ තියෙන ගෙඩිය කණ්නාඩියෙන් බලන්න ඕනෑයැ. ලක්ෂ 18 කින් ජනාධිපතිතුමා දිනලා තියෙනවා. ඉතිං තව මොනවද... අනෙක කඩාවැටෙන ගෙයකට කෙනෙක් පදිංචියට යනවා නම් ඒ මිනිහගේ මොලේ හොඳ නැතිවෙන්න ඕනැ...”* ඔබ දෙවිවරු අදහනවද...?“මම උදේ සවස කතරගම දෙවියෝ අදහනවා. උදේ හවා මම ඒ වෙනුවෙන් තිලකයක් නලළේ තියාගෙන තමයි නිවසින් පිටත්වෙන්නේ. කතරගම දෙවියෝ එදා ඉඳලා මම ඇදහුවා. විෂ්ණු දෙවියන්ටත් මගේ විශාල භක්තියක් තියෙනවා...”* ඔබේ දයාබර බිරිඳ ඔබට හමුවන්නේ කොහොමද...?“මගේ බිරිඳගේ නම ජේ. ඒ. මේරි ලුසිඩා. ඇය කතෝලික බැතිමතියක්. ඇගේ උපන් ගම කුලියාපිටිය. එයා වරෙක කුලියාපිටියේ අවුරුදු උත්සවයේ අවුරුදු කුමාරියට තේරුණා. ඒ උත්සවයට මම ගියා. එතැනදීයි මම ඇයව දැක්කේ. මම හුඟක් ගෑණු ළමයි ආශ්‍රය කර තිබෙනවා. ඒ වගේම ආදරය කර තිබෙනවා. ආයේ බොරු කියන්න ඕනෑයැ. මගේ බිරිඳ මේරි ලුසිඩා මම දැක්ක පළමු ගෑණු ළමයත් නෙමෙයි, අවසාන ගෑණු ළමයත් නෙමෙයි. ඇය දැක්කට පස්සේ මට තවත් ගෑණු ළමයි හමුවුණා. ඇය පිළිබඳව මගේ හිත ගියේ ඇගේ ගැමිකමට. ගැහැණුකමට, උගත්කමට. ඇගේ මවුපියන් ඉතා වැදගත් උදවිය. දවසක් මගේ කේන්දරය බලා දෛවඥයෙක් කිව්වා මේ ළමයා බඳින්නේ වයඹ පළාතෙන් කියා. මගේ බිරිඳත් වයඹනේ බත්කෝරලයේ., ඇය විවාහ වනවිට අවුරුදු 15 ලැබුවා විතරයි. ඒ අනුව 1974 වර්ෂයේ පෙබරවාරි මස 22 වැනිදා අපි විවාහවුණා. බිරිඳ බැඳලත් ස්ටැපර්ඩ් කොලෙජ් එකට ගියා අධ්‍යාපනයට.* විවාහ වෙන්න සිටියදී මොකක්ද ඔබට සිදුවූ අනතුර...?“අපි දෙන්නා බැන්ඳේ ආදරය කරලානේ. ප්‍රේමවන්තයින් අතරේ සුළු සුළු අමනාප වෙනවනේ. ඒ අනුව අපි දෙන්නා අතරෙත් පොඩි හබයක් ඇතිවුණා. පොඩි වචනයකට. ඒ පසුතැවිල්ලෙන් තමයි මම එදා කොළඹ ආවේ. ඒ එන අතරේදී තමයි බුලර්ස් පාරේදී මට මේ අනතුර වුණේ. ඒ ජනවාරි 17 වැනිදා’ මගේ වම් කකුල දෙකටම කැඩුණා. පෙබරවාරි 22 වැනිදා කලචර්ස්වලින් ඇවිත් විවාහවුණා.* ඔබෙන් පසු ඔබේ පරපුරේ දේශපාලනය අවසන් වෙන්න වෙනවද...?“දේශපාලනය දායාද කරන්න බෑ. ඒක ඇඟේ තියෙන්න ඕනෑ. දැන් රාජපක්ෂ පවුලට ඒ දේශපාලනය ඇඟේ තියෙනවා. මගේ පවුලේ අයටත් ඒ දේශපාලන ඇඟේ තියෙනවා. මේ ඡන්දයට තමයි පළමු වතාවට මම දැක්කේ මගේ නෝනයි, පුතයි, දුවයි, දුවගේ මහත්තයයි (බෑනා) මුළු පවුලම දේශපාලනය කරනවා. ස්ථිර වශයෙන්ම මගෙන් පස්සේ මගේ පුතා මාලක මනෝජිත් දේශපාලනය කරයි කියා මම විශ්වාස කරනවා...”* ඒ කියන්නේ ඔබ දේශපාලනයෙන් සමුගැනීමට ද සූදානම් වන්නේ...?“මම මේ මැතිවරණයෙන් පස්සේ දිගින් දිගටම යන්න කියනකම් ඉන්නේ නෑ. එළවනකම් ඉන්නේ නෑ. මට දිගටම දිනන්න පුළුවන් කියන විශ්වාසය තියෙනවා. මම මරණ මංචකයෙත් ඉන්නේ මිනිස්සුත් එක්ක. මේ මහා මැතිවරණයෙන් පස්සේ ආයේ මම ඡන්දේ ඉල්ලන්නේ නෑ. මොකද තාත්තයි පුතයි දෙන්නම එකවර ඡන්දයට ගියහම ඒක කරදරයක්. ඒ අයිතිය තියෙන්නේ රාජපක්ෂවරුන්ට විතරයි. හම්බන්තොට දිස්ත්‍රික්කයේ ආසන හතරෙන් ආසන තුනක් ජයගත්තේ රාජපක්ෂවරු පමණයි. ඒක ඒ පළාතේ ජනතාවගේ ඉල්ලීම. මේ රටේ ජනතාව ජනාධිපතිතුමාට නළල බිම තියලා වඳින්න ඕනෑ. මම ඒක කරනවා. මොකද මේ රට ත්‍රස්තවාදයෙන් මුදාගත් එකම නායකයා ජනාධිපතිතුමයි. එතුමාට මේ මුළු රටත් ජනතාවත් ණය ගැතියි...”</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=f1003133</link>
    <topic/>
    <author>ආචාර්්‍ය එල්.එම්.කේ.තිලකරත්න ශ්‍රී ලංකා රබර් පර්යේෂණ ආයතනයේ හිටපු අධ්‍යක්ෂ</author>
    <content>ශ්‍රී ලංකාවේ වගාකරනු ලබන අපනයන බෝග අතරින් දෙවන ස්ථානය හිමිවනුයේ මීට වසර 134කට ඉහතදී ඉංග්‍රීසි ජාතිකයන් විසින් මෙරටට හඳුන්වාදුන් ස්වාභාවික රබර් ශාකයටය. දකුණු අමෙරිකාවේ ඇමේසන් වනාන්රතර නිජබිම වූ රබර් ශාකය 1876 දී මෙරටට හඳුන්වාදෙනු ලැබුවේ ඉංග්‍රීසි ජාතික හෙන්රි විකම් මහතා විසිනි.ක්‍රිස්ටෝපර් කොලම්බස් දකුණු අමෙරිකාවට ප්‍රථමයෙන් පා තබන අවස්ථාවේ ඔහුව මවිතයට පත්කරනු ලැබුයේ එවකට දකුණු ඇමරිකානු ගොත්‍රිකයන් විසින් ක්‍රීඩා කිරීම සඳහා යොදා ගන්නා ස්පාඤ්ඤ භාෂාවෙන් “බෝලා” ලෙස හඳුන්වනු ලැබූ බිම ගැසූවිට වහා පොලාආපසු විසිවන රබර් බෝල දැකීමෙනි.ඉන්පසු අමෙරිකාවට පා තැබූ ඉංග්‍රීසි ජාතිකයන් විසින් මීට පෙර නොදුටු ඇදෙන සුළු හා බිම ගැසූ විට පොලා පනින රබර් මුළු ලෝකයේ ම අලෙවි කිරීම අරඹන ලදී. එබැවින් 1800 මුල් භාගයේ ලොව වටිනාම වෙළෙඳ ද්‍රව්‍ය ලෙස හඳුනාගෙන ඇත්තේ අප්‍රිකාවෙන් ලබාගන්නා රත්‍රන් හා බ්‍රසීලයෙන් ලැබෙන රබර්ය. තවද රබර්වලට ඇති ඉල්ලුම ඉතා ශීඝ්‍රයෙන් ඉහළයාම හේතුවෙන් දකුණු අමෙරිකාවේ මැනවුස් නගරය ලොව පෝසත්ම නගරය බවට පත්විය. පසුව මෙම ස්වාභාවික රබර් ශාකය තම ආසියාතික යටත් විජිතවල ජනිත කිරීමට අදිටන් කරගත් ඉංග්‍රීසින් විසින් ප්‍රථම රබර් ඇට, තොගය බ්‍රසීලයෙන් සොරාගෙන රහසේ එංගලන්තයට ගෙනගොස් ලන්ඩනයේ කියු උද්‍යානයේ රෝපණය කොට ඉන් ලද මුල් රබර් පැළ කීපය පෙට්ටිවල රෝපණය කර ශ්‍රී ලංකාවට ගෙන එන ලදී.1876 දී ආසියාවට සැපත් මේ ප්‍රථම රබර් පැළ තොගයේ කොටසක් ගම්පහ හෙනරත්ගොඩ උද්‍යානයේ සිටුවා ඉතිරිය සිංගප්පූරුවේ ද සිටුවන ලද බව ඉතිහාසයේ සඳහන් වේ. එහෙත් සිංගප්පූරුවේ සිටවූ පැළවලට සිදුවූ ඉරණම පොත්පත්වල සඳහන් වී නොමැති බැවින් ආසියාවේ සියලු රටවල රබර් කර්මාන්තය ව්‍යාප්ත කරවූයේ එදා ගම්පහ උද්‍යානයේ රෝපණය කළ පැළමගින් ලබාගත් රෝපණ ද්‍රව්‍යවලින් බව කාගේත් මතයයි. ආසියාවේ රබර් ප්‍රචලිත කිරීම හේතුවෙන් හෙන්රි විකම්ට බ්‍රිතාන්‍ය රජු විසින් නයිට් නාමයක් ද පුද කරන ලදී. 1900 මුල් කර්තුවේ ශ්‍රී ලංකාවේ රෝපණය කළ බ්‍රසීලයෙන් ගෙන ආ පැළවලින් ලබාදී ඇති අස්වැන්න වසරකට හෙක්ටයාරයකින් කිලෝ 75ක් පමණ බව ඉතිහාසයේ සඳහන් වේ.හෙනරත්ගොඩ රෝපණය කර ඇරඹු රබර් වගාවෙන් ලබාගන්නා ලද රබර් කිරි මුදවීමට යොදා ගැනීම සම්බන්ධයෙන් පරීක්ෂණ පැවැත්වීම උදෙසා වර්ෂ 1909 දී ලොව ප්‍රථම රබර් පර්යේෂණායතනය ඉංග්‍රීසි ජාතිකයන් විසින් ශ්‍රී ලංකාවේ කළුතර වතුයායක ආරම්භ කරන ලදී. අදට සියවසක් සපුරන මෙම ලොව ප්‍රථම රබර් පර්යේෂණායතනයෙන් ශ්‍රී ලාංකීය පාලනය යටතේ මුළු ලෝකයේම රබර් කර්මාන්තයට කරන ලද අනගි සේවයෙන් බිඳක් ගෙන හැර දැක්වීමට සිතුවේ අද බොහෝ දෙනාට ඒ පිළිබඳව නිසි අවබෝධයක් නැති බැවින් නොයෙක් සම්මන්ත්‍රණ ආදියේ දී ද මෙම ආයතනය ලබා දෙන සේවය අවතක්සේරුවට ලක්කොට කථා කරන හෙයිනි.1955 පමණ වනතෙක් යුරෝපීය විද්‍යාඥයන් විසින් පමණක් පාලනය කළ මෙම ආයතනය ශ්‍රී ලාංකීය පාලනයට ප්‍රථමයෙන් පත්වූයේ 1955 දී එම ආයතනයේ අධ්‍යක්ෂ තනතුරට, ප්‍රථම ශ්‍රී ලාංකිකයා ලෙස කෙලමන්ට් සිල්වා මහතා පත් කිරීමෙන් පසුවය.වසර 21 ක් ඉංග්‍රීසීන් යටතේ පාලනය වුවද, 1930 දී ශ්‍රී ලංකාවේ රබර් ක්ෂේත්‍රයේ සිදුවූ විශේෂ සිද්ධිය වූයේ, මැලේසියාවේ ප්‍රෑන්ග්බසාර් ප්‍රදේශයේ නිපදවන ලද පී.බී. 86 රබර් ක්ලෝනය ඉංග්‍රීසීන් විසින් ශ්‍රී ලංකාවේ ව්‍යාප්ත කිරීමට හඳුන්වා දීමයි. ඊට හේතුව ඒ වන විට සුදු පාලනය යටතේ ශ්‍රී ලංකා රබර් පර්යේෂණායතනය විසින් ඒ හා සමාන හෝ ඊට වැඩි ඵලදායී ක්ලෝනයක් නොතිබීමයි. මෙම පීබී 86 ක්ලෝනය කොතරම් ජනප්‍රිය වූයේ ද කිවහොත් 1986 දක්වාම ශ්‍රී ලංකාවේ මුළු රබර් වගාවෙන් 90% පමණ වගාකොට තිබුණේ පීබී 86 ක්ලෝනයයි.ශ්‍රී ලාංකීය පාලකයන් යටතේ ශ්‍රී ලංකා රබර් පර්යේෂණායතනය මගින් අභිජනනය කළ ආර්.ආර්. අයි. සිලෝන් සියය කාණ්ඩයේ වැඩි පලදාගෙන දෙන ක්ලෝන මේ වන විට නිපදවා පර්යේෂණ නිම කොට තිබුණ ද කුඩා රබර් ගොවීන් හා ලොකු වතු හිමියන් ද පීබී 86 අතහැර එම නව ක්ලෝනය ව්‍යාප්ත කිරීමට ඉතා මැලිකමක් දක්වන ලදී.1986 ඇති වූ කොරිනොස් පොරා පතු පුල්ලි රෝගය නම් මාරාන්තික රෝගයට පී.බී 86 ක්ලෝනය තදින් පාත්‍රවීම එම ක්ලෝනය ඉවතලා ආර් ආර් අයි සී 100 කාණ්ඩයේ ක්ලෝන වැවීමට ගොවීන් අකමැත්තෙන් වුවද යොමු කිරීමට හොඳ පිටුවහලක් විය.එදා කවුරුත් වැවීමට මැලි වූ ආර් ආර් අයි සී 100 ක්ලෝනය අද ලෝකයේ හොඳම ඵලදායී ක්ලෝනය බවට පත් වී ඇති අතර ප්‍රමාද වී හෝ එම ක්ලෝනයේ වාසි තේරුම්ගත් ශ්‍රී ලංකීකයන් එම ක්ලෝනය පමණක් වැවීමට යොමු වීම අද රබර් පර්යේෂණයට ඉතා විශාල හිසරදයක් වී ඇත. එබැවින් මේ වනවිටද වැවිලි කර්මාන්ත අමාත්‍යාංශය මගින් ආර් ආර් අයි සී 100 ක්ලෝනය ප්‍රචලිත කිරීම අඩු කිරීම පිණිස ප්‍රතිපත්තිමය වශයෙන් පියවර ගෙන ඇත.මැලේසියාවෙන් හඳුන්වා දුන් පීබී 86 ක්ලෝනය මෙරටට ලබා දී ඇති උපරිම වාර්තාගත අස්වැන්න හෙක්ටයාරයට වසරකට කිලෝ 1200 පමණි. එහෙත් 1986 දී ශ්‍රීඝ්‍රයෙන් ප්‍රචලිත කළ ආර් ආර් අයි සී 100 ක්ලෝනය වසරකට කිලෝ 2500 – 3000 පමණ එක් හෙක්ටයාරයකින් ලබා දේ.තවද, 1986 දී ශ්‍රී ලංකාවේ රබර් හෙක්ටයාරයකින් ලද සාමාන්‍ය අස්වැන්න වසරකට කිලෝ 750 පමණ වුවද අද මුළු රටේම දල ජාතික සාමාන්‍ය, අස්වැන්න රබර් අක්කරයකින් වසරකට කිලෝ 1500 අබිබවා ගොස් ඇත. මෑත ඉතිහාසයේ රබර් පර්යේෂණ ක්ෂේත්‍රයේ වූ විශාලතම සොයාගැනීම ලෙස වාර්තා කරනු ලබන්නේ මෑතකදී ඉන්දියාව විසින් ආර් ආර් අයි අයි 400 ලෙස හඳුන්වන වැඩි පලදායි ක්ලෝනය හඳුන්වාදීමයි. එහෙත් එම ක්ලෝනයද නිපදවීමට ද පාදක කොටගත් එක් මව් ශාකයක් ශ්‍රී ලංකාවේ නිෂ්පාදනය කරන ලද ආර් ආර්අයි සී 100 ක්ලෝනය බව දන්නේ ලොව කීයෙන් කී දෙනාද? එසේ නම් සුදු පාලනය යටතේ වූ රබර් පර්යේෂණායතනයට 1930 දී මැලේසියාවේ සහාය නොමැතිව වැඩි ඵල ක්ලෝනයක් නිපදවිය නොහැකි නමුදු අද ශ්‍රී ලාංකීය පාලනයේ ඇති ශ්‍රී ලංකා රබර් පර්යේෂණායතනය වැඩි ඵල ක්ලෝන නිපදවීමට පිණිස ලොව අන් රටවලට ද මාතෘ ශාක ලබා දීමට තරම් ඉදිරියට ගොස් ඇති බව දන්නේ කී දෙනෙක් ද?පර්යේෂණ ක්ෂේත්‍රයේ අන් අංශ සලකා බැලීමේ දී ද වැසි ආවරණ සඳහා අවශ්‍ය ගම් වර්ගය නිර්මාණය කිරීමෙන් ද, රබර් කර්මාන්ත ශාලා අපද්‍රව්‍ය පිරිපහදුව පිණිස ක්‍රමයක් හඳුන්වා දුන්නේ ද ක්‍රේප් නිෂ්පාදනයට අත්‍යවශ්‍ය වූ ජලයේ දියවන පරිසර හිතකාමී වර්ණ විරංජකයක් හදුන්වාදීමෙන් ද විශාල මෙහෙවරක් ඉටුකළ ශ්‍රී ලංකා රබර් පර්යේෂණායතනය මෑතක දී දාර රබර් රොටී පැය කිහිපයක දී වියලාගත හැකි තැනින් තැන ගෙන යා හැකි ජංගම දුම්ගෙයක් ද නිර්මාණය කර රබර් ක්ෂේත්‍රයට හඳුන්වා දී ඇත.එහෙත් වසරකට මුළු වියදම් සඳහා ලංකා රබර් පර්යේෂණායතනයට භාණ්ඩාගාරයෙන් මුදල් ප්‍රතිපාදන දෙනු ලබන්නේ අන් රටවල ෂ;ශ්ෂයෙන් මැලේසියාවේ එම කර්තව්‍යය සඳහා දෙනු ලබන ප්‍රතිපාදන ප්‍රමාණයෙන් ඉතා සුළු ප්‍රතිශතයක් පමණි.මේ හෙයින් ආයතනයෙන් රබර් ක්ෂේත්‍රයට ඉටුකළහැකි මහඟු සේවය ඉතා සීමා සහිත වී ඇති අතර ආයතනයේ විශේෂ පර්යේෂණ කටයුතු සඳහා විදේශවල පුහුණුකළ විශේෂඥ නිලධාරීන් ඉතා ශීඝ්‍රයෙන් ශ්‍රී ලංකාවේම අන් ආයතනවලට හා විශ්වවිද්‍යාලවලට සම්බන්ධ වීම මෙම සේවය තවදුරටත් අඩාළ කරලීමට තවත් ප්‍රධාන හේතුවක් ව ඇත.එබැවින් ශ්‍රී ලංකාවේ ජාතික විදේශ විනිම ආදායමට වසරකට රුපියල් බිලියන 100ට නොඅඩු දායකත්වයක් දෙන මේ ඉතා පරිසර හිතකාමී රබර් හා රබර් භාණ්ඩ ක්ෂේත්‍රයට තවත් සියවසක් මහඟු දායකත්වයක් ලබාදීම පිණිස රබර් පර්යේෂණායතනයෙන් ලබාදෙන සේවය නිවැරැදිව තක්සේරු කර අවශ්‍ය මුදල් ප්‍රතිපාදන නොමසුරුව ලබාදීමට වගකිවයුත්තන් ඉටා ගත යුතු බව අවධාරණය කළයුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>13</day>
    </date>
    <link>http://www.dinamina.lk/2010/03/13/_art.asp?fn=f1003134</link>
    <topic/>
    <author>මානෙල් පුෂ්ප කුමාරි</author>
    <content>ඉඟුරු ආනයනය නවතා දේශීයව වගා කිරීමෙන් අතමිට සරු කර ගැනීමට හැකිය. සින්ජිබර් ඔෆිසිනාලේ රොස්කෝ (Zingiber officinale Roscoe ) යන විද්‍යාත්මක නාමයෙන් හඳුන්වනු ලබන දේශීය ඉඟුරු චීන ඉඟුරු සහ රැංගුන් ඉඟුරු වශයෙන් ප්‍රධාන වර්ග තුනකි.දේශීය ඉඟුරු ප්‍රමාණයෙන් කුඩාය. සැර ගතිය වැඩිය. ඖෂධ ගුණය වැඩි නිසා දේශීය වෙදකමේ බහුලව භාවිත කරයි. ජින්ජර් බියර් නිෂ්පාදනයට ද යොදා ගනී. චීන ඉඟුරු ප්‍රමාණයෙන් විශාලය. මාංසල ගතිය වැඩිය. සැර ගතිය අඩුය. ඉඟුරු දෝසි සහ රසකැවිලි නිෂ්පාදනයට හා අමු ඉඟුරු ලෙස භාවිත කරයි.රැංගුන් ඉඟුරු මධ්‍යස්ථ ප්‍රමාණයෙන් යුක්තය. චීන ඉඟුරුවලට වඩා සැරගතිය වැඩිය. අමු ඉඟුරු ලෙස මෙන් ම වියළි ඉඟුරු නිෂ්පාදනයට ද යොදාගත හැකිය. වාර්ෂික බෝගයක් ලෙස වගා කරනු ලබන මේ භෝගය, ආහාර රසකාරකයක්, කුළුබඩුවක්, ඖෂධයක් ලෙස ද භාවිත කරයි. මේ නිසා මෙයට දේශීයව මෙන් ම විදේශීයවද විශාල ඉල්ලුමක් හිමිකරගෙන තිබේ.මාර්තු සහ අප්‍රේල් වගා කන්නයයි. ඉගුරු සිටුවීමෙන් පසු අස්වැන්න නෙළීමට මාස 8 - 10 අතර කාලයක් ගත වෙයි.තෙත් කලාපයේ හා අතරමැදි කලාපයේ වාර්ෂික වර්ෂාපතනය මිලි මීටර 1500 වැඩි සහ හොඳින් පැතිරුණු මනා හිරුඑළිය වැටෙන ඉඩම් ඉඟුරු වගාවට හිතකර වෙයි. මනා ජලවහනය ඇති කාබනික ද්‍රව්‍ය බහුල පී. එච්. අගය 5.5 - 6.5 වැලි ලෝම පසක් ඇති ඉඩමක් තෝරා ගැනීම වැදගත්ය.ඉඟුරු තනි වගාවක් ලෙසත්, පොල්, කෙසෙල්, ගම්මිරිස් වැනි භෝග සමඟ අතුරු වගාවක් ලෙසත් වගා කළ හැකි ය.බිම් සැකැසීමේදී සෙන්ටි මීටර් 45 (අඩි 1 1/2) ගැඹුරට සී සෑම උදලු මගින් පස පෙරලීම කළ යුතු ය. මේ අවස්ථාවේදී පී. එච්. අගය ප්‍රශස්ත තත්ත්වයට ගෙන ඒමට, අක්කරයකට ඩොලමයිට් කිලෝග්‍රෑම් 500 (පන්සියයක් ) පමණ පසට මිශ්‍ර කළ යුතුය. මෙය ඉඟුරු සිටුවීමට සති දෙකකට පෙර කළ යුතු වෙයි. පාත්තියක උස සෙන්ටිමීටර 30ක් (අඩි 1 ) වෙයි. එය වටා සෙන්ටි මීටර් 45 (අඩි 1 1/2) පළල කාණුවක් දැමීය යුතුය. පාත්තියක ඉඟුරු දෙපේළියට, තුන් පේළියට හෝ හතර පේළියට සිටුවිය හැකිය. දෙපේළියට සිටුවන්නේ නම්, සෙන්ටි මීටර් 75 (අඩි 2 1/2 ) පළල පාත්ති ද, තුන් පේළියේදී සෙන්ටිමීටර් 120 (අඩි 4 ) පළල පාත්ති ද, හතර පේළියේදී සෙන්ටි මීටර් 150 (අඩි 5 ) පළල පාත්තිද සකස් කළ යුතුය.පාත්ති සකස් කිරීමේදී ගල්, මුල් කැබැලි ඉවත් කර, කැට පොඩි කර, සියුම් පසක් සාදා ගැනීම වැදගත් ය. ඉන්පසු පාත්තියේ දික් අතට සෙන්ටිමීටර් 30 පරතරයට උදැල්ලක් මඟින් නොගැඹුරු ඇලි සකස් කර, එයට කාබනික පොහොර සහ මූලික පොහොර එකතු කර කළවම් කර ගත යුතුය. කාබනික පොහොර ලෙස කොම්පෝස්ට්, ගොම පොහොර, කුකුළු පොහොර ආදිය යෙදිය හැකිය. මෙය ඉඟුරු සිටුවීමට දින 05කට ප්‍රථම කළ යුතු වෙයි. රෝපණ ද්‍රව්‍ය සකස් කිරීම සිදු කරන්නේ දිලීර හා බැක්ටීරියා ආසාදනය නිසා මෘදු කුණුවීම සිදු නොවුන වගාවලින් පමණි. පාත්තිවල ඉඟුරු සිටුවීමේදී ෙරෙසෝම කැබැලි සෙන්ටිමීටර් 03ක් (අඟල් 01 ) පමණ යටවන සේ සිටුවිය යුතුය. ඉන්පසු පිදුරු, පොල් අතු හෝ කොහුබත් වසුනක් දැමීම අවශ්‍ය වේ.පායන කාලයක නම් ජලය දැමීම අත්‍යවශ්‍ය වෙයි. වසුන් දැමීම මගින් වල් සෑදීම පාලනය වේ. කිසිවිටෙකත් රසායනික වල් නාශක නොයෙදිය යුතුය. වල් පැළෑටි අතින් ගලවා ඉවත් කළ යුතුය.වර්ධනයත් සමඟ ෙරෙසෝම පොළොවෙන් උඩට මතුවිය හැකිය. ඒවාට හානි වීම වළක්වා, හොඳ ගුණාත්මක බවින් යුත් වැඩි ඉඟුරු අස්වැන්නක් ලබා ගැනීමට පේළි දිගේ වැඩෙන බෝගයට පස් ළං කළ යුතුය. මාසයකට පමණවතාවක් ක්‍ෂේත්‍රයේ වල් අතින් ගලවා , පස් ළං කිරීමද අවශ්‍ය වේ. ඉඟුරු වගාවේ වඩාත් හානිදායක රෝගය අල කුණුවීම හෙවත් මෘදුකුණු වීමයි. දිලීර හා බැක්ටීරියා නිසා මෘදුකුණුවීම මගින් ෙරෙසෝමයට හානි වෙයි. නිරෝගී රෝපණ ද්‍රව්‍ය භාවිතය හා සිටුවීමට පෙර බීජ ප්‍රතිකාර කිරීම වැදගත්ය. එක ම ඉඩමේ දිගටම ඉඟුරු වගා නොකළ යුතුය. රෝගය හඳුනාගත් වහාම ප්‍රතිකාර කිරීම වැදගත් වේ. රෝගය මුලින් ම දක්නට ලැබුණු විට එම ස්ථානයේ ඇති ඉඟුරු පඳුරු පස් සමඟ ම යටින්ම ගලවා, ක්ෂේත්‍රයෙන් ඉවත් කර පුළුස්සා දැමිය යුතුය.පත්‍ර පුල්ලි රෝගයේදී දිලීරයක් නිසා පත්‍රවල දුඹුරුපාට කුඩා පුල්ලි ඇති වේ. පසුව කේන්ද්‍රයේ සිට එය පැතිරී, වියළී මැරී යයි. තඹ අඩංගු දිලීර නාශකයක් යෙදීමෙන් එය මර්දනය කරගත හැකිය. කඳ විදින්නාගේ හානිය ලෙස, ඔයිකොක්‍රොකිස් පන්ක්ටිපෙරාලිස් සළඹයාගේ කීටයා ව්‍යාජ කඳට හානි කරයි. හානි වූ ප්‍රදේශයට ඉහළ කොටස් මැරී යයි. එවිට හානි වූ ව්‍යාජ කඳන් කපා ක්ෂේත්‍රයෙන් ඉවත්කර පුළුස්සා දැමිය යුතු වේ. රසායනික මර්දනය ලෙස ඩයිමෙතොඒට් හෝ ඇටබ්‍රෝන් හෝ කෘමිනාශකයක් භාවිත කළ හැකිය.දේශීය වර්ගය හා රැන්ගුන් වර්ගය සිටවා මාස 9 - 10 දී ද, චීන වර්ගය සිටවා මාස 7 - 8 දී ද අස්වනු නෙළීම සිදු කිරීමට හැකිය. පත්‍ර කහ පැහැ වී වියළී යන විට අස්වනු නෙළිය හැකිය. උදලු මුල්ලුව භාවිත කර, පස බුරුල් කර, ෙරෙසෝම ගලවා ගත යුතුය. පසුව මුල්, ගලවා ඉවත් කර, එය වටා ඇති පස් හා වෙනත් අපද්‍රව්‍ය ඉවත් කර දැමීය යුතුය. ඉන්පසු ජලයෙන් හොඳින් පිරිසිදු කර, දිනක් පමණ පවනේ තබා , පසුව ගෝනිවල අසුරා වෙළෙඳ පොළට යැවිය හැකිය.බීජ ඉඟුරු අල කිලෝවක් සඳහා රුපියල් 60 බැගින් කිලෝග්‍රෑම් 625ක් දක්වා මුදල් ආධාර කෘෂිකර්ම සංවර්ධන හා ගොවිජන සේවා අමාත්‍යංශයේ ‘ අපි වවමු - රට නඟමු ‘ ව්‍යාපෘතිය යටතේ ලබා දෙනු ඇත.වගාකරුවන්ට අවශ්‍ය උපදෙස් - හෝමාගමඅපනයන කෘෂිකර්ම දෙපාර්තමේන්තුවේකෘෂි ව්‍යාප්ත නිලධාරිනීචන්ද්‍රලතා තන්තිරිවත්ත (0718244922) මහත්මියගෙන් ලබාගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n1003151</link>
    <topic>මා විවේචනය කළාට කමක් නෑ</topic>
    <author/>
    <content>ඕනෑම කෙනකුට තමන් විවේචනය කිරීමේ අයිතියක් ඇතත් රට හෝ ජනතාව හෝ පාවා දීමට අයිතියක් නැතැයි ජනාධිපති මහින්ද රාජපක්ෂ මහතා ප්‍රකාශ කෙළේ ය.ඕනෑම කෙනකුට තමා විවේචනය කිරීමේ අයිතියක් ඇතත් රට හෝ ජනතාව හෝ පාවාදීමට අයිතියක් නැතැයි ජනාධිපති මහින්ද රාජපක්ෂ මහතා ප්‍රකාශ කෙළේ ය.මානව අයිතීන් පිළිබඳ ජාත්‍යන්තරය චෝදනා කරන බව පැවැසූ ජනාධිපති මහින්ද රාජපක්‍ෂ මහතා, තමා අපහසුතාවට පත් කරන්නට අසත්‍ය ප්‍රචාර ගෙන ගියත් බුද්ධිමත් ජනතාව මේ පිළිබඳ අවබෝධයෙන් සිටින බව කීවේය.අපේ රටේ හොඳ නීති පද්ධතියක් තිබෙන බව ද සියලු දෙනාට ඒ නීතිය එක සේ ක්‍රියාත්මක කළ හැකි බවද නීතියට පිටුපාන්නට කිසිවකුටත් නොහැකි බවද ජනපතිවරයා පැවැසීය.ජනාධිපති මහින්ද රාජපක්ෂ මහතා මේ අදහස් පළ කෙළේ ලුණුගම්වෙහෙර දියවර ගම්මානයේ ජනතාව ඊයේ (14) අමතමිනි.සංවර්ධනය අද ගමට ගෙන ගොස් තිබෙන බව පැවැසූ ජනාධිපතිවරයා, රටේ සංවර්ධන වැඩපිළිවෙළ ඉදිරියට ගෙන යන්නට ජනතාව එක්ව සිටින බවත් කීවේය.අද ඇතැමුන් වෛරී දේශපාලනයක නිරත වී සිටින බව පැවැසූ ජනාධිපතිවරයා, ක්‍රෝධයෙන්, වෛරයෙන් දේශපාලනය කරන්නට නොහැකි බවත් පැවැසීය. ජනතා ශක්තියෙන් ගොඩනැගුණු නොසැළෙන පාර්ලිමේන්තුවක අවශ්‍යතාව පෙන්වා දුන් ජනාධිපතිවරයා ඒ වෙනුවෙන් ජනතාව අත්වැල් බැඳ ගනු ඇතැයි ද විශ්වාසය පළ කෙළේ ය.අලුතෙන් සිතා ජාත්‍යන්තරය ජයගත හැකි තරුණ කණ්ඩායමක් තමන් ඉදිරිපත් කර තිබෙන බව පැවැසූ ජනාධිපතිවරයා ඔවුන්ට ගම සමඟ එක්ව කටයුතු කිරීමේ ශක්තිය තිබෙන බව කීවේය.වාරිමාර්ග හා ජල කළමනාකරණ ඇමැති චමල් රාජපක්ෂ මහතා ද මෙහිදී අදහස් දැක්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n1003152</link>
    <topic>රට පුරා ඡන්ද ප්‍රචාරක පුවරුවහා ඉවත්කරන්නැයි නියෝග</topic>
    <author>සරත් මලලසේකර</author>
    <content>මහ මැතිවරණයට අදාළ සියලුම බැනර් කටවුට් හා යෝධපුවරු වහාම ක්‍රියාත්මක වන පරිදි ඉවත් කරන්නැයි පොලිස්පති මහින්ද බාලසූරිය මහතා පළාත් නවයට අයත් සියලුම ජ්‍යෙෂ්ඨ නියෝජ්‍ය පොලිස්පතිවරුන් හා නියෝජ්‍ය පොලිස්පතිවරුන්ට ඊයේ (14) උපදෙස් දුන්නේය.පෝස්ටර්, කටවුට් හා යෝධ පුවරු සියල්ල වහාම ඉවත් කළ යුතු බවට මැතිවරණ කොමසාරිස් දයානන්ද දිශානායක මහතා විසින් දෙනු ලැබූ නියෝගයට අනුව පොලිස්පතිවරයා මෙම පියවරගෙන ඇත. මහ මැතිවරණ කටයුතු භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා පොලිස්පතිවරයාගේ මේ උපදෙස් ක්‍රියාත්මක කිරීම සිදුකරයි.මැතිවරණ සේවය සඳහා යොදවන සියලුම පොලිස් කාර්යමණ්ඩලවලට පවත්නා මැතිවරණ නීති හා ප්‍රවාහන නීති පිළිබඳව දැනුමක් ලබාදිය යුතු බවද පොලිස්පතිවරයා, ජ්‍යෙෂ්ඨ පොලිස් නිලධාරින්ට දන්වා ඇත.තවද මැතිවරණ සේවයේ යෙදෙන පොලිස් නිලධාරින්, පූර්ව මැතිවරණ, මැතිවරණ හා පශ්චාත් මැතිවරණ සමයන්හි ඔවුනට පැවරී ඇති වගකීම් පිළිබඳව මනා දැනුමකින් පසුවිය යුතු බවද පොලිස්පතිවරයා අවධාරණය කැර ඇත.ඒ සමඟම මැතිවරණ ව්‍යාපාරයේ නියුතු සියලුම අපේක්ෂකයින් මෙන්ම මහජනතාවටද එක හා සමාන ලෙස සැලකිය යුතු අතර අපක්ෂපාතීව කටයුතු කළ යුතු බවද ඔහු පෙන්වා දී තිබේ.ඡන්ද පත්‍රිකා බෙදාදීමේ යෙදෙන තැපැල් දෙපාර්තමේන්තු සේවකයන්ටද ඒ සඳහා පොලිස් ආරක්ෂාව ලබාදෙන බව පැවසී තිබේ.මෑතදී ආරක්ෂක ලේකම් ගෝඨාභය රාජපක්ෂ මහතාගේ නියෝගය මත පොලිස්පතිවරයා විසින් පොලිස් ස්ථානාධිපතිවරුන් 8 දෙනෙකු හා ජ්‍යෙෂ්ඨ පොලිස් නිලධාරින් දෙදෙනෙකු අනිවාර්ය නිවාඩු යවා තිබේ. ජනාධිපතිවරණයේදී ඔවුන් මැතිවරණ නීති උල්ලංඝනය කළ බවට චෝදනා නැගී ඇත.මේ අතර පක්ෂ නායකයන් හෝ මහලේකම්වරුන් මෙන්ම හිටපු මන්ත්‍රීවරුන් වන අපේක්ෂකයන්ට ආරක්ෂාව සැපයීමට පොලිස්පතිවරයා තීරණය කැර ඇති බව නීතිපති, ජනාධිපති නීතිඥ මොහාන් පීරිස් මහතා ;ශ්‍්‍රෂ්ඨාධිකරණයට පවසා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n1003153</link>
    <topic>ශ්‍රී ලංකාව ගැන අමෙරිකාව කියන කතා ද්වේශ සහගතයි</topic>
    <author>මහින්ද අලුත්ගෙදර</author>
    <content>අමෙරිකා රාජ්‍ය දෙපාර්තමේන්තුවේ මානව හිමිකම් වාර්තාව ශ්‍රී ලංකාව සම්බන්ධයෙන් ද්වේශසහගත ආකාරයට කරුණු ඉදිරිපත් කැර ඇතැයි ජාතික නිදහස් පෙරමුණේ නායක හා හිටපු පාර්ලිමේන්තු මන්ත්‍රී විමල් වීරවංශ මහතා පැවැසීය.එල්.ටී.ටී.ඊ. නායක වේළුපිල්ලේ ප්‍රභාකරන් ඝාතනය කිරීමත් සමඟ බටහිර බලවේගයන්ගේ වෛරය මේ ආකාරයට දිගින් දිගටම ක්‍රියාත්මක කිරීමට උත්සාහ කරන බවත් හුදෙක්ම ඒවා වටා පිටාවෙන් එක්රැස් කැර ගත් තොරතුරු හැරෙන්නට කිසිදු සත්‍යතාවක් නොමැති බවත් හෙතෙම අවධාරණය කළේය.මන්ත්‍රීවරයා මේ බව අනාවරණය කෙළේ කොල්ලුපිටියේ සංචාරක හෝටල් පාසලේ ඊයේ (14) පෙරවරුවේ පැවැති මාධ්‍ය හමුවකට එක්වෙමිනි. මීට පෙර එම වාර්තාව මගින් ශ්‍රී ලංකාව හැඳින්වූයේ සිංහල බහුතර රජයක් හැටියට නමුත් පසුගිය 2009 වාර්තාව මගින් නම්කැර ඇත්තේ රාජපක්ෂ පවුලේ ආධිපත්‍ය යටතේ පවතින රජයක් බවද ඒ මහතා පෙන්වා දුන්නේය.මානව හිමිකම් පිළිබඳ තොරතුරු රැස් කරමින් සෑම වර්ෂයකම අමෙරිකා එක්සත් ජනපද රාජ්‍ය දෙපාර්තමේන්තුව මගින් මානව හිමිකම් වාර්තාව නිකුත් කරන බව කී වීරවංශ මහතා ඒ ඒ රටවල තොරතුරු පදනම් කැරගෙන සකස් කරන මේ වාර්තාවට ශ්‍රී ලංකාවේ පිහිටි ඇමෙරිකානු තානාපති කාර්යාලය මගින් දත්ත ඉදිරිපත් කැර තිබෙන බවද කියා සිටියේය.මානව අයිතිවාසිකම් කඩකිරීමේ චෝදනාව පැහැදිලිවම මෙම මානව හිමිකම් වාර්තාව මගින් රාජපක්ෂ සහෝදරයන් වෙතට එල්ල කැර ඇති අතර රාජපක්ෂවරුන් හා වර්තමාන රජය කෙරෙහි ඔවුන් තුළ ඇති මතය ඉන් වඩාත් පිළිබිඹු වන බවද මන්ත්‍රීවරයා කීවේය.ඇමෙරිකානු තානාපති කාර්යාලය මගින් ලබාගන්නා ලද තොරතුරු රොබට් ඕ බ්ලේක් විසින් අවසන් වාර්තාවට ඇතුළත් කැර තිබෙන බව පෙන්වා දුන් ජාතික නිදහස් පෙරමුණේ නායකයා එල්.ටී.ටී.ඊ. ත්‍රස්තවාදීන් මේ රට දෙකඩ කිරීමට දැරූ උත්සහය පිළිබඳව මේ තුළ අන්තර්ගත වී නැති බව ද පැවැසීය.ශ්‍රී ලංකාවේ පැවැති වාතාවරණය පිළිබඳ කිසිදු තොරතුරක් සඳහන් නොකොට අපේ රට නිකරුණේ යුද්ධයක් කළා යැයි ලෝකයා ඉදිරියේ මවාපෑමක් මෙම මානව හිමිකම් වාර්තාව තුළින් ඉදිරිපත් කැර තිබෙන බවට චෝදනා කරන වීරවංශ මහතා රාජපක්ෂ පවුලට සෘජු ලෙස චෝදනා කැර ඇත්තේ ඔවුන් තුළ ඇති වෛරය නිසා බවද අවධාරණය කළේය.මේ තත්ත්වය සුළු ප්‍රශ්නයක් නොවන බව පෙන්වා දුන් ඒ මහතා බටහිර බලවේගවල අවශ්‍යතාව ඉටුකැර ගැනීමට නොහැකි වර්තමාන රජය සමඟ වෛරයෙන් කටයුතු කරන බවත් දුෂ්ට හවුලක් දේශීය හා විදේශීය වශයෙන් ක්‍රියාත්මක වන බවත් කීවේය.ශ්‍රී ලංකා රජය සහ ජනාධිපති මහින්ද රාජපක්ෂ මහතා ඇතුළු පිරිස සම්බන්ධයෙන් අසත්‍ය වාර්තා සැපයීමේ අයිතිය කුමක්දයි ප්‍රශ්න කරන හිටපු පාර්ලිමේන්තු මන්ත්‍රීවරයා සමස්ත ලෝකයේම මානව හිමිකම් උල්ලංඝනය කරන ඇමෙරිකා එක්සත් ජනපදය අද එවැනි ප්‍රකාශ නිකුත් කරන බවද කියා සිටියේය.මේ රටේ ප්‍රජාතන්ත්‍රවාදී ජනතාව මේ තත්ත්වය අවබෝධ කැර ගත යුතු බවත් එවැනි දෑට නිසි පිළිතුරක් ලබාදීමට පාර්ලිමේන්තුවේ තුනෙන් දෙකක ස්ථාවර බලයක් ගොඩනැඟිය යුතු බවත් හෙතෙම වැඩිදුරටත් කියා සිටියේය.හිටපු පාර්ලිමේන්තු මන්න්‍රීවරුන් වන ජයන්ත සමරවීර හා මොහොමඩ් මුසම්මිල් යන මහත්වරුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n1003154</link>
    <topic>කළු ගෙඟන් ගොඩ ගත් දරුවාගේ ජීවිතය අවදානම්</topic>
    <author>සුභාෂිනි සේනානායක සහකළුතර විශේෂ සැමිසන් ප්‍රේමසිරි</author>
    <content>කළුගඟට විසීකළ දරුවාගේ ජීවත්වීමේ හැකියාව අවදානම් සහිත බව කොළඹ රිජ්වේ ආර්යා රෝහලේ ජ්‍යෙෂ්ඨ ලේඛකාධිකාරි වෛද්‍ය සුදත් ගමගේ මහතා ප්‍රකාශ කෙළේය. මෙම දරුවා පසුගිය 11 දා ඔහුගේ මව විසින් ම කළුගඟට විසිකරන ලද බව දැන් හෙළි වී තිබේ.කොළඹ රිජ්වේ ආර්යා ළමා රෝහල් දැඩි සත්කාර ඒකකයේ ප්‍රතිකාර ලබන සෙල්ලගේ අමිල සඳරුවන් ප්‍රනාන්දු (අවු 2 මාස 8) දරුවාගේ ජීවත්වීමේ හැකියාව සියයට පහක් පමණක් බවත් එයට හේතුව දරුවා බේරාගැනීමෙන් අනතුරුව රෝහල්ගත කරන තෙක් එම දරුවාට අවශ්‍ය ප්‍රථමාධාර නොලැබීම බවත් වෛද්‍ය ගමගේ මහතා අවධාරණය කළේය.කළු ගඟට වීසි කළ දරුවා දුටු ලොරි රියදුරකු ගඟට පැන එම දරුවා බේරාගෙන කළුතර රෝහලට රැගෙන ගොස් ඇති අතර කළුතර රෝහලෙන් මූලික ප්‍රතිකාර ලබාදුන් දරුවා දැනට කොළඹ රිජ්වේ ආර්යා ළමා රෝහලේ දැඩි සත්කාර ඒකකයේ ප්‍රතිකාර ලබයි.දැඩි සත්කාර ඒකකයේ ප්‍රතිකාර ලබන දරුවා මේ වන විටත් කිසිදු ප්‍රතිචාරයක් නොදක්වන බවත් ශ්වසනය අක්‍රියවීමෙන් අභ්‍යන්තර ඉන්ද්‍රියයන්ට ඔක්සිජන් සැපයීම ඇනහිටීම හේතුවෙන් එම ඉන්ද්‍රියයන් ක්‍රියාකිරීම ඉතා අවම මට්ටමක පැවතීමෙන් ප්‍රතිචාර නොදක්වන බව ද වෛද්‍ය ගමගේ මහතා ප්‍රකාශ කෙළේය.මේ අතර සිද්ධියට අදාළ සැකකාර මව ලබන 26 වැනි දින දක්වා රිමාන්ඩ් භාරයේ තබන ලෙස කළුතර අතිරේක මහේස්ත්‍රාත් නාමල් පෙරේරා මහතා ඊයේ (14) නියෝග කෙළේය.මෙසේ රිමාන්ඩ් භාරයට පත් වූයේ පාණදුරේ මෝදරවිල සුනාමි නිවාස යෝජනා ක්‍රමයේ පදිංචි මානෙල් පුෂ්පලතා (30) නමැත්තියකි. කළුතර දකුණ පොලීසියේ ළමා හා කාන්තා ඒකකයේ පොලිස් පරීක්ෂක මල්කා තුෂාරී මහත්මිය සැකකාරිය අධිකරණය වෙත ඉදිරිපත් කළාය.ගඟට වැටුණු දරුවා තවදුරට ප්‍රතිකාර ලබන බව දන්වා සිටි මල්කා තුෂාරි මහත්මිය විමර්ශන කටයුතු පවත්වන බවද අධිකරණය වෙත දැනුම් දුන්නාය. සැකකාර කාන්තාව පෙරේදා (13) දහවල් පාණදුරේ දී අත් අඩංගුවට ගෙන ඇත. ඇය පාණදුරේ සුපිරි වෙළෙඳ සළක් අසළ ලොතරැයි විකිණීම සිදුකර ඇති බවත් කළුතර පොලීසියේ ස්ථානාධිපති සමන්ත වෙදගේ මහතා ප්‍රකාශ කෙළේය.සැමියා හැරගොස් සිටින මේ කාන්තාව ජීවත්වීමට ආදායම් මාර්ගයක් නොමැති බැවින් කළුතර බෝධිය අසළ දරුවා රඳවා යෑමට උත්සාහ කළ බවත් ළමයා අඬමින් පසුපස පැමිණීම නිසා කළුගඟට විසී කළ බවටත් ඇය ප්‍රකාශයක් ලබා දී තිබේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n1003155</link>
    <topic>‘කථන ඉංග්‍රීසිය’කොළඹ හතෙන් ගමට</topic>
    <author/>
    <content>“ඉංග්‍රීසිය ජීවන කුසලතාවක් ලෙස” යන ජනාධිපති මහින්ද රාජපක්ෂ මහතාගේ සංකල්පයක් යටතේ රාජකීය විද්‍යාලයේ ඉංග්‍රීසි බස උගන්වන ගුරුවරුන් සඳහා කථන ඉංග්‍රීසිය උගැන්වීමේ දස දින පුහුණු වැඩසටහනක් ඉන්දියාවේ හයිද්‍රාබාදයේ පුහුණුවලත් ග්‍රාමීය ඉංග්‍රීසි ගුරුවරුන්ගේ මෙහෙය වීමෙන් කොළඹ රාජකීය විද්‍යාලයීය කුසලතා කේන්ද්‍රයේදී අද (15) පෙ.ව. 8.30 ට ආරම්භ කෙරේ.රාජකීය විදුහල්පති උපාලි ගුණසේකර මහතාගේ මූලිකත්වයෙන් එම විද්‍යාලය මගින් සංවිධානය කරන ලද මේ දස දින පුහුණු වැඩසටහනේ සමාරම්භක උත්සවය එම විදුහලේ ආදිශිෂ්‍යයෙකු වන ජනාධිපති ලේකම් ලලිත් වීරතුංග මහතා අතින් විවෘත වෙයි.විද්‍යාලයේ ඉංග්‍රීසි බස උගන්වන ගුරුවරුන් 35 දෙනෙකු සඳහා ශිෂ්‍යයනට කථන ඉංග්‍රීසිය ඉගැන්වීමේ ක්‍රමවේදයන් පුහුණු කරනු ලබන්නේ “ඉංග්‍රීසිය ජීවන කුසලතාවක් ලෙස” යන ජනාධිපතිවරයාගේ සංකල්පය යටතේ ඉන්දියාවේ හයිද්‍රාබාද්හි පුහුණුවලත් මූලික පුහුණුකරුවන් විසිනි.ඔවුන් හැමදෙනාම සිංහල හා දෙමළ ග්‍රාමීය ප්‍රදේශවලින් පැමිණියවුන්ය. හයිද්‍රාබාද්හි ඉංග්‍රීසි හා විදේශ භාෂා සරසවියෙන් කථන ඉංග්‍රීසිය පිළිබඳ අභිවර්ධිත නවීනතම ක්‍රමවේදයන් මේ පුහුණුකරුවන් විසින් හදාරා ඇත.මෙහිදී, අලුතින් විවෘත කළ ඉංග්‍රීසි බස පුහුණු කිරීමේ ශ්‍රී ලංකා - ඉන්දීය මධ්‍යස්ථානයේ මහාචාර්ය එන්. කේ. නිහාලනි හා ජුලු සෙන් ගේ සහය ඔවුනට ලැබෙනු ඇත.ලොව භාවිතාවන ඉංග්‍රීසියේ විවිධ ස්වභාවයන් අතර ශ්‍රී ලාංකේය විශිෂ්ටත්වය විදහා දැක්වෙන ‘අපේ හුරුවට ඉංග්‍රීසි කතා කරමු’ යන ජනාධිපති සංකල්පය දිරිගැන්වීම මෙම වැඩසටහනේ මූලික අරමුණකි.මෙහිදී අපේ ළමා පරපුරේ ආත්මගරුත්වයට හානි පමුණුවන යටත් විජිත යුග සුද්දන්ගේ උච්චාරණ, සංස්කෘතියට මෙන්ම “බ්‍රිතාන්‍ය ඉංග්‍රීසිය” හෝ “රැජිනගේ බස” උගැන්මට අනුබල නොදී අපේ හුරුවට ඉංග්‍රීසිය කථනය කිරීම අපේක්ෂා කෙරේ.ඒ අනුව පූර්ව යටත් විජිතවාදීන් යටතේ නොව ඉංග්‍රීසි බස මුල්කොට නොගත් සහෝදර රටක් වන ඉන්දියාවේ සහායෙන් රටේ අස්සක් මුල්ලක් නෑර මේ “අපේ හුරුවට ඉංග්‍රිසිය උසුරුවීම” ව්‍යාප්ත කිරීමද මේ වැඩසටහනේ අරමුණ වන්නේය.මෙහි ආරම්භක අවස්ථාව වන රාජකීය විද්‍යාලයේ අද පැවැත්වෙන සමාරම්භක උත්සවයට ඉංග්‍රීසි හා තොරතුරු තාක්ෂණය පිළිබඳ ජනාධිපති කාර්යසාධක බළකායේ කැඳවුම්කරු හා ඉංග්‍රීසි සම්බන්ධිකාරක ජනාධිපති උපදේශක සුනිමල් ප්‍රනාන්දු මහතා මෙන්ම විදුහලේ ආදිශිෂ්‍යයන්ද සහභාගි වන බව සඳහන්ය. දැනටත් රාජකීය විද්‍යාලයේ කථන ඉංග්‍රීසි වැඩසටහනක් පවත්වාගෙන යන විද්‍යාලයීය ‘47’ කණ්ඩායම හා බටහිර පළාත් අධ්‍යාපන අමාත්‍යාංශයද මේ අවස්ථාවට සහභාගි වෙයි.සමාරම්භක උත්සවයේදී කැලණිය සරසවියේ ඉංග්‍රීසි භාෂා පුහුණු උපදේශිකා ඩිනාලි ප්‍රනාන්දු මහත්මිය හා ඉංග්‍රීසි භාෂා පුහුණුව පිළිබඳ ජ්‍යෙෂ්ඨ කථිකාචාරිනි රමෝලා රාසුල් මහත්මිය, ශ්‍රී ලංකාවේ “ඉංග්‍රීසි බස හා ඉංග්‍රීසි භාෂාව උගැන්වීම පිළිබඳ” අදහස් දක්වන අතර මූලික පුහුණුකරු වන පුෂ්පා ගුණසේකර මහත්මිය විසින් ඉංග්‍රීසි ඉගැන්වීමේ බිම් මට්ටමේ අත්දැකීම් පිළිබඳව දේශනයක් පවත්වනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n1003156</link>
    <topic>පිරිවෙන් ගුරුවරුන්ටණය පහසුකම්</topic>
    <author>මිනුවන්ගොඩ සමූහ</author>
    <content>පිරිවෙන් ගුරුවරුනට විවිධ ණය පහසුකම් සහ උත්සව අත්තිකාරම් ලබාදීමේ වැඩපිළිවෙළක් ඇරැඹේ.මෙහි මුල් අදියර රුපියල් ලක්‍ෂ 100 ක අරමුදලක් යටතේ ගම්පහ දිස්ත්‍රික්කයෙන් ඇරඹීමට කටයුතු යොදා තිබේ.පසුගියදා පැවැති ගම්පහ දිස්ත්‍රික් පිරිවෙන් කෘත්‍යාධිකාරි, පරිවේණාධිකාරි, පරිවේණාචාර්ය වරුනගේ රැස්වීමේ දී, අධ්‍යාපන අමාත්‍යාංශ උපදේ්ශක නැදලගමුවේ විජයමෛත්‍රි හිමියන්, ජනාධිපති ජ්‍යෙෂ්ඨ උපදේශක එක්සත් ජනතා නිදහස් සන්ධානයේ ගම්පහ දිස්ත්‍රික් කණ්ඩායමේ නායක බැසිල් රාජපක්‍ෂ මහතා වෙත ඉදිරිපත් කරන ලද යෝජනාවකට අනුව මේ පියවර ගෙන ඇත.මහා භාණ්ඩාගාරයෙන් ලබාගන්නා රුපියල් ලක්‍ෂ 100 ක අරමුදලකින් මෙහි ප්‍රථම අදියර ගම්පහ දිස්ත්‍රික්කයෙන් අරඹන බවත්, ඉදිරි අයවැයක දී වෙන්කෙරෙන මුල්‍ය ප්‍රතිපාදන මත මේ වැඩපිළිවෙළ ලංකාව පුරා ක්‍රියාත්මක කෙරෙන බවත් මෙහිදී බැසිල් රාජපක්ෂ මහතා ප්‍රතිඥා දී තිබේ.මහා භාරකාර දෙපාර්තමේන්තුව යටතේ මේ අරමුදල පවත්වාගෙන යනු ලබන අතර, එමගින් ලංකාව පුරා පිරිවෙන් ගුරුවරුන් 7000 කට පමණ සෙත සැලසේ.මේ රැස්වීමට ගිහි පැවිදි පිරිවෙන් ගුරුවරුන් 600 ක් පමණ සහභාගි වූ අතර කැලණිය විශ්වවිද්‍යාලයේ කුලපති විද්‍යාලංකාර පරිවේණාධිපති, කොළඹ හලාවත දෙදිසාවේ ප්‍රධාන සංඝනායක ආචාර්ය වැලමිටියාවේ කුසලධම්ම හිමියෝ එහි මුලසුන හෙබවූහ.අධ්‍යාපන අමාත්‍යාංශයේ උපදේශක නැදලගමුවේ විජයමෛත්‍රි හිමි, අධ්‍යාපන අමාත්‍යාංශ පිරිවෙන් අධ්‍යක්‍ෂ ජනරාල් වලස්වැවේ ඥානරතන හිමි සහ ගම්පහ දිස්ත්‍රික් සහකාර අධ්‍යාපන අධ්‍යක්‍ෂ චන්දන කුමාර කඩිගමුව මහතා ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n1003157</link>
    <topic>අපේ ඖෂධ ජපානයට</topic>
    <author>සුභාෂිනි සේනානායක</author>
    <content>දේශීය ආයුර්වේද ඖෂධ මෙරට නිෂ්පාදනය කර ජපානය වෙත අපනයනය කිරීමේ ව්‍යාපෘතියක් ආරම්භ කර තිබේ.ජපානයේ හිකරි ටෙක් සමාගම මේ ව්‍යාපෘතිය සඳහා රුපියල් මිලියන 620 ක් ආයෝජනය කර තිබේ.ජපන් ආයෝජනය 100% ක් යොදා ආරම්භ කරන මේ ව්‍යාපෘතිය මගින් සෘජු රැකියා අවස්ථා 500 කට වැඩි ප්‍රමාණයක් ඇතිකෙරෙන බව ජපානයේ හිකරි ටෙක් පුද්ගලික සමාගමේ සභාපති මසාරු අයිතාවා මහතා පවසයි.පරිසර හිතකාමී කාබනික පොහොර පමණක් යොදා ගනිමින් සිදුකරන මේ ව්‍යාපෘතිය තුළින් විශාල විදේශ විනිමයක් මෙරටට ලබාගත හැකි බව ව්‍යවසාය සංවර්ධන හා ආයෝජන ප්‍රවර්ධන ඇමැති අනුර ප්‍රියදර්ශන යාපා මහතා ප්‍රකාශ කරයි.ඉදිරියේදී ජපානය සමඟ මෙවැනි ව්‍යාපෘති ගණනාවක් ක්‍රියාත්මක කිරීමට කටයුතු සූදානම් කර තිබෙන බවද කෘෂිකර්මාන්තය ආශ්‍රිත සාධාරණ ව්‍යාපෘති කෙරෙහි වැඩි ඉල්ලුමක් පවතින බැවින් ඒ කෙරෙහිද අවධානය යොමුකොට තිබෙන බවද ඇමැතිවරයා ප්‍රකාශ කෙළේය.ශ්‍රී ලාංකික දේශීය ආයුර්වේද ප්‍රතිකාර පිළිබඳව ජපන් ජනතාව තුළ විශාල පිළිගැනීමක් ඇති බවත්, මේ ව්‍යාපෘතිය තුළින් ශ්‍රී ලාංකීය ඖෂධ නිෂ්පාදන ඉතා ඉක්මනින් ජපන් ජනතාව අතර ජනප්‍රිය වනු ඇති බවත් හිකරි ටෙක් සමාගමේ කළමනාකාර අධ්‍යක්ෂ හුටෝෂි ඩොයෝමා මහතා ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n1003158</link>
    <topic>කොළඹ මහල් නිවාස පිළිසකර කෙරේ</topic>
    <author/>
    <content>කොළඹ මහල් නිවාස ආශි‍්‍රත පිළිසකර කටයුතු සිදුකැර එම නිවාසලාභීන්ගේ ජන ජීවිතය නඟා සිටුවීමේ වැඩසටහනක් අධිකරණ හා නීති ප්‍රතිසංස්කරණ ඇමැති මිලින්ද මොරගොඩ මහතාගේ දායකත්වයෙන් අරඹා තිබේ.ජනපති මහින්ද රාජපක්ෂ මහතාගේ අදහසක් අනුව කොළඹ නගරයේ අඩු ආදායම්ලාභීන්ගේ ජන ජීවිතය නඟා සිටුවීම සඳහා ක්‍රියාත්මක “නඟමු පුරවර” සංවර්ධන ක්‍රියාවලියට සමගාමීව මේ වැඩසටහන ක්‍රියාවට නැංවේ.කොළඹ නගරයේ විවිධ අපරාධ සහ සිවිල් ගැටුම් වැඩි ප්‍රමාණයක් මේ අඩු ආදායම් ලබන ජන කොටස් අතර සිදුවන බව පෙන්වා දෙන අධිකරණ හා නීති ප්‍රතිසංස්කරණ අමාත්‍යාංශය එවන් ගැටලු ඇතිවීමට බොහෝදුරට හේතු වී ඇත්තේ අදාළ නිවාස ව්‍යාපෘතිය ආශි‍්‍රතව ඇති මූලික සේවා පහසුකම් ප්‍රමාණවත් නොවීම සහ එමඟින් එම ජනකොටස් අතර පවතින අසහනකාරී තත්ත්වය බවද පෙන්වා දෙයි.මෙයට විසඳුමක් ලෙස මෙවැනි නිවාස ව්‍යාපෘතිවල නිවාසලාභීන් සහාය කර ගනිමින් අදාළ නිවාස ව්‍යාපෘතින්හි මූලික හිමිකම පවත්නා ජාතික නිවාස සංවර්ධන අධිකාරිය සහ කොළඹ මහ නගර සභාව වැනි ආයතන දායක කර ගනිමින් අදාළ මහල් නිවාස තුළට බීමට ජල පහසුකම්, වැසිකිළි, කැසිකිළි පහසුකම් සහ අභ්‍යන්තර මාර්ග පද්ධති පිළිසකර කිරීම්, ප්‍රජාශාලා සහ පෙර පාසල් අලුත්වැඩියා කිරීම සිදුකෙරේ.මේ වැඩසටහන යටතේ ජාතික නිවාස සංවර්ධන අධිකාරියේ දායකත්වයෙන් පාලනය වන කොළඹ බොරැල්ල සර්පන්ටයින් නිවාස ක්‍රමයේ පොදු සේවා සහ යටිතල පහසුකම් පිළිසකර කිරීමේ වැඩසටහනක් ඇමැති මිලින්ද මොරගොඩ මහතාගේ ප්‍රධානත්වයෙන් පසුගියදා සිදුකැරිණි.නිවාස ක්‍රමය ආසන්නයේ පිහිටි මැගසින් බන්ධනාගාර නේවාසිකයන්ගේ සහභාගිත්වයෙන් සහ සර්පන්ටයින් නිවාස ක්‍රමයේ නිවාසලාභීන්ගේ දායකත්වයෙන් මේ ප්‍රතිසංස්කරණ වැඩසටහන ක්‍රියාත්මක විය. නිවාස ක්‍රමයේ මාර්ග සහ පොදු සේවා පිළිසකර කිරීම, පෙර පාසල සහ ප්‍රජාශාලාව ප්‍රතිසංස්කරණය කිරීම මේ වැඩසටහන යටතේ සිදුකැරිණි.මෙහිදී අදහස් දැක් වූ ඇමැති මිලින්ද මොරගොඩ මහතා ජාතික නිවාස සංවර්ධන අධිකාරිය වැනි ආයතන මෙවන් නිවාස ව්‍යාපෘති ඉදිකර නිවාසලාභීන්ට ලබාදීමෙන් අනතුරව ඒවා නිසි අයුරින් ප්‍රතිසංස්කරණය සහ නඩත්තු සඳහා ඔවුන්ට පූර්ණ දායකත්වය ලබාදිය යුතු බව පැවැසීය.ඒ සඳහා අදාළ නිවාස ව්‍යාපෘති ආශි‍්‍රත නිවාසලාභීන්ගේ සහභාගිත්වයෙන් කළමනාකරණ සංස්ථා සකස් කර නිවාසලාභීන් එම සංවිධාන මඟින් ප්‍රතිසංස්කරණ සහ නඩත්තු කටයුතු සඳහා විධිමත්ව දායක කරගතයුතු බවත් පෙන්වා දුන්නේය.එවන් ප්‍රජා දායකත්වයක් ලබාදෙන විට ජාතික නිවාස සංවර්ධන අධිකාරිය සහාධිපත්‍ය කළමනාකරණ අධිකාරිය සහ කොළඹ මහ නගර සභාව වැනි ආයතන සියලු දායකත්වය ලබාදී අදාළ නිවාස ව්‍යාපෘතින්හි පොදු පහසුකම් වැඩිදියුණුව සහ නඩත්තු කටයුතු සඳහා දායක විය හැකි බව ඇමැතිවරයා පෙන්වා දුන්නේය.ජාතික නිවාස සංවර්ධන අධිකාරියේ සාමාන්‍යාධිකාරී එල්. එස්. පලන්සූරිය, අධිකරණ සහ නීති ප්‍රතිසංස්කරණ අමාත්‍යාංශයේ උපදේශක ගාමිණී කාරියවසම් මහත්වරුද, අධිකරණ හා නීති ප්‍රතිසංස්කරණ අමාත්‍යාංශය, ජාතික නිවාස සංවර්ධන අධිකාරිය, කොළඹ මහ නගර සභාව යන ආයතනයන්හි කාර්ය මණ්ඩලද නිවාසලාභීන් සහ ප්‍රදේශවාසීහු රැසක්ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n1003159</link>
    <topic>ජනපතිට ලක්ෂ 18 කින් විධායක බලය පැවරුවා සේ තුනෙන් දෙකක ව්‍යවස්ථාදායක බලයත් පැවරිය යුතුයි</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතාට පසුගිය ජනාධිපතිවරණයේදී වැඩි ඡන්ද ලක්ෂ 18 කින් විධායක බලය ලබාදුන් අයුරින් තුනෙන් දෙකක ව්‍යවස්ථා බලයක් ලබාදිය යුතු යැයි ජනාධිපති ජ්‍යෙෂ්ඨ උපදේශක, එක්සත් ජනතා නිදහස් සන්ධානයේ ගම්පහ දිස්ත්‍රික් කණ්ඩායම් නායක බැසිල් රාජපක්ෂ මහතා පැවැසීය.පසුගිය කාලයේ තිබූ 2004 පත් වූ පාර්ලිමේන්තුව සියයට සියයක් ජනාධිපතිතුමාගේ පාර්ලිමේන්තුවක් නොවන බව පැවැසූ, ඒ මහතා ජනාධිපතිතුමාගේ පාර්ලිමේන්තුව පිහිටුවන්නේ මේ මැතිවරණයෙන් පසුව යැයි ද කීවේය.ඒ මහතා මේ අදහස් පළ කළේ කටාන මැතිවරණ බල ප්‍රදේශයේ ප්‍රචාරක රැස්වීම් මාලාවකට පෙරේදා (13) එක්වෙමිනි.කටාන ශ්‍රීලනිප ප්‍රධාන සංවිධායිකා, විශේෂඥ වෛද්‍ය සුදර්ශිනී ප්‍රනාන්දුපුල්ලේ මහත්මියගේ ආරාධනාවක් අනුව එහි ගිය රාජපක්ෂ මහතා වලාන දේවාලයේ විශේෂ දේව පූජාවකටද එක්විය.කඳවල, අයිවන් ද සිල්වා මාවතේ පානීය ජල යෝජන ක්‍රමය සහ කටාන විදවී පාර විදුලි යෝජනා ක්‍රමයද මෙහිදී ජනතා අයිතියට පත්කෙරුණු අතර ඒ ව්‍යාපෘති සඳහා වැයකෙරුණු මුදල රුපියල් ලක්ෂ හැට පහකි.බැසිල් රාජපක්ෂ මහතා එහිදී වැඩිදුරටත් මෙසේද ප්‍රකාශ කෙළේය.2004 දී පත් වූ පාර්ලිමේන්තුවේ බහුතර බලය එක්සත් ජනතා නිදහස් සන්ධානයට හිමිව තිබුණත් එය ජනාධිපතිතුමාගේ ආණ්ඩුවක් ලෙස හඳුන්වන්න පුළුවන්කමක් නැහැ.එහෙම බැලුවාම එතුමාට මේ රටේ තිබුණේ විධායක බලය විතරයි. පසුගිය ජනවාරි 26 දා මේ රටේ ජනතාව එතුමාට නැවත වරක් ඡන්ද ලක්ෂ 18 කින් විධායක බලය පැවරුවා. දැන් අපි කියන්නේ ඊටත් වඩා බහුතරයකින් ව්‍යවස්ථාදායක බලය ලබා දෙන්න කියලයි.නොගැළපෙන නීතිමෙරටට නොගැළපෙන සමහර නීති රීති සංශෝධනය කරලා මේ රට වඩා යහපත් රටක් ලෙස ගොඩනඟන්න හැකිවෙන්නේ එහෙම කළොත් පමණයි. විපක්ෂයට අද යන එන මං නැති වෙලා. ඔවුන් අපට විවිධ චෝදනා කළා. රාජපක්ෂවරුන් දූෂණ, අක්‍රමිකතාවලට සම්බන්ධ බවට මතයක් රට තුළ ගොඩ නැගීමටයි ඔවුන් උත්සහ කළේ.නමුත් මේ රටේ කළගුණ දත් ජනතාව ඒවා විශ්වාස කළේ නැහැ. ඒ බව පසුගිය ජනාධිපතිවරණ ප්‍රතිඵලයෙන් තහවුරු වෙනවා. අපි කියන්නේ ඒ ප්‍රතිඵලය අපේ‍්‍රල් 08 දා තවදුරටත් ශක්තිමත් කරන්න කියලයි. මෙවර මහමැතිවරණයේ විශිෂ්ටතම ප්‍රතිඵලය ලැබෙන්නේ ගම්පහ දිස්ත්‍රික්කයෙන්.ශ්‍රී ලංකාව මුහුණදුන් බරපතලම අභියෝග ජයගන්න අපට හැකිවුණා. අවසන් කරන්න බෑ කියලා හිතපු ත්‍රස්තවාදයත් අවසන් කරන්න අපට පුළුවන් වුණා. ත්‍රස්තවාදය නිසා අපට ජෙයරාජ් ප්‍රනාන්දුපුල්ලේ වැනි නායකයන් අහිමිවුණා.නමුත් අද මේ රටට නිදහස උදාවී තිබෙනවා. ජනාධිපතිතුමාගේ මීළඟ ඉලක්කය ශ්‍රී ලංකාව ආසියාවේ ආශ්චර්ය බවට පත්කිරීමයි. ඒ කාර්යයට අපේ ප්‍රනාන්දුපුල්ලේ මහත්මියගේ ශක්තියත් අවශ්‍යයි. එතුමිය කටානට සීමානොකර මුළු දිවයිනටම සේවය කළ හැකි තැනකට ගෙන ඒම ජනාධිපතිතුමාගේ අරමුණයි.සමීප හිතවත්කමක්මම මේ වෙලාවේ මතක් කරන්න කැමැතියි දිවංගත ජෙයරාජ් ප්‍රනාන්දුපුල්ලේ මැතිතුමා තමයි මගේ විවාහයට අස්සන් තැබුවේ රාජපක්ෂ පවුල හා ප්‍රනාන්දුපුල්ලේ පවුල අතර දැඩි සමීප හිතවත්කමක් තිබෙනවා.ජෙයරාජ් මැතිතුමා මගේ සහෝදරයා ජනාධිපති මහින්ද රාජපක්ෂ මැතිතුමත් සමඟ එකට නීති විද්‍යාලයේ අධ්‍යාපනය ලබද්දිත් ඉන් පස්සේ දේශපාලනය කරද්දීත් අප ඉතාම සමීපව ඇසුරු කර තිබෙනවා.මා නවක මන්ත්‍රීවරයකු ලෙස පාර්ලිමේන්තුවට පත්වූ අවස්ථාවේදී විපක්ෂය මගේ මංගල කතාවට විරෝධය පළ කළා. ඒ වෙලාවේ පාර්ලිමේන්තුවේ මට හයියක් වුනේ අපේ ජෙයරාජ් ඇමැතිතුමා.මට විතරක් නොවේ පාර්ලිමේන්තුවේ පසුපෙල මන්ත්‍රීවරුන් ගණනාවකට අවශ්‍ය උපදෙස් ලබාදෙමින් පාර්ලිමේන්තුවේ සැබෑ නායකත්වය ගෙන කටයුතු කළේ ජෙයරාජ් ඇමැතිතුමා.අපි දැන් මේ රට ගොඩනගන්න සූදානම්. යුද්ධය නිසා ජනතාව විවිධ කැපවීම් කළා. යුද ජයග්‍රහණයේ ප්‍රතිලාභ දැන් රටට ලැබෙමින් තිබෙනවා. අපි ඉතා ඉක්මනින් මේ රට සෞභාග්‍ය සම්පන්න රටක් ලෙස ලෝකයේ ඉහළට ඔසවා තබන්න කටයුතු කරන බව කියන්න කැමතියි.මේ රටේ විරැකියාව දුරු කරනවා. තරුණයන් රැකියා කරා යොමු කරවන විශේෂ වැඩපිළිවෙළක් සකසනවා. එය නව ආණ්ඩුවේ ප්‍රමුඛතම තවත් කාරණයක්.කටාන ශ්‍රී.ල.නි.ප. ප්‍රධාන සංවිධායිකා විශේෂඥ වෛද්‍ය සුදර්ශිනී ප්‍රනාන්දුපුල්ලේ මහත්මිය,ජනාධිපති මහින්ද රාජපක්ෂ මැතිතුමා හැමවිටම ජනතාව සමඟ සිටින අයෙක්. ජනතාව හොඳින් අඳුනන ඔවුන්ගේ දුක තේරුම්ගත් නායකයෙක්. පසුගිය වසර 4 තුළ මෙරට ජනාධිපතිවරයා ලෙස මහින්ද රාජපක්ෂ මැතිතුමා ගත් තීන්දු තීරණ හා ඔහුගේ ක්‍රියාකලාපයන් දෙස බැලීමේදී එය තහවුරු වෙනවා. වෙනත් නායකයන් මෙන් නොවෙයි ජනාධිපතිතුමා කවදාවත් ජනතා විරෝධී තීන්දුවලට ගොස් නැහැ.ජනාධිපතිතුමා වටේ තිබුණ ප්‍රධානතම ශක්තිය ජනබලය වුනත් ඔහුට ඔහුගේ සහෝදරයන්ගේ සහය මේ වැඩපිළිවෙළේදී ශක්තියක් හා ධෛර්යයක් වූ බව කියන්න කැමැතියි.ගෝඨාභය රාජපක්ෂ මැතිතුමා බැසිල් රාජපක්ෂ මැතිතුමා වගේ අය ජනාධිපතිතුමාගේ සෙවනැල්ල වගේ සිටිමින් ඔහුට උදව් කළා. පසුගිය ජනාධිපතිවරණය වෙනුවෙන් එතුමා ගම්පහ පැමිණි අවස්ථාවේදී ඔහු අවධාරණය කළේ ගම්පහ ඔහුට ගිරුවාය වගේය කියලා.ගිරුවාය ඔහුගේ ගම. ඒ කියන්නේ ඔහුට ගම්පහ ඔහුගේ ගම වගේ. ඒ නිසයි තමන්ගේ සහෝදරයා ගම්පහ නායකයා කරලා ගම්පහ ජනතාව වෙනුවෙන් මේ මැතිවරණයට ඉදිරිපත් කරලා තියෙන්නේ.මට විශ්වාසයි පසුගිය ජනාධිපතිවරණයේදී ගම්පහ දිස්ත්‍රික්කයේ ජනතාව ජනාධිපතිතුමාට ලබාදුන් ඒ අතිවිශිෂ්ට ජයග්‍රහණය එලෙසම බැසිල් රාජපක්ෂ මැතිතුමාට ලබාදෙන බවට අප විශ්වාස කරනවා. එය ඉරහඳ සේ ස්ථිරයි.නිසි කළමනාකරණයයුද්ධය පවතිද්දි රටේ සංවර්ධනය අඩාල නොකළ එකම නායකයා මහින්ද රාජපක්ෂ මැතිතුමා ඔහු ආර්ථිකය නිසිලෙස කළමනාකරණය කළා. ඒ නිසයි ලෝකයේ සියලු රටවල ආර්ථිකය බිඳවැටෙද්දි අපට ඊටමුහුණ දෙන්න පුළුවන් වුනේ ජනාධිපතිතුමා දේශපාලන සමාජ හා ආර්ථික වටපිටාව නිසිලෙස කළමනාකරණය කළ නිසයි.දැන් අපේ වගකීම වෙන්නේ ජනාධිපතිතුමා බලාපොරොත්තු වන සංවර්ධිත දේශය බිහිකිරීමට එතුමාට අවශ්‍ය සහයෝගය ලබාදීමයි. ඒ වෙනුවෙන් ඔබේ සහය දක්වන්න පුළුවන් හොඳම අවස්ථාව තමයි මෙවර මහ මැතිවරණයේදී එතුමාගේ කණ්ඩායම ජයග්‍රහණය කරවන එක.එහිදී ගම්පහ දිස්ත්‍රික්කයේ සන්ධාන කණ්ඩායමට හිමිවන්නේ විශේෂ තැනක්. සන්ධානයේ ගම්පහ දිස්ත්‍රික් කණ්ඩායමේ නායකත්වය හිමිවී ඇත්තේ තවත් රාජපක්ෂ කෙනෙකුට. ඒ නිසා ජනාධිපතිතුමා වෙනුවෙන් ඔබේ සහය එතුමාට හිමිවිය යුතුයි.විශේෂයෙන්ම මේ රට සංවර්ධිත රටක් බවට පත්කරලා අපේ රටේ දරුවන්ගේ අනාගතය සුබ කරන්න ඔබටත් මටත් වගකීමක් තිබෙනවා. ඒ නිසා ඒ වෙනුවෙන් ඔබේ සහයෝගය ජනාධිපතිතුමා ප්‍රමුඛ එක්සත් ජනතා නිදහස් සංධානයට ලබාදෙන්නැයි මා ඉල්ලා සිටිනවා.මේ අවස්ථාවට බස්නාහිර පළාත් අමාත්‍ය නිමල් ලංසා, පළාත් සභා මන්ත්‍රීවරුන් වන ලලිත් වනිගරත්න, ආනන්ද හරිශ්චන්ද්‍ර, කටාන ප්‍රාදේශීය සභා සභාපති පී. ලීලානන්ද සිල්වා, සීදුව කටුනායක සභාපති ඩිනාල්, නෙස්ටෝ පෙරේරා, හිටපු අමාත්‍ය ජෙයරාජ් ප්‍රනාන්දුපුල්ලේ මහතාගේ පෞද්ගලික ලේකම් ඇම්. නන්දවංශ සිල්වා මහත්වරු ඇතුළු විශාල පිරිසක්ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n10031510</link>
    <topic>ද්‍රවිඩ ජාතික සන්ධානයේ ප්‍රතිපත්ති ප්‍රකාශනයෙන් දෙමළ ජනතාව යළිත් ඊළමකට ඇදගෙන යනවා</topic>
    <author>මහින්ද අලුත්ගෙදර</author>
    <content>දෙමළ ජාතික සන්ධානයේ ප්‍රතිපත්ති ප්‍රකාශනය මඟින් මේ රටේ දමිළ ජනතාව යළිත් වරක් බෙදුම්වාදී ඊළමකට ඇදගෙන යන බව ජාතික නිදහස් පෙරමුණේ නායක හා හිටපු පාර්ලිමේන්තු මන්ත්‍රී විමල් වීරවංශ මහතා පැවැසීය.එම ප්‍රකාශය නිකුත් කිරීමත් සමඟ ආර්. සම්බන්ධන් මහතා උත්සාහ කරන්නේ මේ රටේ අහිංසක දෙමළ ජනතාව ප්‍රභාකරන්ගේ අසාර්ථක මාවතේ නැවතත් රැගෙන යාමක් බව ඒ මහතා ප්‍රකාශ කරයි.උතුරු හා නැඟෙනහිර පළාත් යළි ඒකාබද්ධ කිරීම, ඒ පළාත සඳහා වෙනමම ඉඩම්, පොලිස්, මුල්‍ය බලතල ලබාදීම ආදී කරුණු රැසක් එහි අන්තර්ගත බවත් හෙතෙම පෙන්වා දුන්නේය.මන්ත්‍රීවරයා මේ බව සඳහන් කෙළේ කොල්ලුපිටියේ පිහිටි සංචාරක හෝටල් පාසලේදී ඊයේ (14) පෙරවරුවේ පැවැති මාධ්‍ය හමුවකට එක්වෙමිනි.අමිර්තලිංගම් වැනි පුද්ගලයින් සිදු කළ ක්‍රියා යළිත් වරක් ක්‍රියාවට නැංවීම සඳහා ආර්. සම්බන්ධන් උත්සාහ ගන්නා බව සිහිපත් කළ විමල් වීරවංශ මහතා කිසිවිටෙකත් ඒ සඳහා ඉඩ දිය යුතු නැති බවද සඳහන් කෙළේය.එළැඹෙන පාර්ලිමේන්තු මැතිවරණයේ දී වර්තමාන රජයට තුනෙන් දෙකක ස්ථාවර බලයක් අවශ්‍ය බවට සඳහන් කරනුයේ මෙවැනි මතවාද ක්‍රියාත්මක නොකිරීම සඳහා පියවර ගැනීමට බව පෙන්වා දුන් ඒ මහතා විශේෂයෙන්ම එවැනි මතවාදයන්ට එරෙහිව ක්‍රියාත්මක වන ලෙස උතුරු හා නැඟෙනහිර ජනතාවගෙන් ඉල්ලා සිටින බවද කීවේය.දෙමළ ජාතික සන්ධානයේ නායක ආර්. සම්බන්ධන්ගේ බෙදුම්වාදය හා ජාතිවාදයට නොරැවටිය යුතු බවත්, ජාතික සාමය හා රටේ ඒකීයභාවය වෙනුවෙන් සන්ධානය සමඟ එක්වන ලෙසට සියලු ජනකොටස් වෙත ආයාචනය කරන බවත් කී මන්ත්‍රීවරයා තුනෙන් දෙකක ස්ථාවර බලයක් පාර්ලිමේන්තුවට ලැබුණු පසු බෙදුම්වාදයට හිස එසවිය නොහැකි බවත් පැවැසුවේය.හිටපු පාර්ලිමේන්තු මන්ත්‍රීවරුන් වන ජයන්ත සමරවීර, මොහොමඩ් මුසම්මිල් මහත්වරුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n10031511</link>
    <topic>මහියංගණයේ විහාරස්ථානවල මූලික අවශ්‍යතා සපුරාලන්න ජනපතිගෙන් බලධාරීන්ට උපදෙස්</topic>
    <author/>
    <content>මහියංගණය ප්‍රදේශයේ විහාරස්ථානවල මූලික අවශ්‍යතා කඩිනමින් සපුරාලන ලෙස ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දී තිබේ.මේ විහාරස්ථානවල මූලික අවශ්‍යතා සපුරාලීමට මූල්‍ය ප්‍රතිපාදන වෙන් කිරීමට ද ජනාධිපතිවරයා අවධානය යොමු කර තිබේ.මහියංගණය, රිදීමාලියද්ද ප්‍රදේශයේදී මහා සංඝරත්නය සහ නිලධාරීන් සමඟ පැවැති හමුවකදී ජනාධිපතිවරයා මේ උපදෙස් ලබා දී ඇත.මවුපියන්ට සළකන, වැඩිහිටියන්ට ගරු කරන අනාගත පරපුරක් අපට අවශ්‍ය බවත් එවැනි පරපුරක් ගොඩනැඟීමේ දී පන්සල සතුව විශාල කාර්යභාරයක් ඇති බවත් ජනාධිපතිවරයා මෙහිදී පෙන්වා දුන්නේය.මහියංගණය ප්‍රදේශයේ වෙළෙඳ ප්‍රජාව සමඟ පැවැති හමුවකදී ජනාධිපතිවරයා සඳහන් කළේ මහියංගණය නගරය සංචාරක පුරවරයක් ලෙස වැඩි දියුණු කර එය ආර්ථික කේන්ද්‍රස්ථානයක් බවට පත් කිරීමේ සැලැසුම් රජය විසින් සකසනු ලැබ ඇති බවයි.ඌව පළාත් ඇමැති අනුර විදානගමගේ මහතාද මේ අවස්ථාවට එක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n10031512</link>
    <topic>පෝස්ටර්-කටවුට්වලට යන මුදල් කන්දරාව අධ්‍යාපනයේ දියුණුවට යොදා ගත හැකියි</topic>
    <author/>
    <content>පෝස්ටර්, කටවුට් සඳහා වැය කරන මුදල් මේ රටේ අනාගත පරපුරේ ගුණ නුවණ දියුණු කිරීමටත්, පාසල් පද්ධතියේ අවශ්‍යතා සපුරාලීමටත් යෙදවිය හැකියැයි විදේශ කටයුතු පිළිබඳ ඇමැති රෝහිත බෝගොල්ලාගම මහතා ප්‍රකාශ කෙළේය.දැනට පවතින දේශපාලන ක්‍රමය වෙන්දේසියක තත්ත්වයට පත්ව ඇති බැවින් මැතිවරණයක් ජය ගැනීමට විශාල මුදල් කන්දරාවක් වැය කිරීමට සිදුව ඇති බව ඇමැතිවරයා සඳහන් කෙළේ ය.මෙරට අද පවතින දේශපාලන ක්‍රමයත්, දේශපාලන භූමිකාවත් වෙන්දේසි පොළක තත්ත්වයට පත්ව ඇති බවද, කිසිම වගකීමක් නොමැති මේ ඡන්ද ක්‍රමය වෙනස් කිරීමට සියලු දෙනාගේ ඡන්දය රජයට අවශ්‍යවී ඇති බවත් ඒ මහතා සඳහන් කෙළේ ය.අමාත්‍යවරයා ඒ බව සඳහන් කෙළේ රුපියල් ලක්ෂ හාරසීයක් වැයකර ප්‍රතිසංස්කරණය කිරීමට යෝජිත කෝට්ටේ ආනන්ද ශාස්ත්‍රාල ක්‍රීඩාංගණයේ ක්‍රීඩාගාරයක් හා නැරඹුම් මැදිරි සංකීර්ණයක් ඉදිකිරීම ආරම්භ කිරීම වෙනුවෙන් රුපියල් ලක්ෂ පහක මුදලක් පරිත්‍යාග කිරීම නිමිත්තෙන් පැවැති උත්සවයට සහභාගි වෙමිනි.එම විද්‍යාල ශාලාවේ පැවැති මේ උත්සවයට කොළඹ දිස්ත්‍රික් පළාත් සභා මන්ත්‍රීවරු, කෝට්ටේ නාගරික මන්ත්‍රීවරු, ශ්‍රී ජයවර්ධනපුර කෝට්ටේ පාසල්වල විදුහල්පතිවරු හා ගුරු දෙගුරු ආදි සිසු පිරිස් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n10031513</link>
    <topic>මුස්ලිම් ජනයා ඡන්දවලදී දැක් වූ සහාය ලැබූ ජයග්‍රහණයට ප්‍රබල හේතුවක් වුණා</topic>
    <author>බුද්ධිකා ඉඹුලාන</author>
    <content>රට පරිහානියට පත්කරන අරගලවලට එකතු නොවී රටේ සංවර්ධන කටයුතුවලට දායක වූ මුස්ලිම් ප්‍රජාව මැතිවරණවලදී ලබාදුන් සහයෝගය ජයග්‍රහණයට ප්‍රබල සාධකයක් වූ බව ධීවර හා ජලජ සම්පත් ඇමැති ෆීලික්ස් පෙරේරා මහතා පැවැසීය.රටේ ජාතික අරමුණුවලදී පක්ෂ භේදයකින්, ජාති ආගම් භේදයකින් තොරව සහය දිය යුතු බවත්, මෙරටේ මුස්ලිම් ප්‍රජාව එම කටයුතු වගකීමෙන් යුතුව ඉටුකරන බවත් ඇමැතිවරයා කීය.ගම්පහ දිස්ත්‍රික්කයේ ආසන රැසක ව්‍යාපාරික මුස්ලිම් ප්‍රජාව එක්ව ජා- ඇළ තුඩැල්ලේදී පැවැත්වූ ජනහමුවේදී ඇමැතිවරයා මේ අදහස් පළ කළේය. එහිදී ඇමැතිවරයා මෙසේද කීය.රටක වෙසෙන ජාතීන් භේද වුණොත් එම රටේ සංවර්ධනය බිඳ වැටෙනවා.සංවර්ධනයේ ආයුකාලය පවතින්නේ සාමය තිබෙනතුරු පමණයි. අපට යුද්ධය නිසා වසර 30 ක් දුක්විඳින්නට සිදුවුණා.අප දැන් කළ යුත්තේ සියලුදෙනා එක්වී රට සංවර්ධනය කිරීමයි.මෙවර මැතිවරණය ඉතා වැදගත් වන්නේ එහිදී තුනෙන් දෙකක බහුතරය ලබාගෙන රටට වැදගත් තීන්දු රැසක් ගැනීමට පාර්ලිමේන්තුවට ශක්තිය ලැබෙන නිසා.මේ මැතිවරණය සුළුකොට නොතකා වඩාත්ම සුදුසුම පුද්ගලයන් තෝරා පාර්ලිමේන්තුවට යවන්නට ඡන්ද දායකයන් වගබලාගත යුතුයි.තිස් වසරක් පුරා ඔඩු දිවූ යුද්ධය, වසර තුනහමාරකින් අවසන් කළ ජනාධිපතිතුමාගේ නායකත්වය යටතේ රට සංවර්ධනය කිරීම අභියෝගයක් නොවේ.වැඩ කල්දමන යුගය පිටු දැක දරුවන් වෙනුවෙන් අනාගත පරපුර වෙනුවෙන් රට සංවර්ධනය කිරීමට මෙම රජය ගෙනයන වැඩපිළිවෙළට දායකවන ලෙසද ඇමැතිවරයා මෙහිදී ජනතාවගෙන් ඉල්ලීමක් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n10031514</link>
    <topic>ජාතික ආදායමටරු. මිලියන 10,000ක්</topic>
    <author>නුවන් කොඩිකාර</author>
    <content>උතුරු පළාතේ පොල් නිෂ්පාදනයෙන් පමණක් වාර්ෂිකව රුපියල් මිලියන 10,000ක් ජාතික ආදායමට එක්කිරීමට අපේක්‍ෂා කරන බව වැවිලි කර්මාන්ත ඇමැති දි. මු. ජයරත්න මහතා පැවසීය.උතුරු පළාතේ පොල් වගාව සංවර්ධනය කිරීමෙන් ජාතික පොල් පලදාවට වාර්ෂිකව ගෙඩි මිලියන 300ක් එකතු වන බවද හෙතම කීය. ඒ අනුව රටේ සමස්ත පොල් නිෂ්පාදනය පමණක් වාර්ෂිකව ගෙඩි මිලියන 3300ක් වන බවද ඒ මහතා පැවසීය.කිලිනොච්චි, මූලතිව් හා යාපනය දිස්ත්‍රික්කවල පමණක් සමස්ත පොල් වගා ඉඩම් ප්‍රමාණය අක්කර 83000ක් වන බව පවසන ඇමැතිවරයා ඉන් අක්කර 45000ක් යුද ගැටුම් හේතුවෙන් විනාශයට පත්ව ඇතැයි ද හෙතම කීවේය.උතුරු වසන්තය යටතේ පසුගිය මාස 06 තුළ අලුතින් ඉඩම් අක්කර 465ක පොල් පැළ සිටවූ බවත්, ඊට අමතරව අතිරේක ගෙවතු වගාව සඳහා පොල් පැළ 48584ක් පවුල් 9000ක් අතර බෙදා දුන් බවද ඇමැතිවරයා ප්‍රකාශ කෙළේය.ඇමැති දි. මු. ජයරත්න මහතා මෙසේද කීවේය. 2010 වසරේදී උතුරු පළාතේ අක්කර 2000ක අලුතෙන් පොල් පැළ සිටුවන්න පියවර ගත්තා. ඒ සඳහා පොල් පැළ 140000ක් ද ගෙවතු වගාව සඳහා පොල් පැළ 60000ක් බෙදා දී තිබෙනවා.මේ පොල් පැළ අච්චුවේලි සහ කිලිනොච්චිය යන පොල් තවාන් හරහා ලබාගැනීමට සැලසුම්කර තිබෙනවා. ඊට රුපියල් මිලියන 20ක් වැය කිරීමට රජය අපේක්‍ෂා කර තිබෙනවා.මීට අමතරව උතුරේ සෑම පවුලකටම ගෙවතු වගාව සඳහා පොල් පැළ 05 බැගින් ලබාදීමට පොල් වගා මණ්ඩලය පියවර ගෙන තිබෙන බවද හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n10031515</link>
    <topic>රටේ ආර්ථිකය අඩපණ කරන විදෙස් කුමන්ත්‍රණ පරාජය කිරීම දේශප්‍රේමී ජනතාවගේ යුතුකමක්</topic>
    <author/>
    <content>කොටි හිතවාදී දේශීය හා විදේශීය සංවිධාන හා ඇතැම් යුරෝපීය රටවල් මේ වන විට අපගේ ප්‍රධාන අපනයන භාණ්ඩය වන ඇඟලුම් නිෂ්පාදන, වර්ජනය කොට, ශ්‍රී ලංකාවේ ආර්ථිකයට හානි පැමිණවීමට කටයුතු කරන බවත්, ඔවුන්ගේ අරමුණ වී ඇත්තේ රජය අසීරුතාවට පත් කිරීම බවත් අපනයන සංවර්ධන සහ ජාත්‍යන්තර වෙළෙඳ ඇමැති මහාචාර්ය ජී. එල්. පීරිස් මහතා පැවසීය.මේ පිළිබඳ බුද්ධියෙන් යුතුව සිතා බලා, එම අරමුණු පරාජයට පත් කොට බහුතර බලයක් ඇති ව්‍යවස්ථාදායකයක් ස්ථාපිත කිරීමට කටයුතු කිරීම දේශප්‍රේමී ශ්‍රී ලාංකිකයන්ගේ යුතුකම හා වගකීම බවත් ඇමැතිවරයා වැඩිදුරටත් පැවසීය.හම්බන්තොට දිස්ත්‍රික්කයේ එක්සත් ජනතා නිදහස් සන්ධානයේ ජය තහවුරු කිරීමේ අරමුණින්, තරග වදින අපේක්ෂකයන් හට සහාය දැක්වීම සඳහා බෙලිඅත්ත මැතිවරණ කොට්ඨාසයේ පැවැත්වූ ජනහමු කිහිපයක් අමතමින් ඇමැතිවරයා එම අදහස් පළ කළේය.වැඩිදුරටත් අදහස් දැක්වූ ඇමැතිවරයා, “කොටි හිතවාදී දෙස් විදෙස් බලවේගයන්ගේ උසිගැන්වීම මත, යුරෝපීය රටවල් මේ වන විට අපේ ප්‍රධාන අපනයන භාණ්ඩය වන ඇඟලුම් නිෂ්පාදන වර්ජනය කිරීමට කුමන්ත්‍රණ කරනවා.ඔවුන්ගේ අපේක්ෂාව වන්නේ ආර්ථිකයට හානි පමුණුවමින් මේ රජය බිඳ දැමීමයි. එම අරමුණු පරාජයට පත් කිරීම රටේ දේශප්‍රේමී ජනතාවගේ යුතුකමක්. ජනාධිපතිවරයාගේ ජයග්‍රහණය සමඟ ඉදිරි වසර 7 ක කාලය, නියත වශයෙන්ම ජනාධිපතිතුමා රටේ පාලනය ගෙන යනවා.අප්‍රේල් 8 වෙනිදා පැවැත්වෙන පාර්ලිමේන්තු මැතිවරණයෙන් පසු ඉදිරි කාලය තුළ දීර්ඝ වශයෙන් නිශ්චල දේශපාලන පරිසරයක් ඇති වෙනවා. සංවර්ධන ක්‍රියාදාමයට එය මහඟු රුකුලක් වන අතරම, අප්‍රේල් මාසයේ අවසාන සතිය වන විට රජයේ අයවැය ලේඛණය පාර්ලිමේන්තුවට ඉදිරිපත් කිරීමට රජය සූදානමින් සිටිනවා.එසේම ග්‍රාමීය යටිතල පහසුකම් වැඩිදියුණු කිරීමට හා අතපසු වූ සෙසු ව්‍යාපෘති නිමකිරීමට අවශ්‍ය මූල්‍ය ප්‍රතිපාදන නොඅඩුව ලබාදිමට ද මේ වන විට ජනාධිපතිතුමා උපදෙස් දී තිබෙනවා.පළාත් සභා මැතිවරණයේදී එක්සත් ජනතා නිදහස් සන්ධානයට බහුතර ඡන්ද ප්‍රමාණයක් ලැබුණා. එම ප්‍රමාණය ඉක්මවමින් ජනාධිපතිවරණයේ දී ෂශිෂ්ට ජයග්‍රහණයක් ලබාදීමට ජනතාව පෙළගැසුණා. මෙම මැතිවරණයේ දී ජනාධිපතිතුමාට ලබාදුන් ජනවරම අර්ථවත් වන ආකාරයේ අති විශිෂ්ට වරමක් ලබාදීමට කටයුතු කරන මෙන් ඔබෙන් ඉල්ලා සිටිනවා.රටේ අනාගතය භාරවන්නේ රටේ තරුණ පරපුරට යි. දේශපාලන ක්ෂේත්‍රය සඳහා නව මුහුණු හා අලුත් දර්ශන අවශ්‍යයි. නාමල් රාජපක්‍ෂ වැනි තරුණයන් දේශපාලනයට ප්‍රවිශ්ට විම වැදගත් වන්නේ, ඔහු ජනාධිපතිවරයාගේ පුතා වීම නිසා පමණක් නොව උගත් කමින් හා ඔහුටම ආවේනික වූ දර්ශනයක් මත, සමාජයට සේවයක් කිරීමේ හැකියාව ඔහු සතුව ඇති නිසායි.වරාය හා සිවිල් ගුවන්සේවා ඇමැති චමල් රාජපක්ෂ මහතා - “ඉදිරි වසර දෙක තුළ හම්බන්තොට දිස්ත්‍රික්කය තුළ පමණක් රැකියා 25,000 කට වැඩි ප්‍රමාණයක් බිහිවෙනවා. ඒ හා සමගාමීව සැපයුම් අංශයේ හා අපනයන ක්ෂේත්‍රයේ විවිධ අවශ්‍යතා ඇතිවෙනවා.මෙම තත්වයන්ට සරිලන ලෙස කටයුතු කිරීමට හම්බන්තොට ප්‍රදේශයේ ජනතාව දැන් සිට සූදානම් විය යුතුයි. ඒ වගේම මේ සියල්ල ලැබුනේ මහින්ද රාජපක්ෂ ජනාධිපතිතුමාගේ නායකත්වයෙන් යුත් රජය යටතේ බැවින් එතුමාගේ රජය ශක්තිමත් කිරීම ඔබ සැමගේ යුතුකම හා වගකීමක්.ජල සම්පාදන අමාත්‍ය, මහින්ද අමරවීර මහතා - “අප බලයට පැමිණෙන විට, හම්බන්තොට දිස්ත්‍රික්කයේ විදුලිය, ජලය භාවිතා කළේ සීමිත පිරිසක් පමණයි. නමුත් අද අප පානීය ජලය හා විදුලිය සෑම ප්‍රදේශයකටම ව්‍යාප්ත කොට තිබෙනවා.එමෙන්ම ඉතා හොඳ තත්ත්වයේ මාර්ග පද්ධතියක් ඇති කොට තිබෙනවා. වෙනත් පොදු අවශ්‍යතාද සම්පූර්ණ කොට තිබෙනවා. දැන් අපට තිබෙන්නේ, ජනතාව ආර්ථික වශයෙන් සවිබල ගැන්වීමේ වැඩපිළිවෙළක් ක්‍රියාත්මක කිරීම පමණයි. ඒ සඳහා ජනාධිපතිතුමා ශක්තිමත් කළා සේම, එතුමාගේ පාර්ලිමේන්තුවත් ශක්තිමත් කරන මෙන් ඉල්ලනවා.”හම්බන්තොට දිස්ත්‍රික් අපේක්ෂිකා, හිටපු පාර්ලිමේන්තු මන්ත්‍රීනී නිරූපමා රාජපක්ෂ මහත්මිය - “පසුගිය කාලය පුරා අප මෙම ප්‍රදේශවලට විශාල වැඩකොටසක් කළා. එය නොකඩවා ඉදිරියටත් ක්‍රියාත්මක කිරීම අපගේ අපේක්‍ෂාවයි.අපට තිරසාර සාමයක් ලැබී තිබෙනවා. එහි ප්‍රතිඵලයක් වශයෙන් හිතේ සහනය පමණක් නොව, මෙම ප්‍රදේශවල මඟ හැරී ඇති සියලු සංවර්ධන ක්‍රියාදාමයන් හා යටිතල පහසුකම් දියුණු කිරීමට මුදල්ද වැඩි වැඩියෙන් ලැබී තිබෙනවා.”තාරුණ්‍යයට හෙටක් සංවිධානයේ සභාපති, නාමල් රාජපක්ෂ මහතා - “පසුගිය ජනාධිපතිවරණයේ දී රටේ ජනතාව මහින්ද රාජපක්ෂ මැතිතුමාට වැඩි ඡන්ද ලක්ෂ 18 ක් ලබාදුන්නා.එතුමාට ලබාදුන් ජනවරමේ ප්‍රතිලාභ ජනසතු වන්නේ මෙම පාර්ලිමේන්තු මැතිවරණයේ ප්‍රතිඵල සමඟයි. ඒ වෙනුවන් මේ රටේ ඡන්දදායකයින් බුද්ධිමත්ව තීරණයක් ගන්නා බව අපට ෂශ්වාසයි. ග්‍රාමීය ඒකකය සංවර්ධනය කිරීමෙන් රට දියුණුවීම ඉබේම සිදුවෙනවා.දේශපාලඥයන් හා ගම අතර ඇති සම්බන්ධය තව තවත් වැඩි දියුණු විය යුතුයි. මගේ තේමා පාඨය ලෙස, ‘අපි අපේ ගම හදමු’ යන්න තෝරා ගත්තේ ඒ නිසයි.”හම්බන්තොට දිස්ත්‍රික් අපේක්ෂක, වී. කේ. ඉන්දික මහතා - “ජනාධිපතිතුමා පසුගිය සිවු වසර තුළ පාලනය කළේ එතුමාගේ මන්ත්‍රී කණ්ඩායමක් නොවෙයි. මෙවර මැතිවරණයේ දී තමයි මුල්වරට එතුමාගේම මන්ත්‍රි මණ්ඩලයක් පත්කර ගැනීමට අවස්ථාව ලැෙැබන්නේ.එසේ පත්වන සියලු දෙනා ජනාධිපතිතුමාගේ වැඩපිළිවෙළ ඉදිරියට ගෙන යා හැකි, එතුමාට විශ්වාසවන්තව ක්‍රියාකරන, එතුමාට ශක්තියක් විය හැකි පිරිසක් විය යුතුයි. එබැවින් එම අරමුණු ඉටු කළ හැකි පුද්ගලයන් පාර්ලිමේන්තුවට පත්කර යැවීමට කටයුතු කරන මෙන් ඉල්ලා සිටිනවා.”ධීවර වරාය නීතිගත සංස්ථාවේ සභාපති, අසංක අබේගුණසේකර මහතාද මෙහිදී අදහස් දැක්වූ අතර, මෙම ජනහමු සඳහා බෙලිඅත්ත මැතිවරණ කොට්ඨාසයේ, පුවක්දණ්ඩාව, දම්මුල්ල, අරංවෙල, කරඹකැටිය, පල්ලත්තර, ඕකෙවෙල, වාව්ව, යටිගල, කඩිගමුව, තලහගම්වාඩුව, සියඹලාගොඩ, සිටිනාමළුව හා නලගම ප්‍රදේශවාසීහු විශාල පිරිසක් ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n10031516</link>
    <topic>වේගවත් සංවර්ධනයක් කරා යාමේ දීචක්‍රලේඛවලට කොටු වී කටයුතු කරන්න බැහැ</topic>
    <author/>
    <content>ත්‍රස්තවාදය නිමා වී සාමය උදා වී තිබෙනවා. දැන් අප හමුවේ ඇත්තේ මේ රට සංවර්ධනය කිරීමේ යුද්ධයයි. එළැඹෙන අප්‍රේල් 08 වෙනිදායින් පසුව මේ රට ආර්ථිකමය වශයෙන් සංවර්ධනය කිරීම සඳහා වේගවත් ගමනක් යායුතුව තිබෙනවා. වේගවත් සංවර්ධනයක් කරා යාමේ දී චක්‍රලේඛවලට කොටු වී කටයුතු කළ නොහැකි යැයි අග්‍රාමාත්‍ය රත්නසිරි වික්‍රමනායක මහතා පැවැසීය.වේගවත් සංවර්ධන ගමනක් යාමට ශක්තිමත් පාර්ලිමේන්තුවක් අවශ්‍යව ඇතැයි පෙන්වාදුන් අග්‍රාමාත්‍යවරයා එළැඹෙන පාර්ලිමේන්තු මැතිවරණයේ දී 2/3 බලයක් ලබා දී ශක්තිමත් රජයක් පිහිටුවීමට ජනතාවට අවස්ථාව සැලසී ඇතැයි අවධාරණය කළේය.හොරණ පලන්නෝරුව මහා විද්‍යාලයේ සහ තක්ෂිලා කනිෂ්ඨ විද්‍යාලයේ පරිගණක ඒකක සිසු අයිතියට පත්කිරීමෙන් අනතුරුව පැවති ජනහමුවල දී අග්‍රාමාත්‍ය රත්නසිරි වික්‍රමනායක මහතා මේ බව පැවසීය. ඕස්ට්‍රේලියාවේ මයිග්‍රේට් ආයතනය විසින් මේ සඳහා අනුග්‍රහය දක්වා ඇත.කඩිනම් සංවර්ධනයක්අග්‍රාමාත්‍ය රත්නසිරි වික්‍රමනායක මහතා මෙසේ ද පැවසීය. ජනතාව බලාපොරොත්තු වන්නේ කඩිනම් සංවර්ධනයක්. ඒ කඩිනම් සංවර්ධනය අත්පත් කර ගැනීමේ දී විප්ලවීය වෙනසක් ඇති වනු නිසැකයි.ඒ සඳහා අවශ්‍ය වාතාවරණය අප විසින් සකසා ගත යුතුව තිබෙනවා. දැනට තිබෙන නීති රීති ඊට බාධාවක් නම් ඒවායේ වෙනසක් අවශ්‍යයයි. රජය ගෙන යන වැඩපිළිවෙළට සහාය දැක්වෙන වාතාවරණයක් සකස් කර ගත යුතුයි.මේ පිළිබඳව රජය විශේෂ අවධානය යොමු කර තිබෙනවා. ඉදිරි වසරවල දී මේ රටේ ආර්ථිකය ශක්තිමත් කරමින් ආසියාවේ සීඝ්‍ර සංවර්ධනයක් අත්පත් කර ගන්නා රට ශ්‍රී ලංකාව බවට පත්කිරීමයි අපේ අවශ්‍යතාවය.ගම්බද පාසල්වල පහසුකම් සංවර්ධනය කිරීමේ වැඩසටහනේ සමාරම්භක අවස්ථාව ලෙස මෙම අවස්ථාව සැලකිය හැකියි. අප හොරණ ආසනයේ සියලු පාසල් සඳහා පරිගණක ලබාදීමට සැලසුම් කළා. මේ ව්‍යාපෘතිය සඳහා රාජ්‍ය අනුග්‍රහයක් ලබාගෙන නැහැ.අපට උදව් උපකාර කරන්නට කැමති අයගෙන් උදව් උපකාර ලබාගෙනයි මෙම ව්‍යාපෘතිය ක්‍රියාවට නංවන්නේ. තරගකාරි ලොවත් සමග ;පරට යන අපේ දරුවන් දැනුමෙන් පෝෂණය වී නොමැතිනම් අපහසුතාවයට පත්වනවා.එහෙම නොවී දූ දරුවන්ට නව ලොව ජයගැනීමට හැකිවන පරිදි සෑම ක්‍ෂේත්‍රයකින්ම ඔවුන්ව සන්නද්ධ කිරීමට අප කටයුතු කරමින් සිටිනවා. තාක්ෂණය දිනෙන් දින වෙනස් වෙනවා.අද අපට මුළු ලොව සමඟ ඉතාම කෙටි වේලාවක දී සම්බන්ධ වියහැකියි. එම තාක්ෂණය සමග කටයුතු කිරීමේ දී පරිගණකය අත්‍යාවශ්‍ය භාණ්ඩයක් බවට පත් වී තිබෙනවා.ඉංග්‍රීසි අධ්‍යාපනයඅපේ අධ්‍යාපනය තාක්ෂණයට පමණක් සීමා නොවිය යුතු යි. ඉංගී‍්‍රසි අධ්‍යාපනයෙන් ද අපේ දරුවන්ව පෝෂණය කළ යුතුයි. මම තදින් ම මගේ මව්බිමට මගේ භාෂාවට ආදරය කරන කෙනෙක්.ඒත් මම කියන්නේ ඉංග්‍රීසි අධ්‍යාපනයෙන් ද අප ඉදිරියට යා යුතුයි කියලා. තාක්ෂණය වගේ ම ඉංග්‍රීසි භාෂාවත් අද අපට නැතුවම බැහැ. ඉංග්‍රීසි භාෂාව අප කුඩා කළ සිට ම අපේ දරුවන්ට ඉගැන්විය යුතුයි. ඉංග්‍රීසි භාෂාවෙන් අධ්‍යාපනය හැදැරීමට අපේ දරුවන්ට අවස්ථාව සලසාදීමට අප කටයුතු සැලසුම් කර තිබෙනවා.හොරණ කලාප අධ්‍යාපන අධ්‍යක්ෂිකා කේ. කේ. පී. එම්. ජයතිලක මහත්මිය ද මෙහි දී අදහස් දැක් වූ අතර හොරණ ජ්‍යෙෂ්ඨ පුරවැසි ජී. ඩී. එල්. ඩබ්ලිව්. ගුණවර්ධන මහතා, විද්‍යාලවල විදුහල්පතිවරුන්, ආදි ශිෂ්‍ය සංගම් නිලධාරින්, දූදරුවන් මෙන් ම මවුපියන්ද විශාල පිරිසක් මෙම අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=n10031517</link>
    <topic> ඡන්දයක් ළං වෙනකොට මෝඩ විහිළුකතා කීම විපක්ෂ නායකවරයාගේ පුරුද්දක්</topic>
    <author/>
    <content>ගියපාර තරුණ තරුණියන්ට බ්‍රේස්ලට් දෙනවා කියූ රනිල් වික්‍රමසිංහ, මෙවර තරුණ තරුණියන්ට ආදරය කිරීමට ජංගම දුරකථනවල බදු මුදල් අඩු කරන බවට විහිළු කතා කියනවා යැයි තරුණ කටයුතු ඇමැතිනී පවිත්‍රා වන්නිආරච්චි මහත්මිය පැවසීය.සෑම මැතිවරණ සමයකදීම මෙවැනි මෝඩ විහිළු කතාකීම විපක්ෂ නායකයාට පුරුද්දක් වී ඇති බවද අමාත්‍යවරිය පැවසීය.ඇමැති වරිය මේ අදහස් පළකළේ පසුගියදා පැල්මඩුල්ලේ පැවැති ශ්‍රී ලංකා නිදහස් පක්ෂ තරුණ සමුළුවක් අමතමිනි.එහිදී වැඩිදුරටත් අදහස් දැක්වූ ඇමැතිවරිය මෙසේද පැවසුවාය.අද තරුණ තරුණියන්ට ආදරය කිරීමට පෙර, තමන්ට හා රටට කළ යුතු යුතුකම් කාර්ය භාර්යයක් මනාව අවබෝධ කරගෙන තිබෙනවා.ඒ නිසා වත්මන් රජය තරුණ තරුණියන්ගේ දැවෙන ප්‍රශ්න හඳුනාගනෙ ඒවාට විසඳුම් සෙවීමට මේ වන විට අවශ්‍ය පියවර සැලසුම් සකස් කරනවා.අද එක්සත් ජාතික පක්ෂයේ තරුණ සංවිධානවල සිටි තරුණ තරුණියන් 500කට ආසන්න පිරිසක් එක්සත් ජනතා නිදහස් සන්ධානයේ සාමාජිකත්වය ලබාගෙන අපිත් එක්ක එකතු වුණා.ඒ අය ඉදිරියේ අපේම සහෝදර සහෝදරියන් ලෙස පිළිගනන්වා. අද ශ්‍රී ලංකාවේ තරුණ තරුණියන්ට දේශපාලනයට එක් වීමට ශ්‍රී ලංකා නිදහස් පක්ෂය හැර වෙනත් විකල්පයක් නැහැ.එය ඔප්පු කරමින් මෙවර මැතිවරණයේදී සියලු දිස්ත්‍රික්ක නියෝජනය කරමින් විශේෂ කුසලතා ඇති තරුණ තරුණියන් පිරිසක් නාම යෝජනා ලබාගෙන එක්සත් ජනතා නිදහස් සන්ධානයෙන් තරග බිමට පැමිණෙනවා. නමුත් අද ඒ තත්ත්වය එක්සත් ජාතික පක්ෂයේවත් ජේ.වී.පියේවත් නැහැ.එදා ජේ.වී.පිය වටා එක් රොක් වෙච්ච තරුණ තරුණියන් එම පක්ෂ අතහැර ගිහිල්ලා. ඒ මොකද ජේ.වී.පීය ධනවාදීන්ට මුක්කු ගහන පක්ෂයක් බවට තරුණ තරුණියන් තේරුම් ගෙන තිබෙනවා.මෙවර ඡන්ද ව්‍යාපාරයේ ඉතාමත් පාලුවක් දැනෙනවා. කිසිම ප්‍රතිවාදියෙක්වත් නැහැ. විරුද්ධ පක්ෂයක් නැහැ. අද යූ.එන්.පීයට ;කාඩි වැලක්වත් ඇදගන්න තරම්වත් ගමේ කෙනෙක් හොයාගන්න අමාරුයි.අද ගමේ සියලුදෙනාම අපිත් එක්ක එකතු වෙලා. ඒ හැමෝටම තියෙන්නේ එක පොදු අපේක්ෂාවක්. ඒ එළැඹෙන මැතිවරණයේදී තුනෙන් දෙකක බලයක් ලබාදීලා ස්ථාවර එක්සත් ජනතා නිදහස් සන්ධාන රජයක් පිහිටුවීමයි.තරුණ තරුණියන්ගේ ප්‍රශ්නවලට විසඳුම් සෙවීමට වෙනමම අමාත්‍යාංශයක් පිිහිටු වූ එකම නායකයා මහින්ද රාජපක්ෂ මහතායි. මහින්ද චින්තන තම දැක්ම තුළින් සැලසුම් රාශියක් නව රජය මඟින් ක්‍රියාත්මක කිරීමට කටයුතු යොදා තිබෙනවා.මෙම තරුණ සංවිධාන රැස්වීමට සබරගමු පළාත් සභා මන්ත්‍රී කාංචන ජයරත්න, පැල්මඩුල්ල ප්‍රාදේශීය සභාවේ සභාපති උපාලි වඩුආරච්චි යන මහත්වරුන්ද ඇහැලියගොඩ, කුරුවිට යන ප්‍රාදේශීය සභාවල මන්ත්‍රීවරුන් පිරිසක්ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r1003151</link>
    <topic>‘මහින්ද චින්තනය’ මහජන සේවයටසැකසුණු හොඳම ප්‍රතිපත්ති ප්‍රකාශයයි</topic>
    <author>බියගම විශේෂ – රංජිත් අම්පිටියාවත්ත මල්වාන සමූහ – මහානාම විතානගේ මල්වාන සමූහ – එම්. හනෆි දෙල්ගොඩ සමූහ - සුදත් පුබුදු කීර්ති</author>
    <content>මහින්ද චින්තන’ සංවර්ධන සැලසුම් අනුව ක්‍රියා කරන විට මන්ත්‍රීවරු පරදින්නෙත් නැහැ. ජනතාව පරදින්නෙත් නැහැ යැයි බියගම ශ්‍රී. ල. නි. ප. සංවිධායක හිටපු පාර්ලිමේන්තු මන්ත්‍රී දුලිප් විජේසේකර මහතා පැවසීය.මෙවර මැතිවරණ අපේක්ෂක දුලිප් විජේසේකර මහතා එසේ පැවසුවේ මාධ්‍යවේදීන් දැනුවත් කිරීම සඳහා බියගම කාර්යාලය අසලදී පැවැති සාකච්ඡාවකදීය.ඒ මහතා මෙසේද කීය.මහජන සේවය සඳහා පාර්ලිමේන්තුවට පත්වීමට බලාපොරොත්තු වන ඕනෑම කෙනකුට ‘මහින්ද චින්තනය’ හොඳම ප්‍රතිපත්ති ප්‍රකාශනයයි. වෙන වෙනම සංවර්ධන රටාවල් ඉදිරිපත් කරන්න උවමනා නැහැ.සෑම ආසනයකටම ගැලපෙන නාගරික හා ග්‍රාමීය සංවර්ධන ක්‍රමවේදයන් මහින්ද චින්තනයේ අන්තර්ගතයි. මා වසර 1999 සිට වසර 10 ක්ම දේශපාලනය කළා.නමුත් මහින්ද චින්තන ප්‍රතිපත්ති මාලාව තරම් පැහැදිලි සංවර්ධන සැලැස්මක් ක්‍රියාත්මක කරන්න අපට ලැබුණේ නැහැ. මේ රටේ නිදහසින් පසුව උදා වුණු සංවර්ධනයේ ස්වර්ණමය යුගය ලෙස සැලකිය හැක්කේ මහින්ද රාජපක්ෂ පාලන යුගයයි.56 සමාජ පෙරළියේ අර්ථාන්විත ප්‍රතිඵල නිසි පරිදි ලැබෙන්නේ මහින්ද චින්තනයත් සමගයි.ජනතා සේවයට සැලැස්මක් අවශ්‍යයි. ජලය, විදුලිය, මාර්ග, අධ්‍යාපනය, සෞඛ්‍ය, රැකි රක්ෂා, සහ සංස්කෘතික සංවර්ධනය ජනතාව බලාපොරොත්තු වෙනවා.ගම්පහ දිස්ත්‍රික් ජනතාවට මම කරපු සේවය ජනතාව ඉතා ඉහළින්ම අගය කරනවා.නොකඩවාම මාව ජයග්‍රහණය කරවූයේ ඒ නිසයි. දොම්පේ ජනතාව වගේම බියගම ජනතාව ඒ මෙහෙය කරන්නට මට සහාය වුණා.දියගම ආසනයේ රාජ්‍ය අංශයට සමගාමීව පෞද්ගලික අංශය සක්‍රීයව පවත්වා ගනිමින් ජනතාවගේ නොවිසඳුණු ගැටලු විසඳීමට ක්‍රියා කිරීමෙන් මේ රට ආසියාවේ ආශ්චර්යය බවට පත් කිරීමට ජනතාවට සුබ අනාගතයක් ලබාදීමට ජනාධිපතිතුමන් ඇතුළු රජය ගන්නා උත්සාහයට ශක්තියක් වෙමින් මහජන සේවය කිරීම මගේ ඉලක්කයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r1003152</link>
    <topic>අප බලයට පත් වුවහොත් කාන්තා සුබ සිද්ධිය සලසනවා</topic>
    <author>ගම්පහ සංචාරක – නිමල් ජයසිංහ ගම්පහ මධ්‍යම සමූහ – ඔලිවර් පෙරේරා</author>
    <content>පවුලක අම්මා බුද්ධිමත් නම් ඒ පවුල සාර්ථක පවුලක් කර ගත හැකියි. පන්සලකට, පල්ලියකට ගියත් එතැන වැඩියෙන් සිටින්නේ කාන්තා පක්ෂයයි. පාර්ලිමේන්තුවේද කාන්තාවන් සිටියත්, කාන්තාවන්ට සිදු වෙන අසාධාරණය ගැන කතා කෙරෙන්නේ නැහැ.මෙවර අප ගම්පහ දිස්ත්‍රික්කයෙන් ‘ශ්‍රමාභිමානී’ කාන්තා සංවිධානයෙන් මහ මැතිවරණය සඳහා ස්වාධින කණ්ඩායමක් ඉදිරිපත් කරන්නේ කාන්තා ජයග්‍රහණය උදෙසා යැයි ගම්පහ දිස්ත්‍රික්කයට මෙවර මහ මැතිවරණයට ඉදිරිපත් වන ස්වාධීන කණ්ඩායම් අංක 2 කණ්ඩායම් නායිකා නාලිනි කරුණාරත්න මහත්මිය පැවසුවාය.ඒ මහත්මිය එසේ පැවසුවේ ශ්‍රමාභිමානී කාන්තා සංවිධානයෙන් ගම්පහ දිස්ත්‍රික්කයට මෙවර මැතිවරණයට ඉදිරිපත් වන ස්වාධීන කණ්ඩායම අංක 2 කණ්ඩායමේ ප්‍රචාරක රැස්වීමක් අමතමිනි.නාලිනි කරුණාරත්න මහත්මිය මෙසේද පැවසුවාය.අපේ කණ්ඩායමේ ලකුණ ලෙස අප යොදා ගත්තේ ‘මහන මැෂින්’ එකයි. මේ මැෂින් එක නිසාම අපේ වෙළෙඳ කලාප තරුණියන් අපේ රටට විදේශ විනිමය සොයා දෙනවා. විදේශ රැකියාවකට ගියද අපේ කාන්තාවන් අමාරුවේ වැටෙනවා.කාන්තාවකට ඉදිරියට යෑම අපහසුයි. කාන්තාවන් දේශපාලනයට පැමිණෙනුයේ ද කලාතුරකින්. ඇතැම් විට සැමියා දේශපාලනය කළා නම් ඔහුගේ අභාවයෙන් පසුයි. ඇඟලුම් කර්මාන්තයේ යෙදෙන කාන්තාවන්ට විශ්‍රාම වැටුපක් නැහැ.දැන් ‘ජීඑස්පී’ ප්‍රශ්නයත් නිසා කර්මාන්තයේ යෙදෙන කාන්තාවන්ටද ඉදිරියට ප්‍රශ්නයක් වෙනවා. අපේම සහෝදරියන් පීඩනයට පත් වෙලා. කාන්තාවන්ට මග පෙන්වීමට අය නොමැති නිසා මෙහෙම වෙලා. අපේ කාන්තා හඬ පාර්ලිමේන්තුවේ ඇති කර කාන්තාවන්ට සහන ලබාදීමට මෙවර අපේ කණ්ඩායම ගම්පහ දිසාවෙන් දිනවන මෙන් ඉල්ලනවා.අපි පාර්ලිමේන්තුවට ගියොත් අපේ බලය කාන්තා සුබ සිද්ධිය පිණිසම යොදවනවා. ඡන්ද කාලෙට පමණක් රැකියා දීමට සැරසෙන අයද සිටිනවා. මේ නිසා මේ යුගයේ සමස්ත කාන්තා හඬක් ඇති විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r1003153</link>
    <topic>ආබාධිත පවුල් වෙනුවෙන් නව නිවාස 11ක්</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>අඟුරුවාතොට මදුරාවල ප්‍රාදේශීය ලේකම් කාර්යාලයේ සමෘද්ධි සංවර්ධන අංශය මගින් මදුරාවල වරකාගොඩ බැල්ලපිටිය යන කලාප වල පදිංචි සමෘද්ධි දීමනා ලබන ස්ථිර නිවාස නොමැති ආබාධිත පවුල් 11 ක් සඳහා නව නිවාස 11 ක් පසුගිය වසරේදී ඉදි කර දී ඇතැයි සමෘද්ධි සංවර්ධන කළමනාකරු පද්මිණී පෙරේරා මහත්මිය පැවසුවාය.මේ වසර සඳහා ද ආබාධිතයින් 11 දෙනකුට නව නිවාස ලබාදීම සඳහා අවශ්‍ය මූලික කටයුතු දැනටමත් සකස් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r1003154</link>
    <topic>රජයේ සංවර්ධන පිළිවෙතටප්‍රජා සංවිධාන ශක්තිය දිය යුතුයි</topic>
    <author>මහරගම විශේෂ - වේහැල්ලේ පියතිලක</author>
    <content>කොටි ත්‍රස්තවාදය නිසා ජීවිත බියෙන් දකුණේ් ජනතාව බිය වැදී සිටීම නිසා බොහෝ ප්‍රජා සංවිධාන අක්‍රියව තිබුණා. කුමන මොහොතේ බෝම්බයක් පිපිරේද ත්‍රස්ත ප්‍රහාරයකට ගොදුරු වේද යන සැකය නිසා රටේ සංවර්ධනයට මහා පිටුවහලක් වූ ප්‍රජා සංවිධාන අක්‍රිය වී ගියා. අද ඒ බිය නැහැ.ජනාධිපති මහින්ද රාජපක්ෂ මැතිතුමාගේ එඩිතර තීරණ නිසාත්, වීරෝදාර රණවිරුවන්ගේ අයෝමය කැපවීම නිසාත්, එම අඳුරු යුගය අවසන්ව තිබෙනවා. එම නිසා රජයේ සංවර්ධන පිළිවෙතට ශක්තිය දීමට ප්‍රජා සංවිධාන ඒකාබද්ධව කටයුතු කළ යුතුය.මහරගම ප්‍රාදේශීය මහ ලේකම් චන්ද්‍රරත්න පල්ලේගම මහතා මේ අදහස් පළ කළේ පසුගියදා මහරගම ප්‍රාදේශීය මහ ලේකම් කාර්යාලයේ ශ්‍රවණාගාරයේ පැවැති මහරගම ප්‍රජා සංවිධාන ඒකාබද්ධ බලමුළුවේ රැස්වීමක් අමතමිනි.මහලේකම්වරයා මෙසේද පැවසීය. රජයක් විසින් ජනතාවගේ හැම බරක්ම ඉටු වන තුරු බලා සිටි කිසිදු රටක් හිස ඔසවා නැහැ. ඒ බරෙන් වැඩි බරක් ගම්වල නගරවල ස්ථාපිත ප්‍රජා සංවිධාන තම කරමතට ගත යුතුයි.රජයෙන් සිදු කරන සේවාවන් යථා පරිදි සිදුවේද නැද්ද සොයා බැලීම එසේ නොවනවා නම් අදාල ආයතන වලට වැරැද්ධ පෙන්වා දී ඒ නිවැරැදිකර ජනතාවට ලබාදීමේ කාර්ය ප්‍රජා සංවිධාන පවරා ගත යුතුයි.මහින්ද චින්තනය යටතේ ක්‍රියාත්මක ගම නැගුම, මග නැගුම, ජන සවිය, ආදී වැඩසටහන් සාර්ථක කර ගැනීමට ප්‍රජා සංවිධාන එකතුව කළ යුතුය. ඒ සමගම වත්මන් රජය අභිනවයෙන් රටට හඳුන්වා දී ඇති ජන සභාව නැමැති ජනතා ආයතනය මෙතෙක් ග්‍රාමීය සංවර්ධනය සඳහා සාර්ථක වැඩපිළිවෙළක් අතීතයේදී ග්‍රාම මණ්ඩල නමින් එය ප්‍රචලිතව තිබුණා. විදෙස් ආක්‍රමණ හා විදෙස් සිරිත් විරිත් පාලන ක්‍රම හිස් මුදුනින් පිළිගැනීම නිසා අපේ සංවර්ධන පිරිහුණා.යළිත් ගම දියුණුවේ තිඹිරිගෙය බවට පත් කිරීම ජනාධිපතිතුමාගේ ව්‍යායාමය ඉතාමත් යෝග්‍යයි.සෑම ගමකම විවිධ ප්‍රජා සංවිධාන ක්‍රියාත්මක වෙනවා. ගමේ ශක්තියට එම සංවිධාන වලට බෙදී ගොස් තිබෙනවා. සමහර සංවිධාන අනෙක් ඒවාට ඉහළින් යෑම තරගයක යෙදී සිටිනවා. සමහර ගම්වල ජාති, ආගම්, කුල දේශපාලන වශයෙන් බෙදී සංවිධාන ගොඩ නගා ගෙන තියෙනවා. මෙය සමස්තයක් වශයෙන් සමාජයේ ප්‍රගමනයට බාධාවක් වී තිබෙනවා.එනිසයි මහරගම මහ ලේකම් ප්‍රදේශයේ ඇති විවිධ ප්‍රජා සංවිධාන 90 ක් පමණ ඒකාබද්ධ කොට මේ සංවිධානය ගොඩ නැගුවේ. මේ සංවිධානයේ යෝජනාවක් අනුව මේ වසරේ සිට සෑම වසරකම ප්‍රජා දිනයක් පවත්වා රටට නව වැඩපිළිවෙළක් සකස් කර තියෙනවා.මහරගම නාගරික මන්ත්‍රී නිශාන්ත විමලචන්ද්‍ර මහතාද සභාව ඇමතීය.ප්‍රා. සංවිධාන 92 ක නිලධාරී මණ්ඩල මේ සමුළුවට සහභාගී වීම විශේෂයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r1003155</link>
    <topic>ජනපතිගේ ජන සභා සිහිනය සැබෑ කළ අත්තනගල්ලේ මාඉඹුල ගම්මානය</topic>
    <author/>
    <content>මහත්මා ගාන්ධි සහ මහින්ද රාජපක්‍ෂ දෙදෙනාම රටේ සංවර්ධනයට අදාළ සියලු කටයුතුවලදී සහභාගිත්වය හා එක්කර ගැනීමේ මානව හිමිකම අවධාරණය කරයි. මෙකී මානව හිමිකම සුරක්ෂිත කිරීම උදෙසා මහින්ද චින්තනය හඳුන්වා දෙන යාන්ත්‍රණය ජන සභාවයි.කෙනෙකුගේ ජාතිය, වර්ගය, භාෂාව, ආගම, ලිංගභේදය, කුලය, ආර්ථික තත්ත්වය හෝ දේශපාලන සම්බන්ධතා ගැන සැලකිල්ලක් නොමැතිව සියලු දෙනාටම සමාන අවස්ථා සහතික කරන්නාවූ මේ ජන සභා මේ වන විට ශශ්‍රී ලංකාවේ සෑම ගමකම පාහේ ක්‍රියාත්මකයි. නමුත් ඒ හැම ජන සභාවකම ව්‍යුහයන් මහින්ද චින්තනයෙන් අපේක්ෂිත ආකාරයටම සැකැසී ඇත්ද යන්න ප්‍රශ්නයකි.රටේ පාලන බලය හොබවන දේශපාලන පක්ෂයේ තැනැත්තන් පමණක් ජන සභාවල බලාධිකාරය පවත්වාගෙන යන්නේ නම් වෙනත් දේශපාලන පක්‍ෂවල අයට තම ස්වාධීන අදහස් ඉදිරිපත් කිරීමේ අයිතිවාසිකම අහිමිවෙයි.රට වැසියන් ඛ්ා රාජ්‍යය අතර සම්බන්ධතාව පදනම් වී ඇත්තේ අයිතිවාසිකම් ආරක්ෂාකරන්නවුන් හා යුතුකම් ඉටු කරන්නවුන් මතයි.එබැවින් රාජ්‍යය මඟින් රට වැසියන්ට සපයන සියලු සේවාවන් වැසියන්ගේ අයිතිවාසිකම් ලෙස සැලකීමට සිදුවේ. ගමේ සංවර්ධනයට සහ එහි වැසියන්ගේ සුබසෙත සහතික කිරීමට අවශ්‍ය රාජ්‍ය සේවාවන් ලබා ගැනීමේදී සහභාගිත්වය හා එක්කරගැනීම තේමාව කොට ගෙන ජන සභාවේ ව්‍යුහය සකසා ඇත්තේ ඒ නිසාවෙනි.ගමේ බලය හැසිරවීමේ මූලධර්මය පොදුවේ ගම්වැසියා ගේ අයිතිවාසිකමක් බවට පත්වූ විට එම ගමේ යහපත් දේශපාලන සදාචාරයක් ගොඩ නැගෙනු ඇත.එවන් සදාචාරයකින් හෙබි ආදර්ශවත් ගමක් අත්තනගල්ල ප්‍රාදේශීය ලේකම් කොට්ඨාසයේ පිහිටා ඇත. ඒ 350-බී, මාඉඹුල ගම්මානයයි. ජාති, ආගම්, කුල, දේශපාලන භේද නැතිව ‘සහභාගිත්වය හා එක්කර ගැනීම’ තේමාව කොටගත් ආයතනමය යාන්ත්‍රණයකින් පොහොසත් එම ගමේ “ජන සභාව“ මහින්ද චින්තනයෙන් අපේක්‍ෂිත ජන සභාවම යැයි කිව හැක.ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතාගේ උපදෙස් මත සැලසුම් කරන්නා වූ මේ ගම්මානය විදුලිය, දුරකතන, පානීය ජලය, වාරි ජලය, ප්‍රවේශ මාර්ග, පාසල, පෙර පාසල, සෞඛ්‍ය මධ්‍යස්ථානය, සමුපකාරය, සිඟිති උයන, ප්‍රජා ශාලාව, ක්‍රීඩා පිටිය, පොදු සුසාන භූමිය යන සියල්ලෙන් සපිරුණකි. මේ සාර්ථකත්වයේ රහස ජන සභාවයි. සහභාගිත්වය හා එක්කර ගැනීම එහි ඇත.පුද්ගල අනන්‍යතාව සහ සාමුහිකත්වය මත තීරණ ගැනීම සිදුවේ. එම නිසා ගමේ පාලනයට අවස්ථා උදාකර ගැනිමට ඉඩ කඩ සැමට ලැබී ඇත.විවිධත්වයේ වගකීම් සහගත බව ජනනය වී ඒකීයත්වය ගොඩ නැගී ඇත. එමඟින් ගමේ ශ්‍රම බලකාය ගමේ ආර්ථිකයට අවශෝෂණය කර ගැනීමට හැකි වී තිබේ.“පතුලෙන්ම පටන් ගත යුතු යැයි මහත්මා ගාන්ධි කියන්නේ මෙයයි. “ගමට අදාළ තීන්දු ගැනීමට ඉඩ කඩ සලසන පරිපාලන ව්‍යුහයක් වශයෙන් මහින්ද රාජපක්‍ෂ ‘ජන සභා’ හඳුන්වා දුන්නේත් මේ නිසයි.”එම නිසා ජන සභා එහි නියම අරුතින් ක්‍රියාත්මක විය යුතුයි. සහභාගිත්වය හා එක්කර ගැනීම එහි න්‍යෂ්ටිය විය යුතුයි. සමස්ත සහභාගිත්වය හා එකමිතිය ගම ස්වයං පෝෂණය කරා යන විට වෙනත් දේශපාලන මත දරන අයට ද තමන්ගේ හැසිරීම් හා අපේක්ෂා වෙනත් බැහැර වපසරියක ගොඩනගා ගත නොහැකි වේ.ඔවුන් ද එම ගමනට එක්වේ. පක්ෂවාදී, ආණ්ඩුවාදී දෘෂ්ටි කෝණයෙන් ප්‍රශ්න දෙස බැලීමේ පුරුද්ද අත්හරී. ඒ අනුව සමස්ත සමාජයේ පුළුල් කැමැත්ත දිනා ගැනීමට රාජ්‍යයේ නායකයා සමත් වෙයි.මේ සන්දර්භයෙ හි අප දකින සත්‍යය නම් ගමේ ජන සභාවේ ව්‍යුහය හා සක්‍රියතාව මත මහින්ද චින්තනයකට හරයාත්මක වටිනාකමක් ලැබෙන බවයි. ඒ අනුව රටේ සියලු දෙනාටම සුභවාදී අනාගතයක් හිමිවන බව යි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r1003156</link>
    <topic>සැමියාගේ හොරේබිරියගේ අතටම</topic>
    <author>කාශ්‍යප</author>
    <content>වැල්ලවත්තේ මුහුදු වෙරළේ ගල්පරයක් මත පෙම් සුව විඳිමින් සිටින පෙම් යුවළකි.පෙම්වතියගේ එක අතක් පෙම්වතාගේ ඔඩොක්කුවේය.පෙම්වතා පෙම්වතිය තුරුළු කර ගෙන පෙම් බස් දොඩයි.මොහොතක් ගත විය.දරු දෙදෙනකුද සමග ඒ අසට පැමිණි කාන්තාවක් පෙම්වතාටත් පෙම්වතියටත් කුඩයකින් පහර පිට පහර දෙන්නට වූවාය.පෙම්වතිය ගල මත සිටියදීම පෙම්වතා එතැනින් පලා ගියේය. අත තිබූ කුඩයෙන් පෙම්වතියට හොඳ හැටි පහර දුන් කාන්තාව ඉන් වැලැක්වූයේ එතැනට පැමිණි පිරිසක් විසිනි.දරු දෙදෙනාද තුරුළු කර ගෙන බිම වාඩි වූ කාන්තාව හඬන්නට වූවාය.රැස්ව සිටියෝ ඇය අස් වැසූහ.’ඔය පැනලා ගියේ මගේ මිනිහා. මේ ලමයි දෙන්නත් ඔය මිනිහගේ. ඒත් මිනිහා ගෙදර වියදමට සත පහක්වත් දෙන්නේ නැහැ. කෙල්ලෙක් එක්ක යාළු වෙලා එහෙ මෙහෙ යනවා කියලා මට ආරංචි වුණා.අද උදේ ඔය මිනිහා ගෙදරින් පිටවුණේ සෙන්ට් පවුඩර් දාලා’ මෙයා වැඩට නොගිහින් කොහේ හරි යනවා කියලා මට හිතුනා. දරු දෙන්නවත් ඉස්කෝලේ නොයවා එයාලාවත් අරගෙන එයා පස්සෙන්ම ආවේ නොදැනෙන්න.මේ කෙල්ලත් එක්ක වැල්ලවත්ත මූදු වෙරළට ඇවිත් ගලක් අස්සට රංගනවා මම බලාගෙන හිටියේ ලොකු දුකකින්. දරුවෝ දෙන්නත් තාත්තාගේ වැඩ ඇහැටම දැක්කා. ඔය මිනිහා ආපහු මට එපා’ කාන්තාව හඬමින් කීවාය.රැස්ව සිටි පිරිස අතර සිටි කාන්තාවක්ද කතා කළාය.‘නංගී . . . . මටත් දරුවො ඉන්නවා. මේ සිද්ධිය මුල ඉඳලම මම බලාගෙනයි හිටියේ. මොනවා කරන්නද ? දැන් ඉතින් හිත හදා ගන්න’ ඕ කීවාය.‘ඔව් අක්කේ දැන් ඉතින් කරන්න දෙයක් නැහැ. හැම දෙයක්ම අමතක කරලා දරුවො දෙන්නත් එක්ක හොඳින් ඉන්නවා’එසේ කී ඇය දරු දෙදෙනාද සමග එතැනින් පිටව යද්දී මෙතෙක් වෙලා නිහඬව උන් පෙම්වතියද කතා කළාය.‘එයා මං වැඩ කරන තැනමයි වැඩ කරන්නේ. කසාද නොබැඳපු කෙනෙක් කියපු නිසයි එයත් එක්ක යාළු වුණේ. මොනවා කරන්නද ? මට දැන් තමයි තේරෙන්නේ මම කරපු වැරැදි වැඩේ’ ඕ කීවාය.තවත් සුළු මොහොතකින් ඇය එතැනින් පිටව ගියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r1003157</link>
    <topic>‘වමනය ගියා යැයි දුව දුරකථනයෙන් කීවා’දන්නා තරමින් අසනීපයක් තිබුණේ නෑ</topic>
    <author>හෝමාගම සංචාරක මංජුල හිරිපිටිය</author>
    <content>අපේ පවුලේ ලොකුම බලාපොරොත්තුව, අපේ ලොකු දුවට මොකක්ද මේ වුණේ. කරුණාකරලා අපේ දුවට වෙච්ච දේ අපට කියන්න. අපට තවමත් හිතාගන්නට බැහැ දුවට මොකක්ද වුණේ කියලා.ශ්‍රී ජයවර්ධනපුර විශ්වවිද්‍යාලයේ කළමනාකරණ අධ්‍යයන හා වාණිජ පීඨයේ පළමු වසරේ අධ්‍යාපනය හදාරමින් සිටි, හෝමාගම කිරිවත්තුඩුව අඹගස්හන්දිය ප්‍රදේශයේ අංක 254 දරන නිවසේ පදිංචිව සිටි, විසිඑක් හැවිරිදි ඩී. ප්‍රසාදි චාමලි ශිෂ්‍යාවගේ හදිසි මරණය නිසා ඇගේ් මව වන ජයන්තා කීර්ති මහත්මියත් පියා ඩී. දයාරත්න මහතාත් සහ එකම සහෝදරිය වන වාසනා කුමාරිත් ඒ නගන දුක්බර විලාපය අසන දකින ඕනෑම කෙනෙකුට වූව ද සිත උණු වී යන්නේ නිරායාසයෙනි.කිරිවත්තුඩුව විජේවර්ධන විදුහලෙන් මූලික අධ්‍යාපනය හදාරා ශිෂ්‍යත්ව විභාගයෙන් සමත් වී හෝමාගම ජනාධිපති විදුහලෙන් සාමාන්‍ය පෙළ විභාගයෙන් සමත්වී පන්නිපිටිය ධර්මපාල විදුහලෙන් උසස් පෙළ සමත්වී උසස් අධ්‍යාපනය සඳහා චාමලි ශිෂ්‍යාව ශ්‍රී ජයවර්ධනපුර විශ්වවිද්‍යාලයට ඇතුළත් වී තිබේ.විශ්වවිද්‍යාලයේ අධ්‍යාපන කටයුතු හදාරණ අතරතුර සිය එකම සහෝදරියටත් අධ්‍යාපන කටයුතු කරගෙන යාමට ශක්තිය ලබාදෙමින්, විශ්වවිද්‍යාලයේත්, පදිංචිව සිටි ප්‍රදේශයෙත් සෑමදෙනාගේම ආදරයට කරුණාවට ලක්ව සිටි බව ඇයගේ නිසල දේහය දැක බලා ගැනීමට පැමිණ සිටි ජනතාවගේ මුවෙන් අසන්නට ලැබුණි.මේ හදිසි මරණය සම්බන්ධයෙන් මියගිය චාමලි ශිෂ්‍යාවගේ පියාවන ඩී. දයාරත්න මහතා මෙසේ පැවැසීය.දුවට ආශාවක් තිබුණා විශ්වවිද්‍යාලය මගින් සංවිධානය කැර තිබූ නුවර හන්තාන ගමන යෑමට. අපි එතරම් කැමැත්තක් නැති වූවත් දුවගේ කැමැත්තට ඉඩදීලා ගමන යාමට අවසර දුන්නා.ඒ අනුව පසුගිය දහවැනිදා අලුයම තුනට පමණ නිවසේ සිට විශ්වවිද්‍යාලයේ සහෝදර ශිෂ්‍යාවකගේ වෑන් රථයකින් විශ්වවිද්‍යාලයට ගියා. එහි ගොස් හන්තානය බලා ගොස් තිබෙනවා.දුව කොහේද සිටින්නේ කියා දැන ගැනීමට මා දහවල් දෙකට පමණ දුරකථනයෙන් දුවට කතා කළා. එවිට දුව කිව්වා හන්තානයේ නගින්නට පටන් ගත්තේ දැන් ටිකක් වෙලායි. මට දැන් ටික වේලාවකට පෙර වමනය ගියා.දැන් දිවා ආහාරය ගනිමින් සිටින බව කිව්වා. අනතුරුව නැවත දුවගේ දුරකථනයට කතා කළවිට එය සම්බන්ධ කැර ගැනීමට නොහැකිවුණා. ඒ නිසා මම දුවගේ යහළුවෙකුගේ දුරකථනයකට ගත්තා.එවිට ඒ යහළුවා කිව්වා දුවට නගින්න අමාරු වෙලා කට්ටියක් එයා උස්සාගෙන උඩට ගෙන ගිය බව. ඉන්පසු මොකක්ද වුණේ කියලා අපි මොනවාත්ම දන්නේ නැහැ. අවස්ථා කීපයක්ම දුරකථන ඔස්සේ දුව සම්බන්ධ කර ගන්නට උත්සහ දැරුවත් ඒවා සියල්ල අසාර්ථක වුණා.පසුදින උදෑසන අපට කතා කරලා කිව්වා දුවට අසනීප වී කළුබෝවිල රෝහලට ඇතුළත් කළ බව. අනතුරුව දැන ගන්නට ලැබුණා දුවව රෝහලට ඇතුළත් කරනවිටත් දුව මියගොස් ඇති බව.දුවගේ මරණය පිළිබඳව අපට විශාල සැකයක් පවතිනවා.දුව ධර්මපාල විදුහලේ ශිෂ්‍ය භට කණ්ඩායමේ සිටියා. අප දන්නා තරමින් දුවට කිසිදු අසනීපයක් නැහැ. දුවට මොකක් හරි දෙයක් හන්තානයේදී වෙලා තිබෙනවා.නුවර හන්තානයේ සිට රෝහල් රැසක් පසුකර දුවව කළුබෝවිල රෝහලටම ගෙන ඒම පිළිබඳව සැකයක් පවතිනවා. මෙය කිරිවත්තුඩුව ප්‍රදේශවාසීන්ද අනුමත කරනවා. ගමන ගිය ශිෂ්‍යයන්ගෙන් මොකක්ද සිද්ධ වුණේ කියා කොතෙක් ඇසුවත් කිසිවෙකු කිසිවක් කියන්නේ නැහැ. පොලිසියත් ප්‍රශ්න කර සිටියත් කිසිවක් කියා නැහැ.කරුණාකර අපේ දුවට මොනවාද වූයේ කියලා දැනගන්නට ඕනේ. ඒ දේ කියන ලෙස ඉල්ලා සිටිනවා.පශ්චාත් මරණ පරීක්ෂණය සිදුකිරීමෙන් අනතුරුව කළුබෝවිල මහ රෝහලේ අධිකරණ වෛද්‍ය නිලධාරිවරයා මෘතදේහයේ ආමාශයේ සහ මොළයේ කොටස් වැඩිදුර පරීක්ෂණ කරවීම සඳහා රජයේ රස පරීක්ෂකවරයාට යැවීමට පියවරගෙන තිබේ.රස පරීක්ෂක වාර්තා ලැබෙනතුරු මරණය සම්බන්ධයෙන් විවෘත තීන්දුවක් ප්‍රකාශයට පත්කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r1003158</link>
    <topic>දරුවා කළු ගඟට දැම්මේජීවත් කරන්න ක්‍රමයක් නැති නිසයිමව කියයි</topic>
    <author>කළුතර විශේෂ - සැම්සන් පේ‍්‍රමසිරි</author>
    <content>කළුතර මහපාලම උඩදී අවුරුදු හතරක් පමණ වයසැති පිරිමි දරුවකු කළුගඟට දැමීමේ සිද්ධියට සම්බන්ධ දරුවාගේ මව දකුණු කළුතර පොලිසිය මඟින් පසුගිය සෙනසුරාදා (12) අත්අඩංගුවට ගන්නා ලදී.පාණදුර මෝදරවිල සුනාමි නිවාස යෝජනා ක්‍රමයේ පදිංචි මානෙල් පුෂ්පලතා නමැති තිස් හැවිරිදි ඇය දරුවන් පස්දෙනෙකුගේ මවකි.ඇය විසින් ගඟට දමන ලද අමිල සඳරුවන් නමැති දරුවා කොළඹ රිජ්වේ ළමා රෝහලේ දැනට ප්‍රතිකාර ලබයි.පසුගිය බ්‍රහස්පතින්දා දහවල් කළුතර බෝධීන්වහන්සේ වැඳපුදාගෙන ඇති මේ මව දරුවාට ආහාර දී නිදිකරවා නින්දෙන්ම කළුගඟට දමා ඇති බව ඇය පොලිසියට ප්‍රකාශ කැර තිබේ.ගඟේ පාවීමෙන් තිබූ දරුවාගේ සිරුර දුටු ලොරි රියැදුරකු ලොරිය නවතා වහාම ගඟට පැන දරුවා බේරා ගැනීමට ප්‍රයත්න දරා තිබේ.බෝධීන් වහන්සේ අසල වෙළෙඳාමේ නිරත තරුණයන් කීපදෙනකුද සිද්ධිය සැලවීමත් සමඟ ගඟට පැන දරුවාගේ ජීවිතය බේරාගැනීමට උත්සාහයක නිරතවී තිබේ.දෙනෝදාහක් බලා සිටියදී දරුවා ගොඩට ගෙන දකුණු කළුතර පොලිසියේ නිලධාරීන්ගේ දැඩි උනන්දුව මත කළුතර නාගොඩ මහ රෝහලට රැගෙන ගොස් තිබේ.දරුවාගේ තත්ත්වය එතරම් සතුටුදායක නොවූයෙන් කොළඹ රිජ්වේ ළමා රෝහලට වහාම මාරුකර යවා තිබේ.මේ අතරතුර පාණදුර මෝදරවිල ප්‍රදේශවාසීන්ගෙන් පාණදුර හා කළුතර පොලිසිවලට දුරකථන ඇමතුම් ලැබෙන්නට පටන්ගෙන තිබේ.ඒ අනුව කළුතර ජ්‍යෙෂ්ඨ පොලිස් අධිකාරී ලලිත් පතිනායක, පොලිස් අධිකාරී සරත් පෙරේරා මහත්වරුන්ගේ උපදෙස් පරිදි පරීක්‍ෂණ කටයුතු ක්‍රියාත්මක විය.කළුතර මූලස්ථාන පොලිස් ස්ථානාධිපති සමන්ත වෙදගේ හා කළුතර ළමා හා කාන්තා කාර්යාංශයේ පොලිස් පරීක්‍ෂක මල්කා තුෂාරි මහත්ම මහත්මීන් ඇතුළු නිලධාරීන්සැකකාර මව පොලිස් භාරයට ගෙන තිබේ.තම ස්වාමිපුරුෂයා වසර කීපයක සිට තමා හැරගොස් ඇති බවත්, දරුවන් ජීවත්කරවීමට නොහැකිව දැඩි දුෂ්කරතාවකින් පසුවූ බවත්, මේ නිසා දරුවා ළමා නිවාසයකට දැමීමට ගත් උත්සාහයද අසාර්ථකවූ නිසා දරුවා ගඟට දැමීමට තීරණයක් ගත් බවත් පුෂ්පලතා නමැත්තිය පොලිසියට පවසා තිබේ.සැකකාරිය කළුතර අධිකරණය වෙත ඉදිරිපත් කිරීමට නියමිතව තිබිණි.කළුගඟේ ජල මට්ටම මේ දිනවල පහත බැස තිබීමෙන් ජලය මුහුදට ගලායෑමේ ප්‍රවණතාව නැවතීමත් වඩදිය ඉහළට ගැලීම නිසාත් දරුවා පහලට ගසාගෙන යෑම වැළකීගොස් තිබේ.ස්වීප් ටිකට්පත් අලෙවියෙන් උපයාගත් සුළු මුදලින් ඇය මේ දරුවන් ජීවත්කරවූ බව ද පොලිසියට ප්‍රකාශ කර තිබේ.කළුතර ප්‍රදේශයේ මහත් ආන්දෝලනාත්මක සිද්ධියක් බවට දරුවා ගඟට දැමීම වාර්තා විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r1003159</link>
    <topic>ඥාති සොයුරෝ දෙදෙනාකැලණි ගඟට බිලි</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>කැලණි ගඟේ හංවැල්ල මාළිගාවක්කලම අසල දිය නෑමට ගිය තරුණයන් දෙදෙනකු දියේ ගිලී මියගොස් ඇත. පෙරේදා (13) දහවල් මෙසේ අවාසනාවන්ත ලෙස මියගොස් ඇත්තේ පහත්ගම පදිංචිව සිටි මොහොමඩ් රිස්ලාන් (අවු 19) හා මොහොමඩ් පර්ෂාද් (අවු 17) නමැති ඥාති සොයුරන් දෙදෙනෙකි.පෙරේදා උදේ හංවැල්ල ‘ජුම්මා මස්දින්’ පල්ලියේ පූජාවට සහභාගී වීමෙන් පසු පිරිසක් කැලණි ගඟේ දිය නෑමට ගොස් තිබේ.ඉන් පස් දෙනෙකු දියේ ගිලෙමින් සිටියදී අවට සිටි පිරිස් විසින් ගොඩගෙන ඇති අතර මියගිය දෙදෙනා රෝහල් ගත කිරීමට රැගෙන යමින් සිටියදී ජීවිතක්ෂයට පත් වී ඇත. මුස්ලිම් ආගමික චාරිත්‍ර අනුව එදින රාත්‍රියේ දීම සිරුරු භූමිදානය කෙරිණි.හංවැල්ල පොලිස් ස්ථානාධිපති පො. ප රේණුක ගමගේ් මහතාගේ ප්‍රධානත්වයෙන් වැඩිදුර පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=r10031510</link>
    <topic>මහත්තයාට වෙඩි තියලා ඇදගෙන ගිහින් වාහනයට දාලා අරන් ගියා</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>වරෙන්තුකරුවන් පිරිසක් අත්අඩංගුවට ගැනීමට (13) අලුයම ගිය ත්‍රිකුණාමල මූලස්ථාන පොලිසියේ පිරිසක් සමඟ මහාමායාපුර ප්‍රදේශයේ දී සිදු වූ වෙඩි හුවමාරුවකදී එක් පුද්ගලයකු මියගොස් උප පොලිස් පරීක්ෂකවරයෙකු තුවාල ලැබීය.අධිකරණයෙන් නිකුත් කළ වරෙන්තුවකට ගිය විශේෂ පොලිස් කණ්ඩායමක් ත්‍රිකුණාමල මහමායාපුර ප්‍රදේශයේ නිවෙසක් වට කර දොර අරින්න තට්ටු කරද්දී මේ වෙඩි තැබීම සිදු වී ඇතැයි ත්‍රිකුණාමලය මූලස්ථාන පොලිසිය කියයි.පසුව පොලිසිය දොර කඩා නිවසට ඇතුළු වෙද්දී පොලිසියට වෙඩි තැබූ පුද්ගලයා නැවත වෙඩි තැබීමට උත්සාහ කරද්දී පොලිස් වෙඩි පහරින් මියගිය බව පොලිසිය කියයි.අධිකරණය ලබාදුන් ලිපිනයේ වරෙන්තුකරුවකු නොමැති අතර වෙඩි වැදී මියගිය පුද්ගලයා වරෙන්තුකරුවෙකු නොවන මාළු ව්‍යාපාරිකයකු බව පොලිසිය අනාවරණය කර ගෙන තිබේ.වරෙන්තුකරුවෙකු නොවන මේ පුද්ගලයා පොලිසියට වෙඩි තැබුවේ කුමන අරමුණක් අරභයාද යන්න පොලිසියට ගැටලුවකි. මියගොස් ඇත්තේ මහාමායාපුර පදිංචි බී. ආර්. ආර්. බන්දුල නැමැති 35 හැවිරිදි තිදරු පියෙකි.මියගිය අයගේ බිරිය වන ඩී.ඒ. නිමාලි එරංගා මහත්මිය පවසන්නේ මෙවැනි කථාවකි. පාන්දර දෙකට විතර පිරිසක් ඇවිත් දොරවල්වලට හා ජනේලවලට ගැහැව්වා. දොරවල් ඇරපියව් කිව්වා.නමුත් පොලිසියෙන් කියලා කිව්වේ නැහැ. අපි බය වුණා. ඒ අතර එක් අයකු ජනේලයෙන් තුවක්කුවක් ගේ ඇතුළට එල්ල කළා අපි හිතුවේ හොරු කියලා. ඒ ;වලාවේ මහත්තයා ගෙදර තිබූ තුවක්කුවෙන් අපේ ආරක්ෂාවට වෙඩි තිබ්බා.පස්සේ ගෙයි දොරකඩා ගෙන පොලිසියෙන් ඇතුළට ආවා. එතකොටයි අපි දැක්කේ ගේ වට කළේ පොලිසිය කියලා.ඒ වෙන කොට පොලිසියේ එක් අයෙක් තුවාල වෙලා අරන් ගිහිල්ලා මහත්තයා කිව්වා මට වැරැදීමක් වුණේ මම භාර වෙන්නම් කියලා.එහෙම කියලා පොලිසියේ අය පැයක් විතර කතාකර කර ඉදලා යං පොලිසියට කියලා මහත්තයාට කිව්වා. පස්සේ කෝ වෙඩි තියපු තුවක්කුව ගනින් කියල.තුවක්කුව අරන් ඒ අය ළඟ තිබූ තුවක්කුවකින් මහත්තයාට වෙඩි තිබ්බා. අපිට ළඟටවත් යන්න දුන්නේ නැහැ. වෙඩි තියලා ඇදගෙන ගොස් වාහනයට දාල අරගෙන ගියා යැයි පැවැසුවාය.වෙඩි වැදී බරපතල තුවාල ලැබූ උප පොලිස් පරීක්ෂකවරයා ත්‍රිකුණාමලය මහ රෝහලට ඇතුළත් කිරීමෙන් පසුව වැඩිදුර ප්‍රතිකාර සඳහා මහනුවර රෝහලට ඇතුළත් කැර තිබේ.මියගිය අය කිසිදු පුද්ගලයකුට කරදරයක් නැති තමන්ගේ පාඩුවේ සිය ව්‍යාපාරික කටයුතු කරගෙන ගිය පුද්ගලයෙකු බව ගම්වාසීහු පැවැසූහ.ඔහුගේ බිරිය කියන්නේ නිවසට තට්ටු කරද්දී තමන් පොලිසිය යැයි කීවේ නම් මෙවැනි සිද්ධියක් ඇති නොවීමට ඉඩ තිබුණු බවය.මියගිය අයගේ හිත මිතුරන් හා ගම්වැසියන් කම්පනයෙන් යුතුව පොලිසියට එරෙහිව ඊයේ (14) පෙරවරුවේ ත්‍රිකුණාමල නුවර ප්‍රධාන මාර්ගයේ මහාමායාපුර හන්දියේ ටයර් පුළුස්සා උද්ඝෝෂණයක් පවත්වා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=s1003151</link>
    <topic>ජාතික වොලිබෝල් සූරතාවයුද හමුදා පිලට</topic>
    <author>පි‍්‍රන්ස් ගුණසේකර</author>
    <content>ජාතික වොලිබෝල් සූරතාව පිට පිට තෙවැනි වරටත් දිනා ගැනීමට යුද හමුදා ක්‍රීඩකයෝ සමත් වූහ. ඔවුන් වෙතින් තරග වට 3-1 කින් ගුවන් හමුදාව පරාජයට පත්විය.සිලෝන් බිස්කට් සමාගමේ අනුග්‍රහයෙන් ශ්‍රී ලංකා වොලිබෝල් සම්මේලනය මෙහෙයවූ මංචි ජාතික වොලිබෝල් තරගාවලියේ කාන්තා සූරතාව වරාය අධිකාරිය දිනාගත්තේ ය. අවසන් තරගයේ දී වරාය අධිකාරියේ ක්‍රීඩිකාවන් වෙතින් තරග වට 3-1 කින් තරුණ සේවා කැෂුවලයින් පිල පරාජයට පත් විය.කොළඹ සුගතදාස ගෘහස්ථ ක්‍රීඩාංගණයේ පැවැති පිරිමි අවසන් තරගයේ ලකුණු තත්ත්වය වූයේ 25-23, 18-25, 36-34 හා 27-25 කි.යුද හමුදා ක්‍රීඩකයන්ට ප්‍රබල තර්ජනයක් ගෙන ඒමට ගුවන් හමුදා ක්‍රීඩකයෝ සමත් වූහ. තෙවැනි වටය බොහෝ වේලාවක් පැවැති අතර මෑතකදී වොලිබෝල් තරගයක එක් වටයකදී දුටු ඉහළම ලකුණු සංඛ්‍යාව ද (36-34) වාර්තා විය.ශ්‍රී ලංකා යුද හමුදා පිලට ජාතික වොලිබෝල් පිලේ ක්‍රීඩකයන් 8 ක් ද ශශ්‍රී ලංකා ගුවන් හමුදා පිලට ජාතික වොලිබෝල් පිලේ ක්‍රීඩකයන් 10 ක් ද ඇතුළත් වූහ.වරාය අධිකාරිය හා තරුණ සේවා - කැෂුවලයින් ඒකාබද්ධ පිල අතර පැවැති අවසන් තරගයේ ලකුණු තත්ත්වය වූයේ 25 – 22, 19-25, 25-21 හා 25-21 ක් ලෙසිනි. දෙවැනි වටයේ දී තරුණ සේවා කැෂුවලයින් ඒකාබද්ධ පිලේ ක්‍රීඩිකාවෝ ජය තහවුරු කරගත් අතර අනෙක් වට තුනේම ජය වරාය අධිකාරිය සතුවිය.මංචි ජාතික වොලිබෝල් සූරතාවලිය ශ්‍රී ලංකා වොලිබෝල් සම්මේලනයේ සභාපති වරාය සංවර්ධන අමාත්‍ය ඩිලාන් පෙරේරා මහතාගේ ප්‍රධානත්වයෙන් පැවැත්වුණි.ඇමැති ඩිලාන් පෙරේරා මහතා විශේෂ ප්‍රකාශයක් කරමින් සඳහන් කළේ නමට පමණක් සීමාවී තිබූ ජාතික ක්‍රීඩාව අද ජාතික සමගිය ඇති කිරීමේ පාලමක් බවට පත්වී තිබෙන බවයි.“ජනාධිපතිතුමාගේ මහින්ද චින්තන ප්‍රතිපත්තියෙන් රටේ ආකල්පමය වෙනසක් ඇතිවුණා. රට ගැන, ගම ගැන, දේ්ශීයත්වය ගැන නව ප්‍රබෝධයක් ඇතිවුනා.ජාතික ක්‍රීඩාව නගා සිටුවීමට ජනාධිපතිතුමා විශාල ධෛර්යයක් හා ශක්තියක් වොලිබෝල් සම්මේලනයට ලබාදුන්නා” යැයි ඇමැති ඩිලාන් පෙරේරා මහතා පැවැසීය.මංචි ජාතික වොලිබෝල් සූරතාව දිනූ කණ්ඩායම් දෙකට රුපියල් 75000 බැගින් හා අනූසූරයන්ට රුපියල් 50000 බැගින් මුදල් තෑගි පිරිනැමුණි.විශේෂ දක්‍ෂතා පිරිමිපන්දු ඔසවන්නා - නිශාන්ත රණසිංහ (යුද), පන්දු වලක්වන්නා - පි‍්‍රයන්ත රාජපක්‍ෂ (යුද), පන්දු පිරිනමන්නා - ප්‍රදීප් මිල්රෝයි තිසේරා (යුද), ආවරණය කරන්නා - ලසන්ත අබේරත්න, පන්දු ලබා ගන්නා - සුසිරි මංගල ප්‍රනාන්දු (ගුවන්), ප්‍රහාරකයා - නිශාන්ත කොතලාවල (යුද), ක්‍රීඩකයා - එම්. එම්. රිස්මි (ගුවන්).විශේෂ දක්‍ෂතා කාන්තාපන්දු ඔසවන්නිය – චන්දිමා දමයන්ති (වරාය), වලක්වන්නිය – කාංචනා දිල්හානී (තරුණ සේවා), පිරිනමන්නිය – මධුෂිකා රත්නසිරි (තරුණ සේවා), ආවරණය කරන්නිය – අනුෂා දීපානි (වරාය), ලබාගන්නිය – ප්‍රදීපිකා සංජීවනී (තරුණ සේවා), ප්‍රහාරිකාව - ලීනා සඳමාලි (තරුණ සේවා), හොඳම ක්‍රීඩිකාව - අනුෂා දීපානි (වරාය)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=s1003152</link>
    <topic>සචිත්‍ර පෙරේරාආනන්දයට ජය ගෙනේ</topic>
    <author>ෆවුස් මොහොමඩ්</author>
    <content>විශිෂ්ට පන්දු යැවීමක නිරත වූ ආනන්ද විදුහලේ සචිත්‍ර පෙරේරා නාලන්දා විදුහලේ කඩුලු 6ක් ලකුණු 36 කට බිඳ හෙලමින් ඊයේ කොළඹ එස්. එස්. සී. පිටියේ පැවති ආනන්ද නාලන්ද සුලෝහිත සංග්‍රාම 36 වැනි එක්දින ක්‍රිකට් තරගයෙන් ලකුණු 39 ක ජයග්‍රහණයක් තම පිලට ලබාදීමට සමත් වූවේය.ආනන්ද ඉනිම – 207 (ඕවර 46.3) හේෂාන් විමලධර්ම 48, උදේශ් නදිරංග 44, සචින් දේවගේ 32, (ඉෂාන් රංගන 56/3, දිනුෂ් ජයසිංහ 27/2)නාලන්ද ඉනිම – 168 (ඕවර 40.2) අදීෂ නානායක්කාර 57, දිනේෂ් ගුණවර්ධන 27, (සචිත්‍ර පෙරේරා 36/6, මධුමල් ජයරත්න 41/2)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=s1003153</link>
    <topic>එක් දින තරගයේ ජයසාන්ත පීතර් විදුහලට</topic>
    <author>ජගත් ප්‍රේමචන්ද්‍ර</author>
    <content>36 වැනි වරටත් පැවැති සාන්ත ජෝෂප් - සාන්ත පීතර සාන්තුවරයන්ගේ සීමිත ඕවර ක්‍රිකට් තරගයේ ජය සාන්ත පීතර ක්‍රීඩකයන් සතුවූහ.76 වැනි වරටත් පැවැති මහා ක්‍රිකට් තරගයෙන් ද ජය ලැබූ පීතර ක්‍රීඩකයෝ පෙරේදා (13දා) බොරැල්ල පී. සරා ඕවල් පිටියේ දී පැවැති තරගයෙන් ද කඩුලු 5ක පහසු ජයක් ලැබූහ.ජෙහාන් ප්‍රනාන්දු පන්දු 69ක දී ලකුණු 70ක් ද නායක චතුර පීරිස් පන්දු 69ක දී නොදැවී ලකුණු 53ක් ද ලබා ගනිමින් ජයග්‍රහණයේ නියමුවන් වූහ. ෂෙහාන් සහ ඩෙනම් පෙරේරා දෙවැනි කඩුල්ලට පන්දු 115ක දී ලකුණු 102ක් රැස් කිරීම කැපීපෙනුනි.සාන්ත ජෝෂප් - 202 (46.4) රොස්කෝ තමිල් 45, චතුරංග කුමාර 23, සදීර සමරවික්‍රම 34 (චතුර පීරිස් 33/2, ලහිරු ජයරත්න 40/4)සාන්ත පීතර – කඩුලු 5ක් දැවී 203 (44.1) ෂෙහාන් ප්‍රනාන්දු 70, ඩෙනම් පෙරේරා 45, චතුර පීරිස් 53, චතුරංග කුමාර 30/4</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=s1003154</link>
    <topic>රඹුක්වැල්ලගෙන් රාජකීය ප්‍රහාරයක්</topic>
    <author/>
    <content>රාජකීය - සාන්ත තෝමස් 131 වැනි නිල්මහ සටන ජය පරාජයෙන් තොරව නිමාවට පත්විය.කොළඹ එස්. එස්. සී. ක්‍රීඩාංගණයේ පැවැති මේ තෙදින මහා ක්‍රිකට් තරගය ජය ගැනීමට ඕවර් 62 කදී ලකුණු 258 ක ඉලක්කයක් දෙවැනි ඉනිමේ දී සාන්ත තෝමස් විදුහලට ලබාදුන්න ද කඩුලු 7ක් බිඳවැටී ලකුණු 194ක් ලබා තිබිය දී තරගය නිමාවට පත්විය.රාජකීය විදුහල ප්‍රථම ඉනිමට ලකුණු 283ක්ද දෙවැනි ඉනිමට ලකුණු 288ක්ද සාන්ත තෝමස් විදුහල ප්‍රථම ඉනිමට ලකුණු 314ක්ද ලබා ගත්හ.මේ මහා ක්‍රිකට් තරගයේ වාර්තා වූ එකම ශතකය රැස්කළ රමිත රඹුක්වැල්ල පන්දු 148කදී ලකුණු 165ක් ලබාගනිමින් විශිෂ්ට දක්ෂතාවක් දැක්විය. ඔහුගේ ඉනිමට හතරේපහර 21ක් හා හයේ පහර 5ක් ඇතුලත් විය.රාජකීය - සාන්ත තෝමස් මහා තරග ඉතිහාසයේ ලකුණු 150ක සීමාව පසුකළ සිවුවැනි රාජකීය පිතිකරුවා ලෙස රඹුක්වැල්ල ඉතිහාසයට එක්විය.1980 දී සුමිත්‍ර වර්ණකුලසූරිය (ලකුණු 199), 1991 දී ජගත් ප්‍රනාන්දු (ලකුණු 160) හා 1996 දී අනුෂ්ක පොළොන්නෝවිට (ලකුණු 164) මේ දක්ෂතාව දක්වා තිබුණි.රාජකීය දෙවැනි ඉනිමේ දී රඹුක්වැල්ල හා නායක භානුක රාජපක්ෂ සිවුවැනි කඩුල්ලට ලකුණු 104ක සම්බන්ධතාවක් ගොඩනැංවූහ. එය ඕවර් 12 කදී ගොඩනැගුණි. භානුක රාජපක්ෂ නොදැවී ලකුණු 40ක් ලබා ගත්තේ පන්දු 28කදී හතරේ පහර 2ක් හා හයේ පහරක් ද සමගය.සාන්ත තෝමස් දෙවැනි ඉනිමේ දිනේෂ් වල්පිට ලකුණු 51 ක් හා අශේන් ප්‍රනාන්දු ලකුණු 55ක් ලබාගත්හ. රාජකීය ප්‍රථම ඉනිම කඩුලු 9කට ලකුණු 283 සාන්ත තෝමස් ප්‍රථම ඉනිම ලකුණු 314රාජකීය දෙවැනි ඉනිම කඩුලු 4කට ලකුණු 288 (50.1)කිත්රුවන් විතානගේ 45, රමිත රඹුක්වැල්ල 165, වරුණ දිසානායක 22, භානුක රාජපක්ෂ නොදැවී 40 (උමේෂ් ප්‍රනාන්දු 74/3)සාන්ත තෝමස් දෙවැනි ඉනිම කඩුලු 7කට ලකුණු 194 (57.4)දිනේෂ් වල්පිට 51, අශේන් ප්‍රනාන්දු 55, චමෝද පතිරණ නොදැවී 27, (භානුක රාජපක්ෂ 27/2, වරුණ දිසානායක 27/2)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=s1003155</link>
    <topic>පළමු අර්ධ ශතකය මැතිව්ස්ගෙන්</topic>
    <author>ෆවුස් මොහොමඩ්</author>
    <content>ඉන්දීය ප්‍රීමියර් ලීග් ඕවර් විස්සයි - 20 ක්‍රිකට් තරගාවලිය, ආරම්භ කරමින් කල්කටා කණ්ඩායම සහ ඩෙකන් (හයිඩ්‍රාබාද්) කණ්ඩායම අතර පැවැති තරගාවලියේ කල්කටා පිල නියෝජනය කළ ඇන්ජලෝ මැතිව්ස් පන්දු 46 කදී හතරේ පහර 5ක් සහ හයේ පහර 4ක් සමඟ නොදැවී ලකුණු 65ක් රැස් කරමින් තරගාවලියේ පළමු අර්ධ ශතක වාර්තා කිරීමට සමත් වූවේය.මේ තරගයෙන් කල්කටා පිලට ලකුණු 11ක ජයක් අත්වූ අතර තරගයේ වීරයා සම්මානය හිමිකර ගනු ලැබුවේ මැතිව්ස් විසිනි.කල්කටා පිල - 161 / 4 (ඕවර 20) ඇන්ජලෝ මැතිව්ස් නොදැවී 65, උවෙයිෂ් ෂා නොදැවී 58 (චමින්ද වාස් 22 / 2)ඩෙකන් පිල - 150 / 7 (ඕවර 20) ඇඩම් ගිල් ක්‍රිස්ට් 54 (කාර්ල් ලැන්ගෙවෙල්ට් 26 / 2)දිල්ලි පිලට කඩුලු 5ක ජයක්කුමාර් සංගක්කාරගේ නායකත්වයෙන් යුත් පන්ජාබ් පිලට එරෙහිව ලකුණු 72 ක් රැස්කළ දිල්ලි පිලේ නායක ගෞතම් ගම්භීර් තම පිලට කඩුලු 5ක ජයක් හිමිකර දීමට සමත්විය.පන්ජාබ් පිල - 142 / 9 (ඕවර 20) රවී බෝපරා 56, ඉර්ෆාන් පතන් 21, කුමාර් සංගක්කාර 17 , (ෆර්වේස් මහරුෆ් 37 / 2)දිල්ලි පිල -146/5 (ඕවර 19.5) ගෞතම් ගාම්භීර් 72, (ශ්‍රී සාන්ත් 24 / 2)මුම්බායි පිලටලකුණු 4ක ජයක්පන්දු 37 කදී ශතකයක් රැස් කරමින් ඕවර විස්සයි - 20 ක්‍රිකට් පිටියේ දෙවැනි වේගවත්ම ශතකය වාර්තා කිරීමට රාජස්තාන් පිලේ යූසුප් පතාන් සමත් වූවද මුම්බායි පිලේ ලසිත් මාලිංගගේ විශිෂ්ට පන්දු යැවීම හමුවේ පසුබෑමකට ලක්වූ රාජස්තාන් පිලට ලකුණු 4ක පරාජයක් විද ගැනීමට සිදුවිය.මුම්බායි පිල - 212 / 6 (ඕවර 20) අම්බතී රායිදු 55, සෞරාබ් තිවාරි 53, සනත් ජයසූරිය 23 (දිමිත්‍ර මැස් කරෙන්පාස් 39 / 2)රාජස්තාන් පිල - 208 / 7 (ඕවර 20) යූසුෆ් පතාන් 100 (ලසිත් මාලිංග 22 / 2)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=s1003156</link>
    <topic>හිටපු නෙට්බෝල් නායිකාවශ්‍රී ලංකා පිලෙන් ඉවත් කරයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් පිලේ හිටපු නායිකාවක් වූ ගයාත්‍රි ලංකාතිලක ජාතික නෙට්බෝල් පිලෙන් ඉවත්කර ඇත. පසුගියදා සිදු කෙරුණු නෙට්බෝල් තේරීම් පරීක්ෂණයේ දී ශ්‍රී ලංකා හිටපු ක්‍රීඩිකාවන් දෙදෙනෙකුගේ ස්ථාන ද අහිමි වී ඇත.අංජනා ගුලාරී හා ඩබ්ලිව්. එම්. ධම්මිකා එම ක්‍රීඩිකාවෝ වෙති. එයට අමතරව ජ්‍යෙෂ්ඨ ක්‍රීඩිකා සඳුනි බොල්ලෑගල අතිරේක ක්‍රීඩිකාවක් ලෙස නම් කර තිබේ.ශ්‍රී ලංකා නෙට්බෝල් පිලට කොළඹ විශාඛා විදුහලේ ගයනි දිසානායක පාසල් ක්‍රීඩිකාව ඇතුළත්වීම විශේෂත්වයකි. නුවර ප්‍රදේශයේ සිට කොළඹ විශාඛා විදුහලට ඇතුළත්කරගත් ගයනි දිසානායක පාසල් නෙට්බෝල් ක්‍ෂේත්‍රයේ කැපී පෙනෙන ක්‍රීඩිකාවකි.එමෙන් ම මීගමුව ආවේ මරියා විදුහලෙන් බිහිවූ දිලුම් ප්‍රනාන්දු හා බණ්ඩාරවෙල ප්‍රදේශයෙන් බිහි වූ ශාලිකා එරංගනී ද ශ්‍රී ලංකා පිලට ඇතුළත් ව සිටිති.මේ අතර ප්‍රකාශයට පත් වූ නෙට්බෝල් කණ්ඩායමේ අසාධාරණකම් කිහිපයක් සිදුවී ඇතැයි පවසමින් ක්‍රීඩිකාවන් කිහිපදෙනෙකු ක්‍රීඩා ඇමැති ගාමිණී ලොකුගේ මහතා හමුවීමට සුදානමක් ඇතැයි වාර්තාවේ.ගයාත්‍රි ලංකාතිලක ආබාධයකින් පෙළීම හේතුවෙන් තේරීම් තරගය සඳහා සහභාගි නොවුණි.එම ආබාධය ඉදිරි සති දෙකකදී සුවවනුු ඇතැයි වෛද්‍යවාර්තාවක් ඉදිරිපත්කර තිබිය දී කණ්ඩායමෙන් ඉවත් කිරීම අසාධාරණ බව නෙට්බෝල් තේරීම් කමිටුවට චෝදනාවක් නැගී ඇත.ශ්‍රී ලංකා නෙට්බෝල් පිල මෙසේ ය.ෂශිකා සමරසිංහ, චමිලා ජයවර්ධන, තර්ජනී සිවලිංගම්, දර්ශිකා අබේවික්‍රම, ශාලිකා එරංගනී, මරීෂා ප්‍රනාන්දු, ප්‍රසිලා කොක්, අකිලා ජයවර්ධන, චම්පා ගලප්පති, දිලුම් ප්‍රනාන්දු, කුමරිනි ද සිල්වා, ගයනි දිසානායකඅතිරේක ඩබ්ලිව්. එම්. එන්. ධම්මිකා, සංජීවනී මධුෂිකා, සඳුනි බොල්ලෑගල</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=s1003157</link>
    <topic>ත්‍රිත්ව-සා. අන්තෝනි මහ ගැටුම ජය පරාජයක් නෑ</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා අස්ගිරියේදී අවසන් වූ 94 වන මහනුවර ත්‍රිත්ව - සාන්ත අන්තෝනි ක්‍රිකට් තරගය ජය පරාජයෙන් තොරව අවසන් විය. තරගයේ වීරයා වශයෙන් ත්‍රිත්ව පිලේ සුරේෂ් වික්‍රම තෝරා ගැනිණ.සාන්ත අන්තෝනි විදුහල පළමු ඉනිම - 126 සී. ද සිල්වා 23, ඒ. ප්‍රේමරත්න 23 (එස්. වික්‍රම 26 ට 2 යි, ආර්. ජලීල් 32 ට 2, ඒ. අනාස් 17 ට 2, අකිල ජයසුන්දර 24 ට 2)ත්‍රිත්ව විදුහල පළමු ඉනිම -202 - කේ. ජයසූරිය 58, අයි. ජලීල් 31, එස්. වික්‍රම නොදැවී 42, (ඒ. රියාල් 90 ට 5, ඒ. ප්‍රේමරත්න 34 ට 2,සාන්ත අන්තෝනි විදුහල දෙවන ඉනිම 183- එම්. සරත් චන්ද්‍ර 36, ඒ. ප්‍රේමරත්න නොදැවී 28. (ආර්. ජලීල් 32 ට 4, අකිල ජයසුන්දර 52 ට 4)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=s1003158</link>
    <topic>තර්ස්ටන් – ඉසිපතන විස්සයි – 20 ක්‍රිකට් තරගය</topic>
    <author/>
    <content>තර්ස්ටන් විදුහලේ නායක ශිහාන් කමලින් දක්‍ෂ පිතිහරඹයක නිරතවෙමින් පන්දු 43 කදී හයේ පහරක් සහ හතරේ පහර 4ක් සමඟ ලකුණු 52ක් රැස්කරමින් ඊයේ තර්ස්ටන් විද්‍යාලයීය පිටියේ තුන්වැනි වරටත් පැවැති තර්ස්ටන් – ඉසිපතන විස්සයි – 20 ක්‍රිකට් තරගයෙන් ලකුණු 10ක ජයක් තම පිලට ලබාගැනීමට සිය දායකත්වය ලබා දුන්නේය.තර්ස්ටන් ඉනිම – 120/7 (ඕවර 20) ශිහාන් කමලින් 52, (විකුම් ඩි කොස්තා 13/4, අනුෂ්ක සමරතුංග 16/2)ඉසිපතන ඉනිම – 110 (ඕවර 19.1) - දිමිත්‍ර පෙරේරා 32 (සචින් ඩයස් 23/3)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=f1003151</link>
    <topic>මාව ජනාධිපති අපේක්ෂකයා කරන්න රනිල් කැමැති වුණේ නෑ</topic>
    <author>සාකච්ඡා කෙළේ -ශ්‍යාමා සමරසිංහ</author>
    <content>අද අප සමඟ සංවාදයට එක් වන්නේ මහනුවර දිස්ත්‍රික් එක්සත් ජනතා නිදහස් සන්ධාන අපේක්ෂක එස්. බී. දිසානායක මහතා ය. එ. ජා. ප ය අතහැර ශ්‍රී. ල. නි. පයට නැවත එක්වීම, අවස්ථාවාදීව පක්ෂ මාරු කරන්නෙකු බවට නැගෙන චෝදනාව සහ මධ්‍යම පළාතේ සංවර්ධනය යන කරුණු සම්බන්ධයෙන් ඔහු මෙසේ අදහස් දක්වයි.ඔබ මේ දක්වා දේශපාලන ක්ෂේත්‍රයේ පැමිණි ගමන් මඟ පිළිබඳ කෙටි හැඳින්වීමක් කරන්නමා 1970 දීයි විදෙේ‍යීදය විශ්වවිද්‍යාලයට ගියේ. ඒ කාලයේ විශ්වවිද්‍යාලයේ වමේ දේශපාලන සංවිධාන රාශියක් තිබ්බා. මම ඒ සියල්ල අධ්‍යයනය කළා. හැබැයි මම ඒ එක සංවිධානයකටවත් එකතු වුණේ නෑ.ඒත් 1971 කැරැල්ල එනකොට මාවත් අත්අඩංගුවට ගත්තා. 71 කැරැල්ලේ දී විශ්වවිද්‍යාල වැහුවා. විශ්වවිද්‍යාල විවෘත කර ගන්න ශිෂ්‍ය සටනක් දියත් කළා. ඒ සටනට මමත් එකතු වුණා. බොහෝම ක්‍රියාකාරී ලෙසට.1972 අවසන් වන විට මම ශිෂ්‍ය සංගම් ව්‍යාපාරයේ උප ලේකම්වරයෙක් වුණා. 73 දී මහා ශිෂ්‍ය සංගමයේත් , අන්තර් විශ්වවිද්‍යාල සංගමයේත් සභාපති වුණා. ඒ එක්කම මම කොමියුනිස්ට් පක්ෂයටත් එකතු වුණා.1977 කොමියුනිස්ට් පක්ෂයෙන් තරග කළා. ඊට පස්සේ 1984 ශ්‍රී. ලං. නි. ප එකතු වුණා. 89 පාර්ලිමේන්තුවට මන්ත්‍රීවරයෙක් ලෙසින් ගියා. 1994 අපි ආණ්ඩුවක් පිහිටෙව්වා. මම ඇමැතිවරයෙක් වුණා.ශ්‍රී. ලං. නි. පක්ෂයේ මහ ලේකම් වුණා. 2000 දී ඒ හැම එකකින්ම අයින් වුණා. පස්සේ එ. ජා. පයට එකතු වුණා. එහි දී ජාතික සංවිධායක වුණා. එජාපයෙත් ඇමැතිවරයෙක් වුණා. දැන් මේ 2009 න් මම එජාපයෙන් අයින් වෙලා ශ්‍රී. ලං. නි පක්ෂයට ආවා.හිටි හැටියේ ම ඔබ එජාපය අතහැර ශ්‍රී. ල. නි. ප යට ආවේ කුමන කාරණාවක් හේතු කරගෙනද ?අන්තිම කාලයේ මාව එජාපයේ නියෝජ්‍යනායක කමට යෝජනා වුණා. හැබැයි එ. ජා. ප යේ පක්ෂ නායකයාට ඒක වළක්වන්න නිශේධ බලය තිබුණා. ඒ අතර මට ජනාධිපති අපේක්ෂකයා ලෙසට ඉදිරිපත් වෙන්න කියලා පක්ෂයෙන් ප්‍රබල ඉල්ලීමක් තිබුණා.රනිල් වික්‍රමසිංහ ඒකත් යටපත් කළා. මං අයින් වෙන්න බලපෑවේ ඒ කරුණු දෙක ම නොවෙයි. මට ඕනෑකම තිබුණා මේ තනි පක්ෂය අතට අරගෙන ඩී. එස්. ඩඩ්ලි යුගයේ තිබුණු ලෙසට සැබෑ ප්‍රජාතන්ත්‍රවාදී පක්ෂයක් කරන්න.මං කලබල වුණේ නෑ. ඒත්, රනිල් උතුරේ යුද්ධයේ තීරණාත්මක අවස්ථාවේදී ප්‍රභාකරන් සහ එල්. ටී. ටී. ය ආරක්ෂා කරන්න, අපේ රණවිරුවන් පසු බස්සන්න, කරන්න ඕනෑ සියලු ද්‍රෝහී කම් කළා.ඔහු ඉන්දියාවට කේලාම් කිව්වා. අමෙරිකාවට කේලාම් කිව්වා. එල්. ටී. ටී. ඊ යට රහසේ උදවු කළා. එල්. ටී. ටී. ඊ හිතෛෂී ජාත්‍යන්තර සංවිධානවලට උදවු කළා. ඒ සියල්ලටමත් වඩා රනිල් ප්‍රභාකරන්ගේ ජය පැතුවා.පක්ෂයේ කෘත්‍යාධිකාරී මණ්ඩලය 100%ක්ම පත් කෙළේ රනිල් නිසා, ඔහුට විරුද්ධව හඬක් නඟන්න අමාරුයි. ඒත් අපි නොකඩවාම රනිල්ගේ ද්‍රෝහී වැඩවලට විරුද්ධව සටන් වැදුණා.මේ අතර එල්. ටී. ටී. ඊ හිතෛෂී ජාත්‍යන්තරය හා ඇතැම් ලෝක බලවතුන් එකට එකතු වෙලා සරත් ෆොන්සේකා මහතා දේශපාලන කරලියට ගත්තා. ඔහුව ජනාධිපති අපේක්ෂකයා කළා. මේ සඳහා ජ.වි. පෙත් එකතු කළා. ඒකේ පැහැදිලි පරමාර්ථය මහින්ද රාජපක්ෂ විනාශ කිරීමයි. බෙදුම්වාදී ව්‍යාපාරය මේ රටේ ශක්තිමත් කිරිමයි. මෙන්න මෙතැනදී ශ්‍රී ලාංකිකයෙක් විදිහට තවදුරටත් එජාපයේ ඉන්න මට බැරි තත්ත්වයක් යටතේ මාගේ හෘද සාක්ෂිය මට බල කළා, වහාම ඉදිරිය ගිහින්, මහින්ද රාජපක්ෂ හා රජය ආරක්ෂා කරන්න කියලා. ශ්‍රී. ලං. නි. ප මගේ පක්ෂයයි.මං ඒකේ මහ ලේකම්, ඒ නිසා ජනාධිපතිතුමා කළ ප්‍රබල ඉල්ලීම බාර ගැනීමට. මට බොහෝම පහසු ඒ අනුව මම ශ්‍රී .ලං .නි. පයට එකතු වුණා. මම දැන් තරග කරලා පාර්ලිමේන්තුවට යන්න බලාපොරොත්තු වෙනවා.මංගල සමරවීර මහතා වරක් ප්‍රකාශ කර තිබුණා ඔබ නැවත ශ්‍රී. ලං. නි. පයට ආවේ අවස්ථාවාදීව කටයුතු කරන්නැයි කියලා. ඔබ එයට දෙන පිළිතුර කුමක් ද ?චන්ද්‍රිකාගෙන් අපි ඈත් වුණේ මංගල හින්දයි. 2000 වසර එළැඹෙන කොට චන්ද්‍රිකා හිටියේ උම්මන්තක රැජිනක් වගේ. රටේ ආර්ථිකය සෘණ වෙලා. උතුරේ සිට නැඟෙනහිරට කොටි බලය ව්‍යාප්ත වෙලා.කටුනායකටත් ඇවිත් ගැහුවා - මංගලගේ සියලු වැඩ චන්ද්‍රිකා අනුමත කළා. මංගල චන්ද්‍රිකා කියන ඕනෑම දෙයක් හරි කියන අදහසින් හිටියේ. එයා ඒ සෙල්ලම මහින්ද රාජපක්ෂ එක්කත් කරන්න ගියා.මහින්ද එළවලා දැම්මා. ආයෙත් සමාව ඉල්ලා ඇමැති කමක් ගන්න උත්සාහ කළා. ඒක හරි ගියේ නෑ. ඒ නිසා එජාපයට එකතු වුණා. මංගලට එදත්, අදත් , හෙටත් ප්‍රතිපත්තියක් තිබ්බේ නෑ.මට රට ගැන වගකීමක් තිබුණා. දැක්මක් තිබුණා. මම කිසියම් දර්ශනයක් ඇතිව සැළැස්මකට අනුව වේගයෙන් වැඩක් කරන්න පුළුවන් මිනිහෙක් බව ජනාධිපතිතුමාත් දන්නවා. ඒ නිසාය එතුමා මට කතා කළේ.හැබැයි පුද්ගලයෙක් පක්ෂයකින් ඉවත් වෙනවා කියන්නේ ඔහුගේ ජීවිතයෙන් 3 /4ක් තියලා යනවා වගේ බරපතළ වැඩක්. ඒත් මට තීරණාත්මක මොහොතක ජනාධිපතිතුමා ළඟින් ගිහින් හිට ගන්න ලැබුණු එක ගැන සතුටුයි.ඔබ ජංගම ටෙලිෆෝන් බූත් එකක් වගේ කියලා තිස්ස අත්තනායක මහතා ප්‍රකාශ කර තිබුණා. ඔබ කතා කරන්නේ මුදල් දමන ප්‍රමාණයට අනුව බවයි ඔහු තවදුරටත් ප්‍රකාශ කරලා තිබුණේ ?තිස්ස කියන්නේ මංගලගේ අනෙක් කෙනා. ඔහුට නිල තනතුරු සියල්ල ලැබුණේ දක්ෂකමට නොවෙයි. දක්ෂතාවයක් නැති කමටයි. ඔහු මහ ලේකම් වෙන්න සුදුසුකම් කීපයක් තිබුණා.ඔහු මහනුවර දිස්ත්‍රික්කයේ නායකයා කරලත් කවදාවත් නුවරින් පළමු වැනියා වෙන්න බැරි වීම, මුළු රටම එජාපය දිනද්දී ඔහුට උඩුදුම්බර ජය ගන්න බැරි වීම, මංගල වගේම නායකයා කියන ඕනෑම දෙයක් හිස් මුදුණින් භාර ගැනීම, ඔහුට කිසිම නායකත්ව ගුණාංගයක් නොතිබීම, ඔන්න ඔය කියන තිස්ස තමයි මට ඔය චෝදනා කරන්නේ.තිස්ස එජාප සංවිධායකකම් දෙන්න පගාව ගත්ත කෙනෙක්. තිස්ස පක්ෂයට දෙන ආධාර හොරකම් කරන කෙනෙක්. මට කවදාවත් හොරකම් කළා. පගා ගත්තා කියලා චෝදනා නෑ. සල්ලිවලට අපිව තක්සේරු කරන්න අමාරුයි.ඔබේ මැතිවරණ ව්‍යාපාරයේ පාඨය විදිහට මෙවර ඔබ යොදාගෙන තිබෙන්නේ “විශ්වාසය” කියන වචනයයි. එය යොදා ගැනීමට හේතුව කුමක් ද ?මේ රටේ මිනිස්සුන්ට මම ඉතා විශ්වාසවන්ත මිනිහෙක්. ශ්‍රී. ලං. නි. පයෙන් ඉවත් වෙලත් ඒ පාක්ෂිකයෝ මට ආදරය කළා. එ. ජා. ප යට එකතු වෙලා ඉතාම කෙටි කාලයකින් ඒ පාක්ෂිකයන්ගේ ජනප්‍රිය නායකයා වුණා.මගේ හිතවතුන්, මිත්‍රයන්, ආධාරකරුවන්, පාක්ෂිකයන් වගේම පොදු ජනතාවත් මාව විශ්වාස කළා. මට ආදරේ කළා. මම කියන දේ විශ්වාස කළා. මගේ වචන විශ්වාස කළා. ඒ විශ්වාසය තමයි මාව නායකයෙක් කරන්නේ. මේ හේතු නිසයි මම ‘විශ්වාසය’ කියන වචනය යොදා ගත්තේ.මෙවර මහ මැතිවරණයට දේශපාලනයේ නුහුරු නවක මුහුණු කිහිපයක් විවිධ ක්ෂේත්‍රවලින් දක්නට ලැබෙනවා. ඔවුන්ගේ දේශපාලන ආගමනය ඔබ දකින්නේ කුමන ආකාරයට ද ?පසුගිය ජනාධිපතිවරණයේ දී ලංකා දේශපාලන ක්ෂේත්‍රයේ අලුත් දෙයක් සිදු වුණා. ඒ තමයි, මැති ඇමැතිවරු, ආසන සංවිධායකයන් වෘත්තීය සමිති හා දේශපාලනඥයන් අභිබවා මේ රටේ වෙනත් පිරිසක් ඉදිරියට පැමිණීම , මහා සංඝරත්නය ඇතුළු පූජක පක්ෂය, බුද්ධිමතුන් හා උගතුන් , විවිධ වෘත්තිකයන් කලාකරුවන් හා ජාත්‍යන්තර මට්ටමේ ක්‍රීඩකයන් ඉදිරියට පැමිණ ජනාධිපති රාජපක්ෂ මහතාව ඔසවාගෙන යෑම එතුමාගේ ජයග්‍රහණය වෙනුවෙන් ඉදිරිපත් වීම. මෙය තමයි එතුමාට වැඩි ඡන්ද ලක්ෂ 18 කින් ජය ගැනීමට බලපෑ ප්‍රධානතම හේතුව. ඉතින් ජනාධිපතිතුමා කල්පනා කරන්න ඇති එතුමාව ඔසවා තැබූ අයව ක්‍රියාකාරී දේශපාලනයට ගන්න , සුසන්තිකාලා, ජයසූරියලා කියන්නේ අපේ ලංකාව ලෝකයේ ඉහළට ඔසවා තැබූ අය.ශ්‍රී ලංකා ධජය ඔසවන විට සියලු රාජ්‍ය නායකයින් අසුන්වලින් නැගිට්ටවපු අය. ගීතා කුමාරසිංහ කියන්නේ දක්ෂ නිළියක්. සුසිල් කිදෙල්පිටියත් තමන්ගේ ක්ෂේත්‍රයට දක්ෂ අයෙක්. ජැක්සන්ලා ශ්‍රියන්තලත් දේශපාලනයට පහුවෙලා හරි එනවා නම් හොඳයි. මොකද එයාලට තව එයාලගේ ක්ෂේත්‍රයේ මහා ආශ්චර්යයන් කරන්න පුළුවන්.ඔබේ ජයග්‍රහණය පිළිබඳ ඔබ දෙන තක්සේරුව කුමක්ද ?මහ මැතිවරණයේ ජයග්‍රහණය පිළිබඳව මට තක්සේරුවක් තියෙනවා. ඒක මම කියන්න කැමැති නෑ. ඒ, මං ගැන මටම කියා ගන්න සිද්ධ වෙන හින්දා.මධ්‍යම පළාතේ සංවර්ධනය වෙනුවෙන් ඔබ තුළ ඇති දැක්ම හා වැඩපිළිවෙළ කුමක්ද ?මහ මැතිවරණයෙන් පසුව මම උඩුනුවරට, මහනුවරට හා කන්ද උඩරටට සැලසුම් සහගත ලෙස වැඩ කරන්න සූදානමින් ඉන්නවා. කන්ද උඩරට ලෝකයේ ආකර්ෂණීයම ස්ථානයක් කරනවා.ජනාධිපතිතුමාගේ මඟ පෙන්වීම යටතේ කන්ද උඩරට ජනතාව ඔසවා තබන්න මම කැප වෙනවා වෙනවා. ඡන්ද දායකයන්ට මම කියන්න කැමැතියි මනාප පොරයකට නොගිහින් තමන් කැමැති අපේක්ෂකයා වෙනුවෙන් තමන්ගේ ඡන්දය පාවිච්චි කරන්න කියලා.ව්‍යවස්ථා සංශෝධනයකට යා යුතු බවට බොහෝ දෙනා ප්‍රකාශ කරනවා. ඔබ ඒ පිළිබඳ පවසා සිටින්නේ කුමක් ද ?ව්‍යවස්ථාව සංශෝධනය කරන්න ඕනෑ. 1978 ආණ්ඩු ක්‍රම ව්‍යවස්ථාව ජේ. ආර්. හැදුවේ එයාට ඕනෑ විදිහට. ඒ වගේම එජාපයට ඕනෑ විදියට. සමහරුන්ගේ පෞද්ගලික අවශ්‍යතා මත. ඇතැම් නඩු තීන්දු මැතිවරණ තීන්දු ලංකාව උඩු යටිකුරු කරලා තියෙනවා.දැන් ජනාධිපතිතුමා මරබියෙන් තොර මේ රට වේගවත් සංවර්ධනයකට යොමු කරලා තියෙනවා. ඒ නිසා ඒ වේගවත් සංවර්ධනයකට ගැළැපෙන ව්‍යවස්ථාවක් අපට අවශ්‍යයි. සංවර්ධනයට අධිකරණ පද්ධතියක් අවශ්‍යයි.සංවර්ධනයට ගැළපෙන අණ පනත් අවශ්‍යයි. මේ මනාප ඡන්ද ක්‍රමයෙන් මිනිසුන් හෙම්බත් වෙලයි ඉන්නේ. ඒ නිසා ආණ්ඩු ක්‍රම ව්‍යවස්ථාව වෙනස් වෙන්න ඕනෑ. ඒ වගේම අදට ගැළැපෙන නව ආණ්ඩු ක්‍රමයක සහාය අවශ්‍යයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=f1003152</link>
    <topic> </topic>
    <author/>
    <content>ඉකුත් ජනවාරි පළමු වැනිදායින් ආරම්භ වූ විසි එක් වෙනි සියවසේ දෙවන දශකය, ත්‍රස්තවාදයෙන් නිදහස් කරගනු ලැබූ දේශය යළි ගොඩනඟනු ලබන කාලවකවානුවය යන අර්ථයෙන් අපට වැදගත් ය.2010 වසර ආරම්භයේ දී ම ඊට අවශ්‍ය කරන්නා වූ නිවැරැදි හා ශක්තිමත් ප්‍රවේශය ලබා ගැනීමට මහින්ද රාජපක්ෂ ජනාධිපතිවරයා සිය දෙවන ධුර කාලය සඳහා ලැබූ අතිවිශිෂ්ට ජනතා වරමත් සමඟ හැකිවිණි.ත්‍රස්තවාදය පරාජය කර රට එක්සේසත් කිරීම සඳහා නිවැරැදි, නොසැළෙන නායකත්වය වැදගත් වූයේ යම් සේ ද ආර්ථික සංග්‍රාමය ජය ගැනීමත් සඳහා ද නිසි නායකත්වයක් රටට තිබිය යුතුමය.දැන් ඒ කාරණය සම්පූර්ණ වී තිබේ. ඉදිරි කාල සීමාව තුළ දේශය ගොඩනඟන වැඩ සැලැස්ම වශයෙන් ඉදිරිපත් වී ඇති ‘මහින්ද චින්තන ඉදිරි දැක්ම’ වැඩපිළිවෙළ ක්‍රියාවට නැංවීම එම නායකත්වය යටතේ, ඉදිරි මහ මැතිවරණයෙන් නිර්මාණය වන ශක්තිමත්, ස්ථාවර ආණ්ඩුව විසින් සිදුකරනු ලබනවා ඇත.ජනාධිපතිතුමාත්, සන්ධාන රජයත් සිය මුල් වටය තුළ මුහුණු දුන් ප්‍රධාන ම අභියෝගය වූයේ ත්‍රස්තවාදය ජය ගැනීමයි. එය සාර්ථක ව ජය ගැනීමෙන් පසු රට සංවර්ධනය කරා රැගෙනයාමේ අභියෝගය ද තමන්ට ජය ගත හැකි බව ජනාධිපතිවරයා මේ ජනාධිපතිවරණයේ දී රට හමුවේ කියා සිටියේ ය.ඔහු පිළිබඳ පළ වූ දැවැන්ත ජනතා කැමැත්තෙන් පිළිබිඹුවන්නේ මේ නායකයාට එය කළ හැකි බව ජනතාව දැඩි ලෙස විශ්වාස කරන බවයි. ඒ අනුව, ජනාධිපතිවරයාත්, සන්ධාන රජයත් , හමුවේ දෙවන වටයේ ඇති ප්‍රධාන අභියෝගය එකී ජනතා අපේක්ෂාව ප්‍රායෝගික යථාර්ථයක් බවට පත් කිරීමය.ඔවුන් ඒ අභියෝගය ජය ගත යුතුම ය. එසේ වන්නේ පශ්චාත් යුද කාලීන ශ්‍රී ලංකාව අනාගත ජයග්‍රහණ ඔස්සේ ආසියාවේ දිඳුළන රාජ්‍යය ලෙස අනාගත පරිච්ඡේදය ලියන්නට ද යළිත් ත්‍රස්තවාදයට කවරාකාරයක හෝ ඉඩක් නොතැබීමට ද එය අවශ්‍යම කරන බැවිනි.එල්. ටී. ටී. ඊ ය ආරම්භක වකවානුව තුළ සාරවත් ලෙස වර්ධනය වීමට බලපෑ ප්‍රධාන හේතුවක් ලෙස උතුරු නැඟෙනහිර ජනතාව මුහුණ දුන් ආර්ථික පීඩනය ද හඳුනාගත හැකිය.උතුරු - නැඟෙනහිර පමණක් නොව දකුණේ ද 71 දී සහ 87 - 89 වකවානුවල ඇති වූ තරුණ කැරැලි සඳහා ද ආර්ථික පීඩනය පිළිබඳ කාරණය මූලික සාධකයක් විය. එහෙයින් යළි එවැනි අඳුරු හා අමිහිරි සිදුවීම්වලට ඉඩ නොතැබීමට නම් රට ආර්ථික අභියෝග ජය ගත යුතුමය.එහි දී, නව ආර්ථික ක්‍රමෝපායන් කරා යාමට ද නව රජයට සිදුවනු ඇත. දශක තුනකටත් වැඩි කාලයක් තිස්සේ අප ඉදිරියට ගෙනයමින් සිටින විවෘත ආර්ථික ප්‍රතිපත්තිය පිළිබඳ තුලනාත්මක විග්‍රහයක යෙදෙන්නට ද සිදුවෙයි.මේ කාරණයේ දී, එම ආර්ථික පිළිවෙතින් මුළු මනින් බැහැර වී නැතත් සන්ධාන රජය අනුගමනය කළ ආර්ථික වැඩපිළිවෙළ රටට වඩාත් හිතකර වූවක් බව පිළිගත හැකිය. ඇතැම් දෙනා ජාතික ආර්ථිකය යනු කුමක් දැයි ප්‍රශ්න කරද්දී සන්ධාන රජය දේශීය ආර්ථිකය නඟාසිටුවීම පිළිබඳ දැඩි විශ්වාසයකින් ක්‍රියා කෙළේ ය.‘අපි වවමු - රට නඟමු’ වැනි වගා සංග්‍රාම අරඹමින් කෘෂි ආර්ථිකයක් කරා රට යොමුකරන විට ලෝකයට අර්බුදයක් වූ ආහාර අහේනිය පිළිබඳ සේයාවක් වත් තිබුණේ නැත. 2008 - 2009 වකවානුවල ලෝකයේ රටවල් බොහොමයක් ආහාර අර්බුදය නිසා පීඩා විඳින්නට වූ විට අපට ආහාර අහේනියක් ඇති නොවුයේ රට වගාව සඳහා යොමුකොට තිබූ නිසාය.ලෝක මටිටමින් ආහාර මිල ගණන් ඉහළ යාම පිළිබඳ ප්‍රශ්නය පමණක් එහි දී අපට යම් පීඩාවක් ඇති කෙළේ ය. අනෙක් වාසිදායක සාධකය දේශීය නිෂ්පාදන මිලට ගැනීම සඳහා ජනතාව දිරිමත් කිරීමේ වැඩපිළිවෙළ ඇරැඹී තිබීමය.මහින්ද රාජපක්ෂ රජය සෑම විටෙකම දේශීයත්වයට මුල් තැන දෙමින් ක්‍රියා කරන ප්‍රතිපත්තියක පිහිටා සිටීමේ ප්‍රතිපත්තියක් තුළ 2008 - 2009 ලෝක ආර්ථික අර්බුදය හමුවේ පවා අපට දෙපයින් සිට ගන්නට හැකි විණි.ආසන්න ලෝක මූල්‍ය හා ආර්ථික අර්බුදයත් සමඟ නව ලිබරල් වාදය අර්බුදයට ගොස් ඇති තරම හොඳාකාර පෙනෙන්නට තිබේ.එවැනි තත්ත්වයක් යටතේ රටට ආර්ථික නවෝදයක් උදාකළ හැක්කේ ද, ජනතාවගේ අතමිට සරුකළ හැක්කේ ද තමන්ට පමණක් යැයි එ.ජා.ප.ය ගෙනයන මිථ්‍යා මතය මුළුමනින්ම බිඳ වැටෙයි.යම් හෙයකින් මෙම ලෝක අර්බුදයට මුහුණදීමේ දී මෙරට පැවැතියේ එ.ජා.ප රජයක් නම් මේ වනවිට රටේ ආර්ථිකය කඩා වැටී හමාරය.එහෙත්, පමණට වඩා බටහිර ආර්ථිකයත් සමඟ ගැට නොගැසෙමින් කොල්ලකාරී අධිරාජ්‍යවාදයේ අද්වකාත්වරුන් වෙනුවට අවංක හා මිත්‍රශීලී මෙන්ම ලෝක ආර්ථිකයේ වේගයෙන් ඉදිරියට එමින් ඇති රාජ්‍යයන් වෙත වඩාත් සමීප වෙමින් මහින්ද රාජපක්ෂ රජයේ විදේශ ප්‍රතිපත්තිය ක්‍රියාත්මක වූ නිසා එකී ආර්ථික අර්බුදය අපට දැනුනේ දුරිනි.ලොව ධනවත් හා බලවත් රටවල් බැංකු හා මූල්‍යායතන සිය ගණනක් කඩා වැටෙමින් එක් රැයක් තුළ විරැකියාවෙන් පෙළෙන්නන්ගේ සංඛ්‍යාව ලක්ෂ ගණනින් ඉහළ ගියද මෙරට එකම බැංකුවක් කඩා වැටීමට ඉඩක් නොතැබිණි.මේ හේතුව නිසා කිසිවකුගේ හෝ රැකියාවක් අහිමි නොකෙරිණි. එ.ජා.ප රජයන් අනුගමනය කළ දැඩි ආර්ථික පරිපාලනය වෙනුවට නිවැරැදි හා දූරදර්ශී ආර්ථික කළමනාකරණයක සාධනිය ප්‍රතිඵල රටට ගෙන දීමට සන්ධාන රජයට හැකිවිණි.මහින්ද රාජපක්ෂ ජනාධිපතිවරයා බලයට පත් වීමට පෙර ලාභ ලබන රාජ්‍ය ආයතන පවා කුණු කොල්ලයට විකුණා දැමූ අවස්ථාවන් බොහොමයක් විය. එහෙත් ඔහු 2005 දී බලයට පත්වූයේම කිසිදු රාජ්‍ය ආයතනයක් පෞද්ගලීකරණය නොකරන්නේය යන පොරොන්දුව දෙමිනි.ජනාධිපතිවරයා 100% කින්ම එම පොරොන්දුව ඉටුකර තිබේ. අන්තර් ජාතික මූල්‍ය ආයතන ඉදිරිපත් කරන්නා වූ නොයෙකුත් කොන්දේසීන්ට යට නොවීම ද පසුගිය වකවානුව තුළ රට දිනාගත් ආර්ථික ජයග්‍රහණයන්ට හේතුවන ත්‍රස්තවාදයට එරෙහි යුද්ධයේ තීරණාත්මකම මෙන්ම තීව්‍රරම කාල පරිච්ඡේදය 2009 වසරේ දී අපි අත්වින්දෙමු.ලෝක ආර්ථික අර්බුදය ද ඇතුළු ව බලශක්ති ආහාර ආදී ගෝලීය අර්බුද ගණනාවක් එකදිගට පැමිණියේ ද 2008 - 2009 වකවානුවලයි. එසේ වුවද ඉකුත් වසරේ දී 6% කට ආසන්න ආර්ථික වර්ධන වේගයක් පවත්වා ගැනීමට ශ්‍රී ලංකාවට හැකි වී තිබේ.අන්තර්ජාතික මූල්‍ය අරමුදල වැනි ආයතන පවා ශ්‍රී ලංකාව අත්කර ගනිමින් ඇති මේ ප්‍රගතිය දෙස සුබවාදීව බලා ඇති බව ඔවුන් දක්වමින් ඇති ප්‍රතිචාරයෙන් පැහැදිළි වෙයි.දුෂ්කර කාලවකවානුවක් ගෙවා දැමීමෙන් පසු විදේශ විනිමය සංචිත ඇ. ඩොලර් දස ලක්ෂ 5000 දක්වා ඉහළ නංවා ගැනීමට ද හැකි වී ඇත. එය මාස 6 කට සෑහෙන ආහාර සඳහා ප්‍රමාණවත්ය.ඉකුත් සිව් වසර තුළ ඒක පුද්ගල ආදායම දෙගුණයකින් ඉහළ නැංවීමටද රජය සමත් වී තිබේ. රජයේ ඉලක්කය වී ඇත්තේ එය සිව්ගුණයකින් ඉහළ දැමීමයි. විරැකියාව ශීඝ්‍රයෙන් පහත වැටී ඇති අතර උද්ධමනය තනි ඉලක්කමක් දක්වා ගෙන ඒමට සමත් වී තිබීම ද රජය ලැබූ විශාල ජයග්‍රහණයකි.ජනතාව ලැබූ විශාල සහනයකි. මේ නොයෙක් වෘත්තීය තත්ත්වයන් ද සමඟ අන්තර් ජාතික නිර්ණායකයන්ට අනුව දැන් ශ්‍රී ලංකාව තුන්වෙනි ලෝකයේ රටක් ලෙස නොව මධ්‍යම මට්ටමේ ආදායම් ලබන රටක් ලෙස ඉදිරියට පැමිණ සිටී.කොළඹ කොටස් වෙළෙඳ පොළ ශීඝ්‍රයෙන්ම වර්ධනය වන දෙවන කොටස් වෙළෙඳ පොළද ඇතුළු ව වාර්තා ගණනාවක්ම තැබීය. තවදුරටත් යම් යම් සහන ලබා ගැනීමේ දී එය බලපාන නමුදු මෙම ප්‍රගතියෙන් පෙනෙන්නේ ශ්‍රී ලංකාව ආර්ථික අභියෝග ජයගැනීම සඳහා නිවැරැදි පීල්ලට අවතීර්ණවී ඇති බවයි.දරුණු යුද්ධයක් පවතින අතරම රටක් ලෙස සංවර්ධන වැඩපිළිවෙළ මුළුමනින්ම හකුළා නොදමන්නට ජනාධිපතිවරයා ගත් දූරදර්ශී තීරණය ඵලදරමින් ඇත. බලශක්ති ක්ෂේත්‍රයේ විශාල ප්‍රගතියක් ඇති වෙමින් තිබේ.හම්බන්තොට නව වරාය ඉදිවෙමින් ඇති අතර ඉතිහාසයේ කිසිදා නොවූ පරිදි එය ද ඇතුළු ව වරාය 5ක සංවර්ධන කටයුතු එකවර සිදුවෙමින් පවතී. මත්තල ජාත්‍යන්තර ගුවන් තොටුපොළ ඉදිවෙමින් ඇත්තේ ශ්‍රී ලංකාවේ දෙවන ජාත්‍යන්තර ගුවන් තොටුපොළ අනාගතයට උරුම කරමිනි. බහු කාර්ය සංවර්ධන යෝජනා ක්‍රම ගණනාවක් ක්‍රියාත්මකය. ප්‍රවාහන හා මහා මාර්ග ක්ෂේත්‍රයේ පෙර නොවූ විරූ දැවැන්ත පෙරළියක් ඇති වී තිබේ. යුද්ධය නිමාවීමත් සමඟ උතුරු - නැඟෙනහිර ද ඇතුළු ව රටපුරා යටිතල පහසුකම් ශීඝ්‍රයෙන් ඉහළ නංවමින් ඇත.යුද්ධය අවසන් වීම නිසා ජාතික ධනයට වන ඉතිරිය සහ යුද්ධය නිසා වන හානිය නතර වීම යන කාරණා අලුත් රටක් ලෙස නැඟී සිටීමේ දී බෙහෙවින් වාසිදායකය.සංවර්ධනය සඳහා දැවැන්ත මුදල් අයෝජනයක් සිදුකරන අතරම අධ්‍යාපනය - සෞඛ්‍ය ආදී සුබසාධන වියදම් ද විශාල ලෙස ඉහළ ගොස් තැබීමෙන් පෙනෙන්නේ රජය එම අංශ කෙරෙහි යොමුකර ඇති අවධානයයි.2002 - 2003 වසර වලට සාපේක්ෂ ව අධ්‍යාපනය - සෞඛ්‍ය වැනි ක්ෂේත්‍ර සඳහා රජය වැය කර ඇති ආයෝජනය දෙගුණයක් හෝ තුන් ගුණයක් පමණ වේ. ඒ සමඟ ම රාජ්‍ය අංශය ද විශාල වශයෙන් ශක්තිමත් කෙරී ඇත. පොහොර සහනාධාරය ලබාදීම, සමෘද්ධි සහනාධාර දෙගුණයක් කිරීම ආදී සුබසාධන වැඩපිළිවෙළද පෙරට ගෙන යමින් පවතී.මේ සියල්ලෙන්ම පෙනෙන්නේ ආර්ථිකය නිවැරැදි ව කළමනාකරණය කිරීමට රජය සමත් ව ඇති බවයි. එසේ සඳහන් කරන විට ඉදිරි අය - වැය සැලසුම් දෙස ද සැකෙවින් හෝ අවධානය යොමුකළ යුතුය.2010 වසර සඳහා වන අය වැය ඉදිරිපත් වනු ඇත්තේ අලුත් පාර්ලිමේන්තුවටයි. එතෙක් සෑම මහ මැතිවරණයකටම පෙර දෛනික අවශ්‍යතාවක් සපුරාලමින් ඉදිරිපත් කෙරෙන පූර්ව මැතිවරණ අය - වැය තත්ත්වය පිළිබඳ වාර්තාව ඉකුත් පළමු වැනිදා නිකුත් විය.ඉන් අනාවරණ වන පරිදි රාජ්‍ය ආදායම ඉහළ නංවා ගැනීම, අය වැය හිඟය ඉහළ යෑම වළක්වා ගැනීම වැනි කාරණා පිළිබඳ ආර්ථික ප්‍රතිපත්ති සම්පාදකයන්ගේ ගැඹුරු අවධානය යොමුවීම අවශ්‍ය බව පැහැදිලි වෙයි.වසර මුලදී ඇස්තමේන්තු කෙරෙන ආදායම උපයා ගැනීමට හැකි නොවනවා මෙන්ම අපේක්ෂා කරන මට්ටමට වඩා වියදම වැඩි වීමද අසාමාන්‍ය තත්ත්වයක් නොවේ.ඒ අනුව වසරක් ආරම්භයේ දී ගණන් බලනවාට වඩා අය - වැය හිඟය යම් ප්‍රමාණයකට ඉහළ ගොස් තිබීම වසර අගදී හමුවන යථාර්ථයකි. 2009 වසර අගදී අය වැය හිඟය ඉහළ ගොස් තිබීම සමඟ රජය දැවැන්ත සංවර්ධන ක්‍රියාවලියක යෙදී සිටීම, නොයෙක් ව්‍යාපෘතීන් සඳහා විශාල ලෙස ආයෝජන සිදු කිරීම වැනි හේතූන් ද බලපායි.ඒවා මඟින් රටට අත්වන අනාගත ආර්ථික ජයග්‍රහණයත් රට ඉහළට ඔසවා තබනු නිසැකය. ඊට එම ව්‍යාපෘතීන් ඉතාමත් ඵලදායී ලෙස, දූෂණයට හා අක්‍රමිකතාවන්ට ඇති ඉඩ ප්‍රස්ථා විශාල වශයෙන් වළක්වා ගනිමින් පෙරට ගත යුතු වෙයි.එමෙන්ම රාජ්‍ය ආදායම ඉහළ නැංවීම කෙරෙහි ද නොයෙක් අංශවලින් යොමු විය යුතු වෙයි. එහිදී උදාවී ඇති සාමකාමී වාතාවරණය තුළ විශාල වශයෙන් විදේශිකයන් රටට පැමිණීමත් සමඟ සංචාරක ව්‍යාපාරයේ ශීඝ්‍ර ප්‍රගතියක් ඇති වෙමින් තිබීම වැනි කාරණා බෙහෙවින්ම වාසිදායකය.විදේශ ආයෝජනයන් ද ගලා එමින් පවතී. රට ගොඩනැඟීමේ ක්‍රියාවලිය සඳහා අවංක විදේශ මිතුරන්ගේ සහායද ලැබෙමින් තිබේ.මේ පසුබිම ඔස්සේ , මහින්ද චින්තන - ඉදිරි දැක්ම ප්‍රකාර ව නාවික - ගුවන් - බලශක්ති ආර්ථික හා දැනුම යන පංච බල ක්ෂේත්‍රයන් මතින් ශ්‍රී ලංකාව ආසියාවේ ආශ්චර්යය බවට පත්කර ගැනීම යනු සැබෑ කරගත හැකි සිහිනයකි. අපේ‍්‍රල් 8 දායින් පසු දිග හැරෙන්නේ ඒ සිහිනය යථාර්ථයක් බවට පත් කරන්නා වූ වැඩ සැලසුමයි.මෙරට ජනතාවගේ මනස සංඛ්‍යා ලේඛන හරහා කිසියම් වැරැදි මාවතකට ගෙන යාමට යම් පිරිසක් සූදානම් වී සිටිනවා. ශ්‍රී ලංකාවේ ආර්ථිකය මතවාදීමය වශයෙන් පරාජය කර ලිබරල් ආර්ථික ක්‍රමයක් නැවත තහවුරු කිරීමට මේ පිරිස උත්සාහ දරනවා.ලංකාවේ ආර්ථික හැසිරීම දෙස බලන විට 2007, 2008 සහ 2009 යන වර්ෂවල සමස්ත ලෝක ආර්ථික අර්බුදය හමුවේ පසුබෑමකට ලක් වූවත් ශ්‍රී ලංකාව ආර්ථිකයේ දරා ගැනීමේ ශක්තිය මත ඊට සාර්ථක ව මුහුණ දුන්නා.තවදුරටත් ගෝලීය මූල්‍ය ආර්ථික අර්බුදය හමුවේ අමෙරිකාවේ ප්‍රමුඛ පෙළේ බැංකු සියයක් වසා දමන විට ලංකාවේ එක ම බැංකුවක්වත් වසා දමන තත්ත්වයකට පත් වුණේ නැහැ. ඒ වගේම කිසිදු ආයතනයක් වසා දමමින් සේවකයන් ඉවත් කෙළේ ද නැහැ.2008 වන විට ලංකාවේ සේවා වියුක්තිය 5.2 % ක් වූ අතර 2009 දී එය 5.8 % ක් ලෙස වර්ධනය වුණා. ඒ අනුව බලන විට සියයට දශම 6 කින් සේවා වියුක්තිය වර්ධනය වී තිබෙනවා.ශ්‍රී ලංකාවේ දිළිඳුකම 2002 සිට 2007 වනවිට සමස්ත ජනගහනයෙන් 22.7% ක් වුවත් එය අද වන විට 15.2% ක් දක්වා අඩු වෙලා. ඒ අනුව පෙනී යන්නේ ශ්‍රී ලංකාවේ සමස්ත ජනගහනයේ ජීවන මට්ටම ඉහළ යෑමට තුඩු දී ඇති බවයි.ශ්‍රී ලංකාවේ විදේශ සංචිත ප්‍රමාණය 2008, 2009 වසරවල පසු බෑමකට ලක් වූවත් 2009 අග කාර්තුව වන විට අමෙරිකන් ඩොලර් බිලියන 5.2 දක්වා වැඩි කර ගැනීමට හැකි වුණා. එම ප්‍ර‍්‍රමාණය ශ්‍රී ලංකාවට මාස 6.2ක් සඳහා අවශ්‍ය ආහාර පාන ආනයනය කිරීම සඳහා ප්‍රමාණවත්.මුල්වරට ලංකා ඉතිහාසයේ ගෙවුම් ශේෂයේ අතිරික්තයන් වාර්තා කරන්නේ 2009 දී එය අමෙරිකානු ඩොලර් බිලියන 2.7ක්.ශ්‍රී ලංකා ආර්ථිකයේ සමස්ත දෘෂ්ටිය දැකිය හැකි තවත් ස්ථානයක් වන්නේ කොටස් වෙළෙඳ පොළයි. එයින් පෙනී යන්නේ අයෝජන සඳහා ශ්‍රී ලංකාව වඩාත් යෝග්‍ය බව හඳුනාගෙන තිබීමයි.ඒ වගේම විවිධ ආර්ථික විද්‍යා සමීක්ෂණ මඟින් ශ්‍රී ලංකා ආර්ථිකය වඩාත් සුබදායී බව තහවුරු කර තිබෙනවා. එනම් නිව්යෝක් ටයිම්ස් සඟරාවේ අලුත්ම කලාපය සඳහන් කරන ආකාරයට ලෝකයේ හොඳම සංචාරක කලාපය ලෙස ලංකාව නම් කොට තිබෙනවා.ලංකාවේ සංචාරක ව්‍යාපාරයේ ආයෝජන පිළිබඳ සාකච්ඡා කිරීමට පසුගිය දිනෙක අමෙරිකානු වෙළෙඳ මණ්ඩලය පැමිණියා. එහි දී ඉතාම සුබවාදී අදහස් පළ කළා. එනම් 2016 වන විට බිලියන 2.5 සංචාරකයින් ගෙන්වා ගැනීමට අයෝජකයන් සූදානම් වී සිටිනවා.මේ වන විට ලංකාවේ ආර්ථිකය පිළිබඳ ව විවිධ මතවාද මෙන්ම විවිධ සංඛ්‍යා ලේඛන ද ඉදිරිපත් වී තිබෙනවා. එවගේම මහ මැතිවරණයත් සමඟ පවතින උග්‍ර දේශපාලන සටනේ දී විපක්ෂය තම ජනප්‍රිය මාතෘකාව බවට පත් කර ගෙන තිබෙන්නේ ද ශ්‍රී ලංකාවේ ආර්ථිකයයි.විපක්ෂය අද ලංකාවේ ආර්ථිකයට මඩ ගසමින් අසත්‍ය තොරතුරු හා අසත්‍ය සංඛ්‍යා ලේඛන ජනතාවට ඉදිරිපත් කරමින් වැරදි මත පතුරවනවා. එනිසා මේ පිළිබඳව නිවැරැදි දෘෂ්ටි කෝණයකින් බැලිය යුතුයි.1977 ආර්ථිකයේ විශාල ප්‍රතිසංස්කරණයක් මෙන්ම වෙළෙඳ පොළ ආර්ථික ක්‍රමය නව ලිබරල්වාදී ආර්ථික ප්‍රතිපත්ති හඳුන්වා දුන් වර්ෂයක්. නමුත් එදා සිටම මා එම නව ලිබරල්වාදී ආර්ථික ප්‍රතිපත්ති විවේචනය කළා.2005 මහින්ද චින්තනයත් සමඟ එම ප්‍රතිපත්තිය වෙනස් වුවා මෙන්ම නව ක්‍රමවේදයක් තුළින් ආර්ථිකය වෙනසකට ලක් වුණා. යුද්ධයක් පැවැතුණු රටේ ආර්ථික සංවර්ධනය හොඳින් පවත්වා ගෙන යාමට මේ රජයට හැකි වුණා.ආර්ථිකයේ ස්ථාවර බව මතයි සංවර්ධන කටයුතු සාර්ථක ව ඉදිරියට ගෙන යාමට හැකි වන්නේ. ඒ සඳහා අය වැය ලේඛනයේ ස්ථාවරභාවය ආරක්ෂා කර ගත යුතු වෙනවා.පක්ෂය පෙන්වන්නේ අය වැය ලේඛනයේ හිඟයක් ඇති බවත් ඒ නිසා විශාල මූල්‍ය අර්බුදයක් ඇති බවයි. එය ඉතා වැරැදි ප්‍රකාශයක්. පසුගිය කාලය තුළ ලංකාවේ අය වැයෙහි අතිරික්තයක් තිබුණා.1954 සිට හැමදාම තිබුණේ අය වැය හිඟයක්. ණය ගත්තා හිඟ පියවන්න. දැනට පවතින අය වැය හිඟය එදා තත්ත්වය හා සසඳා බැලීමේදී එතරම් සැළකිය යුතු දෙයක් නෙමේ.අය වැය හිඟය 1978 දී සහ 1979 දී 14 % ක්ද 1980 දී 23 % ක්ද 1981 දී 16 % ක්ද 1982 දී සහ 1984 දී 17 % ක්ද වෙනවා. මෙහි හොඳ නරක දෙකම තිබුණා. නමුත් 2005 වසරේදී මේ තත්ත්වය හොඳ අතට හැරුණා.අද ලංකාවේ උද්ධමන අනුපාතිකය තනි ඉලක්කමක පවතිනවා. එය ඉතාම වාසිදායක ප්‍රවණතාවක්. එමෙන්ම අය වැය හිඟය පියවා ගන්නා මාර්ග වගේම රජයට ආදායම් ලැබෙන මාර්ග පිළිබඳවද රජය අවධානය යොමු කළ යුතුයි. ආණ්ඩුවට ආදායම් ලැබෙන්නේ බදු මුදල් වලින්. ලංකාවේ බදු ව්‍යුහය අතිශය සංකීර්ණ එකක්.ලංකාවේ බදු අය කර ගැනීමේ හැකියාව වැඩියි. එහි කිසිදු වරදක් නැහැ. රජයක් අනිවාර්යයෙන්ම බදු අය කර ගත යුතුයි.ජනාධිපතිවරණ සමයේ සෑම දෙනාගේම තේමාවන් හා සටන් පාඨයන් වී ඇත්තේ රටේ ආර්ථිකයයි. මේ රට ආර්ථිකයේ සංවර්ධනය ලබාගත් රටක්. රට තුළ දරුණු යුද්ධයක් පවතිද්දී පවා ආර්ථිකය නොබිඳී පැවතුණා.විපක්ෂය විසින් රජයට මඩ ගසන්නට කරගෙන යන ප්‍රකාශයන් තුළින් ආර්ථිකයට විශාල හානියක් සිදු වෙනවා. ඔවුන් කියනවා රජය ආදායමට වඩා ණය වෙලා කියලා. ඒත් එහෙම දෙයක් වෙලා නෑ.විශේෂයෙන් අමෙරිකාව පවා අද ණය වෙලා. එහෙත් අපේ රට ඒ සියලු රටවල් අභිබවා ඉදිරියෙන් සිටිනවා.2002 එක්සත් ජාතික පක්ෂ රජය කාලයේ ණය පොලී අනුපාතය 105 කට ආසන්න වුවත් අද එය 86 % ක් වෙලා. අද විපක්ෂය චෝදනා කරනවා අධ්‍යාපනයට යෙදෙන ප්‍රාග්ධනය ගිය වසර වලට වඩා අඩුයි කියලා.ප්‍රාග්ධන වියදම් සෑම අවුරුද්දකම එක ම අගයක් ගත යුතු නැහැ. එය කලින් කලට ක්ෂේත්‍රයෙන් ක්ෂේත්‍රයට වෙනස් වෙනවා.ජනතාව නොමඟ යවන ආකාරයෙන් රජය අභියෝගයකට ලක් කරමින් ප්‍රාග්ධන වර්ධිත වියදම් වැඩි වී ඇති බවට නැෙඟන චෝ්දනා වල කිසිදු සත්‍යතාවයක් නැහැ.අපේ රටේ ආර්ථිකය සම්බන්ධයෙන් ඍණ අදහස් ප්‍රකාශ කරන්නේ විපක්ෂය. එහෙත් අද ආර්ථික ස්ථාවරභාවය නිසා රට තිබෙන්නේ ඉදිරියෙන්. ජාත්‍යන්තර මූල්‍ය අරමුදලෙන් ලංකාවට ණය ලබාදෙන්නේ අපේ ආර්ථිකයේ මූලධර්ම හොඳ නිසයි.මීට ඉහතදී පැවැති ආර්ථික ප්‍රතිපත්ති වලින් බැහැර ව 2005 වසරේදී මහින්ද චින්තන ප්‍රතිපත්ති මඟ පදනම් ව ආර්ථිකය මෙහෙයවූවා. ආර්ථිකය රඳා පවතින්නේ කරුණු හතරක් මතයි. සර්ව ආර්ථිකය, යටිතල පහසුකම් මානව සම්පත්, පරිපාලන සේවය ශක්තිමත් කිරීම ඒ කරුණු හතරයි.යටිතල පහසුකම් සංවර්ධනය කිරීම තුළින් විදේශ ආයෝජකයන් රට තුළට කැඳවාගෙන ඒම අරමුණයි. අපේ ආර්ථික සැලැස්මේ ප්‍රධාන තැනක් යටිතල පහසුකම් සඳහා ලබා දෙනවා.එමෙන්ම මානව සම්පත් සංවර්ධනය ජාත්‍යන්තර මට්ටමට ගෙන ඒමට කටයුතු කරනවා.එමෙන්ම පරිපාලන සේවය ශක්තිමත් කිරීම සඳහා මානව සම්පත් වර්ධනය කිරීම හා දිරි ගැන්වීම කළ යුතු වෙනවා. මේ ක්‍රමය රට තුළ ක්‍රියාත්මක කර තිබෙනවා. මේ වන විට විශාල වෙනසක් සෑම ක්ෂේත්‍රයකම දකින්නට ලැබෙනවා. මේ රටේ සංවර්ධනය සඳහා මේ ක්‍රියාවලිය සාර්ථක ව ඉටු කරන්නට රජය කටයුතු කරනවා.මෙරටේ ආර්ථිකය අකර්මන්‍ය කිරීමට ලෝක ආර්ථික අවපාතයට අමතරව වගකිව යුතු දේශපාලනඥයන්ගේ හැසිරීම් රටාවද ඍජු ව හා වක්‍ර ව බලපෑම් කළ බව සත්‍යයකි.එහෙත් මහින්ද රාජපක්ෂ මහතාගේ නිවැරැදි ආර්ථික හා මූල්‍ය කළමනාකරණය නිසා ලෝකයේ ප්‍රබල රටවල් කඩා වැටෙද්දී කෙළින් සිටගෙන සිටීමට ශ්‍රී ලංකාවට හැකිවිය.එනිසා විදේශ සංචිත ණයවලින් පුරවන බවට හා ශ්‍රී ලංකා ආර්ථිකය කඩා වැටී ඇති බවට විපක්ෂය ගෙන යන ප්‍රචාර හුදු වෛරී දේශපාලනයක් මිස වෙනත් යමක් නොවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=f1003153</link>
    <topic>රට වෙනුවෙන් යුතුකම් ඉටුකළ යුතු බව බුදුන් වහන්සේ දේශනා කළා</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප -සමන් ශ්‍රී වෙදගේ</author>
    <content>යහ පාලනය යන්න මේ දිනවල අප සමාජය තුළ නිතර නිතර ශ්‍රවනය වන වචනකි. මේ පිළිබඳ මූලාශ්‍ර වෙනත් රටවලින් ආනයනය කළ යුතු නොවේ. පිරිසුදු ථෙරවාදී බුදු දහම ආරක්‍ෂා වී පවතින මේ රටට යහ පාලනය සම්බන්ධයෙන් බුදු දහමින් ගත හැකි උපදෙස්, නිදසුන් එමට ඇත. මෙවර ධර්ම සභාවෙන් සාකච්ඡාවට බඳුන්වන්නේ යහ පාලනය පිළිබඳවයි. මේ සඳහා අප විසින් ආරාධනා ලබන්නේ ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන මාහිමිපාණන් වහන්සේ ය.අපට ආගම භාෂාව ආදියට මෙන්ම රාජ්‍ය පාලනය සඳහාත් භාරතයෙන් යම් යම් ආභාෂයන් ලැබී තියනවා. ඒ නිසා මූලිකවම භාරතයේ එවකට තිබූ රාජ්‍ය පාලන ක්‍රමය පිළිබඳව සාකච්ඡා කරනවා නම්?දේවානම්පියතිස්ස රජුගෙන් පස්සෙ ශශ්‍රී ලංකාවේ රාජ්‍ය පාලනයට බුදු දහමේ ආභාසය ලැබුණ බව ඓතිහාසික මූලාශ්‍රවලින් අපට පෙනී යනවා. ඒ නිසාම අපි භාරතීය රාජ්‍ය පාලනය පිළිබඳව සාකච්ඡා කිරීම සුදුසුයි.බුදුන්වහන්සේ පහළ වන අවස්ථාව වෙද්දි ඒ සමාජයේ ප්‍රබල වුණේ බ්‍රාහ්මණ ආගම යි. රාජ්‍ය පාලනයට උපදෙස් ලැබුණේ ඔවුන්ගෙන්. චතුර්වර්ණයන්ට අනුව රාජ්‍ය පරිපාලනය හිමි වුණේ ක්ෂත්‍රියයන්ට යි.ඒ කියන්නේ පාලකයෙක් වීම සඳහා කුලයයි බලපෑවේ. ඒ වගේම බ්‍රාහ්මණ ධර්මයේ රජ කෙනෙකුට රාජ්‍ය පාලනය සඳහා ප්‍රධාන කරුණු හතරකින් උපදෙස් ලබාදී තිබුණා. ඒ සාම, දාන, භේද, දණ්ඩ කියන කරුණු යි.සාමය ආරක්ෂා කිරීම, පරිත්‍යාගය, භේද කිරීම නැත්නම් බෙදා පාලනය කිරීම. ඒ කියන්නේ භේද කරන්න අවශ්‍ය තැන භේද කරාම රජුට පාලනය පහසු වෙනවා. ඒ වගේම අවශ්‍ය වුණාම දඬුවම් කළ යුතුත් වෙනවා.බුදුරජාණන් වහන්සේටත් පසුව බිහිවූ කෞටිල්‍ය පඬිවරයා ලියූ අර්ථශාස්ත්‍රය කියන්නේත් මෙවැනි බමුණු මත පවතින රාජ්‍ය පාලනය ආදිය ගැන උපදෙස් ලබාදෙන කෘතියක්.එහි සඳහන් වෙනවා යුද්ධ කරන ආකාරය, යුද්ධය ජයගන්න ආකාරය ආදිය. යුද්ධයෙන් මිය යාම ස්වර්ගයට යාමක් ලෙසයි ඔවුන් ඇදහුවේ. ඒ කියන්නේ යුද්ධය අනුමත කළා.ඒත් බුදුරජාණන් වහන්සේ මේ හැමදේම අනුමත කළේ නෑ. උන්වහන්සේ දේශනා කළේ රාජ්‍ය පාලකයා ධර්මයෙන් රට පාලනය කරන්නෙක් විය යුතුයි කියලයි. මෙතන ධර්මය කියන්නේ යුක්තිය හා සාධාරණය යි.භාරතය තුළ බුදු දහම ස්ථාපිත වීමත් සමඟ රාජ්‍ය පාලනය සඳහා බුදුරජාණන්වහන්සේගෙනුත් උපදෙස් ලබාගත් අවස්ථා දක්නට ලැබෙනවා. බුදු දහම වැනි අනාත්ම දහමක් රාජ්‍ය පාලනයට උපදෙස් දීමේ අරමුණු කුමක් විය හැකි ද?ඔව්. මේක වරදවා තේරුම් ගත යුතු නෑ. අනාත්මය කියන්නේ නොකැඩී පවත්නා ආත්මයක් හෝ ජීවයක් නෑ කියන දේයි. බුදු දහම හේතුඵලවාදී යි. යමක් ඇති වුණොත් එය නැති වෙනවා. නිතරම හැම දෙයක්ම ඇති වෙනවා නැති වෙනවා විතරයි.එහි අතරක් නෑ. ඒත් පැවැත්මක් තියනවා. පැවැත්මක් තියනවා නම් ඒ මිනිසුන්ගේ ජන ජීවිතය, රාජ්‍ය පාලනය වැනි දේවල් සිදුවෙන්න ඕනෑ. හොඳ – නරක හා මෙලොව - පරලොව විශ්වාස කරන අපට හින්දුන්ට වගේ සදාකාලික මෝක්ෂ සංකල්පයක් නෑ.බෞද්ධයාගේ නිවන කියන්නේ එවැනි සදාකාලික වූ පවත්නා දෙයක් නොවෙයි. සසර ගමනේ අවසානය යි.මේ ගමන අවසන් වනතුරු පැවැත්ම උදෙසා බුදුරජාණන්වහන්සේ ලබාදුන් උපදෙස් බොහෝ තියනවා. ඒ අතර තමයි අපි මේ කතා කරන රාජ්‍ය පාලනය වගේ දේවල් වලට ගැලපෙන උපදෙස් තියෙන්නේ.ගත කරන ගිහි ජීවිතය තෘප්තිමත්ව ගෙවන්න ඕනෑ. රජ කෙනෙක් රට පාලනය කරන විට ඒක නිවැරදිව කරන්න ඕනෑ. ඒවටයි බුදුන්වහන්සේ උපදෙස් දීල තියෙන්නේ. හැබැයි රාජ්‍ය පාලනයට දීල තියන උපදෙස් ඉතා සුළු ප්‍රමාණයක් තමයි දක්නට ලැබෙන්නේ.භාරතයේ බැලුවත් සොළොස් මහා ජනපද වලින් මගධ, කෝසල වැනි රාජ්‍යයන් කීපයක් තමයි බුදුන් සමඟ සමීප සම්බන්ධතා ගොඩනගාගෙන තිබුණෙ.බුදුන් සරණ ගිය රාජ්‍යයන් හි පාලන කටයුතු වලදී බුදුරජාණන්වහන්සේ ගේ මැදිහත්වීම් දකින්න ලැබෙනවා ද?බුදුහාමුදුරුවො රාජ්‍ය පාලනයට මැදිහත් වුණේ නෑ. කෙළින්ම උපදෙස් දෙන්න ගියෙත් නෑ. රාජ්‍ය පාලකයෙක් තුළ හා රාජ්‍යයක තිබිය යුතු ගුණාංග ගැනයි උන්වහන්සේ දේශනා කළේ. සමහර අවස්ථාවල රටේ වැදගත් කටයුතුවලදී බුදුහාමුදුරුවන්ගෙන් රජු උපදෙස් ලබාගන්න පැමිණි අවස්ථා තියනවා. ඒ අවස්ථාවලදී බුදුන්වහන්සේ ඒ කටයුතු වලට කෙළින්ම උපදෙස් ලබා දුන්නේ නෑ. ධර්මානුකූ®ල අනුශාසනා පමණයි සිදු කළේ.උදාහරණයක් විදියට එක් අවස්ථාවක මගධයේ ප්‍රධාන ඇමැතිවරයා වූ වස්සකාර ඇවිත් බුදුහාමුදුරුවන්ට දැනුම් දෙනවා තමන් වජ්ජි රාජ්‍යය ආක්‍රමණය කරන්න යන බව. ඒ වෙලාවේ බුදුන්වහන්සේ මේක කරන්නවත්, එපාවත් කිව්වෙ නෑ.උන්වහන්සේ දේශනා කළේ වජ්ජින්ගේ යහපත් පාලන ක්‍රමය ගැනයි. ඒක සමූහ ආණ්ඩුවක්. හැමදෙනාම එකතුවෙලා හැමෝගෙම කැමැත්තෙන් රජ කෙනෙක් පත්කර ගන්නවා. ඒ වගේම අපරිහානි ධර්ම ආරක්ෂා කරනවා.සමඟිව රැස්වෙනවා, සමඟිව විසිර යනවා, වැඩිහිටියන්ට ගරු කරනවා. පවතින නීති එකවර වෙනස් කරන්න යන්නෙ නෑ. පූජ්‍ය පක්ෂයට ගරු කරනවා. මේ වැනි යහපත් පාලන ක්‍රම අනුගමනය කිරීම ගැන ප්‍රශංසා කිරීමයි බුදුන්වහන්සේ සිදු කළේ.අවසානයේ වජ්ජින්ගේ සප්ත අපරිහානි ධර්ම සංඝ ශාසනයටත් බුදුන්වහන්සේ අනුදැන වදාරණවා. ඒ මිසක් රාජ්‍ය තීරණ වලට මැදිහත් වූ බවක් හෝ ඍජුව උපදෙස් ලබාදීමක් කළේ නෑ.ඔබ වහන්සේ දේශනා කළ පරිදි බුදුරජාණන් වහන්සේ පාලකයකුගේ හා රාජ්‍යයක ගුණාංග පිළිබඳවයි දේශනා කළේ. මෙතන දී පාලකයා හා මහජනයා අතර පැවැතිය යුතු සම්බන්ධය පිළිබඳත් යම් පැහැදිලි කිරීමක් කරනවා නම්?පාලකයා රටත්, මහ ජනයාත් රැකගත යුතුයි. රජකෙනෙක් ළඟ තිබිය යුතු ගුණාංග දසරාජ ධර්මයෙන් දේශනා කරල තියනවා. ඒ දසරාජධර්ම කියන්නේ, රටේත් ජනතාවගේත් දියුණුවට අදාළව රජු අනුගමනය කළ යුතු ප්‍රතිපත්ති සමුදායක්.චක්‍රවර්තිරාජ සංකල්පය කියලා තවත් දෙයක් තියෙනවා. ඒ කියන්නේ මුළු භාරතයටම රජු වීමයි. එය ලැබෙන්නේ පරම්පරාවෙන් නොවෙයි. ඔහු සතු යහපත් ගුණාංග වලිනුයි. ඒ බව කූටදත්ත සූත්‍රයේත් සඳහන් වෙනවා.බුදුන්වහන්සේ අනුමත කරල තියෙන්නේ එවැනි මහජන සම්මතයෙන් රාජ්‍යත්වයට පත්වීම යි. චක්‍රවර්ති රජකෙනෙක් රට පාලනය කරන ආකාරය ගැනත් බුදුන්වහන්සේ දේශනා කර තිබෙනවා.රට සංවර්ධනය කිරීම, ජනතාවට ධනෝපායන මාර්ග සැලසීම, රටේ ආරක්ෂක හමුදා රැක ගැනීම, රට වැසියා ආරක්ෂා කිරීම වෙනදෙයක් තියා රටේ සිවුපාවුන් කුරුල්ලන් ආදී සියලු දෙනාට රජු ආරක්ෂාව සැපයීමට බැඳී සිටිය යුතු බවයි එහි සඳහන් වෙන්නේ.මහජනයාත් රට වෙනුවෙන් කළ යුතු යුතුකම් ගැන බුද්ධ දේශනාවේ සඳහන් වෙනවා. එක තැනක සඳහන් වෙනවා හැම කෙනෙක්ම ඉටුකළ යුතු යුතුකම් පහක් පංචබලි කියලා. ඒකෙ පළමුවැන්න තමයි “රාජබලි” කියන්නේ. එයින් අදහස් වෙන්නේ රජයට තමන් ගෙවිය යුතු බදු මුදල් ආදිය නොසඟවා ගෙවීම වැනි රජය වෙනුවෙන් කළයුතු යුතුකම් මාලාව යි.ඒ වගේම රජු සතර අගතියෙන් තොරව රට වැසියාට සතර සංග්‍රහ වස්තුවෙන් සංග්‍රහ කළ යුතුයි. සතර අගති කියන්නේ ඡන්දය, ද්වේශය, භය සහ මෝහය යි. සතර සංග්‍රහ වස්තු කියන්නේ දාන, පි‍්‍රය වචන, අර්ථ චර්යා, සමානාත්මතාව යි.මෙතන දානය කියන්නේ සියලු පරිත්‍යාග සහ කැප කිරීම් ඇතුළුව යි. ඒ වගේම රජු ජනතාවට ආක්‍රෝස පරිභව නොකළ යුතු යි. අර්ථචර්යා කියන්නේ ආර්ථික සංවර්ධන වැඩපිළිවෙළ දියත් කිරීමයි.ඒ වගේම සියලු දෙනාටම සමානාත්මතාවයෙන් කටයුතු කළ යුතු යි. මේ සියල්ල සිදු කරන විට ඡන්දය නැත්නම් තමන්ගේ පුද්ගලික කැමැත්ත පදනම් විය යුතු නෑ. තමන්ට පි‍්‍රය අයට පමණක් සතර සංග්‍රහ වස්තුවෙන් සැලකීම අගතිගාමී වීමක්.තවත් පිරිසක් සමඟ ද්වේශයෙන් සතර සංග්‍රහ වස්තුවෙන් සංග්‍රහ නොකර සිටීමත් නොකළ යුතු යි. ඒ වගේම තමයි යම් කිසි ආකාරයකට තමන්ට තර්ජනක් හෝ බලයට හානියක් වේයයි සිතා බියෙන් කටයුතු කිරීමත් සත්‍ය ඇති සැටියෙන් නොදැන කටයුතු කිරීමත් වැරදියි.ඒ ගැන තමයි භය හා මෝහ කියල නම් කර තිබෙන්නේ. මේ විදියට රජු රාජධර්ම වලින් රට පාලනය කරන විට රටවැසියා විනය ගරුක විය යුතුයි. එවිටයි රටක යහ පාලනයක් ඇතිවන්නේ.හාමුදුරුවනේ අද සමාජය, දේශපාලනය ආදී සියල්ල විශ්ව ගම්මාන සංකල්පය සමග බැඳිලා. ඒ නිසා වසර දෙදහස් පන්සියයකටත් ඉපැරණි මේ දහම් කරුණු වර්තමාන සංකීර්ණ සමාජයට අදාල කරගැනීම කොයිතරම් දුරට සිදු කළ හැකි ද?බුදුන්ගේ මූලික දේශනා එක කාලයකට සීමා වෙලා නෑ. බුදු දහම අකාලික ධර්මයක්. ලෝකයේ යථාර්ථය පැහැදිලි කිරීම එදාටත් අදටත් වෙනස් වෙලා නෑ. අනිත්‍ය, දුක්ඛ, අනාත්ම කියන සංකල්ප වෙනස් වෙලා නෑ.වෙනස් වෙලා තියෙන්නේ බාහිර ස්වරූපය විතරයි. ඒ නිසා යහපත් රාජ්‍යයක් වෙනුවෙන් දේශනා කළ ඒ දහම් කරුණුවල හරයන් අපට, මේ සමාජ ක්‍රමයට අනුගත කරන්න බැරිකමක් නෑ.පසුගිය කාලයේ සටන තිබුණේ අධිරාජ්‍ය වාදය හා ධනවාදය අතරයි. අද වෙනකොට මේ ඔක්කොටම වඩා ඉදිරියට ඇවිත් තියෙන්නේ ගෝලීයකරණය යි. අද එක රටකට වෙන් වෙලා තමන්ගේ දේවල් බලාගෙන ඉන්න බැරිවෙලා තියනවා. ඒ නිසා අපි රටක් පාලනය කළ යුත්තේ ගෝලීයකරණයෙන් අපට දෙන පණිවිඩයට අනුකූලව කියල හිතනව නම් ඒක වැරදියි.ඒක අපි වගේ දියුණුවන රටවලට බටහිරින් ඒ අයගේ බල අධිකාරය පවත්වාගෙන යන්න එවපු සංකල්පයක්. අපි අධි පරිභෝජනයට පුරුදු කළේ ඒ සංකල්පයයි. බෞද්ධ ආර්ථික ප්‍රතිපත්තිය අධි පරිභෝජනයෙන් ඉවත් වූ එකක්.දැන් ඒ න්‍යායයන් ලොවම පිළිගන්නවා. මිට වසර 20 කට පෙර බටහිර ආර්ථික විද්‍යාඥයෙකු ලියූ ඉථචතත ඪඵ ඕඥචභබඪටභතත ග්‍රන්ථයේ සඳහන් වෙන්නේත් ලෝකයේ සියලු ගැටලු වලට බෞද්ධ ආර්ථික සංකල්පය විසඳුමක් වන බව යි.අපි සිංගප්පූරුවක් හෝ ලෝකයේ පළමු පෙළේ රටක් වෙන්නවත් උත්සාහ කරනවා නම් ඒක වැරදියි. අපි එහෙම යන්න ගියොත් අපට යුක්තිය සාධාරණය කියන දේවල් අමතක වෙනවා.අපි අපේ සම්පත් හඳුනාගෙන ඒ වගෙන් උපරිම ඵල නෙළා ගැනීමේ ධාර්මික වැඩපිළිවෙළකට යොමු වෙන්න ඕනෑ. අපේ මේ තියන ක්‍රමයට අනුව මොන තරම් සම්පත් විනාශ වෙනවා ද? ඒ අතර ඇතැම් සම්පත් නැවත කවදාවත් ඇතිවෙන්නෙත් නෑ.මේ පරිසර විනාශය නිසා ගෝලීය උණුසුම වැඩිවෙලා ලෝක විනාශයක් වෙනවා කියලත් මතයක් තියෙනවා. මේකට හේතුව මොකක්ද? අපේ දැඩි තණ්හාව යි. ඒ වගේම අධාර්මික දේශපාලනික හා ආර්ථික ක්‍රමය යි. අපි ලෝකයට දෙන්න ඕනෑ පණිවිඩය මෙය නෙවෙයි. ස්ථාවර යහපත් ලොවක් ගොඩනැඟීමට ධාර්මික පිළිවෙත් සම්ප්‍රදායක් හඳුන්වාදිය යුතුව තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=f1003154</link>
    <topic>සන්ධානයට විශිෂ්ට ජයක් ලැබෙනවා</topic>
    <author>සංවාද සටහන -ඩී. ජේ. විජේසිංහඇල්පිටිය විශේෂ</author>
    <content>එළැඹෙන මහ මැතිවරණයේ දී එජනිස ය ලබන ජය කෙබඳු ද? ජයග්‍රහණයෙන් පසු ජනතාව වෙනුවෙන් කිරීමට අපේක්‍ෂිත වැඩ කටයුතු මොනවා ද? ගාලු දිස්ත්‍රික් පක්ෂ – විපක්ෂ අපේක්ෂකයන් තමාට අභියෝගයක්ව පවතී ද? යන කාරණා පිළිබඳ ගාලු දිස්ත්‍රික් එජනිස අපේක්ෂක පියසේන ගමගේ මහතා සමඟ කළ කතාබහකි මේ.ඔබේ දේශපාලන ජීවිතය ගැන සඳහන් කරනවා නම්?දේශපාලනය කරන්න ඕනෙමයි කියල මට මුලින් කල්පනාවක් තිබුණෙ නෑ. විශ්වවිද්‍යාලයෙදි මං ශිෂ්‍ය සංගමයෙ සභාපති කමට පත්වුණා. මේ කාලෙ මහා පිරිස් බලයක් මා වටා හිටියා. ශ්‍රී‍්‍ර ලංකා නිදහස් ශිෂ්‍ය සංගමය මෙහෙය වීමත් කළා.මේ කාලෙදි අන්තර් විශ්වවිද්‍යාලයීය ශිෂ්‍ය බල මණ්ඩලයේ ලේකම් කමත් ලැබුණා.ඒ කාලෙ මගෙ ඇඟට දේශපාලන උණුසුම දැනුනා. මට දැන් හිතෙනවා ඒ මේ දේශපාලන ගමන වෙන්න ඇති කියලා. විශ්වවිද්‍යාලයෙන් පිටවෙලා මං රස්සාවකට ගියෙ ලේක් හවුස් එකට. මගේ පළවැනි පත්වීම මඩකළපුව ප්‍රාදේශීය කළමනාකරුවෙක් හැටියට.1977 එක්සත් ජාතික පක්‍ෂ රජය මාව දේශපාලන පළිගැනීමකට ලක්කරලා රස්සාවෙන් එලෙව්වා. මගේ දේශපාලන ජීවිතය ආරම්භය එතැනයි. මං ආපහු නෙළුවට ගියා. ගිහින් තේ දළු එකතු කළා. ගමේ මිනිස්සු මාව පිළිගන්න ඒකරාශී වුණා.1989 ශ්‍රී ලංකා නිදහස් පක්ෂයෙන් හිනිදුමට ඉල්ලලා ගාලු දිස්ත්‍රික් මන්ත්‍රීවරයකු බවට පත්වුණා.මගේ දේශපාලන ගුරුවරු වුණේ රිචඩ් පතිරණ, අමරසිරි දොඩංගොඩ, බණ්ඩාරනායක මැතිණිය කියන අයයි. දේ්ශපාලනය කියලා කියන්නේ ජනතාව සමඟ කරන ගනු දෙනුවක්. මගේ ජීවනාලිය වුණේ ජනතාවයි.පසුගිය වකවානුව තුළ ඔබ අමාත්‍යවරයකු, නියෝජ්‍ය අමාත්‍යවරයකු වශයෙන් කටයුතු කරද්දී මුහුණ දුන් අභියෝග ජය ගත්තේ කෙසේ ද?මට ඉතා කෙටි කලක් තුළ නියෝජ්‍ය අමාත්‍ය ධුර ලැබුණා. වාරිමාර්ග, විදුලිබල හා බල ශක්ති, තරුණ කටයුතු, ක්‍රීඩා හා සමෘද්ධි, ව්‍යවස්ථා කටයුතු හා කාර්මික පුහුණු අමාත්‍ය ධුරය ඒවා වුණා. 2004 සිට මේ දක්වා වෘත්තීය හා කාර්මික පුහුණු අමාත්‍ය ධූරය ලැබුවා.අමාත්‍යවරයකු වශයෙන් තියෙන අභියෝගය තමයි එකී අමාත්‍ය ධුරය පිරිනැමීමත් සමඟම ජනාධිපතිතුමන් බලාපොරොත්තු වන දේ ඉටුකිරීම. එය ඉටු කිරීමේදී අමාත්‍යංශය සතු ආයතන, ඒවායේ සංවර්ධන සැලැසුම්, පාඨමාලා නූතන ලෝකය හා කෙතරම් ගැලපේද යන්න මූලික වෙනවා.මගේ අමාත්‍යංශයේ ලොකු ම අභියෝගය තමයි අපොස උසස් පෙළින් පසුව විශ්වවිද්‍යාල වරම් නොලබන දූ දරුවන් හා සාමාන්‍ය පෙළින් උසස් පෙළට නොයන දරුවන්ට, දරුවනගේ නිපුණතා සොයා බලා පිළිගත් රැකියාවක් සඳහා ප්‍රවිශ්ටයක් ලබාදීම.ඒ දරුවන් සාම්ප්‍රදායානුකූල විශ්වවිද්‍යාලයකට ඇතුළත් වීමට නොහැකි වීමේ අභියෝගයට පිළිතුරක් සොයා දීමට මං ක්‍රියා කළා. වෘත්තීය පුහුණු වන්නන්ට ‘යුනිවෝටෙක්’ නම් වූ වෘත්තීය තාක්ෂණ විශ්වවිද්‍යාලය ආරම්භ කර දුන්නා.සමස්තයක් වශයෙන් ගත්කළ ආකල්පමය වෙනසක් ඇති කළා. දැනුවත් කිරීමේ ක්‍රමවේදය තුළින් වෘත්තීය පුහුණු වන්නන්ගේ සංඛ්‍යාව හැත්තෑදහස ඉක්මවා අවසන්. මගේ මේ වසරේ ඉලක්කය එය ලක්ෂය දක්වා ගෙනයාමයි.ඔබ කළ සේවාව ගැන සෑහීමකට පත්වෙනවා ද?දේශපාලකයා කියන්නෙ සෑහීමකට පත්වන්නෙක් නෙමෙයි. මහජන සේවයේ නිමාවක් නෑ. වසර 20 අඛණ්ඩ පාර්ලිමේන්තු නියෝජනය තුළ මුළු මහත් රටට ම වෘත්තීය පුහුණුව තුළින් කළ සේවාව සහ ගාලු දිස්ත්‍රික්කයත් මාගේ මැතිවරණ කලාපය වන හිනිදුමටත් කළ සේවය ගැන මං සෑහීමකට පත් වෙනවා.එපමණක් නෙමෙයි, ඒ ගැන තෘප්තිමත්ව මට කතා කළ හැකියි. මාගේ සේවය ඇගැයීමට ලක්වුණේ මානව සම්පත් කළමනාකරණය වෙනුවෙන් ආසියා පැසිපික් කලාපයේ, මානව සම්පත් සංවර්ධන විශිෂ්ට සම්මානය හිමි වීමයි. රටවල් විසි නවයකින් තෝරාගත් සිව්දෙනා අතරින් ප්‍රථම ස්ථානය අපට ලැබුණා.මේ මැතිවරණයට ඉදිරිපත් කරවන ජ්‍යෙෂ්ඨතම අපේක්ෂකයා ලෙස ඔබතුමාව හඳුන්වන්න පුළුවන්. ඔබට ජයග්‍රහණය ලැබිය හැකි යැයි විශ්වාසයක් තිබෙනවා ද?ඉහළින් ම දිනනවා. ඉහළම ජයග්‍රහණයක් ලබනවා. එය මං ප්‍රකාශ කරන්නේ ඉතාමත්ම නිහතමානීව යි. මං පාර්ලිමේන්තු මන්ත්‍රීවරයෙකු හැටියට උපරිමය හිනිදුමට කළා. පසුව නියෝජ්‍ය ඇමැති ධූරවලදී ගාලු දිස්ත්‍රික් ජනතාවටත්, සමස්ත රට වාසීන්ටත් සේවයක් කළා. ගාලු දිස්ත්‍රික් ජනතාව අතර පියසේන ගමගේ නම් වූ මාගේ දේශපාලන ක්‍රියාවලිය පිළිගැන්මකට ලක්වී අවසානයි.දේශපාලන පළිගැනීම්, පක්ෂ පාටවලට හිරිහැර සහ මැරකම් හෝ දූෂිත වාර්තා නැති අවංක හා පිරිසුදු චේතනාව මත සිටින නිසා ම, ජනතාව මා ජයග්‍රහණය කරා ගෙන ගියා.ගාලු ජනතාව මට කොච්චර කැමතිද කිව්වොත් මගේ එක ම පුතා රන්දිම ගාලු දිස්ත්‍රික්කය යටතේ පළාත් සභාවට තරග වැදුණු මුල් අවස්ථාවේදීම, මනාප හැත්තෑ දහසකට වඩා ලබාදුන්නා. ඒ මට ලැදි ජනතාව නොවෙයි කියා කාටවත් කියන්න පුළුවන්ද?ගාල්ල දිස්ත්‍රික්කයේ අපේක්ෂක ලේඛනයේ සිටින සෙසු අපේක්ෂකයන් ඔබට අභියෝගයක්ද?කොහෙත්ම නෑ. සෙසු අපේක්ෂකයන් සියලු දෙනාටම මාව ශක්තියක්. ඒ වගේම ඒ අය මගේ දේශපාලන ගමනේ දී ගාලු දිස්ත්‍රික්කය නියෝජනය කරන ධෛර්යමත් පුද්ගලයො කියලා මට කියන්න පුළුවන්.ඇතැම් දෙනා මාත් එක්ක දැනටමත් පාර්ලිමේන්තුවෙ ඉන්න අය. සමහරු අමාත්‍ය ධූර පවා හොබවන අය. දිස්ත්‍රික් අපේක්ෂකයන් හැටියට අපි මහා සහෝදරත්වයකින් බැඳිලා ඉන්නේ.අපේ අරමුණ එක්සත් ජනතා නිදහස් සන්ධානය ජයග්‍රහණය කරවීමයි. පෙබරවාරි 12 දා මා ගාලු දිස්ත්‍රික් ශ්‍රී ලංකා නිදහස් පක්‍ෂ නායකත්වයට ජනාධිපතිතුමා පත්කළා. ඒක සියල්ලන්ටම අලුත් හයියක්.පසු ගිය ජනාධිපතිවරණ ප්‍රතිඵලය මේ මැතිවරණයට ඍජුව බලපාවිද?ඒක ගාලු දිස්ත්‍රික්කයට පමණක් නෙමෙයි, මුළු මහත් රටටම ඍජුව බලපාන්නක්. දෙවැනි ධූර කාලයක් සඳහා ඉල්ලන විට සාමාන්‍යයෙන් සිදුවන්නේ ජනපි‍්‍රයතාව අඩුවීමක්.එහෙත් අපේ ජනාධිපතිතුමා වැඩි ඡන්ද පමණක් ලක්ෂ 18 ගත්තා. ගාලු දිස්ත්‍රික්කයෙන් 3,86971 (63.69%) ක් හිමි වුණා. රජයේ සේවකයන්ගේ තැපැල් ඡන්ද ගාල්ල දිස්ත්‍රික්කයේ 15,640 (66.19%) වුණා.මේ ප්‍රතිඵල තුළ මහා මැතිවරණයේ දී ජනාධිපතිතුමා වෙනුවෙන් එක්සත් ජනතා නිදහස් සන්ධානයට තව තවත් ඡන්ද වැටෙනවා. විරුද්ධ පක්ෂවලට ඡන්ද දුන් අයත්, ඡන්ද නුදුන්නු අයත් මහා මැතිවරණයේ දී එක්සත් ජනතා නිදහස් සන්ධානයට කැමැත්ත ප්‍රකාශ කරනවා.ඔබට ලැබුණු අමාත්‍යංශය මඟින් කරනු ලැබූ සේවාව ගැන සඳහන් කළොත්?විදුලි නියෝජ්‍ය අමාත්‍යවරයා ලෙස සහ වාරිමාර්ග නියෝජ්‍ය අමාත්‍ය වරයා ලෙස වාරි කර්මාන්තය ගම් දනව් හි නවීකරණයට පත් කරලිමටත්, ගමට විදුලිය ලබා දීමටත් පියවර ගත්තා.අමාත්‍ය ධූරයක් දරන විට තම ක්ෂේත්‍රය යටතේ බොහෝ දේ කළ හැකියි. යුනිවෝටෙක් හෙවත් වෘත්තීය තාක්ෂණ විශ්වවිද්‍යාලය පසුගිය වසරේ මාර්තු 31 වැනිදා ජනාධිපති මහින්ද රාජපක්ෂ මැතිතුමා රත්මලානේ දී විවෘත කළා. වෘත්තීය හා කාර්මික පුහුණු ක්ෂේත්‍රයේ ඉහළ ම ජයග්‍රහණය එයයි.කාර්මික විද්‍යාල 38 ටම පළාත් නවයට එක බැඟින් උසස් තාක්ෂණ විද්‍යාල පිහිටෙව්වා. දේශීය මෙන් ම විදේශීය වශයෙන් පිළිගැන්මකට ලක්වන පරිදි ජාතික වෘත්තීය සුදුසුකම් සහතික ක්‍රමය හඳුන්වා දුන්නා. ජනාධිපති මහින්ද රාජපක්ෂ මැතිතුමා කම්කරු ඇමැතිව සිටියදී පිහිටවනු ලැබූ වෘත්තීය පුහුණු අධිකාරිය, මහින්ද චින්තන යටතේ මධ්‍යස්ථාන සියයකින් වැඩි කර, මධ්‍යස්ථාන 300 ක් බවට පත්කිරීම, උතුරු - නැඟෙනහිර නවෝදයට සහ දකුණු ලක වෘත්තීය පුහුණු මධ්‍යස්ථාන සංවර්ධනයට එක්සත් ජාතීන්ගේ ආධාර යටතේ රුපියල් මිලියන 1125 යෙදවීම සිදු කළා. මීට අමතරව විදේශ රටවල් බොහොමයක් ආධාර ලබාදි තිබෙනවා.ඔබ නියෝජනය කරන හිනිදුම ආසනයට කළ සේවය ගැන සඳහන් කළොත්?ඒ ආසනය තුළ යම් සංවර්ධනයක් සිදුකර තිබෙනවා. වසර විස්සක් පුරා මං කළ සංවර්ධන කටයුතු ලියන්න පිටු ගණන් යනවා. කියන්න සති ගණන් යනවා. බලන්න මාස ගණන් යනවා. ඒ වුණත් හිනිදුම් පත්තුව ලෙස හැඳින්වුණු මගේ කලාපය සංස්කෘතියත්, ආචාර ධර්මත් රැකගනිමින් ගමේකම තුළ රඳවා, නාගරීකරණය වුණා.අතිශය දුෂ්කර ලංකාගමට හොඳ පාරක්, උඩුගමට පොලිස් මධ්‍යස්ථානයක්, ඉහළ ගිගුම්මඩුවට විදුලි බලයත්, ගිං ගඟ හරහා පාළම් 12 කුත්, නව රෝහලක් සහ පානීය ජල ව්‍යාපෘතියක් ඇතුළු සේවා රැසක් ඉටු කළා.ඔබට මේ මැතිවරණ ප්‍රතිඵලයෙන් පසුව වෙනත් අමාත්‍ය ධූරයක් ලැබුණොත්?මගේ වර්තමාන වෘත්තීය පුහුණු අමාත්‍යංශය දැන් අවුරුදු ගණනාවක් කරලා මට නහරගතවෙලා තියෙන්නෙ. මං මේ අමාත්‍යංශයට සාධාරණය ඉටුකළා. ජනාධිපතිතුමාගේ තීරණයකට මං හිස නැමිය යුතුයි.අවුරුදු 30 ක් දේශපාලනය කළා. අවුරුදු 20 ක් අඛණ්ඩව පාර්ලිමේන්තුවේ හිටියා. මං ජ්‍යෙෂ්ඨ අමාත්‍යවරයෙක් ලෙසයි ජනාධිපතිතුමා හඳුන්වන්නේ.මේ වන විට විධායක ජනාධිපති ක්‍රමය ගැන බෙහෙවින් කතාබහට ලක්වෙලා. එය අහෝසි කරන ලෙසට සමහරු ප්‍රකාශ නිකුත් කරනවා. මේ පිළිබඳ ඔබේ අදහස මොකක්ද?විධායක ජනාධිපති ධූරයේ දෙපැත්තක් මා දකිනවා. මෑතක් ගැන කතා කෙරුවොත්, ත්‍රස්තවාදය මෙරටින් තුරන් කිරීම සඳහා විධායක බලතල උදවු වුණා. අපේ ජනාධිපතිතුමා විධායක බලතල අනිසි ලෙස පාවිච්චි කරන බවක් මට නම් පේන්නෙ නෑ.පාර්ලිමේන්තුවට වැඩි බලයක් පැවැරීමට ජනාධිපතිතුමා කැමැත්තෙන් ඉන්නවා. ඒ නිසා තමයි අප්‍රේල් 8 වැනිදා ජනතා තීන්දුවේදී 2/3ක බලයක් එක්සත් ජනතා නිදහස් සන්ධානය බලාපොරොත්තු වෙන්නෙ. හදිසියේම විධායක ජනාධිපති ධූරය අහෝසි කිරීම කෙරෙහි ජනතාවගේ එතරම් බලාපොරොත්තුවක් හෝ ඉක්මනක් නැති බව නම් මට විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>15</day>
    </date>
    <link>http://www.dinamina.lk/2010/03/15/_art.asp?fn=f1003155</link>
    <topic>සංවර්ධන අරුණලු මතින් පිබිදෙන කෑගල්ල</topic>
    <author>ජාතික සංවර්ධනය පිළිබඳ -මාධ්‍ය මධ්‍යස්ථානය මගිනි</author>
    <content>සබරගමුව පළාතේ වර්ග කිලෝමීටර් 1692.8 ක පෙදෙසක් ආවරණය කරන, වනපෙතින් හා ග්‍රාමීය සුන්දරත්වයෙන් අනූන කෑගල්ල දිසාව ඓතිහාසික ජනප්‍රවාද රැසක නිජබිම වේ.ග්‍රාම නිලධාරි කොට්ඨාස 573 ක්හා ඒ හා බැඳුණු ගම්මාන 1677 කින් පොහොසත් කෑගල්ල දිසාවේ ප්‍රාදේශීය සභා ගණන 11 කි. කෑගල්ල මහ නගර සභාව හා රඹුක්කන, මාවනැල්ල, අරණායක, කෑගල්ල, ගලිගමුව, වරකාපොල, රුවන්වැල්ල, බුලත්කොහුපිටිය, යටියන්තොට, දෙහිඕවිට, දැරණියගල යන ප්‍රාදේශීය සභා බල ප්‍රදේශ තුළ විසිර ඇති පොලිස් ස්ථාන ගණන 12 ක් වේ. ගොවි කේන්ද්‍ර 14 ක් මේ දිසාව පුරා ක්‍රියාත්මක වේ.කාන්තා ප්‍රතිශතය ඉහළ අගයක් ගන්නා කෑගල්ල දිසාවේ සමස්ත ජනගහනය 807,000 ක් වේ. ඒ අතරින් අවුරුදු 60 වැඩි පුද්ගල අනුපාතය මේ දිසාවේ ප්‍රමුඛ වේ.පසුගිය සිවු වසරේ කෑගල්ල දිස්ත්‍රික්කය ඉලක්ක කොට රජය සැපිරූ සුබසාධන ව්‍යාපෘති රැසකි. රට වෙලා ගත් යුද උණුසුම අතරේ ඒ සඳහා අසීමිත ධනයක් වැය කළ රජය, එතරම්ම විශාල ධනයක් දැන් වැය කරන්නේ රටේ සංවර්ධන කටයුතු සඳහා ය.ගමට පාරක්ඒ අනුව ගෙවුණු සිවු වසරේ රජය ක්‍රියාත්මක කළ ගම නැඟුම, ජාතික සවිය, විමධ්‍යගත අරමුදල, පළාත් සභා, මඟ නැඟුම, වතු මාර්ග සංවර්ධනය, රේඛීය අමාත්‍යංශ ආදී ආයතන මගින් කෙරුණු ව්‍යාපෘති ප්‍රමාණය 8326 ක් වේ.මේ ව්‍යාපෘති සඳහා රජය පසුගිය සිවු වසරේ වැය කළ මුදල රුපියල් මිලියන 2740.79 කි. එම ව්‍යාපෘති මාර්ග, ග්‍රාමීය මාර්ග, කෘෂි කර්මාන්ත, වාරිමාර්ග, අධ්‍යාපන, ජලසම්පාදන, නිවාස, සෞඛ්‍යය, විදුලිබල, නාගරික සංවර්ධන, සමාජ සුබසාධන ආදී ක්ෂේත්‍ර රැසක් ආවරණය කරයි.මාර්ග සංවර්ධනය ප්‍රමුඛ අවශ්‍යතාවක් වන අද දවසේ කෑගල්ල දිස්ත්‍රික්කයේ මාර්ග සංවර්ධනයට පමණක් රජය පසුගිය සිවු වසරේ වැය කර ඇති මුදල රුපියල් මිලියන 132.48 ක් වේ. ඒ සඳහා ව්‍යාපෘති 1086 ක් ක්‍රියාත්මක කර තිබේ.ඒ අනුව 2006 වසරේ මාර්ග ව්‍යාපෘති 352 ක් සඳහා රුපියල් මිලියන 23.36 ක් ද, 2007 වසරේ මාර්ග ව්‍යාපෘති 287 ක් සඳහා රුපියල් මිලියන 26.87 ක් ද, 2008 වසරේ මාර්ග ව්‍යාපෘති 230 ක් සඳහා රුපියල් මිලියන 21.75 ක් ද, 2009 වසරේ මාර්ග ව්‍යාපෘති 217 ක් සඳහා රුපියල් මිලියන 60.50 ක් ද, රජය වැය කරනු ලැබීය. මේ සියලු ව්‍යාපෘති මගින් කෑගල්ල දිසාවේ සංවර්ධනය වූ මාර්ග පද්ධතියේ දුර කිලෝමීටර් 100 ඉක්මවයි.මාර්ග සංවර්ධනය හා බැඳුණු ග්‍රාමීය මාර්ග ගොඩනැගීම ද පසුගිය සිවු වසරේ රජයේ මූලික සංවර්ධන ක්‍රියාදාම අතර විය. 2006 වසරේ දී කෑගල්ල දිසාවේ ගොඩනැගුණු ග්‍රාමීය මාර්ග ව්‍යාපෘති සංඛ්‍යාව 1020 කි.මේ සඳහා වැය කර ඇති මුදල රුපියල් මිලියන 1067 කි. 2007 වසරේ ග්‍රාමීය මාර්ග ව්‍යාපෘති 768 නිමාවට පත් කළ රජය, ඒ සඳහා කෑගල්ල දිසාවට වැය කළ ප්‍රතිපාදන ප්‍රමාණය රුපියල් මිලියන 254.03 ක් වේ.2008 වසරේ දී ව්‍යාපෘති 1357 ක් ජනතා සුබසෙතට දායාද කළ රජය, ඒ සඳහා වැය කළ මුදල රුපියල් මිලියන 254.03 කි. මේ වසරේ (2009) සිදු කළ සියලු ව්‍යාපෘති 2592 ක් අතරින් වැඩිම ව්‍යාපෘති සංඛ්‍යාවක් නිම වූයේ ග්‍රාමීය සංවර්ධන සඳහා ය. එම ව්‍යාපෘති ප්‍රමාණය 1372 සඳහා වැය කළ මුදල රුපියල් මිලියන 322.39 ක් වේ.ඒ අනුව පසුගිය සිවු වසරේ කෑගල්ල දිසාවේ ගොඩනැගුණු ග්‍රාමීය මාර්ග ව්‍යාපෘති ප්‍රමාණය 4517 ක් වේ. ඒ සඳහා රජය වැය කර ඇති මුදල රුපියල් මිලියන 1031.87 කි. එමඟින් ග්‍රාමීය මාර්ග කිලෝමීටර් 200 කට වඩා සංවර්ධනය කර තිබේ.කෙතට වතුරග්‍රාමීය මාර්ග මෙන් ම වාරිමාර්ග ව්‍යාපෘති රැසක් ද පසුගිය සිවු වසරේ කෑගල්ල දිසාව මූලික කර, රජය ජනතා අයිතියට පත් කර තිබේ. 2006 වසරේ දී වාරි ව්‍යාපෘති 30 ක් ක්‍රියාවේ යෙදවීමට රජය වැය කර ඇති මුදල රුපියල් මිලියන 7.3 ක් වේ.2007 වසරේ ව්‍යාපෘති 32 ක් සඳහා රුපියල් මිලියන 6.7 ක් වැය කළ රජය, 2008 වසරේ දී වාරි ව්‍යාපෘති 26 ක් ලෙස රුපියල් මිලියන 9.3 ක ප්‍රතිපාදන කෑගල්ල දිසාවට ලබා දී තිබේ. මේ වසරේ (2009) වාරි ව්‍යාපෘති 35 ක් ක්‍රියාවට නංවා ඇති රජය, ඒ සඳහා රුපියල් මිලියන 129.11 ක් වැය කරනු ලැබීය.ඒ අනුව පසුගිය සිවු වසරේ කෑගල්ල දිසාවේ වාරිමාර්ග ව්‍යාපෘති 123 ක් නිමාවට පත් කිරීමට රජය වැය කර ඇති මුදල රුපියල් මිලියන 23.3 ක් වේ.කෘෂිකර්මාන්තය නගාසිටුවා ගොවියා ශක්තිමත් කිරීම තුළින් පිරිපුන් ජනතාවක් දායාද වන බව දන්නා රජය, ගෙවුණු සිවු වසරේදී රට පුරා සිදුකළ මහා සංවර්ධන ව්‍යාපෘති රාශියකි.ඒ සඳහා යෙදවූ මුදල් ප්‍රමාණය ද දැවැන්ත වේ. කෑගල්ල දිසාවේ ගම්මාන 1677 පුරා විවිධ ව්‍යාපෘති මගින් කෘෂිකර්මාන්ත අංශ සංවර්ධනයට රජය 2006 – 2009 කාලයේ වැය කළ මුදල රුපියල් මිලියන 532.30 කි. ව්‍යාපෘති සංඛ්‍යාව 71 කි.රුපියල් මිලියන 92.99 ක වියදම් දරමින් 2006 වසරේ කෘෂි ව්‍යාපෘති 27 ක් කෑගල්ල දිසාවේ නිමාවට පත් කළ රජය, 2007 වසරේ කෘෂි ව්‍යාපෘති 23 ක් සඳහා රුපියල් මිලියන 117.29 වැය කළේ ය.2008 වසරේ ව්‍යාපෘති 16 ක් සඳහා රුපියල් මිලියන 121.90 ක් ද, 2009 වසරේ දී ව්‍යාපෘති 5 ක් සඳහා රුපියල් මිලියන 32.03 ක් ද, කෑගල්ල දිසාවේ සංවර්ධනයට යොදවනු ලැබීය.නැණ නුවණ පෑදීම උදෙසාඅධ්‍යාපන සංවර්ධනය වෙනුවෙන් රජය කෑගල්ල දිසා මූලික කරගෙන, ගෙවුණු සිවු වසරේ අවසන් කළ ව්‍යාපෘති ප්‍රමාණය 210 කි. මේ සඳහා රජය වැය කළ මුදල රුපියල් මිලියන 49.90 ක් වේ.2006 වසරේ ව්‍යාපෘති 25 ක් නිමාවට පත් කිරීමට රජය රුපියල් මිලියන 5 ක් වැය කර තිබේ. 2007 වසරේ අධ්‍යාපන සංවර්ධන ව්‍යාපෘති 24 ක් වෙනුවෙන් රුපියල් මිලියන 5.55 ක් ද දායක කළේ ය. 2008 වසරේ දී රුපියල් මිලියන 7.32 ක් ද, 2009 වසරේ දී රුපියල් මිලියන 3.17 ක් ද, රජය සිය ප්‍රතිපාදන කෑගල්ල දිස්ත්‍රික්කයට ලබා දුන්නේ අධ්‍යාපන සංවර්ධන ව්‍යාපෘති 161 ක් වෙනුවෙනි.පසුගිය සිවු වසරේ කෑගල්ල දිසාව ආවරණය කළ මුළු සංවර්ධන ව්‍යාපෘති අතරින් වැඩි ම ව්‍යාපෘති ප්‍රමාණයක් සිදුවූයේ ග්‍රාමීය මාර්ග සංවර්ධන අංශයේය. දෙවැනි වැඩිම ව්‍යාපෘති ප්‍රමාණයක් කෑගල්ලේ සිදුකෙරුණේ ජල සම්පාදන අංශයේ ය. එම ප්‍රමාණය 748 කි. ඒ සඳහා රජය ලබා දුන් ප්‍රතිපාදන රුපියල් මිලියන 54.66 ක් වේ.2006 වසරේ කෑගල්ල දිසාවට ජල සම්පාදන ව්‍යාපෘති 609 ක් සඳහා රුපියල් මිලියන 26.16 ක් වැය කළ රජය, 2007 වසරේ ව්‍යාපෘති 57 ක් සඳහා රුපියල් මිලියන 13.05 ක් ද, 2008 වසරේ රුපියල් මිලියන 12.26 ක් වැය කරමින් ජල ව්‍යාපෘති 50 ක් ද, කෑගල්ල දිසා ජනතාව වෙත දායාද කළේ ය.එසේ ම 2009 වසරේ දී රජය ජල ව්‍යාපෘති 32 ක් නිමාවට පත් කළේ රුපියල් මිලියන 11.60 ක මුදලක් ඒ සඳහා යොදවමිනි.නිවාස සිහිනය සැබෑ වීමහිසට සෙවණ සදන නිවසක් ඕනෑම පුරවැසියෙකුගේ සිහිනයකි. කෑගල්ල දිසාවේ නිවෙස් අහිමිව සිටි පවුල් රැසකට සෙවණ සදමින් නිවාස ව්‍යාපෘති 402 ක් රජයේ රුපියල් මිලියන 157.10 ක වියදමින් සාදා දෙනු ලැබුවේ පසුගිය සිවු වසරේ දී ය.2006 වසරේ නිවාස ව්‍යාපෘති 2 ක් ක්‍රියාත්මක කරමින් ආරම්භ කළ එම වැඩපිළිවෙළට රජය වැය කළ මුදල රුපියල් මිලියන 40.15 කි. 2007 වසරේ දී ව්‍යාපෘති 13 ක් ද, 2008 වසරේ දී ව්‍යාපෘති 23 ක් ද, එසේ නිමාවට පත් කළ රජය, ඒ සඳහා රුපියල් මිලියන 105.35 ක ප්‍රතිපාදන ලබා දුන්නේ කෑගල්ල දිසාවට ය.පෙර තෙවසරට වඩා මේ වසරේ (2009) නිවාස ව්‍යාපෘති වැඩි ප්‍රමාණයක් කෑගල්ල දිසාවේදී අවසන් කළ රජය, ඒ සඳහා වැය කළ මුදල රුපියල් මිලියන 34.35 ක් වේ. මේ සඳහා වැය කළ සියලු ප්‍රතිපාදන හේතුවෙන් ගෙවුණු සිවු වසරේ කෑගල්ල දිසාවේ කළ නිවාස ව්‍යාපෘති 402 න් අඩකට ආසන්න වූ ව්‍යාපෘති 184 ක් නිම කෙරුණේ මේ වසරේදීය.සෞඛ්‍ය ක්ෂේත්‍රයේ සංවර්ධනය උදෙසා රජය කෑගල්ල දිසාව සඳහා පසුගිය 2006 – 2009 කාලයේදී වැය කළ මුදල රුපියල් මිලියන 173.60 කි. ව්‍යාපෘති 424 ක් ක්‍රියාත්මක කරමින් ජනතා සුබසෙත සඳහා වැය කළ ඒ අතිමහත් මුදල් ප්‍රමාණය කෑගල්ල දිසා ප්‍රජාවගේ සෞඛ්‍යය නැංවීම අරමුණු කොට සිදු වූවකි.2006 වසරේ ව්‍යාපෘති 145 ක් ද, 2007 වසරේ ව්‍යාපෘති 79 ක් ද, 2008 වසරේ ව්‍යාපෘති 85 ක් ද, 2009 වසරේ ව්‍යාපෘති 115 ක් ද ලෙස සිදුකෙරුණ එම ක්‍රියාදාමයන් සඳහා 2006 වසරේ දී රුපියල් මිලියන 68.945 ක් ද, 2007 වසරේ දී රුපියල් මිලියන 23.10 ක් ද, 2008 වසරේ දී රුපියල් මිලියන 47.20 ක් ද, 2009 වසරේ දී රුපියල් මිලියන 20.84 ක් ද ලෙස රජය ප්‍රතිපාදන ලබා දී තිබේ.ගමට විදුලියවිදුලි අවශ්‍යතා සැපැයීම නාගරික ජනතාව මෙන් ම ග්‍රාමීය ජනතාවගේද සුබසෙත සඳහා මූලික අවශ්‍යතාවක් වේ. මේ බව හඳුනාගත් රජය, ගෙවුණු සිවු වසරේ කෑගල්ල දිසාව ආවරණය වන පරිදි සිදුකළ විදුලි ව්‍යාපෘති ප්‍රමාණය 331 කි. මේ සඳහා වැය කළ මුදල රුපියල් මිලියන 311.30 කි.නාගරික සංවර්ධනය ඕනෑම දිසාවක ජනතාවගේ අවශ්‍යතා පහසු කරයි. ගෙවුණු හතර අවුරුද්දේ රජය මගින් කෑගල්ල දිසාවේ නාගරික සංවර්ධන ක්‍රියාදාම 347 ක් නිම කර තිබේ. මේ සඳහා වැය කළ මුදල රුපියල් මිලියන 200.26 කි.ගෙවුණු සිවු වසරේ කෑගල්ල දිසාවේ ජනතාව ලද මේ මහා සංවර්ධන පෙළහර, මහින්ද රාජපක්‍ෂ ජනපතිවරයාගේ පළමු කාර්තුවේ ලැබූ දායාද වේ. යුද ගිනි නිවී රටට සාමය උදා වී ඇති මේ කාලයේ, පෙර සංවර්ධන වැඩපිළිවෙළ මෙන් සිය දහස් ගුණයක සංවර්ධන ක්‍රියාදාම රට තුළ යළි ගොඩනැඟෙනු ඇත්තේ රජයේ දූරදර්ශී නායකත්වයේ වාසනාව ජනතාව සමඟ වන නිසා ම ය.</content>
  </post></root>