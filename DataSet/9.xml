<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r1004066</link>
    <topic>කළු ගගට බිලි දුන් අමිලගේසොයුරු සොයුරියන්ටරුපියල් ලක්ෂ 16ක්</topic>
    <author>කළුතර විශේෂ සැම්සන් ප්‍රේමසිරි</author>
    <content>තම මව විසින් කළු ගඟට දමනු ලැබීමෙන් මියගිය අමිල සඳරුවන් ගේ සහෝදරයා හා සහෝදරියන් තිදෙනා වෙනුවෙන් ආරම්භ කරන ලද බැංකු ගිණුමට රුපියල් දහසය ලක්‍ෂ විසිතුන් දහස් දෙසිය පණස් අටක මුදලක් එකතු වී තිබේ.දෙස් විදෙස් පරිත්‍යාගශීලීන් ඇතුළු විවිධ සංවිධාන මගින් මුදල් පරිත්‍යාග කර ඇත.එම මුදල දරුවන් සිව්දෙනා අතර සමසේ බෙදී යන සේ මහජන බැංකු ගිණුම් පොත්වල රුපියල් හාරලක්‍ෂ පන්දාස් අටසිය හතරයි ශත තිස්හය බැගින් එක් අයකු වෙනුවෙන් තැන්පත් කැර තිබේ.එම බැංකු ගිණුම් පොත් දරුවන්ට බාරදීමේ චාම් උත්සවයක් කළුතර බෝධියේ උඩ මළුවේ පිහිටි ධර්ම ශාලාවේදී 5 වැනි දා පෙරවරුවේ පැවැත්විණි.පැමිණ සිටි පිරිස පන්සිල්හි පිහිටුවන ලද්දේ උතුරු කළුතර අසෝකාරාම විහාරාධිපති පරකඩුවේ සරණංකර නාහිමියන් විසිනි.ආර්ථික අමාරුකම් තිබුණු පලියට දරුවන් මේ අන්දමට නැතිකර දැමීම සුදුසු නැති බවත්, දරුවන් හදාවඩා ගැනීමට දෙනවා නම් ඒ සඳහා ඉදිරිපත්වීමට පිරිස් සිටින බවත් උන්වහන්සේ පැවසූහ.අධ්‍යාපනික පොත්පත් ඇතුළු ත්‍යාග පාර්සල් රාශියක් මෙහිදී දරුවන්ට බාරදෙන ලදී. ඊට අමතරව බාල දියණියට හා වැඩිමල් සහෝදරයාට ද පාපැදි දෙකක් මෙහිදී භාරදෙන ලදී.තෑගිබෝග භාරදෙන අවස්ථාවේදී පැමිණ සිටි බොහෝ දෙනාගේ දෙනෙත් කඳුලින් පිරීයනු දක්නට හැකි විය. පරිවාස හා ළමාරක්‍ෂක සේවා කොමසාරිස් ජගත් වැල්ලවත්ත, ස්වර්ණවාහිනියේ කළමනාකාර අධ්‍යක්‍ෂ ජීවක එදිරිසිංහ, කළුතර මූලස්ථාන පොලිස් ස්ථානාධිපති ප්‍රධාන පොලිස් පරීක්‍ෂක සමන්ත වෙදගේ, කළුතර බෝධි භාරකාර මණ්ඩලයේ සාමාන්‍යාධිකාරී ඩී. ඩී. එස්. බණ්ඩාරනායක යන මහත්වරු ඇතුළු ස්වර්ණවාහිනී ප්‍රවෘත්ති අංශයේ නිලධාරීහු ද කළුතර කාන්තා හා ළමා කාර්යාංශයේ ස්ථානාධිපතිනි පොලිස් පරීක්‍ෂක මල්කා තුෂාරි මහත්මිය ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r1004067</link>
    <topic>අනුරාධපුර ඉංජිනේරු සේවා පාසලේආධුනික සෙබළු 308ක් විසිර යති</topic>
    <author>හිදෝගම සමූහ චිත්‍රාරත්න කළුආරච්චි සහ ජයගඟ සමූහ නිරෝධනී වනසිංහ</author>
    <content>අනුරාධපුර ඉංජිනේරු සේවා වෘත්තීය පාසලේ ආධුනික සෙබළුන් 309 දෙනකු විසිර යාමේ උළෙල පසුගියදා උත්සවාකාරයෙන් පැවැත්විණ. කපිතාන් ලක්ෂ්මන් මහතාගේ අධීක්ෂණය යටතේ අප එම ස්ථානයට යන විට විසිර යන සෙබළුන්ගේ මව්පිය - වැඩිහිටි විශාල පිරිසක් එහි එක්රොක්වී සිටියෝය.ලුතනන් කර්නල් එල්. කේ. ද සිල්වා මහතා ගේ ආරාධනය පරිදි ප්‍රධාන අමුත්තා ලෙස කර්නල් ජේ. ඩී. අයි. රොද්‍රිගෝ මහතා සහභාගි විය.දුමින්ද රුක්මාල් ආධුනික සෙබළා හැම අතින්ම අතිදක්ෂ සෙබළා ලෙස ප්‍රධාන ආරාධිත කර්නල් රොඩ්රිගෝ වෙතින් ඉහළම සම්මානය ලබා ගත්තේය.බේරුවලින් පැමිණි හිමාලි සරෝජනී මහත්මිය (26) – අපේ පවුලේ 4 දෙනායි. මල්ලී හැමදාම කිය කියා හිටියේ යුධ හමුදාවට යන්න ඕන කියා.විනය ගරුක රටක් හදන්න නම් විනය ගරුක ජනතාවක් බිහිකරන්න ඕන.යුධ හමුදාවෙන් ඒ විනයගරුක බව ලැබෙනවා. ඒ නිසා මා යුධ හමුදාවට බැඳෙනවා කියා හැමවිටම ඔහු අප සමග කීවා.වැලිමඩ සිට පැමිණි යූ. ඩී. ඉන්ද්‍රානි මහත්මිය (22) - යුධ හමුදාවට බැඳී රට සංවර්ධනය කිරීමට දායක වීම අරමුණු කරගෙන මගේ අයියා යුධ හමුදාවට බැඳුණා. යුධ හමුදාවේ ලබන පුහුණුව ඉතාම වටිනවා. ජීවිතය ලස්සනට ගෙනයන්න එය මහත් උපකාරයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r1004068</link>
    <topic>පියකු සහ තරුණ දියණියන් දෙදෙනකුගේ මළ සිරුරු උඩවලවේ නිවෙසක</topic>
    <author>උඩවලව සමූහ පොඩිමහත්තයා</author>
    <content>පියකු සහ තරුණ දියණියන් දෙදෙනකුගේ මළ සිරුරු උඩවලව කොළඹගේආර ගම්බාර දේවාලය අසල ඔවුන් පදිංචි නිවෙසේ තිබී ඊයේ සවස සොයාගත් බව උඩවලවේ පොලිසිය කියයි.පනස්පස් හැවිරිදි ගුණපාල (පියා) සහ ඔහුගේ දියණියන් වන විසි අට හැවිරිදි නිරූපමා දමයන්ති 25 හැවිරිදි දයානි දිල්රුක්‍ෂි ගේ සිරුරු පොලිසිය විසින් මෙසේ සොයාගෙන තිබේ.මේ තිදෙනාගේ මරණ මනුෂ්‍ය ඝාතනයක්ද එසේත් නැතිනම් සියදිවි නසාගැනීමක්ද යන්න පොලිසිය සොයාගෙන යයි.ගුණපාලගේ බිරිය විදේශගතව සිටින්නීය. මළ සිරුරු මුලින්ම දැක ඇත්තේ එම නිවෙසට ඊයේ උදෑසන ගිය ඥාතියකු විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r1004069</link>
    <topic>රට ගිය දුව මිය ගියැයි කියාවෙනත් සිරුරක් නිවසට එවලා</topic>
    <author>පෝද්දල සමූහජයන්ත කල්යානන්ද ඡායාරූප - පෝද්දල සමූහජයන්ත කල්යානන්ද</author>
    <content>ගාල්ල දඩල්ලේ සිට ඕමානයේ රැකියාවකට ගිය සිව්දරු මවක එහිදී හදිසි අනතුරකින් මරුමුවට පත්වීයැයි කියා ඇගේ දේහය මෙරටට එවා ඇතත් එය ඇගේ නොවේයැයි ඥාතිහු පවසති.තිස් හැවිරිදි චමිලා වීරසිංහ මහත්මියගේ බවට තහවුරු කැරුණු දේහයක් ඇගේ නිවෙසට පසුගියදා එවනු ලැබිණි.එය තම දියණියගේ නොවේයැයි ඇගේ මව්පියෝ අවධාරණය කරති. මේ පිළිබඳව විධිමත් පරීක්ෂණයක් පවත්වන ලෙස ඉල්ලමින් ගාල්ල මූලස්ථාන පොලිසියට සහ විදේශ සේවා නියුක්ති කාර්යාංශයට පැමිණිලි කළ බවද ඔවුහු පවසති. ගාල්ල දඩල්ලේ පදිංචි චමිලා වීරසිංහ මහත්මිය දහසක් පැතුම් හද පුරවාගෙන විදේශගත වූවාය.පියා අහිමි තම දරුවන් හතරදෙනාට සුබ අනාගතයක් උදාකර දීම ඇගේ එකම පැතුම විය.ඇගේ පියා වන ඩබ්ලිව්. එම්. සිරිසේන (55), එච්. ඉන්ද්‍රාවතී (51) ඇගේ මව පවසනුයේ මෙය මහා අභිරහසක් බවත් මළ සිරුර තම දියණියගේ නොවන බවත්ය.මගේ දුව රතුයි, ලස්සනයි, ඇගේ බෙල්ලේ අලුහම් තිබුණා. අපට ලැබුණ මළ සිරුර කළුයි. කකුලක් කොටයි. කොහොමවත් මගේ දියණියගේ රූපය ගෑවිලාවත් නැහැ. ගුවන් තොටුපොළේ දී අපි දිගින් දිගටම මළ සිරුර බලන්න ඉල්ලුවත් ඉඩ ලැබුණේ නැහැ යැයි චමිලාගේ මව ඉන්ද්‍රාවතී මහත්මිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r10040610</link>
    <topic>බස් 20ක් ගිය අඹතලේ-කොළඹ පාරේ දැන් එක් බසයක්වත් නෑ</topic>
    <author>කොළොන්නාව සමූහ ඒ. සුමනසේන</author>
    <content>මාර්ග අංක 151 යටතේ බස් 20 ක් ධාවනය කළ අඹතලේ - කොළඹ බස් මාර්ගයේ එම ගමනාන්තය දක්වා අද කිසිදු බස් රථයක් ධාවනය නොවීම එම මාර්ගයේම ආසන්න ප්‍රදේශ ගණනාවක ජීවත්වන මගී ජනතාවට විශාල අපහසුවකි.මේ වනවිට එම ධාවන මාර්ගය ඔස්සේ තොටළඟ සිට පුරහල දක්වා එක් බස් රථයක් පමණක් (ලං.ග.ම.) ධාවනය කරවනු ලැබූවත් එය කටුපැලැල්ල හන්දියෙන් හරවා සේදවත්ත සිද්ධාර්ථ විදුහල හරහා වැල්ලම්පිටිය මාර්ගයෙන් පුරහල දක්වා ගමන් කරන අතර මෙය වෙන්නවත්ත, බ්‍රැන්ඩියාවත්ත, කැලණිමුල්ල වැනි කැලණිගඟ අසල මහා මාර්ගයට ආසන්නව පදිංචි තමන්හට එතරම් ප්‍රයෝජනයක් නැතිබව එම ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r10040611</link>
    <topic>එක්දරු පියකු පිහියෙන් ඇන මරලා</topic>
    <author>හසලක සමූහ බන්දුල ගොඩකුඹුර</author>
    <content>මහියංගන දම්බරාව පදිංචි විසි හත්වියැති එක්දරු පියකු පිහි ඇනුම්කා 4 දා රාත්‍රී 10.00ට පමණ මියගිය බව මහියංගන පොලිසිය සඳහන් කරයි. මේ මරණය සම්බන්ධව එක් පුද්ගලයකු අත්අඩංගුවට ගත් බව ද පොලිසිය සඳහන් කෙළේය. අත්අඩංගුවට ගත් තැනැත්තා සමග මියගිය තැනැත්තා එකට මත්පැන් පානය කොට ඇතිවූ වචන හුවමාරුවකදී මේ මරණය සිදුවී ඇති බව පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=s1004061</link>
    <topic>බීච් වොලිබෝල් කණ්ඩායම තායිලන්ත සංචාරයකට හෙට පිටත්ව යයි</topic>
    <author/>
    <content>මේ මස 9 වැනි දින සිට 17 වැනි දින දක්වා තායිලන්තයේ පතලන්ග් සහ සොන්කාලා යන නගරයන් හීදී පැවැත්වෙන ආසියාතික බීච් වොලිබෝල් තරගාවලියට සහභාගීවන ශ්‍රී ලංකා ජාතික බීච් වොලිබෝල් කණ්ඩායම හෙට (7) දිවයිනෙන් පිටත් වීමට නියමිතය. 2003 වර්ෂයේ සිට මේ දක්වා අඛණ්ඩව මෙම තරගාවලියට සහභාගී වන ශ්‍රී ලංකා ක්‍රීඩකයින් පසුගිය වසරේ තරගාවලියේ දී 05 වන සහ 06 වන ස්ථාන දිනාගැනීමට සමත් වූහ.මෙහිදී ශ්‍රී ලංකා ගුවන් හමුදාව නියෝජනය කරන පුබුදු ඒකනායක සහ සම්පත් පීරිස් එක් කණ්ඩායමක්ද, ශ්‍රී ලංකා නාවික හමුදාව නියෝජනය කරන මහේෂ් පෙරේරා සහ වසන්ත රත්නපාල අනෙක් කණ්ඩායමද නියේජනය කරති. ජාතික බීච් වොලිබෝල් පුහුණුකරු ප්‍රසන්න උදය කුමාර මහතා කණ්ඩායමේ පුහුණුකරු ලෙසට කටයුතු රන අතර බලඝණ නායක පී. එන්. ද කොස්තා කණ්ඩායමේ කළමනාකරු ලෙස කටයුතු කරනු ලබයි.ලබන ඔක්තෝබර් මාසයේ දී ඕමානයේ පැවැත්වීමට නියමිත ආසියානු වෙරළ තරගාවලියට (Asian Beach Games) සහ දෙසැම්බර් මාසයේ පැවැත්වීමට නියමිත 16 වන ආසියාතික ක්‍රීඩා උළෙලට (Asian Games) සහභාගී වීමට නියමිත ශ්‍රී ලංකා බීච් වොලිබෝල් ක්‍රීඩකයන් හට ඊට ප්‍රථම තවදුරටත් අන්තර්ජාතික අත්දැකීම් ලබාගැනීමට මෙම තරගාවලිය ඉතා වැදගත් වන බව ශ්‍රී ලංකා වොලිබෝල් සම්මේලනයේ අදහස වී තිබේ.2009 වසරේ බංග්ලාදේශයේ පැවැති ආසියා ෆැසිපික් බීච් වොලිබෝල් තරගාවලියේ දී ලෝකඩ පදක්කමක් දිනාගනිමින් ශ්‍රී ලංකා වොලිබෝල් ක්ෂේත්‍රයේ නව පිබිදීමක් ඇතිකිරීමට මහේෂ් පෙරේරා සහ වසන්ත රත්නපාල යන ක්‍රීඩකයන්ට හැකියාව ලැබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=s1004062</link>
    <topic>මාස්ටර් ටෙනිස් කිරුළ රොඩික් ට</topic>
    <author>මියාමි (ඒ. එෆ්. පී.)</author>
    <content>ටෙනිස් ලොව සුපිරි ක්‍රී‍්‍රඩකයින් රැසක් පරාජයට පත් කරමින් මියාමි ඒ. ටී. පී. මාස්ටර්ස් ටෙනිස් තරගාවලියේ අවසන් මහා තරගයට පැමිණි චෙකෝ රාජ්‍යයේ තෝමස් බර්ඩිච් ගේ ගමන නවතාලීමට අමෙරිකාවේ ඇන්ඩි රොඩික් සමත් විය.ජගත් ටෙනිස් ශ්‍රේණිගත කිරීම්වල 6 වැනි ස්ථානයේ පසුවන රොඩික් අවසන් තරගයේදී 7 – 5 ක් සහ 6 – 4 ක් ලෙස බර්ඩිච් පරදවා මියාමි ටෙනිස් කිරුළ දිනාගත්තේය. මේ තරගාවලියේ සිවුවැනි වටයේදී අංක 1 ටෙනිස් ක්‍රීඩක ස්විට්සර්ලන්තයේ රොජර් ෆෙඩරර් පරාජය කිරීමෙන් ටෙනිස් ලෝලීන්ගේ අවධානය දිනාගත් බර්ඩිච් සෙසු ක්‍රීඩකයන්ගේ හදගැස්ම වැඩිකිරීමට ද සමත්ව සිටියේය.මීට පෙර 2004 වසරේදී මියාමි ටෙනිස් කිරුළ දිනාගත් රොඩික් මෙවර අවසන් පූර්ව තරගයේදී ශ්‍රේණිගත කිරීම්වල සිවුවැනි ස්ථානයේ පසුවන රෆායල් නඩාල් පරාජයට පත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=s1004063</link>
    <topic>ජයවර්ධන අණසක පතුරුවයි</topic>
    <author/>
    <content>අයි.පී.එල් තරගමාලාවට සහභාගී වී සිටින ශ්‍රී ලංකා පිතිකරුවන් ගේ ලකුණු අහේනිය අකාමකා දැමූ පන්ජාබ් පිලේ මහේල ජයවර්ධන පන්දු 59කදී හතරේ පහර 14ක් සහ හයේ පහර 3ක් සමඟ නොදැවී ලකුණු 110 ක් රැස් කරමින් කල්කටා නයිට් රයිඩර්ස් පිලට එරෙහිව කඩුලු 8ක ජයග්‍රහණයක් කරා තම පිල මෙහෙයවීමට සමත් විය.ජයවර්ධනට අනගි සහයක් ලබාදුන් පන්ජාබ් පිලේ නායක කුමාර් සංගක්කාර ලකුණු 38ක් රැස් කළ අතර යුවරාජ් සිං නොදැවී ලකුණු 33ක් රැස් කළේ ය.පළමුව පන්දුවට පහර දුන් කල්කටා පිල කඩුලු 3කට ලකුණු 200ක් වාර්තා කළේ ය. ක්‍රිස් ගේල් ලකුණු 88ක් රැස් කළ අතර සෞරව් ගංගුලි ලකුණු 36ක් ද මනෝජ් තිවාරි ලකුණු 35 ක් ද රැස් කළහ. ඇන්ජලෝ මැතිව්ස් නොදැවී ලකුණු 17ක් ලබා ගත්තේ ය.මේ අතර බැංග්ලෝර් කණ්ඩායම ලකුණු 37කින් පරාජයට පත් කළ දිල්ලි පිල ප්‍රසාද ලකුණු සටහනේ දෙවැනි ස්ථානය හිමි කර ගැනීමට සමත් විය. මේ අනුව දෙවැනි ස්ථානයේ පසු වූ බැංග්ලෝර් පිලට තෙවැනි ස්ථානයට පසු බැසීමට සිදුවිය.දිල්ලි පිල කඩුලු 5කට ලකුණු 184ක් රැස් කළේ ය. ඊට පෝල් කොලින් වුඩ් නොදැවී ලකුණු 75ක් එකතු කළ අතර විරේන්ද්‍ර ෂෙවාග් ලකුණු 35කින් දායක විය.පිළිතුර ඉනිම ක්‍රීඩා කළ බැංග්ලෝර් පිලට ලබාගත හැකිවූයේ කඩුලු 9කට ලකුණු 147ක් පමණි. ජැක් කලීස් ලකුණු 54 ක් ද රෝස් ටේලර් ලකුණු 22ක් ද රැස් කළ අතර පන්දු යැවීමේදී අමිත් මිෂ්රා සහ ප්‍රදීප් සංවාන් කඩුලු 3 බැගින් දවාලුහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=s1004064</link>
    <topic>ජාතික ක්‍රීඩා පරිපාලනයටඋතුරෙන් නියෝජිතයෙක් එක් කළා</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩාවෙන් ජාතික සමගිය ඇති කිරීම වඩාත් තහවුරු කිරීම සඳහා වොලිබෝල් සම්මේලනයේ විධායක කමිටුවට යාපනයේ කේ. මනෝහරන් මහතා පත්කළ බව ශ්‍රී ලංකා වොලිබෝල් සම්මේලනයේ සභාපති හා වරාය සංවර්ධන ඇමැති ඩිලාන් පෙරේරා මහතා පැවැසීය.‘මහින්ද චින්තන’ ප්‍රතිපත්තිය අනුව ක්‍රීඩාව සංවර්ධනය කිරීමට ජාති ආගම් භේද නොමැතිව ඒකරාශී වීම වැදගත් බව ඇමැති ඩිලාන් පෙරේරා මහතා අවධාරණය කළේය.ශ්‍රී ලංකා වොලිබෝල් සම්මේලනයේ නිලවරණය පසුගියදා පැවැති අතර එහිදී ඇමැති ඩිලාන් පෙරේරා මහතා හය වැනි වසරටත් සභාපති ධූරයට නිතරගයෙන් තේරීපත්විය.විධායක සභාවට තේරීපත්වූ යාපනයේ කේ. මනෝහරන් මහතා එහි වොලිබෝල් සංගමයේ ලේකම්වරයා වෙයි. ශ්‍රී ලංකා වොලිබෝල් ඉතිහාසයේ වසර 40 කට පසුව උතුරු පළාතෙත් වොලිබෝල් සම්මේලනයට නිලධාරියෙකු පත්වීමද විශේෂත්වයකි.මා වොලිබෝල් සම්මේලනයේ සභාපති තනතුර භාරගත් විගස පදනම් ආයතනයේ දී ජාතික සමුළුවක් කැඳෙව්වා. වොලිබෝල් ක්ෂේත්‍රයේ සෑම තරාතිරමක අය, මාධ්‍යවේදීන් හා විද්වතුන්ගෙන් සමන්විත වූ වොලිබෝල් ජාතික සමුළුවේදී ජාතික සැලැස්මක් නිර්මාණය වුණා.ඒ සැලැස්ම අනුව කටයුතු කිරීම නිසා වොලිබෝල් ක්‍රීඩාව ඉදිරියට ගියා. කව්රු සභාපති පුටුවට ආවත් ඉලක්කයක් අනුව කටයුතු කළ හැකි පසුබිමක් සකසා අවසානයි” පෙරේරා මහතා සඳහන් කළේය. ගෙවී ගිය කාලය තුළදී ශ්‍රී ලංකා වොලිබෝල් සම්මේලනය මගින් ජ්‍යෙෂ්ඨ කනිෂ්ඨ හා යොවුන් කණ්ඩායම් සඳහා ජාත්‍යන්තර තරග අත්දැකීම් විශාල වශයෙන් ලබාදීමට ක්‍රියා කළේය.“ආසියාවේ හොඳම වොලිබෝල් කණ්ඩායම් අටට පැමිණීම කාලයක සිට තිබුණ සිහිනයක්. 7 වැනි ආසියානු යොවුන් වොලිබෝල් තරගාවලියේදී ඔස්ට්‍රේලියාව පරාජය කරමින් හොඳම කණ්ඩායම් අට අතරට පැමිණියා. ඉදිරියේදී වොලිබෝල් ක්‍රීඩාවෙන් තවත් ජයග්‍රහණ අත්කර ගැනීමට හැකි බව මගේ විශ්වාසයයි” ඇමැති ඩිලාන් පෙරේරා මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=s1004065</link>
    <topic>එංගලන්ත දඟ පන්දු යවන්නාපොලිස් අත්අඩංගුවේ</topic>
    <author/>
    <content>එංගලන්ත පිලේ සුපිරි දඟ පන්දු යවන්නා වන ග්‍රෙහැම් ස්වාන් බීමත්ව රිය පැදවීමේ චෝදනාව මත පොලිස් අත්අඩංගුවට පත්වූ බව ඔහුගේ ක්‍රීඩා සමාජය වන නොටිංහැම්ෂයර් ප්‍රාන්ත පිල තහවුරු කළේ ය. ලොව හොඳම පන්දු යවන්නන්ගේ ලැයිස්තුවේ දෙවැනි ස්ථානයේ පසුවන ස්වාන් පසුව ඇපමත නිදස් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=s1004066</link>
    <topic>ජාත්‍යන්තර පාසල් ක්‍රිකට් තරගාවලියේ 13 න් පහළ සූරතාවය</topic>
    <author>ඡායාරූපය රුසෙයික් ෆාරුක්</author>
    <content>දීපව්‍යාප්ත ජාත්‍යන්තර පාසල් අතර පැවැති ක්‍රිකට් තරගාවලියේ අවුරුදු 13 න් පහළ සූරතාවය කොළඹ දිල්ෂාන් ජාත්‍යන්තර පාසල දිනාගත්තේය. කණ්ඩායමේ නායක ඒ. බාසිත්ට බස්නාහිර පළාත් සභා මන්ත්‍රී ආර්. දුමින්ද සිල්වා මහතා අතින් කුසලානය පිරිනැමුණු අයුරු. විදුහල්පති මහාචාර්ය අෂ්රෆ් අලි මහතා ද ඡායාරූපයේ සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=s1004067</link>
    <topic>මොරටුව ක්‍රිකට් පාසලේ කණ්ඩායම් 2ක්බැංගලෝරයේ තරගාවලියකට</topic>
    <author/>
    <content>මොරටුව ක්‍රිකට් පාසලේ වයස අවුරුදු 13 න් සහ 15 න් පහළ කණ්ඩායම් ඉන්දියාවේ බැංගලෝරයේ ආරම්භවන ඕවර 30 ක්‍රිකට් තරගාවලියකට සහභාගීවීම සඳහා අද (6) පිටත්වීමට නියමිතය.බැංගලෝරයේ මැක්ස්පෝට්ස් ආයතනයේ අධ්‍යක්ෂක ඇන්ටන් ස්ලොවින් විසින් සංවිධානය කරනු ලබන මේ තරගාවලිය සඳහා ජේ. පී. නගර් ක්‍රිකට් ඇකඩමිය, ජේ. නගර් ක්‍රිකට් පාසල, මැක්ස් ස්පෝට්ස් ආයතනය, බැංගලෝර් ජාත්‍යන්තර පාසල සහ ඉන්දුස් ජාත්‍යන්තර පාසලේ කණ්ඩායම් සහභාගි වන අතර මොරටුව ක්‍රිකට් පාසල එම කණ්ඩායම් සමග තරග වැදීමට නියමිතය. 1988 වසරේදී ආරම්භ කරන ලද මොරටුව ක්‍රිකට් පාසල අධ්‍යක්ෂක බන්දුල ද සිල්වා යටතේ මෙවර බැංගලෝරයේ සංචාරය කරනුයේ 8 වැනි වතාවටය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=f1004061</link>
    <topic>බැසිල් කියන්නේපණ අදිනතුරුවැඩකරන මිනිහෙක්</topic>
    <author>සාකච්ඡා කෙළේ ජයසිරි මුණසිංහ</author>
    <content>* පාර්ලිමේන්තු මහා මැතිවරණයට දින නියම කොට, නාමයෝජනා භාරදී, ප්‍රචාරක කටයුතු ඇරඹූ මුල් කාලයේ අපි, ඔබ සමඟ ඉදිරිය ගැන කතාබහ කළා. දැන් මැතිවරණයට ඇත්තේ තව දින දෙකයි. කොහොමද? මේ කාලය තුළ ජනතාවගේ ක්‍රියාකාරීත්වය. උනන්දුව?ඇත්තටම එක්සත් ජනතා නිදහස් සන්ධානයේ කණ්ඩායම ලෙස අපි ඉතාම පිළිවෙලකට, නිසි ගොනුවක් ඔස්සේ මැතිවරණ ප්‍රචාරක කටයුත්තේ් නියැළුණා. මුලින්ම ජනතාව හමුවට ගෙයින් ගෙට ගොස් ඔවුන් දැනුවත් කිරීම් කළා. කුඩා කණ්ඩායම් ලෙස ඔවුන් හමුවුණා. විවිධ රැකියා, වෙනත් විශේෂ ලක්ෂණ, ස්වරූපයන් අනුව කණ්ඩායම් ලෙස ඔවුන් කැඳවා සාකච්ඡා කළා. දැන් ඡන්දයට දවස් දෙකයි තිබෙන්නේ. එන්න එන්නම ජනතාවගෙන් අපිට ලැබුණු ආශිර්වාදය කැමැත්ත වැඩිවෙලා තිබෙනවා.* ජනතා විශ්වාසය ඔබ කණ්ඩායම වෙත දිනා ගැනීමට උදව් වූ ඒ නායකත්වය, බලවේගය ගැන යමක් පැහැදිලි කිරීමක් කළ හැකිද?ජනාධිපතිතුමාගේ් නායකත්වය මෙහිදී අපිට විශාල ශක්තියක් වුණා. එතුමා මේ රටේ දෙවැනිවර ජනාධිපති ධූරයට පත්වුණේ වැඩි ඡන්ද ලක්ෂ 18 ක් අරගෙන. එහිදී වැඩිම ඡන්ද සංඛ්‍යාවත්, එතුමාට ලැබුණේ මේ ගම්පහින්. මේ මොහොතේ ඒ ජනතාවට අවංකවම ස්තුතිය පළ කරන්නත් මම අමතක කරන්නේ නෑ. ජනාධිපතිතුමා කියන දේ කරන, කරන දේ කියන නායකයෙක්. එතුමාගේ ශක්ති සම්පන්න නායකත්වය, අවවාද, අනුශාසනා අනුමැතින් මත වැඩකටයුතු සිදුකළ අප කණ්ඩායමට වැඩි ජනතා ප්‍රසාදයක් ලබා ගැනීමට හැකිවුණා.ඒවාගේමයි මහින්ද චින්තන ඉදිරි දැක්ම වැඩපිළිවෙල. අපේ රටේ තිස් අවුරුදු ශාපයක් තිබ්බා. ඒ කුරිරු යුද්ධය එය නිමා කිරීමට ජනාධිපතිතුමාට අවුරුදු හතරකට අඩු කාලසීමාවකදී කරන්නට හැකිවුණා. දැන් මේ රටේ අවුරුදු 60ක් 65 ක් තිස්සේ තිබෙන ඌණ සංවර්ධිත තත්ත්වයෙන් රට නිදහස් කර ගැනීමට සිදුවී තිබෙනවා. එය ‘මහින්ද චින්තන’ ඉදිරි දැක්මෙන් සිදු කරනවා. අපේ රට ආසියාවේ ආශ්චර්ය බවට පත්කිරීම එහි ඉලක්කයයි. මේ ඉලක්ක ගත වැඩපිළිවෙල ජනතාව අප වෙත දිනා ගැනීමට විශාල ශක්තියක් වුණා.* මහින්ද චින්තන වැඩපිළිවෙළ ක්‍රියාත්මක කළාට වඩා මහින්ද චින්තන ඉදිරි දැක්ම වැඩපිළිවෙල ක්‍රියාත්මක කිරීම අමාරු බවයි ඔබේ අදහස. ඇයි ඔබට එසේ සිතෙන්නේ?ඇත්තට ම මහින්ද චින්තන ඉදිරි දැක්ම මඟින් මේ රටේ අංශ පහක් ඔස්සේ විශාල සංවර්ධනයක් උදා කිරීමට බලාපොරොත්තු වෙනවා. ගුවන්, නාවික, බලශක්ති, වෙළෙඳ හා දැනුම යන පංච කේන්ද්‍රිය අංශ සංවර්ධන වැඩපිළිවෙලක් හරහායි අපි අපේ රට ආසියාවේ ආශ්චර්යය බවට පත් කිරීමට බලාපොරොත්තුª වන්නේ. මෙය විශාල අභියෝගයක්. ඒ කොතරම් අභියෝගාත්මක කටයුත්තක් වුවත් අපි ඉටු කරනවා. මෙහිදී අපිට පාර්ලිමේන්තුවේ තුනෙන් දෙකක බලයක් සහිත ශක්තිමත් නියෝජනයක් ලැබුණු විට මේ ක්‍රියාදාමය සාර්ථකව, කරගෙන යෑම පහසුවෙනවා.* ආසියාවේ ආශ්චර්යය බවට ශ්‍රී ලංකාව පත් කරන විට ගම්පහට හිමිවන්නේ කුමන ස්ථානයක්ද?ඇත්තටම ගම්පහ දිස්ත්‍රික්කය දැනුමේ හා ගුවන් සේවා දෙඅංශයේ මධ්‍යස්ථානය ලෙස නංවාලීම අපගේ අරමුණයි. අපි මේ දිස්ත්‍රික්කය එලෙස සංවර්ධනය කරන්නේ් අතීත උරුමයන් කිසිවක් නොනසායි.ගම්පහට උරුම ප්‍රෞඪ ඉතිහාසයක් තිබෙනවා. ආගමික, සංස්කෘතික, දේශපාලන, සාමාජීයිය අංශ රැසක විශාල, කීර්තිමත් උරුමයක් ගම්පහට තිබෙනවා. ස්වභාවික සම්පත් වන උයන්, ඇළදොළ, කුරුලු පාරාදීස ගම්පහ තිබෙනවා. ලොව ඕනෑම ජාතිකත්වයක් සමඟ උරෙන් උර ගැටී ක්‍රියාකළ හැකි මානව සම්පතක් ගම්පහ තිබෙනවා. සිද්ධායුර්වේදය, දේශීය වෙදකම, විෂ වෙදකම ලෝකයට ලබාදීමට තරම් සමත් පිරිසක් ගම්පහ සිටිනවා. අපි මේ සියලු දේ මනාව ප්‍රයෝජනයට ගෙන ගම්පහ දියුණු කිරීමට බලාපොරොත්තු වෙනවා.* ඔබ ගිරුවාගම් දොළොස්දහස් රටෙන් සියනෑවට ආ ආගන්තුකයෙක් බව විපක්ෂය ප්‍රකාශ කරනවා. මෙලෙස ආ අයකුªට ගම්පහ නැංවිය නොහැකි බවයි ඔවුන්ගේ් අදහස?මම උතුරු - නැඟෙනහිර දෙපළාතේ සංවර්ධනයට අතිවිශාල සේවාවක් ජනාධිපතිතුමාගේ් උපදෙස් මත සිදුකළා. ‘නැෙඟනහිර නවෝදය’ - ‘උතුරු වසන්තය’ ක්‍රියාත්මක කළේ ඉතාම කැපවීමෙන්. ඒ කාලයේ මම මුළු උතුරු නැෙඟනහිරම සෑම බිම් අඟලක් ගැනම ගහකොළ සතා සිව්පාවා, ජනතාව පිළිබඳ දැන හැඳින ගත්තා. මට ඒ අයගේ මූලික අවශ්‍යතා ගැන මනා අවබෝධයක් ලැබුණා. ලබා ගත්තා.උතුරේ- නැෙඟනහිර සෑම අඟලක් පාසාම බිම්බෝම්බ, මරු උගුල් අටවා තිබුණා. ඒවා ඉවත් කරමින් ජනතාවට යළි නැඟී සිටීමට ඉඩකඩ විවර කරදීමට අපිට හැකිවුණා. මහා විනාශකාරී යුද්ධයක් තිබූ ප්‍රදේශයක දැවැන්ත සංවර්ධනයකට නිසි ලෙස අඩිතාලම දැමූ අපිට, මේ දන්න හඳුනන ගම්පහ නඟා සිටුවීම මහා විශාල කාර්යයක් නොවෙයි. ගම්පහ නඟා සිටුවීමේ සැලැස්ම අපි මේ වනවිට සකස් කරමින් ඉන්නේ. ඒ සඳහා උගත් බුද්ධිමත් මේ දිස්ත්‍රික්කයේ ඉන්න සියලුදෙනාගේම අදහස්, යෝජනා ලබා ගන්නවා. මහින්ද චින්තන ඉදිරි දැක්මට සමගාමීවයි අපි ඒ සියලු යෝජනා ක්‍රියාත්මක කරන්නේ.* ගම්පහ දිස්තික්කය අයිති බස්නාහිර පළාතටයි. මෙහි ජනගහණය වැඩියි. ඉඩම් හිඟයි. මේනිසා වී ගොවිතැන ඇතුළු වගාවන්ගෙන් ඈත් වූ ජනතාව ඉඩම් ගොඩකිරීමට පෙළඹී තිබෙනවා. එවැනි පිරිස්වල ප්‍රශ්නවලට ලැබෙන විසඳුම කුමක්ද?ඇත්තටම ගම්පහ නාගරික ජනගහණයක් සහිත ප්‍රදේශයක්. නමුත් ගම්පහ දිස්ත්‍රික්කයේ සෑම මැතිවරණ කොට්ඨාශයකම ඒ තත්ත්වය දකින්නට නෑ. නාගරික ජනතාව මුහුණ දෙන ප්‍රශ්නවලට විසඳුම් අපි විශේෂඥයින්, හා ඒ ජනතාව සමඟ සාකච්ඡා කොට ලබා දෙනවා.සමස්තයක් වශයෙන් ගත්විට රටේ විශාල පෙරළියක් කෘෂිකාර්මික අංශයේ පසුගිය කාලේ සිදුවුණා. ගම්පහ දිස්ත්‍රික්කයේ පුරන් කුඹුරුවල අලුතින් වී වගාව සිදු වූ ප්‍රතිශතය තරමක් පහළ මට්ටමක තිබෙන්නේ. අපි ඒවාට නිසි විසඳුම් ලබාදීමට ඉදිරියේදී කටයුතු කරනවා. අපි ගම්පහ දිස්ති‍්‍රක්කයේ කෘෂි කර්මාන්තය දියුණු කරනවා.වී ගොවිතැන ඇතුළු අතිරේක වැවිලි බෝග වගාවන්ට ජනතාව පෙළ ගස්සනවා. ඒවාගේම නව තාක්ෂණය, දැනුම ගොවි ජනතාවට ලබාදෙනවා. අපි ගම්පහට අලුතින් කර්මාන්ත ගෙන ඒමට ක්‍රියා කරනවා. විශේෂයෙන්ම මේ දිස්ත්‍රික්කයේ දැන උගත් තරුණ පිරිසක් ඉන්නේ. ඒ නිසා ඉතා ඉහළ වැටුප් හා දීමනා ලැබෙන ඉහළ මට්ටමේ කර්මාන්තයි අපි ගම්පහට ගෙන එන්නේ.විශේෂයෙන්ම තොරතුරු තාක්ෂණය හා සම්බන්ධ කර්මාන්ත මේ දිස්ත්‍රික්කයට ගෙන ඒමට අපි ක්‍රියා කරනවා. නව විදේශීය ආයෝජන වාගේම දේශීය කර්මාන්ත දිරි ගන්වනවා.අපි ගම්පහට උරුම දේශීය වෙදකම, ආයුර්වේදය ලොවට දායාද කිරීමට බලාපොරොත්තු වෙනවා. මේ රටට අලුතින් විදේශීය මුදල් ලැබෙන ක්‍රම අපි සකස් කරනවා.* ගම්පහ දිස්ත්‍රික්කයේ පාරම්පරික කර්මාන්ත, ව්‍යාපාර රැසක් බිඳ වැටී තිබෙනවා. අභියෝගයකට ලක්වී තිබෙනවා. එවන් දේ නඟා සිටුවීමට යම් වැඩපිළිවෙළක් ඔබ කණ්ඩායම සතුද?ඔව්! මෙහි ධීවර කර්මාන්තය තිබෙනවා. රතිඤ්ඤා, පිඟන් උළු ගඩොල්, වැනි කර්මාන්ත තිබෙන බව අපි දන්නවා. අපි ඒවායේ දැන් මුහුණ දෙන අභියෝගයන් දන්නවා. නමුත් අතිගරු ජනාධිපතිතුමාගේ ආර්ථික වැඩපිළිවෙල අනුව දේශීය කර්මාන්තවලට දිරිගැන්වීමක් ලබා දෙනවා. ඒ අනුව අපි ගම්පහට දැනෙන සංවර්ධනයක් එහි ජනතාවට ලබා දෙනවා.* රටක සමාජයක දියුණුව ගොඩනැගිලි මංමාවත් ඉදිකිරීමෙන් පමණක් මැණිය නොහැකි බවයි ඔබගේ් අදහස. ඒ අදහස්වලට අනුව ගොඩනැෙඟන ගම්පහ කොයි වාගේද?හොඳ ප්‍රශ්නයක් ඇහැව්වේ. අපි මහින්ද චින්තන වැඩපිළිවෙළ යටතේ් මේ රටේ වැඩිහිටියන්ට, ළමා පරපුරට වඩාත් සුරක්ෂිත අනාගතයක් උරුම කිරීමට ක්‍රියා කළා. එලෙස අපි කටයුතු කළේ වැඩිහිටියන්ට ගරු කරන යහපත්, සදාචාරසම්පන්න ජන සමාජයක් බිහිකිරීමේ අරමුණිනි. භෞතික සම්පත් කොතරම් තිබුණත් දියුණු වුවත් ඵලක් නෑ, ජනතාවගේ ගුණගරුකකම්, මානව දයාව, නොතිබුණොත්. අපි ඒ නිසා ගුණ යහපත්, විනයගරුක සමාජයක් බිහි කිරීමට කටයුතු කරන්නේ.ආර්ථික හැකියාව වැඩිදියුණු කිරීමට උදව් කරනවා වාගේම අපි ගමේකම, දේශීයත්වය රැක ගැනීමට විශාල දිරි ගැන්වීමක් ලබා දෙනවා. ඒ හරහා පිරිපුන් සමාජයක් බිහි කිරීමයි අපේ අරමුණ. විශේෂයෙන් මත්කුඩු, අපරාධ වැනි විෂමාචාර ක්‍රියාවන්ගෙන් තොර දිස්ත්‍රික්කයක් ලෙස ගම්පහ පත්කිරීම ඉලක්කයයි. ගම්පහ ළමා, තරුණ, වැඩිහිටි සියලු දෙනාටම ජීවත්වීමට ඉතාම හිතකර දිස්ත්‍රික්කය බවට පත් කරනවා.* ඉදිරි මහා මැතිවරණයේ ප්‍රතිඵලය කෙසේ වෙයිද?එක්සත් ජනතා නිදහස් සන්ධානයට අති විශිෂ්ට ජයග්‍රහණයක් ලබා දීමට මේ රටේ බුද්ධිමත්, ප්‍රගතිශීලි ජනතාව සූදානම්. ඒ නිසා අපි තුනෙන් දෙකක ජනවරමක් නියත ලෙසම ලබා ගන්නවා. රට අලුත් සංවර්ධන දිශාවකට රැගෙන යාමට ඒ ජනවරම අපි යොදා ගන්නවා. අතිගරු ජනාධිපතිතුමාගේ ආශිර්වාදය මැද ගම්පහින් වැඩිම මන්ත්‍රීවරු පිරිසක් පාර්ලිමේන්තුවට පත්කිරීමට මෙහි ජනතාව ඇඟිලි ගනිමින් බලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n1004071</link>
    <topic>හිස් අතින් ගෙදර යති:දිවුරුම් දීමට අවසර නෑ</topic>
    <author>දුමින්ද ගුරුගේ හා ස්වර්ණා විජේකෝන්</author>
    <content>එම්. මයෝන් මුස්තාපා, ඩී. එම්. බණ්ඩාරනායක හා අනුර ගොපල්ලව මහත්වරුන්ට එක්සත් ජාතික පක්ෂයේ පාර්ලිමේන්තු මන්ත්‍රීවරුන් ලෙස දිවුරුම් දීම සඳහා අවස්ථාව ලබා දෙන ලෙසට විපක්ෂය කළ ඉල්ලීම කතානායක වි.ජ.මු. ලොකු බණ්ඩාර මහතා ඊයේ (6) ප්‍රතික්ෂේප කෙළේ ය.පාර්ලිමේන්තුව ඊයේ (6) රැස් වූ අවස්ථාවේදී විපක්ෂයේ ඉල්ලීම ප්‍රතික්ෂේප කරමින් කරුණු දැක්වූ කතානායක වි.ජ.මු.ලොකු බණ්ඩාර මහතා පාර්ලිමේන්තුව විසුරුවා හැරීමෙන් පසුව සුවිශේෂී කාරණයක් සඳහා නැවත රැස් කළ අවස්ථාවකදී මන්ත්‍රීවරුන් ලෙස දිවුරුම් දීම හෝ අලුත් යෝජනා ගෙන ඒම වැනි කටයුතුවලට නීතියෙන් ඉඩක් නැතැයි ප්‍රකාශ කළේ ය.හදිසි නීතිය දීර්ඝ කිරීමේ සුවිශේෂ කාරණය සදහා විසුරුවා හැර තිබූ පාර්ලිමේන්තුව ආණ්ඩු ක්‍රම ව්‍යවස්ථාවේ 155 ඪම වන්තියට අනුව නැවත රැස් කළ බව පෙන්වා දුන් කතා නායකවරයා එබැවින් එම්.එම්.මුස්තාෆා, ඩී.එම්.බණ්ඩාරනායක සහ අනුර ගොපල්ලව යන මන්ත්‍රීවරුන් දිවුරුම් දීම සඳහා විපක්ෂය කළ ඉල්ලීමට ඉඩ දිය නොහැකි බවද කීය.එම මන්ත්‍රීවරුන්ට දිව්රුම් දීමට අවස්ථාව සලසා දෙන ලෙස විපක්ෂ නායකවරයා ඇතුළු විපක්ෂයේ මන්ත්‍රීවරුන් කළ ඉල්ලීමට ප්‍රතිචාර දක්වමින් කතානායකවරයා මේ බව පැවසුවේ ය.පාර්ලිමේන්තුවේ මන්ත්‍රීධූර 3ක් සඳහා පුරප්පාඩු පවතින බව ද එම පුරප්පාඩු වූ මන්ත්‍රීධූර සඳහා අදාළ මන්ත්‍රීවරුන්ට දිවුරුම් දීමට ඉඩ සලසා දිය යුතු බවද එසේ නොමැතිව මන්ත්‍රීවරුන් අඩු පාර්ලිමේන්තුවක හදිසි නීති විවාදය පැවැත්වීම නීත්‍යානුකූල නොවන බව ද විපක්ෂයේ ප්‍රධාන සංවිධායක ජෝශප් මයිකල් පෙරේරා මහතා සභාවේ කටයුතු ඇරැඹීමටත් පෙර නැගි සිටිමින් ප්‍රකාශ කළේ ය.සභානායක නිමල් සිරිපාල ද සිල්වා මහතා මෙහිදී ප්‍රකාශ කළේ හදිසි නීතිය දීර්ඝ කිරීමේ සුවිශේෂ කරුණ සඳහා නැවත රැස්වූ පාර්ලිමේන්තුවේ මන්ත්‍රීවරුන්ට දිවුරුම් දීමට ඉඩක් නැති බවය.මන්ත්‍රීවරයකු දෙන්නෙකු අඩුවූවා කියා පාර්ලිමේන්තුවේ කටයුතු නතර කළ නොහැකි බව ද හදිසියේ මන්ත්‍රීවරයකු මිය ගිය අවස්ථාවක මෙවැනි තත්ත්වයක පාර්ලිමේන්තුවේ කටයුතු සිදු කෙරෙන බව ද සභානායකවරයා පෙන්වා දුන්නේ ය. පාර්ලිමේන්තුව විසුරුවා හරින ලද අවස්ථාවේදී සිටි මන්ත්‍රීවරුන්ට ඉන් පසුව හදිසියේ රැස් කරන ලද අවස්ථාවලදී රැස්වීමට අයිතිය තිබෙන බවද ඒ මහතා පැවසුවේ ය.ඇමැති මහාචාර්ය ජී. එල්. පීරිස් මහතා ද මෙහිදී අදහස් දැක්වීය. මුස්තාපා මහතා දිගාමඩුල්ල දිස්ත්‍රික්කය සඳහාත්, බණ්ඩාරනායක හා ගොපල්ලව මහත්වරුන් කුරුණෑගල දිස්ත්‍රික්කය සඳහාත් පත් කරන ලෙසට මේ ඉල්ලීම කර තිබිණි.මොවුන් නව මන්ත්‍රීවරුන් ලෙස මැතිවරණ කොමසාරිස්වරයා ගැසට් පත්‍රයේ නිවේදනය කර තිබිණි. එජාපයේ ජාතික ලයිස්තු මන්ත්‍රීවරයෙක්ව සිට රජයට එක්ව උසස් අධ්‍යාපන නියෝජ්‍ය ඇමැති පදවිය ලබා සිටියදී එයින් ඉවත්ව ජනාධිපතිවරණයට තරග කිරීමට මුස්තාපා මහතා මන්ත්‍රීධූරයෙන් ඉවත් වූ අතර එම පුරප්පාඩුවට එජාපය ඔහු නැවත නම් කර තිබිණි.ජොන්ස්ටන් ප්‍රනාන්දු හා ඉන්දික බණ්ඩාරනායක යන දෙදෙනා එජාපයෙන් ඉවත්වී රජයට සම්බන්ධ වීම නිසා පක්ෂයෙන් නෙරපා හැරීමට එරෙහිව ඔවුන් පවරා තිබූ නඩු ඉවත් කර ගැනීමෙන් මන්ත්‍රීධූර දෙක පුරප්පාඩු විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n1004072</link>
    <topic>වැඩි ඡන්ද 53කින්හදිසිය සම්මතයි</topic>
    <author/>
    <content>හදිසි නීතිය මසකින් දීර්ඝ කිරීමේ යෝජනාව වැඩි ඡන්ද 53 කින් පාර්ලිමේන්තුවේදී ඊයේ (06) සම්මත විය.හදිසි නීති යෝජනාවට පක්ෂව ඡන්ද 58 ද විපක්ෂව ඡන්ද 5 ක්ද ලැබිණි.දෙමළ ජාතික සන්ධානයේ සහ ජනතා විමුක්ති පෙරමුණේ මන්ත්‍රීවරු යෝජනාවට විරුද්ධව ඡන්දය දුන්හ.එ.ජා.ප.යේ මන්ත්‍රීවරු ඡන්දය විමසන අවස්ථාවේදී සභා ගැබේ නොසිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n1004073</link>
    <topic>මහ මැතිවරණයට සියල්ල සූදානම්</topic>
    <author>දයා පෙරේරා</author>
    <content>නොබියව හා නොපැකිළිව හෙට (8) උදෙන් ම තමන්ට නියමිත ඡන්ද මධ්‍යස්ථානයට ගොස් 2010 මහා මැතිවරණය සඳහා ඡන්දය පාවිච්චි කරන්නැයි මැතිවරණ කොමසාරිස් දයානන්ද දිශානායක මහතා සියලුම ඡන්දදායකයන්ට දැනුම් දෙයි.ශ්‍රී ලංකාවේ පාර්ලිමේන්තුවට මන්ත්‍රීවරුන් තෝරා ගැනීම සඳහා වූ මැතිවරණය හෙට උදේ 7.00 සිට සවස 4.00 දක්වා මධ්‍යස්ථාන 11098 කදී පැවැත්වීමට සියලු කටයුතු යොදා අවසන් බව මැතිවරණ මහ ලේකම් කාර්යාලය කියයි.හෙට පැවැත්වෙන ඡන්ද විමසීම සඳහා පමණක් රජයේ සේවකයෝ 123000 ක් යොදවා ඇත. ඡන්ද ගණන් කිරීම ඇතුළු රාජකාරිවලට යොදවන පිරිස ද ඇතුළත් වූ විට මේ මැතිවරණය සඳහා තුන්ලක්ෂයකට ආසන්න පිරිසක් රාජකාරි කරනු ඇතැයිද එම කාර්යාලය පවසයි.ඡන්ද මධ්‍යස්ථාන බාර නිලධාරීන් ඇතුළු ඡන්ද විමසීමෙහි නිරතවන රජයේ සේවකයෝ අද තමන්ට නියමිත මධ්‍යස්ථාන කරා යනු ඇත. අද සවස ඡන්ද මධ්‍යස්ථානවලට ගොස් රාජකාරි පිළිබඳ පෙරහුරුවක නිරතවීමට ද නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n1004074</link>
    <topic>කිඳෙල්පිටිය බන්ධනාගාර රෝහලේ:ඇමැති මර්වින් පරීක්ෂණයක් ඉල්ලයි</topic>
    <author/>
    <content>රිමාන්ඩ්භාරයට පත් කළ කොළඹ දිස්ත්‍රික් එජාප අපේක්ෂක සිරස මාධ්‍ය ජාලයේ හිටපු ප්‍රවෘත්ති අධ්‍යක්ෂ සුසිල් කිදෙල්පිටිය නමැති සැකකරු බන්ධනාගාර රෝහලේ නතර කර සිටීම පිළිබඳව පරීක්ෂණයක් ආරම්භ කරන ලෙස කම්කරු ඇමැති ආචාර්ය මර්වින් සිල්වා මහතා ඉල්ලීමක් කර තිබේ.රිමාන්ඩ් භාරයට පත් කළ සැකකරුවකු අනෙක් අයගෙන් වෙන් කර පහසුකම් සහිතව බන්ධනාගාර ගත කිරීම සඳහා බන්ධනාගාර රෝහලට ඇතුළත් කිරීම වැරදි බව පෙන්වා දෙන ආචාර්ය මර්වින් සිල්වා මහතා අධිකරණයේ නියෝගයක් නොමැතිව කිදෙල්පිටිය නමැති සැකකරු බන්ධනාගාර රෝහලට ඇතුළත් කිරීම පිළිබඳව පරීක්ෂණයක් පවත්වන ලෙස බන්ධනාගාර කොමසාරිස් ජෙනරාල්වරයා ගෙන් ඉල්ලීමක් කර තිබේ.මේ සැකකරු අධිකරණ නියමය අභිබවා රෝහල් ගත කිරීම අධිකරණයට කළ අපහාසයක් බව ඇමැතිවරයා පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n1004075</link>
    <topic>කඩාකප්පල් වැඩ කළොත් බලාගෙනයි - පොලිස්පති</topic>
    <author>භක්ති ධර්මපි‍්‍රය මෙන්ඩිස්</author>
    <content>මැතිවරණයේ දී යම් ප්‍රචණ්ඩකාරී ක්‍රියාවක් හෝ කඩාකප්පල්කාරී ක්‍රියාවක් සිදු කිරීමට උත්සාහ ගතහොත් එය වැළැක්වීම සඳහා ආරක්ෂක අංශ සූදානමින් සිටින බව පොලිස්පති මහින්ද බාලසූරිය මහතා පැවැසීය.පක්ෂ, පාට, තරාතිරම නොබලා ඕනෑම වැරදිකරුවකු වහාම අත්අඩංගුවට ගන්නා ලෙස සියලුම පොලිස් නිලධාරීන්ට උපදෙස් ලබා දුන් බව පොලිස්පතිවරයා අවධාරණය කෙළේ ය. අසූ දහසකට ආසන්න පිරිසක් මැතිවරණයේ ආරක්ෂාවට යොදා ඇති බවත් ඉන් 58877, පොලිස් නිලධාරීන් වන බවත් පොලිස්පතිවරයා පැවැසීය.මැතිවරණය සම්බන්ධයෙන් පොලිස් මූලස්ථානයේ ඊයේ (06) පස්වරුවේ පැවැති ප්‍රවෘත්ති සාකච්ඡාවේදී පොලිස්පතිවරයා මේ කරුණු අවධාරණය කෙළේ ය. එහිදී ඔහු මෙසේ ද කීය.ඉකුත් මැතිවරණවලට සාපේක්ෂව මෙවර මැතිවරණයේ ප්‍රචණ්ඩ ක්‍රියා පහළ ගොස් තිබෙනවා. 2004 වර්ෂයේ පැවැති මහ මැතිවරණයේ දී ප්‍රචණ්ඩ ක්‍රියා සම්බන්ධයෙන් පැමිණිලි 2000 වාර්තා වී තිබුණා.එහෙත් මේ මැතිවරණය සම්බන්ධයෙන් පැමිණිලි 298 ක් පමණයි වාර්තා වී ඇත්තේ. ඉකුත් ජනාධිපතිවරණයේ දී පැමිණිලි 828 පමණ වාර්තා වුණා. පොලිසියේ ක්‍රියාකාරිත්වය ඉතා උසස් මට්ටමින් සිදු කිරීම නිසා මැතිවරණ ප්‍රචණ්ඩ ක්‍රියා මෙලෙස පහළ ගොස් තිබෙනවා. අපි මේ සම්බන්ධයෙන් සියලුම පොලිස් නිලධාරීන්ට ස්තුතිවන්ත වෙනවා.මහ මැතිවරණය සඳහා අපේක්ෂකයන් 7600 ක් තරග කරන අවස්ථාවක ප්‍රචණ්ඩ ක්‍රියා මෙලෙස අඩු වීම හොඳ ප්‍රවනතාවයක්.මැතිවරණයේ දී ජංගම මුර සංචාර ක්‍රියාත්මකයි. සෑම ඡන්ද පොළකටම පොලිස් නිලධාරීන් තිදෙනෙක් ඇතුළු ආරක්ෂක අංශ සාමාජිකයින් පස් දෙනෙක් යෙදවීමට උපදෙස් ලබා දී තිබෙනවා. ඡන්ද පොළ අවට මීටර් පන්සියයක් දක්වා වූ ප්‍රදේශයේ සියලුම පෝස්ටර් සහ කටවුට් මේ මොහොත වන විට ඉවත් කර තිබෙනවා.පෝස්ටර් 28350, බැනර් කටවුට් 16325, කොඩිවැල් මීටර් 20202, නීති විරෝධී මැතිවරණ කාර්යාල 20, ඉවත් කිරීමට පොලිසිය කටයුතු කර තිබෙනවා.උතුරු නැගෙනහිර ප්‍රදේශ සඳහා වෙනම ආරක්ෂක වැඩපිළිවෙළක් ක්‍රියාත්මක කිරීමට පොලිස් දෙපාර්තමේන්තුව කටයුතු කර තිබෙනවා.මේ කාර්යන් සඳහා ත්‍රිවිද හමුදාවේ සහය ලබා ගැනීමට ජනාධිපති මහින්ද රාජපක්ෂ මහතා සහ ආරක්ෂක ලේකම් ඝෝඨාභය රාජපක්ෂ මහතා ලබාදුන් සහයෝගය අගය කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n1004076</link>
    <topic>ජෙනරාල්ගේ චෝදනා විමසනයුද අධිකරණ දෙක කල් තබයි</topic>
    <author>රන්ජිත් පද්මසිරි සහ භක්ති මෙන්ඩිස්</author>
    <content>ජෙනරාල් සරත් ෆොන්සේකා මහතාට විරුද්ධව නගා ඇති චෝදනා විමසීමට පත්කර ඇති යුද්ධාධිකරණ දෙකම ඊයේ (6) නැවත කල් තැබිණි. මේ අනුව සක්‍රීය හමුදා සේවයේ සිටියදී දේශපාලන කටයුතු වල නියැලීම සම්බන්ධයෙන් විශ්‍රාමික ජෙනරාල් සරත් ෆොන්සේකා මහතාට එරෙහිව කැඳවා තිබූ යුද්ධාධිකරණය ලබන මැයි මස 05 වන දින දක්වා කල් තැබීමට පියවර ගැනිණි. මේජර් ජෙනරාල් එච්. එල්. වීරතුංග මහතා ගේ සහභාගිත්වයෙන් යුතු මේ යුද්ධාධිකරණය හමුවේ විත්තිකාර ජෙනරාල් වරයා පෙනී සිටියේ ය.යුද්ධාධිකරණය සම්බන්ධයෙන් අභියාචනාධිකරණය හමුවේ විභාග කෙරෙන නඩු දෙකක තීන්දුව මත යුද්ධාධිකරණයේ කටයුතු පවත්වා ගෙන නොයන ලෙසට විත්තියේ ජනාධිපති නීතිඥ රියන්සි අර්සකුලරත්න මහතා කළ ඉල්ලීම පිළිගෙන කටයුතු කල් තැබීමට පියවර ගත්තේ ය.මේජර් ජෙනරාල්වරුන් වන ඒ. එල්. ආර්. විජේතුංග හා අරුණ ජයතිලක යන මහත්වරු මේ යුද්ධාධිකරණයේ අනෙක් සාමාජිකයින් ය.යුද හමුදා මිලදී ගැනීම් පටිපාටියට පටහැනි ලෙස සිදුකළ මිලදී ගැනීම් සම්බන්ධව ජෙනරාල් සරත් ෆොන්සේකාට එරෙහිව නගා තිබූ අනෙක් චෝදනා විභාග කිරීම සඳහා 2010 මාර්තු 17 වන දින රැස්වූ දෙවන යුද්ධාධිකරණය ද ඊයේ (06) දින මේජර් ජෙනරාල් එම්. පී. පීරිස් ගේ සභාපතිත්වයෙන් හා මේජර් ජෙනරාල් එස්. දවුලගල සහ මේජර් ජෙනරල් එම්. හතුරුසිංහ යන සෙසු සාමාජිකයන්ගේ සහභාගීත්වයෙන් රැස්වූහ.මෙම දෙවැනි යුද්ධාධිකරණය ඊයේ (6) දින පස්වරු 2.30 ට ආරම්භ කර පස්වරු 5.00 පමණ තෙක් පැවැත්වූ අතර එය 2010 අප්‍රේල් 09 දින පස්වරු 2.30 දක්වා කල් තබන ලදී. මේ යුද්ධාධිකරණ දෙකෙහිම විනිසුරු අධිනීතිඥ ලෙස රියර් අද්මිරාල් ඩබ්. ඩබ්. ජේ. එස්. ප්‍රනාන්දු විසින් කටයුතු කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n1004077</link>
    <topic>අපේ‍්‍රල් 9 වැනිදාරජයේ-බැංකු නිවාඩු</topic>
    <author/>
    <content>2010 අපේ‍්‍රල් 09 වැනිදා (සිකුරාදා) රජයේ හා විශේෂ බැංකු නිවාඩු දිනයක් ලෙසට රජය විසින් තීරණය කර ඇති බව රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් ඩී. දිසානායක මහතා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n1004078</link>
    <topic>නිල ඡන්ද දැන්වීම් පත නැතත්ඡන්දය දැමීමට ඉඩ</topic>
    <author>දයා පෙරේරා</author>
    <content>නිල ඡන්ද දැන්වීම් පත්‍රිකාව නොලැබුණත් නියමිත ඡන්ද මධ්‍යස්ථානයට ගොස් අනන්‍යතාව ඔප්පුකර මහ මැතිවරණයේදී ඡන්දය පාවිච්චි කළ හැකි බව මැතිවරණ කොමසාරිස් දයානන්ද දිශානායක මහතා කියයි.ඡන්දදායකයනට බෙදාදීමට නියමිත නිල ඡන්ද දැන්වීම් පත්‍රිකා අති විශාල සංඛ්‍යාවක්තැපැල්හල්වල තවමත් තිබෙන බැවින් බොහෝ දෙනා ඡන්දය පාවිච්චි කිරීමට නොහැකිවෙතැයි සැකසංකා ඇතිකර නොගත යුතු බව ද හෙතෙම පවසයි.ඡන්දපොළේ දී ඡන්ද හිමියාගේ අනන්‍යතාව සනාථ කිරීම අනිවාර්ය වන බවත් ඒ සඳහා පිළිගෙන ඇති ලේඛන නවයෙන් එකක් ඉදිරිපත් කිරීමෙන් නියමිත ඡන්ද පත්‍රිකාව ලබාගත හැකි බවත් කොමසාරිස්වරයා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n1004079</link>
    <topic>සෙනගඑනතුරු රනිල් බලා සිටී</topic>
    <author/>
    <content>එජාප නායක රනිල් වික්‍රමසිංහ මහතා ගේ ප්‍රධානත්වයෙන් බිබිල නගරයේ දී පසුගියදා පැවැති රැස්වීමට සහභාගි වී ඇත්තේ 600ක පමණ පිරිසක් බව වාර්තාවේ.මේ පිරිස එනතුරු රනිල් වික්‍රමසිංහ මහතා එම ස්ථානයේ පැය තුනක් පමණ ගතකර තිබේ. මේ අතර බිබිලේ මැදගම ප්‍රදේශයේ දී එජාප මන්ත්‍රී රංජිත් මද්දුම බණ්ඩාර මහතාගේ ප්‍රධානත්වයෙන් පැවැති රැස්වීමට තුන්දහසක පිරිසක් සහභාගි වූ බවත් වාර්තාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n10040710</link>
    <topic>ලෝක සෞඛ්‍ය දිනය අද</topic>
    <author/>
    <content>ලෝක සෞඛ්‍ය දිනය අද (7) ට යෙදී තිබේ. දහසක් පුරවර දහසක් ජීවිත (1000 ජඪබඪඥඵ-1000 තඪමඥඵ) යන්න මෙවර සෞඛ්‍ය දින තේමාවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n10040711</link>
    <topic>ඡන්දෙන් පස්සේ ජනපති හමුවෙනවා</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>ඉදිරි මහා මැතිවරණයෙන් පසු ජනාධිපති මහින්ද රාජපක්‍ෂ මහතා හමුවීමට බලාපොරොත්තු වන බව දෙමළ ජාතික සන්ධානයේ මඩකළපුව දිස්ත්‍රික් මන්ත්‍රී ටී. කනකසබේ මහතා පාර්ලිමේන්තුවේදී ඊයේ (06) පැවසීය.මහා මැතිවරණයේ දී තමන් ජයග්‍රහණය කරන බවද ඉන් පසුව ජනාධිපති මහින්ද රාජපක්‍ෂ මහතා හමුවී ජනතාවගේ ප්‍රශ්න පිළිබඳ සාකච්ඡා කරන බවද පැවසූ ඒ මහතා තමන්ට අවශ්‍ය කෙසේ හෝ තම ජනතාවගේ ප්‍රශ්නවලට විසඳුම් ලබාදීම බව ද කීවේය. හදිසි නීති විවාදයට එක් වෙමින් කනකසබේ මහතා මේ බව පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n10040712</link>
    <topic>භික්ෂු උපවාසය පිළිබඳව කරුණු වාර්තා නොකළැයි කොම්පඤ්ඤවීදිය පොලිස් ස්ථානාධිපතිට නොතිසි</topic>
    <author>රෝෂන් තුෂාර</author>
    <content>කොටුව දුම්රිය පළ ඉදිරිපිට උපවාසය පිළිබඳ අධිකරණයට කරුණු වාර්තා නොකිරීම සම්බන්ධයෙන් ‘නිදහසට හේතු ලබන 29 දින ඉදිරිපත් කරන්නැයි දක්වමින් කොම්පඤ්ඤවීදිය පොලිස් ස්ථානාධිපතිවරයාට කොළඹ අතිරේක මහේස්ත්‍රාත් රවීන්ද්‍ර පේ‍්‍රමරත්න මහතා ඊයේ (06) නොතිසි නිකුත් කෙළේ ය.පොලිස් නිලධාරින්ගේ රාජකාරියට බාධාවන අන්දමින් කටයුතු කැර ප්‍රකෝප ලෙස හැසිරීම, මහජන පීඩා හිරිහැර සිදුකිරීම ඇතුළු දණ්ඩ නීති සංග්‍රහයේ 344 සහ පොලිස් ආඥා පනතේ 79, 2 වගන්තිය යටතේ අත්අඩංගුවට ගෙන ඇප මත මුදාහැර සිටින උපවාසකාර භික්ෂුන් වහන්සේලා පිළිබඳ අධිකරණයට කරුණු නොදැක්වීම සම්බන්ධයෙන් මේ නොතිසිය නිකුත් කෙළේ ය.ඊයේ (06) මේ පැමිණිල්ල කැදවූ අවස්ථාවේ කොම්පඤ්ඤවීදිය පොලිසිය අධිකරණයේ පෙනී නොසිටීම හේතුවෙන් මේ නොතිසිය නිකුත් කෙරිණි.උපවාසයේ නිරත භික්ෂුන් වහන්සේලා අට නමක් අත්අඩංගුවට ගෙන පෙරේදා රාත්‍රියේ කොළඹ මහේස්ත්‍රාත් ගිහාන් රණවක මහතා ඉදිරියට පැමිණවීමෙන් පසුව රුපියල් පනස් දහසකට ශරීර ඇප මත මුදා හැර ඇති අතර එම භික්ෂුන් වහන්සේලා විත්තිකරුවන් ලෙස අධිකරණයේ පෙනී සිටියහ.අදුරන්විල චන්ද්‍රජෝති, කුඩා ඔය මෙත්තානන්ද, තල්වත්තේ සද්ධාසුමන, විජිත මුරුතවෙල විජිතවංශ, තලංගම ඥානසිරි, සෝභිත හා සුමනජෝති හිමිවරු මෙසේ පෙනී සිටියහ.විත්තිකාර භික්ෂුන් වහන්සේලා වෙනුවෙන් නීතිඥ ගුණරත්න වන්නිනායක මහතා පෙනි සිටිමින් භික්ෂුන් වහන්සේලා අත්අඩංගුවට පත් වූ ආකාරය පුවත්පත් ඡායාරූප මතින් අධිකරණයට පෙන්වා සිටියේය. භික්ෂුන් වහන්සේලා අත්අඩංගුවට පත් වූ ආකාරය, සිවිල් මැරයන් විසින් පැහැරගෙන යාමක් බවත්, පසුව පොලිසිය මගින් අධිකරණයට ඉදිරිපත් කැර ඇප ලබාදුන් බවත් සඳහන් කෙළේ ය.අත්අඩංගුවට පත් වූයේ කුමන නීතිය යටතේද යන්න පැහැදිලි කරගත යුතු බව නීතිඥවරයා අධිකරණයට දන්වා සිටියේ ය.පැමිණිල්ල වෙනුවෙන් කොම්පඤ්ඤවීදිය පොලිසිය අධිකරණයේ නොසිටි බැවින් නඩු විභාගය ලබන 29 දිනට කල් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n10040713</link>
    <topic>මාඕවාදින් එල්ල කළ ප්‍රහාරයකින්ඉන්දීය පොලිස් භටයෝ 75ක් මරුට</topic>
    <author>ඒ. එෆ්. පී.</author>
    <content>ඉන්දියාවේ මධ්‍ය ප්‍රදේශයේ කැළෑවලදී ඊයේ (06) මාඕවාදී කැරලිකරුවෝ ඉන්දීය පොලිස් භටයින්ට සැඟවී සිට එල්ලකළ දරුණු ප්‍රහාරවලින් පොලිසියේ හැත්තෑපස්දෙනෙක් මියගොස් තවත් හත්දෙනෙක් තුවාල ලැබූහ.ස්වයංක්‍රීය ගිනි අවි වලින් වෙඩි තැබීමෙන් සහ බිම් බෝම්බ පිපිරවීමෙන් පොලිස් භටයින් මෙසේ මියගිය බව ඉන්දීය පොලිස් වාර්තා සඳහන් කරයි.කැරලිකරුවන් මැඩලීමේ ජංගම මුරසංචාරක පොලිස් භටයින්ට මෙම ප්‍රහාරය එල්ලකර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=n10040714</link>
    <topic>මළවුන් අතරට ගිය ත්‍රස්තවාදයට යළිත් නැඟිටින්න ඉඩ තබන්නේ නෑ</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>ත්‍රස්තවාදය පරාජය කළා සේම ත්‍රස්තවාදී කටයුතුවලට සහාය දක්වන බලවේග පරාජය කිරීමට රජය දිගටම කටයුතු කරන බවද ත්‍රස්තවාදයට මළවුන් අතරින් නැඟී සිටීමට කිසිවිටකත් ඉඩ නොතබන බවද අගමැති රත්නසිරි වික්‍රමනායක මහතා පාර්ලිමේන්තුවේදී ඊයේ (06) ප්‍රකාශ කෙළේය.හදිසි නීතිය මසකින් දීර්ඝ කිරීමේ යෝජනාව ඉදිරිපත් කරමින් අගමැතිවරයා මේ බව පැවැසීය.වේත්‍රධාරී අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් අනතුරුව කතානායක වි.ජ.මූ. ලොකුබණ්ඩාර මහතාගේ ප්‍රධානත්වයෙන් පාර්ලිමේන්තුව ඊයේ (06) උදේ 9.30 ට රැස් විය.කතානායක නිවේදන ඉදිරිපත් කිරීමෙන් පසු හදිසි නීති යෝජනාව සභාවට ඉදිරිපත් කරමින් අගමැති රත්නසිරි වික්‍රමනායක මහතා මෙසේ ද කීවේය. මෙය හදිසි නීතිය දීර්ඝ කිරීම සඳහා ඉල්ලා සිටින අවසන් අවස්ථාව වෙනවා දැකීමයි අපගේ්ත් බලාපොරොත්තුව. පසුගිය කාලය පුරාම අපට එම බලාපොරොත්තුව තිබුණා.එහෙත් රටේ එදිනෙදා උද්ගත වන තත්ත්වයන් හමුවේ හදිසි නීතිය දීර්ඝ කිරීම අත්‍යවශ්‍ය වුණා. එම නිසාම එය ඉල්ලා සිටින්නට අපට සිදුවුණා. වහළක් පිළිසකර කරන්නට සුදුසුම වේලාව හිරු හොඳින් පායා ඇතිවිටයි. මහා වර්ෂාවක් එන බව දැනෙන මොහොතක එම කටයුත්ත ආරම්භ කරනවාට වඩා ඊට පෙර සූදානම් වීම යහපත්.පසුගිය කාලය පුරාම හදිසි නීතිය දීර්ඝ කරන ලෙස අප මේ ගරු සභාවෙන් ඉල්ලා සිටියා. එම යෝජනාව සෑම විටකදීම පාහේ් බහුතර කැමැත්තෙන් සම්මත වුණා. ඒ අනුව රජයට ලැබුණු නීතියේ ප්‍රතිපාදන මත රටට විශාල ජයග්‍රහණ අත්කර දෙන්නට අපට ඉඩ ලැබුණා.අද රටත්, ජනතාවත් කිසියම් සහනදායී තත්ත්වයක පසුවෙනවා නම් ඒ සඳහා එම කටයුතු ඉවහල් වූ බව සඳහන් කරන්නට කැමතියි. එසේ නොමැතිව ඇතැම් අය චෝදනා කරන ආකාරයට රජය එයින් අනවශ්‍ය ප්‍රයෝජන අරගෙන නැති බවත් කිවයුතුයි. පැහැදිලිවම අපට එවැනි අවශ්‍යතාවක් නැහැ.අප කල්පනා කෙරුවේ උපන් භූමියට සහෝදර ජනතාවට ජයග්‍රහණ ලබාදෙන්නේ කොහොමද කියන කාරණාව පමණයි. ත්‍රස්තවාදියා පරාජය ලැබූවේ එම නිසයි. ජාත්‍යන්තරයේම කීර්තිය රටට හිමිවුණේ් ඒ නිසයි. අද සමහරුන්ට ඒ බව අමතක වී තිබීම කණගාටුවට කරුණක්. එම නිසා තමයි මෙවැනි අපවාද ඉදිරිපත් වන්නේ.අප අමතක කරන්නට නරකයි, වෙල්ලමුල්ලිවයික්කාල්වලින් මෑතකදීත් අවි ආයුධ සහ පුපුරණ ද්‍රව්‍ය හමුවුණා. උතුරේ විවිධ ප්‍රදේශවලින් තවදුරටත් අවි ආයුධ හමුවෙමින් පවතිනවා. මේ අවි වගේම උපකරණ අනවශ්‍ය පුද්ගලයන් අතට පත්වීම අප වළකා දැමිය යුතුයි.එම ප්‍රදේශවල ජනතාවගේ සිත් තුළින් භීතිය ඉවත් කර දැමීම අපගේ වගකීමක්. අප ඉටුකරමින් සිටින්නේ එම වගකීමයි. හදිසි නීතිය දීර්ඝ කරන ලෙස ඉල්ලා සිටීමේ අරමුණ ඒ සඳහා ප්‍රතිපාදන සළසා ගැනීමයි.ත්‍රස්තවාදය පිටුදැකීම වගේම ඒවාට සහාය දක්වන බලවේග පරාජය කිරීම සඳහාත් එවැනි තොරතුරු දැන ගැනීම සඳහාත් මෙමඟින් විශාල සහායක් ලැබෙන බව විශේෂයෙන් සඳහන් කළයුතු නැහැ.කොටි ත්‍රස්තවාදයට ආවඩන ඇතැම් පිරිස් මෑත දිනකදීත් ප්‍රකාශ කර තිබුණා කොටි නායකයා නැවත කරළියට කැඳවන බව ඔවුන් කුමන ආකාරයට එය කරන්නට සූදානම් වෙනවාදැයි අප දන්නේ් නැහැ. එහෙත් ත්‍රස්තවාදයට මළවුන් අතරින් නැඟී සිටින්නට අප කිසිවිටෙකත් ඉඩ නොතබන බව කිව යුතුයි.ඒ වගේම සාමාන්‍ය සාමකාමී ජනතාව ත්‍රස්තවාදය වෙත තල්ලුකර දමන්ටත් අප සූදානම් නැහැ. අපගේ අරමුණ එය වුණත් භිෂණයෙන් යැපෙන, ත්‍රස්තවාදය පෝෂණය කිරීමෙන් සැනසෙන නොයෙක් බලවේග අප රටේ නැතුවා නොවෙයි.පසුගියදා අමෙරිකානු ආරක්ෂක බලධාරීන් පවා මෙවැනි අනතුරක් සම්බන්ධයෙන් පූර්ව දැනුම්දීමක් කර තිබුණා. මුම්බායි ප්‍රහාරයට වගකිවයුතු ත්‍රස්ත කල්ලියක් දකුණු ආසියානු කලාපයට තර්ජනයක් විය හැකි බව එමඟින් පෙන්වා දී තිබුණා.බංග්ලාදේශය, නේපාලය, මාලදිවයින සහ ශ්‍රී‍්‍ර ලංකාව යන රටවල මේ ත්‍රස්තවාදී බූවල්ලාගේ අඬු විසිරී යමින් පවතින බවත් අනාවරණය වී තිබෙනවා. ඒ අතරේ කොටි අවතාර තමිල්නාඩුවේ සැරිසරන බවත් ඉන්දීය ආරක්ෂක අංශ විසින් සොයාගනු ලැබුවා.ඉන්දියානු අගමැතිවරයා චෙන්නායි නුවර උත්සවයකට පැමිණි අවස්ථාවේදී කොටි සාමාජිකයන් පිරිසකුත් ඒ අවට ප්‍රදේශයකට පැමිණි බව එරට ආරක්ෂක බුද්ධි අංශ අනාවරණය කළ බව මාධ්‍ය වාර්තා කළා. එම නිසා මේ අවධානම අපට සුළුකොට තකන්නට පුළුවන්කමක් නැහැ.මෙවැනි විනාශකාරීන්ගේ අරමුණ කවරකුට හෝ උපරිම විපත් පැමිණවීමයි. එවැනි විපතක් පසුගියදා රුසියාවේ දී අපට දැකගන්නට ලැබුණා. මරාගෙන මැරෙන ප්‍රහාරවලින් අහිංසක ජීවිත ගණනාවක් නිරපරාදේ විනාශ වුණා. දේපොළවලට සිදු වූ හානිය ද විශාලයි.දශක තුනක් තිස්සේ අප මේ වේදනාකාරී අත්දැකීමට මුහුණදුන් බව අමතක කරන්නට නරකයි. එම අඳුරු මතකයට යළිත් ගොදුරුවන්නට අප කිසිවකුත් කැමතිවන්නේ නැහැ. ත්‍රස්තවාදය සහමුලින් උපුටා දැමිය යුතු බව අප විශ්වාස කරන්නේ එම නිසයි.එම වචනය පවා අපගේ් ශබ්ද කෝෂයෙන් ඉවත් කර දැමීම සඳහා ක්‍රියා කළ යුතුයි. ඒ සඳහා අප අවංකභාවයෙන් යුතුව රට ගැන හැඟීමෙන් යුතුව කටයුතු කිරීම අවශ්‍ය බව මගේ හැඟීමයි.ප්‍රඥාවන්තභාවය නමැති ග්‍රන්ථයේ ප්‍රථම පරිච්ඡේදය අවංකභාවයයි. එම නිසා පටු දේශපාලන ආකල්ප ඉවත දමා රටේත් ජනතාවගේත් පොදු යහපත ගැන කල්පනා කිරීම වැදගත්.යහපත් අදහස් ඇතිවන්නට නම් අපගේ සිතුවිලි වෙනස්කර ගත යුතුයි. එවිට නිසැකවම අපගේ ලෝකය යහපත් වේවි. අපගේ මවුබිමේ සමස්ත ජනතාවගේම ප්‍රර්ථනාව යහපත් ලෝකයක්. සුබදායී හෙට දවසක්. එම දිනය උදාකරලීම සඳහා ආකල්පමය වෙනසක් ඇතිවිය යුතුයි. ඔබ වෙනස් වූ විට යහපත් කළ දවසක් උදාවන බවට සැකයක් නැහැ.භෞතික සම්පත් ලබාදෙමින්, සුබ අනාගතයක් වෙත රටේ ජනතාව කැඳවාගෙන යන්නට අප සූදානම්. සංවර්ධනයේ අභියෝග ජය ගැනීම සඳහා අපගේ රජය මහා සංග්‍රාමයක් අරඹා තිබෙන්නේ එම නිසයි. ඒ යටතේ අප බොහෝ වෙනස්කම් බලාපොරොත්තු වෙනවා. එහි ප්‍රතිලාභ රටේ සියලුම සහෝදර ජනතාවට ලැබෙනු ඇතැයි අප විශ්වාස කරනවා.උතුªරු නැඟෙනහිර ජනතාව අද එකාවන්ව එම ප්‍රතිලාභ භුක්ති විඳින ආකාරය දකින්නට පුළුවන්. එම ප්‍රදේශවල සුවිශාල ප්‍රබෝධයක් ඇති වී තිබෙනවා. එම ජනතාවගේ මූලික අවශ්‍යතා වගේම මානව හිමිකම් රැකදෙන්නට රජය කටයුතු කර තිබෙනවා. තවදුරටත් කටයුතු සම්පාදනය කරමින් සිටිනවා.හදිසි නීතියේ ප්‍රතිපාදන වැදගත්වන්නේ මෙවැනි වටපිටාවක් නිර්මාණය කිරීමේ කටයුත්තටයි. කෙසේ වෙතත් රටේ ආරක්ෂාවට හානියක් නොවන පරිදි හදිසි නීති රෙගුලාසියේ යම් යම් කොටස් ඉවත් කිරීම පිළිබඳ අපගේ අවධානය යොමු වී තිබෙනවා. දැනුම් තේරුම් නොමැතිව බලකිරීම නිසාම ගිනි අවිය අතට අරගෙන නීතියට පිටු පෑ පිරිස් පුනරුත්ථාපනය කරන්නට අපට හැකි වී තිබෙනවා.එවැනි පුද්ගලයන් විශාල සංඛ්‍යාවක් පුනරුත්ථාපනයෙන් අනතුරුව යළිත් සමාජ ගත කෙරුණා. ගිනි අවියකින් නිකුත්වෙන වෛරයේ උණ්ඩයක ගිනියම් බව කොයිතරම් ද කියා යළි අත්විඳින්නට ඔවුන් අකමැතියි. ඒ වගේම අපත් අකමැතියි. එම අපේක්ෂාව ඉටුවන්නට නම් පොදු එකඟතාවක්, අරමුණක් තිබිය යුතු වෙනවා. මේ එකඟතාව මත අපට යහපත් සමාජ වාතාවරණයක් නිර්මාණය කළ හැකියි. ත්‍රස්තවාදයත්, රටට එරෙහි විනාශකාරී බලවේගත් පිටුදැකීම ඒ සඳහා වූ පදනමක්. හදිසි නීතිය මඟින් සළසාදෙනු ලබන්නේ එම පදනම නිර්මාණය කිරීමේ ශක්තියයි.මේ ගරු සභාවෙන් අප ඉල්ලා සිටින්නේ එම ශක්තිය රටට ලබාදීම සඳහා සහාය වන ලෙසයි. සුවඳ තැවැරී තිබෙන්නේ රෝස මල් පිදූ දෑත්වල පමණයි.එසේ හෙයින් සාමය සහ මහජන ආරක්ෂාව පවත්වාගෙන යාම සඳහාත්, රාජ්‍ය දේපොළ ආරක්ෂා කිරීම සඳහාත් තවදුරටත් එක් මසක කාලපරිච්ඡේදයක් සඳහා දිවයින මුළුල්ලේම හදිසි අවස්ථා තත්ත්වයක් නොකඩවා පවත්වාගෙන යාම පිණිස මේ ගරු සභාවේ සියලු මන්ත්‍රීතුමන්ලාගේ සහයෝගය ලබාදෙනු ඇතැයි මා අපේ්ක්ෂා කරනවා.ගම්පහ දිස්ත්‍රික් මන්ත්‍රී ජෝන් අමරතුංග මහතා (එජාප) - හදිසි නීතිය පිළිබඳ යෝජනාවට අප විරුද්ධයි. පාර්ලිමේන්තු සම්ප්‍රදායට පටහැනි ලෙස පාර්ලිමේන්තුව අද රැස්කර තිබෙනවා. මෙයට අප විරුද්ධයි. ඒ වගේම මැතිවරණ නීති උල්ලංඝනය කරමින් බොහෝ අපේක්ෂකයෝ මැතිවරණ ව්‍යාපාරයේ නිරත වෙනවා. මීට පෙර කිසිම දවසක මෙවැනි ආකාරයට මැතිවරණ නීති උල්ලංඝනය වී නැහැ.ආණ්ඩු ක්‍රම ව්‍යවස්ථාව මඟින් බුද්ධාගම ඇතුළු අනෙකුත් ආගම්වලට ආරක්ෂාවක්, රැකවරණයක් හිමි වියයුතු බව සඳහන් වෙනවා. එහෙත් මාතලේ ප්‍රදේශයේ බුදුපිළිමයක් විනාශ කර එයට මුත්‍රා කර තිබෙනවා. මෙයද ආගමික ස්ථාවරත්වය.එල්ලාවල මේධානන්ද හිමි - තමුන්නාන්සේ ඔය ඉදිරිපත් කරන්නේ පච පත්තරවල සඳහන් තොරතුරක්. ඕවට අප උත්තර දෙන්න යන්නේ නෑ. මේ තොරතුරෙහි කිසිඳු සත්‍යතාවක් නෑ.අගමැති රත්නසිරි වික්‍රමනායක මහතා - මන්ත්‍රිවරයකුගේ හැසිරීම පිළිබඳ පුවත්පතක සඳහන් වූ දෙයක් ගැන සඳහන් කරමින් කතා කරන්නට එපා. මේ ප්‍රවෘත්ති වාර්තාවෙහි සත්‍යතාව දන්නේ නැහැ. ඒ නිසා ඔබතුමා මීට වඩා වගකීමෙන් කතා කරන්න.ජෝන් අමරතුංග මහතා - මැතිවරණ කොමසාරිස්වරයා රූකඩයක් වෙලා ඔහුගේ නියෝග කිසිවෙක් පිළිගන්නේ නැහැ.මෛත්‍රීපාල සිරිසේන මහතා - මැතිවරණ කොමසාරිස් වරයා අපක්ෂපාතී නිලධාරියෙක්. ඔහු සම්බන්ධයෙන් සිදුකළ ප්‍රකාශය අප තරයේ ප්‍රතික්ෂේප කරනවා. මෙවැනි ප්‍රකාශ සිදු කොට නිදහස් සහ සාධාරණ ලෙස කටයුතු කරන නිලධාරීන්ගේ චරිත ඝාතනය කරන්නට හදන්න එපා.(නියෝජ්‍ය කතානායක පියංකර ජයරත්න මහතා මූලාසනයට පැමිණියේ ය.)ජෝන් අමරතුංග මහතා - ලබන අප්‍රේල් අට වෙනිදා රාත්‍රි වෙනකොට එ.ජා.ප රජයක් බිහි වෙනවා. එය විශ්වාසයි.නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා - එක්සත් ජනතා නිදහස් සන්ධාන රජය පසුගිය කාලය තුළ සිදුකළ කාර්යය ගැන වචනයක් වත් එජාපය කතා කරන්නේ නැහැ. 2004 ට පෙර රනිල් - ප්‍රභා ගිවිසුම මඟින් රට ප්‍රභාකරන්ට ලියා දී තිබුණා.කොටි සංවිධානයට අවශ්‍ය පහසුකම් අවශ්‍යතා සියලු දේ ලබා දුන්නේ විපක්ෂය විසින්. එහෙත් ඒ සියලු දේ පරාජය කරමින් රට විජයග්‍රහණය කෙළේ මහින්ද රාජපක්ෂ රජයයි. විපක්ෂය ආණ්ඩු කරද්දී ලබා දුන් පහසුකම් නිසා කොටියා පොහොසත් වුණා. විපක්ෂය කොටි සංවිධානයට උදව් කළා පමණක් නොව, ජාත්‍යන්තරයට ගොස් රට අපකීර්තියට ලක් කිරීමට උත්සාහ කළා.විපක්ෂය දවල් හීන දකිනවා. විපක්ෂය මොන දේ කළත්, ජාත්‍යන්තර මට්ටමින් කුමන්ත්‍රණ කළත් රටේ ඉරණම තීරණය කරන්නේ ඒ අය නෙවෙයි. රටට ආදරය ඇති, මාතෘ භූමිය ගැන හැඟීමක් ඇති ජනතාව රටට යහපත් ලෙස සිය ඡන්දය භාවිතා කරනවා. අප්‍රේල් අට වැනිදා බිහිවන්නේ මාතෘ භූමියට ආදරය කරන පාර්ලිමේන්තුවක්.අප්‍රේල් අට වැනිදායින් පසුව සිදු වෙන්නේ විපක්ෂ නායක රනිල් වික්‍රමසිංහ මහතාගේ විපක්ෂ නායක ධුර කාලය දීර්ඝ වීමයි. ඒ නිසා එතුමාට ලණු දෙන්න එපා. ජනතා විමුක්ති පෙරමුණ මිලි බෑන්ඩ්ගේ කෝට් එකේ එල්ලිලා. අපේ රටේ ප්‍රජාතන්ත්‍රවාදය නෑ කියන්න හදනවා.දේශීය වීරයෝ ඝාතනය කළ, සිංහල සමාජය විනාශ කළ, සිංහල ගම් පිටින් පුලුස්සා දැමූ සුදු හම ඇති මිලි බෑන්ඩ්ලාගේ කරේ එල්ලීමට ජ.වි.පෙ ට හැකි වෙලා. අප රෝහණ විජේවීර සහෝදරයාගේ ප්‍රතිපත්තිවලට එකඟ නෑ. එහෙත් විජේවීර සහෝදරයා අද අහනව ඇති ඇයි මේ රටට හතුරු වූ පිරිස් සමඟ ජ.වි.පෙ අත්වැල් බැඳගෙන ඉන්නේ ඇයි කියලා. රටට හතුරු වූ බලවේග සමඟ ජනතාව අත් වැල් බැඳ ගන්නේ නැහැ. ජනතාව ඉන්නේ අප සමඟ. රටට හතුරු වූ සියලු දෙනාට රටේ නීතිය එක හා සමානයි.ජෝන් අමරතුංග මහතා - ආණ්ඩු පක්ෂයට අද ප්‍රතිපත්ති ප්‍රකාශනයක් නැහැ.ගුණවර්ධන මහතා - ඔබතුමා නොදන්නවා උනාට විපක්ෂ නායකවරයාගේ මේසේ උඩත් මහින්ද චින්තන ප්‍රතිපත්ති ප්‍රකාශනය තිබෙනවා. අමරතුංග මහතා බුද්ධාගම ගැන, භික්ෂුන් වහන්සේලා ගැන කතා කරනවා. ඒ අයට ඒ ගැන කතා කරන්නට වත් අයිතියක් නැහැ. භික්ෂුන් වහන්සේලා අමු අමුවේ ඝාතනය කරපු, පන්සල් විනාශ කරපු යුගයක් එ.ජා.ප.ය ට තිබුණේ.මේ පාර්ලිමේන්තුව පවත්වාගෙන යාමට සහාය ලබා දුන්න කාර්ය මණ්ඩලය, පොලිසිය, ජනමාධ්‍ය සියලු දෙනාටම අපගේ ප්‍රණාමය පුද කරනවා.පත්කළ මන්ත්‍රී රාවුෆ් හකීම් මහතා (මු.කො) - භික්ෂූන් වහන්සේලා ගැන දිනේෂ් ගුණවර්ධන මහතා කතා කළා. එහෙත් සරත් ෆොන්සේකා මහතා වෙනුවෙන් පවත්වන්නට තිබූ සංඝ සම්මේලනය නතර කරවූයේ රජයයි.ගුණවර්ධන මහතා - රජය එැනි කිසිවක් සිදුකෙළේ නැහැ. එය විවිධ හේතු මත නතර කරන්නට තීරණය කරනු ලැබුවේ මහා නායක හිමිවරුන් විසින්මයි.හකීම් මහතා - සමහර පොලිස් නිලධාරීන්, පොලිස් ස්ථානාධිපතිවරුන් දේශපාලන සහචරයින් බවට පත්වෙලා. නාවලපිටිය ප්‍රදේශයේ අප කාටවත් මැතිවරණ ව්‍යාපාරයෙහි නිරත වෙන්නට වත් ඉඩ දෙන්නෙ නැහැ. නාවලපිටිය ප්‍රදේශයේ ආරක්ෂාව වෙනුවෙන් හමුදාව යොදවන්න කියා මා ඉල්ලා සිටිනවා.වැවිලි කර්මාන්ත ඇමැති දී.මු.ජයරත්න මහතා - එ.ජා.ප යේ ඇතැම් මන්ත්‍රීවරු අද අනාගත වාක්‍ය කියනවා.බලය ලැබෙනවා. බලයලැබුණම මෙහෙම කරනවා. මේවා අනාගත වාක්‍යවිපක්ෂය පෝස්ටර් කටවුට් ගැන ආණ්ඩුවට චෝදනා කරනවා. ආණ්ඩුවට විතරක් දෝෂාරෝපණය කරන්න එපා. හැම පක්ෂයකම පෝස්ටර් කටවුට් දක්නට ලැබෙනවා. අපේක්ෂකයෝ ගස්, ගල්, තාප්පවල එල්ලිල ඉන්නවා. ජේ. ආර්. ජයවර්ධන ඇති කරපු මේ මැතිවරණ ක්‍රමය නිසා පක්ෂ ඇතුළෙම අය අතර ගැටුම් ඇති වෙනවා.අද එ.ජා.ප.ය ඇතුළේ ඇති අර්බුදය මොනරාගල පැත්තෙන් පැහැදිලිව පේනවා. අපේ අපේක්ෂකයෝ අතරෙත් යම් යම් අර්බුද තිබෙනවා. හදිසි නීතිය පැනවූ පමණින් අප රජයක් ලෙස කාටවත් හිරිහැර කරන්නෙ නැහැ. අද වෙනකොට යුද්ධය අවසන්. එහෙත් යුද්ධය අවසන් වූ පමණින් හදිසි නීතිය ඉවත් කරන්නට බැහැ.සරත් ෆොන්සේකා මහතා ගැන බොහෝ දේ කියනවා. එතුමාට විතරක් විශේෂත්වයක් කරන්නට බැහැ. එතුමා නිවැරැදි නම් නිදහස් වේවි.යාපනය දිස්ත්‍රික් මන්ත්‍රී සොලමන් සිරිල් මහතා (ද්‍ර.ජා.ස) - රජය යුද්ධය අවසන් කළ බව සඳහන් කරනවා. එහෙත් අපට නම් එවැනි ;දයක් පෙනෙන්නට නැහැ. අපගේ ප්‍රදේශවල ජනතාව තවමත් පීඩා විඳීනවා. එම ප්‍රදේශවල විනාශ වී ඇති නිවාස අලුත්වැඩියා කර දිය යුතුයි. යුද්ධය නිසා පීඩාවට පත් වූ ජනතාවට අවශ්‍ය පහසුකම්, මුල්‍යාධාර ලබා දිය යුතුයි.(ලලිත් දිසානායක මහතා මූලාසනයට පැමිණියේය. )පත්කළ මන්ත්‍රී එල්ලාවල මේධානන්ද හිමි - මීට පෙර කතා කළ මන්ත්‍රීවරයා සඳහන් කළ දෙමළ ජනතාව තවමත් පීඩා විඳීනව කිව්වා. එහෙත් මට නම් එවැනි පීඩාවක් විඳින කෙනෙක් හමු වෙලා නෑ.අද ලොව පුරා විවිධ රටවල රැඳී සිටිමින් කොටි ත්‍රස්තවාදයට යළි පණ දීමට උත්සාහ දරණ පිරිස් අප හඳුනාගෙන තිබෙනවා. එවැනි ද්‍රවිඩ තරුණයන් 12 දෙනෙකුගේ නම් මා ළඟ තිබෙනවා. ඔවුන්ගෙන් අපේ රට ආරක්ෂා කර ගැනීමට අප අවධානයෙන් සිටිය යුතුයි.ගම්පහ දිස්ත්‍රික් මන්ත්‍රී ජයලත් ජයවර්ධන මහතා (එ.ජා.ප) - විපක්ෂයේ මන්ත්‍රීවරුන්ගේ ආරක්ෂාව ඉවත් කර ඇති අවස්ථාවකයි අප අද හදිසි නීතිය ගැන කතා කරන්නේ.ආරක්ෂක ලේකම්වරයා පොලිස් නිලධාරීන් දෙදෙනා බැගින් මන්ත්‍රීවරුන්ගේ ආරක්ෂාවට යොදවන ලෙස පොලිස්පතිවරයාට දැනුම් දී ඇතත් එය තවමත් ඉටු වී නැහැ. මේ රටේ නැවත ත්‍රස්තවාදයක් ඇති නොවිය යුතු බවට එල්ලාවල නායක හාමුදුරුවන් පැවසූ මතයේ අපත් සිටිනවා.බුද්ධිමත් උගත් ශික්ෂණයකින් යුත් නියෝජිතයන් මේ පාර්ලිමේන්තුවට පත් විය යුතුයි. පාර්ලිමේන්තුවේ උත්තරීතරත්වය රැකෙන්නේ එවිටයි.මඩකළපුව දිස්ත්‍රික් මන්ත්‍රී ටී.කනකසබේ මහතා (දෙ.ජා.සං) - අප මෙවර මැතිවරණයේදී අපේ ජනතාවගේ අයිතිවාසිකම් වෙනුවෙන් පෙනී සිටිනවා. අප නැවත පත් වී ජනතා අයිතීන් දිනා දෙනවා.මැතිවරණයෙන් පසු අපි ජනාධිපතිවරයා හමුවීමට බලාපොරොත්තු වෙනවා. අපේ ජනතාවගේ ප්‍රශ්නවලට විසඳුම් ලබාදීමටය අපට අවශ්‍ය වන්නේ.ගම්පහ දිස්ත්‍රික් මන්ත්‍රී විජිත හේරත් මහතා (ජ. වි. පෙ)ජෙනරාල් සරත් ෆොන්සේකා මහතාට එරෙහිව කුමන චෝදනාවක් කුමන අධිකරණයක ඔප්පු කළත් ඔහු ජනතා අධිකරණයෙන් නම් නිදහස් වෙනවා. මේ නිසා එතුමා අලුත් පාර්ලිමේන්තුවට මන්ත්‍රීවරයෙක් ලෙස පත්වන බව අපට විශ්වාසයි. එතුමාට එරෙහිව නඟා ඇති චෝදනා ඔප්පු කරන්නට ආණ්ඩුවට තවමත් නොහැකිව සිටිනවා.සභානායක, සෞඛ්‍ය ආරක්‍ෂණ හා පෝෂණ ඇමැති නිමල් සිරිපාල ද සිල්වා මහතා - ජනාධිපති මහින්ද රාජපක්‍ෂ මහතා කෙරෙහි මේ රටේ ජනතාව තබා ඇති අතිවිශාල විශ්වාසය, සහයෝගය අනුව ඉදිරි මැතිවරණයේදී සුවිසල් ජයග්‍රහණයක් අපේ රජය ලබනවා.අද විපක්‍ෂය පරාජයෙන් වියරු වැටිලා. ජනතාව ඔවුන් ප්‍රතික්‍ෂේප කළාට අප මොනවා කරන්නද? ෆොන්සේකා මහත්තයාගේ බෙල්ලේ එල්ලිලා හෝ කිහිපදෙනෙක් පත් කර ගන්නටයි ඇතැම් අය උත්සාහ කරන්නේ.මේ මැතිවරණයෙන් පසු ඉතාම දුර්වල විපක්‍ෂයක් පත් වීම නොවැළැක්විය හැකියි. එක් අතකට මේ ගැන අප කනගාටු වෙනවා. විපක්‍ෂ නායකයාට ඒ ගැන කනගාටුවක් නැති වුණාට අප නම් අවංකවම කනගාටු වෙනවා.ඉතාම කාර්යබහුල තත්ත්වයක් යටතේ වුවද අද දින විවාදයට සහභාගිවී අදහස් පළ කළ පක්‍ෂ විපක්‍ෂ සියලු දෙනාටම මා ස්තුතිවන්ත වෙනවා. එසේම හදිසි නීතිය දීර්ඝ කිරීමට සහයෝගය දෙන ලෙස ඉල්ලා සිටිනවා.හදිසි නීතිය වැඩි ඡන්දයෙන් සම්මත විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=r1004071</link>
    <topic>නිවන් මගට කුසල් වඩන බෝසත් යෞවනයෝ</topic>
    <author>හිඟුරක්ගොඩ සමූහ අමරසූරිය ගලප්පත්ති</author>
    <content>පොළොන්නරුව ගල් කබරාව ශ්‍රී නිශ්ශංකමල්ල පුර ශ්‍රී විජයාරාම විහාරාධිපති කොබෙයිතුඩුවේ විජිත හිමියන්ගේ උපදෙස් පරිදි ප්‍රදේශයේ තරුණ පිරිසක් විසින් ආගමික හා සමාජ සුබ සාධන කටයුතු සඳහා මුල් තැන දෙමින් පිහිටුවාගනු ලැබූ බෝසත් යොවුන් සංසදය සෑම පසළොස්වක පොහොය දිනවිවිධ සමාජ හා පුණ්‍ය කටයුතු කරගෙන යනු ලබයි.පසුගිය පසළොස්වක පොහොය දිනයේදී සේවාගම ආබාධිත නිවාසයේ පදිංචි ආබාධිතයන් සඳහා විශාල පුණ්‍ය කටයුතු රාශියක් මේ සංවිධානය විසින් සිදුකරන ලදී. මේ ආබාධිත නිවාසයේ ළමා හා තරුණ ආබාධිතයන් 32ක් වෙති.ඔවුන්ගේ කොණ්ඩ කැපීම, නෑවීම, අලුත් ඇඳුම් ඇන්දවීම, පිරිසිදු රසවත් ආහාර වේලක් ලබාදීම හා පොළොන්රුවේ ඓතිහාසික ස්ථාන ආදිය පෙන්වීම සිදු විය.මේ පිළිබඳව අදහස් දැක්වූ “බෝසත් යොවුන් සංසදයේ” ප්‍රධාන සංවිධායක චමින්ද චන්ද්‍රසේකර මහතා . අපේ ගමේ පන්සලේ ලොකු හාමුදුරුවන්ගේ උපදෙස්මත ගල් කබරාව ගමේ තරුණයන් දහදෙනකු පමණ එකතුවී මේ මානව හිතවාදී බෞද්ධ සංගමය පිහිටුවා ගත්තා.ඒ මගින් ගමේ හික්මීම, විනය, සදාචාර සම්පන්න කමින් පිරි දරුවන් පිරිසක් බිහිවී තිබේ.විහාරාධිපති කොබෙයිතුඩුවේ විජිත හිමි. මෙලොව උපදින සියලුම දෙනා අනුන් වෙනුවෙන් නැති බැරි අහිංසක අය වෙනුවෙන් යමක් කළ යුතුයි.කවදාවත් කාටවත් සමාජයේ තනියම ජීවත් වෙන්න බෑ. මේ තරුණ පිරිස ඒකරාශීවී දුප්පත් අහිංසක ආබාධිත පිරිසකට තමන්ගේ සහෝදරයින්ට වගේ උදව් උපකාර කිරීම විශාල පුණ්‍යකර්මයක් වෙනවා.කන්තලේ රාහුල හිමි. මිනිසුන් දැන හෝ නොදැන සසරදී හෝ සමාජයේදී විවිධ අකුසල කර්ම කරනවා.ඒවා විවිධ අයුරින් ආපසු විපාක දෙනවා.සේවාගම ආබාධිත නිවාසයේ සිටින තරුණ හා ළමා ආබාධිතයින් සියලු දෙනාම මිනිසුන්. ඔවුන්ට අප හා සමානවම සියලු ආශාවන් තිබෙනවා. ඔවුන් සමාජයෙන් කොන් නොකළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=r1004072</link>
    <topic>දුව එවපු සල්ලිවලින් තමයිඅපි ගේ හැදුවේ</topic>
    <author>පොළොන්නරුව දිසා සමූහඇම්. පී. සරත්</author>
    <content>මගේ අම්මටයි තාත්තාටයි සැපවත් ජීවිතයක් ලබා දෙන්න ඕනා කියලා රටගිය මගේ චූටි මැණිකේ අන්තිමට ආවේ මිනී පෙට්ටියකින්” සෞදි අරාබියේ ගෘහ සේවයට ගොස් එහිදී රිය අනතුරකින් මියගිය හිඟුරක්ගොඩ රජ ඇළ මිරිස් කුඩු වංගුව පදිංචිව සිටි බී. චන්දිකා නිරෝෂනිගේ (35) මව වූ එම්. ආර්. පොඩිමැණිකේ මහත්මිය හඬා වැළපෙමින් කීවාය.චූටි මැණිකේ අපේ පවුලේ රත්තරන් කෙල්ල. අපිට හරිම ආදරෙයි. මටත් එයා ගේ තාත්තටත් හොඳට සලකන්න තමයි එයා ගේ අදහස තිබුණේ. එයා රට ගිහිල්ලා අවුරුදු 2 1/2 ක් අපිට සල්ලි එව්වා. ඒ සල්ලිවලින් තමයි මේ ගෙදර හැදුවේ.ගෙයි වහල ගහන්න තමයි තිබුණේ. අපිට හැමදාම රෑට චූටි මැණිකේ කතා කරනවා. අම්මේ තාත්තේ දැන් කොහොමද කියා. අසනීප තත්ත්වය ගැන අහනවා. එයා එවන සල්ලි වලින් බෙහෙත් බීලා හොඳීන් ඉන්න කියනවා.නිරෝෂනීගේ පියා වන බී. ගුණවර්ධන මහතා මෙසේ කීවේය. අනේ මහත්තයෝ අපිට හිටපු හොඳම දරුවා අපිට නැතිවුණා.දැන් ඉතින් ඉඳලා වැඩක් නැහැ. එයා ගේ අදහස තිබුණේ මේ ගෙයි වැඩ ඉවර කළාම එන්න. ඇවිත් පින්කමක් එහෙම කරන්න. එහෙත් අපිට දුව නැතිවුණා.පසුගියදා සෞදි අරාබියේදී රිය අනතුරකින් නිරෝෂිනී මියගිය පුවත දැනගත් විගස අවට ගම්වාසීන් ඇයගේ නිවෙසට පිරෙන්නට විය. චන්ද්‍රිකා නිරෝෂනි ගේ දේහය ලංකාවට ගෙන ආවේ පසුගිය මාර්තු 25 වැනිදාය.මාර්තු 27 වැනිදා අවසන් කටයුතු රජ ඇළ පොදු සුසාන භූ®මියේදී දෙනෝ දහසක ගේ සෝ සුසුම් මැද සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=r1004073</link>
    <topic>අසරණ දරු පවුලේදුකට කන් දෙන්න</topic>
    <author>වත්තේගම සමූහ කේ. එම්. එස්. බණ්ඩාර</author>
    <content>තම දරුවන් තිදෙනා ජීවත් කිරීමට නිවහනක් හෝ වත්කමක් නොමැතිව තරුණ මවක් හැඬු කඳුළෙන් පසුවන්නීය.වත්තේගම පහළ යටවර, පතම්පහ අංක 113/3 දරන ස්ථානයේ පදිංචි ඩී. එම්. කුමාරි දිසානායක (34) ඒ මවයි. උදේශිකා ලක්මාලී දිසානායක (14) අවිශ්ක නෙත්හංස (08) චින්තක ලක්ෂාන් (03) ඇගේ දරු තිදෙනාය.මේ දරුවන් තිදෙනා සහ බිරිය ජීවත් කිරීමට කිසිදු ආදායමක් නැතිව මෙයට වසර තුනකට ඉහතදී කුමාරී දිසානායකගේ සැමියා ඇය හා කුඩා දරු තිදෙනවා හැරදා ගියේය. ඔහු ගැන කිසිදු තොරතුරක් මෙතෙක් නොලද බව ඇය පවසයි.ඇයගේ තනි නොතනියට දැනට ඉන්නේ ඩී. එම්. දිසානායක නම්වූ (70) වයෝවෘද්ධ පියා පමණි. විටින් විට කුමක් හෝ කුලී වැඩක් කර ලබාගන්නා සුළු මුදලින් මේ දරු පවුල නඩත්තු කරන බව දිසානායක මහතා පැවසුවේය.මොවුනට ජීවත්වීමට නිවහනක් නැත. පහළ යටවර ප්‍රදේශයේ පතම්පහ ගමේ පිහිටි රජයේ ඉඩමක දිරාපත් වූ ටකරන් කිහිපයකින් අටවාගනු ලැබූ කුඩා මඩුවක මොවුහු වෙසෙති.වසර 30 ක පමණ කාලයක් තිස්සේ මොවුන් මේ ස්ථානයේ ජීවත්වන නමුත් එම ඉඩම සඳහා ඔවුනට ඔප්පුවක් ලබාදීමට හෝ දරුවන් සඳහා එක් කාමරයක් ඉදිකර දීමට හෝ බලධාරීන් මෙතෙක් කටයුතු කර නැත.වැඩිමහල් දරු දෙදෙනා වසර කීපයක් උකුවල, කුරීවෙල මහා විද්‍යාලයේ ඉගනුම ලැබූ නමුත්, මේ වන විට ඔවුන්ගේ අධ්‍යාපන කටයුතු නැවතී ඇත. කෑම බීම, පොත් පත්, ඇඳුම් පැළඳුම් ආදිය ලබාගැනීමට කිසිදු මුදලක් නැතිව තම දරුවන්ට පාසල් යාමට නොහැකි බවද ඇය කීවාය.දැනට ඔවුන් සතුව ඇත්තේ දිරාපත්ව ඇති පැදුරු දෙකක්, ප්ලාස්ටික් පිඟන් කීපයක් සහ වැරැහැලි දෙක තුනක් පමණි. රාත්‍රියට මේ ස්ථානය දැඩි අඳුරේ පවතින බැවින් නොයෙකුත් විෂ සර්පයන් ද මඩුව ඇතුළට එන බව කුඩා දරුවෝ කීහ.ඉකුත් දිනක මෙම තහඩු තුළ සැඟවී සිටි විශාල පොළඟෙකුගෙන් මෙම දරු තිදෙනා බේරී ඇත්තේ පෙර වාසනාවකටය.තම දරුවන් වෙනුවෙන් මෙම ස්ථානයේ කුඩා කාමරයක් ඉදිකර තම දරු තිදෙනා පාසල් යැවීමට උදව් උපකාර කරන ලෙස කුමාරී දිසානායක මව සහ ඇයගේ පියාවන දිසානායක මහතා පිනට කැමැති දානපතියන්ගෙන් කාරුණික ඉල්ලීමක් කරති. ඔවුනගේ ලිපි මඟ මෙසේය. ඩී. ඇම්. කුමාරී දිසානායක, අංක 113/3, පතම්පහ, පහළ යටවර, වත්තේගම.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=r1004074</link>
    <topic>දැන් අපට පාසල් යන්නපාලමක් තියෙනවා</topic>
    <author>අලව්ව විශේෂ ඒ. කීර්තිසිංහ</author>
    <content>“කලින් අපි පාසලට ගියේ ඔයට බැහැලා. දණක් වතුරේ. සමහර දවස්වල ලිස්සලා වැටෙනවා. ඇඳුම් තෙමාගෙන ආපහු ගෙදර යනවා. දැන් අපිට ඒ කරදරය නැහැ. පාලම උඩින් පාසලට යන්න පුළුවන්.”මහඔයෙන් එගොඩ දැදිගම ආසනයේ වද්දෙණියේ සිට මෙගොඩ දඹදෙණිය ආසනයේ වළකුඹුර මහ විදුහලට එන මේ ශිෂ්‍යාවෝ එසේ පවසති.දඹදෙණිය සහ දැදිගම මැතිවරණ කොට්ඨාස යාකෙරෙමින් අලව්වේ වලකුඹුරේ සිට වද්දෙණිය දක්වා මහඔය හරහා තිබුණු සංගිලි පාලම මහ ගංවතුරට කැඩී ගියේ දැනට වසර විස්සකට පමණ උඩදීය.පාලම කැඩීයාමෙන් දැදිගම ආසනයේ වද්දෙණිය ඇතුළු ඉතා පිටිසර ගම්මාන රැසක ජනතාවට මහත් දුෂ්කරතාවකට මුහුණපාන්නට සිදුවිය. එදිනෙදා අවශ්‍යතා සඳහා ගම්වාසීන් පැමිණෙන්නේ අලව්ව නගරයටය.තමන්ගේ් බුලත්, පුවක් කෙසෙල් කැන් ආදි කෘෂි නිෂ්පාදන අලෙවි කර ගැනීමටත් අවශ්‍ය දෑ මිලට ගැනීමටත් එන්නේද අලව්ව සතිපොළ වෙතය. ඔවුන් මෙතෙක් එම භාණ්ඩ ගෙන ආවේ සහ ගෙන ගියේත් දණක් වතුරේ බැස කර පිටින්ය.මේ දුෂ්කරතාව දැන් මෙගම් වාසීන්ට මගහැරී ගොස් විශාල සහනයක් සැලසී තිබේ. වත්මන් රජය රුපියල් කෝටි දහයක පමණ වියදමින් පාලමක් ඉදිකර දී තිබේ.මහාමාර්ග ඇමැති ටී. බී. ඒකනායක, කම්කරු සබඳතා ඇමැති අතාවුද සෙනෙවිරත්න, සබරගමුව ප්‍රධාන ඇමැති මහීපාල හේරත්, වයඹ පළාත් කෘෂිකර්ම ඇමැති ශාන්ත බණ්ඩාර මහත්වරුන්ගේ නිර්දේශ මත පාලම ඉදිකෙරිණි. </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=r1004075</link>
    <topic>රිදීමාලියද්ද රක්ෂිතයේ මහා දැව ජාවාරමක්</topic>
    <author>බිබිල මධ්‍යම විශේෂ වීගොඩ හේමපාල</author>
    <content>රිදීමාලියද්ද ප්‍රාදේශීය ලේකම් කොට්ඨාසයට අයත් කඳුුබැද්ද රක්ෂිතයේ වසර සියගණනක් පැරැණි ඉතා දුර්ලභ ගණයේ වටිනා ගස් හා ඖෂධ පැළෑටි විනාශ කරමින් සිදුකරගෙන යන මහා පරිමාණයේ කැලෑ විනාශය නතර කිරීමට වනසංරක්ෂණ නිලධාරින් පියවර නොගන්නා බවට තලාවේගම ගම්වාසීහු චෝදනා කරති.මේ කැලෑ විනාශයේ සුලමුල සොයා ගිය ගමන අපට දුෂ්කර විය. මහියංගණ – පදියතලාව මාර්ගයේ පනස් අටේ සැතපුම් කණුව අසලින් දකුණට හැරී වේවත්ත කනිටු විදුහල පසුකොට ගුරුපාර දිගේ සැතපුම් අටක් පමණ දුරගෙවා ගියවිට මේ තලාවේගම ගම්මානය හමුවේ.ඌව පළාතේ ඉතාම දුෂ්කරම ගමවන මේ ගම්මානය කඳුබැද්ද රක්ෂිතයෙන් වටවී ඇත. මේ ගමෙහි සියලු දෙනා ම ජීවත්වන්නේ හේන් ගොවි තැනෙන් හා අහස්දියෙන් වගා කරන වී ගොවි තැනෙන් ලැබෙන අස්වැන්න නෙළා ගැනීමෙනි.මේ ගමට වසර සියගණනක ඉතිහාසයක් ඇත. හේන් ගොවිතැන් කලත් වටිනා ගස්වලට කැලයේ වැවෙන ඖෂධ පැළෑටිවලට කිසිම හානියක් නොකර ඔවුන් ඒවා ආරක්ෂා කරමින් ජීවිකාව කරගෙන ගොස් ඇත.කජු වගා කරන මුවාවෙන් මෑතකදී කඳුබැද්ද රක්ෂිතයට ඇතුළු වී වාඩිගහගෙන නතර වුණු දැව ජාවාරම්කරුවන් මේ වන විට අක්කර දහසකට අධික ප්‍රමාණයක් විනාශ කොට ගම්මාලු , බුරුත, කලුමැදිර, අරළු, රදන, කොලොන්, පලු, වීර,, වා ඇතුළු වටිනා විශාල පැරැණි ගස් මැෂින් යොදා කපා කදන් කුට්ටි කොට ඩෝසරයක ආධාරයෙන් ලොරිවල පටවා කොළඹට ප්‍රවාහනය කිරීමේ මහා පරිමාණයේ දැව කොල්ලයක යෙදී සිටී.මේ දැව කොල්ලකරුවන් කුලියට ලබාගත් ගමේ කීපදෙනකු ද ඔවුන්ට එක් වී සිටින බව ගම්වැසියන්ගෙන් අපට දැකගන්නට ලැබිණි.මේ කැලෑ විනාශය පිළිබඳව අපට මුලින් ම විස්තර හෙළිකළේ තලාවේගම පදිංචි ගොවියකු වන ඩබ්. ඇම්. සෙනවිරත්න (62) මහතා ය. මම මේ ගමේ උපන් කෙනෙක්. ගමේ මිනිස්සු කීප දෙනකු කුලියට අරගෙන කැලේ කූඩාරම් ගහලා මැෂින් දමලා වටිනා ගස් කපනවා. මේ ගැන මහියංගණයේ වනරක්ෂණ කාර්යාලයට පැමිණිලි කළා. පලක් වුණේ නැහැ. රිදීමාලියද්ද ප්‍රාදේශීය ලේකම්ට ලීවා ගිහින් කිව්වා පෙත්සම් යැව්වා අපි පරාදයි.කඳුබැද්ද ගමේ පදිංචි දෙදරු පියෙකු වන කේ. ඩබ්. ඇම්. සුමනපාල මහතා (42) කජුවවනවා කියලා කැලේ විනාශ කරනවා. දැන් අක්කර දහසක් පමණ ප්‍රමාණයේ විශාල ගස් කපලා. මේ කැලේ නිල්ගල වනයට අයත් කොටසක් බුද්ධදාස රජ දවස බෙහෙත් වගා කළ වනය. දැව හොරු කැලේ විනාශ කරනවා. ගම්වාසීන්ට කැලේට යන්න බැහැ.මේ පිළිබඳව මහියංගණ අඩවි වන නිලධාරියකුගෙන් විමසීමේ දී ඔහු කියා සිටියේ කාලයක් තිස්සේ කඳුබැද්ද රක්ෂිතයේ කැලෑ විනාශය සිදු වන බවකි.ඔහු එසේ කියා හිටියත් 2009. 08. 10 වනදින කඳුබැද්ද හතේවෙල ගැමුණු ගොවි සංවිධානය විසින් 185 දෙනකු අස්සන් කොට පෙත්සමක් මහියංගණ අඩවි වන නිලධාරියාට හා රිදීමාලියද්ද ප්‍රාදේශීය ලේකම්වරියට භාර දී ඇතත් මේ දක්වා ඔවුන් නිහඩබව ගම්වාසීන් පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=s1004071</link>
    <topic>අතුරු කමිටු තුනක් අද විසුරුවා හරී</topic>
    <author>පි‍්‍රන්ස් ගුණසේකර</author>
    <content>නෙට්බෝල්, ජල ක්‍රීඩා හා සවිඑසවීමේ අතුරු කමිටු අද සිට විසුරුවා නිලවරණ මැයි මාසයේ පැවැත්වීමට ක්‍රීඩා සංවර්ධන දෙපාර්තමේන්තුව තීරණය කොට ඇත.සවි එසවීමේ ක්‍රීඩා සංගමයේ නිලවරණය මැයි 10 වැනිදා, නෙට්බෝල් සම්මේලනයේ නිලවරණය මැයි 11 වැනිදා හා ජල ක්‍රීඩා සංගමයේ නිලවරණය මැයි 17 වැනිදා පැවැත්වීමට ඊයේ තීරණය විය.නෙට්බෝල් හා සවි එසවීමේ ක්‍රීඩා සංගම්වල නාමයෝජනා භාර ගැනීම මේ මස 21 වැනිදා අවසන් කෙරෙන අතර ජල ක්‍රීඩා සංගමයේ නාමයෝජනා භාර ගැනීම මේ මස 29 දා අවසන් කෙරේ.මේ ක්‍රීඩා සංගම් යටතේ ඇති සියලුම ක්‍රීඩා සමාජවලට අද පෙරවරුවේ නාමයෝජනා පිළිබඳ ලිඛිත නිවේදනය යොමුකරන බව ක්‍රීීඩා අධ්‍යක්ෂ ජෙනරාල් ඩී. දහනායක මහතා “දිනමිණ”ට පැවැසීය.නෙට්බෝල්, ජලක්‍රීඩා හා සවි එසවීමේ අතුරු කමිටු විසුරුවා නිලවරණය පැවැත්වීමෙන් අනතුරුව බැඩ්මින්ටන් හා ක්‍රිකට් අතුරු කමිටු පමණක් ඉතිරිවේ. සියලුම අතුරු කමිටු මගින් ක්‍රියාකාරී ක්‍රීඩා සංගම්වල ලේඛනයක් ලබාගෙන ඇති අතර එම සංගම්වලට මෙතෙක් ඡන්ද අයිතිය ලබාදීමට ක්‍රීඩා සංවර්ධන දෙපාර්තමේන්තුව පියවර ගෙන ඇත.ශ්‍රී ලංකා නෙට්බෝල් අතුරු කමිටුව විසුරුවා හැරියද එම කමිටුව මගින් සංවිධානය කළ එංගලන්ත සංචාරය අහෝසි නොවේ. එංගලන්තයේ පැවැත්වෙන යුරෝපීය විවෘත නෙට්බෝල් සූරතාවලිය අප්‍රේල් මස 23 වැනිදා ආරම්භ වේ.එම සංචාරය පිළිබඳ කරුණු විමසීමක් ඊයේ ක්‍රීඩා සංවර්ධන දෙපාර්තමේන්තුවේදී සිදු වී ඇති අතර නෙට්බෝල් අතුරු කමිටුවේ නිලධාරිනියක් පැමිණ ඇත. එංගලන්ත සංචාරයෙන් පසුව ශ්‍රී ලංකා නෙට්බෝල් පිලට ලැබෙන වාසි හා අවාසි පිළිබඳ මෙහිදී සාකච්ඡා වී ඇත.මේ සංචාරය සඳහා ක්‍රීඩා අමාත්‍යංශයෙන් මුදල් ප්‍රතිපාදන නොලැබෙන හෙයින් ක්‍රීඩිකාවෝ මුදල් සොයමින් සිටිති.ජල ක්‍රීඩා සංගමයේ සභාපති තනතුරට දැනට එම අතුරු කමිටුවේ ප්‍රධානී කෘෂිකර්ම හා ගොවිජන සේවා ඇමැති මෛත්‍රීපාල සිරිසේන මහතාට නිතරගයෙන් පත්වන ලෙස ක්‍රීඩා සංගම් බහුතරයක් ආරාධනය කර ඇතැයි වාර්තාවේ. නෙට්බෝල් සම්මේලනයේ සභාපති තනතුර භාරගන්නා ලෙස ඇමැතිවරියකට ආරාධනා කර ඇතත් ඇය ඒ සඳහා මෙතෙක් කැමැත්ත පළකර නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=s1004072</link>
    <topic>රුහුණ ප්‍රථම ජය වාර්තා කරයි</topic>
    <author>ෆවුස් මොහොමඩ්</author>
    <content>ලංකා බැංකුවේ අනුග්‍රහයෙන් ශ්‍රී ලංකා ක්‍රිකට් ආයතනය සංවිධානය කරනු ලබන අන්තර් පලාත් සිවුදින ක්‍රිකට් තරගාවලිය යටතේ ඊයේ කොළඹ කෝල්ටිස් පිටියේදී නිමාව දුටු වයඹ පිල සහ රුහුණ අතර තරගයෙන් ඉනිමක සහ ලකුණු 63ක විශිෂ්ට ජයක් ලැබු රුහුණු කණ්ඩායම මේ තරගමාලාවේ ප්‍රථම ජයග්‍රහණය වාර්තා කළේ ය.රුහුණු පිලේ සචිත්‍ර සේනානායක තුන් ඉරියව්වෙන් දස්කම් දක්වමින් තම පිලේ ජයග්‍රහණයට වැඩි දායකත්වයක් ලබාදීමට සමත් විය. ඔහු පිත්තෙන් දස්කම් දක්වා ලකුණු 89ක් රැස් කළ අතර පන්දුවෙන් දස්කම් පෙන්වමින් වයඹ පිලේ ඉනිම් දෙකෙහිදීම කඩුලු 4 බැගින් දවාලීමට සමත් වූවේ ය. ඔහුට අනගි සහයක් ලබාදුන් තරංග ලක්ෂිත වයඹ පළමු ඉනිමේ කඩුලු 3ක්ද දෙවැනි ඉනිමේ කඩුලු 4ක් ද දවාලීය.ගීත් අල්විස් මනරම් පිතිහරඹයක නියැලෙමින් පන්දු 212කදී හතරේ පහර 12ක් සමග ලකුණු 123ක් රැස් කළේ ය.වයඹ පළමු ඉනිම - 161 (ඕවර 44.1) මහේල උඩවත්ත 90, දමිත හුණුකුඹුර 23, (සචිත්‍ර සේනානායක 54/4, තරංග ලක්ෂිත 33/3) සහ දෙවැනි ඉනිම - 235(ඕවර 48.5) ජීවන්ත කුලතුංග 85, ෂාලිත කරුණානායක නොදැවී 95, මයිකල් වැන්ඩෝට් 34(සචිත්‍ර සේනානායක 80/4, තරංග ලක්ෂිත 60/4)රුහුණු පළමු ඉනිම - 459 (ඕවර 128.1) ගීත් අල්විස් 123, දිනේෂ් චන්දිමාල් 70, සචිත්‍ර සේනානායක 89, උපුල් තරංග 39, හර්ෂ කුරේ 39(රංගන හේරත් 112/4, කෞෂාල් ලොකු ආරච්චි 53/2)බස්නාහිර උතුර පිලට කඩුලු 8ක ජයක්මේ අතර මොරටුව ද සොයිසා පිටියේ පැවැති බස්නාහිර දකුණ සහ බස්නාහිර උතුර කණ්ඩායම් අතර තරගයේදී කඩුලු 8ක පහසු ජයග්‍රහණයක් වාර්තා කළ බස්නාහිර උතුර පිල මේ තරගමාලාවේ දෙවැනි ජයත් හිමිකර ගනිමින් තවදුරටත් පෙරමුණේ රැඳී සිටී.බස්නාහිර උතුර පිලේ පළමු ඉනිමේදී ඩිල්ෂාන් මුණවීර අගනා ශතකයක් වාර්තා කළේ ය.පන්දු 109 කදී ඔහු විසින් රැස් කරනු ලැබූ ලකුණු 136 ට හතරේ පහර 21ක් සහ එක් හයේ පහරක් ඇතුලත් වී තිබිණි.බස්නාහිර දකුණ පිලේ දෙවැනි ඉනිම ලකුණු 259 කට සීමා කළ උතුර පිලේ පන්දු යවන්නන් අතර සුපිරි දක්ෂතා පෙන්වූ ධම්මික ප්‍රසාද් ලකුණු 74කට කඩුලු 6ක් බිඳ දැමුවේ ය.බස්නාහිර දකුණ පළමු ඉනිම - 224(ඕවර 57.3) ජානක ගුණරත්න නොදැවී 98, හසන්ත ප්‍රනාන්දු 36, (සචිත්‍ර සේරසිංහ 34/4) සහ දෙවැනි ඉනිම - 259(ඕවර 57.2) ප්‍රසන්න ජයවර්ධන 53, මාලිංග බණ්ඩාර 48, මිලින්ද සිරිවර්ධන 37(ධම්මික ප්‍රසාද් 74/6, දමින්ද දර්ශනපි‍්‍රය52/2)බස්නාහිර උතුර පළමු ඉනිම - 321(ඕවර 63.5) ඩිල්ෂාන් මුණවීර 136, සචිත්‍ර සේරසිංහ 28 (මිලින්ද සිරිවර්ධන 102/4, මාලිංග බණ්ඩාර 87/3) සහ දෙවැනි ඉනිම 165/2(ඕවර 37.2) දිමුත් කරුණාරත්න නොදැවී 84, කෞෂාල් සිල්වා නොදැවී 52(මිලින්ද සිරිවර්ධන 30/2)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=s1004073</link>
    <topic>ඩේවිඩ් හයින් හෙවිවේට් කිරුළ රැකගනී</topic>
    <author/>
    <content>ජගත් බොක්සිං සම්මේලනයේ ලෝක හෙවිවේට් සූරතාව සඳහා බ්‍රිතාන්‍යයේ ඩේවිඩ් හයින් සහ අමෙරිකාවේ ජෝන් රූස් අතර පැවැති තරගයේ 9 වන වටයේදී රූස්ගේ පුහුණුකරු වලල්ල වෙතට තුවාය වීසි කිරීම නිසා තරගයේ ජයග්‍රහණය හයින්ට හිමිවිය.ඒ අනුව ලෝක හෙවිවේට් සූරතා කිරුළ නැවත වරක් රැකගැනීමට ඔහුට අවස්ථාව ලැබිණි.තරගයේ පළමු වටයේ සිටම ඉදිරියෙන් සිටීමට සමත්වූ හයින් පළමු වටයේදීම රූස් දෙවතාවක් බිම හෙලීමට සමත් විය. පස්වැනි සහ හයවැනි වටවලදී ද රූස් දෙවතාවක් බිම හෙලූ හයින් 1996 වසරෙන් පසු රූස් මුහුණ දුන් දරුණුතම පරාජය ඔහුට හිමිකර දුන්නේය.29 හැවිරිදි හයින්ගේ ප්‍රබල පහරදීමට ලක් වී සිටි රූස්, ඉන් මුදා ගැනීමේ අරමුණින් තුවාය වලල්ල තුළට වීසිකොට තරගය නවතාලීමට සිදුවූ බව ඔහුගේ පුහුණුකරු මිගේල් ඩයස් පැසුවේය.දෙවතාවකදීම ලෝක හෙවිවේට් සූරයා වූ රූස් ගේ නාසය බිඳී ලේ ගැලීමට පටන් ගත් අතර තවදුරටත් ක්‍රීඩා කරගත නොහැකි ලෙස පසුබෑමට ලක් වී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=s1004074</link>
    <topic>19න් පහළ විස්සයි/20 තරගාවලියට කණ්ඩායම් 16ක්</topic>
    <author>ජගත් පේ‍්‍රමචන්ද්‍ර</author>
    <content>වයස අවුරුදු 19 න් පහළ ඕවර විස්සයි/20 ක්‍රිකට් තරගාවලිය සඳහා පළමුපෙළ එක් දින තරගාවලියේ පෙර අර්ධ අවසන් පූර්ව වටයට සුදුසුකම් ලැබූ කණ්ඩායම් 16 තෝරා ගැනීමට ශ්‍රී ලංකා පාසල් ක්‍රිකට් සංගමය තීරණය කර තිබේ.මේ තරගාවලිය මේ මස 23 වැනි දින ආරම්භ වී 29 වැනි දින නිමාවීමට නියමිතය. මේ තරගාවලිය පාසල් ක්‍රීඩකයන්ට අලුත් අත්දැකීමක් වේවි. පළමු වටයේ තරග සියල්ලම සංවිධානය කිරීම ඒ, ඒ, පාසල්වලට බාර දෙනවා. සංගමය මගින් අර්ධ අවසන් පුර්ව වටයේ සිට තරග සංවිධානය කරනවා.එම තරග කොළඹ දී පැවැත්වීමට නියමිතයි. තරගාවලිය පිළිබඳ අදහස් දැක්වූ ශ්‍රී ලංකා පාසල් ක්‍රිකට් සංගමයේ වයස අවුරුදු 19 න් පහළ තරග ලේකම් නිහාල් ප්‍රනාන්දු මහතා ‘දිනමිණ’ට පැවැසීය.තරගාවලිය සඳහා සුදුසුකම් ලැබූ කණ්ඩායම් - රාජකීය, සාන්ත ජෝසප්, ඩී. එස්. සේනානායක, ආනන්ද, ඉසිපතන, තර්ස්ටන්, නාලන්ද (කොළඹ) මාරිස්ටෙලා (මීගමුව), ධර්මපාල (මීගමුව) වේල්ස් කුමාර, සාන්ත සෙබස්තියන් (මොරටුව), ධර්මාශෝක (අම්බලන්ගොඩ), මහින්ද, රිච්මන්ඩ් (ගාල්ල), ත්‍රිත්ව (මහනුවර) මොරටු විද්‍යාලය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=s1004075</link>
    <topic>වෝන්ගෙන් විශිෂ්ට පන්දු යැවීමක්</topic>
    <author/>
    <content>විශිෂ්ට පන්දු යැවීමක නිරත වූ රාජස්තාන් රෝයල් පිලේ ශේන් වෝන් ලකුණු 21ට කඩුලු 4ක් දවාලමින් ඩෙකන් චාර්ජර්ස් පිලට එරෙහිව ලකුණු 2ක උණුසුම් ජයක් තම පිලට හිමිකර දීමට සමත් විය.පළමුව පන්දුවට පහර දුන් රාජස්තාන් රෝයල් පිල ඕවර 19.5කදී ලකුණු 159කට දැවී ගියේය. පන්දු 36කදී හතරේ පහර 3ක් සහ හයේ පහර 3ක් සමඟ ලකුණු 58 ක් රැස් කිරීමට රාජස්තාන් පිලේ ශේන් වොට්සන් සමත් වූ අතර ෆායිස් ෆසාල් ලකුණු 36ක් රැස් කළේය.පන්දු යැවීමේදී ආර්. පී. සිං කඩුලු 3ක් දවාලූ අතර රයන් හැරිස් සහ හර්මින් සිං අතර කඩුලු 2 බැගින් බෙදී ගියේය.පිළිතුර ඉනිම ක්‍රීඩා කළ ඩෙකන් චාර්ජර්ස් පිල ඕවර 19.5කදී ලකුණු 157 කට දැවී ගියේ මේ තරගමාලාවේ පිට පිට ලැබූ පස්වැනි පරාජයට උරුමකම් කියමින්ය.ඩෙකන් චාර්ජර්ස් පිලේ රෝහිත් ෂර්මා ලකුණු 73ක් රැස් කිරීමට සමත් වූ අතර ඇඩම් ගිල්ක්‍රිස්ට් වාර්තා කළ ලකුණු සංඛ්‍යාව 34කි.වෝන් දවාලු කඩුලු 4ට අමතරව සිද්ධාර්න් ත්‍රිවේදි කඩුලු 3ක් ද, අදිත්යා ඩූල් කඩුලු 2ක් ද බිඳ දැමූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=s1004076</link>
    <topic>කළුතර තිස්ස විදුහලේ චතුරංගලකුණු 1486යි: කඩුලු 110යි</topic>
    <author/>
    <content>කළුතර තිස්ස මධ්‍ය මහා විද්‍යාලයේ වයස 19න් පහළ ක්‍රිකට් කණ්ඩායමේ නායක මලිත් චතුරංග මේ පාසල් වාරයේදී තරග 14කට සහභාගි වී ලකුණු 1486ක් සහ එම තරග වාරයේදීම කඩුලු 110ක් ලබාගෙන තිබේ.වැඩිම ලකුණු 217 නොදැවී ශ්‍රී ජයවර්ධනපුර කෝට්ටේ විදුහල සමග පැවැති තරගයේදී ලබාගෙන ඇති ඔහුගේ හොඳම පන්දු යැවීම හොරණ රාජකීය විදුහල සමග පැවැති තරගයේදී ඉනිම 2කදී ලකුණු 49ට කඩුලු 16 කි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=s1004077</link>
    <topic>ෂොයිබ් මලික් මංගල පලහිලව්වෙන් මිදෙන වෑයමක</topic>
    <author>හයිද්‍රාබාද් (ඒ. එෆ්. පී.)</author>
    <content>තමා දැනටමත් විවාහ වී සිටින බවට නැගෙන චෝදනා පාකිස්තාන ක්‍රිකට් ක්‍රීඩක ෂොයිබ් මලික් තව දුරටත් ප්‍රතික්ෂේප කරමින් සිටී.මලික් විවාහ ගිවිස ගැනීමට සිටින ඉන්දියාවේ ඉහළම ටෙනිස් ක්‍රීඩිකා සානියා මිර්සාගේ හයිද්‍රාබාද් නිවසේ සිටියදී එහි පැමිණි පොලිසිය මලික්ගෙන් ප්‍රශ්න කිරීමෙන් පසුව ඔහුගේ විදෙස් ගමන් බලපත්‍රය පොලිස් බාරයට ගත්තේය.ඉන්දු පාකිස්තාන ක්‍රීඩා දෙහදක් එක් කරමින් සිදුවීමට යන විවාහයට බාධා පමුනුවමින් ඉන්දීය තරුණියක වන අයේෂා සිද්දිකි තමා 2002 වසරේදී මලික් සමග විවාහ වූ බවට අයිතිවාසිකම් ඉදිරිපත් කොට තිබේ.‘මෙය මූලික පරීක්ෂණයකි. සිද්දික් පවුල පැමිණිල්ලක් කර තියෙනවා. පොලිසිය ඒ කරුණු පරීක්ෂා කරනවා’ යැයි අන්ද්‍රා ප්‍රදේශ් ප්‍රාන්ත පොලිස් ප්‍රධානී ආර්. ආර්. ගිරිෂ් කුමාර් පැවසීය.වාර්තාකරුවන්ගේ ප්‍රශ්න වලට පිළිතුරු දීම පිණිස මලික් හා මිර්සා යුවළ හයිද්‍රාබාද් නගරයේ පෙනී සිටියහ. මේ චෝදනා තමන්ගේ විවාහයේ සැලසුම් වලට කිසිම බලපෑමක් නොවන බව ඔවුහු එහිදී අවධාරණය කර සිටියහ.පොලිසිය සමග තමා සම්පූර්ණ සහයෝගයෙන් කටයුතු කළ බව පැවසූ මලික් ‘බාල ජනප්‍රියතාවයක්’ ලබා ගැනීම සඳහා සිද්දිකි බොරු කියන බවට චෝදනා කළේය.‘මේ කාන්තාව ඇය කියන ඒ සියලු දේවල් ඔප්පු කළ යුතුයි. මම මෙහි ඇවිත් සිටින්නේ සියලුම ප්‍රශ්න වලට පිළිතුරු දීමටයි’ මලික් වාර්තාකරුවන් ඉදිරියේ කියා සිටියේය. ‘මම කිසිම වැරැද්දක් කරලා නැහැ’සිය අනාගත සැමියා ආරක්ෂා කරමින් කතා කළ මිර්සා මලික් සිද්දිකි ගැන කිසිම දෙයක් තමාගෙන් රහසක්ව තබා නොගත් බව කියා සිටියාය.‘එයාට යමක් ඔප්පු කළ යුතුව තියෙනවා නම් එය ඔප්පු කරන්න එයාට පුළුවනි’ ඇය කීවාය. ‘නමුත් සාක්කි නැතිව ඇය මෙවැනි දේවල් ප්‍රකාශ කිරීම අසාධාරණයි. ඊටත් මේ ප්‍රකාශ අපේ පවුල්වලට හරිම වේදනාකාරීයි’23 හැවිරිදි මිර්සා සමග ලබන 15 වැනි දින විවාහ වීම පිණිස 28 හැවිරිදි මලික් දැන් පාකිස්තානයේ සිට ඉන්දියාවට පැමිණ සිටී. මුස්ලිම් ජාතිකයන්වන මේ දෙදෙනා විවාහෝත්සවයෙන් පසුව ඩුබායිහි ජීවත් වීමට බලාපොරොත්තු වෙති.එහෙත් මිර්සා සමග විවාහ වීමට පෙර නිල වශයෙන් තමා දික්කසාද කිරීම මලික් ප්‍රතික්ෂේප කළොත් ඔහුට විරුද්ධව නඩු පවරන බවට සිද්දිකි තර්ජනය කරයි.‘නිඛානාම (විවාහ එකඟත්වයකට) දෙදෙනා අස්සන් කළ බව හා ඒ පිළිබඳ නිෂ්ශබ්දතාව රකින ලෙස ඉල්ලමින් මලික් තමාට මුදල් පිරිනැමීමට යෝජනා කළ බව ඇතුළුව දෝෂාරෝපණ ගණනාවක් සිද්දිකි විසින් එල්ල කොට තිබේ.මලික්ගේ ක්‍රිකට් කණ්ඩායමේ සගයන් තමා තරබාරු යයි කී නිසා තමාව අයින් කළ වංචාකාරයකු ලෙස මලික්ට ප්‍රසිද්ධියේ චෝදනා කිරීම පිණිස සිද්දිකි රූපවාහිනියේද පෙනී සිට ඇත.‘ද ටයිම්ස් ඔෆ් ඉන්ඩියා’ සමග සම්මුඛ සාකච්ඡාවකට එක්වූ මලික් සිද්දිකි ඇගේ ඡායාරූප තමන්ට එවූ පසු 2001 වසරේදී තමා ඇය සමග දුරකථන සබඳතාවක් ගොඩනගා ගත් බව කියා සිටියේය.තමාට සිද්දිකි විවාහ කර ගැනීමට වුවමනා වූ බැවින් තමා සහ තමාගේ පවුල සිද්දිකි මුණ ගැසීමට නිරන්තරයෙන්ම උත්සාහ කලද ඒ සෑම අවස්ථාවකදීම ඇය එය ප්‍රතික්ෂේප කළ බවද මලික් ප්‍රකාශ කළේය.‘මා විවාහ කර ගැනීමට යන තරුණිය ඡායාරූප වල සිටින තරුණිය ම බව සිතමින්’ තමා 2002 දී ‘නිඛානාම’ ලියැවිල්ලකට අස්සන්කළ බවට මලික් එම සම්මුඛ සාකච්ඡාවේදී පිළිගත්තේය.එහෙත් ‘ඒ මංගල යෝජනාව පිළිගනිමින් සිටි තරුණිය වෙනත් කෙනෙකි’ මලික් කීවේය.මේ අතර මලික් හා සිද්දිකිගේ අස්සන් පෙන්නුම් කරන්නේ යැයි කියන ‘නිඛානාම’ ලියැවිල්ලක ඡායාපිටපතක් හයිද්‍රාබාද්හි සිද්දිකි නිවස ඉදිරිපිට සිට එක්සත් කාන්තා පෙරමුණේ සභාපතිනි ෂිරාස් සරීන් ඛාන් ඊයේ ප්‍රදර්ශනය කළාය.‘නිඛානාම’ යැයි කියනු ලබන ලියැවිල්ලේ එම ඡායා පිටපතේ මනාලයාගේ කොලමේ මලික් ගේ අස්සනත් මනාලියගේ කොලමේ මහා සිද්දිකිගේ නමත් සඳහන්ව තිබේ. කෙසේ වෙතත් සාක්කිකරුවන්ගේ අස්සන් නොමැති වීම නිසා එය නීත්‍යානුකූල නොවන බවද පැවසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=s1004078</link>
    <topic>ශ්‍රේෂ්ඨ ක්‍රිකට් ක්‍රීඩක ඇලෙක් බෙඩ්සර් මියයයි</topic>
    <author>ලන්ඩනය (ඒ.එෆ්.පී.)</author>
    <content>විසිවැනි සියවසේ එංගලන්තයෙන් බිහි වූ ශ්‍රේෂ්ඨතම ක්‍රිකට් ක්‍රීඩකයකු ලෙස සැළකෙන ශ්‍රීමත් ඇලෙක් බෙඩ්සර් අභාවප්‍රාප්ත විය.91 හැවිරිදි බෙඩ්සර් විශිෂ්ඨ වේග පන්දු යවන්නෙකු ලෙස 1949 සිට 1960 දක්වා කාලය තුළ එංගලන්තය නියෝජනය කරමින් ටෙස්ට් තරග 51 කට සහභාගි වී කඩුලු 236 ක් දවාගැනීමට සමත් විය.28 වන වියේදී ටෙස්ට් වරම් ලද බෙඩ්සර් ඉන්දියාව සමග පැවැති සිය මංගල ටෙස්ට් තරගයේදී කඩුලු 11 ක් බිඳ දැමුවේය.1953 වසරේ ඕස්ට්‍රේලියානු එංගලන්ත “අළු බඳුන” ටෙස්ට් තරගමාලාවේ ජයග්‍රහණය තම කණ්ඩායමට හිමිකර දීමේ පුරෝගාමියා වූයේ ද ඔහුය.ලොව ශ්‍රේෂ්ඨතම පිතිකරු වන ශ්‍රීමත් ඩොනල්ඩ් බ්‍රැඩ්මන්ගේ කඩුල්ල හය වතාවක් දවා ගනිමින් වැඩිම වාර ගණනකදී බ්‍රැඩ්මන් දවාලු පන්දු යවන්නා ලෙස වාර්තාවක් තැබූ හෙතෙම දෙවතාවකදීම බ්‍රැඩ්මන් බිංදුවට දවාලීමට සමත් විය.සරේ ප්‍රාන්ත පිල නියෝජනය කළ බෙඩ්සර් දකුණු දිග ලන්ඩනයේ රෝහලකදී පසුගියදා අවසන් හුස්ම හෙලුවේ කලෙක සිට අසනීප තත්ත්වයෙන් පසුවීම හේතුවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=s1004079</link>
    <topic>මොරටුව ක්‍රිකට් පාසලේ කණ්ඩායම් 2ක් ඉන්දියාවේ සංචාරයක</topic>
    <author/>
    <content>මොරටුව ක්‍රිකට් පාසලේ වයස අවුරුදු 13න් පහළ හා 15 න් පහළ කණ්ඩායම් ඉන්දියාවේ බැංගලෝරයේ පැවැත්වෙන ඕවර 30 ක්‍රිකට් තරගාවලියට සහභාගි වීම සඳහා ඊයේ දිවයිනෙන් පිටත්ව ගියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=f1004071</link>
    <topic>මානව හිමිකම් ප්‍රශ්නයේදීජාත්‍යන්තරයේ අති බහුතරය ඉන්නේ අපිත් එක්ක</topic>
    <author>සාකච්ඡා කෙළේ -උදිත ගුණවර්ධන</author>
    <content>මානව හිමිකම් පිළිබඳ ශ්‍රී ලංකාවේ වර්තමාන තත්ත්වය, ජාත්‍යන්තරව එල්ල වන බලපෑම් සමනය කර ගැනීමට රජය ගෙන ඇති පියවර, යුද්ධයෙන් පසු සමාජය යථා තත්ත්වයට පත් කර ගත හැක්කේ කෙසේද ? යන කරුණු පිළිබඳ මහාචාර්ය රජීව විජේසිංහ මහතා සමඟ කළ සංවාදයකි මේ.ශ්‍රී ලංකාවේ මානව හිමිකම් පිළිබඳ පසු ගිය කාලයේ දී ආන්දෝලනාත්මක තත්ත්වයක් ඇති වුණා. අද වන විට මේ තත්ත්වය සමනය කර ගැනීමට හැකියාවක් ලැබී තිබෙනවාද ?පසුගිය අවුරුදු හතරේදී රටේ මානව හිමිකම් පිළිබඳ විවාදයට තුඩු දෙන තත්ත්වයක් ඇතිවී තිබුණා. එයට ප්‍රධාන වශයෙන් බලපෑ කාරණාව වුණේ රට අභ්‍යන්තරයේ ඇති වී තිබූ ප්‍රබල සිවිල් යුද්ධයයි. එවැනි අරගලකාරී තත්ත්වයක් තිබියදී අපට සියයට සියයකින් මානව හිමිකම් ආක්ෂා කරනවා කියලා බොරු කියන්න බැහැ.ඒත් අපි ඕනෑම දෙයක් පිළිබඳ සලකා බැලිය යුත්තේ ලෝකයේ සෙසු රටවලට සාපේක්ෂවයි.ඒ සමඟ සසඳා බලද්දී ජාත්‍යන්තර රටවල සිදු වූ සිදුවීම් සියයක් නම් ශ්‍රී ලංකාවේ සිදුවීම් වෙලා තිබෙන්නේ එකක් පමණයි. ඒත් අපි මේ එක සිද්ධිය වුණත් යළිත් ඇති නොවන විදිහට වැඩ කරලා තිබෙනවා. එදා යුද්ධය අතිශය උග්‍ර හා භයානක විදිහට පැතිරිලා තිබුණා. ඒ කාලයට වඩා අද වෙද්දි මානව හිමිකම් පිළිබඳ ශ්‍රී ලංකාව වර්ධනීය ප්‍රතිඵල වාර්තාවක් ඉදිරිපත් කරන්නට පුළුවන් වෙලා. මෙය අපට රටක් විදිහට ඉතාමත් හොඳ දෙයක්.පසුගිය කාලයේදී පොලීසි සම්බන්ධයෙන් විවිධ ආකාරයේ නරක තත්ත්වයන් වාර්තා වුණා. මෙයට බලපෑවේ කුමන කරුණුද කියලා අපේ අමාත්‍යාංශය අධ්‍යයනය කළා. එහිදි අපට මේ තත්ත්වය පිළිබඳ නිවැරැදි කර ගැනීමේ ක්‍රියාපටිපාටි පිළිබඳ වැඩපිළිවෙළක් සොයා ගැනීමට ඉඩ තිබුණා.මෙතනදී අප දුටු ප්‍රමුඛ කාරණයක් වුණේ සිවිල් යුද තත්ත්වය නිසා පොලිසියට, සිවිල් ජන සමාජය සමඟ බද්ධවී කටයුතු කිරීමට සිදුවීම සහ සැකකරුවන්ගෙන් ප්‍රශ්න කරන ආකාරය පිළිබඳ නිසි පුහුණුවක් ලබාදීමට නොහැකි වීමයි.මගේ මතකයේ හැටියට අපේ ළමා හා තරුණ අවදියේදී පොලිස් නිලධාරියකු සේවයට බඳවා ගත්තහම අවුරුදු දෙකක් තරම් දීර්ඝ කාලීන පුහුණුවක් ලබා දෙනවා. ඒත් වර්තමානයේදී එම පොලිස් පුහුණුව ඊට වඩා බොහෝ සෙයින් අඩු කාලයකදී ලබා දෙනවා. මෙහි අවසාන ප්‍රතිඵලය වන්නේ පොලිස් නිලධාරියාට ඔහුගේ පන්තිය පිළිබඳ නිසි අවබෝධයක් නොලැබී යාමයි.ඒ නිසා මානව හිමිකම් කඩවීම් සිද්ධි ඇතුළු ගැටලුවලට පොලිසිය සම්බන්ධ වෙනවා. මෙය පොලිසියේ වරදක් නෙමෙයි. ඔවුන්ට ලැබිය යුතු විධිමත් පුහුණුව නොලැබී යාම මීට ප්‍රධාන හේතුවක්. දැන් යුද්ධය අවසාන වෙලා.සාමකාමී තත්ත්වයක තිබෙන්නෙ. ඒ නිසා පොලිසිය මිල්ටරි ක්‍රියා කාරකම්වලින් අත් මුදවාගෙන යළිත් සාමාන්‍ය තත්ත්වයට පත් කරන්න අපට දැන් හැකියාව තිබිය යුතුයි. පසු ගිය මාස කිහිපය තුළ අපි මානව හිමිකම් අමාත්‍යාංශය විදිහට මේ පිළිබඳ අවධානය යොමු කරමින් අලුත් වැඩපිළිවෙළක් නිර්මාණය කළා.මේ පිළිබඳ පොලිස්පතිතුමා හා නීතිපතිතුමා සමඟ අප අදහස් හුවමාරු කර ගනිමිනුයි ඉන්නේ. මැතිවරණ සමය අවසන්වී රට දේශපාලනිකව ස්ථාවර වූ පසු මේ වැඩපිළිවෙළ ක්‍රියාත්මක කිරීමට බලාපොරොත්තු වෙනවා.මෙතැනදී යුද්ධය ජය ගැනීමට පොලීසියෙන් ලැබුණු සුවිශේෂ දායකත්වය අමතක කරන්නේ නැහැ. ඒ සඳහා මා ඔවුන්ට ලබා දිය යුතු ගෞරවය ලබා දෙනවා. අපේ ත්‍රිවිධ හමුදාව ඉතාම විශිෂ්ට විදියට රටේ ගෞරවය ආරක්ෂා කරමින් මානව හිමිකම් උල්ලංඝණය කිරීමේ සිද්ධි අවම කරමින් යුද්ධය ජයග්‍රහණය දක්වා අරගෙන ගියා.ඒ වගේම හමුදාවේ වෘත්තියමය තත්ත්වයන් ආරක්ෂා කර ගත්තා. අපට දැන් උදාවී තිබෙන්නේ සාමකාමී වටපිටාවක් තුළ මානව අයිතීන් උපරිමයෙන් ආරක්ෂා කරමින් සුබදායි ගමනක් සඳහා මං පෙත් විවෘත කර ගැනීමටයි.ඔබ රජය පාර්ශ්වයේ සිට මානව හිමිකම් ආරක්ෂා කරමින් රටට අලුත් ප්‍රවේශයක් ලබා දෙන බව සඳහන් කළත් ජාත්‍යන්තර ප්‍රජාව මේ තත්ත්වය සහමුලින්ම පිළිගන්නා බවක් පෙනෙන්න නැහැ. ජාත්‍යන්තරය තවමත් ශ්‍රී ලංකා රජයට විරුද්දව බලපෑම් එල්ල කරන බවකුයි පෙනෙන්න තිබෙන්නේ ?.අපට ජාත්‍යන්තර පිඩා කිරීම් වලින් සහමුලින්ම ගැලවෙන්න හැකියාවක් නෑ. ඒත් 2006, 2007, 2008 සහ 2009 වර්ෂවලට සාපේක්ෂව බැලුවහම ජගත් සහයෝගයේ යම් වර්ධනීය තත්ත්වයක් දකින්න පුළුවන්.මේ වෙද්දි අපට බටහිර ලෝකය සමගත් කලාපීය බලවතුන් සමගත් සුහදව සාකච්ඡා මාර්ගයෙන් බොහෝ ප්‍රශ්න විසඳා ගැනීමට ඉඩ ලැබී තිබෙනවා. පසු ගිය කාලයේදී උතුරේ අවතැන් වූවන්ගේ ප්‍රශ්න හා සහන ගම්මාන පිළිබඳ එක්සත් ජාතීන්ගේ මණ්ඩලයේ ඉහළ මට්ටමේ නිලධාරීන් පවා රජයට විරුද්ධව විවිධ බලපෑම් එල්ල කළා. එහිදී අපට එම ජාත්‍යන්තර පාර්ශ්ව සමඟ සුහදවත්, දෙපාර්ශවයටම ගෞරවයක් සිදු වන විදියටත් ප්‍රශ්න විසඳා ගැනීමට හැකි වුණා.ඒ සාකච්ඡාවලදී එකඟ වූ විදිහට අපට ඉතාමත් කෙටි කාලයකදී නැතිනම් මාස හයකදී මේ සහන ගම්මානවල රඳවාගෙන සිටි ලක්ෂ තුනකට අධික ජනතාවගෙන් අති බහුතරය යළිත් ඔවුන්ගේ ගම් බිම්වලම පදිංචි කරවීමට හැකි වුණා.රජය වේගවත් ලෙස ගත් මේ ඉදිරිගාමී පියවර නිසා ජාත්‍යන්තර ප්‍රජාව තුළ ශ්‍රී ලංකා රජය පිළිබඳ ඇතිවී තිබූ වැරැදි අවබෝධය බොහෝ සෙයින් ඉවත් කිරීමට හැකි වුණා. මෙය ශ්‍රී ලංකා රජය සුළු ජාතීන් පෙලන පරපීඩිත පිරිසක් බවට කොටි හිතවාදීන් ජගත් ප්‍රජාව අතරට අරගෙන ගිය පණිවිඩය බොරුවන අවස්ථාවක් විදිහටද හඳුන්වා දෙන්න පුළුවන්.පසු ගිය කාලයේදී ‘හියුමන් රයිට් වොච්’ වැනි ජාත්‍යන්තර සංවිධාන, ශ්‍රී ලංකා රජයට විරුද්ධව විවිධ නරක විදිහේ ප්‍රචාර අරගෙන ගියා. ශ්‍රී ලංකාව මානව හිමිකම් නොතකන නරක තැනක් විදිහට ලෝක මතයක් ඇති කිරීමට මෙවැනි දේත් ඉතාම ප්‍රබල විදිහට බලපෑවා.ඇතැම් පිරිස් ජාත්‍යන්තර ප්‍රජාව විදිහට හිතන්නේ බ්‍රිතාන්‍ය, එක්සත් ජනපදය, කැනඩාව වගේ රටවල් කිහිපයක් පමණයි. ඒත් ජාත්‍යන්තරය කියන්නේ ඔවුන් පමණක් නෙමෙයි පසුගිය අර්බුදකාරී හැම අවස්ථාවකදීම චීනය, ඉන්දියාව, අප්‍රිකානු රටවල් ඇතුළු ජාත්‍යන්රයේ බහුතරය හිටියේ අපත් එක්ක.යුද්ධයෙන් පසු ශ්‍රී ලංකා රජයට විරුද්ධව එක්සත් ජාතීන්ගේ මානව හිමිකම් කඩ කළ බවට චෝදනා කරමින් ඡන්ද විමසුමක් පැවැත්වූවා. එහිදි මේ ඡන්ද විමසීමට මුලින් රටවල් දාහතක් අස්සන් කළා. ඒත් ඡන්ද විමසීමේදී එම රටවල්වලින් අපට විරුද්ධව ඡන්දය පාවිච්චි කළේ රටවල් දොළහක් විතරයි.දැන් අපට එම විරුද්ධ වූ රටවල සහයෝගයත් දිනා ගැනීමට පුළුවන් වෙලා. අපි ඔවුන් සිතූ ආකාරයේ නරක රටක් නෙමෙයි. පසුගිය යුද කාලයේදී වරදක් වුණා නම් එම වැරැදිද නිවැරැදි කර ගැනීමට උත්සාහ කරන රටක් බවට ඔවුන් තේරුම් අරගෙන තිබෙන්නේ.ඕනෑම ගෙදරක්, ගමක්, නගරයක් ගත්තහම බහුතර යහපත් මිනිසුන් අතර අයහපත් සත්‍යය වටහා නොගන්නා සුළුතරයක් ඉන්න පුළුවන්. අන්න ඒ වගේ අය ඇතැම් බටහිර රටවලත් ජාත්‍යන්තර සංවිධානවලත් ඉන්නවා.ඒ අය තමයි අද වෙනකම් ශ්‍රී ලංකාවට විරුද්ධව විවිධ අකටයුතුකම් කරමින් ඉන්නේ. මේ පියවර එම රටවල හෝ ජාත්‍යන්තර සංවිධාන වල නිල ස්ථාවරය නෙමෙයි. නිලධාරීන්ගේ පුද්ගලික ක්‍රියාකාරකම් පමණයි.තවමත් ජාත්‍යන්තරව කොටි ජාලයේ අතු ඉති තිබෙනවා. ඔවුන් මතවාදිමය විදිහට ඇතැම් රටවල තානාපතිවරුන්ගේ මැති ඇමැතිවරුන්ගේ සිට රාජ්‍ය නිලධාරීන් දක්වා අත්පත් කර ගෙන ඉන්නවා. ඒ අය තමයි අදත් ශ්‍රී ලංකාව තුළ මානව හිමිකම් නිසි විදිහට ක්‍රියාත්මක වන්නේ නැහැ කියලා ජාත්‍යන්තරය තුළ ඉඳගෙන කතා කරන්නේ.පශ්චාත් යුද සමය තුළ රටේ සමාජිය තත්ත්වය හා ජන ජීවිතය යථා තත්ත්වයට පත් කිරීමට මොන විදිහේ ක්‍ර‍්‍රියා පටිපාටියක්ද අනුගමනය කරන්නේ ?යුද්ධය නිමා වීමත් සමඟ මිනිසුන්ට ලැබිය යුතු අයිතින් ලබාදිය යුතුයි. නිදහසේ ගමන් කිරීම,නිදහසේ අදහස් ප්‍රකාශ කිරීම දක්වා සියලු කරුණු මෙයට අදාළයි. රජය මේ සඳහා අවශ්‍ය පියවර ක්‍රමිකව ආරම්භ කරමින් සිටින්නේ.යුද්ධයේදී තිබුණු මාර්ග බාධක අද වෙද්දී ක්‍රමයෙන් ඉවත් වෙමින් තිබෙනවා. මෙය තමයි මානව අයිතින් පුළුල් වීම කියන්නේ. යුද්ධයක් තියෙද්දි මේ සියල්ල ඉෂ්ට කරන්න බැහැ. ඒත් අද යුද්ධයක් නැහැ. ඒ නිසා මානව අයිතින් පුළුල් වෙමින් තිබෙනවා. අප අමාත්‍යංශයක් විදිහට මේ සියල්ල දෙස ඉතාම ඕනෑ කමින් නිරීක්ෂණය කරනවා.යුද්ධයේදී දහස් සංඛ්‍යාත කොටි සාමාජිකයන් පිරිසක් හමුදා අත් අඩංගුවට පත් වුණා. තවත් පිරිසක් භාර වුණා. මේ සියලු දෙනාටම නිසි පුනරුත්ථාපනයක් හා සුබ සාධනයක් ලබාදී සමාජගත කිරීමට රජය පියවර රැසක් අරගෙන තිබෙනවා.ශ්‍රී ලංකාව මානව හිමිකම් නොතකන රටක් නම් මේ අය පුනරුත්ථාපනය නොකර මරා දමනවා. අපි එහෙම කළේ නැහැ. ඒ අය වැරැදි මාර්ගයක ගියත් අපේම රටේ පුරවැසියන්, අපේම සහෝදරවරු අපි හැම මොහොතේම කටයුතු කරන්නේ ඒ ආකාරයට. ඒත් මෙවැනි දෙයක් ඉරාකයේදී, ඇෆ්ගනිස්ථානයේදී වුණා නම්, බටහිර රටවල් මේ විදිහට කටයුතු නොකිරීමටත් ඉඩ තිබුණා.පශ්චාත් යුද සමයේදී සිදු කරනු ලබන කටයුතු වලින් තමයි යුද්ධයට මූලික වූ වසරු බීජයන් විනාශ කිරීමට පුළුවන් වෙන්නේ. මං මීට පෙරත් සඳහන්කළ විදිහට සහන ගම්මාන වල ජනතාව දැනටමත් ඔවුන්ගේ මුල් ගම්වල පදිංචි කරමින් සිටින්නේ.මෙහිදී අපි ඔවුන්ට සියලු ජන කොටස් සමඟ සමානාත්මතාවයෙන් ජීවත් විය හැකි යටිතල පහසුකම්ද ලබා දෙනවා. අවුරුදු තිහක යුද්ධයකින් පසු සාමය ඇතිවී තිබෙනවා. රටේ සියල්ලටම සමාන ලෙස ජීවත්වීමේ අවස්ථාව රජය ලබාදී තිබෙන්නේ මේ විදිහටයි.ජාත්‍යන්තර වශයෙන් එල්ල වන බලපෑම් කළමනාකරණය කර ගැනීමට ශ්‍රී ලංකාව ජාත්‍යන්තර සබඳතා ජාලය තර කර ගෙන තිබෙන්නේ කුමන ආකාරයටද ?ශ්‍රී ලංකාවේ විදේශ ප්‍රතිපත්තිය වෙලා තිබෙන්නේ ශ්‍රී ලංකාව මූලිකව මුළු ලෝකය සමඟ ගෞරවණීය ලෙසත් සමානාත්මක ලෙසත් ඉටු කරනු ලබන ප්‍රතිපත්තියකුයි. පසු ගිය කාලයේදී යම් යම් දේ සිදු වුණා නම් අද වෙද්දි මේ සියල්ල නිවැරැදි කර ගැනීමට පුළුවන් වෙලා තිබෙනවා.අද අප මිතුරු සතුරු භේදයකින් තොරව නොබැදි රටක් විදිහට බටහිර ලෝකය අමෙරිකාව, චීනය, ඉන්දියාව ඇතුළු සියල්ල සමඟ සහදව කටයුතු කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=f1004072</link>
    <topic> ධීවර ප්‍රජාව සහ රාජපක්‍ෂවරු</topic>
    <author>ආරිය රූබසිංහඅධ්‍යක්‍ෂ ජෙනරාල් ජාතික සංවර්ධන මාධ්‍ය මධ්‍යස්ථානය</author>
    <content>හම්බන්තොට දිස්ත්‍රික්කයේ පමණක්නොව මුළු මහත් ධීවර ප්‍රජාව වෙනුවෙන් ඓතිහාසික මෙන් ම වාර්තාගත සේවාවක් ඉටු කිරීමට රාජපක්‍ෂවරු සමත් වූ බව ශශ්‍රී ලාංකික ප්‍රජාව ඉතා හොඳින් දන්නා කරුණකි.එතෙක් කර්මාන්ත අමාත්‍යාංශයේ, හුදු දෙපාර්තමේන්තුවක් ලෙස පැවති ධීවර දෙපාර්තමේන්තුව වෙනුවට ශශ්‍රී ලාංකික ඉතිහාසයේ ප්‍රථම වරට ධීවර අමාත්‍යාංශයක් මෙරටට එක් කළේ 1970 සිරිමාවෝ බණ්ඩාරනායක මැතිනිය ගේ නායකත්වයෙන් බිහි වූ සමගි පෙරමුණ රජය යටතේ ය.එම රජයේ ධීවර ඇමැතිවරයා ලෙස පත් වූයේ අධිනීතිඥ ජෝර්ජ් රාජපක්‍ෂ මැතිතුමා හෙවත් වර්තමාන ජනාධිපති මහින්ද රාජපක්‍ෂ මැතිතුමා ගේ ඥාති සහෝදරයෙකි. මෙරට ධීවර කර්මාන්තයේ නව සංවර්ධනයක් ලෙස හැඳින්විය හැකි වූ ධීවර අමාත්‍යාංශය ස්ථාපිත වීමත් සමඟ උගත් නූගත් සමස්ත ධීවර ජනතාවට රජය සමඟ සහසම්බන්ධ වීමටත් හැකියාව උදා විය.එහි දී උපරිම ලෙස තමාට අවශ්‍ය යාත්‍රා, දැල් ආම්පන්න හා ධීවර වරායන් ඇතුළු සේවා ලබාගැනීමේ හැකියාවන් ලැබුණි. එතෙක් පසුගාමී පිරිසක් ලෙස සිටි ධීවරයා ප්‍රථම වරට පිළිගැනීමට ලක් විය.1972 වසරේ ධීවර වරාය හා නීතිගත සංස්ථාව පිහිටුවනු ලැබූ අතර මෙමඟින් දිවයින පුරා ධීවර වරායන් හා ධීවර තොටුපළවල් මෙන් ම මසුන් අලවිය, ශීතකරණ පහසුකම්, අයිස් නිෂ්පාදනය හා මසුන් කල්බතා ගැනීමේ ක්‍රියාවලිය ද සැකසීමට ක්‍රියා කළේ ය.පසුව තංගල්ල ධීවර වරාය ස්ථාපිත කළ අතර, ගාල්ල වරායට අනුබද්ධිතව විශාල පරිමාණයේ ධීවර වරායක්, ශීතකරණ ගබඩා සමූහයක් හා වෙළඳපොළක් ඇතිකරනු ලැබී ය.අඩු ආදායම් ලබන ධීවර ජනයා වෙනුවෙන් ධීවර සහනාධාර යෝජනා ක්‍රමයක් ඇතිකිරීමෙන් දහස් සංඛ්‍යාත ධීවර ජනයාට සහන සැලසී ය. ටොන් තුනහමාරේ ධීවර යාත්‍රා හඳුන්වා දීමත්, එදා ආරම්භ කරනු ලැබූ සේවාවකි.1972 වසරේ තංගල්ල, යාපනය හා මඩකලපුව ආශි‍්‍රතව ධීවර අභ්‍යාස මධ්‍යස්ථාන පිහිටුවනු ලැබූ අතර 1975 වසරේ දී මට්ටක්කුලියේ ශශ්‍රී ලංකා ධීවර අභ්‍යාස මධ්‍යස්ථානය පිහිටුවනු ලැබී ය. එහි පුහුණුවීම් කටයුතු සඳහා ජපන් රජයෙන් ටොන් 75 ක් වූ, සමුද්‍රමාරු නැමති ධීවර නෞකාව මෙරටට ලබාගැනීම මෙකල සිදු වූ වැදගත් සේවාවන් ලෙස හැඳීන්විය හැකි ය.කාෆ් මසුන්1974 වර්ෂයේ දී චීන රජයේ ධීවර තාක්ෂණ නිලධාරීන් මෙරටට ගෙන්වා කාෆ් මසුන් ශශ්‍රී ලංකාවට හඳුන්වා දුන් අතර මුරුතවෙල, උඩවලව, පොළොන්නරුව වැනි ස්ථානවල මිරිදිය අභිජනන මධ්‍යස්ථාන ආරම්භ කරන ලදී.මේ කාල වකවානුව තුළ ම ධීවර සමූපකාර සමිති ව්‍යාපාරය ශක්තිමත්ව වැඩි දියුණු කළේ ය. විශේෂයෙන් යාපනය, මඩකලපුව, මුලතිව්, මන්නාරම වැනි ප්‍රදේශවල ධීවර සමූපකාර සමිති පිහිටුවීය. උතුරු නැඟෙනහිර පළාත්වල ධීවර ජනතාවට මෙමඟින් විශේෂ සහන රැසක් ලබාගැනීමටත් හැකියාව ලැබුණි.රාජපක්‍ෂවරු හා ධීවර ප්‍රජාව පිළිබඳ මීළඟ පරිච්ඡේදය ඇරඹෙනුයේ වර්තමාන ජනාධිපති මහින්ද රාජපක්‍ෂ මැතිතුමා ධීවර හා ජලජ සම්පත් අමාත්‍ය තනතුර දැරූ 1997 සිට 2001 දක්වා කාලපරිච්ඡේදය තුළයි. මේ කාලයේ ශශ්‍රී ලංකාවේ ධීවර කර්මාන්තයේ පුනර්ජීවනයක් ඇතිවීමත් ධීවර කර්මාන්තයට නව තාක්ෂණය එකතු වීමත් සිදු වූයේ මේ කාල වකවානුව තුළ වීම විශේෂත්වයකි.සාගර විශ්වවිද්‍යාලය1999 ජාතික ජලජීවී සංවර්ධන අධිකාරිය ස්ථාපිත කළ අතර, එම වර්ෂයේ දෙසැම්බර් මස ජාතික ධීවර හා නාවික ඉංජිනේරු ආයතනය නොහොත් නාවික විශ්වවිද්‍යාලය තංගල්ලේ ස්ථාපිත කරන ලදී. ධීවර කර්මාන්තයේ උන්නතිය හා ධීවර ක්ෂේත්‍රය වෙනුවෙන් කළ මහඟු දායාදය මෙය වූ අතර ධීවර ක්ෂේත්‍රයට මෙමඟින් මහත් පිළිගැනීමක් ලබා දුනි.ධීවර වරායන් වැඩිදියුණු කිරීමේ පදනම මත කුඩාවැල්ල ධීවර වරාය වැඩිදියුණු කිරීම, හික්කඩුව ධීවර වරාය, මොරටුව, පානදුර ධීවර වරාය, තංගල්ල ධීවර වරාය වැඩිදියුණු කිරීම, දෙවුන්දර පුරාණ වැල්ල ධීවර වරාය ඉදිකිරීම මේ කාලපරිච්ඡේදය තුළ සිදු වූ සුවිශේෂී මෙහෙයන් වේ.වෙරළ ආරක්‍ෂා කිරීම සඳහා පරීක්‍ෂකවරුන්, සාජන්ට්වරුන් හා නියාමකවරුන් 175 දෙනෙකු බඳවාගෙන නියාමක පුහුණුව සහිතව ස්ථානගත කරන ලදී.බහුදින යාත්‍රා සංකල්පයදිස්ත්‍රික්ක 18 ක ක්‍රියාත්මක වූ දියවර ගම්මාන වැඩසටහන යටතේ දියවර ගම්මාන නිවාස 663 ක් ද, විසිර නිවාස 22144 ක් නිම කළ අතර මංමාවත්, ප්‍රජාශාලා, සනීපාරක්‍ෂක ළදරු පාසල්, වෙළෙඳ සංකීර්ණ හා වෙනත් පහසුකම් සපයන ලද අතර මේ සඳහා රුපියල් ලක්‍ෂ 3398 ක් වැය කරන ලදී.බහුදින යාත්‍රා සංකල්පය ධීවර ප්‍රජාවට හඳුන්වා දුන් අතර, යාත්‍රා 202 ක් සඳහා සහනාධාර සපයන ලදී. ඊට අමතරව ඇතුළත සවිකරන ටොන් තුනහමාරේ යාත්‍රා සඳහා සහනාධාර සැපයීම, පිටතින් සවිකරන එන්ජින් සහිත යාත්‍රා සඳහා ද තෙප්පම්, වල්ලම් සඳහා ද, සහනාධාර ක්‍රම හඳුන්වා දෙනු ලැබී ය.මේ සියල්ලට ම වඩා ධීවර ක්ෂේත්‍රය වෙනුවෙන් මහින්ද රාජපක්‍ෂ ධීවර අමාත්‍යවරයා ඉටු කළ මෙහෙයන් අතර ප්‍රධාන තැනක් ගන්නේ එතෙක් පැවති එක්සත් ජාතික පක්‍ෂ රජය විසින් ධීවර ක්ෂේත්‍රයට අදාළ සියලු කටයුතු පෞද්ගලීකරණය කිරීමට කර තිබූ සැලැස්ම ප්‍රතික්‍ෂේප කිරීමත්, ඒවා නැවත රාජ්‍ය අයිතියට පත් කිරීමත් ය.විශේෂයෙන් කාක දූපත, මට්ටක්කුලිය ගාලු වරාය ඇතුළු ප්‍රධාන ධීවර මධ්‍යස්ථාන ආශි‍්‍රතව වූ සියලු සේවා පෞද්ගලීකරණය කිරීමට, කර තිබූ සැලසුම් බැහැර කළ මහින්ද රාජපක්‍ෂ ධීවර ඇමැතිවරයා නැවත වරක් ධීවර සංස්ථාව, ධීවර වරාය නීතිගත සංස්ථාව ඇතුළු රාජ්‍ය ආයතන රැකගැනීමට කටයුතු කළේ ය.මීළඟ පරිච්ඡේදය ඇරඹූයේ හිටපු ධීවර ඇමැති මහින්ද රාජපක්‍ෂ මැතිතුමා ජනාධිපති ලෙස රට එක්සේසත් කර ත්‍රස්තවාදය පරදවා කළ වීරෝදාර සටනයි. ඊට සමගාමී වූ ධීවර සංවර්ධනයයි.දිවයිනේ මත්ස්‍ය සම්පත බහුල ම ප්‍රදේශ ශත වර්ෂ ගණනාවක් රටට අහිමි විය. දිවයිනේ මත්ස්‍ය නිෂ්පාදනයෙන් තුනෙන් එකකට වඩා නිෂ්පාදනයට එන උතුරු නැඟෙනහිර ප්‍රදේශ මුදාගැනීමත්, ධීවර ජනතාවට සිය මුහුදු රැකියාව සඳහා අවකාශය සැලසීමෙන් සමස්ත ධීවර නිෂ්පාදනය සියයට 30 කින් පමණ ඉහළ ගොස් ඇති බව වාර්තා වේ.ධීවර කර්මාන්තයට සුනාමි විපත තදින් බලපෑම, සුනාමි නිසා විනාශ වූ ධීවර වරායන් 10 ක් ප්‍රතිනිර්මාණය කළ අතර කිරින්ද, තංගල්ල, කුඩාවැල්ල, පුරාණ වැල්ල, මිරිස්ස, ගාල්ල, හික්කඩුව, බේරුවල, පානදුර හා කොඩ්බේ වරායන් මේ අතර ප්‍රධානය.හම්බන්තොට, අම්බලන්ගොඩ, හලාවත ධීවර වරායන් සියලු පහසුකම් සහිතව ප්‍රතිනිර්මාණය වී ඇත.විදේශ ආධාරඑක්සත් ජනපදයේ ආධාර මත ධීවර වරායන් ගැඹුරු කිරීමටත්, යූරෝ මිලියන 3 ක ආධාර මත දොඩන්දූව හා මීගමුව ධීවර වරායත්, රු. මිලියන 10 ක් වැය කර කිරින්ද ධීවර වරායත්, රු. මිලියන 300 ක චීන ආධාර මත පානදුර හා කිරින්ද දියකඩනයක් ඉදිවෙමින් පවතී.රු. මිලියන 1500 ක් වැය කර නව ධීවර වෙළඳ සංකීර්ණයක් පෑලිගොඩ ඉදි වේ.විදේශ විනිමයඉස්සන් ගොවිපළෙන් එ. ජ. ඩොලර් මිලියන 190 ක් වාර්තාගත ආදායමක් ලබා තිබෙන අතර ඉස්සන්ගේ රෝග විනිශ්චයට විශේෂ විද්‍යාගාරයක් පිහිටුවන ලදී. අපේ සාගර කලාපය වැඩි කර ගැනීමට සියලු පියවර ගන්නා ලදී. සැටලයිට් ආධාරයෙන් මත්ස්‍ය හඳුනා ගැනීමට අවශ්‍ය පියවර ගෙන ඇත. ධීවර ජනතාවගේ සුබසාධක පහසුකම් ධීවර සමූපකාර නමින් ප්‍රවර්ධනයට කටයුතු කර ඇත.උතුරු වසන්තය නැඟෙනහිර මුදාගැනීමත් සමග උතුරු වසන්තය යටතේ රු. මිලියන 1500 වැයකර එම ප්‍රදේශවල ධීවර කටයුතු වැඩිදියුණුවට කටයුතු කර ඇත. ශීතාගාර, ධීවර වෙළඳසැල් හා ධීවර යාත්‍රා හා නෙට් ලබාදීම් ද මෙයට අයත් වේ.සුනාමිය නිසා විනාශ වී ගිය සියලු ධීවර වරායන්, ධීවර යාත්‍රාංගන, තොටුපොළවල් හා එමඟින් විනාශ වූ බෝට්ටු දැල්, ආම්පන්න හා ධීවර උපකරණ නැවත ලබාදීම සඳහා සියලු කටයුතු සම්පාදනය කෙරිණි.රජයේ අරමුදල් හා විශේෂ ආධාර මත මේ වැඩසටහන ක්‍රියාත්මක විය. තංගල්ලේ ධීවර වරාය නැවත ප්‍රතිසංස්කරණයට රු. මි. 240 ක් ද, කිරින්ද ධීවර වරාය ප්‍රතිසංස්කරණයට රු. මි. 30 ක් ද, හම්බන්තොට ධීවර වරාය සඳහා රු. මි. 380 ක් ද වැය කෙරිණි.රුපියල් ලක්‍ෂ 3160 ක වියදමින් කුඩාවැල්ල ධීවර වරාය ඉදිකිරීමටත්, රුපියල් ලක්‍ෂ 1500 ක වියදමින් තංගල්ල ධීවර වරාය නවීකරණය කිරීමත්, තංගල්ල ධීවර හා ඉංජිනේරු ආයතනය බිහිකිරීමත්, හම්බන්තොට දිස්ත්‍රික් ධීවර ප්‍රජාව වෙනුවෙන් දායාද කළ සේවාවන් වේ.දියවර ගම්මානවර්තමාන ජනාධිපතිතුමා ධීවර ඇමැති ධූරය දරන කාලයේ එතුමාගේ නව සංකල්පයක් මත ක්‍රියාත්මක වූ දියවර ගම්මාන වැඩසටහන යටතේ ලුණුගම්වෙහෙර, තංගල්ල, සිටිනමළුව, බඳගිරිය, මැදමාලගම, මහගල්වැව, බොරලැස්ස, රුහුණු රිදියගම, විජයපුර, කිරින්දාගම, පල්ලෙරොටේ, මොරකුටිය වැනි ධීවර ගම්මානවල නිවාස 2076 ක් සෑදීමට ක්‍රියා කළේ ය.මේ ව්‍යාපෘතිය මගින් ස්ථිර නිවසක් නොමැති වූ ධීවරයාට ස්ථිර නිවසක හිමිකම් උදා කළේ ය. මිරිදිය ධීවර කර්මාන්තය වර්ධනය සඳහා කීටයින් 882000 ක් ජලාශවල තැන්පත් කරන ලද අතර මිරිදිය අභිජනන මධ්‍යස්ථානයක් කහදාමෝදර ස්ථාපිත කර ඇත.තංගල්ල අලුත්වැඩියා සඳහා වැඩපළක් ද, වැලින්ටන් විලගොඩ වැයකළපුටිය නැංගුරම් පළවල් ප්‍රතිසංස්කරණය හා යටිතල පහසුකම් සංවර්ධනය ද වැදගත් සේවාවන් වේ.තංගල්ල හා කිරින්ද මෙ. ටො. 10 බැගින් වූ ශීතාගාර හා අයිස් යාත්‍රාගාර ස්ථාපිත කර ඇත. හම්බන්තොට දිස්ත්‍රික්කයේ ධීවර ගම්මාන ආශි‍්‍රතව විදුලිබල පානීය ජල පහසුකම් හා ප්‍රවේශ මාර්ග, ප්‍රජාශාලා වැඩිදියුණුව සඳහා රුපියල් මිලියන 200 ක් පමණ වැය කර ඇත. මසුන් ගොඩබෑමේ මධ්‍යස්ථාන උනාකුරුව, රැකව, කොටවාය, මෝදර වරාය, පට්ටිය වරාය, කිරින්ද හා ආමලුව යන ස්ථානවල මසුන් ගොඩබෑමේ මධ්‍යස්ථාන සංවර්ධනය කර ඇත.මුහුදු සීමාවමහින්ද රාජපක්‍ෂ ධීවර අමාත්‍යවරයා ලෙස ආරම්භ කරන ලද ශශ්‍රී ලාංකික මුහුදු සීමා නීර්ණය කිරීමේ ක්‍රියාවලිය දැනට සම්පූර්ණ කර ඇත. එමඟින් වර්තමානයේ පවතින අපේ මුහුදු ප්‍රමාණය 23 ගුණයකින් වැඩිවනු ඇත. එසේම ත්‍රස්ත ග්‍රහණයෙන් රට මුදාගැනීමත් සමග සමස්ත ශශ්‍රී ලංකා මුහුදු තීරයම ශශ්‍රී ලාංකිකයින් සතු විය.මේ යටතේ මහා පරිමාණ ශීතාගාර 10 ක් අලුතින් ඇතිකිරීමටත්, බහුදින යාත්‍රා රට තුළ නිෂ්පාදනය වැඩිකිරීමටත්, ඒ සඳහා ලක්‍ෂ සියයකට නොවැඩි මුදලක් සඳහා සහන පොලී ණය ක්‍රමයක් ඇතිකිරීමටත්, මව් යාත්‍රා ක්‍රමයක් හඳුන්වා දීමටත්, මසුන් ටින් කිරීමේ කර්මාන්තශාලා ඇතිකිරීමත්, කුඩා ධීවරයින්ට ලබා දෙන ඉන්ධන සහනය තවදුරටත් ලබාගැනීමටත් ප්‍රතිඥා දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=f1004073</link>
    <topic>නූතන දේශපාලනයේ අතීත පාවාදීම</topic>
    <author>නීතිඥ වෙනුර ගුණවර්ධන</author>
    <content>සිද්ධීන් සිදු වන්නේ විලාප නැගීමට හෝ සිනාසීමට හෝ නොව එකී සිද්ධීන්ගේ යථාර්ථය තේරුම් ගැනීමට ය. එය වඩාත් සරලව පවසන්නේ නම් යම් සිද්ධියක් වූ පමණින් එකී සිද්ධියේ අන්තර්ගතය හෝ ගතිකත්වය වටහා නොගෙන එම සිද්ධියට සිනාසීම හෝ විලාප තැබීම හෝ නොකළ යුතුය යන්න ය.එකී සිද්ධිය නිසි ආකාරයෙන් වටහා ගැනීමෙන් අනතුරුව එකී සිද්ධියට නොව එකී සිද්ධියෙන් මතුවන්නා වූ ප්‍රතිඵලයන්ට සිනාසීම හෝ විලාප තැබීම කළ හැකි ය යන්නයි. නමුත් සමස්ත ලාංකික ජනතාව ගේ අභාග්‍යයකට මෙන් එක්සත් ජාතික පක්ෂයේ රනිල් වික්‍රමසිංහ හැරුණු කොට අනෙක් වගකිව යුත්තන් කරන ලද්දේ සිද්ධියක් වූ විගස එය නිසි ලෙස වටහා නොගෙන එකී සිද්ධියට සිනාසීම හෝ විලාප තැබීම හෝ පමණි.එසේ නොමැතිව එකී සිද්ධිය උද්ගත වූයේ කුමක් නිසා ද ? එකී සිද්ධියේ අන්තර්ගතය කුමක්ද ? එකී සිද්ධියෙන් මතු වූ ප්‍රතිඵලයන් මොනවාද යන්න සම්බන්ධයෙන් වටහා ගැනීමට උවමනාවක් රනිල් වික්‍රමසිංහ හැරුණු කොට එක්සත් ජාතික පක්ෂයේ අනෙකුත් වගකිවයුතු පුද්ගලයන්ට නොවී ය.ඉතිහාසයනමුත් රනිල් වික්‍රමසිංහ එසේ නොවී ය. ඔහු සෑම සිද්ධියක් ම සිදු වූ විට එකී සිද්ධියට සිනාසීම හෝ විලාප තැබීම පසෙක තබා එකී සිද්ධිය නිසි ආකාරයෙන් වටහා ගෙන සෑම අවස්ථාවක දී ම තමන් ගේ පැවැත්ම ආරක්ෂා කර ගැනීමට වගබලා ගන්නා ලදී.මේ හේතුවෙන් වැඩි ම වාර ගණනක් මැතිවරණ පරාජයන්ට මුහුණ දෙමින් පක්ෂයේ නායකත්වය ආරක්ෂා කර ගත් දේශපාලකයා වශයෙන් ඉතිහාසයට එකතු වීමේ භාග්‍යය රනිල් වික්‍රමසිංහට හිමි විය. මෙය ඇත්ත වශයෙන්ම රනිල් වික්‍රමසිංහයන් ගේ දක්ෂකමටත් වඩා එක්සත් ජාතික පක්ෂයේ දෙවන පෙළ නායකත්ව තුළ වූ කුලල් කා ගැනීම නිසා ඇති වූ තත්ත්වයක් විය.2005 වසරේ මුල් අවස්ථාව වන විට ශ්‍රී ලංකා නිදහස් පක්ෂයේ ඊළඟ ජනාධිපති ධුර අපේක්ෂකයා කවුරුන් විය යුතු ද යන්න සම්බන්ධයෙන් පක්ෂය තුළ මත දෙකක් නියෝජනය වන්නට විය. එනම් පක්ෂයේ සුළුතරයේ මතය හා බහුතරයේ මතය වශයෙන් ය.පක්ෂයේ සුළුතරයේ මතය පක්ෂ නායකත්වයේ ආශිර්වාදය ලැබූ අතර පක්ෂයේ බහුතරයේ මතය පක්ෂ නායකත්වයේ වෛරයට හේතු විය. පක්ෂයේ සුළුතරයේ මතය වූයේ ශ්‍රී ලංකා නිදහස් පක්ෂයේ ඊළඟ ජනාධිපතිධුර අපේක්ෂකත්වය පක්ෂයේ උරුමකරුවන් වූත්, රාජ්‍ය නායිකාව වූත්, ශ්‍රී ලංකා නිදහස් පක්ෂයේ එවකට සභාපතිනිය වූත් චන්ද්‍රිකා බණ්ඩාරනායක කුමාරතුංග මැතිණිය ගේ එක්කුස උපන් මළනුවන් වූ අනුර බණ්ඩාරනායකට හිමි විය යුතු බවයි.නමුත් පක්ෂයේ බහුතර මතය වූයේ ජනාධිපති ධුර අපේක්ෂකත්වය අනුර බණ්ඩාරනායකට නොව මහින්ද රාජපක්ෂයන්ට හිමි විය යුතු බවයි. මේ අවස්ථාවේදී පක්ෂ නායිකාව වශයෙන් චන්ද්‍රිකා බණ්ඩාරනායකට දේශපාලන වශයෙන් මෙන්ම පුද්ගලික වශයෙන් ද ඉතාමත් තීරණාත්මක වූ ඓතිහාසික දේශපාලන මෙන්ම පුද්ගලික තීන්දුවක් ගැනීමට නියමිත විය.එනම් තම පියා විසින් නිර්මාණය කරන ලද තමන්ගේ මව හා තමන් විසින් නායකත්වය දෙන ලද තමන්ගේ මවට ද පියාට ද රටේ අගමැති වීමට මග සලසන ලද තමන්ට රටේ අගමැති මෙන් ම විධායක ජනාධිපති වීමට අවස්ථාව ලබා දෙන ලද ශ්‍රී ලංකා නිදහස් පක්ෂයේ ජනාධිපතිධුර අපේ්ක්ෂකත්වය තමන් ගේ සහෝදරයට ලබානොදී මහින්ද රාජපක්ෂට ලබා දීමට තීන්දු කිරීමයි.දේශපාලන ඉතිහාසය පුරාම සැමදාම අසාර්ථක චරිතයක් වූ රනිල් වික්‍රමසිංහ කිසිදාක ඒ බව පිළිගැනීමට සූදානම් නොවී ය. 2008 වසරේ පැවැති පළාත් සභා මැතිවරණ ප්‍රතිඵලයන් සමඟ නැවත වරක් රනිල් වික්‍රමසිංහ ගේ එක්සත් ජාතික පක්ෂ නායකත්වය බරපතල ආකාරයෙන් පක්ෂය අභ්‍යන්තරයේ අභියෝගයට මෙන් ම ප්‍රශ්න කිරීමට ලක් වන්නට විය.එනම් මෙවැනි කේඩෑරී දියාරු අමන නායකත්වයක් මත ඉදිරියට එළඹිමට නියමිත ජනාධිපතිවරණය හෝ පාර්ලිමේන්තු මැතිවරණය ජයග්‍රහණය කළ නොහැකි බවට වූ බරපතල අභියෝගයක් පක්ෂය අභ්‍යන්තරය තුළ මෙන්ම පක්ෂයට පරිභාහිරව ජනතාව තුළ ඇති වන්නට විය.අභ්‍යන්තර අරගලපක්ෂය අභ්‍යන්තරයේ පැවති මෙම අරගලය 2009 වසර මාර්තු අප්‍රේල් වන විට ඉතාමත් තීරණාත්මක අවදියකට පැමිණ තිබූ අතර පක්ෂයේ බහුතරයක් එහි නියෝජ්‍ය නායක කරු ජයසූරිය වෙත ගොනු වී සිටි අතර ඔවුන්ගේ් මතය වූයේ කරු ජයසූරිය පක්ෂ නායකත්වයට පත් විය යුතු බවත් කරු ජයසූරිය ඒ බව පිළිනොගන්නේ නම් එනම් රනිල් වික්‍රමසිංහගේ් නායකත්වය ඔහු වෙතින් ඉවත් කර එම නායකත්වය භාර ගැනීමට කරු ජයසූරිය සූදානම් නැත්නම් ඒ වෙනුවට වෙනත් විකල්ප පුද්ගලයකු පත් කර ගත යුතුය යන්නයි.මේ අවස්ථාවේ දී රනිල් වික්‍රමසිංහ විසින් සිදු කළේ එම ප්‍රශ්නය නිරාකරණය කිරීමට කමිටුවක් පත් කිරීමයි. එම කමිටුවේ සාමාජිකයන්ගේ ඒකමතික තීරණය වූයේ රනිල් වික්‍රමසිංහ පක්ෂ නායකත්වය කරු ජයසූරියට භාර දී ඔහු පක්ෂයේ ජ්‍යෙෂ්ඨ නායකයා ලෙස කටයුතු කළ යුතුය යන්නයි.මෙහිදී මෙම ක්‍රියාව මගින් පක්ෂයට අලුත් මුහුණුවරක් මෙන්ම නවජීවයක් ලබා ගැනීමට ද පක්ෂය හැර ගිය පුද්ගලයන් නැවත පක්ෂයට ළං කර ගැනීමට ද ඒ මගින් අවස්ථාවක් ලැබෙන බව කමිටුවේ තීරණය වූ අතර රනිල් වික්‍රමසිංහ පක්ෂ නායකත්වයෙන් හා පක්ෂයේ ක්‍රියාකාරී කටයුතුවලින් ඉවත්ව එකී ක්‍රියාවන් නියෝජ්‍ය නායකයාට පැවරිය යුතු විය.අනුභවික විද්‍යාවන් ගේ අන්තර්ගතය තුළ සිද්ධීන් නිර්මාණය වන්නා වූ ආකාරයට හාත්පසින් ම වෙනස් වූ ආකාරයට සිද්ධීන් නිර්මාණය වීම දේශපාලනය වැනි සමාජ විද්‍යාවන් තුළ සිදු වේ. එනම් ඓතිහාසික සිද්ධීන් ගේ බලපෑමෙන් වියුක්තව, තත්ත්වයන් හෝ සිද්ධීන් නිර්මාණය වීමේ හැකියාවක් අනුභවික විද්‍යාවන් තුළ දැකිය හැකි නමුත් දේශපාලනය වැනි සමාජ විද්‍යාවන් තුළ සිද්ධීන් නිර්මාණය වන්නේ ඓතිහාසික සිද්ධීන් ගේ විකාශනයන් වශයෙන් ය.ඒ ආකාරයට වර්තමාන ශ්‍රී ලාංකීය දේශපාලන සන්දර්භය තුළ සිදු වූ විපක්ෂයේ මහා පරිමාණ දේශපාලන පාවාදීම සිදු වූයේ සහ සිදු කරන ලද්දේ ඉහතින් දක්වන්නට යෙදුණු දේශපාලන ක්‍රියාකාරීත්වයේ ඓතිහාසික ක්‍රියාකාරීත්වයේ ප්‍රතිඵලයක් වශයෙන් ය. ඒ අනුව එකී ඓතිහාසික දේශපාලන ක්‍රියාකාරීත්වය සම්බන්ධයෙන් තත්ත්වාකාරයෙන් වූ අවබෝධයකින් තොරව වර්තමාන විපක්ෂයේ දේශපාලන පාවාදීම තෝරා බේරා ගැනීම අපහසු ය.මේ ආකාරයට විපක්ෂයේ ප්‍රධාන පක්ෂය වූ එක්සත් ජාතික පක්ෂය මහා පාවාදීමකට යොමු වූයේ අන් කිසි හේතුවක් නිසා නොව රනිල් වික්‍රමසිංහට තමන් ගේ පක්ෂ නායකත්වය ආරක්ෂා කර ගැනීමට වූ පටු දේශපාලන කුහකකම නිසා ය.එකී පුද්ගලික ලාභාපේක්ෂාව මුදුන් පමුණුවා ගැනීම සඳහා රනිල් වික්‍රමසිංහ තම පක්ෂය පමණක් නොව සමස්ත ලාංකීය දේශපාලන සදාචාරය ද බරපතල අවදානමකට ලක් කරමින් ඉතාමත් නින්දිත ආකාරයෙන් වූ අත්තනෝමතික අමන දේශපාලන තීන්දුවකට යොමු වෙමින් දේශපාලන සදාචාරයක් හෝ දේශපාලන හැදියාවක් අපේක්ෂා කිරීමට දුෂ්කර හමුදා නායකයකු හට සමස්ත විපක්ෂයම පාවාදෙන තත්ත්වයට පත් විය.දේශපාලන සදාචාරයඅවම මට්ටමක හෝ දේශපාලන සදාචාරයක් රනිල් වික්‍රමසිංහට තිබුණා නම් ඔහු කරනු ඇත්තේ තමන්ගේ පක්ෂය දියවීමට ඉඩ හැර තමන් ගේ පක්ෂයෙන් ජනාධිපති අපේක්ෂකයකු ඉදිරිපත් නොකර සිටීම නොව තමන් වෙනුවට ඉදිරිපත් විය හැකි වඩාත් සුදුසු අපේක්ෂකයකු පක්ෂයෙන් ඉදිරිපත් කිරීමට කටයුතු කිරීමයි.නමුත් රනිල් වික්‍රමසිංහ වැනි නොම්මර එකේ දේශපාලන අවස්ථාවාදියෙක් තුළින් එවැනි කැපකිරීමක් අපේක්ෂා කිරීම මෝඩ සිතුවිල්ලක් පමණි.රටේ පොදු මහජනතාව තුළ පැවති මතය මෙය නොවී ය. ඔවුන් ගේ අදහස වූයේ පක්ෂයේ නියෝජ්‍ය නායක කරු ජයසුරියට එක්සත් ජාතික පක්ෂයේ ජනාධිපති අපේක්ෂකත්වය හිමි විය යුතුය යන්නයි. ඇත්ත වශයෙන්ම දේශපාලනිකව සලකා බලන කල මෙකී පොදු අපේක්ෂකයාට වඩා කරු ජයසූරියට ජනාධිපතිවරණයේ දී අභියෝගයක් දීමේ හැකියාවක් විය.එයට හේතුව නම් තම ප්‍රතිවාදියා නියෝජනය කරන්නා වූ සියලුම සමාජ මට්ටම් නියෝජනය කිරීමටද, එකී සියලුම සමාජ මට්ටම් ආමන්ත්‍රණය කිරීමට ද කරු ජයසූරියට ඇති හැකියාවයි. මෙකී හැකියාවන් සමග ඊනියා පොදු අපේක්ෂකයා ගලපන විට පොදු අපේක්ෂකයා සිටින්නේ කරු ජයසුරියට වඩා ගව්ගානක් පිටුපසින් ය.ප්‍රජා අයිතියමේ අනුව මෙවැනි නින්දිත දේශපාලන පාවාදීමක් සිදු කරන ලද දේශපාලන පක්ෂයක නායකයෙකු හෝ විපක්ෂ නායකයකු මෑත කාලයේ දේශපාලන භූමිකාව තුළ ජාතික වශයෙන් හෝ වේවා අන්තර්ජාතික වශයෙන් හෝ වේවා සොයා ගැනීමට නොහැකි ය. ප්‍රජා අයිතිය අහිමිව ශ්‍රී ලංකාවේ පැවති ප්‍රථම ජනාධිපතිවරණයට තම පක්ෂයෙන් ඉදිරිපත් වීමට අවස්ථාව නොලැබූ සිරිමාවෝ බණ්ඩාරනායක මැතිණියවත් එදා මෙවැනි පාවාදීමක් කරේ නැත.ඇය එදා කරන ලද්දේ තරගය සඳහා තමාට පැමිණීමට නොහැකි නිසා තරගය සඳහා කොබ්බෑකඩුව ඉදිරිපත් කර පසුව කකුලෙන් ඇදීමයි. අවම වශයෙන් ඒ ආකාරයේ සෙල්ලමක් කිරීමට තරම්වත් පරිණතබවක් හෝ දේශපාලන සදාචාරයක් රනිල් වික්‍රමසිංහ ප්‍රමුඛ කොලු නඩයට නොවී ය.තමන් විසින් වපුරන ලද බීජයන් ගේ අස්වැන්න හිරිකිතයකින් තොරව නෙලා ගැනීමට නුදුරේදීම රනිල් වික්‍රමසිංහට හැකි වනු ඇත.ඉංග්‍රීසි ව්‍යවස්ථාපිත නීතිය පිළිබඳ සම්භාව්‍ය ලේඛකයා ලෙස හැඳින්වෙන සුප්‍රසිද්ධ ඉංග්‍රීසි ලේඛක ඩයිසිගේ ආප්තයක් ඉදිරිපත් කරමින් මෙම ලිපිය අවසන්කිරීම සුදුසු බව මට හැඟේ. ඩයිසි පවසන්නේ ‘අන පනත් වල කුමක් සඳහන් ව තිබුණ ද අවසාන වශයෙන් ගත් කල එම රටේ නීතියේ ආධිපත්‍යයද රට වැසියන්ගේ නිදහස ද රඳා පවතින්නේ බලයේ සිටින පුද්ගලයන් ගේ මානසික මට්ටම අනුව ය’ ඩයිසිගේ නිර්වචනය මිත්‍යාවක් නොව යථාර්ථයක් බව අප රටේ දේශපාලන ක්‍රියාකාරීත්වය හා නීතිය ක්‍රියා කරන ආකාරය විමර්ශනය කිරීමේ දී අවබෝධ කර ගැනීම දුෂ්කර නොවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=f1004074</link>
    <topic> </topic>
    <author>කාංචනා අමිලානි කරුණාමුණි</author>
    <content>මැයි මාර කොළ හාත්පස මහපාරේ ඉකිලමින්, වෙවුලමින් පණ ගැහෙනු පෙනෙයි. හීන්හඩින් මුමුණමින් අහසට තම කුඩා දෑත් පාමින් ජීවිතය යදිනු පෙනෙයි. එක සීරුවට මහපාරේ දිවයන වාහන සද්දන්තයෝ මේ කිසිවක් නොදැක පණ අදින මැයි මාර කොළ පාගා නොපාගා, මරා - නොමරා ඉගිලෙයි.පණ අයදින මැයි මාර කොළ සැනහීමටවත් දිය බිඳක් හෙළීමට වලාකුළු අපොහොසත් ය; දුප්පත් ය. සොබාදහම දුප්පතකු කළේ කවුරුන් ද?මාර මිත්‍ර‘තුඟු, පුළුල් මැයි මාර අතු පතර කිමද මේ මහපාර බදාගෙන කාගෙදෝ බැනරයක් හිස මුදුන ඔතාගෙන’(පිටුව 16)කපිල කුමර කාලිංගගේ මෙවර ලියුවේ පාරිසරික කවි ය. කෙටි කතා කරුවෙකු, නාට්‍ය රචකයෙකු, පරිවර්තකයෙකු හා ටෙලි නාට්‍ය අධ්‍යක්ෂවරයෙකු වූ හෙතෙම කවියෙකු වූයේ ‘දුඹුරු වලාකුළු’ සමඟ ය.දුඹුරු වලාකුළු යනු හුදෙක් ම කාව්‍ය කෘතියක් නොවූයේ එය පාරිසරික කවි එකතුවක් වූ හෙයිනි. මෙතෙක් ලංකාවේ පාරිසරික කවි එකතුවක් ප්‍රකාශයට පත්වී නොතිබුණු අතර අපේ රටින් එහා කොදෙව්වේ ද එවන් වූ පාරිසරික කවි එකතුªවක් පළකළ අයෙකු සොයා ගත නොහැකි විය. ඒනයින් ගත්කළ මේ අලුත් ආරකින් ලියැවුණු, නැවුම් මාතෘකාවක් සමඟ මල්වර වුණු අමුතු කවි පොතකි.දුඹුරු වලාකුළු සමඟ කවියා ගමන් කරන්නේ නවමු දිශාවකට ය. විවාදපන්න මාර්ගයකටය. සොබාදහම වර්ණනා කරමින්, මවාගත් සොඳුරු ලෝකයක ජීවත් වෙමින් කවි ලියූ යුගය අපව ඉක්මවා ගොස් ඇතැයි යන හැගවුම් කාරකයන් සමඟින් හේ කවි ලියයි.අතීතයේ පී.බී. අල්විස් පෙරේරා කවියා ලියුවාක් මෙන් ‘සැන්දෑ වලාවක හිඳ තොල් පෙති මතුළ - සොබා දහම ඔබ රෝහිණී, මම අතුල’ යැයි කියන්නට අපහසු වන ඔහු යළි යළිත් අවධාරණය කරයි.නූතන කවියා ඊට වඩා බරපතළ ගැටලුවකට මැදිව ඇත. ගෝලීය උෂ්ණත්වය එක පැත්තකය. ලෝකය පුරා මේ පිළිබඳ සමුළු පැවැත්වෙයි. චිත්‍රපට තැනෙයි. වායු දූෂණය තවත් පැත්තකය. හරිතාගාර වායු විමෝචනය, සමුද්‍ර දූෂණය, අයිස් තට්ටු දියවීම, ඕසෝන වියන විනාශ වෙමින් පැවතීම හා වනහරණය වැනි අලුත් පාරිසරික ශබ්ද මාලාවක් නූතන කවියාගේ ගෙල සිර කර ඇත.සිහින ලෝකයෙන් බිමට බැස කවියා සමාජයට යම් පණිවිඩයක් ගෙන යාමට තැත් කරයි. සෙසු කවීන් අතර කපිල කුමාර අමුතු කවියෙකු වන්නේ එහෙයිනි.‘කවිය මගේ තිරන්තර භාවිතයක් නෙවෙයි. කවිය මට ආගන්තුකයි. මං ගමන් බිමන් යන්නේ සංචාරක ලිපි ලියන්නෙක් විදිහටයි. ඒක තමයි මගේ ජනප්‍රිය සහ ප්‍රියතම භාවිතය. එහෙමත් නැත්නම් මං ගමන් යන්නෙ මගේ්වෘත්තියට අනුව ටෙලි නාට්‍යයක හෝ වෙනත් යමකට ගැලැපෙන දර්ශන තල හොයන්න.මේ ගමන්වල අතුරු ඵලයක් විදිහට තමයි පාරිසරික කවි ලියැවෙන්නේ. මං නිරත වන අනෙකුත් මාධ්‍යයන්ට දාන්න බැරි, වෙනත් මාධ්‍යයකින් මට කියාගන්න බැරි දේවල් ගොන්නක් තමයි කවි විදියට එළියට එන්නේ.මේ යන – එන හැම විටකම මං කටු සටහන් විදියට කවි ලියා ගන්නවා. පස්සෙ තමයි කවිය උපදින්නේ. කාලයක් තිස්සේ ලියපු බොහෝ වූ කවි මම එකතු කළා. මට ලැබුණ එක මාතෘකාවකට දාන්න පුළුවන් කවි ගොන්නක්. මාතෘකාව වුණේ පාරිසරික කවි...’‘අද 2010 ඉදගෙන අපි අනාගතේ් බලද්දි මහා කනගාටුවක් දැනෙන්නේ. අපිට අනාගතේදී පරිසරේ දිහා සතුටකින් බලන්න බැරි වේවි. මොකද දැන් අපි ගඟ දැක්කොත් පේන්නෙ වැලි ගොඩදානවා මිසක් ගඟේ සුන්දරත්වය නෙවෙයි.සමනලයෙක් දිහා බැලුවම පේන්නෙ ඌ වඳවෙලා යන එකයි. ආකාසෙ දිහා බැලුවම පේන්නේ් දූෂණය වීගෙන යන අහස. එහෙන් වායු දූෂණය. අපිට මේවා මගෑරලා යන්න බෑ. ලෝකයේ තියෙන පාරිසරික ගැටලු දැන් දැන් ලොකුවට අපිට දැනෙන්න පටන් අරන් ඉවරයි.අපිට කවිය දකින්න වෙන්නෙත් දේශපාලනික, සමාජයීය, ආර්ථික කරුණු කාරණා එක්කයි. මේ සියල්ලේ ම කනගාටුදායක ප්‍රතිඵලයක් තමයි දුඹුරු වලාකුළු කියන පාරිසරික කවි එකතුව...’දුඹුරු වලාකුළු කිනම් අහසක නම් තිබිය හැකි ද? හිතවත දෙඇස හැර ආකාසය දෙස බලන්න. ඔබ මේ දකිමින් සිටින්නේ දුඹුරු වලාකුළු මිස අන් යමක් නොවේ. කර්මාන්තශාලාවලින් පරිසරයට ඔහේ මුදාහරින, වාහන අනන්ත සංඛ්‍යාවක් නිනව්වක් නොමැතිවම මුදාහරින සියලු අපිරිසිදු වායුව දරා හිදින්නේ් කලක් නිල් පැහැයෙන් බැබළුණු ආකාස ලලනාවමය. ඕ දැන් බිම නොබලයි. ඉඳ හිට කදුළු සැලුව ද නොවැලපෙයි. ගතු නොකියයි.දුඹුරු වලාකුළු (Broun Clouds)  යන සංකේතනාමය අහස දරන්නේ අනාගත අනතුරු හැගවීමක් සමඟිනි. වායුගෝලය දූෂණය වීම පිළිබඳ අනතුරු හැගවීමට දුඹුරු වලාකුළු යෙදී ඇත.දුඹුරු වලාකුළු බහිරව කන්දට උඩින් දුඹුරු වලාකුළක් සැදී රවයි ඔරවයි ත්‍රිකුණාමල වීදියේ ගාටනරථ පෙළට...යළිත් අවදි වූ කටහඬ කවියාගේ ය. ඔහුට කීමට බෝ දේ ඇති සෙයකි. කවියෙන් කීමට අතපසු දේ ද තිබිය හැකිය. සැබවින් ම කවියෙකුට කොපමණ කටහඬවල් තිබිය හැකි ය.‘.. මගේ කවිවල භාෂාව තරමක් වෙනස්. ඒක මම හිතාමතා කරපු දෙයක් නෙමෙයි. ඉබේම වෙච්ච දෙයක්. ඇත්තට ම මේ කවි ඉල්ලා හිටපු භාෂාව තමයි මං භාවිත කරලා තියෙන්නේ.Modern experience  එකක් ගැන කියද්දි කොහොමත් මට පරණ සාම්ප්‍රදායක භාෂාවේ ඉදන් ඒක කරන්න බෑ.වර්තමානෙ තියෙන විදිහෙ අලුත් කියැවීමකට යන කොට අපිට තියෙන පාරිභාෂික ශබ්දමාලාව මදි වෙනවා. ඉතින් මෙතනදි අපිට සිද්ධ වෙනවා අලුතින් පාරිභාෂික ශබ්ද මාලාවක් හදා ගන්න. මොකද අපි කතා කරන්න යන ප්‍රශ්නය දැන් අතිශය සංකීර්ණවෙලා ඉවරයි. මේ තියෙන සංකීර්ණත්වයට යද්දි අපි ළඟ තියෙන දේවල් නිශේධනය කරන්න සිද්ධ වෙනවා. අතික්‍රමණය සහ සාමත්‍රික්‍රමණය යන ද්විත්වයම අපිට භාවිත කරන්න සිද්ධ වෙනවා....’‘කොහේ සිට පැමිණියේදමේ අමුතු වලාකුළු!’(පිටුව 46)මහනුවර නගරයේ ඉහළ අහසෙහි දුඹුරු වලාකුළු දක්නට ලැබුණු බව පේරාදෙණිය විශ්වවිද්‍යාලයේ විද්‍යා පීඨයේ මහාචාර්ය ඕ. ඒ. ඉලේපෙරුමයෝ මෑතකදී පවසා ඇත. හිතලුවක් නොවන මේ’ කව අපේ මනසට තට්ටු කර පවසන්නේ මහා ව්‍යසනයක පෙර නිමිත්තක් නොවේද? නමුත් හෙටත් අපි නිල් අහසට දුම් විදිමින් අපේ උජාරුව පෙන්වනවා නොවේ ද?තුත්තිරි ගසට (සිංහරාජයෙත් ගස් කපති-පුවතක්)හිටු කියා ගස් කපන මේ බූරු දූපතේ නුඹටත් තැනක් එන හැඩයිතියුණු උලකින් කවියා අපිට ම ඇන බලයි. රිදුණේ වී දැයි පසු විමසයි. සෝපහාසයෙන් සිනාසෙයි. අතීතයේත්, වර්තමානයේත්, අනාගතයේත් තිබූ, තිබෙන සහ ඇතිවෙන තුත්තිරි ගස් පිළිබඳ හොඳ ඉඟියක් ලබා දෙයි.ගස් කපා සෙවණක් ම බලාපොරොත්තු වන මිනිසා අවසන සෙවණක් නොලබාම මිය යයි. අවසනත් ගස් කපා තැනූ යහනකම පොළොවට පස් වෙයි. වනාන්තරය ම පතන, වනාන්තරයේ ආදරයම බලාපොරොත්තු වන මිනිසා කෙතරම් අකාරුණිකයෙකුවී ඇති ද? කපිල කුමාරයෝ තනියෙන් යුද වදින්නේ මහී මාතාව වෙනුවෙනි.’... කවි ගැන කතා කළොත් ලංකාවෙ ඒ විෂයට තියෙන කැමැත්ත හරි ඉහළයි. පුවත්පතක් බැලුවත් කොපමණ නම් කවි තියෙනවද? කවියො කොයිතරම් ඉන්නවද? ඒත් කවිපොතක් විකුණාගන්න තියෙන අමාරුව කියලා නිම කරන්න පුළුවන් ද? කවි ලියන අයත් කවිපොත් මිල දී ගන්නෑ. ප්‍රසිද්ධ කවියො කිහිප දෙනෙක් ඉන්නවා. අන්න ඒ අයගෙ කවිපොත් මිල දී ගන්නවා.අපේ කවි වෙනත් භාෂාවලට පරිවර්තනය වෙනවා අඩුයි. ආරියවංශ රණවීර වැනි අයගේ කවිපොත් පරිවර්තනය වෙනවා නොයෙකුත් විදේශීය භාෂාවන්ට. ඒක බොහොම ධනාත්මක සිදුවීමක්. අපි කවිය කියන නිර්මාණාත්මක කාරිය ඇතුළෙ අලුත්, අලුත් මාධ්‍ය හොයනවා.ඇත්තට ම කවියෙ නව මාවතක් සොයාගන්න පුළුවන්. පාරිසරික කවි කරුණු පරපුරට විදින්න පුළුවන්. හංස සංදේශය, සැළලිහිණි සංදේශය කියවපු අයට වඩා මයිකල් ජැක්සන්ගේ ඡ්චපබඩ ඵධදඨ අහපු අයට මගේ් පාරිසරික කවි විදින්න පුළුවන්..’කටහඬේ වූයේ මද කළකිරීමකි. දැඩි ආයාචනයකි. ඒ තරමට ම විසල් වේදනාවකි. ඕසෝන් වියන සිදුරුව මහ පොළොව දෙස රවා බලයි. කීමට කිසිත් නැතිව මහ පොළොව මිනිසා දෙස බලයි. මහපොළොවේ එකදු බැල්මක්, තුරු වියනේ එකදු කෙදිරිල්ලක් ඇසීමට තරම් මිනිසාට නිස්කාන්සුවක් නැත. සංවේදනයක් නැත. මිනිසාට නිම කිරීමට අනන්ත වූත්, අප්‍රමාණ වූත් රාජකාරි බොහොමයකි.ඒ අතර වායුගෝලයට කාබන්ඩයොක්සයිඩ් එකතු කිරීම, වනාන්තර ගහණය අවම කර දැමීම, සත්වයන් රතු දත්ත පොතට එකතු කිරිම සහ මහපොළොව උණුසුම් කිරිම ප්‍රධානය. මේ සා විසල් රාජකාරි ඉටු කරන කල්හි මිනිසාට පිරිසරයේ අදෝනා අසා සිටීමට තරම් කාලයක් කොහි නම් ඉතිරි වේද?මායාවරුන්ගේ කැලැන්ඩර බලමින්, බයිබලය කියවමින්, ලෝක විනාශය දැන් දැන් එතැයි බියව තැති ගැනෙන මනුසතුන් අදට සේම හෙටට ද මහපොළොව බේරා ගැනීමට පෙළ ගැසීම පමා කරනුයේ මන්දැයි තෝරා බේරා ගත නොහැකි ය.එහෙදු අතොළොස්සක් වූ පරිසරවේදීන් දිනෙන් දින පරිසර විනාශ පිළිබදත්, මහ පොළොවට අත් වීමට යන කනගාටුදායක ඉරණම පිළිබඳත් තැවෙති, දැවෙති, කම්පා වෙති. කාලිංගයෝ ද එලෙසම පරිසර දෙස බලමින්, දකිමින්, විදිමින් කම්පිත වෙයි, තැවෙයි, දැවෙයි.ඉවසා සිටිය නුහුණු කල්හි පාරිසරික කවි ලියයි. මුද්‍රණය කරයි. එක් ඇසක හෝ ගැටෙන ලෙස ලියා තැබූ කවි හොඳින් ම වටහා ගැනීමට වර්තමානයටත් වඩා ළඟදීම දිනක උදාවන දුඹුරු වලාකුළුත් සපිරි ආකාසය සමඟ අවදි විමට සිදුවන අනාගත වැසියාට හැකි වනු නියතය.නමුත් එදිනට අප පමා වූවා වැඩි විය හැකි ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>07</day>
    </date>
    <link>http://www.dinamina.lk/2010/04/07/_art.asp?fn=f1004075</link>
    <topic> </topic>
    <author>සරත් ඩී. අලුදෙනිය</author>
    <content>ජෝන් ද සිල්වා සමරු රඟහල ඇතුළත මඳ අඳුරේ සියුම් ව නැගෙන සර්පිනා නදකි. සියුම් තත් සිඳ නැෙඟන හඬ එකෙනෙහි ම නවතියි.කෙමෙන් කෙමෙන් උත්සව භූමියට පැමිණි සහෘදයෝ අසුන් ගත්හ. චාම් එහෙත් අභිමානවත් ව සරසා තිබූ ජෝන් ද සිල්වා සමරු රඟහලට ප්‍රවාහන අමාත්‍ය ඩලස් අලහප්පෙරුම මැතිතුමා සම්ප්‍රාප්ත වූයේ තම ගොවි බිමේ බීජ වපුරා රන් අස්වැන්න නෙළන උළෙලේ ප්‍රධාන ආරාධිතයා වෙමිනි.දෙදහස් දහයේ මැදින් මස විසි වැනි සෙනසුරාදා සවස් යාමයේ දුම්රිය දෙපාර්තමේන්තුව සහ ශ්‍රී ලංකා ගමනාගමන මණ්ඩලය, ඇතුළු ප්‍රවාහන අමාත්‍යාංශයට අයත් සියලු ආයතනයන්හි සේවක සේවිකාවන්ගේත් ඔවුන්ගේ දූ දරුවන්ගේත් කලා නිර්මාණ ඇගයීමත් ප්‍රවර්ධනය කිරීමත් අරමුණු කරගත් “ඩහදිය සුවඳ” 2010 කලා මංගල්‍යය නන් දෙසින් පැමිණි ත්‍යාගලාභීන්, ආරාධිතයින් සහ සහෘද ජන සහභාගිත්වයේ ආලෝකයෙන් වර්ණවත් වී ජාතියට දායාද විය.ඉසුරෙන් සපිරි ආසියාවේ ඓශ්චර්යමත් රට ලාංකිකයින්ට දායාද කිරීම ඉලක්ක කොට ගත් වත්මන් රජයේ මේ ගමන ඉලක්කම් හරඹයකින් පෙන්වන සංවර්ධනයෙන් නොව භෞතික සංවර්ධනයට සමගාමිව ආධ්‍යාත්මික සංවර්ධනයෙන් ද පරිපූර්ණ විය යුතු බව “මහින්ද චින්තන” ප්‍රතිපත්තියේ සඳහන් වෙයි.රටෙහි දියුණුව උදෙසා වෙහෙසන ජනතාවාදී දේශපාලනඥයන් අතුරෙහි වඩාත් කැපී පෙනෙන අයකු වන වත්මන් ප්‍රවාහන අමාත්‍ය ඩලස් අලහප්පෙරුම මැතිතුමා ඉහත කී සත්‍යය අවබෝධ කොට ගෙන ඇති බව පසක් වූ “ඩහදිය සුවඳ” 2010 කලා මංගල්‍යය ප්‍රවාහන අමාත්‍යාංශය විසින් ප්‍රථම වරට සංවිධානය කරන ලද්දකි.රසවත් ම නිර්මාණ, ඉතාම දුක්බර සිතුවිලි පසුබිමකින් උපදින බව ෂෙලී පවසා ඇත. එය සැබෑවක් බව පැසසුම් ලැබූ සේවක නිර්මාණ හමුවේ හඳුනා ගත හැකි ය. සේවකයා වෙනුවට ඔහු තුළ ම සැඟවුණු කලාකරුවා, සාහිත්‍යවේදියා මතු කිරීම, අගය කිරීම, සද්ක්‍රියාවකි.කොතරම් අභියෝග හමුවේ වුව ද තම දුක්බර සිතුවිලි ඔවුන් විසින් නිර්මාණ බවට පත්කරනුයේ ගම් නියම්ගම් මැද බස් රථයේ ගෙවන ජීවිතයේ දී ලබන ඉසියුම් විවේකී මොහොතක දී ය. විටෙක උඩරට මැණිකේට දළදාව වඳින්නට යන්නට රේල් පීලි මඟ සකසන අතරතුර දී ය.ඩහදිය සුවඳේ උරුමය වැඩකරන ජනතාවට ය. ජීවන වෘත්තියේ විසල් දුක් දොම්නස් පසෙක ලා කලාකරුවෙකු, සාහිත්‍යවේදියකු ජීවත් කරවන සෞන්දර්යවාදියෙකුට ය. ප්‍රධාන දෙසුමින් උළෙල සැරසූ ප්‍රවීණ කලා කරු ජැක්සන් ඇන්තනී කි පරිද්දෙන් ඩහදිය සුවඳට ඇලුම් කරන උත්තුංග මිනිසකුට ය.“මට මතකයි මගේ ළමා කාලය. මල්ලියි මමයි බයිසිකලයට නංවාගෙන තාත්තා අපිව රැගෙන යන අයුරු. මම ඉඳගන්නේ පිටිපස්සේ ලැගජ් එකේ. මට දැනෙනවා තාත්තගෙ ඩයදිය සුවඳ. මම ඒකට ආසා කළා. ප්‍රේම කළා. මම කලාකරුවෙක් ලෙසින් ගොඩනැගෙන්නේ ඒ ඩහදිය සුවඳ නිසා.”උළෙල ඇමතූ ඩලස් අලහප්පෙරුම මැතිතුමාගේ කතාව වඩාත් හැඟීම් බර විය. සංවේදී බොහෝ මිනිසුන් ගල් ගැසී සිටි අයුරු මැවී පෙනේ.“සෑම මිනිසකු තුළ ම අකාලයේ මියගිය කවියෙකු ජීවත් වී ඇතැයි ස්ටීවන් කැන්ෆර් දාර්ශනිකයා පවසා ඇත. මහා බලසම්පන්න මිනිසුන්ගෙන් නොව වඩාත් සංවේදී සන්සුන් මිනිසුන්ගෙන් යුත් සමාජයක් හැම අතින්ම සුබදායක ය.“මහින්ද චින්තනය” ප්‍රතිපත්තියට ඇතුළත් එයට ප්‍රවාහන අමාත්‍යවරයා ලෙසින් මා සම්බන්ධ වන්නේ ඉතා ආඩම්බරයෙන්. ශ්‍රී ලංගම ඩිපෝ අධිකාරිවරයෙකුට එරෙහිව පහළ නිලධාරියෙකු විටින් විට ඉහළ නිලධාරීන්ට පැමිණිලි කරමින් ඔහුගේ නිවැරදි හා යහපත් ගමන් මග නතර කිරීමට අඩාල කිරීමට නොයෙක් විට උත්සාහ කළා.මෙම ඩිපෝ අධිකාරිවරයා සාහිත්‍ය කලාවෙන් පෝෂණය වූ සංවේදී මිනිසෙක්. උසස් වීමක් සඳහා ඉල්ලුම්පත් කැඳවූ අවස්ථාවක තමාට එරෙහිව නැගී සිටි නිලධාරියාගේ ඉල්ලුම්පත ඩිපෝ අධිකාරිවරයා වෙත ලැබෙනුයේ ඔහුට එරෙහිව ගත හැකි සියලු තීරණ තමා වෙත පවරමින්. ඩිපෝ අධිකාරිවරයා ඔහු වෙනුවෙන් උසස්වීම නිර්දේශ කරනවා. මෙවැනි සංවේදී මිනිසුන් අපේ අමාත්‍යාංශයට අයත් ආයතනවල සිටින බව මා දන්නවා.ඇඟ හිරිගඩු පිපෙයි. උත්සව භූමිය පුරා අත් පොළසන් නද ගිගුම් දෙයි.“සංවේදී බව කියන්නේ් ඒකයි. ප්‍රවාහන අමාත්‍යවරයා ලෙසින් මා ආඩම්බර වන්නේ එම උදාර මිනිසුන් නිසයි. වර්තමානය වන විට එම ඩිපෝ අධිකාරිවරයා ධාවනයෙන් ඉවත් කළ බස් රියක් ප්‍රතිසංස්කරණය කර ඩිපෝව තුළ පුස්තකාලයක් රෝපණය කිරීමේ වැඩසටහන ක්‍රියාවට නැංවීමට කටයුතු සූදානම් කරනවා. යහපත් සමාජයක් බිහි කිරීමේ උදාරතර අරමුණට අපේ දායකත්වයට තවත් උදාහරණ අවශ්‍ය නෑ.”වසරක් පාසා කලා මංගල්‍යය පැවැත්වීමට සමගාමී ව අමාත්‍යාංශයට අයත් ආයතනයන්හි පුස්තකාල පද්ධතියක් රෝපනය කිරීමේ දැවැන්ත වැඩ පිළිවෙළක් ක්‍රියාවට නැංවීමට අමාත්‍යවරයා පූර්ණ සහය ලබා දී ඇත.කොග්ගල ඩිපෝව කේන්ද්‍ර කර ගනිමින් එහි පළමු පියවර දියත් වෙයි. නිර්මාණ කුසලතා ඇති සේවක සේවිකාවන් වෙනුවෙන් සාහිත්‍ය කලා සන්නිවේදන වැඩමුළු පැවැත්වීමේ වැඩසටහන ද ප්‍රසංශාවට ඇගයීමට ලක් වී ඇති අතර ඉන් ඵල නෙලා ගන්නෝ ද ගත්තෝ ද බොහෝ වෙති. ප්‍රේක්ෂක සිත් තමා වෙත දැල්වූ මහරගම තරුණ සේවා සභාවේ යෞවනියන් ඉදිරිපත් කළ දමිල නර්තනය ඩහදිය සුවඳට ජාති ආගම් භේද වලංගු නොවන බව පසක් කළා වැන්න.“උතුරු දකුණ එකට යා වුණු මිනිස් පාලමක් බවට ඩහදිය සුවඳ කලා උළෙල ගෙන ඒම අපේ බලාපොරොත්තුව යි.”</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n1004081</link>
    <topic>තිස් වසරකට පසුඓතිහාසික ඡන්දයක්</topic>
    <author>දයා පෙරේරා</author>
    <content>තිස් වසරක් පුරා පැවැති ත්‍රස්තවාදය මුලිනුපුටා දැමීමෙන් පසු ශ්‍රී ලංකාවේ මැතිවරණ දිස්ත්‍රික්ක විසි දෙකම ආවරණය වන පරිදි සක්‍රීය ලෙස සිදු කැරෙන ප්‍රථම පාර්ලිමේන්තු මැතිවරණය අද (8) පැවැත්වේ.ශ්‍රී ලංකාවේ පැවැත්වෙන 14 වැනි මහ මැතිවරණය මෙය වන අතර ඒ මගින් 7 වැනි පාර්ලිමේන්තුව සඳහා මන්ත්‍රීවරු තෝරා ගැනෙති.පාර්ලිමේන්තුවේ මන්ත්‍රී ධුර 225 දිනා ගැනීම සඳහා දේශපාලන පක්ෂ 36කින් හා ස්වාධීන කණ්ඩායම් 301කින් අපේක්ෂකයෝ 7620 දෙනෙක් අද තරග වදිති.පාර්ලිමේන්තුවේ මන්ත්‍රීධුර සංඛ්‍යාව 225කි. එයින් 196 දෙනෙක් පාර්ලිමේන්තු මැතිවරණයෙන්ද ඉතිරි 29 දෙනා මහ මැතිවරණයේ දී එක් එක් පක්ෂය ලබා ගත් ඡන්ද අනුපාතයට අනුව ජාතික ලැයිස්තුවෙන් ද පත් කෙරෙති.ඡන්ද දායකයෝ 1,40,88,500ක් ඡන්දය පාවිච්චි කිරීමට සුදුසුකම් ලැබ සිටිති.අද උදේ 7.00 සිට පස්වරු 4.00 දක්වා මධ්‍යස්ථාන 11155කදී මැතිවරණය පැවැත්වේ.ඡන්ද ගණන් කිරීම මධ්‍යස්ථාන 1387කදී අද රාත්‍රියේ ආරම්භ වීමට නියමිතය. මුලින්ම ගණන් කරන්නේ තැපැල් ඡන්ද ය.පළමු නිල ඡන්ද ප්‍රතිඵලය අද මධ්‍යම රාත්‍රියෙන් පසු හෙට (9) පාන්දර ප්‍රකාශයට පත් කිරීමට හැකි වන බව මැතිවරණ කොමසාරිස් දයානන්ද දිශානායක මහතා පවසයි.ඡන්ද මධ්‍යස්ථාන හා ඡන්ද ගණන් කිරීමේ මධ්‍යස්ථාන වල ආරක්ෂාව සඳහා පොලිසිය හා හමුදාව යෙදවීමට ක්‍රියා කර ඇත. ඒ සඳහා පොලිසිය පමණක් හැට දහසක් පමණ යොදවන බව පොලිස් මැතිවරණ කොට්ඨාශය පවසයි.මීට පෙර ඡන්ද විමසීම් වලදී කලබල ඇතිවූ ස්ථාන ලෙස හඳුනාගත් මහනුවර දිස්ත්‍රික්කයේ හා දිගාමඩුල්ල මැතිවරණ දිස්ත්‍රිකකයේ ඇතැම් ඡන්ද මධ්‍යස්ථාන සඳහා විශේෂ කාර්ය බළකාය යොදවන බවත් දැනටමත් ඔවුන් එම ප්‍රදේශවලට ගොස් ඇති බවත් පොලීසිය කියයි.ඡන්ද ගණන් කිරීමේ දිස්ත්‍රික් මධ්‍යස්ථාන සියල්ලේම ආරක්ෂාව පිණිස පොලිසියට අතිරේකව විශේෂ කාර්ය බළකාය යොදවන බව මැතිවරණ මහලේකම් කාර්යාලය කියයි.ඡන්ද මධ්‍යස්ථාන වල සිට ඡන්ද ගණන්කරන ස්ථාන කරා ඡන්ද පෙට්ටි ගෙන යාම පිණිස ලංගම හා පෞද්ගලික බස් රථ දෙදහසක් පමණ යොදවා ගැනීමට ද නියමිතය. ඡන්ද විමසීම අවසන් වූ පසු සාධාරණ ඡන්දයක් පැවැත්වූ බව සහතික කිරීම සඳහා මධ්‍යස්ථානාධිපති සහ ඡන්ද පොළ නිරීක්ෂකයන්ගේ අස්සනින් යුතු ලිපියක් ඡන්ද පෙට්ටිය තුළට බහාලීමට මැතිවරණ කොමසාරිස්වරයා තීරණය කර ඇත. මැතිවරණ කොමසාරිස්වරයාගේ අවසරය ලබා නැති කිසිවකුට ඡන්ද මධ්‍යස්ථාන වලට ඇතුළුවීම තහනම් කර ඇත.ඡන්ද අපේක්ෂකයන්ට ද මැතිවරණ කොමසාරිස්වරයා නිකුත් කළ අපේක්ෂක හැඳුනුම්පත නොමැතිව ඡන්ද පොළ නිරීක්ෂණයට පවා ඡන්ද මධ්‍යස්ථාන වලට ඇතුළු වීමට අවසර නැත.ගිනි අවි, ජංගම දුරකථන, කැමරා යනාදිය ඡන්ද පොළට රැගෙන ඒම ද තහනම් ය. ඡන්ද මධ්‍යස්ථාන වලදී ඡායාරූප ගැනීම, වීඩියෝ ගත කිරීම සඳහා අවසරයක් ද නැතැයි කොමසාරිස්වරයා දැනුම් දී තිබේ. ඡන්ද විමසීම හා ගණන් කිරීමේ රාජකාරී සඳහා රජයේ සේවකයෝ ලක්ෂ තුනකට ආසන්න පිරිසක් සේවයේ යොදවා ඇත.මැතිවරණ ඉතිහාසයේ පළමු වැනි වරට ඡන්දය සලකුණු කිරීම සඳහා පෑනක් යොදා ගැනෙන්නේ ද අද පැවැත්වෙන මැතිවරණයේ දීය.ඡන්ද පෙට්ටිවල ආරක්ෂාව සඳහා දේශපාලන පක්ෂ නියෝජිතයන්ට පෙට්ටිය වටා ස්ටිකර් ඇලවීමටත් ඡන්ද විමසීම ආරම්භයට පෙර පෙට්ටිය ඇතුළත ස්ටිරරයක් ඇලවීමටත් අවසර ඇත.අවතැන් ඡන්ද හිමියන් වශයෙන් තමන් කලින් පදිංචි ස්ථානයෙන් බැහැර ඡන්ද මධ්‍යස්ථානයකදී ඡන්දය පාවිච්චි කිරීමට ඡන්ද දායකයෝ 45967 ;දනෙකුට පහසුකම් ලබාදී ඇති අතර එසේ ඡන්දය පාවිච්චි කිරීමට පහසුකම් ලබා නැති ඡන්ද හිමියන් වෙනුවෙන් පිහිටුවන මධ්‍යස්ථාන සඳහා වවුනියාව දිස්ත්‍රික් ලේකම් කාර්යාලය ප්‍රවාහනන පහසුකම් සපයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n1004087</link>
    <topic>එජාප අපේක්ෂක ඇතුළුසැකකරුවන්ට ලක්ෂ 60ක ශරීර ඇප</topic>
    <author>රත්නපුර දිසා විශේෂ එස්.ඒ.එල්. නිරෝෂණ</author>
    <content>එක්සත් ජනතා නිදහස් සන්ධානයේ ආධාරකරුවකුට පහරදී වෑන් රථයකට අලාභ හානි සිදු කිරීමේ සිද්ධියක් සම්බන්ධයෙන් අත්අඩංගුවට ගෙන අධිකරණයට ඉදිරිපත් කළ සැකකරුවන් 47 දෙනකුගෙන් 30 දෙනකු රුපියල් දෙලක්ෂය බැඟින් වන ශරීර ඇප මත මුදා හැරීමට රත්නපුර අතිරේක මහේස්ත්‍රාත්වරයා නියම කළේ ය.හඳුනාගැනීමේ පෙරට්ටුවකට ඉදිරිපත් කළ 47 දෙනාගෙන් 30 දෙනෙකුම හඳුනාගැනීමට පැමිණිලිකරුවෝ සමත් වූහ. හඳුනානොගත් සැකකරුවන් 17 දෙනා චෝදනාවලින් නිදහස් කෙරිණි.රත්නපුර අතිරේක මහේස්ත්‍රාත් එම්.එම්. මීහාල් මහතා හමුවට මෙම සැකකරුවන් පෙරේදා (6) ඉදිරිපත් කළේ ය.හඳුනාගැනීමේ පෙරට්ටුව උදේ 10 සිට පස්වරු 5 දක්වා පැවැත්විණි. සැකකරුවන්ට තරයේ අවවාද කළ මහේස්ත්‍රාත්වරයා ඔවුන්ට සෑම ඉරිදා දිනයකදීම රත්නපුර මුලස්ථාන පොලිසියේ පෙනී සිටීමට නියෝග කළේ ය.කලවාන නගරයේදී එ.ජ.නි. සන්ධාන ආධාරකරුවකුට පහරදීම වෑන් රථයකට හානි සිදුකිරීම ගැන එ.ජා.ප. හිටපු මන්ත්‍රී දුනේෂ් ගන්කන්ද මහතාගේ ආධාරකරුවන්ට චෝදනා එල්ල විය. ගන්කන්ද මහතාද අපේක්ෂිත ඇප මත නිදහස් කෙළ් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n1004088</link>
    <topic>ජයසූරිය ඡන්දය දෙයි</topic>
    <author>නිරූෂි විමලවීර</author>
    <content>එක්සත් ජනතා නිදහස් සන්ධාන මාතර දිස්ත්‍රික් අපේක්ෂක සුපිරි ක්‍රිකට් ක්‍රීඩක සනත් ජයසුරිය මහතා විශේෂ අවසරයක් මත ඊයේ (07) සිය ඡන්දය මාතර දී ප්‍රකාශ කෙළේ ය.තැපැල් ඡන්දයක් ලෙස සිය ඡන්දය භාවිතා කර ඇති ජයසූරිය මහතා මාතර නියෝජ්‍ය කොමසාරිස් සුනෙත් ලෝචන මහතා ඉදිරියේදී ඊයේ උදෑසන 11.30 ට ඡන්දය භාවිතා කර ඇත. අද රාත්‍රි විදේශගතවීමට නියමිත බැවින් ජයසූරිය මහතා මෙසේ ඡන්දය ප්‍රකාශ කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n1004082</link>
    <topic>වසරකට ඉරානයටශ්‍රී ලංකා තේ කිලෝ මිලියන 50ක්</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවෙන් වාර්ෂිකව මිල දී ගන්නා තේ ප්‍රමාණය කිලෝ මිලියන 50 දක්වා ඉහළ දැමීමට ඉරාන රජය තීරණය කරයි.ශ්‍රී ලංකාවෙන් තේ මිලදී ගන්නා රටවල් අතර සිවුවැනි ස්ථානයේ සිටින ඉරානය දැනට වාර්ෂිකව තේ කිලෝ මිලියන 30ක් මිලදී ගනී. වැවිලි කර්මාන්ත ඇමැති දි.මු.ජයරත්න මහතා සහ ශ්‍රී ලංකාවේ ඉරාන තානාපති රහිම් ගෝපි මහතා අතර පැවැති විශේෂ සාකච්ඡාවකදී මේ තීරණයට එළැඹ තිබේ.දෙරට අතර ආර්ථික සබඳතා පුළුල් කිරීමේ වැඩපිළිවෙළක් ඉරාන රජය සතුව ඇති බවඉරාන තානාපතිවරයා මෙහිදී දි.මු. ජයරත්න ඇමැතිවරයා වෙත දැනුම් දී ඇත.ශ්‍රී ලංකාවේ සංචාරක කර්මාන්තය නඟා සිටුවීම සඳහා සහයෝගය ලබා දීමටද ඉරානය එකඟ වී තිබේ.ශ්‍රී ලංකාව ආසියාවේ ආශ්චර්ය බවට පත් කිරීමට ජනාධිපති මහින්ද රාජපක්ෂ මහතාගේ නායකත්වයෙන් ක්‍රියාත්මක වැඩ පිළිවෙළ මේ මැතිවරණයෙන් පසු යථාර්ථයක් වනු ඇතැයිද ශ්‍රී ලංකාවට ඉරාන රජය දක්වන සහයෝගය මහත් සේ අගය කරන්නේ යැයි ද දි.මු. ජයරත්න ඇමැතිවරයා පවසා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n1004083</link>
    <topic>සා. පෙළ ප්‍රතිඵල අද අන්තර් ජාලයට</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයේ ප්‍රතිඵල අද (8) සවස අන්තර් ජාලයට එක් කැරෙන බව විභාග දෙපාර්තමේන්තුව කියයි.සියලුම පාසල්වලට සෙනසුරාදා (10) ලැබෙන පරිදි විභාග ප්‍රතිඵල හෙට (9) නිකුත් කරන බව විභාග කොමසාරිස් ජෙනරාල් අනුර එදිරිසිංහ මහතා පැවැසීය.කොළඹ හා ශශ්‍රී ජයවර්ධනපුර අධ්‍යාපන කලාපවල විදුහල්හි ප්‍රතිඵල ලේඛන හෙට උදේ විභාග දෙපාර්තමේන්තුවට පැමිණ ලබා ගැනීමට හැකි බවත් කොමසාරිස් ජනරාල්වරයා විදුහල්පතිනට දැනුම් දෙයි. විභාග ප්‍රතිඵල දැනගත හැකි විභාග දෙපාර්තමේන්තුවේ අන්තර් ජාල වෙබ් අඩවිය මෙසේය. www.doenets.lk  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n1004084</link>
    <topic>ෆොන්සේකාගේ සෞඛ්‍ය තත්ත්වය යහපත්</topic>
    <author>චන්ද්‍රිකා පෙරේරා</author>
    <content>හිටපු හමුදාපති ජෙනරාල් සරත් ෆොන්සේකා මහතා දෙවැනි වරටත් ඊයේ (07) කොළඹ ජාතික රෝහලේ උරස් විශේෂඥ වෛද්‍යවරයකු විසින් පරීක්‍ෂාවට ලක් කරන ලදී.විශේෂ පරීක්ෂණ සඳහා යොදා ගන්නා වෛද්‍ය උපකරණ ආශි‍්‍රතව සිදුකරනු ලැබූ මේ පරීක්‍ෂාවෙන් ද ජෙනරාල්වරයා මනා සෞඛ්‍ය තත්ත්වයෙන් පසුවන බවත්, සෞඛ්‍ය තත්ත්වයේ කිසිඳු පිරිහීමක් සිදුවී නොමැති බවත් සනාථ කැර ඇතැයි යුද හමුදාව පවසයි.මීට දින දෙකකට පෙරද මේ විශේෂඥ වෛද්‍යවරයා විසින් ෆොන්සේකා මහතා පරීක්ෂාවට ලක් කරන ලදී.නාවික හමුදා මූලස්ථානයේ දී මේ පරීක්‍ෂාවන් සිදුකළ අතර අනෝමා ෆොන්සේකා මහත්මිය යුද හමුදාපති ලුතිනන් ජෙනරාල් ජගත් ජයසූරිය මහතා ගෙන් කළ ඉල්ලීමක් අනුව මෙසේ විශේෂඥ වෛද්‍ය උපදෙස් ලබා දෙනු ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n1004085</link>
    <topic>අවුරුද්දට ගමේ යන්නවිශේෂ බස් - දුම්රිය</topic>
    <author>ශීලා උඩුවර</author>
    <content>අලුත් අවුරුද්දට හා පාසල් නිවාඩුවට ගම්බිම් බලා යන මගී ජනතාවගේ පහසුව සඳහා ශ්‍රී ලංගම, දුම්රිය දෙපාර්තමේන්තුව හා ජාතික ගමනා ගමන කොමිසන් සභාව විශේෂ ප්‍රවාහන සේවා අරඹා තිබේ.මේ විශේෂ සේවා 19 වැනිදා දක්වාම පැවැත්වෙයි.ශ්‍රී ලංකා දුම්රිය දෙපාර්තමේන්තුව කොළඹ කොටුව දුම්රිය ස්ථානයේ සිට බදුල්ල, රඹුක්කන, මහව, ගාල්ල, ත්‍රිකුණාමලය, මඩකළපුව ආදී ප්‍රදේශ කරාද එම ප්‍රදේශවල සිට කොළඹටද විශේෂ දුම්රිය මෙම 18 වැනිදා දක්වාම යොදවන අතර ශශ්‍රී ලංකා ගමනා ගමන මණ්ඩලය අතිරේක බස් රථ 500 ක් යොදවයි. මේ බස් සේවා පිටකොටුව මධ්‍යම බස් නැවතුම්පළ හාජාඇළ, ඒකල, කටුනායක, බියගම ආදී වෙළෙඳ කලාපවල සිටද දිවයිනේ විවිධ ප්‍රදේශවලට බස් සේවා යොදවයි.විශේෂ දුම්රිය සේවා යොදන අයුරු7 වැනිදා කොළඹ කොටුවෙන් පෙ. ව. 8.45 ට පිටත්ව ත්‍රිකුණාමලයට ප. ව. 3.47 ට ද, ත්‍රිකුණාමලයෙන් රාත්‍රී 10 ට පිටත්ව මඩකළපුවට පෙ. ව. 4.45 ට ද,8 වැනිදා ත්‍රිකුණාමලයෙන් රාත්‍රී 10.45 ට පිටත්ව කොළඹ කොටුවට පෙ. ව. 5.52 ට ද, මඩකළපුවෙන් ප. ව. 4.30 ට පිටත්ව ත්‍රිකුණාමලයට රාත්‍රී 10 ට ද, මේ 7, 9, 10, 11, 12 යන දිනවල කොළඹ කොටුවෙන් රාත්‍රී 7.20 ට පිටත්ව අලුයම 3.25 ට බදුල්ලට ද,8, 10, 11, 12 දිනවල බදුල්ලෙන් පෙ. ව. 6.30 පිටත්ව කොළඹ කොටුවට ප. ව. 3.20 ට ද,9, 10, 11, 12 දිනවල කොළඹ කොටුවෙන් පෙ. ව. 9.15 ට පිටත්ව රඹුක්කනට පෙ. ව. 11 ට ද, රඹුක්කනින් පෙ. ව. 11.20 ට පිටත්ව කොළඹ කොටුවට දවල් 12.59 ට ද,12 වැනි දින කොළඹ කොටුවෙන් ප. ව. 7.30 ට පිටත්ව රඹුක්කනට රාත්‍රී 9.09 ට ද, රඹුක්කනින් රාත්‍රී 9.20 ට පිටත්ව කොළඹ කොටුවට රාත්‍රී 10.50 ට ද,7, 10, 11,12 දිනවල කොළඹ කොටුවෙන් ප.ව. 1.25ට පිටත්ව මහවට ප.ව 4.20ට ද මහවින් ප.ව. 5ට පිටත්ව කොළඹ කොටුවට රාත්‍රී 8.14ටද,(10, 11, 12, 17, 18 දිනවල මරදානෙන් පෙ.ව. 6.1000ට පිටත්ව ගාල්ලට පෙ.ව. 8.48ටද ගාල්ලෙන් පෙ.ව. 10.25 මරදානට ප.ව. 1.22 ටද,10, 11, 12, 13 දිනවල මරදානෙන් පෙ.ව. 7.35 පිටත්ව ගාල්ලට පෙ.ව. 10, 16ටද ගාල්ලෙන් දහවල් 12ට පිටත්ව මරදානට ප.ව. 2.42ටද10,11, 12 දහවල මරදානෙන් පෙ.ව 8 ට පිටත්ව ගාල්ලට පෙ.ව. 10.47ටද ගාල්ලෙන් දහවල් 12.40ට පිටත්ව මරදානට ප.ව. 3.46ටද, මරදානෙන් පෙ.ව. 11.50 පිටත්ව ගාල්ලට ප.ව. 2.29ටද, ගාල්ලෙන් ප.ව. 3ට පිටත්ව මරදානට ප.ව. 5.36ටද7, 10, 11, 12 දිනවල මරදානෙන් ප.ව. 3ට පිටත්ව ගාල්ලට ප.ව. 5.45ටද ගාල්ලෙන් ප.ව. 6.10ට පිටත්ව මරදානට රාත්‍රී 9.05ටද17, 18 දිනවල මරදානෙන් පෙ.ව. 7.10ට පිටත්ව ගාල්ලට පෙ.ව. 10,10ටද ගාල්ලෙන් දහවල් 12ට පිටත්ව මරදානට ප.ව. 2.42ටද,18 වැනිදින බදුල්ලෙන් රාත්‍රී 7ට පිටත්ව කොළඹ කොටුවට අලුයම 3.20ටද, පැමිණේ පහත සඳහන් දිනපතා ධාවනය වන දුම්රිය වලට මෙම 9 වැනිදා සිට 15 දින දක්වා පහත දැක්වෙන පරිදි අමතර මැදිරි එක් කොට මැදිරි සංඛ්‍යාව වැඩි කර ඇත.අංක 03/04 දරන කොළඹ කොටුව / වවුනියාව / කොළඹ කොටුව නගරාන්තර ශීඝ්‍රගාමී දුම්රියට දෙවැනි පන්තියේ මැදිරි 01 යි. අංක 79/80 දරන කොළඹ කොටුව/ මඩකළපුව / කොළඹ කොටුව මීනගයා නගරාන්තර ශීඝ්‍රගාමී දුම්රියට දෙවන පන්තියේ මැදිරි 01 යි. අංක 452/868 දරන කොළඹ කොටුව / අනුරාධපුර / කොළඹ කොටුව ශීඝ්‍රගාමී දුම්රියට තුන්වන පන්තියේ මැදිරි 02 යි අංක 83/84 දරන කොළඹ කොටුව /ත්‍රිකුණාමලය / කොළඹ කොටුව ශීඝ්‍රගාමී දුම්රියට තුන්වන පන්තියේ මැදිරි 01 යි අංක 85/86 දරන මාතර /මැදවච්චිය / මාතර රජරට රැජින ශීඝ්‍රගාමී දුම්රියට තුන්වන පන්තියේ මැදිරි 02 භ. පිටකොටුව මධ්‍යම බස් නැවතුම්පළ හා ඒකල, ජා ඇල කටුනායක බියගම ඇතුළු වෙළෙඳ කලාපවල සිටද මෙම විශේෂ බස්සේවා පැවැත්වෙන අතර එහි ජනතාවගේ අවශ්‍යතා මත මේ ප්‍රමාණය වැඩි කරන බව ශ්‍රී ලංගම නියෝජ්‍ය සාමාන්‍යාධිකාරී බී.ඒ. ලිවිනින් මහතා කීය.ජාතික ගමනා ගමන කොමිෂන් සභාව කොළඹ සිට මෙම 14 වැනිදා දක්වාත්, පිටපළාත්වල සිට කොළඹ දක්වා 15 වැනිදා සිට 19 වැනිදා දක්වාත් විශේෂ සේවා යොදවන බව ජාතික ගමනා ගමන කොමිසන් සභාවේ අධ්‍යක්ෂ (ධාවන) විපුල හේවාවලිමුණි මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n1004086</link>
    <topic>රිය අනතුරු දෙකකින්දෙදෙනෙක් මරුට</topic>
    <author>චන්ද්‍රිකා පෙරේරා</author>
    <content>වලස්මුුල්ල හා වත්තල ප්‍රදේශවල දී පෙරේදා (6) සවස සිදු වූ රිය අනතුරු දෙකකින් දෙදෙනකු මියගොස් කාන්තාවක තුවාල ලබා රෝහල්ගත කැර තිබේ.වලස්මුල්ල ජලම්පිටිය ප්‍රදේශයේ දී පෙරේදා සවස 4.30 ට පමණ එකිනෙකට විරුද්ධ දිසාවෙන් පැමිණි පෞද්ගලික බස් රියක් හා අත්ට්‍රැක්ටරයක් මුහුණට මුහුණලා ගැටීමෙන් අත්ට්‍රැක්ටරයේ රියැදුරු මිය ගිය අතර එහි ගමන්ගත් කතක් තුවාල ලබා රෝහල්ගත කරනු ලැබ සිටී.සිද්ධිය සම්බන්ධයෙන් පෞද්ගලික බස් රථයේ රියැදුරා අත්අඩංගුවට ගත් බව පොලිසිය පවසයි.අනතුරෙන් මියගොස් ඇත්තේ පනස් පස් හැවිරිදි සේදරසිංහ ආරච්චිගේ පේමදාස නමැත්තෙකි.බසයේ ගැටීමෙන් බරපතළ තුවාල ලැබූ අත්ට්‍රැක්ටරයේ රියදුරා හා කාන්තාව රෝහලට ඇතුළු කිරීමෙන් පසු රියදුරා මරණයට පත්ව ඇත. සිද්ධිය පිළිබඳ වලස්මුල්ල පොලිසිය පරීක්ෂණ පවත්වයි.එදිනම රාත්‍රී 10.30 ට පමණ වත්තල මහබෝල විජයපාර හන්දිය අසල දී කැබ්රියක ගැටීමෙන් පදිකයකු මරණයට පත් ව ඇත. හැට නව හැවිරිදි මජීම් මොහොමඩ් අබ්දුල් කාදර් නමැත්තෙකු මෙසේ අනතුරෙන් මියගොස් තිබෙන බව පොලිසිය පවසයි. සිද්ධිය සම්බන්ධයෙන් කැබ් රථයේ රියදුරා අත්අඩංගුවට ගෙන ඇත. මේ පිළිබඳ වත්තල පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n1004089</link>
    <topic>ඡන්ද නීති කැඩූ සැකකරුට ඇප</topic>
    <author>රෝෂන් තුෂාර</author>
    <content>ජනරාල් සරත් ෆොන්සේකා මහතාගේ මැතිවරණ ප්‍රචාරක සංයුක්ත තැටියක් (CD) ප්‍රදර්ශනය කර මැතිවරණ නීති උල්ලංඝනය කළේ යැයි අත්අඩංගුවට ගත් රාජගිරිය පොල්වත්තේ නිමල් සුරංග නමැති සැකකරු රුපියල් විසිපන්දහසක ශරීර ඇප මත මුදා හැරීමට කොළඹ අතිරේක මහේස්ත්‍රාත් කුමාරි අබේරත්න මහත්මිය ඊයේ (7) නියෝග කළාය.වැලිකඩ පොලිසිය මඟින් ඉදිරිපත් කැරුණු මේ සැකකරු කෝට්ටේ ප්‍රදේශයේ ඡන්ද මධ්‍යස්ථානයක ප්‍රජාතන්ත්‍රවාදී ජාතික සන්ධානයේ ඡන්ද පොළ නියෝජිතයකු බවට අධිකරණයට කරුණු ඉදිරිපත් කෙරිණි. ඡන්ද ප්‍රචාරණ කටයුතු තහනම් කැර තිබියදී පෙරේදා (6) සවස ලැබුණු තොරතුරක් මත මේ සැකකරු 116 වගන්තිය යටතේ අත්අඩංගුවට ගත් බව වැලිකඩ පොලිසිය අධිකරණයට දැනුම් දුන්නේය.රටේ දේශපාලනඥයින්, අපේක්‍ෂකයින් අමු අමුවේ දේශපාලන නීති උල්ලංඝනය කැරමින් තිබියදී තම නිවසේ සී. ඩී. පටයක් නැරැඹූ පුද්ගලයකු අත්අඩංගුවට ගැනීම, ඡන්ද පොළ නියෝජිතයින් දඩයම් කිරීමක් බව සැකකරු වෙනුවෙන් පෙනී සිටි නීතිඥ ගුªණරත්න වන්නිනායක මහතා පැවැසීය.මැතිවරණ නීති උල්ලංඝනය කිරීම පොලිසිය මඟින් පාලනය කළ යුතු බව මහේස්ත්‍රාත්වරිය දන්වා සිටියාය. අපේක්ෂකයින් දෙදෙනකු හැර අන් අපේක්ෂකයින් අඩු වැඩි වශයෙන් මැතිවරණ නීති උල්ලංඝනය කරනු පෙනී යන බවද විනිසුරුවරිය සඳහන් කළාය.සැකකරු ඡන්ද පොළ නියෝජිතයකු බැවින් ඇප ලබාදෙන බව සඳහන් කළ විනිසුරුවරිය ජුනි 21 වැනි දින අධිකරණයේ පෙනී සිටින ලෙස නියෝග කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n10040810</link>
    <topic>මැතිවරණ ප්‍රචාරක කටයුතුවලට යොදා ගත්</topic>
    <author>ශීලා උඩුවර</author>
    <content>පරිසර හා ස්වභාවික සම්පත් ඇමැති පාඨලී චම්පික රණවක මහතාගේ මැතිවරණ ප්‍රචාරක කටයුතු සඳහා යොදා තිබූ සියලු පොලිතින් ප්ලාස්ටික් හා පී.වී.සී. කටවුට් පෝස්ටර් ඇමැතිවරයා විසින්ම ගලවා ප්‍රතිචක්‍රීයකරණ ආයතනවලට ඊයේ (7) බාර දුන්නේය.මැතිවරණ කටයුතු සඳහා යොදාගන්නා සියලු පොලිතින් ප්ලාස්ටික්- පී.වී.සී. කටවුට් ආදිය මැතිවරණ ප්‍රචාරක කටයුතු නිමවීමත් සමග ඒවා ප්‍රතිචකී‍්‍රයකරණ ආයතනවලට බාරදෙන ලෙස ඇමැතිවරයා ප්‍රාදේශීය සභාවලට, නගර සභාවලට හා පොලිසිවලටද කලින්ම දැනුම් දී තිබිණි.එම ක්‍රියාවලියට ඇමැතිවරයා අතින්ම ඊයේ (7) මධ්‍යම පරිසර අධිකාරියේදී ආරම්භ කෙළේ අනිකුත් අයටද ආදර්ශයක් දෙමිණි.විශාල වශයෙන් මුදල් වැය කරමින් පරිසරයට හානි කරමින් සිදුකළ පෝස්ටර් කටවුට් මගින් ජයග්‍රහණය සඳහා කුමන දායකත්වයක් ලැබුණේද යන්න පිළිබඳව මැතිවරණ ප්‍රතිඵලවලින් පසුව දැනගත හැකි බව මෙහිදී ඇමැතිවරයා පැවැසීය.ඉකුත් වසර තුන මැතිවරණ වලින් ගහනව තිබූ කාලසීමාවන් වූ බව පැවසූ ඇමැතිවරයා එම කාලය තුළ ප්‍රචාරක කටයුතු සඳහා අරමුදල් විනාශවීම හා සම්පත් විනාශය විශාල ලෙස සිදුවූ බවද ඇමැතිවරයා කීය.පෝස්ටර් යුද්ධය ප්‍රචණ්ඩ ක්‍රියාවලටද බෙහෙවින් හේතු වූ බව පැවසූ ඇමැතිවරයා පෝස්ටර් බැනර් කටවුට්වලට එතරම් තැනක් නොලැබෙන බව මෙවර මැතිවරණයේදී දැන ගැනීමට හැකිවන බවත් මවුබිමට, මහපොළවට ආදරය කරන කිසිකෙනෙක් මේ ආකාරයේ සම්පත්, අරමුදල් හා පරිසරය විනාශ නොකරන බවද කීවේය.ගැටුම්වලින් තොරව සම්පත් විනාශ නොකරන තමා මැතිවරණ ප්‍රචාරක කටයුතු සිදුකළ බවත්, ඊළඟ මැතිවරණයේදී එය පූර්වාදර්ශයක් වන බවත් ඇමැතිවරයා කීය.පොලිතින්, ප්ලාස්ටික් පී.වී.සී. කටවුට් ප්‍රතිචකී‍්‍රයකරණය සඳහා අමාත්‍යාංශය වෝක් ලංකා ඉන්ඩස්ට්‍රීස් පෞද්ගලික ආයතනය අංක 57 බී රනාල පාර හබරකඩ, ඉසෙඩ්. කේ සෝල් ඇන්ඩි ෂූ අංක 404/7 එළඹගහවත්ත උලහිටවල පාර වල්ගම මල්වාන යන ආයතන හඳුන්වා දෙන අතර පිළිවෙළින් දුරකථන අංක 0777309217 අංක 0779397732, අංක 0113116727 හා දුරකථන අංක 0725558068 වෙතින් විමසීමෙන් එම ද්‍රව්‍ය බාරදිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n10040811</link>
    <topic>නීතිය හා සාමය රැක ගැනීමටසියල්ලන්ගේම සහාය අවශ්‍යයි</topic>
    <author>විජයානි එදිරිසිංහ</author>
    <content>මහ මැතිවරණය පැවැත්වෙන අද (09) සහ මැතිවරණ ප්‍රතිඵල නිකුත් වීමෙන් පසු රට තුළ නීතිය හා සාමය ආරක්‍ෂා කර ගැනීමට සහාය වෙන්නැයි පොලිස්පතිවරයා සියලුම ඡන්ද අපේක්‍ෂකයන්ගෙන් සහ ඔවුන්ගේ ආධාර කරුවන්ගෙන් ඉල්ලා සිටියි.අද පැවැත්වෙන මහ මැතිවරණය සම්බන්ධයෙන් රට තුළ ආරක්‍ෂාව තහවුරු කිරීම පිළිබඳව අදහස් දක්වමින් පොලිස්පතිවරයා එසේ ප්‍රකාශ කෙළේ ය. පසුගිය කාලයේ සිදුවූ මැතිවරණ ප්‍රචණ්ඩ ක්‍රියාවලින් වැඩි ප්‍රමාණයක් විශේෂයෙන් ඡන්ද අපේක්‍ෂකයන් ගේ ආධාරකරුවන් අතර සිදුවූ ඒවාය.විවිධ හේතු මත ඔවුන් අතර ඇතිවන ගැටුම් ඡන්ද දායකයන් අතරටද පැතිරී යයි. එම ගැටුම් වළක්වා ගැනීම සඳහා ඡන්ද අපේක්‍ෂකයන් සියලු දෙනාම ආධාරකරුවන්ට උපදෙස් දී ගැටලු ඇතිවීම වළක්වා රට තුළ නීතිය හා සාමය ආරක්‍ෂා කිරීමට සහාය විය හැකි බවද පොලිස්පතිවරයා සඳහන් කරයි.විශේෂයෙන් මනාප සටන නිසා ඇතිවෙන ගැටුම් වළක්වා ගැනීමට ඔවුන් විශේෂයෙන් සහාය විය යුතු බවද ඔහු පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n10040812</link>
    <topic>ශ්‍රී ලාංකික දෙපළගේ මළ සිරුරු ගෙන ඒම කඩිනම් කරයි</topic>
    <author>මහින්ද අලුත්ගෙදර</author>
    <content>ඉතාලියේ ෆ්ලෝරන්ස් නගරයේ දී ඝාතනයට ලක්වූ ශ්‍රී ලාංකිකයන් දෙදෙනාගේ මළ සිරුරු කඩිනමින් දිවයිනට රැගෙන ඒමට පියවර ගන්නා බව විදේශ කටයුතු අමාත්‍යාංශය සඳහන් කරයි.ෆ්ලෝරන්ස් නගරයේ අවන්හලක දී සිදු වූ මේ ඝාතනයට සම්බන්ධ සැකකාර පුද්ගලයා ද ශ්‍රී ලාංකිකයෙකු වන අතර ඉතාලි පොලිසිය මගින් දැනටමත් ඔහුව අත්අඩංගුවට ගෙන ඇතැයි විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශිකාවක් “දිනමිණ” ට පැවසුවාය.පෞද්ගලික ආරවුලක් මත ඇතිවූ බහින් බස් වීමක් දුරදිග යාම නිසා පිහි ඇනුමකින් මේ දෙදෙනා මරණයට පත්ව ඇති අතර රාජගිරිය ඔබේසේකර පුර කමල් නිශාන්ත ජයසූරිය හා කොළඹ 6 අනුලා පාරේ ජයලත් මුදියන්සේලාගේ සුදත් රෝහණ මෙසේ මිය ගොස් ඇත.පෞද්ගලික ආරවුලක් මත තමන් මේ ඝාතනය සිදු කළ බවත් මියගිය දෙදෙනා තමන්ට විවිධාකාරයෙන් හිරිහැර කළ බවත් සැකකාර ශ්‍රී ලාංකිකයා එරට පොලිසියට ප්‍රකාශ කැර ඇත. පසුගිය 2008 වර්ෂයේ දී ද මෙම ඝාතකයා හා ඝාතනයට ලක්වූ පුද්ගලයින් දෙදෙනා අතර ගැටුමක් ඇති වී තිබෙන බවද විදේශ කටයුතු අමාත්‍යාංශයේ ප්‍රකාශිකාව සඳහන් කළාය.මෙලෙස ඝාතනයට ලක්වූ ශ්‍රී ලාංකිකයන් දෙදෙනාගේ මළ සිරුරු ශ්‍රී ලංකාවට රැගෙන ඒම සඳහා ශ්‍රී ලංකා විදේශ කටයුතු අමාත්‍යාංශය හා ඉතාලියේ පිහිටි ශ්‍රී ලංකා තානාපති කාර්යාලය එක්ව කටයුතු කරන බවද ඇය කියා සිටියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n10040813</link>
    <topic>වෛද්‍ය සිසුවාගේ මරණය ගැන ගල්කිස්ස පොලිසියෙන් පරීක්ෂණ</topic>
    <author>සුරන්ජිත් පෙරේරාදෙහිවල ගල්කිස්ස සමූහ</author>
    <content>බංගලාදේශ විශ්වවිද්‍යාලයක වෛද්‍ය වෘත්තිය හැදෑරූ හුදකලාව ජීවත් වූ විශාල දේපළකට උරුමකම් කී ගල්කිස්සේ ශාන්ත රීටා පාරේ පදිංචිව සිටි පුද්ගලයෙකුගේ සැකකටයුතු මරණයක් සම්බන්ධයෙන් ගල්කිස්ස පොලිසිය පරීක්ෂණ පවත්වයි.මියගිය අය සමග ජීවත් වූ මානසික ආබාධයකින් පෙලෙන බවට සැකකරන වෛද්‍යවරියක්ව සිටි ඔහුගේ සහෝදරියක් විසින් පෙරේදා (6) සවස පොලිසියට කළ පැමිණිල්ලක් අනුව, පොලිස් කණ්ඩායමක් සිදුවීම වූ ස්ථානයට ගොස් පරීක්ෂා කිරීමේදී, දෙමහල් නිවෙසේ පහත මාලයේ රූපවාහිනිය අසල මියගොස් සිටි මෙම පුද්ගලයා අසල ඇන්ටනාවට යොදන වයර් සහ වෙනත් වයර් කිහිපයක් තිබූ බවත් ඒ අනුව පැමිණිල්ල කළ සහෝදරියගෙන් වැඩිදුරටත් ප්‍රශ්න කරන බවත් පොලිසිය කියයි.මෙසේ සැකකටයුතු ලෙස මරණයට පත්වී ඇත්තේ අර්ජුන පරාක්‍රම ද අල්විස් නමැති (48) අවිවාහක පුද්ගලයෙකි.හිසේ තිබූ සුළු තුවාලයක් හේතුවෙන් මෙම මරණය සිදු වූ ආකාරය සම්බන්ධයෙන් අධිකරණ වෛද්‍ය වාර්තාවක් ලබා ගැනීමට නියමිතය.මෙම මරණය සම්බන්ධයෙන් ගල්කිස්ස පොලිසියේ අපරාධ අංශයේ ස්ථානාධිපති (පො. ප) වර්ණකුමාර මහතාගේ උපදෙස් මත 34879 (පො. කො) හේමන්ත හෙට්ටිආරච්චි මහතා පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n10040814</link>
    <topic>රුපියල් අට ලක්ෂයක් වටිනාමත්පැන් - මත්කුඩු අත්අඩංගුවට</topic>
    <author>නිමල් රාජපක්ෂ</author>
    <content>කල්එළිය, වත්තල හා කැලණිය ප්‍රාදේශීය ලේකම් කොට්ඨාසවල කළ සෝදිසි මෙහෙයුම් වලින් රුපියල් අටලක්ෂයක් වටිනා මත්පැන් හා මත්කුඩු තොගයක් සමග සැකකරුවන් 184 දෙනකු අත්අඩංගුවට ගැනීමට ජාඇළ සුරාබදු නිලධාරීන් සමත්වූහ.මෙම වැටලීම්වලදී මත්පැන් නිෂ්පාදනාගාර දෙකක්, බෙදාහරින ස්ථානයක්, මුතුරාජවෙල වෙල්යායේ කඩොලාන ආශ්‍රිතව පවත්වාගෙන ගිය මහා පරිමාන මත්පැන් නිෂ්පාදනාගාරයක් හා අලෙවිකරන ස්ථාන කොටුකර කසිප්පු ස්ප්‍රීතු ලීටර් 173ක් ගෝඩා ලීටර් 3773ක්, බැරැල් 30 ක්, අත්අඩංගුවට ගත්බව ජා ඇල සුරාබදු ස්ථානාධිපති ආර්.ඒ.ඩී. ඉන්ද්‍රනාත් මහතා පැවැසීය.කොළඹ අවට තදාසන්න ප්‍රදේශවලට බෙදා හැරීමට රැගෙන යමින් තිබූ හා අලෙවි කරමින් සිටි සැකකරුවන් කොටුකර හෙරොයින් ග්‍රෑම් හතරක්, කංසා ග්‍රෑම් හතළිස් අටක් අත්අඩංගුවට ගෙන ඇත.ගතවූ මාස තුන ඇතුළතදී අත්අඩංගුවට ගත් සැකකරුවන් වත්තල කනුවන අලුත්කඩේ සහ මහේස්ත්‍රාත් අධිකරණ වෙත ඉදිරිපත් කොට මහේස්ත්‍රාත් වරුන් සැකකරුවන් 184 දෙනාට රුපියල් දස ලක්ෂ තිස්හතරදාස් පන්සියයක දඩ මුදලක් ගෙවන ලෙස නියම කෙළේය. බස්නාහිර පළාත භාර සහකාර සුරාබදු කොමසාරිස් වසන්ත කුමාර ජා ඇල සුරාබදු අධිකාරී කීර්ති පෙරේරා යන මහත්වරුන්ගේ උපදෙස් මත ජා ඇළ සුරාබදු ස්ථානාධිපති ආර්.ඒ.ඩී. ඉන්ද්‍රනාත්, පරීක්ෂක ශාන්ත වල්පොල, රාජපක්ෂ, ලොකුබාලසූරිය ඇතුලු නිලධාරීහු මේ වැටලීම් සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=n10040815</link>
    <topic>වෘත්තීය සුදුසුකම් නොමැති අයද සිටින නිසාපෙර පාසල් ගුරුවරුන්ට වැටුප් දීම ප්‍රශ්නයක්</topic>
    <author>වයිමන් හෙට්ටිආරච්චි</author>
    <content>පෙරපාසල් ගුරුවරු ගුරුවරියනට වැටුප් ලබාදීම කෙරෙහි අවධානය යොමුවී ඇතත් මේ වන විටත් ලියාපදිංචි වී සිටින එම ගුරු පිරිස අතර නුසුදුස්සන්ද සිටීම නිසා එය ප්‍රශ්නයක් වී ඇති බව කෘෂිකර්ම අමාත්‍යාංශයේ ලේකම් ළමා ලේකම් කාර්යාලයේ හිටපු අධ්‍යක්ෂිකා ඉන්ද්‍රානි සුගතදාස මහත්මිය ප්‍රකාශ කළාය.එන්.සී.ඊ. එෆ් (NCEF)  ළදරු පාසල් ගුරු අභ්‍යාස විද්‍යාලයීය වාර්ෂික ඩිප්ලෝමා උපාධි සහතික ප්‍රදානය කිරීමේ උලෙළට ප්‍රධාන ආරාධිතයා ලෙස සහභාගී වූ සුගතදාස මහත්මිය එම අදහස් පළ කළාය. මුල්ලේරියාව නව නගරයේ පිහිටි ජාතික ළමා අධ්‍යාපන පදනම් මූලස්ථාන ප්‍රතිභා ශාලාවේ දී එම උත්සවය පැවැත්විණි.ළමා පරපුර හැඩගැස්වීමේ පදනම දැමෙන පෙරපාසල් ගුරුවර ගුරුවරියන් ළදරුපාසල් ගුරු අභ්‍යාස විද්‍යාලය වැනි අතිශයින්ම සුදුසුකම් ඇති ආයතනයකින් පිළිගත් පුහුණුවක් ලැබීම අත්‍යාවශ්‍ය කරුණක් වුවත් දැනට සිටින බොහෝ පෙර පාසල් ගුරුවරුන් එම සුදුසුකම නොලද අය බවද සුගතදාස මහත්මිය කීවාය.ළමා සංවර්ධන අමාත්‍යාංශයක් ඇතිකර ළමා අධ්‍යාපන විෂයය එම අමාත්‍යාංශයට යොමු කෙළේ ජනාධිපති මහින්ද රාජපක්ෂ මහතා යැයි කී ලේකම් වරිය එම පරපුරේ අනාගතය කෙරෙහි ජනාධිපතිතුමා තබා ඇත්තේ සුවිශාල බලාපොරොත්තුවකැයිද කීවාය. මෙම විෂයය පිළිබඳව පෘථුල අවබෝධයක් ඇති හා අතිවිශාල කාර්යභාරයක් ඉටුකරන බඳගිරියේ සෝමවංශ හිමියන්ගේ පුරෝගාමිත්වයෙන් හා කාන්තා අභිවෘද්ධි ළමා සංවර්ධන අමාත්‍යාංශයේ ලේකම් කාර්යාලයේ අනුග්‍රහයෙන් පැවැත්වෙන ළදරු පාසල් ගුරු අභ්‍යාස විද්‍යාලය මගින් වාර්ෂිකව පිටව යන අභ්‍යාස ලාභීන් දැන් දිවයින පුරා විසිරී සිටින බවද ඇය කීවාය.වැඩිදුරටත් අදහස් දැක්වූ සුගතදාස මහත්මිය මෙසේද කීය. මුළු ජීවිතයටම පදනම වැටෙන්නේ ළමා කාලයේ දීයි. ඉගෙනීම වාගේම අධ්‍යාත්මය හැඩගැස්සවීම ප්‍රධානයි. ළමයින් පෙර පාසල් යැවිය යුත්තේ ගෙදරදොර කටයුතුවලට ඔවුන්ගෙන් වන දඟකාරකම්වලින් බේරීමට නොවෙයි. සංගීතය නැටුම ආදී හැම විෂයයක් සඳහාම ළමයින් යොමුකළ යුතුයි. ළමා ලේකම් කාර්යාලය දෙපාර්තමේන්තුවක් බවට පත්කිරීම ගැන ද අවධානය යොමුවී තිබෙනවා.ජාතික ළමා අධ්‍යාපන පදනමේ අධ්‍යක්ෂ බඳගිරියේ සෝමවංශ හිමි - ලංකාවේ ළදරු අධ්‍යාපනයට මහින්ද රාජපක්ෂ ජනාධිපතිතුමා අනුදැනුමෙන් හොඳ කලක් උදාවෙමින් පවතිනවා. ජනාධිපති ප්‍රේමදාස මහතාද මෙම අධ්‍යාපනය නිසි තැනකට ගෙන ඒමේ උත්සාහයක් දැරුවා. එහෙත් සතුටුදායක ප්‍රතිඵලයක් අත්කරගන්න නොහැකිවුනා. ඒ මහාකාර්යභාරයේ පෙර ගමන්කරු වත්මන් ජනාධිපතිතුමාය. එතුමාට මහරජා යැයි නොපැකිලිව කිව හැකියි.අප අභ්‍යාස විද්‍යාලයේ ගුරු පුහුණුව ලබා දෙන්නේ විශ්වවිද්‍යාලවල ප්‍රවීණ විද්වද් මණ්ඩලයකින්. මෙම පාඨමාලා සඳහා සතයකුදු අයකරන්නේ නැහැ. රටට ආදරය කරන ජනාධිපතිවරයාට අපිත් ආදරෙයි. සංවර්ධනය රඳාපවතින්නේ රටේ විනය මතයි. ජනපතිගේ මග පෙන්වීමට අනුව අවුරුදු 10 ක් තුළ හොඳ විනය ගරුක සමාජයක් බිහි කර ගත හැකිවන බව අපට විශ්වාසයි. උගත්කම පමණක් තිබුණාට මදි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=r1004081</link>
    <topic>මාදු ගඟේ බෝට්ටු සවාරියක්</topic>
    <author>සටහන හා ඡායාරූප - දකුණු පළාත් සංචාරක එස්. දීයගහගේ සහ බලපිටිය සමූහ දිලිප් නිශ්ශංක</author>
    <content>ඌරගස්මන්හන්දිය පොල්අතු පළාතේ කඳු මුදුනක සිට ආරම්භ වී සැතපුම් හයක පමණ දුරක් ගෙවා ලාලිත ගමනින් ගලා ගොස් බලපිටිය මෝය කටෙන් මහ සයුර හා එක්වන බලපිටිය මාදු ගං කොමලිය ස්වභාව ධර්මයේ තවත් මනස්කාන්ත වූ අපූර්වතම නිර්මාණයකි. මේ සුන්දර නදිය වඩාත් හැඩ වැඩ වන්නේ ඇයගේ පහස ලබන දූපත් සමූහය නිසාය. සොබා දහම විසින් දකුණු පළාතට උරුම කරදුන් සුන්දර මාදු ගඟ ශ්‍රී ලංකාවේ පමණක් නොව මුළු ලොව පුරා සංචාරක පරාදීසයක් ලෙස ප්‍රචලිතය.පසුගිය තිස් වසර පුරා මේ රූබර ගංඟා කොමලිය නැරැඹීමට පැමිණි දේශීය හා විදේශීය සංචාරකයන්ගේ ප්‍රමාණය බෙහෙවින් පහත වැටී තිබිණි. රටේ සාමයට හා දියුණුවට මහත් බාධාවක් පැවැති උතුරේ යුද්ධය ඊට හේතු විය. එහෙත් පසු ගිය වසරේ මැයි මාසයේ සිට යුද්ධය නිමවීමත් සමඟම මාදු ගඟ නැරැඹීමට පැමිණෙන සංචාරකයින්ගෙන් මාදු ගඟ මේ දිනවල පිරී පවතී.කෙත්වතු සරු සාර කරමින් ගලා බසින වෙනත් ගංඟාවකට වඩා මාදු ගඟට විශේෂිත ස්ථානයක් හිමි වේ.දූපත් සමූහය, කලපුව, කඩොලාන පද්ධතිය, වඟුරු බිම්, ගොඩබිම්, ඇල මාර්ග ආදියෙන් සමන්විත මාදු ගඟ තෙත්බිමකි. එම නිසා මාදු ගඟ ශ්‍රී ලංකාවේ තෙවැනි රුම්සා තෙත් බිම් ලෙස නම් කර තිබේ.මාදු ගඟේ තෙත් බිම් ප්‍රමාණය හෙක්ටයාර 915කි. ඉන් හෙක්ටයාර 770ක් ජලයෙන් යට වී ඇත. මාදු ගඟේ දූපත් වැසියන් පවසන අන්දමට ඈත අතීතයේ දී මාදු ගඟ දූපත් හැට හතරකින් සමන්විතව තිබී ඇත. එහෙත් අද එම ප්‍රමාණය දූපත් විසි පහකට සීමා වී තිබේ.මාදුව, කොත්දූව, දික්දූව, ශත පහේ දූව, තල්දූව, කඩාපාන දූව, පෙරියමරක්තලදූව, තිනියදූව, මිමා දූව, එරවන දූව, දිමිදූව, හොන්දූව, මිල ෂරල දූව, මුවන් දූව, අප්පල දූව, සහ මියම් දූව මෙහි ඇති දූපත් වේ.මේ දූපත් සමූහය අතරින් විශාලතම දූපත ලෙස මාදුව හැඳින්වේ. එහි විශාලත්වය හෙක්ටයාර 38.8කි. මේ වන විට ජනාවාසයක් බවට පත්ව ඇති එහි පවුල් දෙසීයක් පමණ පදිංචිව සිටිති. පොල්, දෙල්, කොස්, සහ කුරුඳු ආදිය මෙහි වගාකර තිබේ. මාදුවේ වැඩි දෙනෙකුගේ ජීවන වෘත්තීය ධීවර කර්මාන්තය වේ. මාදු ගඟේ දූපත්වලින් විහාරස්ථානයක් පිහිටි එකම දූපත කොස් දූව වේ.මාදූවේ පදිංචිකරුවන් පවසන අන්දමට කොත්දූවේ ඉතිහාසය වසර දෙදහසකට වඩා වැඩිය. ශ්‍රී ධන්ත ධාතුන් වහන්සේ ශ්‍රී ලංකාවට වැඩම කරවන ලද මුල් යුගයේදී ශ්‍රී දළඳා වහන්සේ කොත් දූවේ තැන්පත් කර තිබූ බවද ඔවු‍්‍රහු පවසති. එමෙන්ම මේ දූපත් විසි පහෙන් කුªඩාම දූපත වන්නේ ශත පහේ දූපතය. ඈත අතීතයේ දී මේ දූපතේ අයිතිකරුවන්ගෙන් වෙනත් කෙනෙක් ශත පහකට දූපත මිලදී ගැනීම නිසා එය ශත පහේ දූපත යනුවෙන් හඳුන්වයි. මීට අමතරව එහි තවත් දූපත් කීපයක්ම පැරැණි රජවරුන්ට සම්බන්ධ බවද දූපත් වැසියෝ පවසති.මාදු ගඟ දෙපස වැඩි කොටසක් කඩොලාන ශාක වලින් වැසී ගොස් ඇත. දකුණු ආසියාවේ ඉතා දුර්ලභ රතමිල්ල නැමැති කඩොලාන ශාකයද මෙහිදී දැක ගත හැකිය. මීට අමතරව මල් කඩොල්, හීන් කඩොල්, සහ මට්ටි කඩොල් ඇතුළු තවත් කඩොලාන ශාඛ විශාල ප්‍රමාණයක් මාදු ගඟට ආවේණික දෑ දැක ගත හැකිවේ.මාදු ගඟේ මිරිදිය මසුන් බහුලය. තෙලියා, හුංගා, ලූලා, කොරලියා, කාවයියා, කටිල්ලා, කපු හෙන්දා, වැලිගොව්වා සහ පෙතියා ඇතුළු තවත් මසුන් වර්ග රැසක් මාදු ගඟේ ජීවත් වෙති. එමෙන්ම ඉස්සන්, කකුලුවන්, පොකිරිස්සන් සහ කූනිස්සන් ආදී මත්ස්‍ය වර්ගද මාදු ගඟේ දී දැකිය හැකිය.මාදු ගඟ නැරැඹීමට එන සංචාරකයන් රැගෙන බෝට්ටු සවාරි යන එම්. එච්. සංජීවට මාදු ගඟ පිළිබඳ හොඳ දැනුමක් තිබේ. අපේ රටේ යුද්ධයට පෙර හා අද තත්ත්වය මාදු ගඟට සම්බන්ධ කරමින් ඔහු දැක් වූ අදහස් මෙසේය.යුද්ධය තිබුණ කාලේ මේ ප්‍රදේශයේ සංචාරක ව්‍යාපාරය කඩා වැටිල තිබුණේ. ඒ නිසා අපිත් ජීවත් වුණේ බොහොම අමාරුවෙන්. ඒ කාලෙ මාදු ගඟේ බෝට්ටු සවාරි යෑමට සංචාරකයන් ආවෙ ඉතා අඩුවෙන්.මේ නිසා අපටත් ජීවත් වීම ටිකක් අමාරු වුණා. යුද්ධය තිබුණ කාලෙ සතියකට එක වරක් විතර බෝට්ටු සවාරියක් ගියෙ. නමුත් දැන් කියන්න සතුටුයි, යුද්ධය අවසන් නිසා මාදු ගඟේ සංචාරකයන්ගෙන් පිරිලා දැන් අපි දිනකට සංචාරකයන් අරගෙන බෝට්ටු සවාරි දෙක තුන යනවා. පිට රටවලින් එන සංචාරකයන් දැන් බහුලයි.එංගලන්තය, ප්‍රංශය, ජර්මනිය වැනි රටවලින් වැඩියෙන්ම සංචාරකයින් එන්නෙ. අපිත් එක්ක බෝට්ටු සවාරි යන සමහර විදේශීය සංචාරකයින් තුන් හතර වරක් මාදු ගඟේ සංචාරය කරල තියෙනවා.මාදු ගඟේ සිරි නැරැඹීමට පැමිණෙන දේශීය හා විදේශීය සංචාරකයින්ගේ පහසුව සඳහා බලපිටියේ ප්‍රදීප් චන්දන ද සිල්වා ගඟබඩ අසිරිය නමින් බෝට්ටු සවාරි සේවයක් පවත්වා ගෙන යයි.විදේශීය නාවික සහායකයකු ලෙස සේවය කොට ලබා ගත් අත්දැකීම් හා දැනුම මේ බෝට්ටු සේවය පවත්වා ගෙන යෑමට ඔහුට විශාල පහසුවක් වී තිබේ. ප්‍රදීප් චන්දන ද සිල්වා මාදු ගඟ පිළිබඳ බොහෝ තොරතුරු දන්නා කෙනෙකි.ම ාදු ගඟ බලපිටිය පමණක් නොව මුළු දකුණු පළාතටම විශේෂිත වූ ස්ථානයකි. මාදු ගඟ ඉතාම සුන්දරයි. මාදු ගඟ පාසල් සිසුන්ගෙ දැනුම වර්ධනය කරන විශ්වවිද්‍යාලයක් වගෙයි.මාදු ගඟේ බෝට්ටු සවාරියක් යන විට ශ්‍රී ලංකාවේ වෙනත් ගංඟාවකදි දැකිය නොහැකි බොහෝ දේ අපට දැක බලා ගත හැකිය. ගොඩබිම සිට මාදුවට යෑම සඳහා ඉදිකර ඇති පාලම ඉන් එකකි.අඩි 1200ක් දිග මේ පාලම ශ්‍රී ලංකාවේ දිගම පාලම්වලින් එකකි. යතුරුපැදි සහ ත්‍රීරෝද රථ ධාවනයට හැකි වන පරිදි මේ පාලම ඉදිකර තිබේ. සැබැවින්ම එයද මාදු ගඟේ තවත් සුන්දර දර්ශනයකි.එමෙන්ම පාවෙන සංචාරක හෝටල් කීපයක්ද මාදු ගඟේදී අපට දැක ගත හැකිය.ධීවර කාර්මිකයන් විසින් මසුන් අල්ලා ගැනීමට ගඟ මැද ඉදි කර ඇති ඉස්සන් කොටුද මෙහිදී දැක ගත හැකි වේ.මේ තොරතුරු කියවීමෙන් මනස්කාන්ත චිත්‍රයක් ඔබේ මනසෙහි නිර්මාණය කර ගත හැකි වුවද වඩාත් සොඳුරු වින්දනයක් ලබා ගත හැකි වන්නේ එක්වරක් හෝ මාදු ගඟේ සිරි නැරැඹීමෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=r1004082</link>
    <topic>හෝටන් තැන්නටපොලිස් මුරපොළක් දෙන්න</topic>
    <author/>
    <content>හෝටන් තැන්න ජාතික වනෝද්‍යානය සහ ලෝකාන්තය නැරැඹීම පිණිස දිනපතා පැමිණෙන දෙස් විදෙස් සංචාරකයින්ගේ ආරක්ෂාව පිණිස පොලිස් මුර පොළක් එහි ස්ථාපිත කිරීමේ අවශ්‍යතාව ඇතැම් සංචාරකයෝ අවධාරණය කරති.හෝටන්තැන්නේ රථවාහන ගාල අසලදී පසුගියදා ගුටිබැට හුවමාරුවක නිරතවූ කීප දෙනෙකු තුවාල ලැබූ බවද වාර්තා විය.නුවරඑළිය කොට්ඨාස බාර ජ්‍යෙෂ්ඨ පොලිස් අධිකාරී ගාමිණි හේමන්ත මතුරට මහතා ගෙන් දිනමිණ මේ පිළිබඳ කළ විමසීමේදී ඔහු සඳහන් කෙළේ හෝටන් තැන්න ආගරපතන සහ නානුඔය පොලිස් වසම්වලට අයත්වූවන් එහි ඇතිවන කිසියම් සිද්ධියක් පිළිබඳ විමර්ශනය කිරීමට පොලිස් නිලධරයනට කිලෝ මීටර තිහකට වඩා වැඩිදුරක් ගමන් කිරීම දුෂ්කරවී ඇති බවයි. හෝටන්තැන්නට පැමිණෙන සංචාරකයින්ගේ් ආරක්ෂාව සඳහා පොලිස් මුර පොළක් පිහිටුවීමට අවශ්‍ය ඇතැම් යටිතල පහසුකම් සපයා ගැනීමේ දුෂ්කරතා ගැනද ජ්‍යෙෂ්ඨ පොලිස් අධිකාරිවරයා අවධාරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=r1004083</link>
    <topic>වැටකෙයියා පන් කර්මාන්තයටකුඩම්මාගේ සැලකිල්ල ඇයි?</topic>
    <author>කටුකුරුන්ද සමූහ කපිල කුලසිංහ</author>
    <content>ගෘහස්ථ ස්වයං රැකියා අතරින් වැටකෙයියා පන් කර්මාන්තයට හිමි වන්නේ සුවිශේෂී ස්ථානයකි. එහෙත් බලධරයන්ගේ දෙනෙත් ඒ සඳහා යොමු නොකිරීමෙන් මේ කර්මාන්තය පත්ව ඇත්තේ කනගාටුදායක තත්ත්වයකටය.දිවයිනේ බොහෝ ප්‍රදේශවල තවමත් ගෘහාශි‍්‍රතව මේ කර්මාන්තය පැවතුනද ඒවායේ ගැටලු රැසක් පවතී.අතීතයේ සිට පැවැත එන පරිසර හිතකාමී ස්වයං රැකියාවක් වූ වැටකෙයියා පන් කර්මාන්තය මෙවන් ශෝකජනක තත්ත්වයකට පත් වූයේ ඇයිදැයි කළුතර දිස්ත්‍රික්කයේ පයාගල මැහිමුල්ල කන්ද ජනතාව මෙසේ අදහස් දැක්වූහ.ඩී. සිරියාවතී මහත්මිය“මේ ගමේ ඉන්න විශාල පිරිසක් මේ පන් කර්මාන්තෙ කරන අය. මෙහෙ ඉන්න කුඩා දැරියන්ට පවා පන් ගහෙන් නිර්මාණ කරන්න පුළුවන්.වැටකෙයියා හොයාගෙන ඇවිල්ලා ඒවා පන් බවට පත් කරලා පන් භාණ්ඩ රැසක් කරන්න අපිට පුළුවන්. අපි ජීවත් වුනේ ඒවා හදලා. ඒත් අද වෙනකොට මේ නිර්මාණ කව්රුත් අගේ කරන්නෙ නැහැ. ඒ සඳහා වගකිව යුතු අය අවධානය යොමු කරන්නෙත් නැහැ. ඒක හරි කනගාටුවට කරුණක්.”තුෂාරි සිල්වා මහත්මිය“ප්ලාස්ටික් උපකරණ වෙළෙඳ පොළට පැමිණීමත් සමඟ මේ කර්මාන්ත වලට පහර වැදුණා. අද පොලිතීන්, ප්ලාස්ටික් පරිසරයට විශාල කරදරයක්. මේ පන් භාණ්ඩ පරිසර හිතකාමියි. ඒත් කෝ මේවාට තැනක්.අපිට බඩු හදන්න පුළුවන්. ඒත් විකුණාගන්න තැනක් නැහැ. මහන්සියට සරිලන මිලක් නැහැ.අපිට ප්‍රධාන වශයෙන් ම ඕනා බඩු විකුණගන්න ක්‍රමයක්. විදේශ රටවල පවා මේ භාණ්ඩ සඳහා හොඳ ඉල්ලුමක් තියෙනවා. මේවාට රජයේ මැදිහත් වීම අවශ්‍යයි.”දයානි රූපිකා මහත්මිය“විවිධ මාධ්‍ය මගින් අපි මේ ගැන කතා කළා. ඒත් අපේ හඬට කන් දෙන්න කව්රුත් නැහැ. මේ කර්මාන්තෙ දැන් ගොඩක් අය අත හැරලා. ඇයි ඹ්වත්වෙන්න විදියක් නෑනේ.”සුනිලා චන්ද්‍රවතී මහත්මිය“පොලිතීන් ප්ලාස්ටික් කරදරයට හොඳ විසඳුමක් තමයි මේ කර්මාන්තෙ. එදා අපේ මිනිස්සු පොළේ ගියේ පන්මල්ල අරන්. නිදාගත්තෙ පන් පැදුරේ. අද ඒවා නැතිවෙලා.ඒවා නැවත ජනතාවට හඳුන්වා දෙන්න කාලය ඇවිල්ලා. අපිට පුළුවන් අනාගත පරපුරට උගන්නන්න. අපේ ගමේ ඉන්නෙ වැටකෙයියා පන් කර්මාන්තයේ අති දක්ෂයො.වැනසිලා යන කර්මාන්තය ගොඩගන්න අපිට උදව් කරන්න. එවිට අපේ ජීවිත එළිය වැටේවි.මැහිමුල්ල කන්දේ පවුල් රැසක් පන් ගසින් විවිධ නිර්මාණ කිරීමේ උපන් හපන්කම් දක්වන්නෝ වෙති. එහෙත් ඔවුන්ගේ හැකියාවට වටිනාකමක් ලැබී නැත. බලධරයන්ගේ අවධානය මේ සඳහා යොමු විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=r1004084</link>
    <topic>කැකණදුර රක්ෂිතයේපිළිස්සුණු මළ සිරුරක්</topic>
    <author>මාතර සංචාරක - සිරි වාව්වගේ තිහගොඩ විශේෂ – කැලුම් බෝධිමාන</author>
    <content>මාතර, කැකණදුර රජයේ වන රක්ෂිතයේ පිළිස්සෙමින් තිබූ මිනිස් සිරුරක් ඊයේ (07) අලුයම මාතර පොලිසියෙන් සොයාගෙන ඇත. මියගිය තැනැත්තා කැළයට කැඳවාගෙන ගොස් ඝාතනය කර සිරුර පුළුස්සා ඇතැයි පොලිසිය සැක කරයි.මෙසේ ඝාතනය කැර ඇත්තේ මාතර, කැකණදුර, බණ්ඩාරගමපුර පදිංචිව සිටි ප්‍රනිත් සමුද්‍ර රාමසිංහ නැමැති තරුණයකි.මේ තැනැත්තා බන්ධනාගාරගතව සිට ඇප මත නිදහස් වී සිටි අයකු බව ද පොලිසිය පවසයි.පෙරේදා (6) රාත්‍රී මේ තැනැත්තා පුද්ගලයන් තිදෙනෙකු සමඟ ත්‍රීරෝද රියකින් ඇල්ලකන්ද රක්ෂිතයට ගිය බව දැක ඇති අයකු ඒ ගැන මාතර පොලිසියට කරුණු ඉදිරිපත් කර ඇත.ඝාතනය වූ අයගේ බෙල්ලේ ගැට ගැසූ ලණුපොටවල් ද කැපුම් තුවාල ද තිබුණු බව ද මේ සම්බන්ධ මහේස්ත්‍රාත් පරීක්‍ෂණයක් පවත්වන බව ද පොලිසිය පවසයි.මේ සම්බන්ධ පරීක්‍ෂණ කටයුතු මාතර මූලස්ථාන පොලිස් පරීක්‍ෂක එච්. එම්. එස්. කල්දේරා මහතාගේ උපදෙස් පරිදි අපරාධ අංශයේ ස්ථානාධිපති පොලිස් පරීක්‍ෂක ක්‍රිශාන්ත ගමගේ මහතා විසින් පවත්වාගෙන යනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=r1004085</link>
    <topic>කරඩුවාවල කනිටු විදුහලේඅඩු පාඩු සපුරන්නේ කවදාද</topic>
    <author>මහනුවර දිසා සමුහ - කේ. චන්ද්‍රරත්න</author>
    <content>හාරිස්පත්තුව අධ්‍යාපන කොට්ඨාසයට අයත් දුෂ්කරතම පාසල කරඩුවාවල කනිටු විදුහල. සිසුහු සැතපුම් ගණනක් දුර ගෙවා ගෙන දිනපතා අකුරු කිරීම සඳහා මේ පාසල වෙත එති.ගුරුවරුන්ටද දිනපතා සැතපුම් ගණනක් ගෙවා පාසල් ඒමට සිදුව ඇත්තේ පාගමනිණි. ඉහළකරඩුවාවල, පහළ කරඩුවාවල, රාජසිංහගම, නාරම්වල ජනපදය සහ පල්කුඹුරට නුදුරු තවත් ගම්මාන රැසක සිසු සිසුවියන් මේ පාසලට එන්නේ් විවිධ දුෂ්කරතා මධ්‍යයේය.පළමු වසරේ සිට අපොස සාමාන්‍ය පෙළ දක්වා මෙහි පන්ති පැවැත්වෙයි. පහ වසර ශිෂ්‍යත්වය සහ අපොස සාමාන්‍ය පෙළ විභාග වලින් ඉහළ ප්‍රතිඵල ලැබූ සිසු සිසුවියෝ බොහෝ දෙනෙකි.නමුත් මේ පාසලේ සිසු සිසුවියනට අත් විඳීමට සිදුව ඇති දුෂ්කරතා රැසකි.ඉඳ ගැනීමට ඩෙස් එකක් පුටුවක් හරි හැටියකට නැත. වෙන්කරන ලද පන්ති කාමරද නැත. දිරාගිය දොර ජනෙල් දකින අයකුට සිහියට නැගෙන්නේ අත්හැර දමා ඇති ගමේ ඉපරැණි අම්බලමකි.කාලයකින් අලුත්වැඩියා නොකරන ලද පාසල් ගොඩනැගිලි දෙකහි වහල දිරාපත්ව ඇත. වර්ෂාව පවතින දිනවලදී සිසුන්ට ඉගෙන ගැනීම පසෙක තබා පොත පත රැක ගැනීමට නොතෙමෙන තැන් සොයා යාමට සිදු වී තිබේ.මේ පාසලේ දරුවන් වගේම ගුරුවරුද පාවිච්චියට ගන්නා වැසිකිළි පද්ධතිය මහා අනතුරකට අත වනනු පෙනෙන්නට ඇත.පාසලට අයත් ගුරු නිවසද අබලන්ය. නමුත් මේ දුෂ්කරතා සියල්ල උසුලා සිටින විදුහල්පති සහ ආචාර්ය මණ්ඩලය සිසු දරුවන්ගේ දිවි මග සරු කිරීමට උපරිම දායකත්වය ලබා දෙති. ඔවුන් සිය පෞද්ගලික මුදල් පවා සිසු සිසුවියන්ගේ අධ්‍යාපනය කටයුතු වෙනුවෙන් යොදවන අවස්ථා ඇත.ගුරු දෙගුරුන් බලධරයන්ගෙන් ඉල්ලා සිටින්නේ තම දරුවන්ගේ අධ්‍යාපනය ලබාදීම සඳහා මධ්‍යම පළාත් අධ්‍යාපන අමාත්‍යාංශය මීට වඩා අවධානය යොමු කළ යුතු බවකි.දරුවන්ට පන්ති කාමර තුල වාඩිවීමට ඩෙස් පුටු, නොතෙමී සිටීමට හැකි ;ගාඩනැගිල්ලක් ඉක්මනින් ලබා දෙන ලෙස දෙගුරුහු ඉල්ලති.පානීය ජල ප්‍රශ්නය මේ විදුහලේ සිසු සිසුවියන් මුහුණපාන තවත් ගැටලුවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=r1004086</link>
    <topic>මාතර රෝහලකින් දැරියකට කල් ඉකුත් වූ සේලයින් දීලා</topic>
    <author>මාතර සංචාරක සිරි වාව්වගේ</author>
    <content>උණ රෝගයකින් පෙළුණු මාස 09 ක් වයසැති දැරියක් මාතර පෞද්ගලික රෝහලක නේවාසිකව ප්‍රතිකාර ලබද්දී කල් ඉකුත්වූ සේලයින් බෝතලයක් ලබාදී ඇතැයි මව විසින් රෝහලට විරුද්ධව මාතර පොලීසියට පැමිණිල්ලක් කර ඇත.සිය දියණියට උණ සෑදීම නිසා පෞද්ගලික වෛද්‍යවරයකුට පෙන්නූවිට ඇයට නේවාසිකව ප්‍රතිකාර ලබාදීමට නිර්දේශකර පෞද්ගලික රෝහලට ඇතුළත් කර ඇති අතර එහිදී හෙදියක් දියණියට සේලයින් බෝතලයක් දුන් බවත් එම බෝතලය අවසන්වී එය හෙදිය ගලවා ඉවත්කළ පසු බෝතලය පරීක්ෂාකිරීමේදී එය කල් ඉකුත්වූ සේලයින් බෝතලයක් බව තමාට දැක ගැනීමට හැකිවී තිබේ. දියණියට ඉන් අයහපතක් සිදුවිය හැකියැයි බියක් ඇතිවී පොලීසියට පැමිණිලි කළ බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=r1004087</link>
    <topic>මත්කුඩු පැකට් 400ක් සමඟ කතක් රිමාන්ඩ්</topic>
    <author>උකුවෙල සංචාරක - පි‍්‍රයන්ත සුමනසේන</author>
    <content>හෙරොයින් මත්ද්‍රව්‍ය පැකට් 400ක් රැගෙන ත්‍රිරෝද රථයකින් ගමන් කරමින් සිටි කාන්තාවක් මාතලේ කොට්ඨාස අපරාධ විමර්ශන අංශය විසින් සැකපිට අත්අඩංගුවට ගෙන ඇත.සැකකාරිය මාතලේ ප්‍රදේශයේ පදිංචි තිදරු මවකි.ඇය ත්‍රිරෝද රථයකින් මාතලේට හෙරොයින් ප්‍රවාහනය කැර ඇතැයි පොලිසිය කියයි.මේ කාන්තාව, ත්‍රිරෝද රථය හා රියැදුරු පෙරේදා(06) මාතලේ දිසා මහේස්ත්‍රාත් වෙත ඉදිරිපත් කිරීමෙන් පසු ලබන 20 දක්වා රක්ෂිත බන්ධනාගාරගත කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=r1004088</link>
    <topic>කොමළිය නුඹගෙ රුව දකිනට නොමැත ඉඩ</topic>
    <author>කුරුවිට සමූහ - රූපිකා කේ. බණ්ඩාර</author>
    <content>ස්වභාවධර්මයේ අපූර්වත්වයට වැඩි ලකුණු එක්කොට සුන්දර රටා මවමින් ගලා හැලෙන කැන්දපත් ඇල්ල තවමත් දෙස් විදෙස් සංචාරක ඇසින් ගිලිහී තිබේ.මනස්කාන්ත පරිසරයක් නිජබිම කරගත් මේ සුන්දර දියඇල්ල නැරඹීමට යාමට මාර්ග පහසුකම් නැත. ඇල්ල නැරඹීමට මෙන්ම දියනෑමට ගඟට බැසිය යුත්තේ විශාල ගල් පර්වතයක ගල්කුහරවලට ප්‍රවේශමෙන් අඩිය තබමිනි. එය සීරුමාරුවට නොකළොත් අනතුෙර්ය. ඇල්ල නැරඹීමේ පහසුකම් ඇතිකර සංවර්ධනය කරන්නේ නම් දෙස් විදෙස් සංචාරකයන්ගේ පැමිණීම දෙගුණ තෙගුණ වෙයි. එය සංචාරක කර්මාන්තයට හොඳ කලදසාවක් බව නොරහසකි.පැල්මඩුල්ල ප්‍රාදේශීය ලේකම් කොට්ඨාසයේ අළුකැටිය ගම්මානයේ පිහිටි දියඇල්ල, රක්වානේ සිට එන හංගමුව ගඟෙන් නිර්මිතව තිබේ. මේ දියඇල්ල හා ගෙතුණු ජනප්‍රවාද කථා රැසක් ද වේ.ගම්වාසී බී. කේ. හීන්මහත්තයා මහතා අප සමග පැවසුවේ මෙවන් කථාවකි.“ඇල්ලට නම හැදුණු හැටි ගැන පැහැදිලි කථාවක් නෑ. එදා ඉඳන් කියන්නේ “කැන්දපත් ඇල්ල” කියලයි. මේ ස්ථානයේ සමහර දිනවලට ඇඳක් හා පුහුලක් මතුවන බව අසා තිබෙනවා. ගලෙන් වෑහෙන වතුර පාරට සමාන්තරව තිබෙන ගල්කුහරයේ (ඇල්ල ඇතුළේ) නොතෙමී වාඩි වී සිටිය හැකියි. ගංවතුර කාලෙ ආව ගල් දෙකක් හිරවීම නිසා වතුර පාර ටිකක් අවහිර වෙලා.”ඩී. කේ. සෝමරත්න මහතා පැවසුවේ ගඟේ වතුර වැඩි දවසට මෙයට පහළින් තිබෙන අනෙක් දිය ඇල්ලත් මේ දිය ඇල්ලත් එකක් ලෙස නරඹන බවයි. මේ දියඇල්ල පිළිබඳව වැඩිදෙනකු නොදන්නා බවද, පහසුකම් ඇතිකර, සංචාරකයන්ට නැරඹීමේ අවස්ථාව උදාකර දෙනවා නම් ගමටත් ආඩම්බරයක් බවද ඔහු කීවේය. අළුපොත ගංගාරාම විහාරාධිපති කිරිඇල්ලේ විමලබුද්ධි හිමියන් පැවැසුවේ වළගම්බා රජු කුකුළුවා විහාරය හැදීමට යන විට මේ ස්ථානයෙන් දිය නෑ බව පැවසෙන බවත් පිහිටීම අනුව බැලූ විට එය සත්‍ය බව සිතීමට හැකි බවත්ය. ඉස්සර මෙම ස්ථානයේ රතඹලා මණ්ඩියක් තිබූ බැවින් මෙයට “රතඹලා ඇල්ල” යනුවෙන් ද ව්‍යවහාර කරන බව උන්වහන්සේ පැවැසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=r1004089</link>
    <topic>අනේ ! මගේ පුතුට පණ දෙන්න</topic>
    <author>අනුරාධපුර සමූහ – අශෝක සේනාරත්න</author>
    <content>සිය පුතුන් දෙදෙනා පාපැදියක එකට ගමන් කරමින් සිටියදී යතුරුපැදියක හැපීමෙන් එක් පුතකු මෙලොව අතහැර දමා ගිය ඛේදවාචකය ඉවසා දරාගත නොහැකිව මියගිය පුතුට යළි පණ දෙන්නැයි පවසමින් මව හඬා වැලපෙයි.නාච්චාදූව ජෝතිමාන්කුලම ගම්මානයේ එම්. ඒ. සචින්ත කාවින්ද (04) යතුරුපැදියක වැදී බරපතළ තුවාල ලැබ අනුරාධපුර ශික්ෂණ රෝහලේ දින කීපයක් ප්‍රතිකාර ලබමින් සිටියදී දැඩි සත්කාර ඒකකය තුළදී සදහටම දෑස් පියා ගත්තේය.ඉකුත් 15 දා අනුරාධපුර නිවත්තකචේතිය මහ විදුහලේ ඉගනුම ලැබූ සිසුන් දෙදෙනකු ද අපරීක්‍ෂාකාරීව රිය පැදවූවකු විසින් අකාලයේ බිළිගනු ලැබීය. එම ඛේදවාචකයේ ශෝකාන්තය වියැකී යන්නට මත්තෙන් තවත් මල් කැකුළක් තලා පොඩි පට්ටම් කැර දැමීම අපරීක්‍ෂාකාරීව රිය පදවන්නකු සිදුකැර තිබේ.යම්තම් අවුරුදු හතරක් සපිරුණු සචින්ත කාවින්දට අකුරු කැරවීමට හරියටම අඩුව තිබුණේ අවුරුද්දකි. එහෙත් පාසල් යැවීමට හුරුකරවීමට මේ මව සිය පුතු පෙර පාසලට යැවීමට අමතක නොකළේය.සචින්ත කාවින්ද බහ තොරණ වියේ සිටම මේ කුඩා කැදැල්ලේ අනෙක් සොහොයුරන්ට වෙනස් ගති පැවතුම් පෙන්නුම් කළ බව ඔහුගේ මව වන හේමමාලා දිසානායක මහත්මිය ඇඬූ කඳුළින් යුතුව පැවැසුවාය.සචින්ත අනෙක් දරු දෙදෙනාට වඩා කුඩා කල සිටම ඉගෙනීමට දක්‍ෂ බව පෙන්නුම් කෙළේය.පෙර පාසලේ අනිකුත් ළමයින්ට වඩා දක්‍ෂතා පෙන්නුම් කළ මේ දරුවා පෙර පාසලේ ගුරුවරියන්ගේ නොමද ආදරය දිනාගැනීමට ද සමත් විය.පෙර පාසලේදී ලබා දෙන පැවරුම් නිවෙසට පැමිණි විගස ඉටුකිරීමට පුංචි සචින්ත කිසි දිනක අමතක නොකළේය.චිත්‍ර ඇඳීමට උපන් හපන්කම් ඇති මේ සිඟිත්තා විසින් නිර්මාණය කරන ලද බොහෝ චිත්‍ර හා රූප අදත් ඔහුගේ නිවෙසේ බිත්තිවල තැන තැන එල්ලා \;බ්. අපි සචින්තගේ නිවෙසට ගිය පසු ඔහුගේ මව මේ පුංචි හපනා කළ නිර්මාණ තොගයක් අපට පෙන්වා මහ හඬින් විලාප දුන්නාය. දරු සෙනෙහස හඳුනන කාගේත් හදවත් මේ මෑණියන්ගේ විලාප හඬින් කම්පා කරවයි.සචින්ත කාවින්ද කුඩා කල සිටම අධිෂ්ඨාන කළේ හමුදාවට යාමටයි. ඔහු හමුදාවේ ලොක්කකු වීමට සිහින මැවූ බව ඔහුගේ මව පැවැසුවාය.ලී වලින් නිර්මාණය කරන ලද සෙල්ලම් තුවක්කුව ඒ මේ අත හසුරවමින් සෙල්ලම් කළේය.රට වෙනුවෙන් උතුම් වූ මෙහෙවරක යෙදීමට කුඩා කල සිට සිහින මැවූ මේ සිඟිත්තාගේ ජීවිතය අකාරුණික වූ යතුරුපැදිකරුවකු බිලිගනු ලැබුවේ බලහත්කාරයෙන් මෙනි.සිය බාල පුතා මෙලොව හැර ගිය දුක දරාගත නොහැකිව පටාචාරාවක මෙන් හඬා වැළපෙමින් ඇය අයැද සිටින්නේ මෙවන් දුකක් යළිදු කිසිදු මවකට හෝ පියෙකුට පමණක් නොව කුරා කුහුඹුවකුට පවා ඇතිනොවන්නට වගකිවයුතු අංශ පියවර ගත යුතු බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=s1004081</link>
    <topic>ආසියානු පාපැදි තරගාවලියඩුබායිහිදී අද ඇරැඹේ</topic>
    <author>ෆවුස් මොහොමඩ්</author>
    <content>ආසියානු පාපැදි තරගාවලිය අද (08) එක්සත් අරාබි එමිර් රාජ්‍යයේ ඩුබායි නගරයේදී ආරම්භ වේ. අද සිට 12 වැනිදා දක්වා පැවැත්වෙන මේ පාපැදි තරගාවලිය නියෝජනය කරන ශ්‍රී ලංකා ජාතික පාපැදි කණ්ඩායම ඊයේ දිවයිනෙන් පිටත්ව ගියේය. ගුවන් හමුදාවේ ජීවන් ජයසිංහ, නාවික හමුදාවේ ජනක හේමන්ත කුමාර, යුද හමුදාවේ වසන්ත හරිස්චන්ද්‍ර සහ දෙහිවල ගල්කිස්ස මහ නගර සභාවේ ඉසුරු ප්‍රභාත් මෙම කණ්ඩායමට ඇතුළත් වෙති.ශ්‍රී ලංකා පාපැදි ශ්‍රේණිගත කිරීම්වල දක්ෂතම ක්‍රීඩකයන්ගෙන් සමන්විත මේ කණ්ඩායමට ආසියානු පාපැදි තරගාවලියේදී ශ්‍රී ලංකාවට කීර්තියක් අත්කර දීමට හැකි ඇතැයි බලාපොරොත්තු තැබිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=s1004082</link>
    <topic>රාජපක්ෂ කුසලානය ගුවන් හමුදාවේ සිසිර කුමාරට</topic>
    <author>ෆවුස් මොහොමඩ්</author>
    <content>ශ්‍රී ලංකා කායවර්ධන සම්මේලනයේ මෙහෙයවීමෙන් ශ්‍රී ලංකා ගුවන් හමුදා කාය වර්ධන සංගමය සහ ‘තාරුණ්‍යයට හෙටක්’ සංවිධානය ඒකාබද්ධව සංවිධානය කරනු ලැබූ ‘රාජපක්ෂ කුසලාන’ ජාතික විවෘත කායවර්ධන සූරතාවලියේ හොඳම අයෝමය පුරුෂයාට හිමි කුසලානය දිනා ගැනීමට ගුවන් හමුදාවේ එස්. එල්. සිසිර කුමාර සමත් විය.විශිෂ්ටතම අයෝමය පුරුෂයන් 10 දෙනා තේරීමේ අවසන් මහා තරගය මිද්දෙණිය ක්‍රීඩාංගණයේදී පැවැති අතර ඉන් 8 දෙනෙකුම ගුවන් හමුදාවෙන් තේරී පත්වීම විශේෂ සිදුවීමක් විය. මෙහිදී හම්බන්තොට දිස්ත්‍රික් අයෝමය පුරුෂයා ලෙස තංගල්ල ෆිට්නස් ක්‍රීඩා සමාජයේ පී. කේ. චානක ප්‍රසන්න සූරතාව දිනා ගත්තේය. දකුණු පළාත් අයෝමය පුරුෂයාට හිමි සූරතාව දිනා ගැනීමට ගුවන් හමුදාවේ එස්. ඩී. වික්‍රමනායක සමත් විය.මේ තරගාවලියේ සියලුම ජයගා‍්‍රහකයින්ට නවීන පන්නයේ යතුරු පැදි සහ මුදල් ත්‍යාග පිරිනැමිණි.විශේෂ ආරාධිත අමුත්තා ලෙස උත්සවයට සහභාගී වූ වරාය හා ගුවන් සේවා අමාත්‍ය චමල් රාජපක්ෂ මහතා අතින් ජය සංකේත ප්‍රදානය කෙරිණි. මේ තරගාවලිය සඳහා අනුග්‍රහය දැක්වූ චීන සමූහාණ්ඩුවේ ජින්බෝ ප්‍රාන්තයේ ජ්‍යෙෂ්ඨ කර්මාන්ත උපදේශක සහ සීඩා කර්මාන්ත සමූහ ව්‍යාපාරයේ සභාපති ආචාර්ය ප්‍රසන්න මෙන්ඩිස් මහතා ද මේ අවස්ථාවට එක්වී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=s1004083</link>
    <topic>චෙන්නායි පිලටලකුණු 24ක ජයක්</topic>
    <author/>
    <content>පිට පිටම තරග 5 කින් ජය ගනිමින් අයි. පී. එල්. තරගමාලාවේ පෙරමුණේ පසුවන මුම්බායි කණ්ඩායමේ ජයග්‍රහණ රැල්ලට අභියෝග කළ චෙන්නායි පිල ලකුණු 24 කින් මුම්බායි පිල පරදවා ප්‍රසාද ලකුණු සටහනේ සිවුවැනි තැන හිමිකර ගැනීමට සමත් විය.පළමුව පන්දුවට පහර දුන් චෙන්නායි පිල කඩුලු 4 කට ලකුණු 165 ක් රැස්කළ අතර මැතිව් හේඩ්න් ලකුණු 35 කින් ද, නායක මහේන්ද්‍ර සිං දෝනි ලකුණු 31 කින් ද, ශක්තිමත් කළ චෙන්නායි ඉනිමට සුබ්‍රමනියම් බද්‍රිනාත් ද නොදැවී ලකුණු 30 ක් එක්කළේය. කිරොන් පොලාඩ් ලකුණු 27 කට කඩුලු 2 ක් දවාලීය.ලකුණු 166 ක ඉලක්කයක් හඹා ගිය මුම්බායි පිල කඩුලු 9 ක් දැවී තිබියදී ලකුණු 141 කට සීමා කිරීමට චෙන්නායි පන්දු යවන්නෝ සමත් වූහ.තරගමාලාවේ පිතිකරුවන් අතර දෙවැනි තැන සිටින සචින් තෙන්ඩුල්කාර් ලකුණු 45 ක් රැස්කළ අතර හර්බජන් සිං ලකුණු 33 ක් රැස්කළේය.තිලාන් තුෂාර ලකුණු 16 කට කඩුලු 2 ක් සහ ආර්. අශ්වින් ලකුණු 22 කට කඩුලු 2 ක් බිඳ දැමූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=s1004084</link>
    <topic>ශ්‍රී ලංකා කාන්තා ක්‍රිකට් පිල20/20 ලෝක කුසලානයට කොදෙව් දූපත් යයි</topic>
    <author/>
    <content>ජගත් ක්‍රිකට් කවුන්සල ඕවර විස්සයි/20 කාන්තා ලෝක කුසලාන තරගාවලියට සහභාගි වන චාමනී සෙනෙවිරත්නගේ නායකත්වයෙන් යුත් ශ්‍රී ලංකා කාන්තා ක්‍රිකට් කණ්ඩායම ලබන 14 වැනිදා බටහිර ඉන්දීය කොදෙව් දූපත් බලා පිටත්ව යාමට නියමිතය. ඔවුන් එහිදී ලෝක කුසලාන තරගමාලාවට පෙර කොදෙව් දූපත් කාන්තා පිල සමඟ ජාත්‍යන්තර එක්දින තරග 2 කට සහ ඕවර විස්සයි/20 තරග 3 කට සහභාගි වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=s1004085</link>
    <topic>කලාප තරගය සඳහා සුදුසුකම් ලැබ සිටින අ / මැදවච්චිය මුස්ලිම් විද්‍යාලයීය 19 න් පහළ ක්‍රිකට් කණ්ඩායම</topic>
    <author>ඡායාරූපය සරත් මනුල වික්‍රම අනුරාධපුර විශේෂ</author>
    <content>මැදවච්චිය අධ්‍යාපන කොට්ඨාසයේ මෙවර ක්‍රීඩා තරගාවලියේදී ප්‍ර‍්‍රථම ස්ථානය දිනා කැබිතිගොල්ලෑව කලාප තරගය සඳහා සුදුසුකම් ලැබ සිටින අ / මැදවච්චිය මුස්ලිම් විද්‍යාලයීය 19 න් පහළ ක්‍රිකට් කණ්ඩායමයි මේ. එච්. එම්. සිරාජ් (නායක) ඒ. අස්මීර ඛාන්, එම්. එම්. සමීන්, ජෝ. එම්. මුසීන්, බී. එම්. ෆස්ලාන්, ඒ. සී..සුහායිල්, කේ. එල්. නසීම්, එන්. එච්. නසීම්, එම්. එස්. අර්සාද්, එච්. එම්. සජා, එන්. එම්. රිස්කාන්, ආර්. එම්. සිල්මි, එම්. සී. එම්. නුස්රාන්, එච්. එම්. හාලිර් හා එම්. ආර්. ඉර්ෆාන් ක්‍රීඩකයින් විදුහල්පති එම්. එස්. අෂ්රෆ් අලි, නියෝජ්‍ය විදුහල්පති කේ. එම්. එම්. සාහිර්, කේ. බදුර්දීන් හා ක්‍රීඩා උපදේශක එම්. හාමිදුන් මහත්ම මහත්මීන් සමග.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=s1004086</link>
    <topic>ජපාන හිටපු රගර් සූරයාදුම්රියට බිලි</topic>
    <author>ටෝකියෝ (ඒ.එෆ්.පී.)</author>
    <content>ජපානයේ හිටපු රගර් සූරයකු වන යසුමෝරි වතානබේ දුම්රියක ගැටීමෙන් මිය ගිය බව එරට පොලිසිය ප්‍රකාශ කරයි.35 හැවිරිදි වතානබේ ටෝකියෝ නුවර දකුණු ප්‍රදේශයේ කමකූරා දුම්රිය ස්ථානයේ වේදිකාව මතින් දුම්රිය මාර්ගයට ඇදවැටීමෙන් පසුව ඒ මොහොතේ ධාවනය වූ දුම්රියට යටවීමෙන් මෙසේ ජීවිතක්ෂයට පත්වී ඇත.1999 සිට 2007 දක්වා පැවැති ජගත් ලෝක කුසලාන රගර් තරගමාලා 3 ක දී ජපානය නියෝජනය කළ අතර 2009 වසරේ දී ක්‍රීඩාවෙන් විශ්‍රාම ගියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=s1004087</link>
    <topic>පාසල් විභාගය වංචා කළපාකිස්තානු ක්‍රීඩකයාට ඇප</topic>
    <author>ලාහෝර් (ඒ.එෆ්.පී.)</author>
    <content>පාසල් විභාගයකදී කරනු ලැබූ වංචාවක් හේතුවෙන් පොලිස් අත්අඩංගුවට පත්වූ පකිස්තානු ක්‍රිකට් ක්‍රීඩක නසීර් ජැම්ෂෙඩ් ඇප මත මුදා හැරි බව එරට උසාවි බලධාරියෙක් ප්‍රකාශ කළේය.20 හැවිරිදි ජැම්ෂෙඩ් ලාහෝර් නුවර නැගෙනහිර ප්‍රදේශයේදී 9 වැනි ශ්‍රේණියේ ඉංග්‍රීසි ප්‍රශ්න පත්‍රයකට පිළිතුරු සපයමින් සිටියදී කරනු ලැබූ වංචාවක් නිසා පොලිස් අත්අඩංගුවට පත්වූ අතර පිටියෙන් පිටතදී සිය කීර්ති නාමයට කැළලක් ඇති කරගත් නවතම පකිස්තානු ක්‍රීඩකයා බවට ද ඔහු පත්විය.2008 වසරේ සිම්බාබ්වේ පිලට එරෙහිව එක්දින තරග වරම් ලැබූ ජැම්ෂෙඩ් පකිස්තානය වෙනුවෙන් එක්දින ජාත්‍යන්තර තරග 12 කට ක්‍රීඩා කොට තිබේ. ඔහු අවසන් වරට ක්‍රීඩා කළේ 2009 වසරේදී ශ්‍රී ලංකාවට එරෙහිවය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=s1004088</link>
    <topic>කුරුණෑගල දිස්ත්‍රික් තෙවැනි කොටසේ සූරතාව භාරත ක්‍රිකට් ඇකඩමියට</topic>
    <author>දිනේෂ් බාලසූරිය</author>
    <content>කුරුණෑගල දිස්ත්‍රික් ක්‍රිකට් සංගමය සංවිධානය කළ තෙවැනි කොටසේ ක්‍රිකට් තරගාවලියේ දී කුරුණෑගල භාරත ක්‍රිකට් ඇකඩමි කණ්ඩායම තමන් සහභාගී වූ සියලුම තරග විශිෂ්ට ලෙස ජයග්‍රහණය කොට අවසන් මහ තරගයේ දී කුලියාපිටිය ක්‍රිකට් සමාජය පරදා කඩුලු 2ක ජයක් අත්කරගනිමින් තෙවන කොටසේ ක්‍රිකට් සූරතාවය දිනා ගත්හ. ඉකුත් දා කුරුණෑගල මලියදේව විද්‍යාලීය ක්‍රීඩාංගණයේ දී මෙම තරගය පැවැත්විණි. ඒ අනුව ශ්‍රී ලංකා ක්‍රිකට් ආයතනය සංවිධානය කරන ක්‍රිකට් තරගාවලිය සඳහා මෙම කණ්ඩායම සුදුසුකම් ලබා ඇත. අවසන් තරගයේ ලකුණු විස්තරය.කුලියාපිටිය ක්‍රි.ස සියලු දෙනාම දැවී ලකුණු 146, සී. සී. පී. කරුණාරත්න 32, ජේ. ඒ. එස්. බී. ජයලත් 26, ඩබ්ලිව්. ඒ. සී. ප්‍රනාන්දු 29 (ෆර්නාස් අහමඩ් 27ට 4, අක්තාබ් නයීම් 29 ට 3, අංජන කරුණාරත්න 36 ට 2)භාරත ක්‍රිකට් ඇකඩමි, කඩුලු 8 දැවී ලකුණු 147 තාරක ලක්මාල් 40, එස් මදුරංග 34 (ඩී. එම්. ඒ. එස් උදයරත්න 18 ට 2)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=f1004081</link>
    <topic>මනාපයට තිත තබනතීන්දුවක්</topic>
    <author>රාමන්</author>
    <content>මීට මාස කීපයකට පෙර ජනාධිපති මහින්ද රාජපක්‍ෂට අති විශිෂ්ට ජයග්‍රහණයක් හිමි කර දුන් ජනතාව අද සූදානම් වෙන්නේ ඔහුට අවශ්‍ය පාර්ලිමේන්තුවක් ලබා දෙන්න. ජනාධිපතිවරණයේදී ඔහුගේ ජයග්‍රහණය දැවැන්තයි. ඡන්ද ලක්‍ෂ 60 ක් ලබා වැඩි ඡන්ද 18 ලක්ෂයක් සහිතව 58% ක ජයග්‍රහණයක් ජනාධිපති මහින්ද රාජපක්‍ෂ මහතා ලබා ගත්තා. මෙය සුවිශේෂ වන්නේ නාගරික ප්‍රදේශවල කරට කර සටනක් පවතින බව විපක්ෂයේ මැතිවරණ ව්‍යාපාරය ප්‍රදර්ශනය කිරීම නිසයි.මේ නිසා සමහර විචාරකයන් පවා කල්පනා කළේ ජනාධිපතිවරණ සටන තියුණුයි කියලයි. එහෙත් රටේ නිහඬ පොදු ජනතාව එම මතය සම්පූර්ණයෙන් ම වෙනස් කළා. වත්මන් පාර්ලිමේන්තු මැතිවරණය පැවැත් වෙන්නේ ඉන් අනතුරුව. මේ නිසා ප්‍රතිඵලය පැහැදිලියි. තිස්වසරක සිවිල් යුද්ධයකින් පසුව පැවැත්වුණ ප්‍රථම නිදහස් මැතිවරණය පසුගිය ජනාධිපතිවරණයයි. එදා උතුරේ පේදුරු තුඩුවේ සිට දෙවුන්දර තුඩුව දක්වා ජනතාව නිදහසේ ඡන්දය ප්‍රකාශ කළා. අද සූදානම් වන්න් එම ජයග්‍රාහී පියවරේ දෙවැනි අදියර සම්පූර්ණ කිරීමටයි.සාමාන්‍යයෙන් ප්‍රජාතන්ත්‍රවාදී ලෝකයේ පාලන විධික්‍රම සැකසී තිබෙන්නේ විධායකය හා ව්‍යවස්ථාදායකය අතර බලය බෙදීයන ආකාරයෙන්. සමහර රටවල විධායකය නාම මාත්‍රිකයි. ව්‍යවස්ථාදායකය ප්‍රබලයි. එහෙත් අපේ රටේ 1978 ව්‍යවස්ථා සංශෝධනයත් සමඟ ම විධායකය ප්‍රබල වුනා. සමහර දේශපාලන විචාරකයන් හඳුන්වන්නේ එය ව්‍යවස්ථාදායකයටත් වඩා බලවත් කියලයි. එහෙත් මධ්‍යස්ථව කල්පනා කිරීමේදී ව්‍යවස්ථාදායක බලයෙන් තොර විධායකයට හා විධායකයෙන් තොර ව්‍යවස්ථාදායකයටත් හුදකලාවේ ශශ්‍රී ලංකාවේ පැවතිය නොහැකි බවයි.විධායක බලය අති විශිෂ්ට ලෙස තිබුණත් ව්‍යවස්ථාදායකයේ බලය නොමැතිව ඊට නිසි අයුරින් ක්‍රියාත්මක වෙන්න බැහැ. 2002 - 2003 අතර කාලය තුල මේ රටේ ජනතාව මේ පිළිබඳ අත් හදා බැලීමක යෙදුණා. විධායකය එක් පක්ෂයක් අත තිබිය දී ව්‍යවස්ථාදායක බලය ඊට ප්‍රතිවිරුද්ධ පක්‍ෂයට ලබා දුන්නා. ඉන් තහවුරු වූයේ විධායකය හරස් වන්නේ නම් ඊට ප්‍රතිවිරුද්ධ පාර්ශ්වයකට ව්‍යවස්ථාදායකයේ බලය ලැබුණත් පලක් වන්නේ නැති බවයි. ඒ සමඟම ඇති වන්නේ අවුලක්.එම අවුල සමඟම රටේ සංවර්ධනය ආපස්සට යනවා. ජනතාව බලාපොරොත්තු වන දේ සිදු වන්නේ නැහැ. විපක්‍ෂ නායක රනිල් වික්‍රමසිංහ මහතා මේ දිනවල ගොඩ නගමින් සිටින ආණ්ඩුබලයක් පිළිබඳ “සිහින සාප්පුව“ බිඳ වැටෙන්නේ මේ අර්ථයෙන්. ඊට ප්‍රායෝගික පදනමක් නොමැති නිසයි පසුගිය ජනාධිපතිවරණ ජයග්‍රහණයත් සමඟ පාර්ලිමේන්තුවේ නැඹුරුවද එක්සත් ජනතා නිදහස් සංධානය වෙත නිතැතින්ම යොමු වුණේ.එහෙත් 1978 සිට ක්‍රියාත්මක වන ජේ. ආර්. ජයවර්ධන ව්‍යවස්ථාව සමානුපාතික පාර්ලිමේන්තු නියෝජනයක් හරහා කිසිදු පක්ෂයකට අති බහුතර නියෝජනයක් ලබා ගැනීම අහුරා තිබෙනවා. මේ නිසා පසුගිය සමයේ නිර්මාණය වුයේ කඩා වැටෙන ව්‍යවස්ථාදායකයක්. නැත්නම් කඩා වැටෙන පාර්ලිමේන්තුවක්. එසේත් නැත්නම් යන්තම් ගැටගසා ගන්නා ලඝු බලයක් සහිත ආණ්ඩු.2005 විධායක ජනාධිපති ධූරයට පත් වූ වත්මන් ජනාධිපති මහින්ද රාජපක්‍ෂ මහතාට ලැබුණේ ද එවන් ආණ්ඩුවක්. ඔහු එම ආණ්ඩුවෙන් කළ හරිය මෙතෙක් කිසිම නායකයෙක් ඉටුකර නැහැ. තිස් අවුරුදු යුද්ධය අවසන් කළේ එම ආණ්ඩුවෙන්. කිසිදාක සම්පූර්ණයෙන්ම පරාජය කළ නොහයැකි යැයි කියූ එල්. ටී. ටී. ඊ. සංවිධානය වසර 3 1/2 කදී පරාජය කළේ එම දුර්වල ආණ්ඩුවෙන්. මේනිසා මෙතනින් එහාට ශක්තිමත් ආණ්ඩුවක් ජනතාවගෙන් ඉල්ලා සිටීමේ වගකීමක් හා අයිතියක් ඔහුට තිබෙනවා.ජනතාව මේ සූදානම් වෙන්නේ එම යුතුකම ඉටුකිරීමටයි. එය අති බහුතරයකින් ඉටුකර දීමේ ඕනෑකමක්ද ජනතාවට තිබෙනවා. ඊට හේතුව 30 අවුරුදු යුද්ධයකින් පසුව වේගවත් සංවර්ධනයක් බලාපොරොත්තු වීමයි. එම බලාපොරොත්තුව යුක්ති සහගතයි. සාධාරණයි. ඔවුන්එම සංවර්ධනය බලාපොරොත්තු වෙන්නේ ද විපක්ෂ නායක රනිල් වික්‍රමසිංහ මහතා නියෝජනය කරන කණ්ඩායමෙන් නොවෙයි. යුද්ධය අවසන් කර රටට දෙවැනි නිදහස දිනා දුන් කණ්ඩායමෙන් . එය ජනාධිපති මහින්ද රාජපක්‍ෂ මහතා නායකත්වය දරන එක්සත් ජනතා නිදහස් සන්ධානයේ කණ්ඩායමයි.අති විශිෂ්ට අයුරින් ජනාධිපතිවරයාට ජයග්‍රහණය අත්පත් කර දුන් ජනතාවට ඔහුට අවශ්‍ය පාර්ලිමේන්තු බලය ලබාදීමට සූදානම් වන්නේ ද බහුතර බලයක් සමඟින්. නැතිනම් ජනාධිපතිවරයාට රට ඉදිරියට ගෙනයාමට අවශ්‍ය ව්‍යවස්ථා සංශෝධන ඉදිරිපත් කර සම්මත කර ගැනීමට හැකිවන අයුරින් . මේ වන විට ජනතාව තමන්ගේ පැත්තෙන් කළ යුතු ඉහළම යුතුකම අද ඉටුකරනු ලබන්නේ ද එවන් යුතුකමක් හා වගකීමක්.මෑත ඉතිහාසයේ ඡන්ද විමසීමට පෙර සිටම පාර්ලිමේන්තු මැතිවරණයක ප්‍රතිඵල පැහැදිලි වන්නේ මෙවර මැතිවරණයෙන් විපක්ෂයේ පරාජය නළලේ කොටලා වගෙයි. අද දින පැවැත්වෙන 2010 පාර්ලිමේන්තු මැතිවරණයේ ප්‍රතිඵලය පැහැදිලියි. එය එක්සත් ජනතා නිදහස් සන්ධානය සුවිශේෂෂී ජයග්‍රහණයක් හිමිකර ගන්නා බව ස්ථිරයි. පවතින සමානුපාතික මැතිවරණ ක්‍රමය යටතේ මෙතෙක් තනි පක්ෂයක් ලැබූ වැඩිම ආසන සංඛ්‍යාව හිමිකර ගත්තේ එක්සත් ජාතික පක්‍ෂයයි. එය වාර්තා වූයේ 1989 පාර්ලිමේන්තු මැතිවරණයෙන්. හිමිකරගත් ආසන සංඛ්‍යාව 125 යි. මෙය සමානුපාතික ක්‍රමයක සුවිශේෂී නියෝජනයක් ලෙසයි සැලකෙන්නේ.එහෙත් මෙවර එම සීමාව ඉක්මවා වාර්තාගත ජයක් එක්සත් ජනතා නිදහස් සන්ධානය හිමිකර ගන්නා බව පැහැදිලියි. එයම ශ්‍රීී ලංකාවේ පාර්ලිමේන්තු මැතිවරණ ඉතිහාසයේ සුවිශේෂී තත්ත්වයක් සාමාන්‍යයෙන් මෙවැනි පාර්ලිමේන්තු මැතිවරණ ක්‍රමයක් ලෝකයේ කිසිම රටක ඇද්දැයි ප්‍රශ්නයක්. ඒ තරමටම මෙම ක්‍රමය සංකීර්ණයි. ගැටලු සහගතයි.දිස්ත්‍රික්කයක් වැනි පුළුල් ඒකකයකට හැරෙන්න නිශ්චිත මැතිවරණ කොට්ඨාශයකට වගකියනු ලබන මන්ත්‍රීවරයෙක් මෙම ක්‍රමය හරහා තේරී පත් වෙන්නේ නැහැ. ඒ නිසාම ඔවුන් ජනතාව කෙරෙහි දක්වන සෘජු වගකීමෙන් බැහැර වෙනවා. එක් දිස්ත්‍රික්කයකට මන්ත්‍රීවරුන් ගණනාවක් පත් වුණත් ඔවුන් බොහෝ විට දෙශපාලන වශයෙන් ආසන මට්ටමින් නම් කරණු ලැබූ සංවිධායකයන්. එහෙත් සමහර විට ආසනය ජයගනු ලැබුවත් ඔහුට මන්ත්‍රීවරයෙක් විය නොහැකියි.සමහර ආසන සෑම මැතිවරණයකදීම වාගේ ජයගන්නා දේශපාලන පක්ෂයෙන් එම ආසනය පදනම් කරගත් මන්ත්‍රී වරයෙක් පත් වෙන්නේ නැහැ. ඊට හේතුව යම් පක්ෂයක් උදෙසා දිස්ත්‍රික්කයකට හිමිවන ආසන ප්‍රමාණය වැඩිම මනාපය ලබා ගන්නා නියෝජිතයන් අතර බෙදී යෑමයි. සමහර විට එම නියෝජිතයාට තමන්ට නිශ්චිත වූ ආසනයෙන් පරාජයට පත් වී වුවද මන්තශ්‍රීවරයෙකු විය හැකියි.මීට අතරව අති විශාල ධනයක් වියදම් කළ හැකි අයෙකුට මන්ත්‍රීවරයෙකු වීමේ ඉඩකඩ වැඩියි. මුළු දිස්ත්‍රික්කය පුරාම එක් අපේක්‍ෂකයෙකුට මැතිවරණ කටයතුවල නිරත වීමට සිදුවන නිසා, අති විශාල ධනයක් වැය කළ යුතු වෙනවා. එම ධනය ජයග්‍රහණයෙන් පසුව සොයා ගන්නේ කෙසේ ද යන ප්‍රශ්නයට පිළිතුරු ගුප්තයි. මෙවන් කරණු කාරණා නිසා මෙම මැතිවරණ ක්‍රමය වෙනස් විය යුතු බවට හඬ නැගෙන්නේ එහි ආරම්භයේ සිටමයි. 1989 දීම ජනතාව එය දුටුවා.මෙවර එහි වඩාත්ම අශීලාචාර ක්‍රමය පිළිබිඹු වුණා. මේ තරම් එකම කණ්ඩායමක් අතර මනාප ලබාගැනීම සඳහා විරසකයක් ඇතිවූ මැතිවරණයක් මින් පෙර දක්නට ලැබුණේ නැහැ. සමානුපාතික පාර්ලිමේන්තු මැතිවරණයක වඩාත්ම ප්‍රජාතන්ත්‍ර විරෝධි බව මතුවුයේ මෙවරයි.වෙන විදියකින් මේ සියල්ලෙන් ප්‍රකාශ වන්නේ වහාම පවතින මැතිවරණ ක්‍රමය වෙනස් විය යුතු බවයි.මේ නිසා අද පැවැත්වෙන මැතිවරණයේ ජයග්‍රහණයත් සමඟම පවතින මැතිවරණ ක්‍රමය වෙනස් කිරීමේ හඬ වෙනදාටත් වඩා ජනතාව තුළන් මතු වෙනවා. ඒ සඳහා පැරණි කේවල ක්‍රමය මිශ්‍ර වූ සමානුපාතික නියෝජනයකට මධ්‍යස්ථ ජනයා වඩාත්ම පක්‍ෂපාතී බවයි දක්නට ලැබෙන්නේ. හෙටින් පසුව බිහිවන එක්සත් ජනතා නිදහස් සන්ධාන රජයට විසදීමට ඇති දහසකුත් එකක් ප්‍රශ්න අතර පවතින මැතිවරණ ක්‍රමය වෙනස් කිරීම එක් ප්‍රධාන ප්‍රශ්නයක් සේ ඉස්මතු වෙලා.මැතිවරණ ක්‍රමය වෙනස් කිරීම ආණ්ඩුක්‍රම ව්‍යවස්ථාවේ හුදකලා සංශෝධනයක් නොව ප්‍රධාන සංශෝධනයක්. මේ නිසා වත්මන් සමානුපාතික නියෝජන ක්‍රමය සහිත අවසාන මැතිවරණය මෙය විය හැකියි. ආණ්ඩුවේ නායකයන් පවසන්නේ එහෙමයි.ඔවුන් 2/3 ක ජනවරමක් ඉල්ලා සිටින්නේ ඒ සඳහායි. තුනෙන් දෙකක් ලැබේද නැද්ද කියා කියන්න දන්නේ නැහැ. එය තීරණය වන්නේ ඡන්දය පාවිච්චි කරණු ලබන ඡන්ද දායකයාගේ කැමැත්ත මතයි. තුනෙන් දෙකක් ඇතත් නැතත් ආණ්ඩුක්‍රම ව්‍යවස්ථා ප්‍රතිසංස්කරණයකට යා හැකි බවයි ගෝමින් දයාසිරි වැනි ජ්‍යෙෂ්ඨ නීතිවේදීන් පවසන්නේ.වෙනත් අයද ඊට සමාන මත ප්‍රකාශ කර තිබෙනවා. තුනෙන් දෙකක් ලබා ගැනීමේ අඩුවක් පවතින්නේ නම් ඊට සහාය දැක්වීම විපක්‍ෂයේ වගකීමක්. එසේ නොවන්නේ නම් ඔවුන් මේ රටේ වඩාත් ප්‍රජාතන්ත්‍රවාදී වූ ප්‍රතිසංස්කරණ වෙනුවෙන් දක්වනු ලබන ආකල්පය හෙළිදරව් වෙනවා.නැවතත් විපක්ෂයේ තහවුරුවන එක්සත් ජාතික පෙරමුණ එවැනි තැනකට තල්ලු වේ යැයි සිතන්න අමාරුයි. ඔවුන් ඉදිරිපත් කරණු ලබන පලදායි සංශෝධන වෙනුවෙන් නම්‍යශීලිව කටයුතු කිරීම ඒ වන විට විශාල ජයග්‍රහණයක් හිමිකර ගෙන සිටින රජයේ වගකීමක්. කෙසේ නමුත් වත්මන් මැතිවරණයෙන් පසු රජයට පක්ෂ විපක්ෂ සියලු ජන කොටස්වල පොදු ප්‍රාර්ථනාව පවතින මැතිවරණ ක්‍රමය ඇතුළුව ආණ්ඩුක්‍රම ව්‍යවස්ථාවේ පුළුල් සංශෝධනයක්. එය ඉදිරියේ ප්‍රජාතන්ත්‍රවාදී පැවැත්මට හා යහ පාලනයට අත්‍යවශ්‍යයි. මෙම සංශෝධනය පසුගිය ජනාධිපතිවරණයේ දී ජනාධිපතිවරයාට විරුද්ධව ඡන්දය දුන් අයද බලාපොරොත්තු වුණා.මේ සඳහා ජෙනරාල් සරත් ෆොන්සේකා කෙනෙක් අවශ්‍ය නොවන බවයි බහුතර ජනතාවගේ මතය. එක්සත් ජනතා නිදහස් සන්ධානයට අද දින ජනතාව බලය පවරන්නේ ආණ්ඩුව ලවාම එම කාර්යයන් සියල්ල ඉටුකර ගැනීමටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=f1004082</link>
    <topic>නිවාස සංවර්ධන අධිකාරියෙන්සැමට නිවහනක්</topic>
    <author>ලක්විජය සාගර පලන්සූරිය</author>
    <content>1979 වසරේ අංක 17 දරන පාර්ලිමේන්තු පනතින් ස්ථාපිත කරනු ලැබූ ජාතික නිවාස සංවර්ධන අධිකාරිය අප්‍රේල් මස 01 දින,සිය 31 වන සංවත්සරය සමරනු ලබයි. ශ්‍රී ලාංකික ජනසමාජයේ ජීවත්වන්නා වූ සෑම පවුලකට ම නිවහනක හිමිකම ලබා දීම අරමුණුකොට සිය සේවාව ආරම්භ කරනු ලැබූ මේ අධිකාරිය, ගතවූ දශක 03 ක කාලය තුළ දී රටේ දසත පිහිටි ගම්දනව් සිසාරා යමින් සිය සංවර්ධන ක්‍රියාදාමය ක්‍රියාවට නැංවීමේ ප්‍රතිඵලයක් ලෙස නිවාස අපේක්ෂිත ජනතාව තමන්ගේම නිවහනක් සිය ශක්ති ප්‍රමාණයෙන් ඉදිකර ගැනීම සඳහා විධිමත්ව යොමුවීම සිදුවිය.පනහ දශකයේ ස්ථාපිත කරනු ලැබූ ජාතික නිවාස දෙපාර්තමේන්තුව එවකට සිය සේවාවන් ඉටුකරනු ලැබුවේ නිවාස අපේක්ෂාව පැවති සීමිත ජනකොටසකගේ නිවාස පහසුකම් සැපයීම සඳහාය. මෙම තත්ත්වය වඩාත් නිවැරදිව තේරුම්ගැනීම තුළ රාජ්‍ය දෙපාර්තමේන්තුවකට වැඩි සේවා පහසුකම් සැලසිය හැකි වඩාත් කඩිනමින් හා ක්‍රියාශීලී තීන්දු තීරණ ක්‍රියාත්මක කරලීමේ බලාපොරොත්තුවෙන් 1979 වසරේ දී ජාතික නිවාස සංවර්ධන අධිකාරිය පිහිටවනු ලැබීය.උදාගමමේ අධිකාරියේ ආරම්භක අවස්ථාවේ සිට වැඩි අවධානයක් යොමුකරනු ලැබුවේ දැඩි නිවාස අවශ්‍යතාවය පවත්නා අඩු ආදායම්ලාභී ජනකොටස කෙරෙහි ය. පාරම්පරිකව නිවාස ගැටලුවට මුහුණ පා සිටින ලාංකික ජන සමාජයේ බහුතර ජනකොටසක් ජීවත්වන ග්‍රාමීය ප්‍රදේශ තුළ නිවාස සංවර්ධන කාර්යන් සඳහා සිය ආරම්භක යුගයේදී ජාතික නිවාස සංවර්ධන අධිකාරියේ අවධානය යොමුවිය.මෙම සංවර්ධන ක්‍රියාදාමයේ ආරම්භය සනිටුහන් වූයේ කුරුණෑගල දිස්ත්‍රික්කයේ යාපහුව මැතිවරණ කොට්ඨාසයේ කුල හීනයයි සම්මත ජනකොටසකට බඩල්ගම නමින් වූ ඉපැරැණි නොදියුණු ගම් පෙදෙසක උදාගම නමින් නව නිවාස ව්‍යාපෘතියක් ඉදිකිරීමෙනි. මේ සංවර්ධන ක්‍රියාදාමයේ පුරෝගාමියා වූ දිවංගත ජනාධිපති රණසිංහ ප්‍රේමදාස මැතිතුමන් එවකට අග්‍රාමාත්‍ය සහ නිවාස හා ඉදිකිරීම් මහාමාර්ග හා පළාත් පාලන අමාත්‍යවරයා වශයෙන් 1979 වසරේ ජුනි මස 23 දින නිවාසලාභීන්ගේ අයිතියට පත්කරනු ලැබූ යාපහුවේ උදාගම ජාතික නිවාස සංවර්ධන අධිකාරියේ දායකත්වයෙන් ඉදිවූ ප්‍රථම නිවාස ව්‍යාපෘතිය විය.මෙරට සංවර්ධන ක්‍රියාදාමයට උදාගම ප්‍රවිෂ්ඨය, ශ්‍රී ලාංකික සංවර්ධන ක්‍රියාවලිය නව මඟකට යොමුකිරීමට හේතුවිය. දුගී දුප්පතුන් හැමවිට ම පැල්පත් සහ තාවකාලික නිවාසයන්හි හිමිකරුවන් විය යුතුය යන සමාජ සම්මතයෙන් බැහැරව ඔවුන් ද සමාජයේ සෙසු ජනකොටස් මෙන් නිවෙසක සැබෑ අයිතිකරුවන් වියයුතු බවත් එම අයිතිය ලබාදීම සඳහා රාජ්‍ය දායකත්වය ලබාදීම පාලකයින්ගේ යුතුකම වන බවත් ජාතික නිවාස සංවර්ධන අධිකාරිය සිය සමාරම්භක උදාගම් නිවාස ව්‍යාපෘතිය තුළින් සාක්ෂාත් කරනු ලැබීය.උදාගම් කතාව හුදෙක් යාපහුවට පමණක් සීමා නොවීය. බඩල්ගම උදාගමක් බවට පත්කරලමින් ඇරඹි මෙම වැඩපිළිවෙළ පසුව රජය විසින් ප්‍රකාශයට පත්කරනු ලැබූ දුගී දුප්පත් පවුල් ලක්ෂයකට නිවාස ඉදිකිරීමේ වැඩපිළිවෙළ සුවිශේෂී ආරම්භයක් විය. 1979 - 83 කාලපරිච්ඡේදය තුළ ක්‍රියාත්මක කෙරුණු පවුල් ලක්ෂයකට නිවසක් ඉදිකරලීමේ නිවාස ලක්ෂය වැඩසටහන ජාතික නිවාස සංවර්ධන අධිකාරිය දීප ව්‍යාප්තව ක්‍රියාත්මක කරනු ලැබූ ප්‍රථම ජාතික නිවාස වැඩසටහනයි.උතුරු නැෙඟනහිර ප්‍රදේශ ඇතුළු දිවයිනේ සියලු ප්‍රදේශ ආවරණය වන අයුරින් උදාගම හෙවත් ආදර්ශ ගම්මාන බිහිවීමත් සමඟ සමස්ත ශ්‍රී ලාංකික ජනතාවගේම අවධානය මෙරට ජාතික නිවාස වැඩපිළිවෙළට යොමුවිය. රජය මුල්තැනක් ගනිමින් නිවාස ඉදිකරන්නන්ගේ දායකත්වයෙන් නිවාසලාභීන්ගේ සහායෙන් ක්‍රියාත්මක කෙරුනු මෙම නිවාස සංවර්ධන වැඩපිළිවෙළ වෙනුවෙන් රජය විශාල මුදලක් වැයකළ අතර, 1983 කාලපරිච්ඡේදය වන විට ඒ සා විශාල මුදලක් වැයකරමින් මෙවන් වූ නිවාස වැඩසටහනක් ක්‍රියාත්මක කිරීම අපහසු කාර්යයක් බවට පත්විය.අඩු වියදමින් වටිනා නිවසක්එවකට දේශපාලන නායකත්වයේ මඟපෙන්වීම හා උපදේශකත්වය යටතේ ජාතික නිවාස සංවර්ධන අධිකාරිය මෙම අභියෝගයනට මුහුණදෙමින් අඩු වියදමකින් වැඩි වටිනාකමකින් යුත් නිවාස රටේ බහුතර නිවාස අපේක්ෂිත ජනතාවට ලබාදීමේ ක්‍රියාදාමය සොයා බැලීමේ නිරතවිය.එය නිවාස දසලක්ෂය වැඩසටහනේ උදාවයි. එතෙක් රජයේ මුදල් වැයකරමින් ජනතාවට නිවාස ඉදිකිරීම වෙනුවට නිවහනක් ඉදිකිරීමට නිවාස අපේක්ෂිත ජනතාවට අවශ්‍ය මූලික මුදලක් ලබා දී නිවාසලාභීන්ගේ පූර්ණ ශ්‍රම දායකත්වය හා ඉතිරි කිරීම් දායක කරගනිමින් නිවාසලාභීන් විසින්ම තම නිවහන් ඉදිකරගැනීමේ වැඩපිළිවෙළ නිවාස දසලක්ෂයේ වැඩසටහන විය. මෙම වැඩපිළිවෙළේ මූලික අරමුණ වූයේ 1984 – 89 කාලය තුළදී රජයේ අවම දායකත්වයකින් නිවාස ලාභීන්ගේ පූර්ණ සහායෙන් පවුල් දසලක්ෂයක් වෙනුවෙන් නිවාස ඉදිකිරීමට දායකවීමයි.නිවාස දසලක්ෂය වැඩසටහනේ ක්‍රියාකාරිත්වය ජාතික නිවාස සංවර්ධන අධිකාරියේ වඩාත් සාර්ථකම අත්දැකීමක් විය. කවරදාකවත් තමන්ගේම නිවසක් ඉදිකර ගැනීමේ හැකියාවක් තමන්ට ඇතැයි විශ්වාස නොකළ ජනකොටසකට එම විශ්වාසය තහවුරු කරමින් රජයෙන් ඉතා සුළු මුදලක් ලබාදී ඔවුන් නිවාස වැඩසටහනට යොමුකර ඔවුන්ගේ ද නිර්මාණශීලී හැකියාවන් සහායකර ගමෙන් සොයාගත හැකි දේශීය ගොඩනැගිලි ද්‍රව්‍ය හා අඩු වියදම් තාක්ෂණය දායකකොට මාස කිහිපයක් වැනි කෙටි කාලක් තුළ තමන්ට උචිත තම නිවහන තමන් විසින් ම ඉදිකරලීම නිවාස දසලක්ෂය වැඩසටහන තුළින් සිදුවූ කාර්යභාරයයි.මෙය මෙතෙක් ලොව බොහෝ රටවල් ව්‍යාපෘති මට්ටමින් විවිධ ප්‍රදේශ තුළ සුළු පරිමාණයෙන් ක්‍රියාත්මක කළද, මෙවන් ආකාරයකට පුළුල් ජාතික නිවාස වැඩසටහනක් කිසි විටෙක කිසිදු රටක ක්‍රියාත්මක නොවුනි. මේ හේතුවෙන්ම නිවාස දසලක්ෂයේ වැඩපිළිවෙළ ජාත්‍යන්තර කීර්තියට පත්වූ අතර, දෙස් විදෙස් වෘත්තිකයන් ජාත්‍යන්තර සංවිධාන නිවාස දසලක්ෂයේ සැබෑ අත්දැකීම් දැක බලා ගැනීමට ශ්‍රී ලංකාවට යොමුවිය.ජාත්‍යන්තර කීර්තියමෙය වඩාත් තීව්‍ර ලෙසින් පෙන්නුම් කරනු ලැබුවේ 1987 වසරේ ජාත්‍යන්තර නිවාස වසර ශ්‍රී ලංකාව විසින් එක්සත් ජාතීන්ගේ මහා සම්මේලනයට යෝජනාවී ක්‍රියාත්මක කිරීමත් සමඟිනි. ඒ හේතුවෙන් ලොව බොහෝ රටවල් රාජ්‍ය මැදිහත්වීමක් මත නිවාස වැඩසටහන් ක්‍රියාත්මක කිරීම වෙනුවට සහභාගිත්ව සංකල්පය යටතේ රාජ්‍ය දායකත්වයෙන් නිවාසලාභීන්ගේ සහභාගීත්වයෙන් නිවාස ඉදිකරලීමේ ජනාවාස වැඩසටහන සඳහා යොමුවිය.මෙවන්වූ ක්‍රියාකාරකම් දිවයින පුරා ක්‍රියාත්මක කිරීමට ජාතික නිවාස සංවර්ධන අධිකාරිය දිවයිනේ ස්ථාපිත කරනු ලැබූ දිස්ත්‍රික් කාර්යාල මගින් තම කාර්ය මණ්ඩලය දිස්ත්‍රික් ප්‍රාදේශීය හා ග්‍රාමීය මට්ටම දක්වා පතුරුවා හරිමින් සිය සංවර්ධන වැඩසටහන දියත් කරනු ලැබීය. නිවාස දසලක්ෂය වැඩසටහනේ අත්දැකීම් සමඟින් 1989 වසරේදී ජාතික නිවාස සංවර්ධන අධිකාරියේ පුරෝගාමීත්වයෙන් නිවාස පහළොස් ලක්ෂයේ වැඩසටහනේ සංවර්ධන ක්‍රියාදාමය ඇරඹිණි.එම වැඩපිළිවෙළෙහි මූලික අරමුණ වූයේ විවිධ රාජ්‍ය ආයතන රාජ්‍ය නොවන සංවිධාන හා පුද්ගලයින් විවිධ ස්වරූපයෙන් විවිධ පරිමාණයෙන් ක්‍රියාත්මක කරන සියලු සංවර්ධන ක්‍රියාදාමයන් ඒකාබද්ධ ජනාවාස සංවර්ධන වැඩපිළිවෙළක් බවට පත්කරලීමයි. ඉන් අනතුරුව ක්‍රියාත්මක කෙරුණු ජනඋදාන, ජනසෙවණ ආදී විවිධ නිවාස සංවර්ධන වැඩපිළිවෙළ පවත්නා සමාජ අවශ්‍යතාවට අනුකූ®ලව ප්‍රතිශෝධනය වෙමින් නිවාස අපේක්ෂිත ජනතාවගේ සිය අවශ්‍යතාවයන් විධිමත්ව ක්‍රියාවට නැංවෙන අයුරින් ක්‍රියාත්මක කිරීමේදී මූලිකත්වය ගනු ලැබුවේ ජාතික නිවාස සංවර්ධන අධිකාරියයි.මේ ජාතික නිවාස වැඩසටහන මෙන් ම එකී වැඩපිළිවෙළ මුල්කොට ක්‍රියාත්මක කෙරුණු සෙසු ජාතික සංවර්ධන වැඩසටහන් හි සාර්ථකත්වය වෙනුවෙන් ද ජාතික නිවාස සංවර්ධන අධිකාරිය නොමද දායකත්වයක් ලබාදෙනු ලැබීය. දිවයිනේ දස අත ඉදිවුණු උදාකළ ගම්මාන, උදාගම්මාන, ආදර්ශ ගම්මාන මැතිවරණ නිවාස, නාගරික පුරවර වැනි සියලු ජනාවාස සංවර්ධන කාර්යන්හිදී ජාතික නිවාස සංවර්ධන කටයුතු අධිකාරිය සිය පූර්ණ දායකත්වය ලබා දී තිබේ.මෙවන් ආකාරයකට නගරය සහ ම තුළ නිවාස සංවර්ධන විධිමත්ව සිදුකරන අතරතුර ග්‍රාමීය ප්‍රදේශ කිහිපයක් එක්ව සකස්වන ප්‍රාදේශිකයක් තුළ ක්‍රියාත්මක කළයුතු ඒකාබද්ධ සංවර්ධන වැඩපිළිවෙළක් වඩාත් සාර්ථකව ක්‍රියාත්මක කිරීම වෙනුවෙන් සකස්වූ ප්‍රාදේශීය ගම්උදාව වැඩසටහන දිවයිනේ බහුතර ප්‍රාදේශීය ලේකම් කොට්ඨාස ප්‍රමාණයක ක්‍රියාත්මක කිරීමේ පුරෝගාමීත්වය ගනු ලැබුවේ ද ජාතික නිවාස සංවර්ධන අධිකාරියයි. එහි දී එක් එක් ප්‍රාදේශිකයේ නිවාස සංවර්ධනය කේන්ද්‍රකොට අදාළ ප්‍රාදේශිකයේ මූලික යටිතල පහසුකම් සංවර්ධන ක්‍රියාවලිය ප්‍රාදේශීය ගම්උදාව වැඩසටහන් තුළින් සිදුකෙරුණි.ගම්උදාවආරම්භක වශයෙන් ප්‍රදර්ශනයකට සීමා වී පැවති ගම්උදාව ව්‍යාපාරය පසුකලක දිවයිනේ තෝරාගත් දිස්ත්‍රික්කයක ඒකාබද්ධ දිස්ත්‍රික් සංවර්ධන වැඩපිළිවෙළක් බවට පත්කරමින් අදාළ දිස්ත්‍රික්කයේ ජනාවාස හා යටිතල පහසුකම් සංවර්ධනය අරමුණුකොට දිස්ත්‍රික් සංවර්ධන ව්‍යාපෘතියක් ලෙසින් ගම්උදාව ව්‍යාපාරය පරිවර්තනය වූ අවස්ථාවේදී එහි මූලික කාර්ය භාරයක් ඉටුකරනු ලැබුවේද ජාතික නිවාස සංවර්ධන අධිකාරියයි.රටේ බහුතර ජනතාවක් ජීවත්වන ග්‍රාමීය ප්‍රදේශ තුළ රජයෙන් සිදුකරන සේවාවන් විධිමත්ව ඉටුවන්නේද යන්න පිළිබඳ සැබෑ පසුවිපරමක් සිදුකරලීමේ ජංගම සේවා සංකල්පයේ උදාව ද ජාතික නිවාස සංවර්ධන අධිකාරිය ස්ථාපිත කරනු ලැබූ ආදර්ශ ගම්මාන සමඟින් ඇරඹිණි. උදාගම් ජංගම සේවාව නමින් ඇරඹි මේ වැඩපිළිවෙළ දිවයිනේ ප්‍රථම උදාගම වන යාපහුව උදාගමින් ආරම්භ වූ අතර පසුකලක විවිධ රාජ්‍ය ආයතන සහ දේශපාලන නායකත්වය මෙම වැඩපිළිවෙළ වඩාත් ඵලදායී ලෙසින් රාජ්‍ය තන්ත්‍රයට එක්කරනු ලැබීය.ජන සෙවනමෙයට දශක කිහිපයකට ප්‍රථම නිවහනක් යන්න පවුලක මූලික අවශ්‍යතාවයක් වුවද එය හුදෙක් තම ආර්ථික ශක්තියෙන් තමන්ගේ ඕනෑඑපාකම් වලට අනුකූලව ඉදිකළ නොහැකිය යන සමාජ සම්මුතියක් පැවතිණි. මෙය සැබෑවක් නොවන බවත් නිවහනක තම අවශ්‍යතාවයට අනුකූ®ළව තමන්ගේ මූලිකත්වයෙන් ගම දායකත්වයෙන් ඉදිකළ යුතු බවත් රජයට හෝ පාලකයන්ට සිදුකළ හැක්කේ ඒ සඳහා දායකත්වය ලබාදීම පමණක්ය යන සැබෑ මතය නිවාස අපේක්ෂිත ජනතාව අතර ගෙන යමින් එය ප්‍රායෝගිකව ක්‍රියාවට නංවමින් ඔවුන්ගේ ජීවිතයට සැබෑ ලෙසින්ම එක් කරලමින් ක්‍රියාවට නැංවීමේ සාර්ථක අත්දැකීම අත්හදා බලනු ලැබුවේ ජාතික නිවාස සංවර්ධන අධිකාරිය විසිනි. වසර 31 ක කාලපරිච්ඡේදයක තුළ මේ වැඩපිළිවෙළෙහි ක්‍රියාකාරීත්වය හේතුවෙන් අද මෙරට ජීවත්වන බහුතර ජනතාව ගම තුළත් නගරයේත් වතුකරයේත් තම නිවහන් ඉදිකරගැනීමේදී රජයෙන් අපේක්ෂා කරන්නේ තම නිවස ඉදිකර ගැනීමට අවශ්‍ය සහාය පමණි. එවන් ආකල්පීය වෙනසක් ඇතිකරලමින් ශ්‍රී ලාංකික සමාජය නිවාස හිමි සමාජයක් බවට පත්කරලීමේ වැඩසටහන සඳහා යොමුකිරීමේ පූර්ණ කාර්යභාරය ජාතික නිවාස සංවර්ධන අධිකාරිය විසින් ඉටුකර තිබේ.මහින්ද චින්තන ජාතික ප්‍රතිපත්තිය යටතේ වර්තමානයේ ක්‍රියාත්මක කෙරෙන ජනසෙවණ ජාතික නිවාස වැඩසටහනේ මූලික අරමුණ වන්නේ සමාජයේ ජීවත්වන සෑම පවුලකටම නිවහනක හිමිකම ලබාදීමයි. මෙම කාර්ය හුදෙක් රාජ්‍ය මුල්‍ය දායකත්වයකින් පමණක් ඉටුකළ හැකි කාර්යභාරයක් නොවේ.නිවාස සංවර්ධනයේ නියුතු සියලු රාජ්‍ය ආයතන, පෞද්ගලික ආයතන හා රාජ්‍ය නොවන සංවිධානයන්හි ඒකාබද්ධ ප්‍රයත්නයක් තුළින් නිවාසලාභීන්ගේ ද සහායෙන් මෙම වැඩපිළිවෙළ ක්‍රියාත්මක විය යුතු වේ. ජාතික නිවාස සංවර්ධන අධිකාරිය ගතවූ දශක තුනක අත්දැකීම් තුළින් මෙවන්වූ වැඩපිළිවෙළක් සැබෑ ප්‍රායෝගික ක්‍රියාකාරිත්වය මනාව පෙන්නුම්කොට තිබේ.වසර 31 ක සිය සේවාව සපුරාලන ජාතික නිවාස සංවර්ධන අධිකාරිය අද විවිධ අභියෝගයනට මුහුණ පා සිටී. එදා රාජ්‍ය ආයතනයක් ලෙසින් හුදකලාව නිවාස ක්ෂේත්‍රයේ නියුතුව සිටිය ද අද විශාල තරගකාරී පසුබිමක් තුළ ජාතික නිවාස සංවර්ධන අධිකාරිය සිය සේවාව ඉටුකරනු ලබයි.කවර ආයතනයක් සංවිධානයක් නිවාස ක්ෂේත්‍රය තුළ මේ කාර්ය භාරය ඉටුකළ ද තවමත් අප රටේ බහුතර ජනතාවක් ජීවත්වන ග්‍රාමීය ප්‍රදේශයන්හි වඩාත් සංකීර්ණ නිවාස ගැටලු පවත්නා නාගරික ප්‍රදේශ තුළත් නිවාස ප්‍රශ්නයෙන් පීඩා විඳින ජනතාව හැමවිටම තම නිවාස ගැටළුව සඳහා විසඳුම් අපේක්ෂා කරන්නේ ජාතික නිවාස සංවර්ධන අධිකාරිය වෙතිනි. මේ අනුව බලන විට ජනාධිපති අතිගරු මහින්ද රාජපක්ෂ මැතිතුමන් විසින් ඉදිරිපත් කරන ලද මහින්දචින්තන ඉදිරි දැක්ම නමින් ජාතික ප්‍රතිපත්තියේ ජනසෙවණ ජාතික නිවාස වැඩසටහනේ ඉදිරි කාලීන අපේක්ෂාවන් සැබෑ ලෙසින් ම ඉටුවීම සඳහා ජාතික නිවාස සංවර්ධන අධිකාරිය වෙතින් ඉටුවිය යුතු වැදගත් සේවාවක් වේ. 31 වසරක අත්දැකීම් සපිරි ජාතික නිවාස සංවර්ධන අධිකාරිය ඉදිරියේ දී මේ අපේක්ෂාවන් ඉටුකිරීම සඳහා සිය දායකත්වය නොමදව ලබාදීමට කටයුතු කරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>08</day>
    </date>
    <link>http://www.dinamina.lk/2010/04/08/_art.asp?fn=f1004083</link>
    <topic>ඇස් රෝහලේ මෙහෙවර දෙසනෙත් හැර බලන්න</topic>
    <author> </author>
    <content>මිනිස් සිරුරේ ඉන්ද්‍රියන් අතරින් ඇස් දෙකට ලැබෙන්නේ සුවිශේෂී ස්ථානයකි. එමෙන් ම එය ඉතා සංවේදී වූවකි. වෙනත් කිසිදු ඉන්ද්‍රියක් ආරක්ෂා කර ගැනීමට යොමු කරන අවධානයට වඩා වැඩි අවධානයක් ඇස් දෙක ආරක්ෂා කර ගැනීමට යොදවන්නේ් ඒ නිසාය. ඇස් සම්බන්ධ රෝග වලදී විශ්වාසවන්ත ස්ථානවලින් වෛද්‍ය ප්‍රතිකාර ලබා ගැනීමට කටයුතු කළ යුතු වන්නේ ද ඇස් දෙක ඉතා සංවේදී ඉන්ද්‍රියක් වන බැවිනි.එහි දී කොළඹ අක්ෂි රෝහල රට පුරා ම ජනතාවගේ විශ්වාසය දිනා ගත් රෝහලක් ලෙස හැඳින්වීමට පුළුවන. ‘ඇස් වාට්ටුව‘ කියූ පමණින් ඕනෑම කෙනෙකුගේ මතකයට නැඟෙන්නේ කොළඹ අක්ෂි රෝහලයි. රටේ සතර දෙසින්ම රෝගීන් මේ රෝහලට පැමිණෙන අතර ඔවුන්ට වඩාත් හොඳ සේවාවක් සැපයීම සඳහා රෝහල් කාර්ය මණ්ඩලය යුහුසුළු වී සිටියි. එහි දී නව ඵලදායිතා සංකල්ප අනුගමනය කරමින් වඩාත් කාර්යක්ෂම සේවාවක් ලබාදීමට කටයුතු රැසක් සිදු වෙමින් තිබේ.කොළඹ අක්ෂි (ශික්ෂණ) රෝහල ස්ථාපිත කර තිබෙන්නේ 1905 වසරේදීය. සියලුම ශ්‍රී ලාංකිකයන්ට වඩා හොඳ පෙනීමක් ලබා දීම තම දැක්ම කර ගත් කොළඹ අක්ෂි රෝහල දශක ගණනාවක් තිස්සේ මේ රටේ ජනතාවට සිය සේවය සපයා ඇත. ශ්‍රී ලංකාවේ වෙනත් පළාත්වල රෝහල් ආශ්‍රිතව අක්ෂි ඒකක පිහිටුවා තිබුණත් බොහෝ දෙනෙක් තවමත් අක්ෂි ප්‍රතිකාර සඳහා පැමිණෙන්නේ කොළඹ අක්ෂි රෝහලටය. ඒ අන් කිසිවක් නිසා නොව කොළඹ අක්ෂි රෝහල දිනා ගත් ජනතා විශ්වාසය තවමත් නොබිඳි ඇති නිසාවෙනි.දිනකට බාහිර රෝගීන් 800 – 1000 ක් අතර ප්‍රමාණයක් මේ රෝහලෙන් ප්‍රතිකාර ලබා ගනියි. වැඩ කරන සෑම දිනකම විශේෂඥ වෛද්‍යවරුන්ගේ සායන පැවැත්වේ. විශේෂඥ වෛද්‍යවරු අට දෙනෙක් හා නිර්වින්දන වෛද්‍යවරයෙක් ද මේ රෝහලට සිය සේවය ලබා දෙති. ඇහේ සුද ඇතිවීම, වපරය, ග්ලෝකොමා ඇතුළු අක්ෂි රෝග රැසකට ප්‍රතිකාර මේ රෝහලෙන් ලබා ගත හැකිය. ශල්‍යාගාර පහකින් සමන්විත මේ රෝහලේ වසරකට ප්‍රධාන ශල්‍යකර්ම 20000 ක් පමණ සිදු කරයි.ඉන් බහුතරයක් ඇහේ සුද ඉවත් කිරීම හා සම්බන්ධ ශල්‍යකර්මයන්ය. ඇස් බද්ධ කිරීම් පවා මේ රෝහලේ සිදු කරනු ලබයි. හදිසි අනතුරු නිසා සිදු කළ යුතු ශල්‍යකර්ම ඉතා ඉක්මනින් සිදු කිරීමට රෝහල් කාර්ය මණ්ඩලය සූදානම්ව සිටියි.රෝහලේ සිදු වන මේ ප්‍රධාන කටයුතුවලට අමතරව තවත් සුවිශේෂී කටයුතු රැසක් ද වේ. පෙනීම අඩු අයට තමන්ගේ කාර්යයන් කර ගන්නා ආකාරය පුහුණු කිරීමේ වැඩසටහන් ද ක්‍රියාත්මක වේ. රෝහල තුළ පවත්වන සායන වලට අමතරව විවිධ ආයතන, සංවිධානවල ඉල්ලීම් යටතේ ජංගම සායන පැවැත්වීමට ද කොළඹ අක්ෂි රෝහල කටයුතු කරයි.සේවයේ ගුණාත්මකභාවය වැඩි දියුණු කිරීම සඳහා අක්ෂි රෝහල කටයුතු රැසක් ආරම්භ කර තිබේ. එහිදී 5 ඉ සංකල්පය ක්‍රියාත්මක කරමින් ඵලදායිතාව වර්ධනය කර ගැනීමට කටයුතු යොදා ඇත. රෝගීන් සායනවලට යොමු කිරීමත් වඩාත් විධිමත් කර ඇත. එහි දී රෝගියාට තම කාර්යයන් හැකි ඉක්මනින් ඉටු කර ගෙන තෘප්තිමත්ව රෝහලෙන් පිටව යාම අවශ්‍ය ලෙස සේවය විධිමත් කර ඇත.එමෙන්ම රෝගීන්ගේ අවශ්‍යතා ඉතා කාරුණිකව ඉටු කරදීමට රෝහල් කාර්ය මණ්ඩලයට පුහුණුව ලබාදී ඇත. දිනකට අති විශාල රෝගීන් ප්‍රමාණයක් ප්‍රතිකාර සඳහා පැමිණෙන නිසා ඔවුන්ගේ අවශ්‍යතා ඉටු කරදීම වඩාත් විධිමත්ව සිදු කළ යුතු වේ. එහි දී ප්‍රිය මනාප ගුණාත්මක සේවාවක් ලබාදීම අවශ්‍ය වේ. කාලය නාස්ති කර ගැනීමෙන් තොරව රෝගීන්ට තම අවශ්‍යතා ඉටු කර ගෙන රෝහලෙන් පිටත්ව යාමට හැකි වී තිබෙන්නේ මේ රෝහලේ විධිමත් වූ ක්‍රියා පටිපාටිය නිසාවෙනි.මීට අමතරව රෝහල් පරිශ්‍රය වඩාත් ප්‍රිය මනාප ස්ථානයක් ලෙස පවත්වාගෙන යාමට කාර්ය මණ්ඩලය කැපවීමෙන් කටයුතු කරයි. එහිදී රෝහලේ පිවිසුම මෙන්ම ඇතුළත් සායන කාමර, වාට්ටු ආදිය පිරිසුදුව ආකර්ෂණියව පවත්වාගෙන යයි. එමෙන්ම පිවිසුමේ දී රෝගීන්ට අවශ්‍ය තොරතුරු ලබා දීමට ද කටයුතු යොදා ඇත. එපමණක් නොව රෝහල් වට පිටාව ද ආකර්ෂණීය කර තිබේ. විසිතුරු පැළෑටි ආදිය වගා කරමින් රෝහල් පරිශ්‍රය වඩාත් සුන්දර ස්ථානයක් බවට පත් කර තිබේ.මෙසේ ශ්‍රී ලාංකීය ජනතාවට වඩාත් හොඳ පෙනීමක් ලබා දීමට කොළඹ අක්ෂි රෝහල කැපවීමෙන් කටයුතු කරයි. රටේ සෑම ප්‍රදේශයකින්ම මේ රෝහලට රෝගීන් පැමිණීම නිසා දැඩි තදබදයක් ද ඇතිව තිබේ.ඒ නිසා එක් එක් ප්‍රදේශවල අක්ෂි ඒකකවලින් ප්‍රතිකාර ලබා ගත හැකි රෝග ඇති රෝගීන් එම ඒකකවලට හමුවන ලෙස ද රෝහල් කාර්ය මණ්ඩලය සියලු ශ්‍රී ලාංකිකයන්ගෙන් ඉල්ලා සිටියි. එමෙන්ම මේ රෝහල මගින් ඇස් කණ්නාඩි රාමු එකතු කර මූල්‍ය දුෂ්කරතා ඇති පුද්ගලයන්ට ඒවා පරිත්‍යාග කිරීමේ වැඩපිළිවෙළක්ද ක්‍රියාත්මක කරයි. ඒ සඳහා මහජනතාවගේ පරිත්‍යාගය ඔවුහු බලාපොරොත්තු වෙති.රටේ සෑම ප්‍රදේශයකින් ම රෝගීන් අති විශාල ප්‍රමාණයක් ප්‍රතිකාර ලබා ගැනීමට මේ රෝහලට පැමිණෙනවා. දිනකට රෝගීන් 800 – 1000 ක් අතර බාහිර රෝගීන් ප්‍රමාණයක්මෙහි දී ප්‍රතිකාර ලබා ගන්නවා. වැඩ කරන සෑම දිනක ම විශේෂඥ වෛද්‍යවරුන්ගේ සායන පවත්වනවා. වසරකට ප්‍රධාන ශල්‍යකර්ම 20000 ක් පමණ මේ රෝහලේ දී සිදු කරනවා. හදිසි අනතුරු නිසා සිදු කළ යුතු ශල්‍යකර්ම ඒ ඒ අවස්ථාවල කඩිනමින් සිදු කිරීමට අපි කටයුතු යොදා තිබෙනවා.ජනතාවට වඩාත් හොඳ ගුණාත්මක සේවාවක් ලබාදීමට අවශ්‍ය කටයුතු සම්පාදනය කර තිබෙනවා. එහි දී රෝගීන්ට ඉතා කාරුණිකව කටයුතු කිරීමට රෝහල් කාර්ය මණ්ඩලයට පුහුණුවීම් ලබා දෙනවා. එමෙන්ම සම්පත් වලින් උපරිම ප්‍රයෝජන ලබා ගැනීමටත් 5 ඉ සංකල්පය ක්‍රියාත්මක කරමින් ඵලදායිතාවය ඉහළ නංවා ගැනීමටත් කාර්ය මණ්ඩලය යොමු කර තිබෙනවා.රෝගීන්ට ගුණාත්මක සේවාවක් ලබා දීමට අපි සෑම උත්සාහයක් ම දරනවා. එහිදී ප්‍රතිකාර සඳහා පැමිණෙන රෝගීන් රස්තියාදු නොකර ඉක්මනින් ඔවුන්ගේ අවශ්‍යතා ඉටු කර ගෙන රෝහලෙන් පිටව යාමට අවස්ථාව සලසා දීමට අපි කටයුතු කරනවා. විධිමත් ලෙස රෝගීන් සායන වලට යොමු කරනවා. දිනකට අති විශාල රෝගීන් ප්‍රමාණයක් මේ රෝහලට පැමිණෙන නිසා යම් තදබදයක් තිබෙනවා. මේ සියලු දෙනාට සේවාව සැපයීම සඳහා ඉතා විධිමත්ව කටයුතු කළ යුතුයි. ඒ සඳහා අප කාර්ය මණ්ඩලය කැපවීමෙන් කටයුතු කරනවා. අපේ මූලික අරමුණ සියලු ශ්‍රී ලාංකික ජනතාවට වඩාත් හොඳ පෙනීමක් ලබාදීම සඳහා කටයුතු කිරීමයි. ඒ වෙනුවෙන් වඩාත් හොඳ සේවාවක් ලබාදීමට අපි සූදානම්.අපි රත්නපුරේ ඉඳලා දුවගේ ඇස්වලට ප්‍රතිකාර ලබා ගැනීමටයි ආවේ. මෙතරම් දුරක් ගෙවා ගෙන කොළඹ අක්ෂි රෝහලට ආවේ අපිට මේ රෝහල ගැන තියන විශ්වාසය නිසයි. අනිත් හැම දේටම වඩා සැලකිල්ලෙන් ඇස් දෙක රැක ගන්න ඕන. එතන දී ඇස්වලට ප්‍රතිකාර සඳහා විශ්වාසවන්ත තැනක් තෝරා ගත යුතුයි. කොළඹ අක්ෂි රෝහල අපේ විශ්වාසය දිනා ගත් රෝහලක්. ඒ නිසයි දුර ඉඳලා වුනත් මේ රෝහලට ආවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n1004091</link>
    <topic>සාමකාමී මැතිවරණයක්:බරපතළ සිදුවීම් නැහැ</topic>
    <author>දයා පෙරේරා, මහින්ද අලුත්ගෙදර, තෙන්නකෝන් කුලසේකර, පොල්ගහවෙල සමූහ, කරල්ලියද්ද සමූහ, පාණදුර සමූහ, පොළොන්නරුව දිසා සමූහ, වයඹ පළාත් සහ උතුරු මැද පළාත් වාර්තාකරුවන් විසිනි</author>
    <content>සමස්තයක් වශයෙන් ඊයේ (8) පැවැති මහ මැතිවරණය කිසිදු ප්‍රචණ්ඩ ක්‍රියාවක් වාර්තා නොවූ සාමකාමී මැතිවරණයක් වූ බව මැතිවරණ මහලේකම් කාර්යාලය හා පොලීසිය පවසයි.ප්‍රදේශ කිහිපයකින් ලැබුණු සුළු පැමිණිලි දොළහක් හැර බරපතළ පැමිණිලි කිසිවක් මැතිවරණය සම්බන්ධයෙන් වාර්තා නොවූ බව මැතිවරණ කටයුතු භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පැවසීය. ලියාපදිංචි ඡන්ද දායකයන්ගෙන් සියයට 50-55 අතර ප්‍රමාණයක් ඊයේ ඡන්දය පාවිච්චි කර තිබූ බව මැතිවරණය නිරීක්ෂණය කළ පැෆ්රල් සංවිධානයෙහි විධායක අධ්‍යක්ෂ රෝහණ හෙට්ටිආරච්චි මහතා කීය.ඊයේ උදේවරුවේ දිගු පෝලිම් ඡන්ද මධ්‍යස්ථාන අසළ දක්නට ලැබුණත් සවස් වරුව වන විට ඡන්ද විමසීම අලස ස්වභාවයකට පත් වූ බව දිස්ත්‍රික් තේරීම් භාර නිලධාරීහු පැවැසූහ.නිදහස් සාධාරණ හා සාමකාමී මැතිවරණයක් පැවැත්වීම වෙනුවෙන් විධිමත් ආරක්ෂක වැඩපිළිවෙළක් ක්‍රියාවට නැංවූ බව පෙන්වා දුන් ජ්‍යෙෂ්ඨ නියෝජ්‍ය පොලිස්පතිවරයා ශ්‍රී ලංකා පොලීසිය හා යුද හමුදාව ඒකාබද්ධව එය ක්‍රියාත්මක කළ බවද කීවේය. පොලීසියේ සහ යුද හමුදාවේ භටයින් 80000 ක් දිවයින පුරා මැතිවරණ රාජකාරියේ යෙදූ බවත් ඊට අමතරව හදිසි අවස්ථාවකදී ක්‍රියාත්මක වීම සඳහා කැරැළි මර්දන කණ්ඩායම් යොදා තිබූ බවද හෙතෙම සඳහන් කළේය.ඡන්ද ගණන් කිරීමේ මධ්‍යස්ථානවලට ද විශේෂ ආරක්ෂාවක් සපයමින් ප්‍රචණ්ඩ ක්‍රියාවන් සිදුවෙතැයි සැකකළ ස්ථානයන් සඳහා විශේෂ කාර්ය බළකායේ සහායද ලබාගත් බව හෙතෙම කියා සිටියේය.මහනුවර දිස්ත්‍රික්කයේ නාවලපිටිය ප්‍රදේශයත් ඇති වූ සිදුවීම් කිහිපයක් හා තවත් ස්ථාන කිහිපයකින් වාර්තා වූ සුළු සිදුවීම් හැරුණු විට සමස්තයක් ලෙස මැතිවරණය සාමකාමී මෙන්ම අලස හා උද්‍යෝගයකින් තොර ස්වභාවයකින් පැවැත්වුණ බවද පැෆ්රල් විධායක අධ්‍යක්ෂවරයා වැඩිදුරටත් කීවේය.කුරුණෑගල දිස්ත්‍රික්කයේ ඡන්දය පාවිච්චි කිරීමේ ප්‍රතිශතය 53 ක් බව දිස්ත්‍රික් තේරීම්භාර නිලධාරිනි කුසුම් හෙට්ටිගේ මහත්මිය දිනමිණට ඊයේ සවස පැවැසුවාය. මහනුවර දිස්ත්‍රික්කයෙහි ඡන්දය පාව්ච්චි වූ ප්‍රමානය සියයට 60ක් වූ අතර අනුරාධපුර දිස්ත්‍රික්කයෙහි සියයට 45ක් ව තිබූ බවත් අප ප්‍රාදේශීය වාර්තාකරුවෝ සඳහන් කළහ.අනුරාධපුර දිස්ත්‍රික්කයෙහි මැතිවරණ කටයුතු ඊයේ සියයට සියයකින්ම සාමකාමී වූ බව ජ්‍යෙෂ්ඨ පොලිස් නිලධාරියෙක් දිනමිණට කීවේය. මධ්‍යස්ථාන 11098ක දී ඊයේ පෙ.ව. 7.00ට ඡන්ද විමසීම ආරම්භ විය. ඡන්ද මධ්‍යස්ථානවලට දැඩි ආරක්‍ෂාව යොදා තිබිණි.පස්වරු 4.00ට ඡන්ද විමසීම නිමා වූ පසු ඡන්දපොළ නිරික්‍ෂකයන් ඉදිරිපිට දී ඡන්දපෙට්ටි සීල්තබා ස්ටිකර් අලවා ගණන් කිරීමේ මධ්‍යස්ථානවලට ගෙනයාමේ කටයුතු ආරම්භ කැරිණි.සියලුම ඡන්ද පෙට්ටි ගණන් කිරීමේ මධ්‍යස්ථාන කරා ළඟා වීමෙන් පසු රාත්‍රි 7.00 පමණ වනවිට බොහෝ ගණන් කිරීමේ මධ්‍යස්ථානවල ගණන් කිරීම් ආරම්භ විය. තැපැල් ඡන්ද ගණන් කිරීම් ඊට පෙරාතුව පටන් ගන්නා ලද බව දිස්ත්‍රික් තේරීම්භාර නිලධාරිහු පැවැසූහ.පස්වරු 4.00න් පසු ගණන් කිරීමේ මධ්‍යස්ථානවලට ඡන්ද පෙට්ටි ලැබෙන්නට පටන් ගත් බවත් දුරබැහැර ඡන්ද පෙට්ටි පස්වරු 6.30 පමණ වනවිට ළඟාවීමෙන් පසු ගණන් කිරීමේ කටයුතු ආරම්භ කළ බවත් බදුල්ල දිස්ත්‍රික් තේරීම්භාර නිලධාරි රෝහණ කීර්ති දිසානායක මහතා කීවේය.සමස්තයක් වශයෙන් ගත්කළ මැතිවරණය බදුල්ල දිස්ත්‍රික්කයෙහි සාමකාමීව පැවැත්වුනු බවත් ඡන්ද දායකයන්ගෙන් උද්යෝගයක් පළ නොවීම මෙවර කැපී පෙනුණ බවත් හෙතෙම කීවේය.ඡන්දය ප්‍රකාශ කිරීමේ ප්‍රතිශතය 40 - 50 අතර පැවැති බවද හේ කීය. සිදුවීම් 118ක් පැෆරල් සංවිධානයට වාර්තා වූ අතර එයින් 78ක් තහවුරු කරගනු ලැබූ බව එම සංවිධානයේ විධායක අධ්‍යක්‍ෂ රෝහණ හෙට්ටිආරච්චි මහතා කීවේය.හම්බන්තොට දිස්ත්‍රික්කයෙහි තිස්සමහාරාම ප්‍රදේශයට වැසි ඇද වැටී තිබුණත් ඒ නොතකා ඡන්දදායකයෝ ඡන්ද පොළවලට පැමිණි බවද වාර්තා විය. පොළොන්නරුව දිස්ත්‍රික්කයේ ඡන්ද ප්‍රකාශ කිරීම සියයට 52ක් වූ බව එම දිස්ත්‍රික් තේරීම්භාර නිළධාරි කාර්යාලය කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n1004094</link>
    <topic>සා. පෙළ ප්‍රතිඵලඅද පාසල් වෙත</topic>
    <author/>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයේ ප්‍රතිඵල පාසල් වෙත අද (09) නිකුත් කෙරේ.කොළඹ සහ ශ්‍රී ජයවර්ධනපුර අධ්‍යාපන කලාපවලට අයත් පාසල්වලවිදුහල්පතිවරුන්ට ශ්‍රී ලංකා විභාග දෙපාර්තමේන්තුව වෙත ගොස් ප්‍රතිඵල ලබා ගත හැකි වන අතර, දිවයිනේ සෙසු පාසල් වෙත අදාළ ප්‍රතිඵල තැපැල් මඟින් යොමු කරන බව විභාග කොමසාරිස් ජනරාල් අනුර එදිරිසිංහ මහතා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n1004095</link>
    <topic>වලස්මුල්ලේ කඩ තුනක්ගින්නෙන් විනාශයි</topic>
    <author>වලස්මුල්ල සමූහ එස්. අමරසේකර</author>
    <content>වලස්මුල්ල, බෙලිඅත්ත පාර, මුදුන රෝහල ඉදිරිපිට ඇති වූ ගින්නකින් වෙළෙඳ සල් තුනක් ගිනි ගෙන විනාශ වී ඇත. අලුයම 2.30 ට පමණ මෙම ගින්න හටගෙන ඇත.මල් ශාලාවකට රුපියල් ලක්‍ෂ 15 ක පමණ අලාභයක් සිදු වී ඇති අතර බෙහෙත් ශාලාවකට රුපියල් එක්ලක්‍ෂ විසිපන් දහසක පමණ අලාභයක් සිදුවී ඇති අතර තේ පැන් ශාලාවකට රුපියල් පනස් දහසක පමණ අලාභයක් සිදු වී ඇති බව වෙළෙඳසල් හිමිකරුවෝ කියති.මෙම ගින්න හටගන්නා ලද අවස්ථාවේදී වලස්මුල්ල ජල නළ පද්ධතියේ නළ මාර්ගවල වතුර ද නොතිබූ බව ප්‍රදේශවාසීහු පවසති.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n1004096</link>
    <topic>යුවළක් වස බොයි බිරිය මරුට: සැමියා රෝහලේ</topic>
    <author>චන්ද්‍රිකා පෙරේරා</author>
    <content>මැදවච්චිය ගුරුකන්දේගම කැලෑ ප්‍රදේශයේදී පෙරේදා (07) යුවළක් එක්ව වස බීමෙන් බිරිය මියගොස් තිබේ. සැමියා ප්‍රතිකාර සඳහා අනුරාධපුර රෝහලට ඇතුළු කළ බව පොලිසිය පවසයි.සිද්ධියෙන් මියගොස් ඇත්තේ 43 හැවිරිදි සිරිපාලගේ ඉන්ද්‍රානී නන්දලතා නැමැති කහටගස්දිගිලිය රන්පත්විල ප්‍රදේශයේ තැනැත්තියකි.මේ දෙදෙනා කලක් විවාහ වී සිට මීට වසර දෙකකට පමණ පසු එකට ජීවත්වීම ආරම්භ කැර තිබෙන බව පොලිස් පරීක්ෂණ මගින් හෙළිව තිබේ. වසබීමට හේතුව මෙතෙක් අනාවරණය වී නැති අතර සිද්ධිය පිළිබඳ මැදවච්චිය පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n1004097</link>
    <topic>පිහියක් පෙන්නානෑනාට අතවර කරලා</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>පිහියක් එල්ලකර බියවද්දා ඇවැස්ස නෑනා දූෂණය කර ඇතැයි කියන මස්සිනා කෙනෙක් ප්‍රදේශය අත හැර පලාගොස් ඇතැයි ආණමඩුව පොලිසිය පවසයි. ඉකුත් (6)දා දහවල් ආණමඩුවේ සියඹලගස්හේන ප්‍රදේශයේදී සිදුකර ඇති මෙම සිද්ධියට සම්බන්ධ දෙදෙනාම එම ප්‍රදේශයේම පදිංචිකරුවන් වන අතර, තම සොහොයුරිගේ සැමියා පිහියක් එල්ලකර තමා බියවද්දා තමාට මේ අපරාධය සිදු කළ බව අතවරයට පත් කාන්තාව ආණමඩුව පොලිසියට පවසා ඇත.ඇය වෛද්‍ය පරීක්‍ෂණයෙක් සඳහා ආණමඩුව දිසා රෝලට ඇතුළු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n1004098</link>
    <topic>දුම්රිය පළ ඉදිරිපිට සිටි උපවාසකරුවන්නිත්‍යනුකූල අයුරින් ඉවත් කළා</topic>
    <author>රෝෂන් තුෂාර</author>
    <content>කොටුව දුම්රිය පළ ඉදිරිපිට බස් නැවතුමේ මාරාන්තික උපවාසයක නියැලී උපවාසකරුවන් ඉවත් කිරීම නිත්‍යානුකූ®ලව පොලිසිය මගින් සිදු කළ බවත් උපවාස කළ භික්ෂූන් වහන්සේලාගේ හා පොදු මහජනතාවගේ ආරක්ෂාව සඳහා එය සිදු කළ බවත් කොටුව පොලිසියේ අපරාධ අංශ ස්ථානාධිපති ලලිත් සිලෝගම මහතා කොළඹ මහේස්ත්‍රාත් අධිකරණයට ඊයේ (6) දන්වා සිටියේය.බස් නැවතුම්පළ ආක්‍රමණය කරමින් ජනරාල් ගලවා ගැනීමේ නිදහස් ව්‍යාපාරය නම් සංවිධානයක් ගෙන ගිය මේ උපවාසය මගින් සිදුවන මහජන පීඩාවන් ඉවත් කිරීමට පසුගිය (3) දින අධිකරණ නියෝගයක් ලබාගත් බවත් එම නියෝගය අනුව ක්‍රියාකරමින් පොලීසිය එම කටයුතු කළ බවත් ස්ථානාධිපතිවරයා පැවැසීය.උපවාසකරුවන් ඉවත් කිරීම පිළිබඳව පූර්ණ සවිස්තර වාර්තාවක් අධිකරණයට ඉදිරිපත් කරන ලෙස කොළඹ මහේස්ත්‍රාත් අධිකරණය පෙරේදා (5) කළ නියෝගයක් පරිදි ඊයේ (6) මේ වාර්තාව ඉදිරිපත් කෙළේය.අපරාධ අංශ ස්ථානාධිපති සිලෝගම මහතා කරුණු දක්වමින් අධිකරණයට මෙසේද පැවැසීය. සාමකාමීව උපවාසයේ යෙදෙන ලෙස පොලීසිය මගින් උපවාසයේ නිරත භික්ෂූන් වහන්සේලාගෙන් ඉල්ලා සිටියා. පසුව බස් නැවතුම්පළ ආවරණය කරමින් හාමුදුරුවෝ පස් නමක් වෙනුවට එකොළොස් නමක් උපවාසයේ නිරත වුණා. මේ මගින් මහජනයාට අවහිර වන බවට පැමිණිලි හයක් ලැබී තියෙනවා.උපවාසය මගින් මහජන කැලඹීමක් ඇති වෙයි කියල පොලිස් ආරක්ෂාව දුන්නා. එතැන අඛණ්ඩ උපවාසයක් මගින් භික්ෂූන් වහන්සේලාගේ ආරක්ෂාව තහවුරු කරන්න හා මහජන කැලඹීම මත ඇතිවන තත්ත්වය පාලනය කරන්න කොළඹ ජ්‍යෙෂ්ඨ පොලිස් අධිකාරිවරයාගේ උපදෙස් පරිදි උපවාසකරුවන් ඉවත් කළා.උපවාස කළ භික්ෂූන් වහන්සේලාගේ අනන්‍යතාව හා ආරක්ෂාව තහවුරු කරන්න කොම්පඤ්ඤවීදිය පොලිසිය මගින් මේ ඉවත් කිරීම සිදු කළා.කොළඹ අතිරේක මහේස්ත්‍රාත් රවීන්ද්‍ර ප්‍රේමරත්න මහතා ඉදිරියේ මේ කරුණු ගොනු කෙළේය. නීති විරෝධී ලෙස රැස්වෙමින්, මහජන කැලඹීමක් ඇතිවන පරිදි ප්‍රකෝපකාරී ලෙස හැසිරීම, මහජනයාට පීඩා හිරිහැර වන පරිදි කටයුතු කිරීම මත මොවුන් අත්අඩංගුවට ගෙන ඇති බවද සඳහන් කෙරිණි. රුපියල් පනස් දහසක ශරීර ඇප මත මුදා හැරි උපවාසකාර භික්ෂූන් වහන්සේලා වෙනුවෙන් නීතිඥ ගුණරත්න වන්නිනායක මහතා පෙනී සිටියේය.ආණ්ඩුක්‍රම ව්‍යවස්ථාවෙන් හිමිවී ඇති අන්තිම අයිතිය වූ බඩගින්නේ උපවාස කිරීම මඟින් පොලිස් නිලධාරීන්ට බාධා නොවන බවත්, එසේ බාධා වූ බවට හෝ එක් පොලිස් නිලධාරියකුට හෝ හිරිහැරයක් සිදුවූ බවට පැමිණිල්ලක් නොමැති බව වන්නි නායක මහතා අධිකරණයට කරුණු ඉදිරිපත් කෙළේය.කරුණු සලකා බැලූ මහේස්ත්‍රත් රවීන්ද්‍ර ප්‍රේමරත්න මහතා ලබන 23 දින නඩුව නැවත සලකා බලන බවත් එදිනට කරුණු ඉදිරිපත්කරන ලෙස දන්වා සිටි අතර, මහජන පීඩාවන් ඉවත් කිරීමට අධිකරණය ලබාදුන් නියෝගය ඒ අයුරින් ක්‍රියාත්මක වන බව දන්වා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n1004099</link>
    <topic>මැතිවරණ රාජකාරියේ යෙදී සිටිය දීමත්පැන් පානය කළැයි සැරයන්ගේ රාජකාරි අත්හිටුවයි</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>ඡන්ද මධ්‍යස්ථානයක මැතිවරණ රාජකාරියෙහි යෙදී සිටින විට මත්පැන් පානය කර සිටි බව කියන පොලිස් සැරයන්වරයෙකුගේ රාජකාරි වහාම ක්‍රියාත්මක වෙන පරිදි අත්හිටුවීමට වයඹ බටහිර නියෝජ්‍ය පොලිස්පතිවරයා නියෝග කර ඇත. රාජකාරි කාලයේ මත්පැන් පානය කර සිටීමේ හේතුවෙන් මෙසේ වැඩ තහනමට ලක්ව ඇත්තේ පුත්තලම පොලිසියේ සැරයන් 17954 ඒකනායක නමැති නිලධාරියෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n10040910</link>
    <topic>ලක්ෂ එකොළහක කොන්ත්‍රාත්තුවේචෙක්පත හා තවත් තොරතුරු සොයා ගෙන</topic>
    <author>රත්නපුර දිසා විශේෂ එස්.ඒ.එල්. නිරෝෂණ හා උඩවලව සමූහ ඒ. පොඩිමහත්තයා</author>
    <content>උඩවලව කොළඹගේ ආරේ ප්‍රදේශයේ දී එකම පවුලේ පියා හා දියණියන් දෙදෙනා ඝාතනය කිරීම, දැනට අත්අඩංගුවේ සිටින සැකකරු රුපියල් ලක්ෂ 11 කට ලබා දුන් කොන්ත්‍රාත්තුවක් මත සිදුවූ අපරාධයක් බවට උඩවලව පොලිසිය අනාවරණය කර ගෙන තිබේ. මේ සඳහා ලබා දුන් රුපියල් ලක්ෂ 11 ක චෙක්පත සොයාගෙන ඇති පොලීසිය එය ලබා ගත් පුද්ගලයා ද අත්අඩංගුවට ගෙන තිබේ. ඝාතනයට ලක් වූ එක් දියණියක වන නිරෝෂා දමයන්ති (27) නමැත්තියගේ ස්වාමිපුරුෂයා සිය මිතුරකුට මෙසේ මුදල් ලබා දී මේ ක්‍රියාවසිදුකර තිබේ.මුදල් ලබා ගත් සැකකරු ද උඩවලව පොලිසිය අත්අඩංගුවට ගෙන තිබේ.දෙවැනි සැකකරු වන පළමු සැකකරුගේ මිතුරා අත්අඩංගුවට ගැනීමෙන් පසු මෙම කොන්ත්‍රාත්තුව ගැන පොලිසියට අනාවරණය කරගෙන ඇත. ඉදිරියට දින දමා චෙක්පත ලියා තිබුණි. නිරෝෂා දමයන්තිගේ සැමියා වන පළමු සැකකරු මෙම චෙක්පත ලබාදී ඇයගේ ඔහුගේ සොහොයුරෙකුගේ චෙක් පොතකිනි. සැකකරුවන් දෙදෙනා අතර මිත්‍රත්වයක් පැවති බව පොලිසිය කියයි. නිධන් හෑරීම සම්බන්ධව දෙදෙනා අතර මිත්‍ර සබදකම ඇතිවී තිබේ.කොන්ත්‍රාත්තුව ලෙස චෙක්පත ලබාදුන්නද පළමු සැකකරුද මෙම ත්‍රිත්ව ඝාතනයට හවුල්වී ඇති බව පරීක්ෂනවලදී හෙලිවී ඇතැයි පොලිසිය කියයි.ඉකුත් 5 වනදා කොළඹගේ ආරේදී සිදුවූ මෙම ත්‍රිත්ව ඝාතනයෙන් එල් . ගුණපාල (56) පියා සහ නිරෝෂා දමයන්ති (27) ගයානි දිල්රුක්ෂි (24) දියණියන් මරුමුවට පත්වූහ.ඝාතනයේ සාක්ෂි වසන් කිරීමට පැට්ට්‍රල් නිවස පුරා ඉසින ලැබ තිබූ බවද පොලිසිය කියයි.පළමු සැකකරු තම බිරිඳවන නිරෝෂාව නිවසේ සිට රැගෙන විත් ඇත්තේ ත්‍රිරෝද රථයකිනි. ඇයගේ පියා සහ නැගණිය ජීවත්වූ නිවෙස වෙත ඇය රැගෙන විත් ඝාතනය කර තිබුණි. එම ත්‍රිරෝද රථයද අත්අඩංගුවට ගෙන තිබේ.ලිහිණිකඩුවගේ ගුණපාල (56) පියා නිරෝෂා දමයන්ති (27) දියණියන් දෙදෙනාගේ අවසන් කටයුතු කොළඹගේ ආරේදී බදාදා පස්වරුවේ සිදු කෙරේ.ඇඹිලිපිටිය සහකාර පොලිස් අධිකාරී ආනන්ද සමරසේකර මහතාගේ උපදෙස් මහ උඩවලව පොලිසියේ ස්ථානාධිපති කරුණාරත්න ගමගේ පොලිස් පරීක්ෂක රෝහන පිංවත්ත සැරයන් 223114 පියසිරි 75182 රංජිත් යන මහත්වරුන් පරීක්ෂණ සිදු කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n10040911</link>
    <topic>මාතරට වැසි සහිත කාලගුණයක්ඡන්දය දීමට දිගු පෝලිම්</topic>
    <author>බන්ධුල ගුණසේකර සහමාලිම්බඩ සමූහ ටී.කේ. ආරියදාස</author>
    <content>මාතර දිස්ත්‍රික්කයේ මැතිවරණ කටයුතු බෙහෙවින් සමාකාමීව සිදුවූ බව මාතර සහකාර මැතිවරණ කොමසාරිස් සී.ඒ.සුනෙත් ලෝචන මහතා පවසයි. ඊයේ (08 දා) මාතර දිස්ත්‍රිත්කයේ ප්‍රදේශ කීපයකම වැසි සහිත කාල ගුණ තත්ත්වයක් පැවැතිය ද දිස්ත්‍රික්කයේ ඡන්දය ප්‍රකාශ කිරීමේ මධ්‍යස්ථාන රැසකම දිගු පොලිම් දක්නට ලැබුණි.පසුගිය සමයේ පැවැති මැතිවරණ වලදී දක්නට නොලැබුණු අයුරින් මෙවර කඹුරුපිටිය, අකුරැස්ස ඇතුළු මැතිවරණ කොට්ඨාස කීපයකම ආබාධිත තත්ත්වයේ පසුවන ඡන්ද දායකයන් හා දායිකාවන් පවා සිය ආධාරකරුවන් මාර්ගයෙන් තම ඡන්දය ප්‍රකාශ කිරීම සඳහා දැඩි උද්යෝගයකින් ඡන්ද පොළවල් කරා පැමිණ සිටි අයුරු දක්නට ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n10040912</link>
    <topic>පුත්තලමේ දහවල් වනවිට 40% ක් ඡන්දය දීලා</topic>
    <author>පුත්තලම සමූහ වාර්තාකරු පුත්තලම දිසා සංචාරක ඩබ්ලිව්. සී. බී. ප්‍රනාන්දු</author>
    <content>2010 මහ මැතිවරණය සඳහා පැවැත්වෙන ඡන්ද විමසීමේදී අද දහවල් 12.00 වෙන විට මුළු ඡන්ද දායකයින්ගේ සියයට 40 ක් පමණ ඡන්ද පාවිච්චි කර තිබූ බව පුත්තලම දිස්ත්‍රික් තේරීම් භාර නිලධාරී කිංස්ලි ප්‍රනාන්දු මහතා පැවැසීය.ඡන්ද මධ්‍යස්ථාන 387 කදී මෙම ඡන්දය දැමීමේ කටයුතු සිදුකෙරෙන අතර, ඊට අමතරව උතුරු නැගෙනහිරින් අවතැන්වූවන් වශයෙන් පැමිණ පුත්තලම හා ඒ අවට පදිංචි වී සිටින අවතැන් වූවන්ට ඡන්ද පාවිච්චි කිරීම සඳහා ඡන්ද මධ්‍යස්ථාන 39 ක් පිහිටුවා ඇත.මෙම අවතැන්වූවන් වෙනුවෙන් පුත්තලම වෙප්පමඩුව මුස්ලිම් විද්‍යාලයේ පිහිටුවා ඇති ඡන්ද මධ්‍යස්ථානය අසලදී සිදු වී ඇති ගැටුමකදී තුවාල ලබා ඇති එක් අයෙක් පුත්තලම රෝහලට ඇතුල් කර ඇත.මේ අතරේ නවගත්තේගම මහමැද්දාව කණිටු විදුහල අසලදී සහ මදවක්කුලම මුස්ලිම් විද්‍යාලය ඡන්ද මධ්‍යස්ථානය අසලදීත් ඡන්ද නියෝජිතයින්ට පහරදී පළවා හැරීමේ සිද්ධීන් දෙකක් වාර්තා වන අතර ඒ හැර අනිකුත් ප්‍රදේශවල සාමකාමීව ඡන්ද විමසීම් කටයුතු සිදුකෙරෙන බව උසස් පොලිස් නිලධාරියෙක් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n10040913</link>
    <topic>උදේ වරුවේ නුවරඑළියේඡන්දයදීම පහළ මට්ටමක</topic>
    <author>එරික් තිලකරත්න නුවරඑළිය මධ්‍යම සමූහ</author>
    <content>ඊයේ (අප්‍රේල් 08 දා) දහවල් 12.00 වන විට නුවරඑළිය දිස්ත්‍රික්කයේ ඡන්දය පාවිච්චි කිරීම 25% ප්‍රතිශතයක් වූ බව නුවරඑළිය දිස්ත්‍රික් මැතිවරණ තේරීම් භාර නිලධාරී ඩී. පී. ජී. කුමාරසිරි මහතා සඳහන් කරනු ලැබිණ.පසුගිය මැතිවරණවලට වඩා මෙවර මහ මැතිවරණයේදී මෙලෙස උදේ වරුවේ ඡන්දය පාවිච්චි කිරීම පහළ අගයක් ගැනීමට ප්‍රධානතම හේතුව, නුවරඑළිය දිස්ත්‍රික්කයට අදාළ වතුකරයේ කම්කරු ශ්‍රමික ඡන්දදායක ජනතාවට මෙදින වැඩ දිනයක්වීම බව මේ පිළිබඳ අදහස් දැක් වූ කුමාරසිරි මහතා එම තත්ත්වය පස්වරු 1.00 න් පසු වෙනස් විය හැකි බවද කීය.කෙසේ වුවද මෙවර මහ මැතිවරණය සඳහා ඡන්දය පාවිච්චි කිරීමට නුවරඑළිය දිස්ත්‍රික්කයේ ජනතාව විශාල උනන්දුවක් දක්වන බවත්, ඒ අනුව මෙවර නුවරඑළිය දිස්ත්‍රික්කයෙන් ඡන්දය භාවිතා කරන පිරිස 75% ක ප්‍රතිශතයක් බලාපොරොත්තු විය හැකි බවද නුවරඑළිය දිස්ත්‍රික් මැතිවරණ තේරීම්භාර නිලධාරි කුමාරසිරි මහතා විශ්වාසය පළ කරයි.එසේම ඊයේ (08) දහවල් 1.00 පමණ වනතුරු කිසිදු මැතිවරණ ක්‍රියාවක් හෝ වෙනත් සිදුවීමක් වාර්තා වී නැති බවත් මෙය නුවරඑළිය දිස්ත්‍රික්කයේ සාමය පවත්වා ගෙන යාමට හොඳ ප්‍රවණතාවයක් බවත් කුමාරසිරි මහතා වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n10040914</link>
    <topic>මොනරාගල සාමකාමියි</topic>
    <author>ඌව - වෙල්ලස්ස විශේෂ සහ සියඹලාණ්ඩුව විශේෂ</author>
    <content>මෙවර පාර්ලිමේන්තු මැතිවරණයේදී මොනරාගල දිස්ත්‍රික්කය තුළ ඉතා සාමකාමී පරිසරයක් දක්නට ලැබුණි.ඡන්දය ප්‍රකාශ කිරීමේ ප්‍රතිශතය බෙහෙවින් අඩුවෙන් පැවති අතර ප.ව. 1.00 පමණ වන විට මුළු ඡන්දදායකයින්ගෙන් 30%ක් පමණ ඡන්දය ප්‍රකාශ කැර තිබූ බව මොනරාගල තේරීම්භාර නිලධාරී කාර්යාල ආරංචි මාර්ග සඳහන් කරයි.ඊයේ (8) උදෑසන මොනරාගල දිස්ත්‍රික්කයේ ප්‍රදේශ කීපයක වැසි පැවති අතර ඡන්දදායකයින්ට එය බාධාවක් වූයේ නැත. මොනරාගල දිස්ත්‍රික් තේරීම්භාර නිලධාරී ජේ. ජේ. රත්නසිරි මහතාගෙන් කළ විමසුමකදී පැවසුවේ ඡන්ද මධ්‍යස්ථානවලින් හෝ වෙනත් ආකාරයකින් කිසිදු පැමිණිල්ලක් නොලැබුණු බවයි.ඡන්දය ප්‍රකාශ කිරීම ඉතාමත් සාමකාමීව සිදුවනවා. ඡන්දය ප්‍රකාශ කිරීමේ ප්‍රතිශතය අඩු වී ඇති බවට තොරතුරු ලැබුණත් සියලු ඡන්ද මධ්‍යස්ථානවලින් අවසාන වාර්තාව ලැබෙන තුරු ප්‍රතිශතය පිළිබඳ නිශ්චිත ප්‍රකාශයක් කළ නොහැකි බවත් හෙතෙම වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n10040915</link>
    <topic>ඡන්දය දෙන්න ආ දෙදරු පියාඡන්ද පොළේදීම මිය ගිහින්</topic>
    <author>පොල්ගස්ඕවිට සමූහ එස්. පන්නිල</author>
    <content>තම ඡන්දය පාවිච්චි කිරීම සඳහා වෙනිවැල්කොළ ශ්‍රී සුදර්ශනාරාම විහාරස්ථානයට ගිය පුද්ගලයකු ඡන්දය සළකුණු කිරීමෙන් පසු අදාළ ඡන්ද පත්‍රිකා අතැතිව සිටියදී මියගොස් ඇතැයි වාර්තා වෙයි.ඒ පුද්ගලයාගේ මෘත ශරීරය පොල්ගස්ඕවිට වෑතර දිසා රෝහලට ගෙන ගොස් ඇති අතර, මෙසේ මියගොස් ඇත්තේ පියසේන කස්තුරිආරච්චි (57) නමැති දෙදරු පියෙකි.මේ පුද්ගලයා ඊයේ (8) පස්වරු 3.30 ට පමණ තම ඡන්දය ප්‍රකාශ කිරීම සඳහා ඡන්ද මධ්‍යස්ථානය වෙත පැමිණ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n10040916</link>
    <topic>මාවක්ඔයට දෙදෙනෙක් බිලි</topic>
    <author>ඉංගිරිය මධ්‍යම සමූහ</author>
    <content>බොරැල්ලේ සිට ඉංගිරිය ප්‍රදේශයට විනෝදය සඳහා පැමිණි තරුණ පිරිසක් ඉංගිරියට නුදුරු මාවක්ඔයේ දියනාමින් සිටියදී ඉන් තරුණයන් දෙදෙනෙක් දියේ ගිලී මිය ගොස් ඇත. පසුගියදා සිදුවූ මේ අනතුරින් මිය ගොස් ඇත්තේ කිතුල්වත්ත පටුමගේ පදිංචිව සිටි සුජිත් ප්‍රසාද් මධුශංඛ (21) සහ සම්පත් චින්තක (25) නැමති තරුණයන් දෙදෙනාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=n10040917</link>
    <topic>ඇස්-කන් දුර්වල නිලධාරීන් නිසාඡන්දදායකයන්ට දුෂ්කරතා</topic>
    <author>සීදූව සමූහ</author>
    <content>සීදූව මූූකලංගමුව බණ්ඩාරනායක විදුහලේ ඡන්ද මධ්‍යස්ථානයේ රාජකාරියේ යෙදී සිටි ඇතැම් නිලධාරිනියන්ගේ ඇස් පෙනීමේ දුර්වලකම් හා කණ ඇසීමේ දුර්වලකම් නිසා ඡන්දදායකයන් මහත් අපහසුතාවන්ට පත් විය.මේ නිසා ඡන්දදායකයන්ට තමන්ගේ නම හඩනගා කීමට සිදු විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=r1004091</link>
    <topic>අනේ !අපේ පැටව් දෙන්නටපිහිටක් වෙන්න</topic>
    <author>සටහන හා ඡායාරූප - සිරිල් සෙනෙවිරත්න - හල්දුම්මුල්ල සමූහ</author>
    <content>ඔහුත් ඇයත් යෞවන වියේ දීම විවාහ වූයේ දහසකුත් ප්‍රාර්ථනා සිතෙහි දරා ගෙනය. ගෙයක් දොරක් ඉඳිකර ගෙන දූ දරුවන් හදා වඩා අධ්‍යාපනය ලබා දී ඔවුන් සමාජයේ ඉහළ තලයකට යොමු කිරීම මේ යුවළගේ අරමුණ විය.1990 ජනවාරි මස 16 දින පළමු පිරිමි දරුවා ලැබීමත් සමඟම මේ දෙදෙනාගේ ප්‍රාර්ථනා බොඳ වී ගියේ ය. ජීවිතය විඳීම වෙනුවට මේ පවුලට සිදු වූයේ මුළු ජීවිත කාලයම විඳවීමට ය. ඔහු බණ්ඩාරවෙල, අම්පිටිකන්ද වත්තේ කැටන් කොටසේ අංක 9 ලයිමේ පදිංචි මරදමුත්තු ජේගනාදන් ය. ඔහුගේ බිරිය සවුන්දර කෝකිලම් ය.මරදමුත්තු ජේගනාදන් මහතා මෙසේ කීය1990 උපන් මාගේ පළමු දරුවා ජෙගනාදන්මහින්දන් ය. 1992 උපන් දෙවැනි දරුවා ජෙගනාදන් තමිල්වනම් ය. මේ දෙදෙනාම උපතින්ම ආබාධිත යි. ඇවිදීමට බැහැ. කථාකරන්න බැහැ. කුඩා කාලයේ සිටම වෙදකම් කළා. තවමත් බෙහෙත් දෙනවා. මේ දෙන්නා බලා ගන්න කවුරුහරි ළඟ ඉන්න ඕනෑ. මම කුලී වැඩ කරනවා. මට ලැබෙන ආදායම මේ දෙන්නා නඩත්තු කරන්න තරම් නෑ.මේ දෙන්නාගේ බෙහෙත් හේත් වලට රු.6000.00ක් පමණ මාසයකට අවශ්‍ය වෙනවා. මේ තත්ත්තවය මත අපි ඉතාමත්ම අසරණ වෙලා. මගේ මුළු ජීවිතයම මේ දරුවන් වෙනුවෙන් ගෙවනවා. අපි ඉතාමත්ම දුප්පත්. මේ අසරණ දරුවන් වෙනුවෙන් යම් උපකාරයක් ලබා දෙනමෙන් මා ඉල්ලා සිටිනවා.දරුවන් වෙනුවෙන් ජේගනාදම් මහතා බැංකු ගිණුම් ද ආරම්භ කැර ඇති අතර දානපති ඔබට ආධාර මුදල් බැරකළ හැකි ය.ලංකාබැංකුව කොස්ලන්ද – ගි.අංකය - 6228961 සෙලාන් බැංකුව බණ්ඩාරවෙල -ගි. අංකය - 046002518725 - 101</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=r1004092</link>
    <topic>මීගලෑවේ වල් අලි අටක්ගිය වසරේ දී මිය ගිහින්</topic>
    <author>කුරුණෑගල උතුර සමූහ - ස්ටැන්ලි සෙනවිරත්න</author>
    <content>ගෙවී ගිය 2009 වසර ඇතුළත මීගලෑව වනජීවී අඩවි කලාපයේ වල් අලි අටදෙනකු මිනිස් ක්‍රියාකාරකම් නිසා මියගොස් ඇත. එසේම වල් අලි පහරදීම් නිසා මිනිස් ජීවිත හතරක් විනාශ වී ඇති බව ද වනජීවී ආරක්‍ෂක නිලධාරීහු කියති.මීට අමතරව වල් අලි විසින් කඩා බිඳ දමන ලද නිවාස 28 ක් පමණ තොරතුරු මීගලෑව වනජීවී කාර්යාලයට වාර්තා වී තිබේ.මුදියන්නැගම, කන්දේගම, තඹුත්තේගම හා පරවාගම ප්‍රදේශවලින් වල් අලි පහරදීම නිසා මිනිස් මරණ ගණනාවක් වාර්තා වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=r1004093</link>
    <topic>යතුරු පැදියකින් ඇවිත්ගුරුවරියගේ මාලය කඩාගෙන</topic>
    <author>පෝද්දල සමූහ – ජයන්ත කල්‍යානන්ද</author>
    <content>පාසල ඇරී තම දරුවාත් සමඟ යතුරු පැදියකින් ගමන් ගත් ගුරු මහත්මියකගේ ගෙල පැළැඳි රුපියල් විසි දහසක් පමණ වටිනා රන් මාලය කොල්ල කා ඇත. යතුරුපැදියකින් පැමිණි අයකු විසින් මෙය සිදුකර තිබේ. පෝද්දල පොලිස් වසමේ හෝලුවාගොඩ, ගොඩකන්ද මාර්ගයේ දී මේ සිදුවීම වී ඇත. පෝද්දල පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=r1004094</link>
    <topic>නැවතුණු බස් සේවයටයළි පණ පොවයි</topic>
    <author>දිගාමඩුල්ල සංචාරක</author>
    <content>ත්‍රස්තවාදී හිරිහැර මෙන්ම මහාමාර්ග අබලන්වීම නිසාද නතරකර දමා තිබුණු බස් සේවා කිහිපයක් සහ අලුත් බස් සේවයක්ද නැවත ආරම්භ කිරීමට අම්පාර ලංගම ඩිපෝවට හැකිවී ඇත.ගල්ඔය මිටියාවත ආරම්භ කිරීමෙන් පසු කිසිම දිනයක බස් රථයක් ධාවනය නොකළ කළුගොල්ල (කළුගොල්ල) දක්වා ලංගම බස් රථයක් ධාවනය ආරම්භ කර ඇත. මේ නිසා පල්ලන්ඔය, දේවාලහිඳ ජනතාවට ඉතා ඉක්මනින් අම්පාරට ලඟාවීමට හැකියාව ඇත.මහාමාර්ගය අබලන්වීම නිසා වසර 15 ක් තිස්සේ නතරකර දමා තිබුණ පහළලන්ද බස් රථයද දැන් ගමන් ආරම්භ කර ඇත.අම්පාර සිට යාපනය දක්වාද බස් රියක් මහඔය හරහා ගමන් ආරම්භ කිරීමට දැනට කටයුතු පිළියෙළ කොට ඇතැයි අම්පාර ඩිපෝ අධිකාරී සිතුම් අශෝක කුමාර මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=r1004095</link>
    <topic>හිටපු පොලිස් පරීක්ෂකවරයාටපහර දී දේපළ සොරා ගෙන</topic>
    <author>පෝද්දල සමූහ – ජයන්ත කල්‍යානන්ද</author>
    <content>හිටපු පොලිස් පරීක්ෂකවරයෙකුට පහර දී ඔහු සතුව තිබූ රුපියල් තුන් දහසක් සමඟ ජංගම දුරකථනයක් හැඳුනුම්පත ඇතුළු ලියකියවිලි රැසක් පැහැර ගැනීම පිළිබඳව අක්මීමන පොලිසිය පරීක්ෂණ පවත්වයි.ජාලන්ගේ චන්ද්‍රසේන (68) නැමැති විශ්‍රාමික පොලිස් පරීක්ෂකවරයකු මේ සිද්ධියට මුහුණ පා ඇත. අක්මීමන පොලිසිය මේ පහරදීම සහ මංකොල්ලකෑම පිළිබඳ වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=r1004096</link>
    <topic>මිනුවන්ගොඩ කුරුස හන්දියේ දීරියැදුරෙකුට වෙඩි</topic>
    <author>මිනුවන්ගොඩ සමූහ - සිරිසේන අත්තනායක</author>
    <content>පෙරේදා (7) රාත්‍රී 6.30 ට පමණ උන්නාරුව කුරුස කණුව අසලදී ගාමන්ට් හයර් ගිය රියදුරකුට වෙඩි තබා ඝාතනය කර ඇත.සිද්ධියෙන් මියගොස් ඇත්තේ අස්සැන්නවත්තේ පදිංචි ජයලත් පේඩිගේ සිරිනන්ද කුලරත්න නැමති 41 හැවිරිදි තිදරු පියෙකි.මෙම තැනැත්තා කටුනායක සිට ඇඟලුම් සේවිකාවන් රැගෙන පැමිණ උන්නාරුවේදී පළමු සේවිකාව බැස්සවීමට රථය නවතාලූ අවස්ථාවේදී යතුරුපැදියකින් පැමිණි දෙදෙනෙකු මෙසේ වෙඩි තබා පලා ගොස් ඇතැයි පොලිසිය පවසයි.සිද්ධිය පිළිබඳව මිනුවන්ගොඩ පොලිස් ස්ථානාධිපති පොලිස් පරීක්‍ෂක චින්තක පෙරේරා මහතාගේ උපදෙස් පිට පොලිස් බුද්ධි අංශයත්, පොලිස් පරීක්‍ෂක සෝමජිත්, සැරයන් 55392 ජයලත් ප්‍රධාන නිලධාරීහු පරීක්‍ෂණ මෙහෙයවති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=r1004097</link>
    <topic>මාපලානේ අනතුරෙන්පාපැදිකරු මරුට</topic>
    <author>සිරි වාව්වගේ මාතර සංචාරක</author>
    <content>මාපලන ප්‍රදේශයේදී සිදුවූ යතුරුපැදි - පාපැදි ගැටුමකින් පුද්ගලයෙක් බරපතළ තුවාල ලබා මියගොස් ඇත.මියගොස් ඇති තැනැත්තා කඹුරුපිටිය කහගල පදිංචි දික්වැල්ලගේ ගුණපාල (72) නැමැත්තකු බව පොලිසිය පවසයි.මියගිය අය පාපැදියෙන් ගමන් කරමින් සිටි අයෙකි. හේ සිය පාපැදිය හැරවීමට යද්දී වේගයෙන් පැමිණි යතුරු පැදියක ගැටීමෙන් තුවාල ලබා රෝහල් ගත කිරීමෙන් පසු මෙසේ මියගොස් ඇත.කඹුරුපිටිය පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=r1004098</link>
    <topic>මොනරාගල මහානාම විදුහලේනේවාසිකාගාර වසා දමලා</topic>
    <author>ඌව - වෙල්ලස්ස විශේෂ ස්ටැන්ලි රොමේෂ් ගුණතිලක</author>
    <content>මොනරාගල මහානාම මධ්‍ය මහා විද්‍යාලයේ පිරිමි සහ ගැහැනු නේවාසිකාගාර කාලයක සිට වසා දැමීම නිසා දුර බැහැර ප්‍රදේශවල සිට පාසලට පැමිණෙන ශිෂ්‍ය ශිෂ්‍යාවන්ට විශාල මුදලක් ගෙවා පුද්ගලික නවාතැන්වල නතර වීමට සිදු වී තිබේ.මහානාමය මොනරාගල දිස්ත්‍රික්කයේ පිහිටි ප්‍රධානතම පාසලයි.දිස්ත්‍රික් මට්ටමින් ස්ථාපිත කරන ක්‍රීඩා පාසල ද ආරම්භ කැර ඇත්තේ මහානාම පාසලේය. පාසලේ කාන්තා නේවාසිකාගාරය වසර විසිපහකටත් පෙර ආරම්භ කළ එකකි. එහි ශිෂ්‍යාවන් හැටදෙනකුට පමණ පහසුකම් වේ. පිරිමි නේවාසිකාගාරයේද ශිෂ්‍යයින් හැටදෙනකුට පමණ පහසුකම් ඇත.නේවාසිකාගාර සඳහා අවශ්‍ය සියලුම උපකරණ ලබා දී තිබූ අතර අවශ්‍ය සේවක පිරිස් ද යොදා තිබුණි.නමුත් නේවාසික පාලකවරියක් හා පාලකවරයෙකු නොමැතිවීම නිසා වසර දහයකට ආසන්න කාලයක සිට නේවාසිකාගාර දෙකම වසා දමා තිබේ. ඇඳන්, පුටු ඇතුළු සියලුම උපකරණ මේ වන විට විනාශ වෙමින් පවතී. ගොඩනැගිලි දිරාපත් වෙමින් පවතී.නේවාසිකාගාරයේ අරක්කැමියන් දෙදෙනා පමණක් සිටී. කාලයක සිට ස්ථිර විදුහල්පතිවරයෙකු නොමැතිවීම මෙම තත්ත්වය උද්ගත වීමට හේතු වූ බව අධ්‍යාපන බලධාරීහු පවසති. මේ වන විට විදුහල්පතිවරයකු පැමිණ සිටී. එබැවින් නේවාසිකාගාර යළි ආරම්භ කරන්නැයි විද්‍යාලීය ගුරු දෙගුරු සංගමය වගකිවයුත්තන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=s1004091</link>
    <topic>රදැල්ල කඳු තරණය 24දා</topic>
    <author>වර්නන් ගුණසේකර</author>
    <content>ශ්‍රී ලංකා මෝටර් සහ යතුරුපැදි ධාවකයින්ගේ සංගමය සංවිධානය කරන 2010 රදැල්ල කඳු තරණය ලබන 24 වැනි දින පැවැත්වේ.මේ තරගය සඳහා ප්‍රධාන අනුග්‍රාහකත්වය සපයන්නේ සියැට් ශශ්‍රී ලංකා සමාගමයි.මීට අමතරව ලබන 16 හා 17 දිනවල පැවැත්වෙන ෆොක්ස් හිල් සුපර් ක්‍රොස්, ජූලි 10 හා 11 දිනවල පැවැත්වෙන කුරුණෑගල කැවර්ලි සුපර් ක්‍රොස්, අගෝස්තු 7 හා 8 දිනවල පැවැත්වෙන රොතර්හැම් කටුකුරුන්ද සර්කිට්, සැප්තැම්බර් 18 හා 19 දිනවල පැවැත්වෙන ගජබා සුපර් ක්‍රොස් සහ ඔක්තෝබර් 23 හා 24 දිනවල පැවැත්වෙන ගනර් සුපර් ක්‍රොස් යන ශ්‍රී ලංකා මෝටර් සහ යතුරුපැදි ධාවකයින්ගේ සංගමයේ මේ වසරේ අනෙකුත් තරග සඳහා ද සියැට් ශ්‍රී ලංකා සමාගම සම අනුග්‍රාහකයෙකු ලෙස ඉදිරිපත්ව සිටී.2010 නොවැම්බර් 27 වැනිදා පැවැත්වීමට නියමිත සම්මාන රාත්‍රියටද අනුග්‍රහය දක්වන්නේ සියැට් සමාගමයි. එම සම්මාන උළෙලේ දී ශ්‍රී ලංකාවේ හොඳම මෝටර් රථ ධාවකයා සහ යතුරුපැදි ධාවකයා CEAT – SLARDAR  සම්මානයෙන් පිදුම් ලබනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=s1004092</link>
    <topic>ලක්ෂ 2කට අධික තෑගි පිරිනැමෙනපැල්මඩුල්ලේ පාපැදි සවාරිය 15දා</topic>
    <author>ෆවුස් මොහොමඩ්</author>
    <content>ශ්‍රී ලංකා පාපැදි සම්මේලනයේ අධීක්ෂණයෙන් රත්නපුර දිසා පාපැදි සංගමයේ මෙහෙයවීම මත පැල්මඩුල්ල ප්‍රාදේශීය ලේකම් කාර්යාලය සංවිධානය කරනු ලබන පිංවත්ත ජෙම්ස් පාපැදි සවාරිය අප්‍රේල් 15 දා පැවැත්වීමට නියමිතය.පැල්මඩුල්ලේ පිංවත්ත ජෙම්ස් ආයතනයේ අනුග්‍රහයෙන් පැවැත්වෙන මේ පාපැදි සවාරිය එදින පෙරවරු 8.00ට පැල්මඩුල්ල රජමහ විහාරය අසළින් ආරම්භ වී ඕපනායක, බලංගොඩ හරහා තිරිවානකැටිය, රත්නපුරය ඔස්සේකුරුවිට, ඇහැලියගොඩ හරහා අවිස්සාවේල්ලට පැමිණ නැවතත් එම මාර්ගයෙන්ම ධාවනය වී තරගය ආරම්භ වූ පැල්මඩුල්ල රජමහ විහාරය අසලින් අවසන් වනු ඇත.කිලෝමීටර් 170 ක දුර ප්‍රමාණයක් ආවරණය කෙරෙන මේ පාපැදි ස්වාරියේ පළමු සථානය දිනාගන්නා තරඟ කරුට පිංවත්ත මැණික් අභියෝග සූරතාව සමඟ මුදලින් රුපියල් පනස්දහසක් පිරිනැමේ.දෙවැනි ස්ථානයට රුපියල් 35,000ක්ද, තෙවැනි ස්ථානයට රුපියල් 20,000ක්ද සිවුවැනි ස්ථානයට රුපියල් 15,000ක්ද, පස්වැනි ස්ථානයට රුපියල් 10,000ක්ද පිරි නැමෙන අතර හයවැනි ස්ථානයේ සිට දහවැනි ස්ථානය දක්වා රුපියල් පන්දහස බැගින් පිරිනැමීමට ද සංවිධායක මඩුල්ල කටයුතු යොදා තිබේ.මීට අමතරව තරගය අවසන් කරන සියළුම තරගකරුවන්ට රුපියල් 1500 බැගින් පිරිනැමෙන බව සංවිධායක මඩුල්ල සදහන් කරයි.මේ තරගයට ඇතුලත් ස්ප්‍රින්ට් අදියර හය ජය ගන්නා තරගකරුවන්ට රුපියල් පන්දහස බැගින් පිරිනැමේ.දිස්ත්‍රික් ත්‍යාග 3 ක්ද මේ තරගයට ඇතුලත් වන අතර පළමු ස්ථානයට රුපියල් 15,000 ක්ද දෙවැනි ස්ථානයට රුපියල් 10,000ක්ද තෙවැනි ස්ථානයට රුපියල් 5,000ක්ද පිරි නැමීමට නියමිතය.තරගයට පෙර දින (14) සියළු තරගකරුවන්ට නවාතැන් සැපයෙන අතර එදින සවස 5.30ට තරග කරුවන් දැනුවත් කිරීමේ හමුවක් පැල්මඩුල්ල ප්‍රාදේශීය ලේකම් කාර්යාල භූමියේදී පැවැත්වේ.මේ තරගයට සහභාගි වන තරගකරුවන් 10 දිනට ප්‍රථම තම අයැදුම්පත් ප්‍රාදේශීය ලේකම් කාර්යාලය, පැල්මඩුල්ල ලිපිනයට යොමු කළ යුතු බව සංවිධායකයන් දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=s1004093</link>
    <topic>මලික්ගේ විවාහ අර්බුදය නිම වෙයි</topic>
    <author>හයිද්‍රාබාද් ඒ. එෆ්. පී.</author>
    <content>ඉන්දීය සුපිරි ටෙනිස් තරුව වන සාන්යා මිර්සාගේ සහ පකිස්තානු ක්‍රිකට් ක්‍රීඩක සොයිබ් මලික්ගේ විවාහ මංගලෝත්සවයට මං විවර කරමින් හයිද්‍රාබාද් නුවර අයේෂා සිද්දීකි නමැති තරුණිය හා සොයිබ් මලික් අතර ඇතිවූ විවාහයේ අර්බුදය නිමාවට පත්වී තිබේ.“දික්කසාද ලිපිවලට දෙදෙනාම අස්සන් කර හමාරයි” අයේෂා ගේ මව වන ෆරීසා සිද්දීක් හයිඩ්‍රාබාද් නුවර පැවැති මාධ්‍ය හමුවකදී ප්‍රකාශ කළාය.තත්ත්වය එසේ වුව ද අයේෂා සමඟ ඇතිවූ විවාහයේ කතාව තවමත් මලික් විසින් ප්‍රතික්ෂේප කරනු ලබයි. දින ගණනාවක උණුසුම් වාතාවරණය නිමාවට පත් කරමින් එකම නගරයේ වෙසෙන අයේෂා හා මිර්සාගේ වැඩිහිටියන් මේ දික්කසාද ලියවිලි සූදානම් කරනු ලැබූහ.“මගේ දියණිය කිසිම වන්දියක් නොලබාම දික්කසාද වීමට කැමැත්ත පළ කළා. අවසානයේදී මලික් ඇයට දික්කසාදය ලබා දීම පිළිබඳව මම සතුටට පත්වෙනවා” අයේෂා ගේ මව වැඩිදුරටත් පැවසුවාය. එය එසේ වුව ද ඉස්ලාම් දික්කසාද ගිවිසුම අනුව රුපියල් 15,000 ක මුදලක් අයේෂාට ගෙවීමට මලික්ට සිදු විය.මේ අනුව මලික් - මිර්සා විවාහමංගලෝත්සවය කිසිදු බාධාවකින් තොරව 15 දා පැවැත්වීමට නියමිත අතර, විවාහයෙන් පසුව ඔවුහු එක්සත් අරාබි එමීර් රාජ්‍යයේ ඩුබායි නුවර පදිංචියට යාමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=s1004094</link>
    <topic>මැතිව්ස්ගෙන් වේගවත්පිති හරඹයක්</topic>
    <author/>
    <content>ප්‍රවේගකාරී පිති හරඹයක නිරත වූ කල්කටා නයිට් රයිඩර්ස් පිලේ ඇන්ජලෝ මැතිව්ස් දිල්ලි පිලට එරෙහිව පන්දු 28 කදී හතරේ පහර 3ක් සහ හයේ පහර 2 ක් සමඟ නොදැවී ලකුණු 44 ක් රැස්කොට ලකුණු 14 ක ජයක් තම කණ්ඩායමට අත්කර දීමට සිය දායකත්වය ලබා දුන්නේය.සෞරව් ගංගුලි ලකුණු 56 කින් ද, ක්‍රිස්ගේල් ලකුණු 40 කින් ද කල්කටා ඉනිම ශක්තිමත් කළහ, කඩුලු 3 ක් දැවී ලකුණු 181 ක් වාර්තා වූ කල්කටා ඉනිමට පිළිතුරු වශයෙන් දිල්ලි පිලට ලබාගත හැකිවූයේ කඩුලු 8 කට ලකුණු 167 ක් පමණි. විරේන්ද්‍ර ෂෙවාග් ලකුණු 64 ක් රැස් කළ අතර, ගෞතම් ගම්භීර් රැස් කළ ලකුණු සංඛ්‍යාව 47 කි. පන්දු යැවීමේදී අජන්තා මෙන්ඩිස් සහ අශෝක් දින්දා කඩුලු 2 බැගින් දවා ගන්න.මේ අතර රාධි ෂූර් නුවර පැවැති රාජස්තාන් සහ පන්ජාබ් පිල අතර තරගයෙන් කඩුලු 9 ක පහසු ජයක් හිමි කර ගැනීමට රාජස්තාන් පිල සමත් වූවේය.පළමුව පන්දුවට පහර දුන් පන්ජාබ් පිල කඩුලු 6 කට ලකුණු 153 ක් වාර්තා කළ අතර, මහේල ජයවර්ධන ලකුණු 44 ක් ද, යුවරාජ් සිං ලකුණු 28 ක් ද, ඉර්ෆාන් පතන් නොදැවී ලකුණු 24 ක් ද රැස් කළහ. නායක කුමාර සංගක්කාරට ලබාගත හැකි වූයේ ලකුණු 7 ක් පමණි.සිද්ධාර්ත් ත්‍රිවේදී සහ ආදිත්‍ය ඩූල් කඩුලු 2 බැගින් බිඳ දැමූහ. රාජස්තාන් පිල ඕවර 15 කදී නියමිත ඉලක්කය සපුරා ගත්තේ එක් කඩුල්ලක් පමණක් බිඳ ගනිමින්ය. විශිෂ්ට පිතිහරඹයක නියැලුණු මයිකල් ලම්බ් පන්දු 43 කදී හතරේ පහර 16 ක් සහ හයේ පහර 2 ක් සමග ලකුණු 83 ක් රැස් කළේය. නාමන් ඕජා නොදැවී ලකුණු 44 ක් ලබා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=s1004095</link>
    <topic>හිටපු ටෙනිස් සූරී මාර්ටිනාට පිළිකාවක්</topic>
    <author>වොෂිංටනය (ඒ.එෆ්.පී)</author>
    <content>හිටපු ටෙනිස් සූරියක වන මාර්ටිනා නව්රතිලෝවාට පියයුරු පිළිකාව වැළඳී ඇතැයි පසුගියදා හෙළිදරව් විය.විම්බල්ඩන් සූරතා 9 ක් ඇතුළුව ග්‍රෑන්ඩ් ස්ලැම් සූරතා 18 ක් දිනාගත් 53 හැවිරිදි නව්රතිලෝවාගේ මේ රෝගී තත්ත්වය වෛද්‍යවරුන් විසින් සොයා ගැනීමෙන් අනතුරුව ඇය දැඩිලෙස හඬා වැටුණු බව වාර්තා වේ.කෙසේ වුවද ඇයගේ වම් පියයුරුවට වැළඳී ඇති මේ පිළිකාව පැතිරී යාමට පළමුව අනාවරණය කර ගැනීමට හැකිවීම නිසා වෛද්‍යවරුන් සතුටට පත්ව සිටින අතර ඉක්මනින් ඇය සුව කිරීමට හැකිවෙතැයි විශ්වාසය පළ කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=s1004096</link>
    <topic>ත්‍රෝබෝල් පිරිමි සූරතාව ‘ඕල් ග්‍රීන්’ කණ්ඩායමට</topic>
    <author>සීදුව සමූහ නිශ්ශංක පියරත්න</author>
    <content>සමස්ත ලංකා අන්තර් ක්‍රීඩා සමාජ කණිෂ්ඨ ‘ත්‍රෝබෝල්’ තරග මාලාවේ පිරිමි සූරතාව කොළඹ ‘ඕල් ග්‍රීන්’ ක්‍රීඩා සමාජය දිනාගත් අතර කාන්තා සූරතාව ගාල්ල දිස්ත්‍රික් කණ්ඩායම දිනා ගත්තේය. පිරිමි අනුසූරතාව හිමිකර ගත්තේ ගාල්ල දිස්ත්‍රික් කණ්ඩායමයි.කාන්තා අනු සූරතාව කෑගල්ල දිස්ත්‍රික් කණ්ඩායම හිමි කර ගත්තේය. ශ්‍රී ලංකා ත්‍රෝබෝල් සම්මේලනයේ මෙහෙයවීමෙන් කටුනායක නිදහස් වෙළෙඳ කලාපීය ක්‍රීඩාංගණයේ දී පැවැති මේ තරග මාලාවේදී ආසියාතික තරග මාලාව සඳහා (වයස අවුරුදු 18, 22) ක්‍රීඩක ක්‍රීඩිකාවන් තෝරා ගැනීම ද සිදු කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=s1004097</link>
    <topic>රක්වාන පාපැදිතරගය 19දා</topic>
    <author>රත්නපුර දිසා විශේෂ එස්. ඒ. එල්. නිරෝෂණ</author>
    <content>රක්වානේ පවත්වන කිලෝමීටර් 138 ක් දුර ස්ටෑන්ඩර්ඩ් පාපැදි ධාවන තරගයට අයදුම් පත්‍ර කැඳවා තිබේ.සමස්ත ලංකා පාපැදි සංගමය විසින් මේ පාපැදි ධාවන තරගය මෙහෙයවයි. මෙය විවෘත පාපැදි තරගයකි. ප්‍රථම ස්ථානයට රුපියල් තිස්දහසක්ද, දෙවැනි ස්ථානයට රුපියල් විසිපන්දහසක්ද, තෙවැනි ස්ථානයට රුපියල් විසිදහසක් ද ත්‍යාග පිරිනැමේ. දහවන ස්ථානය දක්වා මුදල් ත්‍යාග පිරිනැමේ.රක්වානේ සිට රත්නපුර නව නගරය වෙත ගොස් ආපසු රක්වානට පැමිණීමෙන් තරගය නිමාවට පත්වේ. සී.අයි.සී. සමාගම තරගය සඳහා අනුග්‍රහය දක්වයි.තරගය අප්‍රේල් 19 වනදා පැවැත්වේ. අප්‍රේල් 15 වනදාට පෙර අයදුම්පත් “ලේකම්, රන්මිණි ක්‍රීඩා සමාජය, අංක 13, නව වෙළඳ සංකීර්ණය, රක්වාන” යන ලිපිනයට යොමු කරන ලෙස පාපැදි ධාවකයින්ගෙන් ඉල්ලීමක් කෙරේ. ඒ සඳහා වැඩි විස්තර 0729278616 දුරකථනයෙන් සරත් රුහුණගේ මහතාගෙන් විමසිය හැකි බවද සංවිධායකයෝ දන්වා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=f1004091</link>
    <topic>සුබ අනාගතයකට යනවා නම්ව්‍යවස්ථාව වෙනස් වෙන්න ඕනෑ</topic>
    <author>සටහන මලික් චමින්ද ධර්මවර්ධන ජායාරූප විමල් කරුණාතිලක</author>
    <content>අප ව්‍යවස්ථා සංශෝධනයකට යා යුත්තේ ඇයිද යන්න පිළිබඳ කොළඹ විශ්වවිද්‍යාලයේ ජේ්‍යෂ්ඨ කථිකාචාර්ය ධම්ම දිසානායක මහතා සමඟ කෙරුණු සාකච්ඡාවකි මේ.අප රටෙහි ව්‍යවස්ථා සංශෝධනයක් අවශ්‍යව ඇති බව පසුගිය සමයේ අසන්නට ලැබිණි. ඊයේ (8) පැවැති මහමැතිවරණයේ දී එක්සත් ජනතා නිදහස් සන්ධානයේ ද ප්‍රධාන සටන් පාඨයක් වී තිබුණේ ව්‍යවස්ථා සංශෝධනයක් පිළිබඳවය. ඒ සඳහා සන්ධානය බලය ඉල්ලා සිටියහ. ප්‍රතිඵලය නිකුත්වීමෙන් අනතුරුව අදාළ ව්‍යවස්ථා සංශෝධනය සිදුවනවාද නැද්ද යන්න අපට ඉදිරියේ දී බලාගත හැකිවනු ඇත. අප ව්‍යවස්ථා වෙනසකට යා යුත්තේ ඇයි ද යන්න මෙහි දී සලකා බැලීම වටී.මෙරට මේ වන විට ක්‍රියාත්මක කෙරෙන ආණ්ඩුක්‍රම ව්‍යවස්ථාව 1978 දී සම්මත වූවකි. එය 1977 දී 5/6 ක ජනවරමක් ලබා මෙරට බලයට පැමිණි ජේ. ආර්. ජයවර්ධන මහතාගේ නායකත්වයෙන් යුතු එක්සත් ජාතික පක්ෂයේ සිතැගි මත ඉදිරිපත් වූවකි. ජේ. ආර්. ජයවර්ධන මහතා සැලකූ කළ ඔහු ලංකාවේ ස්ථාවර දේශපාලනයක් සහ ස්ථාවර ආර්ථිකයක් වෙනුවෙන් පෙනී සිටිය කෙනෙකි. ඔහු පෙනී සිටි ආර්ථික හා දේශපාලන දර්ශනය පිළිබඳ විරෝධතා තිබෙන්නට පුළුවන.නමුත් ඔහුගේ ප්‍රධානතම අරමුණ වූයේ, මෙරට ස්ථාවර ආර්ථික හා දේශපාලන තත්ත්වයක් ඇති කිරීමය. මෙහි දී 1950 දශකයේ සිට ම රටේ ආණ්ඩුක්‍රමය කෙබඳු විය යුතු ද යන්න පිළිබඳ ඔහුට දැක්මක් තිබිණි. එමෙන් ම රටේ ආර්ථිකය කෙසේ විය යුතු දැයි දැක්මක් තිබිණි. ඔහු පෞද්ගලික දේපොළවලට මුල්තැන ලබා දෙන ආර්ථිකයක් වෙනුවෙන් පෙනී සිටියේ ය. ඒ ආර්ථිකය වෙනුවෙන් වැඩ කිරීමේ දී නිර්භයව තීන්දු, තීරණ ගැනීම සඳහා ආණ්ඩුවක් අවශ්‍ය විය. මේ ද්විත්ව අරමුණු වෙනුවෙන් ජයවර්ධන මහතා 50 දශකයේ සිට ම පෙනී සිටියේ ය.උදාහරණයක් ලෙස 1953 හර්තාලය අපට ගත හැකිය. හර්තාලය ඇති වනුයේ ලෝක බැංකුවේ නියෝග මෙරට ක්‍රියාත්මක කිරීමට ගොසිනි. එහි දී යටකී අරමුණු වෙනුවෙන් ජයවර්ධන මහතා පෙනී සිටියේ ය. එහෙත් මේ අරමුණට විරුද්ධව සමාජයේ නොයෙකුත් උද්ඝෝෂණ, විරෝධතා මතුවී ය. එය ක්‍රියාත්මක කළ නොහැකි විය. මේ නිසා එකල සිට ම වාගේ ශක්තිමත් දේශපාලන ක්‍රමයක් නිර්මාණය කර ගැනීම ඔහු අවධාරණය කළේ ය. එහි දී ඔහුට තිබූ ප්‍රධානතම යෝජනාව වූයේ විධායක ජනාධිපති ක්‍රමයක් අවශ්‍ය බවය.ව්‍යවස්ථා සම්පාදනය1960 දශකයේ පැවැති දේශපාලන රැස්වීම් වල දී ද ඔහු මෙය අවධාරණය කළේ ය. 1972 දී ආණ්ඩුක්‍රම ව්‍යවස්ථා සංශෝධන මණ්ඩලය ඉදිරියට ගොස් ද ඔහු මේ යෝජනාව ගෙන ආවේ ය. කෙසේ වුව ඔහුට ඍජුවම මේ සඳහා බලයක් ලැබෙනුයේ 1977 දීය. ඒ අනුව 1978 දී ඔහු තමන්ගේ අරමුණුවලට ගැළැපෙන ආණ්ඩුවක්, ව්‍යවස්ථාවක් නිර්මාණය කර ගත්තේ්ය. මෙකල ජයවර්ධන මහතා කියූ දෙයක් තිබිණි. එනම් නිතර කඩා වැටෙන ආණ්ඩු රටක පවතින විට, රටේ ආර්ථිකය අස්ථාවර වන බවය. ඔහු දුටු ඒ ආර්ථික ස්ථාවරභාවය ඇති කිරීමට නම් දේශපාලනය ස්ථාවර විය යුතු විය. එසේ ම විධායක ජනාධිපති ක්‍රමයක් පවතින විට නිතරම ආණ්ඩු බිඳ නොවැටෙනු ඇත.මේ අරමුණු මත ඔහු ව්‍යවස්ථාව සම්පාදනය කළ හා සම්මත කළ ආකාරය නිවැරදි නොවන වා සේම ප්‍රජාතන්ත්‍රවාදී ද නොවිණි. සාමාන්‍යයෙන් ව්‍යවස්ථාවක් සම්පාදනය කරන විට ව්‍යවස්ථා සම්පාදක මණ්ඩලයක් තිබිය යුතුය. එවැනි මණ්ඩලයක් මෙහි දී කැඳවනු ලැබුයේ නැත. එමෙන් මේ නව ව්‍යවස්ථාව සම්මත කරගත්තේ 1972 ආණ්ඩුක්‍රම ව්‍යවස්ථාවේ හදිසි නීති රෙගුලාසි සම්බන්ධ වගන්තියක් යටතේ ය. ආණ්ඩුක්‍රම ව්‍යවස්ථාව හදිසි පනතක් නොවේ.මේ ව්‍යවස්ථාව සම්පාදනය කිරීමේ දී ව්‍යවස්ථාව කෙටුම්පත් කළ පිරිස ප්‍රංශ ආණ්ඩුක්‍රම ව්‍යවස්ථාව සහ අමරිකානු ආණ්ඩුක්‍රම ව්‍යවස්ථාව උපයෝගී කර ගත්තේය. එහි මෙවැනි මිශ්‍රණයක් ද තිබිණි. මෙමඟින් මෙවැනි තර්කයක් ද පැමිණේ. එනම් ස්වදේශික ව්‍යවස්ථාවක් නොවන බව හා එම නිසා අප රටට නොගැළැපෙන බවයි. නමුදු එසේ ගත්විට ද එයට පෙර තිබූ කිසිදු ව්‍යවස්ථාවක් ස්වදේශික ව්‍යවස්ථා නොවන බව කිව යුතුය. ව්‍යවස්ථාවක් ගැළැපෙනුයේ එය ස්වදේශික ද නැද්ද යන කරුණු මත නොවේ.78 ව්‍යවස්ථාවද වෙනත් රටක ආකෘතියක් ගත් නිසා නොගැළපුණේය යන්නට වඩා ඒ ව්‍යවස්ථාව තුළ නිර්මාණය වූ පාර්ලිමේන්තුවට වග නොකියන බලවත් විධායකය නිසා නොගැළැපුණේ ය යන්න වඩාත් සාධාරණය. ඊට හේතුවනම් නිදහසින් පසුව මෙරට එවැනි බලවත් විධායකයක් සහිතව පාලනය වූ රටක් නොවීමය. 1977 මහා මැතිවරණයෙන් ලද 5/6 ක විශාල බලයත්, ව්‍යවස්ථාවෙන් නිර්මාණය වූ මහා බලය ද සියල්ලම ඒකාබද්ධ වූ විට සමාජය තුළ සුවිශාල මර්දනයක් ඇතිවෙන්නට විය. 1978 දී සේවක ධවල පත්‍රිකාවක් ගෙන ආවේ ය.1980 දී ජූලි වැඩවර්ජනයේ දී 80,000ක් සේවකයන් රැකියාවලින් එළියට ඇද දැම්මේ ය. එලෙසම 1982 ජනමත විචාරණය, 1983 දී සිරිමා බණ්ඩාරනායක මහත්මියගේ සහ ඉයන් වික්‍රමනායක මහතාගේ ප්‍රජා අයිතිය අහෝසිකිරීම සිදුවිය. මේ සිදුවීම් සමඟම සමාජය දුටුවේ මකරෙක් ලංකාව ගිලගනිමින් සිටින බවය. පොදුවේ ජයවර්ධන ජනාධිපතිවරයා දැඩි තීරණ ගත් නායකයෙකි. ඔහුගේ අමාත්‍ය මණ්ඩලය ද එලෙසින් ම සකසා ගෙන තිබිණි. එයටම ගැළපීමට සකසා ගත් ආණ්ඩුක්‍රම ව්‍යවස්ථාවක් තිබිණි. එමනිසා 78 ආණ්ඩුක්‍රම ව්‍යවස්ථාව රටට ගැළැපෙනවාට වඩා සමාජයට පීඩාකාරී දෙයක් ලෙස ජනතාවට දැනෙන්නට විය.මෙකලම මාදුළුවාවේ සෝභිත හිමියන්ට මහාචාර්ය එදිරිවීර සරච්චන්ද්‍රයන්ට පහරදුනි. ගැටඹේ විහාරස්ථානයට කටු කම්බි ගැසුවේ ද මෙකලය. මෙවැනි දේ සිදුවීමත් සමඟම මේ බලය සමාජයට දරාගත නොහැකි බව මත පහළ විය. අනෙක් අතට මහා බලයක් ඇතිවීමට උපකාරයක් ලෙස ජනාධිපතිවරයා ද නීතිය හමුවට ගෙනයාමේ හැකියාවක් නිර්මාණය කෙරී තිබුණේ ද නැත.මේ ඇතුළේ සදාචාරාත්මක සහ ප්‍රජාතාන්ත්‍රික වශයෙන් නොගැළපීම් ගණනාවක් තිබිණි. අනෙක් පැත්තෙන් ගත්විට ව්‍යවස්ථාවේ සමහර වගන්තීන් හි පරස්පරතා මතුවන්නට විය. මේ ව්‍යවස්ථාව පිළිබඳ හොඳම විග්‍රහය කළේ, ආචාර්ය එන්. එම්. පෙරේරා මහතාය. ඔහු මේ ව්‍යවස්ථාව තුළ ඒකාධිපතියෙක් නිර්මාණය වීමට ඉඩ තිබෙන බව එදා ප්‍රකාශ කළේය. මෙලෙස නෛතික නොගැළපීම් ද තිබිණි.මෙලෙස බැලූවිට 1978 ව්‍යවස්ථාවේ ප්‍රයෝගික නොගැළපීම්, නෛතික නොගැළපීම් සදාචාරාත්මක නොගැළපීම් දක්නට ලැබිණි. එය සමාජයට හානිකර බව ද ආණ්ඩුක්‍රම ව්‍යවස්ථාවේ බිහිවීමට සමගාමී මතයක් ද පළවිය. ඒ නොගැළපීම මා පෙරකී පරදි වෙනත් රටවලින් ලබාගත් ආකෘති නිසා නොවේ. අපේ රටේ සමාජ දේශපාලන ජීවිතයට කරදරයක් වූ නිසාය.සටකපට පාලකයකුට මේ ව්‍යවස්ථාව අසු වුවහොත් සමාජයට සිදුවිය හැකි හානිය ඉතාම ඉහළ බව ආචාර්ය එන්. එම්. පෙරේරා මහතා තවත් වරෙක ප්‍රකාශ කළේය. අප 1978 සිට ම මේ සටකපට පාලනය අත්දුටුවේ ය. එහෙත් අද වන විට සමාජයේ විධායක ජනාධිපතික්‍රමය හොඳයි යැයි සිතන පිරිසක් ද බිහි වී සිටී. ඒ එල්. ටී. ටී. ඊ. ත්‍රස්තවාදය අවසන් කිරීම සඳහා නිවැරදි තීන්දු ගැනීමට තිබූ හැකියාව නිසාය. මේ අනුව කණ්ඩායම් දෙකක් නිර්මාණය වී තිබේ.කලක් මේ ව්‍යවස්ථාවට විරෝධය ප්‍රකාශ කළ පිරිසක් ම අද මේ ව්‍යවස්ථාවට එකඟ වී සිටී. නමුත් මේ පිළිබඳව දූරදර්ශීව බලන අය මෙයට විරුද්ධය. ඒ මක් නිසා ද යත් මහින්ද රාජපක්ෂ වැනි නායකයකු හැමදාම මේ රටේ බලයේ නොසිටින නිසා ය. ඔහුගෙන් පසුව වෙනත් අයකු කෙසේ පාලනය කරාවිද යන්න ගැටලු සහගතය. මම ද පෞද්ගලිකව විශ්වාස කරනුයේ මේ ක්‍රමය අදට වුව නොගැළැපෙන බවය. එය වහාම වෙනස් කළ යුත්තකි.මේ වනවිට ආණ්ඩුව වැදගත් ඉගි කිහිපයක් දක්වා තිබේ.1. ආර්ථික සංවර්ධනයක් කරා යා යුතුය. 2. විනය ගරුක සමාජයක් ඇති කළ යුතුය 3. සාමය තහවුරු කිරීම කළ යුතුය 4. ප්‍රජාතන්ත්‍රවාදය තහවුරු කිරීම කළ යුතුය.මේ කරුණු සලකා බැලූවිට මෙයට විධායක ජනාධිපතික්‍රමයෙන් ලබාගත හැකි උදව් තිබේ. නමුදු එය තීරණය වනුයේ පුද්ගල සාධකය මතය. අද දවසේ මහින්ද රාජපක්ෂ ජනාධිපතිවරයාගේ හොඳ නරක මත එය තීරණය වනවා මිසක් ව්‍යවස්ථාවේ හොඳ නරක මත තීරණය වන්නක් නොවේ. ඒ නිසා අප අපේ රටේ අනාගතය ගැන සැලකිලිමත් වෙනවානම් ආණ්ඩුක්‍රම ව්‍යවස්ථාව සංශෝධනය විය යුතුය. ඒ දේශපාලනඥයා සහ මහජනයා අතර සම්බන්ධය මීට වඩා ප්‍රජාතන්ත්‍රිය කරන ආකෘතියක් යටතේ ය. මැතිවරණයෙන් පසුව ජනතාව සහ දේශපාලඥයා අතර ස්වභාවයෙන් ම දුරස්ථභාවයක් ඇතිවේ. අපි එය නැතිකිරීම සඳහා නීති රීති ගෙන ආ යුතුය. එහෙම නැතිනම් ස්වාමියා සහ වහලා අතර පවතින සබඳතාවයට වඩා සබඳතාවයක් දේශපාලඥයා සහ මහජනයා අතර ඇති නොවනු ඇත. මේ බිහිසුණු සබඳතාවය බිද දැමීම සඳහා ආණ්ඩුක්‍රම ව්‍යවස්ථාව සංශෝධනය විය යුතුව පවතී. ඒ කරුණු කිහිපයකිනි.1. විධායක ජනාධිපතික්‍රමය 2. මැතිවරණ ක්‍රමය 3. පාර්ලිමේන්තුව 4. රාජ්‍ය අංශයේ සහ පෞද්ගලික අංශයේ පවතින දුරස්ථභාවය තුරන් කිරීමමෙහි දී පාර්ලිමේන්තුව වෙනස් කළ යුතුයි යන්නෙන් පැරණි පාර්ලිමේන්තුවකට යා යුතුයැයි අදහස් නොකෙරේ. මීට වඩා ජනතා සහභාගීත්වය සහිත පාර්ලිමේන්තුවක් ඇතිවිය යුතුයි. තවත් ආකාරයකින් මෙය ප්‍රකාශ කරනවා නම් ඍජු දේශපාලන උපක්‍රම ක්‍රියාත්මකවන පාර්ලිමේන්තුවක් අපට අවශ්‍යය. උදාහරණයක් ලෙස ජනතාවටත් පණතක් පාර්ලිමේන්තුවට යැවිය හැකි ආකාරයෙන් සකස් විය යුතුයි. දැනට ස්විස්ටර්ලන්තයේ එම ක්‍රමය ක්‍රියාත්මක වේ. ඒ සමගම යම් දේශපාලනඥයකු ප්‍රජාතන්ත්‍රවාදයට විරුද්ධව කටයුතු කරනවා නම් ඔහු නැවත ආපසු කැඳවීමේ බලය ජනතාවට ලබාදිය යුතුය. මේ සඳහා නැවත මැතිවරණයක් පැවැත්වීමට අවශ්‍ය නොවේ.ඒ සමඟම පාර්ලිමේන්තුවේ වැදගත් කාරණයන්හිදී ජනතාවගේ අදහස් විමසීම සඳහා වියදම් රහිත ක්‍රමයක් ඇති කළ යුතුයි.තවත් වැදගත් කරුණක් නම් මෙරට රාජ්‍ය අංශයේ සහ පෞද්ගලික අංශයේ පවත්නා දුරස්ථභාවය අඩු කිරීමය. අද මෙරට පෞද්ගලික අංශය ක්‍රියාත්මක වනුයේ ජාතික වගකීම් රහිත ලෙසටය. ඔවුන් ප්‍රකාශ කරනුයේ ජාතික වගකීම් පවතිනුයේ රාජ්‍ය අංශයට බවය. නමුත් එය එසේ නොවේ. කොරියාව සහ සිංගප්පුරුව දියුණු වූයේ පෞද්ගලික අංශය සහ රාජ්‍ය අංශය යන අංශ දෙකම ජාතික වගකීමකින් කටයුතු කිරීම නිසාය. මේ නිසා පෞද්ගලික අංශය සහ රාජ්‍ය අංශය අතර ජාතික රාජ්‍යයට වුවමනා කරන ආකාරයේ නීති කෙටුම්පත් ගෙන ආයුතුය.ඒ සමඟම අපේ රටේ ආයතනවල පවත්නා වංචා, දූෂණ වැලැක්වීම සඳහා තදබල නීති ගෙන ඒමට අවශ්‍යයි.ජාතික වගකීමක්අනෙක් ප්‍රධාන කරුණ වනුයේ මේ රට කාලයක් වසා සිටි බෙදුම්වාදයයි. රට බෙදීම නැතිනම් රටේ ඒකීය භාවයට, පරමාධිපත්‍යයට හානිකරවන ආකාරයේ් ක්‍රියාමාර්ගවලට එරෙහි ව කටයුතු කිරීමට ව්‍යවස්ථාව ප්‍රතිසංශෝධනය කළ යුතුව පවතී. එමනිසා ව්‍යවස්ථා සංශෝධනයක දී ජනාධිපතික්‍රමය පිළිබඳ පමණක් ම සලකා බලා කටයුතු කිරීමට වඩා මා යට කී කරුණු කිහිපය කෙරේ ද ප්‍රධාන වශයෙන් අවධානය යොමු කළ යුතුව පවතී.මැතිවරණ ක්‍රමය සංශෝධනය කිරීමේ දී මීට වඩා පුළුල් ක්‍රමයකට යා යුතුය. එහි දී ඍජු ප්‍රජාතන්ත්‍රවාදී උපක්‍රම භාවිතයට ගැනීම සහ නිශ්චිත කණ්ඩායමකට සහ නිශ්චිත ප්‍රදේශයකට නියෝජිතයෙක් ලැබෙන ආකාරයෙන් අපි මැතිවරණ ක්‍රමය සංශෝධනය කළ යුතුයි.මෙහි දී යම් ගැටලුවක් ඇතිවිය. එනම් යම් ප්‍රදේශයකට මන්ත්‍රී කෙනෙකු ලබාදුන් විට අනෙක් කණ්ඩායම්වලට මන්ත්‍රීවරයෙකු නොලැබී යයි. මේ නිසා බහු ආසන ක්‍රමය වැනි තත්ත්වයක් සුදුසු වනු ඇත. මේ අනුව නිශ්චිත ප්‍රදේශයකට මෙන් ම කණ්ඩායමකට වගකියන නියෝජිතයෙක් ලැබෙනු ඇත. ඒ සමඟම මැතිවරණ නීතිරීති නිසි ලෙස ක්‍රියාත්මක කිරීමට ව්‍යුහයක් සකස් කළ යුතුයි.මේ අනුව සලකා බලන විට සියලුම පක්ෂවලට වගකීමක් තිබේ. විපක්ෂය ද විරුද්ධ පක්ෂයක් ම නොවී කටයුතු කළ යුතුය. එවිට කිසිම පක්ෂයකට 2/3 ක බලයක් අවශ්‍ය නොවී වුවද ව්‍යවස්ථා සංශෝධනයකට යා හැකි වනු ඇත. ඒ ජාතික වගකීමක් ලෙස සලකාය. විශේෂයෙන් ම මෙරට විපක්ෂය පසුගිය කාලවකවානුවේ විවිධ ප්‍රකාශ කළේය. ප්‍රජාතන්ත්‍රවාදය, තහවුරු කිරීම යහපාලනයක් ඇති කිරීම පිළිබඳ කීවේ ය.යම් හෙයකින් ආණ්ඩුව අපේක්ෂිත 2/3 බලය ව්‍යවස්ථා සංශෝධනයට නොලැබුනහොත් වඩාත් ප්‍රජාතන්ත්‍රීය ව්‍යුහයකට සහය දෙන පක්ෂයක් ලෙස මෙරට විපක්ෂය ආණ්ඩුක්‍රම ව්‍යවස්ථා සංශෝධනයට ඉඩ දිය යුතු බව මගේ හැඟීමයි. එසේ නොවුණහොත් වඩාත් ප්‍රජාතන්ත්‍රවාදී සම්මුතියකින් විපක්ෂයේ සහය ලබා ගැනීමට සිදුවනු ඇත. එය විය යුතු තත්ත්වයකි. ඒ අන්කිසිවක් නිසා නොව මේ ව්‍යවස්ථාව වෙනස්කර පුරවැසියනට වඩා යෝග්‍ය රටක් බිහිකිරීමට ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=f1004092</link>
    <topic/>
    <author>මනෝලි සුබසිංහ</author>
    <content>ශාස්ත්‍රපති සුදත් සමරසිංහ වනාහි මෙරට සංගීත ක්‍ෂේත්‍රය තුළ වාදනය මෙන් ම ගායනයෙහි ලද කෞෂල්‍ය විද්‍යා පාන ප්‍රවීණ සංගීතඥයෙකි. ශාස්ත්‍රීය සංගීතයෙහිලා වඩාත් කැපී පෙනෙන ශාස්ත්‍රපති සුදත් සමරසිංහ ජාතික අධ්‍යාපන ආයතනයේ සෞන්දර්යය අධ්‍යක්ෂවරයා මෙන් ම සංස්කෘතික හා ජාතික උරුමයන් පිළිබඳ අමාත්‍යංශයේ ශ්‍රී ලංකා කලා මණ්ඩලයේ සංගීත අනුමණ්ඩලයේ සභාපති ද වෙයි. ස්වාධීන රූපවාහිනියේ සහ ජාතික නාලිකාවේ සංගීත වැඩසටහන්හි සංගීත ගුරුවරයකු ලෙස ද සුදත් සමරසිංහයන් මෙරට රූපවාහිනි ප්‍රේක්ෂවන් අතර වඩාත් ප්‍රකට ය. මේ දිනවල රට වටා පැවැත්වෙන ‘ජාතික තොටිල්ල’ ප්‍රසංගයේ නිර්මාතෘ වන්නේ ද සුදත් ය.* සාමාන්‍යයෙන් සංගීත ක්‍ෂේත්‍රය තුළ ගුරුවරයකුගේ භූමිකාව සමඟ ජනතාවට සමීප වන ඔබ පහුගිය ජනපතිවරණ වේදිකාවේ දී කලාකරුවන් සමඟ රට වෙනුවෙන් හඬක් නැඟී අයුරු අපට මතකයි. ඒ ගැන මතක් කරමින් අපි කතාව පටන් ගනිමු.මම කිසිම කාලේක දේශපාලනික වශයෙන් කලාකරුවකු හෝ පුරවැසියකු විදියට මත ප්‍රකාශ කළ කෙනෙක් නෙමෙයි. ඒ ගැන මගෙන් බොහෝ දෙනෙක් විමසුවා. ඇත්තට ම ඒකට හේතු වුණේ ඒ යුගයේ රටේ තිබූ වාතාවරණයයි. මේ රටට කවුරුත් හිතූ නැති විදියට නිදහසක් අත් කරදුන් ජනාධිපතිතුමා හට නැවැත ජයග්‍රහණය ලබාදිය යුතුව තිබුණේ කිසිම අහිතක් නැතිව මල්වට්ටියක තියලා පූජා කරනවා වගේයි. එහෙම තත්ත්වයක් තිබිය දී හැම දෙයක් ම උඩුයටිකුරු කරමින් මේ රටේ ප්‍රවාහයක් ඇති වුණා. එවැනි අවස්ථාවක නිහඬව හිඳීම කලාකරුවකුට වඩා පුරවැසියකු විදියට අපට ගැළපෙන්නේ නැහැ කියලා මම විශ්වාස කළා.එනිසා මට හිතුණා අපේ දේශයේ භාරකරුවා වෙනුවෙන් කවුරු මොනවිදියේ විවේචන එල්ල කළත් ජනතාව ඉදිරියට යායුතු බව. එනිසා කිසිම පෞද්ගලික බලාපොරොත්තු නැතිව ජනාධිපතිතුමා වෙනුවෙන් හඬක් නඟන්නට කලාකරුවන් සමඟ අත්වැල් බැඳ ගන්නට මට දෙවරක් හිතන්න අවශ්‍ය වුණේ නැහැ. ඇත්තටම ඒ මොහොතේ අපි ඒ දේ නොකළා නම් ඒක අපි කර ගන්න ලොකු පවක්. පවුලක තාත්තා කෙනෙක් සියලු ඕනෑ එපාකම් ඉටු කරද්දී පෙරලා තාත්තාට කෘතගුණ දැක්වීම දරුවන්ගේ යුතුකමක්. මේ කාරණය නොදන්න අයට පැහැදිලි කර දෙන්නට කලාකරුවන් සමඟ මමත් වේදිකාවට ගොඩවුණා.* ප්‍රසංග වේදිකාවේ දී ඔබ දකින්නේ ඉතාම කලාතුරකින්. ඔබ වඩාත් කැමැත්තක් දක්වන්නේ ගායනයට වඩා වාදන පැත්තට නිසා ද එහෙම වෙන්නේ?ගායනය පැත්තෙන් කතා කළොත් බොහෝ දෙනෙක් මා ගැන දන්නේ ශාස්ත්‍රීය ගායකයකු හැටියටයි. අපේ අධ්‍යාපනික දැනුම පදනම් කොටගෙන අපි කල්පනා කරන්නේ මේ රටට සංගීතයට හොඳ දෙයක් කරන්නයි. අපි තවමත් උත්සහ කරන්නේ් රැළි ප්‍රවාහයන්ගෙන් ගීතය ආරක්ෂා කර ගෙන ගීතය සමඟ ඉදිරියට යමින් හොඳ වැඩපිළිවෙලක් සකස් කරන්නටයි.නමුත් මම ගුවන් විදුලියේ ‘ඒ’ ශ්‍රේණියේ සරල ගී ගායකයෙක්. එවගේම ශාස්ත්‍රීය අංශයේත් ‘ඒ’ ශ්‍රේණියේ ගායකයෙක්. රෑ එළිවන තුරු පැවැත්වෙන ප්‍රසංගවලට නම් මම යන්නේ නැහැ. ඒකට හේතුව සංයමයකින් යුත් සංගීතයට වඩා ඝෝෂාකාරී සංගීතමය පසුබිමක් එතැන තිබෙන නිසයි. නමුත් මම ගෘහස්ත ප්‍රසංගවලට සහභාගි වෙනවා. ඊට අමතරව මම සෞන්දර්යය විෂයය පිළිබඳ ජනතාවට දැනුම ලබා දෙන කථිකාචාර්යවරයෙක්.* අද අපේ රූපවාහිනි නාලිකා අතරේ ‘රියැලටි’ ෂෝ වැහිවහලා. මේ තත්ත්වය දිගින් දිගට ම පැවැතීම සංගීත ක්‍ෂේත්‍රයේ ඉදිරියට මොන විදියට බලපාවි ද?දක්‍ෂයන් තෝරා ගන්න ඕනේ. අවසානයේ ඒ අයට තෑගිබෝගදීමේ වරදකුත් නැහැ. නමුත් මේ ක්‍රමය සංගීත කලාවේ ඉදිරි ගමනට හේතුවක් වන්නේ නම් නැහැ. නවකයන්ගේ ගායන හැකියාව දියුණු කරන හොඳ වැඩපිළිවෙලක් තියෙන්න ඕනේ. විශේෂයෙන් ඒ සඳහා රූපවාහිනි වැඩසටහන් අවශ්‍යයයි. නමුත් අපි දැන් දකින ‘රියැලටි’ වැඩසටහන්වල අරමුණ අපට වටහා ගන්න බැහැ.ක්‍ෂේත්‍රයට එන්නත් කලින් තාන්න මාන්න තෑගි බෝග ගරු සැලකිලි දුන්නට පස්සේ මේ පිරිස ඉගෙන ගන්නේ නැතිව යනවා. උදා : හැටියට මෙහෙම හිතන්න. විශ්වවිද්‍යාලයට තේරී ගිය පළමු අවුරුද්දෙම ශිෂ්‍යයෙකු හොඳ රැකියාවකට සුදුසුවන්නේ නැහැ. ඉහළ රැකියාවක් ලබන්න නම් අධ්‍යයන වසර 3 හෝ 4 සම්පූර්ණ කළ යුතුයි. මේ ‘රියැලටි’ වැඩසටහන් ජයග්‍රහණය කළාට පස්සේ මේ අලුත් අයට කිසිම වැඩපිළිවෙලක් නැහැ. අපි මේ රටේ දැනුවත් කලාකරුවන් හැටියට කල්පනා කරන්නේ, වාණිජමය වශයෙන් විතරක් ම ප්‍රතිඵල අපේකෂා කරන මෙවැනි වැඩසටහන්වල ක්‍රම ශිල්පය අනිවාර්යයෙන් ම වෙනස් විය යුතු බවයි.* 60, 70 දශකයන්ට සාපේක්ෂව අද ගීත ක්‍ෂේත්‍රය තුළ ඔබ දකින වෙනස කෙබඳු ද?වර්තමාන ගීත කලාව ක්‍රියාත්මක වෙන්නේ ව්‍යාපාරයක් විදියට මිසක් ජාතික යුතුකමක් විදියට නෙමෙයි. මම MA කළේ මැලේසියාවේදී. ඒ රටේ ප්‍රාථමික අධ්‍යාපනයේ මුල් ම වගන්තිය දේශප්‍රේමියෙකු විය යුතු බවයි. නමුත් අපේ රටේ ඉන්නේ ජාතික ගීයටත් නටන පිරිසක්. නමුත් 70 දශකයේ මේ රටේ ක්‍රියාත්මක වුණේ දේශීය දේ හරහා සංවර්ධනය වන වැඩපිළිවෙලක්. ඒ යුගයේ බිහි වුණේ සංවර්ධන ක්‍රියාවලිය කුළුගැන්වෙන ගීත කලාවක්. පසුගිය යුද සමයේදී අපේ අභිමානය ගැයෙන ගීතවල දී ‘පොප්’ ගායනා ශෛලීය ආරෝපණය කළා. ඒ නිසා දැනට අවුරුදු 30, 40 කට පෙර බිහි වූ තරම් දේශාභිමානී ගීත මෑත කාලයේ බිහි වුටණ් නැහැ.ඒකට හේතුව රට ජාතිය ගැන හැඟීම්බර වෙනවාට වඩා බලන්නේ කීයක් හරි හම්බ කර ගන්නයි. ඒකනේ රටක් බේරා ගත්තු නායකයකුට විරුද්ධව ලක්ෂ 40ක් ඡන්දය දුන්නේ. බය නැතිව අඩිය ගහන්න පුළුවන් පොළොවක් නැතිව අපි අවුරුදු 30ක් දුක් වින්දා. දැන් ඒ දුක නැහැ. අපි බය නැතිව මේ පොළොවේ ජීවත් වෙනවා. මේක මහ ආශ්චර්යයක්. ඒ ආශ්චර්යයට ප්‍රධාන එක ප්‍රද්ගලයයි. ඔහු ගත්ත ඒ අභීත තීරණය නිසා තමයි අද මේ නිදහස ලැබී තිබෙන්නේ. අතිගරු මහින්ද රාජපක්ෂ ජනාධිපතිතුමාගේ රටට තිබෙන දැඩි ආදරය කිරලා මැනලා පෙන්වන්න බැහැ.* පසුගිය දිනවල ඔබ ජාත්‍යාලය පෙරදැරි කොටගෙන ප්‍රසංගයක් පැවැත්වූවා. ‘ජාතික තොටිල්ල’ නම් වූ මෙම ප්‍රසංගය පැවැත්වීමේ අරමුණ ගැන විස්තර කළොත්?ජනාධිපතිතුමාගේ බලාපොරොත්තුව අපේ රට ආසියාවේ ආශ්චර්යය බවට පත් කරන්නටයි. නමුත් එතැන දී මිනිසුන්ගේ හදවත සහ මොලය වැඩ කළ යුතු වෙනවා. මිනිස්සු ආදරයෙන් වැඩ කරන්නේ එහෙම වුණොත් විතරයි. ජනාධිපතිතුමාගේ ඒ ප්‍රාර්ථනය ඉතා ඉක්මනින් සැබෑ වෙන්නට නම් ජාතියක් හැටියට අපි ක්‍රියාශීලි විය යුතුයි. මේ අදහස මිනිස්සුන්ගේ හදවතට ගෙන යෑමේ විශාල වැඩ කොටසක් කලාකරුවාට කළ හැකියි.ජනාධිපතිතුමාගේ ඒ සංකල්පය තහවුරු කිරීමේ එක වැඩපිළිවෙලක් විදියට තමා මේ ‘ජාතික තොටිල්ල’ ප්‍රසංගය රට වටා ගෙන යන්න මම තීරණය කළේ. නමුත් මේ කටයුත්තට අනුග්‍රහකත්වය දක්වන්න කෙනෙක් ඉදිරිපත් නොවීම නිසා ගැටළු ඇති වී තිබෙනවා. මෙහි සංයුක්ත තැටිය නිෂ්පාදනය කරන්නට උදව් කළේ බදගිරියේ සෝමවංශ හාමුදුරුවෝ යි. අවුරුදු තුනකට කලින් මේ CD එක කළේ. නමුත් අදටත් CD 1000 ක් විකුණා ගන්න බැරි වුණා. හොඳ දෙයක් කරන කොට අත දෙන්න කවුරුත් ඉදිරිපත් නොවීම කණගාටුදායක තත්ත්වයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>09</day>
    </date>
    <link>http://www.dinamina.lk/2010/04/09/_art.asp?fn=f1004093</link>
    <topic/>
    <author>මනෝලි</author>
    <content>භානුක මනෝරත්න කලාවට හිතැති ඔබට නම් සුපුරුදු නමක් නොවන බව මට විශ්වාසයි. මෙරට කලා ලොවේ චිත්‍රපට වේදිකා හා ටෙලිනාට්‍ය ත්‍රිවිධ අංශයේම රංගනයෙන් මෙන්ම ගායනයෙන් එක සේ කුසලතා ප්‍රකට ප්‍රවීණ කලාකරු ජයලත් මනෝරත්න නම් වූ පියාගේ අඩිපාරේ යමින් භානුක කලාවට එක් වූයේ පුංචි සන්ධියේදීම ය. පුංචි කාලේ පටන් පියා මෙන්ම රංගනයට දස්කම් පෑ භානුක රඟපෑමට වඩා ඉගෙනුමට මුල් තැන දී කටයුතු කළේ ය.කොළඹ ඉසිපතන සහ ආනන්ද විද්‍යාලයේ ඉගෙනුම ලැබූ භානුක ශ්‍රී ජයවර්ධනපුර විශ්වවිද්‍යාලයෙන් ව්‍යාපාර පරිපාලනය පිළිබඳ විද්‍යාවේදී උපාධිය (B.Sc.) ලැබ දැනට ඕස්ට්‍රේලියාවේ ‘ඩීකින්’ (Deakin) විශ්වවිද්‍යාලයේ වාණිජ්‍ය, නීතිය, වෘත්තීය ගිණුම්කරණය සහ ආර්ථික විද්‍යාව පිළිබඳව වාණිජපති සහ ගණකාධිපති (M.Sc) උපාධිය ලැබ මේ දිනවල ආචාර්ය උපාධියට සූදානම් වෙමින් සිටී.සෝමරත්න දිසානායකගේ ‘පුංචි පැටව්’ ධර්මසේන පතිරාජගේ ‘සුභ අනාගතයක්’ වැනි ටෙලි නාට්‍යයන්ගෙන් රංගනයට පිවිසි භානුක තම පියාගේ ටෙලි නාට්‍ය රැසක මෙන්ම එරංග සේනාරත්න, විපුල සුමනසේකර, රවීන්ද්‍ර විජේරත්න වැනි අධ්‍යක්ෂවරුන්ගේ ටෙලි නාට්‍ය බොහෝමයක ද රඟපෑවේ ය.භානුක රඟ පෑ වේදිකා නාට්‍ය අතුරින් ‘තලමල පිපිලා’ සේම හෙන්රි ජයසේනයන්ගේ ‘තවත් උදෑසනක්’ ප්‍රධාන වෙයි. රංගනයට මෙන්ම ගායනයට ද දස්කම් පෑ භානුක සංගීතය සහ ගායනය විෂයයක් ලෙස මෙරට ප්‍රවීණ සංගීතඥයන් කිහිප දෙනෙකුගෙන් උගත්තේ ය. වෝල්ටර් පෙරේරා, ලක්ෂ්මන් විජේසේකර, ආනන්ද වීරසිරි, ලයනල් රන්වල, ස්ටැන්ලි පෙරේරා ආදි පිරිස භානුකගේ සංගීත ගුරුවරුන් ය.මේ දිනවල ‘තොරතුරු ක්‍රමවේදය’ පිළිබඳ ආචාර්ය උපාධියට සූදානම් වන භානුක ඒ අතරේ ද රංගනයට දායක වන්නේ කලාවට ඇති සෙනෙහස නිසාවෙනි. ඕස්ට්‍රේලියාවේ ප්‍රදර්ශනය කෙරෙන වේදිකා නාට්‍යය, සංගීත ප්‍රසංගයන්හිඳි රංගනයෙන් සේම සංගීත අධ්‍යක්ෂවරයකු , ගායකයකු සහ නිවේදකයකු ලෙසින් ද දායක වෙයි. ඕස්ට්‍රේලියාවේදී වේදිකාගත කළ මහාචාර්යය සරච්චන්ද්‍රයන්ගේ ‘රත්තරං’ නාට්‍යයේ රඟපෑම ‘එලොව ගිහින් මෙලොව ආවා’ නාට්‍යයේ නව සංගීත අධ්‍යක්ෂවරයා ලෙස කටයුතු කරන්නට ලැබීම සහ ‘මාමයි බෑනයි’ ප්‍රසංගයේ සහය ගායනාවන්ට එක්වන්නට ලැබීමත් ඒ අතර සුවිශේෂී ය.භානුක ගේ බිරිඳ හිරණ්‍යා ද ගායනයට මෙන්ම රංගනයට ද දස්කම් දක්වන කලාකාරිනියකි. විශාරද මාලිනි බුලත්සිංහල සහ විශාරද දීපිකා පි‍්‍රයදර්ශනී හිරණ්‍යාගේ සංගීත ගුරුවරියෝ වෙති. මේ වසරේ ඇගේම ගීත නිර්මාණ එකතුවක් එළිදැක්වීම හිරණ්‍යාගේ බලාපොරොත්තුවකි. නුගේගොඩ අනුලා විද්‍යාලයේ ඉගෙනුම ලැබූ හිරණ්‍යා ශ්‍රී ජයවර්ධනපුර විශ්වවිද්‍යාලයේ කලා උපාධිදාරිනියකි. භානුක හිරණ්‍යා දෙපලගේ එකම දියිණිය එක් අවුරුදු සිව්මස් වියැති තිලෝ ධරීනා සමඟ ඕස්ට්‍්‍රලියාවේ මේ දිනවල ජීවත් වෙන අතර මැයි මස දී නිවාඩුවක් ගත කරන්නට මෙරටට පැමිණෙන බවත් ආදරණීය පියා මනෝරත්න අපට පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n1004102</link>
    <topic>මවුබිම වෙනුවෙන් ඉටු කළපූජනීය යුතුකමට ප්‍රණාමය පුදනවා</topic>
    <author/>
    <content>දශක තුනක සමානුපාතික මැතිවරණ ඉතිහාසයේ විශිෂ්ටතම ප්‍රතිඵලය මෙවර පාර්ලිමේන්තු මැතිවරණයේදී එක්සත් ජනතා නිදහස් සන්ධානයට ලබාදීම පිළිබඳ ශ්‍රී ලංකාවාසී ජනතාව වෙත ජනාධිපති මහින්ද රාජපක්ෂ මහතා සිය හෘදයාංගම ස්තුතිය පළ කරයි.ආණ්ඩුව ලැබූ මේ අති විශිෂ්ට ජයග්‍රහණය “මහින්ද චින්තන” වැඩපිළිවෙළ නැවත නැවතත් ජනතාව අනුමත කිරීමක් ලෙසද ජනාධිපතිවරයා පවසයි.මවුබිමට එරෙහි ඕනෑම බලවේගයකට මුහුණ දී පරාජය කළ හැකි ශක්තිමත් පාර්ලිමේන්තුවක් පිහිටුවීමට දායක වන ලෙස ජනතාවගෙන් තමා කළ ඉල්ලීමට ජනතාව දැක්වූ ප්‍රතිචාරය ඉහළින් අගය කරන ජනාධිපතිවරයා ශ්‍රී ලංකාවාසී ජනතාව විසින් ඉටු කළේ මවුබිම වෙනුවෙන් පූජනීය යුතුකමක් බව සඳහන් කරයි.තමා පිළිබඳවත් එක්සත් ජනතා නිදහස් සන්ධානය පිළිබඳවත් ජනතාව තැබූ විශ්වාසය ගෞරවයෙන් ආරක්ෂා කරන බව සඳහන් කරන ජනාධිපති මහින්ද රාජපක්ෂ මහතා මේ ඓතිහාසික ජනවරම ශ්‍රී ලංකාව ලෝකයේ පරමාදර්ශී රාජ්‍යයක් බවට පරිවර්තනය කිරීමට තැනෙන ආශ්චර්යමත් මාර්ගයේ වැදගත්ම පියවර ලෙස සඳහන් කරයි.ශ්‍රී ලාංකීය දරු පරම්පරාවන් වෙනුවෙන් විශිෂ්ට වූ දේශයක් නිර්මාණය කිරීම අලුතෙන් පත්වන මන්ත්‍රීවරුන්ගේ අවිවාදිත හා ප්‍රමුඛ වගකීම විය යුතු බව පවසන ජනාධිපතිවරයා එම උතුම් අරමුණ වෙනුවෙන් අත්වැල් බැඳගන්නා ලෙස ඔවුන්ගෙන් ඉල්ලා සිටී.එසේම පරාජිත මතවාදයන්ට අවමන් නොකරමින් ලැබූ විශිෂ්ට ජයග්‍රහණය සාමකාමීව ගෞරවනීය ලෙස විනීතව භුක්ති විඳින ලෙස සියලු දෙනාගෙන් ඉල්ලා සිටී.මේ ඓතිහාසික විජයග්‍රහණය ලබාදුන් ශ්‍රී ලංකාවාසී ජනතාවට මෙන්ම මැතිවරණය පැවැත්වීමට කැපවීමෙන් සිය රාජකාරිය ඉටු කළ මැතිවරණ කොමසාරිස්තුමාටත්, සියලු රාජ්‍ය නිලධාරීන්ටත්, පොලිසිය, ත්‍රිවිධ හමුදාවටත් තරග කළ සියලු පක්ෂවල ටත්,අපේක්ෂකයන්ටත් වගකීමෙන් කටයුතු කළ සියලු මාධ්‍යයන්ටත් ජනාධිපති මහින්ද රාජපක්ෂ මහතා ස්තුතිය පළ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n1004103</link>
    <topic>ජනතාව වාර්තාගත ජයක් ලබා දුන්නා</topic>
    <author>සුභාෂිනී සේනානායක</author>
    <content>ජනාධිපතිවරණයේදී ජනාධිපති මහින්ද රාජපක්ෂ මහතා කෙරෙහි විශ්වාසය තැබූ ජනතාව මහමැතිවරණයේදී එක්සත් ජනතා නිදහස් සන්ධානයට අතිවිශිෂ්ට ජයක් ලබාදී ඇතැයි ජාතික නිදහස් පෙරමුණේ සභාපති විමල් වීරවංශ මහතා පවසයි.මේ තරම් ආසන සංඛ්‍යාවක් කිසිදු පක්ෂයක් තනිවම ලබාගෙන නැහැ. එක්සත් ජනතා නිදහස් සන්ධානය මෙතරම් ආසන සංඛ්‍යාවක් ලබා තිබීම පොදු ජනතාව තබා තිබෙන විශ්වාසය අපූරුවට තහවුරු වෙනවා.එක්සත් ජාතික පක්ෂය ඉතිහාසයේ අඩුම මැතිවරණ ඡන්ද ප්‍රතිශතය මෙවර ලබා තිබෙනවා. එයට හේතුව ජනාධිපති මහින්ද රාජපක්ෂ මහතා ප්‍රමුඛ රජය යුද්ධය නිමාකර රට සංවර්ධනය කරා ගෙන යන ගමනට ජනතාවගේ ශක්තිය ලබා දී තිබීමයි.ජ.වි.පෙ ආසන 39 තිබූ පක්ෂයක්. අද එය ආසන සුළු සංඛ්‍යාවකට ඇද වැටී තිබෙනවා. එම ආසන සුළු ප්‍රමාණයක් ලබා තිබෙන්නේ සරත් ෆොන්සේකා මහතාගේ නම ප්‍රකාශ කරමින් එ.ජා.ප. පාක්ෂිකයින් ඔවුන් වෙත හරවා ලබාගත් ඡන්ද ලබාගැනීමෙනුයි.කොළඹ දිස්ත්‍රික්කයේ වැඩිම මනාප මා වෙත ලබාදීමෙන් රට වෙනුවෙන් ශක්තියක් වීමට සහ රට ගෙන යන සංවර්ධනයට මා කෙරෙහි විශ්වාසය තබා තිබෙන කොළඹ දිස්ත්‍රික් ජනතාවට සහ ශ්‍රී ලාංකේය ජනතාවට මාගේ ස්තුතිය පුද කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n1004104</link>
    <topic>ඉදිරි දේශපාලන කටයුතු සඳහාජ්‍යෙෂ්ඨයන්ගේ සහාය ලබා ගන්නවා</topic>
    <author>මහින්ද අලුත්ගෙදර</author>
    <content>හම්බන්තොට දිස්ත්‍රික් ජනතාවගේ හෙට දවස යහපත් කැරදීම වෙනුවෙන් තමා කැපවීමෙන් ක්‍රියා කරන බව හම්බන්තොට දිස්ත්‍රික් එක්සත් ජනතා නිදහස් සන්ධාන අපේක්ෂක හා තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතා පැවැසීය.මෙවර පාර්ලිමේන්තු මැතිවරණයෙන් විශිෂ්ට ජයග්‍රහණයක් ලබා ගැනීමට කෘතවේදී ජනතාව කැපවීමෙන් ක්‍රියා කළ බවත් එය තම ඉදිරි ගමනට මහත් ආශීර්වාදයක් බවත් හෙතෙම අවධාරණය කළේය.දේශපාලන ක්ෂේත්‍රයට පිවිසෙන නවකයන් හැටියට ජ්‍යෙෂ්ඨයන්ගෙන් ලැබෙන සහයෝගය සහ මඟ පෙන්වීම අතිශය වැදගත් බව කී නාමල් රාජපක්‍ෂ මහතා ඉදිරියටත් තම දේශපාලන කටයුතු වෙනුවෙන් ඔවුන්ගේ සහාය අපේක්ෂා කරන බවද කීවේය.හම්බන්තොට දිස්ත්‍රික්කයේ සහ සමස්තයක් ලෙස රටේ තරුණ තරුණියන් ගේ සංවර්ධන කටයුතු වෙනුවෙන් තම දේශපාලන ජීවිතය ප්‍රයෝජනයට ගන්නා බව කී නාමල් රාජපක්‍ෂ මහතා නීතිඥයකු හැටියට වෘත්තීය ජීවිතය ගෙන යන බවද කියා සිටියේය.මේ රටේ කෘත ගුණ දන්නා ජනතාව 2010 ජනාධිපතිවරණයෙන් මහින්ද රාජපක්ෂ මහතා දිනවීමට කටයුතු කළා සේම රටේ අනාගතය පිළිබඳ අවධානය යොමු කරමින් මෙවර පාර්ලිමේන්තු මැතිවරණයෙන් එක්සත් ජනතා නිදහස් සන්ධානය දිනවීමට කටයුතු කළ බවද පෙන්වා දුන්නේය.2005 වර්ෂයේ දී බලයට පත් ජනාධිපති මහින්ද රාජපක්‍ෂ මහතා “මහින්ද චින්තන” වැඩපිළිවෙළ සාර්ථකව ක්‍රියාවට නැංවුවා සේම දෙවැනි වරටත් බලයට පත් වී “මහින්ද චින්තන ඉදිරි දැක්ම” සාර්ථක ලෙස ක්‍රියාත්මක කිරීමට සූදානමින් සිටින බව කී ඒ මහතා අප කළ යුත්තේ මේ සඳහා සහයෝගය ලබා දීම බවද අවධාරණය කළේ ය.මෙවර පැවැති පාර්ලිමේන්තු මැතිවරණයෙන් එක්සත් ජනතා නිදහස් සන්ධානය දිනවීමට සහ තමන් පාර්ලිමේන්තුවට යැවීමට පියවර ගත් සියලුම ජනතාවට තම ගෞරවය පිරිනමන බවද නාමල් රාජපක්ෂ මහතා වැඩි දුරටත් කියා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n1004105</link>
    <topic>බදුල්ලෙන් සන්ධානය ලැබූ ජයඉතිහාසගත ප්‍රතිඵල උඩුයටිකුරු කළා</topic>
    <author>සුභාෂිනී සේනානායක</author>
    <content>මෙවර මැතිවරණයෙන් බදුල්ල දිස්ත්‍රික්කය වාර්තාගත ජයග්‍රහණයක් ලබා තිබෙන බව එ.ජ.නි.ස බදුල්ල දිස්ත්‍රික් කණ්ඩායම් නායක සෞඛ්‍ය පෝෂණ හා ආරක්ෂණ ඇමැති නිමල් සිරිපාල ද සිල්වා මහතා පවසයි. ඉතිහාසය මෙතෙක් ලැබූ ප්‍රතිඵල උඩු යටිකුරු කරමින් මෙවර ආසන 6 ක් එ.ජ.නි. සන්ධානයට ලබා ගැනීමට හැකිවී තිබෙන බවද ඇමැතිවරයා කීය.මෙවර මහ මැතිවරණය විශිෂ්ට ජයක් එ.ජ.නි.ස ලබාගැනීම වෙනුවෙන් අදහස් දැක්වූ නිමල් සිරිපාල ද සිල්වා මහතා මෙසේ ද පැවසීය.මෙවර මහ මැතිවරණය බදුල්ල දිස්ත්‍රික්කය ලැබූ අතිවිශිෂ්ට ජයග්‍රහණය වෙනුවෙන් මම බදුල්ල දිස්ත්‍රික් ජනතාවට ස්තුතිවන්ත වෙනවා. දමිළ, මුස්ලිම්, සිංහල ජන කොට්ඨාස 3 ක් ජීවත්වන බදුල්ල දිස්ත්‍රික්කය ඉතිහාසයේ එක්සත් ජාතික පක්ෂයටවත් 6 – 2 අනුපාතය ලබාගැනීමට හැකි වූයේ නැහැ.එම තත්ත්වය උඩු යටිකුරු කරමින් එ.ජ.නි.ස 6 – 2 ආසන සංඛ්‍යාවක් ලබාගෙන විශිෂ්ට ජයක් ලබා ගැනීම ඉතිහාසයට එක්වෙනවා. දිස්ත්‍රික්කයේ වාර්තාගත මනාප ඡන්ද එක්ලක්ෂ හතලිස් එක්දහස් හත්සිය හැටක් ලබා වැඩිම මනාප මට ලබා දීම මේ දිස්ත්‍රික්කයට මා සිදුකළ සේවය ජනතා ඇගයීමට ලක්වීමක් ලෙසයි මා දකින්නේ. බුලත් කොළයට ඡන්දය දුන් ඡන්දදායකයන් 70% මා කෙරෙහි විශ්වාසය තබා තිබීමෙන් මේ දිස්ත්‍රික්කයටත් රටටත් සිදු වූ සුවිශාල සේවාව ඇගයීමක් බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n1004106</link>
    <topic>කළගුණ දන්නා ජනතාවබොරුවෙන් මුළා කළ නොහැකියි</topic>
    <author>මහින්ද අලුත්ගෙදර</author>
    <content>නිදහස් හා සාමකාමී වාතාවරණයක් යටතේ පැවැති පළමු පාර්ලිමේන්තු මැතිවරණයෙන්ම එක්සත් ජනතා නිදහස් සන්ධානය අති විශිෂ්ට ජයග්‍රහණයක් ලබා ඇතැයිි බද්දේගම ආසනයේ ශ්‍රී ලංකා නිදහස් පක්ෂ සංවිධායක නිශාන්ත මුතුහෙට්ටිගම මහතා පැවැසීය.පරාජයේ විලි වසා ගැනීම සඳහා විපක්ෂය විවිධ චෝදනා නැගුවද නිදහස් හා සාමකාමී ලෙස මෙවර මැතිවරණය පැවැති බවද හෙතෙම අවධාරණය කළේය. අන් රටවලට වඩා කෘත ගුණ දන්නා ජනතාවක් ශ්‍රී ලංකාවේ වෙසෙන බව සිහිපත් කළ මුතුහෙට්ටිගම මහතා එවැනි ජනතාවක් බොරු ප්‍රචාරයන්ගෙන් මුළා කළ නොහැකි බවද කීවේය.රටේ සහ අනාගත දරු පරපුරේ හෙට දවස වෙනුවෙන් ජනාධිපති මහින්ද රාජපක්ෂ මහතා ගෙන යන වැඩ පිළිවෙළ අනුමත කරමින් මෙවර පාර්ලිමේන්තු මැතිවරණයේ දී එක්සත් ජනතා නිදහස් සන්ධානයට විශාල ජයග්‍රහණයක් රටේ සියලු පුරවැසියන් විසින් ලබා දී තිබෙන බව පෙන්වා දුන් ඒ මහතා තමන් ඇතුළු පක්ෂයේ සියලු දෙනාම කළ යුත්තේ ඊට සහාය දීම බවද කියා සිටියේය.ගාල්ල දිස්ත්‍රික්කයෙන් එක්සත් ජනතා නිදහස් සන්ධානය සඳහා මන්ත්‍රීවරු 7 දෙනකු තෝරාපත් කැර ගැනීමට ගාල්ල දිස්ත්‍රික් වැසියෝ කාරුණික වූ බව කී ඒ මහතා මෙවැනි දැවැන්ත ජන මතයකට කිසිවෙකුටත් අභියෝග කළ නොහැකි බවද කීය.යෝධ සංවර්ධන ව්‍යාපෘතීන් අද වන විට රට පුරා ක්‍රියාත්මක කරමින් රටේ ජනතාවට දැනෙන වැඩ කොටසක් වර්තමාන රජය විසින් ක්‍රියාත්මක කැර ඇතැයි කී නිශාන්ත මුතුහෙට්ටිගම මහතා “මහින්ද චින්තන ඉදිරි දැක්මේ සඳහන් සංවර්ධන ව්‍යාපෘතීන් ඉදිරියේදී රට පුරා ක්‍රියාත්මක කළ යුතුව තිබෙන බවද පැවැසීය.විවිධ දුෂ්කරතා මධ්‍යයේ එක්සත් ජනතා නිදහස් සන්ධානය දිනවීමට මේ රටේ සියලුම ජන කොටස් කැපවීමෙන් කටයුතු කළ බව සිහිපත් කළ ඒ මහතාා ඒ සියලු දේශප්‍රේමී ජනතාවට සිය කෘතඥතාව පිරිනමන බවද වැඩිදුරටත් කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n1004107</link>
    <topic>පොලිසියට වාර්තා වූ පැමිණිලි ගණන 1757කින් අඩු වෙලා</topic>
    <author>මහින්ද අලුත්ගෙදර</author>
    <content>පසුගිය 2004 මහා මැතිවරණයේදී පොලීසියට වාර්තා වූ පැමිණිලි සංඛ්‍යාවට වඩා මෙවර මහා මැතිවරණයේදී පොලිසිය වෙත වාර්තා වූ පැමිණිලි සංඛ්‍යාව 1757කින් පහත වැටී ඇතැයි පොලිස්පති මහින්ද බාලසූරිය මහතා පැවැසීය.පසුගිය 2004 මහා මැතිවරණයේදී පොලිසිය වෙත පැමිණිලි 2080ක් වාර්තා වූ බවත් මෙවර මහා මැතිවරණයේදී පොලීසියට වාර්තා වූයේ පැමිණිලි 323ක් පමණක් බවත් හෙතෙම පෙන්වා දුන්නේය.පොලිස්පතිවරයා මේ බව පැවසුවේ පොලිස් මූලස්ථානයේදී පසුගියදා (8) පස්වරුවේ පැවැති විශේෂ මාධ්‍ය හමුවකදීය. පසුගිය මැතිවරණවලදී බරපතළ ප්‍රචණ්ඩක්‍රියා වාර්තා වූ බව කී මහින්ද බාලසූරිය මහතා මිනිස් ඝාතන, අත්බෝම්බ ගැසීම් හා පෙට්‍රල් බෝම්බ ගැසීම් ආදී බරපතල සිදු වීම් කිසිවක් මෙවර වාර්තා නොවූ බවද සඳහන් කළේය.පසුගිය ජනවාරි මාසයේ 26 දා පැවැති ජනාධිපතිවරණයේදී ද රට පුරා පැමිණිලි 920ක් පොලීසියට ලැබුණු බව සිහිපත් කළ පොලිස්පතිවරයා සමස්තයක් ලෙස මෙවර පාර්ලිමේන්තු මැතිවරණය නිදහස් හා සාමකාමී මැතිවරණයක් බවද පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n1004108</link>
    <topic>සාමකාමී මැතිවරණයකටසැමගේ සහාය ලැබුණා</topic>
    <author>මාතර දිසා විශේෂ ජස්ටින් කොඩිකාර</author>
    <content>මාතර දිස්ත්‍රික්කයේ සාමකාමී නිදහස් හා සාධාරණ මැතිවරණයක් පැවැත්වීමට සහාය දුන් සියලු පක්‍ෂවල අපේක්‍ෂකයන්ට, ආධාරකරුවන්ට, ඡන්දදායකයිනට, මාධ්‍යවේදීනට ප්‍රණාමය පුදකරන බව මාතර තේරීම් භාර නිලධාරිනී සහ දිස්ත්‍රික් ලේකම් ඩබ්ලිව්. කේ. කේ. අතුකෝරාළ මහත්මිය පැවසුවාය.මාතර දිස්ත්‍රික්කයේ මැතිවරණ ප්‍රතිඵල ප්‍රකාශ කිරීමට පෙර රැස්ව සිටි පිරිස අමතා මාතර මැද්දවත්ත කාර්මික විද්‍යාල භූමියේ ඡන්ද ගණන් කිරීමේ මධ්‍යස්ථානයේදී රැස්ව සිටි පිරිස අමතා එසේ පැවසූ එතුමිය වැඩිදුරටත් අදහස් දක්වමින් මෙසේ කීවාය.මහ මැතිවරණයේ සමස්ත ප්‍රතිඵලය ප්‍රථමයෙන් නිකුත් කිරීමට අපට හැකි වුණා. ඒ මැතිවරණ රාජකාරිවල යෙදුන සියලු තරාතිරමේ රජයේ නිලධාරීන්ගේ අවංක කැපවීම සහ මට ලැබුණ සහයෝගය නිසයි. අපි අපේ රාජකාරි කටයුතු පක්‍ෂ විපක්‍ෂ භේදයෙන් තොරව අවංකව ඉටුකළා.මාතර ජ්‍යෙෂ්ඨ පොලිස් අධිකාරිතුමා, පොලිස් අධිකාරිතුමන්ලා ඇතුළු සියලු තරාතිරමේ නිලධාරීන් හා හමුදා නිලධාරීන්ගේ නිසි රාජකාරි තත්ත්වයන් නිසා අකුරටම සාමය රැකුණා.ඒ සියලු නිලධාරීනටත් අතිරේක දිස්ත්‍රික් ලේකම් සහකාර දිස්ත්‍රික් ලේකම් සහ සහකාර මැතිවරණ කොමසාරිස්වරයාගේත් උපරිම සහය මේ කටයුතු සාර්ථකව නිමකිරීමට මට ශක්තියක් වුණා. සැමට මා නැවත වරක් ප්‍රණාමය පුදකර සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n1004109</link>
    <topic>මහින්ද චින්තන ඉදිරි දැක්මජනතාව යළිත් අනුමත කළා</topic>
    <author>වෙල්ලස්සේ බණ්ඩාර</author>
    <content>ජනාධිපති මහින්ද රාජපක්ෂ මහතාගේ නායකත්වය හා රට ගොඩනගන වැඩ පිළිවෙළ වූ මහින්ද චින්තන ඉදිරි දැක්ම යළිත් වරක් ජනතාව අනුමත කර ඇතැයි ව්‍යවසාය සංවර්ධන හා ආයෝජන ප්‍රවර්ධන ඇමැති අනුර ප්‍රියදර්ශන යාපා මහතා පවසයි.එක්සත් ජනතා නිදහස් සන්ධානය කෙරෙහි ජනතාව තුළ පවතින දැඩි විශ්වාසය ද මේ මැතිවරණ ප්‍රතිඵලයෙන් යළිත් වරක් තහවුරු වී ඇතැයිද ඇමැතිවරයා කියා සිටී.ත්‍රස්තවාදයෙන් රට මුදා ගැනීමෙන් පසුව නව සංවර්ධන මාවතකට රට යොමු කිරීම සඳහා ශක්තිමත් රජයක් ලබා දෙන ලෙස ජනාධිපතිවරයා විසින් මහජනතාවට කරන ලද ඉල්ලීමට මේ ප්‍රතිඵලයෙන් ඉහළ ප්‍රතිචාර දක්වා ඇතැයිද කීය.මේ මැතිවරණයේදී එක්සත් ජනතා නිදහස් සන්ධානයේ ජයග්‍රහණය තහවුරු කිරීමට ඡන්දය ප්‍රකාශ කළ සැමට ස්තූතිය පිරිනමන බවද පැවසීය.ජනාධිපතිතුමා ප්‍රමුඛ එක්සත් ජනතා නිදහස් සන්ධානය කෙරෙහි ජනතාව තැබූ බලාපොරොත්තු ඒ අයුරින්ම ඉටු කිරීමට කැපවී ක්‍රියා කරන බවත් මේ වන විට මැතිවරණය අවසන් වී ඇති අතර දැන් අප සැම වෙත විශාල වගකීම් සම්භාරයක් පැවරී තිබෙන බවත් පැවසීය.අනාගත පරපුර වෙනුවෙන් මේ රට ගොඩනැගීම අද වන විට අප වෙත පැවැරී තිබෙන ප්‍රමුඛ වගකීම වන අතර ජනාධිපතිතුමාගේ නිවැරැදි නායකත්වය යටතේ ඒ සඳහා කැප වෙන බව කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n10041010</link>
    <topic>විපක්‍ෂයේ ඡන්ද පදනමමේ මැතිවරණයෙන් කඩා වැටුණා</topic>
    <author>මහින්ද අලුත්ගෙදර</author>
    <content>විපක්‍ෂය කෙරෙහි රටේ ජනතාවට තිබූ විශ්වාසය සම්පූර්ණයෙන්ම බිඳ වැටුණු මැතිවරණයක් ලෙස මෙවර පාර්ලිමේන්තු මැතිවරණය හඳුන්වා දිය හැකි යැයි ඉඩම් හා ඉඩම් සංවර්ධන, ජනාවාස හා රණවිරු සුබසාධන ඇමැති ජොන්ස්ටන් ප්‍රනාන්දු මහතා පැවැසීය.එක්සත් ජනතා නිදහස් සන්ධානයට අති විශිෂ්ට ජයග්‍රහණයක් හිමිවීමත් සමඟ විපක්‍ෂයේ ඡන්ද පදනම කඩා වැටී තිබෙන බව ද හෙතෙම අවධාරණය කළේය.2010 පාර්ලිමේන්තු මැතිවරණයෙන් එක්සත් ජනතා නිදහස් සන්ධානය ලැබූ ජයග්‍රහණය පිළිබඳව සිය අදහස් ප්‍රකාශ කරමින් ඇමැතිවරයා මෙසේ පැවැසීය.ජනාධිපති මහින්ද රාජපක්‍ෂ මහතාට සහ ඒ මහතාගේ පවුලේ අයට විවිධාකාරයෙන් අපහාස, මඩ ප්‍රහාරයන් ගෙන ගියා.එවැනි ක්‍රියාදාමයක ප්‍රතිඵල අද ජනතා විමුක්ති පෙරමුණ භුක්ති විඳිනවා. ඒ නිසාම පසුගිය ජනාධිපතිවරණයේදී ජනාධිපති මහින්ද රාජපක්‍ෂ මහතාට එරෙහිව ක්‍රියාත්මක වෙමින් ඒ මහතාව පරාජයට පත්කිරීමට උත්සාහ ගත් සියලු දෙනාට මේ මැතිවරණය කදිම ආදර්ශයක් වෙනවා.අද වන විට පාර්ලිමේන්තුවේ බහුතරයක් අපේ ආණ්ඩුව සමඟ ඉන්නවා. ජනාධිපති මහින්ද රාජපක්‍ෂ මහතා සහ එක්සත් ජනතා නිදහස් සන්ධාන රජය කෙරෙහි විශ්වාසය තබමින් ඡන්දය දුන් සියලු දෙනාටම මාගේ ප්‍රණාමය පිරිනමනවා.විපක්‍ෂයට අද කියන්න දෙයක් නැහැ. ඒ නිසාම අද ඡන්දයෙන් පැරැදුණු රනිල් වික්‍රමසිංහ මහතාව නිවැරැදි කිරීමට තිස්ස අත්තනායක මහතා විවිධ ප්‍රචාරයන් ගෙන යනවා. ඒවා අලුත් දෙයක් නොවේ. නමුත් අපි ඒවාට අනුකම්පා කළ යුතු වෙනවා යනුවෙන් කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n10041011</link>
    <topic>ඡන්දය දා පැමිණිලි 24ක්</topic>
    <author>චන්ද්‍රිකා පෙරේරා</author>
    <content>ඡන්දය පැවැති පෙරේදා (08) පමණක් මැතිවරණ නීතිය උල්ලංඝනය කිරීම් පිළිබඳ පැමිණිලි 24 ක් පොලිසියට ලැබී තිබේ.මේ සම්බන්ධයෙන් සැකකරුවන් 11 ක් අත්අඩංගුවට ගෙන ඇති අතර හොරට ඡන්දය පාවිච්චි කිරීමට උත්සහ කිරීම හා පහරදීමේ සුළු සිද්ධීන් කීපයක් මේ පැමිණිලි අතර වන බව මැතිවරණ කටයුතු බාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පැවසීය.මහ මැතිවරණය සඳහා ඡන්දය පැවැත්වීමෙන් පසු පශ්චාත් ප්‍රචණ්ඩ ක්‍රියා කිසිවක් සිදු වූ බවට ඊයේ (09) සවස වන විටද පැමිණිලි කිසිවක් පොලීසියට වාර්තා වී නොතිබිණි.මහ මැතිවරණය ප්‍රකාශයට පත් කිරීමේ දින සිට ඡන්දය පැවැති දින දක්වා කාලයේ ප්‍රචණ්ඩ ක්‍රියා පිළිබඳ පැමිණිලි 335 ක් පොලිසියට ලැබී තිබේ. මේ අනුව ලැබී ඇති පැමිණිලි පිළිබඳ පරීක්ෂණ පවත්වා සැකකරුවන් අත්අඩංගුවට ගෙන නීතිය හමුවට පැමිණවීමට ක්‍රියා කළ බවත් තවදුරටත් පැමිණිලි පිළිබඳ පරීක්ෂණ පවත්වන අතර පැමිණිලි බොහොමයක් සම්බන්ධයෙන් පරීක්ෂණ කටයුතු සිදු කැර අධිකරණය වෙත වාර්තා කැර තිබෙන බවත් පොලිසිය සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n10041012</link>
    <topic>කැකනදුර ඝාතනයේ සැකකරුවන් 19 දා තෙක් රක්ෂිතයට</topic>
    <author>බන්ධුල ගුණසේකර සහජස්ටින් කොඩිකාර මාතර දිසා විශේෂ</author>
    <content>කැකණදුර ඇලල්කන්ද රක්ෂිත වන පෙත තුළදී ගෙල කපා ඝාතනය කොට පුළුස්සා දමන ලද තරුණයාගේ මරණයට සැකපිට අත්අඩංගුවට ගෙන අධිකරණය හමුවට ඉදිරිපත් කළ සැකකරුවන් තිදෙනා ලබන අප්‍රියෙල් මස 19 දින දක්වා රක්ෂිත බන්ධනාගාර ගත කරන ලෙස මාතර ප්‍රධාන මහේස්ත්‍රාත් උදේශ් රණතුංග මහතා විසින් නියෝග කෙරිණි.ඝාතනයට ලක්වූ තරුණයා, ගමන් ගත් බව කියන ත්‍රීවිලර් රථයේ රියැදුරු ප්‍රසාද් සේනාරත්න, සුරාජ් සමීර, හා කේ.ජී. චන්දිමාල් යන අය මෙම සැකකරුවන් බව පොලිසිය කියයි.මුදල් පලහිලව්වක් හේතුවෙන් කැලයට කැඳවාගෙන ගොස් මෙසේ මරා පුළුස්සා දමා තිබුණේ මාතර කැකනදුර, බණ්ඩාරනායක පුර නිවැසියකු වූ එස්. රාමසිංහ නැමැති එක් දරු පියෙකි.මරණය පිළිබඳව මහේස්ත්‍රාත් නියෝග මත පශ්චාත් මරණ පරීක්ෂණය මාතර මහරෝහලේදී කිරීමට නියමිතය.මාතර මූලස්ථාන පොලිස් පරීක්ෂක එම්.එන්.කල්දේරා මහතාගේ උපදෙස් පරිදි පොලිස් අපරාධ විමර්ශණ අංශය වැඩිදුර පරීක්ෂණ කටයුතු සිදු කැර ගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n10041013</link>
    <topic>කහදූවේ නාඳුනන මළ සිරුරක්</topic>
    <author>නෙළුව සමූහ අයි.එම්.වී.ඩී. ගුණසේකර</author>
    <content>ඇල්පිටිය පොලිස් වසමට අයත් කහදූව අමිබුන් ඇල ප්‍රදේශයේ නාඳුනන මළසිරුරක් පාවෙමින් ඇතැයි ඇල්පිටිය පොලීසිය පවසයි. බිඳුණු වැටියඇලේ පාවෙමින් තිබුණ මෙම මළ සිරුර දැක ප්‍රදේශවාසීන් පොලීසියට දැනුම්දී ඇත.කළු පැහැති කමිසයක් හා කොටු සරමක් හැඳ සිටින මොහු වයස අවුරුදු 40ක පමණ පුද්ගලයෙකු වියහැකි බව කියති.ඇල්පිටිය පොලිසිය වැඩිදුර පරීක්ෂණ පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n10041014</link>
    <topic>නාවලපිටිය මධ්‍යස්ථාන 34ක යළිත් ඡන්දය</topic>
    <author>දයා පෙරේරා හා නිරූෂි විමලවීර</author>
    <content>මහනුවර දිස්ත්‍රික්කයේ නාවලපිටිය ඡන්ද බල ප්‍රදේශයේ ඡන්ද මධ්‍යස්ථාන 34ක ලබන සිකුරාදා (16) සිට ඊළඟ බ්‍රහස්පතින්දා (22) අතර දිනයක දී නැවත ඡන්ද විමසීමක් පැවැත්වීමට තීරණය කළ බව මහනුවර දිස්ත්‍රික් තේරීම්භාර නිලධාරී ගෝඨාභය ජයරත්න මහතා කීවේය.පාර්ලිමේන්තු මැතිවරණය පැවති පෙරේදා (08) දා නිදස් හා සාධාරණ මැතිවරණයක් පැවැත්වීම සඳහා අවස්ථාව නොලද බවට ලද පැමිණිලි පරීක්ෂා කිරීමෙන් අනතුරුව තේරීම්භාර නිලධාරිවරයා එය මැතිවරණ කොමසාරිස්වරයාට දැනුම් දී ඇති අතර පසුව මැතිවරණ කොමසාරිස්වරයා එම මධ්‍යස්ථානවල ඡන්දය ශූ®න්‍ය කිරීමට ඊයේ (09) තීන්දු කෙළේය.නැවත මධ්‍යස්ථාන 34 ක ඡන්දය පවත්වා ඡන්ද ප්‍රතිඵලය නිකුත් කෙරෙන තෙක් අවසන් ප්‍රතිඵල නිකුත් නොකිරීමටද කොමසාරිස්වරයා තීන්දු කර තිබේ.ත්‍රිකුණාමල දිස්ත්‍රික්කයේ එක් මධ්‍යස්ථානයක ද ඡන්දය නැවත පැවැත්වීමට ද දින නියම කරනු ඇතයි ද ඔහු කීය.නැවත ඡන්ද විමසීම පවත්වා ප්‍රතිඵල නිකුත්කරන තුරු එම දිස්ත්‍රික්ක දෙකෙහි අවසන් නිල ඡන්ද ප්‍රතිඵල නිකුත් නොකෙරෙන බවත් මේ තත්ත්වය සමස්ත ඡන්ද ප්‍රතිඵලය ප්‍රකාශයට පත් කිරීමට ද බලපාන බවත් මැතිවරණ මහලේකම් කාර්යාලයීය නිලධරයෙක් දිනමිණට කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=n10041015</link>
    <topic>ත්‍රි'මලේ කුඹුරුපිටියඡන්ද අවලංගුයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය, කුඹුරුපිටියේ ඡන්ද මධ්‍යස්ථානයක ඇතිවූ සිද්ධියක් සැලකිල්ලට ගෙන එම ඡන්ද මධ්‍යස්ථානයේ ඡන්දය අවලංගු කළ බව ත්‍රිකුණාමලය සහකාර මැතිවරණ කොමසාරිස් එච්. එම්. නිශාන්ත දිනිප්‍රිය මහතා පැවැසීය.කුඹුරුපිටිය, බර්තා හන්දියේ පිහිටි පෙර පාසල් ගොඩනැගිල්ලේ ස්ථාපිත කර තිබූ ඡන්ද මධ්‍යස්ථානයේ ඡන්දය මෙසේ අවලංගු කර තිබේ. අට දෙනෙකුගෙන් යුත් කණ්ඩායමක් එම මධ්‍යස්ථානයට කඩා වැදී ඡන්ද පත්‍රිකා උදුරා ගැනීමේ සිද්ධියක් නිසා මෙම ඡන්ද මධ්‍යස්ථානයේ ඡන්දය අවලංගු කරණු ලැබීය.ඡන්ද මධ්‍යස්ථාන අංක 78 යටතේ ක්‍රියාත්මක වූ මෙම මධ්‍යස්ථානයේ ලියාපදිංචි ඡන්ද දායක සංඛ්‍යාව 977 කි. පාර්ලිමේන්තු ඡන්ද විමසීමේ පනත අනුව මැතිවරණයක් පවත්වා දූෂිත ඡන්ද මධ්‍යස්ථානයක ඡන්දය අවලංගු කළහොත් එහි ඡන්ද විමසීම සතියකට පසුව මැතිවරණ කොමසාරිස්වරයා නම් කරන දිනකදී පවත්වන බව සහකාර මැතිවරණ කොමසාරිස් වරයා පැවැසීය.ඒ අනුව ඉදිරි දිනයකදී එම ඡන්දය පැවැත්වීම සම්බන්ධයෙන් ගැසට් මගින් නිවේදනය කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=r1004101</link>
    <topic>දිනමිණ පුවතඵල දරයි</topic>
    <author>අතුරුගිරිය විශේෂ වික්‍රම සමරසිංහ</author>
    <content>කොට්ටාව අතුරුගිරිය ප්‍රධාන මාර්ගයේ විශාල මාරක අනතුරු සිදුවිය හැකි ස්ථාන තුනක් තිබුණි. එම ස්ථාන තුනෙහි තිබූ භයානක තත්ත්වය පිළිබඳව ඡායාරූප තුනක් ද සහිතව (2009. 05. 23 දින) ‘කොට්ටාව අතුරුගිරිය පාරේ මාරක තැන් තුනක්’ යනුවෙන් පෙන්වාදීමෙන් අනතුරුව එම ස්ථාන පිළිසකර කිරීමට බලධාරීන් පියවර ගෙන තිබේ.එම ස්ථාන තුනට අවශ්‍ය සිලින්ඩර, ආරක්ෂක වැටි සහ පාලම් ඇදි අලුතින් යොදා ප්‍රතිසංස්කරණය කර ඇති අතර එම ස්ථාන වල වූ පටු මාර්ගයද පුළුල් කර ඇත.බොහෝ කාලයක් තුළ කිසිවකුගේ අවධානය යොමු නොවූ අනතුරු රැසක් සිදුව ඇති එම ස්ථාන තුන ආරක්ෂිතව පිළිසකර කිරීමට දිනමිණ මැදිහත්වීම ගැන ජනතාව ප්‍රසාදය පළ කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=r1004102</link>
    <topic>පහරදීමකට ලක් වූඅයෙක් රෝහලේදී මියයයි</topic>
    <author>මිනුවන්ගොඩ සමූහ</author>
    <content>මිනුවන්ගොඩ නිල්පනාගොඩදී පහර දීමකට ලක්වූ රෝහල්ගතකර සිටි කුරුවිට ආරච්චිගේ නිහාල් වික්‍රමසිංහ(45) නැමැති අය 7දා රාත්‍රි ගම්පහ රෝහලේදී මියගොස් ඇත.මරණයට හේතුව මෙතෙක් අනාවරණය වී නැති අතර සිද්ධිය පිළිබඳව මිනුවන්ගොඩ පොලිසිය පරීක්ෂණ මෙහෙයවති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=r1004103</link>
    <topic>බස් කාර් අනතුරින් අයකුට බරපතළයි</topic>
    <author>සමන්ති වීරසේකර</author>
    <content>පිළිමතලාව ඇඹිල්මීගම ප්‍රදේශයේදී බස් රථයක් හා කාර් රථයක් 7දා අළුයම ගැටීමෙන් කාර් රථයේ රියැදුරු බරපතළ තුවාල ලැබ මහනුවර මහ රෝහලට ඇතුළත් කර තිබේ.බස් රථය පාණදුර සිට කැකිරාව බලා ධාවනය වෙමින් තිබියදී මේ අනතුර සිදුව තිබෙන බව පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=r1004104</link>
    <topic>ගොවියාටසෙතක් වුණේ නැතිපාතහේවාහැටආර්ථික මධ්‍යස්ථානය</topic>
    <author>ඡායාරූපය – තලාතුඔය විශේෂ පී. ඒ. කපුරු බණ්ඩාරආරච්චි</author>
    <content>රුපියල් කෝටි ගණනක් වැයකර පාතහේවාහැට කන්දහන්දියේ ඉදිකර ඇති ආර්ථික මධ්‍යස්ථානය අසාර්ථක වී ඇත. ප්‍රදේශයේ ගොවි නිෂ්පාදන අලෙවි කිරීම සඳහා ඉදිකළ මෙම මධ්‍යස්ථානය තොග වෙළෙඳුන්ගේ ග්‍රහණයට අසුවීම නිසා මේ තත්ත්වය උදාවූ බව ගොවියෝ පවසති. පාළුවට ගොස් ඇති ආර්ථික මධ්‍යස්ථානයේ කඩ කාමර වසා දමා ඇති අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=r1004105</link>
    <topic>අක්මීමන ගම්මාන සමෘද්ධියෙන් පිබිදෙයි</topic>
    <author>අක්මීමන සමූහ – තමරදාස ලියනගමගේ</author>
    <content>සමෘද්ධි ව්‍යාපෘති නිසා අක්මීමන ප්‍රාදේශීය මහලේකම් කොට්ඨාසයේ ගම්මාන රාශියක පිබිදීමක් ඇතිවෙමින් පවතී.සමෘද්ධි අධිකාරිය මගින් ක්‍රියාත්මක කළ වැඩසටහන් සාර්ථක වූ නිසා දිසා සහ ජාතික මට්ටමින් පවත්වන ලද තරගාවලියන් ප්‍රාදේශීය ලේකම් කොට්ඨාස 18 ක් අබිබවා දිසා සහ ජාතික ජයග්‍රහණ ලබාගැනීමට ද “අක්මීමන” ප්‍රාදේශීය ලේකම් කාර්යාලය සමත් වී ඇත.යටිතල පහසුකම් නැංවීම, දිරිය පියස නිවාස සංවර්ධනය, රණවිරු නිවාස වැඩසටහන්, ව්‍යවසායකයින්ගේ නිෂ්පාදන ඇතුළත් වෙළෙඳ ව්‍යාපාර, ජීවනෝපාය සංවර්ධන වැඩසටහන්, සමාජ ආරක්‍ෂණ, සිප්දොර ශිෂ්‍යත්ව වැඩසටහන්, සිසු දිරිය ශිෂ්‍යත්ව ප්‍රදානයන් සහ මාපිය කැපකරු වැඩසටහන් තුළින් 2009 වසර තුළ විශාල ප්‍රගතියක් අත්කර ගෙන ඇති බව ප්‍රගති වාර්තාවලින් හා ජනතා ප්‍රතිචාරවලින් එළිදැක්වේ.මෙවැනි ප්‍රගතියක් අත්පත් කර ගැනීමට හැකිව තිබෙන්නේ ප්‍රාදේශීය මහලේකම් දමයන්ති පරණගම මහත්මියගේ උපදෙස් හා මූලස්ථාන කළමනාකාර රසිකා ජානකී මහත්මිය ඇතුළු සියලු කලාප කළමනාකාර මහත්ම මහත්මීන් කලාප හා සමාජ සංවර්ධන නිලධාරීන්, සමෘද්ධි සංවර්ධන නිලධාරි, ධාරිනියන්, මහා සංගම් නිලධාරි නිලධාරිනියන්, ග්‍රාම නිලධාරින් සහ ප්‍රදේශවාසීන්ගේද නොමඳ කැපවීම නිසාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=f1004102</link>
    <topic/>
    <author>සාකච්ඡා කළේ සමන්ති වීරසේකර ඡායාරූපය උදේනි රාජපක්ෂ</author>
    <content>ශ්‍රී ලංකාවේ අත්‍යාවශ්‍ය කුළුබඩු බෝගයක් වන ලොකු ලූණූ වගාව ප්‍රධාන වශයෙන් වියළි කලාපයේ සිදු කෙරේ. ලොකු ලූණු බල්බ නිෂ්පාදනය සිදු වන අවස්ථාවේදී දිගු දිවා කාලයක් පැවතීම යෝග්‍ය වන බැවින් වගාව ප්‍රධාන වශයෙන් යල කන්නයට සීමා වී ඇත. වාර්ෂික ඒක පුද්ගල ලොකු ලූණු අවශ්‍යතාව කිලෝග්‍රෑම් 7 ක් පමණ වේ. නමුත් දේශීය නිෂ්පාදනය ප්‍රමාණවත් නොවන බැවින් වැඩි ප්‍රමාණයක් ආනයනය කිරීමට සිදුව තිබේ. වත්මන් කෘෂි කර්මාන්තයේ ලොකු ලූණු නිෂ්පාදනය පුළුල් භූමි ප්‍රමාණයක් තුළ සිදු කිරීමට කටයුතු යොදා ඇත්තේද ඊට පිළියම් වශයෙනි. ලොකු ලූණූ බෝග නායකයා වශයෙන් ක්‍රියා කරන මාතලේ දිස්ත්‍රික් නියෝජ්‍ය කෘෂිකර්ම අධ්‍යක්‍ෂ ප්‍රසන්න පල්ලෙමුල්ල මහතා සමඟ මේ පිළිබඳ කළ සාකච්ඡාවකි.* ලොකු ලූණූ වගාවේ ශිඝ්‍ර වර්ධනයක් ඇති කර ලොකු ලූණු ආනයනය කිරීම අවම කළ නොහැක්කේ ඇයි ?ලොකු ලූණු ආනයනය අවම කරන්න පුළුවන් නමුත් සියයට 50 ක් තරම් අවම කිරීම අපහසුයි. ශ්‍රී ලංකාවේ දේශගුණ / කාලගුණ තත්ත්වයන් අනුව ලොකු ලූණු වගා කළ නොහැකි කාලයක් තිබෙනවා. එම කාලය තුළ ගබඩා කර ඇති ලොකු ලූණු ප්‍රයෝජනයට ගැනීමයි සිදු කරන්නේ.තවත් කාරණයක් වන්නේ දේ්ශීය ලොකු ලූණු බීජ නිෂ්පාදනයේ ශීඝ්‍ර ඉහළ දැමීමක් හෙවත් මහා පරිමාණ නිෂ්පාදනයකට යාම අපහසු වීමයි. නමුත් අපගේ උත්සාහය අප අත හැර නැහැ. සෑම වසරකම හඳුනා ගත් භූමි ප්‍රමාණයක වගාව ව්‍යාප්ත කිරීමට කෘෂිකර්ම නිලධාරීන් ලෙස අප පියවර ගන්නවා. එහි ප්‍රතිඵලත් අප භුක්ති විඳිනවා.* හඳුනාගත් වගා භූමි ලෙස හැඳින්වූයේ උතුරු නැගෙනහිර භූමියද ?පසුගිය වසර තුනක කාලයේදී දිස්ත්‍රික්ක අටක් හෙවත් මාතලේ, අනුරාධපුරය, කුරුණෑගල, පුත්තලම, වව්නියාව, මුලතිව් සහ කිලිනොච්චි යන දිස්ත්‍රික්කවල හෙක්ටයාර් 6738 ක් පමණ ලොකු ලූණු වගා කළා. අපි වවමු රට නගමු ජාතික වැඩපිළිවෙළ යටතේ උතුරු නැගෙනහිර උඩවලවේ සහ පොළොන්නරුවේ ලොකු ලූණු වගාව ව්‍යාප්ත කර තිබෙනවා. මේ සඳහා කාර්යක්‍ෂම ගොවීන් පිරිසක්ද යොමු වී සිටිනවා. උතුරු නැගෙනහිර භූමිය ලොකු ලූණු වගාව සඳහා ඉහළ විභවයක් පවතිනවා. එහි වගාව තුළින් උපරිම පල නෙළා ගත හැකි බවට අපට විශ්වාසයක් තිබෙනවා.* මෙයට සමගාමීව වසර කිහිපයක සිට අවාරේ වගාව පිළිබඳ අත්හදා බැලීම් වල නිරත වූවා නේද ? එම වගාවේ හොඳ ප්‍රතිඵල හිමි වූයේ නැද්ද ?හොඳ ප්‍රතිඵල තිබෙනවා. තරමක අසීරු කාර්යයක් වූවත් දෙසැම්බර් සහ ජනවාරි යන මාස වල වගාව පිහිටුවීම සඳහා වැඩි අවධානයක් යොමු කර තිබෙනවා. අවාරේ වගාව සිදු කරන ප්‍රධාන ප්‍රදේශ ලෙස උඩවලව, බදුල්ල පෙන්වා දිය හැකියි.* ලොකු ලූණු වගා වපසරිය වැඩි කිරීමට ප්‍රධාන බාධක ලෙස ඔබ දකින්නේ මොනවාද ?ප්‍රධාන වශයෙන්ම ගුණාත්මක බීජ හිඟය ශ්‍රී ලංකාවටම බලපාන ප්‍රධාන ගැටලුවක්. ගුණාත්මක බීජ නිෂ්පාදනය සඳහා අප දැඩි පරිශ්‍රමයක් දරනවා. බීජ නිෂ්පාදනය සඳහා අවම ගොවි පිරිසක් පමණක් සිටීමද ගැටලුවක්. 2009 වසරේ බීජ නිෂ්පාදනය කිලෝග්‍රෑම් 9500 ක්. එය 2010 වසරේදී කිලෝග්‍රෑම් 19000 ක් දක්වා ඉහළ ගියා. නමුත් එයද ප්‍රමාණවත් නෑ.බීජ නිෂ්පාදනයට අවශ්‍ය මූලික බීජ නොමැති වීම තවත් ප්‍රධාන ගැටලුවක්. මේ සඳහා කෘෂිකර්ම දෙපාර්තමේන්තුව මූලික බීජ සැපයුම්කරුවන් සමග සාකච්ඡා කර විසඳුම් ලබා දීමට පියවර ගනිමින් සිටිනවා.තවත් බාධකයක් වන්නේ ගබඩා පහසුකම් ප්‍රමාණවත් නොවීමයි. ගොවීන් සමග එක්ව සියයට 50 සහනාධාර යටතේ ගබඩා ඉදි කිරීමේ සැලසුම අප ක්‍රියාත්මක කරනවා. එය තවත් වසර කිහිපයක් ඉදිරියට ක්‍රියාත්මක කිරීම මගින් හොඳ ප්‍රගතියක් ලබා ගත හැකි වනු ඇත.* ලුණු වගා වපසරිය වැඩි කිරීමට සාපේක්ෂව ගුණාත්මක බීජ සුලබ කිරීම සඳහා දිගු කාලීන වැඩපිළිවෙළකට යොමු වීම කාලෝචිත නේද ?හෙක්ටයාර් 01 ක් වගා කිරීම සඳහා දැනට ගොවීන් විසින් බීජ කිලෝග්‍රෑම් 12 ක් පමණ තවාන් දැමීම සිදු කරනවා. නමුත් ඉහළ ගුණාත්මයෙන් යුත් දේශීය නිෂ්පාදිත බීජ කිලෝග්‍රෑම් 6 ක් ප්‍රමාණවත්. ආනයනය කරන ලද බීජ භාවිතයෙන් ලබා ගත හැකි අස්වනු ප්‍රමාණය මෙන් දෙගුණයක් පමණ අස්වැන්නක් ගුණාත්මක දේශීය බීජ මගින් කරන ලද වගාවෙන් ලබා ගත හැකි වෙනවා.ගොවීන් ආනයනික බීජ කිලෝ ග්‍රෑම් 1 ක් ලබා ගන්නේ රුපියල් 1250 – 2500 වැනි මිලකටයි. නමුත් දේශීය බීජ කිලෝග්‍රෑම් 1 ක මිල රුපියල් 9000 – 10000 ක් වෙනවා.බීජ මිලදී ගැනීමේ තත්ත්වයන් එසේ වුවද ගොවීන් වැඩි කැමැත්තක් දක්වනුයේ දේශීය බීජ මිලදී ගැනීමටයි. දේශීයව නිෂ්පාදිත බීජවලින් ලබා ගන්නා අස්වනු ‘ලංකා’ ලූණු ලෙස ප්‍රචලිතයි.මෙම දේශීය බීජ සුලභ කිරීමේ අරමුණත් සැලසුමත් අපට තිබෙනවා. එය ක්‍රියාත්මක කිරීමේදී පැන නගින විවිධ ගැටලු විශේෂයෙන්ම වසන්තිකරණය සඳහා වන ක්‍රියාවලියට යොමුවීමේදී ඇති වන අපහසුතා පෙන්වා දිය හැකියි. බීජ නිෂ්පාදනයේදී බල්බ සහ මල් පිපෙන අවස්ථාවේදී ඇති වන රෝග තත්ත්වයන් පාලනයට ක්‍රමවත් වැඩ පිළිවෙළක් යෙදීම වැනි කරුණුවලට යෙදිය යුතු පිළියම් තරමක් සංකීර්ණයි.කෙසේ වුවද ගුණාත්මක බීජ නිෂ්පාදනය ඉහළ දැමීමට අවශ්‍ය වැඩපිළිවෙළ කඩිනමින් කිරීමට කෘෂිකර්ම දෙපාර්තමේන්තුව කටයුතු යොදමින් සිටිනවා. එය රටටම කෙරෙන සේවාවක්.* දැනට ලොකු ලූණු වගා කිරීමේදී ගොවීන්ට ගැටලු පැන නැගීමක් නැතිද ?මේ වන විට ගොවීන් සාර්ථක ලෙස වගාවේ නියැලී සිටිනවා. ඔවුන්ට අවශ්‍ය ගබඩා, කෘෂි ළිං, වතුර පොම්ප, පොහොර ආදිය ක්‍රමවත්ව ලබා ගැනීමේ වැඩපිළිවෙළවල් ක්‍රියාත්මක වෙනවා. ලොකු ලූණු වෙළෙඳ පොළ තත්ත්වයන් වුවද ගැටලුවකින් තොරව පවතිනවා.දේශීය නිෂ්පාදන ඉහළ දැමීමේ සංකල්පය ක්‍රියාත්මක කරමින් සෑම වසරකම ලොකු ලූණු අස්වනු ඉහළ නැංවීමට අප බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=f1004103</link>
    <topic/>
    <author>ආර්. ජී. ටී. නවරත්න පශ්චාත් උපාධි ආයතනයකෘෂි විද්‍යා පීඨය, පේරාදෙණිය විශ්වවිද්‍යාලය</author>
    <content>දිනක් කෘෂි ව්‍යාප්ති නිලධාරියෙක් මදක් දුෂ්කර ප්‍රදේශයක පිහිටි ගොවි මහතෙකුගේ ගොවිපළ නිරීක්ෂණය සඳහා පැමිණියේය. එහිදී ඔහුට දැක ගත හැකි වූයේ ගොවි මහතා ඉතා හොඳින් ගොවිපළ වගා කටයුතු සිදු කර නඩත්තු කරමින් යන බවයි. මෙම ගොවි මහතා විවිධ එළවළු වර්ග, හා පලතුරු වර්ග රාශියක් වගා කොට තිබුණි.මෙම වගාව දුටු කෘෂි ව්‍යාප්ති නිලධාරියා ඉතා සතුටට පත් වූවත් ගොවි මහතාගේ කෙසෙල් කොටුව ගැන නම් සතුටට පත් වූයේ නැත. එයට හේතුව කෙසෙල් කොටුවේ එක් කෙසෙල් පඳුරක ප්‍රධාන කෙසෙල් ගසට අමතරව කෙසෙල් පැළ හයක් හෝ හතක් තිබීමයි. නමුත් කෘෂිකර්ම දෙපාර්තමේන්තුව නිර්දේශ කරන්නේ එක් කෙසෙල් පඳුරක ප්‍රධාන කෙසෙල් ගසට අමතරව තිබිය යුත්තේ කෙසෙල් පැළ දෙකක් හෝ තුනක් බවයි.සියලු නිරීක්ෂණ කටයුතු අවසන් කළ ව්‍යාප්ති නිලධාරී මහතා ගොවි මහතා අමතා කියා සිටියේ තමා විසින් මීට පෙර ලබා දුන් බොහෝමයක් උපදෙස් ගොවි මහතා විසින් නිසියාකාරව පිළිපැද ඇති නිසා සතුටුවන නමුත් කෙසෙල් වගාව සම්බන්ධයෙන් තමා සතුටු නොවන බවත් ය. එමෙන්ම ව්‍යාප්ති නිලධාරියා එයට හේතුව ද ගොවි මහතාට පැහැදිලි කර දුන්නේය.මෙහිදී ගොවි මහතා ලබා දුන් පිළිතුරු ඇසූ ව්‍යාප්ති නිලධාරියා මවිතට පත් විය. එහිදී ගොවි මහතා කියා සිටියේ කෘෂිකර්ම දෙපාර්තමේන්තුව මගින් ලබා දී ඇති නිර්දේශයේ කිසිදු ගැටලුවක් තමාට නැති බවත්, ඔහු කෙසෙල් පැළ ප්‍රමාණය වැඩි කළේ තමාට අවශ්‍ය ප්‍රමාණයේ කෙසෙල් කැන් ලබා ගැනීමට අවශ්‍ය නිසා බවත් ය.තවදුරටත් ඔහු කියා සිටියේ තමාද නිර්දේශය අනුව කෙසෙල් පැළ ප්‍රමාණය දෙකකට හෝ තුනකට සීමා කළේ නම් ඔහුගේ කෙසෙල් කොටුවෙන් ලැබෙන කෙසෙල් කැන් ද විශාල ඒවා වන බවයි. එසේ වුවහොත් එම විශාල කෙසෙල් කැන් ප්‍රවාහනය අපහසුවන බවත් දුෂ්කර මහා මාර්ග පහසුකම් අඩු තම ප්‍රදේශයේ සිට මහා මාර්ගයට ප්‍රවාහනය කිරීමේදී කැන්වලට හානි සිදුවීම නිසා විකිණීම අපහසු වන බවත්ය. නමුත් ඔහුගේ කෙසෙල් කොටුවෙන් ලැබෙන්නේ සාමාන්‍ය ප්‍රමාණයේ කෙසෙල් කැන් බැවින් ඔහුට හා ඔහුගේ පවුලේ අයට එම කැන් පහසුවෙන් හා අවම හානියකින් මහා මාර්ගය දක්වා ප්‍රවාහනය කර නගරයට ගෙන ගොස් අලෙවි කළ හැකි බවත් ඔහු සඳහන් කළේය.ගොවි මහතාගේ එම පිළිතුර සාධාරණ එකක් බව පැහැදිලිය. එමෙන්ම කෘෂිකාර්මික දැනුම ප්‍රායෝගිකව යොදා ගැනීමේ ගොවි මහතා සතු හැකියාවද අගය කළ යුතුය. මෙම සිදුවීම අපට වාර්තා වන සිදුවීම් අතරින් එකක් පමණි. මීට අමතරව සමහර ගොවීන් නව තාක්‍ෂණික දැනුම හා සාම්ප්‍රදායික දැනුම යොදා ගෙන පර්යේෂණ සිදු කර සාර්ථක ප්‍රතිඵල ලබා ඇත.සමහර අන්නාසි හා පැපොල් ගොවීන් කෘෂිකර්ම දෙපාර්තමේන්තුව මගින් ලබා දෙන නිර්දේශ ක්‍රම ගොවි මහතාගේ ද දැනුම හා පළපුරුද්ද යොදා ගෙන වැඩි දියුණු කර සාර්ථක ප්‍රතිඵල ලබා ඇත. එහිදී පැළ හා පේලි අතර පරතර වෙනස් කර ඔවුන්ට අවශ්‍ය ප්‍රමාණයේ පැපොල් හා අන්නාසි නිෂ්පාදනය කිරීම උදාහරණ ලෙස පෙන්වා දිය හැක.එමෙන්ම මෙම සිදුවීම් තුළින් ගොවි මහතුන්ට උගත හැකි දෙය නම් පර්යේෂණ අංශ මගින් ව්‍යාප්ති නිලධාරීන් හරහා ලබා දෙන නව තාක්‍ෂණික දැනුම හා තොරතුරු ගොවි මහතාගේ ද දැනුම නිසි ආකාරයෙන් යොදා ගැනීම තුළින් වඩාත් ලාබදායි කෘෂිකර්මාන්තයක් කරා යා හැකි බවයි. තවද රජයේ ‘අපි වවමු රට නගමු’ යන සංකල්පය යථාර්ථයක් බවට පත් කර ගැනීමට නම් මෙවැනි කෘෂි උපාය මාර්ග භාවිතා කිරීම කෙරෙහි ගොවීන්ගේ මෙන්ම කෘෂි පර්යේෂණ අංශවලද අවධානය යොමු විය යුතු කරුණකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=f1004104</link>
    <topic/>
    <author>කාංචනා අමිලානි කරුණාමුණි</author>
    <content>මැයි මාර කොළ හාත්පස මහපාරේ ඉකිලමින්, වෙවුලමින් පණ ගැහෙනු පෙනෙයි. හීන්හඩින් මුමුණමින් අහසට තම කුඩා දෑත් පාමින් ජීවිතය යදිනු පෙනෙයි. එක සීරුවට මහපාරේ දිවයන වාහන සද්දන්තයෝ මේ කිසිවක් නොදැක පණ අදින මැයි මාර කොළ පාගා නොපාගා, මරා - නොමරා ඉගිලෙයි.පණ අයදින මැයි මාර කොළ සැනහීමටවත් දිය බිඳක් හෙළීමට වලාකුළු අපොහොසත් ය; දුප්පත් ය. සොබාදහම දුප්පතකු කළේ කවුරුන් ද?මාර මිත්‍ර‘තුඟු, පුළුල් මැයි මාර අතු පතර කිමද මේ මහපාර බදාගෙන කාගෙදෝ බැනරයක් හිස මුදුන ඔතාගෙන’(පිටුව 16)කපිල කුමර කාලිංගගේ මෙවර ලියුවේ පාරිසරික කවි ය. කෙටි කතා කරුවෙකු, නාට්‍ය රචකයෙකු, පරිවර්තකයෙකු හා ටෙලි නාට්‍ය අධ්‍යක්ෂවරයෙකු වූ හෙතෙම කවියෙකු වූයේ ‘දුඹුරු වලාකුළු’ සමඟ ය. දුඹුරු වලාකුළු යනු හුදෙක් ම කාව්‍ය කෘතියක් නොවූයේ එය පාරිසරික කවි එකතුවක් වූ හෙයිනි. මෙතෙක් ලංකාවේ පාරිසරික කවි එකතුවක් ප්‍රකාශයට පත්වී නොතිබුණු අතර අපේ රටින් එහා කොදෙව්වේ ද එවන් වූ පාරිසරික කවි එකතුªවක් පළකළ අයෙකු සොයා ගත නොහැකි විය. ඒනයින් ගත්කළ මේ අලුත් ආරකින් ලියැවුණු, නැවුම් මාතෘකාවක් සමඟ මල්වර වුණු අමුතු කවි පොතකි.දුඹුරු වලාකුළු සමඟ කවියා ගමන් කරන්නේ නවමු දිශාවකට ය. විවාදපන්න මාර්ගයකටය. සොබාදහම වර්ණනා කරමින්, මවාගත් සොඳුරු ලෝකයක ජීවත් වෙමින් කවි ලියූ යුගය අපව ඉක්මවා ගොස් ඇතැයි යන හැගවුම් කාරකයන් සමඟින් හේ කවි ලියයි.අතීතයේ පී.බී. අල්විස් පෙරේරා කවියා ලියුවාක් මෙන් ‘සැන්දෑ වලාවක හිඳ තොල් පෙති මතුළ - සොබා දහම ඔබ රෝහිණී, මම අතුල’ යැයි කියන්නට අපහසු වන ඔහු යළි යළිත් අවධාරණය කරයි. නූතන කවියා ඊට වඩා බරපතළ ගැටලුවකට මැදිව ඇත. ගෝලීය උෂ්ණත්වය එක පැත්තකය. ලෝකය පුරා මේ පිළිබඳ සමුළු පැවැත්වෙයි. චිත්‍රපට තැනෙයි. වායු දූෂණය තවත් පැත්තකය. හරිතාගාර වායු විමෝචනය, සමුද්‍ර දූෂණය, අයිස් තට්ටු දියවීම, ඕසෝන වියන විනාශ වෙමින් පැවතීම හා වනහරණය වැනි අලුත් පාරිසරික ශබ්ද මාලාවක් නූතන කවියාගේ ගෙල සිර කර ඇත.සිහින ලෝකයෙන් බිමට බැස කවියා සමාජයට යම් පණිවිඩයක් ගෙන යාමට තැත් කරයි. සෙසු කවීන් අතර කපිල කුමාර අමුතු කවියෙකු වන්නේ එහෙයිනි.‘කවිය මගේ තිරන්තර භාවිතයක් නෙවෙයි. කවිය මට ආගන්තුකයි. මං ගමන් බිමන් යන්නේ සංචාරක ලිපි ලියන්නෙක් විදිහටයි. ඒක තමයි මගේ ජනප්‍රිය සහ ප්‍රියතම භාවිතය. එහෙමත් නැත්නම් මං ගමන් යන්නෙ මගේ් වෘත්තියට අනුව ටෙලි නාට්‍යයක හෝ වෙනත් යමකට ගැලැපෙන දර්ශන තල හොයන්න. මේ ගමන්වල අතුරු ඵලයක් විදිහට තමයි පාරිසරික කවි ලියැවෙන්නේ. මං නිරත වන අනෙකුත් මාධ්‍යයන්ට දාන්න බැරි, වෙනත් මාධ්‍යයකින් මට කියාගන්න බැරි දේවල් ගොන්නක් තමයි කවි විදියට එළියට එන්නේ.මේ යන – එන හැම විටකම මං කටු සටහන් විදියට කවි ලියා ගන්නවා. පස්සෙ තමයි කවිය උපදින්නේ. කාලයක් තිස්සේ ලියපු බොහෝ වූ කවි මම එකතු කළා. මට ලැබුණ එක මාතෘකාවකට දාන්න පුළුවන් කවි ගොන්නක්. මාතෘකාව වුණේ පාරිසරික කවි...’‘අද 2010 ඉදගෙන අපි අනාගතේ් බලද්දි මහා කනගාටුවක් දැනෙන්නේ. අපිට අනාගතේදී පරිසරේ දිහා සතුටකින් බලන්න බැරි වේවි. මොකද දැන් අපි ගඟ දැක්කොත් පේන්නෙ වැලි ගොඩදානවා මිසක් ගඟේ සුන්දරත්වය නෙවෙයි. සමනලයෙක් දිහා බැලුවම පේන්නෙ ඌ වඳවෙලා යන එකයි. ආකාසෙ දිහා බැලුවම පේන්නේ් දූෂණය වීගෙන යන අහස. එහෙන් වායු දූෂණය. අපිට මේවා මගෑරලා යන්න බෑ. ලෝකයේ තියෙන පාරිසරික ගැටලු දැන් දැන් ලොකුවට අපිට දැනෙන්න පටන් අරන් ඉවරයි. අපිට කවිය දකින්න වෙන්නෙත් දේශපාලනික, සමාජයීය, ආර්ථික කරුණු කාරණා එක්කයි. මේ සියල්ලේ ම කනගාටුදායක ප්‍රතිඵලයක් තමයි දුඹුරු වලාකුළු කියන පාරිසරික කවි එකතුව...’දුඹුරු වලාකුළු කිනම් අහසක නම් තිබිය හැකි ද? හිතවත දෙඇස හැර ආකාසය දෙස බලන්න. ඔබ මේ දකිමින් සිටින්නේ දුඹුරු වලාකුළු මිස අන් යමක් නොවේ. කර්මාන්තශාලාවලින් පරිසරයට ඔහේ මුදාහරින, වාහන අනන්ත සංඛ්‍යාවක් නිනව්වක් නොමැතිවම මුදාහරින සියලු අපිරිසිදු වායුව දරා හිදින්නේ් කලක් නිල් පැහැයෙන් බැබළුණු ආකාස ලලනාවමය. ඕ දැන් බිම නොබලයි. ඉඳ හිට කදුළු සැලුව ද නොවැලපෙයි. ගතු නොකියයි.දුඹුරු වලාකුළු (Brown Clouds)  යන සංකේතනාමය අහස දරන්නේ අනාගත අනතුරු හැගවීමක් සමඟිනි. වායුගෝලය දූෂණය වීම පිළිබඳ අනතුරු හැගවීමට දුඹුරු වලාකුළු යෙදී ඇත.දුඹුරු වලාකුළුබහිරව කන්දට උඩින් දුඹුරු වලාකුළක් සැදී රවයි ඔරවයි ත්‍රිකුණාමල වීදියේ ගාටන රථ පෙළට...යළිත් අවදි වූ කටහඬ කවියාගේ ය. ඔහුට කීමට බෝ දේ ඇති සෙයකි. කවියෙන් කීමට අපහසු දේ ද තිබිය හැකිය. සැබවින් ම කවියෙකුට කොපමණ කටහඬවල් තිබිය හැකි ය.‘.. මගේ කවිවල භාෂාව තරමක් වෙනස්. ඒක මම හිතාමතා කරපු දෙයක් නෙමෙයි. ඉබේම වෙච්ච දෙයක්. ඇත්තට ම මේ කවි ඉල්ලා හිටපු භාෂාව තමයි මං භාවිත කරලා තියෙන්නේ. Modern experience  එකක් ගැන කියද්දි කොහොමත් මට පරණ සාම්ප්‍රදායික භාෂාවේ ඉදන් ඒක කරන්න බෑ.වර්තමානෙ තියෙන විදිහෙ අලුත් කියැවීමකට යන කොට අපිට තියෙන පාරිභාෂික ශබ්දමාලාව මදි වෙනවා. ඉතින් මෙතනදි අපිට සිද්ධ වෙනවා අලුතින් පාරිභාෂික ශබ්ද මාලාවක් හදා ගන්න. මොකද අපි කතා කරන්න යන ප්‍රශ්නය දැන් අතිශය සංකීර්ණවෙලා ඉවරයි. මේ තියෙන සංකීර්ණත්වයට යද්දි අපි ළඟ තියෙන දේවල් නිශේධනය කරන්න සිද්ධ වෙනවා. අතික්‍රමණය සහ සාමත්‍රික්‍රමණය යන ද්විත්වයම අපිට භාවිත කරන්න සිද්ධ වෙනවා....’‘කොහේ සිට පැමිණියේද මේ අමුතු වලාකුළු!’(පිටුව 46)මහනුවර නගරයේ ඉහළ අහසෙහි දුඹුරු වලාකුළු දක්නට ලැබුණු බව පේරාදෙණිය විශ්වවිද්‍යාලයේ විද්‍යා පීඨයේ මහාචාර්ය ඕ. ඒ. ඉලේපෙරුමයෝ මෑතකදී පවසා ඇත. හිතලුවක් නොවන මේ’ කව අපේ මනසට තට්ටු කර පවසන්නේ මහා ව්‍යසනයක පෙර නිමිත්තක් නොවේද? නමුත් හෙටත් අපි නිල් අහසට දුම් විදිමින් අපේ උජාරුව පෙන්වනවා නොවේ ද?තුත්තිරි ගසට (සිංහරාජයෙත් ගස් කපති-පුවතක්)හිටු කියා ගස් කපන මේ බූරු දූපතේ නුඹටත් තැනක් එන හැඩයිතියුණු උලකින් කවියා අපිට ම ඇන බලයි. රිදුණේ වී දැයි පසු විමසයි. සෝපහාසයෙන් සිනාසෙයි. අතීතයේත්, වර්තමානයේත්, අනාගතයේත් තිබූ, තිබෙන සහ ඇතිවෙන තුත්තිරි ගස් පිළිබඳ හොඳ ඉඟියක් ලබා දෙයි. ගස් කපා සෙවණක් ම බලාපොරොත්තු වන මිනිසා අවසන සෙවණක් නොලබාම මිය යයි. අවසනත් ගස් කපා තැනූ යහනකම පොළොවට පස් වෙයි. වනාන්තරය ම පතන, වනාන්තරයේ ආදරයම බලාපොරොත්තු වන මිනිසා කෙතරම් අකාරුණිකයෙකුවී ඇති ද? කපිල කුමාරයෝ තනියෙන් යුද වදින්නේ මහී මාතාව වෙනුවෙනි.’... කවි ගැන කතා කළොත් ලංකාවෙ ඒ විෂයට තියෙන කැමැත්ත හරි ඉහළයි. පුවත්පතක් බැලුවත් කොපමණ නම් කවි තියෙනවද? කවියො කොයිතරම් ඉන්නවද? ඒත් කවිපොතක් විකුණාගන්න තියෙන අමාරුව කියලා නිම කරන්න පුළුවන් ද? කවි ලියන අයත් කවිපොත් මිල දී ගන්නෑ. ප්‍රසිද්ධ කවියො කිහිප දෙනෙක් ඉන්නවා. අන්න ඒ අයගෙ කවිපොත් මිල දී ගන්නවා.අපේ කවි වෙනත් භාෂාවලට පරිවර්තනය වෙනවා අඩුයි. ආරියවංශ රණවීර වැනි අයගේ කවිපොත් පරිවර්තනය වෙනවා නොයෙකුත් විදේශීය භාෂාවන්ට. ඒක බොහොම ධනාත්මක සිදුවීමක්. අපි කවිය කියන නිර්මාණාත්මක කාරිය ඇතුළෙ අලුත්, අලුත් මාධ්‍ය හොයනවා. ඇත්තට ම කවියෙ නව මාවතක් සොයාගන්න පුළුවන්. පාරිසරික කවි තුරුණු පරපුරට විදින්න පුළුවන්. හංස සංදේශය, සැළලිහිණි සංදේශය කියවපු අයට වඩා මයිකල් ජැක්සන්ගේ Earth songඅහපු අයට මගේ් පාරිසරික කවි විදින්න පුළුවන්..’කටහඬේ වූයේ මද කළකිරීමකි. දැඩි ආයාචනයකි. ඒ තරමට ම විසල් වේදනාවකි. ඕසෝන් වියන සිදුරුව මහ පොළොව දෙස රවා බලයි. කීමට කිසිත් නැතිව මහ පොළොව මිනිසා දෙස බලයි. මහපොළොවේ එකදු බැල්මක්, තුරු වියනේ එකදු කෙදිරිල්ලක් ඇසීමට තරම් මිනිසාට නිස්කාන්සුවක් නැත. සංවේදනයක් නැත. මිනිසාට නිම කිරීමට අනන්ත වූත්, අප්‍රමාණ වූත් රාජකාරි බොහොමයකි.ඒ අතර වායුගෝලයට කාබන්ඩයොක්සයිඩ් එකතු කිරීම, වනාන්තර ගහණය අවම කර දැමීම, සත්වයන් රතු දත්ත පොතට එකතු කිරිම සහ මහපොළොව උණුසුම් කිරිම ප්‍රධානය. මේ සා විසල් රාජකාරි ඉටු කරන කල්හි මිනිසාට පරිසරයේ අදෝනා අසා සිටීමට තරම් කාලයක් කොහි නම් ඉතිරි වේද?මායාවරුන්ගේ කැලැන්ඩර බලමින්, බයිබලය කියවමින්, ලෝක විනාශය දැන් දැන් එතැයි බියව තැති ගැනෙන මනුසතුන් අදට සේම හෙටට ද මහපොළොව බේරා ගැනීමට පෙළ ගැසීම පමා කරනුයේ මන්දැයි තෝරා බේරා ගත නොහැකි ය. එහෙදු අතළොස්සක් වූ පරිසරවේදීන් දිනෙන් දින පරිසර විනාශ පිළිබදත්, මහ පොළොවට අත් වීමට යන කනගාටුදායක ඉරණම පිළිබඳත් තැවෙති, දැවෙති, කම්පා වෙති. කාලිංගයෝ ද එලෙසම පරිසර දෙස බලමින්, දකිමින්, විදිමින් කම්පිත වෙයි, තැවෙයි, දැවෙයි. ඉවසා සිටිය නුහුණු කල්හි පාරිසරික කවි ලියයි. මුද්‍රණය කරයි.එක් ඇසක හෝ ගැටෙන ලෙස ලියා තැබූ කවි හොඳින් ම වටහා ගැනීමට වර්තමානයටත් වඩා ළඟදීම දිනක උදාවන දුඹුරු වලාකුළුත් සපිරි ආකාසය සමඟ අවදි විමට සිදුවන අනාගත වැසියාට හැකි වනු නියතය.නමුත් එදිනට අප පමා වූවා වැඩි විය හැකි ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>10</day>
    </date>
    <link>http://www.dinamina.lk/2010/04/10/_art.asp?fn=f1004105</link>
    <topic/>
    <author>සරත් ඩී. අලුදෙනිය</author>
    <content>ජෝන් ද සිල්වා සමරු රඟහල ඇතුළත මඳ අඳුරේ සියුම් ව නැගෙන සර්පිනා නදකි. සියුම් තත් සිඳ නැෙඟන හඬ එකෙනෙහි ම නවතියි. කෙමෙන් කෙමෙන් උත්සව භූමියට පැමිණි සහෘදයෝ අසුන් ගත්හ. චාම් එහෙත් අභිමානවත් ව සරසා තිබූ ජෝන් ද සිල්වා සමරු රඟහලට ප්‍රවාහන අමාත්‍ය ඩලස් අලහප්පෙරුම මැතිතුමා සම්ප්‍රාප්ත වූයේ තම ගොවි බිමේ බීජ වපුරා රන් අස්වැන්න නෙළන උළෙලේ ප්‍රධාන ආරාධිතයා වෙමිනි.දෙදහස් දහයේ මැදින් මස විසි වැනි සෙනසුරාදා සවස් යාමයේ දුම්රිය දෙපාර්තමේන්තුව සහ ශ්‍රී ලංකා ගමනාගමන මණ්ඩලය, ඇතුළු ප්‍රවාහන අමාත්‍යාංශයට අයත් සියලු ආයතනයන්හි සේවක සේවිකාවන්ගේත් ඔවුන්ගේ දූ දරුවන්ගේත් කලා නිර්මාණ ඇගයීමත් ප්‍රවර්ධනය කිරීමත් අරමුණු කරගත් “ඩහදිය සුවඳ” 2010 කලා මංගල්‍යය නන් දෙසින් පැමිණි ත්‍යාගලාභීන්, ආරාධිතයින් සහ සහෘද ජන සහභාගිත්වයේ ආලෝකයෙන් වර්ණවත් වී ජාතියට දායාද විය.ඉසුරෙන් සපිරි ආසියාවේ ඓශ්චර්යමත් රට ලාංකිකයින්ට දායාද කිරීම ඉලක්ක කොට ගත් වත්මන් රජයේ මේ ගමන ඉලක්කම් හරඹයකින් පෙන්වන සංවර්ධනයෙන් නොව භෞතික සංවර්ධනයට සමගාමිව ආධ්‍යාත්මික සංවර්ධනයෙන් ද පරිපූර්ණ විය යුතු බව “මහින්ද චින්තන” ප්‍රතිපත්තියේ සඳහන් වෙයි. රටෙහි දියුණුව උදෙසා වෙහෙසන ජනතාවාදී දේශපාලනඥයන් අතුරෙහි වඩාත් කැපී පෙනෙන අයකු වන වත්මන් ප්‍රවාහන අමාත්‍ය ඩලස් අලහප්පෙරුම මැතිතුමා ඉහත කී සත්‍යය අවබෝධ කොට ගෙන ඇති බව පසක් වූ “ඩහදිය සුවඳ” 2010 කලා මංගල්‍යය ප්‍රවාහන අමාත්‍යාංශය විසින් ප්‍රථම වරට සංවිධානය කරන ලද්දකි.රසවත් ම නිර්මාණ, ඉතාම දුක්බර සිතුවිලි පසුබිමකින් උපදින බව ෂෙලී පවසා ඇත. එය සැබෑවක් බව පැසසුම් ලැබූ සේවක නිර්මාණ හමුවේ හඳුනා ගත හැකි ය. සේවකයා වෙනුවට ඔහු තුළ ම සැඟවුණු කලාකරුවා, සාහිත්‍යවේදියා මතු කිරීම, අගය කිරීම, සද්ක්‍රියාවකි. කොතරම් අභියෝග හමුවේ වුව ද තම දුක්බර සිතුවිලි ඔවුන් විසින් නිර්මාණ බවට පත්කරනුයේ ගම් නියම්ගම් මැද බස් රථයේ ගෙවන ජීවිතයේ දී ලබන ඉසියුම් විවේකී මොහොතක දී ය. විටෙක උඩරට මැණිකේට දළදාව වඳින්නට යන්නට රේල් පීලි මඟ සකසන අතරතුර දී ය.ඩහදිය සුවඳේ උරුමය වැඩකරන ජනතාවට ය. ජීවන වෘත්තියේ විසල් දුක් දොම්නස් පසෙක ලා කලාකරුවෙකු, සාහිත්‍යවේදියකු ජීවත් කරවන සෞන්දර්යවාදියෙකුට ය. ප්‍රධාන දෙසුමින් උළෙල සැරසූ ප්‍රවීණ කලා කරු ජැක්සන් ඇන්තනී කි පරිද්දෙන් ඩහදිය සුවඳට ඇලුම් කරන උත්තුංග මිනිසකුට ය.“මට මතකයි මගේ ළමා කාලය. මල්ලියි මමයි බයිසිකලයට නංවාගෙන තාත්තා අපිව රැගෙන යන අයුරු. මම ඉඳගන්නේ පිටිපස්සේ ලැගජ් එකේ. මට දැනෙනවා තාත්තගෙ ඩයදිය සුවඳ. මම ඒකට ආසා කළා. ප්‍රේම කළා. මම කලාකරුවෙක් ලෙසින් ගොඩනැගෙන්නේ ඒ ඩහදිය සුවඳ නිසා.”උළෙල ඇමතූ ඩලස් අලහප්පෙරුම මැතිතුමාගේ කතාව වඩාත් හැඟීම් බර විය. සංවේදී බොහෝ මිනිසුන් ගල් ගැසී සිටි අයුරු මැවී පෙනේ.“සෑම මිනිසකු තුළ ම අකාලයේ මියගිය කවියෙකු ජීවත් වී ඇතැයි ස්ටීවන් කැන්ෆර් දාර්ශනිකයා පවසා ඇත. මහා බලසම්පන්න මිනිසුන්ගෙන් නොව වඩාත් සංවේදී සන්සුන් මිනිසුන්ගෙන් යුත් සමාජයක් හැම අතින්ම සුබදායක ය. “මහින්ද චින්තනය” ප්‍රතිපත්තියට ඇතුළත් එයට ප්‍රවාහන අමාත්‍යවරයා ලෙසින් මා සම්බන්ධ වන්නේ ඉතා ආඩම්බරයෙන්.ශ්‍රී ලංගම ඩිපෝ අධිකාරිවරයෙකුට එරෙහිව පහළ නිලධාරියෙකු විටින් විට ඉහළ නිලධාරීන්ට පැමිණිලි කරමින් ඔහුගේ නිවැරදි හා යහපත් ගමන් මග නතර කිරීමට අඩාල කිරීමට නොයෙක් විට උත්සාහ කළා. මෙම ඩිපෝ අධිකාරිවරයා සාහිත්‍ය කලාවෙන් පෝෂණය වූ සංවේදී මිනිසෙක්. උසස් වීමක් සඳහා ඉල්ලුම්පත් කැඳවූ අවස්ථාවක තමාට එරෙහිව නැගී සිටි නිලධාරියාගේ ඉල්ලුම්පත ඩිපෝ අධිකාරිවරයා වෙත ලැබෙනුයේ ඔහුට එරෙහිව ගත හැකි සියලු තීරණ තමා වෙත පවරමින්. ඩිපෝ අධිකාරිවරයා ඔහු වෙනුවෙන් උසස්වීම නිර්දේශ කරනවා. මෙවැනි සංවේදී මිනිසුන් අපේ අමාත්‍යාංශයට අයත් ආයතනවල සිටින බව මා දන්නවා.ඇඟ හිරිගඩු පිපෙයි. උත්සව භූමිය පුරා අත් පොළසන් නද ගිගුම් දෙයි.“සංවේදී බව කියන්නේ් ඒකයි. ප්‍රවාහන අමාත්‍යවරයා ලෙසින් මා ආඩම්බර වන්නේ එම උදාර මිනිසුන් නිසයි. වර්තමානය වන විට එම ඩිපෝ අධිකාරිවරයා ධාවනයෙන් ඉවත් කළ බස් රියක් ප්‍රතිසංස්කරණය කර ඩිපෝව තුළ පුස්තකාලයක් රෝපණය කිරීමේ වැඩසටහන ක්‍රියාවට නැංවීමට කටයුතු සූදානම් කරනවා. යහපත් සමාජයක් බිහි කිරීමේ උදාරතර අරමුණට අපේ දායකත්වයට තවත් උදාහරණ අවශ්‍ය නෑ.”වසරක් පාසා කලා මංගල්‍යය පැවැත්වීමට සමගාමී ව අමාත්‍යාංශයට අයත් ආයතනයන්හි පුස්තකාල පද්ධතියක් රෝපනය කිරීමේ දැවැන්ත වැඩ පිළිවෙළක් ක්‍රියාවට නැංවීමට අමාත්‍යවරයා පූර්ණ සහය ලබා දී ඇත. කොග්ගල ඩිපෝව කේන්ද්‍ර කර ගනිමින් එහි පළමු පියවර දියත් වෙයි. නිර්මාණ කුසලතා ඇති සේවක සේවිකාවන් වෙනුවෙන් සාහිත්‍ය කලා සන්නිවේදන වැඩමුළු පැවැත්වීමේ වැඩසටහන ද ප්‍රසංශාවට ඇගයීමට ලක් වී ඇති අතර ඉන් ඵල නෙලා ගන්නෝ ද ගත්තෝ ද බොහෝ වෙති. ප්‍රේක්ෂක සිත් තමා වෙත දැල්වූ මහරගම තරුණ සේවා සභාවේ යෞවනියන් ඉදිරිපත් කළ දමිල නර්තනය ඩහදිය සුවඳට ජාති ආගම් භේද වලංගු නොවන බව පසක් කළා වැන්න.“උතුරු දකුණ එකට යා වුණු මිනිස් පාලමක් බවට ඩහදිය සුවඳ කලා උළෙල ගෙන ඒම අපේ බලාපොරොත්තුව යි.”</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n1004122</link>
    <topic>කොළඹ එජාප ආධාරකරුවන් ලක්ෂයකට රනිල් එපාවෙයි</topic>
    <author>නිරූෂි විමලවීර</author>
    <content>කොළඹ දිස්ත්‍රික්කයේ එක්සත් ජාතික පාක්ෂිකයන් ලක්ෂයට වැඩි පිරිසක් මෙවර පාර්ලිමේන්තු මැතිවරණයේදී රනිල් වික්‍රමසිංහ මහතා ප්‍රතික්ෂේප කර තිබේ.කොළඹ දිස්ත්‍රික්කයේ එජාප පාක්ෂිකයන් 339,750 ක් අලියා ලාංඡනය යටතේ එක්සත් ජාතික පක්ෂයට ඡන්දය ලබා දුන්නද ඡන්දදායකයන් 108993 දෙනකු රනිල් වික්‍රමසිංහ මහතාට ඡන්දය දීම ප්‍රතික්ෂේප කොට තිබේ.පසුගිය මහ මැතිවරණයේ දී කොළඹ දිස්ත්‍රික්කයේ මනාප 329524ක් ලබාගෙන ප්‍රථම ස්ථානයට පත් වූ වික්‍රමසිංහ මහතා මෙවර එක්සත් ජනතා නිදහස් සන්ධාන ලැයිස්තුවේ ප්‍රථම ස්ථානයට පත් විමල් වීරවංශ මහතාටද වඩා මනාප පනස් දහසක් අඩුවෙන් ලබා ගෙන ඇත.පාර්ලිමේන්තු මැතිවරණයේදී වික්‍රමසිංහ මහතා නිරත වුණේ විපක්ෂ නායක කම හා විපක්ෂනායක ධූරයරැක ගැනීමේ සටනක මිස , රජයක් පිහිටුවීමේ සටනක නොවන බව කොළඹ දිස්ත්‍රික් පාක්ෂිකයන්ගේ අදහස වී ඇති අතර පාක්ෂිකයන් අතරින් ප්‍රතික්ෂේප වීමට එය බලපා තිබේ.එක්සත් ජාතික පක්ෂය ගමන් කළ යුතු ආකාරය ගැන පාක්ෂිකයන් 19 වරක් රනිල් වික්‍රමසිංහ මහතාට කියා දුන්නද ඉන් පාඩමක් ඉගෙන නොගත් නායකයාට ජනතාව 20 වැනි වරට අමතක නොවන පාඩමක් උගන්වා තිබේ. පක්ෂ නායකත්වය ඒකාධිපතියෙක්, ජනතාවගේ ප්‍රජාතන්ත්‍රවාදය ආරක්ෂා කරනා බව කියන නායකයාගේ පක්ෂයේ ප්‍රජාතන්ත්‍රවාදය නැතැයි කියමින් කරු, රාජිත, බන්දුල, ඇතුළු 18 දෙනකු එජාපයෙන් ඉවත්ව යද්දී රනිල්ව ආරක්ෂා කළ වජිරලාට, ගාමිණිලාට සරත් චන්ද්‍රලාට ජනතාව හොඳ පාඩම් මෙවර කියා දී ඇත.රනිල් සැමවිටම ආරක්ෂා කළ ඡන්දය ලබා දෙන ලෙස ජනතාවගෙන් ඉල්ලා සිටි සාගල රත්නායකලා ජනතාව ප්‍රතික්ෂේප කිරීමෙන් පාක්ෂිකයන් රනිල්ගේ ප්‍රකාශයන් පිළිනොගන්නා තත්ත්තවයකට පත්ව තිබේ. එජාපය හැර දමා සන්ධානයට එක් වී රනිල්ට දැඩි වාග් ප්‍රහාර එල්ල කළ ජොන්ස්ටන් ප්‍රනාන්දු මහතා කුරුණෑගල දිස්ත්‍රික්කයේ පළමු තැනට ගෙන ඒමට එජාප පාක්ෂිකයන්ද බුලත් කොළයට ඡන්දය දීමෙන් රනිල් විවේචනය කරන අය ඔසවා තැබීමට එජාප ආධාරකරුවන් කැමැත්තෙන් ඉන්නා බව සනාථ වේ.එසේම බිබිලේ පැවැති ජන හමුවකදී පක්ෂ විනය පරීක්ෂණයක් පැවැත්වෙන රංජිත් මද්දුම බණ්ඩාර මහතාට ඡන්දය ලබා නොදෙන්නැයි ප්‍රසිද්ධියේ වික්‍රමසිංහ මහතා පාක්ෂිකයන්ගෙන් ඉල්ලා තිබියදී ජනතාව මද්දුමබණ්ඩාර මහතා පමණක් තෝරගැනීමෙන් ජනතාව අතරින් වික්‍රමසිංහ මහතා ප්‍රතික්ෂේප වී ඇති ආකාරය පැහැදිලි වේ.එසේම රනිල්ට එරෙහිව කැරළි ගැසූ ලක්ෂ්මන් සෙනෙවිරත්නලා ආරක්ෂාකර ගැනීමටත්, මහ මැතිවරණයේදී ජනතාව කෘතඥ වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n1004123</link>
    <topic>එක්සත් ජනපදයෙන් ජනපතිට සුබ පැතුම්</topic>
    <author/>
    <content>පාර්ලිමේන්තු මැතිවරණයෙන් ඓතිහාසික ජයග්‍රහණයක් ලැබීම සම්බන්ධයෙන් ජනාධිපති මහින්ද රාජපක්ෂ මහතාට මෙන්ම එක්සත් ජනතා නිදහස් සන්ධානයට සුබපැතුම් පළ කරන බව එක්සත් ජනපද තානාපති කාර්යාලය පුවත්පත් නිවේදනයක් මගින් ප්‍රකාශ කැර තිබේ. එහි මෙසේ ද සඳහන් වේ.ඉකුත් ජනවාරි මස පැවැත් වූ ජනාධිපතිවරණයෙන්, ජනාධිපතිවරයා ලත් විජයග්‍රහණයට එක්වන මෙම ජයග්‍රහණය මගින් මැතිවරණ ව්‍යාපාරයේදී ජනාධිපතිවරයා විසින් සාකච්ඡාවට භාජන කළ ජාතික හා වාර්ගික ප්‍රතිසංධානය, බලය විමධ්‍ය ගතකිරීම, ආර්ථික සංවර්ධනය හා මානව හිමිකම් සුරැකීම වැනි වැදගත් ප්‍රශ්න සම්බන්ධයෙන් ඉදිරි පියවර ගැන්මේ ජනවරමක් ලබාදී තිබේ.අලුතින් තේරීපත්වන ශ්‍රී ලංකා රජය සමඟ සහයෝගයෙන් කටයුතු කිරීමට මෙන්ම දෙරට අතර පවත්නා ඓතිහාසික මිත්‍රශීලී සබඳතා සහ සහයෝගීතාව ශක්තිමත් කිරීමට ද අපි අපේක්ෂා කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n1004124</link>
    <topic>ඡන්ද ගණන් කිරීම ගැන සෑහීමකට පත්වෙනවා</topic>
    <author>නිරූෂි විමලවීර</author>
    <content>පාර්ලිමේන්තු මැතිවරණයේ දී ඡන්ද ගණන් කිරීමේ මධ්‍යස්ථානවල පැවති කටයුතු පිළිබඳ සෑහීමකට පත්වෙන බව විපක්‍ෂ නායක රනිල් වික්‍රමසිංහ මහතා අවධාරණය කෙළේය.කොළඹ විපක්‍ෂ නායක කාර්යාලයේ පෙරේදා (10) පැවැති විශේෂ මාධ්‍ය සාකච්ඡාවකට එක් වෙමින් වික්‍රමසිංහ මහතා එසේ කීවේය.යම් අක්‍රමිකතා සිදු වූ බවට චෝදනා එල්ල වූ නාවලපිටිය හා ත්‍රිකුණාමලයේ මධ්‍යස්ථාන 38ක ඡන්දය ශුන්‍ය කිරීම පිළිබඳ සතුටු වන බවද කීය.ඡන්දය ගණන් කිරීමේ මධ්‍යස්ථානවල නියෝජිතයන් සම්බන්ධ කිරීමට අවස්්ථාව ලබා දීම පිළිබඳවත් ඡන්ද පෙට්ටිවලට ඇතුළතින් ස්ටිකරයක් සවි කිරීමට අවස්ථාව ලබා දීම පිළිබඳවත් මැතිවරණ කොමසාරිස්වරයාට වික්‍රමසිංහ මහතා ස්තුතිය පළ කෙළේ ය.මෙවර මහ මැතිවරණ ප්‍රතිඵල අනුව එක්සත් ජාතික පක්‍ෂ නායකත්වයෙන් ඉවත් වීමට කිසිසේත් අදහස් කර නැති බව කී වික්‍රමසිංහ මහතා, ඉවත් වීමට අවශ්‍ය වේලාවේදී එම තීරණය ගන්නා බව ප්‍රකාශ කෙළේ ය.එජාපයේ පරාජයට ප්‍රධානම හේතුවවී ඇත්තේ ඡන්ද දායකයන්ගෙන් සියයට 48ක් ඡන්දය භාවිත නොකිරීමයි. ජනතාව ඡන්දය ලබා දුන්නා නම් තීන්දුව වෙනස් වෙන්න තිබුණා. ඒ නිසා ඡන්දදායකයන් එහි වගකීම බාර ගත යුතුයි. ඡන්ද පිළිබඳ ජනතාවගේ විශ්වාසය ඇති කිරීමට අප ක්‍රියා කළ යුතු බවද ඒ මහතා කීය.ඡන්දය යනු රටේ ප්‍රජාතන්ත්‍රවාදී අයිතියක්. එය රැක දීමට එජාපය පෙරමුණ ගන්නවා. මැතිවරණ පිළිබඳ ජනතාව තුළ ඇති කලකිරීම නැති කිරීමට ක්‍රියා කරනවා යැයි” වික්‍රමසිංහ මහතා කීය.පක්‍ෂය නැවත ගොඩ නැගීමට පක්‍ෂයෙන් අලුත් මුහුණු රැසක් පාර්ලිමේන්තුවට එක්වී ඇති බව කී විපක්‍ෂ නායකවරයා, පක්‍ෂයේ ජ්‍යෙෂ්ඨයන්ගේ උපදෙස් අවවාද ලබා ගනිමින් තරුණ අය සමඟ ඉදිරි ගමනක් යන බව පැවසීය.මෙහිදී එජාප නියෝජ්‍ය නායක කරු ජයසූරිය මහතා පැවසුවේ, තම ඡන්ද පදනම අඩුවීමට හේතු වුණේ තමා මනාප ගොඩ වැඩි කර ගැනීම සඳහා ක්‍රියා නොකළ නිසා බවයි. පෝස්ටර් කටවුට් පසුපස තමා හඹා නොගිය බව ද හෙතෙම කීය.ශ්‍රී ලංකා මහජන පාර්ශවයේ නායක මංගල සමරවීර මහතාද මෙහිදී අදහස් දැක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n1004125</link>
    <topic>මාධ්‍යවේදියෝ 4ක් ජය ලබති</topic>
    <author>මහින්ද කුලතුංග</author>
    <content>නවකයන් ලෙස මෙවර පාර්ලිමේන්තු මැතිවරණයට තරගකළ මාධ්‍යවේදීන් හත්දෙනාගෙන් සිවුදෙනෙක් ජය ලබති.ජයග්‍රාහක මාධ්‍යවේදී අපේක්ෂකයන් වන්නේ එජාපයෙන් මාතර දිස්ත්‍රිත්කයට තරග කළ බුද්ධික පතිරණ, ගාල්ල දිස්ත්‍රික්කයට තරග කළ මනූෂ නානායක්කාර, නුවරඑළිය දිස්ත්‍රික්කයට තරග කළ ශ්‍රී රංගා, සහ ගම්පහ දිස්ත්‍රික්කයට තරඟ කළරුවන් විජේවර්ධන යන මහත්වරුන් ය. පරාජිත මාධ්‍යවේදී අපේක්ෂකයන් වූයේ එජාප කොළඹ දිස්තික් අපේක්ෂක සුසිල් කිඳෙල්පිටිය, කොළඹ දිස්ත්‍රික්කයෙන් එක්සත් ජනතා නිදහස් සන්ධානයෙන් තරග කළ සුදර්මන් රදලියගොඩ හා වවුනියාවෙන් තරගකළ උපුල් බාලසූරිය යන මහත්වරුන් ය.මේ අතර යාපනයේ මුද්‍රණය වන ‘උදයන්’ පුවත්පත් ආයතනයේ හිමිකරුවූ සරවන බවන් මහතා දෙමළ ජාතික සන්ධානයෙන් තරගකර පාර්ලිමේන්තුවට තේරීපත්වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n1004126</link>
    <topic>නාවලපිටියේ ඡන්දය 20දා</topic>
    <author>දයා පෙරේරා සහ නිරූෂි විමලවීර</author>
    <content>මහනුවර දිස්ත්‍රික්කයේ නාවලපිටිය ඡන්ද බල ප්‍රදේශයේ ඡන්ද මධ්‍යස්ථාන 37ක හා ත්‍රිකුණාමල දිස්ත්‍රික්කයේ එක් මධ්‍යස්ථානයක ඡන්ද විමසීම මෙම 20 වැනිදා පැවැත්වීමට මැතිවරණ කොමසාරිස් දයානන්ද දිශානායක මහතා තීරණය කර ඇත.ඡන්ද මධ්‍යස්ථාන 38ක ඡන්දය ශුන්‍ය කිරීම හේතුවෙන් ප්‍රමාද වූ සමස්ත ඡන්ද ප්‍රතිඵලය මෙම 21දා ප්‍රකාශයට පත් කළ හැකි බව මැතිවරණ මහ ලේකම් කාර්යාලය කියයි. පසුගියදා (08) පැවැති ශ්‍රී ලංකාවේ හත්වැනි පාර්ලිමේන්තු මැතිවරණයේ දී නාවලපිටියේ හා ත්‍රිකුණාමලයේ ඡන්ද මධ්‍යස්ථාන 38ක නිදහස් හා සාධාරණ මැතිවරණයක් පැවැත්වීමට අවස්ථාව ලබා නොදුන් බවට කරන ලද පැමිණිලි සලකා බලා මැතිවරණ කොමසාරිස්වරයා එම මධ්‍යස්ථානවල ඡන්දය ශුන්‍ය කෙළේය.ඒ අනුව මධ්‍යස්ථාන 38ක ඡන්දය යළි පවත්වා ප්‍රතිඵල නිකුත් කෙරෙන තෙක් දිස්ත්‍රික්කයන්හි අවසන් ප්‍රතිඵල නිකුත් නොකිරීමට ද කොමසාරිස්වරයා තීන්දු කෙළේ ය.20 වැනිදා පැවැත්වෙන මැතිවරණය රාජකාරි සඳහා නිලධාරි යෙදවීම මධ්‍යස්ථාන යෙදවීම හා ගණන් කිරීමේ මධ්‍යස්ථාන සැකසීම ආදි සියලු කටයුතු ගැන මේවන විට සාකච්ඡා කර ඇති බවත්, මහ ලේකම් කාර්යාලයේ නිලධාරියෙක් ‘දිනමිණ’ ට කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n1004127</link>
    <topic>ත්‍රි’මලේ ඡන්ද දූෂණ ගැන විශේෂ පරීක්‍ෂණයක්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය, කඹුරුපිටිය පෙර පාසල් ඡන්ද මධ්‍යස්ථානයේ සිදුවූ යැයි කියන දූෂිත ක්‍රියා සම්බන්ධයෙන් විශේෂ පරීක්‍ෂණයක් ආරම්භ කර ඇතැයි පොලිසිය කියයි.ත්‍රිකුණාමල කොට්ඨාස භාර පොලිස් අධිකාරී රත්මලවින්න බණ්ඩාර මහතාගේ මෙහෙයවීමෙන් මෙම පරීක්‍ෂණය පැවැත්වේ.එම මධ්‍යස්ථානයේ රාජකාරියේ යෙදී සිටි පොලිස් නිලධාරීන්ගෙන් ප්‍රකාශ සටහන් කරගෙන තිබේ.එදින ඇතිවූ සිද්ධිය එම අවස්ථාවේම උසස් පොලිස් නිලධාරීන්ට වාර්තා කිරීමට පියවර නොගැනීමද මෙහිදී විමර්ශනයන්ට භාජන කරන බව පොලිසිය කියයි.සිද්ධියට සම්බන්ධ පුද්ගලයන් මෙතෙක් හඳුනාගෙන නැති අතර මූලික විමර්ශන වලින් අනාවරණය වී ඇති පරිදි ඡන්ද පත්‍රිකා පැහැර ගැනීමට උත්සහ දරා ඇති බවට ඔප්පු වී ඇතැයි උසස් පොලිස් නිලධාරියෙක් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n1004128</link>
    <topic>රංගේ බණ්ඩාර සුව අතට</topic>
    <author>ජීවනි පතිරණ</author>
    <content>එක්සත් ජාතික පක්ෂයේ පළාත් සභා මන්ත්‍රීවරයකු ඇතුළු පිරිසකගේ පහරකෑමට ලක්වී ප්‍රතිකාර ලබන පුත්තලම දිස්ත්‍රික්කයෙන් තරගකර පාර්ලිමේන්තුවට තේරීපත්ව සිටින පාලිත රංගේ බණ්ඩාර මහතාගේ සෞඛ්‍ය තත්ත්වය යහපත් අතට හැරෙමින් පවතින බව කොළඹ ජාතික රෝහලේ හදිසි අනතුරු ඒකකයේ අධ්‍යක්ෂ වෛද්‍ය උපුල් ප්‍රසාද් ආරියවංශ මහතා ‘දිනමිණ’ ට පැවැසීය.මාරවිල රෝහලේ සිට පෙරේදා (10) රාත්‍රී 8.30 ට පමණ ජාතික රෝහලේ හදිසි අනතුරු අංශයේ ස්නායු ශල්‍ය දැඩිසත්කාර ඒකකයට ඇතුළු කර ඇති රංගෙ බණ්ඩාර මහතාගේ හිසේ තැලීම් තුවාලයක් තිබූ බවත් වම් අතේ අස්ථි බිඳීමක් සිදුවී ඇති බවත් අධ්‍යක්ෂවරයා පැවසීය. දෙපාවල පිහිඇනුම් කිහිපයක් දක්නට තිබූ බව කී වෛද්‍ය ආරියවංශ මහතා, දෑතේ ඇඟිලිවල තැලීම් සහිත තුවාල සිදුවී ඇති බවත් සී.ටී. ස්කෑන් පරීක්ෂණයක් හා එක්ස්රේ පරීක්ෂණයකින් අනතුරුව හිසේ තිබූ තුවාලය මැහුම් දමා අවශ්‍ය ප්‍රතිකාර කටයුතු කඩිනමින් සිදුකළ බවද වෛද්‍යවරයා කීය.වෙඩි වැදීමකට ලක්ව ඇති බව ඇතැමුන් සඳහන් කළද එවැනි තුවාල නොතිබූ බවත් වෛද්‍ය ආරියවංශ මහතා වැඩිදුරටත් ප්‍රකාශ කළේය.සිද්ධිය පිළිබඳ අදහස් දැක්වූ හලාවත ප්‍රදේශයේ පාක්ෂිකාවක්-රංගේ බණ්ඩාර මහතාට පහර දී ඇත්තේ ශාන්ත සිසිර කුමාර අබේසේකර (හේමන්ත නයනජිත්) නැමැත්තෙක් කියලයි අපට දැනගන්නට ලැබුණේ. ඔහු එජාප ආණමඩුව ආසනයෙන් මෙවර මහා මැතිවරණයට ඉදිරිපත් වී තුන්වැනි ස්ථානය ලැබුවා.ඔහුගේ මන්ත්‍රී ආසනය අහිමිවූ නිසයි රංගේ බණ්ඩාර මහතා ඝාතනය කර පාර්ලිමේන්තුවට එන්න උත්සහ කළේ.හැබැයි රංගේබණ්ඩාර මහතායි, ශාන්තයි අතරේ කාලයක සිට පරණ කෝන්තරයක් තිබුණා. තමන්ගේ ආණමඩුව ආසනය පවා ශාන්තට පූජා කළ රංගේ බණ්ඩාර මහතා අප මනුෂ්‍යත්වයෙන් රැකගන්න ඕනේ පුද්ගලයෙක්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n1004129</link>
    <topic>ලක්‍ෂ 40ක හොර සිගරැට් දැලේ</topic>
    <author>නිමල් රාජපක්‍ෂ</author>
    <content>සිංහල අවුරුදු සමයේ නැඟෙනහිර පළාතට බෙදාහැරීමට සූදානම් කර තිබූ රුපියල් හතළිස් ලක්‍ෂයක් වටිනා සිගරැට් තොගයක් පෑලියගොඩදී අත්අඩංගුවට ගැනීමට සුරාබදු මත්ද්‍රව්‍ය නාශක අංශය සමත්විය.සිගරැට් කාටුන් දහසක් මෙසේ අත්අඩංගුවට ගත් බව සුරාබදු මාධ්‍ය ප්‍රකාශක, සුරාබදු මත්ද්‍රව්‍ය නාශක අංශයේ අධිකාරී ප්‍රභාත් ජයවික්‍රම මහතා පැවසීය.විදුලි උපකරණ, පාවහන්, ජංගම දුරකථන බෙදාහරින මධ්‍යස්ථානයක් ලෙස පෑලියගොඩ ප්‍රදේශයේ පවත්වාගෙන ගිය ස්ථානයේ ප්‍රධාන ව්‍යාපාරිකයා, කළමනාකරු හා රියදුරු දින දෙකක විමර්ශනයකින් පසු වෙස්වලාගත් විශේෂ සුරාබදු කණ්ඩායමක් විසින් ඉකුත්දා (9) සවස හයට පමණ කොටුකර ගනු ලැබ තිබිණ. සැකකරුවන් එම උපකරණ බෙදාහරින මුවාවෙන් සිගරැට් බෙදාහරිනු ඇතැයිද පැවසේ.අත්අඩංගුවට ගත් සැකකරුවන් සුරාබදු කොමසාරිස් ජෙනරාල් වසන්ත හපුආරච්චි මහතා වෙත ඉදිරිපත් කොට දුම්කොළ බදු පනත යටතේ දඬුවම් පැමිණවීමට නියමිතය.නියෝජ්‍ය සුරාබදු කොමසාරිස් (ආදායම්) ඒ. බෝදරගම මහතාගේ උපදෙස් මත සුරාබදු මත්ද්‍රව්‍ය නාශක අංශයේ අධිකාරී මාධ්‍ය ප්‍රකාශක ප්‍රභාත් ජයවික්‍රම, ස්ථානාධිපති නන්දන පෙරේරා යන මහත්වරු නිලධාරීහු වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n10041210</link>
    <topic> ඉසුරු සම්පත්ට පිහිට වෙන්න</topic>
    <author>දික්වැල්ල සමූහ</author>
    <content>වලස්ගල මැල්පුර පදිංචි ඩබ්ලිව්. කේ. ඉසුරු සම්පත් කොදු ඇට පෙලේ ආබාධයකින් පෙළෙයි. මාර / දික්වැල්ල උතුර මහා විදුහලේ 8 වන වසරේ ඉගෙනුම ලබන ඉසුරු සම්පත් පවත්නා ආබාධිත තත්ත්වය හේතුවෙන් අධ්‍යාපන හා සාමාන්‍ය ජීවන කටයුතුවලදී දැඩි අපහසුතාවයකට පත්ව සිටී.මේ ආබාධිත රෝගී තත්ත්වයෙන් මොහු ගලවා ගැනීම සඳහා ශල්‍ය කර්මයක් කළ යුතු බව කොළඹ ජාතික රෝහලේ විකලාංග විශේෂ වෛද්‍ය වසන්ත පෙරේරා මහතා දන්වා ඇත.මේ සඳහා රු. 5500,00 ක් වැය වන බව වෛද්‍ය වසන්ත පෙරේරා මහතා දන්වා ඇත.දරුවාගේ මේ ශල්‍ය කර්මය සඳහා මුදල් පරිත්‍යාග කිරීමට කැමති අය වෙතොත් දික්වැල්ල මහජන බැංකු ශාඛාවේ ගිණුම් අංක 135-2-002-80004967 දරන බැංකු ගිණුමට මුදල් බැර කරන ලෙස මවුපියෝ ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=n10041211</link>
    <topic>ස්වාධීන කණ්ඩායම් 301ක ඇප රාජසන්තකයි</topic>
    <author>නිරූෂි විමලවීර</author>
    <content>ශ්‍රී ලංකාවේ හත්වැනි පාර්ලිමේන්තුව සඳහා තරග කළ ස්වාධීන කණ්ඩායම් තුන්සිය එකක ඇප මුදල් රාජසන්තක වී ඇතැයි මැතිවරණ මහ ලේකම් කාර්යාලය පවසයි.මැතිවරණයේ දී සියයට පහකට වඩා අඩු ප්‍රතිශතයකින් ඡන්දය ලබා ගැනීම හේතුවෙන් එම ඇප මුදල් රාජසන්තක වී ඇති බව මහ ලේකම් කාර්යාල නිලධාරියෙක් “දිනමිණ” ට ප්‍රකාශ කෙළේය. පාර්ලිමේන්තු මැතිවරණයට තරඟ කිරීම සඳහා සියලුම ස්වාධීන කණ්ඩායම් රුපියල් 1500 ක ඇප මුදලක් තැන්පත් කළ යුතු බවද මෙවර මහ මැතිවරණයේ දී ස්වාධීන කණ්ඩායම් 301 දිස්ත්‍රික්ක 22 සඳහා තරඟ කළ බව ද එම නිලධාරියා කීය.මහ මැතිවරණය සඳහා පිළිගත් දේශපාලන පක්‍ෂ 36ක් මැතිවරණයට තරග කළ බවත්, ඉන් සියයට පහකට වඩා වැඩි ප්‍රතිශතයක් යටතේ ඡන්දය ලබා ගෙන ඇත්තේ ප්‍රධාන පක්‍ෂ හතරක් පමණක් බවත්, කී එම නිලධාරියා මැතිවරණය සඳහා තරඟ කරන ප්‍රධාන පක්‍ෂවලට ඇප මුදල් තැන්පත් කිරීම අවශ්‍ය නොවූ බවද පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=r1004121</link>
    <topic>තැන තැන දමන ඉටිකොළ අනුරපුරේ කපුටන්ට වින කටී</topic>
    <author>අනුරාධපුර සමූහ- අශෝක සේනාරත්න</author>
    <content>පරිසරයේ සමතුලිතතාවය රැක ගැනීමට මහත්සේ ඉවහල් වන පාක්ෂියෙකි කපුටා. ඇතැම්විට කපුටා අපට කරදර කාරයෙකි. මේ අනුරපුරේ කපුටු කතාවකි.මිනිසාගේ නොමනා ක්‍රියා නිසා කපුටන් මෙම නරක දසාව උදාවී ඇත. දේශීය මෙන්ම විදේශීය සංචාරකයන්ගේ නිරන්තර තෝතැන්නක් වූ මේ අනුරපුර පුදබිම් ප්‍රදේශයේ තැන තැන දමන ඉටිකොළ මෙම කපුටන්ගේ් ආයුකාලය දිනෙන් දින අඩු කිරීමට හේතුවක් වී ඇත.ඉතිරිවූ ආහාර සමඟ ඉවත ලන ඉටිකොළ නිරන්තරයෙන් අනුභව කිරීමෙන් කපුටන් මෙසේ මිය යන බව පරිසරවේදීහු පෙන්වා දෙති.අනුරාධපුර වනජීවි අඩවි ආරක්ෂක ඩබ්ලිව්. ඒ. සරත් මහතා.කපුටන් ආරක්ෂා කිරීමට වනජීවී දෙපාර්තමේන්තුව බැදී නැහැ. කපුටා ආක්‍රමණශීලී සතකු නිසා ඔවුන්ට ආරක්ෂාවක් දෙන්නේ නැහැ.වනජීවී දෙපාර්තමේන්තුවේ පර්යේෂණ හා පුහුණු නියෝජ්‍ය අධ්‍යක්ෂ එස්. ආර්. බී. දිසානායක මහතා.පරිසරයේ සමබරතාවන් ආරක්ෂා කැර ගැනීම සඳහා සියලුම සතුන් රැක ගන්න අවශ්‍යයි. කපුටන් කසළ සෝධකයින් ලෙස ක්‍රියා කිරීමෙන් මහ මෙහෙයක් ඉටුකෙරෙනවා.කපුටන් විනාශවී යාමට පාරිසරික හේතුන් මෙන්ම ඔවුනට අවශ්‍ය ආහාර පානද බලපානවා. සෑම සතෙක්ම පරිසරයේ දායදයකි.ගොවි මහතකු වන එම්. බී. අන්දරවැව මහතා.කපුටන් වද වීම නිසා වී කුරල්ලන්ගේ ගහණය වැඩිවී තිබෙනවා.මේ හේතුවෙන් ගොවීන්ගේ අස්වනු වලටද කපුටා විනාශ වීමෙන් අහිතකර බලපෑම් එල්ලවී තිබෙනවා.මීයන් මෙන්ම කුඩා වර්ගයේ සර්පයින්ගේ ගහණයද කපුටන් නොමැති කමින් වර්ධනය වී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=r1004122</link>
    <topic>පරාක්‍රම සමුද්‍රයේ ජල දූෂණය වැළැක්වීමට පියවර ගත යුතුයි</topic>
    <author>ජයන්තිපුර සමූහ</author>
    <content>පොළොන්නරුව දිස්ත්‍රික්කයේ ඇති පරාක්‍රම සමුද්‍රයේ ජලය දූෂණය වී ඇතැයි පොළොන්නරුව දිස්ත්‍රික් කලාප වාරිමාර්ග ඉංජිනේරු ඊ. එම්. සුමනදාස මහතා පැවසීය.ඒ මහතා එසේ පැවසුවේ පොළොන්නරුව දිස්ත්‍රික් ලේකම් කාර්යාල ශ්‍රවණාගාරයේ දී පැවැති කෘෂිකර්ම කමිටු රැස්වීමේදීය.ඒ මහතා මෙසේ ද කීය.විවිධ අපද්‍රව්‍ය නොයෙකුත් අයුරින් මෙම වැවට එක්වන අපද්‍රව්‍ය නිසා මෙම තත්ත්වය උග්‍රවෙලා.මේ අයුරින් ජලාශයට අපද්‍රව්‍ය එකතුවන තත්ත්වය වළක්වා ජලය දූෂණය වීමට බලපෑ අනිකුත් හේතු ද සොයා බලා මේ තත්ත්වය මඟහරවා වැව ආරක්ෂා කිරීමට පියවර ගත යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=r1004123</link>
    <topic>දුවට අලුත් ඇඳුමක් ගන්න ගිය සැමියා අනතුරකට ලක් වූ බව දැනගත්තා</topic>
    <author>පෝද්දල සමූහ ජයන්ත කල්‍යානන්ද</author>
    <content>රත්ගම ඕවකන්දේදී ලංගම බසයක් සහ පෞද්ගලික බසයක් මුහුණට මුහුණ හැපීමේදී ඒ අතරින් ධාවනය වූ යතුරු පැදියක ගමන් ගත් දෙදෙනෙක් බරපතළ තුවාල ලබා මියගියහ.මෙසේ මරුමුවට පත් දෙදෙනාගේ හදිසි මරණ පරීක්ෂණ ගාල්ල හදිසි මරණ පරීක්ෂක වෛද්‍ය ඒ. එච්. එම්. අවුත් හාජියාර් මහතා විසින් කරාපිටිය රෝහලේදී පවත්වන ලදී.මියගියේ හල්ලොලුවආරච්චිගේ අමරසිරි (43) යන අයගේ හදිසි මරණ පරීක්ෂණයේදී සාක්කි දුන් සාමා පි‍්‍රයන්ති ඕවිට ගමගේ (42) මහත්මිය මෙසේ කීවාය.මියගියෙ මගේ සැමියා අපේ පදිංචිය ගාල්ල බටගන්විලයි. දුවට අලුත් ගවුමක් ගේන්න සැමියා අසල්වැසි පියසිරි සමග යතුරු පැදියෙන් ගියා. ඔවුන් අනතුරට පත් වී කරාපිටිය රෝහලට රැගෙන ගිය බව රාත්‍රී 12.30 ට විතර රෝහල් පොලිසියෙන් දැනුම් දුන්නා.පසුව පුතා ඔවුන්ව බලන්න රෝහලට යන විටත් ඔවුන් මිය ගිහින්.රිය අනතුරට ලක්වීමෙන් ඔවුන් මියගිය බව මා විශ්වාස කරනවා. මියගිය අයගේ පුතකු වන හල්ලොලුව ආරච්චිගේ නයනජිත් (18) ද එහිදී සාක්කි දුන්නේය.රත්ගම පොලීසියේ පොලිස් නිලධාරී (111113) පියදාස මහතා මෙහිදී සාක්කි මෙහෙයැවීය.මෙහිදී පශ්චාත් මරණ පරීක්ෂණය මෙහෙයැවීම විශේෂඥ අධිකරණ වෛද්‍ය නිලධාරී එම්. ඒ. එච්. මහින්ද මහතා විසින් පවත්වන ලදී.මේ අනතුරේදී මියගිය අනෙක් පුද්ගලයා වන නම්මුනි ආරච්චිගේ පියසිරි (57) නමැති අයගේ හදිසි මරණ පරීක්ෂණය ගාල්ල හදිසි මරණ පරීක්ෂක වෛද්‍ය ඒ. එච්. එම්. අවුත් හාජියාර් මහතා විසින්ම සිදු කළේය.එහිදී සාක්කි දෙමින් දොළමුල්ලගේ මාලිනී (52) මහත්මිය මෙසේ කීවාය. අසල්වැසි අමරසිරිත් සමග මගේ් සැමියා ගමනක් යද්දී අනතුරකට ලක්වෙලා මියගිය බව අප්‍රේල් 05 වැනිදා රාත්‍රී 1.00 පමණ දැනගත්තා.පසුව පුතාත් මමත් රෝහලට ගිහින් සැමියාගේ් මළසිරුර දැක ගත්තා. ඔවුන් යතුරු පැදියේ යද්දී බසයක හැපී මියගිය බවට තොරතුරු ලැබුණා. මරණය ගැන සැකයක් නැහැ.මරණකරුගේ පුතකු වන නුවන් පුෂ්පකුමාර (29) නැමැති අයද මෙහිදී සාක්කි දුන්නේය. රත්ගම පොලීසියේ පොලිස් නිලධාරී (11113) පියදාස මහතා මෙහිදී සාක්කි මෙහෙය වීය.පශ්චාත් මරණ පරීක්ෂණය විශේෂඥ අධිකරණ වෛද්‍ය නිලධාරී එම්. ඒ. එම්.මහින්ද මහතා විසින් පවත්වන ලදී.මේ දෙදෙනාම අනතුරින් ලත් තුවාල හේතුවෙන් මියගොස් ඇති බවත් අනතුරට සම්බන්ධ බස්රථ දෙකේ රියැදුරන් අත්අඩංගුවට ගෙන අධිකරණයට ඉදිරිපත් කරන ලෙසත් හදිසි මරණ පරීක්ෂකවරයා රත්ගම පොලීසියට නියෝග කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=r1004124</link>
    <topic>රඹුක්කන නාරන්බැද්දේ අරුම පුදුම රට ඉඳි ගහක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන, නාරන්බැද්ද ප්‍රදේශයේ පිහිටි ඉඳි වර්ගයේ යැයි සැලකෙන ගසකින් මල් දහහතක් පිපී ඇතැයි කියන පුවත වාර්තාවීමත් සමඟ විශාල පිරිසක් මේ අරුම පුදුම ගස දැක ගැනීමට දිනපතා පැමිණෙති.නාරන්බැද්ද, මැදිතැලේවත්ත නැමැති ඉඩමේ පිහිටා ඇති මේ අපූරු ගසේ වයස අවුරුදු තිස් පහක් පමණ වන බවද ප්‍රදේශවාසීහු පවසති.මෙම ඉඩමේ හිමිකාරිය වන එම් .එච්. අධිකාරිමැණිකේ මහත්මිය මෙම අරුම පුදුම ගස පිළිබඳව මෙසේ විස්තර කළාය.මගේ මහත්තයාගේ නම පුංචිබණ්ඩා, එයා වයස අවුරුදු දහයේ, දහහතේදී විතර සිරීපාදේ වන්දනාවට ගිහින් තිබෙනවා. ඒ යන ගමනේදී සමනල කන්දේ තිබිලා ගුරු පාට පොල් මුණ්ඩක පැහැය ඇති ඇටයක් අහුලාගෙන ඇවිත් මෙතැන පැළකරලා. ඒ මෙම ඉදිගසයි. මේ ගස මොකක්ද කියලා අපිත් දන්නේ නැහැ.මීට මාසයකට විතර කලින් මේ මල් හැදෙන්න ගත්තා. දැනට මල් දහහතක් ඇඳී තිබෙනවා. මේ එක මලක් අඩි පහළොවක් පමණ දිගයි. ඇත් දළයක් වගේ දිගට තිබෙන ඒ මල පුරාම කෙඳි දක්නට ලැබෙනවා. මේ ගස අරුම පුදුමගසක්. වන ජීවී දෙපාර්තමේන්තුවේ මහත්තුරු මේ ගස පරික්ෂාකර බැලුවා. ඔවුන්ටත් මේ ගස අලුත් අත්දැකීමක් වගෙයි ගසේ පහතින් පිත්තක් ගැලවුවාම පිත්ත තිබූ තැනින් මුල් විශාල ප්‍රමාණයක් මතුවෙනවා. රට ඉඳි ගසක කටු තිබුණත් මේ ගසේ කටු නැහැ.කොලවල පොඩි කටු තිබෙනවා. අවුරුද්දකට සැරයක් විතර එක අත්තක් ගැලවෙනවා. මේක සමන් දෙවියෝ මහත්තයාට දුන්නු දෙයක් වෙන්න ඕනෑ. යැයි කීවාය.වනජීවී නිලධාරීන් විසින් මෙම ගසේ අතු හෝ කොළ කපා ඉවත්කිරීමට ඉඩනොදී ආරක්ෂා කරගන්නා ලෙස උපදෙස් දුන් බව පැවසූ ඇය, කවුරුන් හෝ මෙම අරුම පුදුම ගස පිළිබඳව පරික්ෂාකර බලා ගස හඳුනා ගැනීමට උපකාරී වන ලෙස ඉල්ලා සිටියාය.මෙවැනි ගසක් මීට පෙර තමන් කිසිවකු දැක නොමැති බවද, මෙය සමහරවිට වෙනත් රටක සිට පැමිණි කුරුල්ලකු මගින් සමනළ කන්ද ප්‍රදේශයට වැටී තිබූ ඇටයකින් පැළවූවක් විය හැකි බවද මෙම ගස නැරඹීමට පැමිණෙන පිරිස් පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=s1004121</link>
    <topic>ආසියානු රගර් තරගාවලියට ශ්‍රී ලංකා පිල අද පිටත් වෙයි</topic>
    <author>ප්‍රින්ස් ගුණසේකර</author>
    <content>සිංගප්පූරුවේදී පැවැත්වෙන ආසියානු කුසලාන රගර් තරගාවලියේ පළමු කොටසේ තරග සඳහා ශ්‍රී ලංකා පිල අද පිටත්ව යයි.මහනුවර ක්‍රීඩා සමාජයේ ප්‍රදීප් ලියනගේ නායකත්වය දරන ශ්‍රී ලංකා රගර් පිලට යෝෂිත රාජපක්ෂ මුල්වරට එක්ව සිටීම විශේෂත්වයකි. ගල්කිස්ස සාන්ත තෝමස් විදුහලෙන් රගර් පිටියට පිවිසි යෝෂිත රාජපක්ෂ නාවික හමුදා රගර් පිලේ නායකයාද වෙයි. ඔහු ජාතික රගර් පිලේ ‘ෆ්ලැන්කර්’ ක්‍රීඩකයෙකු ලෙස කටයුතු කරයි.නායක ප්‍රදීප් ලියනගේ කටුගස්තොට සාන්ත අන්තෝනි විදුහලේ ආදිශිෂ්‍යයෙකු වන අතර මහනුවර ක්‍රීඩා සමාජය නියෝජනය කරයි. ඔහු 2007 – 2008 වසරේ ශ්‍රී ලංකා රගර් සත් සාමාජික කණ්ඩායමේ නායකත්වය ඉසිලුවේය. මහනුවර ක්‍රීඩා සමාජයට නායකත්වය ලබාදෙමින් පසුගිය වසරේ රගර් සූරතාව දිනා ගැනීමටද ප්‍රදීප් ලියනගේ සමත්වූවේය.මේ මස 14 වැනිදා සිට 17 වැනිදා දක්වා සිංගප්පූරුවේ යුඕ චූ කෑන්ග් ක්‍රීඩාංගණයේ පැවැත්වෙන මේ තරග සඳහා ශ්‍රී ලංකාවෙන් 24 ක සංචිතයක් සහභාගි වේ. පසුගියදා ජනාධිපති මහින්ද රාජපක්ෂ මහතාගේ නියමය මත තහනමෙන් මිදුණු ක්‍රීඩකයන් 15 දෙනාගෙන් 8 ක් මෙවර සංචාරයට ඇතුළත් වෙති.ශ්‍රී ලංකාව හා චීන තායිපේ අතර ප්‍රථම තරගය සිංගප්පූරුව හා මලයාසියාව අතර දෙවැනි තරගය 14 වැනිදා පැවැත්වේ.තුන්වැනි ස්ථානය තේරීමේ තරගය හා අවසන් තරගය මේ 17 වැනිදා පැවැත්වීමට නියමිතය.ශ්‍රී ලංකා රගර් පිල මෙසේය.ප්‍රදීප් ලියනගේ (නායක), හෙන්රි ටෙරන්ස් (සී. ආර්.), කිෂෝ ජෙහාන් (මහනුවර), එරංග ස්වර්ණාතිලක (මහනුවර), රජිව් පෙරේරා (හැව්ලොක්ස්), අචල පෙරේරා (මහනුවර), අෂාන් කර්තේලිස් (සී. ආර්.), ඉෂාන් නූර් (සී. ආර්.), දිනේෂ් සංජීව (සී. ආර්.) සේනක බණ්ඩාර (සී. ආර්.), දිලීප් සෙල්වම් (මහනුවර), ෂේන් විජේසිංහ (මහනුවර), යෝෂිත රාජපක්ෂ (නාවික), සජිත් සාරංග (මහනුවර), දුෂාන්ත ලෙව්කේ (සී. ආර්.), රොෂාන් විරරත්න (මහනුවර), සුල්කි හමීඩ් (සී. ආර්.), ෆසිල් මිර්ජා (මහනුවර), අෂාන් ද කොස්තා (සී. ආර්.), සමන්ත ලක්ෂාන් (නාවික), ගයාන් වීරරත්න (මහනුවර), විශ්වමිත්‍ර ජයසිංහ (සී. ආර්.), නුවන් හෙට්ටිආරච්චි (නාවික), සාලිය කුමාර (මහනුවර)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=s1004122</link>
    <topic>පාපන්දු සභාපති පාර්ලිමේන්තුවට</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ සභාපති රියර් අද්මිරාල් සරත් වීරසේකර මහතා පාර්ලිමේන්තුවට තේරී පත්විය.දිගාමඩුල්ල දිස්ත්‍රික්කයට එක්සත් ජනතා නිදහස් සන්ධානයෙන් තරග කළ ඒ මහතා මනාප ඡන්ද 54373 ක් ගෙන එම දිස්ත්‍රික්කයේ වැඩිම මනාපලාභියා බවට පත්විය.ශ්‍රී ලංකා පාපන්දු සම්මේලනයේ උප සභාපතිවරයෙකු ලෙස වසර 5ක් කටයුතු කළ රියර් අද්මිරාල් සරත් වීරසේකර මහතා පසුගිය මාසයේ දී සභාපති ධුරයට නිතරගයෙන් පත්විය.ශ්‍රී ලංකා පාපන්දු විනිශ්චය කමිටු සභාපතිවරයා ලෙසද, වසරකට අධික කාලයක් ජාතික පාපන්දු පිල භාරව කටයුතු කළ ප්‍රධාන නිලධාරියා ලෙසද වීරසේකර මහතා කටයුතු කළේ ය. සිවිල් ආරක්‍ෂක බලකා පාපන්දු පිල බිහි කිරීමේ පුරෝගාමියා ලෙස කටයුතු කළ ඒ මහතාට ශ්‍රී ලංකා පාපන්දු පවුලේ සතුට ප්‍රකාශ කර සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=s1004123</link>
    <topic>සංගක්කාර පන්ජාබ් පිලට ජය ගෙනේ</topic>
    <author/>
    <content>ඉන්දීය පි‍්‍රමියර් ලීග් තරග මාලාවේ දරුණු පසුබෑමකට ලක්වී සිටින කිංග්ස් පන්ජාබ් පිලට නැවත වරක් ජයග්‍රහණයේ ජීවය ලබාදුන් නායක කුමාර සංගක්කාර ලකුණු 56ක් රැස් කරමින් මුම්බායි පිලට එරෙහිව කඩුලු 6ක ජයග්‍රහණයක් කරා කණ්ඩායම මෙහෙයවීමට සමත් විය.පන්දු 42 කදී හතරේ පහර 6ක් සහ එක් හයේ පහරක් සමඟ මේ තරගාවලියේ සිය පළමු අර්ධ ශතකය රැස් කළ සංගක්කාරට අනගි සහයක් ලබාදුන් මහේල ජයවර්ධන පන්දු 17 කදී හතරේ පහර 7ක් සමඟ වේගවත් ලකුණු 31ක් රැස් කළේය.මුලින්ම පන්දුවට පහරදුන් මුම්බායි පිල කඩුලු 9 කට ලකුණු 154ක් වාර්තා කළ අතර ජේ. දුචිනි ලකුණු 35ක් සහ අම්බති රායිදු ලකුණු 33ක් තම පිලට එක් කළේය.සචින් තෙන්ඩුල්කාර් ලකුණු 29ක් රැස් කළේය. පන්දු යැවීමේදී ඉර්ෆාන් පතාන් සහ පියුෂ් චව්ලා කඩුලු 3 බැගින් දවාලීමට සමත්වූහ. පන්ජාබ් පිල ඕවර 19.2 කදී කඩුලු 4 ක් දැවී ජයග්‍රාහී ඉලක්කය සපුරා ගත්තේය. සංගක්කාර සහ මහේල හැරුනු විට ඒපි‍්‍රයන් භාරත් ද ලකුණු 33කින් පන්ජාබ් ඉනිම ශක්තිමත් කළේය.ලතිස් මාලිංග ලකුණු 36 කට කඩුලු 2ක් බිඳ දැමීමට සමත්විය.මේ අතර නාග්පූර් හී දී පැවැති ඩෙකන් පිල සහ චෙන්නායි පිල අතර තරගයෙන් කඩුලු 6ක ජයග්‍රහණයක් වාර්තා කිරීමට ඩෙකන් කණ්ඩායමට හැකි විය. චෙන්නායි ඉනිම කඩුලු 8 කට ලකුණු 138ක් විය. සුරේෂ් රයිනා ලකුණු 52ක් සහ මුරලි විජේ ලකුණු 23 ක් රැස් කළහ. පන්දු යැවීමේදී රයන් හැරිස් කඩුලු 3ක් බිඳ දැමුවේය.ඩෙකන් චාර්ජර්ස් හයිඩ්‍රාබාද් පිල ඕවර 19.1 කදී කඩුලු 4ක් දැවීමෙන් අනතුරුව ජයග්‍රහණය කරා සේන්දු විය. තිරුමාල්සෙට්ටි සුමන් අනගි ඉනිමක් ක්‍රීඩා කරමින් ලකුණු 55ක් රැස් කළේය. ඇන්ඩෲ සිමන්ඩ්ස් නොදැවී ලකුණු 27ක් ලබාගත්තේය. පන්දු යැවීමේදී ආර්. අශ්විස් කඩුලු 2ක් දවාලීය.බැංග්ලෝර් හී පැවැති කල්කටා - බැංග්ලෝර් කණ්ඩායම් අතර තරගයෙන් කඩුලු 7ක විශිෂ්ට ජයක් අත් කර ගැනීමට බැංග්ලෝර් පිල සමත් විය.කල්කටා පිල පළමුව පන්දුවට පහරදී කඩුලු 9ක් දැවී ලකුණු 160ක් රැස් කළේය. බ්‍රෙන්ඩන් මැකලම් ලකුණු 45ක් ද, ක්‍රිස්ගේල් ලකුණු 34ක් ද, සෞරව් ගංගුලි ලකුණු 33ක් ද රැස් කිරීමට සමත්වූහ. ඇන්ජලෝ මැතිව්ස්ට ලබාගැනීමට හැකිවූයේ එක් ලකුණක් පමණි.ඕවර 17.1 කදී කඩුලු 3ක් දැවී ලකුණූ 164ක් රැස් කළ රෝයල් චැලෙන්ජර්ස් පිල ජය හිමි කර ගත්තේය.රාහුල් ඩ්‍රාවිඩ් ලකුණු 52ක් ද, රොබින් උත්තප්පා නොදැවී ලකුණු 52ක් ද රැස් කරමින් සිය කණ්ඩායම ජයග්‍රහණය කරා මෙහෙය වූහ. අශෝක් දින්දා කඩුලු 2ක් සහ ඇන්ජලෝ මැතිව්ස් එක් කඩුල්ලක් දවාගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=s1004124</link>
    <topic>ආසියානු ක්‍රිකට් තරගාවලිය ජුනි මස දඹුල්ලේදී</topic>
    <author>ෆවුස් මොහොමඩ්</author>
    <content>ආසියානු කුසලාන සිවුකොන් දිවා / රාත්‍රී ක්‍රිකට් තරගාවලිය ජුනි මස 15 සිට 25 දින දක්වා රංගිරි දඹුල්ල ජාත්‍යන්තර ක්‍රිකට් ක්‍රීඩාංගණයේදී පැවැත්වීමට නියමිතය.ශ්‍රී ලංකාව, ඉන්දියාව, පකිස්තානය, සහ බංග්ලාදේශය තරග වදින ආසියානු කුසලාන තරග මාලාව ලීග් තරග ක්‍රමයට පැවැත්වෙන අතර එක් පිලකට තරග 3 ක් හිමි වේ. එම වටයේදී ඉදිරියෙන් සිටින කණ්ඩායම් 2 අවසන් මහා තරගය සඳහා සුදුසුකම් හිමි කර ගනු ඇත.ජුනි 15 දා සත්කාරක ශ්‍රී ලංකා පිල පකිස්තානය සමග තරග වදිමින් තරගමාලාව ආරම්භ කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=f1004121</link>
    <topic>මහ මැතිවරණයේ දී ජනතාව බුද්ධිමත්ව ක්‍රියා කර තිබේද? මේ ජයග්‍රහණය සැබෑ ලෙස ම පාර්ලිමේන්තුව ලද ජයක් ද? නො එසේ නම් ජනතාව විසින් ජනාධිපතිතුමා ට ලබාදුන් ජයග්‍රහණයක් ද? යන්න ගැනත් ජනතාවාදී දේශපාලනයක යෙදෙන අපේක්ෂකයන් දිනවිමට ජනතාව ක්‍රියාකර තිබෙනවාද? යන පශ්චාත් මැතිවරණ තොරතුරු සම්බන්ධයෙන් ජ්‍යෙෂ්ඨ නීතීඥ ගෝමීන් දයාසිරි මහතා දැක්වූ අදහස් මෙසේ ය.</topic>
    <author>සටහන ධම්මික සෙනෙවිරත්න</author>
    <content>පාර්ලිමේන්තු මැතිවරණය පැවැත්වුණේ ජනාධිපතිවරණය අවසන් වනවාත් සමඟ ම බැවින් විශාල උද්‍යෝගයකින් යුතුව ඡන්දය ප්‍රකාශ කිරීමට ජනතාව නොපෙළඹිණි. ඒ අනුව 2/3 කට ආසන්න ජන වරමක් එක්සත් ජනතා නිදහස් සන්ධාන රජයට ලබාදීමට ඔවුන් ක්‍රියාකර තිබේ. යම් හෙයකින් මෙය වඩාත් තරගකාරී මැතිවරණයක් වූයේ නම් එම ජයග්‍රහණය 3/4 බලයක් වශයෙන් සටහන් වීමට ඉඩ තිබිණි. එක්සත් ජාතික පාක්ෂිකයන් මේ ප්‍රතිඵලය පිළිබඳ දැනීමකින් සිටීම ද එම උද්‍යෝගය අඩුවීම කෙරෙහි බලපෑවේය.ජනාධිපතිවරණයේ දී එජාපය, සරත් ෆොන්සේකා මහතා සමඟ සිටිය ද මහ මැතිවරණයේ දී ඔවුන් තරග කළේ වෙන්ව ය. එය අනුමත නොකළ පිරිස් මෙන් ම එජාප නායකත්වය හා ප්‍රතිපත්ති විවේචනය කළ පිරිස්වලද ඡන්දය ඇදී ගියේ ෆොන්සේකා දෙසට ය. මේ ප්‍රතිඵලය අනුව එජාපයට තම ප්‍රතිපත්ති හා නායකත්වය සම්බන්ධයෙන් අවශ්‍ය කරන්නා වූ සංශෝධන හා වෙනස්කම් කඩිනමින් ක්‍රියාවට නැංවිය නොහැකි වුවහොත් 2016 වසරේ දී ද එජාපය මුහුණදෙනු ඇත්තේ මෙවන් ඉරණමකට ය.මෙහි ඇති තවත් විශේෂ කාරණයක් නම් වසර 16 ක් ජනාධිපතිධූරය හොබවමින් සිටින සන්ධානය (1994 පටන්) දීර්ඝකාලීනව විපක්ෂයේ සිටි පක්ෂයකට වඩා 2/3 වැඩි ඡන්ද ප්‍රමාණයක් සහිතව බලයට පත්වීම යි. ඒ තුළ ජනතාව විපක්ෂය මුළුමනින් ම වාගේ ප්‍රතික්ෂේප කර ඇත.තවද, යුද්ධය හා අපේ රටට එරෙහි විදේශ බලපෑම් සම්බන්ධයෙන් එජාපය හා එහි නායකත්වය දැක්වූ ප්‍රතිචාරයට මේ රටේ බුද්ධිමත් ජනතාව ලබා දුන් පිළිතුරක් ලෙසද අපට මේ ප්‍රතිඵලය දැකිය හැකි ය. මේ මැතිවරණ ප්‍රතිඵලය තුළ මා දකින සුබවාදී ලක්ෂණයක් වන්නේ දෙමළ හා මුස්ලිම් ජනකොටස් වාර්ගික දේශපාලනයෙන් ඈත්වෙමින් රජයට හා දකුණේ ප්‍රධාන පක්ෂවලට තම ඡන්දය ප්‍රකාශ කර තිබීම යි. එබැවින් මෙය ජාතික වශයෙන් ඇතිකරගත හැකි එකඟතාව හා ප්‍රතිපත්ති සම්පාදනය සඳහා ද හොඳ ප්‍රවේශයක් සලසයි.ඉකුත් මහ මැතිවරණයේ දී දෙමළ ජනයා ගේ ඡන්ද 90% ක් පමණ ලබාගත් දෙමළ සන්ධානය (ටී.එන්.ඒ.) හා කරට කර තරග කරමින් මෙවර එක්සත් ජනතා නිදහස් සන්ධානය ද උතුර – නැඟෙනහිර ආසන සෑහෙන ප්‍රමාණයක් දිනාගෙන සිටී. එමඟින් ලැබී ඇති පණිවිඩය නම් දෙමළ ජනතාව ත්‍රස්තවාදය මුළුමනින්ම ප්‍රතික්ෂේප කරන අතර තමන් වෙත යම් යම් ආර්ථික ප්‍රතිලාභ ප්‍රදානය කරන්නා වූ දෙමළ ඩයස් පෝරාවේ උපදෙස් ද බැහැර කර ඇති බවයි. දැන්, රජයේ යුතුකම විය යුත්තේ ක්ෂණිකව, එම ජනයාට ආවේණික වූ ඇතැම් ප්‍රශ්නවලට පිළිතුරු ලබාදෙමින් සුළු ජාතික නියෝජනයක්ද සහිත දේශපාලන බලවේගයක් ලෙස ක්‍රියාකිරීම යි.උතුරු නැඟෙනහිර ජනතාව විශාල ලෙස රජය දෙසට නැඹුරුවෙමින් තිබිය දී කොළඹ සහ වෙනත් නාගරික ප්‍රදේශවල දෙමළ, මුස්ලිම් ජනතාව එජාපය සමඟ රැඳී සිටීම ද අවධානයට ලක්විය යුතු කාරණයකි. එසේ් වූවද මේ මැතිවරණයේ සුළු ජාතික ඡන්ද හැසිරීම, සුබ අනාගතයක් සඳහා සුබ පණිවිඩයක් වන බැවින් අන්තවාදී මානසිකත්වයකින් යුතු සිංහල ජනකොටස් වෙත්නම් ඔවුන් එය නිවැරැදිව ග්‍රහණය කර ගත යුතු වෙයි.මැතිවරණ ප්‍රතිඵලය තුළින් පිළිබිඹු වන තවත් වැදගත් කාරණයක් වන්නේ මේ ජයග්‍රහණය ජනතාව විසින් ජනාධිපතිතුමාට ලබාදුන් ජයග්‍රහණයක් මිස නිද්‍රාශිලී පාර්ලිමේන්තු මැති ඇමැතිවරුන්ට ලබාදුන් ජයක් නොවන බවයි. රජයේ ප්‍රබල ඇමැතිවරුන් කිහිප දෙනෙකුම පරාජයට පත්වීම අප තේරුම්ගත යුත්තේ ඒ අයුරිනි. ඒ සමඟ ම ඇමැතිවරුන් ගණනාවක් ම මනාප ලැයිස්තුවල පහළට වැටී තිබීමෙන් ද මේ කාරණය පැහැදිලි වෙයි.සැබෑ ලෙසට ජනතාවාදී දේශපාලනයක යෙදෙන ජනතාවට සමීප, තමන් නියෝජනය කරන ප්‍රදේශයට සේවයක් කරන සහ රට ගැන සිතන මැති ඇමැතිවරුන් ගේ ජයග්‍රහණය ඉහළින් ම සහතික කිරීමට ද ජනතාව ක්‍රියා කර ඇත. මේ මැතිවරණයේ දී ජනතාව බුද්ධිමත්ව ක්‍රියාකර ඇති බව මගේ අදහස යි.එක් ප්‍රබල නිදසුනක් වන්නේ කොළඹ දිස්ත්‍රික්කයෙන් විමල් වීරවංශ මන්ත්‍රීවරයා ලබාගත් ජයග්‍රහණය යි. ඔහු දුමින්ද සිල්වා මහතාට වඩා දෙගුණයක් ඡන්ද හිමිකර ගෙන ඇත. තවද රනිල් වික්‍රමසිංහ මහතාටත් වඩා ඉදිරියෙන් සිටීමට විමල් වීරවංශ මහතාට හැකිවී තිබේ. මේ තුළින් ද පැහැදිලි වන්නේ වික්‍රමසිංහ මහතාගේ දේශපාලන ඇද වැටීම යි.ජවිපෙ දේශපාලනයේ අවසන් ගමන වශයෙන්ද මේ මැතිවරණ ප්‍රතිඵලය විග්‍රහ කළ හැකිය. ඊට එක් නිදසුනක් ලෙස තිස්සමහාරාම ආසනය තුළ ඔවුන් ලැබූ ප්‍රතිඵලය පෙන්වාදිය හැකිය. මෑතක පැවැති පළාත් සභා මැතිවරණයේදී ජවිපෙ එහිදී ලබාගත් ඡන්ද සංඛ්‍යාවෙන් 50% ට අඩු ඡන්ද සංඛ්‍යාවක් මේ මැතිවරණයේදී ඔවුන්ට ලැබී ඇත. 1994 දී ඔවුන් පළමු වතාවට මන්ත්‍රී ආසනයක් හිමිකරගත් හම්බන්තොටින්ද මෙවර ජවිපෙට එකදු ආසනයක් හෝ ලැබී නොමැත.මහ මැතිවරණයේ දී ජවිපෙ මන්ත්‍රී ආසන 5 ක් වත් දිනාගත්තේ ෆොන්සේකා මහතා ගේ පිහිටෙනි. ඔවුන්ට ලැබුණු ඡන්ද වලින් විශාල ප්‍රමාණයක් ලැබී ඇත්තේ ඔහුට බව පැහැදිලි ය. මේ තත්ත්වය තුළ ෆොන්සේකා මහතා එය ජවිපෙට අමතක වීමට ඉඩනොදෙන බව පැහැදිලි කාරණයකි. අර්ජුන රණතුංග මහතා පවා පෙනී සිටියේ ෆොන්සේකා මහතා වෙනුවෙන් මිස ජවිපෙ දේශපාලනය වෙනුවෙන් නොවේ. මේ අනුව ජවිපෙ ඉදිරි ගමන සරත් ෆොන්සේකා මහතා ගේ නායකත්වය යටතේ මෙහෙයවන ආකාරය අපට දැකබලා ගත හැකිවනු ඇත.මාක්ස්වාදී දේශපාලන ව්‍යාපාරයක් ලෙස ජවිපෙ මුහුණ දී සිටින්නේ ඛේදනීය ඉරණමකට යි. වැඩිකල් නොයාම ෆොන්සේකා හා ජවිපෙ දේශපාලන මණ්ඩලය අතර මත ගැටුම් ඇතිවනු ඇත. ජවිපෙන් ඉවත් වූ විමල් වීරවංශ මහතා ලබාගත් ඡන්ද ප්‍රමාණයෙන් පෙනෙන්නේ එදා රජය බිඳ දැමීම සඳහා ජවිපෙ ගත් ක්‍රියාමාර්ගයන්ට එරෙහිව ඔහු ගත් තීරණය ජනතාව කෘතවේදීව අනුමත කර ඇති බව යි.මේ මැතිවරණයේ දී 2/3 බලයක් ලබා ගැනීම පිළිබඳ හා පවතින ව්‍යවස්ථාව යටතේ 2/3 බලයක් ලබාගත හැකි ද යන්න ද ප්‍රධාන මාතෘකාවක් විය. මහින්ද රාජපක්ෂ ජනාධිපතිතුමා 2005 දී පළමු වරට ජයග්‍රහණය කළේ ලක්ෂයක පමණ වැඩි ඡන්දයකිනි. එහෙත් එතුමා දෙවන වර ජයග්‍රහණය කළේ දහ අට ලක්ෂයක වැඩි ඡන්දයකිනි. සභාගයක් ලෙස සන්ධාන රජය පළමු වසර හය තුළ ස්ථාවර තත්ත්වයක නොසිිටියද මේ මැතිවරණයත් සමඟ 2/3 මායිම දක්වාම පැමිණ සිටී.මේ විජයග්‍රහණයෙන් පෙනෙන්නේ ජනතාව මහින්ද චින්තන ඉදිරි දැක්ම, වැඩපිළිවෙළ යළිත් ඉහළින් ම අනුමත කර ඇති බව යි. එජාපය විශාල පරාජයකට ලක්වන අතර ආණ්ඩුව 75% ඡන්ද ප්‍රමාණයක් ලබාගත්තේ නම් මේ ආසන සංඛ්‍යාව මීටත් වැඩිවනු ඇත. නමුත් පවතින මැතිවරණ ක්‍රමය යටතේ සන්ධානය ලබා ඇත්තේ විශාල ජයග්‍රහණයකි.මේ මැතිවරණ ප්‍රතිඵලය තුළ මා දකින තවත් ප්‍රධාන කාරණයක් ගැන ද සඳහන් කළ යුතුය. ඒ, දකුණේ ප්‍රධාන දේශපාලන පක්ෂ දෙක උතුරේ දී ලබාගත් ඡන්ද ප්‍රමාණය එකතු කළහොත් එය දෙමළ සන්ධානය ලබා ඇති ඡන්ද ප්‍රමාණයට වඩා වැඩිවන බව යි. එනම්, එල්.ටී.ටී.ඊ. හිතවාදී දෙමළ සන්ධානය උතුරු - නැඟෙනහිර දෙමළ ජනතාව විසින් ප්‍රතික්ෂේප කර තිබේ. මේ ප්‍රදේශවල ඡන්ද අඩුවෙන් ප්‍රකාශ වී තිබීමට හේතුවක් වන්නේ කාලයක් තිස්සේ ඡන්ද ලියාපදිංචි කිරීම සිදුනොවූ නිසා අඩු වූ ඡන්ද සංඛ්‍යාව පැහැදිලි නොවීම යි. එහෙත් ප්‍රකාශ වී ඇති ඡන්ද සංඛ්‍යාව සැලකිය යුතු අගයකි.එම ඡන්ද දායකයන් දකුණේ ප්‍රධාන දේශපාලන පක්ෂ සමඟ එක්ව ක්‍රියා කිරීමට ඇති කැමැත්ත පළකරන අතර ආර්. සම්බන්ධන් වැනි දේශපාලනඥයන් දේශපාලනයෙන් විශ්‍රාම ගත යුතු බව ද මේ ප්‍රතිඵලය මඟින් දැනුම් දී ඇත. විශේෂයෙන් නැඟෙනහිර ප්‍රදේශයේ මන්ත්‍රීවරයකුව හිඳිමින් උතුර පාලනය කිරීමට ඔහු දරන ප්‍රයත්නය එම ජනතාව ප්‍රතික්ෂේප කර ඇත.තවත් ප්‍රබල කාරණයක් වන්නේ මේ මැතිවරණ ප්‍රතිඵලයත් සමඟ එජාපයට නව නායකත්වයක් සොයාගැනීමට සිදුවන බවයි. නව නායකත්වයක් සොයා ගැනීමේ දී දැනටමත් යෝජනා වී ඇති අයෙක් වන්නේ සජිත් පේ‍්‍රමදාස මහතා ය. එහෙත්, මැතිවරණයක් සඳහා ප්‍රථමයෙන් ඉදිරිපත් වූ නාමල් රාජපක්ෂ මහතා තරම්වත් ඔහු ඡන්ද ලබාගෙන නැත. සජිත් පේ‍්‍රමදාස යනු වසර ගණනාවක් දේශපාලන භූමියේ නියැලී සිටි අයෙකි. එහෙත් ඔහු නියෝජනය කළ ප්‍රදේශයෙන්වත් ඔහුට විශාල වරමක් ලැබී නැත. මේ අතර ම කරු ජයසූරියට වඩා ඡන්ද ලබාගෙන උපේක්ෂා ස්වර්ණමාලි “පබා” ඉදිරියෙන් සිටී.එසේ ඡන්දය ප්‍රකාශ කර ඇත්තේ බුද්ධිමත් ඡන්ද දායකයන් සිටින්නේ යැයි සැලකෙන ගම්පහ දිස්ත්‍රික්කයේ එජාප පාක්ෂිකයන් ය. කෙසේ වූවද ගම්පහ දිස්ත්‍රික්කය තුළ එජාපයෙන් පළමු තැන ගෙන ඇත්තේ රුවන් විජයවර්ධන යි.හම්බන්තොට පළමු තැන නාමල් රාජපක්ෂට යි. එමඟින්, බලවත් දේශපාලන පවුල්වල බලපෑම දේශපාලනය තුළ යළි අපේක්ෂා කළ හැකි කාරණයක් බව ද පෙනෙන්නට තිබේ. ගම්පහ දී බැසිල් රාජපක්ෂ මහතා ලැබූ ඓතිහාසික ඡන්ද සංඛ්‍යාව ද මීට නිදසුනකි.ජනාධිපතිවරණයෙන් ලැබූ විශිෂ්ට ජයග්‍රහණය හා මහ මැතිවරණයෙන් සන්ධාන ආණ්ඩුව ලැබූ විශාල ජනවරමත් සමඟ මහින්ද රාජපක්ෂ ජනාධිපතිතුමාට රටේ අනාගතය ගොඩ නැගීමේ කාර්යය ශක්තිමත්ව පෙරට ගෙන යා හැකිය. එතුමා යළිත් වරක් ජනාධිපතිවරණයකට ඉදිරිපත් නොවන බැවින් අවශ්‍ය කරන්නා වූ තීන්දු තීරණ ආදිය ද නිසියාකාර ගැනීමට හැකිය. මෙවර සැබෑ රාජ්‍ය තාන්ත්‍රික භූ®මිකාවක් එතුමා ගේ නායකත්වය තුළින් විදහා පෙන්වනු ඇත. ව්‍යවස්ථාමය වෙනස්කම් ඇතුළු සංවාදයට ලක්වූ ප්‍රතිසංස්කරණ සපුරා ගැනීම ද ඉදිරි කාලය තුළ සිදුවනු ඇත.ජනාධිපතිතුමා ගේ ප්‍රමුඛ කාර්යය විය යුත්තේ යුද්ධයෙන් විනාශ වූ රට යළි ගොඩනැගීමේ කාර්යය වේගවත් කරමින් මහින්ද චින්තන ඉදිරි දැක්ම වැඩපිළිවෙළ ක්‍රියාවට නැංවීමයි. එහිදී උතුර නැඟෙනහිර ජනතාව ගේ අවශ්‍යතා සපුරාලීම, ඔවුන්ට ඇති සාධාරණ ප්‍රශ්නවලට පිළියම් යෙදීම ද විශාල වගකීමක් වනු ඇත. බලය බෙදීම පිළිබඳ විශ්වාසයක් නැති දේශපාලනඥයකු වූ මහින්ද රාජපක්ෂ ජනාධිපතිවරයා කෙරෙහි උතුරු නැඟෙනහිර දෙමළ ජනතාව තබා ඇති විශ්වාසය මේ ප්‍රතිඵලය මගින් පිළිබිඹු වීම ඊට විශාල හේතුවකි.ජාතික ප්‍රශ්නය යනුවෙන් ප්‍රකට ගැටලුවට පිළියම් යෙදීම සඳහා අවශ්‍ය කරන්නේ 13 වැනි ව්‍යවස්ථාව මගින් යෝජනා කරන බලය බෙදීම නොව දෙමළ ජනතාවට ඇති ප්‍රශ්නවලට සහන ලබාදීම බව ද ඔවුන් මේ ප්‍රතිඵලය මඟින් ලබාදී ඇති පණිවිඩයකි. එම අවශ්‍ය ක්‍රියාමාර්ග ගැනීම මඟින් යළි ත්‍රස්තවාදයට හිස එසැවීමට ඇති අවකාශයද වළකාලිය හැකිය. මේ නිසා එම ක්ෂණික පිළිතුරු සොයායාම ජනාධිපතිතුමා හමුවේ ඇති යුතුකමකි.ජේ. ආර්. ජයවර්ධන මහතා ගේ හිතුවක්කාරී ව්‍යවස්ථාව බැහැර කිරීම ද ජනාධිපතිතුමා හමුවේ ඇති ප්‍රමුඛ කාර්යයකි. එහිදී එය කළ හැකි බුද්ධි තඩාගයක් නිර්මාණය කර ගැනීම ද අවශ්‍ය කරයි. එදා යුද්ධය පරාජය කිරීමට සමත් වූ විශිෂ්ට, විනයානුකූල හා එඩිතර හමුදාව මෙන්ම දක්ෂ, අවංක, කාර්යක්ෂම පිරිසක් ඔහු සමඟ සිටිය යුතුය. මේ කාරණාවල දී රාජ්‍ය අංශයෙන් ලැබෙන දායකත්වය ඉහළින් ලැබෙනු ඇතැයි අපේක්ෂා කළ හැකියරාජ්‍ය සේවකයන් ජනාධිපතිවරණයේ දී දැක්වූ සහයෝගය තවත් වර්ධනය කරමින් මහ මැතිවරණයේදී ප්‍රකාශ කර තිබීමෙන් එය පැහැදිලි වෙයි.රාජ්‍ය සේවය දේශපාලන බලපෑම්වලින් ගලවා ගනිමින් ස්වාධීනව හා කාර්යක්ෂමව සිය සේවා සපයන සේවයක් බවට පත්කර ගැනීමට හැකිවුවවොත් එය යහපාලනය, සංවර්ධනය, දූෂණය, නාස්තිය පිටුදැකීම ආදී කාරණා සපුරා ගැනීම සම්බන්ධයෙන් විශාල පියවරක් වනු ඇත. රජයට විශාල ඡන්ද සංඛ්‍යාවක් ලැබීමෙන් ජනතාවට ඇති බලාපොරොත්තුද අතිවිශාල බව පෙනී යයි. එනම් එය රජයට අභියෝගයකි. රජය මේ අභියෝගය සාර්ථකව ජයගන්නා තරමට ජනතා අභිලාෂයන්ද මල්ඵල ගැන්වෙනු ඇත. මේ නිසා සන්ධාන රජයේ දෙවන පාලන සමය ‘මධුසමයක්’ ලෙස සැලකිය යුතු නැත. ඒ වෙනුවට රජය වැඩ කිරීමට පටන්ගත යුතුය.පළමු පියවරක් ලෙස මේ මැතිවරණයේදී අයුක්ති සහගතව ක්‍රියාකළ හා හැසිරුණු මැති ඇමැතිවරුන්ට ජනතාවගෙන් දැනටත් ලැබී ඇති දඬුවම් සැලකිල්ලට ගනිමින් ඔවුන්ට දෙවන පහරක් ද දීමට ජනාධිපතිතුමා ක්‍රියාකරනු ඇත යන්න ජනතාව ගේ අපේක්ෂාවයි.එසේ ම, අවස්ථාවාදී හා ත්‍රස්තවාදයට හිතකර ලෙස ක්‍රියා කළ දේශපාලනඥයන් තවදුරටත් සිටී නම් ඔවුනට ගෞරවනීය ස්ථානයක් ලබානොදීමට එතුමා ක්‍රියාකරනු ඇත යන්න අප ගේ අපේක්ෂාවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=f1004122</link>
    <topic>සුමනදාස අබේගුණවර්ධන</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>12</day>
    </date>
    <link>http://www.dinamina.lk/2010/04/12/_art.asp?fn=f1004123</link>
    <topic>හෙළයන්ගේ මහා සංස්කෘතික පෙළහර</topic>
    <author>සටහන එල්. බී. රොඩ්‍ර්ගෝ</author>
    <content>කොහාගේ මිහිරි නාදයත්, මලින් සහ ඵලවැලින් බර වූ තුරුලතාත් අවට ප්‍රබෝධමත් වූ පටපිටාවත් අපට හඟවන්නේ අප්‍රේල් මස ආරම්භයත් සමඟ උදාවන සිංහල සහ දෙමළ අලුත් අවුරුද්දයි. සිංහලයන් අතර “අලුත් අවුරුද්ද”  වශයෙනුත් දෙමළ හින්දු ජනයා අතර “පුත්ආණ්ඩු”  වශයෙනුත් හඳුන්වන මේ උත්සවය අපගේ ජතික අනන්‍යතාවය සංකේතවත් කරයි. මෙහි විශේෂත්වය වන්නේ සමස්ත ශ්‍රී ලාංකීය ජාතියම මේ අලුත් අවුරුද්දේ චාරිත්‍ර ශුභ නැකැත් වේලාවන් අනුව ඉතා උත්කර්ෂවත් අන්දමින් එකමුතුව සැමැරීම යි.මෙම සිංහල, දෙමළ අලුත් අවුරුද්ද මුළුමනින් ම පදනම් වන්නේ් හිරුගේ සම්ප්‍රාප්තිය අනුවයි. ලිත් වර්ෂය පුරා හිරු රාශි දොළහ තුළින් ගමන් කොට අවසන් රාශිය වූ මීන රාශියෙන් මේෂ රාශියට සම්ප්‍රාප්ත වන අප්‍රේල් මස 13 හෝ 14 වැනි දින සිංහල අලුත් අවුරුදු උදාව වශයෙන් සළකා සමස්ත ජාතියම එය විශිෂ්ට අන්දමින් සමරනු ලබන්නේ ස්වකීය අනාගත අභිවෘද්ධිය සළසා ගැනීම සඳහා යි.මෙහිදී විශේෂයෙන් ම සංකේතවත් කරන තවත් කාරණයක් වනුයේ මහ කන්නයේ අස්වනු කපා පාගා ගැනීමන් අනතුරුව බත සශ්‍රීක කර ගැනීමට දෙවියන් විසින් දෙන ලද ආශිර්වාදයට ප්‍රතිආශිර්වාද කිරීම යි.සිංහලයන් අවුරුද්දට පෙර දින “පරණ අවුරුද්ද” වශයෙන් හඳුන්වන අතර පරණ අවුරුද්දට හිස තෙල් ගල්වා නා පිරිසිදුවීම කරනු ලැබේ. මේ චාරිත්‍රය “නානුමුර මංගල්‍යය” වශයෙන් හඳුන්වනු ලැබේ. පැළෑටි වර්ග කිහිපයක්, සුදුහඳුන් සහ දෙහි මිශ්‍ර කර සාදාගන්නා “නානු” නමින් හඳුන්වන ශීර්ෂා ලේපය නැකැත් වේලාවට හිස ගල්වා ස්නානය කිරීමෙන් පාරිශුද්ධ බවත් නීරෝගී බවත් ප්‍රාර්ථනා කරන අතර එය ලබන්නා වූ අලුත් අවුරුද්දට පෙර සූදානමක් වශයෙන් සැලැකේ.මේ අතර ගෙවල් පිරිසුදු කිරීම, හුණු පිරියම් කිරීම, ගත් ණය ගෙවා නිදහස්වීම, හිත් අමනාපකම් දුරුකර නැවත මිතුරු වීම ආදිය මගින් හිත් පිරිසිදු කර ගැනීම සිදුකර ගනු ලැබේ.මේ අත එළැඹෙන අලුත් අවුරුද්ද සඳහා දේශීය රසකැවිලි සකස් කර ගැනීම ඉතා වැදගත් කාර්යයකි. කැවුම්, කොකිස්, අතිරස, අග්ගලා, අලුවා, ආස්මි වැනි දේශීය රසකැවිලි සකස් කර ගැනීම බොහෝ විට තම අසල්වැසි නැදෑ හිත මිතුªරන් සමඟ එකමුතු වී සාමුහිකව කර ගැනීම ගම්බද සුලභ දසුනකි. ඒ මගින් අන්‍යෝන්‍ය සුහදත්වය හා බැඳීම අර්ථවත් වෙයි.මෙසේ “පරණ අවුරුද්ද” පසුකර “අලුත් අවුරුද්ද” ලැබීම අතර කාලය “නොනගතය” වශයෙන් හඳුන්වනු ලැබේ. මෙයින් ගම්‍යමාන වනුයේ හිරු දෙවියන් මීන රාශියේ සිට මේෂ රාශිය දක්වා සංක්‍රමණය වන අතර මැද කාලය යි. මේ කාලය සුබ හෝ අසුබ ත්වයන්ගෙන් තොර කාලයකි. එම නිසා මේ කාලය තුළ සියලු වැඩ වැරීම කළයුතුය. එනම් ආහාර අනුභවය, සියලුම ගනුදෙනු, රැකීරක්ෂා කටයුතු, අධ්‍යාපනික කටයුතු නතර කර ආගමික වතාවත්හි නිරතවිය යුතුය.හිරු මීන රාශියෙන් මේෂ රාශියට පැමිණීමත් සමඟ අලුත් අවුරුදු උදාව සිදුවන අතර පන්සල්, කෝවිල්වල ඝාණ්ඨාර නාද කිරීමෙන් සහ රතිඤ්ඤා පත්තු කිරීමෙන් එම අවස්ථාව සන්නිවේදනය කරයි. ඡ්‍යොතිෂය අනුව ශුභ නැකැත් වේලාවන්ට අනුව ඉටු කළයුතු චාරිත්‍ර ඉටුකිරීම ආරම්භ කරනු ලැබේ.ශුභ නැකැත් වේලාවට, ශුභ දිසාව බලාගෙන, ශුභ පැහැති වස්ත්‍රාභරයෙන් සැරැසී තුන්වරක් ළිපට වැඳ ගිනි මෙලවීම කළයුතුය. නැවුම් හට්ටියක කිරි ඉතිරවීම සිදුකළයුතුය. කිරි බතක් සකස් කර ගැනීම සිදුකළ යුතුය. ඒ මගින් සංකේතවත් කරනු ලබන්නේ ඉදිරි සෞභාග්‍යයි.ආහාර අනුභවයපාරම්පරික දේශීය රසකැවිලි සහ කිරිබතින් සකස්කර ගනු ලබන අවුරුදු කෑම මේසය මැද පිත්තල පොල්තෙල් පහනක් තබා එය ගෘහ මූලිකයා විසින් දැල්විය යුතුය. ශුභ නැකැත් වේලාවට නියමිත ශුභ දිසාව බලා ප්‍රථම ආහාරය (කිරිබත්) අනුභව කළ යුතුය. ගෘහ මූලිකයා විසින් පවුලේ සියලු දෙනාටම ආහාර පිළිගැන්විය යුතු අතර, ආහාර අනුභවයෙන් පසුව පවුලේ දූ දරුවන් මවුපියන් වෙත බුලත් අතක් පිළිගන්වා දෙපා නැමදීමෙන් තම ගෞරවය පිළිගැන්වීම සිදුකරනු ලබයි. සමහර පළාත්වල ප්‍රථම ආහාරයෙන් කොටසක් වෙන්කොට දෙවියන් සඳහා පූජා කරනු ලැබේ.මෙයින් අදහස් කරන්නේ එළැඹෙන අලුත් අවුරුද්ද සඳහා ස්වකීය වෘත්තීන්හි නියැලීම සංකේතවත් කිරීමකි. උදාහරණයක් වශයෙන් ගොවීන් කුඹුරුකෙටීම්, පැළ සිටුවීම, ශිෂ්‍ය ශිෂ්‍යාවන් පොතපත කියවීම, සමහර ප්‍රදේශවල තමන් භාවිත කරන පිහියා වැනි ආයුධවලින් කිරි සහිත ගසකට කෙටීම (ඒ මගින් භාවිත කරන ආයුධ උපකරණවල පන්නරය ආරක්ෂාවීම සහ කල් පැවැත්ම පිළිබඳ විශ්වාසය), ඖෂධීය පැළෑටි රෝපණය කිරීම.මෙය ඉතා වැදගත් චාරිත්‍රයකි. ඒ අනුව ගෘහ මූලිකයා හෝ ධනය අතින් සෞභාග්‍යමත් වැඩිහිටියෙකු විසින් බුලත් කොළයක ඔතන ලද මුදලක් ප්‍රදානය කරනු ලැබේ. එහෙත් චාරිත්‍රය වර්තමානයේදී වාණිජකරණය වී ඇති බවක් පෙනී යයි. එනම් වාණිජ බැංකු සහ මූල්‍ය ආයතන වෙත මුදල් තැන්පත් කිරීමට මහා පරිමාණ වශයෙන් පෙලඹවීමත් එය අගය කරමින් කිසියම් ත්‍යාගයක් සංකේතවත්ව ප්‍රදානය කිරීමත් ය.ගම්බද ප්‍රදේශවල ස්වකීය ගෙවත්තේ ඇති ළිඳෙන් හෝ ජලාශවලින් ප්‍රථම වතුර කළය ගැනීමට ප්‍රථම, කාසි කිහිපයක් (පඬුරු), පිච්ච මල් සහ අඟුªරු කැබලි කිහිපයක් ළිඳට දමා වැඳ ආචාර කර, අවශ්‍ය ජලය තම භාජනවලට පුරවා ගනී. මෙයින් සංකේතවත් වන්නේ තමන් භාවිත කරන, තමන්ට ජීවය ලබාදෙන ජල මූලාශ්‍රයන්ට පුද සත්කාර සහ ගෞරව දැක්වීමයි.මේ සඳහා හිස ගල්වන “නානු” සකස් කරගනු ලබන්නේ නුගපත්, කොහොඹ පත්, ඉඹුල්පත්, ගොඩ මානෙල් අල සහ කලාඳුරු අල ආදිය මිශ්‍රකර ගැනීමෙනි. ශුභ නැකැත් වේලාවට, ශුභ දිසාව බලාගෙන හිස තෙල් ගැල්වීම ගෘහ මූලිකයා හෝ ගමේ පන්සලේ භික්ෂූන් වහන්සේ විසින් කරනු ලැබේ. මෙයින් සංකේතවත් කරන්නේ දීර්ඝායුෂ ලබා ගැනීමයි.මෙයින් සංකේතවත් කරන්නේ ලැබූවාවූ අලුත් අවුරුද්දට නව ආලෝකයක් ලබා ගැනීම, එමෙන්ම අක්ෂි ආබාධවලින් තොර කාල පරිච්ඡේදයක් සංකේතවත් කරනුු ලබයි.ශුභ දිනයේ ශුභ වේලාවට, ශුභ පැහැති ඇඳුමෙන් සැරැසී ශුභ දිසාව බලා ස්වකීය රැකියාවන් සඳහා පිටත්වීම සමඟ ම අලුත් අවුරුදු චාරිත්‍ර මෙන් ම අලුත් අවුරුදු උත්සව ද සමාප්තියට පත්වෙයි. මෙයින් බලාපොරොත්තු වන්නේ ලැබූවාවූ අලුත් අවුරුද්ද සෞභාග්‍යමත් එකක් බවට පත්කර ගැනීමයි.ලෝක නවීකරණය සහ ගෝලීයකරණ ක්‍රියාවලින්හි බලපෑම් පැවතුනද ඉහත සඳහන් අලුත් අවුරුදු චාරිත්‍ර ශතවර්ෂාධික කාලයක් අඛණ්ඩව පැවැති ගෙන එන අතර, ඒවා ශ්‍රී ලංකාවාසීන්ගේ සෞඛ්‍ය, ආර්ථික, ආගම, සංස්කෘතිය, යහ පැවැත්ම සමඟ බද්ධව පවතින බව කිව යුතුය. ඒවා විශ්වාසය මත ගොඩනැගුන ශුභවාදී මෙන්ම පරිසරයට අනුගත එමෙන්ම යම්තාක් දුරට පරිසරයේ බලපෑමට යටත් වූ ක්‍රියාවලින් සමුදායක් බව පැවැසිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=n1004131</link>
    <topic>නව මුහුණුවරක් ගත්ඇමැති මණ්ඩලයක්</topic>
    <author>දයා පෙරේරා</author>
    <content>එක්සත් ජනතා නිදහස් සන්ධාන නව රජයේ නව ඇමැති මණ්ඩලය ජ්‍යෙෂ්ඨයන්ගෙන් හා තරුණයන්ගෙන් සමන්විත වනු ඇතැයි ජනාධිපති කාර්යාල ආරංචි මාර්ග කියයි.ශ්‍රී ලංකාව දියුණු සංවර්ධන රටක් බවට පත්කිරීමට ක්‍රියාත්මක කරන සියලු වැඩසටහන් සාර්ථක කර ගැනීමට අවශ්‍ය ජවසම්පන්න කාර්යශූර ඇමැති මණ්ඩලයක් ජනාධිපති මහින්ද රාජපක්ෂ මහතා විසින් තෝරාගනු ලබන බවද එම ආරංචිමාර්ග දිනමිණට පැවැසීය.ඇමැති මණ්ඩලයේ සාමාජිකයන් ගණන හතළිහකට නොවැඩි වනු ඇතැයි එම ආරංචි මාර්ග කීය. එකිනෙකට සම්බන්ධ විෂය ක්ෂේත්‍ර රැසක් මෙවර එක් අමාත්‍යාංශයකට පැවැරෙනු ඇති අතර එසේ පැවැරෙන විෂය ක්ෂේත්‍ර හා ආයතන අනුව එම අමාත්‍යාංශ නම් කිරීම ගැන ද අවධානය යොමු වී ඇත.නව පාර්ලිමේන්තුව ලබන බ්‍රහස්පතින්දා (22) රැස්වී මන්ත්‍රීවරුන් දිවුරුම් දීමෙන් පසුව නව ඇමැති මණ්ඩලය ජනාධිපතිතුමා අභිමුව දිවුරුම් දෙනු ඇති බව ද ආරංචිමාර්ග පැවැසීය. නාවලපිටිය හා ත්‍රිකුණාමලයේ, කුඹුරුපිටියේ 20 වැනිදා පැවැත්වෙන පාර්ලිමේන්තු මැතිවරණ ඡන්දයෙන් පසුව සමස්ත ඡන්ද ප්‍රතිඵලය ප්‍රකාශයට පත්කිරීමෙන් පසු ජාතික ලැයිස්තු මන්ත්‍රීවරුන් නම් කැරෙනු ඇතැයිද නව ඇමැති මණ්ඩලය පත්කිරීමේදී එම සියලු සාධක ද සලකා බැලෙන්නේ යැයිද ආරංචිමාර්ග වැඩිදුරටත් පැවැසීය.මේ අතර පෙරේදා පැවැති මාධ්‍ය හමුවකදී අදහස් දැක්වූ ශ්‍රී ලංකා නිදහස් පක්ෂයේ මහලේකම් මෛත්‍රීපාල සිරිසේන මහතා නව මුහුණුවරකින් යුත් ඇමැති මණ්ඩලයක් පත්කරන බවද අවධාරණය කළේය.මෙවර මහ මැතිවරණයෙන් ජයගත් තරුණයන්ටද එම ඇමැති මණ්ඩලයේ ඉඩක් ලැබෙන බවද ඒ මහතා කීය.ඇමැතිවරුන් නම් කිරීම 21 වැනිදා රාත්‍රී සිදුවනු ඇතැයිද ඒ මහතා කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=n1004132</link>
    <topic>ජනතා හදවත් යා කරන අනගි අවස්ථාවක්</topic>
    <author/>
    <content>එක්සේසත් කළ මවුබිමේ ජනතා හදවත් යා කිරීමට, එළඹෙන අලුත් අවුරුද්ද උපයෝගී කර ගත යුතු බව ජනාධිපති මහින්ද රාජපක්‍ෂ මහතා සිය අලුත් අවුරුදු පණිවිඩයෙන් කියා සිටී.සිංහල සහ දෙමළ ජනතාව එක්ව පවත්වන අලුත් අවුරුද්ද, අප අතර තිබෙන සංස්කෘතික සබැඳීයාව වටහා ගැනීමට ඇති හොඳම ජාතික උළෙලක් බව පවසන ජනාධිපතිවරයා අප දේශයේ ජනතා හදවත් යා කිරීමට එය අනගි අවස්ථාවක් ලෙස භාරගත යුතු බවත් කියයි.නව අවුරුද්දේ සතුටත්, එහි සමාජ සහ සංස්කෘතික හරයත් කෙරෙහිත් ජනතාව ළං කිරීමට අවශ්‍ය සියල්ල රජය ඉටු කොට ඇති බව කියන ජනාධිපතිවරයා කෘෂිකර්මාන්තයෙන් දේශය සශ්‍රීක කිරීම සේම සදාචාර සම්පන්න ජීවිතයකට අවශ්‍ය අනුබලය ලබාදීමත් නව අවුරුද්දේ හරයන් සහ සතුට වෙත ජනතාව ළං කරනු ඇතැයි විශ්වාසය පළ කරයි. “අලුත් අවුරුද්දේ සැබෑ සතුටත් සොම්නසත් හිමි විය යුත්තේ අපේ දූ දරුවන්ටය. ඔවුන් වෙත සතුට ළඟා කර දෙන අතරම අප වසර දහස් ගණනක් තිස්සේ රැගෙන ආ සිරිත් විරිත් කෙරෙහි ඔවුන් යොමු කරවා එම වටිනා සංස්කෘතික දායාදයන් ඔවුන් වෙත පැවරීම ජාතිය සතු වගකීමකි. ඒ සඳහා සියලු නිවෙස්හි අවුරුදු සිරිත් නොපිරිහෙලා ඉටු කරනු ඇතැයි තමා විශ්වාස කරන බවත් ජනාධිපතිවරයා කියයි.“සිංහල, දෙමළ අලුත් අවුරුද්දෙන් පිළිබිඹු වන්නේ අප සතු එක්සත් බවත්, උදාරත්වයත් ය. අපගේ උදාරත්වය පෙනෙන පරිදි නව වසර සතුටින් සොම්නසින් ගත කිරීමට හැකි වේවා යැයි ප්‍රාර්ථනා කරමි” යනුවෙන් ඒ පණිවිඩයේ වැඩිදුරටත් සඳහන් වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=n1004133</link>
    <topic>මුදා ගත් මවුබිමේ මුල්ම අවුරුද්ද වඩා සශ්‍රීකයි</topic>
    <author/>
    <content>සාපලත් ත්‍රස්තවාදී උවදුරෙන් මුදා ගත් මවුබිමේ පවත්වන මුල්ම සිංහල හා හින්දු අලුත් අවුරුදු උළෙල අන් කවරදාටත් වඩා උත්සවශ්‍රීයක් ගනු ඇතැයි අගමැති රත්නසිරි වික්‍රමනායක මහතා පවසයි.නිදහස් කර ගත් මවුබිම සශ්‍රීකත්වයෙන් පිරි රටක් ලෙස ගොඩ නැඟීමට සියලුදෙනා පෙළ ගැසිය යුතු බවත් අගමැතිවරයා සිය අලුත් අවුරුදු පණිවිඩයෙන් කියා සිටී.එම ජාතික කාර්යය සාක්ෂාත් කර ගැනීමට සියලු ලක්වාසීන් එකමුතුව, අවංකව සිය යුතුකම ඉටු කරනු ඇතැයි ද අගමැතිවරයා විශ්වාසය පළ කරයි.තිස් වසරකට පසු සමස්ත ශ්‍රී ලංකාවේ සිංහල හා දෙමළ ජනතාව එකමුතුව ලක්දෙරණ පුරා නිදහසේ සමරන අවුරුද්ද සෑම අතින්ම අලුත් ආරම්භයක් සනිටුහන් කරන දිනයක් බවත් අගමැතිවරයා කියයි.සිංහල හා හින්දු අලුත් අවුරුද්ද ශ්‍රී ලාංකේය සංස්කෘතියේ එකමුතුබව කියාපාන කදිම සාධකයක් බව කියන අගමැතිවරයා මේ හෙළ සිරිත් විරිත්, සැමරීමේ නිදහස ජනතාවට නැති යුගයක් අප පසු කළ බවත් මවුබිම සශ්‍රීකත්වයෙන් පිරි රටක් ලෙස ගොඩ නැඟුවහොත් එළඹෙන අවුරුද්ද මීටත් වඩා සශ්‍රීක වනු ඇතැයිද වැඩිදුරටත් පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=n1004134</link>
    <topic>ෆොන්සේකාට කඩේ ගියතවත් ෆොන්සේකා කෙනෙක්ලක්ෂ 34ක් සමඟ රට පනී</topic>
    <author>චන්ද්‍රිකා පෙරේරා</author>
    <content>ඉකුත් ජනාධිපතිවරණයේදී ජෙනරාල් සරත් ෆොන්සේකාගේ මාධ්‍ය කටයුතු මෙහෙයවීම සඳහා රුපියල් ලක්ෂ 34 ක මුදලක් ලබාගත් බව කියන මාධ්‍යවේදී ප්‍රසන්න ෆොන්සේකා රට හැර විදෙස් ගතවී තිබේ.පසුගිය 08 දා රාත්‍රී 9.30 ට පමණ කටුනායක ගුවන්තොටුපළෙන් පිටව ගිය බව කියන මාධ්‍යවේදී ෆොන්සේකා මහතා රට හැරයාමට මොහොතකට පෙර රජයේ බුද්ධි අංශ විසින් ප්‍රශ්න කිරීමට ලක්කැර ඇති බව අනාවරණය වෙයි.මෙරට හා ජාත්‍යන්තර වශයෙන් විවිධ අපරාධ ක්‍රියා හේතුවෙන් අත්අඩංගුවට ගෙන සිටින සැකකාර ෂා. සිල්වා නැමැත්තා සමඟද මේ මාධ්‍යවේදියා සමීපව ඇසුරු කළ බවට බුද්ධි තොරතුරු හෙළිකැර ඇත.ජනාධිපතිවරණය අවස්ථාවේදී ජෙනරාල්වරයාගේ ඡන්ද ප්‍රචාරක කටයුතුවලදී මොවුන් දෙදෙනා ඉතා සමීපව කටයුතු කැර ඇති අතර එම ඡන්දය දින රාත්‍රියේදී ජෙනරාල්වරයා සමඟ තරු හෝටලයක ලැගුම්ගෙන සිටි මාධ්‍යවේදියා පසුදා එහි පැවැති කලබලකාරී තත්ත්වය සමඟම රහසේ පලා ගොස් තිබුණු බව හෙළි වී තිබේ.කලක් ලේක්හවුස් ආයතනයේ මාධ්‍යවේදියකු ලෙස කටයුතු කළ ප්‍රසන්න ෆොන්සේකා පසුව වෙනත් පෞද්ගලික මාධ්‍ය ආයතනයකට එක්ව කටයුතු කළ අතර ලේක්හවුස් ආයතනයෙන් ඉවත්වීමෙන් පසුවද එම ආයතනයේ කටයුතු කරන බව හඟවමින් ආරක්ෂක අංශ රැවැටීමකට ලක්කර ප්‍රවෘත්ති ලබා ගැනීමට උත්සාහ කළ බවට හෙළිව තිබේ.ත්‍රස්තවාදය මුලිනුපුටා දැමීමේ මානුෂික මෙහෙයුම අවස්ථාවේ එවකට යුද හමුදාපතිව සිටි සරත් ෆොන්සේකා මහතා සමඟ සමීප වූ මොහු යුද හමුදාවේ රහසිගත තොරතුරු හා හමුදාව අපහසුතාවට පත්වන ආකාරයේ වැරදි තොරතුරු විකල්ප මාධ්‍ය වෙත රහසේ ලබාදී ඇති බවට සැක කෙරේ.ජනාධිපතිවරණය පැවැති අවස්ථාවේ හිටපු යුද හමුදාපති හා ආරක්ෂක මාණ්ඩලික ප්‍රධානී ජෙනරාල් සරත් ෆොන්සේකාගේ කණ්ඩායම සිදුකිරීමට සැලසුම් කැර තිබූ විවිධ ප්‍රචණ්ඩ ක්‍රියා සඳහා මොහුද සහය දැක්වූ බවට බුද්ධි අංශ හෙළි කරයි.මොහු පිළිබඳ බුද්ධි අංශ වෙත ලැබී තිබෙන තොරතුරු අනුව තවදුරටත් ;සායා බලා විධිමත් පරීක්ෂණයක් පැවැත්වීමට කටයුතු කරමින් සිටියදී ප්‍රසන්න ෆොන්සේකා මෙසේ රටහැර ගොස් තිබෙන බව අනාවරණය වෙයි.ප්‍රසන්න ෆොන්සේකා සහ තවත් මාධ්‍යවේදින් යැයි කියාගන්නා පිරිසක් දිගින් දිගටම ජෙනරාල්වරයාට සමීපව සිටිමින් ලාභ ප්‍රයෝජන ලබා ගැනීමේ යෙදී සිට ඇති අතර ඒ වෙනුවෙන් ජෙනරාල්වරයාගේ සෑම කටයුත්තකටම සහය ලබාදී ඇති බවද වාර්තා වෙයි. මේ පිළිබඳ රජයේ බුද්ධි අංශ මගින් තවදුරටත් පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=n1004135</link>
    <topic>වාහන පේළියක් වෙඩි තබාගෙන අධික වේගයෙන් ගියා</topic>
    <author>කළුතර දිස්ත්‍රික් සංචාරකකළුතර මධ්‍යම සමූහකළුතර විශේෂ</author>
    <content>එකපාරටම ඇමැතිතුමාගේ ගෙදරට වෙඩි තියාගෙන අධික වේගයෙන් වාහන පේලියක් ගියා. ඒ සමගම මගේ කකුලෙන් ලේ ගලනවා දැක්කා.මාව බිම ඇද වැටුණා යැයි මග්ගොන ගාලු පාරේ පදිංචි සමන්ත ප්‍රසාත් (34) මහතා කීය.ඔහු මේ බව සඳහන් කෙළේ වෙඩි වැදීමෙන් තුවාල ලබා කළුතර නාගොඩ මහා රෝහලේ ප්‍රතිකාර ලබමින් සිටියදී දිනමිණ ට විශේෂ ප්‍රකාශයක් කරමින්ය.ඇමැති රෝහිත අබේගුණවර්ධන මහතාට අයත් පයාගල ලිබර්ටි මාවතේ පිහිටි නිවෙසට පසුගියදා (10) අලුයම කිසියම් පිරිසක් වෙඩි ප්‍රහාරයක් එල්ල කර ඇති අතර ඉන් තුවාල ලැබූ ඒ මහතා තවදුරටත් අදහස් දක්වමින් මෙසේ ද කීය. මගේ කකුලෙන් මස් කෑලි සමඟ ලේ ගලන්න පටන් ගත්තා. මගේ යාළුවන් මාව ඉතා ඉක්මනින් රෝහලට ගෙන ආවා.මම එදා සවස රෝහිත ඇමැතිතුමාට සුබ පතන්න ඇමැතිතුමාගේ ගෙදරට ගියා.ඒ අවස්ථාවේ තමයි මේ කරදරයට මුහුණ දුන්නේ. ඔවුන් පැමිණි වාහනවල වේගය ඔවුන්ට පාලනය කර ගන්න බැරි වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=n1004136</link>
    <topic>සෝලිස් ශාලා අධිපතිසංජීව කුමාර යළි රිමාන්ඩ්</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>සෝලිස් උත්සව ශාලා හිමිකරු සංජීව කුමාර නමැති අය සම්බන්ධයෙන් පවත්වන විමර්ශන කටයුතු අවසන් කර ඔහු අත්අඩංගුවට ගනු ලැබූවේ කුමන වරදක් සඳහා දැයි වාර්තාවක් ඉදිරිපත් කරන ලෙස ගල්කිස්ස අතිරේක මහේස්ත්‍රාත් රුචිර වැලිවත්ත මහතා රහස් පොලීසියට ඊයේ (12) නියෝග කළේය.ලබන 15 වැනි දිනට එම වාර්තාව ඉදිරිපත් කරන ලෙස රහස් පොලීසියට නියම කළ අතිරේක මහේස්ත්‍රාත්වරයා එදින දක්වා සැකකරු තවදුරටත් රිමාන්ඩ් භාරයේ තබන ලෙස නියම කළේය. සැකකරු ඊයේ (12) යළි අධිකරණය හමුවට ඉදිරිපත් කළ අවස්ථාවේදී ඔහු ඇප මත මුදාහරින ලෙස ඉල්ලා සිටින නීතිඥවරු ඔහු අත්අඩංගුවට ගත්තේ කුමන කාරණයක් සම්බන්ධයෙන් දැයි විමසා සිටියහ.සැකකරුට ඇප නියම කරන ලෙසට කළ ඉල්ලීම මහේස්ත්‍රාත්වරයා ඉවත දැමීය.රුපියල් කෝටි 7.5 ක් වටිනා දේශීය හා විදේශීය මුදල් ප්‍රමාණයක් ජනරාල් සරත් ෆොන්සේකාගේ කොළඹ 7 රාජකීය මාවතේ පිහිටි කාර්යාලයෙන් ලබාගෙන එම මුදල් අශෝකා තිලකරත්න මහත්මියට ලබාදීම සම්බන්ධයෙන් රහස් පොලිසියේ පරීක්ෂණ සඳහා අවශ්‍යව සිටි මොහු රටින් පැනගොස් සිටියදී අධිකරණයෙන් නිකුත් කළ වරෙන්තු මත අත්අඩංගුවට ගෙන අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගතකර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=n1004137</link>
    <topic>හිටපු ඇමැති ජනකගේ ලේකම්වරයාට පහරදීලා</topic>
    <author>මහින්ද අලුත්ගෙදර</author>
    <content>හිටපු පළාත් සභා සහ පළාත් පාලන ඇමැති ජනක බණ්ඩාර තෙන්නකෝන් මහතාගේ මන්ත්‍රී කාර්ය මණ්ඩලයේ ලේකම්වරයාට කිසියම් පිරිසක් විසින් පහර දී ඇතැයි වාර්තා වේ.මැර ප්‍රහාරයට ලක් වූ එච්. එම්. රූපසිංහ මහතා දඹුල්ල මූලික රෝහලට ඇතුළත් කැර තිබෙන අතර මෙම ප්‍රහාරයට හේතුව වී ඇත්තේ තම මැතිවරණ ප්‍රචාරක කටයුතු සඳහා ඒ මහතාගේ පූර්ණ සහාය ලබාදීම බව හිටපු පළාත් සභා සහ පළාත් පාලන ඇමැති ජනක බණ්ඩාර තෙන්නකෝන් මහතා කියයි.මැතිවරණ සමයේ දී. තම කීර්තිනාමයට හානි කරන ආකාරයට ජනමාධ්‍ය මගින් විවිධ පිරිස් ගෙන ගිය ප්‍රචාරයන්ට එරෙහි ව මෙම ලේකම්වරයා කටයුතු කිරීම හේතුවෙන් අවස්ථා කීපයකදීම ඔහු වෙත මැර තර්ජන එල්ල කැර තිබුණ ද තමා වෙත පූර්ණ සහාය ලබා දුන් බව ද ජනක බණ්ඩාර තෙන්නකෝන් මහතා සඳහන් කරයි.සුළු සිද්ධීන් කීපයක් හැරෙන්නට නිදහස් හා සාධාරණ ලෙස නිම වූ මැතිවරණයේ ජයග්‍රහණය සාමකාමීව භුක්ති විඳින ලෙසට ජනාධිපති මහින්ද රාජපක්ෂ මහතා සියලු දෙනාගෙන් ම ඉල්ලා සිටිය ද මෙවැනි ප්‍රචණ්ඩ ක්‍රියාවන් සිදු කිරීම පිළිබඳව කණගාටුවට පත්වන බව ද හෙතෙම අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=n1004138</link>
    <topic>මාළු අල්ලීමට ගිය තිදරු පියෙක්පොලු පහරින් මරුට</topic>
    <author>ඌව - වෙල්ලස්ස විශේෂස්ටැන්ලි රොමේශ් ගුණතිලක</author>
    <content>වැල්ලවාය ඉහළ ෆාම් වැවේ මාළු ඇල්ලීමට ගිය තිදරු පියෙකු පොල්ලකින් පහර දී ඝාතනය කැර වැවට දමා තිබියදී බුත්තල පොලීසිය විසින් පෙරේදා (11) සොයා ගෙන තිබේ.මෙසේ මරා දමා තිබුණේ බුත්තල වලුගොල්ලගම පදිංචිව සිටි කේ.ඇම්.සුනිල් ප්‍රේමරත්න (33) නැමති අයෙකි.තම පුරුෂයා ඉකුත් 10 දා මාළු ඇල්ලීමට ගොස් ආපසු නොපැමිණි බවට බිරිය විසින් බුත්තල පොලීසියට කරන ලද පැමිණිල්ලක් මත පරීක්ෂණ පැවැත්වූ බුත්තල පොලීසිය වැල්ලවාය ඉහළ ෆාම් වැවේ පාවෙමින් තිබූ මළසිරුර සොයාගෙන ඇත.වැව අසළ පිහිටි පැල්වත්ත සීනි සමාගමේ මුරකරුවෙකු ඔහුගේ මරණය සම්බන්ධයෙන් සැක කරන බව බිරිය පොලීසියට දැනුම් දීමෙන් අනතුරුව සැකකරු පොලිස් අත්අඩංගුවට ගෙන තිබේ. සැකකරුගෙන් ප්‍රශ්න කිරීමේදී වැවේ දැල් දැමීම සම්බන්ධයෙන් කලකට පෙර ඇති වූ ආරවුලක් හේතුවෙන් මියගිය අයගේ හිසට පොල්ලකින් ගසා මරාදමා ගලක් ගැට ගසා වැවට දැමූ බවට සැකකරු පාපෝච්චාරණය කැර තිබේ.මේ මරණය සම්බන්ධ මහේස්ත්‍රාත් පරීක්ෂණය වැල්ලවාය මහේස්ත්‍රාත් ඉන්දික රුවන් ද සිල්වා මහතා විසින් පවත්වන ලද අතර පශ්චාත් මරණ පරීක්ෂණ ඇඹිලිපිටිය රෝහලේ අධිකරණ වෛද්‍ය නිලධාරිවරයා විසින් ඊයේ (12) පැවැත්වීමට නියමිතව තිබුණි.මොනරාගල පොලිස් අධිකාරී විජිත ඩී.කොමසාරු මහතාගේ උපදෙස් පිට බුත්තල පොලිස් ස්ථානාධිපති උදයන තෙන්නකෝන් මහතා පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=n1004139</link>
    <topic>බිලිඳා මරා වළ දැමුවේ යැයිමවක් අත්අඩංගුවට</topic>
    <author>ඉන්දික පොල්කොටුව</author>
    <content>ඉපදුණු මොහොතේම සිය බිලිඳු දරුවා මරා වළ දැමීම සම්බන්ධයෙන් එම බිලිඳාගේ මව මාතලේ පොලිසිය මගින් සැකපිට අත්අඩංගුවට ගනු ලැබ ඇත.විදේශගතව සිට මෑතකදී මෙරටට පැමිණි සැකකාර කාන්තාව දරු ප්‍රසූත කිරීමෙන් අනතුරුව මෙලෙස ඝාතනය කැර වළ දමා ඇති බවට පොලිසිය සැක කරයි. වරකාමුර උකුවෙල වත්ත ප්‍රදේශයේ කාන්තාවක මෙලෙස අත්අඩංගුවට ගනු ලැබූ අතර ඇගෙන් සිදු කළ ප්‍රශ්න කිරීම් මත මරා වළ දමා තිබූ බිලිිඳු මළසිරුර අධිකරණ නියෝග මත ඊයේ (12) ගොඩ ගැනීමට නියමිතව තිබිණි.මාතලේ කොට්ඨාස භාර ජ්‍යෙෂ්ඨ පොලිස් අධිකාරී තිලක් අබේසිරිවර්ධන මහතාගේ උපදෙස් මත වැඩිදුර පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=r1004131</link>
    <topic>සුනාමියෙන් වැනසුණු ගිංතොට විදුහලයළි සිසු අයිතියට</topic>
    <author>පෝද්දල සමුහ ජයන්ත කල්‍යානන්ද</author>
    <content>ජනාධිපති මහින්ද රාජපක්ෂ මහතාගේ ඉල්ලීමකට අනුව ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාගේ කැපවීම මත සුනාමි ව්‍යසනයේදී විනාශ වූ ගාල්ල ගිංතොට මහ විදුහලේ ගොඩනැගිලි ඇතුළු සියලුම අංශ අලුතින් ඉදි කර විවෘත කිරීම දකුණු පළාත් ප්‍රධාන අමාත්‍ය ෂාන් විජයලාල් ද සිල්වා මහතාගේ ප්‍රධානත්වයෙන් පසුගියදා සිදු විය.එහිදී ප්‍රධාන අමාත්‍ය ෂාන් විජේලාල් මහතා මෙසේ කීවේය. මෙම විදුහල නැවත යථා තත්ත්වයට පත්කර දෙන ලෙස ඉල්ලමින් මෙම විදුහලේ සිසුන් කිහිප වතාවක් ගාලු-කොළඹ පාර අවහිර කරමින් උද්ඝෝෂණය කළා.මා එය කිසිසේත් අනුමත කරන්නේ නෑ. එසේ වුවත් නිදහසේ පහසුවෙන් අධ්‍යාපනය ලැබීමට දරුවන්ට ඇති අයිතිය මා පිළිගන්නවා. ඒ අමිහිරි අතීතය දැන් අමතක කරමු. අපි හෙට දවසේ අපට අවශ්‍ය රටට වැඩදායක හොඳ විනය ගරුක දරුවන් හදමු. එවැනි දරුවන් අපි ගිංතොට විදුහලින් බිහි කරමු.විදුහල්පතිනි නන්දාවිතානගේ මහත්මිය මෙහිදී පිළිගැනීමේ කතාව කළ අතර දකුණු පළාත් අමාත්‍ය යු. පී. ඩී. ආරියතිලක, ගාලු නාගරික මන්ත්‍රී ගැමුණු පේ‍්‍රමලාල්, දකුණු පළාත් අධ්‍යාපන අධ්‍යක්ෂක කිත්සිරි ලියනගමගේ, මහත්වරුද මෙහිදී අදහස් දැක්වූහ. මහ සඟරුවන සෙත් පිරිත් සජ්ඣායනා කොට මෙම අවස්ථාවට ආශිර්වාද කළහ.යුනිසෙප් ආයතනය විසින් මෙම විදුහල නැවත ගොඩනගන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=r1004132</link>
    <topic>හුලන්දාව වී ගබඩාවේ විදුලිය විසන්ධි කරලාගොවියෝ අසීරුවේ</topic>
    <author>මොනරාගල සමූහ</author>
    <content>වී අලෙවි මණ්ඩලයට අයත් මොනරාගල හුලන්දාව හන්දියේ පිහිටි වී ගබඩාවේ විදුලි බලය විසන්ධි කිරීම නිසා එහි වී මිලදී ගැනීම හා ගබඩා කිරීම අඩපණ වී ඇත.මේ නිසා දැනට වී මිලදී ගැනීම හා ගබඩා කිරීම සිදු කරනුයේ දිවා කාලයේ දී පමණි. වැල්ලවාය, හඳපානාගල බලහරුව ආදි ඈත ප්‍රදේශ වල සිට රෑ බෝවී රැගෙන එන වී තොග සහිත ලොරි අඳුර නිසා ගබඩාව තුළට ගැනීමට නොහැකි වීමෙන් එම ප්‍රදේශ වල සිට පැමිණෙන ගොවීහු මෙයින් මහත් අසීරු තත්ත්වයකට පත් වෙති.මෙවැනි අවස්ථාවල ගබඩාව භාර නිලධාරීහු ඉටි පන්දම් එළියෙන් එම වී මිලදී ගැනීම සිදු කරන බවද කියති.වී ගබඩාව වසා තිබුණ පසුගිය කාලයේ විදුලිය වෙනුවෙන් ගෙවීමට ඇති හිඟ මුදල් නිසා විදුලිබල මණ්ඩලය මෙහි විදුලිය විසන්ධි කර ඇති බව දැන ගන්නට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=r1004133</link>
    <topic>මට දෂ්ඨ කළ නිසා උඹව මං කනවා කියා නයා දෙකට ඉරුවා</topic>
    <author>කළුතර දිසා සමූහ දයාරත්න කුමාරසිංහ</author>
    <content>තම නිවෙසට ඇතුළු වූ නාගයකු අල්ලා ගත් පුද්ගලයකු එම නාගයා දෙකට ඉරා මුව තුළට දමාගෙන බාල්කයක එල්ලී සියදිවි නසාගැනීමේ සිද්ධියක් හොරණ හදිසි මරණ පරීක්‍ෂක සුමේධ ගුණවර්ධන මහතා විසින් හොරණ මූලික රෝහලේ පැවැත්වූ හදිසි මරණ පරීක්‍ෂණයකදී අනාවරණය විය.මෙසේ මියගොස් ඇත්තේ පෝරුවදණ්ඩ, හොරකැටිය ගම්මානයේ පදිංචිව සිටි තිලකරත්න ආරච්චිගේ සෙනෙවිරත්න (47) නැමැති තිදරු පියෙකි. මරණ පරීක්‍ෂණයේදී සාක්කි දුන් මියගිය අයගේ බිරිය වූ සියඹලාගොඩගේ ඉන්ද්‍රානි (45) නැමැත්තිය මෙසේ පැවසුවාය.ගෙල වැළලාගෙන මියගියේ මගේ සැමියයි.කුලී වැඩ කරන සැමියා උදේ ඉඳන්ම මත්පැන් බීගෙනයි ඉන්නේ. මමත් සැමියාත් ගෙදරට ඇවිත් සිටින විට නාගයෙක් ගේ ඇතුළට ආවා. සැමියා නයාව අල්ලා උරයකට දමා පසුව බෝතලයකට දැමුවා. නයාව අල්ලන විට සැමියාගේ දකුණු අතට දෂ්ට කළා. මා පසුවදා මහගෙදර සූදානම් කර ඇති දානයකට උදව් වෙන්න උදෙන්ම නිවෙසින් පිටත්වුණා.ටික වෙලාවකට පසු සැමියා නයාවත් රැගෙන මහගෙදරට ආවා. කතා කරන්න බැරි තරමට ඔහු මත්පැන් බී හිටියා. මම ඔහුට කීවා නයාව කැලයට ගිහින් දමන්නය කියා. එවිටම සැමියා නයාව බෝතලයෙන් එළියට ගෙන “උඹ මාව කෑවනේ මමත් දැන් ඔබව කනවා යැයි” කියමින් නයා අල්ලා දෙකට ඉරුවා. ඉන්පසු නයාගේ පෙනය පැත්තේ තල්ල කොටස කඩාගෙන කට ඇතුළට දමා ගෙන විකමින් සිට ටික වෙලාවකට පසු එළියට ගෙන වීසිකළා.මේ සිද්ධියෙන් පසු ඔහු මහගෙදර මිදුලේ කෑ ගසමින් උන්නා. මම සැමියාට ගෙදර යන්න කතා කළා. පසුව එන්නම් කීවා. මා ගෙදරට ගියා. දහවල් දෙකට පමණ නිවෙසට ආ සැමියා මට පහර දී කාමරයකට දමා මරණ බව කියා බෙල්ල මිරිකුවා.කාමරයෙන් එළියට පැන ගත්ත මා මිදුලට ආවා. මරණ බව කියා සැමියා යළිත් මා ළඟට එන විට මම තල්ලු කර දැම්මා. සැමියාව මිදුලේ තිබුණු ගල් ගොඩ උඩ ඇදවැටුණා. මම බේරී මල්ලිගේ ගෙදරට දිව ගියා. ඒ නිවෙසේ සිටින විට චන්ද්‍රානි නංගී ඇවිත් සෙනෙවි අයියා මහගෙදර බාල්කයේ එල්ලී මියගොස් ඇති බව දැනුම් දුන්නා. මම ඉන්පසු හොරණ පොලිසියට ගොස් පැමිණිල්ලක් කළා.හදිසි මරණ පරීක්‍ෂක සුමේධ ගුණවර්ධන මහතා තීරණය කෙළේ මේ මරණය ගෙල වැළලා ගැනීමෙන් හුස්ම ගැනීමට වූ අපහසුතාවය නිසා සිදුවී ඇති බවයි.හොරණ මූලික රෝහලේ අධිකරණ වෛද්‍ය නිලධාරි එච්. ජී. බන්දුල මහතා වෛද්‍ය පරීක්‍ෂණය පැවැත්වීය. හොරණ පොලිසියේ කොස්තාපල් අනුරුද්ධ මහතා සාක්කි මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=r1004134</link>
    <topic>වැඩිම අලෙවියප්‍රභාකරන් මැරුණු දවසේ</topic>
    <author>පෝද්දල සමූහ ජයන්ත කල්‍යානන්ද ඡායාරූප ජයන්ත කල්‍යානන්ද පෝද්දල සමූහ</author>
    <content>අවුරුදු සමයත් සමඟ මතකයට නැගෙන රතිඤ්ඤා කර්මාන්තයෙන් රට පුරා නමක් ගත්, ගාල්ල දඩල්ලේ ‘කමල් අයියා’ නොහොත් ජේ. ඩබ්ලිව්. කමල් (61) මහතා රජයේ බලපත්‍ර ලත් ගාල්ලේ එකම රතිඤ්ඤා නිෂ්පාදකයාය.හත්අට දෙනෙක්ම කමල් අයියා ළඟ රැකියාව කරති.තම කර්මාන්තය ගැන ඔහු මෙසේ කියයි.එදා වගේම නොවෙයි, අද මේ කර්මාන්තෙට ගන්න ප්‍රධානම දේ “පොටැසියම් නයිට්‍රේට්’’ කිලෝ 50 ක් රුපියල් 16,400/- ක් වෙනවා. සාමාන්‍ය රතිඤ්ඤා, මල්වෙඩි, නිලා, බඹර චක්‍ර, ආකාස මේ රතිඤ්ඤා වර්ග අපි හදනවා. අලුත් අවුරුදු කාලෙට තමයි වැඩියෙන්ම රතිඤ්ඤා විකිණෙන්නේ.නමුත් මේ ජීවිතේ වැඩියෙන්ම රතිඤ්ඤා විකිණුනුු දවස අවුරුදු තිහක් අපේ රට විනාශ කළ ඒ පාපතර ද්‍රෝහියා ප්‍රභාකරන් මෙලොවින් තුරන් කළ පසුගිය මැයි 18 වැනිදායි. ඇත්තටම එදා අන්තිමට මගේ වැඩපළේ රතිඤ්ඤා මදිවුණා. ඒ වගේම කිළිනොච්චිය අපේ රණවිරුවන් අල්ලපු දිනයේ. පුදුමාතලන් අල්ලපු දිනයේත් විශාල විදියට රතිඤ්ඤා විකිණුනා.1996 ක්‍රිකට් ලෝක කුසලානය දිනූ දවසෙත්, ජනාධිපතිතුමා ජයගත් දවසෙත් රතිඤ්ඤා පුදුම විදියට විකිණුනා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=r1004135</link>
    <topic>පුංචි ශෂිනි මරුවා රැගෙන යන්නට ගතවූයේ නිමේෂයයි</topic>
    <author>රත්නපුර දිසා විශේෂ එස්. ඒ. එල්. නිරෝෂන ඡායාරූප- රත්නපුර දිසා විශේෂ</author>
    <content>කිරිඇල්ල වරහාගොඩකන්ද ප්‍රදේශය සෝ සුසුමින් දුක් කඳුළින් ඇළී ගිය අවස්ථාවක අපි එහි ගියෙමු. හිරිමල් වියේ පසුවූ ශෂිනි සංසලා අකුණු පහරකින් යළි නොයන ගමන් ගියාය.ඇගේ අකල් මරණයෙන් කිරිඇල්ල ප්‍රදේශ වාසීන් කම්පාවට පත්ව සිටින අයුරු එහි ගිය අපට දක්නට හැකි විය.පසුගිය සෙනසුරාදා පස්වරුවේ වෙළෙඳ සලකට ගොස් ආපසු නිවෙස බලා එන අතරේදී ශෂිනි වර්ෂාවට හසුවූවාය. ඇය දිවගෙනම ගෙදරට ආවාය. තෙත් වූ මල් ගවුම ඉවත්කර වෙනත් ගවුමක් විගසින්ම හැඳ ගත්තාය. ඒ සමඟම ඇයගේ ඉරණම රුදුරු මරුවා ඩැහැගත්තේ නොසිතූ මොහොතකදීය.ශෂිනිගේ වැඩිමහල් සොයුරිය ගයනි කී පරිදි අකුනු පහර පැමිණියේ ඔවුන් සිටි ඇඳ අසලිනි. ඇඳේ සිටි තිදෙනා නිරුපද්‍රිත විය. දරුවන් පස් දෙනකුගේ පවුලේ සිටු වැන්නා වූයේ ශෂිනිය. අග හිඟකම් හමුවේ දරු පවුල ජීවත් කිරීමට මවත් පියාත් වෙහෙස මහන්සි වූහ. ශෂිනිගේ පියා නිමල්සිරි හෙට්ටිආරච්චි මහතා කළේ කුලී වැඩයි. ඔහු මෙසේ පැවැසීය.මේ සිද්ධිය වන විට වෙලාව සවස 3.15 ට විතර ඇති. මම කුස්සියට වෙලා සිටියා. ඒ වෙලාවේ වැස්ස තිබුණා. පොඩි දුව කඩේට ගොස් ඇවිත් හිටියා. ඇය ගෙදර ඉදිරිපස දොර ළඟ හිටියේ අනෙක් දූලා දෙන්නයි පොඩි පුතායි කාමරයේ ඇඳේ හිටියා. ඒ සමඟ දරුවෝ කෑගැසුවා. මම එළියට ඇවිත් බලන විට පොඩි දුව බිම වැටිලා සිටියා. අසල්වාසීන් පැමිණි දුව රැගෙන රෝහලට පැමිණියා.පුංචි ශෂිනි ඉගෙනුම ලැබුවේ කිරිඇල්ල ශ්‍රී දේවරක්ඛිත ප්‍රාථමික විදුහලේ විදුහල්පතිවරයා අපට හමුවූයේ කිරිඇල්ල රෝහලේදීය. පන්ති බාර ගුරු තුමිය සමඟ ලෙංගතු ඇසුරක් ශෂිනිට ඇතැයි ඔහු පැවැසුවේය.තම දියණියට දෛවය හරස් වෙද්දී මව නිවෙසේ නොසිටියාය. දරුවන් ජීවත් කරවීමට රබර් කිරි කැපීමට ගොස් සිටි එච්. ඩබ්ලිව්. ජයන්තා මහත්මිය ආදරණීය දුව ගැන මෙසේ කීවාය. මේ සිද්ධිය වන විට මම ඉඩංගොඩ ගිහින් සිටියා. අනෙක් දරුවන් තිදෙනා කාමරයේ ඇඳ උඩ සිටියා. පොඩි දුව හිටියේ ඉදිරි දොර අසලයි. ඇය තෙත ඇඳුම් ගලවා වෙනත් ඇඳුමක් ඇඳගෙන තිබෙනවා. ඉවත් කළ මල් ගවොම පුුටුව උඩ තිබුණා.අකුණු අනතුරු වලින් පසුගිය වසර දහයක පමණ කාලයේදී සබරගමුව පළාතේ සියයකට වැඩි පිරිසක් මරුමුවට පත්වී ඇති බව සබරගමුව පළාත් සභාව කළ සමීක්ෂණයකදී හෙළි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=r1004136</link>
    <topic>බෝවල මාරක දුම්රිය වංගුවේඅනතුරු හඟවන පුවරු සවි කරන්න</topic>
    <author>අලව්ව විශේෂ ඒ.කීර්තිසිංහ</author>
    <content>මගීන් 12 දෙනකුට මරු කැඳවමින් සිදුවුණු මාරක දුම්රිය අනතුර ඇතුළු තවත් දුම්රිය අනතුරු රැසක්ම සිදුවුණා. බෝවල වංගුවේ දුම්රිය අනතුරු හඟවන පුවරු සවිකර දෙන්නැයි ප්‍රදේශවාසිහු බලධරයන්ගෙන් ඉල්ලා සිටිති.ප්‍රධාන මාර්ගයේ අලව්ව අඹේපුස්ස දුම්රිය ස්ථාන දෙක අතර මේ වංගුව තිබේ.දැනට වසර තුනකට පමණ උඩදී උඩරට මැණිකේ ශීඝ්‍රගාමී දුම්රිය මේ ස්ථානයේදී තවත් දුම්රියක ගැටීම නිසා උඩරට මැණිකේ දුම්රියේ නැරඹුම් මැදිරියේ ගමන් කළ කුඩා ළමයින් හා කාන්තාවන්ද ඇතුළු දොළොස් දෙනෙක් මරුමුවට පත් වූහ.බෝවල වංගුව වැටී ඇත්තේ අඩි 30ක් පමණ උසැති ඉවුරු දෙකක් මැදින්ය. වැසි දිනවලදී ඉවුරු පාරට කඩා වැටීමෙන් නිතර දුම්රිය ධාවනයට බාධා සිදුවන බවද දුම්රිය මාර්ග සේවකයෝ පවසති.වංගුව කි.මීටරයක් පමණ දිගය. මේ නිසා දුම්රිය රියැදුරන්ට සංඥා කණු නොපෙනී යාම මේ අනතුරු බහුල වීමට හේතුවයි. බුජ්ජොමුව දුම්රිය ස්ථානය අසළින් ආරම්භ වෙන මේ වංගුව අවසන් වනුයේ යත්තල්ගොඩ දුම්රිය ස්ථානය අසළිනි.එතෙක් දුම්රිය රියදුරන්ට යත්තල්ගොඩ දුම්රිය ස්ථානය අසල ඇති සංඥා කණුව නොපෙනේ. උඩරට මැණිකේ දුම්රිය අනතුර සිදුවී ඇත්තේ ද මේ හේතුවෙන් බවද පැවැසේ.මේ මාරක දුම්රිය වංගුව මග හැරෙන ලෙස මාර්ගය ඉදි කිරීමට සැලසුම් කර ඇත්තේද මීට වසර කිහිපයකට පෙරය.ඒ සඳහා සලකුණු කර සිටුවන ලද යකඩ කණු අදත් දක්නට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=s1004131</link>
    <topic>ඇමැති ජෙයරාජ් සමඟක්‍රීඩා තරු දිවි පුදා වසර 2යි</topic>
    <author>සටහන පි‍්‍රන්ස් ගුණසේකර</author>
    <content>ශ්‍රී ලංකාවේදී ක්‍රීඩා ක්‍ෂේත්‍රයට සිදුකළ දරුණුතම පහරදීම වී මේ මාසයට වසර 2 ක් ගෙවී යයි. වැලිවේරිය කාන්ති ක්‍රීඩා සමාජයේ අවුරුදු මැරතන් තරගය ආරම්භ කිරීමේ සංඥාවත් සමඟ මෙරට දැවැන්ත දේශපාලනඥයකු වූ ඇමැති ජෙයරාජ් ප්‍රනාන්දුපුල්ලේ මහතා ජාතික ක්‍රීඩා පුහුණුකරු ලක්ෂ්මන් ද අල්විස් මැරතන් කරු හා ක්‍රීඩා තාක්ෂණ නිලධාරීන් ක්‍රීඩකයන් ඇතුළු 15 කට පමණ මරාගෙන මැරෙන බෝම්බ ප්‍රහාරයක් එල්ල වූයේ 2008 වසරේ අප්‍රේල් මස 6 වැනිදාය.වසර 1972 දී මියුනිච් ඔලිම්පික් උළෙලට එල්ල වූ ත්‍රස්ත ප්‍රහාරයෙන් පසුව ක්‍රීඩා තරගයකට එල්ල වූ මේ කුරිරු ප්‍රහාරයද ලොව ප්‍රබලයන්ගේ හෙළා දැකීමට ලක් විය.අපේ රටේ ජනපි‍්‍රය ක්‍රීඩා කොතෙකුත් තිබියදී එල්ලේ වොලිබෝල් හා මැරතන් වැනි සාමාන්‍ය ජනතාවගේ ක්‍රීඩාවලට ආදරය කළ ඇමැති ජෙයරාජ් ප්‍රනාන්දුපුල්ලේ මහතාගේ අභාවය ක්‍රීඩාවට මෙන්ම මුළු රටටම විශාල පාඩුවකි.හැටේ දශකයේ ක්‍රීඩාවට අවතීර්ණ වී ජාතික ක්‍රීඩා පුහුණුකරු වැනි උසස්ම තනතුරකට පැමිණි ලක්ෂ්මන් ද අල්විස් මහතා හා ශ්‍රී ලංකාව රනින් බැබළවූ මැරතන් කරු අහිමිවීම ක්‍රීඩාවේ දියුණුවට එල්ල වූ මරු පහරකි.ආසියාතික මලල ක්‍රීඩා තාක්ෂණ පුහුණු නිලධාරී ආර්. ඒ. සිරිපාල කර්නල් උදයදීර සිසිර කුමාර වනිගසේකර හා චමින්ද රත්නායක යන මහත්වරුද බෝම්බ ප්‍රහාරයෙන් මිය ගියහ. ඒ භයානක උදෑසන මැරතන් තරගයට සහභාගී වූ ක්‍රීඩකයන් පිිරිසක්ද ජීවිතක්ෂයට පත්වූහ.වැලිවේරිය කාන්ති ක්‍රීඩා සමාජයේ මැරතන් තරගයේ ප්‍රධාන සංවිධායකයා වූයේ මැරතන් කරු ලෙස මුළු රටම හැඳින් වූ කේ. ඒ. කරුණාරත්නය. කරුගේ ආරාධනාවෙන් ඇමැති ජෙයරාජ් ප්‍රනාන්දුපුල්ලේ මහතා පමණක් නොව නිලධාරීන් හා මාධ්‍යවේදීහු රැසක් ද තරග ආරම්භක ස්ථානයට ගියහ. මැරතන් තරගය නියමිත වේලාවට ආරම්භ නොවීමෙන් ඇමැති ජෙයරාජ් මහතා අසල පන්සලකට ගොස් නැවැත පැමිණ තරගය ආරම්භ කිරීමට සූදානම් වී ආරම්භක සංඥාව නිකුත් කරනවාත් සමඟ මරාගෙන මැරෙන බෝම්බකරු ක්‍රියාත්මක විය.මියයනවිට මාර්ග හා මහාමාර්ග සංවර්ධන ඇමැති ධූරය දැරූ ජෙයරාජ් ප්‍රනාන්දුපුල්ලේ මහතා ක්‍රීඩාවට සෘජුවම සම්බන්ධවී සිටියේය. 2000 දී ශශ්‍රී ලංකා වොලිබෝල් සම්මේලනයේ සභාපති ලෙස පත්වූ ඒ මහතා පසුව ශ්‍රී ලංකා එල්ලේ සම්මේලනයේ මුල් පුටුව හෙබවීය. සුපිරි ක්‍රීඩා සඳහා නොව සාමාන්‍ය ජනතාවගේ ක්‍රීඩාව ජනපි‍්‍රය කිරීමේ සිහිනය සැබෑ කිරීමට ඇමැති ජෙයරාජ් ප්‍රනාන්දුපුල්ලේ මහතාගේ අවශ්‍යතාව විය.1970 දී ශශ්‍රී ලංකා නිදහස් පක්‍ෂයට සම්බන්ධවී 1983 දී කටාන සංවිධායකවරයා වී 1989 දී පාර්ලිමේන්තු මංත්‍රීවරයෙකු විය.1994 දී මුදල්, ජනවාර්ගික කටයුතු, ජාතික ඒකාබද්ධතා ඇමැති, 1997 දී සැලසුම් ක්‍රියාත්මක කිරීමේ ඇමැති, 2000 දී සිවිල් ගුවන්සේවා, සංචාරක, ක්‍රිස්තියානි කටයුතු ඇමැති, 2004 දී වෙළඳ, වාණිජ, පාරිභෝගික කටයුතු ඇමැති හා 2005 දී මාර්ග හා මහාමාර්ග සංවර්ධන ඇමැති ලෙස ජාතියට සුවිශාල සේවයක් කළ අයෙකි.ජාතික ක්‍රීඩා පුහුණුකරු ලක්‍ෂ්මන් ද අල්විස් මහතා හැටේ දශකයේ පාසල් මලල ක්‍රීඩාවට පිවිස දිගු ගමනකින් ඉහලට පැමිණි අයෙකි.1962 දී ආසියානු ක්‍රීඩා තරගාවලිය නියෝජනය කළ ලක්‍ෂ්මන් ද අල්විස් ක්‍රීඩකයා 1964 දී මීටර් 400 ශ්‍රී ලංකා වාර්තාලාභියා විය. ඔහු මීටර් 400 ඔ 4 ශ්‍රී ලංකා වාර්තාව දෙවරක්ම අලුත් කිරීමට දායක වූවේය. ගුවන් හමුදා සේවය අතරතුරදී ක්‍රීඩා අමාත්‍යංශයේ ක්‍රීඩා නිලධාරියෙකු වූ ඒ මහතා සහකාර ක්‍රීඩා අධ්‍යක්‍ෂක මලල ක්‍රීඩා පුහුණුකරු හා ජාතික පුහුණුකරු වූයේ දැඩි උත්සහයකිනි.ශ්‍රී ලංකාව වෙනුවෙන් වැඩිම ජාත්‍යන්තර තරග ගණනකට සහභාගිවී වාර්තා පිහිටවූ ‘මැරතන් කරු’ දකුණු ආසියාවේ දෙවරක්ම රන් පදක්කම් ලාභියා විය. දකුණු ආසියාවේ මැරතන් රජා ලෙස වරෙක ඔහු හැදින් විය.ලන්ඩන්, සියොල්, රෝම ලෝක මලල ක්‍රීඩා තරගාවලි නියෝජනය කළ ‘කරු’ බාසිලෝනා ඔලිම්පික් තරගාවලියේදී ශ්‍රී ලංකා පිලේ නායකයා විය. ආසියාතික මැරතන් තරග කිහිපයකදීම හතරවැනියා වූ ඔහු මීටර් 5000, 10,000 හා මැරතන් තරගවල වාර්තා පිහිටවූ ක්‍රීඩකයෙක් මෙන් සැමගේ සිත් දිනාගත් මිනිසෙකු ද විය.මලල ක්‍රීඩා තාක්‍ෂණික නිලධාරීන්, ක්‍රීඩකයන් ඇතුළු වැලිවේරියේ ඛේදවාචකයෙන් මියගිය සියලු දෙනා ජාති, කුල මල ආගම් භේද නැති ක්‍රීඩා පිටියකදී මිය යෑම සදාතනික සිහිවටනයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=s1004132</link>
    <topic>ඇවිදීමේ කනිෂ්ඨ ක්‍රීඩක ක්‍රීඩිකාවන්ටනව වසරේ දී අලුත් වැඩසටහනක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමය මගින් නව වසරේ දී කනිෂ්ඨ ක්‍රීඩක ක්‍රීඩිකාවන්ගේ ඇවිදීමේ ක්‍රීඩා කුසලතා ඉහල දැමීමේ වැඩපිළිවෙළක් ක්‍රියාත්මක කිරීමට යයි. පාසල් අවදියේ සිට ඉහළට ඇවිදීමේ ක්‍රීඩාව සඳහා කුසලතා දක්වන කනිෂ්ඨ ක්‍රීඩක ක්‍රීඩිකාවන් උදෙසා සම්මන්ත්‍රණ මාලාවක් හා පුහුණු කඳවුරු පැවැත්වීමට කටයුතු යොදා ඇතැයි ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.මේ වසරේ දී අන්තර් ජාතික කනිෂ්ඨ ක්‍රීඩා තරගාවලි රැසක් ඇති බැවින් එම ක්‍රීඩක ක්‍රීඩිකාවන්ගේ දක්ෂතා වර්ධනය කෙරෙහි ශ්‍රී ලංකා මලල ක්‍රීඩා සංගමය විශේෂ අවධානයක් යොමුකර ඇතැයි ප්‍රනාන්දු මහතා පැවැසීය.ඇවිදීමේ ක්‍රීඩාව සම්බන්ධ විදේශීය විශේෂඥයින්ගේ උපදෙස් හා පුහුණුව මෙරට ක්‍රීඩක ක්‍රීඩිකාවන්ට ලබාදීම මේ වැඩපිළිවෙළේ ඇති විශේෂත්වයකි. එමෙන් ම අන්තර්ජාතික තරග අත්දැකීම් ලබාදීමට ද ක්‍රියා කෙරේ. මේ වසරේ ජූලි මාසයේ වියට්නාමයේ දී පැවැත්වෙන ආසියානු කනිෂ්ඨ තරගාවලිය හා කැනඩාවේ දී පැවැත්වෙන ලෝක කනිෂ්ඨ තරගාවලිය ශ්‍රී ලංකාවට ඉතා වැදගත් බැවින් ඒ සඳහා විධිමත් ව පුහුණු කටයුතු සිදු කිරීම මලල ක්‍රීඩා සංගමයේ තවත් බලාපොරොත්තුවකි.මේ වසරේ ඔක්තෝම්බර් මාසයේ ඉන්දියාවේ පැවැත්වෙන පොදු රාජ්‍ය මණ්ඩලීය ක්‍රීඩා උළෙලට හා නොවැම්බර් මාසයේ චීනයේ පැවැත්වෙන ආසියානු ක්‍රීඩා තරගාවලියට එක්කරන මලල ක්‍රීඩක ක්‍රීඩිකාවන් තේරීමේ ප්‍රථම පරීක්ෂණය මැයි 22 හා 23 දිනවල දියගම දී පැවැත්වේ. එහි දී තෝරාගන්නා මලල ක්‍රීඩක ක්‍රීඩිකාවන් ජාතික මලල ක්‍රීඩා සංචිතයට එක්කර නොවැම්බර් දක්වා පුහුණු කටයුතු කිරීම සිදුවේ.ආසියානු ක්‍රීඩා උළෙලේ දී පදක්කම් 5ක් දිනාගැනීමට ශ්‍රී ලංකා මලල ක්‍රීඩා කණ්ඩායමට හැකිවනු ඇතැයි මලල ක්‍රීඩා සභාපති මේජර් ජෙනරාල් පාලිත ප්‍රනාන්දු මහතා වැඩිදුරටත් පැවැසීය.දුර පැනීම හා කඩුලු පැනීමේ ක්‍රීඩක ක්‍රීඩිකාවන් 5ක් මේ දිනවල මැලේසියාවේ දී මාසයක පුහුණුවීමක නිරත වේ. නයන ප්‍රසාද්, රංග කැලුම්, ලීල සම්පත්, ආර්. එස්. දිල්රුක්ෂි හා හර්ෂනී විජේරත්න එම ක්‍රීඩක ර්‍ක¡ි‍්‍රඩිකාවෝ වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=s1004133</link>
    <topic>තෙන්ඩුල්කාර්ගෙන් විශිෂ්ට ඉනිමක්</topic>
    <author/>
    <content>ජායිපූර්හිදී රාජස්තාන් රෝයල් කණ්ඩායමට එරෙහිව තරග වැදුණු මුම්බායි පිලේ සචින් තෙන්ඩුල්කාර් පන්දු 59 කදී හතරේ පහර 10 ක් සහ හයේ පහර 2 ක් සමග නොදැවී ලකුණු 89 ක් රැස් කරමින් ලකුණු 37 ක ජයක් තම පිලට හිමිකර දීමට සමත් විය. එමෙන්ම සචින්ගේ අර්ධශතකයත් සමග අයි.පී.එල්. තරග මාලාවේ වැඩිම ලකුණු ලාභියා ලෙස ලකුණු 512 ක් රැස් කරමින් පෙරමුණ ගැනීමටද ඔහුට හැකිවිය. දෙවැනි තැනට පත් රෝයල් චැලෙන්ජර්ස් බැංග්ලෝර් පිලේ ජැක් කලීස් ලකුණු 501 ක් රැස් කොට තිබේ.කඩුලු 5 කට මුම්බායි පිල වාර්තා කළ ලකුණු 174 ට ජේ. දුමින් ද ලකුණු 31 ක් එකතු කළ අතර ජොන් වොට්සන් කඩුලු 3 ක් දවාලීමට සමත් විය.මැතිවරණ සමයෙන් පසු නැවත අයි.පී. එල් තරග මාලාවට එක් වූ සනත් ජයසූරියට ලබාගත හැකි වූයේ එක් ලකුණක් පමණි.පිළිතුරු ඉනිම ක්‍රීඩා කළ රාජස්තාන් රෝයල් පිලට රැස් කර ගත හැකි වූයේ කඩුලු 8 කට ලකුණු 137 කි.අදිත්‍ය ඩූල් ලකුණු 30 ක් ද, ඇඩම් වෝජස් ලකුණු 28 ක් ද රැස් කළහ. සහීර් ඛාන් කඩුලු 2 ක් දවාලීය.මේ අතර දිල්ලි නුවර පැවති පන්ජාබ් දිල්ලි ගැටුමෙන් කඩුලු 7 ක ජයග්‍රහණයක් කරා පන්ජාබ් පිල රැගෙන යාමට මහේල ජයවර්ධන සහ කුමාර් සංගක්කාර සමත්වූහ.මහේල පන්දු 35 ක දී හතරේ පහර 4 ක් සහ එක් හයේ පහරක් සමග ලකුණු 38 ක් රැස් කළ අතර සංගක්කාර පන්දු 30 කදී හතරේ පහර 4 ක් සමග ලකුණු 33 ක් රැස් කළේ ය.දිල්ලි පිල පළමුව පන්දුවට පහර දී ලකුණු 111 කට දැවී ගියේ ය. ගෞතම් ගම්හීර් හා මිතුන් මන්හාස් ලකුණු 26 බැගින් රැස් කළහ. ඉර්ෆාන් පතන් කඩුලු 3 ක් ද, පියුෂ් චව්ලා කඩුලු 2 ක් ද බිඳ දැමූහ.පන්ජාබ් පිල ඕවර 18.4 ක දී කඩුලු 3 ක් පමණක් දැවී ජයග්‍රාහී ඉලක්කයට ළඟා විය. පන්දු යැවීමේ දී පෝල් තොලිංවුඩ් කඩුලු 2 ක් දවාලීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=s1004134</link>
    <topic>ප්‍රවීණයන්ගේ මලල ක්‍රීඩා සූරතාව මහනුවරට</topic>
    <author/>
    <content>ප්‍රවීණයන්ගේ මලල ක්‍රීඩා උළෙලේ සමස්ත සූරතාව මහනුවර දිස්ත්‍රික්කයත් අනුශූරතාව කොළඹ දිස්ත්‍රික්කය හා තෙවන ස්ථානය ගම්පහ දිස්ත්‍රික්කයත් දිනා ගත්තේය.පසුගිය 20 හා 21 දෙදින නුවර බෝගම්බර ක්‍රීඩාංගණයේ පැවැති මෙම ක්‍රීඩා උත්සවය සඳහා දිස්ත්‍රික්ක 21 ක් නියෝජනය වූ අතර මධ්‍යම පළාත් නියෝජ්‍ය පොලිස්පති පූජිත් ජයසුන්දර මහතාගේ ප්‍රධානත්වයෙන් හා ක්‍රීඩා අමාත්‍යාංශයේ ලේකම් ශිරානි වීරකෝන් මහත්මියගේ සහභාගිත්වයෙන් මෙම උත්සවය පැවැත්විණි.මෙහිදී මහනුවර දිස්ත්‍රික්කයේ ලකුණු 533 ක්ද කොළඹ දිස්ත්‍රික්කය ලකුණු 454ක්ද ගම්පහ දිස්ත්‍රික්කය ලකුණු 394ක්ද ලබා ගත්තේය.සහාය තරඟ වලදී ලකුණු 85ක් ලබාගනිමින් මහ නුවර දිස්ත්‍රික්කයත්, ලකුණු 49ක් ලබාගනිමින් අනුශූරතාව කොළඹ දිස්ත්‍රික්කයත් ජයග්‍රහණය කෙරුණු අතර මෙම තරගාවලියේදී වයස් කාණ්ඩ 13ක් යටතේ තරඟ පැවැත්විණි. වයස් කාණ්ඩ අනුව ශූරතා ලැබූවන් මෙසේ ය.වයස අවුරුදු 35ට වැඩි දක්ෂතම ක්‍රීඩක මහනුවර දිස්ත්‍රික්කයේ එස්.චන්ද්‍රසේන අවුරුදු 35ට වැඩි කාන්තා සූරතාව මොනරාගල දිස්ත්‍රික්කයේ ඩබ්ලිව්.ඩී.මල්කාන්ති අවුරුදු 40 ට වැඩි පිරිමි සූරතාව කොළඹ දිස්ත්‍රික්කයේ කේ.ඒ.එස්. රුද්‍රිගූ අවුරුදු 40 වැඩි කාන්තා සූරතාව මහනුවර දිස්ත්‍රික්කයේ එම්.එම්. ආර්. රණසිංහ හා එම්.ටී.එම්. පෙරේරා අවුරුදු 45 වැඩි පිරිමි ශූරතාව ගම්පහ දිස්ත්‍රිතකයේ එල්.බී.ජී. සමරතුංගඅවුරුදු 45 වැඩි කාන්තා ශූරතාව ගාලු දිස්ත්‍රික්කයේ යූ.ජී.වී. කාරියවසම්. අවුරුදු 50ට වැඩි පිරිමි සූරතාව මහනුවර කේ.එම්.යූ.පී. කල්ලෝරා අවුරුදු 50ට වැඩි කාන්තා සූරතාව මහනුවර ඒ.පී.ජී.එස්. සමරසිංහ අවුරුදු 55 ට වැඩි පිරිමි සූරතාව මහනුවර නීල් වික්‍රමආරච්චි හා අවු 55 ට වැඩි කාන්තා සූරතාව ගම්පහ දිස්ත්‍රික්කයේ එම්.අයි.එන්. පෙරේරා.අවුරුදු 60ට වැඩි පිරිමි සූරතාව මාතලේ එස්.බී. අලහකෝන් අවු 60ට වැඩි කාන්තා සූරතාව රත්නපුර දිස්ත්‍රික්කයේ කේ.ජී.බී. මැණිකේ. අවු : 65 වැඩි පිරිමි සූරතාව කොළඹ දිස්ත්‍රික්කයේ ඩබ්ලිව්. ජේ.සී.කිවි.ප්‍රනාන්දු අවු: 65 වැඩි කාන්තා සූරතාව කේ.ඩී.ඩී. ද සිල්වා.අවුරුදු 70 වැඩි පිරිමි සූරතාව මහනුවර කේ.එම්’එන්. කරුණාරත්න අවු: 70 වැඩි කාන්තා සූරතාව කොළඹ මල්ලිකා සචිත්තානන්ද අවුරුදු 75 වැඩි පිරිමි සූරතාව කෑගල්ල දිස්ත්‍රික්කයේ ආර්.ඒ. ගුණසේකර අවු 85 වැඩි පිරිමි සූරතාවමහනුවර එච්.ජී.පී. ජයසේකර යන ක්‍රීඩක ක්‍රීඩිකාවන් ජයග්‍රහනය කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=s1004135</link>
    <topic>පොදු රද මඩුළු ක්‍රීඩා උළෙලටබොක්සිං ක්‍රීඩකයන් තේරීම 24දා සිට</topic>
    <author>ෆවුස් මොහොමඩ්</author>
    <content>පොදු රාජ්‍ය මණ්ඩලයීය ක්‍රීඩා උළෙලේ බොක්සිං තරගාවලිය සඳහා ක්‍රීඩක ක්‍රීඩිකාවන් තෝරා ගැනීමේ බොක්සිං තරගමාලාව මේ මස 24, 25 සහ 26 දිනවල කොළඹ රාජකීය විද්‍යාලයීය බොක්සිං ශාලාවේදී පැවැත්වීමට නියමිතය.මෙහි පිරිමි තරග ඉසව්වට බර පන්ති 10 ක් ඇතුළත් වන අතර ක්‍රීඩකයින් 5 දෙනෙකු තෝරා ගනු ඇත. කාන්තා තරග ඉසව්වට ක්‍රීඩිකාවන් තෝරා ගැනීමද මෙහිදී සිදුකෙරෙන බව ආධුනික බොක්සිං සංගමයේ ලේකම් ලුතිනන් කර්නල් හේමන්ත වීරසිංහ මහතා ‘දිනමිණ’ ට පැවසීය.තෝරාගනු ලබන බොක්සිං සංචිතය 30 වැනිදා නම් කිරීමට නියමිත අතර කියුබානු පුහුණුකරුවකු යටතේ පුහුණුවීම් ආරම්භ කෙරෙනු ඇත.මීළඟ පොදුරාජ්‍ය මණ්ඩලයීය ක්‍රීඩා උළෙල ලබන ඔක්තෝබර් මාසයේ ඉන්දියාවේදී පැවැත්වේ. තෝරාගනු ලබන පිරිමි බොක්සිං සංචිතය පොදු රාජ්‍ය මණ්ඩලයීය ක්‍රීඩා උළෙලට පෙර ජාත්‍යන්තර තරගාවලි 2 කට සහභාගි කරවීමටත්, චීනයේ එක් මසක පුහුණුවක් ලබාදීමටත් කටයුතු යොදා ඇති බව වීරසිංහ මහතා වැඩිදුරටත් ප්‍රකාශ කළේය.තෝරාගනු ලබන කාන්තා බොක්සිං සංචිතයට ද ඉන්දියාවේදී සති 2ක පුහුණුවක් ලබාදීමට නියමිතය.මැයි මස 23 දා සිට 30 දක්වා කසකස්තානයේ පැවැත්වීමට නියමිත ආසියානු කාන්තා බොක්සිං තරගාවලිය සඳහා ක්‍රීඩිකාවන් තෝරාගනු ලබන්නේද මේ සංචිතය තුළින් බව වීරසිංහ ප්‍රකාශ කළේය.දිවයිනේ ප්‍රකට බොක්සිං ක්‍රීඩා සමාජ අතරින් ජාතික මට්ටමේ තරගවලදී ප්‍රථම සහ දෙවැනි ස්ථාන හිමිකරගත් ක්‍රීඩක ක්‍රීඩිකාවන්ට මේ තෝරාගැන්මේ බොක්සිං තරගමාලාවට සහභාගි විය හැකි අතර පිරිමි අංශයෙන් ක්‍රීඩකයින් 75 කට ආසන්න පිරිසක් සහ කාන්තා අංශයෙන් ක්‍රීඩිකාවන් 30 කට ආසන්න පිරිසක් මීට සහභාගි වෙතැයි අපේක්ෂා කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=s1004136</link>
    <topic>කලකට පසුව බෝල්ට් ධාවන පිටියට</topic>
    <author>කිංග්ස්ටන් (ඒ.එෆ්.පී)</author>
    <content>ජැමෙයිකාවේ සුපිරි ධාවන තරුව වන උසේන් බෝල්ට් මේ තරගවාරයේ සිය ප්‍රථම මීටර් 200 ධාවන ඉසව්වට තරග වදිමින් කිංග්ස්ටන් ජාත්‍යන්තර ක්‍රීඩා උළෙලට සහභාගි වන බව තරගාවලි අධ්‍යක්ෂ ඩොනල්ඩ් කුරේ ප්‍රකාශ කළේය.ඇමෙරිකාවේ වොලර්ස් ස්පියර්මන් සමග මීටර් 200 ඉසව්වේදී බෝල්ට් තරග වැදීමට නියමිතය. මේ අතර ඇමෙරිකාවේ කාර්මෙල්ටිය ජෙටර් මීටර් 100 කාන්තා ඉසව්වේ ඔලිම්පික් රිදී පදක්කම දිනූ ජැමෙයිකාවේ කැරන් ස්ටුවර්ට් සමග තරග වදිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=s1004137</link>
    <topic>ලෝක පාපන්දු ප්‍රවේශ පත් මි. 2ක් විකිණේ</topic>
    <author/>
    <content>එළැඹෙන පාපන්දු ලෝක කුසලාන තරගමාලාවේ ප්‍රවේශපත්‍ර අලෙවිය අදියර 5 කින් ක්‍රියාත්මක කරමින් ජගත් පාපන්දු සම්මේලනය දියත් කරනු ලැබූ වැඩපිළිවෙළ මේ වනවිට නිමාවට පත්වූ අදියර 3කින් ප්‍රවේශපත්‍ර මිලියන 2ක් අලෙවි වී අවසන් බව වාර්තාවේ.මේ අනුව දැනට ලෝක කුසලාන සමස්ත ප්‍රවේශ පත්‍රවලින් 3/2ක් අලෙවි කොට අවසන් බව පාපන්දු බලධාරීහු ප්‍රකාශ කරති. ප්‍රවේශ පත්‍ර අලෙවියේ තුන්වැනි අදියරයේදී රටවල් 192කින් අයදුම්පත් මිලියනයකට අධික සංඛ්‍යාවක් ලැබී තිබෙන අතර ඉන් 79%ක්ම දකුණු අප්‍රිකානුවන් වීම විශේෂයෙන් කැපී පෙනුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=s1004138</link>
    <topic>ගාල්ලටහැන්ඩ්බෝල් ක්‍රීඩාව එයි</topic>
    <author>ගාල්ල උතුර විශේෂකුසුම් තිරාණගම</author>
    <content>ගාල්ල දිස්ත්‍රික්කයේ පාසල් සිසුන් අතර හෑන්ඩ්බෝල් ක්‍රීඩාව ව්‍යාප්ත කෙරේ. ශ්‍රී ලංකා හෑන්ඩ් බෝල් සංගමය මඟින් එම වැඩ සටහන ක්‍රියාත්මක කෙරේ.ගාල්ල දිස්ත්‍රික්කයේ පාසල් ක්‍රීඩා ගුරුවරුන්, ක්‍රීඩා පුහුණුකරුවන් හා සිසු සිසුවියන්ට හෑන්ඩ්බෝල් ක්‍රීඩා හඳුන්වාදීමේ වැඩ මුළුවක් ගාල්ල ශ්‍රී හෘදය කන්‍යාරාම විදුහල් ශ්‍රවනාගාරයේදී පවත්වනු ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=f1004131</link>
    <topic>සිංහල අවුරුද්ද වෙළෙඳ සමාජයටබිලිදෙන්න එපා</topic>
    <author>සාකච්ඡා කළේ චන්දන ජයවීර</author>
    <content>* ඔබ වහන්සේ විශ්වාස කරන පරිදි සිංහල අවුරුද්දේ මූලාරම්භය ඇතිවන්නට ඇත්තේ කෙසේද ?අපිට හුඟක් දේවල් ලැබුණේ ඉන්දියානු ආභාසය තුළිනුයි. ඒ අනුව සිංහල හින්දු අලුත් අවුරුද්ද පිළිබඳ අදහස ඉන්දියානු ආභාසය මූලික කරගෙන ඡ්‍යොතිෂ්‍යය මත පදනම් ඇතිවූවා යැයි විශ්වාස කළ හැකියි. රාශී චක්‍රයක ආරම්භයක් හෝ අවසානයක් දැක්විය නොහැකියි. නමුත් අප සම්මතය අනුව පිළිගන්නවා මේෂ රාශිය ආරම්භක රාශිය හැටියටත් මීන රාශිය අවසාන රාශිය හැටියටත්. ඒ අනුව අවුරුද්දක් ලෙස සැලකෙන්නේ සූර්යා අවසාන රාශිය වූ මීන රාශියේ සිට ආරම්භක මේෂ රාශියට පැමිණීමයි.* වෙනත් සංස්කෘතීන්හි දක්නට නොලැබෙන මෙරටට ආවේණික සංකල්ප සිංහල අවුරුද්ද තුළ දක්නට ලැබෙනවාද ?හැම රටකටම පාහේ් අවුරුද්දක් පිළිබඳ අදහසක් තිබෙනවා. පෙරදිග විශේෂයෙන්ම ඉන්දියානුවන් විසින් අවුරුද්ද ගණන් ගැනෙන ආකාරයට අනුව මීන රාශියට සංක්‍රමණය වීම අවුරුද්දක් අවසන් වී අවුරුද්දක් ලබන අවස්ථාව ලෙස සළකනවා. එතකොට සංක්‍රමණය පිළිබඳ අදහස සමඟම ඒ අතරතුර කාලයක් ගැනත් කියැවෙනවා. අප නොනගතය ලෙස ගණන් ගැනෙන්නේ එම කාලයයි. එය අපටම වෙන්වුණු අදහසක්.මෙයට අමතරව අප විශේෂ සුබ මොහොතවල් යොදාගෙන අවුරුදු චාරිත්‍ර පවත්වනවා. අවුරුද්ද සැමරීම සිංහල බෞද්ධයින් අතර ප්‍රචලිත අංගයක් වුවත් එය බෞද්ධ සම්ප්‍රදායේ අංගයක් නොවෙයි. නමුත් සංස්කෘතික අංගයක් හැටියට අවුරුද්ද අපේ සංස්කෘතියේ ප්‍රබල අංගයක් වී තිබෙනවා. දීර්ඝ කාලයක් ඡ්‍යොතිෂ්‍යය පදනම් කරගෙන ඇති කරගනු ලැබූූ සම්මතයක් මත අවුරුද්ද සැරීමේ වැරැද්දක් නැහැ.* අලුත් අවුරුද්ද පිළිබඳ අදහස රාශී චක්‍රයෙන් මුදාගෙන සලකා බැලුවහොත් පැරණි කෘෂිකාර්මික දිවිපෙවෙත අනුව සකස් වුණු සම්ප්‍රදායන්ගේ ඒකරාශීවීමක් දක්නට ලැබෙනවා නේද ?සිංහල අවුරුද්ද මුළුමනින්ම සම්බන්ධ වී තිබෙන්නේ නක්‍ෂත්‍රය සමඟයි. සමහරු නක්‍ෂත්‍රයේ එන අංග වන අනාගතය පිළිබඳ පලාඵල කීම, අතීතය පිළිබඳ කීම, සුබඵල ගැන කෙරෙන සඳහන් කිරීම් නිසා නක්‍ෂත්‍රයට විරුද්ධ වෙනවා. නමුත් මා දකින පරිදි නක්‍ෂත්‍රය කියන්නේ එවැන්නකට නොවෙයි.නක්‍ෂත්‍රය මඟින් විශ්වයේ පිහිටි ග්‍රහයින්ගේ බලපෑම පිළිබඳ විද්‍යානුකූලව අදහසක් ඉදිරිපත් කෙරෙනවා. එය ගණිතය මත පදනම් වූ විද්‍යානුකූල ශාස්ත්‍රයක්. නමුත් අප ඡ්‍යොතිෂ්‍යය සම්බන්ධ කරගත යුත්තේ තදින් ඇලි ගැලී සිටීමෙන් නොවෙයි.* අලුත් අවුරුද්දේ එන සෑම චාරිත්‍රයකින්ම අලුත් ආරම්භයක් ගැන කියැවෙනවා. මෙම අලුත් බව ජීවිතයට ළඟා කරගත හැක්කේ කෙසේද ?අලුත් අවුරුද්දේ එන වැදගත්ම අදහස අලුත් ඇරඹුමයි. මෙතැනදී වැදගත් වෙන්නේ නැකැත්වලට අනුව වැඩ කරන්න ඕනෑද ? නැද්ද ? කියන අදහස නෙමෙයි. අලුත් අවුරුද්ද පිළිබඳ අදහස නිසා අපේ් හැම දෙයකටම අලුත් බවක්, නව්‍යත්වයක් ඇති වෙනවා.* අලුත් අවුරුදු චාරිත්‍ර මඟින් එම අලුත් බව අපේ ජීවිතවලට ලැබෙනවා. පරණ අවුරුද්ද තුළදී සමහර දේවල් අත්හැරීමක්, නැවැත්වීමක් ගැන කියැවෙන අතරම අලුත් අවුරුද්දෙන් අලුත් ආරම්භයක් පටන් ගැනීමක් ගැන කියැවෙනවා.අපේ චාරිත්‍රවලට අනුව පරණ අවුරුද්ද සඳහා ස්නානය, වැඩ අත්හැරීම දක්නට ලැබෙනවා. ඒ වගේම ලිප ගිනි මෙලවීම නවත්වනවා ඉන්පසුව නැවතත් සුභ වේලාවකට අනුව ලිපිගිනි මෙලවීම, ආහාර අනුභවය, රැකීරක්ෂා සඳහා පිටත්ව යාම, ගනුදෙනු කිරීම වැනි පුද්ගලයෙකුට වැදගත්වන සියලුම ක්‍රියාවල එකම නැකතකට මුළු රටේම වැඩ ආරම්භ කරනවා.මෙතැනදී පැරණි සබඳතා නැවත අලුත් කරගෙන තරහ මරහ තිබෙනවා නම් ඒවා අමතක කර ඉදිරි කටයුතුවලට මුල පිරීමක් කෙරෙනවා. ඒ නිසා මා දකින විදිහට සිංහල අවුරුද්දේ තිබෙන වැදගත් ම සංකල්පය එයයි. අපේ සිතට විශාල මානසික ශක්තියක් මේ ක්‍රියාවලිය තුළින් ලැබෙනවා.* අතීතයේ කෘෂිකාර්මික ජීවන රටාවක් මත ගොඩනැගුණු සමාජයක තහවුරු වූ අවුරුදු චාරිත්‍ර වර්තමානයේදී සංකීර්ණ නාගරික පරිසරයක් තුළදී ආරක්ෂා කර ගැනීම අභියෝගයක් නොවේද ?නාගරිකව ජීවත්වන බොහෝ දෙනෙකුට පැරණි චාරිත්‍ර නව ආකාරයෙන්ම පවත්වාගෙන යා නොහැකියි. ඒ නිසා ඒවා නූතන තත්ත්වයන්ට ගැළැපෙන ආකාරයට සකස් කර ගැනීමක් දක්නට ලැබෙනවා. ඒක අපිට බැහැර කරන්න බැහැ. මෙතැනදී අප කළයුත්තේ බාහිර දේවල් පිළිබඳ නොසලකා හරය ආරක්ෂා කර ගැනීමයි.* වර්තමාන පාරිභෝගික සමාජය තුළ සිංහල අලුත් අවුරුද්ද වානිජකරණයට ලක්වීමේ අනතුරින් වළක්වා ගත හැක්කේ කෙසේද ?සිංහල අවුරුද්ද පමණක් නොවෙයි, අද හැම දෙයක්ම වානිජකරණය වෙලා තියෙන්නේ. මේ තුළ මොකක්ද කියැවෙන්නේ ? අලෙවි කළ හැක්කේ කුමක්ද? ඒ හැම දෙයක්ම අලෙවිකරණ තත්ත්වයට අද සමාජය පත්වෙලා. වෙසක් උත්සවය හා නත්තල වැනි ආගමික උත්සව පවා දැන් වානිජකරණය වෙලා. ක්‍රිස්තියානි භක්තිකයන්ට තිබෙන වැදගත් ආගමික දිනයක් වන නත්තල මෙන්ම බෞද්ධයන්ට ඉතා වැදගත් දිනයක් වන වෙසක් උත්සවයත් අද මුළුමනින්ම නතු කරගෙන සිටින්නේ වෙළෙන්දන්.නමුත් එවැනි ආගමික උත්සව හා සිංහල අවුරුද්ද වැනි සංස්කෘතික උත්සවයක් වෙළඳ ප්‍රවර්ධනයට යොදා ගැනීම නිසා එමඟින් ඇතිවන සංස්කෘතික බලපෑම පිළිබඳ අවධානය යොමු කිරීමට වඩා අප උත්සාහ කළයුත්තේ චාරිත්‍ර වාරිත්‍ර ආරක්ෂා කර ගනිමින් ඉදිරියටත් සිංහල අවුරුද්ද පවත්වාගෙන යන්නේ කෙසේද යන්න කල්පනා කිරීමයි.එසේ නොමැතිව වෙළඳ ලෝකයට අප යොමු කිරීමට උත්සාහ කරන දේවල්වලට යොමු වෙමින්, ඒවා පරිභෝජනය කරමින් ඒවාට නැඹුරුවීම නොකළ යුතුයි. අපිට පවත්නා සමාජයේ ජීවත්වෙන්නට වෙලා තිබෙනවා. එම නිසා එහි බලපෑම අපිට අවශ්‍ය විදිහට හරවාගෙන වැඩ කළොත් එය වැරදියි කියලා මම විශ්වාස කරන්නේ නැහැ.* අවුරුද්ද ජාතීන්ගේ සමගියට යොදාගත හැක්කේ කෙසේද ?සිංහල අවුරුද්දේ තිබෙන අනෙක් මූලික අංගය තමයි සමගිය. එය පවුලේ සමගියෙන් ආරම්භ වී අසල්වැසියන් සමඟ බෙදාහදා ගනිමින් මුළු සමාජය වෙත විහිදී යන්නක්. විසිරී සිටින පවුලේ සාමාජකයන් මහගෙදරට පැමිණ එකට එකතු වී අවුරුද්ද සැමරීම සිදුකරනවා.පවුලේ සාමාජිකයන් අතර යම් යම් ප්‍රශ්න තිබෙනවා නම් එකට ඉඳගෙන කතා කරලා කාලා බීලා ඒවා අවසන් කර ගන්නවා. ඒ වගේම ගමේ සාමාජිකයන් අතර ප්‍රශ්න තිබෙනවා. ඒවාත් අවුරුදු උත්සව, නෑගම් යාම්, කෑම බඳුන් බෙදාහදා ගැනීම් යනාදිය කර ගැනීම මඟින් විසඳා ගනු ලබනවා. මේ ආකාරයට මුළු රටේම මෙවැනි උත්සව පවත්වන විට පොදුවේ රට වශයෙන් සමගිය ගොඩනැගීමක් ඒකාග්‍රතාවයක් සිංහල අවුරුද්ද මූලික කරගෙන ඇති වෙනවා.ක්‍රිස්තියානි, කතෝලික භක්තියකයන් සිංහල අවුරුද්ද සැමරීම දක්නට නොලැබුණත් දැන් දැන් වන විට බොහෝ දුරට ඔවුනුත් සිංහලයින් හැටියට මෙහි තිබෙන ජාතික වැදගත්කම වටහාගෙන එම උත්සවය සමරන ආකාරයක් දක්නට ලැබෙනවා. දෙමළ හින්දු භක්තිකයන්ද මෙම අවුරුද්ද සමරනවා. ඒ අනුව බලන විට ජාතීන් වශයෙන් ඒකරාශීවීමක්ද සිංහල හින්දු අවුරුද්දේදී දකින්නට ලැබෙනවා.* අලුත් අවුරුද්දේ චාරිත්‍ර වාරිත්‍ර අතර වැඩිහිටියන්ට හිමිවෙන සුවිශේෂ වැදගත්කම වර්තමානය වන විට කෙමෙන් කෙමෙන් අඩුවී යාමක් දක්නට ලැබෙනවා නොවේද ?සිංහල අවුරුදු චාරිත්‍ර පවත්වාගෙන යාමේදී වැඩිහිටියන්ට ගරුකර ඔවුන්ගෙන් පටන්ගෙන බාල සහෝදර සහෝදරියන් වෙතත් අනෙකුත් අසල්වැසියන් වෙතත් ගරුත්වය හා එකමුතුකම බෙදා ගැනීමක් දක්නට ලැබෙනවා. ඒ තුළින් බාල පරම්පරාව වෙත වැඩිහිටියන්ගේ ආශිර්වාදය ලැබෙනවා.මෙතැනදී වැඩිහිටියන්ට ගරු කිරීම කියන්නේ ඔවුන්ගේ උගත්කමට හෝ දැනුමට ගරු කිරීම නොවෙයි. කෙනෙක් වැඩිහිටි තත්ත්වයට ළඟාවෙන විට ඔහුට විවිධ අත්දැකීම් සම්භාරයක් ලැබෙනවා.නූතන තාක්ෂණ දියුණුව සලකා වැඩිහිටියන් නැතිව අපිට යමක් තනිවම කරගත හැකියි කියන තත්ත්වයට සමාජය පත්වෙනවා නම් එවැනි සමාජයක් හැඳින්විය හැක්කේ අක්මුල් නැති සමාජයක් ලෙසයි. අලුත් ලෝකය ජයග්‍රහණය කළ හැක්කේ වැඩිහිටියන්ගේ ආධාර තුළින් පැරණි හර පද්ධතීන් ආරක්ෂා කර ගනිමින් ඉදිරියට යන පරම්පරාවටයි.* ඔබ වහන්සේ මෙවර සිංහල අලුත් අවුරුද්දේ දකින සුවිශේෂත්වය කුමක්ද ?පසුගිය අවුරුද්දේ මැයි මාසයේදී දශක තුනක් තිස්සේ පැවැති යුද්ධය මුළුමනින්ම පරාජය කොට රටට සාමය ගෙන ඒමට රජය සමත් වුණා. පසුගිය සිංහල අවුරුදු කාලය වන විට යුද්ධය තීරණාත්මක අවස්ථාවක පැවැතුණේ. අද යුද්ධය අවසන් වෙලා, ජනතාවට නිදහසේ දකුණේ සිට උතුරටත් බටහිර සිට නැගෙනහිරටත් ගමන් කරන්නට ලැබුණු අවස්ථාව වැදගත්. ඒ නිසා මෙවර සිංහල අලුත් අවුරුද්ද අන් කවරදාකටත් වඩා උද්යෝගයෙන් සමරන ආකාරයක් අපට පෙනෙන්නට තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=f1004132</link>
    <topic>සිංහල අවුරුදු දිනයේ රට ම එළිය කරමු</topic>
    <author>බෙංගමුවේ නාලක හිමි</author>
    <content>අමාවක පොහොය දිනයෙහි රාත්‍රිය පුරා කිසිදු ආලෝකයක් නොමැත. ඒ නිසා ම එදින කළුවර පොහොය නමින් ද හැඳින්වේ. මෙවර සිංහල අලුත් අවුරුදු දිනය යෙදෙන්නේ අපේ‍්‍රල් මාසයේ 14 දාට ය. එනම් බක් මස අමාවක් පොහොයදාට යි.බක් අමාවක් පොහොය අපට අතිශයින්ම වැදගත් ඓතිහාසික දිනයකි. බුදුන් වහන්සේ බුද්ධත්වයෙන් පස්වෙනි අවුරුද්දෙහි නාගදීපයට වැඩම කළේ බක් අමාවක් පොහොයදාක යි. සමහරු උන්වහන්සේ ගේ එම වැඩම වීම බක් පුර පසළොස්වක පොහොය දා සිදුවිණැයි නොදැන කියති. එහෙත් එය වැරැදි ය.මහාවංශයේ සඳහන් වන පරිදි උන්වහන්සේ නාගදීපයට වැඩම කළේ බක් අමාවක් පොහොය දිනයෙහි ය. එසේ වැඩම කළේ එදා නාගග්‍රෝතික නායකයන් දෙදෙනෙකු වූ මහෝදර හා චූලෝදර (මාමා සහ බෑණා) අතර මැණික් පුටුවක් උදෙසා ඇතිවන්නට ගිය බිහිසුණු සටන නවතාලීමට යි. තවත් විදියකින් කියතොත් ඔවුන් සමඟි කරවීමට යි.උන්වහන්සේ නාගදීපයට වැඩම කර ඔවුන්ට බණ දහම් දෙසා ආපසු වැඩම කිරීමට ප්‍රථම ඊළඟ වතාවේ, එනම් තුන්වෙනි වර කැලණියට වැඩම වීම සඳහා කැලණියෙන් එහි පැමිණ සිටි මණ්අක්ඛික නමැති නාග ගෝත්‍රික නායකයා විසින් බුදුරදුන්ට ආරාධනාවක්ද කරන ලදී. උන්වහන්සේ බුද්ධත්වයෙන් අටවැනි අවුරුද්දෙහි කැලණියට වැඩම කළේ එම ආරාධනාව අනුව යි.ඓතිහාසික සිදුවීමමේ ඓතිහාසික සිදුවීම අප රටට ඉමහත් ආශිර්වාදයක් ලැබුණු අවස්ථාවකි. මෙවර එම බක් පොහෝ දිනයෙහි ම සිංහල අවුරුද්ද උදාවීමේ වැදගත්කමක් ඇත. එම වැදගත්කම කුමක්දැයි දැනගෙන ඒ අනුව ක්‍රියා කිරීමෙන් ම කළුවර පොහොය දිනයෙහි රටට ආලෝකයක් උදාකර දිය හැකි ය.එදා සටනට එළඹ සිටි නාග ගෝත්‍රිකයන් බුදුරජාණන් වහන්සේ විසින් සමඟි කරවනු ලැබීම මෙහි දී අප සිතට ගත යුතුය. ත්‍රස්තවාදී උවදුර පැවති වසර තිහක කාලයකින් පසුව එළඹෙන පළමු සිංහල අවුරුද්ද මෙයයි.සිංහල අලුත් අවුරුද්ද යනු මුළු රට ම එකමුතු වී එක ම වෙලාවක නැකතට විවිධ කටයුතු කිරීම සිදුකරන දිනයකි. පරණ අවුරුද්ද හා අලුත් අවුරුද්ද යනුවෙන් හඳුන්වන්නේ ද මේ අවුරුද්ද නිමිතිකරගෙන සිත්වල පැවති නරක දේ ඉවත් කර නැවුම් බවක් ඇතිකර ගැනීමේ අරමුණින් ය. සමඟි සම්පන්නව කටයුතු කිරීමට අදිටන් කර ගැනීමට මෙවර සිංහල අලුත් අවුරුද්ද කදිම අවස්ථාවකි.කුඩා දරුවන් ගේ පටන් වැඩිහිටියන් දක්වා මෙරට වැඩි පිරිසක් ප්‍රීතිවන අවස්ථාව සිංහල අලුත් අවුරුද්දයි. එය හැමට පොදු උත්සවයක් බවට පත්කිරීම සඳහා විවිධ නම්වලින් හැඳින්වීමට ද ඇතමුන් පෙළඹී ඇත. “සිංහල හා හින්දු අලුත් අවුරුද්ද”, “සිංහල හා දමිළ අලුත් අවුරුද්ද”, “සිංහල හා දෙමළ අලුත් අවුරුද්ද”, “සූර්ය මංගල්‍යය” ආදී වශයෙන් මේ උත්සවය හැඳින්වෙන බව මාධ්‍ය මගින් දැනගන්නට ලැබේ. මෙසේ සිංහල අලුත් අවුරුද්ද පොදු ජාතික උත්සවයක් කර ගැනීමේ අරමුණින් එහි නම වෙනස් කර හැඳින්වීමට යාම සුදුසු නොවෙයි.අපිත් මතක් වුණා නේදඅප කුඩා කාලයේ එම ගම් ප්‍රදේශයෙහි ජීවත් වූ දෙමළ උදවිය, සිංහල අලුත් අවුරුදු උත්සවය සැමරුවේ අප සමඟමය. ඔවුන් කීවේ සිංහල අලුත් අවුරුද්ද කියාය. ඒ වගේ ම ඔවුන් ගේ තෛපෝංගල් වැනි උත්සවවලට අප ද සහභාගි වූවෙමු.බිහිසුණු ත්‍රස්තවාදය පැවැති කාලයේ උතුරු හා නැඟෙනහිර පළාත්වලට බෝග රැගෙන අප ගිය අවස්ථාවලදී දෙමළ උදවියට එම තෑගි බෝග පිරිනැමුවෙමු. එවිට ඔවුන් බොහොම සතුටින් ප්‍රකාශ කළේ “සිංහල අවුරුද්දට අපිත් මතක් වුණා නේද” කියාය. මෙසේ සමාජ විඤ්ඤාණය තුළ තහවුරු වී ඇති සිංහල අලුත් අවුරුද්ද යන්න වෙනස් කිරීම අවශ්‍ය දෙයක් නොවෙයි.ලෝකය ඉදිරියේ මෙරට අනන්‍යතාව වන්නේ සිංහලකම හා බෞද්ධකමයි. ඊට අදාළව කිසියම් දෙයක් සමාජය තුළ පවතින්නේ නම් එය රැකදීම රටේ අනන්‍යතාව රැකදීමක් ද වෙයි. සිංහල බෞද්ධ අනන්‍යතාවක් ඇත්තේ අපේ රටේ පමණි. මෙරට සිටින වෙනත් අය එනම් කතෝලික, ක්‍රිස්තියානි, මුස්ලිම්, දෙමළ, හින්දු යන අනන්‍යතා මෙරට අනන්‍යතා නොවන්නේය. එම ජනකොටස්වලට හිමි රටවල් ලෝකයේ කොතෙකුත් පවති. එහෙත් සිංහල බෞද්ධ අනන්‍යතාව ඇත්තේ මේ රටේ පමණයි. මෙහි වැදගත්කම නොදත්තෝ ධර්මපාලතුමා ගේ පටන් මේ සිංහල බෞද්ධ අනන්‍යතාව ගැන කතාකරන හා ලියන අයට නිග්‍රහ කරති. එහෙත් ඔවුන් නිග්‍රහ කරන්නේ මෙරට අනන්‍යතාවට බව එක්කෝ ඔවුන් නොදනිති. නැත්නම් දැන දැනම එම අනන්‍යතාව විනාශ කිරීමේ අරමුණින් එසේ කරති.ලොව වෙන කිසිදු රටක නොමැති අප රටෙහි පමණක් පවතින රටේ හැමදෙනාටම එකතු වී සමඟි වී ප්‍රීති විය හැකි සිංහල අලුත් අවුරුද්ද එලෙසින්ම හඳුන්වමින් රටේ හැමදෙනාම ක්‍රියාකිරීම හා රජය ද ඒ සඳහා යොමුවීම අතිශයින් ම වැදගත් වෙයි. එම නිසා ජාතික සමඟිය ඇති කිරීමේ අරමුණින්ය කියා සිංහල අලුත් අවුරුද්ද වෙනත් නම්වලින් හැඳින්වීමට යාම නුසුදුසු කමක් මෙන් ම එක අතකින් බලන විට අනුවන කමක් බව ද කිව යුතු ය.වසර තිහක් තිස්සේ උතුරු හා නැඟෙනහිර ප්‍රදේශවල මෙන් ම සමහර අවස්ථාවල දී අනෙකුත් ප්‍රදේශවල ද අපට නිතර නිතර අසන්නට ලැබුණේ වෙඩි හඬ හා බෝම්බ හඬයි. ඇතැමුන් ඊට එරෙහිව සිටීම නිසා සිංහල අවුරුද්ද වැනි අවස්ථාවල දී වත් රතිඤ්ඤා පත්තු කළේ නැත. කුමක් හෙයින් ද යත් වෙඩි හඬ, බෝම්බ හඬ රටේ තිබිය දී රතිඤ්ඤා පත්තු කරමින් ප්‍රීතිවිය නොහැකි නිසයි. ඇතැම් වැදගත් ව්‍යාපාරිකයන් තමන්ට පාඩු සිදුවුණත් තම ව්‍යාපාරික ආයතනවල රතිඤ්ඤා අලෙවි කළේ නැත.1986 සිට දේශපේ‍්‍රමී භික්ෂු පෙරමුණේ භික්ෂුන් වහන්සේලා තුන් හතර නමක් සෑම සිංහල අවුරුද්දකම වැඩ සිටියේ උතුරේ හෝ නැඟෙනහිර හමුදා කඳවුරක යි. අවුරුද්දට තම නෑදෑයන් ළඟට යාමට නොහැකිව රැකවල්ලා සිටි අපේ ම රණවිරුවන්ට සිංහල අවුරුද්දේ ප්‍රීතිය ලබාදීම සඳහා අපි එසේ කළෙමු. ඒ සෑම අවස්ථාවකදී ම රතිඤ්ඤා හඬ වෙනුවට අපට ඇසුණේ තුවක්කු හා බෝම්බ හඬයි.එකමුතුකම2009 මැයි 18 වෙනිදා ජනාධිපති මහින්ද රාජපක්ෂ මහතාගේ සේනාධිනායකත්වයෙන් යුත් ආරක්ෂක හමුදා ජීවිත පරිත්‍යාගයෙන් කටයුතු කර නන්දිකඩාල් කළපුවේ බිහිසුණු ත්‍රස්තවාදය මුළුමනින් ම අවසන් කරන ලදී. ඇතැමුන් මේ කාරණය සිහි කරනවාට කැමති නැත. ඔවුන් කියන්නේ දැන් යුද්ධය ඉවරයි. ඒ ගැන කතා කර කර ඉඳලා වැඩක් නෑ කියාය. එහෙත් ඉතිහාසයේ ඍධ් දුටුගැමුණු, වළගම්බා, ධාතුසේන, පැරකුම්බා, මහාවිජයබා, පැරකුම්බා වැනි රජවරු එකළ පැවති සතුරු බලමුළු විනාශ කර රට එක්සේසත් කළහ.වර්තමාන ජනාධිපති මහින්ද රාජපක්ෂ මහතා ද තිස් අවුරුද්දක් තිස්සේ පැවති ත්‍රස්තවාදය විනාශ කිරීම සඳහා දේශපාලන නායකත්වය දුන් නිසා, එය ද ඉතිහාසයේ රන් අකුරෙන් ලියවේ. එසේම එය නිතර නිතර සිහිකළ යුතු දෙයකි. එම ත්‍රස්තවාදය තුරන් කර එළඹෙන පළමුවෙනි සිංහල අලුත් අවුරුදු දිනයෙහි අවුරුදු ප්‍රීතිය භුක්ති විඳින ගමන් ද ඒ බව රටේ හැම දෙනා ම සිහිකළ යුතු ම ය.එසේ සිහි කරමින් එවැනි ත්‍රස්තවාදයක් හෝ වෙනත් උවදුරක් ඇති නොවන පරිදි ක්‍රියා කිරීමට ද සිංහල අවුරුදු දිනයෙහි අදිටන් කර ගත යුතු ය. සිංහල අලුත් අවුරුද්දේ ලබන ප්‍රීතිය හැමදාම ලැබිය හැකි නම් කොතරම් අගේ දැයි අපට සිතේ. එම ප්‍රීතිය එළෙසින් භුක්ති විඳීමට නම් ඉතා ම අවශ්‍යයි.බලය හා ධනය මෙන් ම තනතුරු ද අරමුණු කරගෙන පිල්වලට බෙදී අසමඟි වී කුලල් කා ගැනීම සමඟියට මෙන් ම සතුට ට ද රටේ දියුණුවට ද බාධාවක් බව සිංහල අලුත් අවුරුදු ප්‍රීතිය විඳිමින් අප කල්පනා කළ යුතු ය. රටට උවදුරු ඇති වන්නේ ප්‍රීතිය නැති වී අසතුට ඇති වන්නේ රටේ ජනතාව අසමඟි වූ විට යි.චාරිත්‍ර වාරිත්‍ර හා නෑ හිතවත්කම් පදනම් කරගෙන සියලු වාදබේද දුරලා වැඩි දෙනා එකට එකමුතු වන සිංහල අලුත් අවුරුදු උත්සවය අර්ථවත් වීමට නම් එම ප්‍රීතිය හා සමඟිය අවුරුද්ද පුරාම පවත්වාගෙන යාමට සිතට ගත යුතුය.සදහම් ආලෝකයමීට වසර 2595 කට පෙර මෙවැනිම බක් අමාවක් පෝ දිනක ගෞතම බුදුරජාණන් වහන්සේ අප රටට වැඩම කර ගනඳුර වෙනුවට සදහම් ආලෝකය ලබාදීමේ ඓතිහාසික සිද්ධිය ද සිහිපත් කරමින් අපේ‍්‍රල් 14 වෙනිදාට යෙදෙන මෙවර සිංහල අලුත් අවුරුදු දිනය එනම් කළුවර පොහොය දා මිනිසුන් ගේ සිත් සතන්වල සියලු ආකාරයේ අඳුරු පටල ඉවත් වී ආලෝකය උදාවේවායි හැමදෙනා ම එකමුතුව ප්‍රාර්ථනා කරමු. ඒ අනුව ක්‍රියා කරමු.අලුත් අවුරුද්ද උදාවෙන අවස්ථාවෙහි එදින පෙරවරු 6.04 ට නැඟෙනහිර බලා බුදු පහන දල්වා බුදුරජාණන් වහන්සේ නාගදීපයට වැඩම කළ අවස්ථාවද සිහිපත් කර බුද්ධාශිර්වාද බලයෙන් ලබන නව වසර රටට හා ජනතාවට සෙතක් වේවායි ප්‍රාර්ථනා කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=f1004133</link>
    <topic>අලුත් අවුරුද්දමිහිකතගේ දරුවන්ගේ මංගල්‍යය</topic>
    <author>මෛත්‍රීපාල සිරිසේන -ශ්‍රී ලංකා නිදහස් පක්ෂ ප්‍රධාන ලේකම්</author>
    <content>අලුත් අවුරුදු උළෙලේ උපත සොයා යන ඇතැමෙකු එහි සමාරම්භය ශකරාජ වර්ෂ ක්‍රමයේ “සිත” දෙකකින් සිදුවූ බව අදහති.“සිත” හෙවත් “ශිත” යනු පොළවේ පස හැඳින්වෙන වදනකි. ඒ අනුව ශිත නැකැත සශ්‍රීකත්වය පදනම් කරගත්තකි. දාහතරවන සියවසේ සිදුවන මෙම සංසිද්ධියට අනුව අලුත් අවුරුදු උළෙල වූ කලී මහපොළව ද, සශ්‍රීකත්වය ද අරුත් ගන්වන ස්වභාවික හේතු සාධකයන්ට නෑකම් කියන්නාවූ මානව කටයුත්තකි.අනන්ත වූ මහපොළවත් ඒ මත ජීවත්වන්නා වූ අප්‍රමාණ මානවයා ත් අතර සිදුවන්නා වූ අසිරිමත් සම්මුතියක් ලෙසින්, මේ අනුව අවුරුදු උළෙල සැළකිය හැකිය.මිහිකත ගේ දරුවන් යනු ඇගේ උණුසුම ලබමින් ඇය ගේ උකුලෙහි මවු සෙනෙහස අත්විඳින මිනිසුන් ය. එනයින්් භූ®මිය සමඟ අනවරත බැඳීමක නිරත ගොවියෝ ඇගේ සුජාත පුත්‍රයන් ය. අවුරුදු උළෙලේ සැබෑ හිමිකරුවෝ ද ඔවුහු ය. එහෙයින් එහි වැඩි කොටසක හිමි කරුවෝ වන්නේ ගොවි දරුවන් ය.කෙසේ නමුදු කවදා - කෙලෙස, කවර අරමුණකින්, කවර හැඩරුවකින් අවුරුදු උළෙල ඇරඹියේ වී නමුදු වර්තමානය කරා මේ අසිරිමත් උළෙල ගමන් ගත් මඟ දෙපස පැතිර පවතිනුයේ මානව ප්‍රගමනයට හේතු සාධක සපයන්නා වූ මාර්ග සලකුණු ය. ඉන් ගම්‍යවන්නේ මිනිසා ශිෂ්ඨාචාරය කරා ආ ගමනේ් දී අවුරුදු උළෙල මිනිසාට නිසි මඟපෙන්වන්නෙකු වූ බව ය.අසිරිමත් උළෙලවිවිධ කාලගුණ විපර්යාස හමුවේ ද, දුෂ්කර භූ විසමතා හමුවේ ද, හඳුනා නොගත් ලෙඩදුක් හමුවේ ද ඔහුට යම් විකල්පයක් තෝරාගැනීමට සිදුවන්නට ඇත. අවසානයේ ඔහු ගේ බුද්ධිමත් චින්තනය තිරසාර පදිංචියක අවශ්‍යතාව ඔහුට පැහැදිලි කර දෙන්නට ඇත.ඒ අනුව ඔහු මේ ගෝත්‍රය සමඟ ස්ථිර ජනාවාසකරණයකට අනුගත වන්නේය. එය සිදුවන්නේ සියලු ජීවීන්ට ජීවිතය සලසන්නා වූ ජලය සහිත ගංගාධාරයක් සමීපයේ ය.ස්වභාවිකව වැඩෙන ගහකොළ විසින් පාදන්නා වූ පලවැල, සීමා වන විට ඔහු ස්වෝත්සාහයෙන් කරනු ලබන වගාවක අගය වටහා ගනී. මහපොළව කිසිවක් නොමිලේ සපයන්නේ නැත. ඒ සඳහා මිනිසා මනා කාර්යභූර ශ්‍රමිකයකු විය යුතුය. ප්‍රාථමික මිනිසා තම අවබෝධයේ තරමින් මහපොළව මත ශ්‍රමය වගුරුවමින් තම වර්ගයාගේ පැවැත්ම උදෙසා නැවුම් පස පෙරලන්නට වන්නේය. ඉනික්බිති ඔහු කෙරෙන් නව මිනිසෙකු ලෝකයට බිහිවන්නේය.ඉර හඳ පිළිබඳ යම් වැටහීමකින් හෙබි ප්‍රාග් ඓතිහාසික මානවයා ඉනික්බිති තම ශක්තියෙන් මිහිකත් මෑණියන් ගේ විශ්වාසනීය ගනුදෙනුකරුවකු බවට අනුවර්තනය වූයේය. තම ගෝත්‍රික ජන සමූහය සමඟ ඒකරාශි වී සිටී. මේ මානවයා ගෙවී යන කාලවකවානු තුළ තම ජීවිතයට සමීප සහකාරිය ද, පසුව දරුවන් ද සමඟ “පවුල” නම් විශ්වයේ අසිරිමත්් ම සහ බලගතුම සංවිධානය ගොඩනඟා ගත්තේය.මහා මානවයා ගේ නූතන ශිෂ්ඨාචාරයේ පුරාවෘත්තය ලියැවෙන්නට පටන්ගත්තේ එතැන් සිට ය.එදිනෙදා ජීවිතයේ දී අත්විඳින්නට සිදුවන නොයෙක් රෝග විපත් සහ ව්‍යසන හමුවේ ඔහු සොබාදහම අදහන්නට පුරුදු වූයේය. නොයෙක් අභිචාර පුද පූජාවන්හි නිරත වන්නට වූයේය. කෘෂිකාර්මික කටයුතු කෙරෙන් නිදහස් වූ කාලසීමාවේ ඔහු නිදහස්ව සිතන්නට පුරුදු වූයේය.සාමූහික හැඟීමමේ සියල්ලෙන් සිදුවූයේ සංවිධිත සමාජයක් ගොඩනැඟීම ය. සාමූහික කණ්ඩායම්ශීලී හැඟීමෙන් යුත් මිනිසා සමාජමය වරපටකින් දැඩිව බැඳුණේ එසේය. ඔහුගේ අභිචාර පුදපූජා සමාජගතවූයේ ඉනික්බිතිව ය. ඔහු සොබාදහමේ නිර්මිතයන් විය. ඉර – හඳ – තරු - සුළඟ - වර්ෂාව ඔහු ගේ වන්දනාවට බඳුන් විය. විශේෂයෙන් සූර්යයා ඔහු ගේ බලසම්පන්න ම පූජා වස්තුව විය.පරිණාමය විසින් අඛණ්ඩව මහී කාන්තාව ගේ සුජාත දරුවා ශිෂ්ඨාචාරය කරා වේගවත් පියවර තබමින් කැඳවාගෙන ගියේය. ඔහු අතරින් ප්‍රඥාව වැඩූ බොහෝ අය විශ්වයේ රහස් හදාරන්නට උත්සුක වූවෝය. ඇතැමකු ඡ්‍යොතිෂ වැනි විද්‍යාවන්හි විශාරදත්වයට පත්වූවෝය.සූර්යයා මීන රාශියෙන් - මේෂ රාශියට සංක්‍රමණය වීම සොබාදහමේ සුවිශේෂී අවස්ථාවක් බව ලෝකයාට පැවසූයෝ ඔවුහු ය. සූර්යයා ඇදහීමට පුරුදුව සිටී. සොබාදහමේ දරුවනට මෙය සුභාරංචියක් වූයේය. ඡ්‍යොතිෂවේදීන් විසින් අනුදත් සුබ නැකැත් ඔස්සේ අතීත මානවයා සූර්යයා ප්‍රමුඛ කොටගත් ඇදහිලි ක්‍රමවේදයක් සමඟ තම ගමන් මග පිළියෙල කොටගත්තේ ඒ අනුව ය.මේ ක්‍රියාවලිය ඉතා දැඩිව සමාජ ගතවන්නට කෘෂිකාර්මික ජීවනරටාව ද එහි පවත්නා කාලසටහනද අපූරුවට ගැලපුනේය. සූර්යයා තම සංක්‍රාන්තියට සම්ප්‍රාප්ත වන්නේ කාෂිකාර්මික ජන ජීවිතය තම වෙහෙසකර ක්‍රියාවලියෙන් ඉසිඹුලන කාලපරාසයේ දී ය. රළු පරළු කාලගුණය සමඟ ගැටෙමින් කෙතේ කටයුතු හමාරකර අස්වැන්න රැගෙන ගෙදර එන ගොවියා තමන් විඳි වෙහෙසට හිලව්වන්නට යම් විරාමයක් අපේක්ෂා කරන ඇසිල්ලේ සූර්යයා තම දොළොස්මසක ගමන් චක්‍රයේ තීරණාත්මක කඩ ඉමකට පැමිණ සිටී. බුදුන්ට සහ දෙවියන්ට කැපකළ අගහස් කොටසින් තම පළමු කෘතවේදීත්වය පළකරන ඔහු ඉනික්බිති හිරුවෙනුවෙන් හිරුට අනුකූලව තම දිවිපෙවෙත නව කාලපරිච්ඡේදයකට කැඳවාගෙන යන්නට සූදානම් වේ.අලුත් අවුරුදු නැකැත් විධි සමඟ ඔහු අලුත් අවුරුදු චාරිත්‍ර සමරන්නට පේවෙන්නේ පරණ අවුරුද්දට අදාළ සඳ බැලීම, ස්නානය වැනි සොබාදහමේ ශික්ෂාපද පිළිපදිමිනි.අවුරුද්දේ පූර්ව සංඥාව, ඔහුට ගෙන එන්නේ පලබරවූ කජු ගසක වසා සිටින කොවුලා ය. වෙන දිනවල කටු අතුවලින් ගැවසී මිනිස් ඇසින් වසන් වී සිටින එරබදු ගස් රතු පැහැති මලින් සැරසී අවුරුද්දේ පණිවිඩය නිහඬව පවසයි. ගැමි සමාජය ඇතැම් විටෙක කාර්ය බහුලත්වය නිසා තරමක් විසිර පැවතිය ද මේ සියලු දුරස්ථාවන් දුරස්කොට, ගම ම යළි එක ම පවුරක් බවට පත්කරන්නට තම නැකැත් සිරිත තුළින් අවුරුද්ද කදිමට වගබලා ගනී.පවුලක සංහිඳියාව පවුල් සීමාවෙන් බැහැරට ගෙන ගොස් ගමක් කරාද, ගමෙන් එපිටට ගෙන ගොස් ගම් දනව් කරාද එකී සංහිඳියාව වැපිරීම අවුරුදු උළෙලේ ප්‍රමුඛතම ගුණාංගය යි. කෙත අස්වද්දී ත්, අස්වනු නෙළද්දී ත් කෙතට දියවර සපයද්දී ත්, එක්ව එකමිටක් සේ හුන් ගැමියා අතර සහජීවනය සහ සංහිඳියාව සවිමත් කිරීම, අවුරුදු සිරිත තුළ දිදුළන ප්‍රමුඛතම සමාජ විද්‍යාත්මක ලක්ෂණයයි.පවුලක සංහිඳියාවඑසේම අත්වැරදීමකින් කට වැරදීමකින් සිදුවු නොහොඳ නෝක්කාඩුවක් වේ නම්, නොනගතයේ දී එළැඹෙන විවේකී කාලසීමාවේදී ස්වයං විවේචනයකට එළැඹී ඒ සියල්ල අලුත් අවුරුදු නැකතේදී අකාමකා දැමීම මේ විශිෂ්ට මානව උළෙලේ අසිරිමත් අනුහස කියාපාන්නකි.සොබාදහමට තම අසීමිත කෘතවේදය පළ කිරීමෙන් අලුත් අවුරුද්දට අලුත් පියවරක් තබන ගැමියා ඉනික්බිති හැරෙන්නේ තම අසල්වැසි සහෝදර ජනතාව දෙසටය. නූතනයේ සමාජ විද්‍යා විශාරදයනට හසුවිය යුතු සුවිශේෂ සමාජ දැක්ම නිරාවරණය වන්නේ මින් අනතුරුව ය. නැකතට වැඩ අල්ලන ගැමියා කිරි එරෙන ගසකින් වැඩ ඇල්ලීම අරඹයි. ගනුදෙනු කරන්නේ ළිඳ සම¼ඟ ය. ස්වභාවිකත්වය සමඟ ඔහු පවත්වන අන්‍යොන්‍ය භක්තිපූර්වක සබැඳියාව බාහිර ලෝකයට ප්‍රක්ෂේපණය කරනු ලබන කැඩපත වන්නේ අවුරුදු චාරිත්‍ර ය.සියලු කටයුතු පිළිගත් නැකතකට සිදු කිරීම ඔහු ගේ අභිප්‍රාය යි. අප විසින් අද අනුදක්නා “කාල කළමනාකරණය” එදා ඔහු අවුරුදු සිරිත් නැකතට ඉටුකිරීමෙන් අවශේෂ සමාජයට කියා දුන්නේය.කුරුල්ලන් ගේ කුසගින්න පවා සැලකූ ඔහු තම කුඹුරේ ලියැද්දක් කුරුල්ලන්ගේ පරිභෝජනය උදෙසා වෙන් කළ අතර මේ හිතහොඳ ගොවියා අවුරුදු සමයේ කුසගින්නේ ළතවන ෙ¼කීඳුරුවා වෙනුවෙන් තම නිවසේ යටලීයේ කැවුමක් එල්ලා තැබුවේය. තමාසේම අනුන්ද ජීවත්විය යුතු බව පොතෙන් සමාජවාදය නූගත් මේ ගැමියා මහා මානව ගුණයෙන් යුතුව අදහන්නේය. අලුත් අවුරුද්දේ ඔහු පළමුව නොපමාව අමතන්නේ කිරි එළදෙනට ය.අවුරුදු චාරිත්‍ර ඉටුකිරීමෙන් පසු ඔහු ගැමි සමාජය සමඟ ඇසුරට යයි. ඉනික්බිති අපට හමුවන්නේ බෙහෙවින් සමාජශීලීව ලෙංගතුව හැසිරෙන දියුණු මනසකින් සහ පුළුල් හදවතකින් හෙබි මිනිසෙකි. වැඩිහිටියන් පිදීම ආගන්තුක සත්කාරය. සාමූහිකව කෙළි සෙල්ලම් කිරීම, ඔහු තුළින් විද්‍යාමාන වන යහලක්ෂණයන් ය.අනාදිමත් ඉතිහාසයක් පුරා අපේ සංස්කෘතිය ගොඩනැගූ අලුත් අවුරුද්ද විශේෂයෙන් ලාංකීය කෘෂි ජීවන රටාව, කේන්ද්‍රගතව ගොඩනැගුණු උරුමයකි. මහාමානව සාධකයක් මේ කුඩා දිවයින තුළ ජීවත්වුයේ අවුරුදු චාරිත්‍ර තුළින් ලද ශික්ෂණය සහ සාරධර්ම කෙරෙනි.සමාජය කෙතරම් අධිතාක්ෂණය වැළඳ දියුණු වුවද ලෙයින් මසින් සහ හදවතින් සපිරි මිනිසකු ලෝකයට බිහිවන්නේ යහගුණදහමින් හෙබි ශ්‍රේෂ්ඨ උරුමයන් තුළිනි. ඒ සඳහා අපට පදනම සලසන්නේ අලුත් අවුරුදු පිළිවෙත්ය.සංවෘත සමාජ සීමාවෙන් ඔබ්බට පය තබන නූතන ලෝකයට ඒ ප්‍රකාශනය අතිශයින් වැදගත් වන බැවිනි. ඒ සියල්ලෙහි පදනම බවට පත්ව ඇත්තේ උත්තරීතර මනුෂ්‍යත්වය යි. එමඟින් අවධාරණය කොට දක්වන්නේ සොබාදහමට පරිසරයට ආදරය කරන සොබාදහම සමඟ ආදරණීය ගනුදෙනුවක නිරත නිහඬ සම්මුතියකි.කෘතවේදීත්වය නම් මහඟු ගුණාංගය ආත්මගතව ගලායන උරුමයක් බවට පත්වනුයේ සමස්ත අවුරුදු සිරිත් විරිත් තුළ එය නින්නාද වන අනුනාදයක් නිසාය. හිරු පෙරටු කොටගත්, මේ උත්තම ගුණාංගය ඉනික්බිති දිසාගත වන්නේ අප සමඟ ජීවත්වන අවශේෂ සමාජ ස්ථරයක් කරාය. කවර ගුණාංගයක් වුවද, චිරාත් කාලීනව අදහන ආගමක් බවට පත්වූ කළ එය එකී මනුෂ්‍ය වර්ගයාගේ ජාතික උරුමයක් වන්නේය. අප මෑතකාලීනව එකී කෘතවේදීත්වය මේ මහ පොළව මත ආශ්චර්යයමත් ලෙස දිදුළනු දුටුවෙමු.ලෝකයේ අභිමානයඅප ලෝකයේ අභිමානය බවටත්, ආඩම්බරය බවටත් පත්වීමේ යථාර්ථය පසුබිමින් නැගී සිටින යෝධ පසුතලය වන්නේ අනාදිමත් ඉතිහාසයක් පුරා අවුරුදු උළෙල තුළින් අප උකහාගත් යහගුණ සමුදාය යි.රට රැකගත් සැබෑ ජනනායකයාට අප අතිමහත් කෘතවේදීත්වයෙන් සංවේදී වන්නෙක් – රට යා යුතු දිසාව අප විචක්ෂණශීලීව පිරිසිඳ දක්වන්නේ අවුරුදු සිරිතෙන් – විරිතෙන් ඥාණය කරගත් උතුම් හරපද්ධතිය නිසා ය.සියලු කඩඉම් ජයග්‍රහණය කරමින් අප මේ තිස් වසරකට පසු එළැඹ සිටින්නේ අනාදිමත් අනාගතයක් කරා රට ගෙන යාමේ තීරණාත්මක මංසන්ධියකට ය.මේ මහ පොළවේ උපන් දරුවන් වන අප විසින් මේ උතුම් මහපොළව මත පූජනීය මාතෘභූමියට හිමි නිසි තැන හිමි කර දෙන්නට තව බොහෝ දේ කළ යුතුව තිබේ. අවුරුදු සිරිතෙන් උගත් දැනුවත් දැක්මෙන් ඒ මත යන්නටත් ජාතියේ අපේක්ෂා උපරිමයෙන් සාක්ෂාත් කරදෙන්නට කැපවීමත්, අද ජීවත් වන ඔබගේත් අපගේත් ප්‍රමුඛතම වගකීම වන්නේය.මිහිකතගේ දරුවන්ගේ උතුම් මංගල්‍යය දවසේ අපි - ඒ පුණ්‍යවන්ත අධිෂ්ඨානය වෙනුවෙන් එක සිතින් ඇපවෙමු - කැපවෙමු.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=f1004134</link>
    <topic/>
    <author>සටහන ඉරෝෂිණී දීපිකා</author>
    <content>ඔහු සිය පන්හිඳ මෙහෙය වූයේ සුවහසක් ප්‍රේක්ෂකයන්ගේ් සිත් සතන් සුවපත් කිරීම සඳහා ය. පාසල් සමයේ ඇරැඹුණු නිර්මාණශීලි හැකියාවන්, ගුරු වෘත්තියේ නියැලීමෙන් අනතුරුව දූවා දරුවන් වෙත දායාද කරනු ලැබුවේ නාට්‍ය පිටපත් රචනයේ යෙදෙමින්, නාට්‍ය වේදිකාගත කිරීමෙනි.කාලාන්තරයක් පුරා ලද අත්දැකීම් සහ ලැබූ පරිචය හේතුකරගෙන, අවසන ඔහු අප හමුවට පැමිණියේ ප්‍රේක්ෂකයන් අතර ජනප්‍රිය වූ නාට්‍ය වේදිකාවට රැගෙන ඒමට පෙරමං සාදමිනි. අද වන විට නිහඬ දිවි පෙවෙතක් ගත කරමින්, කලා ක්ෂේත්‍රයට ආයුබෝවන් කියා සිටින ඔහු, සිරිසේන ප්‍රේමලාල් නම් වෙයි. ඔහු, තම දිවියේ අමතක නොවන මතකයන් පිළිබඳ ආවර්ජනයක යෙදුනේ මෙලෙසිනි.‘ආ... මචං... කොහොමද?පිට හරහා වැදුණු පහර ඔහු ගණනකට ගත්තේ නැත. වේදනාව ඉවසාගෙන මද දුරක් ගියේ ය. බිම බලාගෙන යන කොළුවා දෙසට හැරුණු තවෙකෙක් නැවත පිට හරහා වදින සේ අත් පහරක් එල්ල කළේ ය. සියලු වේදනා ඉවසා දරාගෙන ඔහු, සිය ගමන එලෙසින් ම ගියේ ය. අවසන වේදිකාවට නැග රඟපෑවේ ය.එහෙත් කිසිවෙකු ඔහු හඳුනාගත්තේ නැත. තමන්ගේ ඉංග්‍රීසි ගුරුවරයා මෙතෙක් කලක් ගෝලයකු රඟපෑ චරිතයට පණ පොවා වි යැයි කිසිවකු විශ්වාස කළේ නැත. රංගනය අවසන් වන තුරු සිරිසේන ගුරුතුමාව හඳුනා ගැනීමට කිසිවෙක් හෝ සමත් ව නොතිබීම පුදුමයට කරුණකි.‘පෙරේත වරම’ කියලා නාට්‍යයක් කරන්න පාසල් ළමයි එක්ක අප සූදානම් වුණා. හවසට හවසට මං ළමයින්ට නාට්‍ය කරන්න ඉගැන්වූවා. ඒත් නාට්‍ය රංගය කරන්න තියෙන දවසෙ පෙරේතයට රඟපාන්න හිටිය කොල්ලා බෝතල් කට්ටකට කකුල කපාගෙන හිටියා. එයා හිටිය තත්ත්වය අනුව එදා රඟපෑම බොරුවක්. කරන්න වෙන දේකුත් නෑ. කල්පනා කළා. අවසානෙ මං තීරණය කළා මේ චරිතයට මමම රඟපානවා කියලා.මං ඒ ළමයව පාසල් කාමරයක හංගලා එයාගෙ ඇඳුම් ටික ඇඳගෙන වේදිකාවට ආවා. එන අතරමඟ දී අර ළමයගෙ යාළුවො මට උසුළු විසුළු කළා. මඟදි එක ළමයෙක් මගෙ පිටට තඩි බෑවා. ටික දුරක් එනකොට තවත් ළමයෙක් පිටට ගහලා නමකුත් කියලා ගියා. මං මේ සියල්ලම විඳගෙන වේදිකාවට ඇවිත් රඟපෑවා. ඒත් මං ඒ ළමය වගේ රඟපෑවට, ඒ ළමයගෙ කටහඬ මට නැති නිසා, වෙනත් ගුරුවරයකුට කිව්වා වේදිකාව පිටුපස ඉඳන් දෙබස් කියන්න කියලා. කොහොම කොහොම හරි නාට්‍ය රංඟගත කළා. නාට්‍ය හොඳින් කෙරීගෙන ගියා. ඒත් කවුරුත් අඳුරගත්තෙ නෑ. නාට්‍යයේ රඟපෑවෙ මං කියලා.රොකට් භාවිතයනාට්‍ය ඉවර වුණාට පස්සේ අසනීප වුණ ළමයා විදුහල්පතිතුමාව හමුවන්න කාර්යාලයට ගිහිං ඒ වේලාවෙ විදුහල්පතිතුමා කියලා ‘ඔයා හරි දක්ෂයි’ හොඳට රඟපෑවා කියලා. ඒ වෙලාවෙ ඒ ළමයා කියලා ‘මට රඟපාන්න බැරි වුණා. මගෙ චරිතෙ රඟපෑවෙ අපේ ඉංග්‍රීසි සර් කියලා. අවසානෙදි හැමෝම දැනගත්තා නාට්‍යයේ චරිතයට පණ පෙව්වේ මං කියලා. ඊට පස්සේ මට විහිළුවට ගහගෙන ගිය ළමයි දෙන්නා මං ළඟට ඇවිත් සමාව ගත්තා.1953 දී තරගයක් සඳහා මං ඉදිරිපත් කළ ප්‍රථම නාට්‍ය ‘චන්ද්‍රිකා නාඩගම’. ඒ කාලෙ තමයි රුසියාව, අමෙරිකාව වගේ රටවල් රොකට් යැවීම ආරම්භ කළේ. ඔය කාලෙදි ‘ලයිකා’ කියන බැල්ලව අජටාකාශගත කළා. මං මේ නාට්‍ය කළේ ‘ලයිකා’ බැල්ල පාදක කරගෙනයි. ඒක ගීත නාට්‍යයක් වශයෙන් ඉදිරිපත් කළා.මේ කාලය වන විට වේදිකාව තුළ රොකට් භාවිතය තිබුණෙ නෑ. මුලින් ම වේදිකාවේ දී රොකට් එකක් භාවිත කළේ මගේ නාට්‍ය මගිනුයි. මේ නාට්‍ය වේදිකාගත කළේ මතුගම ආනන්ද ශාස්ත්‍රාලයේදියි. අවස්ථානුකූලව බෙර නද දිය යුතුව තිබුණා. ඒත් අපට බෙර නෑ. බෙර තිබුණත් ගහන්න පුළුවන් ගුරුවරු හිටියේ නෑ. මේ වගේ අපහසුතා මධ්‍යයේ මං මට හැකි විදිහට බෙර නාදය ලබාදීලා, වාදනය ඉදිරිපත් කළා.මං පොඩි කාලෙදි බෙර වාදනය පුරුදුවෙලා හිටියා. ඒ කාලෙදි ගමේ තියෙන දානෙ ගෙවල්වල හේවිසි ගහනවා. මං හවසට ඒ තැන්වලට ගියා. අවුරුදු 10 – 12 වගේ කාලවල දී ගුරුන්නාන්සේලා ඒවා වාදනය කරන දිහා බලාගෙන ඉඳලා, ඒ අයගෙන් හේවිසි ඉල්ලගෙන ගහලා, බෙර පද පුරුදු වුණා. සුරප්පට්ටුව ඉල්ලගෙන ගැහුවා. මං මේවා වාදනය කළේ කාගෙන්වත් අහගෙන නෙවෙයි. බලාගෙන ඉඳලයි.‘චන්ද්‍රිකා නාඩගම’ නාට්‍යයේ දී හඳ නටන ආකාරය පෙන්වනකොට, ඒ සඳහා පහත රට බෙර වාදනයක් අවශ්‍ය වුණා. මට ඒ සඳහා ජාත්‍යන්තර සම්මාන දිනූ සයිමන් වේලබඩ කියන මහත්මයා උදවු කළා. අපට අපේ නාට්‍ය ඉදිරියට අරගෙන යන්න සංගීත භාණ්ඩ වාදනය සඳහා පිරිසක් නොසිටීම බෙහෙවින් ම බලපෑවා.ඒකට හේතු වුණේ මේ යුගය වෙනකොට සෞන්දර්ය ගුරුවරුන්ව පාසල්වලට අනුයුක්ත කරලා නොතිබීමයි. අභිනය ගැන දන්නෙ නැති වුණාට රංගන අවස්ථාවට උචිත විදිහට අංග චලනය ඉදිරිපත් කළා. ඒවා කළේ පරිකල්පනයෙන්. අපි වරද්දනවාද කියලා බලන්න ඒ ගැන දන්න අය හිටියෙත් නෑ. මං මගේ අඩුපාඩු හදාගත්තෙ ළමයි රඟපානකොට, ඒ අය කරන අඩුපාඩු දිහා බලලයි.මේ කාලය වෙනකොට තමයි රැජන ලංකාවට ආවේ. ඒ කාලෙ හිටිය අය සිංදු දන්නේ නෑ. විනෝද ගමනක් යනකොට බස්වල සිංදු කිවේ නෑ. කවි කිව්වෙ. අපිට ගමනක් යන්න ඕන වුණහම, පාළුව මකා ගන්න විරිදු කිව්වා. මං ඒ සඳහා විරිදු 50ක් විතර හදලා ළමයින්ට පාඩම් කරගන්න දුන්නා. ඊට පස්සේ අපි ඒවා පුරුදු වුණා. කවි දෙකක් අතරතුර වාදනයක් ඉදිරිපත් කළා. ඒ ‘ටිං ටිකි ටිං ටිකිටි ටිකිං’ කියලා කටින් ශබ්ද හැගීමයි.1958 දී මං විවාහ වුණා. ඒ දයා වීරක්කොඩි කියන අපේ පාසලේ හිටිය පුහුණු ගුරුවරිය සමඟයි. ඒ කාලෙ එයාගෙ වැටුප රු. 250/- යි. මට ලැබුණෙ රු. 150/- යි. ඔය අතරතුර මට විද්‍යාලංකාර විශ්වවිද්‍යාලයට යන්න අවස්ථාව ලැබුණා. පඩි රහිත නිවාඩු මට ලැබුණා. ඒ අනුව අවුරුදු දෙකක් විශ්වවිද්‍යාලයෙ ගත කළා. ඒ කාලෙ අපි ජීවත් වුණේ මගෙ බිරියට ලැබුණ වැටුපෙනුයි. 1959 දී මගේ වැඩිමල් පුතා ජනක් ප්‍රේමලාල් ඉපදුණා.විශ්වවිද්‍යාලෙ ඉන්න කාලෙදි බඹරැන්දෙ සිරි සීවලී හාමුදුරුවො මට විෂයයන් තෝරා ගන්න උදවු කළා. ඒ කාලේ දී මුළු විශ්වවිද්‍යාලයෙන් ම භාෂා තුනක් ඉගෙන ගත්තෙ මං විතරයි. මේ යුගයේ දී තමයි මට නාට්‍ය ගැන මූලික දැනීමක් ලබා ගැනීමට අවස්ථාව ලැබුණේ. ඉංග්‍රීසි වේදිකා නාට්‍ය ප්‍රශ්න පත්‍රය සඳහා නාට්‍ය ගැන ඉගෙනීමට ලැබීම මගේ නාට්‍ය දිවියට ඉතා හොඳ අවස්ථාවක් වුණා.1962 දී මං විශ්වවිද්‍යාලයෙන් පිට වුණා. ඊට පස්සේ මට නුවරඑළියේ ශුද්ධ වූ ත්‍රිත්ව විද්‍යාලයට යාමට හැකි වුණා. මං එහෙ මාස අටක් ඉගැන්නුවා. මේ කාලෙදි නුවරඑළිය මණ්ඩලය තුළ සාහිත්‍ය සතිය නිමිත්තෙන් කෝට්ටේ යුගයේ සාහිත්‍ය පෙරහර තරගයක් තැබුවා. එතැනදී අපේ පාසල නියෝජනය කරමින් ඒ සඳහා උපදෙස් දීමට මට අවස්ථාව ලැබුණා. එතැනදී අපි රාහුල හාමුදුරුවන්ගෙ රූපයක් සකස් කරලා, සන්දේශවලට අදාළ සතුන්ගෙ රූප නිරූපණයක් ඉදිරිපත් කළා. තරගයෙන් අපේ ඉදිරිපත් කිරීමට ප්‍රථම ස්ථානය හිමි වුණා.1963 දී මං ගෝවින්න මහා විද්‍යාලයට ආවා. අපි උසස් පෙළ පන්ති පටන් ගත්තෙ ඔය කාලෙදි. පළමු වරට විභාගයට පෙනී සිටි සිසුන්ගෙන් හය දෙනෙක් විශ්වවිද්‍යාලයට තේරුණා. මේ වගේ අවස්ථාවක දී සාමාන්‍යයෙන් කෙරෙන්නෙ ශිෂ්‍යයන් විසින් ගුරුවරුන්ට උපහාර පිදීමක්. ඒත් මං සිසුන් සඳහා උපහාර උළෙලක් පැවැත්වූවා.1971 දී කළුතර දිස්ත්‍රික්කයේ පාසල් අතර තාලානුබද්ධ සරඹ තරගයක් පැවැත්වූවා. මං සරඹ ගුරුවරයා සම¼ඟ එකතුවෙලා ඒ සඳහා ළමයින් තෝරාගෙන පුහුණුවීම් කළා. සාමාන්‍ය ක්‍රමයේ දී වගේ මෙතන්දි විධාන දෙන්නෙක් හිටියෙ නෑ. ඒ හැමදේම කළේ වාදනය මගිනුයි. මේ තරගයට ඉදිරිපත් වූ නව කණ්ඩායමක් ම ඒ දේ කළේ බටහිර වාද්‍ය භාණ්ඩ උපයෝගී කරගෙනයි. එතැන්දි අපි විතරයි දේශීය සංගීත භාණ්ඩ උපයෝගී කරගෙන මේ දේ ඉෂ්ට කළේ. අප මේ සඳහා හේවිසිය, සුරප්පට්ටුව, තාලම්පට වාදනය කළා. ඒ සඳහා ළමයි තුන් දෙනෙක් ව යෙදුවා.ප්‍රසිද්ධ වේදිකාවඑක එක සරඹ අවස්ථාවට ගැලපෙන්න අපි විවිධ පද හැදුවා. රන් රඹුටන් පොකුරු පොකුරු, කියන නාදය පිටියට පිවිසීම සඳහා යොදාගත්තා. ඒ වගේ විවිධ නාද අපි විවිධ සරඹ අවස්ථා සඳහා යොදා ගත්තා. කොහොම කොහොම හරි අපි මේ තරගයෙන් දෙවැනි ස්ථානය ලබා ගත්තා.ලංකාවේ පළමු වතාවට සරඹ සඳහා දේශීය වාද්‍ය භාණ්ඩ වාදනය උපයෝගී කර ගත්තෙ අපේ පාසල කියලයි මගේ විශ්වාසය. ‘වම් – දක්’ කියන පදයට පවා අප බෙරය උපයෝගී කරගත්තා. ඒ සඳහා බෙරය ප්‍රථමයෙන් ම යොදා ගත්තෙ අපි. ඒ සඳහා පුහුණුවීම් ලබාදුන්නෙ මං. ඒ ගැන මට තියෙන්නෙ මහත් ආඩම්බරයක්.මෙයින් පස්සෙ තමන්ගෙ පාසල්වලට ඇවිත් දේශීය වාද්‍ය භාණ්ඩ මගින් වාදනය ලබා දෙන්න කියලා සමහරු අපට ආරාධනා කළා. අපි ශ්‍රීපාලි විද්‍යාලයටත් ආවා. අපට මේ සඳහා ආරාධනා කළේ මේ පාසල්වල සෞන්දර්ය ගුරුවරුවීම විශේෂත්වයක්.රෙමුණ මහා විද්‍යාලයට ගියාට පස්සේ ‘ගුමු ගුමු’ නාට්‍ය කළා. ඒක සමස්ත ලංකා කණිෂ්ඨ අංශයෙන් ප්‍රථම ස්ථානය දිනා ගත්තා. 1987 දී මං විශ්‍රාම ගත්තා. ප්‍රසිද්ධ වේදිකාව සඳහා නාට්‍ය ලියන්න පටන් ගත්තෙ එයින් පස්සෙයි. ඒ ජනක්ගෙ ඉල්ලීමකට අනුවයි. එහෙම නොවුණා නම් මගේ නාට්‍ය ගමන මෙතනින් නතර වෙන්න තිබුණා.1984 දී මං ‘අබුද්දස්ස කෝලම’ කියන නාට්‍ය කළා. එවර යෞවන සම්මාන උළෙලෙදී මේ නාට්‍ය සඳහා සම්මාන හතක් ලැබුණා. එය ප්‍රථම ස්ථානයට තේරී පත්වුණා. මේ නාට්‍ය ආගමික තේමාවක් හා සම්බන්ධ එකක්. අපේ අය වෙසක් කාලෙදි තොරණ ගහගෙන බඩ වඩා ගැනීමේ ව්‍යාපාරයක නිරතවෙලා සිටීම, ශ්‍රද්ධාව සුරාකෑම, රුපියලට කවි ලිවීම, සම්මාදම්, තොරණ පිටුපස කෙරෙන ජාවාරම් ආදිය ගැන මෙතන්දි කතා කළා.1988 දී රාජකපුරු නාට්‍ය කළා. ඒක දේශපාලන තේමාවක් සහිත එකක්. පඹයා රජවෙන ආකාරය මෙයින් නිරූපණය කළා. මේ නාට්‍ය යාපනය, ත්‍රිකුණාමලය, කයිට්ස්, කෙරෙනගර් වගේ ප්‍රදේශවල පෙන්නුවා. ‘රජගහේ නාඩගමෙන්’ පාර්ලිමේන්තු ආණ්ඩු ක්‍රමය ගැන කතා කළා. ‘සක්වල කැළඹිලා’ නාට්‍ය මගින් ලොවටම තර්ජනයක් වී පවතින පරිසර විනාශය ගැන ඉදිරිපත් කෙරුණා.’කලාව වෙනුවෙන් ජීවිතයේ බෝ කලක් කැප කළ, ජනතාව අතර පවතින නාට්‍ය ඉදිරිපත් කළ මේ කලාකරුවාණන්, සිය සොඳුරු ගම්පියස තුළ නිහඬ දිවි පෙවෙතක් ගෙවමින් සිටී. සිසු දරු දැරියන්ගේ සිට මෙරට වැඩිහිටි ප්‍රේක්ෂකයා දක්වා කලා රසය නොමදව බෙදා දුන් වියත් කලාකරුවන්ට නිදුක් නිරෝගී සුවය ලැබී බෝ කලක් ආයු ලැබේවා යන්න අප පැතුමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>13</day>
    </date>
    <link>http://www.dinamina.lk/2010/04/13/_art.asp?fn=f1004135</link>
    <topic/>
    <author/>
    <content>1947 මහා මැතිවරණයෙන් අම්බලන්ගොඩ - බලපිටිය බහු මන්ත්‍රී ආසනයට පී. එච්. විලියම් ද සිල්වා ( බෝල්ෂෙවික් ලෙනින්ස්ට් පක්ෂය) සහ ජී. ආතර් ද සොයිසා (එ. ජා. ප) දෙදෙනා පත් වූහ. ජී. ආතර් සොයිසා දෙවැන්නා විය.ජී. ආතර් ද සොයිසා ඉක්මනින්ම මරණයට පත් වූ හෙයින් , 1950 මැයි 20 වැනිදින අතුරු මැතිවරණයක් පැවැත්විණි. එහි ප්‍රතිඵලය මෙසේ ය.තමන් පරාජය වූයේ මේ ප්‍රදේශයේ දරුවන් සහ තරුණ තරුණියන් එක්තරා පොතක් කියවා තිබීමේ ප්‍රතිඵලය නිසා බවත් , වහාම ඒ පොත තහනම් කරන ලෙසත් එ. ජා. ප අපේක්ෂක ඉයන් ද සොයිසා මහතා පක්ෂ නායක ඩී. එස්. සේනානායක මහතාට පැමිණිලි කෙළේ ය.එවකට අධ්‍යාපන අමාත්‍ය ධූරය හෙබවූයේ කඩුගන්නාව බහු මන්ත්‍රී ආසනයේ පළමු වැනි මන්ත්‍රී , ඊ. ඒ. නුගවෙල මහතාය. අගමැති ඩී. එස්. සේනානායක තම දේශපාලන සගයාගේ ඉල්ලීම අධ්‍යාපන ඇමැති වෙත යොමු කළේ ය. ඇමැතිවරයා අදාළ ලිපියට ඉංග්‍රීසියෙන්ම වරෙන්තුවක් ලියා, අධ්‍යාපන අධ්‍යක්ෂවරයාට දිගු කළේ, කාර්යාල පියන් මාර්ගයෙනි. අධ්‍යාපන අධ්‍යක්ෂ සිංහල දන්නේ නැත. ඒ කාලයේ හැටියට උසස් නිලධාරින්ට සිංහල අවශ්‍යත් නැත. එකල සිංහලය ඉහළ තැන්වල කුස්සි දොරටුවෙන් හෝ ඇතුළට ගන්නේ නැත.අධ්‍යාපන අධ්‍යක්ෂවරයා නියෝගය හැරෙන තැපෑලෙන් රජයේ පාසල් වෙත යැවීය. ඒ අතර අදාළ පොත් පිට කවරයවත් අත නොගෑ ඇමැති රජයේ පාසල් පුස්තකාලවල තිබෙන අදාළ පොත් වහාම අධ්‍යාපන කාර්යාලවලට එවන ලෙස විශේෂ චක්‍ර ලේඛයක් නිකුත් කළේ ය.එදා අද මෙන් ෆැක්ස් නැත, ඊ මේල් නැත, අන්තර් ජාල පහසුකම් නැත, වෙබ් අඩවි නැත, ජංගම දුරකථන නැත. එහෙත් හොඳ හෝ නරක කටයුතු තිතට සිදුවේ.මේ නියෝගවලට එරෙහිව ලේඛකයෝ කොළඹ නගර ශාලාවේ විරෝධතා රැස්වීමක් පැවැත්වූහ. ලංකාදීප පුවත්පත විරෝධතාවට උපරිම ප්‍රචාරය ලබා දුන්නේ ය.තහනමට ලක් වූ පොත ඩී. ආර්. ජයවර්ධන ලියූ ‘’ සමාජ සංදර්ශනය’’ යි. සමාජ සංදර්ශනය පාසල් පුස්තකාලවල තිබිය යුතු පොතක් යැයි අධ්‍යාපන ග්‍රන්ථ සමීක්ෂණ මණ්ඩලය ද නිර්දේශ කර තිබුණි. Our Arts And Literature සහ Ceylon British Era පොත් ද ඩී. ආර්. ජයවර්ධන වියත් ලේඛකයා ලියා තිබුණි.පොතේ ප්‍රස්ථාවනාවෙහි මෙසේ දැක්වේලංකාව වනාහි ස්වර්ගයට සමාන ස්ථානයක් යැයි කියමින් නූගත් ඡන්ද දායකයන් රැවටීමේ නිරත වන දේශපාලනඥයෝ , විදේශිකයන්ගේ මේ කියුම්වලින් හොඳ ප්‍රයෝජන ගනිති. සදාචාර ගුණධර්ම ප්‍රකෘතිමත් කිරීමට ප්‍රබල ජාතික ව්‍යාපාරයක් ඇති කිරීම ලෞකික ඓශ්චර්යය ඇති කිරීමේ වැඩකටයුතුවලටත් වඩා වැදගත් වී ඇත්තේ ය.ලංකා සමාජය අද පවතින අන්දම ව්‍යාජයෙන් තොරව තත්ත්වාකාරයෙන් විස්තර කිරීමට මේ ග්‍රන්ථය මඟින් ප්‍රයත්නයක් දැරුවෙමි. ඒ වනාහි සමාජයේ දූෂණ ලක්ෂණ නැති කොට එය විනීත තත්ත්වයකට නංවාලීමේ අපේක්ෂාවෙන් දරන ලද ප්‍රයත්නයකි.මහජන විරෝධතා එත්ම අධ්‍යාපන ඇමැතිවරයා මෙසේ කීවේ ය. මං ඔය පොතෙන් කියෙව්වේ බාගයයි. පොත පුස්තකාලවලින් ඉවත් කිරීම සම්පූර්ණ යුක්ති සහගතයි. පුස්තකාලවලින් පොත් ඉවත් කර ගත්තා පමණයි. එහෙත් තහනම් කළේ නෑ.එකතු කර ගත් පොත්වලින් ගිනි දෙවියා පිදූ බව ද පසුව දැනගන්නට ලැබිණි.බන්ධුල ආර්. ගුලවත්ත</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n1004161</link>
    <topic>දෙමළ සන්ධාන හිටපු මන්ත්‍රීසිවාජිට ඉන්දියාව යළි තහනම්</topic>
    <author>ධනුෂ්ක ගොඩකුඹුර</author>
    <content>දෙමළ ජාතික සන්ධානයේ යාපනය දිස්ත්‍රික් හිටපු පාර්ලිමේන්තු මන්ත්‍රී එම්. කේ. සිවාජිලිංගම් මහතා තම රටට ඇතුළු වීමට ගත් උත්සාහය ප්‍රතික්ෂේප කළ ඉන්දියාව වහාම එරටින් පිටවන ලෙස නියෝග කර තිබේ.පසුගිය ජනාධිපතිවරණයේදී ස්වාධීන අපේක්ෂකයකු ලෙස තරග කළ ඒ මහතාට මත භේදාත්මක දේශපාලනය හේතුවෙන් මීට පෙරද ඉන්දියාවට යාමට තහංචි පනවා තිබිණි.සිවාජිලිංගම් මහතා දැඩි එල්. ටී. ටී. ඊ. හිතවාදී මන්ත්‍රීවරයකු ලෙස කටයුතු කෙළේය.චෙන්නායි ගුවන්තොටුපළින් ඉකුත් 13 වැනි දා එරටට ඇතුළු වීමට ගත් උත්සාහය ප්‍රතික්ෂේප කර ඇති ඉන්දියානු ආගමන විගමන නිලධාරින් ඔහු ගුවන්තොටුපළේ රඳවා ගෙන තබාගෙන සිට පසුව එරටින් පිට වන ලෙස නියෝග කර තිබේ.ලන්ඩන් නුවර සිට ඩුබායි හරහා චෙන්නායි වෙත පැමිණ ඇති මන්ත්‍රීවරයා මේ ප්‍රතික්ෂේප කිරීමෙන් අනතුරුව 13 වැනිදා රාත්‍රියේ නැවත ශ්‍රී ලංකාව වෙත පැමිණීමට නියමිතව සිටියේය.පසුගිය දෙසැම්බරයේදීත් මන්ත්‍රීවරයාට එරටට ඇතුළු වීමට ඉඩ නොදුන් ඉන්දියාව ඔහුට වීසා නිකුත් කිරීම ප්‍රතික්ෂේප කෙළේය.යුද්ධය අවසන් වෙමින් පැවැති වකවානුවේ පාර්ලිමේන්තුවෙන් නිවාඩු ලබා ගෙන ඉන්දියාවේ රැඳී සිටි සිවාජිලිංගම් මන්ත්‍රීවරයාට ස්වේච්ඡාවෙන් ඉවත් වන ලෙසට ඉන්දීය රජය 2008 වසරේ දෙසැම්බර් මසදී දැනුම් දී තිබුණි. එසේ ස්වේච්ඡාවෙන් ඉවත් නොවුවහොත් මත භේදාත්මක දේශපාලන හේතූන් මත ඉන්දියාවෙන් පිටුවහල් කිරීමට සිදු වෙතැයි ඉන්දීය බලධාරීන් මන්ත්‍රීවරයාට අනතුරු අඟවා තිබිණ.දෙමළ සන්ධානයෙන් ඉවත්ව මෙවර මහ මැතිවරණයට වාමාංශික විමුක්ති පෙරමුණෙන් තරග කළ සිවාජිලිංගම් මහතා පරාජයට පත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n1004162</link>
    <topic>රට ගිය ඇත්තන් රවටන වංචනිකයන්ට දැල එළයි</topic>
    <author>බුද්ධිකා ඉඹුලාන</author>
    <content>විදේශ රැකියාවන්හි නිරතව සිට යළි මවුබිමට පැමිණෙන ශ්‍රමිකයන් රවටා මුදල් අයකරගන්නා වංචනිකයන් නීතියේ රැහැනට හසුකර ගැනීම සඳහා ශ්‍රී ලංකා විදේශ සේවා නියුක්ති කාර්යාංශය විශේෂ වැඩපිළිවෙළක් ක්‍රියාත්මක කර ඇත.එම කාර්යාංශය, ශ්‍රී ලංකා පොලිසිය සහ විදේශ සේවා නියුක්ති කාර්යාංශයේ විශේෂ විමර්ශන ඒකකය ඒකාබද්ධව මේ වැඩපිළිවෙළ ක්‍රියාත්මක කෙරේ.මෙවන් වංචනික පුද්ගලයින් පිළිබඳව විදේශ සේවා නියුක්ති කාර්යාංශයට ලැබී ඇති තොරතුරු හා පැමිණිලි එම කාර්යාංශයේ සභාපති නීතිඥ කිංස්ලි රණවක මහතා සියලුම පොලිස් ස්ථානවලට ලබාදී ඇති අතර එම වංචනිකයන් ඉතා ඉක්මනින්ම නීතියේ රැහැනට හසුකර ගැනීමට කාර්යාංශය බලාපොරොත්තු වෙයි.ශ්‍රී ලංකා විදේශ සේවා නියුක්ති කාර්යාංශයේ ලියාපදිංචි වන විදේශ රැකියා ලාභීන්ට ලියාපදිංචියෙන් පසුව විශාල මුදලක් ලබාගත හැකි බවත්, ඒ සඳහා ලියාපදිංචි ගාස්තු ලෙස රුපියල් 6000 ක මුදලක් අයකර ගන්නා බවත්, ඇතැම් පිරිස් රන්භාණ්ඩ පවා පුද්ගලයින්ගෙන් ලබාගෙන ඇති බවත් කාර්යාංශයට වාර්තා වී ඇත.මෙවැනි අවිධිමත් ක්‍රමවේදයක් විදේශ සේවා නියුක්ති කාර්යාංශය කිසිවිටෙකත් ක්‍රියාත්මක නොකරන අතර, විගමනික ශ්‍රමිකයන්ගෙන් හෝ මහජනතාව වෙනුවෙන් සිදුකරන සුබසාධන කටයුතුවලදී ජාතික පුවත්පත් මගින් එය නිල වශයෙන් දැනුම් දෙන බව එහි සභාපති නීතිඥ කිංස්ලි රණවක මහතා කියයි.මේ වංචනික පුද්ගලයනට හෝ කණ්ඩායම්වලට මුලා නොවන ලෙසත්, විදේශ රැකියාවන් හා සම්බන්ධ සියලුම තොරතුරු විදේශ සේවා නියුක්ති කාර්යාංශයේ දිස්ත්‍රික් කාර්යාලවලින් හෝ ප්‍රධාන කාර්යාලයේ දුරකථන අංක 011-2880500 වෙතින් ලබාගත හැකි බවද ඒ මහතා පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n1004163</link>
    <topic>අවුරුදු අනතුරුවලින් 486ක් ජාතික රෝහලේ</topic>
    <author>අනුර ප්‍රේමලාල් සහ ජීවනී පතිරණ</author>
    <content>අලුත් අවුරුදු දෙදින හදිසි අනතුරුවලින් තුවාල ලැබූ 486 දෙනකු කොළඹ ජාතික රෝහලේ හදිසි අනතුරු ඒකකයෙන් ප්‍රතිකාර ලබාගෙන තිබේ.මේ 486 දෙනාගෙන් 189ක් රෝහල් ගතවී ප්‍රතිකාර ලබන අතර, සෙසු පිරිස බාහිර රෝගී අංශයෙන් ප්‍රතිකාර ලබා පිටව ගොස් ඇත.මේ පිරිසෙන් 160 දෙනෙකු මාර්ග අනතුරු වලින් තුවාල ලබා ඇති අතර, 102ක් ගෘහස්ථ අනතුරු නිසා තුවාල ලැබු බව ජාතික රෝහලේ හදිසි අනතුරු අංශයේ අධ්‍යක්ෂ වෛද්‍ය ප්‍රසාද් ආරියවංශ මහතා සඳහන් කළේය.රතිඤ්ඤා සහ ගිනිකෙළි නිසා එක් අයකු තුවාල ලබා ඇත. රතිඤ්ඤා සහ ගිනි කෙළි භාවිතයෙන් සිදු වූ අනතුරු වල සැලකියයුතු අඩුවක් මේ වසරේ දක්නට ලැබෙන බව හෙතෙම ප්‍රකාශ කළේ ය.මීට වසර 5කට පමණ පෙර රතිඤ්ඤා සහ ගිනිකෙළි අනතුරු 40කට ආසන්න ප්‍රමාණයක් වාර්තා විය. එය පසුගිය වසරේ දෙදෙනකු දක්වා අඩු වී තිබිණි. මේ වසරේ එය එක දක්වා අඩුවීමෙන් පැහැදිලි වන්නේ් ජනතාව ඉතා ආරක්ෂාකාරීව ගිනිකෙළි භාවිතා කිරීම බවද ඔහු පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n1004164</link>
    <topic>සෝලිස් හිමිකරුට ශරීර ඇප</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>සෝලීස් නිව් ලංකා කේටර්ස් හිමිකරු සංජීව කුමාර නමැත්තා රුපියල් දස ලක්ෂය බැගින් වූ ශරීර ඇප 2ක් මත මුදාහරින ලෙස ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා නියෝග කළේය.අධිකරණයෙන් වරෙන්තු ලබා සිටින ධනුන තිලකරත්නගේ මවට රුපියල් කෝටි 7.5 ක් වටිනා දේශීය සහ විදේශීය මුදල් ලබා දීම සම්බන්ධයෙන් සෝලීස් අධිපති සැකපිට අත්අඩංගුවට ගෙන තිබිණි. ඔහු විදේශගතව සිටි අතර, පසුගියදා ශ්‍රී ලංකාවට පැමිණි අවස්ථාවේ රහස් පොලීසිය විසින් අත්අඩංගුවට ගනු ලැබීය.සැකකරු ජෙනරාල් සරත් ෆොන්සේකාගේ ඥාතියෙකි. ඔහුගේ දියණිය විසින් කොළඹ රාජකීය මාවතේ පිහිටි ෆොන්සේකාගේ කාර්යාලයේදී ලබා දුන් බව කියන මේ මුදල ධනුනගේ මවට බාර දී ඇත්තේ සෝලීස් අධිපති යැයි පැවසේ. මොහු රහස් පොලිසිය මගින් අත්අඩංගුවට ගෙන ඇත්තේ මේ සම්බන්ධයෙන් සැකපිටය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n1004165</link>
    <topic>රුපියල් සීයට මිනිහෙක් මරලා</topic>
    <author>සිරිල් ජයවීර ඇඹිලිපිටිය විශේෂ</author>
    <content>රුපියල් සීයක ගනුදෙනුවක් සම්බන්ධයෙන් ඇතිවූ ගැටුමක ප්‍රතිඵලයක් වශයෙන් තිස් හැවිරිදි දෙදරු පියෙකු පිහි ඇනුමකින් මියගොස් ඇත.ඇඹිලිපිටිය, වරාකැටිආර ප්‍රදේශයේ සරත් කුමාර නැමැත්තාගේ නිවසේදී මේ ගැටුම ඇතිවී තිබේ.පිහි ඇනුමින් මියගොස් ඇත්තේ නාරද ගමගේ රවීන්ද්‍ර කුමාර නැමැති අයයි.පිහි ඇනුමින් තුවාල ලැබූ මොහු ඇඹිලිපිටිය මූලික රෝහලටත්එතැනින් රත්නපුර මහ රෝහලටත් යවා තිබේ. ඇඹිලිපිටිය සහකාර පොලිස් අධිකාරි ආනන්ද සමරසේකර මහතාගේ අධීක්ෂණයෙන් මූලස්ථාන පොලිස් පරීක්ෂක කමල් රණවීර මහතාගේ උපදෙස් මත අපරාධ විමර්ශන අංශයේ ස්ථානාධිපති පීටර් ගලගෙදර, පොලිස් සැරයන් සුරවීර චන්ද්‍රසිරි, පොලිස්කොස්තාපල් රාජපක්ෂ පාලිත යන අය පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n1004166</link>
    <topic>නවක මන්ත්‍රීන්ටපාර්ලිමේන්තුකටයුතු කියාදෙයි</topic>
    <author>දයා පෙරේරා</author>
    <content>මෙවර පාර්ලිමේන්තුවට තේරී පත්වූ නවක මන්ත්‍රීවරුන් සියලු දෙනාට ම පාර්ලිමේන්තු කටයුතු පිළිබඳ අද (16) සිට තෙදිනක් පාර්ලිමේන්තුවේ දී ම කියා දෙයි. මේ සඳහා සිය ජාතික හැඳුනුම්පත ද රැගෙන උදේ 9.00ට පාර්ලිමේන්තුවට පැමිණෙන ලෙස නවක මන්ත්‍රීවරුන්ට පාර්ලිමේන්තු මහලේකම් ධම්මික කිතුල්ගොඩ මහතා දැනුම් දී ඇත.පාර්ලිමේන්තු ස්ථාවර නියෝග, මන්ත්‍රීවරුන් වශයෙන් දිවුරුම් දීම, මන්ත්‍රී වරප්‍රසාදඅනුව ලැබෙන පහසුකම්, පාර්ලිමේන්තු ලිපි ලේඛන, පාර්ලිමේන්තු සංකීර්ණයේ දී මන්ත්‍රීවරුන්ට ලබාදෙන විවිධ සේවා ගැනත් අවබෝධයක් ලබාදීම මේ වැඩසටහනේ අරමුණ බව පාර්ලිමේන්තු නියොජ්‍ය මහලේකම් ධම්මික දසනායක මහතා දිනමිණට කීවේ ය.ලබන බ්‍රහස්පතින්දා (22) නව පාර්ලිමේන්තුවේ මංගල රැස්වීම පැවැත්වෙන විට නවක මන්ත්‍රීවරුන්ට කිසිම අපහසුවකින් තොරව පාර්ලිමේන්තු ක්‍රියාවලිය ගැන අවබෝධය මේ තෙදින වැඩසටහනින් ලැබෙනු ඇති බව ද හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n1004167</link>
    <topic>‘කලබල කළොත් ඡන්දය යළි ශූන්‍ය කරනවා’</topic>
    <author>දයා පෙරේරා හා අසේල කුරුළුවංශ</author>
    <content>නාවලපිටිය සහ ත්‍රිකුණාමලය ඡන්ද මධ්‍යස්ථාන තිස් අටේ ඡන්දයේ දී කලබලකර ස්වාධීන හා සාධාරණ මැතිවරණයකට බාධා කළහොත් ඡන්ද විමසීම නැවත වරක් ශූන්‍ය කිරීමට සිදුවන බව මැතිවරණ මහලේකම් කාර්යාලය කියයි.ඉකුත් 8 වැනිදා පැවැති පාර්ලිමේන්තු මැතිවරණයේ දී ඇතිවූ සිදුවීම් හේතුකොටගෙන එම ඡන්ද මධ්‍යස්ථානවල ඡන්ද විමසීම ශූන්‍ය කැරිණි.ලබන අඟහරුවාදා (20) නැවත ඡන්දයක් පැවැත්වීමට මැතිවරණ කොමසාරිස් දයානන්ද දිශානායක මහතා සියලු කටයුතු සම්පාදනය කර ඇත.මේ ඡන්ද මධ්‍යස්ථාන තිස් අටේ ඡන්ද දායකයන් 51897 දෙනෙකු සඳහා නිල ඡන්ද දැන්වීම් පත්‍රිකා බෙදාහැරීම ඊයේ (15) ආරම්භ විය.විශේෂ ආරක්ෂක විධිවිධාන යෙදවීමට කොමසාරිස්වරයා පොලිස්පති මහින්ද බාලසූරිය මහතාට දැනුම් දී ඇතැයිද මැතිවරණ මහලේකම් කාර්යාලය කීය.නාවලපිටිය හා කුඹුරුපිටිය ඡන්ද මධ්‍යස්ථානවල නිදහස් හා සාධාරණ ඡන්දයක් වෙනුවෙන් පොලිසිය සෑම පියවරක්ම ගන්නා බවත් විශේෂ කාර්ය බළකාය ද යොදවන අතර ජංගම මුරසේවා වැඩි ප්‍රමාණයක් විශේෂයෙන්ම සේවයට යොදවන බවත් පොලිසිය පවසති.ඡන්ද විමසීම ශූන්‍ය කරනු ලැබූ විටෙක නැවතත් ඡන්ද විමසීමක් පැවැත්වීමට සිදුවන බව මැතිවරණ මහලේකම් කාර්යාලය පෙන්වා දුන්නේය.නාවලපිිටිය මැතිවරණ කොට්ඨාසයේ ඡන්ද මධ්‍යස්ථාන 37 ක ඡන්දය විශේෂ අධීක්ෂණයක් යටතේ මේ මස 20 වැනි දින පැවැත්වීමට අවශ්‍ය සියලු කටයුතු සූදානම් බව මහනුවර දිස්ත්‍රික් තේරීම් භාර නිලධාරි ගෝඨාභය ජයරත්න මහතා පවසයි.මේ මධ්‍යස්ථාන 37 තුළ ඡන්දය ප්‍රකාශ කිරීමට පුද්ගලයින් 50920 දෙනෙකු ලියාපදිංචි වී සිටින බවද ඒ මහතා කීය.සුදුසුකම් ලත් නවක නිලධාරි මණ්ඩලයක් මෙදින මැතිවරණ කටයුතු මෙහෙයවීමට පත්කර තිබෙන බවද පොලිස්පතිවරයාගේ අධීක්ෂණය යටතේ ප්‍රදේශයේ ආරක්ෂාව තරකර ඇති බවත් හෙතෙම ප්‍රකාශ කළේය.ප්‍රදේශයේ ආරක්ෂාව තහවුරු කිරීම උදෙසා යුද හමුදා සෙබළුන් 300 ක් පොලිස් විශේෂ කාර්ය බළකායේ නිලධාරින් 400 ක්ද, මැතිවරණ කටයුතු සඳහා පොලිස් නිලධාරින් 400 ක්ද යොදවා තිබේ.නාවලපිටිය ආසනය සඳහා ඇතුළුවන සියලු මාර්ග ආවරණය වන පරිදි මාර්ග බාධක යොදවා රථවාහන විශේෂ පරීක්ෂාවකට ලක්කිරීමටද පොලිසිය පියවරගෙන ඇත.මෙයට අමතරව ජංගම මුර සංචාර සේවයක්ද ප්‍රදේශයේ යොදවා ඇති අතර ආරක්ෂක කටයුතු මධ්‍යම දිසාව භාර නියෝජ්‍ය පොලිස්පති පුජිත් ජයසුන්දර, මධ්‍යම ප්‍රදේශ භාර යුද හමුදා ආඥාපති මේජර් ජනරාල් මනෝ පෙරේරා යන මහත්වරුන්ගේ අධීක්ෂණය යටතේ ක්‍රියාත්මක වෙයි.පොලිස්පති මහින්ද බාලසූරිය මහතාද පසුගියදා නාවලපිටියට පැමිණ ප්‍රදේශයේ ආරක්ෂාව පිළිබඳ විමසීමක් සිදුකර ඇත.මේ වනවිට මැතිවරණ කටයුතු සඳහා සුදුසු සාමකාමී වාතාවරණයක් නාවලපිටිය ආසනයේ පවතින බව මහනුවර දිස්ත්‍රික් තේරීම්භාර නිලධාරි ගෝඨාභය ජයරත්න මහතා පවසයි.මේ වනවිට සියලු දේශපාලන පක්ෂවල අපේක්ෂකයන් නාවලපිටිය ආසනයේ මැතිවරණ ප්‍රචාරක කටයුතු ආරම්භ කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n1004168</link>
    <topic>කුඹුරුපිටියේ ඡන්දඑතැනම ගණියි</topic>
    <author>දයා පෙරේරා</author>
    <content>ත්‍රිකුණාමලය කුඹුරුපිටිය ඡන්ද මධ්‍යස්ථානයේ දී ලබන අඟහරුවාද (20) පැවැත්වෙන මහ මැතිවරණ ඡන්ද විමසීමේ ඡන්ද ගණන් කිරීම එම මධ්‍යස්ථානයේදී ම සිදු කැරේ.ඉකුත් 8 වැනිදා පැවැති මහ මැතිවරණයේදී අක්‍රමිකතා සිදුවීම හේතුවෙන් මැතිවරණ කොමසාරිස්වරයා කුඹුරුපිටිය ඡන්ද මධ්‍යස්ථානයේ ඡන්ද විමසීම ශුන්‍ය කිරීම නිසා ලබන අඟහරුවාදා නැවත ඡන්ද විමසීම පැවැත්වේ. එම ඡන්ද මධ්‍යස්ථානයේ ඡන්දය ප්‍රකාශ කිරීමට සුදුසුකම් ලැබ සිටින ඡන්දදායකයන් ගණන 977 කි.පෙරවරු 7.00 සිට පස්වරු 4.00 දක්වා ඡන්ද විමසීම පැවැත්වේ. ඡන්ද විමසීම අවසන් වූ පසු ගණන් කිරීමේ නිලධාරින් යොදවා එම ස්ථානයේදීම ඡන්දය ගණන් කැරෙන බවත් ඡන්ද විමසීමට හා ගණන් කිරීම සඳහත් උපරිම ආරක්‍ෂාව යොදවන බවත් ත්‍රිකුණාමලය දිස්ත්‍රික් තේරීම් භාර නිලධාරි මහ දිසාපති මේජර් ජෙනරාල් ටී. ටී. රංජිත් ද සිල්වා මහතා දිනමිණට කීවේය.පාර්ලිමේන්තු මැතිවරණයක ඡන්ද මධ්‍යස්ථානයක දී ඡන්ද ගණන් කැරෙන ප්‍රථම අවස්ථාව වශයෙන් මෙය සඳහන් කළ හැකි බව මැතිවරණ මහලේකම් කාර්යාලයීය ආරංචි මාර්ග පැවැසීය. මේ අතර එදිනම නාවලපිටිය ඡන්ද මධ්‍යස්ථාන 37ක ද ඡන්ද විමසීම සිදුවේ. එම ඡන්ද විමසීමෙහි ඡන්ද ගණන් කිරීම මහනුවර කච්චේරියේ දී සිදු කිරීමට සියලු විධිවිධාන යොදා ඇති බව මහනුවර දිස්ත්‍රික් තේරීම්භාර නිලධාරී ගෝඨාභය ජයරත්න මහතා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n1004169</link>
    <topic>උතුරේ සුබ සාධනයටබ්‍රිතාන්‍යයෙන් කෝටි 2ක්</topic>
    <author>මහින්ද අලුත්ගෙදර</author>
    <content>උතුරේ නැවත පදිංචි කිරීමේ කටයුතු හා අභ්‍යන්තර වශයෙන් අවතැන් වූවන්ගේ සුබසාධන කටයුතු වෙනුවෙන් බ්‍රිතාන්‍ය රජය ශ්‍රී ලංකා රජය වෙත රුපියල කෝටි දෙකක මුදලක් පිරිනැමීමට තීරණය කළ බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය සඳහන් කරයි.අවතැන් වූ පුද්ගලයන්ගේ සුබසාධන කටයුතු වෙනුවෙන් මීට පෙරද බ්‍රිතාන්‍ය රජය ශ්‍රී ලංකා රජයට රුපියල් කෝටි 25ක පමණ ආධාරයක් ලබා දී තිබෙන බවත් මේ මුදල ඊට අමතරව ලබා දෙන බවත් ශ්‍රී ලංකාවේ බ්‍රිතාන්‍ය මහ කොමසාරිස් ආචාර්ය පීටර් හෙන්ස් මහතා සඳහන් කරයි.මූල්‍ය වශයෙන් ලබා දෙන මෙවැනි පරිත්‍යාගයන්ට අමතරව අභ්‍යන්තර වශයෙන් අවතැන් වූවන්ගේ ජීවිත යළි නඟා සිටුවීම වෙනුවෙන් අවශ්‍ය කරන තාක්ෂණික සේවාවන්ද බ්‍රිතාන්‍ය රජය මගින් ලබා දෙන බවද මහ කොමසාරිස්වරයා කියයි. අභ්‍යන්තර වශයෙන් අවතැන් වූවන්ගේ සුබ සාධන කටයුතු හා නැවත පදිංචි කිරීමේ කටයුතුවලට අමතරව බිම් බෝම්බ ඉවත් කිරීමේ කටයුතු සඳහා මේ මුදල යොදා ගැනීමට අපෙක්ෂා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041617</link>
    <topic>මහනුවර අවටඉන්ධන හිඟයක්</topic>
    <author>බණ්ඩාර පිලවල</author>
    <content>මහනුවර අවට තදාසන්න ප්‍රදේශවල ඉන්ධන හිඟයක් පවතින බව දක්නට ඇතැයි පාරිභෝගිකයෝ පවසති.මෙම ඉන්ධන හිඟයට මුහුණ දෙන බොහෝ පාරිභෝගිකයන්ට පැය ගණන් දිග පෝලිම්වල පෙළගැසී ලබා ගැනීමට සිදුවූ බවත් දැනගන්නට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041610</link>
    <topic>නාමල් රාජපක්ෂ පාර්ලිමේන්තුවට යාමහම්බන්තොටට සුවිශාල ශක්තියක්</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>නාමල් රාජපක්ෂ මහතා මහජන ප්‍රසාදය ඉතා ඉහළින් ලබා ගනිමින් හම්බන්තොට දිස්ත්‍රික් පාර්ලිමේන්තු මන්ත්‍රීවරයෙකු ලෙස පත්වීම දිස්ත්‍රික්ක වාසීන් ලැබූ මහත් වාසනාවක් යැයි කතරගම ශ්‍රී අභිනවාරාමය, කතරගම නව නගරයේ ශ්‍රී සම්බුද්ධ ජයන්ති බෝධිරාජ විහාරය, කතරගම ශ්‍රී බෝධිරාජපුර ශ්‍රී බෝධිරාජ ජාත්‍යන්තර බෞද්ධ මධ්‍යස්ථානය යන විහාරත්‍රයාධිපති රුහුණු මාගම්පත්තුව ප්‍රධාන අධිකරණ සංඝනායක කපුගම ශ්‍රී සරණතිස්ස නාහිමියෝ ප්‍රකාශ කළහ.ඉකුත් 10 වැනිදාට යෙදී තිබූ නාමල් රාජපක්ෂ මහතාගේ ජන්ම දිනය නිමිත්තෙන් ඒ මහතාට සුබ පැතීම සඳහා පැවැති ආගමික වැඩසටහන් මාලාවේ ආරම්භක උළෙලේ දී නාහිමියෝ එසේ පැවසූහ.නාහිමියෝ එහිදී මෙසේද ප්‍රකාශ කළහ.ැහුණෙන් දේශපාලන බිමට පැමිණ සිටින ලාබාලම ජනතා සේවකයාට තෙරුවන්ගේ ආශීර්වාදය පළ කළ යුතුයි. හම්බන්තොට දිස්ත්‍රික්කයේ දියුණුව වඩාත් අර්ථවත් කිරීමට නාමල් රාජපක්ෂ මහතාට හැකියි. ජනාධිපතිතුමාගේ පුතා හම්බන්තොට පාර්ලිමේන්තු මන්ත්‍රී වරයා වී සිටිනවා කියන්නේ හම්බන්තොටට උප ජනාධිපති කෙනෙකු ලැබුණ කියන එකයි. ජනාධිපතිතුමා හම්බන්තොට දියුණුවට අවශ්‍ය පසුබිම සකස්කොට තිබෙනවා. නාමල් රාජපක්ෂ මහතා නව සංවර්ධන ව්‍යාපෘති ක්‍රියාත්මක කිරීම සිදු කරනවා. රාජපක්ෂ මහතාට සෑම සහයෝගයක්ම ලබා දෙමින් දිස්ත්‍රික්කයේ දියුණුව ඇති කර ගැනීම සෑම දෙනාගේම යුතු කම හා වගකීම වෙයි.පියාගේ ගමන් මග අනුගමනය කරමින් හම්බන්තොට දියුණු කිරීමට කැපවී සිටින නාමල් රාජපක්ෂ මහතාට දීප්තිමත් දේශපාලන අනාගතයක් තිබෙනවා. දේශපාලන කරලියේ ඉහළම තලයට යාමට හැකියාව තිබෙන රාජපක්ෂ මහතාට ඒ සඳහා ශක්තිය ධෛර්ය ලැබේවායැයි ආශීර්වාද කරනවා. රාජපක්ෂ පර පුර මේ රටට සිදුකොට ඇති සුවිශාල සේවාව අතර වසර 30ක් පැවැති අති භයානක යුද්ධය අවසාන කිරීම ඉතිහාසගත සිදුවීමක්. එදා තුන් සිංහලය එක් සේසත් කළ දුටු ගැමුණු වර්තමානයේදී හම්බන්තොටින් බිහිවී රට එක්සේසත් කොට තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041611</link>
    <topic>දකුණු පළාත් මහ ඇමැතිගේනිවසට පහරදීමේ සිද්ධියේපරීක්‍ෂණ රහස් පොලිසියට</topic>
    <author>දකුණු පළාත් සංචාරක</author>
    <content>දකුණු පළාත් ප්‍රධාන ඇමැති ශාන් විජයලාල් ද සිල්වා මහතාගේ පොල්වත්ත නිවාසයට පහර දී අලාභහානි සිදුකිරීම සම්බන්ධ පරීක්‍ෂණ රහස් පොලීසියට බාර දී ඇතැයි ප්‍රධාන ඇමැතිවරයා පැවසීය.දැනට රහස් පොලිස් නිලධාරීන් 15දෙනෙක් පමණ අම්බලන්ගොඩ පොලිස් බල ප්‍රදේශයේ රාජකාරි අරඹා ඇතැයි ද මහ ඇමැතිවරයා වැඩිදුරටත් පැවසීය.අම්බලන්ගොඩ පොලිසියේ මූලස්ථාන පොලිස් පරීක්‍ෂක මහතා මේ සම්බන්ධව ප්‍රකාශයක් කරමින් පවසා සිටියේ ජනාධිපතිතුමාගේ විශේෂ නියෝගයක් පරිදි කොළඹ මූලස්ථාන රහස් පොලිස් කණ්ඩායමක් පරීක්‍ෂණ ආරම්භ කර ඇති අතර ඊට අමතරව දකුණු පළාත් අපරාධ පරීක්‍ෂණ කණ්ඩායමක් ද පොලීසිියේ අපරාධ අංශය පරීක්‍ෂණ ආරම්භ කර ඇති මුත් කිසිම සැකකරුවකු මේ දක්වා අත්අඩංගුවට ගෙන නැති බවයි. පැමිණිලිකරුවන්ගෙන් සැකකරු ගැන නිශ්චිත හෝඩුවාවක් නොලැබීම ඊට ප්‍රධාන හේතුව බව පොලීසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041612</link>
    <topic>නිලාවැලි-ආරුගම්බේ-පාසිකුඩානව සංචාරක කලාප තුනක්</topic>
    <author>මහින්ද අලුත්ගෙදර</author>
    <content>නිලාවැලි, ආරුගම්බේ හා පාසිකුඩා යන ප්‍රදේශවල සංචාරක කලාප ස්ථාපිත කිරීමට යෝජිත බව ජාතිය ගොඩනැඟීමේ හා වතු යටිතල පහසුකම් සංවර්ධනය කිරීමේ අමාත්‍යාංශය කියයි.මේ වෙනුවෙන් රුපියල් මිලියන 7000ක මුදලක් ආයෝජනය කැර ඇති අතර එය ලබන 2012 වර්ෂයේ දී අවසන් කිරීමට යෝජිතයි. පවතින පහසුකම් වර්ධනය කොට දේශීය හා විදේශීය සංචාරකයන් සඳහා අවශ්‍ය පහසුකම් ඉහළ නැංවීම, ස්වාභාව ධර්මය පිළිබඳ ඒ ඒ ප්‍රදේශවලට අනන්‍ය වූ ලක්ෂණ හරහා සංචාරකයන් ආකර්ෂණය කැර ගන්නා ප්‍රදේශයක් බවට පත් කිරීම මේ ව්‍යාපෘති ක්‍රියාත්මක කිරීමේ අරමුණයි.ඊට අමතරව දේශීය හා විදේශීය අයෝජනයන් වඩාත් ඉහළ මට්ටමින් ආකර්ෂණය කැර ගැනීම සඳහා මේ ප්‍රදේශවල යටිතල පහසුකම් ඉහළ නංවනු ඇතැයි ද ජාතිය ගොඩනැඟීමේ හා වතු යටිතල පහසුකම් සංවර්ධනය කිරීමේ අමාත්‍යාංශය කියයි.කින්නියා උණුවතුර ළිං සංවර්ධනය කිරීම, පාසිකුඩා සංචාරක කලාපයට ස්ථිර පොලිස් ඒකකයක් ස්ථාපිත කිරීම, ආරුගම්බේ සංචාරක කලාපය සඳහා පොලිස් මුරපොළක් පිහිටුවීම ඇතුළුව, පහසුකම් රැසක් සංවර්ධනය කෙරේ.මධ්‍යම තලයේ සිට ඉහළ තලය දක්වා නවාතැන් පහසුකම් සැළසීම, දියමත ලිස්සා යාමේ පුහුණු ආයතන පිහිටුවීම, සාගර උද්‍යාන ඇති කිරීම, දුම්රිය හා ගුවන් මාර්ග පද්ධති පුළුල් කිරීම, කෘෂි උද්‍යාන හා අදාළ පහසුකම් වර්ධනය කිරීම, තල් මසුන් නැරැඹීමට අවශ්‍ය පහසුකම් වැඩි දියුණු කිරීමද ඒ අතර වෙයි.මේ ආකාරයට යටිතල පහසුකම් සංවර්ධනය කිරීමෙන් ප්‍රදේශයේ සමාජ ආර්ථික සංවර්ධනය ඇති වන්නා සේම සෘජු හා වක්‍ර රැකියා විශාල ප්‍රමාණයක් උත්පාදනය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041613</link>
    <topic>යුතුකම් දන්නා අති බහුතරයක් සිටින බවමැතිවරණ ප්‍රතිඵලවලින් හෙළි වුණා</topic>
    <author>අසේල කුරුළුවංශ</author>
    <content>යුතුකම් දන්නා අති බහුතර ජන පිරිසක් මෙරට ජීවත්වන බව පසුගිය ජනපතිවරණයේ සහ මෙම මැතිවරණයේ ප්‍රතිඵල තුළින් පැහැදිලි වන බව අස්ගිරි පාර්ශවයේ අනුනායක මහියංගන රජ මහ විහාරාධිපති පූජ්‍ය ගලගම ශ්‍රී අත්ථදස්සි හිමියෝ පවසති.මැතිවරණයෙන් ජනතා කැමැත්තට අනුව ජය පරාජය තීරණයවී ඇති බවත් දැන් සැවොම එය පිළිගෙන රට සංවර්ධනය කිරීමේ කාර්යභාරයට පක්ෂ විපක්ෂ බේදයෙන් තොරව එකතුවිය යුතු බවත් උන්වහන්සේ කීහ.පැවැති මැතිවරණය සාධාරණ බව පක්ෂ නායකයින්ද පිළිගෙන ඇති බවත්, පරාජය වසාගැනීමට ඇතැම් පුද්ගලයන් නොයෙක් ප්‍රකාශ කළත් ජනතාව එය අනුමත නොකරන බචත් කී උන්වහන්සේ ඡන්ද දූෂණ සිදුවූ බව කියන ඇතැම් ප්‍රදේශවල ඡන්දය ශූන්‍යකර යළි මැතිවරණය පැවැත්වීමට ක්‍රියාකාරීම තුළින්ද පෙන්නුම්කරන්නේ මැතිවරණය සාධාරණ බව යැයි ප්‍රකාශ කළහ.මෙවර ප්‍රතිඵල තුලින් දේශපාලන ක්ෂේත්‍රයේ ඉහළින් සිටි පුද්ගල චරිත කිහිපයක් ජනතාව ප්‍රතික්ෂේප කර ඇති බවත් ඔවුන් ආපසු හැරී තමන් අතින් සිදුවූ වැරදි මොනවාද යන්න පිළිබඳව පසු විපරමක් කළ යුතු බවත් අනුනාහිමියෝ පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041614</link>
    <topic>රත්නපුර සංවර්ධනයේ ප්‍රතිලාභයන්ටජනතාව ඉහළින්ම ප්‍රතිචාර දැක්වූවා</topic>
    <author>රත්නපුර දිසා විශේෂ - එස්.ඒ.එල්.නිරෝෂන</author>
    <content>රත්නපුර දිස්ත්‍රික්කයේ සංවර්ධනයේ ප්‍රතිලාභ ගැන ජනතා ප්‍රතිචාරය මෙම මහා මැතිවරණයේ ප්‍රතිඵල තුළින් පිලිබිඹු වෙන බව රත්නපුර එ. ජ. නි. සන්ධාන දිස්ත්‍රික් නායක ඇමැති ඩබ්ලිව්. ඩී. ජේ. සෙනෙවිරත්න මහතා කීවේ ය.'දිනමිණ' ට ප්‍රකාශයක් කරමින් සෙනෙවිරත්න මහතා මෙසේ ද කීවේ ය. ජනාධිපතිතුමාගේ වැඩපිළිවෙළ අනුව රත්නපුර දිස්ත්‍රික්කයේ විශාල සංවර්ධනයක් සිදුවුණා. මාර්ග පහසුකම්, පානීය ජල ව්‍යාපෘති , විදුලිය ලබාදීම වැනි යටිතල පහසුකම් මුළු දිස්ත්‍රික්කය පුරාම ක්‍රියාත්මක වුණා. ඒ තුළින් ජනතාව ලද දේශපාලන උද්දීපනය මේ මැතිවරණයෙන් පෙනෙන්නට තිබෙනවා.රත්නපුරයෙන් හැමදාම ආණ්ඩුවට මන්ත්‍රී ධූර හයක් සහ විපක්ෂයට හතරක් ලෙස මන්ත්‍රී දූර 10 බෙදී ගියා. මෙවර අපට මන්ත්‍රීධූර හතක් ලැබුණා. පාර්ලිමේන්තුව තුළ ශක්තිමත් ආණ්ඩුවක් ගොඩනැගීමට පුලුවන් වී තිබෙනවා.එ.ජ.නි. සන්ධානයට විශිෂ්ට ජනවරමක් ලබාදුන් රත්නපුර ජනතාවට මගේ ප්‍රණාමය පලකරනවා. මැතිවරණ සමයේ එකම පක්ෂයේ අය තුළ පැවති ප්‍රශ්න දැන් අමතක කරමු. ජනපතිතුමාගේ ඉදිරි වැඩපිළිවෙලට ශක්තියක් වෙමු. රත්නපුර ජනතාව වෙනුවෙන් ඉදිරි වසර හය තුලදී උපරිම සේවය ඉටු කරන බවද සෙනෙවිරත්න මහතා කීවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041615</link>
    <topic>ජනතාවගේ මන්ත්‍රීවරියක ලෙසඉදිරියටත් ඇප-කැපවෙනවා</topic>
    <author>ජීවනී පතිරණ</author>
    <content>තමාට පාර්ලිමේන්තු මන්ත්‍රීවරියක් වීමට නොහැකි වුවද ජනතාවගේ මන්ත්‍රීවරියක් ලෙස ඉදිරියටත් ජනතාව වෙනුවෙන් ඇප කැප වී කටයුතු කරන බව බෙන්තර, ඇල්පිටිය එ. ජ. නි. ස. ආසන සංවිධායිකා ගීතා කුමාරසිංහ මහත්මිය ප්‍රකාශ කරයි.ගාලු දිස්ත්‍රික්කයේ ජනතාව බලාපොරොත්තු නොවූ ඡන්ද ප්‍රතිඵලයක් තමාට ලබාගැනීමට සිදුවූ බව පවසන කුමාරසිංහ මහත්මිය, ප්‍රතිඵල ප්‍රකාශයට පත්වීමට පෙර හා ගණන් කිරීම සිදු වූ අවස්ථාවලදී බොහෝ ගැටලු සහගත තත්ත්වයන්ට මුහුණ දීමට සිදුවීම කනගාටුවට කරුණක් බව ද ප්‍රකාශ කළාය.නමුත් එම වේදනාකාරී අවස්ථාවන් හා තමාට සිදුවූ පාඩුවත් සම සිතින් දරාගෙන ජනතාවට ඉදිරියටත් සේවය කරන බව කී කුමාරසිංහ මහත්මිය, ජනාධිපති මහින්ද රාජපක්‍ෂ මහතා වෙත ඇති බලවත් විශ්වාසය හා ශ්‍රී. ල. නි. ප. යට ඇති ආදරය නිසා මැතිවරණයේදී සිදුවූ අසාධාරණයන් අමතක කර දමා රට සංවර්ධනය කිරීමේ කාර්යයට ඇප කැප වී සහාය දක්වන බව ද සඳහන් කළාය.කෙසේ වුවද මොනම හේතුවක් නිසාවත් ගාල්ල දිස්ත්‍රික්කයේ ජනතාව අත්නොහැර යන බව කී කුමාරසිංහ මහත්මිය, තමාට මහා මැතිවරණයේදී මනාප ලබා දුන් ගාලු දිස්ත්‍රික්කයේ සියලුම ජනතාවට තම හද පිරි ප්‍රණාමය පිරිනමන බව ද ප්‍රකාශ කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041616</link>
    <topic>මැතිවරණ ප්‍රචණ්ඩ ක්‍රියාවලින් පෙනෙන්නේමනාප ඡන්ද ක්‍රමයේ විනාශකාරී බවයි</topic>
    <author>ජයසිරි පේදුරුආරච්චි ගන්දර සමූහ</author>
    <content>පිළිකුල් සහගත පශ්චාත් මැතිවරණ ප්‍රචණ්ඩ ක්‍රියා තුළින් මනා ලෙස පෙනී යන්නේ මනාප ඡන්ද ක්‍රමයේ ඇති මහා විනාශකාරී බව වන අතර එය එකම පක්‍ෂයේ පිරිස් කුළල් කා ගැනීමෙන් මනාව පෙනී යන බව හිටපු කෘෂිකර්ම අමාත්‍ය හේමකුමාර නානායක්කාර මහතා පැවසීය.මහ මැතිවරණයේ විශිෂ්ට ජයග්‍රහණයෙන් අනතුරුව සිදුවී ඇති පශ්චාත් මැතිවරණ ප්‍රචණ්ඩ ක්‍රියා සම්බන්ධයෙන් අදහස් දැක්වූ අමාත්‍යවරයා වැඩිදුරටත් මෙසේ ද කීය.මේ පශ්චාත් මැතිවරණ ප්‍රචණ්ඩ ක්‍රියාවලින් දරුණුම පහරකට මුහුණ දී සිටින්නේ අපේ සහෝදර රංගේ බණ්ඩාර එක්සත් ජාතික පක්‍ෂ මන්ත්‍රීවරයායි. ඔහු කපා කොටා, පහර දී මැරීමට තැත්කළේ ඔහු සමඟම එක්සත් ජාතික පක්‍ෂයෙන් තරග කළ තවත් අපේක්‍ෂකයෙක්. මනාප ලැයිස්තුවේ ඊළඟට සිටින්නේ එම පහරදීම සම්බන්ධව සැක කරන දැනට අත්අඩංගුවේ පසුවන පුද්ගලයායි. එමෙන්ම අපේ දකුණු පළාත් ප්‍රධාන අමාත්‍යතුමාගේ අම්බලන්ගොඩ නිවසටත් පහර දී අලාභහානි සිදුකර තිබෙනවා. අපේ මහ ඇමැතිතුමා තරග කළ කෙනෙක්වක් නොවෙයි.මේවා විශ්ලේෂණය කිරීමේදී එකම පක්‍ෂයේ, එකම පෙරමුණේ අය මෙසේ කුළල්කා ගන්නේ, මරන්න උත්සාහ කරන්නේ මනාප ප්‍රශ්නය නිසයි. දැන් මේ සිදුවීම්වලින් හොඳටම පෙනී යනවා මෙය අපේ රටට මහා කොඩිවිනයක් බව. ඒ නිසයි ජනතාව මේ කොඩිවිනය ඉවත් කරන්න මහ ජනවරමක් ලබා දුන්නේ.ජේ. ආර්. ජයවර්ධන මැතිතුමා මේ ක්‍රමය ආරම්භ කළ දා සිටම කුළල්කා ගැනීම් සිදුවුණා. කලින් වගේ අපි ආසන ක්‍රමයට හෝ මිශ්‍ර ක්‍රමයකට වහා යා යුතු වෙනවා. එසේ කරන්න අවශ්‍ය තුනෙන් දෙකේ බලය සහිත ජයක් රජයට පෙනෙන්නට තිබෙනවා. ඉදිරි ප්‍රතිඵලත් සමඟ මන්ත්‍රීවරු 144 ක් රජයට ලැබෙයි කියා හිතනවා. රට රකින්න වගේම තම පක්‍ෂය ආරක්‍ෂා කරගන්නත්, තම මන්ත්‍රීවරුන්ගේ ජීවිත ආරක්‍ෂා කර ගන්නත් කැමති විරුද්ධ පක්‍ෂ මන්ත්‍රීවරුත් මෙයට උදව් කරාවි.දැනට වන මේ ප්‍රචණ්ඩත්වය දුටුවාම එය අනිවාර්යයෙන් ම ඉටුවිය යුත්තක් බව හොඳින්ම පේනවා. එක්සත් ජාතික පක්‍ෂයේ හා ජනතා විමුක්ති ;පරමුණේ සියලුම දෙනා මේ ගැන බුද්ධිමත්ව සිතිය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041618</link>
    <topic>බිලිඳකු මරා වළ දමලා:යුවළක් අතුරුදන්</topic>
    <author>පුත්තලම සමූහ ඩබ්ලිව්.සී.බී. ප්‍රනාන්දු</author>
    <content>බිලිඳකු මරා වළ දැමීමේ සිද්ධියක් පුත්තලම කල්පිටිය පාරේ දළුව වැල්ල ප්‍රදේශයෙන් වාර්තා වෙයි. පුත්තලම පොලිසියට ලැබුණු තොරතුරකට අනුව පරීක්ෂණ සිදුකර ඉකුත් 14 වැනිදා මෙම බිලිඳු සිරුර ගොඩගෙන තිබේ.පුත්තලම වැඩබලන මහේස්ත්‍රාත් මොහොමඩ් ඉක්බාල් මහතා ඉදිරියේ මෙම බිලිඳු සිරුර ගොඩගත් අතර මෙම බිලිඳා දළුව - වැල්ල ප්‍රදේශයේ ගොවිපොළක වැඩ කරමින් සිටි ද්‍රවිඩ කාන්තාවක් බිහි කළ බවට පොලිසියට තොරතුරු ලැබී ඇත. මඩකලපුවේ සහ වාකරේ පදිංචිකරුවන් බව කියන ද්‍රවිඩ අඹුසැමි යුවළක් මෙම ගොවිපොළේ වැඩ කර ඇති බවත් ඉකුත් 13 වැනිදා රාත්‍රියේ දෙදෙනා අතුරුදන්වී ඇති බවත් පොලිසිය පවසයි.පශ්චාත් මරණ පරීක්ෂණය සඳහා බිලිඳු සිරුර හලාවත අධිකරණ වෛද්‍ය නිලධාරි වෙත යවන ලෙස නියම කළ වැඩබලන මහේස්ත්‍රාත් මොහොමඩ් ඉක්බාල් මහතා සැකකරුවන් අත්අඩංගුවට ගෙන අධිකරණයට ඉදිරිපත් කරන ලෙස පොලිසියට නියම කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041619</link>
    <topic>සන්ධාන ආධාරකරුගේනිවෙසකට ගිනි තබති</topic>
    <author>හොරණ සමූහ</author>
    <content>හොරණ ඉලිඹ ප්‍රදේශයේ එක්සත් ජනතා නිදහස් සන්ධානයේ ආධාරකරුවෙකුගේ නිවෙසකට පසුගිය 12 වැනිදා කිසියම් පිරිසක් ගිනි තැබීමෙන් එය සම්පූර්ණයෙන් විනාශ වී අසල තිබූ අත්ට්‍රැක්ටරයක් සහ යතුරු පැදියක් ද විනාශ වී ඇතැයි හොරණ පොලීසිය කියයි. සිද්ධියට සම්බන්ධ සැකකරුවන් දෙදෙනෙකු පොලීසිය මගින් අත්අඩංගුවට ගෙන අඇත. හොරණ පොලීසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=n10041620</link>
    <topic>මිහින් ලංකා ඩුබායිටිකට් කාර්යාලය හෙට විවෘතවේ</topic>
    <author>ධනුෂ්ක ගොඩකුඹුර</author>
    <content>මිහින් ලංකා ගුවන් සේවයේ ප්‍රථම, ප්‍රධාන පෙළේ ගුවන් ටිකට් පත් නියෝජිත කාර්යාලය ඩුබායි හිදී හෙට (17) විවෘත කෙරේ.ඩුබායි සිට ශ්‍රී ලංකාව බලා එන ගුවන් මගීන්ට, ගුවන් ගමන් පිළිබඳ විස්තර, ටිකට් පත් ලබාගැනීමේ පහසුව උදෙසා මේ කාර්යාලය ස්ථාපිත කොට තිබේ.මේ අතර මාලදිවයිනේ මාලේ සහ බංගලාදේශයේ ධකා නගර වෙත අලුතෙන් ගුවන් ගමන් වාර ඇරඹීමටත් අවධානය යොමුව තිබෙන බව එම සමාගමේ නිලධාරියෙක් ‘දිනමිණ’ ට පැවැසීය.නව ගුවන් ගමන් වාර ඇරඹීම සඳහා අවශ්‍ය නව ගුවන් යානයක් ලබාගැනීමේ කටයුතු මේ වන විට සාකච්ඡා මට්ටමේ පවතින බවත් හෙතෙම කීවේය.මිහින් ලංකා ගුවන් සේවය මේ වන විට ඩුබායි, කුවේට්, ට්‍රිඩි, බුද්ධගයා සහ බරණැස බලා සතියකට ගුවන් පැය 400ක් පියාසර කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=r1004161</link>
    <topic>මාර්ග අංක 231ගම්පහ කිරිදිවැල පාරට කාපට් දමා දෙන්න</topic>
    <author>බොනිපස් මැල්ලවඅඹගස්පිටිය</author>
    <content>‘වැඩකාරයට බොරු බැරිය - බොරු කාරයට වැඩ බැරිය’ මේ වදනේ නියම අරුත උකහාගත් එක් විශ්වකර්ම දේශපාලනඥයකු ගම්පහ දිස්ත්‍රික්කයට පත් කිරීමට තීරණය කළ බුද්ධිමත් නායක මහින්ද රාජපක්‍ෂ ජනාධිපතිතුමාට මාගේ ප්‍රණාමය. අද ‘ගම්පහ නම් බැසිල්, බැසිල් නම් ගම්පහ’ යන තත්ත්වයට පත්ව තිබීම ජනතාවගේ පූර්ව වාසනාවකි.ඔබ විසින් ගම්පහ නගරයට මේ වන විට කළාවූද, කරමින් සිටින්නාවූද මෙහෙවර ඇසින් දැකිය හැකිය. ඒ ගැන කෘතඥ වෙමි. ඔබ රාජපක්‍ෂ පරපුරේ කැපීපෙනෙන එක් චරිතයකි. එය නිවැරැදි ය. ඔබ ගේ කෙරුවාව ප්‍රායෝගිකව ම පෙනෙන්නට ඇත. උතුර, නැඟෙනහිර සංවර්ධනය කළ ඔබට ගම්පහ නගරයත්, දිස්ත්‍රික්කයත් සංවර්ධනය කිරීම කජ්ජක්ද? බැසිල් මහත්තය ගම්පහට එන බවට රාවයක් තිබුණද කවුරුත් විශ්වාස කළේ නැත.ඈලි මෑලිව සිටි ගම්පහ දේශපාලන නායකයන්ට ඔබගේ පැමිණීම ඉමහත් ශක්තියක් විය. කණ්ඩායමේ නායකත්වය ඔවුන්ට පමණක් නොව සමස්ත ගම්පහ දිස්ත්‍රික්ක ජනතාවට ම ශක්තියකි. ගම්පහ නායකයා ලෙස පත්වී සැළසුම් සකස් කරමින් කල් ගත කළේ නැත.උදේ දකින අබලන් වළවල් තිබුණ මාර්ග සවස් වන විට යෝධ යන්ත්‍රවලින් ප්‍රතිසංස්කරණය වනවිට ජනතාව දෑස් අයා බලා සිටින්නේ මේ වැඩ කරවන විශ්මකර්ම පුත්‍රයා කවුද කියා ය. නැහැ බැහැ කියූ මාර්ග සංවර්ධන අධිකාරියේ උසස් නිලදරුවන්ගේ පස්ස රත්වී හුස්ම නොගෙන වැඩ නිම කරන ආකාරය දකින අපට හිනාය.ජලය බැස නොගිය කාණු ශුද්ධවී, පාරවල් සෑදී නගරය ම නව සැලස්මකට ගෙන ඒමට ඔබ දරන ප්‍රයත්නය ඉතාමත්ම පැහැදිලි ලෙස නිරාවරණය වී ඇති බව ගම්පහ නගරයට පැමිණෙන කාට වුව දැකිය හැකිය. නගරයේ මෙන්ම නගර ආශි‍්‍රත මාර්ග පද්ධතියම ඉතාමත්ම අබලන් තත්ත්වයේ ඇති බව අවබෝධ කර ගන්නට බැසිල් මහත්තයට වැඩි කාලයක් නොගියේ ය. සැලසුම් ඇස්තමේන්තු අදාළ නිලධාරීන්ගේ අතින් ලබාගත් ඔබ කළ යුත්තේ කුමක්ද යන්න සිතීමට කාලයක් නොගත්තේය. නගර සභාව, පළාත් සභාව, මධ්‍යම රජය යන භේදයකින් තොරව වැඩ ආරම්භ කෙරෙණි.අතුරු මාර්ග, වාරි මාර්ග ඇලවේලි විශාල යන්ත්‍රවලින් ශුද්ධ විය. නිසි ලෙස ජල බස්නාව සිදුවිය, පොල් වළවල් මෙන් තිබූ අබලන් මාර්ග රබර් කාපට්වලින් වැසී ප්‍රතිසංස්කරණය විය. වෙනස විශ්මකර්ම වැඩය. විශ්මකර්ම වැඩ කර වන්නේ ඔබ ය. මොනව වුනත් ඔබගේ දේශපාලන ප්‍රතිපත්ති නොගැලපුනත් මියගිය ජනාධිපති පේ‍්‍රමදාස මහතාගේ ප්‍රායෝගික තියරිය ඔබත් ක්‍රියාත්මක කරන බව නිලධාරීන්ගේ් ක්‍රියාශීලී බවින් මොනවට පැහැදිලිවේ. රජයේ ඇතැම් කුසීත නිලධාරීන්ගෙන් දෙන පඩියට වැඩ ගත යුත්තේ එහෙමය එයට පව් නැත.මහර – ගම්පහ – අත්තනගල්ල යන ආසනවලට සහ දොම්පේ ආසනයේ මායිමට සම්බන්ධ අද වන විට දිනකට රථවාහන දහස් ගණනක් ගමන් කරන ගම්පහ – කිරිඳීවැල මාර්ග අංක 231 ඉතාමත් අබලන් තත්ත්වයේ පසුවේ. යක්කල සිට රදාවාන දක්වා රථවාහනවලට ගමන් කිරීමට හරිම අපහසුය. වසර තිහකටත් වැඩි කාලයක නිසි ප්‍රතිසංස්කරණයක් මේ මාර්ගයේ කළ බවක් මා නොදනිමි. යක්කල සිට කිරිඳීවැල දක්වා මාර්ගයේ බෝක්කු ඉතාමත් අබලන් තත්ත්වයේ පැවතීම නිසා ඇතැම් විටක මඟීන් සමඟ ගිලා බැසිය හැකි තත්ත්වයකද පවතී. ඔබ මේ මාර්ගයේ එක් දවසක් ගමන් කළහොත් පසුදිනම ප්‍රතිසංස්කරණය කිරීමට අවැසි කටයුතු කරනවාට කිසිදු සැකයක් නැත.පසුගිය දෙසැම්බර් මාසයේ මාර්ගය දෙපස විශාල කරන ලදී. ඒ අනුව අපට දැන ගන්නට ලැබුණේ ජනවාරි මාසයේ රබර් කාපට් අතුරන බවයි. එසේ වුව මේවන තුරු රබර් තියා තාරවත් දැමූ බවක් නොපෙනේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=r1004162</link>
    <topic>අම්පාරේ ගම්මාන 25ක් ‘යළි පිබිදෙයි’</topic>
    <author>දිගාමඩුල්ල සංචාරක</author>
    <content>අම්පාර දිස්ත්‍රික්කයේ ගම්මාන 25ක් ‘යළි අපි පිබිදෙම’ු ව්‍යාපෘතිය යටතේ සංවර්ධනය කිරීමට රජය පියවර ගෙන ඇත. මෙම වැඩසහනට සිංහල, දෙමළ, මුස්ලිම් ජනතාව පදිංචි ගම්මාන ඇතුළත් වෙයි.රැකියාවක් නොමැති පවුල් 2632ක් නඟා සිටුවීම මෙම ව්‍යාපෘතියේ අරමුණයි.දිවයින පුරා උතුරු නැඟෙනහිර සහ යුද්ධයේ ශාපයලත් දිස්ත්‍රික්ක 20ක මෙම ව්‍යාපෘතිය ක්‍රියාත්මක වෙයි. මෙම ජනතාවගේ ජීවනෝපාය සංවර්ධනය සඳහා අවශ්‍ය ණය පහසුකම් කණ්ඩායම් වශයෙන් ලබා දීමට රුපියල් මිලියන 97ක් සහ රැකියාවක් සඳහා ජනතාව පුහුණුකිරීමට රුපියල් මිලියන 19ක්ද යොදා ඇති අතර රුපියල් මිලියන 74ක් ඒ ඒ ප්‍රදේශවල යටිතල පහසුකම් සැලසීම සඳහා යොගෙන ඇත.ගල්ඔය ව්‍යාපාරය මගින් මහා පරිමාන වාරිමාර්ග ක්‍රම ඇතත් ලාහුගල මහඔය, පදියතලාව, ප්‍රදේශවල අබලන්ව ඇති වැව් අමුණු ප්‍රතිසංස්කරණයද මෙම ව්‍යාපෘතිය යටතේ නිමකරමින් පවතී.පානීය ළිං සහ ජල ටැංකි පානීය ජල හිඟයෙන් පීඩා විඳින ගම්මානවලට නළ මගින් ජලය ලබාදීමේ කටයුතු සඳහා මූලික පියවරක් ගෙන ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=r1004163</link>
    <topic>සමෘද්ධි අධිකාරියෙන් 17දා අවුරුදු උත්සව දහසක්</topic>
    <author>කඩුවෙල සමූහ සමන්ති මිරියගල්ල</author>
    <content>ගමේ ඉතුරුම් ගමේ සංවර්ධනයට යන තේමාව යටතේ දීප ව්‍යාප්තව අවුරුදු උත්සව දහසක් පැවැත්වීමේ ජාතික වැඩසටහනක් ශ්‍රී ලංකා සමෘද්ධි අධිකාරිය සංවිධානය කරයි.පැරණි ජන ක්‍රීඩාවලට මුල්තැන දෙමින් ජාතික සිරිත් විරිත් අගයමින් පැවැත්වෙන මෙම අවුරුදු උත්සවයන්හි මතින් තොර අවුරුදු කුමරා තෝරා ගැනීමේ සුවිශේෂ තරගයක්ද පැවැත්වෙයි.අප්‍රියෙල් 17 (සෙනසුරාදා) මෙම අවුරුදු උත්සව රටපුරා පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=r1004164</link>
    <topic>පිහි පහරින් මල්ලී මරුටඅක්කා සැක පිට</topic>
    <author>කිත්සිරි වනසිංහ</author>
    <content>අක්කා විසින් පිහියෙන් ඇන තම සහෝදරයකු මරා දැමීයැයි කියන සිද්ධියක් රාජාංගනයෙන් වාර්තා වේ. රාජාංගනය යාය 17 උත්සාන කොටසෙහි මෙය සිදුව තිබේ. කලක සිට පැවති ඉඩම් ආරවුලක් මෙම මරණයට හේතුව බව වාර්තා වේ.සිද්ධියෙන් මියගොස් ඇත්තේ නාවුල පදිංචි රෝහණ දිසානායක නමැති අයෙකි. රාජාංගනය යාය 17 ප්‍රදේශයේ පදිංචි සැකකාරිය සහ මරණය සිදුකිරීමට යොදා ගත් උල් පිහිය ද රාජාංගනය පොලිසිය විසින් අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=r1004165</link>
    <topic>පෝස්ටර් කතාව දුරදිග ගොස් පුත්තලමේ තරුණයෙක්මරාදාලා</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>එකම පක්ෂයක අපේක්ෂකයින් දෙදෙනෙකුගේ ක්‍රියාකාරි ආධාර කරුවන් දෙදෙනෙක් අතර පෝස්ටර් ගැසීමේ සිද්්ධියක් මුල්කරගෙන ඇති වූ ආරවුලකදී එක් පුද්ගලයකුගේ ගෙල කපා මරා දමා ඇතැයි කියන සිද්ධියක් පිළිබඳ ආණමඩුව පොලිසිය පරීක්ෂණ පවත්වයි. ආණමඩුව ඉහළ දිවුල්වැව ප්‍රදේශයේ දී මේ ඝාතනය සිදුවී ඇත්තේ අඟහරුවාදා (13) රාත්‍රියේය. ඉහළ දිවුල්වැව පදිංචිව සිටි බී. ඒ. කසුන් චාමර නමැති 19 හැවිරිදි තරුණයෙක් මෙසේ ඝාතනය කැර ඇත.සැකකරු ප්‍රදේශයේ සමෘද්ධි නිලධාරියෙකි.පෝස්ටර් ගැසීමේ සිද්ධියක් සම්බන්ධයෙන් ඇති වූ ආරවුලක් ඝාතනයට මුල් වී ඇති බව පොලිස් පරීක්ෂණවලදී හෙළි වී ඇත. සැකකරු අත්අඩංගුවට ගන්නා ලෙස ඉල්ලමින් එම ප්‍රදේශයේ ජනතාව ආණමඩුව පොලිසිය පෙරේදා උද්ඝෝෂණයක නිරත වූ අතර පැය 02ක පමණ කාලයක් පැවැති එම විරෝධතාව හේතුවෙන් එම මාර්ගයේ වාහන ගමනා ගමනයටද බාධා ඇති විය.මේ අතරේ පුත්තලම පොලිසිය සැකකරු අත්අඩංගුවට ගෙන තිබේ.පුත්තලම වැඩබලන මහේස්ත්‍රාත් මොහොමඩ් ඉක්බාල් මහතා මිය ගිය තරුණයාගේ මරණය පිළිබඳව මහේස්ත්‍රාත් විභාගය ආණමඩුව රෝහලේ දී පවත්වන ලදී.සැකකරු අධිකරණයට ඉදිරිපත් කරන ලෙස වැඩබලන මහේස්ත්‍රාත් ඉක්බාල් මහතා පොලිසියට නියම කෙළේ ය.ආණමඩුව පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=r1004166</link>
    <topic>බද්දේගම ගොතටුව වත්තේ වැසියෝ ජලය ඉල්ලති</topic>
    <author>බද්දේගම සමූහ සෝමදාස අබේවික්‍රම</author>
    <content>බද්දේගම ගොතටුව වත්තේ වැසියෝ දීර්ඝ කාලයක් තිස්සේ ජල හිඟයෙන් පීඩා විඳිති. මේ ඉඩම උස් බිමක් නිසා කුඩා පෑවිල්ලකට පවා ළිං සිඳී යයි. වැසි තිබෙන විටද සමහර ළිංවල ජලය බීමට නුසුදුසු තත්ත්වයක පවතී. මෙහි පදිංචිකරුවන් විශාල පිරිසක් ගිංගඟ යෝජනා ක්‍රමය නිසා අනාරක්ෂිත ඉඩම්වල සිට ඒ වෙනුවට රජයේ විකල්ප ඉඩම් ලැබූවන්ය. මෙහි පදිංචිකරුවන් බලධාරීන්ගෙන් අයැද සිටින්නේ දීර්ඝ කාලයක් තිස්සේ ඔවුන් මුහුණ දෙන මේ ජල ප්‍රශ්නය විසඳීම සඳහා නළ ජලය ලබාදීමට කටයුතු සලසන ලෙසයි.   </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=r1004167</link>
    <topic>මහඉලුප්පල්ලමප්‍රජා ගුවන් විදුලි සේවය ගොළු වී දෙවසරයි</topic>
    <author>එප්පාවල සමූහ</author>
    <content>තිස් වසරකට පමණ පෙර ්මෙරටට පළමුවරට හදුන්වා දෙන ලද ප්‍රජා ගුවන් විදුලි සේවයේ ‘මහ ඉලුප්පල්ලම’ මධ්‍යස්ථානය දැන් දෙවසරක පමණ කාලයක සිට වසා දමා ඇත. මෙහි පැවති සියලු ගුවන් විදුලි සම්ප්‍රේෂණ මෙවලම් වෙනත් ස්ථානයකට ගෙන ගොස් ඇත. රුපියල් කෝටි ගණනක් වටිනා ගොඩනැගිලි සංකීර්ණය අද මාවවුලන්ගේ රජදහනක් බවට පත්ව තිබේ.මෙහි ගොඩනැගිලි සංකීර්ණයක් පවතී. එහි පවතින තට්ටු දෙකේ ගොඩනැගිල්ල 1892 දී පමණ ඉදිකරන ලද කාර්යාල ගොඩනැගිල්ලකි. ‘ප්‍රජා සහභාගිත්ව සංනිවේදන සංකල්පය’ ක්‍රියාත්මක කිරීම පිණිස මහඉලුප්පල්ලම ප්‍රජා ගුවන් විදුලි සේවය පිහිටවනු ලැබිනි. මහවැලි ගොවි ජනපදවලට අලුතෙන් පැමිණි ගොවි පවුල් තිස්පන්දහසක් පමණ කෘෂිකර්ම රටාව ගැන දැනුම්වත් කිරීම මේ ගුවන් විදුලි සේවයේ අරමුණ විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=r1004168</link>
    <topic>ඉංගිරියේ ගංවතුර-සුළි සුළංආධාර බෙදීමේ අක්‍රමිකතා</topic>
    <author>ඉංගිරිය සංචාරක චාන්දනී ජයසිංහ</author>
    <content>ඉංගිරිය ප්‍රාදේශීය ලේකම් කොට්ඨාසය තුළ 2008 හා 2009 වසර තුළ ස්වාභාවික විපත් හේතුවෙන් ව්‍යසනයනට ලක් වූවන් වෙනුවෙන් ආධාර මුදල් ලබා දීමේදී අක්‍රමිකතා සිදුවී ඇති බැව් පීඩාවට පත් වූවෝ පවසති.ගංවතුර හා සුළි සුළං හේතුවෙන් වූ විපත් සඳහා නිවාස 327ක් වෙනුවෙන් මෙසේ ආධාර ලබා දී ඇත. ඉන් 14ක් පූර්ණ හානි ලෙස ද ඉතිරිය අර්ධ හානි ලෙස ද වර්ග කොට ඇත.රත්මල්ගොඩ බටහිර හා වගවත්ත ප්‍රදේශවල හානි නොවූ නිවාස වෙනුවෙන් සහනාධාර ලබා දී ඇති අතර සැබවින්ම නිවාස හානි සිදු වී ඇති මුත් ආධාර නොලැබූවන් රැසක් සිටිති.මෙම ආපදා සහනාධාර වෙනුවෙන් නැවත පදිංචි කිරීම් හා ආපදා සහන අමාත්‍යාංශය රුපියල් 4857000/- ක මුදලක් වැය කොට ඇත. ඉංගිරිය ප්‍රාදේශීය ලේකම් කාර්යාලයීය සමාජ සේවා අංශය මගින් වැඩසටහන ක්‍රියාත්මක කොට ඇති අතර අදාළ කොට්ඨාසයන්හි ග්‍රාම නිලධාරීන් මගින් ආපදාවන්ට ලක්වූවන් පිළිබඳ තොරතුරු ලබා ගෙන ඇත. මේ පිළිබඳ විධිමත් පරීක්‍ෂණයක් සිදු කොට මෙතෙක් ආධාර නොලැබූ අයට ආධාර ලබා දීමට අවශ්‍ය පියවර ගත යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=s1004161</link>
    <topic>ශ්‍රී ලංකාව හා සිංගප්පූරුව අවසන් තරගයට</topic>
    <author>පි‍්‍රන්ස් ගුණසේකර</author>
    <content>සිංගප්පූරුවේදී දැන් පැවැත්වෙන ආසියානු රගර් සූරතාවලියේ පළමු කොටසේ ‘බී’ අංශයේ අවසන් තරගයට ශ්‍රී ලංකා පිල සුදුසුකම් ලබා ගත්තේ ය.ශ්‍රී ලංකාව හා සිංගප්පූරුව අතර අවසන් තරගය හෙට (17) පස්වරුවේ පැවැත්වීමට නියමිතය.ශ්‍රී ලංකාව හා චීන තායිපේ අතර අවසන් පූර්ව තරගයෙන් ශ්‍රී ලංකා පිල ලකුණු 37 - 7ක දැවැන්ත ජයක් ලබා අවසන් තරගයට පිවිසියේ ය.සිංගප්පූරුව හා මලයාසියාව අතර තරගයෙන් සිංගප්පූරුවට ලකුණු 22 - 20 තියුණු ජයක් හිමිවිය.ශ්‍රී ලංකාව හා චීන තායිපේ අතර තරගයේදී ශ්‍රී ලංකා ක්‍රීඩකයෝ ගෝල් 3ක් ට්‍රයි දිනුම් 2ක් හා පෙනෙල්ටි 2ක් සාර්ථක කරගත්හ.අශාන් ද කෝස්තා, ගයාන් වීරරත්න, අචල පෙරේරා, ප්‍රදීප් ලියනගේ හා රොෂාන් වීරරත්න ට්‍රයි දිනුම් බැගින් වාර්තා කළහ. මේ ට්‍රයි දිනුම් 5න් 3ක් කිෂෝර් ජාෂාන් ගෝල් බවට පත් කළ අතර සාලිය කුමාර පෙනෙල්ටි 2කින් ලකුණු එක් කළේ ය.මේ තරගාවලියට සහභාගිවූ ශ්‍රී ලංකා පිලේ ක්‍රීඩකයෙක් සාප්පු සවාරියේ යෙදී සිටියදී සොරකමක් සම්බන්ධව සිංගප්පුරු පොලිස් අත්අඩංගුවට පත්ව ඇත. එම ක්‍රීඩකයා පෙරේදා රාත්‍රියේ ශ්‍රී ලංකාවට ගෙන්වාගත් බව රගර් සම්මේලනයේ ප්‍රධාන විධායක නිලධාරි ලසිත ගුණරත්න මහතා ‘ දිනමිණ’ ට පැවැසීය.සොරකම සිදු කළේ යැයි පවසන ක්‍රීඩකයාට එරෙහිව විනය පරික්ෂණයක් පැවැත්වීමට ශ්‍රී ලංකා රගර් සම්මේලනය කටයුතු කරන බව ගුණරත්න මහතා වැඩිදුරටත් පැවැසීය.ශ්‍රී ලංකාව ආසියානු කුසලාන රගර් තරගාවලියේ පළමු කොටසේ ‘බී’ කාණ්ඩයෙන් තරග වැදුණු අතර හෙට අවසන් තරගයේදී ජය වාර්තා කළහොත් 2011 දී පැවැත්වෙන ආසියානු කුසලාන රගර් සූරතාවලියේ තරගාවලියේ ‘එ’ කාණ්ඩයට සුදුසුකම් ලබනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=s1004162</link>
    <topic>කෙවින් පීටර්සන්ගෙන් වේගවත් ඉනිමක්</topic>
    <author/>
    <content>වේගවත් පිතිහරඹයක නිරත වූ රෝයල් චැලෙන්ජර්ස් බැංග්ලෝර් පිලේ කෙවින් පීටර්සන් පන්දු 29 කදී හතරේ පහර 10ක් සහ හයේ පහර 2ක් සමඟ ලකුණු 62ක් රැස් කරමින් රාජස්තාන් පිලට එරෙහිව කඩුලු 5ක ජයග්‍රහණයක් තම පිලට හිමිකර දීමට සමත්විය.ජායිපුර් නුවර පැවැති මේ තරගයේ පළමුව පන්දුවට පහරදුන් රාජස්තාන් පිලට ඕවර 20 තුළ දී ලබාගත හැකිවූයේ කඩුලු 6කට ලකුණු 130ක් පමණි.බැංග්ලෝර් පිලේ පන්දු යවන්නන් හමුවේ අසරණ වූ රාජස්තාන් පිලේ පිතිකරුවන් අතරින් අභිෂේක් රූටි නොදැවී ලකුණු 32ක් සහ ඇඩම් වෝජස් නොදැවී ලකුණු 28ක් රැස් කළහ. පන්දු යැවීමේදී පන්කාජ් සිං කඩුලු 2ක් බිඳ දැමුවේ ය.බැංග්ලෝර් පිල ඕවර් 15.4 කදී කඩුලු 5ක් දැවී ජයග්‍රහණය වෙත සේන්දු විය. කෙවින් පීටර්සන්ගේ ලකුණු 62 ට අමතරව රෝවේන් උත්තජ ලකුණු 26ක් රැස් කළේ ය. සිද්ධාර්ත් ත්‍රිවේදී කඩුලු 2ක් දවාලීය.මේ අතර චෙන්නායි නුවර පැවැති චෙන්නායි සහ කල්කටා පිල අතර තරගයෙන් කඩුලු 9ක පහසු ජයක් අත්කර ගැනීමට චෙන්නායි පිල සමත් විය.කල්කටා පිල පළමුව පන්දුවට පහර දී කඩුලු 8කට ලකුණු 139ක් වාර්තා කළේ ය. කණ්ඩායමේ වැඩිම ලකුණු ප්‍රමාණය රැස් කරනු ලැබුවේ ඇන්ජලෝ මැතිව්ස් විසිනි. ඔහු ලකුණු 48ක් රැස් කළේ ය. මනෝජ් තිවාරි ලකුණු 27ක් රැස් කිරීමට සමත් විය. ආර්.අශ්වින් කඩුලු 3ක් ද , ඩෝ බොලිංගර් කඩුලු 2ක් ද බිඳ දැමූහ.චෙන්නායි පිල එක් කඩුල්ලක් පමණක් දැවී ජයග්‍රහණ හිමි කරගත්තේ ඕවර් 13.3 ක දී ය. සුරේෂ් රයිනා නොදැවී ලකුණු 78ක් ද, මුරලි විජේ නොදැවී ලකුණු 50ක් ද රැස් කළහ. මුම්බායි ඉන්දියන්ස් පිල සහ දිල්ලි පිල අතර මුම්බායේ පැවැති තරගයෙන් ලකුණු 39 ක ජයක් මුම්බායි පිලට හිමි විය.මුම්බායි පිල කඩුලු 4කට ලකුණු 183 ක් වාර්තා කළ අතර කේ. පොලාර්ඩි නොදැවී ලකුණු 45ක් රැස් කළේ පන්දු 13කදීය. ඊට හතරේ පහර 2ක් සහ හයේ පහර 5ක් ඇතුළත් වී තිබිණි. සෞරාබ් තිවාරි ලකුණු 38 ක් රැස් කළේ ය. මේ තරගමාලාවේ පිතිකරුවන් අතර ඉදිරියෙන් සිටින සචින් තෙන්ඩුල්කාර් රැස් කළ ලකුණු සංඛ්‍යාව 30 කි. ප්‍රදීප් සංග්වාන් කඩුලු 2ක් දවාලීය.දිල්ලි පිලට ලබාගත හැකිවූයේ කඩුලු 7කට ලකුණු 144 ක් පමණි. ඇන්ඩෲ මැක්ඩොනල්ඩි නොදැවී ලකුණු 33 ක් රැස් කළ අතර ඩේවිඩ් වෝනර් ලකුණු 31 ක් රැස් කළේ ය.දිල්හාර ප්‍රනාන්දු සහ අලි මුර්ටසා කඩුලු 2 බැගින් දවාලීමට සමත් වූහ. නාග්පූර් නුවර පැවැති ඩෙකන් සහ රෝයල් චැලෙන්ජර්ස් බැංග්ලෝර් අතර තරගයෙන් ලකුණු 13ක ජයක් බැංග්ලෝර් පිල හිමිකර ගත්තේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=s1004163</link>
    <topic>විස්සයි -20 ලෝක කුසලාන ශ්‍රී ලංකා - ද.අපි‍්‍රකා පෙරහුරු තරගය 28 දා</topic>
    <author/>
    <content>අප්‍රේල් 30 සිට මැයි 16 දක්වා බටහිර ඉන්දීය කොදෙව් දූපත්හි පැවැත්වෙන 2010 විස්සයි /20 ලෝක කුසලාන තරගාවලියේ ශ්‍රී ලංකා පිලේ පෙරහුරු තරගය දකුණු අපි‍්‍රකාව සමග බාබඩොස්හි කෙන්සින්ග්ටන් ඕවල් ක්‍රීඩාංගණයේදී පැවැත්වේ. තරගාවලියට පෙර සූදානමක් ලෙසින් පැවැත්වෙන පෙරහුරු තරගවලදී ශ්‍රී ලංකාව ඉල්ලා ඇත්තේ එක් තරගයක් පමණි. ඉන්දියාව එකම පෙරහුරු තරගයකට හෝ සහභාගි නොවීමට තීරණය කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=s1004164</link>
    <topic>කොළඹ දිස්ත්‍රික් කාන්තා ක්‍රිකට් පිලනේපාලයේ සංචාරයක</topic>
    <author/>
    <content>නේපාලයේ කත්මන්ඩු නුවර පැවැත්වීමට නියමිත ඕවර විස්සයි - 20 කාන්තා ක්‍රිකට් තරගමාලාව සඳහා සහභාගී වන කොළඹ දිස්ත්‍රික් කාන්තා ක්‍රිකට් කණ්ඩායම 19 දින දිවයිනෙන් පිටත්ව යාමට නියමිතය.මෙහි කළමනාකාරිනිය ලෙස රෝහිණී ප්‍රනාන්දු කටයුතු කරන අතර ආදි තර්ස්ටන් ක්‍රිකට් ක්‍රීඩක හා සීදුව ක්‍රීඩා සමාජයෙහි පුහුණුකරු වන අනුරංග පෙරේරා මෙහි පුහුණුකරු ලෙස කටයුතු කරයි. ලේකම් රානි සිල්වා ද කණ්ඩායම සමඟ යාමට නියමිතය.තුන් ඉරියව්වෙන් දස්කම් දක්වන ලංකා ලේසීස් ක්‍රීඩා සමාජයේ බර්නි ප්‍රනාන්දු මේ කණ්ඩායමේ නායිකාව ලෙස කටයුතු කරන අතර ශ්‍රී ලංකා ජ්‍යෙෂ්ඨ ක්‍රීඩිකා ජනකාන්ති මාලා උප නායිකාව ලෙස කටයුතු කරයි.කණ්ඩායමබර්නි ප්‍රනාන්දු (නායිකා), ජනකාන්ති මාලා (උප නායිකා), චම්පා ජයවික්‍රම, පවිත්‍රා මහේෂනී, ප්‍රියංගිකා ප්‍රියදර්ශනී, චතුරි නයනා, සුරංගිකා පෙරේරා, රොශේල් ෂර්ලින්, ගයාත්‍රි කව්වදී (කොළඹ ලුම්බිණි ම. වි) කාංචනා පෙරේරා, පේශානී ප්‍රනාන්දු (ආවේ මරියා විදුහල - මීගමුව) හා සුභාශිනී ප්‍රබෝදනී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=s1004165</link>
    <topic>විස්සයි-20 ලෝක කුසලාන ක්‍රිකට් තරගාවලියටමොබිටෙල් වෙතින් මාධ්‍ය අනුග්‍රහය</topic>
    <author>ඡායාරූපය: සමන් ශ්‍රී වෙදගේ</author>
    <content>බටහිර ඉන්දීය කොදෙව් දූපත්හි ලබන 30 වැනි දින ඇරැඹෙන 2010 විස්සයි/20 ලෝක කුසලාන ක්‍රිකට් තරගාවලිය සඳහා ශ්‍රී ලංකා ටෙලිකොම් මොබිටෙල් ආයතනය විසින් මාධ්‍ය අනුග්‍රාහකත්වය පිරිනැමීම ඊයේ එම ආයතන මූලස්ථානයේදී සිදුකෙරිණි.එහිදී, ලේක්හවුස් ආයතනය වෙනුවෙන් මාධ්‍ය අනුග්‍රහය ශ්‍රී ලංකා ටෙලිකොම් මොබිටෙල් ආයතනයේ විකුණුම් සහ බෙදාහැරීම් ජ්‍යෙෂ්ඨ සාමාන්‍යාධිකාරී චන්දික විතාරණ මහතා (දකුණේ සිට දෙවැනියට) විසින් ලේක්හවුස් ආයතනයේ ආයතනික සබඳතා ප්‍රධානී වරුණ මල්ලවාරච්චි මහතාට පිරිනැමූ අයුරු. ටෙලිකොම් මොබිටෙල් ආයතනයේ ප්‍රචාරණ කලමණාකරු ජූඩ් සිල්වා මහතා (දකුණේ) සහ වර්නන් ගුණසේකර හා චින්තන වාසල යන ක්‍රීඩා මාධ්‍යවේදීහු ද මෙහි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=s1004166</link>
    <topic>පල්ලේපොළ අන්තර් සමාජක්‍රීඩා සූරතාව මිල්ලවාන පුබුදු පිලට</topic>
    <author>චන්ද්‍ර ශ්‍රී අසෝක බණ්ඩාර හිඳගොඩ මාතලේ දිසා විශේෂ</author>
    <content>පල්ලේපොල ප්‍රාදේශිය ලේකම් කොට්ඨාස අන්තර් ක්‍රීඩා සමාජ ක්‍රීඩා තරගාවලියේදී මෙවර 2010 වසරේ සමස්ත සූරතාව මිල්ලවාන පුබුදු ක්‍රීඩා සමාජයට හිමිවිය.මේ තරගාවලියේ මලල ක්‍රීඩා තරග හා සමාප්ති උළෙල පසුගියදා පල්ලේපොල මහජන ක්‍රීඩාංගණයේ දී පැවැත්විණි.තරගාවලියේ මලල ක්‍රීඩා සූරතාව අකුරම්බොඩ වීර කැප්පෙටිපොල ක්‍රීඩා සමාජයට හිමි විය. වසරේ දක්ෂතම මලල ක්‍රීඩකයා ලෙස වීර කැප්පෙටිපොල ක්‍රීඩා සමාජයේ අයි. ජී. මයුර වසන්ත බණ්ඩාර සහ දක්ෂතම මලල ක්‍රීඩිකාව ලෙස වීර කැප්පෙටිපොල ක්‍රීඩා සමාජයේ එච්. එම්. සී. ගුණසේකර සම්මාන ලැබූහ.මලල ක්‍රීඩා තරග ප්‍රතිඵල මෙසේයි(පිරිමි) මීටර් 100 - 1. ජී. එම්. ඩී. එස්. බණ්ඩාර (පුබුදු) 2. ටී. එස්. පී. එස්. ඒකනායක (වීර කැප්පෙටිපොල) 3. ඒ. ජී. සී. ඩී. අබේරත්න (වීර කැප්පෙටිපොල)මීටර් 200 - 1. මයුර වසන්ත බණ්ඩාර (වීර කැප්පෙටිපොල) 2. ටී. එස්. පී. එස්. ඒකනායක (වීර කැප්පෙටිපොල) 3. ඒ. ජී. කේ. ආර්. අබේසිංහ (සහශ්‍රා)මීටර් 400 - 1. මයුර වසන්ත බණ්ඩාර (වීර කැප්පෙටිපොල) 2. ටී. එස්. පී. එස්. ඒකනායක (වීර කැප්පෙටිපොල) 3. ඒ. ජී. සී. ඩී. අබේරත්න (වීර කැප්පෙටිපොල)මීටර් 800 - 1. මයුර වසන්ත බණ්ඩාර (වීර කැප්පෙටිපොල) 2. ඒ. ජී. එච්. පී. බණ්ඩාර (වීර කැප්පෙටිපොල) 3. එම්. ජී. ඩී. ඒ. ගුණවර්ධන (වීර කැප්පෙටිපොල)මීටර් 1500 - 1. කේ. ජී. ආර්. පී. බණ්ඩාර (වීර කැප්පෙටිපොල) 2. ඒ. ජී. එස්. සී. ලක්මාල් (වීර කැප්පෙටිපොල) 3. පී. ජී. සී. ලක්ෂාන් (වීර කැප්පෙටිපොල)මීටර් 5000 - 1. පී. ජී. සී. ලක්ෂාන් (වීර කැප්පෙටිපොල) 2. එච්. එම්. ටී. එස්. වික්‍රමසිංහ (වීර කැප්පෙටිපොල) 3. එම්. ජී. ඩී. ඒ. ගුණවර්ධන (වීර කැප්පෙටිපොල)මීටර් 100 x 4 - 1. වීර කැප්පෙටිපොල ක්‍රී.ස. 2. සහශ්‍රා ක්‍රී.ස. 3. පුබුදු ක්‍රී.ස.මීටර් 400 x 4 - 1. වීර කැප්පෙටිපොල ක්‍රී.ස. 2. පුබුදු ක්‍රී.ස. 3. මිල්ලවාන ක්‍රී.ස.යගුලිය - 1. අයි. ඒ. බී. අළුවිහාරේ (පුබුදු) 2. එම්. ආර්. ඩී. මෙන්ඩිස් (සහශ්‍රා) 3. ආර්. එස්. එස්. සමරදිවාකර (පුබුදු)කවපෙත්ත - 1. ඒ. ජී. එම්. කේ. දිසානායක (වීර කැප්පෙටිපොල) 2. අයි. ඒ. බී. අළුවිහාරේ (පුබුදු) 3. ඊ. ආර්. එම්. ආර්. රත්නායක (පුබුදු)හෙල්ල - 1. ආර්. එම්. එම්. පී. කුමාර (වීර කැප්පෙටිපොල) අයි. ඒ. බී. අළුවිහාරේ (පුබුදු) 3. එම්. ආර්. ඕ. මෙන්ඩිස් (සහශ්‍රා)කාන්තා -මීටර් 100 - 1. නදිකා හර්ෂනි (වීර කැප්පෙටිපොල) 2. චම්පිකා වීරසිංහ (වීර කැප්පෙටිපොල) 3. එම්. ඩී. ප්‍රේමසිංහ (මහා බෝධි)මීටර් 200 - 1. ඒ. එම්. ඒ. පී. අත්තනායක (වීර කැප්පෙටිපො) 2. නදිකා හර්ෂණී (වීර කැප්පෙටිපොල) 3. චම්පිකා වීරසිංහ (වීර කැප්පෙටිපොල)මීටර් 400 – 1. ඒ. එම්. ඒ. පී. අත්තනායක (වීර කැප්පෙටිපොල) 2. එච්. එම්. සී. ගුණසේකර (වීර කැප්පෙටිපොල) 3. ඊ. ජී. එම්. එස්. ආරියදාස (වීර කැප්පෙටිපොල)මීටර් 800 - 1. එච්. එම්. සී. ගුණසේකර (වීර කැප්පෙටිපොල) 2. ඊ. ජී. එම්. එස්. ආරියදාස (වීර කැප්පෙටිපොල) 3. එම්. ජී. සී. පී. කේ. පුෂ්පදාන (පුබුදු)මීටර් 1500 - 1. එච්. එම්. සී. ගුණසේකර (වීර කැප්පෙටිපොල) 2. ඊ. ජී. එම්. එස්. ආරියදාස (වීර කැප්පෙටිපොල) 3. ජේ. එම්. එන්. අයි. චන්ද්‍රපාල (වීර කැප්පෙටිපොල)මීටර් 5000 - 1. බී. ජී. ඩී. කේ. ඒකනායක (වීර කැප්පෙටිපොල) 2. ඩී. පී. ජයසේකර (වීර කැප්පෙටිපොල) 3. කේ. එම්. එස්. එස්. ධර්මදාස (වීර කැප්පෙටිපොල)මීටර් 100 x 4 - 1. වීර කැප්පෙටිපොල ක්‍රී. ස. 2. මහාබෝධි ක්‍රී.ස.මීටර් 400 x 4 - 1. වීර කැප්පෙටිපොල ක්‍රී.ස. 2. මහාබෝධි ක්‍රී.ස.යගුලිය – කේ. ජී. සී. එම්. වීරසිංහ (වීර කැප්පෙටිපොල) 2. ඩබ්. ජී. සී. එම්. වික්‍රමසිංහ (වීර කැප්පෙටිපොල) 3. ආර්. එම්. එස්. ප්‍රියදර්ශනි (වීර කැප්පෙටිපොල)කවපෙත්ත - 1. ඩබ්. ජී. සී. එම්. වික්‍රමසිංහ (වීර කැප්පෙටිපොල) 2. ආර්. එම්. එස්. ප්‍රියදර්ශනි, (වීර කැපපෙටිපොල) 3. අයි. ජී. ඩී. එම්. කරුණාරත්න (වීර කැප්පෙටිපොල)හෙල්ල - 1. එච්. කේ. එම්. කේ. ප්‍රනානදු (වීර කැප්පෙටිපොල) 2. එල්. ඒ. අයි. එස්. ලියනාරච්චි (වීර කැප්පෙටිපොල) 3. එල්. ඒ. එස්. යූ. ලියනාරච්චි (වීර කැප්පෙටිපොල)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=f1004164</link>
    <topic/>
    <author>මනෝලි</author>
    <content>රිදීතිරයේ ආකර්ෂණීය කඩවසම් පෞරුෂයකට හිමිකම් කියන අර්ජුන කමලනාත් ගේ ප්‍රබල රංගනයක් පසුගියදා තිරගත වූ ‘සුදු හංසි’ චිත්‍රපටයෙන් දැකගන්නට ලැබුණා. එහි අර්ජුන රඟපෑ ද්විත්ව භූමිකාව සිනමා ලෝලීන්ගේ දැඩි අවධානයට පාත්‍ර වූ බව අර්ජුන තරයේ විශ්වාස කරයි. දින පනහක් සාර්ථකව තිරගතවීම් නිම කළ ‘සුදු හංසි’ චිත්‍රපටයේ අර්ජුන සමඟ රඟපෑ ප්‍රධාන නිළි දෙපළ වූයේ චරිතාංග ප්‍රවීණ නිළි සේමිණි ඉද්දමල්ගොඩ සහ නව පරපුරේ සුරූපී නිළි අමිෂා කාවින්දි ය.* පසුගියදා සාර්ථකව තිරගත වූ ‘සුදු හංසි’ චිත්‍රපටය ඔබේ රංගන ජීවිතයට වැදගත් වන්නේ කොහොම ද?මේ චිත්‍රපටය මගේ ජීවිතයේ සංධිස්ථානයක්. ‘සුදු හංසි’ නිෂ්පාදනය කළ ඒ නිෂ්පාදකවරුන්ටත් අධ්‍යක්ෂ වූ සෆ්රාස්ටත් මම බෙහෙවින්ම ස්තූතිය පුද කරනවා. මොකද මට එවැනි චරිත නිරූපණයකට ඉඩ සලසා දීම ගැන. චිත්‍රපටය ඉතාම සාර්ථක ලෙස තිරගත වුණා. නමුත් ප්‍රශ්න නැතිවාම නෙමෙයි. කර්මාන්තයට බලපාන පොදු ප්‍රශ්න අපටත් බලපා තිබෙනවා. ඒ කනගාටුදායක තත්ත්වය මේ චිත්‍රපටය ප්‍රදර්ශනයේදීත් දකින්න තිබුණා. නමුත් චිත්‍රපටයේ නිර්මාණාත්මකභාවය නිසාම ‘සුදු හංසි’ චිත්‍රපටය සාර්ථක ලෙස දින පනහක් තිරගත වුණා. ඒ ගැන ඇත්තටම තියෙන්නේ සතුටක්.* චිත්‍රපට ප්‍රදර්ශනය කිරීමේ ක්‍රමවේදය පිළිබඳ ඔබ කතා කරන්නේ ප්‍රසාදයකින් බව පෙනෙන්නට නැහැ?චිත්‍රපටයක් කොයිතරම් ආදරයෙන් ප්‍රේක්ෂකයන් වැළඳගෙන සිටියත් කොයි මොහොතේ තිරගතවීම අවසන් වෙයිද කියලා හිතාගන්න බැරි තත්ත්වයක් අද උද්ගත වී තිබෙනවා. චිත්‍රපටයට කොයිතරම් සෙනඟ හිටියත් එක දවසකට ටිකක් අඩු වුණොත් ඒක සිනමා ශාලා හිමියන් විශාල ප්‍රශ්නයක් කර ගන්නවා.ඔවුන් විවිධ හේතූ ඉදිරිපත් කරලා තම තමන් ආනයනය කරන චිත්‍රපට ප්‍රදර්ශනය කරගන්නට තමන්ගේ පරණ චිත්‍රපට නැවැත තිරගත කර ගැනීමට දරණ උත්සාහයක් තමයි දකින්නට තියෙන්නේ. මේ තත්ත්වය දිගින් දිගටම පැවැතුණොත් ක්ෂේත්‍රයට පිවිසෙන නවක චිත්‍රපට නිෂ්පාදකවරුන්ටත් අධ්‍යක්ෂවරුන්ටත් බොහෝම දරුණු ලෙස බලපානවා. ඔවුන් චිත්‍රපට නිර්මාණය කිරීම ප්‍රතික්ෂේප කරනවා. එහෙම වුණාම නළු නිළියෝ කාර්මික ශිල්පීන්ගේ හෙට දවස ගැන සුබවාදීව හිතන්න පුළුවන් ද?* මෙවැනි තත්වයක් උදාවීමට බලපෑ ප්‍රධාන සාධකය ලෙස ඔබ දකින්නේ කුමක් ද?මෙවැනි තත්ත්වයක් ඇතිවීමට බලපා තිබෙන ප්‍රධානම හේතුව ලෙස මම දකින්නේ චිත්‍රපට බෙදාහැරීම පෞද්ගලීකරණය වීමයි. එනිසා ඒ අයට අවශ්‍ය විදිහට අවශ්‍ය දේ කිරීමේ බලය තිබෙනවා. මේක බොහෝම අභාග්‍යසම්පන්න තත්වයක්. සිනමාවේ වගකිවයුත්තන් මේ සඳහා ඉක්මනින්ම පිළියම් ගත යුතුයි.* මෙම ප්‍රශ්නයේ දී ජාතික චිත්‍රපට සංස්ථාවට මැදිහත් වීමක් කළ නොහැකි ද?මෙම ප්‍රශ්නය විසඳීමට ජාතික චිත්‍රපට සංස්ථාවට බොහෝ දේවල් කළ හැකියි. සියලුම බෙදා හැරීමේ බලතල ජාතික චිත්‍රපට සංස්ථාව අතට නැවැතත් පත් කර ගත යුතුයි. මේක තමයි කළ යුතු හොඳම දේ. සියලුම චිත්‍රපට ශාලා ටික යළිත් සංස්ථාව යටතට පත් කරගෙන සංස්ථාව හරහා සියලු චිත්‍රපට බෙදා හැරීම් කරනවා නම් ඕනෑම නිෂ්පාදකවරයෙක් රැකෙයි. මේ යන විදියට ගියොත් නවක නිෂ්පාදකවරයෙකුට කෙසේ වෙතත් පලපුරුදු නිෂ්පාදකවරයෙකුටත් දෙවැනි චිත්‍රපටයක් ගැන කවදාවත් හිතන්න බැහැ.පහුගිය අවුරුදු දෙකක් වගේ මෑත ඉතිහාසය ගැන හිතුවොත් ‘බිංදු’ චිත්‍රපටයේ නිෂ්පාදකවරයාට හැර වෙනත් කිසිම නිෂ්පාදකවරයෙකුට චිත්‍රපට දෙකක් කරන්න බැරිවුණා. පෞද්ගලික අංශයට මේ කටයුත්ත බාරදීම නිසා තිබෙන එකම ‘හො’ඳ’ සිනමා ශාලා ටික ලස්සනට කරගෙන යන එක විතරයි. නමුත් නිෂ්පාදක ගැන අල්ප මාත්‍රයක තරම්වත් හිතන්නේ නැත්නම් අපි කොහොමද චිත්‍රපට කර්මාන්තය කරගෙන යන්නේ? අද ‘රන්මිහිතැන්නේ’ දැවැන්ත සිනමා උද්‍යානයක් බිහිවී තිබෙනවා. මෙය ඉතාම හොඳ දෙයක්.නමුත් ඒවා පාවිච්චි කරලා චිත්‍රපට කරන්න නිෂ්පාදකවරු ඉදිරියේ දී හිටියේ නැත්නම් මොකද වෙන්නේ? අන්න ඒ ප්‍රශ්නය අපට තියෙන්නේ. අපේ රටේ සිංහල චිත්‍රපට තිරගත කරන්නට ඇත්තේ සිනමා ශාලා 86යි. සමහර සල්ලි තියෙන නිෂ්පාදකවරු එකවර කොපි 40 ක් විතර ‘රිලීස්’ කරනවා. එතකොට සාමාන්‍ය නිෂ්පාදකවරයෙක් චිත්‍රපටයක් පෙන්වා ගන්නේ කොහොමද? එනිසා එකවර මුද්‍රණය කරන කොපි ගණන 15 කට වගේ සීමා කළ යුතුයි. චිත්‍රපට සංස්ථාවෙන් මේ කටයුත්ත කරන කාලේ සිනමාව හරිම සුන්දරයිනේ. හැම නිෂ්පාදකවරයෙක්ම ගොඩ ගියා.* චිත්‍රපට බෙදාහැරීම ජාතික චිත්‍රපට සංස්ථාව යටතට පත් කිරීම හරහා පෙර කී ප්‍රශ්නවලට විසඳුම් ලැබේවිද?අනිවාර්යයෙන්ම. චිත්‍රපට හැදෙන හැටියට පෝලිමක් තිබුණා. පෝලිම පනින්න කාටවත් බැහැ. හැදෙන චිත්‍රපට පිළිවෙළින් තිරගත වෙනවා. කොපි 15 යි දාන්න පු‍්‍රළුවන්. එනිසා හැම නිෂ්පාදකවරයෙක්ම ගොඩගියා. අද චිත්‍රපට ක්ෂේත්‍රයේ තියෙන්නේ මාෆියාවක්. දෙන්නෙක් තුන්දෙනෙක් අතේ අද සිනමාව තියෙන්නේ. දැන් අපටත් සිද්ධවෙලා තියෙනවා, චිත්‍රපට කරන්න නිෂ්පාදකවරු හොයාගෙන යන්න. එහෙම නැත්නම් වෙන වැඩක් බලාගෙන පැත්තකට වෙලා ඉන්න.* ඔබ නළුවෙක් විදියට සිනමාවට ඇවිත් මේ වෙනකොට අවුරුදු එකොලහකට වැඩියි. මේ පැමිණි ගමන්මඟ ගැන ඇත්තටම ඔබ සතුටුද?සමහර චිත්‍රපට ගැන, චරිත ගැන සතුටුවෙන්න පුළුවන්. ප්‍රධාන වශයෙන් ‘සොඳුරු වසන්තය’, ‘ඩබල් ගේම්’, ‘අන්ඩර් වර්ල්ඩ්’, ‘සුදු හංසි’, ‘ධන රින’ වගේ චිත්‍රපට ගැන මට සතුටක් තිබෙනවා. විශේෂයෙන් ‘සුදු හංසි’ ගැන විශේෂ තෘප්තිමත්භාවයක් තිබෙනවා. නමුත් 40% ක් විතර චරිත පැත්තෙන් තෘප්තිමත් වෙනකොට 60% ක් විතර තියෙන්නේ අතෘප්තිමත් බවක්. කර්මාන්තය යන ආකාරය දැක්කම 100% ක්ම තියෙන්නේ අතෘප්තිමත්භාවයක්්. තව අවුරුදු පහළොවක් විතර මේ තත්ත්වය තිබුණොත් සිංහල සිනමාව වැළලී යනවා. සිනමාවේ පිරිහීම මතුපිටින් පෙනෙන්නට නැහැ.නමුත් හරියට වේයෝ කනවා වගෙයි. ඇදගෙන වැටෙනකම් දන්නෙම නැහැ. මෙහෙම ගියොත් අපට තියෙන හැකියාවන් පෙන්නා ගන්න විදියක් නැහැ. හේතුව චිත්‍රපට කෙරෙන්නේ නැති නිසා. අද අධ්‍යක්ෂවරු කී දෙනෙක් ගෙදරද? සිනමා ශිල්පීන් කී දෙනෙක් ගෙදරද? අද වෘත්තීය වශයෙන් සිනමාව කළොත් වෙන්නේ බෙල්ලේ වැල දාගෙන මැරෙන්නයි. ලංකාවේ කිසිම කෙනෙකුට රඟපාලා විතරක් ජීවත් වෙන්න බැහැ. සිනමා ශිල්පියෙකුට නම් හිතන්නවත් බැහැ. මෙගා නාට්‍යයක් දෙකක් කර ගත්තොත් පොඩ්ඩක් ඔළුව උස්ස ගන්න පුළුවන්. මගේ කිසිම බලාපොරොත්තුවක් නැහැ වෘත්තීය නළුවෙක් වෙන්නට. වෘත්තීය නළුවෙක් වුණොත් දෙයියන්ගෙම පිහිටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>16</day>
    </date>
    <link>http://www.dinamina.lk/2010/04/16/_art.asp?fn=f1004165</link>
    <topic/>
    <author>මනෝලි සුබසිංහ</author>
    <content>යුද්දෙට මං ගියා ගෑනි ගෙදර තියා මගෙ යාළුවෝ මං එනතුරු උන්දෑ බලා ගයි නිරතුරුකලාවේදී හෙන්රි ජයසේනයන්ගේ අද්විතියීය වේදිකා නිර්මාණයක් වූ ‘හුණුවටයේ කතාව‘ හි මේ ගීතය ගයමින් රඟ දැක් වූ යුද හේවායා මතකද? එදා නවකයකු ලෙස වේදිකාවෙන් රංගනයට පිවිසි මේ කඩවසම් තරුණයා සිනමාවේ පමණක් නොව පුංචි තිරය ද දිග් විජය කළ ප්‍රතිභාසම්පන්න රංගන ශිල්පියෙකි. ටෙලි නාට්‍ය අධ්‍යක්ෂවරයෙකි. ඩග්ලස් රණසිංහ නම් වූ මේ ප්‍රතිභාපූර්ණ කලාකරුවා ගැන කීමට අටුවා ටීකා කුමට ද?* ඔබ නළුවෙක් වෙන්නේ වේදිකාවෙන්. රංගනයේ ප්‍රබල අවස්ථා උදා කළේ වේදිකාවෙන්. නමුත් දැන් ඔබ වේදිකාවෙන් සම්පූර්ණයෙන්ම ඈත් වෙලා. මේ සමුදීම ඔබ හිතාමතා ගත් තීරණයක් ද?ගමේ ඉඳලා මම කොළඹට ආවේ Law collage යන්නයි. නීතිය හදාරමින් ඉන්න අතරේ වේදිකා නාට්‍යවලට සම්බන්ධ වෙන්න ලැබුණා. ඉන් පස්සේ මම නීතිය හැදෑරීම පැත්තකට දමලා රඟපාන්න පටන් ගත්තා. ඒත් අප්පච්චිගේ ලොකු ආසාවක් තිබුණා මාව නීතීඥවරයෙක් කරන්න. එනිසා අප්පච්චි මාව එංගලන්තෙට යැව්වා.නීතිය හදාරන්න එංගලන්තයට ගිය මම වැඩි කාලයක් යන්න නොදී නීතිය ඉගෙන ගන්නවා වෙනුවට කළේ නාට්‍ය හා රංග කලාව ඉගෙන ගත්තු එකයි. පස්සේ ඉතිං මගේ ජීවිතේම කලාව බවට පත් වුණා. මේ ගමනේදී මම විශේෂයෙන් සිහිපත් කළ යුතු දෙන්නෙක් ඉන්නවා. ඒ හෙන්රි ජයසේන මහත්මයා සහ සතිස්චන්ද්‍ර එදිරිසිංහ මහත්මයයි.මුලින්ම මම රඟපෑවේ ‘හුණුවටයේ කතාව‘ නාට්‍යයේ. ඒ නාට්‍යයේ රඟපෑමත් එක්ක එක් රැයකින් මාව ජනපි‍්‍රය වුණා. ඊට පස්සෙත් හෙන්රි අයියගෙම නිර්මාණයක් වූ ‘අපට පුතේ මගක් නැතේ’ රඟපෑමත් එක්ක නවකයෙක් වූ මගේ කලා ජීවිතේ ඉදිරිය හුඟක් ලස්සන වුණා. අන්තිමට මම රඟපෑවේ ‘කුස පබාවතී’ වේදිකා නාට්‍යයේ. අවුරුදු පහළොවකට විතර පස්සේ මේ මෑතකදී පසන් කොඩිකාර ‘කිඳුරු’ නමින් නාට්‍යයක් අධ්‍යක්ෂණය කරන්න සූදානම් වුණා. එය ඉතාම ලස්සන නිර්මාණයක්. ඒත් ඒ නාට්‍යය අතරමග නැවැතුණා.* ඔබ සිනමාවට පිවිසෙන්නේ ‘රෝමියෝ ජුලියට්’ ප්‍රේමණීය කතාවේ පෙම්වතා ලෙස රඟපාමින්. නමුත් ඔබ ඉතාම ඉක්මනින් පෙම්වතා ගේ භූමිකාවෙන් ප්‍රතික්ෂේප වෙන බව අපි දකිනවා. ඇයි එහෙම වුණේ?නළුවෙක් හැටියට මාව මේ සමාජයේ ඉස්මතු වෙනකොටම වගේ මම රට අතහැර යෑමත් මගේ මේ ඛේදවාචකයට බලපෑවා. මගේ යෞවන වියේ හොඳම සමය ගෙවුණේ එංගලන්තයේ යි. අවුරුදු ගණනාවකට පස්සේ නැවැතත් ලංකාවට ඇවිත් රංගනයට එකතු වෙනකොට මගේ පෙම්වතිය වුණේ ශිරානි නුගේරා. ශි‍්‍රයානි අමරසේන, අනෝජා වීරසිංහ වගේ ඊළඟ පරම්පරාවේ නිළියන් සමඟයි. පසු කාලයේ පුංචි තිරයට එකතු වුණාට පස්සේ කාංචනා මෙන්ඩිස්, සේමිණි ඉද්දමල්ගොඩ, දුලිකා මාරපන වගේ නිළියන් මගේ පෙම්වතිය බිරිඳ වෙලා තියෙනවා. ඒක තවත් පරම්පරාවක්.* ඔබ රංගනය ගැන එංගලන්තයට ගොස් දීර්ඝ කාලයක් රැඳී ඉගෙන ගත් ශිල්පියෙක්. ඔබ උගත් ශිල්පයෙන් මෙරට නිර්මාණකරුවන් නිසි ප්‍රයෝජන ගත්තා යැයි ඔබට සෑහීමකට පත් විය හැකි ද?ජීවිතේ කවදාවත් ඉගෙන ගත්තු දෙයක් අහක යන්නේ නැහැ. විශේෂයෙන් රඟපෑම වගේ වෘත්තියකදී අපට කිසි දෙයක් අහක දාන්න බැහැ. එක්තරා අවස්ථාවකදී ආචාර්ය ලෙස්ටර් ජේම්ස් පීරිස් මහත්මයා මා ගැන ලස්සන කියමනක් කියා තිබුණා. ඩග්ලස්ට ස්ක්‍රිප්ට් එකකින් තව ස්ක්‍රිප්ට් එකකට මාරු වෙන එක හරියට ‘ස්විච්’ එකක් තද කරනවා වගේ කියලා. එයින් එතුමා අදහස් කර තිබුණේ එකවර නිර්මාණ කිහිපයකට නියැලී හිටියත් එක් සැනින් චරිතයන්ට මාරු වීමේ හැකියාව මා තුළ මනාව පිහිටා තිබෙන බවයි. ඇත්තටම ඒ හැකියාව මා ලැබුවේ මා උගත් නාට්‍ය හා කලාව අධ්‍යාපනය නිසයි.* ඔබ වෘත්තීය රංගන ශිල්පියෙක් වුණත් රංගනය තුළ නියැලීම අපි දකින්නේ ඉතාම මන්දගාමි විදියටයි. දශක පහකට ආසන්න කාලයක් සිනමා කලා ක්‍ෂෙත්‍රයේ රැඳී සිටියත් ගණනින් බැලුවොත් චිත්‍රපට 30කට වඩා නැහැ. නමුත් ඔබ මෙරට කලා ලොවේ සිටින ප්‍රතිභාපූර්ණ කලාශිල්පියෙක්.රංගනයට පිවිසි මුල් කාලේම මම එක්තරා තීරණයකට ආවා. ඒ තමයි මම රඟපාන්නේ යම් රංගන ප්‍රමිතියක් තිබෙන නිර්මාණවල පමණක් බවට. මේ තීරණය මම දරුණු විදියට පාවිච්චි කළා. ඒවගේම මම ගත් ඒ තීරණය ගැන ක්‍ෂේත්‍රය පුරා වැරැදි වැටහීමක් ප්‍රචාරණය වුණා. ඒ නිසා මට ඉතාම හොඳ නිර්මාණ රැසක් අහිමි වුණා. මට ආර්ථික පාඩු සිද්ධ වුණා. මගේ ඒ තීරණය නිසා මම රඟපා තිබෙන්නේ අල්ප වශයෙන්. ‘සිව් රඟසේනා’ ‘යුවතිපති’ ‘අක්කර පහ’ ‘භාවනා’ ‘යුගාන්තය’ ‘කුලගෙය’ ‘විරාගය’ වගේ චිත්‍රපට ඒ අතරින් මට මතක් වෙනවා.පස්සේ කාලෙකදී ම’විසින් කරන ලද ස්වයං විවේචනයකදී මම මගෙන්ම ප්‍රශ්න කළා. මම මේ කරන්නේ මෝඩ වැඩක් කියලා. එක්තරා අවස්ථාවකදී මම මේ ගැන මා මිත්‍ර දයානන්ද ගුණවර්ධන නාට්‍යවේදියාගෙන් විමසීමක් කළා.ඔහු කිව්වේ, ඩගී ඔයා කරන්නේ මෝඩ වැඩක්. අපේ වගේ රටක තෝරා බේරාගෙන රඟපාන එක කරන්න අමාරුයි. ඒ නිසා ලැබෙන නිර්මාණවලට දායක වෙන්න කියලා. විශේෂයෙන් ඔහු ඒ කතාව කිව්වේ චිත්‍රපට ලොකේ ගැන හිතලායි.* එදා ඔබ ගත්තු ඒ තීරණය ගැන අද ඔබ පසුතැවිලි වෙනවාද ?මම එදා ගත්තු ඒ තීරණය හරිද වැරදිද කියලා මටත් පොඩි සැකයක් තියෙනවා. නමුත් නැවත නැවැතත් ඒ ගැන හිතන විට මම හරි කියලත් හිතනවා. කොහොම වුණත් ඒක හොඳක් සිද්ධ වුණා. මගේ ඒ තේරීම නිසා අදටත් මට ලැබෙන්නේ මම කැමැතිම චරිත. ඒ නිසා රංගනයෙන් මා විශාල තෘප්තියක් ලබනවා.* මේ දිනවල ‘රිදී තාරකා’ ටෙලි නාට්‍යයෙන් ඔබ අප හමුවට එනවා. මෙගා නාට්‍යයකට ඔබ සම්බන්ධ වූ ප්‍රථම අවස්ථාව නේද ?ටෙලි නාට්‍යයක් යම් ප්‍රමාණයකට දීර්ඝ වුණාට කමක් නැහැ. මගේ තර්කය ඕනෑම නිර්මාණයක් හරවත් කලාත්මක විය යුතු බවයි. නමුත් ‘රිදී තාරකා’ අපි කාලයක් තිස්සේ දැකලා තිබුණු ‘මෙගා’ රැල්ලේ නාට්‍යවලට වඩා වෙනස්. මෙහි කතාවක් තියෙනවා. නිර්මාණාත්මක බවක් තිබෙනවා. පවන් ගේ පියා හැටියට මම නිරූපනය කරන ඒ චරිතයට අවංකවම මම කැමැතියි.* මා දන්නා තරමින් ඔබ රඟපෑම හැරුණු විට වෙනත් වෘත්තීයක නියැළෙන්නේ නැහැ. කලාවෙහි නිරත වීමෙන් පමණක් ජීවත් වීම අසීරු නැද්ද ?රංගනයෙන් යැපෙන්න හිතුවා නම් කවදාවත් මට කලින් සඳහන් කළ තීරණය ගන්න බැහැ. එහෙම නම් මට ආරාධනා ලැබෙන හැම ටෙලි නාට්‍යයකට චිත්‍රපටයක රඟපාන්න වෙනවා. නමුත් මගේ වාසනාවකට මට විශාල ගෞරවයෙන් මතක් කළ හැක් මාපිය යුවළක් හිටියා.මට ආර්ථික වශයෙන් ගැලවිල්ලක් තිබුණේ ඒ අය නිසයි. ඇත්තටම මම කලාවෙන් හම්බ කළ දෙයක් නැහැ.* ඔබ සෑහෙන කාලෙක ඉඳලා චිත්‍රපට අධ්‍යක්ෂණයට පෙරුම් පුරනවා. තවමත් එය ඉටු නොවුණු සිහිනයක් නේද ?එය නම් පුදුම නොලැබීමක්. කාලයක් තිස්සේ මේ කර්තව්‍යයට මම පෙරුම් පුරනවා. පිටපත් කීපයක්ම ලියා තිබෙනවා. ඒත් තවම ඒ සිහිනය සැබෑ කර ගන්න බැරි වුණා. ඒක සිහිනයක් විතරක්ම වේවිදෝ කියලා වෙලාවකට මට හිතෙනවා. මෑතකදී ජාතික රූපවාහිනියෙන් විකාශය වූ ‘සසර චක්‍ර’ ටෙලි නාට්‍යය මම චිත්‍රපටයක් කරන්න හිතාගෙන ලියූ පිටපතක්. නමුත් අවසානයේ හැඳුණේ ටෙලි නාට්‍යයක්.* ගෙදර දොර ජීවිතේ කොහොමද ?ඉතාම මිහිරියි. මට පුතෙක් ඉන්නවා. ඩී. ඇස්. සේනානායක විද්‍යාලයේ තුන වසරේ ඉගෙන ගන්නේ. මම අධ්‍යක්ෂණය කළ ‘සසර චක්‍ර’ ටෙලි නාට්‍යයේ ‘මගේ පුතා’ හැටියට රඟපෑවා. මගේ බිරිය කුමාරි. නොම්බර එකේ විවේචකයා ඇයයි. අහවල් නිළිය සමඟ අසවල් නිර්මාණයේ රඟපෑවේ ඇයි කියලා ඇය මට දොස් කියන්නේ නැහැ. ඒ නිසා මගේ රංගන ජීවිතයට කුමාරිගෙන් කිසිම බාධාවක් නැහැ. එවැනි ගැහැනියක් නළුවෙකුට බිරිය කර ගත හැකි වීම ලොකු වාසනාවක්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n1004172</link>
    <topic>පාර්ලිමේන්තු වැඩසටහනට ආවේනවක මන්ත්‍රීන්ගෙන් 1/3 යි</topic>
    <author>දයා පෙරේරා</author>
    <content>පාර්ලිමේන්තු ක්‍රියාවලිය ගැන කියා දෙන තෙදින වැඩසටහනේ පළමු දිනය වූ ඊයේ (16) ඒ සඳහා සහභාගි වූයේ නවක මන්ත්‍රීවරුන් 21 දෙනෙකු පමණි.හත්වැනි පාර්ලිමේන්තුව සඳහා මේ වන විට නවක මන්ත්‍රීවරුන් හැටපස්දෙනකු තේරී පත්ව සිටියත් ඊයේ සහභාගි වූයේ එයින් තුනෙන් එකක ප්‍රමාණයකි.ඇතැම් නවක මන්ත්‍රීවරුන් නැකැත්වලට අනුව ඉදිරි දින දෙකේ දී පැමිණෙන බව පාර්ලිමේන්තු කාර්ය මණ්ඩලයට දන්වා තිබිණි. පාර්ලිමේන්තු පුස්තකාලය බිම්මහලේ මන්ත්‍රීවරුන්ට කරුණු කියා දෙන විශේෂ කවුළු හතරක් විවෘත කැර තිබිණි.පාර්ලිමේන්තු සභා රැස්වීම්වලට පැමිණෙන විට ඇඳගෙන පැමිණිය යුතු ඇඳුම, මුලසුනට ගරු කිරීම, පාර්ලිමේන්තු ස්ථාවර නියෝග, පාර්ලිමේන්තුවේ විවිධ දෙපාර්තමේන්තු හා අංශවලින් මන්ත්‍රීවරුන්ට ලබා දෙන සේවා ගැන මෙන් ම සභා චාරිත්‍ර ගැනත් නවක මන්ත්‍රීවරුන්ට කරුණු කියාදීම පිණිස අදාළ අංශවල නිලධාරීහු සැදී පැහැදී සිටියහ. ඊයේ උදෑසන 9.30 ට පාර්ලිමේන්තු මහලේකම් ධම්මික කිතුල්ගොඩ, නියෝජ්‍ය මහලේකම් ධම්මික දසනායක, සහකාර මහලේකම් නීල් ඉද්දවෙල යන මහත්වරුන්ගේ ප්‍රධානත්වයෙන් වැඩසටහන ආරම්භ විය.සෑම මන්ත්‍රීවරයකුම තමන්ගේ ජීව දත්ත තොරතුරු ඇතුළත් පෝරමයක් සම්පූර්ණ කළ යුතුය. නවක මන්ත්‍රීවරුන් පමණක් නොව කිහිප වරක් මන්ත්‍රීවරුන් වශයෙන් පත්වූ ජ්‍යෙෂ්ඨයන් පවා ඒ සෑම වාරයකදීම එම තොරතුරු ලබාදීම පාර්ලිමේන්තු සම්ප්‍රදායකි. එය එක්තරා ආකාරයක ලියාපදිංචි වීමක් වැනිය.එම සම්ප්‍රදාය හොඳින් දන්නා ජ්‍යෙෂ්ඨ මන්ත්‍රීවරුන් වූ සුසිල් ප්‍රේමජයන්ත, ගාමිණි ජයවික්‍රම පෙරේරා, එස්. විනයාගමූර්ති යන මහත්වරු ද ඊයේ පැමිණ තම විස්තර ලබා දුන්හ.මන්ත්‍රීවරුන් හැම දෙනාටම හැඳුනුම්පතක් නිකුත් කැරේ. ඒ සඳහා ඡායාරූප ලබාගෙන ක්ෂණිකව හැඳුනුම්පත ලබාදීමේ වැඩපිළිවෙළක් ද ක්‍රියාත්මක විය. පාර්ලිමේන්තු සභා ගර්භය දැකගැනීමට අවශ්‍ය බව සඳහන් කළ නවක මන්ත්‍රීවරුන් ඒ වෙත කැඳවාගෙන යාමටත්, වෙනත් අංශවලට ගොස් සිදුකැරෙන කාර්යයන් විස්තර කර දීමටත් කාර්ය මණ්ඩලය කටයුතු කළහ.සෑම මන්ත්‍රීවරයෙක්ම පාහේ විශේෂ තේ පැන් සංග්‍රහයකට ද සහභාගි වූහ.මේ අවස්ථාවට පාර්ලිමේන්තුවේ වේත්‍රධාරි අනිල් පරාක්‍රම සමරසේකර, සහකාර වේත්‍රධාරී කුෂාන් ජයරත්න, ව්‍යවස්ථාදායක සේවා අධ්‍යක්‍ෂ ජනක් ගජවීරආරච්චි යන මහත්වරුන් ප්‍රමුඛ පාර්ලිමේන්තුවේ සෑම අංශයක්ම නියෝජනය කරන කාර්ය මණ්ඩලය ඉතා යුහුසුළුව ක්‍රියා කළහ.වැඩසටහන අද (17) සහ හෙට (18) පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n1004173</link>
    <topic>සන්ධාන මන්ත්‍රීවරුන්ටජනපතිගෙන් වැඩමුළුවක්</topic>
    <author>අනුර ප්‍රේමලාල්</author>
    <content>එක්සත් ජනතා සන්ධානයෙන් පාර්ලිමේන්තුවට පත්වූ සියලුම මන්ත්‍රීවරුන් සඳහා විශේෂ වැඩමුළුවක් හෙට (18) ජනාධිපති ලේකම් කාර්යාලයේ දී පැවැත්වේ.මේ වැඩමුළුව පැවැත්වෙන්නේ ජනාධිපති මහින්ද රාජපක්ෂ මහතාගේ ප්‍රධානත්වයෙනි.මේ වැඩමුළුවේ දී නවක මන්ත්‍රීවරුන්ට පාර්ලිමේන්තු සම්ප්‍රදාය, ස්ථාවර නියෝග සහ අනෙකුත් කාර්යයන් පිළිබඳව දැනුම්වත් කිරීම විශේෂයෙන් සිදුවෙයි.ජ්‍යෙෂ්ඨ මන්ත්‍රීවරුන්ට ද සිය අඩුපාඩුකම් ගැන කියා දෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n1004174</link>
    <topic>සියලු මන්ත්‍රීන් 22 වැනිදාපාර්ලිමේන්තු ඒම අනිවාර්යයි</topic>
    <author/>
    <content>අප්‍රේල් 22 දා පෙරවරු 8.30 වනවිට පාර්ලිමේන්තුවට පැමිණීම අත්‍යවශ්‍ය බව පාර්ලිමේන්තු මහ ලේකම්වරයා හත්වැනි පාර්ලිමේන්තුවට තේරී පත්වූ සියලුම මන්ත්‍රීවරුන්ට දන්වා සිටී.එදින පාර්ලිමේන්තුව පෙරවරු 8.45 ට රැස්වෙයි.මේ අතර හෙට (18) පාර්ලිමේන්තු සංකීර්ණයේදී සර්ව රාත්‍රික පිරිත් දේශනයක් සහ පසුදින උදෑසන සංඝගත දක්ෂිණාවක්ද සංවිධාන කර තිබේ. ජනාධිපතිතුමාගේ ප්‍රධානත්වයෙන් පැවැත්වෙන මේ පින්කමට සහභාගිවන ලෙස පාර්ලිමේන්තු කාර්ය මණ්ඩලය ආරාධනා කර සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n1004175</link>
    <topic>සන්ධානයට තැපැල් ඡන්දය දුන්රාජ්‍ය සේවකයන්ට ප්‍රණාමය</topic>
    <author/>
    <content>‘මහින්ද චින්තන ඉදිරි දැක්ම සාර්ථක කිරීමෙහිලා රාජ්‍ය සේවකයන් තැපැල් ඡන්දයෙන් ලබා දුන් ජනවරම පිළිබඳව සිය ප්‍රණාමය පුද කරන බව ශ්‍රී ලංකා නිදහස් රජයේ වෘත්තීය සමිති සම්මේලනයේ ප්‍රධාන ලේකම් ඩී.සී.වීරසේකර මහතා ප්‍රකාශ කරයි. පසුගිය ජනාධිපතිවරණයේදී රාජ්‍ය සේවකයන්ගෙන් බහුතරයක් ජනාධිපති මහින්ද රාජපක්ෂ මහතාගේ ජයග්‍රහණය සහතික කිරීමට එක්වීම සුවිශේෂී අවස්ථාවක් බව ද එම සම්මේලනය පෙන්වා දෙයි.එමෙන්ම වැඩකරන ජනතාව දැඩි කැපවීමෙන් තැපැල් ඡන්දය ලබා දී එක්සත් ජනතා නිදහස් සන්ධානයට විශිෂ්ට ජයග්‍රහණයක් අත්කර දීම ඓතිහාසික අවස්ථාවක් බව ද එම සංවිධානය අවධාරණය කරයි.ජනාධිපතිතුමා කම්කරු නායකයෙකු ලෙස වැඩ කරන ජනතාවගේ යහපත උදෙසා කරන ලද වැඩපිළිවෙළට කෘතවේදීත්වය පළ කිරීමට ඔවුහු පෙළ ගැසුණු බව පවසන ප්‍රධාන ලේකම්වරයා, එය මහින්ද චින්තන ඉදිරි දැක්ම සාර්ථක කරගැනීමට අයෝමය ශක්තියක් වනු ඇතැයිද විශ්වාසය පළකරයි. මෙරට ආර්ථික සංවර්ධනය උදෙසා සිය යුතුකම් හා වගකීම් ඉටු කිරීමට ඉදිරියටත් වැඩකරන ජනතාව පෙලගැසී සිටින බවද හෙතෙම වැඩිදුරටත් ප්‍රතිඥා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n1004176</link>
    <topic>සමාධි බුදු පිළිමයසෝමාවතියට වැඩම කරවීමකිරිබත්ගොඩින් ඇරැඹේ</topic>
    <author/>
    <content>බුදුරජාණන් වහන්සේ ගේ ධර්ම දූත සේවාව සිහිපත් කරවමින් අසිරිමත් ශෛලමය බුද්ධ ප්‍රතිමා වහන්සේ නමක් ඓතිහාසික සෝමාවතී පුදබිම වෙත හෙට (18) පස්වරුවේ වැඩම කරවීමට නියමිතය.අඩි 9 1/2 ක් උසැති මේ ශෛලමය සමාධි බුද්ධ ප්‍රතිමා වහන්සේ රැගත් රිය පෙරහර හෙට (18) පෙ. ව. 5.00ට කිරිබත්ගොඩ නගරයෙන් ආරම්භ කැරේ.පිරිත් සඡ්ඣායනා මධ්‍යයේ ගමන් කරන මේ රිය පෙරහ කඩවත, නිට්ටඹුව, වරකාපොළ, අලව්ව, පොල්ගහවෙල, පොතුහැර, කුරුණෑගල, ඉබ්බාගමුව, මැල්සිරිපුර, ගලේවෙල, දඹුල්ල, හබරණ, මින්නේරිය හා පොළොන්නරුව නගර ඔස්සේ සුංගාවිල ගමන් මාර්ගය හරහා සෝමාවතියට ළඟා වීමට නියමිතය.ඒ නිමිත්තේ පවත්වන සෝමාවතී මහා ස්ථූප වන්දනාමය පින්කම මැයි මස 8 වැනි දින රාත්‍රී 7 සිට පසුදා පහන් වන තුරු සෝමාවතී පුදබිම් පරිශ්‍රයේදී පැවැත්වේ. කිරිබත්ගොඩ ඤාණානන්ද ස්වාමීන් වහන්සේගේ මූලිකත්වයෙන් පින්කම සංවිධානය කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n1004177</link>
    <topic>නිරෝගී පරපුරකටබස්නාහිරින් ‘උත්තම පූජා’</topic>
    <author>සුභාෂිනී සේනානායක</author>
    <content>උත්තම පූජා නමින් විශේෂ වැඩසටහනක් බස්නාහිර පළාත් සභාව දියත් කර තිබේ.වැඩ කරන නිරෝගී ජනතාවක් බිහි කිරීම උත්තම පූජා අරමුණ වෙයි.මේ වැඩපිළිවෙළ සඳහා විශ්‍රාමික වෛද්‍යවරුන්ගේ සහාය ලබා ගැනීමට පියවර ගෙන තිබේ.රජයේ සහ පෞද්ගලික ආයතනවල සේවය කරන අයගේ සෞඛ්‍ය තත්ත්වය පරීක්ෂා කොට ඔවුනට යම් රෝගී තත්ත්වයක් තිබේ නම් අවශ්‍ය ප්‍රතිකාර ලබාදීමට පියවර ගැනේ.වත්මන් සේවක පක්ෂය දිය වැඩියාව අධික රුධිර පීඩනය, හෘද රෝග සහ අංශ භාග රෝගවලට ගොදුරු වීමේ අවදානමක් පවතින බැවින් ඔවුන් පරීක්ෂණයට ලක් කිරීමට පියවර ගන්නා බව බස්නාහිර පළාත් සෞඛ්‍ය ඇමැති ජගත් අංගගේ මහතා කියයි.බස්නාහිර පළාතෙන් ආරම්භ කරන උත්තම පූජා වැඩපිළිවෙළ අනෙකුත් ප්‍රදේශවලද ක්‍රියාත්මක කිරීමට බලාපොරොත්තු වන බව එම වැඩසටහනේ අධ්‍යක්ෂ වෛද්‍ය අමල් හර්ෂද සිල්වා මහතා ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n1004178</link>
    <topic>අවශ්‍ය නම් රංගේ බණ්ඩාරට එතෙර ප්‍රතිකාර</topic>
    <author>නිරූෂි විමලවීර</author>
    <content>ශල්‍යකර්ම කිහිපයකට ලක් කළ පුත්තලම දිසා මන්ත්‍රී පාලිත රංගේ බණ්ඩාර මහතාගේ තත්ත්වය සුව අතට පත් නොවුණ හොත් ඒ මහතා විදේශ රටකට ගෙන යෑමට අදහස් කර සිටින බව, ගීතා රංගේ බණ්ඩාර මහත්මිය සඳහන් කළාය.මැර ප්‍රහාරයකට ලක් වී කොළඹ ජාතික රෝහලේ දැඩිසත්කාර ඒකකයේ ප්‍රතිකාර ලබන තම ස්වාමියා විදේශ රටකට ගෙන ගොස් අවශ්‍ය ප්‍රතිකාර ලබා දෙන්නැයි ජනාධිපති මහින්ද රාජපක්ෂ මහතා උපදෙස් ලබා දී ඇති බවත් එම උපදෙස් අනුව එම තීරණයට එළඹුනු බවත් ඇය පැවසුවාය.අවශ්‍ය වෛද්‍ය ප්‍රතිකාර කඩිනමින් ලබා දෙන ලෙසට ජනාධිපතිතුමා රෝහල් අධ්‍යක්ෂ ඇතුළු කාර්ය මණ්ඩලයට උපදෙස් ලබා දී තිබූ බවද රංගේ බණ්ඩාර මහත්මිය සඳහන් කළාය.තම ස්වාමියාගේ දරුණු කැපුම් තුවාල රැසක් ඇති බව කී ඇය ඊයේ (16) දා ශල්‍ය කර්මයක් හා 18 දා හෙට ශල්‍යකර්ම දෙකක් සිදු කිරීමට නියමිත බව පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n1004179</link>
    <topic>පියා තුන් හැවිරිදි පුතාගේ බඩ මාලු පිහියකින් කපයි</topic>
    <author>දිගාමඩුල්ල විශේෂ වසන්ත චන්ද්‍රපාල</author>
    <content>තුන්හැවිරිදි පුතාගේ උදරය පිහියකින් කපා මරා දැමූ පියකු පිළිබඳව අම්පාරේ සමන්තුරේ පොලිස් බලප්‍රදේශයෙන් වාර්තා වෙයි.කැපුම් තුවාල සහිතව අම්පාර රෝහලට ඇතුලත් කළ මේ දරුවා රෝහලේදී මියගොස් තිබේ.පුතා කැපූ පියා පසුගිය 14 දා පුතාට අලුත් ඇඳුමක් ගෙනැවිත් දී තිබේ. සිද්ධිය වූ දිනයේ පුතා නින්දේ සිටියේය. බිරිඳ තේ පිළියෙළ කිරීමට කුස්සියට ගොස් සිටියේය. නිදාගෙන සිටි පුතා දුටු පියා මාලු පිහියෙන් ඔහුගේ බඩ කපා ඇත.පියා අත්අඩංගුවට ගෙන ඇති අතර ඔහු අර්ධ මානසික දුබලතාවකින් පෙළෙන බව පොලීසිය කියයි.නැගෙනහිර දිසාව දකුණ භාර නියෝජ්‍ය පොලිස්පති රංජිත් වීරසූරිය මහතාගේ උපදෙස් මත අම්පාර කොට්ඨාස භාර පොලිස් අධිකාරී ප්‍රේමලාල් රණගල මහතාගේ අධීක්ෂණය යටතේ සමන්තුරේ පොලිස් ස්ථානාධිපති ප්‍රධාන පොලිස් පරීක්ෂක එම්. ආර්. නුර්දීන් මහතා ඇතුලු කණ්ඩායමක් සිද්ධිය පිළිබඳව වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041710</link>
    <topic>නාවලපිටියේ ඡන්ද නීති අකුරටම</topic>
    <author/>
    <content>නාවලපිටිය ඡන්ද බල ප්‍රදේශයේ පොලිසිය විසින් මැතිවරණ නීතිරීති අකුරටම ක්‍රියාත්මක කරන බවත් එම ප්‍රදේශයේ නීති විරෝධී ඡන්ද ප්‍රචාරක කටවුට්, බැනර්, පෝස්ටර් සම්පූර්ණයෙන්ම ඉවත්කර ඇතැයි පොලිස් මූලස්ථානය නිවේදනය කරයි.නිකුත් කර ඇති එම නිවේදනයේ මෙසේද දැක්වේ.මධ්‍යම පළාතේ නාවලපිටිය මැතිවරණ කොට්ඨාසයේ ඡන්ද මධ්‍යස්ථාන කීපයක නැවත මැතිවරණයක් 2010-04-20 වන දින පැවැත්වීමට නියමිතව ඇත. මෙම ප්‍රදේශයේ මැතිවරණ කටයුතු භාරව නියෝජ්‍ය පොලිස්පති අපරාධ ලෙස කටයුතු කරන අනුර සේනානායක මහතා 2010-04-12 වන දින සිට එම බල ප්‍රදේශයේ ආරක්ෂක කටයුතු භාරව කටයුතු කිරීමට අනුයුක්ත කර ඇත.නියෝජ්‍ය පොලිස්පති අනුර සේනානායක මහතා විසින් දන්වා ඇත්තේ මෙකී නාවලපිටිය ඡන්ද බල ප්‍රදේශය තුළ ඡන්ද නීතිය නියම ලෙසම ක්‍රියාත්මක කරන බවත්, විශේෂයෙන් මෙම ප්‍රදේශය තුළ නීති විරෝධී ඡන්ද ප්‍රචාරක කටවුට්, බැනර්, පෝස්ටර් සම්පූර්ණයෙන්ම ඉවත් කර ඇති බවත්ය.එසේම නාවලපිටිය ඡන්ද බල ප්‍රදේශය තුළ ඉතාමත් සාමකාමි වාතාවරණයක් පවතින බවත්, පාර්ලිමේන්තු මැතිවරණ පනතට අනුව නීති තදින්ම ක්‍රියාත්මක කරන බවත්, කිසිදු හිංසාකාරී හෝ භීෂණකාරී තත්ත්වයක් එම ප්‍රදේශය තුළ නොමැති බවත්ය.ඉහත කරුණු සත්‍ය ලෙස නිරීක්ෂණය කිරීමට අවශ්‍ය නම් ඕනෑම මාධ්‍යවේදී කණ්ඩායමකට නාවලපිටිය ඡන්ද බල ප්‍රදේශයේ සංචාරය කිරීමෙන් යථා තත්ත්වය වටහා ගත හැකි බවද කාරුණිකව දන්වමි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041711</link>
    <topic>නිවාඩුවෙන් පසු කොළඹ එන්නබස් රථ පන්සීයක්</topic>
    <author>අනුර ප්‍රේමලාල්, සුභාෂිනී සේනානායක</author>
    <content>අලුත් අවුරුදු නිවාඩුවෙන් පසු ගම්වල සිට නගරයට පැමිණෙන ජනතාවගේ පහසුව සඳහා බස් රථ 500ක් යොදවා ඇත.මේ සම්බන්ධයෙන් ‘දිනමිණ’ ට අදහස් දැක් වූ ජාතික ප්‍රවාහන කොමිසමේ අධ්‍යක්ෂ (ධාවන) විපුල හේවා වලිමුණි මහතා සඳහන් කෙළේ පෞද්ගලික බස් සේවයට අමතරව ලංගම බස් රථ හා දුම්රිය සේවාද යොදා තිබෙන බවයි.මේ අතර අද (17) සහ හෙට (18) ගාල්ල මරදාන අතර විශේෂ දුම්රිය සේවාවක් යොදා ඇතැයි දුම්රිය දෙපාර්තමේන්තුව ප්‍රකාශ කරයි.හෙට (18) බදුල්ලේ සිට රාත්‍රි 7.00ට විශේෂ දුම්රියක් යොදවා තිබෙන අතර එම දුම්රිය පාන්දර 3.20ට කොළඹ කොටුවට ළඟාවීමට නියමිතය.පෙරේදා (15) සිට අනිද්දා (19) දක්වා කොළඹ කොටුව - මහනුවර විශේෂ ශීඝ්‍රගාමී දුම්රියට මගීන්ගේ පහසුව වෙනුවෙන් අමතර මැදිරියක් යොදවා තිබෙන බවද දුම්රිය දෙපාර්තමේන්තුව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041712</link>
    <topic>දුර්ලභ පක්ෂි බිත්තර රැස්කර දඩකයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>දුර්ලභ ගණයේ ජලාශ්‍රිත පක්ෂීන්ගේ කූඩු විනාශ කර එහි බිත්තර රැස් කිරීමේ චෝදනාවට වැරැදි කරුවන් වූ තිදෙනෙකුට එක් අයකුට රුපියල් 30000 බැගින් රුපියල් 90000 ක දඩයක් ත්‍රිකුණාමලය මහේස්ත්‍රාත් ටී. එල්. අබ්දුල් මනාප් මහතා නියම කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041713</link>
    <topic>සබරගමු පළාතේ පාසල්වලටපානීය ජල හා සනීපාරක්‍ෂක පහසුකම්</topic>
    <author/>
    <content>රුපියල් ලක්‍ෂ 600 ක වියදමින් සබරගමුව පළාතේ පාසල් සඳහා පානීය ජල සහ සනීපාරක්‍ෂක පහසුකම් සැලසීමට යයි.සබරගමුව පළාත් සභාව සහ ලෝක බැංකුව ඒකාබද්ධව මෙම වැඩපිළිවෙළ ආරම්භ කර තිබේ. මෙම වැඩපිළිවෙළ යටතේ ගලිගමුව සහ දැරණියගල යන අධ්‍යාපන කොට්ඨාස දෙකේ අනූවක් පමණ වන සියලුම පාසල් සඳහා පානීය ජලය සහ සනීපාරක්‍ෂක පහසුකම් සැලසීම සිදුකෙරේ.මේ අතර මාවනැල්ල අධ්‍යාපන කලාපයේ බැද්දේවෙල මහා විද්‍යාලයට ලබා දුන් ජල ව්‍යාපෘතිය පසුගියදා සබරගමුව මහ ඇමැති මහීපාල හේරත් මහතා අතින් සිසු අයිතියට පැවරිණි.ළමුන් පන්සිය හතළිස් තුන්දෙනෙකු ඉගෙනුම ලබන බැද්දේවෙල මහා විද්‍යාලයේ තදබදය අවසන් කිරීම සඳහා නව පන්ති කාමර ගොඩනැගිල්ලක් ඉදිකිරීමට කටයුතු ද එදින මහ ඇමැතිවරයාගේ ප්‍රධානත්වයෙන් ආරම්භ විය.එහි මුල් අදියර සඳහා පළාත් සභාව වෙන්කර ඇති මුදල රුපියල් ලක්‍ෂ එකසිය අටකි.මෙහිදී ප්‍රධාන අමාත්‍ය මහීපාල හේරත් මහතා සඳහන් කළේ සබරගමුව පළාතේ ග්‍රාමීය පාසල් පද්ධතිය සංවර්ධනය කිරීම හරහා සිසු දැරියන්ට තම පදිංචි ප්‍රදේශය තුළම උසස් අධ්‍යාපන කටයුතු ලබා ගත හැකි වටාපිටාවක් නිර්මාණය කරන බවය.නාගරික ජනපි‍්‍රය පාසල්වලට දරුවන් ඇතුළත් කිරීමෙන් පසු ග්‍රාමීය පෙදෙස්වල අඩු ආදායම්ලාභී පවුල්වල දෙමාපියන්ට තම දරුවන්ගේ අධ්‍යාපන කටයුතු සඳහා දැරිය යුතු අධික වියදම මෙම ග්‍රාමීය පාසල් පද්ධතිය වැඩිදියුණු කිරීම හරහා අවම වනු ඇතැයි ද හෙතෙම කීය.බැද්දේවෙල මහ විද්‍යාලයට ක්‍රීඩා පිටියක්, පුස්තකාල ගොඩනැගිල්ලක් සහ ගෘහ විද්‍යාගාරයක් ද මේ වසර තුළම ලබා දෙන බව කී මහ ඇමැතිවරයා, කෙසේ වෙතත් විදුහල්පතිවරයාට ගුරුවරුන්ට හෝ පළාත් සභාවට පමණක් දරුවන්ගේ අධ්‍යාපනය දියුණු කිරීමට නොහැකි වන අතර ඒ සඳහා දෙමාපියන්ගේ කැපවීම ද අවශ්‍ය බව සඳහන් කළේය.මෙදින කෙම්පිටිකන්ද පත්තම්පිටිය නව බස් සේවාවක් ද මහ ඇමැතිවරයාගේ සහභාගිත්වයෙන් ආරම්භ විය.මෙවර පාර්ලිමේන්තුවට තේරී පත්ව සිටින කනක හේරත් මහතා ඇතුළු ආරාධිතයින් රැසක් මෙම අවස්ථාවට එක්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041714</link>
    <topic>සුසිල් කිඳෙල්පිටිය ඇතුළු සැකකරුවන්ටඉදිරිපත් කළ චෝදනාව අනුව ඇප ලබාදිය නොහැකියි</topic>
    <author>රෝෂන් තුෂාර</author>
    <content>ගිනි අවි පෙන්වා කාන්තාවකට මරණීය තර්ජන එල්ල කැර පැහැරගෙන යාම සම්බන්ධයෙන් අත්අඩංගුවට ගෙන බන්ධනාගාර ගතකළ කොළඹ දිස්ත්‍රික් එ. ජා. ප. අපේක්‍ෂක සුසිල් කිදෙල්පිටිය ඇතුළු සැකකරුවන්ට ඉදිරිපත් වී ඇති චෝදනාව අනුව ඇප ලබාදිය නොහැකි බව කොළඹ වැඩබලන මහේස්ත්‍රාත් ලංකා ජයරත්න මෙනවිය ඊයේ (16) දන්වා සිටියාය.සුසිල් කිදෙල්පිටිය සමඟ අත්අඩංගුවට ගත් ගිනි අවිය ස්වයංක්‍රීය ද? නැද්ද යන්න පිළිබඳව මේ දක්වා පොලිසිය කරුණු ඉදිරිපත් කැර නොමැති බැවින් ගිනි අවි පනතේ ප්‍රතිපාදන අනුව සැකකරුවන් මුදාහරින ලෙස කළ ඇප ඉල්ලීම ප්‍රතික්‍ෂේප කළ මහේස්ත්‍රාත්වරිය සැකකරුවන් ලබන 22 දින දක්වා රිමාන්ඩ් භාරයේ තබන ලෙස නියෝග කළාය.පොලිසිය මූලික සාක්‍ෂි අවසන් කැර නොමැති වුවත් ගිනි අවිය ස්වයංක්‍රීය අවියක් නොවේය යන පදනමේ සිට ඇප ලබාදිය නොහැකි බව සඳහන් කළ මහේස්ත්‍රාත්වරිය ඉදිරිපත් වී ඇත්තේ බරපතළ චෝදනාවක් බව ද සඳහන් කළාය. අදාළ ගිනි අවිය රජයේ රස පරීක්‍ෂක වෙත යොමුකර ස්වයංක්‍රීය ද? නැද්ද යන්න පිළිබඳ වහාම මූලික සාක්‍ෂි වාර්තාවක් අධිකරණයට ඉදිරිපත් කරන ලෙස ද මහේස්ත්‍රාත්වරිය පොලිසියට නියෝග කළාය.සුසිල් කිදෙල්පිටිය ඇතුළු සැකකරුවන් සමග අත්අඩංගුවට පත් ඩබ්ලිව්. පී. එච්. පී. 8249 රථයේ ලියාපදිංචි අයිතිකරුවන් වූ “ඇක්වේරියම්” නම් සමාගමක නියෝජිතයෙක් අධිකරණයට ඉදිරිපත් වූවේය.මෙය බරපතළ චෝදනාවක් යටතේ ගොනුකර ඇති නඩුවක් බැවින් අදාළ වාහනය ලියාපදිංචි අයිතිකරුට මුදාහැරීම මූලික සාක්‍ෂි විභාගයෙන් අනතුරුව සලකා බැලිය යුතු බව සඳහන් කළ මහේස්ත්‍රාත් ලංකා ජයරත්න මෙනවිය, “වාහනය සැකකරුවන්ට නිකුත් කිරීම සම්බන්ධයෙන් ලියාපදිංචි අයිතිකරුට පොලිසියට ප්‍රකාශයක් කරන ලෙස ද නියෝග කළාය. නිරුපද්‍රිකා දසනායක නමැත්තිය පැහැරගෙන යමින් සිටියදී මෙම සැකකරුවන් අත්අඩංගුවට පත් වූ බව පොලිසිය අධිකරණයට සඳහන් කළේය.අංගොඩ පදිංචි එම්. ඩී. වීරක්කොඩි නමැති කාන්තාව පසුගිය 01 දින වැලිකඩ පොලිසියට කළ පැමිණිල්ලක් සම්බන්ධයෙන් විභාග කිරීමට ගිය අවස්ථාවේ සැකකාර සුසිල් කුමාර කිදෙල්පිටිය, රුවන් කුමාර හා නිශාන්ත අමරසිංහ ගිනි අවිය සමග අත්අඩංගුවට පත්ව ඇත.අත්අඩංගුවට පත් ගිනි අවිය රජයේ රසපරීක්‍ෂකවරයා වෙත යොමු කැර ඇති බවත් සැකකරුවන්ගේ ඇඟිලි සළකුණු ඇඟිලි සළකුණු කාර්යාංශයට යොමු කැර ඇති බව ද පොලිසිය පැවසීය.නාවික හමුදාවෙන් පැන ගිය සෙබළකු සැකකරුවන් අතර වන බව ද පොලිසිය සඳහන් කළේය.සැකකරුවන් වෙනුවෙන් නීතිඥ නිෂධ ගමගේ, අතුල රණගල හා සුජීව සේනසිංහ මහත්වරු කරුණු ඉදිරිපත් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041715</link>
    <topic>මරදාන - කොටුවදුම්රිය පීලි පැනීමක්</topic>
    <author/>
    <content>මරදාන සහ කොළඹ කොටුව අතර ඊයේ (16) උදේ වරුවේ දුම්රිය පීලි පැනීමක් සිදුවීමෙන් දුම්රිය ගමනාගමනය සම්පූර්ණයෙන්ම නැවතී තිබිණි.සවස්කාලයේදී දුම්රිය මාර්ගය යථා තත්ත්වයට පත්කිරීමට දුම්රිය දෙපාර්තමේන්තුව පියවරගෙන තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041716</link>
    <topic>බස් කරදරයක් නම් මේ අංකයට කතා කරන්න</topic>
    <author>අනුර ප්‍රේමලාල්</author>
    <content>අවුරුදු නිවාඩුව අවසන් කර රාජකාරි කටයුතු සඳහා පැමිණෙන මඟී ජනතාවට පෞද්ගලික බස්රථවල දී යම් අපහසුතාවක් සිදුවුවහොත් දුරකථන අංක 2333222 ට හෝ 2595555 ට කතා කරන ලෙස මාර්ගස්ථ ප්‍රවාහන අධිකාරිය දැනුම් දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041717</link>
    <topic>පුලිකණ්ඩිකුලම දාගැබට හානි කරලා</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය ගෝමරන්කඩවල පොලිස් වසමට අයත් පුලිකණ්ඩි කුලම පුරා විද්‍යා රක්ෂිතයේ පිහිටි ඉපැරැණි දාගැබ වටා සංරක්ෂණය කර තිබූ බැම්මට කිසියම් පිරිසක් හානිකර ඇතැයි පුරා විද්‍යා දෙපාර්තමේන්තුව කියයි.දා ගැබට පිටු පසින් ඇති ආසන පිහිටුවා තිබු සිරිපතුල් ද ගලවා විනාශ කර ඇතැයි පුරා විද්‍යා නිලධාරි එල්. ඩී. රංජිත් සැම්සන් මහතා පැවැසීය. මෙය නිදන්හොරු සිදු කරන්නට ඇතැයි ද කීය.සංරක්ෂණය කර තිබූ බැම්මට සිදු වී ඇති හානිය තක්සේරු කර නැති අතර මේ සම්බන්ධයෙන් ගෝමරන්කඩවල පොලිසියට පැමිණිලි කර තිබේ. මේ සම්බන්ධයෙන් ගෝමරන්කඩවල පොලිසිය හා පුරා විද්‍යා පොලිස් ඒකකය පරීක්ෂණ ආරම්භ කර තිබේ. හානි වී ඇති බැම්ම කඩිනමින් සංරක්ෂණය කිරීමට පියවර ගන්නා බව පුරා විද්‍යා දෙපාර්තමේන්තුව පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041718</link>
    <topic>නාවලපිටිය ඡන්ද වැඩටකොළඹින් පොලිස් නිලධාරීන්</topic>
    <author>විජයානි එදිරිසිංහ</author>
    <content>ලබන 20 වැනිදා පැවැත්වීමට නියමිත නාවලපිටිය ප්‍රදේශයේ මහ මැතිවරණ කටයුතුවලට ගම්පොළ පොලිස් බල ප්‍රදේශය යටතේ සේවය කරන කිසිම පොලිස් නිලධාරියකු සහභාගි කර නොගැනීමට තීරණය කර තිබේ.එම ප්‍රදේශයේ ආරක්‍ෂක කටයුතු මෙහෙයවන කොළඹ අපරාධ කොට්ඨාසයේ නියෝජ්‍ය පොලිස්පති අනුර සේනානායක මහතා ප්‍රකාශ කළේ මේ වන විට නාවලපිටිය ප්‍රදේශයේ ආරක්‍ෂාව සම්පූර්ණයෙන් ම තහවුරු කර ඇති බවයි.ගම්පොළ ප්‍රදේශයෙන් පිටත පොලිසිවලින් සහ කොළඹින් පමණක් ආරක්‍ෂක කටයුතු සඳහා නාවලපිටියට පොලිස් නිලධාරීන් ගෙන්වා ඇති බව ද නියෝජ්‍ය පොලිස්පතිවරයා කීය.යුද හමුදාව සහ විශේෂ කාර්ය බළකාය ද ආරක්‍ෂක කටයුතුවලට සම්බන්ධ වී සිටිති. ගම්පල ප්‍රදේශය භාරව සිටි පොලිස් අධිකාරි රොෂාන් ප්‍රනාන්දු මහතා ප්‍රදේශයෙන් මාරු කර යවා ඇත.ඒ මහතා වෙනුවට පොලිස් අධිකාරි රවීන්ද්‍ර කරවිට මහතා තාවකාලිකව පත් කර තිබේ. නියෝජ්‍ය පොලිස්පති අනුර සේනානායක මහතා යටතේ කරවිට මහතා නාවලපිටියේ ආරක්‍ෂක කටයුතුවලට සම්බන්ධ වී සිටියි.මහනුවර ප්‍රදේශයේ ඡන්ද අපේක්‍ෂකයන් විශාල පිරිසක් නාවලපිටිය ප්‍රදේශයට මේ වන විට පැමිණෙමින් සිටිති. ඒ සෑම කෙනකු අතරම සාමය ආරක්‍ෂා වන පරිදි ආරක්‍ෂක කටයුතු ඉතා හොඳින් සිදුකෙරෙන බව ද අනුර සේනානායක මහතා පැවසීය.තවද ප්‍රදේශය පුරා ඇළවූ බැනර්, කටවුට්, පෝස්ටර් සියල්ලම ඉවත් කර ඇති බව ද පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041719</link>
    <topic>වැසිකිළි වළකින් කාන්තා මළ සිරුරක්</topic>
    <author>ගිනිගත්හේන විශේෂ – ජී. ඒ. ගුණසේන</author>
    <content>මාස එකහමාරකට පමණ පෙර ගිනිගත්හේන කොටාපොළ ගම්මානයේ නිවෙසක් අසල වැසිකිළි වළක යටකර තිබූ මහළු කාන්තාවකගේ මළසිරුරක් ගිනිගත්හේන පොලිසිය විසින් පසුගියදා සොයාගන්නා ලදී.තිදරු මවක් වූ නානායක්කාරවසම් ගොඩකන්දේගෙදර ගුණවතී (64) නමැති එම කාන්තාවගේ නරක් වූ මළසිරුර ගොඩගත්තේ හැටන් දිසා විනිසුරු සඳුන් විතාන මහතා ඉදිරියේය.ඒ සම්බන්ධයෙන් හැටන් දිසා විනිසුරු සඳුන් විතාන මහතා විසින් පවත්වන ලද මහේස්ත්‍රාත් මරණ පරීක්‍ෂණයේදී හෙළිවූ අන්දමට මෙයට වසර 30 කට පමණ ඉහත දී තම සැමියාගෙන් වෙන්වූ එම කාන්තාව තලවාකැලේ ප්‍රදේශයේ පදිංචි තම දියණියකගේ නිවසේ පදිංචිව සිටියාය. ඇයගේ එකම පුතා රංජුරාව ගම්මානයේ පදිංචිව සිටින අතර බාල දියණිය රෝගාතුර වීමෙන් මෙයට කාලයකට ඉහතදී මිය ගියාය.ගිනිගත්හේනේ කොටාපොළ ගම්මානයේ පදිංචි ඇගේ සැමියා වෙනත් විවාහයක් කරගෙන ඇත. එයින් ඔහුට තවත් දරුවන් දෙදෙනකු සිටින අතර ඔවුන් ද විවාහකය.තිස් වසරකට (30) පමණ දිගු කාලයකට ඉහත දී එම කාන්තාව තම සැමියාගෙන් වෙන්වුවත් එය නීත්‍යානුකූල වෙන්වීමක් වූයේ නැත. ඒ නිසා 2010 – 2 – 20 දින එම කාන්තාව ගිනිගත්හේනේ තම සැමියාගේ නිවෙසට පැමිණියේ දික්කසාදය ගැන කතා කිරීමටය.එහිදී එම දික්කසාද වීම සම්බන්ධයෙන් ඇතිවූ බහින්බස්වීමක් දුරදිග යාමෙන් කෝපයට පත්වූ එම සැමියා තම නිවෙසට පැමිණ සිටි පළමුවැනි බිරිඳට පහර දී මරා ඇගේ සිරුර නිවස අසල වැසිකිළි වළක යටකර දමා ඇතැයි කියති. එම අභිරහස් මරණය පිළිබඳ නොදත් එම කාන්තාවගේ දරුවන් දෙදෙනා තම මවගේ අතුරුදන් වීම ගැන ගිනිගත්හේන පොලිසියට ද පැමිණිලි කර තිබිණි.එම සිද්ධිය වී මාස එකහමාරකට පමණ පසුව 2010 – 4 – 10 දින සැකකරු ගිනිගත්හේන පොලිසියට බාර වී තමා කළ අපරාධය පිළිබඳව පාපොච්චාරණයක් කිරීමෙන් අනතුරුව ඔහුගේ නිවස අසල වැසිකිළි වළක යටකර \බූ එම කාන්තාවගේ නරක් වූ සිරුර ගොඩගැනීමට හැකි විය.පශ්චාත් මරණ පරීක්‍ෂණය පැවැත්වූ නාවලපිටිය මහ රෝහලේ අධිකරණ වෛද්‍ය නිලධාරි වෛද්‍ය ඒ. දයාපාල මහතා ගෙලට වැදුණු තද පහරකින් උගුර දණ්ඩ කැඩී යාමෙන් එම කාන්තාවගේ මරණය සිදු වී ඇති බව නිගමනය කළේය. එය මිනී මැරීමක් බවට තීරණය කළ හැටන් දිසා විනිසුරු සඳුන් විතාන මහතා අත්අඩංගුවේ පසුවන 74 හැවිරිදි සැකකරු තවදුරටත් රක්ෂිත බන්ධනාගාර ගතකරන ලෙස නියම කෙළේය.හැටන් සහකාර පොලිස් අධිකාරි ලයනල් ගුණතිලක මහතාගේ උපදෙස් මත ගිනිගත්හේන පොලිස් ස්ථානාධිපති පොලිස් පරීක්‍ෂක සිරිල් මහලේකම්, උප පොලිස් පරීක්‍ෂක ජයතුංග, උප පොලිස් පරීක්‍ෂක සුබසිංහ, සැරයන් ජයවර්ධන, කොස්තාපල්වරුන් වන කැළුම්, ගයන්ත, හරේන් හා ලක්මාල් යන නිලධාරීහු ඒ සම්බන්ධයෙන් පරීක්‍ෂණ පැවැත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=n10041720</link>
    <topic>අනුරපුරේ වැව් 50ක් පිළිසකර කෙරේ</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>වසර 30කට ආසන්න කාලයක් මුළුල්ලේ අමානුෂික කොටි ත්‍රස්තවාදයට නතුව තිබූ අනුරාධපුර දිස්ත්‍රික්කයේ ප්‍රදේශ ගණනාවක වල් බිහි වී ඇති ග්‍රාමීය වාරි පද්ධතිය කඩිනමින් ප්‍රතිසංස්කරණය කිරීමේ වැඩපිළිවෙළක් දැන් ක්‍රියාත්මකයි.ඒ අනුව කැබිතිගොල්ලෑව, පදවිය, මැදවච්චිය සහ හොරොව්පතාන ප්‍රාදේශීය ලේකම් බල ප්‍රදේශ තුළ ඇති වැව් 50ක් පුනරුත්ථාපනය කිරීම සඳහා උතුරු මැද පළාත් වාරි මාර්ග දෙපාර්තමේන්තුව යුහුසුළුව කටයුතු යොදා ගෙන යයි.ම් පිළිබඳව දිනමිණට අදහස් පළකළ පළාත් වාරිමාර්ග අධ්‍යක්ෂ ගාමිණී සරත් ලියනගේ මහතා දැනටමත් මහපට්ටිගල, රුවන් වැව, මීගස්වැව, ගලපිටගල, කිවුල් වැව, සහ කමිබිලියාව වැව් පුනරුත්ථාපනය කිරීමේ වැඩ ආරම්භ කර ඇතැයි පැවැසීය.මෙම ව්‍යාපෘතිය සඳහා උතුරු මැද ප්‍රධාන අමාත්‍යාංශය මගින් රුපියල් මිලියන 100ක ප්‍රතිපාදන වෙන්කරදී ඇතැයි ද පළාත් වාරි මාර්ග අධ්‍යක්ෂවරයා සඳහන් කෙළේ ය. මෙම වැව් යටතේ දැනට පුරන්ව ගොස් ඇති සහ අලුත් ඉඩම් අක්කර 2000ක ප්‍රමාණයක් ලබන මාස් කන්නය වන විට වගා කිරීමට හැකි වෙතැයි ද ඔහු අවධාරණය කෙළේ ය. මෙම ව්‍යාපෘතියට අමතරව අබලන් කුඩා පරිමාණයේ ග්‍රාමීය වැව් 48ක් පුනරුත්ථාපනය සඳහා රුපියල් මිලියන 480ක් වෙන්කරදී ඇත.මෙම වැව්වලින් වැඩි ප්‍රමාණයක් මුලතිව්, වවුනියා සහ මන්නාරම දිස්ත්‍රික් මායිම් ආසන්නයේ පිහිටා තිබේ.මේ අතර කෘෂිකර්ම සංවර්ධනය සඳහා වන ජාත්‍යන්තර අරමුදල මගින් මෙහෙයවනු ලබන වියළි කලාපීය ජීවනෝපාය සඳහා හවුල්වී මේ වැඩ සටහන යටතේ අනුරාධපුර දිස්ත්‍රික්කයේ දුර බැහැර ප්‍රදේශවල අබලන්ව ගොස් ඇති ඉතා කුඩා ග්‍රාමීය වැව් අමුණු 300ක් පුනරුත්ථාපනය කිරීමේ වගකීමද උතුරු මැද පළාත් වාරිමාර්ග දෙපාර්තමේන්තුවට පැවැරී ඇති අතර ඉදිරි දෙවසරේදී මෙම ව්‍යාපෘතිය අවසන් කිරීමට සැලසුම්කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=r1004171</link>
    <topic>මාවරල වෑන්රථයක් ප්‍රපාතයකට පෙරළී 4කට තුවාල</topic>
    <author>කැලුම් බෝධිමාන තිහගොඩ විශේෂ</author>
    <content>මාවරල ගොබිල ප්‍රදේශයේ ධාවනය වෙමින් තිබූ වෑන් රථයක් පෙරේදා (15) සවස ප්‍රපාතයකට පෙරලීම නිසා එහි ගමන් කළ පුද්ගලයන් සිව් දෙනකු තුවාල ලබා මාවරල රෝහලට ඇතුළත් කොට ඇත.මෙසේ අනතුරට ලක්ව ඇත්තේ අවුරුදු ගමනක් ගොස් ආපසු සිය නිවෙස් බලා ගමන් කරමින් සිටි පිරිසකි. රථය පාලනය කර ගත නොහැකිව ප්‍රපාතයට පෙරළී ඇතැයි පොලිසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=r1004172</link>
    <topic>ආරවුලක් දුර දිග ගොස් අයෙක් මරුට</topic>
    <author>ගාල්ල දිසා සමූහ</author>
    <content>අලුත් අවුරුදු සාදයකදී එකට මත්පැන් පානය කළ පිරිසක් අතර පෙරේදා (15) සවස ඇතිවූ ගැටුමකින් එක් අයකු මරුමුවට පත්වී තවත් පස් දෙනකු තුවාල ලබා කරාපිටිය රෝහලට ඇතුළත් කොට ඇත.මෙසේ ඝාතනය කැර ඇත්තේ මාගල්ල සර්කියුලර් පාරේ පදිංචිව සිටි ඇපලන් තුඩුවගේ ජයරත්න (50) නමැති අයෙකි.මිය ගිය අය තවත් පිරිසක් සමග දඩල්ල සුනාමි සංකීර්ණයේ පිහිටි නිවෙසකට ගොස් ඇති අතර එහිදී විනෝද වෙමින් සිටියදී තවත් පිරිසක් පැමිණ නිවසට පහරදී පැමිණ සිටි පිරිසටද පිහියෙන් ඇන මෙම ඝාතනය සිදු කොට ඇත.සිද්ධියෙන් නිවසටද බරපතළ හානි සිදුවී ඇති අතර ගාල්ල මූලස්ථාන පොලිස් ස්ථානාධිපති සතිස් ගමගේ මහතා ඇතුළු පිරිස පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=r1004173</link>
    <topic>යකඩ උලකින් පහරදී පුද්ගලයෙක් මරා දමලා</topic>
    <author>වයඹ පළාත් සංචාරක සේන එදිරිසිංහ සහ විජයරත්න වන්නියකුඹුර</author>
    <content>පොතුහැර යටියන ප්‍රදේශයේදී පෙරේදා (15) සවස 6.00 ට පමණ පුද්ගලයකුට යකඩ උලකින් පහරදී මරා දමා ඇතැයි පොලීසිය කියයි.මෙසේ පහර කෑමට ලක්ව මිය ගොස් ඇත්තේ යටිහේන පදිංචි එදිරිසිංහ මුදියන්සේලාගේ ධර්ම කීර්ති බණ්ඩා (අවු. 35) යන විවාහකයෙකි. සැකකරු පොතුහැර පොලීසිය මගින් අත් අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=r1004174</link>
    <topic>ගිරිතලේ ඔයේ ඇතිබිඳී ගිය අමුණුසකසා දෙන්න</topic>
    <author>ගිරිතලේ සමූහ එම්. ඒ. රසීඩ්</author>
    <content>හිඟුරක්ගොඩ ප්‍රාදේශීය ලේකම් කොට්ඨාසයේ පලුගොල්ලාවෙල සහ අක්කර 60 කොටස වෙල් යායවලට ජලය සැපයීම සඳහා ගිරිතලේ ඔය හරහා සකස්කර ඇති අමුණු දෙක වර්ෂාවට කැඩී බිඳී යාම හේතුවෙන් කුඹුරු අක්කර 300ක අධික ප්‍රමාණයක් වගා කිරීමට අපහසු බව ගොවීහු පවසති.කෘෂිකර්ම අංශවල අදාළ නිලධාරින්ගේ අවධානය යොමුකර මෙම අමුණු දෙක නිසි ලෙස ප්‍රතිසංස්කරණය කර දීමට කටයුතු යොදා දෙන ලෙස ගොවි සංවිධාන ඉල්ලීමක් කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=r1004175</link>
    <topic>“ජුවෙල් ඔෆ් මස්කට්”නෞකාව හෙට ගාලු වරායට</topic>
    <author>කහව විශේෂ – ඩී. සී. ද සිල්වා</author>
    <content>ඕමානයට අයත් “ජුවෙල් ඔෆ් මස්කට්” නැමැති ඓතිහාසික හා සංස්කෘතික වටිනාකමකින් යුත් නෞකාව හෙට (18) ගාලු වරායට සේන්දු වීමට නියමිතව ඇත.මෙම නෞකාව 1998 වසරේදී ගොඩගනු ලැබුවේ ඉන්දුනීසියාවට ඔබ්බෙන් මුහුදු තීරයේදී මුහුදුබත් වී තිබියදීය.ඊට දායක වූයේ ඕමානය හා සිංගප්පූරුව යන රටවල් ය.මෙම හවුල් ව්‍යාපෘතිය සංස්කෘතික, ඓතිහාසික හා සමාජ මෙහෙවරක් සේ සැලකේ.අප්‍රෙල් 19 වැනිදා මෙම නෞකාවේ කාර්ය මණ්ඩලය හා ඒ සමඟම පැමිණෙන ඕමාන මාධ්‍යවේදීන් ද ගාලු වරායේදී උත්සවාකාරයෙන් පිළිගැනීමට කටයුතු යොදා ඇත.දකුණු පළාත් ආණ්ඩුකාර කුමාරි බාලසූරිය, ඕමාන තානාපති, විදේශ අමාත්‍යාංශ නිලධාරීන්, නාවික හා සෙසු නිලධාරීන් මෙම පිළිගැනීමට සහභාගි වීමට නියමිතය. අනතුරුව අන්දමන් මුහුද හරහා යාත්‍රා කොට මලක්කා සමුද්‍ර සන්ධිය ඔස්සේ එම නැව ජිහැංග් හා සිංගප්පූරුවට යාත්‍රා කෙරේ.මේ මගින් ඕමාන සංචාරක වෙළෙඳපොළට අවතීර්ණ වීම ශශ්‍රී ලංකාවේ බලාපොරොත්තුව වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=r1004176</link>
    <topic>හමුදා සෙබළු දෙදෙනෙක්රිය අනතුරකින් මරුට</topic>
    <author>එච්. බී. රාජපක්ෂ සහකිත්සිරි වනසිංහ</author>
    <content>අධික වේගයෙන් ධාවනය වූ යතුරු පැදියක් හොරොව්පොතාන දියතිත්තවැව මාර්ගයේ හඹගමදී පෙරේදා (15) රාත්‍රී 8 ට පමණ ගසක හැපීමෙන් එහි ගමන් කළ පුද්ගලයන් දෙදෙනකු මරුමුවට පත්වී ඇත.මෙසේ මියගොස් ඇත්තේ ශ්‍රී ලංකා නාවික හමුදාවේ සේවයේ නියුතු රණසිංහගේ ජයලත් රණසිංහ (20) සහ ශ්‍රී ලංකා ගුවන් හමුදා සේවයේ නියුතු අමරසේනගේ මදුත සංජීව අමරසිංහ (22) හැවිරිදි සහ අඹගස් වැව ගමෙහි පදිංචි ඥාති සොහොයුරන් දෙදෙනෙකි.පරංගියාවාඩිය ප්‍රදේශයේ පැවැති සංගීත ප්‍රසංගයක් නැරඹීමට යමින් සිටියදී මෙම අනතුර සිදුව ඇත.සිද්ධිය පිළිබඳව වැඩිදුර පරීක්ෂණ කටයුතු හොරොව්පොතාන පොලිස් ස්ථානාධිපති ප්‍රධාන පොලිස් පරීක්ෂක ඊ. එම්. එස්. මහනාම මහතා ඇතුළු පොලිස් නිලධාරීන් පිරිසක් විසින් සිදුකරනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=r1004177</link>
    <topic>කුරුණෑගලට යළි ඩෙංගු... 25ක් රෝහලේ</topic>
    <author>කුරුණෑගල අතිරේක දිස්ත්‍රික් විශේෂ</author>
    <content>කුරුණෑගල නගර සභා බල ප්‍රදේශය තුළ යළි ඩෙංගු උණ රෝගය පැතිරෙමින් පවතී. මෙම රෝගය වැළඳුන රෝගීන් 25 ට ආසන්න පිරිසක් කුරුණෑගල ශික්‍ෂණ රෝහලේ ප්‍රතිකාර ලබමින් සිටින බව වාර්තා වේ. නියගය අවසන් වී වැසි ලැබීමත් සමග නගර සභා සීමාව තුළ ඩෙංගු මදුරුවන් හිස එසවීමට පටන් ගෙන ඇතැයි වාර්තාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=s1004171</link>
    <topic>වසර 5කදී විස්සයි 20ට රටවල් 20ක්</topic>
    <author>පි‍්‍රන්ස් ගුණසේකර</author>
    <content>වසර 5 කදී විස්සයි – 20 අන්තර්ජාතික ක්‍රිකට් බිමට රටවල් විස්සක් එක්ව ඇත. වසර 133 ක ටෙස්ට් ක්‍රිකට් ඉතිහාසයේදී මෙතෙක් රටවල් 10 ක් පමණක් අන්තර්ජාතික තරග බිමට පිවිස ඇති අතර විස්සයි – 20 ක්‍රිකට් ක්‍රීඩාව ටෙස්ට් හා එක්දින තරගවලට ප්‍රබල තර්ජනයක් ද වෙමින් පවතී.ක්‍රිකට් නීතිය එකක් වුවද නිවැරදි තාක්ෂණයෙන් හා ආදර්ශමත් ක්‍රීඩා විලාශයෙන් බැහැරව මුදල් මුල් කර ගත් ක්‍රීඩාවක් ලෙස විස්සයි – 20 ක්‍රිකට් බොහෝ දෙනා හඳුන්වති. එහෙයින් ක්‍රිකට් ක්‍රීඩාවේ ගුණාත්මක භාවයට ප්‍රබල තර්ජනයක් එල්ල වෙමින් පවතින්නේ යැයි ද චෝදනාවකි.විස්සයි – 20 තරග රටාව අනුව කෙසේ හෝ ලකුණු අතරට යා යුතු බැවින් අලංකාර පහරවල් ගැන තැකීමක් ක්‍රීඩකයාට අවශ්‍ය නොවන බවට විචාරක මතය වී තිබේ.ලොව පුරා ක්‍රිකට් ප්‍රවීණයන් සඳහන් කරනුයේ විස්සයි – 20 ක්‍රිකට් ක්‍රීඩාව හේතුවෙන් ටෙස්ට් හා එක්දින තරග මළගමක් බවට පත්වන බවය. එහෙත් විස්සයි – 20 ක්‍රීඩාව ලොව පුරා ක්‍රිකට් ප්‍රචලිත කිරීමේ හොඳම මඟක් බවටද තවත් මතයකි.මෙතෙක් ටෙස්ට් තත්ත්වය ලැබී ඇති රටවල් දහයට අමතරව කෙන්යාව, ස්කොට්ලන්තය, නෙදර්ලන්තය, අයර්ලන්තය, කැනඩාව, බර්මියුඩාව, උගන්ඩාව, ඇෆ්ගනිස්තානය, එක්සත් අරාබි එමීර් රාජ්‍යය හා අමෙරිකාව විස්සයි – 20 අන්තර්ජාතික ක්‍රිකට් බිමට පිවිස සිටිති.එයින් ඇෆ්ගනිස්තානය හා අයර්ලන්තය මේ මස අගදී ඇරැඹෙන විස්සයි – 20 ලෝක කුසලාන තරගාවලියට සහභාගි වෙති.විස්සයි – 20 ක්‍රිකට්වලට අනුග්‍රාහකයන්ගේ ඇති බලවත් කැමැත්ත නිසා වසර 2 කට වරක් පැවැත්වීමට නියමිත වූ එම ලෝක ක්‍රිකට් තරගාවලිය ද වසරින් වසර පැවැත්වීමට ජාත්‍යන්තර ක්‍රිකට් කවුන්සිලය තීරණය කළේය. මෙමඟින් ක්‍රීඩකයන්ට ද රටවල් දොළහට ද විශාල මුදලක් පිරිනැමේ.මේ දිනවල ක්‍රියාත්මක ඉන්දීය පි‍්‍රමියර් ලීග් ක්‍රිකට් තරගාවලියෙන් ද ලොව පුරා ක්‍රිකට් ක්‍රීඩකයන්ට ඩොලර් මිලියන ගණනින් මුදල් පිරිනැමේ.විස්සයි – 20 ක්‍රිකට්වලට කෙටි කලක් තුළදී ලැබී ඇති සුවිශාල ඉල්ලුම හේතුවෙන් ටෙස්ට්, එක්දින හා විස්සයි – 20 ක්‍රිකට් තරග කාලසටහන් සකස් කිරීම ගැටලුවක් වී ඇතැයි අයි. සී. සී. ප්‍රධාන විධායක හරූන් ලෝගාට් මහතා සඳහන් කර තිබුණි.විස්ඩන් ක්‍රිකට් සඟරාවේ අලුත්ම කලාපයට ප්‍රකාශයක් කළ සුප්‍රකට මෙරලිබෝන් ක්‍රිකට් සමාජයේ සභාපති කීත් බ්‍රැඩ්ෂෝ සඳහන් කර ඇත්තේ එක්දින හා ටෙස්ට් ක්‍රිකට් ක්‍රීඩාව විස්සයි – 20 ක්‍රිකට් මගින් මරා දමන බවයි. තරුණ ජවසම්පන්න විශිෂ්ට ක්‍රීඩකයන් විස්සයි – 20 තරග සමග ලොව වටා ගොස් මුදල් සෙවීමේ නිරතවන නිසා ටෙස්ට් හා එක්දින ක්‍රීඩාවෙන් ඈත්වන බව ඔහු පෙන්වා දී තිබුණි. “ටෙස්ට් ගහපු අයට විස්සයි – 20 පහසු වුණාට විස්සයි – 20 ගහන අයට ටෙස්ට් ගහන එක ලෙහෙසි නෑ” බ්‍රැඩ්ෂෝ විස්ඩන් සඟරාවට පැවැසීය.මේ අතර ඊයේ පළවූ අලුත්ම ප්‍රවෘත්තියකින් කියැවුණේ ක්‍රිකට් ක්‍රීඩාවෙන් සමුගත් සුපිරි ක්‍රීඩක බ්‍රයන් ලාරා විස්සයි – 20 ක්‍රිකට්වලට පොළඹවා ගැනීමට එංගලන්තයේ සරේ ප්‍රාන්තය උත්සාහ කරමින් සිටින බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=s1004175</link>
    <topic>චීන කෙටි දුර සූරියටසදහටම තහනමක්</topic>
    <author/>
    <content>තහනම් ශරීර උත්තේජන භාවිතා කළ බවට ඔප්පු වූ චීනයේ ඉහළම, කෙටි දුර ධාවන සූරියක වන වැන්ග් ජින්ග් හට ජාතික කණ්ඩායම වෙනුවෙන් ක්‍රීඩා කිරීමේ ජීවිතාන්තය දක්වා තහනමක් පනවා තිබේ.තහනම් ශරීර උත්තේජක පරීක්ෂණයෙන් අසමත් වූ ඇයගෙන් කාන්තා මීටර 100 සූරතා කිරුල ඉවත් කර තිබේ.22 හැවිරිදි ජින්ග්ට සිවු වසරක තරග තහනමක්ද ජාතික කණ්ඩායමෙන් ජීවිතාන්තය දක්වා තරග තහනමක්ද පැනවූ බව චීන මලල ක්‍රීඩා සංගමය නිවේදනයක් මගින් කියා සිටියේ ය.2008 බීජිං ඔලිම්පික් උළෙලේදී මීටර 100 කාන්තා ඉසව්වේ 5 වැනි ස්ථානයට පත්වූ වැන්ග් ජින්ග් පසුගිය ඔක්තෝබරයේ චීන ජාතික ක්‍රීඩා උළෙලේ මීටර 100 ඉසව්ව ජය ගත්තේ තහනම් ශරීර උත්තේජක භාවිතා කිරීමෙන් පසුව බවට තහවුරු වී ඇතැයි එම නිවේදනයේ දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=s1004172</link>
    <topic>සමස්ත ලංකා පාසල් පිහිනුම් සූරතාදංකොටුවට හා මොරටුවට</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>දංකොටුව බාලිකා විදුහල් පිහිනුම් සංගමය දෙවැනි වරටත් සංවිධානය කරන ලද සමස්ත ලංකා පිහිනුම් සූරතා තරගාවලිය වෙන්නප්පුව නයිනාමඩම දමිල් පිහිනුම් තටාංගයේදී පැවැති අතර එහිදී පාසල් බාලිකා සූරතාව දංකොටුව බාලිකා විදුහල හිමිකර ගත් අතර පිරිමි සූරතාව මොරටුව සාන්ත සෙබස්තියන් විදුහල හිමිකර ගන්නා ලදී.පාසල් කාන්තා අනුසූරතාව මීගමුව ආවේ මරියා විදුහල් පිලත්, පිරිමි අනුසූරතාව කුරුණෑගල මලියදේව පිරිමි විදුහලත් හිමිකර ගන්නා ලදී. ක්‍රීඩා සමාජ සූරතාව ගම්පහ දිස්ත්‍රික් පිහිනුම් සංගමයට හිමිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=s1004173</link>
    <topic>මාතලේ සංඝමිත්තා ක්‍රීඩා සුරතාව කුමුදු පිලට</topic>
    <author>චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>මාතලේ ශ්‍රී සංඝමිත්තා බාලිකා ජාතික පාසලේ 2010 වාර්ෂික නිවාසාන්තර ක්‍රීඩා තරගාවලියේදී මෙවර සමස්ත ක්‍රීඩා සූරතාවය ලකුණ 417 ක් ලැබූ කුමුදු නිවාසයට හිමි විය. අනු සූරතාවය ලකුණු 414 ලැබූ අරලිය නිවාසයටද තෙවන ස්ථානය ලකුණු 392 ලැබූ සමන් නිවාසයටද හිමි වූහ.මෙහිදී සම්මාන ලැබූ දක්ෂතම ක්‍රීඩිකාවන් මෙසේයි.වයස අවුරුදු 11 න් පහළ - රත්සරණි වනසිංහ (සමන්) 13 න් පහළ - බුද්ධිනි රුවන්තිකා (මානෙල්) 15 න් පහළ මේඛලා විජේරත්න (කුමුදු) 17 න් පහළ මධුභාෂණී මාරපන (මානෙල්) සහ බී. ඒ. සි. සඳසීලි (අරලිය) 19 න් පහළ ලිලානි කලුධීර (සමන්) 21 න් පහළ ඉෂානි ගුණතිලක (මානෙල්) සහ රුවනි වාද්දුවගේ (සමන්) තරගාවලියේ දක්ෂතම ජවන ක්‍රීඩිකාව මේධානි වික්‍රමනායක (අරලිය) දක්ෂතම පිටියේ ක්‍රීඩිකාව නවෝදා කැකුලන්දර (කුමුදු) අතිශූර ක්‍රීඩිකාව මේධානි වික්‍රමනායක (අරලිය)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=s1004174</link>
    <topic>නෙළුව එල්ලේ සූරතාව ‘රෙඩ් ස්ටාර්’ දිනයි</topic>
    <author>අකුරැස්සේ සමූහ තේජා විද්‍යාරූප</author>
    <content>නෙළුව ප්‍රාදේශීය ලේකම් කොට්ඨාසයේ 2010 අන්තර් ක්‍රීඩා සමාජ තරගාවලියේ කණ්ඩායම් තරග නෙළුව මහජන ක්‍රීඩා පිටියේදීත් නෙළුව ජාතික පාසල් ක්‍රීඩා පිටියේදීත් පසුගියදා පැවැත්විණි. නෙළුව ක්‍රීඩා නිලධාරි බෝධි සඳරුවන් දහනායක මහතාගේ සංවිධානයෙන් පැවැති තරගාවලියේ ප්‍රතිඵල මෙසේය.එල්ලේ (පිරිමි) - සූරතාව - නෙළුව රෙඩ් ස්ටාර් ක්‍රීඩා සමාජය. අනු සූරතාව - නෙළුව ජාතික පාසල් ක්‍රීඩා සමාජය. එල්ලේ (කාන්තා) - සූරතාව - නෙළුව ජාතික පාසල් ක්‍රී. ස. අනු සූරතාව - බටුවන්ගල නවෝද්‍යා ක්‍රී. ස. ක්‍රිකට් (පිරිමි) - සූරතාව - මාවිට විජය ක්‍රී. ස. අනු සූරතාව - නෙළුව ජාතික පාසල් ක්‍රී. ස. ක්‍රිකට් (කාන්තා) සූරතාව - නෙළුව ජාතික පාසල් ක්‍රී. ස. අනුු සූරතාව - බටුවන්ගල නවෝද්‍යා ක්‍රී. ස. නෙට්බෝල් - සූරතාව - නෙළුව ජාතික පාසල් ක්‍රී. ස. අනු සූරතාව - බටුවන්ගල නවෝද්‍යා ක්‍රී. ස.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=f1004171</link>
    <topic>තුනෙන් දෙකේ බලය අවශ්‍ය වෙලාවට අරන් පෙන්වන්නම්</topic>
    <author>සාකච්ඡා කෙළේ ඩබ්ලිව්. කේ. ප්‍රසාද් මංජු</author>
    <content>ලැබූ මැතිවරණ ජයග්‍රහණය හා ඉදිරි දේශපාලන කටයුතු ගැන එක්සත් ජනතා නිදහස් සන්ධානයේ මහලේකම්, හිටපු අධ්‍යාපන අමාත්‍ය සුසිල් ප්‍රේමජයන්ත මහතා සමග කරන ලද සාකච්ඡාවකි මේ.* මහ මැතිවරණයෙන් 2/3 ක බහුතර බලයක් ලබාගන්නා බව එක්සත් ජනතා නිදහස් සන්ධානය ප්‍රකාශ කළා. මේ වන විට ප්‍රකාශ වී තිබෙන ප්‍රතිඵල අනුව ඉදිරියේදී එම ඉලක්කය සපුරා ගැනීමට හැකිවෙයිද?මේ වන විට ප්‍රකාශිත ප්‍රතිඵල ඒ වගේම ප්‍රකාශ වීමට නියමිත නාවලපිටිය, ත්‍රිකුණාමලය ප්‍රදේශවල ඡන්දයත්, ජාතික ලැයිස්තුවට හිමි මන්ත්‍රී ධූරත් යන සියල්ල සලකා බැලූ විට සන්ධානයට ලැබෙන මුළු මන්ත්‍රී ධූර සංඛ්‍යාව 143 ක් වනවා. සමහර විට එය 142 හෝ 144 වන්නටත් ඉඩ තිබෙනවා. අවසන් ප්‍රතිඵල තවම නිකුත් වී නැති නිසා එම සංඛ්‍යාව නිශ්චිත වශයෙන් ප්‍රකාශ කරන්න බැහැ. කොහොම නමුත් අපි ඉලක්ක කළ මන්ත්‍රී සංඛ්‍යාවට ආසන්න වෙලා තියෙනවා.2/3 ක බහුතරයක් අවශ්‍ය වෙන්නේ පාර්ලිමේන්තුවේ බලය පවත්වාගෙන යාමට නොවෙයි. ඒ සඳහා මන්ත්‍රී ධූර 113 ක් ප්‍රමාණවත්. 1994 සිට 2000 වසර දක්වා අවුරුදු 6 ක් පොදුජන එක්සත් පෙරමුණු ආණ්ඩුව රට පාලනය කළේ මන්ත්‍රී ධූර 113 කින්. ඒ නිසා මේ වන විට එක්සත් ජනතා නිදහස් සන්ධානයට ශක්තිමත් පාර්ලිමේන්තුවක් ලැබිල තියෙනවා. ආණ්ඩුවක් පවත්වාගෙන යාම සඳහා සරල බහුතරයටත් වඩා අති බහුතරයක් අපට තියෙනවා. 2/3 ක බහුතරයක් අවශ්‍ය වන්නේ ආණ්ඩුක්‍රම ව්‍යවස්ථාවේ යම් ව්‍යුහාත්මක වෙනසක් කරනවා නම් ඒ සඳහායි. 2/3 ක බහුතරය අවශ්‍ය වෙලාවට ඒක අරගෙන පෙන්නන්න පුළුවන්. කොහොමත් අදාළ ව්‍යවස්ථා සංශෝධන ගෙන එන විට 2/3 ක බහුතරයක් අපි ලබාගන්නවා.* මෙවර මහ මැතිවරණයේදී ඡන්දදායකයන් ලක්‍ෂ 25 කට ආසන්න සංඛ්‍යාවක් ඡන්දය ප්‍රකාශ කරලා නැහැ. ජනාධිපතිවරණයේදී ඡන්දය ප්‍රකාශ කළ සංඛ්‍යාවවත් මෙවර ප්‍රකාශ වෙලා නැහැ. පාර්ලිමේන්තු මහ මැතිවරණ ඉතිහාසයේ අඩුම ඡන්ද ප්‍රතිශතය මෙවර වාර්තා වුණේ බහුතරයක් ආණ්ඩුව ගැන කලකිරීමෙන් සිටින නිසා බවට විරුද්ධ පක්‍ෂය චෝදනා එල්ල කරනවා.ආණ්ඩුව ගෙන යන වැඩපිළිවෙළ මාස 2 1/2 ක් ඇතුළත ප්‍රතික්‍ෂේප කරන්න තරම් තර්කානුකූ®ල හේතුවක් නැහැ. සාමාන්‍යයෙන් සිදුවෙන්නේ එක් ප්‍රධාන මැතිවරණයක් අවසානයේදී පවත්වනු ලබන අනෙක් මැතිවරණයේදී ඡන්දය ප්‍රකාශ කිරීමේ ප්‍රතිශතය අඩු වෙනවා. එහෙම බලනකොට එක්සත් ජාතික පක්‍ෂයේ ඡන්ද පදනම ශීඝ්‍ර ලෙස පහත වැටිලා. සරත් ෆොන්සේකා මහතා සමග තරග කරන විට එක්සත් ජාතික පක්‍ෂය ඡන්ද ලක්‍ෂ 41 ක් ලබා ගත්තා. මෙවර එක්සත් ජාතික පක්‍ෂයට හිමිවෙලා තියෙන්නේ ඡන්ද ලක්‍ෂ 29 යි.සරත් ෆොන්සේකා මහතාගේ නායකත්වයෙන් යුත් ජනතා විමුක්ති පෙරමුණ නියෝජනය කරන ප්‍රජාතන්ත්‍රවාදී ජාතික සන්ධානයට හිමිවෙලා තියෙන්නේ ඡන්ද තුන්ලක්‍ෂ හතළිස් දෙදහසයි. (342000) එවිට විපක්‍ෂයේ ඡන්ද පදනම ලක්‍ෂ 10 කින් පමණ මාස 2 1/2 ක් ඇතුළත අඩුවෙලා. ඒ ගැන විපක්‍ෂය කතා නොකර ආණ්ඩුවට චෝදනා කිරීම වැරැදියි. ඒක නිසා සාමාන්‍යයෙන් ප්‍රධාන මැතිවරණයකින් පසුව පවත්වනු ලබන ඊළඟ මැතිවරණයේදී ඡන්දය ප්‍රකාශ කිරීම අඩුවෙනවා. එහෙම වුණා කියලා ඡන්දය ප්‍රකාශ නොකළ සියලු දෙනාම ඒගොල්ලන්ගේ කියලා විපක්‍ෂය ප්‍රකාශ කරන්නේ කුමන පදනමකින්ද? මේවා විහිළු කතා.* නව ආණ්ඩුවට එය පවත්වාගෙන යාමට ඉඩ ලබා දෙන්නේ වසරක කාලයක් පමණයි කියලා එක්සත් ජාතික පක්‍ෂයේ මහලේකම් තිස්ස අත්තනායක මහතා ප්‍රකාශ කරලා තිබුණා. වසරක කාලයක් ඇතුළත කෙසේ හෝ නව ආණ්ඩුව පෙරළා දමන බවයි එක්සත් ජාතික පක්‍ෂය ප්‍රකාශ කරනු ලබන්නේ.තිස්ස අත්තනායක මහත්තයා සෑම මැතිවරණයක් අවසානයේදීම යම් යම් ප්‍රකාශ කරනවා. නමුත් ඒ කිසිවක් මේ දක්වා සාර්ථක වෙලා නැහැ. ජනාධිපතිවරණයේ පමණක් නොවෙයි, පළාත් සභා මැතිවරණ පවත්වන්න කලිනුත් තිස්ස අත්තනායක මහත්තයා කිව්වේ කෙසේ හෝ ඔවුන් ජයග්‍රහණය කරනවයි කියලා. නමුත් ඒ සියල්ලක්ම බොරු වුණා. මහලේකම්වරයෙක් වශයෙන් තිස්ස අත්තනායක මහතා වගකීමකින් තොරව කතා කිරීම නිසා ඒ මහතා විහිළුකාරයෙක් බවට පත්වෙලා. සමානුපාත ක්‍රමය යටතේ වැඩිම මන්ත්‍රී සංඛ්‍යාවක් ජයග්‍රහණය කළ ආණ්ඩුවක් වසරක් ඇතුළත පරාජය කරනවා කියන්නේ ඉතාමත් බොළඳ කතාවක්.පසුගිය මැතිවරණ කාලය පුරාම තිස්ස අත්තනායක මහතා විහිළුකාරයෙක් වෙලා තියෙනවා. මොනරාගල දිස්ත්‍රික්කයේ එක්සත් ජාතික පක්‍ෂයේ නාමයෝජනා පත්‍රය නිවැරැදිව සකස් කරගන්න බැරුව පක්‍ෂයට සිදුවූ අවාසියට තනිකරම වගකියන්න ඕන, තිස්ස අත්තනායක මහතායි. මේ අර්බුදය නිසා පක්‍ෂයේම පිරිස් අධිකරණයට ගියා. රනිල් වික්‍රමසිංහ මහත්තයා මොනරාගලටම ගිහිල්ලා කිව්වා, ඇතැම් අපේක්‍ෂකයින්ට ඡන්දය ප්‍රකාශ කරන්න එපා කියලා. නමුත් රනිල් වික්‍රමසිංහ මහත්තයාගේ කතා පිළිනොගත් ජනතාව ඔවුන්ට අවශ්‍ය කෙනා එක්සත් ජාතික පක්‍ෂයෙන් පාර්ලිමේන්තුවට තෝරා පත්කරගෙන තියෙනවා.* නිදහස් හා සාධාරණ මැතිවරණයක් පැවැත්වූ බවට එක්සත් ජනතා නිදහස් සන්ධානය ප්‍රකාශ කළත් නාවලපිටියේ හා ත්‍රිකුණාමලයේ ඇති වී තිබෙන සිද්ධි සමස්ත ප්‍රතිඵල පමා කිරීමට තරම් හේතුවෙලා තියෙනවා නේද?නාවලපිටිය හා ත්‍රිකුණාමලයේ ඇති වූ බව කියන සිද්ධි කිසිම ආකාරයකින් එක්සත් ජනතා නිදහස් සන්ධානය අනුමත කරන්නේ නැහැ. වෙනත් කිසිම ප්‍රදේශයකින් මෙවැනි සිද්ධි වාර්තා වෙලා නැහැ. ත්‍රිකුණාමලයේ හා නාවලපිටියේ යළි මැතිවරණ පවත්වන්න මැතිවරණ කොමසාරිස්වරයා තීරණය කර තිබෙනවා. මැතිවරණ කොමසාරිස්වරයාගේ තීන්දුව අපි පිළිගන්නවා. ඒ අනුව ලබන 20 වෙනිදා ඒ ප්‍රදේශවල නැවත ඡන්ද විමසීම සිදුකෙරෙනවා. එවිට නිදහස් හා සාධාරණ මැතිවරණයක් පැවැත්වූයේ නැහැ කියලා කාටවත් චෝදනා නගන්න බැහැ. විපක්‍ෂනායක රනිල් වික්‍රමසිංහ මහත්තයත් පිළිඅරගෙන තියෙනවා, ඡන්ද ගණන් කිරීමේදී කිසිදු අක්‍රමිකතාවක් සිදුවෙලා නැහැ කියලා.* නමුත් මහ මැතිවරණය ප්‍රකාශයට පත්කළ දිනයේ සිට රාජ්‍ය මාධ්‍ය හා රාජ්‍ය දේපළ යොදා ගනිමින් ආණ්ඩුව මැතිවරණ ව්‍යාපාරය මෙහෙයවීම මත තමන්ට අවාසියක් සිදුවුණා කියලා විරුද්ධ පක්‍ෂය චෝදනා නගනවා.ඔය චෝදනාව මැතිවරණයක් පරාජය වුණාට පස්සේ විරුද්ධ පක්‍ෂය හැමදාම එල්ල කරනවා. සමස්ත ප්‍රතිඵලයට ඔය චෝදනා කරන කිසිදු කරුණක් බලපෑවේ නැහැ. එක්සත් ජාතික පක්‍ෂයේ ඇතැමුන් ඔය වැනි බොළඳ කතා කිව්වට රනිල් වික්‍රමසිංහ මහත්තයාම ප්‍රකාශ කරලා තියෙනවා, මැතිවරණය සමස්තයක් ලෙස නිදහස් හා සාධාරණව පැවැත්වුණා කියලා. නියම ජනවරමක් තියෙනව නම් විපක්‍ෂයට ජයග්‍රහණය කළ හැකියි. නමුත් විපක්‍ෂය පසුගිය කාලය පුරාම වැඩ කළේ රට හා මහජනතාව ගැන හිතලා නොවෙයි. ඒක නිසා සෑම මැතිවරණයකදී මෙන් මෙවරත් විරුද්ධ පක්‍ෂයට අන්ත පරාජයක් අත්වෙලා.* අමාත්‍ය මණ්ඩලය දිවුරුම් දීම, නව පාර්ලිමේන්තුව රැස්වීම යන කරුණු සම්බන්ධයෙන් තිබෙන සූදානම කුමක්ද?මේ මස 20 වෙනිදා නාවලපිටිය හා ත්‍රිකුණාමලයේ මැතිවරණය පවත්වන තෙක් ඇමැති මණ්ඩලය නම් කරන්න බැහැ. එතෙක් අනෙක් දිස්ත්‍රික්කවල ජයග්‍රහණය කළ අනෙකුත් ජනතා නියෝජිතයන්ගේ නම් මැතිවරණ කොමසාරිස්වරයා විසින් ගැසට් කරාවි. මහනුවර හා ත්‍රිකුණාමලය දිස්ත්‍රික්කවලත් ජයග්‍රහණය කළ නියෝජිතයන්ගේ නාමලේඛනය ගැසට් කිරීමෙන් අනතුරුව ජාතික ලැයිස්තුවේ මන්ත්‍රී ධූරයන් සඳහා නම් කිරීමේ කටයුතු සිදුකෙරෙනවා. 22 වෙනිදා පාර්ලිමේන්තුව රැස්වනවා. බොහෝ විට 23 වෙනිදා නව අමාත්‍ය මණ්ඩලය දිවුරුම් දෙන්න ඉඩ තියෙනවා.* මැතිවරණයට පෙර ඔබ ප්‍රකාශ කළා, මොනරාගල දිස්ත්‍රික්කයේ මන්ත්‍රී ධූර 5 ම එක්සත් ජනතා නිදහස් සන්ධානයට හිමිවෙනවයි කියලා.ඔව්. ඒක යම් ආකාරයකින් සැබෑ වෙලයි තියෙන්නේ. මොනරාගල නාමයෝජනා නිසි පරිදි සකස් නොකිරීම නිසා එක්සත් ජාතික පක්‍ෂයට මන්ත්‍රී ධූර දෙකක් අහිමිවෙලා තියෙනවා. සාමාන්‍යයෙන් මොනරාගල දිස්ත්‍රික්කයේ මන්ත්‍රී ධූර හිමිවන්නේ 3:2 අනුපාතයෙන්. ජනාධිපතිවරණයේ ප්‍රතිඵල අනුවත් එක්සත් ජාතික පක්‍ෂයට මන්ත්‍රීධූර 2 ක් හිමිවීමට ඉඩකඩ තිබුණා. නමුත් නාමයෝජනා ටිපෙක්ස් කිරීම නිසා මන්ත්‍රීධූර 4 ක් ආණ්ඩුවට හිමිවෙනකොට විරුද්ධ පක්‍ෂයට හම්බවෙලා තියෙන්නේ මන්ත‍්‍රී ධූර 1 යි.එක්සත් ජාතික පක්‍ෂයට හිමි වී තිබෙන මන්ත්‍රී ධූරයටත් තේරිලා තියෙන්නේ රනිල් වික්‍රමසිංහ මහතා විසින් ඡන්දය දෙන්න එපා කියලා කියපු රංජිත් මද්දුමබණ්ඩාර මහතායි. රනිල් වික්‍රමසිංහ මහත්තයා මොනරාගලට ගිහිල්ලා කියපුවත් ඒ ප්‍රදේශයේ එක්සත් ජාතික පක්‍ෂයේ පාක්ෂිකයින් විසින් ගණනකටවත් අරගෙන නැහැ. රංජිත් මද්දුමබණ්ඩාර මහත්තයට ඡන්දය ලබා දෙන්න එපා කියලා රනිල් වික්‍රමසිංහ මහතා ප්‍රසිද්ධියේම ප්‍රකාශ කළා.එවැනි තත්ත්වයක් මත රනිල් වික්‍රමසිංහ මහතාට රංජිත් මද්දුමබණ්ඩාර මහතාගේ සහයෝගය ලබාගන්න පුළුවන් වෙයිද? කියන එක ඉතා සැක සහිතයි. ජනාධිපති මහින්ද රාජපක්‍ෂ මැතිතුමා විසින් රට ගොඩනැගීමට පැමිණෙන ලෙසට සියලු දෙනාට විවෘත ආරාධනාවක් කරලා තියෙනවා. ඒ තත්ත්වය සැළකිල්ලට අරගෙන රංජිත් මද්දුමබණ්ඩාර මහතා ආණ්ඩුවට සහයෝගය ලබා දුන්නොත් මොනරාගල දිස්ත්‍රික්කයේ මන්තී‍්‍ර ධූර 5 ම ආණ්ඩුවට හිමිවෙනවා.* ආසියාවේ දිදුලන රට බවට ශ්‍රී ලංකාව පත්කිරීම, සාගර කේන්ද්‍රීය ආර්ථිකයක් ගොඩනැංවීම, කොළඹ නව නගර සැලැස්ම වැනි මෙම කරුණු නියමාකාරයෙන් ප්‍රායෝගිකව ක්‍රියාත්මක කිරීමට නම් බුද්ධිමත් ක්‍රියාශීලී අමාත්‍ය මණ්ඩලයක් අත්‍යවශ්‍යයි නේද?වසර 30 ක් තිස්සේ පැවති කුරිරු ත්‍රස්තවාදයෙන් රට මුදාගෙන සුවිශේෂී කාර්ය භාරයක් ඉටුකරපු මහින්ද රාජපක්‍ෂ ජනාධිපතිතුමාට රට ගොඩනැංවීමේ ක්‍රියාවලිය සඳහා නියම සුදුස්සන් සහිත අමාත්‍ය මණ්ඩලයක් තෝරාගැනීම අසීරු දෙයක් නොවෙයි.වසර 40 ක දේශපාලනය තුළ මනා අත්දැකීම් සම්භාරයක් ජනාධිපතිතුමා සතුයි. ඒ වගේම පසුගිය වසර 5 තුළ අමාත්‍යවරුන්ට පවරපු වගකීම්වල ප්‍රගතිය කුමක්ද? කියලා ජනාධිපතිතුමා දන්නවා. මේ සියලු කරුණු සැළකිල්ලට අරගෙන නිවැරැදි තේරීම ජනාධිපතිතුමා විසින් සිදුකරාවි.* කොළඹ දිස්ත්‍රික්කයෙන් මැති සබයට පත්වන්නේ කවුද? කියන කාරණය පිළිබඳව බොහෝ දෙනෙකුගේ අවධානය යොමුවුණා. එක්සත් ජනතා නිදහස් සන්ධානයේ මහලේකම්වරයා වාගේම ඔබ කොළඹ දිස්ත්‍රික්කයේ කණ්ඩායම් නායකයායි. මනාප ඡන්ද අනුව ඔබ තේරී පත්වූ ස්ථානය පිළිබඳව සෑහීමකට පත්වෙනවාද?මට ලැබුණු මනාප සංඛ්‍යාව මං වෙනුවෙන්ම දුන්නු ඡන්ද හැටියට සලකන්න පුළුවන්. එක් ඡන්දයක් වෙනුවෙන් අපේක්‍ෂකයන් වැය කළ මුදල දිහා බැලුවොත් එක් ඡන්දයක් වෙනුවෙන් අවම මුදලක් වැය කළේ මමයි කියන කාරණය ඉතා පැහැදිලියි.මං දේශපාලනයෙන් මුදල් හරි හම්බ කරගෙන නැහැ. පාර්ලිමේන්තුවේ කෝප් වාර්තාවේ මගේ නම සඳහන් වෙලා නැහැ. මට එරෙහිව කිසිම වංචා, දූෂණ චෝදනාවක් එල්ල වෙලා නැහැ. කොළඹ දිස්ත්‍රික්කයේ දේශපාලනඥයෙකුට ඉතාම අභියෝගාත්මක අමාත්‍යාංශයක් හැටියට අධ්‍යාපන අමාත්‍යාංශය හඳුන්වන්න පුළුවන්.කෙසේ හෝ තමන්ගේ දරුවා ජනපි‍්‍රයම පාසලකට හෝ ජාතික පාසලකට ඇතුළත් කර ගැනීමටයි මවුපියන්ට අවශ්‍ය වෙලා තියෙන්නේ. නමුත් චක්‍රලේඛ අනුව හැම දරුවෙක්ම ජනපි‍්‍රය පාසල්වලට හා ජාතික පාසල්වලට ඇතුළත් කරන්න බැහැ. ඒ හැම අවස්ථාවකදීම චෝදනා එල්ල වෙන්නේ් අධ්‍යාපන අමාත්‍යවරයා හැටියට මටයි. අනුරාධපුරයේ පළාත් සභා පාසලක ප්‍රශ්න පත්‍ර ගැටලුවක් මතු වුණොත් උතුරු මැද පළාතේ අධ්‍යාපන බලධාරීන්ගෙන් අහන්නේ නැතුව මගෙන් තමයි විමසන්නේ. ඒකට පිළිතුරු දිය යුත්තේ උතුරු මැද පළාත් සභාවේ අධ්‍යාපන අමාත්‍යවරයායි.නමුත් විරුද්ධ පක්‍ෂය සැලසුම් සහගත ලෙස පළාත් සභාවලට අයත් පාසල්වල සිද්ධිවලටත් චෝදනා එල්ල කරමින් මටයි පහර දුන්නේ. විරුද්ධ පක්‍ෂයේ චෝදනාවලට මාධ්‍ය මගිනුත් විශාල ප්‍රසිද්ධියක් ලැබෙනකොට ජනතාවගේ අවධානය යොමු වෙනවා. ඒ සෑම ගැටලුවක්ම යළි ඇතිනොවීම සඳහා මට ගත හැකි උපරිම පියවර ගත්තා. නමුත් පළාත් සභා බලධාරීන් සිදුකළ වැරැදිවලට බැණුම් අහන්න වුණෙත් මටයි.මහ මැතිවරණය ප්‍රකාශ වුණේ පාසල්වලට ළමයින් ඇතුළත් කිරීමේ කාලසීමාවේදී එහිදී පළාත් සභාවෙන් සිදුවන වැරැද්දකට වුණත් බනින්නේ මටයි. පළාත් සභාවේ අය ඡන්දෙ ඉල්ලන්නේ නැති නිසා ඒක බලපාන්නේ ඡන්දෙ ඉල්ලන මටයි. මට එරෙහිව උපරිම ක්‍රියාවලින් සිදුවන අවස්ථාවකදියි, මං ඡන්ද 54,000 ක් ලබාගත්තේ. අනිත් කාරණය තමයි රිචඩ් පතිරණ ඇමතිතුමා හැරෙන්න හිටපු අධ්‍යාපන අමාත්‍යවරයෙක් යළිත් බලයට පත්වන්නේ කලාතුරකින්. රිචඩ් පතිරණ ඇමතිතුමා කොළඹින් පිට කෙනෙක් නිසා දරුවන් ඇතුළත් කර ගැනීමේ ප්‍රශ්නවලට ප්‍රබල ලෙස ගැටුණේ නැහැ.නිදහස් අධ්‍යාපනයේ පියා වශයෙන් සලකන ආචාර්ය සී. ඩබ්ලිව්. ඩබ්ලිව්. කන්නන්ගර මහතාගේ පිළිරූවලට දැන් මල්මාලා දාලා ගෞරව කරනවා. නමුත් එදා මතුගම ආසනයෙන් කන්නන්ගර මහතා පැරැද්දුවා. ඊරියගොල්ල මහතාත් අධ්‍යාපනය වෙනුවෙන් විශාල සේවයක් කළ අධ්‍යාපන අමාත්‍යවරයෙක්. ඒ මහතාත් මැතිවරණයෙන් පරද්දලා ගෙදර යැව්වා. කරුණාසේන කොඩිතුවක්කු මහත්තයා ගිය පාරත් පරාදයි. මේ පාරත් පරාදයි. ඒ අතින් බලනකොට මං කළ ජයග්‍රහණය ගැන මට සතුටු වෙන්න පුළුවන්.රටේ අධ්‍යාපන අභිවෘද්ධිය වෙනුවෙන් මං ගත්තු ප්‍රතිපත්ති තීන්දු තීරණ නිවැරැදියි කියා තීරණය කළ පිරිසකුත් කොළඹ දිස්ත්‍රික්කයේ ඉන්නවයි කියන එක මගේ ජයග්‍රහණයෙන් පෙන්නුම් කෙරෙනවා. පසුගිය වසර 5 තුළ අධ්‍යාපනයේ ගැටලු රැසක් විසඳීමට මට හැකිවුණා. ඒවායේ ප්‍රතිඵල ඉදිරියේදී තවදුරටත් හොඳින් පෙන්නුම් කරාවි. අධ්‍යාපනයේ මානව සම්පත් සංවර්ධනය මෙන්ම භෞතික සම්පත් ගොඩනැංවීමට විශාල කාර්යය භාරයක් සිදු කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=f1004174</link>
    <topic>නිල නිවස එපා කීකතානායක</topic>
    <author>ආනන්ද වෙදආරච්චි</author>
    <content>වසර 2500 වැඩි ඉතිහාසය තුළ ශ්‍රේෂ්ඨ රජදරුවන් ද, ශ්‍රේෂ්ඨ මිනිසුන් ද ශශ්‍රී ලංකාවට දායාද කළ රජරට, මෑත ඉතිහාසයේදී ද ආදර්ශමත් දේශපාලනඥයින් කිහිපදෙනෙකු ශ්‍රී ලංකාවට දායාද කළේය. සමගි පෙරමුණ රජයේ ඇමතිවරයෙකු වූ ද, කථානායකවරයෙකු වූ ද කේ. බී. රත්නායක මැතිතුමා එබඳු අසහාය - ශ්‍රේෂ්ඨ – රජරට පුත්‍රයෙකි.අනුරාධපුර මැකිච්චාව නම් ගමේ ඉපිද මැකිච්චාව, රන්පත්විල, කහටගස්දිගිලිය පාසල්වල මූලික ඉගෙනුම ලබා යාපනයේ පොයින්ට්පේදුරු හි හාට්ලි විද්‍යාලයේද උසස් අධ්‍යාපනය ලැබූ කේ. බී. රත්නායක ගැමියන් අතර ඉපිද, ගැමියන් අතර හැදී වැඩීමෙන් සකස්වුණු මනසක් ද, ගති පුරුදු ද සතු දේශපාලනඥයෙකු විය.යාපනයේ හාට්ටි විද්‍යාලයේදී ද්‍රවිඩ සමාජයේ දූ දරුවන් සමඟ වසර ගණනාවක් ඉගෙනුම ලැබීම තුළින්, සිංහල, දෙමළ, ඉංගී‍්‍රසි ත්‍රිභාෂා චතුර ලෙස භාවිතා කිරීමට හැකි, සංහිඳියාව ආත්මය කර ගත් මානව හිතවාදී චරිතයක් බවට කේ. බී. රත්නායක පත් විය. 1962 දී පාර්ලිමේන්තුවට පිවිසි එතුමාගේ දශක හතරකට වැඩි දේශපාලන ජීවිතය විශ්ලේෂණයේදී දකිනු ලබන්නේ අතිශයින්ම පරිණත – දුරදක්නා - සාමකාමී උතුම් මිනිසෙකි.එතුමාගේ කාර්ය මණ්ඩලයේ වසර ගණනාවක් සේවය කළ මා එතුමා කිපී - කෝපයෙන් කිසිවෙකු අමතනවා දුටුවේම නැත. අතිශය සංකීර්ණ ප්‍රශ්න පැන නැගුණු අවස්ථාවලදී පවා අඩි හයකට ද වඩා උසින් යුත් සුවිශේෂී – ප්‍රාංශු දේහධාරී කේ. බී. රත්නායක මැතිතුමා කෝප වූයේ නැත. සසල වූයේ නැත. අතිශය තැන්පත්ව එම ප්‍රශ්නයට පිවිසුණේය. ශශ්‍රී ලංකා නිදහස් පක්‍ෂයේ ජ්‍යෙෂ්ඨතම උප සභාපති තනතුර හෙබවූ කේ. බී. රත්නායක කථානායක තනතුර හෙබවූ අවදියේදී ආණ්ඩු පක්‍ෂයේ ද, විපක්‍ෂයේ ද විශේෂ බුහුමනට පාත්‍ර වූයේ එතුමාගේ එම පරිණත – විචක්ෂණ පැවැත්ම තුළිනි. සිංහල ඉංගශ්‍රීසි මෙන්ම ද්‍රවිඩ භාෂාවෙන් ද මැති සබය මෙහෙයවූ එම වකවානුව පාර්ලිමේන්තුවේ සුවිශේෂී කාලපරිච්ඡේදයක් ලෙස සලකනවා නොඅනුමානය.පාර්ලිමේන්තුවේ කථානායක තනතුරට හිමි නිල නිවාසය - සුවිසල් පැරණි මන්දිරයක් විය. එබඳු සුවිසල් මන්දිරයක් තමන්ට අනවශ්‍ය බව කේ. බී. රත්නායක මැතිතුමා විසින් අගමැතිනී සිරිමාවෝ බණ්ඩාරනායක මැතිනියට දන්වන ලද අවස්ථාවේදී එතුමිය ප්‍රකාශ කරනු ලැබුවේ එම නිවෙස රත්නායක යුවළට නොව - කථානායකතුමා සඳහා වෙන්කරනු ලැබූවක් බැවින් එහි පදිංචි වන ලෙසය. සරල අපිස් කේ. බී. රත්නායක මැතිතුමා හඳුනා ගැනීමට එය හොඳ නිදර්ශනයකි.තමන් වෙත පැවරුණු රාජකාරිය දිවා රෑ නොබලා වෙහෙසී කටයුතු කර සාර්ථකව නිමාකිරීම එතුමාගේ අභිලාෂය විය.1971 තරුණ නැගිටීමේදි හමුදා හා පොලිසිය විසින් අත්අඩංගුවට ගන්නා ලද 18000 ක් තරුණ තරුණියන් බන්ධනාගාර ගත නොකර හෝ මරා නොදමා හෝ නැවතත් වගකිවයුතු පුරවැසියන් ලෙසට සමාජගත කිරීම එවක අගමැතිනී සිරිමාවෝ බණ්ඩාරනායක මැතිනියගේ අභිලාෂය විය. කිසිදු අත්දැකීමක් ඒ වන විට එබඳු කාර්යයක් පිළිබඳව ලංකාවේ මතු නොව ලෝකයේම නොතිබිණි.එම අභියෝගය සිරිමාවෝ බණ්ඩාරනායක මැතිනිය විසින් පවරනු ලැබූයේ එවක පාර්ලිමේන්තු කටයුතු හා ක්‍රීඩා ඇමැති කේ. බී. රත්නායක මහතා වෙතය. රාජ්‍ය සේවයේ කීර්තිමත් දිසාපතිවරයෙකු මෙන් ම, පරිපාලකයෙකු වූ ලීල් ගුණසේකර මහතා තමාගේ අමාත්‍යාංශයේ අතිරේක ලේකම්වරයා ලෙස ද, පුනරුත්ථාපන අංශයේ ප්‍රධානියා ලෙස ද පත්කර ගනු ලැබූ කේ. බී. රත්නායක ඇමැතිතුමා, වසර දෙකකට ද අඩු කාලයක් ඇතුළත එම අභියෝගය සාර්ථකව ජය ගත්තේය.වර්තමානයේ සමාජයේ ඉහළම ස්ථානවල සිටින බුද්ධිමතුන්, දේශපාලනඥයින්, ලේඛකයින්, පරිපාලකයින් සමහර දෙනෙක් එම පුනරුත්ථාපන වැඩපිළිවෙළ තුළින් අභය දානය ද, ඥාණ දානය ද ලත් පුද්ගලයෝ වෙති.වර්තමාන සමාජය තරම් අතීත සමාජය ධනයට ද, බලයට ද, බොරු පුරාජේරු නාස්තිකාර වැඩවලට ද ගිජු වූයේ නැත. තමන්ගේ දූ දරුවන්ට – පවුලට මෙන් ම සමාජයේ දූ දරුවන්ට හා මිනිසුන්ට ද අතීත සමාජයෙන් මෛත්‍රී කරුණාව ලැබිණි. අතීත සමාජයේ ජන නායකයින් අවශ්‍යයෙන් ම ගුණ යහපත් අවංක මිනිසුන් විය. කේ. බී. රත්නායක මැතිතුමා අපගේ මනසේ සදාකාලිකව ජීවත්වන්නේ අපගේම පියෙකු පරිදිය. ගුණ යහපතින් සපිරි අවංක උතුම් මිනිසෙකු ලෙසය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=f1004172</link>
    <topic/>
    <author>සාකච්ඡා කළේ -සමන්ති වීරසේකර</author>
    <content>දශක හතරකට ආසන්න කාලයක් කෘෂිකාර්මික ක්ෂේත්‍රයේ නියැලී සිටිමින් විශිෂ්ට සේවයක් කළ ආචාර්ය ජිනාදරී ද සොයිසා මහත්මිය කලක් ගන්නෝරුව උද්‍යාන බෝග දෙපාර්තමේන්තු වේ අධ්‍යක්ෂ ධූරය දරා ඇත. ඇය මේ වන විට කෘෂිකර්ම දෙපාර්තමේන්තුවේ අධ්‍යක්ෂ ජෙනරාල් ධූරයට පත්ව වසරකට ආසන්න කාලයකි. ශ්‍රී ලංකාවේ කෘෂි ක්ෂේත්‍රයේ වත්මන් තත්ත්වය පිළිබඳ ඇය සමඟ කළ සාකච්ඡාවකි මේ.කෘෂිකර්ම අධ්‍යක්ෂ ජෙනරාල් වශයෙන් ශ්‍රී ලාංකීය බෝග නිෂ්පාදනයේ අතිමහත් වගකීමක් ඔබ මත පැවරී තිබෙනවා නේද ?විශාල වගකීමක් වුවත් මා මේ සේවය පිළිබඳ ඉතාම තෘප්තිමත්. සේවයට වඩා දානයක් දෙනවා වගේ පිං අතේ වැඩක්. දේශීය ආහාර නිෂ්පාදනය හරියටම විග්‍රහ කර බැලුවොත් මනුෂ්‍යයකුගේ ආහාර වේලක් ලබා දෙනවා වගේ. මෙය කෘෂිකර්ම දෙපාර්තමේන්තුවේ දැක්ම විය යුතුයි. මම ඒ සංකල්පය අපේ නිලධාරීන්ගේ මනසට ලබා දී තිබෙනවා.කෘෂිකර්ම ක්ෂේත්‍රයේ අභියෝග ජය ගැනීම උදෙසා තාක්ෂණික ක්‍රම පිළිබඳ අපි වැඩි අවධානයක් යොමු කර තිබෙනවා. අපේ රටට උචිත වැඩි අස්වනු ගෙනෙන, කාලගුණය දේශගුණයට සරිලන නව ප්‍රභේද හඳුනා ගනිමින් ඒ වෙත අප යොමු වී තිබෙනවා. එහි සාර්ථක ප්‍රතිඵල ලබා දී තිබීම අපේ ජයග්‍රහණයක්.රටේ වී නිෂ්පාදනය අපේක්ෂිත ඉලක්ක කරා ගොස් තිබෙනවාද ?ශ්‍රී ලංකාවේ පරිභෝජනය සඳහා අපේක්ෂිත වී ප්‍රමාණය, මෙට්‍රික් ටොන් මිලියන 4 ක්. එයින් මෙවර මහ කන්නයේදී මෙට්‍රික් ටොන් මිලියන 2, 3 ක් බලාපොරොත්තු වුණා. එම බලාපොරොත්තුවෙන් 60%ක් සඵල වී තිබෙනවා. අපේක්ෂිත ඉලක්ක කරා අපි ළඟාවෙමින් සිටින බව පෙනෙනවා.යල කන්නයේ වර්ෂා ගැටලුවත් සමඟ අපේක්ෂිත වී අස්වනු, ප්‍රමාණය මෙට්‍රික් ටොන් මිලියන 1.4ක්.වී අස්වනු අපේක්ෂිත ප්‍රමාණයට අප ළඟා වෙනවා නම්. වී ආනයනය කිරීම නතර කළ හැකියි නේද ?එක්වරම සහල් ආනයනය කිරීම අත්හිටුවීම අපහසුයි. ඒකට හේතු වූ කාරණා කිහිපයක් තිබෙනවා.එක් හේතුවක් රටේ කාලගුණ තත්ත්වය. කාලගුණයේ බලපෑම සමඟ අස්වනු අඩු වැඩි වෙනවා. අත්‍යවශ්‍ය ආහාර 2009 වසරේත්, ආනයනයට පිටතින් 2008 වසරේත් සහල් මෙට්‍්‍රක් ටොන් 50000ක් පමණ ආනයනය කළා.වී අස්වනු වැඩි වීමට බලපෑවේ නව ප්‍රභේද හදුන්වා දීම පමණක් ද?නැහැ. ඒ සඳහා වැඩි වශයෙන් බලපෑ කාරණය “අපි වවමු රට නගමු” වැඩ සටහන යටතේ පුරන් කුඹුරු අස්වැද්දීමේ වැඩ පිළිවෙළයි. තෙත් වියළි කලාපවලට අමතරව උතුරු නැෙඟනහිර පළාත්වල වැඩි භූමි ප්‍රමාණයක පුරන් කුඹුරු අස්වැද්දීම ප්‍රතිඵල ලබා ගැනීමට හේතු වුණා. ඉදිරියේදී මේ තත්ත්වය තව තවත් වැඩි වේවි.පසුගිය වසරවල දිගින් දිගටම පොහොර බෙදා හැරීමේ ගැටලු ඇතිවුණා නේද ?දැන් පොහොර ගැටලු ඇත්තේ ම නැහැ. මං පොහොර උපදේශන කමිටුවේ සභාපති වශයෙන් හැම විටම පොහොර පිළිබඳ අවධානයෙන් ඉන්නේ. පොහොර ලේකම් කාර්යාලය දිවයින පුරා ගොවීන්ගේ පොහොර අවශ්‍යතා පිළිබඳ සොයා බලා අඩුපාඩුවක් නොවන පරිදි කටයුතු කරනවා.අතිරේක ක්ෂේත්‍ර බෝග වගාව දියුණු කිරීම සඳහා ඔබගේ මැදිහත්වීම කවරාකාරද ?මුං ඇට, කව්පි, බී ලූණු, මිරිස්, බඩඉරිඟු වැනි බෝග ආනයනය කිරීම අවම කිරීම අපගේ බලාපොරොත්තුවක්.අපි කෘෂි නිලධාරීන් වශයෙන් 1960 – 1970 වසරවල සිට වී වගාව දියුණු කරන්න දැඩි උත්සාහයක් ගත්තා. අද එහි ප්‍රතිඵල අපි භුක්ති විදිනවා. ඒ වගේම අතිරේක බෝග වගාවන් පිළිබඳ අපි දැන් අවදියෙන් ඉන්නේ. මහ ඉලුප්පල්ලම ක්ෂේත්‍ර බෝග පිළිබඳ පර්යේෂණ කරනවා. ඒවා ඉතා ම සාර්ථකයි.මිරිස් සහ බඩ ඉරිගු වගාව දැන් ශ්‍රී ලංකාවේ ජනප්‍රියයි. මෙවර බඩඉරිගු අස්වැන්න මෙට්‍රික් ටොන් එක්ලක්ෂ හතලිස් දෙදාහක් ලැබුවා. මෙයද ඉදිරි වසරවලදී වැඩි වන බව සිකුරුයි. බී ලූනු බීජ වුවත් ලංකාවට නිපදවීම ඉහළ දැමීම සඳහා වැඩසටහන් සාර්ථක ලෙස කරගෙන යනවා. බී ලූනු ගබඩා ඉදිකිරීම, ගොවීන්ට ණය සහනාධාර ලබාදීම අතරතුර ලොකු ලූනු වගා භූමි ප්‍රමාණාත්මක වැඩි කර තිබෙනවා.අර්තාපල් වගාව ද සැලකිය යුතු මට්ටමෙන් ඉහළ තත්ත්වයට පැමිණ තිබෙනවා.දේශීය ආහාර නිෂ්පාදනය ඉහළ මට්ටමකට ගෙන ආ හැකි නම්, මේ වන විට සතුටුදායී ප්‍රතිඵල අත්වෙමින් පවතිනවා නම්, ආනයනය කරන ලද පලතුරු තොග පිටින් පදික වේදිකාවල විකුණනු දක්නට ලැබෙන්නේ ඇයි ?‘එක ගමක් - එක බෝගයක්’ යන සංකල්පය යටතේ රට පුරා පලතුරු බෝග වගා කිරීමේ වැඩසටහනක් ක්‍රියාත්මක කෙරෙනවා. පලතුරු අස්වැන්න වී හෝ අතිරේක බෝග මෙන් කඩිනමින් ඉතා කෙටි කලකින් ලැබෙන්නේ නෑ. ඒත් අපි එය අත්හැර නැහැ. දොඩම්, නාරං වර්ග ඉතා හොඳීන් වැඩෙන්නේ තද ශුෂ්ක කලාපවලයි. දෙළුම්, මිදි වැනි පලතුරුත් එහෙමයි. යාපනය, කල්පිටිය, හම්බන්තොට, වැනි ප්‍රදේශවල දෙළුම්, මිදි වගා කිරීම සඳහා වැඩසටහන් යොදා තිබෙනවා. තෙත් කලාපයේ දොඩම් නාරං වගා කිරීමට ද යොමු වී තිබෙනවා.රට තුළ පරිභෝජනයට අවශ්‍ය පරිදි මිදි, දෙළුම්, දොඩම්, නාරං, අඩු නිසා ම ඒවා ආනයනය කරනවා. ඉදිරියේ දී මේ තත්ත්වය නැති වී යාවි.දැනට කෘෂි ක්ෂේත්‍රයේ පවතින ගැටලු මොනවාද ?බෝග වගාවේ තිබෙන එක් ගැටලුවක් වන්නේ නිසි කාලය සැලකිල්ලට ගෙන වගා නොකිරීමයි. එයින් ලැබෙන ප්‍රතිඵල සෑම කාලයකට බලපානවා. ඒ ඒ බෝගවලට වැළදෙන ලෙඩ රෝග, අඩු අස්වනු ලැබීම මේ සියල්ලම නිසිකලට බෝග වගා නොකිරීමෙන් සිදුවන්නක්. එය සමස්ත රටවැසියන්ම අවබෝධ කර ගත යුතුයි.කෘෂිකර්ම ව්‍යාප්ති සේවය සඳහා ප්‍රමාණවත් පිරිස් නොසිටීම තවත් ප්‍රධාන ගැටලුවක්. ව්‍යාප්ති නිලධාරීන් පුහුණු කිරීම, බඳවා ගැනීම සඳහා අවශ්‍ය කටයුතු යොදමින් සිටියද එය පහසු කාර්යයක් නොවෙයි. අපගේ ගැටලු අවම කිරීම සඳහා කෘෂි දෙපාර්තමේන්තුව, පළාත් සභාව එක්ව වැඩ කටයුතු කිරීමට අප යොමු වී සිටිනවා. එයින් අත්වන ප්‍රතිඵල ඉතාම සාර්ථකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>17</day>
    </date>
    <link>http://www.dinamina.lk/2010/04/17/_art.asp?fn=f1004173</link>
    <topic/>
    <author>සටහන -ඉරෝෂිණී දීපිකා</author>
    <content>පෝෂ්‍ය ගුණයෙන් බොහෝ දුරට දොඩම්වලට සමාන පලතුරක් ලෙස ‘පැපොල්’ (ගස්ලබු) හැඳින්විය හැකිය. බීම, ජෑම් සැකසීම, පලතුරු සලාද, ආහාර වර්ග සුවඳ කිරීම සඳහා පලතුරක් ලෙස ඉදුන පැපොල් භාවිතයට ගනු ලබයි. අමු පැපොල් ගෙඩි මඟින් ව්‍යාංජන සහ අච්චාරු සැකසීම ශ්‍රී ලාංකේය ජනතාව අතර ඉමහත් ප්‍රකටව ඇත. වර්තමානය වන විට පෙර කාලවලට වඩා වෙළෙඳ පොළෙහි ගස්ලබු මිල ගණන් ඉහළ ගොස් තිබේ.එසේ ම ඉල්ලුම වැඩි නිසා පැපොල් වගාවට වගා කරුවන් වැඩි පෙලඹීමක් දක්වයි. මේ පිළිබඳ හොරණ, කනන්විල, පලතුරු බෝග පර්යේෂණ හා සංවර්ධන මධ්‍යස්ථානයේ අභිජනන අංශයේ පර්යේෂණ නිලධාරිනී ඉන්ද්‍රානි කළුබෝවිල මහත්මිය සමඟ කළ කතාබහකි මේ.වසර පුරා ම පල හට ගන්නා පලතුරු වර්ගයක් විදිහට පැපොල් පලතුර හඳුන්වන්න පුළුවන්. අමෙරිකා මහාද්වීපයේ නිවර්තන ප්‍රදේශවල සම්භවය වුවත්, බොහෝ කාලයක සිට ලෝකයේ සියලුම නිවර්තන රටවල වගා කරනවා. මෙය කැරිකෙසි ශාක කුලයට අයත් වූවක්.ශ්‍රී ලාංකිකයකු සාමාන්‍යයෙන් වසරකදී ආහාරයට ගනු ලබන පැපොල් ප්‍රමාණය ග්‍රෑම් 200ක් පමණ වෙනවා. ඒ අනුව මෙය දෙවැනි වන්නේ කෙසෙල්වලට පමණයි. බොහෝ අය පරිභෝජනයට ප්‍රිය පලතුරක් වුවත්, ඉල්ලුම සරිලන සැපැයුමක් තවමත් අපට සකසාගත නොහැකිව පවතිනවා. අපනයනය කිරීම මඟින් විදේශ විනිමය උපයා ගැනීමට හැකි වුවත්, තවමත් අපට ඒ ඉලක්කය වෙත සාර්ථකව ළඟා වීමට නොහැකි වෙලා.ගම්පහ, අනුරාධපුරය, හම්බන්තොට, කුරුණෑගල, ගාල්ල, නුවර වැනි ප්‍රදේශවල පැපොල් වගාව කරගෙන යනවා. මේ ශාකය වියළි කලාපය තුළ වානිජ වගාවක් ලෙස ව්‍යාප්ත කිරීමට විභවයක් තිබෙනවා. 2008 වසරේදී ශ්‍රී ලංකාවේ පැපොල් වගා කළ භූමි ප්‍රමාණය හෙක්ටයාර 6000ක් පමණ වුණා. එම වසර වන විට සාමාන්‍ය නිෂ්පාදනය 38361000ක් වූවා. 1990 දසකය හා සංසන්දනය කිරීමේ දී 2000 දසකයේ දී නිෂ්පාදනයේ වර්ධනයක් දකින්නට පුළුවන්. ඒ වගේම පැපොල් සඳහා ඇති ඉල්ලුමෙහිද ක්‍රමික වර්ධනයක් බිය හැකියි.කෙසේ වෙතත්, පහසුවෙන් වගා කළ හැකි වීම, ඉක්මනින් ආදායම් ලබාගත හැකි වීම, විවිධ පාංශු සහ පරිසර තත්ත්වයන්ට අනුවර්තනය වීමට ඇති හැකියාව, ආදී කරුණු නිසා මේ බෝගය වගා කිරීම සඳහා ජනතා උද්‍යෝගය ඉහළ මට්ටමක පවතින බව දකින්නට පුළුවන්.ඖෂධීය ගුණය අතින් ගත්තද වෙනත් පලතුරුවලට වඩා වැඩියෙන් ඖෂධීය ගුණාංග අඩංගුව තිබෙනවා. පහසුවෙන් දිරවන ආහාරයක් වීම, එය ආහාරයට ගැනීම මගින් වෙනත් ආහාර වර්ග පවා දිරවීමට උපකාර වීම, වැඩෙන ළමයින්ට හා රෝගීන්ට ශක්තිය ලබා දෙන ආහාරයක් වීම වැනි කරුණු නිසා පැපොල් පලතුරට ජනතාව ඉතාමත්ම ප්‍රියතාවක් දක්වනවා.ඉදුණු පැපොල් දෛනිකව ආහාරය සඳහා යොදා ගැනීමෙන් මළ බද්ධය දුරු කර ගන්න පුළුවන්. අර්ශස් රෝගය සමනය සඳහා ඉදුණු පැපොල් පමණක් නොව, පැපොල් ඇට පවා යොදා ගන්නවා. සමහර සමේ රෝග සඳහාත්, සමේ කැළැල් ඉවත් කිරීමට, උගුරේ ආබාධ සමනය සඳහා අමු පැපොල් යුෂ භාවිත කෙරෙනවා. වට පණුවන් සම්බන්ධ ප්‍රතිකාරවලදි අමු පැපොල් ගෙඩි ඇට හා කොළ යොදා ගන්නවා. ප්ලීහාව ඉදිමුණ රෝගීන්ට ප්‍රතිකාර කිරීමේ දී ඉදුණු පැපොල්වලට විශේෂ ස්ථානයක් ලැබෙනවා. පැපොල්වලට විශේෂත්වයක් විදිහට ගෙඩිය ක්‍රමයෙන් ඉදෙන විට එහි අඩංගු විටමින් සී ප්‍රමාණයේ වර්ධනයක් සිදුවීම හඳුන්වා දෙන්න පුළුවන්.ශ්‍රී ලංකාවේ වැඩිපුර වවන ගස්ලබු වර්ග ලෙස ‘රත්න’ නමැති දෙපාර්තමේන්තු නිර්දේශිත වර්ගයත්. ‘රෙඩ් ලේඩි’ සහ ‘සින්ටා’ නැමැති ආනයනික වර්ගත්, හැඳින්විය හැකියි. පැපොල්වලට ආවේණික ගන්ධය ‘රත්න’ පැපොල් වර්ගය නැහැ.පොත්ත ඝනකම් නිසා ප්‍රවාහනයට පහසුයි. ආකර්ෂණීය වර්ණයක් සහ හැඩයක් තිබෙනවා. ‘රත්න’ වර්ගයේ පැපොල් ගෙඩියක් සාමාන්‍යයෙන් 700g – 1kg දක්වා වූ බරකින් යුක්තයි. හොඳ නිෂ්පාදන දරන රත්න වර්ගයේ ගසක් ගත්තොත් හැම පැපොල් පිත්තකම ගෙඩි හැදෙනවා. ඒවායේ අතර මැද කළාප පිහිටන්නේ නෑ.එහෙත් මේ වන විට ස්ව පරාගනය කරගෙන යාම හේතුවෙන් ‘රත්න’ ප්‍රභේදයේ අහිතකර ලක්ෂණ මතු වෙමින් පවතිනවා. මේ නිසා පෙර තිබූ තත්ත්වයටම මේ ප්‍රභේදය ලක් කිරීම සඳහා ගන්නෝරුව ආයතනය මගින් එම ප්‍රභේදය පිරිසුදු කිරීමකට ලක් කරමින් සිටින්නෙ.ශ්‍රී ලංකාවේ වැඩිපුර වගා කෙරෙන පැපොල් වර්ග වන ‘රෙඩ් ලේඩි’ සහ ‘සින්ටා’ නමැති වර්ග දෙකම ආනයනය කරන බීජ මගින් වගා කෙරෙනවා. මේවායින් එක් බීජයක් සඳහා රු. 20ක් වැනි අධික මිලයක් වැය වෙනවා. විශාල ගෙඩි බිහි වීම, හොඳ අස්වැන්නක් ලැබීම, ගුණාත්මක බවින් වැඩි වීම ආදී ගුණාංගවලින් යුක්තයි. මේ ප්‍රභේද දිගින් දිගටම වගා කිරීම නිසා දේශීය ජාන සම්පත් අපේ රටින් ක්‍රමයෙන් තුරන් වීගෙන එනවා. මේ තත්ත්වය නිසා අප පවත්නා දේශීය පැපොල් වර්ග මගින් දෙමුහුම් හෝ නුමුහුම් ප්‍රභේ්ද නිපදවමින් සිටින්නෙ.මීට අමතරව අපේ ආයතනය මගින් දේශීය ප්‍ර‍්‍රභේද යොදාගෙන දෙමුහුම් වර්ග සකසමින් සිටිනවා. පහතට රට තෙත් කලාපයේ වැවෙන හොඳ ගුණාත්මක ප්‍රභේද ගොවීන්ගෙන් ලබාගෙන ඉන් වඩාත් ම හොඳ ප්‍රභේද ඇගැයීමකට ලක්කර, නුමුහුම් ප්‍රභේද නිෂ්පාදනය කළා. මේ දේ කරනු ලැබුවේ පරම්පරා ගණනක් ස්ව පරාගනය කරලයි. ප්‍රභේදයක් නිර්මාණය කිරීමට සාමාන්‍යයෙන් වසර හතරක් පහක් පමණ ගත වෙනවා.මේ ආකාරයට අප ආයතනය මගින් රතු හා කහ වර්ග ලෙස නුමුහුම් ප්‍රභේද දෙකක් නිෂ්පාදනය කළා. ඒ ආශ්‍රයෙන් දෙමුහුම් ප්‍රභේද නිපදවීමේ කාර්ය සඳහා මේ වන විට අප එක්ව සිටිනවා. ඉදිරියේ දී වාණිජ වගාවන් සඳහා උසස් ගුණාත්මක බවින් යුතු ප්‍රභේදයක් නිර්මාණය කිරීම අප ආයතනයේ බලාපොරොත්තුවක්.අප සැකසූ කහ සහ රතු පැපොල් ප්‍රභේද වෛරස් රෝගයට තරමක ප්‍රතිරෝධතාවක් දක්වනවා. මේ වන විට අප ආයතනය මගින්, රත්න හා අප හඳුන්වා දුන් නුමුහුම් ප්‍රභේද දෙක ඇසුරින් දෙමුහුම් ප්‍රභේද නිපදවීමේ පර්යේෂණ කටයුතුවල නිරත වෙමින් සිටිනවා.ප්‍රධාන වශයෙන් වසරේ මාර්තු සහ අපේ‍්‍රල් යන මාස පැපොල් වාරය ලෙස සැලකෙනවා. ඒ කාලයේ දී පැපොල් පලදාව නෙළා ගත හැකියි. දෙමුහුම් පැපොල් ප්‍රභේද සඳහා සාමාන්‍ය පැපොල් වර්ගවලට වඩා තෙල්, පොහොර යෙදීම වැඩියෙන් සිදු වනවා. එහෙත් එසේ වැය වන මුදලට වඩා පලදාව මගින් වැඩි ආදායමක් ලබාගත හැකි වීම මෙහි විශේෂත්වයක්. මේ නිසා දෙමුහුම් වර්ග සිටුවීම මගින් වැඩි ප්‍රතිලාභ ලබා ගැනීමට හැකියාව තිබෙනවා.මේ වන විට ශ්‍රී ලංකාවේ ජනතාව පැපොල් අනුභවයට මෙන්ම, වගාව කෙරෙහිත් වැඩි අවධානයක් දක්වනවා. එහෙත් වෙන වසරවල මේ කාලය වන විට පැපොල් පලදාව වැඩි වුවත් , මෙවර ඒ තත්ත්වය වෙනසකට ලක්ව ඇති බව දකින්නට පුළුවන්. පිටි මකුණාගේ ආක්‍රමණය නිසා පලදාව අඩුව ඇතැයි සිතිය හැකියි.පිටි මකුණා නිසා පැපොල් වගාව මෙරටින් තුරන් වීමේ අවදානමක් තිබූවත්, විලෝ්පිත කෘමියා භාවිතය සහ වෙනත් රසායනික ක්‍රම භාවිතයෙන් මේ තත්ත්වය පාලනයට හැකියාව ලැබුණා. මේ වන විට අහිමිව ගිය පැපොල් වගාවන් වෙනුවට අලුතෙන් වගාවන් ආරම්භ කිරීමට ගොවීන් පෙලඹී සිටිනවා.කෙසේ වෙතත් පිටි මකුණාට අමතරව පැපොල් වගාව කෙරෙහි බලපෑම් කළ හැකි අනෙක් රෝගය විදිහට පැපොල් මුතු පුල්ලි වෛරස් රෝගය හඳුන්වන්න පුළුවන්. පැපොල් වගාවට වැළඳෙන අනෙක් රෝග, වගාව විනාශ කිරීමට තරම් හානිකර වන්නේ නැහැ. පැපොල් වගාව සාර්ථකව කළ හැකි ප්‍රදේශ ලෙස තෙත් හා වියළි කලාපයත්, පහත රට අතර මැදි කලාපයත්, මුහුදු මට්ටමේ සිට මීටර් 500ක් පමණ දක්වා වූ මැදරට ප්‍රදේශයත් හඳුන්වන්න පුළුවන්. පිණි මිදෙන ආකාරයේ අඩු උෂ්ණත්වයක් පැපොල් වගාවට උචිත වන්නේ නැහැ.ඒ මගින් පැහැදිලි වන්නේ මේ බෝගය වැඩීම සඳහා වැඩි උෂ්ණත්වයක් අවශ්‍ය වන බවයි. 28 – 35 ඛ් පරිසර උෂ්ණත්වයක් පැපොල් වගාව සඳහා යෝග්‍ය වෙනවා. උෂ්ණාධික ප්‍රදේශවල වැවෙන පැපොල් ගෙඩියේ රසයෙහි වෙනසක් තිබෙන්න පුළුවන්. බොහෝ දුරට එම ප්‍රදේශවල වැඩුණු ඉදුණු ගෙඩි වඩා මිහිරි රසයකින් යුක්තයි.පැපොල් වගාව සඳහා ජලය හොඳින් වහනය වන , කාබනික ද්‍රව්‍ය මැනවින් අඩංගු සාරවත් ගැඹුරු පසක් තිබීම වැඳගත්. පසෙහි පවත්නා ස්වභාවික සාරවත් බව අඩු වූවද, කාබනික සහ අකාබනික පොහොර අවශ්‍ය පරිදි භාවිත කර ජලය යෙදිය හැකි නම්, සාරවත් නැති පසක වුවත් පැපොල් වගා කළ හැකියි. එහෙත් ජලය යෙදීමේදී ගසේ පාදය අවට දිගු කාලයක් රඳා නොපවතින පරිදි එය කළ යුතුයි. ඊට හේතුව වන්නේ මුල් අතර ජලය ඕනෑවට වඩා රඳා පැවැතීම නිසා, මුල් කුණු වී විනාශ විය හැකි නිසා ය.ඒ නිසා පොළොව මතුපිට සිට සෙ. මී. 90 – 120 පමණ ගැඹුරකින් භූ ජල මට්ටම පැවැතීම බෝගයේ යහපතට හේතු වෙනවා. පැපොල් ගසේ වර්ධනයට උචිත පාංශු පී. එච් පරාසය 5.5- 6.5 පමණ අගයක් ගන්නවා. දුර්වල කඳක් පැවැතීම නිසාත්, ශාකයේ වර්ධනයට මෙන් ම පල හට ගැනීම සාර්ථක වීම සඳහාත් පැපොල් වගාව තද සුළගින් ආරක්ෂා කර ගැනීම අවශ්‍ය වෙනවා.ගස්ලබු ශාකය අධික වශයෙන් පර පරාගනය සිදු වන ශාකයන් නිසා, සාමාන්‍ය තත්ත්වය යටතේ යම් ප්‍රභේදයකට ආවේණික ගුණාංග බොහොමයක් පරම්පරා කිහිපයකදී නැති වීමට ඉඩ තිබෙනවා. ඒ නිසා ඉක්මනින් පල හට ගැනීම, ගෙඩිවල උසස් ගුණාත්මක ලක්ෂණ සහිත ගස්වලින් බීජ ලබාගෙන වගා කිරිම සුදුසු වෙනවා.පැපොල් වගා කිරීම සඳහා අවශ්‍ය වන පැළ, ආකාර කිහිපයක් යටතේ සකසා ගැනීමට හැකියාව තිබෙනවා. ඒත් වැඩි වශයෙන් භාවිත කරන්නේ බීජ ප්‍රරෝහණය කර ලබා ගන්නා පැළ මගිනුයි. ඒ සඳහා අවශ්‍ය බීජ සපයා ගත යුත්තේ උසස් ගති ලක්ෂණ සහිත මවු ශාකයක් මාර්ගයෙනුයි.එවන් වූ මවු ශාකයකින් වැඩි පලදාවක් ලැබීම, පලදාවේ උසස් ගුණාත්මක බව, පැළ සිටුවා කෙටි කාලයකදී ගෙඩි හට ගැනීම, කඳේ ඒකාකාරී ලෙස ගෙඩි හට ගැනීම, මධ්‍යස්ථ දිගකින් යුතු නටුවක් පැවැතීම, මධ්‍යස්ථ උසක් පැවැතීම, මනා වර්ධනයක් සහිත වීම, ශක්තිමත් ශාකයක් වීම, එක නටුවකින් ගෙඩි දෙක බැගින් හට ගැනීම, මුල්වලට වැළඳෙන රෝග හා වෛරස් රෝගවලින්, වෙනත් පළිබෝධ හානි අවම වීම ආදී ලක්ෂණ අපේක්ෂා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=n1004191</link>
    <topic>බේබද්දෙක්-සල්ලාලයෙක් වෙන්න එපා! ආත්මාභිමානයෙන් කටයුතු කරන්න</topic>
    <author/>
    <content>ජනතාව රට වෙනුවෙන් යුතුකම ඉටුකර තිබේ. දැන් එළැඹ ඇත්තේ ජනතාව වෙනුවෙන් යුතුකම ඉටු කිරීමේ කාලයයි. ඒ සඳහා සූදානම් වන්නැයි එක්සත් ජනතා නිදහස් සන්ධානයේ සියලුම මන්ත්‍රීවරුන්ගෙන් ජනාධිපති මහින්ද රාජපක්ෂ මහතා ඉල්ලා සිටී.‘මහින්ද චින්තන වැඩපිළිවෙළ’ පෙරටු කොටගෙන යන ගමනේ දී එකම ඉලක්කය රටේ සංවර්ධන ක්‍රියාවලිය බව ද මන්ත්‍රීවරුන්ට ජනාධිපතිතුමා දැනුම් දුන්නේ ය.‘සල්ලාලයෙක් බේබද්දෙක් නොවී ආත්ම අභිමානය’ රැකගෙන කටයුතු කරන ලෙස එදා නවක මන්ත්‍රීවරයකු ලෙස තමාට කොටගම වාචිස්සර නාහිමියන් දුන් අවවාදය ගෞරවයෙන් සිහිපත් කළ ජනාධිපතිතුමා එම අවවාදය අද මෙම නවක මන්ත්‍රීවරුන්ට ලබාදෙන බවද පැවසීය.2010 මහ මැතිවරණයෙන් පාර්ලිමේන්තුවට තේරී පත්වූ මන්ත්‍රීවරුන් සඳහා සංවිධාන කර තිබූ විශේෂ වැඩමුළුවක දී ජනාධිපති මහින්ද රාජපක්‍ෂ මහතා එම අදහස පළ කෙළේය.පාර්ලිමේන්තු සම්ප්‍රදාය ස්ථාවර නියෝග සහ අනෙකුත් කාර්යයන් ගැන නවක මන්ත්‍රීවරුන් දැනුම්වත් කිරීම සඳහා මෙම වැඩ මුළුව සංවිධානය කර තිබුණි.මේ රටේ ජනතාවගේ හදවත් තුළ ඇති සංවර්ධනයේ අපේක්ෂා මල් ඵල ගැන්වීමට තේරී පත් වූ සියලු මන්ත්‍රීවරුන් කැපවිය යුතු බවද රාජපක්‍ෂ මහතා මෙහිදී කීවේය.රටේ ජනතාව තම රජය කෙරෙහි තැබූ විශ්වාසය පළුදු කිරීමට කිසිදු මන්ත්‍රීවරයෙකුට අයිතියක් නැතැයි ද මෙහිදී වැඩිදුරටත් අවධාරණය කළ ජනාධිපතිතුමා ජ්‍යෙෂ්ඨ මැති ඇමතිවරුන්ගේ මඟ පෙන්වීම මත තමා උපන් මාතෘ භූමිය වෙනුවෙන් සේවය කරන්න පෙළගැසෙන්නැයි නවක මන්ත්‍රීවරුන් වෙත ඇරයුම් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=n1004192</link>
    <topic>සා.පෙළ මුල්තැන දේවි බාලිකාවේ සචිත්‍රාට</topic>
    <author>ඡායාරූප - සමන් ශ්‍රී වෙදගේ,</author>
    <content>පසුගිය දෙසැම්බර් මාසයේ පැවැති අධ්‍යයන පොදු සහතික පත්‍ර සාමාන්‍ය පෙළ විභාගයේ පළමුවැනි ස්ථානය කොළඹ 8 දේවි බාලිකා මහ විදුහලේ සූරියාරච්චිගේ දෝන සචිත්‍රා ශමාලී ගුණවර්ධන ශිෂ්‍යාව හිමිකරගෙන තිබේ. දෙවැනි ස්ථානය අම්බලන්ගොඩ ධර්මාශෝක මහා විද්‍යාලයේ තොම්මාදුර චරිත් කෞශල්‍ය විමලරත්න ශිෂ්‍යයාද තෙවැනි ස්ථානය ගාල්ල සවුත්ලන්ඩ්ස් විද්‍යාලයේ දිනිති උපේක්ෂා රණවීර ශිෂ්‍යාවද දිනාගෙන ඇත.දීපව්‍යාප්ත මට්ටමින් මෙවර විභාගයෙන් ප්‍රථම ස්ථාන 10 සඳහා සිසු සිසුවියන් 15 දෙනෙකු ජය ලබා ඇත. ඔවුන් අතරින් 7 වැනි ස්ථානය සඳහා සිසුහු තිදෙනෙක් ද 10 වැනි ස්ථානය සඳහා සිසුන් 6 දෙනෙක් ද සුදුසුකම් ලැබූහ.හතර වැනි ස්ථානයට ගාල්ල සවුත්ලන්ඩ්ස් බාලිකා මහ විද්‍යාලයේ හසිතා හන්සනී ශිෂ්‍යාවද, පස්වැනි ස්ථානයට ගම්පහ රත්නාවලී බාලිකා මහ විද්‍යාලයේ ජයසිංහ ආරච්චිගේ තිලිනි සෂීප්‍රභා ජයසිංහ ශිෂ්‍යාවද, හයවැනි ස්ථානයට මහනුවර උසස් බාලිකා විද්‍යාලයේ විදර්ෂ රාජිනි සේනාධීර ශිෂ්‍යාවද, හත්වැනි ස්ථානයට කොළඹ 8 දේවි බාලිකා විදුහලේ හේරත් මුදියන්සේලාගේ හත්සනී නිසන්සලා අන්ගම්මන ශිෂ්‍යාවද, එම විදුහලේම රණවක ආරච්චිගේ චමෝද්‍යා දුල්මිනි පෙරේරා ශිෂ්‍යාවද, කොළඹ 7 රොස්මීඩ් පෙදෙස මියුසියස් විද්‍යාලයේ මෙවුති චමත්කා සිරිගම්පල ශිෂ්‍යාවද හිමිකරගෙන ඇත.දහවැනි ස්ථානය කොළඹ නාලන්දා විද්‍යාලයේ කුමාර කස්සප කහටපිටිය, කොළඹ ශාන්ත බ්‍රිජට් කන්‍යාරාමයේ ප්‍රබුද්ධි ඈන් හිමන්ගි ප්‍රනාන්දුපුල්ලේ, ගාල්ල සංඝමිත්තා බාලිකා මහ විද්‍යාලයේ පොතරාසාආරච්චිගේ රුවන්ති ඉෂාරා කුලතුංග, ගාල්ල සවුත්ලන්ඩ්ස් බාලිකා විද්‍යාලයේ ගලවල රමේෂා සමුර්ධි කරුණාසේන, මහනුවර කින්ස්වුඩ් විද්‍යාලයේ දසුන් ප්‍රසන්ජිත් ජයසූරිය හා කුරුණෑගල මලියදේව පිරිමි විද්‍යාලයේ වික්‍රමසිංහ බස්නායක මුදියන්සේ රාලහාමිලාගේ කසුන් මහීපාල, එක්නැලිගොඩ යන ශිෂ්‍ය ශිෂ්‍යාවන් හිමිකරගෙන තිබේ. මවර ප්‍රතිඵලවලින් දිවයිනේ පළමුවැනි සිසුන් 10 දෙනා අතරට කොළඹ රාජකීය, විශාකා, ආනන්ද, ඩී.එස්. සේනානායක යන විදුහල්වල සිසුන් ඇතුළත් නොවීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=n1004193</link>
    <topic>අත කපා බිරිය මැරූ සැමියා වස බී රෝහලේ</topic>
    <author>වැලිමඩ සමූහ</author>
    <content>තියුණු ආයුධයකින් බිරිඳගේ දකුණු අත සිරුරෙන් වෙන්වන්නට කැපූ සැමියා වස බී දිවිනසා ගැනීමට තැත් කිරීමේ සිද්ධියක් වැලිමඩ පොලිස් වසමින් වාර්තාවෙයි.කැපුම් තුවාල සහිතව වැලිමඩ මූලික රෝහලට පසුගිය 16 දා ඇතුළු කළ බිරිය වන 36 හැවිරිදි ආර්. ඇම්. යසවතී නැමැති සිවුදරු මව රෝහලේ දී මියගොස් ඇත.බිරිඳගේ අනියම් සබඳතාවක් ගැන ඇතිවූ සැකය මෙම කනගාටුදායක සිද්ධියට හේතුවී තිබේ. සියදිවි නසා ගැනීමට කෘමිනාශක පානය කළ ඩී. එම්. චන්ද්‍රසේන නමැති සැකකාර සැමියා බදුල්ල රෝහලේ ප්‍රතිකාර ලබයි.ඔහු පොලීසියට පාපොච්චාරණයක් ද කර තිබේ. වැලිමඩ පොලීසියේ ස්ථානාධිපති පොලිස් පරීක්ෂක ටිරොන් රත්නායක, උප පොලිස් පරීක්ෂක ඩී. එම්. ධනපාල, පොලිස් කොස්තාපල්වරු වන ඩී. එම්. පාලිත, ඊ. බී. එම්. එදිරිසිංහ, ඩබ්ලිව්. ඒ. දිසානායක වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=n1004194</link>
    <topic>යුරෝපා රටවලින් දැනුම් දෙනතුරු ගුවන් ගමන් නෑ</topic>
    <author>මහින්ද අලුත්ගෙදර</author>
    <content>යුරෝපීය රටවලට අයත් ගුවන්තොටුපොළවලින් දැනුම් දීමක් කෙරෙන තුරු අවදානම් තත්ත්වයක් යටතේ කිසිදු ගුවන් ගමනක් සිදුනොකරන බව ශ්‍රී ලංකා ගුවන්තොටුපොළ හා ගුවන් සේවා සමාගමේ සභාපති ප්‍රසන්න වික්‍රමසූරිය මහතා ‘දිනමිණ’ ට පැවැසීය.ඉදිරි පැය 48 ක කාලය ඇතුළත මේ තත්ත්වය පහව යනු ඇති බවට තමා විශ්වාස කරන බවත්, එසේ වුවහොත් යළිත් සාමාන්‍ය පරිදි ගුවන් ගමන් වාර ආරම්භ කිරීමට හැකි බවත් හෙතෙම සඳහන් කෙළේය.අයිස්ලන්තයේ කැටිලා ගිනිකන්ද සක්‍රීයවීම නිසා නැඟුණු දුමාරය යුරෝපයේ රටවල් අටක අහසේ පැතිරීම හේතුවෙන් ගුවන් ගමන් අවලංගු කිරීමට සිදුව ඇති අතර ඒ ඒ රටවල ගුවන් ගමන් වාර 7000 ක් පමණ මේ වනවිට අවලංගු කර තිබේ. ඊයේ (18) පෙරවරු 3.37 ට පමණ ශ්‍රී ලංකන් ගුවන් සමාගමට අයත් ගුවන් යානාවක් රෝමය බලා පියාසර කළද එංගලන්තයේ ලන්ඩන්, ප්‍රංශයේ පැරිස්, ජර්මනියේ ෆ‍්‍රැන්ක්ෆර්ට් ගුවන්තොටුපළවල් බලා ගමන් කෙරෙන ගමන්වාර තාවකාලිකව අවලංගු කිරීමට සිදුවූ බවද ප්‍රසන්න වික්‍රමසූරිය මහතා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=n1004195</link>
    <topic>බස්නාහිර පළාත් සභාවේ විපක්ෂ නායක ධුරයට අරගලයක්</topic>
    <author/>
    <content>රෝසි සේනානායක මහත්මිය පාර්ලිමේන්තු මන්ත්‍රීවරියක ලෙස පත්වීමෙන් හිස්වන බස්නාහිර පළාත් සභාවේ විපක්ෂනායක ධූරය සඳහා එක්සත් ජාතික පක්ෂ ජ්‍යෙෂ්ඨ මන්ත්‍රීවරු කීපදෙනෙකු අතර බල අරගලයක් ඇතිවී තිබේ.මේ කීපදෙනා අතර වරක් එම තනතුර හෙබවූ කිත්සිරි කහටපිටිය මහතා හා දැනට විපක්ෂයේප්‍රධාන සංවිධායක යූ. ජෝර්ජ් පෙරේරා මහතා ද වෙති. එම තනතුරට වඩාත්ම සුදුස්සා තමන් බව කියා ගන්නා මොවුන්, පක්ෂයේ ජ්‍යෙෂ්ඨයින් මගින් නායකත්වයට කරුණු සැලකිරීමේ ප්‍රයත්නයක යෙදී සිටිති. කෙසේ වෙතත් හෙට (20) පාර්ලිමේන්තුවත්, පළාත් සභාවත් රැස්වීමට නියමිතව ඇති අතර, ඉන්පසුව මේ පිළිබඳව තීරණයක් ගනු ඇතැයි අපේක්ෂා කෙරේ.මේ අතර දින 90 ක කාලයක් සභාවේ අවසරය නොලබා පළාත් සභා රැස්වීම සඳහා සහභාගී නොවීම හේතුවෙන් පාලක පක්ෂයේ හා විපක්ෂයේ මන්ත්‍රීවරු 12 දෙනෙකුගේ අසුන් හිස් වී ඇති බවට ප්‍රකාශ කිරීමේ යෝජනාවක් ඉදිරිපත් වී ඇතත්, දෙපක්ෂයේ එකඟතාව මත එය ඉල්ලා අස්කර ගැනීම කෙරෙහි අවධානය යොමු වී ඇති බවද දැනගන්නට ලැබී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=n1004196</link>
    <topic>කොළඹින් යළිත් ඩෙංගු රෝගය හිස ඔසවයි</topic>
    <author>ජීවනී පතිරණ</author>
    <content>ගිය වසරට වඩා මේ වසරේ කොළඹ නගරයේ ඩෙංගු රෝගය 100% කින් වර්ධනය වී ඇතැයි කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරී ප්‍රදීප් කාරියවසම් මහතා ‘දිනමිණ’ට පැවැසීය.කොළඹ නගරයෙන් ඩෙංගු මරණ 6 ක් වාර්තා වී ඇති බව පැවැසූ කාරියවසම් මහතා, රෝගීන් 565 ක් සැකසහිත රෝගීන් ලෙස හඳුනාගෙන ඇති බවද සඳහන් කෙළේය.මේ මාසයේ (අපේ‍්‍රල්) පමණක් වාර්තා වූ ඩෙංගු රෝගීන් සංඛ්‍යාව 18 ක් වන බවද වෛද්‍ය කාරියවසම් මහතා පැවැසීය.වහාම මේ තත්ත්වය මැඩලීම සඳහා සියලු රාජ්‍ය හා පෞද්ගලික ආයතන එක්ව ‘ඩෙංගු මදුරු ශූන්‍ය කලාප’ බවට පත්කිරීමට අවශ්‍ය පියවර ගන්නා ලෙසද ඒ මහතා ඉල්ලීමක් කෙළේය.ඩෙංගු මැඩලීමට ස්වේව්ඡා කමිටු ඇතිකර තම ආයතනය හා අවට පරිසරයත්, අසල්වැසි ආයතනත් දැනුවත් කිරීම සඳහා මේ අනුව පියවර ගත යුතු බවද වෛද්‍ය කාරියවසම් මහතා පෙන්වා දුන්නේය.දැනට කොළඹ මහ නගර සභාවේ ජන හා සෞඛ්‍ය දෙපාර්තමේන්තුව මගින් ක්‍රියාත්මක වන නිවෙස් පරීක්ෂාව, දුමායනය, තෙල්ඉසීම හා පවිත්‍ර කිරීමේ වැඩසටහන් හා ‘සුව දිවිය’ වැඩසටහන ඒ අයුරින්ම අඛණ්ඩව ක්‍රියාත්මක කෙරෙන බවද ඒ මහතා වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=r1004191</link>
    <topic>මහවැව හා සෙවණගලට ජලය</topic>
    <author>නිවන්ති තිලකරත්න</author>
    <content>අපේ මුළු ගමට ම තිබුණේ එක ළිඳයි. බොන්න වතුර ටික ගත්තේ ඒ ළිඳ ළඟ පෝලිමේ ඉදලා. ඉඩෝර කාලේ ආවම ඒ ළිඳ හිදෙනවා. වැවත් හිදෙනවා. එතකොට අපි වතුර ගත්තේ වැව ඇතුළේ ළිං හාරලා. බොන්න වතුර නැතිව අපි ඒ වගේ දුක් වින්දා. ඒත් අද හිතට දැනෙන්නේ කියා ගන්න බැරි සතුටක්.තණමල්විල, මහවැව පදිංචි පුෂ්පා රංජනීගේ සිතට එවන් සතුටක් දැනී තිබුණේ එදින ඔවුනට පානීය ජල ව්‍යාපෘතියක් ලැබීම නිසාවෙනි. රුපියල් මිලියන 7.9ක වියදමින් ඉදිවුණු මහ වැව පානීය ජල ව්‍යාපෘතියත් රුපියල් මිලියන 10.6ක වියදමින් ඉදිවුණු සෙවනගල 700 / 300 කොටස් සඳහා වූ පානීය ජල ව්‍යාපෘතියත් ජාතිය ගොඩනැඟීමේ හා වතු යටිතල පහසුකම් ඇමැති ජගත් පුෂ්පකුමාර මහතා අතින් පසුගියදා විවෘත කෙරිණි. මහ වැව ජල ව්‍යාපෘතිය යටතේ පවුල් 225කටද 700 / 300 කොටසේ ජල ව්‍යාපෘතිය යටතේ පවුල් 350කටද ප්‍රතිලාභ සැලසිණි.අර්ධ ශුජක කලාපීය දේශ ගුණයක් සහිත තණමල්විල, සෙවනගල, ජීවත් වන මේ ජනතාව මුහුණ දුන් ප්‍රධානතම ප්‍රශ්නය වූයේ උග්‍ර ජල හිඟයයි.හැමදාමත් අපි වතුර ප්‍රශ්නෙන් පීඩා වින්දා. ළිං කැපුවත් වැඩක් වුණේ නෑ. ඉඩෝරය ආවම ළිං හිදෙනවා. සෙවනගල 700 / 300 කොටසේ පදිංචි චාන්දනී රෝහිණි පවසන්නීය. බීමට දිය පොදක් සොයා ගැනීමට ඔවුහු එවන් දුෂ්කරතාවලට මුහුණ දුන්හ. සැතපුම් ගණන් දුර ගෙවා ගොස් වතුර රැගෙන ආවද බොහෝ විට ඒවා බීමට සුදුසු තත්ත්වයක නොතිබුණු බවට ඔවුහු පවසති.මේ ප්‍රදේශයේ ජලයේ ලවන වර්ග හා ක්ලෝරයිඩ් අධිකවීමද ගැටලුවක් වී තිබේ. ප්‍රදේශයේ ජල ප්‍රශ්නයට විසඳුමක් ලෙස ඉදිකළ නළ ළිං ජලයේ එම සාන්ද්‍රණ අධිකය. මේ නිසා බොහෝ දෙනෙක් දත් රෝගවලින් පීඩා විඳිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=r1004192</link>
    <topic>සත්කාරක සේවාවක්</topic>
    <author>මහරගම විශේෂ - වේහැල්ලේ පියතිලක</author>
    <content>ගැබිනි මවු සම්භාවනා උත්සවයක් මහරගම සංස්කෘතික මධ්‍යස්ථානයේදී පසුගියදා පැවැත්විණි. අලුත් අවුරුද්ද මුල් කැරගෙන පැවැත්වුණු මෙම උත්සවයේදී ප්‍රදේශයේ ගැබිනි මවුවරුන් සියයක් කැඳවා සෙත් පිරිත් කියවා පිරිත් නූල්, පිරිත් පැන් බෙදාදීම සිදුකෙරිණි.ගැබිනි මවුවරුන්ට සංග්‍රහ කළ අතර ඔවුන්ට පෝෂණ මල්ලක් ද පිරිනැමීය. නිවෙසට අවශ්‍ය අඩුම කුඩුම මිලදී ගැනීම පිණිස එක් ගැබිනි මවකට රුපියල් පන්සියයක් බැගින් පිරිනැමීම ද සිදුකෙරිණි.මාතෘත්වය තරම් අති පූජනීය වෙනත් පදවියක් නැත. ස්ත්‍රියකට ලැබිය හැකි ශ්‍රේෂ්ඨතම පදවිය මවු පදවියයි. අතීතයේදී ගැබිනි මව රැකගැනීම සඳහා විවිධ ක්‍රමෝපායන් යොදා ගැනිණි. දරුවෙක් මවු කුස පිළිසිඳ ගත් දා සිට ඇය ආරක්‍ෂා කිරීම සමාජයේ වගකීමක් විය. අතීතයේ මෙය හැඳින්වූයේ ගැබ් පෙරහැර යනුවෙනි.එයට යළිත් පණ දෙමින් තලවතුගොඩ මවු සෙනෙහස සංවිධානය ප්‍රදේශයේ සිටින ගැබිනි මවුවරුන් කැඳවා සෙත් පිරිත් කියවා තෑගි බෝග දීම අනෙක් ප්‍රදේශවලටත් ආදර්ශයක් බව මේ උත්සවයට සහභාගි වූ ශ්‍රී ලංකා දසසිල් මාතා සංවිධානයේ මාදිවෙල දසසිල් ආරාමයේ ප්‍රධාන සිල්මෑණි වල්පොල ධම්මපාලී මෙහෙනින් වහන්සේ පැවැසූහ.එක්සත් ජාතීන්ගේ ළමා හා ආරක්‍ෂක සහයෝගීතා පදනමේ අධ්‍යක්‍ෂිකා මානෙල් අයිලප්පෙරුම, මහරගම රණවිරු පදනමේ ලේකම් හිටපු නාගරික මන්ත්‍රී ඩී. ඩී. කුලතුංග, මහරගම ශ්‍රී ලංකා නිදහස් පක්‍ෂ බල මණ්ඩලයේ ලේකම් හා නාගරික මන්ත්‍රී නිශාන්ත ද කොස්තා යන මහත්ම මහත්මීහු ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=r1004193</link>
    <topic>කුලියාපිටිය විදුහල් නර්තන කණ්ඩායම දිල්ලි යයි</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>ශ්‍රී ලංකා ජනාධිපති මහින්ද රාජපක්ෂ මහතාගේ යෝජනාවක් පරිදි දකුණු ආසියාතික රටවල සංස්කෘතික සංදර්ශනයක් පැවැත්වීමට කටයුතු යොදා තිබේ. මේ සංස්කෘතික සංදර්ශනය ඉන්දියාවේ නව දිල්ලි නගරයේ දී මේ මස (12) වැනිදා සිට (23) වැනිදා දක්වා පැවැත්වේ.මේ සංස්කෘතික සංදර්ශනයේදී ශ්‍රී ලංකාව නියෝ්ජනය කෙරෙමින් මෙරට සම්ප්‍රදායානුකූල නර්තන අංග ඉදිරිපත් කිරීමේ වරම කුලියාපිටිය මැදි විදුහලේ නර්තන අංශයට ද ලැබී ඇත. ඒ සඳහා එම නර්තන කණ්ඩායම පසුගියදා ඉන්දියාව බලා පිටත් වූහ.එම කණ්ඩායමට විද්‍යාලයීය නර්තන අංශයේ ප්‍රධාන නර්තන උපදේශිකා කේ. ඒ. අනුලාවතී මහත්මිය ද ධනුෂික මධුෂාන් ලිලාන් ශානක බණ්ඩාර ගීත් සසදීප වික්‍රමරත්න පරාක්‍රම ප්‍රසන්න සමරකෝන් මිහිනා පාර්මී ප්‍රනාන්දු මහින්දි ආශිසා බාලසුරිය නිශානි සශිප්‍රභා අබේරත්න හා චන්දිමා මධුශානි බණ්ඩාර සිසු පිරිස අයත් වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=r1004194</link>
    <topic>දෙමළ කොන්දොස්තරට සෙබළකුගෙන් අවුරුදු තෑගි</topic>
    <author>හසලක සමූහබන්දුල ගොඩකුඹුර</author>
    <content>යුද හමුදා විශේෂ බළකායේ සෙබළකු ඔහුගේ පියා සමඟ එකතුව අවුරුදු සමයේ කළ උතුම් ක්‍රියාවක් පිළිබඳ තොරතුරු මහියංගණයෙන් පසුගියදා වාර්තා විය.සිද්ධිය මෙසේයි.අලුත් අවුරුද්දට ගම් රටවල් බලා යන හමුදා සෙබළු රැගත් බසය විල්ගමුව එලවනකන්ද ප්‍රදේශයේදී පසුගිය එකළොස්වනදා ප්‍රපාතයකට පෙරැළිනි. සෙබළෙක් මරු දුටුවේය. තවත් පිරිසක් තුවාල ලැබූහ. ඒ අතර වයසක කොන්දොස්තරද විය. රායලිංගම් වයන්තකුමාර් නැමැති ඔහු යාපනයේ පදිංචි දෙමළ ජාතිකයෙකි. පිරිස දඹුල්ල විල්ගමුව, පේරාදෙණිය, මහියංගණය රෝහල්වලට ඇතුළු කැරිණි.විශේෂ බළකායේ සේවයේ නියුතු පැතුම් ලක්ෂ්මන් අවුරුදු නිවාඩුවට මහියංගණයේ ගමට පැමිණ සිටියේය.අනතුර ගැන ආරංචි වූ හැටියේම ඔහු පියා ධනපාල සෙනෙවිරත්න සමඟ මහියංගණය රෝහලට ගියේ සහෝදර සෙබළුන්ගේ සුවදුක් විමසන අටියෙනි. තුවාල ලැබූ සෙබළු ප්‍රතිකාරගෙන සිය නිවෙස බලා ගොස් ඇති බව පැතුම්ට දැනගන්නට ලැබිණි. එහෙත් බසයේ කොන්දොස්තර වූ යාපනයේ දෙමළ අයෙක් තවමත් ප්‍රතිකාර ගන්නා බවට ඔහුට රෝහලේ දී දැන ගැනීමට ලැබිණි.පැතුම් පියා සමඟ ඔහු සොයා ගියේය. අවුරුදු සමයේ නෑහිතවතුන්ගෙන් වෙන්ව රෝහල්ගතව සිටින මේ දෙමළ තරුණයා ගැන ඔහු බොහෝවේලා කල්පනා කෙළේය.පියාට මේ බව පැවැසූ හෙතෙම මහියංගණය නගරයට ගොස් අවුරුදු තෑගි බෝග මල්ලක් මිලට ගත්තේය. රෝහලේදී ඒවා වසන්ත කුමාර්ට තෑගි කළේය. අවුරුදු කැවිලි පෙවිලි සංග්‍රහයක්ද වසන්ත කුමාර් වෙනුවෙන් පැවැත්විණි.එනින් නොනැවතුණු පැතුම් වසන්ත කුමාර් යාපනයට පිටත් කිරීමට උත්සහ කළත් අවුරුදු සමයේ ප්‍රවාහන අපහසුතා ඊට හරස් විය.උත්සහය අත්නොහල පැතුම් තම පෞද්ගලික වියදමින් ලොරියක් කුලියට ගෙන වසන්ත කුමාර් සමඟ යාපනය බලා පිටත්විය. පැතුම්ගේ මව්පියන්ද මේ ගමනට සහභාගි වූහ. ඡායාරූප - හසලක සමූහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=s1004191</link>
    <topic>පාසල් රගර් ක්‍රීඩකයන්ට තහනම් උත්තේජන පරීක්ෂාවක්</topic>
    <author>ප්‍රින්ස් ගුණසේකර</author>
    <content>අන්තර් පාසල් හා අන්තර් ක්‍රීඩා සමාජ රගර් තරගවලට සහභාගී වන ක්‍රීඩකයන් තහනම් උත්තේජක භාවිතයෙන් මුදවා ගැනීමේ විශේෂ වැඩපිළිවෙළක් ක්‍රියාත්මක කිරීමට ශ්‍රී ලංකා රගර් සම්මේලනය සැලසුම්කොට ඇත. ඇතැම් රගර් පුහුණුකරුවන් තහනම් ඖෂධ සංඝටක අඩංගු බෙහෙත් වර්ග හා ශක්ති ජනක දෑ ලබා දී රගර් ක්‍රීඩකයන්ගේ දක්ෂතා කෘතිමව ඉස්මතු කරන බවට විශාල වශයෙන් තොරතුරු ලැබී ඇති බැවින් එයින් මුදවා ගැනීමට මේ වැඩපිළිවෙළ දියත් කෙරේ.අනතුරුව මේ සති අන්තයේ දී ඇරැඹෙන අන්තර් පාසල් රගර් තරගාවලියේ දී හා මේ මස අගදී ආරම්භවන අන්තර් ක්‍රීඩා සමාජ රගර් තරගාවලියේ දී ක්‍රීඩකයන් තහනම් උත්තේජන පරීක්ෂණවලට ලක් කිරීමට බලාපොරොත්තු වේ. ශ්‍රී ලංකාවේ දී රගර් ක්‍රීඩකයන් තහනම් උත්තේජන පරීක්ෂාවට ලක්වන ප්‍රථම අවස්ථාව මෙය ලෙසට ඉතිහාස ගත වේ.තරග නිමවීමෙන් අනතුරුව රගර් ක්‍රීඩකයන්ගෙන් ලබා ගන්නා මූත්‍රා සාම්පල පරීක්ෂණයට විශාල වියදමක් දැරීමට සිදු වූවද ක්‍රීඩාවේ දියුණුව උදෙසා මේ පියවර ගැනීමට අපේක්ෂා කෙරේ.මේ මස 22 වැනිදා ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස්, රගර් අතුරු කමිටු සභාපති වෛද්‍ය මයියා ගුණසේකර යන මහත්වරුන්ගේ ප්‍රධානත්වයෙන් තහනම් උත්තේජක භාවිතයෙන් වැලකී සිටීම ගැන දැනුවත් කිරීමක් සිදුවේ. මේ එක්දින වැඩමුළුවට රටපුරා සියලු රගර් පුහුණුකරුවන්, නිලධාරීන් ප්‍රමුඛ පෙළේ ක්‍රීඩකයන් මෙන්ම කණ්ඩායම් භාර වෛද්‍යවරු සහභාගී වෙති.වැඩමුළුවේ දී ක්‍රීඩා වෛද්‍ය විද්‍යාව, ක්‍රීඩාවේදී සිදුවන අනතුරුවලට මූලික ප්‍රතිකාර විධි පිළිබඳ දැනුවත් කෙරේ. පාසල් හා අන්තර් ක්‍රීඩා සමාජ රගර් ක්‍රීඩකයන් තරග කාලය අතරතුරදී බෙහෙත් වර්ග ලබා ගැනීමේ දී සැලකිලිමත් විය යුතුª විශේෂ කරුණු පිළිබඳ අවධානයක්ද මේ වැඩමුළුවේදී යොමු කෙරේ.එම දැනුවත් කිරීම් වලින් අනතුරුව තහනම් ශරීර උත්තේජන පරීක්ෂාව සිදු කෙරෙන හෙයින් කිසිවෙකුට හෝ නිදහසට කරුණු ඉදිරිපත් කිරීමේ හැකියාවක් නොමැති බව ශ්‍රී ලංකා රගර් සම්මේලනයේ ප්‍රධාන විධායක ලසිත ගුණරත්න මහතා 'දිනමිණ' ට පැවැසීය.අන්තර් පාසල් රගර් තරගාවලිය ආරම්භ කරමින් මේ 24 දා මහනුවර නිත්තවෙල ක්‍රීඩාංගණයේ දී කිංග්ස්වුඩ් - සාන්ත අන්තෝනි අතර තරගය පැවැත්වේ. අන්තර් ක්‍රීඩා සමාජ තරගාවලිය ආරම්භ කරමින් මේ මස 30 දා මේට්ලන්ඩ් පෙදෙසේ දී සී. එච්. යුද හමුදාව අතර හා ලොන්ග්ඩන් පෙදෙසේ දී සී. ආර්. පොලිස් අතර තරගය පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=s1004192</link>
    <topic>ආසියානු රගර් ‘ඒ’ කොටසේ සූරතාව ශ්‍රී ලංකා පිල දිනයි</topic>
    <author/>
    <content>සිංගප්පූරුවේදී නිමාවූ ආසියානු කුසලාන පළමු කොටසේ ‘බී’ කාණ්ඩයේ සූරතාව ශ්‍රී ලංකාවට හිමිවිය. සත්කාරක සිංගප්පූරුව පරදා ලකුණු 23 – 16 ක ජයක් ශ්‍රී ලංකාව වාර්තා කිරීමත් සමඟ ලබන වසරේ පැවැත්වෙන ආසියානු කුසලාන රගර් සූරතාවලියේ ’ඒ’ කාණ්ඩයට සුදුසුකම් ලබා ගත්තේය.මේ ජයග්‍රහණයත් සමඟ ශ්‍රී ලංකාව ආසියානු රගර් සූරතාවලියේ හොඳම කණ්ඩායම් හතට පැමිණීමට සමත්විය.ශ්‍රී ලංකා ක්‍රීඩකයෝ අවසන් පූර්ව තරගයේදී 37 – 7 කින් චීන තායිපේ පිල පරාජය කළහ. සිංගප්පූරුව හා ශ්‍රී ලංකාව අතර අවසන් තරගයේ ප්‍රථම භාගය ලකුණු 6 – 6 ක් ලෙස සම මට්ටමකින් අවසන් විය. ශ්‍රී ලංකා පිලට ගෝල් 2 ක්, පෙනෙල්ටි 2 ක් හා ඩ්‍රොප් ගෝලයකින් ලකුණු වාර්තා විය. රොෂාන් වීරරත්න හා චාමර විතානගේ ලබාගත් ට්‍රයි දිනුම් දෙක සාලිය කුමාර ගෝල් බවට පත් කළේය.මේ තරගාවලියේ තුන්වැනි ස්ථානය තේරීමේ තරගය චීන තායිපේ හා මලයාසියාව අතර පැවැත්විණි. එහිදී මලයාසියාව ලකුණු 35 – 8 ක පහසු ජයක් වාර්තා කළේය. එම තරගයේ ප්‍රථම භාගය නිමාවෙද්දී ලකුණු 21 – 3 ක් ලෙස මලයාසියාව ඉදිරියෙන් සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=s1004193</link>
    <topic> ගුවන් ගමන් අවලංගු වීමෙන් ක්‍රිකට්වලට දැඩි බලපෑම්</topic>
    <author/>
    <content>යුරෝපයේ සහ මහ බ්‍රිතාන්‍යයේ නිල් අහස වසා දමමින් පසුගියදා අයිස්ලන්තයේ දී පිපිරීගිය 'එයිජාෆ් ජොයෙල්' ගිනි කන්දේ යෝධ දුහුවිලි වළාකුල නිසා යුරෝපය හරහා ගමන් කරන සියලු ගුවන් ගමන් අත්හිටුවීමට සිදුවීම ජගත් ක්‍රිකට් ක්‍රීඩාවටද දැඩි බලපෑමක් එල්ල කිරීමට සමත්ව තිබේ.මේ හේතුව නිසා කොදෙව් දූපත් හී පැවැත්වීමට නියමිත ඕවර විස්සයි - 20 ක්‍රිකට් ලෝක කුසලාන තරගමාලාවට සහභාගී වීම සඳහා ලන්ඩනය හරහා ගමන් කිරීමට නියමිතව සිටි ඇෆ්ගනිස්තානු ක්‍රිකට් කණ්ඩායම දැඩි අසීරුතාවයට පත්ව සිටිති. ‘ඇෆ්ගනිස්තානය තරගමාලාවට සහභාගී වෙතැයි අපි බලාපොරොත්තු වෙනවා.ඔවුන්ගේ සහභාගීත්වය ඓතිහාසික අවස්ථාවක් වෙනවා. ජගත් ක්‍රීඩා ලෝලීන් ආශාවෙන් බලා සිටිනවා ඇෆ්ගනිස්තාන ක්‍රීඩකයන් මේ තරගමාලාවේ දස්කම් දක්වන අයුරු නැරඹීමට.’ තරගමාලාවේ අධ්‍යක්ෂ රොබර්ට් බ්‍රයන් ප්‍රකාශ කෙළේ ය.මේ දිනවල ඉන්දියාවේ පැවැත්වෙන අයි. පී. එල්. තරගමාලාවට සහභාගී වෙමින් සිටින නිසා මේ තරගමාලාවට සහභාගී වීමට නියමිත බොහෝ කණ්ඩායම් ලබන සතිය වනතුරු කොදෙව් දූපත් බලා නොපැමිණෙන බැවින් ගිනි කන්දේ දුහුවිලි වළාකුලේ ගැටලුව ඔවුනට බාධාවක් නොවනු ඇතැයි තරගමාලාවේ සංවිධායකයන් විශ්වාස කරති.කෙසේ නමුත් යුරෝපා මහද්වීපය මඟ හැර සෙසු විකල්ප ගුවන් මාර්ග හරහා කොදෙව් දූපත් කරා පැමිණීමට ඉඩ ප්‍රස්ථාව ලබාදීමේ සාකච්ඡා සඳහා ජගත් ක්‍රිකට් කවුන්සිල බලධාරිහු කොදෙව් දූපත් බලා යාමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=s1004194</link>
    <topic>ප්‍රීමියර් ලීග් තරගයට පෙර ඉන්දියාවේදී බෝම්බ 2ක් පිපිරේ</topic>
    <author/>
    <content>ඉන්දියාවේ පැවැත්වීමට නියමිත පොදු රාජ්‍ය මණ්ඩලයීය ක්‍රීඩා උළෙලේ ආරක්ෂාව අභියෝගයකට ලක් කරමින් ඉන්දීය ප්‍රිමියර් ලීග් තරගමාලාවේ මුම්බායි ඉන්දියන් සහ බැංග්ලෝර් කණ්ඩායම් අතර තරගය ආරම්භ වීමට මොහොතකට පෙර බැංග්ලෝර් නුවර චින්නස්වාමි ක්‍රීඩාංගණය ආසනන්නයේ දී බෝම්බ 2ක් පිපිරීමෙන් පොලිස් නිලධාරීහු ඇතුළු පුද්ගලයන් 8 දෙනෙකු තුවාල ලැබූහ.පොදු රාජ්‍ය මණ්ඩලයීය ක්‍රීඩා උළෙල ඔක්තෝබර් මාසයේ දී නවදිල්ලි නුවර පැවැත්වීමට නියමිත අතර බෝම්බ පිපිරීම නිසා ඉන්දියාවේ පැවැත්වෙන ක්‍රීඩා තරගවල ආරක්ෂක තත්ත්වය පිළිබඳ භීතියක් ක්‍රීඩා ලෝලීන් තුළ මෙන්ම ක්‍රීඩකයන් තුළ ද ඇති වී තිබේ. ක්‍රීඩාංගණයේ ප්‍රවේශපත්‍ර අලෙවි කුටියක් අසළ දී පිපිරීමට ලක් නොවූ තවත් බෝම්බයක් සොයා ගැනීමට පොලිසිය සමත් වූ බව පොලිස් පරීක්ෂක කේ. රගුරාම් පැවැසුවේ ය.මේ බෝම්බ පිපිරිමේ හේතුවෙන් තරගය ආරම්භ වුයේ පැයක් පමණ ප්‍රමාදයකින් පසුවය.පළමුව පන්දුවට පහර දුන් මුම්බායි පිල කඩුලු 4කට ලකුණු 191ක් රැස් කිරීමට සමත් විය. අම්බති රායිදු ලකුණු 46ක් ලබාගත් අතර පේ. දුමිනි නොදැවී රැස්කළ ලකුණු සංඛ්‍යාව 42කි. රයන් මැක්ලරන් ලකුණු 40 රැස් කෙළේ ය. ජැක් කලීස් කඩුලු 2ක් දවාලීය.බැංග්ලෝර් කණ්ඩායම කඩුලු 9ක් දැවී රැස් කරනු ලැබුවේ ලකුණු 134ක් පමණි. විරාජ් කෝලි ලකුණු 37ක් ලබා ගත්තේය.කේ පොලාර්ඩ් කඩුලු 3ක් ද දිල්හාර ප්‍රනාන්දු සහ හර්බජන් සිං කඩුලු 2 බැගින්ද දවාලීමට සමත් වූහ.මේ අතර කල්කටා නුවර පැවැති කල්කටා සහ රාජස්තාන් කණ්ඩායම් අතර පැවැති තරගයෙන් කඩුලු 8ක පහසු ජයක් ලබා ගැනීමට කල්කටා පිල සමත් විය.කල්කටා පිල ඕවර 16. 1කදී ජයග්‍රහණය හිමිකර ගත් අතර සෞරව් ගංගුලි පන්දු 50කදී හතරේ පහර 11ක් සහ හයේ පහර 2ක් සමඟ නොදැවී ලකුණු 75ක් රැස් කෙළේ ය. චෙටේෂ්වර් පුජරා නොදැවී ලකුණු 45ක් ලබා ගත්තේ ය. කමරන් ඛාන් කඩුලු 2ක් බිඳ දැමුවේය.පළමුව පන්දුවට පහරදුන් රාජස්තාන් පිල කඩුලු 9කට රැස් කළ ලකුණු සංඛ්‍යාව 132කි. ශේන් වොට්සන් ලකුණු 44ක් රැස් කළ අතර ජේදෙව් උනද්කැඩ් කඩුලු 3ක් ද, අශෝක් දින්දා කඩුලු 2ක්ද බිඳ දැමූහ.ඩෙකන් චාර්ජර්ස් පිලට එරෙහිව විශිෂ්ට පිති හරඹයක නිරත වූ පන්ජාබ් පිලේ මහේල ජයවර්ධන පන්දු 62 කදී හතරේ පහර 13ක් සහ හයේ පහර 2ක් සමඟ නොදැවී ලකුණු 93ක් ලබා ගැනීමට සමත් වූවද කඩුලු 5ක පරාජයක් විඳ ගැනීමට පන්ජාබ් පිලට සිදුවිය. පන්ජාබ් පිල කඩුලු 3කට ලකුණු 174 ක් රැස් කළ අතර නායක කුමාර් සංගක්කාර ද මහේලට අනගි සහයක් ලබා දෙමින් පන්දු 37කදී හතරේ පහර 9ක් සහ එක් හයේ පහරක් සමඟ ලකුණු 52ක් ලබා ගත්තේ ය. ඩෙකන් චාර්ජර්ස් පිල ඕවර 19.1 කදී කඩුලු 5ක් පමණක් දැවී ජයග්‍රහණය හිමිකර ගැනීමට සමත්විය.රෝහිත් ෂර්මා ලකුණු 68ක් රැස් කරමින් ඩෙකන් චාර්ජර්ස් පිලේ ජයග්‍රහණයට මං විවර කොට දුන් අතර තිරුමල්සෙට්ටි සුමන් ලකුණු 43ක් ලබා ගත්තේය. පළමු වටයේ අවසන් තරගය අද (19) කල්කටා නයිට් රයිඩර්ස් සහ මුම්බායි ඉන්දියන්ස් අතර පැවැත්වෙන අතර 21 දා පළමු අවසන් පූර්ව තරගය පැවැත්වීමට නියමිතය.දෙවැනි අවසන් පූර්ව තරගය 22 දා පැවැත්වෙන අතර තුන්වැනි ස්ථානය සඳහා වන තරගය 24දා පවත්වනු ලැබේ. අවසන් මහා තරගය 25 දා පැවැත්වීමට නියමිතය. ප්‍රසාද ලකුණු 20ක් ලබා ගනිමින් මුම්බායි ඉන්දියන්ස් පිල තරගමාලාවේ පෙරමුණේ පසුවන අතර බැංග්ලෝර්, දිල්ලි සහ ඩෙකන් චාර්ජර්ස් යන කණ්ඩායම් ප්‍රසාද ලකුණු 14 බැගින් හිමිකර ගනිමින් පිළිවෙළින් 2,3, සහ 4 වැනි ස්ථාන ලබා අවසන් පූර්ව වටයට පිවිසීමට සමත්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=f1004191</link>
    <topic>මෛත්‍රීපාල සිරිසේන</topic>
    <author>සාකච්ඡා කළේ මලික් චමින්ද ධර්මවර්ධන</author>
    <content>පළමුවෙන්ම මෙවැනි ප්‍රතිඵලයක් අපට ලැබුණේ කොහොමද කියලා බලන්න ඕනේ. 78 ව්‍යවස්ථාව අනුව පැවැති හයවැනි මහ මැතිවරණය තමයි අප්‍රේල් 8 වැනිදා පැවැත්වුණේ. මේ මැතිවරණ හයටම මං තරග කරලා තියෙනවා. ජයග්‍රහණය කරලාත් තියෙනවා. එහිදී මට තිබෙන අත්දැකීම් අනුව මේ ඡන්ද ක්‍රමය තුළ ලබපු ඓතිහාසික, දැවැන්තම ජයග්‍රහණය මෙයයි. අඩුම ගණනේ මෙවැනි ජයග්‍රහණයක් ව්‍යවස්ථාව නිර්මාණය කළ එජාපයටවත් කවදාවත් ලබා ගන්න බැරිවුණා.මෙවැනි විශිෂ්ට ප්‍රතිඵලයක් ලැබීමට බලපෑ කරුණු තිබුණා. මේ රටේ ජනතාව ඡන්දය ලබාදෙන්නේ ජනාධිපතිතුමාටයි. පසුගිය ජනවාරි 26 වැනිදා ජනාධිපතිතුමාව, ජනාධිපති ධුරයට පත්කර ගත්තා. ඊළඟට ජනතාවගෙන් එතුමා ඉල්ලීමක් කළා රටට අවශ්‍ය වෙනස්කම් කිරීම සඳහා ශක්තිමත් පාර්ලිමේන්තුවක් ලබා දෙන්න කියලා. රටේ ජනතාව ඒ අවශ්‍යතාව තේරුම් අරගෙන තමයි මේ මැතිවරණයේදී ඡන්දය ප්‍රකාශ කළේ.මේ රටේ ජනතාවට ජනාධිපතිතුමා ගැන විශාල විශ්වාසයක් ගොඩනැගිලා තිබෙනවා. එතුමාගේ මුල් ජනාධිපතිධුර කාලය ගත්තම යුද්ධය අවසන් කළා. අවුරුදු 4ක් වැනි කෙටි කාලයක් තුළ සංවර්ධන කටයුතු රැසක් කළා. දැන් යුද්ධය අවසන් වූ සාමකාමී රටේ හැමකෙනාගේම බලාපොරොත්තුව වෙලා තියෙන්නේ ආර්ථික ජයග්‍රහණයයි. ඊළඟට ගුණගරුක, සදාචාර සම්පන්න සමාජයක් ඇති කිරීමයි. ඒ සඳහා තමයි ජනතාව ජනාධිපතිතුමාට මේ බලය ලබාදුන්නේ.දැන් තියෙන්නේ අපේ පාර්ශ්වය මඟින් ජනතාවට සහ රටට කළයුතු වගකීම් සහ යුතුකම් ඉටුකිරීමයි. පාර්ලිමේන්තු මැතිවරණයේදී විපක්ෂය අපට මැතිවරණ ප්‍රකාශයක් නොමැති බවට තර්ක විතර්ක ගොඩනැඟුවා. ඒත් අපට ප්‍රතිපත්ති දෙකක් නැහැ, වැඩපිළිවෙළ දෙකක් නැහැ. එක ප්‍රතිපත්තියයි එක වැඩපිළිවෙළයි තියෙන්නේ. එය ජනාධිපතිවරණයේ දී ඉදිරිපත් කළ “මහින්ද චින්තන ඉදිරි දැක්ම” ප්‍රකාශනය කියලා අප පැහැදිලිවම කිව්වා. ඒ අනුව දස අවුරුදු සංවර්ධන සැලැස්ම ක්‍රියාත්මක කිරීම අපේ ප්‍රධාන කාර්යය වෙලා තියෙනවා.ජනාධිපතිවරණ ප්‍රකාශනයේ සඳහන් කරලා තිබුණා අපේ මාතෘභූමිය ලෝකයේ ආශ්චර්යමත් රටක් කිරීම සම්බන්ධයෙන් ජනාධිපතිතුමාගේ ඒ ප්‍රකාශය යථාර්ථයක් කිරීමයි අපේ අභියෝගය සහ වගකීම. ලෝකයේ අනෙක් රටවල් දිහා බැලුවහම අපටත් පළමු පෙළේ රටක් බවට ගොඩනැඟෙන්න පුළුවන්කම තිබෙනවා. ඒ සඳහා අවශ්‍ය මානව සම්පත්, භෞතික සම්පත් අපට තිබෙනවා. නව පාර්ලිමේන්තුවට වසර 6කුත්, ජනාධිපතිතුමාට වසර 7ක පාලන කාලයකුත් තියෙනවා. මේ කාල සීමාවේ රටට අවශ්‍ය ආර්ථික, සමාජ, දේශපාලන, සදාචාර සංවර්ධනය ඇතිකිරීමට අප කටයුතු කරනවා. එය අප අතින් සිදුවන අනිවාර්ය කාර්යයක්.මෙතැන තියෙන්නේ පක්ෂය අභ්‍යන්තර ගැටුම් නෙමෙයි. මනාප ඡන්ද ක්‍රමය සමඟ අපේක්ෂකයන්ගේ තිබෙන ආරවුල් තියෙන්නේ. ඒක පක්ෂයේ ආරවුලක් නෙමෙයි. පවතින ඡන්ද ක්‍රමය බොහොම අර්බුදකාරීයි. එතැනදි ඒ ප්‍රදේශවල ඉන්න අපේක්ෂකයන් දැනගන්න ඕනේ විනයක්, හික්මීමක් ඇතිව හැසිරෙන්න.හම්බන්තොට, ගම්පහ, පොලොන්නරුව වගේ දිස්ත්‍රික්කවල කිසිම අසමඟියක්, අර්බුදයක් නැහැ. මැතිවරණ ව්‍යාපාරයත්, මැතිවරණයෙන් පසුවත් එම දිස්ත්‍රික්කවල විනයගරුක බව හික්මීම ආරක්ෂාවෙලා තිබුණා. ඒ තත්ත්වය සැලකිල්ලට ගත්තම ප්‍රාදේශීය නායකයන්, අපේක්ෂකයන්, සංවිධායකවරුන්ගේ වගකීම තමයි විනයකින්, හික්මීමකින් කටයුතු කිරීම.තව ඡන්ද ප්‍රමාණයක් අඩුයි. ඒත් අවශ්‍ය වෙලාවට විපක්ෂයට කරුණු ඉදිරිපත් කරලා ලබාගන්න පුළුවන්කම තියේවි කියල අප විශ්වාස කරනවා. අපි 2/3ක බලය පාවිච්චි කරන්නේ රටේ අනාගතයට අවශ්‍ය වෙනස්කම් කිරීමට සහ රටේ යහපතටයි. එතැනදී අප ඉදිරිපත් කරන යෝජනාවලට විපක්ෂයට මඟහරින්න පුළුවන්කමක් නැහැ.ඔහුට තියෙන්නේ එහෙම තර්ක කරන්න නොවේ. කරන්න තියෙන්නේ දැන් ජනතා විමුක්ති පෙරමුණ වහලා දැම්මා නම් ඉවරයි කියලා තර්ක කරන්නයි. පසුගිය මහමැතිවරණයේදී ආසන 39ක් ගත්තු ජනතා විමුක්ති පෙරමුණ, මේ සැරේ ආසන 5කට බැස්සම ජ.වි.පෙට වෙලා තියෙන දෙය තේරුම් අරගෙන ඔවුන් විසුරුවා හැරීම තමයි ඒ අය කරන්න ඕනේ. ඒ තරමට ජ.වි.පෙ. අද බංකොලොත් වෙලා තිබෙනවා.ලෝකයේ පාර්ලිමේන්තු සම්ප්‍රදාය තියෙන වෙනත් රටවල් සම¼ඟ සන්සන්දනය කරලා බලනකොට ඡන්දය භාවිත කිරීම සිදුවෙන්නේ කොහොමද කියලා බලන්න ඕනේ. ප්‍රජාතන්ත්‍රවාදය සම්බන්ධයෙන් මහත් ඉහළින් කතා කරන බටහිර රටවල් ගත්තම ඔවුන්ගේ ඡන්දය ප්‍රකාශ වෙන්නේ 50%කට අඩුවෙනුයි. එතකොට අපේ 50% ඉක්මවලා ඡන්දය ප්‍රකාශ වෙනවා. මෙතැන ඡන්ද භාවිත නොවුණේ ඇයි කියන එක බැලුවහම පැහැදිලිවම පෙනෙන දෙයක් තියෙනවා. එක්සත් ජාතික පාක්ෂිකයෝ ඡන්ද පොළට ගිහින් නැහැ කියන එක. ඡන්ද පොළට ගිහින් වැඩක් නැහැ කියලා ඒ අය දන්නවා. තමන් පරදිනවා කියලා දන්නවා. අපට ලැබුණු ඡන්ද ප්‍රමාණය ගත්තම විශේෂයෙන්ම පොලොන්නරු දිස්ත්‍රික්කය ගැන කියනවා නම්, 61%ක් ඡන්දය භාවිත කරලා තියෙනවා. ඒ 61% න් 69.66%ක් සන්ධානයට ඡන්දය දීලා. රටේ හැම දිස්ත්‍රික්කයකම එවැනි තත්ත්වයක් තියෙන්නේ. ඒ විදියට බැලුවාම පාර්ලිමේන්තු මැතිවරණයකදී ඡන්දය භාවිත කිරීම සම්බන්ධයෙන් ලෝකයේ රටවල් අතරින් අප ඉතාමත් ඉහළින් ඉන්නවා. ඒත් ජනතා විමුක්ති පෙරමුණේ සහ එක්සත් ජාතික පක්ෂයේ තිබෙන දේශපාලන බංකොලොත් භාවය අනුව ඒ අය විවිධ දේවල් කියාවි.නැහැ. ප්‍රතික්ෂේප වෙලා නැහැ. පළාත් සභා මැතිවරණයට වඩා වැඩි ඡන්ද ප්‍රමාණයක් අපි ජනාධිපතිවරණයේ දී ලැබුවා. ජනාධිපතිවරණයට වඩා පාර්ලිමේන්තු මැතිවරණයේ දී අපට ඡන්ද ලැබිලා තියෙනවා. මෙහෙම බැලුවහම පියවරෙන් පියවර අපට වාසිසහගත තත්ත්වයක් උතුරු - නැඟෙනහිරින් ඇතිවෙමින් තියෙන්නේ. එය අපේ ජයග්‍රහණයක් මිසක් ප්‍රතික්ෂේප වීමක් නෙමෙයි.* විවිධ දූෂණ සහ අක්‍රමිකතා පිළිබඳ චෝදනා නැගුණු ඇමැතිවරුන් කිහිපදෙනෙකු පසුගිය පාර්ලිමේන්තුවේ හිටියා. මෙවරත් ඔවුන්ගෙන් කිහිපදෙනෙකු නව පාර්ලිමේන්තුවට තේරීපත්ව තිබෙනවා. ඔවුනට එරෙහිව ගන්නා පියවර පිළිබඳ විපක්ෂය මේ වනවිටත් ප්‍රශ්න කරමින් සිටිනවා?එවැනි චෝදනා තිබෙනවා නම් විපක්ෂයට පුළුවන් චෝදනා පැහැදිලිව ඉදිරිපත් කරන්න. එතකොට අපට එම චෝදනා සම්බන්ධයෙන් කටයුතු කරන්න පුළුවන්. එහෙම නැතිව වංචාව, දූෂණය කියන එක වේදිකාවේ සටන් පාඨයක් වුණාට වැඩක් නැහැ. කරුණු ඇතිව පැහැදිලි කරලා, ඔප්පු කරලා ඉදිරිපත් කරන්න ඕනේ. එතකොට රජයක් විදිහට රජයේ පාර්ශ්වයෙන් අවශ්‍ය පියවර ගන්න පුළුවන්. දූෂණයට, වංචාවට අපේ ආණ්ඩුව කොහෙත්ම ඉඩ දෙන්නේ නැහැ. ඒත් දේශපාලන සටන් පාඨයක් කරගන්නේ නැතිව සැබෑ ලෙස, සත්‍ය ලෙස මේ කරුණු ඉදිරිපත් වෙන්න ඕනේ.ශ්‍රී ලංකා නිදහස් පක්ෂයේ ජ්‍යෙෂ්ඨයන් පහළට යෑම, නවකයන් ඉහළට යාම, විපක්ෂයෙන් පැමිණි පිරිස් මනාප අතර ඉහළට පැමිණීම, මේ සියලු කරුණු ගත්විට ඒ ඒ අපේක්ෂකයා තම තමන්ගේ මැතිවරණ ව්‍යාපාරය කළමනාකරණය කරගත් ආකාරය මත එය තීරණය වෙලා තිබෙන බව පෙනෙන්න තිබෙනවා. අපි කොතරම් සංවර්ධන වැඩකටයුතු කළත්, පුද්ගලිකව නොවිමසා උදවු උපකාර කළත්, ඒ සියල්ලට වඩා මැතිවරණ ව්‍යාපාරය හසුරුවන ආකාරය වැදගත් වෙනවා. ඒ මත තමයි මනාප අතරින් ඉහළ පහළයාම තීරණය වෙන්නේ්. ඒත් ඔබ කියන විදියට ශ්‍රීලනිපයේ අපේක්ෂකයන් ජනතාවගෙන් ඈත්වෙලා නැහැ. වැඩි දිස්ත්‍රික්ක ප්‍රමාණයක ඉහළින් ම මනාප ලබාගෙන තියෙන්නේ ශ්‍රී ලංකා නිදහස් පක්ෂයේ අයයි.එහෙම තත්ත්වයක් නැහැ. පොලොන්නරුව කියන්නේ කුඩා දිස්ත්‍රික්කයක්. අපේ මුළු දිස්ත්‍රික්කයේම ඡන්ද තියෙන්නේ 2,40,000 ක් පමණයි. ඉන් 1,18,000ක් එක්සත් ජනතා නිදහස් සන්ධානය ලබාගෙන තියෙනවා. එයින් මං මනාප 90,000ක් අරගෙන තියෙනවා. එතකොට මගේ මනාප ප්‍රතිශතය 76%ක් වෙනවා. මේ අනුව බැලුවහම මං මනාප ප්‍රතිශතය අතරින් ඉහළින්ම ඉන්න කෙනෙක්. මගේ ඡන්ද ප්‍රමාණය සංඛ්‍යාත්මකව අඩුවෙලා තියෙන්නේ් දිස්ත්‍රික්කයට සාපේක්ෂවයි.දිස්ත්‍රික්කයක් වශයෙන් පොලොන්නරු දිස්ත්‍රික්කය ඉහළ ඡන්ද ප්‍රතිශතයක් ලබාගත්ත දිස්ත්‍රික්කයක්. පක්ෂයක් විදියට සන්ධානයට වැඩියෙන් ම ඡන්ද ලැබුණේ මොණරාගලින්. ඊළඟට පොලොන්නරුව. ඊළඟට රත්නපුරය. මෙහෙම බැලුවහම ඔබ නගන තර්කය මං ප්‍රතික්ෂේප කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>19</day>
    </date>
    <link>http://www.dinamina.lk/2010/04/19/_art.asp?fn=f1004192</link>
    <topic>ක්‍රියාවට අනුව කුසල අකුසල විපාක ලැබෙනවා</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>සිංහල අලුත් අවුරුද්ද එළඹීමත් සමඟ රටම අලුත් වූයේ කෙසේද? ජනමත විචාරණයකින් පත්වූ ඒ නායකයන් සමාජයේත් ඔවුන්ගේත් මෙලොව පරලොව වැඩ පිණිස කටයුතු කළ යුත්තේ කෙසේද යන්න පිළිබඳව මෙවර ධර්ම සභාවට දේශනා කරන්නේ පොකුණුවිට ශ්‍රී විනයාලංකාරාරාමවාසී කුකුල්පනේ සුදස්සී හිමිපාණන්වහන්සේ යි.බුද්ධකාලීන භාරතයේ ප්‍රධානවශයෙන් තිබුණෙණ් රාජාණ්ඩු සහ ඝනතන්ත්‍ර (සමූහාණ්ඩු) කියන ආණ්ඩුක්‍රම දෙකයි. මේ සෑම එකකම ප්‍රතිපත්ති සම්පාදනය වුණේ පරම්පරාගත ක්‍රමයකට යි. සහතන්ත්‍ර ක්‍රමයට සමූහයක් එක්වී සම්මත කරගත් ව්‍යස්ථාවකට අනුව කටයුතු කළා. රාජාණ්ඩු ක්‍රභයේ දී වුණත් රජුට ඒකාධිපතිව පාලනය කරන්න බලයක් තිබුණත් පුරෝහිතයන්ගේ උපදෙස් පිළිපදින්න සිදුවුණා. කෙසේවෙතත් මේ නායකයන් පිළිබඳව බුදු දහම ස්ථාපිත වන්නට කලින් තිබුණේ මඳක් වෙනස් මතයක්. එනම් යුද්ධයට නායකත්වය දුන් පුද්ගලයා රටේ නායකයා වීමයි. දෙවියන් විසින් රජු පත්කරන්නේ යුද්ධ කිරීම සඳහා යයි බමුණු මතයක් තිබුණා. ඒ නිසා රජුගේ නැත්නම් නායකයාගේ ප්‍රධාන වගකීම වුණේ යුද්ධකර බලය අල්ලා ගැනීම යි. යුද්ධයේ දී මියයාම දේවත්වයට යාමක් ලෙසත් ඔවුන් සැලකුවා.බුදුරජාණන්වහන්සේ, රජුගේ වගකීම යුද්ධ කිරීම බව පිළිගත්තේ නැහැ. ඔහුට හිමිවූයේ දසරාජ ධර්මයෙන් රට පාලනය කිරීම යි. දානය, ශීලය, පරිත්‍යාගය, ඍජුබව, මෘදුබව, තපස, ක්‍රෝධ නොවීම, අවිහිංසාව, ඉවසීම, විරුද්ධ නොවීම කියන කරුණු දසරාජධර්මය ලෙස බුදුන් දේශනා කළා. ඒ රාජාණ්ඩු ක්‍රමය යි. සමූහාණ්ඩු ක්‍රමයේ දී බුදුන්වහන්සේ අනුමත කරන්නේ වජ්ජීන් විසින් ආරක්ෂා කළ සප්ත අපරිහානි ධර්මයි. මේ සියල්ල තිබෙන්නේ පාලනය සඳහායි. නායකත්වය මීට වඩා වෙනස්. දැන් බලන්න අග්ගඤ්ඤ සූත්‍රයේ සඳහන් වන ආකාරයට මහාසම්මත රජුගේ කාර්යභාරය ලෙස ජනතාව තීරණය කළේ නිග්‍රහ කළ යුතු අයට නිග්‍රහ කිරීම, දඬුවම් කළ යුතු අයට දඬුවම් කිරීම, කෙත්වතු ආරක්ෂා කිරීම වැනි දේයි. ඒ පාලනයේ ස්වභාවය ලෙසයි එදා සැලකුවේ. එහෙත් බුදුන්වහන්සේ ධාර්මික පාලනයකට අප සඳහන් කළ පරිදි විවිධ කරුණු ඊට එක්කර තිබෙනවා. නායකත්වයේ ලක්ෂණ මේවා නෙවෙයි. නායකත්වෙ ලක්ෂණ 04 ක් ධර්මයේ දැක්වෙනවා. එනම් තමන් වරදින් වැළකීම, අනුන් වරදින් වළක්වාලීම, තමන් සුචරිතයේ යෙදීම, අනුන් සුචරිතයේ යෙදවීමයි. මේ ගැන තවදුරටත් ධම්මපදයේ අත්ත වග්ගයේ සඳහන් වෙනවා.අථංඤ්ඤමනුසාසෙයිය – න කිලිස්සෙයිය පණ්ඩිතෝ”ඒ කියන්නේ තමන් සුදුසු තැන පිහිටා අනුන්ට අනුශාසනා කරන පණ්ඩිතයන් නො කෙලෙසෙන බවයි. නායකයාගේ කාර්යභාරයක් වන අනුන් වරදින් වළක්වාලීම සහ අනුන් සුචරිතයේ යෙදවීම සඳහා නායකයා විසින් පුද්ගල විවිධත්වය, පුද්ගල දුබලතා හා ඒ දුබලතා නැතිකරගන්නා උපක්‍රම ආදිය හඳුනාගෙන තිබිය යුතුයි. ඒ වගේම කරුණාව මෛත්‍රිය නැතිව අනුන් යහපතෙහි යොදවන්න බැහැ. නායකයා කරුණාව මෛත්‍රිය මතින් බිහිවිය යුතුයි. කරුණාව මෛත්‍රිය - නැතිතැන බිහිවන්නේ අධිපතිත්වය යි. අධිපතියා නිතර උත්සහ කරන්නේ තමන් අදහස් කරන දේ කෙසේ හෝ අනුන් ලවා කරවා ගැනීමයි. එතනදී පුද්ගලයකු නිසිමග යැවීමක් සිදුනොවිය හැකියි. එතනදී පුද්ගලයකු නිසිමග යැවීමක් සිදුනොවිය හැකියි. අද බොහෝදෙනා බලය හා නිලය පාවිච්චි කරන්නේ මේවිදියට අධිපතිත්වය සඳහා මිස නායකත්වය සඳහා නෙවෙයි.හේතුඵලවාදී යථාර්ථය පිළිගන්නා බුදුදහමේ හේතුමතින් තොරව කිසිවක් සිදුවෙන බව කියවෙන්නේ නෑ. නායකයකු වීම සඳහා ප්‍රඥාව, කරුණාව, මෛත්‍රිය වැනි අභ්‍යන්තර ගුණාංග රාශියක් ගොඩනගා ගතයුතු වෙනවා. මේවා සසර දී මානසික අභ්‍යාසයන් මගින් ප්‍රගුණ කරගත් ගුණාංග යි. මේවාට අධ්‍යාත්මික සම්පත් කියන්න පුළුවන්. ඒ වගේම පිරිස් බලය, ජනප්‍රසාදය, කීර්තිය, නිල බලය, පෞරුෂය කියන භෞතික සම්පත් ලැබෙන්න සසර පුණ්‍ය මහිමයක් තිබෙන්න අවශ්‍යයි. ඒ සඳහා පරිත්‍යාගය, කැපකිරීම් ආදිය සිදුකර තිබිය යුතු යි. අධ්‍යාත්මික සම්පත් භවයෙන් භවය දියුණු කළ යුතු වෙනවා. භෞතික සම්පත් කුසලයේ විපාක ලෙස තමන්වෙත ලැබෙනවා. මේ දෙපැත්තෙන්ම සමෘද්ධිමත් වුණොත් තමයි සාර්ථක නායකයෙකු වියහැකි වන්නේ. යමෙක් මේ ගුණාංග කිසිවක් නැතිව තෘෂ්ණාව නිසා බල තණ්හාවෙන් බලය අපේක්ෂා කරනවානම් ඔහු පරිහානිය කරා යනබව පරාභව සූත්‍රයේ දේශනා කර තිබෙනවා. සුදුසුකම් නොමැතිව බලය අපේක්ෂා කරන අය වර්තමාන සමාජයෙන් ඕනෑතරම් තහවුරු කරගන්න පුළුවන්.ඒ වගේම තමයි යම් කෙනෙක් අඩු පුණ්‍ය ශක්තියකින් නායකත්වයට පත්වුණොත් ඒ අයට එය කරගෙන යාමේ දී බොහෝ බාධා ඇතිවෙනවා. ප්‍රබල පින් බලයක් හා මානසික ශක්තියක් ඇතුව නායකත්වයට පත්වූ අයට සියලු බාධක සමනය වී සාමකාමීව කටයුතු කිරීමට අවස්ථාව එළඹෙනවා. සක්විති රජෙක් බිහිවූ කාලයට යුද්ධ කෝලාහල ඉවත්ව ගොස් පන්සිල් රකින සාධු සමාජයක් බිහිවෙනවා. රජුගේ වචනය අභිබවා යන්න කිසිවෙක් උත්සාහ දරන්නෑ. එය ඔහු සතු පුණ්‍ය තේජසයි. අපේ රටේ ගත්තොත් සිරි සඟබෝ වැනි රජවරුන් සතු පුණ්‍ය මහිමය නිසා ඔවුන්ට රට යහපත්ව පාලනය කළ හැකි වුණා. මිනිසුන්ගේ ගෞරවයට පාත්‍රවුණා. යම් පිරිසක් බලහත්කාරයෙන් බලය අල්ලා ගැනීමට යනවිට ඔවුන් නිහඬව ඉවත්වී සිටියා. රාජ්‍යත්වය වෙනුවෙන් පව් කරගන්න ඔවුන් සූදානම් වී සිටියේ නැ.වර්තමාන මහජන නියෝජිතයන් තුළ අපි කියූ හොඳ නරක මිශ්‍රව දකින්න ලැබෙනවා. ඒත් ඔවුන්ට අවශ්‍යනම් බුදුදහමේ කියන ආකාරයේ යහපත් නායකත්ව ලක්ෂණ ඇතිකර ගැනීමට හැකියාව තිබෙනවා. ඒ ලක්ෂණ දියුණු කළ තරමටයි ඔහු නායකයෙක් වෙන්නේ. අධ්‍යාත්මික හා භෞතික සම්පත් තමා ළඟ තිබෙන ප්‍රමාණය වර්ධනය කරගැනීමට කරුණාව, මෛත්‍රිය, ප්‍රඥාව ආදිය ළඟාකර ගතයුතු වෙනවා. තමන් සතු පුණ්‍ය ශක්තිය අඩුනම් එය වර්ධනය කරගැනීමට පින්දහම් කළයුතු වෙනවා. මතක තබාගත යුතු වෙනවා මේ සියල්ලේ අපේක්ෂාව අන් අයට යහපතක් කිරීම බව. මේ අදහසින් තොරව බලය රැක ගැනීමට යමෙක් කටයුතු කරනවානම් ඔහු තමන්ටත් සමාජයටත් හානිකරන පව්කම් රාශියක් කරගන්නවා.අනෙක් කාරණය තමයි සසර කරන ලද පුණ්‍ය ශක්තියෙන් මුලින් සඳහන් කළ ආකාරයේ භෞතික සම්පත් ලැබෙනවා වගේම සමහර අයට අකුසල බලයෙනුත් ඒ සම්පත් ලැබෙනවා.දේවදත්ත හාමුදුරුවන්ට බුදුන්ගේ ලේ සෙලවීමට, දුණුවායන් යෙදවීමට, මතැතෙකු යැවීමට, කායබලය රාජ්‍යබලය ආදිය ලැබුණේ පුණ්‍ය බලයෙන් නොවෙයි. සසර එබඳුම අකුසල් කර රැස්කරගත් “වාසනා” ගුණය නිසයි. “වාසනා ගුණය” කියන්නේ යහපත් දේ සඳහා පමණක් බවයි ඇතැම් අය සිතන්නේ. එහෙත් එහි තේරුම හොඳට හෝ නරකට සසර ඇතිකරගෙන ඇති හුරුවයි. ඒ කියන පුරුද්දක්, කර්ම වේගයක් නැවත එවැනි දේ කරද්දී සහය ;වනවා. තමන් වෙත සම්පත් ලැබී තිබෙන්නේ කුසල විපාකයෙන් ද අකුසල විපාකයෙන් ද කියන කාරණයත් තෝරාබේරා ගතයුතු වෙනවා. යහපත් කටයුත්තක දී ධනය, කීර්තිය, පිරිස් බලය ලැබෙන්නේ පුණ්‍ය ශක්තියටයි. අයහපත් චේතනා ක්‍රියාත්මක වෙද්දී ධනය, බලය, කීර්ති ප්‍රසංශා හා පිරිස් බලය ලැබෙන්නේ අකුසල කර්ම විපාක වශයෙන් බව තේරුම්ගත යුතුයි. මේවා ගැන අවබෝධයෙන් කටයුතු නොකළොත් තමන්ගේ සසර ජීවිතය අනතුරට පත්වෙනවා. ඒ නිසා නායකයන් හා පාලකයන් මේ පිළිබඳව අවධානය යොමුකළ යුතුයි.“සාදිසං වපතේ බීජං - තාදිසං හරනෙ ඵලංකල්‍යාණකාරී කල්‍යාණං - පාපකාරී ම පාපකං”තමන් වැපුරූ දේ තමයි තමන්ට නෙළාගත හැකි වෙන්නේ. යහපත කරන කෙනාට යහපත් ඵලයත්, අයහපත කරන කෙනාට අයහපත් ඵලයත් නොවැරදීම ලැබෙනවා. එය මේ භවයේ දී හෝ මතු භවයක දී ලැබෙනවා. මේ ජීවිතයේ දී ඒ කර්ම වලින් එක්තරා කොටසක් දිට්ඨධම්මවේදනීය ලෙස ලැබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n1004201</link>
    <topic>සාමකාමී මැතිවරණයක් සන්ධාන නායකයෝ ප්‍රතිඥා දෙති</topic>
    <author/>
    <content>නාවලපිටිය සහ ත්‍රිකුණාමලය කුඹුරුපිටිය ඡන්ද මධ්‍යස්ථාන 38ක අද (20) පැවැත්වෙන මැතිවරණය සාමකාමීව සහ නීතිගරුකව පැවැත්වීමට සම්පූර්ණ සහයෝගය ලබා දෙන බවට එක්සත් ජනතා නිදහස් සන්ධාන නායකයෝ මැතිවරණ කොමසාරිස්වරයාට ඊයේ (19) පොරොන්දු වූහ.ශ්‍රී ලංකා නිදහස් පක්ෂයේ මහ ලේකම් මෛත්‍රීපාල සිරිසේන, එක්සත් ජනතා නිදහස් සන්ධානයේ මහ ලේකම් සුසිල් පේ‍්‍රමජයන්ත්, ශ්‍රී ලංකා නිදහස් පක්ෂයේ ජ්‍යෙෂ්ඨ නියෝජ්‍ය සභාපති නිමල් සිරිපාල ද සිල්වා, සහ පක්ෂයේ භාණ්ඩාගාරික ඩලස් අලහප්පෙරුම මහත්වරු ඊයේ පෙරවරුවේ දී මැතිවරණ කොමසාරිස් දයානන්ද දිශානායක මහතා හමුවූහ.ජනාධිපති මහින්ද රාජපක්ෂ මහතා දැනටමත් සන්නද්ධ හමුදාවට සහ පොලිසියට සාමය රැකීම සඳහා අවශ්‍ය සියලු නියෝග ලබා දී ඇති බව පෙන්වා දුන් මේ නියෝජිත පිරිස ශ්‍රී ලංකා නිදහස් පක්ෂයේ හෝ සන්ධාන පාර්ශ්වයේ කිසිඳු පාර්ශ්වයකට මැතිවරණ නීති උල්ලංඝනය කිරීමට ඉඩ නොතබන බව පැවැසූහ.මහනුවර දිස්ත්‍රික්කයේ සියලු සන්ධාන අපේක්ෂකයන්ට සහ සංවිධායකවරුන්ට නීති අකුරටම පිළිපදින ලෙසත් වගකීම් සහගතව හැසිරෙන ලෙසත් ජනාධිපතිවරයා දැඩිව ප්‍රකාශ කොට ඇති බවද ඔවුහු පැවැසූහ.එසේම එක්තරා පරාජිත දේශපාලන පක්ෂයක් මැතිවරණය අරාජික කිරීම සඳහා ඡන්ද මධ්‍යස්ථානයක් අසල ප්‍රචණ්ඩත්වය නිර්මාණය කිරීමට ඇති සැලැස්මක හෝඩුවාවක්ද මැතිවරණ කොමසාරිස්වරයා වෙත එම නියෝජිත පිරිස ලබා දී ඇති අතර ඒ පිළිබඳ සියුම් ලෙස නිරීක්ෂණය කරන්නැයි මැතිවරණ කොමසාරිස්වරයාගෙන් ඉල්ලීමක් ද කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n1004202</link>
    <topic>කොළඹ කොටස් වෙළෙඳ පොළඉතිහාසගත ඉහළම අගයක</topic>
    <author>මහින්ද අලුත්ගෙදර</author>
    <content>කොළඹ කොටස් වෙළෙඳ පොළ ඉතිහාසයේ ඉහළම අගයන් වාර්තා කිරීමට ඊයේ (19) සමත්විය.ඉතිහාසයේ ප්‍රථම වතාවට කොළඹ කොටස් වෙළෙඳ පොළේ සමස්ත මිල දර්ශකය එක් දිනක් තුළ ඒකක 4000 ඉක්මවා යමින් ඒකක 4015.3 ක් වාර්තා කළ බවත් එය පෙර දිනයට සාපේක්ෂව ඒකක 48.49 ක ඉහළයාමක් බවත් කොළඹ කොටස් වෙළෙඳපොළේ ව්‍යාපාර සංවර්ධන කළමනාකාර තුෂාර ජයරත්න මහතා පැවැසීය.ඊට අමතරව දිනය අවසන් වනවිට මිලංක මිල දර්ශකයේ ඉහළම අගය වාර්තා කරමින් ඒකක 4576.1 ක් ලෙස වාර්තා වූ අතර එය පෙර දිනයට සාපේක්ෂව ඒකක 58.36ක වර්ධනයක් පෙන්වන බවද හෙතෙම සඳහන් කෙළේය.තවද කොළඹ කොටස් වෙළෙඳ පොළ ඉතිහාසයේ වර්ධනයක් පෙන්නුම් කරමින් ඊයේ (19) දිනය අවසන් වනවිට වෙළෙඳපොළ ප්‍රාග්ධනීකරණය රුපියල් බිලියන 1306.1 ක් ලෙස සටහන් වූ බවද තුෂාර ජයරත්න මහතා කියා සිටියේය.ගනුදෙනු කළ කොටස් සංඛ්‍යාව මිලියන 114.5 ක් වූ අතර කොළඹ කොටස් වෙළෙඳපොළේ මුළු ගනුදෙනු සංඛ්‍යාව 15,586 ක් ලෙස සටහන් විය. මේ ආකාරයට කොළඹ කොටස් වෙළෙඳපොළ දිනෙන් දින ඉහළ අගයක් පෙන්නුම් කරමින් අද වනවිට ලෝකයේ කොටස් වෙළෙඳපොළවල් අතර පෙරමුණේ සිටින බවද ව්‍යාපාර සංවර්ධන කළමනාකාරවරයා සඳහන් කළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n1004203</link>
    <topic>ජෙනරාල්ට එරෙහි දෙවැනි යුද්ධාධිකරණය හමුවේවාචිකව කරුණු දැක්වීම අද</topic>
    <author/>
    <content>ජෙනරාල් සරත් ෆොන්සේකාට එරෙහිව ඇති චෝදනා විභාග කිරීමට පත්කොට තිබෙන දෙවැනි යුද්ධාධිකරණය ඊයේ (19) පෙරවරුවේදී නාවික හමුදා මූලස්ථානයේදී රැස්විය.විත්තියේ නීතිඥවරුන් විසින් මෙයට පෙර වාචිකව විරුද්ධත්වය ප්‍රකාශ කර තිබූ අධිකරණයේ සංයුතිය පිළිබඳ කරුණු මෙහිදී ගොනු කරණු ලැබිණි.අද (20) පෙරවරු 9.30 ට නැවත රැස්වන මෙම අධිකරණයේදී පැමිණිල්ල විසින් ඒ පිළිබඳ වැඩිදුරටත් වාචිකව කරුණු දැක්වීමට නියමිතය.යුද හමුදා මිලදී ගැනීම් පටිපාටියට පටහැනිව සිදුකළ මිලදී ගැනීම් සම්බන්ධව ජෙනරාල් සරත් ෆොන්සේකාට එරෙහිව ගොනු කොට ඇති චෝදනා 4 ක් මෙම දෙවන යුද අධිකරණයේදී විභාගයට ගැනේ. මේජර් ජෙනරාල් මිලින්ද පීරිස්ගේ සභාපතිත්වයෙන් යුත් මෙහි සෙසු සාමාජිකයන් වන්නේ මේජර් ජෙනරාල් එස්. ඩබ්ලිව්. එල්. දවුලගල හා මේජර් ජෙනරාල් එම්. හතුරුසිංහය. රියර් අද්මිරාල් ඩබ්ලිව්. ඩබ්ලිව්. ජේ. එස්. ප්‍රනාන්දු මහතා යුද්ධාධිකරණ දෙකෙහිම විනිසුරු අධිනීතිඥවරයා ලෙස කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n1004204</link>
    <topic>මාධ්‍යවේදීන්ට මරණ තර්ජන ඇතැයි</topic>
    <author>විජයානි එදිරිසිංහ</author>
    <content>මෙරට මාධ්‍යවේදීන් 27 දෙනකුට තර්ජන ඇති බවට ව්‍යාජ වාර්තාවක් සකස් කර විදේශයට යැවූ මාධ්‍ය කණ්ඩායමේ ප්‍රධානියකුª හොර රහසේම පසුගියදා විදේශ රටකට පලාගොස් තිබේ.මෙම ව්‍යාජ නම් ලැයිස්තුවට ඇතුළත් සෙසු මාධ්‍යවේදීන්ට හොරෙන් මොහු මෙසේ විදේශ රටට පලාගොස් තිබෙන්නේ මීට දින හතකට පමණ පෙරය. එක්තරා මාධ්‍ය සංගමයක කැපී පෙනෙන තනතුරක් ද දරමින් සිටි එම මාධ්‍යවේදියා වරෙක රජය මානව හිමිකම් කඩ කරන බවට ව්‍යාජ වාර්තාවක් සකස් කර එක්සත් ජාතික පක්ෂ මන්ත්‍රීවරයකු හරහා එම වාර්තාව ජිනීවා යැවීමටද කටයුතු කෙළේ ය.රාජ්‍ය නොවන සංවිධානවලට සම්බන්ධ වී ක්‍රියා කරන පිරිසේ අයකු වන එම මාධ්‍යවේදියා බටහිර රටක තානාපති කාර්යාලයක් හරහා මෙසේ විදේශ ගත වී තිබේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n1004205</link>
    <topic>සා.පෙළ හපනුන්ට ජනපතිගෙන් සුබ පැතුම්</topic>
    <author>චින්තා රණසිංහ, ආර්. ඤාණදාස අම්බලන්ගොඩ සමූහ, ගාල්ල දිසා සමූහ නන්දසිරි වැලිගමගේ</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගයේ ප්‍රථම, දෙවැනි හා තෙවැනි ස්ථාන දිනාගත් ශිෂ්‍ය ශිෂ්‍යාවන්ට ජනාධිපති මහින්ද රාජපක්ෂ මහතා සුබපැතුම් පිරිනමයි. දුරකථන ඇමතුම් මගින් එම සුබපැතුම් පිරිනමා ඇත.කොළඹ දේවි බාලිකා විද්‍යාලයේ විදුහල්පතිනි ප්‍රදීපා සමරසිංහ, ගාල්ල සවුත්ලන්ඩ් විද්‍යාලයේ විදුහල්පතිනි ශාන්ති නානායක්කාර, අම්බලන්ගොඩ ධර්මාශෝත විදුහලේ විදුහල්පති එස්. පණ්ඩිතරත්න යන මහත්ම මහත්මීහු ජනාධිපතිවරයා සුබපැතුම් පිරිනැමූ බව ප්‍රකාශ කළහ.අධ්‍යයන පොදු සහතික පත්‍ර සාමාන්‍ය පෙළ විභාගයෙන් ප්‍රථම ස්ථානය කොළඹ දේවි බාලිකා විද්‍යාලයේ සූරියාරච්චිගේ දෝන සචිත්‍රා ෂමාලි ගුණවර්ධන ශිෂ්‍යාව හිමිකර ගත් අතර දෙවැනි ස්ථානය අම්බලන්ගොඩ ධර්මාශෝක විදුහලේ ටී. චරිත් කෞෂල්‍ය විමලරත්න, ශිෂ්‍යයාද තෙවැනි ස්ථානය ගාල්ල සවුත්ලන්ඩ් විද්‍යාලයේ දිනිති උපේක්ෂා රණවීර ශිෂ්‍යාව හිමිකර ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n1004206</link>
    <topic>මුහුද බෙදා ගන්නට බැරිව ධීවරයෙක් මරුට</topic>
    <author>පුත්තලම සමූහ ඩබ්ලිව්.සී.බී.ප්‍රනාන්දු</author>
    <content>මාරවිල මුහුදු කටුව ධීවර ගම්මානයේ දෙපිරිසක් අතර ඉකුත් 14 දා සවස ඇතිවූ ආරාවුලේදී බරපතල තුවාල ලබා මීගමුව රෝහලේ ප්‍රතිකාර ලබමින් සිටි එක් අයෙක් පෙරේදා (18) සවස මියගොස් ඇති අතර, එම මරණය සැලවීමත් සමඟ ප්‍රදේශයේ යළිත් උණුසුම් තත්ත්වයක් හටගෙන ඇතැයි මාරවිල පොලිසිය පවසයි.රෝහලේදී මියගොස් ඇත්තේ මාරවිල මුහුදුකටුව අමරසේකර මාවතේ පදිංචිව සිටි එන්.ජී.ප්‍රදීප් චන්දන කුමාර ගුණසේකර (35) නමැති අයෙකි. මහමුහුදේ මසුන් ඇල්ලීමේ ප්‍රශ්නයක් මුල්කරගෙන ඉකුත් 14 දා සවස එම ගම්වාසීන් දෙපිරිසක් අතර, ආරවුලක් හටගත් අතර, එහිදී එක් පිරිසක 4 දෙනෙක් බැගින් දෙපිරිසේ 8 දෙනෙක් කැපුම් කෙටුම් සහිත බරපතල තුවාල ලබා මාරවිල සහ මීගමුව රෝහල්වලට ඇතුලත් කර ප්‍රතිකාර ලබමින් සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n1004207</link>
    <topic>කිතුල්ගල තානායමේ ගින්නකින්බෝට්ටු අංගණයට හානි</topic>
    <author>චන්ද්‍රිකා පෙරේරා</author>
    <content>කිතුල්ගල තානායම් භූ®මියේ ඊයේ (19) අලුයම හටගත් ගින්නක් හේතුවෙන් බෝට්ටු අංගනයේ නවතා තිබූ යාත්‍රා කීපයකට හානි සිදුව තිබේ. මෙසේ ගින්නෙන් හානියට පත්ව ඇති බෝට්ටු විදේශිකයන්ගේ සංචාර සඳහා වෙන්කැර තිබූ ඒවා බව පොලිසිය පවසයි.සිද්ධියෙන් එක් පුද්ගලයෙකුට ද සුළු තුවාල සිදුව තැලිගම රෝහලට ඇතුළු කැර තිබේ. එදින අලුයම තුනට පමණ හදිසියේ ඇති වූ මේ ගින්න හටගෙන ඇත්තේ කෙසේ ද යන්න මෙතෙක් හෙළි වී නැත.ගිනි ගැනීමෙන් වූ දේපළ හානිය මෙතෙක් තක්සේරු කැර නැති අතර සිද්ධිය පිළිබඳ කිතුල්ගල පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n1004208</link>
    <topic>ඉන්ධන හිඟයෙන්කන්තලේ ගොවීහු අසීරුවේ</topic>
    <author>කන්තලේ සමූහ</author>
    <content>කන්තලේ ප්‍රදේශයේ ඉන්ධන පිරවුම් හල් වල ඊයේ 19 උදෑසන සිට ඩීසල් හා පැට්‍රල් හිඟයක් නිසා ප්‍රදේශයේ ගොවි ජනතාව හා වන්දනා විනෝද චාරිකාවේ පැමිණි විශාල පිරිසකට මහත් අපහසුතාවකට මෙන්ම දැඩි පීඩනයන්ටද ගොදුරු වන්නට සිදු විය.මේ දිනවල යල් කන්නයේ වී ගොවිතැන් කිරීම සඳහා ජලාශ වලින් ජලය මුදා හැර ඇති අතර ගොවීන් දිවා රෑ නොබලා තම සී සෑම අරඹා ඇති බැවින් මේ ඉන්ධන හිඟය ඔවුන් දැඩි අසරණ තත්ත්වයකට පත් කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n1004209</link>
    <topic>උඩවලව ත්‍රිත්ව ඝාතනයේසැකකරුවෝ රිමාන්ඩ්</topic>
    <author>ඇඹිලිපිටිය විශේෂ සිරිල් ජයවීර</author>
    <content>උඩවලව පොලිස් වසමේ කොළඹගේ ආර ප්‍රදේශයේ දී පියා සහ දියණියන් දෙදෙනා ඝාතනය කිරීමේ සිද්ධිය සම්බන්ධයෙන් දෙදෙනකු සැක පිට අත්අඩංගුවට ගෙන ඇත.මොවුන් දෙදෙනාගෙන් ප්‍රධාන සැකකරු මියගිය වැඩිමල් දියණියගේ ස්වාමි පුරුෂයාය. ඔහුගෙන් දිගින් දිගටම ප්‍රශ්න කිරීමේ දී තවත් සැකකරුවකු අත්අඩංගුවට ගත් උඩවලව පොලිසිය මොවුන් අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කෙරිණි.ඔවුන් යළි ඇඹිලිපිටිය මහේස්ත්‍රාත් අධිකරණයට ඉදිරිපත් කිරීම ඊයේ (19)ට නියමිතව තිබුණි. කොළඹගෙ ආර ප්‍රදේශවාසීන් මෙදින උදෑසනම මහේස්ත්‍රාත් අධිකරණය ඉදිරිපිට මාර්ගය අසල පුවරු ප්‍රදර්ශනය කරමින් සාමකාමී විරෝධතාවක නිරත වූ අතර චූදිතයන් වෙනුවෙන් අධිකරණයේ පෙනී නොසිටින්නයි සියලුම නීතිඥවරුන්ගෙන් ඔවුහු ඉල්ලීමක් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n10042010</link>
    <topic>මෙදා මැතිවරණයේ‘මෑන් ඔෆ් ද මැච්’බැසිල් රාජපක්ෂයි</topic>
    <author>රක්ෂණ ශි‍්‍රයන්ත</author>
    <content>මෙදා මහා මැතිවරණයේ මෑන් ඔෆ් ද මැච් වන්නේ ඡන්ද හාරලක්ෂයකට වැඩියෙන් ලබාගත් (425861) බැසිල් රාජපක්ෂ මහතා යැයි හිටපු ඇමැති පාර්ලිමේන්තු මන්ත්‍රී බන්දුල ගුණවර්ධන මහතා පැවැසීය."දිනමිණ"ට විශේෂ ප්‍රකාශයක් කරමින් ඒ මහතා තවදුරටත් මෙසේද පැවැසීය.ලෝකයේම පාර්ලිමේන්තු සම්ප්‍රදාය තුළ පාර්ලිමේන්තුවට තේරී පත්වන නවක මන්ත්‍රීවරයකුට සුහද පිළිගැනීමක් තිබුණත්, බැසිල් රාජපක්ෂ මහතා නවක පාර්ලිමේන්තු මන්ත්‍රීවරයකු ලෙස පාර්ලිමේන්තුවේ දිවුරුම් දීම කරනු ලැබූ අවස්ථාවේදීත් එයට බාධා කරමින්, කෑකෝ ගසමින් සියයට දහයයි යනුවෙන් ලියූ පුවරු උස්සා ගනිමින් එතුමාගේ දිවුරුම් දීමවත් කිරීමට ඉඩ නොදී බාධා කිරීමට එකළ පාර්ලිමේන්තුªවේ සිටි සමහර ජ්‍යෙෂ්ඨ යැයි කියාගන්නා මන්ත්‍රීවරු උත්සාහ කළා.එහෙත් එතුමා ඒ සියල්ලම මහා වෘක්ෂයක් සේ උපේක්ෂාවන් විඳ දරා ගත්තා. ගිරුවාපත්තුවෙන් පාර්ලිමේන්තුවට පැමිණි එතුමා ඉතා කෙටි කාලයක් තුළදී පාර්ලිමේන්තුව තුළත් ඉන් පිටතත් ජනාධිපතිවරයාට මහා ශක්තියක් ධෛර්යක් ලබා දෙමින් මේ රට මහා සංවර්ධන විප්ලවයකට යොමු කළා.එතුමා පාර්ලිමේන්තුවේ සිටි ඒ ටික කාලය තුළ සමහර මහා පතාක යෝධයන්ටවත් කළ නොහැකි බොහෝ දේ කරමින් තමා කතාවෙන් පමණක් නොව ක්‍රියාවෙන්ද වැඩකරන බව ඔප්පු කර පෙන් වූ නිසා තමයි මෙවර මහා මැතිවරණයේ කිසිවකුට සම කළ නොහැකි විශාල ඡන්ද සංඛ්‍යාවක් ලබා ගනිමින් ගම්පහ දිස්ත්‍රික්කයේ පමණක් නොව ලංකාවේම පළමු තැනට පත්වුණේ.ගියවර පාර්ලිමේන්තුවට පත්විය යුතු නැති පිරිසකුත් විවිධ බොරු කියමින්, සටකපටකම් කරමින් ජනතාව නොමඟ යවමින් පාර්ලිමේන්තුව තුළට ආවා. පචගස් යට සිටිමින් තෙල් බෙහෙත් විකුණන වෙළෙන්දන් වගේ පිරිසකුත් ගියවර පාර්ලිමේන්තුවට ආවා.අපේ දෙමවුපියන් අපට ඉගැන්නුවේ මළ මිනිසකු රැගෙන යන විට පෙට්ටිය ඇතුළේ ඉන්නේ කවුරු උනත්, නොදැක්කත් බස් එකේ සිටියත් අසුනෙන් නැගිටල ගරු කරන්න කියලයි. එහෙත් ප්‍රභාකරන්වත් නොකරපු දේවල්. ;ජ්වීපිය කළා. මිනිස්සු මරල මරපු මිනියත් පෙට්ටිය දනිස්සෙන් පහළ ගෙනියන්න ලණුවක් දාල බිම ඇදගෙන යන්න කියපුවා තවමත් ජනතාවට මතකයි.පාර්ලිමේන්තුව තුළ ඇතැම් මන්ත්‍රීවරුන් කතා කරන්නේ තමන් කියන දේ හිතට එකඟව, හරිද වැරැදිද, කරන්න පුළුවන්ද කියලාවත් හිතන්නේ නැතිවයි. එවැනි අය තමයි "රුපියල් දහදහකින් පඩි වැඩි කරනවා" රැකියා නැති අයට රුපියල් විසිදහසක් ලබාදෙනවා. බලයට පත් වූ වහාම රැකියා නැති අයට රැකියා ලබා දෙනවා. ඉතා අඩුමිලට පිටින් බඩු ගෙනැවිත් දෙනවා, යැයි කියමින් පාර්ලිමේන්තුව බොරු කියන පිස්සන් ඉන්න තැනක් බවට පත් කෙළේ.වෛරී දේශපාලනයේ නියළෙමින් ජනතාව නොමඟ යැවූ ඔවුන්ට මෙවර පාර්ලිමේන්තුවෙන් ඉවත් කරමින් අපට නායකත්වය දිය යුත්තේ කවුරුන්ද කියන එක ජනතාව තේරුම් ගත්තා. මේ රටේ පාර්ලිමේන්තුව තුළ උගත් බුද්ධිමත් පිරිසක් සිිටිය තැනක්. සී.ඩබ්ලිව්.ඩබ්ලිව්. කන්නන්ගර මහතා රාජ්‍ය මන්ත්‍රණ සභාවට ගියේ නැතිනම් අපට ඉතියෝපියාවට, හයිටියට වෙච්ච දේ තමයි වෙන්නේ. ලලිත් ඇතුළත්මුදලි මහතා පාර්ලිමේන්තු ගියේ නැත්නම් මහපොළ අදටත් නෑ. ආචාර්ය එන්.එම්.පෙරේරා, කොල්වින් ආර්.ද සිල්වා, බණ්ඩාරනායක, පිලිප් ගුණවර්ධන, ඩී. ඒ. රාජපක්ෂ වගේ මහා පතාක යෝධයන් ඉඳගත් පුටුවල හොරුන්, වංචාකාරයන්, දූෂකයන් වාඩිවීමට ලැජ්ජා විය යුතුයි.සෙන්කෝලයට, ස්ථාවර නියෝගවලට වගේම කතානායකට, වැදගත් දෙයක් කුමන පක්ෂයකින් හෝ කතා කරන, වෛරී දේශපාලනය නොකරන තැනක් බවට නව පාර්ලිමේන්තුව පත්කර ගන්න කියා මා ඉල්ලා සිටින බවද ඇමැති බන්දුල ගුණවර්ධන මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n10042011</link>
    <topic>ගුවන් තැපෑලෙන් භාණ්ඩ යවන්න තවම බෑ</topic>
    <author/>
    <content>බටහිර රටවල් බොහොමයක ගුවන දූවිලි වළාවන් පැතිරීම හේතුවෙන් එම රටවල ගුවන් තොටුපොළ වසා දමා තිබෙන නිසා එම රටවල් වෙත ගුවන් තැපෑලෙන් භාණ්ඩ යැවීමෙන් වළකින ලෙස තැපැල් දෙපාර්තමේන්තුව සියලුම ගනුදෙනු කරුවන්ට දන්වා සිටී.ඒ අනුව ඕස්ට්‍රියාව, බෙල්ජියම, ඩෙන්මාර්කය, ප්‍රංශය ජර්මනිය, ග්‍රීසිය, මහා බ්‍රිතාන්‍ය, ඉතාලිය, නෙදර්ලන්තය, නෝර්වේ, ස්පාඤ්ඤය, ස්වීඩනය, රූසියාව සහ ස්විට්සර්ලන්තය යන රටවල්වලට ගුවන් තැපෑල හරහා භාණ්ඩ තැපැල් කිරීමෙන් තාවකාලිකව වැළකී සිටින ලෙස තැපැල් දෙපාර්තමේන්තුව වැඩිදුරටත් දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n10042012</link>
    <topic>අවුරුදු සමයේ ‘වාසි ගැරූ’කොන්දොස්තරලාට වැඩ වරදී</topic>
    <author>ශීලා උඩුවර</author>
    <content>අවුරුදු සමයේ නියමිත ගාස්තුවට වඩා මුදල් අය කළ කොන්දොස්තර හා බස් හිමියන් පිළිබඳව විනය පරීක්ෂණ අද (20) සිට ආරම්භ වෙයි. මේ වරද කර ඇති වාර ගණන අනුව මාර්ග බලපත්‍රය අවලංගු කරන බවද ජාතික ගමනාගමන කොමිසන් සභාවේ අධ්‍යක්ෂ (ධාවන) විපුල හේවා වලිමුනි මහතා කියයි. මෙවැනි අය පිළිබඳව කොමිසන් සභාවේ වැටලීම් අංශය රට පුරා පරීක්ෂණ පැවැත්වූ අතර ඒ පිළිබඳ වාර්තා ඊයේ (19) සවස් වන විට කොමිසන් සභාව වෙත ලබාදීමට නියමිතව තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n10042013</link>
    <topic>ස්වාධීන රූපවාහිනියේගොඩනැගිලි සංකීර්ණයජනපති අතින් විවෘත වේ</topic>
    <author/>
    <content>ස්වාධීන රූපවාහිනී මාධ්‍ය ජාලයේ අභිනව ගොඩනැගිලි සංකීර්ණය සහ ඒ. පී. සමරකෝන් මැදිරිය ජනාධිපති මහින්ද රාජපක්ෂ මහතා අතින් ඊයේ (19) විවෘත කෙරිණි.මෙරට රාජ්‍ය නායකයකු රූපවාහිනී ආයතනයක ප්‍රධාන කාර්යාල පරිශ්‍රයකට පැමිණි ප්‍රථම අවස්ථාව මෙය ලෙස සනිටුහන් වෙයි.ස්වාධීන රූපවාහිනී පරිශ්‍රයේ පූර්ණ ප්‍රතිසංස්කරණයකට ලක්කෙරුණු බුදුමැදුර විවෘත කළ ජනාධිපතිවරයා බුද්ධ ප්‍රතිමා වහන්සේ වැඳ පුදා ගත්තේය. අභිනව සිව්මහල් ප්‍රවෘත්ති අංශ ගොඩනැගිලි සංකීර්ණය විවෘත කිරීම සහ ස්වාධීන රූපවාහිනී දෙවැනි මැදිරිය ඒ. පී. සමරකෝන් මැදිරිය ලෙස නම්කොට විවෘත කිරීම සිදු කෙරුණේ ඉන් අනතුරුවය.සිය චාරිකාව සනිටුහන් කරමින් සමරු සටහනක් තැබූ ජනාධිපතිතුමා වෙත ශාන්ත කේ. හේරත්ගේ තෙලිතුඩින් නිර්මාණය කෙරුණු චිත්‍රයක්ද ස්වාධීන රූපවාහිනී සභාපති අනුර සිරිවර්ධන මහතාගේ අතින් පිළිගැන්විණි.ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල මහතා ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n10042014</link>
    <topic>නෝර්වේ ශ්‍රී ලංකා තානාපති කාර්යාලයට පහර දුන් අට දෙනෙක් දැලේ</topic>
    <author>මහින්ද අලුත්ගෙදර</author>
    <content>නෝර්වේ ශ්‍රී ලංකා තානාපති කාර්යාලයට පහර දුන් සැකකරුවන් අට දෙනකු එරට පොලිසිය මඟින් අත්අඩංගුවට ගෙන තිබේ.නෝර්වේ, ඔස්ලෝ නුවර පිහිටි ශ්‍රී ලංකා තානාපති කාර්යාලයට පසුගිය වසරේ අප්‍රේල් මාසයේ දී කිසියම් පිරිසක් විසින් පහර දෙනු ලැබීය.වයස අවුරුදු 19ත් 20ත් අතර වයසේ පසුවන සැකකරුවන් 7 දෙනකුට එරෙහි ව ප්‍රචණ්ඩකාරී ලෙස හැසිරීම සහ විදේශ රටකට අයත් දේපළවලට හානි කිරීම සම්බන්ධයෙන් නඩු පවරා ඇති අතර වෙනත් රටක දේපළවලට හානි කිරීම සම්බන්ධයෙන් සෙසු පුද්ගලයාට එරෙහිව නඩු පවරා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=n10042015</link>
    <topic>මොරටුව එජාප නාගරික මන්ත්‍රීගේනිවෙසට බෝම්බ ප්‍රහාරයක්</topic>
    <author>සුරන්ජිත් පෙරේරා දෙහිවල ගල්කිස්ස සමූහ සහ රාවතාවත්ත සමූහ</author>
    <content>මොරටුව මහනගර සභාවේ එක්සත් ජාතික පක්ෂයේ නාගරික මන්ත්‍රිවරයෙකු වූ ශාන්ත ෆොන්සේකා මහතාගේ නිවෙසට ඊයේ අලුයම එල්ල වූ පෙට්‍රල් බෝම්බ ප්‍රහාරයකින් සුළු අලාභහානි සිදු වී ඇත.මොරටුව සොයිසාපුර මහල් නිවාස සංකීර්ණයේ පිහිටා ඇති නිවෙසට ඊයේ අලුයම මෙම ප්‍රහාරය එල්ල වී තිබේ.මේ නිසා ගින්නක් පැතිර යාමට නොදී නාගරික මන්ත්‍රීවරයා ඇතුළු අසල්වාසීන් එය නිවා දමා ඇත.සිද්ධිය සම්බන්ධයෙන් ශාන්ත ෆොන්සේකා මහතා ගල්කිස්ස පොලිසියට පැමිණිල්ලක් කර ඇති අතර එහිදී ප්‍රකාශ කර ඇත්තේ මේ බෝම්බ ප්‍රහාරය සම්බන්ධයෙන් මොරටුව ආසනයෙන් මෙවර මහ මැතිවරණයට තරග කළ එ.ජා.පක්ෂයේ අපේක්ෂකයෙකු සෘජුව සම්බන්ධ බවට සැකකරන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r1004201</link>
    <topic>කොටුව දුම්රිය පොළට එන ‘මහතුන්ට’ පහසුකම් නෑ</topic>
    <author>ජයන්තිපුර සමූහ</author>
    <content>දිනපතා කොළඹ කොටුව පිහිටි දුම්රිය ස්ථානයට මගීන් විශාල පිරිසක් පැමිණෙති. බොහෝ විට මේ දුම්රිය මගීන් ඊට පෙර දින රාත්‍රී තම ප්‍රදේශවල සිට කොළඹ බලා දුම්රියෙන් පැමිණෙන්නේ දෛනික වැඩ කටයුතු රැසක් ඉටුකර ගැනීමේ අපේක්ෂාවෙනි.නමුත් මේ අයුරින් පැමිණෙන මගීන්ට අවම පහසුකම් පවා ලබාදීමට අදාළ අංශ බලධාරීන් පියවර ගෙන නැති බවයි දුම්රිය මගීන් පෙන්වා දෙන්නේ. උදෑසනින්ම කොළඹ කොටුව දුම්රිය ස්ථානයට එන මගීන්ට දුම්රියෙන් බැසගත් පසු මුහුණ කට සෝදා පිරිසිදුවීමට වැසිකිළි යාමට පවා ප්‍රමාණවත් පහසුකම් නැත.නමුත් ඔවුන් මේ සඳහා රුපියල් 5ට - 10ට ත් අතර මුදලක් අයකරයි. මේ අයුරින් මගීන්ගෙන් මුදල් අයකරගෙන එයට සරිලන වටිනාකමක් ඇති පහසුකම් ලබාදීමට කඩිනමින් පියවර ගන්නැයි ජනතාව ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r1004202</link>
    <topic>සීගිරි උද්‍යානයේපොළොව අභ්‍යන්තරයවිනිවිද දකී</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>භූ විද්‍යා සමීක්ෂණ හා පතල් කාර්යාංශය සතුව ඇති පොළව විනිවිද යාමට සමත් රේඩාර් යාන්ත්‍රනය යොදාගනිමින් මෙරට පුරාවිද්‍යා කැනීම් ක්ෂේත්‍රයේ නව නැම්මක් ඇතිකිරීමට හැකිවෙතැයි කාර්යාංශයේ සභාපති ආචාර්ය එන්. ඒ. විජයානන්ද මහතා සඳහන් කරයි.කාර්යාංශය සතුව ඇති භූ භෞතික ක්‍රමවේදය හා විශේෂඥතාවත් නිපුනත්වයත් යොදාගනිමින් මේ ‘පොළොව විනිවිද දැකීමේ රේඩාර් යාන්ත්‍රනය’ (ground penetrating radar michanism) මගින් දැනටමත් සීගිරිය හා ඉබ්බන්කටුව සහ දිගම්පතහ ප්‍රදේශයන්හි පොළොව යට සැඟ වී ඇති ඓතිහාසික ස්මාරක, ඉදිකිරීම්, නිමැවුම් හා භාණ්ඩ පිළිබඳව දත්ත ලබාගැනීමේ නියමු වැඩසටහනක් සාර්ථකව අවසන් කර ඇත.දිගම්පතහ ප්‍රාග් - ඓතිහාසික සුසානභූමියේ අත්හදා බැලීමේ මෙහෙයුමක් සිදුකළා. දිගම්පතහ සුසානභූමිය මීට කලින් පුරාවිද්‍යා කැනීම් හා ගවේෂණයට ලක්වූ ඉබ්බන්කටුව සුසාන භූමියට සමානකමක් ඇති බිම්කඩක් බව හඳුනාගෙන තිබෙනවා. සීගිරිය භූමිය තුළ සිදුකළ රේඩාර් පර්යේෂණ තුළින් පොළව යට සැඟවී ඇති ගඩොල් බැමි ජාලයන් හා වෙනත් ඝන වස්තුන් පිළිබඳ දත්ත ලබාගෙන ඇති අතර මේ පිළිබඳව පුරාවිද්‍යා දෙපාර්තමේන්තුව දැනුවත් කර තිබෙනවා යැයි ද විජයානන්ද මහතා පැවැසීය.සීගිරිය ව්‍යාපෘතියේ සූක්ෂම අයුරින් කළ යුතුව තිබූ සංරක්ෂණ කාර්යයන් කීපයක් භූ විද්‍යා සමීක්ෂණ හා පතල් කාර්යාංශයේ මෙහෙයවීමෙන් අවසන් කර ඇත. මේ සඳහා ජාත්‍යන්තර සහයෝගිතාව සඳහා වන ජපාන බැංකුව (ජිබික්) මගින් රුපියල් මිලියන 50 ඉක්මන් මූල්‍යාධාර සපයා දී තිබේ.වසර ගණනාවක් පුරා වසා දමා තිබූ සීගිරි ගලේ ඓතිහාසික සීගිරි බිතුසිතුවම් නැරැඹීමේ අබලන්ව තිබූ වේදිකාව වෙනුවට මල ;නාබැඳෙන යකඩ යොදා නව වේදිකාවක් නිර්මාණය කිරීමේ ඉදිකිරීම් කාර්යයද කාර්යාංශය මගින් අවසන් කොට තිබේ.සීගිරි පව්වේ ඉතා අවදානම් තත්ත්වයක තිබූ බුරුල්ව ගිය විශාල ගල්කුලු ඉවත්කිරීමේ හා අවශ්‍ය ස්ථානයන්හිදී යළි වානේ කම්බි යොදා සවිමත් කිරීමේ ව්‍යාපෘතියද සිංහ පාදයේ සිට ඉහළට යාමට ඉදිකර තිබූ ඉතාමත් පටු පියගැට පෙළ සහිත ගමන් මාර්ගය පුලුල් කිරීමේ කාර්යයද භූ විද්‍යා සමීක්ෂණ හා පතල් කාර්යාංශය මගින් සාර්ථකව අවසන් කොට ඇති තවත් ව්‍යාපෘති දෙකක් බවද ආචාර්ය විජයානන්ද මහතා අනාවරණය කෙළේය.හිටපු පාරිසරික කටයුතු හා ස්වභාවික සම්පත් ඇමැති පාඨලී චම්පික රණවක මහතා පසුගිය දිනවල සීගිරියට පැමිණ භූ විද්‍යා සමීක්ෂණ හා පතල් කාර්යාංශය මගින් එම ප්‍රදේශය තුළ කරගෙන යන විවිධ ව්‍යාපෘතින්ගේ ප්‍රගතිය පිළිබඳව පරීක්ෂා කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r1004203</link>
    <topic>මලවිඔය හරහා ගමන අනතුරේ</topic>
    <author>ඡායාරූපය – දේවහූව සමූහ – ඇම්. ඩී. මහින්ද</author>
    <content>පසුගිය කාලයේ සිදුවූ නීති විරෝධී වැලි ප්‍රවාහණය නිසා පුවක්පිටිය – නාඋළ මාර්ගයේ මලවිඔය හරහා ඉදිකරතිබූ පාලම අබලන්විය. මීට මාස දෙකකට පමණ ඉහතදී එහි අලුත්වැඩියා කටයුතු ආරම්භ කළ නමුත් දැනට සති දෙකකට පමණ ඉහත සිට පාලමේ ඉදිකිරීම් ඇනහිට ඇත. දැන් එම ස්ථානය හරහා ගමන් කිරීම වඩාත් අනතුරුදායකය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r1004204</link>
    <topic>ආරච්චිකන්ද රජයේ රෝහලේරෝගීන් පරීක්‍ෂාව සීමා කරලා</topic>
    <author>දකුණු පළාත් සංචාරක විශේෂ - ඩේවිඩ් මිත්‍රසේන</author>
    <content>ආරච්චිකන්ද රජයේ රෝහලේ ලෙඩුන් පරීක්‍ෂා කරන්නේ (විශේෂයෙන් අධික රුධිර පීඩනය හා හෘද රෝග) සීමිත පිරිසක් බැවින් එම රෝගීන් මහත් අසරණභාවයට පත්ව රෝග තත්ත්වයන් උත්සන්නවී කරකියාගන්නට කිසිත් නොමැතිව සිටින බව රෝගීහු පවසති.මේ රෝහලේ ප්‍රධාන වෛද්‍යවරයෙක් ඇතුළුව වෛද්‍යවරු 5 දෙනකු සේවයේ යොදවා ඇති මුත් ලෙඩුන් පරීක්‍ෂාවේදී එම වෛද්‍යවරුන් නොසිටීම හේතුවෙන් මෙසේ ලෙඩුන් අසරණ වන බව රෝහලේ සේවකයෙක් පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r10042011</link>
    <topic>වසර 80ක් පැරණි පත්තර පුස්තකාලය</topic>
    <author>පෝද්දල සමූහ ජයන්ත කල්‍යානන්ද</author>
    <content>අවුරුදු 80 කටත් වඩා පැරණි ජාතික පුවත්පත් ඉතාමත් සුරක්ෂිත ලෙස වත්මන් පරපුරේ ප්‍රයෝජනය සඳහා තම විහාරස්ථානයෙහි තැන්පත් කැර සංරක්ෂණය කරන විහාරාධිපති ස්වාමීන් වහන්සේ නමක් ගාල්ල ඇත්කඳුරේදී මට මුණ ගැසිණි.ඇත්කඳුර දිවිතුර උත්තැර පබ්බතාරාම විහාරාධිපති දිවිතුරේ ධම්මපාල හිමියෝ මේ උතුම් කාර්යේ නිරතව සිටිති.මගේ ගුරු දේවයන් වහන්සේලා වන පණ්ඩිත දිවිතුරේ සුගතපාල හිමි සහ පරදූව පදුමජෝති හිමිවරුන් මේ පත්තර රක්ෂිත වැඩේ නිර්මාතෘවරුයි. ධම්මපාල හිමියෝ මා සමඟ කතාව ආරම්භ කරමින් පැවැසූහ.වර්ෂ 1980 දී සුගතපාල හිමිත් 1990 දී පදුමජෝති හිමිත් අපවත් වුණා. එදා සිට අද දක්වා මම ඉතාමත් සැලකිල්ලෙන් මේ වැඩේ කරනවා. අද දරුවන් මේ පත්තර බැලුවා. මම පුදුම වෙනවා.වර්ෂ 1931 ජූලි 22 “සිළුමිණ” මුල් පිටුවේ පුවතක සිරස්තලය මෙසේය.“සිංහල යුද හමුදාවේ චීන භටයෝ” දෙරට අතර පෙරසිට පැවැති සම්බන්ධය 1952 මාර්තු 29 “දිනමිණ” පුවතක් මෙසේය. “පණ නහ ගැනීමට කළ වෑයම සපලවේ” තම ජීවිතය නැතිකර ගැනීමට පනස් වතාවක් උත්සාහ කළ කල්මුණේ සුළු නගර සභාවේ සේවකයකු වූ වේලුපිල්ලේ නැමැත්තෙක් එක්තරා පැලක පරාලයක එල්ලී සියදිවි හානි කර ගැනීමේ පුවතක් දැන ගන්නට තිබේ යනුවෙන් එහි සඳහන් වේ.ලක්මිණි පහන, සිංහල බෞද්ධයා, ලංකාදීප, දවස, රිවිරැස, දිවයින ආදී පුවත්පත්ද මේ පත්තර පුස්තකාලයේ තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r1004205</link>
    <topic>වලපනේ ජල සැපයුමඅඩාළයි</topic>
    <author>නුවරඑළිය දිසා සමූහ</author>
    <content>වසර විස්සක පමණ කාලයක් වලපනේ ප්‍රාදේශීය සභාව විසින් සිදු කර ගෙන ගිය ජලය සැපයීම ජාතික ජලාපවහන මණ්ඩලය විසින් භාර ගැනීමෙන් පසු වලපනේ නගරයට ජලය සැපයීම අඩාලව ඇත.ජලය සපයන නිශ්චිත වැඩ පිළිවෙළක් නැති අතර ඇතැම් දින වල ජල සැපයුම මුළුමණින්ම අඩාල වීම නිසා නගර වැසියෝ මහත් දුෂ්කරතාවයනට මුහුණ පා සිටිති.මේ ජල සැපයුමට ලබා ගනුයේ නගරය ආසන්නයෙන් ගලායන කුරුඳු ඔයේ ජලය වන අතර වැසි දිනවල ඒවා මඩ පැහැ ගැන්වී ඇති නිසා එම ජලයෙන් කිසිම ප්‍රයෝජනයක් ගැනීමට නොහැකිවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r1004206</link>
    <topic>බළපිටිය මූලික රෝහලේ ස්කෑන් යන්ත්‍රය අක්‍රියයි</topic>
    <author>බළපිටිය සමූහ – දිලිප් නිශ්ශංක</author>
    <content>බළපිටිය මූලික රෝහලේ ස්කෑන් යන්ත්‍රය අක්‍රියවීම නිසා රෝගීන්ට අපහසුතා රැසකට මුහුණපෑමට සිදුවී ඇත. වසර 15කට වඩා පැරැණි යන්ත්‍රයෙන් පැහැදිලි දර්ශන ලබා නොදීම නිසා රෝගීන්ට එම ස්කෑන් පරීක්‍ෂණ විශාල මුදලක් ගෙවා පෞද්ගලික ආයතනවලින් ලබාගැනීමට සිදුවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r1004207</link>
    <topic>බෙන්තොට පානීය ජලයට කරදිය මිශ්‍ර වෙලා</topic>
    <author>බෙන්තොට සමූහ – රිච්මන්ඩ් විජේසේකර</author>
    <content>ජාතික ජල සම්පාදන මණ්ඩලය මගින් බෙන්තොට ප්‍රදේශයට සැපයෙන නළ ජලය මේ දිනවල බීමට නොහැකි තරමට ලුණු රසින් යුක්ත යැයි ප්‍රදේශවාසීහු මැසිවිලි නගති.කෙත්හේන ජල පවිත්‍රාගාරය මගින් පිරිපහදු කර එවන කළු ගඟේ ජලයට අධික ලෙස කරදිය මිශ්‍රවීම නිසා මේ තත්ත්වය උදා වී ඇතැයි පැවසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r1004208</link>
    <topic>මඩලගම මුස්ලිම් විදුහලේ ගොඩනැඟිලිහිඟයෙන් සිසුහු අපහසුතාවක</topic>
    <author>පොල්ගහවෙල විශේෂ - කරුණාරත්න කළුආරච්චි</author>
    <content>පොල්ගහවෙල අධ්‍යාපන කොට්ඨාසයට අයත් මඩලගම කු/අල්-ඉර්ෆාන් මුස්ලිම් මධ්‍ය මහා විද්‍යාලයේ දැනට පවතින ගොඩනැඟිලි හිඟය ගුරු සිසු දෙපරිසටම මහත් දුෂ්කරතාවක් වී ඇත.සිසුදරු දැරියන් හත්සීයක් පමණ අධ්‍යාපනය ලබන මේ විද්‍යාලයේ වසර ගණනාවක සිටම මේ ගොඩනැගිලි හිඟය පවතී.මේ නිසා දැනට මෙහි පන්ති රැසක්ම පැවැත්වෙන්නේ විද්‍යාගාරය, පරිඝණක ඒකකය, පුස්තකාලය වැනි ස්ථානවලය.ප්‍රදේශයේ එකම මුස්ලිම් මධ්‍ය මහා විද්‍යාලය වන මෙහි වසරින් වසර වැඩිවන ශිෂ්‍ය සංඛ්‍යාවක් සමග ඉහළගොස් ඇති ගොඩනැගිලි හිඟයට වහා විසඳුමක් ලබා ගැනීමට අවශ්‍යවී ඇති බව ප්‍රදේශවාසීහු පෙන්වා දෙති.මේ පිළිබඳව වගකිව යුත්තන්ට වරින්වර දැනුම්දී ඇතත් මෙතෙක් මේ ගොඩනැගිලි හිඟයට විසඳුමක් ලබා ගැනීමට නොහැකි වී ඇති බවද පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r1004209</link>
    <topic>පොතුපිටිය වෙරළ මීටර් 400 ක් මුහුදට</topic>
    <author>කළුතර මධ්‍යම සමූහ</author>
    <content>සුසාන භූමියක්ද සමග කළුතර පොතුපිටිය වෙරළ මීටර් 400 ක් මුහුදට සේදී ගොස් ඇති අතර එම සුසාන භූමියේ මිහිදන් කර තිබූ මල සිරුරු පවා මතුවන්නට පටන් ගෙන ඇතැයි කළුතර ප්‍රාදේශීය ලේකම් සිරිසෝම ලොකුවිතාන මහතා දිනමිණට පැවසීය.ධීවර කාර්මිකයන් පිරිසක් විසින් කරන ලද පැමිණිල්ලකට අනුව කළුතර දිස්ත්‍රික් ආපදා කළමනාකරණ ඒකකයේ මේජර් සංජීව සමරනායක මහතා සමග තමා එම ස්ථානය නිරීක්ෂණය කළ බවත් සුසාන භූමිය මුහුදට සේදී යෑමෙන් මතුව තිබූ මළ සිරුරු ප්‍රදේශවාසීන් පස් දමා වසා දමා ඇති බවත් ඒ මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=r10042010</link>
    <topic>දෙබරු දෂ්ට කර 6ක් රෝහලේ</topic>
    <author>කන්තලේ සමූහ</author>
    <content>කන්තලේ ත්‍රිකුණාමලය ප්‍රධාන මාර්ගයේ 91 ප්‍රදේශයේ දී දෙබර රංචුවක් මහ මඟ ගමන් කරමින් සිටි කුඩා දරුවන් ඇතුළු පුද්ගලයන් කිහිප දෙනෙකුට පන්න පන්නා දෂ්ට කිරීම නිසා අසාධ්‍ය තත්ත්වයෙන් යුතු 6 දෙනෙකු පමණ පෙරේදා (18) සවස් කාලයේ කන්තලේ මූලික රෝහලට ඇතුළත් කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=s1004201</link>
    <topic>ලන්ඩන් හරහා යන කණ්ඩායම්දැඩි අසීරුතාවක</topic>
    <author/>
    <content>අයිස්ලන්තයේ කැට්ලා ගිනි කන්ද පුපුරා යාමෙන් නිකුත් වූ දුමාරයෙන් පිරුණු ඝන අළු වලාව නිසා එංගලන්තයේ හා යුරෝපා රටවල් බොහොමයක ගුවන වසා දැමීම බටහිර ඉන්දීය කොදෙව් දූපත් හි පැවැත්වීමට නියමිත විස්සයි 20 ලෝක කුසලාන ක්‍රිකට් තරගාවලියට ප්‍රබල බාධාවක් බවට පත් වෙමින් තිබේ. කැරිබියන් දූපත් බලා යන බොහෝ කණ්ඩායම්වල ගුවන් ගමන් යෙදී ඇත්තේ ලන්ඩනය හරහා වීම ඊට හේතු වී තිබේ.ශ්‍රී ලංකාව, ඉන්දියාව, පාකිස්තානය හා බංග්ලාදේශය ලබන සතියේ ලන්ඩනය හරහා කොදෙව් දූපත්වලට යාමට බලාපොරොත්තුවෙන් සිටින කණ්ඩායම් වෙති. එහෙත් අවම වශයෙන් තව දින කිහිපයක් අහස පැහැදිලි නොවනු ඇති බවට අළුත්ම වාර්තා සඳහන් කරයි. මේ අනුව මේ කණ්ඩායම්වලට තිබෙන එක්් විකල්පයක් වනුයේ මැද පෙරදිග හරහා අමෙරිකාවට යමින් ප්‍රශ්නකාරී යුරෝපීය ගුවන් තලය මඟ හැරීමයි.ඕස්ට්‍රේලියාව හා නවසීලන්තයට අමෙරිකාව හරහා යාමෙන් මේ ප්‍රශ්නයෙන් මිදීමට හැකියාව තිබේ. දකුණු අප්‍රිකාවටද අමෙරිකාව ප්‍රයෝජනයට ගැනීම හෝ කෙළින්ම කැරිබියන් බලා පියාසර කිරීම කළ හැක.අයර්ලන්තය හා සිම්බාබ්වේ තරගාවලිය පැවැත්වෙන කලාපයේ ම පිහිටා තිබේ. එහෙත් ඇෆ්ගනිස්තාන කණ්ඩායමේ සංචාරයට අවහිරතා මතුව තිබේ. ගුවන් ගමන් නවතා දමා තිබෙන කාලය දීර්ඝ වන තරමට අනෙකුත් කණ්ඩායම්වල ගුවන් ගමන් සැලසුම් ද අවුලෙන් අවුලට පත් වීමට ඉඩ තිබේ.මේ ප්‍රශ්නයෙන් වඩාත්ම පීඩා විදින කණ්ඩායම එංගලන්තය වීමට ඉඩ තිබේ. පැරිසිය හා ෆ්‍රැන්ක්ෆර්ට් වැනි යාබද යුරෝපීය ගුවන් තොටුපලවල් වසා දමා ඇති හෙයින් ඔවුනට ඇත්තේ ඉතාමත් සීමිත විකල්පයන් පමණි. අනෙක් කාරණාව වනුයේ එංගලන්ත ක්‍රීඩකයන් කිහිප දෙනෙකුම මේ දිනවල ඉන්දියාවේ අයි. පී. එල් තරගාවලියට සහභාගී වෙමින් සිටීමය.යුරෝපා රටවලට ඉහළ අහස යළි විවෘත වන තෙක් ඔවුනට ආපසු එංගලන්තයට පැමිණිය නොහැක.තරගාවලියට පෙර බටහිර ඉන්දීය කොදෙව් දූපත් බලා යන ජගත් ක්‍රිකට් කවුන්සල කණ්ඩායමට මේ සති අන්තයට නියමිත ඔවුන්ගේ ගුවන් ගමන් සැලසුම් වෙනස් කිරීමට සිදුවිය. ලන්ඩනයේ සිට ඩුබායි බලා යාමට නොහැකි වීම හේතුවෙන් ජගත් ක්‍රිකට් කවුන්සලයේ සභාපති ඩේවිඩ් මෝගන් හා එංගලන්ත කි‍්‍රකට් මණ්ඩලයේ සභාපති ගිල්ස් ක්ලාක් කවුන්සලයේ මණ්ඩල රැස්වීමට සහභාගී වනු ඇත්තේ වීඩියෝ තාක්ෂණය භාවිතා කර ගනිමිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=s1004202</link>
    <topic>චෙන්නායි පිල අවසන් පූර්ව වටයට</topic>
    <author/>
    <content>කුමාර් සංගක්කාරගේ නායකත්වයෙන් යුත් පන්ජාබ් කණ්ඩායමට ඉන්දීය පි‍්‍රමියර් ලීග් තරගමාලාවේ සහභාගි වූ අවසන් තරගයේදීත් පරාජය උරුමකර දුන් චෙන්නායි කණ්ඩායම කඩුලු 6ක ජයක් ලබාගනිමින් අවසන් පූර්ව වටයට පිවිසීමට සමත් විය.චෙන්නායි පිලේ නායක මහේන්ද්‍ර සිං දෝනි විශිෂ්ට පිතිහරඹයක නිරත වෙමින් නොදැවී ලකුණු 54ක් රැස් කොට තම පිල ජයග්‍රහණය කරා මෙහෙයවීය.පළමුව පන්දුවට පහරදුන් පන්ජාබ් පිල කඩුලු 3 කට ලකුණු 192ක් රැස් කළේය. ෂෝන් මාර්ෂ් ලකුණු 88ක් ද, ඉර්ෆාන් පතන් නොදැවී ලකුණු 44ක් ද රැස් කළ අතර නායක සංගක්කාර ලකුණු 33ක් රැස් කළේය. මහේල ජයවර්ධන ලබාගත් ලකුණු සංඛ්‍යාව 21කි.පිළිතුර ඉනිම ක්‍රීඩා කළ චෙන්නායි පිල පන්දු 2ක් ඉතිරිව තිබියදී ජයග්‍රහණය ලබාගත්තේය. දෝනිගේ ඉනිමට අනගි සහයක් ලබාදුන් සුබ්‍රමනියම් බද්‍රිනාත් ලකුණු 53ක් වාර්තා කළේය. සුරේෂ් රයිනා රැස් කළ ලකුණු සංඛ්‍යාව 46කි. පන්දු යැවීමේදී රමේෂ් පාවර් කඩුලු 2ක් දවාලීය.දිල්ලි නුවර පැවැති ඩෙකන් චාර්ජර්ස් සහ දිල්ලි කණ්ඩායම් අතර තරගයෙන් ලකුණු 11ක ජයග්‍රහණයක් හිමිකර ගත් ඩෙකන් පිල අවසන් පූර්ව තරගයට පිවිසියේය.ඩෙකන් පිල කඩුලු 7කට ලකුණු 145ක් රැස් කළ අතර වැඩිම ලකුණු ප්‍රමාණය වාර්තා කරනු ලැබූවේ ඇන්ඩෲ සිමන්ස්ය. ඔහු ලකුණු 54ක් රැස් කළේය. මෝනිෂ් මිෂ්රා ලකුණු 25ක් ලබා ගත්තේය. ආශිස් නේරා සහ උමේෂ් යාදෙව් කඩුලු 2 බැගින් දවාලීමට සමත්වූහ.දිල්ලි පිලට ලබාගත හැකිවූයේ කඩුලු 7කට ලකුණු 134ක් පමණි. පෝල් කොලිංවුඩ් නොදැවී ලකුණු 50ක් රැස් කළේය. තිලකරත්න ඩිල්ෂාන්ට රැස් කිරීමට ලැබුණේ ලකුණු 11ක් පමණි. හර්මිත් සිං සහ ප්‍රග්යාන් ඕජා කඩුලු 2 බැගින් දවාගත් අතර චමින්ද වාස් එක් කඩුල්ලක් දවාලීය.මේ අතර බැංග්ලෝර් නුවර පැවැත්වීමට නියමිතව තිබූ අවසන් පූර්ව තරග ආරක්‍ෂක හේතු මත මුම්බායි නුවර පැවැත්වීමට තීරණය කළ බව අයි. පී. එල්. තරග කොමසාරිස් ලලිත් මූඩි ඩුබායි හී පැවැති ජගත් ක්‍රිකට් කවුන්සිලයේ සාකච්ඡාවකට සහභාගි වෙමින් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=s1004203</link>
    <topic>මොන්ටිකාලෝ කිරුළ නඩාල් ජයගනී</topic>
    <author>මොන්ටිකාලෝ (ඒ.එෆ්.පී.)</author>
    <content>ෆර්නැන්ඩෝ වර්ඩෙස්කෝ 6 - 0 ක් සහ 6 - 1 ක් ලෙස පරාජයට පත්කළ ස්පාඤ්ඤයේ රෆායල් නඩාල් සයවැනි වරටත් මොන්ටිකාලෝ මාස්ටර්ස් ටෙනිස් කිරුළ දිනා ගැනීමට සමත් විය.ජගත් ටෙනිස් ශ්‍රේණිගත කිරීම්වල තුන්වැනි ස්ථානයේ පසුවන නඩාල් මොන්ටිකාලෝහිදී පිට පිටම ලද 32 වැනි ජයග්‍රහණය මෙය වන අතර 2003 වසරේ සිට මේ වනතුරු මෙම පිටියේ අපරාජිතව සිටීම විශේෂ සිදුවීමකි.1968 වසරෙන් පසුව පිට පිටම සය වතාවක් මොන්ටිකාලෝ මාස්ටර්ස් කිරුළ දිනාගත් ප්‍රථම ටෙනිස් ක්‍රීඩකයා බවට පත් වූ නඩාල් මේ වනවිට මාස්ටර්ස් කිරුළු 26 කට හිමිකම් කියයි.ඔහුගේ ‘මාස්ටර්ස් කිරුළ’ තරගාවලි ඉතිහාසයේ අවසන් මහා තරගයකින් පරාජය වී ඇත්තේ දෙවතාවක් පමණි. ඒ දෙවතාවේදීම ජයග්‍රහණය කිරීමට සමත් වූයේ ලොව අංක 1 ක්‍රීඩක ස්විට්සර්ලන්තයේ රොජර් ෆෙඩරර්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=s1004204</link>
    <topic>උඩුබද්දාව මලල ක්‍රීඩා සූරතාවජයවර්ධන ක්‍රීඩා සමාජයට</topic>
    <author>කුලියාපිටිය සමූහ එච්. එම්. අබේසිංහ උඩුබද්දාව සමූහ - ආර්. එම්. කරුණාතිලක</author>
    <content>උඩුබද්දාව ප්‍රාදේශීය ලේකම් කොට්ඨාසයේ අන්තර් ක්‍රීඩා සමාජ ජවන හා පිටිය මලල ක්‍රීඩා සූරතා තරගාවලියේදී ලකුණු 88 ක් ලබාගත් දුම්මලසූරිය ජේ. ආර්. ජයවර්ධන මධ්‍ය මහා විද්‍යාලයීය ක්‍රීඩා සමාජය සූරතාවය දිනාගත් අතර ලකුණු 64ක් ලැබූ කුඹුක්ගහමුල්ල ශ්‍රී බෝධි ක්‍රීඩා සමාජය අනු සූරතාවය දිනාගත්තේය. බිබිලදෙනිය ක්‍රීඩා සමාජය ලකුණු 43ක් ලබා තුන්වන ස්ථානයට පත් විය.මේ තරගාවලියේදී පළුගමුව විමුක්ති ක්‍රීඩා සමාජයේ එස්. එම්. අදිශ ප්‍රතාප් ගුණසිරි සහ දුම්මලසූරිය ජේ. ආර්. ජයවර්ධන ම.ම.වි. ක්‍රීඩා සමාජයේ එල්. වී. මහේෂ් ප්‍රියශාන්ත හා එම්. ගයාන් මධුශංක දක්ෂතම ක්‍රීඩකයන් බවට පත්වුන අතර කුඹුක්ගහමුල්ල ශ්‍රී බෝධි ක්‍රීඩා සමාජයේ ආර්. ඒ. තිළිණි මධුශංකා හා කේ. කේ. ශෂිනි දිලාෂා දක්ෂතම ක්‍රීඩිකාවන් ලෙස තේරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=s1004205</link>
    <topic>රාගම යූත් ආරාධිත වොලිබෝල් 25දා</topic>
    <author/>
    <content>රාගම යූත් ක්‍රීඩා සමාජය විසින් දෙවැනි වරටත් සංවිධානය කරනු ලබන ආරාධිත වොලිබෝල් තරගාවලිය 25 දින රාගම පේරලන්ද දුම්රියපල අසල යූත් ක්‍රීඩාපිටියේදී පැවැත්වේ.ජාතික කණ්ඩායම නියෝජනය කරන ක්‍රීඩකයන්ගෙන් සැදුම්ලත් ශශ්‍රී ලංකා වරාය අධිකාරිය, ශශ්‍රී ලංකා යුද හමුදාව, ශශ්‍රී ලංකා ගුවන් හමුදාව, ශශ්‍රී ලංකා නාවික හමුදාව, ශශ්‍රී ලංකා දුම්රිය දෙපාර්තමේන්තුව හා තරුණ සේවා සභාව කණ්ඩායම් මෙයට සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=s1004206</link>
    <topic>ක්‍රීඩා උපකරණ ලබා දීමේ ව්‍යාපෘතියක් ඇරැඹේ</topic>
    <author>මහරගම විශේෂ වේහැල්ලේ පියතිලක</author>
    <content>මහින්ද චින්තනයේ සඳහන් තාරුණ්‍යයට ජවයක් ලබාදීමේ අපේක්ෂාවෙන් තරුණ තරුණියන්ට ක්‍රීඩා පහසුකම් ලබාදීමට ජාතික තරුණ සේවා සභාව නව ක්‍රීඩා උපකරණ ලබාදීමේ ව්‍යාපෘතියක් ක්‍රියාත්මක කරයි.මේ යටතේ දිවයිනේ ක්‍රියාත්මක යෞවන සමාජ 9000කට සැහැල්ලු පන්දු ක්‍රිකට් ක්‍රීඩා භාණ්ඩ කට්ටලයක් බැගින් පිරිනැමේ. එක් ක්‍රීඩා භාණ්ඩ කට්ටලයකට රු. 2000ක් වටිනා භාණ්ඩ ඇතුළත් වේ.ඉකුත් සතියේ දී හම්බන්තොට සහ ගම්පහ යන දිස්ත්‍රික්කවල මෙම ව්‍යාපෘතිය ක්‍රියාත්මක කළ අතර මැයි මස අවසානවීමට පෙර උතුරු නැඟෙනහිර ඇතුළු සෑම පළාතකම ක්‍රීඩා භාණ්ඩ බෙදා අවසන්වීමට සැලසුම්කර ඇති බව ජාතික තරුණ සේවා සභාවේ සභාපති හා අධ්‍යක්ෂ ජනරාල් භාෂ්වර සේනාංක ගුණරත්න මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=s1004207</link>
    <topic>ඇමැති දිනේෂ්ගෙන්අවුරුදු තෑග්ගක්</topic>
    <author>මහරගම විශේෂ වේහැල්ලේ පියතිලක</author>
    <content>කොට්ටාව කුලසෙවන මාවතේ දිළිණ තරු ක්‍රීඩා සමාජය ඉකුත්දා සංවිධානය කළ බක්මහ උළෙලට සහභාගි වූ හිටපු නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා උළෙල පැවැත් වූ නාගරික සංවර්ධන අධිකාරියට අයත් ඉඩමෙන් කොටසක් ක්‍රීඩා සමාජයේ ක්‍රීඩාපිටිය සඳහා අලුත් අවුරුදු තෑග්ගක් ලෙස පිරිනැමිණ. ක්‍රීඩා සමාජයේ සිඟිත්තන්ගේ දිවීමේ තරගයකට ආරම්භය දෙමින් මන්ත්‍රීවරයා නිල වශයෙන් ඉඩම භාරදුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=f1004201</link>
    <topic>කල් මරන්න බෑ දැන් අපි වැඩ</topic>
    <author>සාකච්ඡා කෙළේ උදිත ගුණවර්ධන</author>
    <content>එක්සත් ජනතා නිදහස් සන්ධානය පසුගිය මහ මැතිවරණයෙන් ලද අති විශිෂ්ට ජයග්‍රහණය හා එම ජයග්‍රහණය පදනම් කර ගනිමින් ඉදිරි ආණ්ඩුව සිදු කිරීමට සැළැසුම් කර තිබෙන කාර්යභාරය හා තවත් කාලීන දේශපාලන කරුණු පිළිබඳ හිටපු ඇමැති නිමල් සිරිපාල ද සිල්වා මහතා සමඟ කළ සංවාදයකි මේ.* මෙවර මහ මැතිවරණයෙන් එක්සත් ජනතා නිදහස් සන්ධානය විශිෂ්ට ජයග්‍රහණයක් ලබා තිබෙනවා. මේ ජයග්‍රහණය පිළිබඳ ඔබේ අදහස මොනවගේද ?ජනාධිපතිවරණයේදී ජනාධිපතිතුමා ලැබූ ජයග්‍රහණය විජයග්‍රහණයක් වූ අවස්ථාවක් විදිහටයි මේ ජයග්‍රහණය මා දකින්නේ. සමානුපාතික ඡන්ද ක්‍රමය තුළින් කිසිම පක්ෂයකට ලබා ගැනීමට නොහැකි තරමේ විශිෂ්ට සහ විශ්මිත ජයග්‍රහණයක් විදිහට මෙය හඳුන්වා දෙන්න පුළුවන්. මම හිතන විදිහට මේ තරම් විශාල ජයග්‍රහණයක් යළිත් කිසිම දිනයක ලබා ගන්න බෑ. අපිට තමයි ඒ විශ්මිත ජයග්‍රහණය ලබා ගැනීමට පුළුවන් වුණේ.මේ ජයග්‍රහණයට මූලික වුණේ ජනාධිපතිතුමාගේ මහින්ද චින්තන ප්‍රතිපත්ති ප්‍රකාශනය.අද මුළු රටේ ම සිංහල දෙමළ මුස්ලිම් ජනතාව මේ ප්‍රතිපත්තිය ඉතා ම ඉහළින් පිළිගන්නවා. ඒ නිසා තමයි උතුරු නැගෙනහිර ඇතුළු මුළු රටෙන් ම විශාල මහජන බලයක් ලැබුණේ. දැන් ජනතා අපේක්ෂාව වෙලා තිබෙන්නේ දේශපාලන වාදබේද අත හැරලා රට ගොඩනැඟීම සඳහා එකතුªවීමයි. පක්ෂ බේද අමතක කොට රට ගොඩනැඟිය යුතු කාලයට තමයි දැන් එළැඹිලා තිබෙන්නේ.ඒත් විපක්ෂය මේ යථාර්ථය, මහජන බලාපොරොත්තුව තේරුම් ගනියි කියලා සිතන්න අමාරුයි. ඔවුන් මේ මොහොතේදී හෝ මහජන අපේක්ෂාව ඉෂ්ට කිරීමට අපොහොසත් වුණොත් ඉදිරි මැතිවරණවලදී විපක්ෂයට මේ පාර මහ මැතිවරණයේදී ලැබුණු ඡන්ද ප්‍රමාණය වත් ලබා ගැනීම දුෂ්කර වෙනවා. විපක්ෂය මේ තරම් කනගාටුදායක ඉරණමකට මුහුණ දුන්නේ ජනමතය නොසලකා හැරීම නිසයි.පසුගිය ජනාධිපතිවරණයේදී එක්සත් ජනතා නිදහස් සන්ධානය නියෝජනය කරමින් ජනාධිපතිතුමා වැඩි ඡන්ද ලක්ෂ දහඅටක් ලබා ගත්තා. ඒත් එතුමාගේ ජයග්‍රහණය විපක්ෂය විසින් අවතක්සේරු කළා. කොම්පියුටර් ජිල්මාට් කළා කියලා චෝදනා කළා. ඒත් අදවෙද්දී තහවුරු වෙලා තිබෙනවා ජනාධිපතිතුමාගේ ජයග්‍රහණය නිශ්චිත හා සැබෑ ජයග්‍රහණයක් බව.* පසුගිය මැතිවරණ ප්‍රචාරක ව්‍යාපාරය තුළ ආණ්ඩුවේ ප්‍රධාන සටන් පාඨය වුණේ 2/3 බලය ලබාදෙන ලෙසයි. ඒත් මේ දක්වා ප්‍රකාශයට පත්වී ඇති ප්‍රතිඵල අනුව ආණ්ඩුවට 2/3 බහුතරයක් ලබා ගැනීම දුෂ්කර වී තිබෙනවා. මේ පිළිබඳ ඔබේ මතය මොන වගේද ?මේ ප්‍රතිඵලය අනුව බැලුවහම ඉතාමත් ඉහළ ප්‍රතිඵලයක් ලබාගෙන තිබෙනවා. 2/3 බහුතරයක් ලබා ගැනීම සමානුපාතික ඡන්ද ක්‍රමය යටතේ ලබා ගන්න අමාරුයි ඒත් අපිට පුළුවන්කම ලැබිලා තිබෙනවා 2/3 ට ආසන්න ප්‍රතිඵලයක් ලබා ගැනීමට . අනික ජනාධිපතිතුමා ඉල්ලා සිටියේ ශක්තිමත් පාර්ලිමේන්තු බලයක් ජනතාව එම බලය නොමසුරුව ලබාදී තිබෙනවා. දැන් අපිට දේශපාලන ස්ථාවරයක් ඇතිව රට ඉදිරියට ගෙන යන්න පුළුවන්කම ලැබී තිබෙනවා. ඉදිරියේදී පාර්ලිමේන්තුව ඇතුළත උද්ගත වන තත්ත්වය තුළ 2/3 ඉලක්කය වුණත් සපුරා ගන්න අපට පුළුවන්කම තිබෙනවා.පසුගිය මහ මැතිවරණයේදී එජාපය පවා ජයග්‍රහණය පිළිබඳව සියලු බලාපොරොත්තු අතහැරලා තරග කළේ. රනිල් වික්‍ර‍්‍රමසිංහ මහත්මයා පවා නිතරම ඉල්ලා සිටියේ බලය ලබාදෙන ලෙස නෙමෙයි 2/3 බලය ලබාදීම වළක්වන ලෙසයි. ඒ විදියට අපේක්ෂා භංගත්වයට පත් වූ විපක්ෂයක් මෑත ඉතිහාසයේ ශ්‍රී ලංකාවේ නෙමෙයි මුළු ලෝකේ කොහොවත් දැකලා නැහැ. මම මීට කලින් කිසිම තැනක දැකලා නැහැ. තමන්ට බලය නොඉල්ලා අනුන්ට ලැබෙන 2/3 බලය ලබා ගැනීම නවත්වන විපක්ෂයක්.* ආණ්ඩුව ලබාගෙන තිබෙන ශක්තිමත් බලය රටේ ඉදිරි අනාගතයේ යහපත සඳහා යොදා ගැනීමට සැලැසුම් කර ඇත්තේ කුමන ආකාරයටද ?ඔව්. රට ගොඩනැඟීම සඳහා සැලැසුම් රැසක් ජනාධිපතිතුමා සහ රජය සතුව තිබෙනවා. දැන් එළැඹිලා තිබෙන්නේ ඒ සඳහා වූ සැලැසුම් ක්‍රියාත්මක කිරීමයි. එහෙම නැතිව හිත හිත කල් මර මර ඉන්න අපිට දැන් වෙලාවක් නැහැ දැන් තිබෙන්නේ රට වෙනුවෙන් වැඩ කිරීමේ කාලයයි. ඒ සඳහා ආණ්ඩුවක් විදියට දේශපාලන පක්ෂයක් විදියට අපි සූදානමින් ඉන්නේ.මේ මොහොතේදී රටට අත්‍යවශ්‍ය කරන ව්‍යස්ථා වෙනස්කම් රාශියක් තිබෙනවා. ඒ සඳහා අවශ්‍ය කරන පාර්ලිමේන්තු බලය අපිට දැන් ලැබිලා තිබෙනවා. මේ මොහොතේදී මේ ව්‍යවස්ථා සංශෝධනය පිළිබඳත් පක්ෂ විපක්ෂ බේදයකින් තොරව රට තුළ විශාල ජනමතයක් ඇති වෙලා තිබෙනවා. ඒ නිසා එජාපය, ජවිපෙ ඇතුළු සෙසු පක්ෂත් අපත් සමඟ එකතු වී වෙනස්කම් සඳහා අවශ්‍ය සහයෝගය ලබාදිය යුතුයි. එපමණක් නෙමෙයි කඩිනම් සංවර්ධනයක් සඳහා රට මෙහෙයවීමත් ආණ්ඩුව සතු වගකීමක් විදිහටයි සලකන්න පුළුවන් ;වන්නේ.* ජනතා විමුක්ති පෙරමුණ මුල්කර ගත් කුසලානය ඔවුන්ගේ බලකොටු වශයෙන් සැලකූ හම්බන්තොට අනුරාධපුර වැනි ප්‍රදේශවලිනුත් විශාල පරාජයක් ලැබුවා ඔවුන් ලද මේ ඉරණම පිළිබඳව ඔබේ අදහස මොනවගේද ?ජනතා විමුක්ති පෙරමුණ යන්තම් හරි බේරුණේ සරත් ෆොන්සේකා මහතා නිසා. එතුමා යුද හමුදා අත්අඩංගුවට පත් වුණේ නැතිනම් කුසලානයට මේ ඡන්ද ටිකවත් ගන්න ලැබන්නේ නැහැ. හම්බන්තොට දිස්ත්‍රික්කයේදී තමයි පසුගිය මහ මැතිවරණවලදී වැඩිම ඡන්ද ප්‍රතිශතය ගත්තේ. ඒත් මෙවර මහ මැතිවරණයේදී ඔවුන්ට හම්බන්තොට දී එක් මන්ත්‍රී ධූරයක් ජයග්‍රහණය කිරීමට තරම්වත් ඡන්ද ප්‍රතිශතයක් ලබාගන්න බැරි වුණා.ඒ තරම් කනගාටුදායක තත්ත්වයකට තමයි ජනතා විමුක්ති පෙරමුණ මුහුණ දීලා තිබෙන්නේ ඔවුන් කොළඹදී, ගම්පහදී, කළුතර දී ලබා ගත්තේ ජවිපෙ ඡන්ද නෙමෙයි එජාපයෙන් ගිළිහුණ ඡන්ද පදනමයි. ඒ නිසා අපිට කුසලානය ලබාගන්න ඡන්ද ප්‍රමාණය ජවිපෙ ලබා ගත්ත ඡන්ද විදියට සලකන්න බැහැ. ජවිපෙ කෙතරම් පහළට වැටිලාද කියනවා නම් පසුගිය පාර්ලිමේන්තුවේදී ආසන 39 ලැබුණ ජවිපෙ මේ පාර තිබෙන්නේ ආසන 5 යි. ඔන්න ඕක තමයි ජවිපෙ ඉරණම බවට පත්වෙලා තිබෙන්නේ. පසුගිය 2004 මහ මැතිවරණයේදී අපේ ඡන්ද අරගෙන පාර්ලිමේන්තුවට ගිය ජවිපෙට මෙවර ඡන්දදායකයන් නිසි පාඩම් උගන්වා තිබෙනවා.* එක්සත් ජාතික පක්ෂය තමයි වාර්තමානයේ ක්‍රියාත්මක වන සමානුපාතික මැතිවරණ ක්‍රමය ආරම්භ කළේ. ඒත් ඔවුුන්ට පසුගිය අවුුරුදු පහළොවේදී දිගින් දිගට ම පරාජය හිමි වුණා. එජාපයට උදා වී තිබෙන මේ තත්ත්වය පිළිබඳව ඔබේ අදහස කුමක්ද ?එජාපය මේ ක්‍රමය ඇති කළේ සදටහම බලයේ සිටීමටයි. ඒත් මේ රටේ වාසනාවට එජාපය 1994 දී පරාජය වුණා. එදා ඉදන්ම එජාපය පරාජය වුණා විතරක් නෙමෙයි ඔවුන්ගේ ඡන්ද ප්‍රතිශතයත් අඩු වුණා. මේ වෙද්දී එජාපයේ ඡන්ද පදනම පවා සෙල වී තිබෙන්නේ. එහෙම නැතිනම් 29% තරම් පහළ මට්ටමක එජාපය වැටෙන්නේ නැහැනේ මේ තත්ත්වය ප්‍රධාන කාරණය විදිහට මා දකින්නේ එජාප නායකත්වයේ දුර්වලතාවයයි. අපේ නායක ජනාධිපති මහින්ද රාජපක්ෂ මහතා හා එජාප නායකයා සසඳා බැලුවාම ජනාධිපතිතුමා ඉන්නේ .ඒ වගේම පසුගිය අවුරුදු පහළොවේදීම එජාපය කටයුතු කළේ වගකිව යුතු විපක්ෂයක් විදිහට නෙමෙයි ආණ්ඩුවත් එක්ක එහා නායකයන් එක්ක ද්වේශයෙන් කටයුතු කළේ. ඔවුන් මේ තරම් අඩියකට වැටුණේ ඒ නිසයි. විපක්ෂය නිතරම කටයුතු කළ යුත්තේ සුබදායී විවේචන කරමිනුයි ඒත් එජාපය ඒ වගකීම තේරුම් අරගෙන නැහැ. ඒ නිසා තමයි එජාපය ඉතාමත් පහළ මට්ටමකට වැටුණේ.* බදුල්ල දිස්ත්‍රික්කය එජාපයට සම්ප්‍රදායිකව වාසිගෙනදුන් දිස්ත්‍රික්කයක් විදිහටයි සැලකෙන්නේ. මහ මැතිවරණයේදී එජාපය බදුල්ල දිස්ත්‍රික්කය පරාජය වුණා. බදුලු දිස්ත්‍රික් නායකයා ලෙස කටයුතු කළේ ඔබ. බදුල්ල ජයග්‍රහණය වෙත කැඳවාගෙන යාමට පුළුවන් වුණා. මේ සඳහා ඔබ යොදාගත් ක්‍රමවේදය කුමක්ද ?පසුගිය අවුරුදු හතරේදී ග්‍රාමීය මට්ටමට ජනාධිපතිතුමා විශාල සේවයක් ඉෂ්ඨ කළා. බදුල්ලේදීත් එය එහෙමමයි. ඒ විතරක් නෙමෙයි වතු ක්‍ෂේත්‍රයේ කම්කරු ප්‍රජාවටත් විශාල සේවයක් ඉෂ්ඨ වුණා. මේ සෑම කාරණයක්ම බදුල්ල දිස්ත්‍රික්කයේ ජයග්‍රහණයට ප්‍රබල විදිහට බලපෑවා මෙතෙක් කල් බදුල්ල දුෂ්කර අඩු පහසුකම් සහිත ප්‍රදේශයක් විදිහටයි තිබුණේ. ඒත් ජනාධිපතිතුමා ඒ සියල්ල වෙනස් කළා. මට පුළුවන් වුණා එම කාර්යභාරය සම්බන්ධීකරණය නිසා ඒ සියලු දේපළ බදුල්ල ජයග්‍රහණයට බලපෑවා.මේ ජයග්‍රහණය බදුල්ල දිස්ත්‍රික්කයේ ජනතාව ලැබූ ජයග්‍රහණය විදියට හඳුන්වා දෙන්න පුළුවන්. අපි දැන් බදුල්ලේ ජනතාව අප කෙරේ තිබූ විශ්වාසය ඒ අයුරින් ඉෂ්ට කිරීමටත් ඔවුන්ට අවශ්‍ය සියලු පහසුකම් නැංවීමටත් කටයුතුª කරනවා. ඒ සඳහා සියලු පක්ෂ විශාල සාමාජිකයන්ගේ සහයෝගය බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=f1004202</link>
    <topic/>
    <author>සටහන සන්ධ්‍යා කරුණාරත්න</author>
    <content>“මහනුවර ත්‍රිත්ව විද්‍යාලයට මං යන කාලයේ රිචඩ්ලා කිහිපදෙනෙක් සිටියා. මාත් රිචඩ් කෙනෙක්. මං රිචඩ් වීරකෝන්. මගේ හොඳ ම යාළුවාත් රිචඩ් කෙනෙක්. ඔහු රිචඩ් පමුණුව. මේ විදියට රිචඩ්ලා කිහිපදෙනෙක් සිටි නිසා, රිචඩ්ලා වැඩිවෙලා එකිනෙකා මාරුවෙන තත්ත්වයක් ඇතිවුණා. ඒ නිසා ට්‍රිනිටි එකේ කොල්ලො එක්වෙලා මට බැටී කියන්න පටන්ගත්තා. ට්‍රිනිටි කොල්ලො මට බැටී කියන්න පටන්ගත්තෙ කුමන අරමුණකින්ද කියලා මං දන්නෙත් නැහැ. ඔවුන් දන්නෙත් නැහැ. සෙල්ලමට වගේ තමයි කොල්ලො මට බැටී කිව්වෙ.මගේ උප්පැන්නෙ තියෙන්නෙ රිචඩ් වීරකෝන් කියලා. විභාග සහතිකවල තියෙන්නෙත් රිචඩ් වීරකෝන් කියලමයි. මං විශ්වවිද්‍යාලයට ගියත් එතැනත් ට්‍රිනිට් කොල්ලො හිටියා. එතැනදිත් කොල්ලො මට බැටී කිව්වා. මං සමසමාජෙට එක්වුණාම බැටී සහෝදරයා වුණා.නීති විද්‍යාලයට ගියාමත් එතැනදීත් මාව හැඳින්වූවේ බැටී කියලා. මං යන යන තැන බැටී වුණා. මේ නමට විරුද්ධව මං අරගල කරන්න ගියේ නැහැ. ඒ වෙනුවට ඒ නම භාරගෙන නිශ්ශබ්දව හිටියා. නමට විරුද්ධව සටන් කරන්න යනවාට වඩා සමාජයට අර්ථවත් වන විදියේ කරන්න සටන් ඕන තරම් තිබුණා. ඒ නිසා මං බැටී වීරකෝන් වුණා.”රිචඩ් වීරකෝන් නමින් බොහෝ දෙනෙකු ඔහු නොහඳුනනවා වූවත්, බැටී වීරකෝන් කී විට ඔහු නොහඳුනනා කෙනෙකු නොමැත. බැටී වීරකෝන් මහතා එක් ක්ෂේත්‍රයකට පමණක් සීමා නොවී ක්ෂේත්‍ර කිහිපයක් කෙරෙහි සිය ජීවිතය මෙහෙයවූ දක්ෂයෙකි. වයස අවරුදු හැත්තෑ අටක් පමණ වූවත් කඩවසම් ඉලංදාරියෙකු සේ මනා සෞඛ්‍ය සම්පන්න භාවයකින් හෙබි ඔහු, සිය ජීවිතයේ ප්‍රථම වෘත්තිය ලෙස කටුගස්තොට රාහුල විද්‍යාලයේ ගුරුවරයකු ලෙස පත්වීම ලැබීය.පසුව ආචාර්ය ඇන්. ඇම්. පෙරේරා මහතා පාර්ලිමේන්තුවේ විපක්ෂ නායකවරයාව සිටි කාලයේ විපක්ෂයේ ලේකම්වරයා ලෙසත්, 1962 දී අධි නීතිඥවරයෙකු ලෙස දිවුරුම් දීමත්, සමසමාජ පක්ෂයේ වෘත්තීය සමිති නායකයකු ලෙස ක්‍රියාකිරීමත් සිදුවිය.1972 දී කම්කරු සංගමයේ ලේකම්වරයා ලෙසත්, පසුව ලංකා සමසමාජ පක්ෂයේ වැඩබලන ලේකම්, 1993 සිට එම පක්ෂයේ ප්‍රධාන ලේකම්, කොළොන්නාව විද්‍යාලයේ ගුරුවරයකු, විද්‍යාලංකාර විශ්වවිද්‍යාලයේ සිසුන්ට ඉංගී‍්‍රසි භාෂාව ඉගැන්වීමේ ගුරුවරයකු ලෙසත් ඔහු සේවය කළේය. වීරකෝන් මහතා 1998 දී විද්‍යා හා තාක්ෂණ ඇමැතිවරයා ලෙස ද, 2001 දී අධිකරණ ඇමැතිවරයා ලෙසද සේවය කර තිබේ. ග්‍රන්ථ රචකයකු ද වන ඔහු, මේ වනවිට 78 වැනි වියෙහි පසුවෙයි.එදා මෙදා තුර ඔහු සතු නොමියෙන මතකයන් බොහෝ ඇත. ඒ මතකයන් එකින් එක ඔහු අප හා පැවසීමට පසුබට වූයේ නැත. මේ දිග හැරෙන්නේ එහි පළමු කොටසයි.මූලික අධ්‍යාපනය“මං ඉපදුණේ 1932 වසරේදී. මාතලේ සුන්දර ගම්මානයක්ව පවතින තිබ්බටුවාව ගමේ හැදී වැඩුණා. වත්මන් මල්වතු මහනාහිමියන්ගේ ගමත් තිබ්බටුවාවමයි. මල්වතු මහනාහිමියන් මගේ කුඩම්මාගේ පුතෙක්. අපේ පවුලේ මට වැඩිමහල් අයියා කෙනෙක් සහ අක්කලා තුන්දෙනෙක් හිටියා. පවුලෙ බාලයා මං. පවුලෙ බාලයා වුණාට මං ඉපදුණෙ නිවුන් විදියට. මායි, අක්කයි තමා ඉපදිලා තියෙන්නෙ. මගේ පියා ඇලෙක්සැන්ඩර් වීරකෝන්. ඔහු වතු පාලකයෙක් විදියට ඒ කාලෙ සේවය කළා. මගේ මව මාතලේ අළුවිහාරේ පරම්පරාවට අයත් කෙනෙක්. අම්මාගෙ නම ඥාණ ශ්‍රී ධම්මා අළුවිහාරේ.මාතලේ පාසල්වල මං මූලික අධ්‍යාපනය ලැබුවා. ළදරු පාසලේ සිට දෙවැනි පන්තිය දක්වා මං අධ්‍යාපනය ලැබුවේ මාතලේ පාක්කියම් පෞද්ගලික විද්‍යාලයේ. මාතලේ ප්‍රභූ පවුලක් වූ කන්දසාමි යුවළ මේ පාසල ආරම්භ කර පාලනය ගෙන ගියා.අපේ මහගෙදර පිහිටා තිබුණේ සුන්දර පරිසරයක. වෙල්යායක්, ඇළක් පහුකරගෙන තමයි මහගෙදරට යන්න ඕන. වැහි කාලෙට ගෙදරට යන්න හරිම අමාරුයි. මං පාසලට යනකොට සපත්තු දාගන්නේ මඟට ඇවිත්. ගෙදර ඉඳලා සපත්තු දෙක අතේ අරගෙන එනවා. ඇවිත් ඇළෙන් කකුල් දෙක සෝදාගෙන තෙත පිටින් ම සපත්තු දාගෙන පාසලට යනවා. ජුනි – ජූලි කාලය තමයි අමාරුම කාලය. ඒ දවස්වල වැස්ස වැඩියි.වැස්ස වැඩි දවස්වලට නියරවල් මඩ වෙලා. ඒ වගේම ඇළ පිරිලා උතුරනවා. ඒදණ්ඩෙන් එගොඩ වෙන්න බැහැ ඇළ උතුරන නිසා. ඒ දවස්වලට මං කරන්නේ පාසල ඇරිලා ඇවිත් කුඩම්මලාගේ ගෙදරට වෙලා ඉන්න එකයි. මං රෑ නවය දහය වෙනකම්ම කුඩම්මලාගෙ ගෙදර ඉන්නවා. කුඩම්මාගේ ගෙදර පරහිටියාවෙ අත්තා හිටියා. මං රෑ වෙනතුරුම පරහිටියාවෙ අත්තත් සමඟ කාලය ගත කරනවා. අත්තා මට එක එක කතන්දර කියලා දෙනවා. රෑ නවයට දහයට විතර වැස්ස අඩුවුණාම සීයා ලන්තෑරුමත් අරගෙන කුඩම්මලාගේ ගෙදරට එනවා මාව එක්කරගන යන්න.මාතලේ පාසල් යනවිට මුල් කාලයේදී අප පාසල් ගියේ බක්කි කරත්තෙන්. බක්කි කරත්තයෙන් යන එකත් හරිම විනෝදයි. බක්කි කරත්තෙන් අප පාසල් ගියත් ටික දවසක් යන විට කූඹියන්ගොඩ පාලම කැඩුණා. ඊට පසුව අපට බක්කි කරත්තෙන් යාමට හැකිවුණේ කූඹියන්ගොඩ පාලම දක්වා පමණයි. එතැන ඉඳලා පාසලට ගියේ පයින්. අපව බක්කි කරත්තෙන් එක්කගෙන ගියේ පුංචි බණ්ඩා. පුංචි බණ්ඩා අපට හරිම ආදරෙයි. ඒ නිසා අපේ ගෙදර වැඩිහිටියන් අපව ඔහුත් සමඟ යවන්න බය වුණේ නෑ.පුංචි බණ්ඩා අපට ආදරේ නිසා අපත් ඔහුට ආදරේ කළා. පුංචි බණ්ඩගේ මරණය මට හොඳට මතකයි. ඔහු මියගියාට පසුව ඔහුගේ මිනී පෙට්ටිය අපේ දෙවැට දිගෙන් අරගෙන යනවා මං හරිම දුකෙන් බලාගෙන හිටියා. ඒ සිදුවීම මට අද වගේ මතකයි.මං දෙවැනි පන්තියේ සිට හයවැනි පන්තිය දක්වා අධ්‍යාපනය ලැබුවේ මාතලේ ශාන්ත තෝමස් විද්‍යාලයේ. අයියයි මායි දෙන්නම ඒ පාසලට ගියා. මං ඉගෙනීමට දක්ෂයි. ඒ දවස්වල පන්තියේ පළමුවැනියා, දෙවැනියා වෙන්න මං උනන්දුවෙන් ඉගෙන ගත්තා. හත්වැනි පන්තියේ සිට මං ඉගෙන ගත්තේ මහනුවර ත්‍රිත්ව විද්‍යාලයෙන්. ත්‍රිත්ව විද්‍යාලයේ නේවාසිකාගාරවල නතරවෙලා මං ඉගෙනීම් කටයුතු කළා. සාමාන්‍ය ළමයෙක් නියම පිළිවෙළට හැඩගැස්වීම නේවාසිකාගාරවලදී සිදුවුණා. 1950 දී මං ත්‍රිත්ව විද්‍යාලයේ සිට විශ්වවිද්‍යාලයට ඇතුළු වීමේ විභාගයට පෙනී සිටියා.විශ්වවිද්‍යාල විභාගයට පෙනීසිට මාස ගාණක් යනතුරු ප්‍රතිඵල එන්නෙ නැහැ. ඒ කාලය අතරතුර ගෙදරට වෙලා ඉන්නවාට වඩා කුමක් හෝ වැඩක් ඇති දෙයක් කරන්න කියා ගුරුවරු මාව පෙළඹෙව්වා. එහි ප්‍රතිඵලයක් විදියට මං ලේක්හවුස් ආයතනයේ ඔබ්සර්වර් පුවත්පතේ ජනමාධ්‍ය පුහුණුවකට පැමිණියා.මගේ ගුරුවරුන් මාර්ගයෙන් තමයි මං මේ පුහුණුවට පැමිණියේ. ඔබ්සර්වර් පුවත්පතේ පුහුණුවක් සඳහා පැමිණියාට පත්තරේ සෙසු මාධ්‍යවේදීන් වැඩකරන විදියටම මටත් වැඩ කරන්න සිදුවුණා. පත්තරේ දිනපතා පළවුණා. ඒ නිසා දිනකට අනිවාර්යයෙන්ම එක් මාධ්‍යවේදියෙකුගෙන් පුවත්පතට ප්‍රවෘත්ති තුනක් ලබාදිය යුතුයි කියා නියමයක් තිබුණා. ඒ කොන්දේසිය මටත් අදාළ වුණා. මාත් අනෙක් අය වගේම හොඳට මහන්සියෙන් සේවය කළා. මට මාසිකව ලැබුණෙ රුපියල් පනහක් වගේ මුදලක්. මං ලේක් හවුස් එක කිට්ටුව නිවසක නතර වෙලා හිටියා. බෝඩිං ගාස්තු මට ගෙදරින් එව්වා.දේශපාලන මතවාදලේක් හවුස් එකට එන කාලයේදී මට දේශපාලන මතවාදයක් තිබුණෙ නැහැ. දේශපාලනය මං හඳුනාගත්තෙ ලේක් හවුස් එකේදී. මං මරදානෙ නිවසක නතර වී සිටි නිසා උදෙන්ම ලේක් හවුස් එකට යනවා. දිනක් මට ඔබ්සර්වර් පුවත්පතේ ප්‍රවෘත්ති කර්තෘතුමාට කතා කළා. කතා කරලා මට මෙහෙම කිව්වා. “වීරකෝන්, අගමැතිතුමා ගෝල්ෆේස් පිට්ටනියේදී අස්සයාගෙ පිටෙන් වැටිලා ඉන්නවා.දැන් ඔහු ඉස්පිරිතාලෙට ඇතුළත් කරලා කියලා ආරංචියි. ඔයා ගිහිං අගමැතිතුමාගෙ තත්ත්වය කොහොමද කියලා චෙක් කරමින් මට වරින්වර දන්වන්න.” එහෙම කියලා මාව අපේ ප්‍රවෘත්ති කර්තෘ රෝහලට යැව්වා. මට ඒ දිනවල ඒ ගැන කොහොමද වාර්තා කරන්නෙ කියල එතරම් දැනුමක් තිබුණෙත් නෑ.ඒත් මං පසුබට වුණෙත් නෑ. මං රෝහලට ගිහිං ටික වෙලාවක් යනවිට පළපුරුදු අය ඇවිත් ඩී. එස්. අගමැතිතුමාගෙ තත්ත්වය ගැන වාර්තා කරමින් දිගටම තොරතුරු කාර්යාලයට ලබාදුන්නා. අගමැතිතුමාගේ නැති වූ සිහිය නැවත ආවේ නෑ. ඔහු මිය ගියා.නිවාඩු කාලයඩී. එස්. සේනානායක අගමැතිතුමා මියගිය පසු මීළඟට අගමැති විය යුත්තේ කවුද කියා ලේක් හවුස් එක ඇතුළෙ කසුකුසුවක් ගියා. ආයතනයේ ඉහළ පුටුවල සිටි උදවියගේ මතය වුණේ ඩඩ්ලි සේනානායකට මී ළඟට අගමැති ධුරය හිමිවිය යුතුය කියන එකයි. එහෙත් ඇමැති මණ්ඩලයේ ජ්‍යෙෂ්ඨයෙක් වූ සර් ජෝන් කොතලාවල මහතාද මේ අගමැති පුටුවට හිමිකම් කිව්වා. මේ ප්‍රශ්නය නිසා සෝල්බරි සාමිවරයා එංගලන්තයෙ සිට ලංකාවට ඒමට කටයුතු කළා. සෝල්බරි සාමිවරයා ගොඩබහින්න නියමිතව තිබුණෙ රත්මලානෙ ගුවන් තොටුපළට. පසුවදා උදේ දහය වනවිට ඔහු ලංකාවට එන බව ආරංචි වුණා.ලේක්හවුස් එකේදී මට නිවාඩු කාලයක් තිබුණොත් මං ඒ වෙලාවෙ ගත කරන්නේ ඩේලි නිව්ස් පුවත්පතේ කර්තෘ ජයන්තා පද්මනාභ මහතාගේ කාර්යාලයේ’ පුවත්පත් කලාව ගැන මං කියවන්න ආසා කරන පොත්පත් ඒ කාර්යාලයේ තිබුණා. ඒ නිසා මං වෙනදා විදියටම එදත් ඒ කාර්යාලයට ඇතුළු වුණා. මං නොදැකපු කෙනෙක් එතැන වැඩ මේසයක හදිසියෙන් වගේ බරපතළ වැඩක් කරමින් සිටියා. මං කාර්යාලය ඇතුළෙ නොසිට එළියට ආවා. එළියට එනකොට මට වඩා ජ්‍යෙෂ්ඨයෙක් වන ජෝ සිගේරා මහතා හිටියා. මං ඔහුගෙන් ඇහුවා කවුද අර කාර්යාලය ඇතුළෙ ඉන්නෙ කියලා. ජෝ සිගේරා මට මෙහෙම කිව්වා.“ඇයි බං උඹ දන්නෙ නැද්ද? ඒ තමා එස්මන්ඩ් වික්‍රමසිංහ මහත්තයා.” කියලා. එස්මන්ඩ් වික්‍රමසිංහ මහතා කියන්නේ ඒ කාලෙ ලේක් හවුස් පාලක අධ්‍යක්ෂවරයා. සිගේරා කී විදියට එස්මන්ඩ් මහත්තයා යෙදී සිටි බරපතළ රාජකාරිය වුණේ, සෝල්බරි සාමිවරයා ලංකාවට ගොඩබහින කොටම ඔබ්සර්වර් පුවත්පත ඔහුගෙ අතට පත්කළ යුතුය යන බරපතළ රාජකාරියේයි. සිගේරා කී දේ බරපතළකම මට ඒ වෙලාවෙ අවබෝධ වුණේ නෑ. පහුවදා උදේ පත්තරේ බලනකොට තමයි මට එහි බරපතළකම වැටහුණේ.එදා පත්තරේ ශීර්ෂ පාඨය වුණේ ඩඩ්ලි අගමැති කරන්න මුළු කැබිනට් මණ්ඩලයම කැමැති බවයි. එදා පත්තරේ ගහලා තිබුණේ සර් ජෝන්ට විරුද්ධවයි. ඊට පෙරදා එස්මන්ඩ් මහතා පැමිණ කඩිමුඩියේ පත්තරේ මුල් පිටුව හදලා තිබුණෙ ඒ සඳහායි. මේ වගේ අවදානම් සහිත දේශපාලන පුවතක්, පළකිරීමෙන් පසුව දේශපාලනය පිළිබඳ මගෙත් හොඳට ඇස් ඇරුණා. මගේ දේශපාලන ජීවිතය ගැන මතක් කිරීමේදී මේ පුවත මගේ් මතකයෙන් ඉවත්වන්නේ නැහැ.අගමැති ප්‍රශ්නයට පෙර සර් ජෝන් කොතලාවල මහතා මහත් පුරසාරමකින් යුතුව “කලම්බු එක්සිබිෂන්” නමින් ප්‍රදර්ශනයක් පැවැත්වූවා. මේ ප්‍රදර්ශනය නොබැඳි රටවල් ද සම්බන්ධ කරගනිමින් දවස් ගණනක්ම පැවැත්වූවා. මේ එක්සිබිෂන් එක බලන්න ඉන්දියාවේ ටාටා කොම්පැනියෙ ප්‍රධානියා වන ටාටා මහත්තයත් ඇවිත් හිටියා. ප්‍රවෘත්ති කර්තෘතුමා මට කතාකරලා මෙහෙම කිව්වා. “වීරකෝන් ඉන්දියාවේ ටාටා සමාගමේ ප්‍රධානියා මෙහෙට ඇවිත් කොළඹ ගෝල්ෆේස් හෝටලයේ නැවතිලා ඉන්නවා. ටාටා මහත්තයා මුණගැහෙන්න මං වීරකෝන්ට අවස්ථාවක් සලසා දී තිබෙනවා. වීරකෝන් දැන් ගිහිං ටාටා මහත්තයාගෙන් ප්‍රකාශයක් ගන්න ඕන. කොළඹ ප්‍රදර්ශනය, ප්‍රදර්ශනයක් නොව මහා පරිමාණයේ කානිවල් එකක්ය කියන අදහස තමයි ඒ ප්‍රකාශයේ සඳහන් වෙන්න ඕන.” කියලා එතුමා මට කිව්වා.ටාටා මහත්තයාමං ගෝල්ෆේස් හෝටලයට ගිහිං ටාටා මහත්තයා ඉන්නවා කී කාමරයේ දොරට තට්ටු කළා. තරුණයෙක් ඇවිත් දොර ඇරලා කිව්වා තාත්තා නාන කාමරයේ, තව ටිකකින් එන්න කියලා. එංගලන්තයේ මැක්මිලන් පොත් ප්‍රකාශන සමාගමේ ප්‍රධානියෙකුත් මේ හෝටලයේ ඒ දිනවලදීම නතර වෙලා හිටියා. මං හෝටලයට ආවේ ඔහුත් මුණගැසෙන අරමුණෙන්. මං ඒ වෙලාවෙ ඔහු මුණගැසුණා. ඔහු හමුවීමෙන් පසුව මං නැවතත් ගිහිං අර දොරට තට්ටු කළා. එතකොට දොර ඇරියේ සර් ජෝන් කොතලාවල මහත්තයා. ටාටා මහත්තයා ඉන්නවා කී කාමරයේ සර් ජෝන් ඉඳලා දොර අරිනකොට මං පුදුමයට පත්වුණා. එහෙත් මං ඒ බවක් නොපෙන්වා ඔළුව පාවිච්චි කරලා වැඩ කරන්න හිතා ගත්තා.මං පැමිණි කාරණය සර් ජෝන්ට කී පසු ඔහු මාව අතින් අල්ලාගෙන ගිහිං මගේ ආයතනය ගැනත්, පුවත්පත ගැනත් ප්‍රශංසාත්මක ලෙස හඳුන්වාදෙමින් මාව ටාටා මහත්තයාට හඳුන්වා දුන්නා. මං ටාටා මහතාත් සමඟ කතා කරන තුරු සර් ජෝනුත් එතැනම වාඩිවෙලා හිටියා. ඒ නිසා මං ගන්න හිතාගෙන පැමිණි ප්‍රකාශය ටාටා මහතාගෙන් ගන්න බැරිවුණා. ඒ වෙනුවට මං ඔහු සමඟ කතාබහ කළේ වෙනත් දේ’ මං කාර්යාලයට පැමිණ ප්‍රවෘත්ති කර්තෘට සම්පූර්ණ සිදුවීමම කිව්වා. ඔහු ගත් කටටම මට කිව්වේ “වීරකෝන්, ඒක අමතක කරපන්” කියලයි.ලේක්හවුස් එකේ සේවය කරමින් සිටින විට විශ්වවිද්‍යාලයට මාව තේරී ඇති බව මට දැනගන්න ලැබුණා. පත්තරේ යාළුවෝ හැමෝම ඒ බව දැනගත්තා. ප්‍රවෘත්ති කතෘටත් ඒ බව ආරංචි වෙලා තිබුණා. ඔහු මට කිව්වා “වීරකෝන්, මං එස්මන්ඩ්ට කියලා ඔයාට සෑහෙන පත්වීමක් අරං දෙන්නම්. මෙහෙ වැඩ කරගෙන ඉන්න.” කියලා. ගත් කටටම මට එය ප්‍රතික්ෂේප කරන්න බැරිවුණා. මං කිව්වා මගේ මවුපියන්ගෙනුත් අහලා උත්තරයක් දෙන්නම් කියලා.ඊට දවස් දෙක තුනකට පසුව ඇවිත් මං ප්‍රවෘත්ති කර්තෘතුමාට කිව්වා, මගේ පියාගේ අරමුණ මාව කැම්පස් යවන්න. ඒ නිසා මං කැම්පස් යන්න තීරණය කළා කියලා. එවිට ප්‍රවෘත්ති කර්තෘතුමා මට කියාසිටියේ, “මං උඹ නම් මාත් ගන්නෙ ඔය තීරණයම තමයි. වීරකෝන් කැම්පස් යන්න” කියලයි. එතැනින් මගේ හය මාසයක ලේක් හවුස් පුවත්පත් කලාව අවසන් වුණා.ඉතිරිය ලබන සතියට...</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>20</day>
    </date>
    <link>http://www.dinamina.lk/2010/04/20/_art.asp?fn=f1004203</link>
    <topic/>
    <author>බන්ධුල ආර්. ගුලවත්ත</author>
    <content>1960 මාර්තු මහා මැතිවරණයෙන් ම.එ.පෙ. නියෝජනය කරමින් ජය ලබා, 1960 ජූලි මහා මැතිවරණයෙන් වමේ ස්වාධීන අපේක්ෂකයෙකු වශයෙන් දෙවැනිවරටත් හොරණ පාර්ලිමේන්තු මන්ත්‍රී ධුරයට පත් රත්නසිරි වික්‍රමනායක මහතා, 1961 වසරේ දී ශ්‍රී.ල.නි.ප. යේ සාමාජිකත්වය හිමිකර ගත්තේ ය. එදින පටන් පක්ෂයේ අනාගත ගමන් මඟ උදෙසා නිරතුරුවම ඇප කැප විය.එපමණක් නොව, ඓතිහාසික මැයි දින රැළිය ශක්තිමත් කරන්නට හොරණ ප්‍රගතිශීලී ජනතාව සංවිධානය කරන්නට ද අවශ්‍ය සංවිධාන ශක්තිය ද ගොඩනැගීය. රත්නසිරි වික්‍රමනායක මහතා සියලු කාර්යන්හි දී එහි සාර්ථකත්වය උදෙසා සැලසුම් සහගත, ඍජු, එමෙන් ම නිවැරැදි ස්ථාවරත්වයක පිහිටුවා කටයුතු කිරීමට ගජ සමතෙකි. මැයි දින රැළිය පැවැත්වීමට මාසයකට පමණ පෙර සිට අවශ්‍ය සංවිධාන කටයුතු ඔහුගේ අධීක්ෂණයෙන් ම මෙහෙයවයි. විශේෂ මැයි දින කමිටුවක් ද පිහිටුවා ගනී. ගමෙන් ගමට ගොස් ජනතාව ද ඒකරාශී කර ගනී.1977 වසරේ මැයි රැලිය පැවැත්වීමට නියමිතව තිබුණේ ජූලි මහා මැතිවරණය පෙනෙන තෙක් මානයේ සිටය. ශ්‍රී.ල.නි.ප. රජයට එරෙහිව එජාප නායක ජේ. ආර්. ජයවර්ධන මහතා ප්‍රධාන එ.ජා.ප.ය. 1973 අප්‍රේල් මාසයේ පටන් ම පාක්ෂිකයන් දැනුවත් කිරීමෙහි යෙදී සිටියේ ය. 1975 දී සමඟි පෙරමුණ රජයට අයත් වමේ පක්ෂ වෙන්වීම නිසා ශ්‍රී.ල.නි.ප. රජය විවිධ අපහසුතාවන්ට පත්ව සිටියේ ය. 1977 වන විට ශ්‍රී.ල.නි.ප. රජයට එරෙහි ව ප්‍රබල ජනමතයක් සංවිධාන ගතව තිබුණි.1956 පටන් හොරණ එ.ජා. පක්ෂය පරාජය වී තිබීමත්, 1960 පටන් රත්නසිරි වික්‍රමනායක දේශපාලන භූමිකාව මහා ගල්කුලක් මෙන් ප්‍රබලව නැගී සිටීමත් නිසා, 1977 වන විටත් හොරණ එ.ජා.ප පාක්ෂිකයන් සිටියේ දැඩි අස්ථාවර මට්ටමකිනි. 1977 දී හොරණින් පිටත්වන දැවැන්ත මැයි රැලිය කුමන ආකාරයකින් හෝ අඩපණ කළහොත්, අසාර්ථකත්වයට පත් කළහොත් එහි වක්‍ර ප්‍රතිඵලයෙන් මහා මැතිවරණයට බලපෑමක් කළ හැකි බවට එ.ජා. පයේ ප්‍රබල ක්‍රියාකාරීහු අනුමාන කළහ.ශ්‍රී.ල.නි.ප. යේ හොරණ දැවැන්ත මැයි පෙළපාළිය හරියටම උදේ නවයට හොරණ මන්ත්‍රී රත්නසිරි වික්‍රමනායක මහතා පෙරටුකර ගෙන ආරම්භ විය. එකසිය පනහකටත් අධික ලංගම බස්, ලොරි, වෑන් සහ කාර් සහිත පෙළපාළියේ ගිගුම් හඬ මුළු හොරණ පළාත පුරා ඉතිරි පැතිරී ගියේ ය.හොරණ නගරයෙන් පිටත්වූ පෙළපාළිය පොකුණුවිට හංදියෙන් කොළඹ දෙසට හැරී අඩ හෝරාවක්වත් ගතවූයේ නැත. හන්දියේ කඩ වීදිය පිටුපස සැඟවී සිටි එ.ජා.ප. පාක්ෂිකයෝ එක්වරම ගල් මුල් වැලි බෝතල් පොලු මුගුරුවලින් වාහනවලට පහර දෙන්නට පටන් ගත්හ. වාහනවල සිටි කාන්තාවෝ සහ ළමෝ මරහඬ දෙන්නට විය. දෙපැත්තෙන්ම පහරදීම් සිදු විය. වෙළෙඳ සල් වසා දැමිණි. පොකුණුවිට හන්දිය යුද පිටියක් බවට පත්විය.එ.ජා.ප. යේ හොරණ ප්‍රධාන සංවිධායක අයි. හෙට්ටිආරච්චි මහතාගේ නිවස පිහිටා තිබුණේ පොකුණුවිට හන්දියෙන් මීටර් 500 ක් පමණ ඈතිනි. පෙළපාළියට පහර දෙන අවස්ථාව වන විට පෙළපාළියේ මුල් වාහනය පිළියන්දල නගරය පසු කර තිබුණි. අමාත්‍ය රත්නසිරි වික්‍රමනායක මහතා සිද්ධිය දැනගත් වහාම සියලු ම වාහනවලට ආපසු හැරෙන්නට යැයි උපදෙස් දුන්නේය. ලංගම වාහන රාශියකම වීදුරු කුඩේ කුඩුවී තිබුණි. ප්‍රධාන ක්‍රියාකාරිකයන්ගේ පෞද්ගලික වාහන බරපතළ ලෙස අලාභහානියට පත්ව තිබුණි. තුවාලකරුවන් සැම තැනය.පෙළපාළියට ඇතුළත් වූ වාහන සියල්ලම ආපසු පිටත්ව හොරණ නගරයට සේන්දු වන විට සවස 2.30 ද ඉක්ම ගොස් තිබුණි. කිසිත් නොදන්නා ආකාරයට එජාප පාක්ෂිකයෝ බණ්ඩාරගම හරහා ඔවුන්ගේ මැයි දින රැළියට පිටත්ව ගියහ.සවස 4.00 ට පමණ හොරණ ප්‍රසිද්ධ පිට්ටනියට රැස්වූ ශ්‍රී. ලං. නි. පාක්ෂිකයෝ දෑත් ඉහළට ඔසවා එ.ජා.ප. යේ මැරයන් කළ නින්දිත පාපතර පහරදීමට එරෙහිව විරෝධතාව පළ කළහ. අමාත්‍ය රත්නසිරි වික්‍රමනායක මහතා ඉතිහාසයේ පළමුවැනි වරට හොරණ පැවැත්වූ මැයි රැලිය අමතමින් එ.ජා.ප ප්‍රජාතන්ත්‍ර විරෝධී අමන ක්‍රියාවට එරෙහිව අප්‍රසාදය පළ කරමින් ජනතාව ඇමැතීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n1004212</link>
    <topic>ඉන්දු-ලංකා සුහදතාව නංවන්නජාත්‍යන්තර සිනමා උළෙල ඉවහල් වෙනවා</topic>
    <author>දුමින්ද ගුරුගේ</author>
    <content>ශ්‍රී ලංකාව සහ ඉන්දියාව අතර සබඳතා තවදුරටත් ශක්තිමත් කිරීමට මෙන්ම දෙරට අතර සිනමා කටයුතු සඳහා ඇති අවස්ථා පුළුල් කර ගැනීම සඳහා ඉන්දියානු ජාත්‍යන්තර සිනමා උළෙල I I F A ඒ ශ්‍රී ලංකාවේදී පැවැත්වීම ඉවහල් වනු ඇතැයි සුපිරි ඉන්දීය සිනමා ශිල්පී අමිතාබ් භච්චන් මහතා කොළඹ ඊයේ (20) පැවැති මාධ්‍ය හමුවේදී පැවසීය.ඉන්දීය ජාත්‍යන්තර සිනමා සම්මාන උළෙලේ සන්නාම් තානාපති වරයාද Brand Ambassador  වන සුපිරි ඉන්දීය නළු අමිතාබ් භච්චන් විශේෂ එක්දින සංචාරයක් සඳහා ඊයේ (20) මෙරටට පැමිණි අතර කොළඹ සිනමන් ග්‍රෑන්ඩ් හෝටලයේදී ඒ මහතාගේ සහභාගිත්වයෙන් මාධ්‍ය හමුවක් ද පැවැත්විණි.අපගේ ආදරණීය අසල්වැසියා වන ශ්‍රී ලංකාව වෙත අයිෆා I I F A අත් දැකීම ගෙන ඒමට හැකි වීම පිළිබඳ සතුටට පත් වෙනවා යැයි ඉන්දියානු ජාත්‍යන්තර සිනමා සම්මාන උළෙල මෙරටදී පැවැත්වීම සම්බන්ධයෙන් අදහස් දක්වමින් අමිතාබ් භච්චන් මහතා පැවැසීය.ජූනි මස 03 වැනි දා සිට 05 වැනිදා දක්වා මෙම දැවැන්ත සිනමා උළෙල ශ්‍රී ලංකාවේ පැවැත්වීමට කටයුතු යොදා තිබේ.ඉන්දියානු සිනමාව ජාත්‍යන්තර ය සමග මුසු කිරීමට සහ ඉන්දියානු සිනමා අත්දැකීම් ජාත්‍යන්තරය සමග හුවමාරු කර කර ගැනීමට මෙම සිනමා උළෙල විශාල පිටිවහලක් වන බවද අමිතාබ් බච්චන් මහතා පැවැසීය.ශ්‍රී ලංකාව කුඩා රටක් ලෙස තමා කිසි විටෙකත් නොසිතන බව පැවසූ අමිතාබ් බච්චන් මහතා ඉතාම අලංකාරවත් සහ රමණීය රටක් වන ශ්‍රී ලංකාවේ වාසය කරන්නේ ද සංග්‍රහශීලී ප්‍රියමනාප ජනතාවක් බව පැවැසීය. ඉන්දීය සංස්කෘතිය සහ ශ්‍රී ලංකා සංස්කෘතිය අතර පැවැතින සමීප සබඳතා නිසා දෙරට අතර සබඳතා ඉතාම සවිමත් අයුරින් වර්ධනය වන බව ද හේ වැඩිදුරටත් කීවේය.ඉන්දියානු අන්තර්ජාතික සිනමා සම්මාන උළෙල මෙරට දී පැවැත්වීමට සංචාරක අමාත්‍යාංශය සංචාරක ප්‍රවර්ධන අධිකාරිය සහ මුදල් අමාත්‍යාංශය කටයුතු සංවිධානය කොට තිබේ. මෙවර එම සම්මාන උළෙල පැවැත්වෙන්නේ එකොළොස්වැනි (11) වරටයි.මේ පිළිබඳ කරුණු දැත්වීම සඳහා ඊයේ පැවැති මාධ්‍ය හමුවේදී හිටපු සංචාරක ඇමැති අචල සුරංග ජාගොඩ සංචාරක අමාත්‍යාංශයේ ලේකම් ජෝර්ජ් මයිකල්, මහබැංකු අධිපති අජිත් නිවාඩ් කබ්රාල්, ජනාධිපති උපදේශක ප්‍රවීන රංගන ශිල්පී රවීන්ද්‍ර රන්දෙණිය, ජැක්සන් ඇන්තනි, ඉන්දියානු අන්තර්ජාතික සිනමා සම්මාන කමිටුවේ අධ්‍යක්ෂ සභාෂ් ජෝශප්, ශ්‍රී ලංකාවෙන් බිහි වූ රූ රැජිනක් වූ ජැකොලින් ෆර්නැන්ඩස්, සංචාරක ප්‍රවර්ධන කාර්යාංශයේ කළමනාකාර අධ්‍යක්ෂ දිලිප් මුදාදෙණිය යන මහත්ම මහත්මීන්ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n1004213</link>
    <topic>සිසිලෙ කොතලාවල අල්ලන්න ඉංග්‍රිසියෙන් වරෙන්තු</topic>
    <author>කුමුදු හෙට්ටිආරච්චි</author>
    <content>සෙලින්කෝ ශ්‍රී රාම් සමාගම තැන්පත්කරුවන්ගෙන් ලබාගත් බව කියන රුපියල් බිලියන 6.5 ක මුදල හා ඊට අදාළ පොලිය නොගෙවීමේ සිද්ධියේ 11 වන සැකකාරිය ලෙස නම් කැර ඇති එම සමාගම්හි අධ්‍යක්‍ෂිකාවක් වන සිසිලෙ ප්‍රිය කාමිණි කොතලාවල ජාත්‍යන්තර පොලිසිය හරහා අත් අඩංගුවට ගැනීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (20) ඉංග්‍රීසි බසින් වරෙන්තු නිකුත් කළාය.ජාත්‍යන්තර පොලිසිය හරහා සැකකාරිය අත් අඩංගුවට ගැනීමට වරෙන්තුවක් නිකුත් කරන මෙන් රහස් පොලිසිය ඊයේ (20) අධිකරණයෙන් කළ ඉල්ලීමක් සලකා බැලීමෙන් අනතුරුව සැකකාරිය අත් අඩංගුවට ගැනීමට එසේ වරෙන්තු නිකුත් කෙරුණි. මෙම සිද්ධියේ සැකකරුවන් වූ සෙලින්කෝ සමුහ ව්‍යාපාරයේ අධිපති ලලිත් කොතලාවල ඇතුළු සැකකරුවන් දස දෙනා දැනට අධිකරණ ඇප මත මුදා හැර සිටියි.2009 ජනවාරි මස 01 වැනිදා 11 වන සැකකාරිය වන සිසිලෙ කොතලාවල සිංගප්පූරුවට ගොස් ඇති බව තහවුරු කර ගත් බවත් ඊයේ (20) අධිකරණයට දන්වා සිටි රහස් පොලිසිය මෙම සිද්ධිය සම්බන්ධයෙන් ඇය අත් අඩංගුවට ගැනීමට අවශ්‍යව ඇති බවත් පැවසීය.සෙලින්කෝ ශ්‍රී රාම් සමාගම් වන සෙලින්කෝ කැපිටල් ඉන්වෙස්ට්මන්ට් ‘සෙලින්කෝ ශ්‍රී රාම් කැපිටල් මැනේජ්මන්ට්’ සෙලින්කෝ ඉන්වෙස්ට්මන්ට් යන ප්‍රශ්නගත සමාගම් තුªනෙහිම මෙම සැකකාරිය අධ්‍යක්ෂිකාවක් ලෙස කටයුතු කර ඇති බවත් මෙම විමර්ශනයට අදාළව සැකකාරිය රහස් පොලිසියට ප්‍රකාශයක් ලබාදී හෝ අධිකරණයට ඉදිරිපත් නොවී දැන දැනම අධිකරණය මග හැර සිටින බවත් සැකකාරියට වරෙන්තු නිකුත් කරන ලෙසට ඉල්ලමින් මහේස්ත්‍රාත්වරිය ඉදිරියේ සාක්කි දුන් රහස් පොලිසියේ උප පොලිස් පරීක්ෂක සුමුදු ප්‍රනාන්දු මහතා පැවසීය.රහස් පොලිසිය සිද්ධිය සම්බන්ධයෙන් ‘බී’ වාර්තා හා වැඩිදුර වාර්තා මගින් අධිකරණයට ඉදිරිපත් කර ඇති කරුණු පරිශීලනය කිරීමේදී වංචනික ක්‍රියාවක් සිදු කර ඇති බවට සැක කිරීමට කරුණු අනාවරණය වන බවත් සැකකාරියට වරෙන්තු නිකුත් කිරීමට ප්‍රමාණවත් කරුණු ඇති බවට සෑහීමකට පත්වන බවත් ප්‍රකාශ කළ මහේස්ත්‍රාත්වරිය සැකකාරිය අත් අඩංගුවට ගැනීමට වරෙන්තු නිකුත් කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n1004214</link>
    <topic>නාවලපිටිය-කුඹුරුපිටිය ඡන්දය සාමකාමියි</topic>
    <author>දයා පෙරේරා, අසේල කුරුළුවංශ සහ ත්‍රීකුණාමලය විශේෂ ඒ. ටී. එම් ගුණානන්ද</author>
    <content>මහනුවර දිස්ත්‍රික්කයේ නාවලපිටිය සහ ත්‍රිකුණාමලය දිස්ත්‍රික්කයේ කුඹුරුපිටිය ඡන්ද මධ්‍යස්ථාන තිස් අටේ ඡන්ද විමසීම ඊයේ (20) සාමකාමීව පැවැති බව මැතිවරණ මහලේකම් කාර්යාලය පවසයි.මේ මධ්‍යස්ථාන සියල්ලේම ඡන්දය පාවිච්චි කිරීම නාවලපිටියේ 60%ක් සහ කුඹුරුපිටියේ 44%ක් පමණ වූ බව පැෆරල් සංවිධානයේ විධායක අධ්‍යක්ෂ රෝහණ හෙට්ටිආරච්චි මහතා “දිනමිණට” කීය.ආරක්ෂක කටයුතු ඉතා හොඳින් ක්‍රියාත්මක වූ බවත් කිසිදු ප්‍රචණ්ඩකාරි සිදුවීමක් වාර්තා නොවූ බවත්ඡන්ද නිරීක්ෂකයන් දැනුම් දුන් බවත් හෙට්ටිආරච්චි මහතා කීවේය. නාවලපිටියේ 50948 ක් හා කුඹුරුපිටියේ 977 ක් ඡන්දදායකයෝ ඡන්ද ප්‍රකාශ කිරීමට සුදුසුකම් ලැබ සිටියහ.පස්වරු 4.00 ට ඡන්ද විමසීම අවසන් වූ පසු දැඩි ආරක්ෂක විධිවිධාන මධ්‍යයේ ඡන්ද පෙට්ටි නියමිත ගණන් කිරීමේ මධ්‍යස්ථානකරා ගෙන යාමට කටයුතු යොදා තිබිණි. ඡන්ද විමසීම පැවැත්වෙන අතරතුර ඡන්ද ප්‍රකාශ කිරීම සම්බන්ධ ප්‍රතිශත මාධ්‍යයට වාර්තා නොකරන බව මැතිවරණ මහ ලේකම් කාර්යාලයීය ජ්‍යෙෂ්ඨ නිලධරයෙක් “දිනමිණට” අවධාරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n1004215</link>
    <topic>නවක මන්ත්‍රීවරු රැසක් හෙට දිවුරුම් දෙති</topic>
    <author>දුමින්ද ගුරුගේ, ස්වර්ණා විජේකෝන්</author>
    <content>මෙවර මහමැතිවරණයෙන් තේරීපත් වූ නවකයෝ විශාල පිරිසක් පාර්ලිමේන්තු මන්ත්‍රීවරුන් ලෙස හෙට (22) දිවුරුම් දෙති. දැනට නිකුත් කර ඇති ප්‍රතිඵල අනුව නවකයින් හැටපස්දෙනකු මන්ත්‍රීවරුන් ලෙස හත්වැනි පාර්ලිමේන්තුවට තේරී පත්ව ඇත.එක්සත් ජනතා නිදහස් සන්ධානයෙන් නවකයන් හතළිස් දෙනකු ද, එක්සත් ජාතික පක්ෂයෙන් නවකයින් විසි දෙනකු ද ප්‍රජාතන්ත්‍රවාදී ජාතික සන්ධානයෙන් එක් අයෙක් ද, සෙසු පිරිස අනෙකුත් පක්ෂ වලින් ද තේරී පත් ව ඇත. නාවලපිටිය හා කුඹුරුපිටිය මැතිවරණ බල ප්‍රදේශවලින් තේරීපත් වන නවකයින් පිරිස අනුව හත්වැනි පාර්ලිමේන්තුවට තේරීපත්ව ඇති නවක නියෝජිතයන්ගේ සංඛ්‍යාව වෙනස් වේ.එමෙන් ම එක්සත් ජනතා නිදහස් සන්ධානයට ජාතික ලැයිස්තුවෙන් තෝරාපත් කර ගන්නා නියෝජිතයින්ගේ නම් ලැයිස්තුව මේ වන විට මැතිවරණ කොමසාරිස්වරයාට යවා ඇති අතර සියලුම පක්ෂ නියෝජනය වන පරිදි ජාතික ලැයිස්තුවෙන් නියෝජිතයින් විසිනව දෙනකු පත්කර ගැනේ.මෙවර මහමැතිවරණයෙන් තේරීපත් වූ හා ජාතික ලැයිස්තුවෙන් පත්කර ගන්නා සියලුම නියෝජිතයෝ හෙට (22) කතානායකවරයා ඉදිරියෙහි දිවුරුම් දෙති.හත්වැනි පාර්ලිමේන්තුවේ ප්‍රථම සැසි වාරයේ මංගල සභාව හෙට (22) පෙරවරු 8.45 ට රැස්වේ.මංගල සභාවාරයේ ප්‍රථම කාර්යය වන්නේ නව පාර්ලිමේන්තුව සඳහා කතානායකවරයකු පත්කර ගැනීමයි. නව පාර්ලිමේන්තුව සඳහා තෝරාපත් කර ගන්නා කතානායකවරයා පාර්ලිමේන්තු මහලේකම්වරයා ඉදිරිපිට දිවුරුම් දීම සම්ප්‍රදායානුකූලව සිදු වේ.කතානායකවරයා පත්කර ගැනීමෙන් පසුව පාර්ලිමේන්තුව සඳහා තේරීපත් වූවන් මන්ත්‍රීවරුන් ලෙස කතානායකවරයා ඉදිරිපිට දී දිවුරුම් දීමට නියමිතය. ඉන් අනතුරුව නියෝජ්‍ය කතානායක හා නියෝජ්‍ය කාරක සභා සභාපතිවරයා පත්කිරීම සිදු කෙරේ.එමෙන් ම ඇමැති මණ්ඩලය පත් කිරීම ලබන 23 දා සිදුකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n1004216</link>
    <topic>ඡන්දය දාන්න ආ කතහෘදයාබාධයකින් මරුට</topic>
    <author>ගගඉහල කෝරළයේ සමූහ ජේ.ජනපි‍්‍රය</author>
    <content>නාවලපිටිය මැතිවරණ බල ප්‍රදේශයේ ගඟ ඉහළ කෝරළයේ යටපාන විද්‍යාලයේ ඡන්ද මධ්‍යස්ථානයට ඡන්දය ප්‍රකාශ කිරීමට පැමිණි වයස අවුරුදු 50 ක පමණ ඡන්ද දායිකාවක් හෘදයාබාධයකින් හදිසියේ ජීවිතක්ෂයට පත්වූවාය. ඇයගේ දේහය මේ වනවිට කුරුදුවත්ත මූලික රෝහලේ තබා ඇත.මෙසේ මිය ගොස් ඇත්තේ වැටකේදෙණිය යටපාන පදිංචි එස්.ජී.සෝමාවතී වන අතර, මේ සම්බන්ධව වැඩි දුර පරීක්ෂණ කුරුදුවත්ත පොලිස් ස්ථානාධිපති පොලිස් පරීක්ෂක සම්පත් සංජීව මහතා ඇතුළු කණ්ඩායමක් සිදු කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n1004217</link>
    <topic>දෙවැනි යුද අධිකරණයටලිඛිත ප්‍රකාශ 30 දා</topic>
    <author/>
    <content>ජනරාල් සරත් ෆොන්සේකාට එරෙහිව චෝදනා විභාග කිරීමට පත්කොට ඇති දෙවැනි යුද්ධාධිකරණය ඊයේ (20) රැස් වූ අවස්ථාවේදී විත්තියේ සහ පැමිණිල්ලේ ලිඛිත ප්‍රකාශයන් අපේ‍්‍රල් 30 වැනි දින ලබා ගැනීමට එකඟ වී තිබේ. පසුව නැවත මැයි 04 වැනිදා සවස 2.30ට යුද්ධාධිකරණය රැස්වනු ඇත.මේ යුද්ධාධිකරණ දෙකෙහි විනිසුරු අධිනීතිඥ ලෙස කටයුතු කරන රියර් අද්මිරාල් ඩබ්ලිව්. ඩබ්ලිව්. ජේ. එස්. ප්‍රනාන්දු මහතා මෙම ලිඛිත ප්‍රකාශ ලබා ගැනීමට නියමිතය. මේජර් ජෙනරාල් මිලින්ද පීරිස් සභාපතිත්වය දරන, මේජර් ජෙනරාල් එස්. ඩබ්ලිව්. එල්. දවුලගල හා මේජර් ජෙනරාල් එම්. හතුරුසිංහ සෙසු සාමාජිකත්වය දරන මෙම දෙවන යුද්ධාධිකරණයෙන් යුද හමුදා මිලදී ගැනීම් පටිපාටියට පටහැනිව ‘නින්දා සහගත’ ලෙස සිදුකළ මිලදී ගැනීම් සම්බන්ධව ජෙනරාල් ෆොන්සේකාට එරෙහිව නඟා ඇති චෝදනා 4ක් විභාගයට ගැනේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n1004218</link>
    <topic>ගුවන් ගමන් අත්හිටුවීමෙන් පීඩාවටපත් ශ්‍රී ලාංකිකයන්ටපහසුකම් සැපයීමට උපදෙස්</topic>
    <author>මහින්ද අලුත්ගෙදර</author>
    <content>යුරෝපයේ රටවල් කීපයක ගුවන් ගමන් අත්හිටුවීමෙන් පීඩාවට පත් සියලු ශ්‍රී ලාංකිකයන් වෙත අවශ්‍ය සෑම පහසුකමක්ම ලබාදෙන ලෙස ඒ ඒ රටවල පිහිටි ශ්‍රී ලංකා දූත මණ්ඩලවලට උපදෙස් දුන් බව ශ්‍රී ලංකා විදේශ කටයුතු අමාත්‍යාංශය සඳහන් කරයි.මේ හේතුවෙන් පීඩාවට පත් ශ්‍රී ලාංකිකයන්ට සහායවීම සඳහා ලන්ඩනයේ පිහිටි ශ්‍රී ලංකා මහ කොමසාරිස් කාර්යාලය මේ වන විටත් පැය 24 පුරාම ක්ෂණික ඇමතුම් මාර්ගයක් ක්‍රියාත්මක කැර ඇතැයි ද පවසයි.තවද ඕනෑම ශ්‍රී ලාංකිකයෙකුට බෝට්ටු මගින් හෝ ගොඩබිම් මාර්ග ඔස්සේ රෝමයට ළඟා වීම සඳහා ඉඩකඩ ලබා දෙමින් පැන්ගන් වීසා බලපත් ලබාදීමට ලන්ඩන්හි පිහිටි ශ්‍රී ලංකා මහ කොමසාරිස් කාර්යාලය හා ඉතාලි තානාපති කාර්යාලය සමඟ ඒකාබද්ධ වැඩපිළිවෙළක් සකසා ඇති අතර රෝමයට ළඟා වන ශ්‍රී ලාංකිකයන්ට එහි සිට ගුවන් මගින් කොළඹට ළගාවීමට හැකිවේ.මේ තත්ත්වය යටතේ පීඩාවට පත් ශ්‍රී ලාංකිකයන්ට සහන සැළසීම සඳහා අධ්‍යක්‍ෂවරයෙකුගේ අධීක්ෂණය යටතේ විදේශ කටයුතු අමාත්‍යාංශයේ වෙනමම ඒකකයක්ද විවෘත කැර තිබේ.තවද යුරෝපා රටවල ගුවන් ගමන් සාමාන්‍ය තත්ත්වයට පත්වනතුරු යුරෝපයේ සිටින ශශ්‍රී ලංකා දූත මණ්ඩල සමඟ අඛණ්ඩව සම්බන්ධීකරණ කටයුතු සිදු කරන බවද විදේශ කටයුතු අමාත්‍යාංශය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n10042117</link>
    <topic>තාක්‍ෂණ ශිල්පීන්ගේ අකුරට වැඩ නිසාදුම්රිය කිහිපයක් අවලංගුයි</topic>
    <author/>
    <content>තාක්‍ෂණ ශිල්පීන් අකුරට වැඩ කිරීම හේතුවෙන් අද (21) සිට නැවත දැනුම් දෙන තුරු දුම්රිය කීපයක් ධාවනය කිරීම තාවකාලිකව නතර කර ඇති බව දුම්රිය වාණිජ අධිකාරි විජය සමරසිංහ මහතා නිවේදනය කරයි.අනුව කොළඹ කොටුවෙන් පෙ. ව. 10.35 ට මාතලේ බලා පිටත් වී මාතලේට ප. ව. 03.35 ළඟා වන දුම්රිය හා මහනුවරින් ප. ව. 03.30 ට කොළඹ කොටුව බලා පිටත් වී කොළඹ කොටුවට ප. ව. 06.55 ට ළඟා වන අංක 20 දරන දුම්රියන්ද කොළඹ කොටුවෙන් පෙ. ව. 09.25 ට තාන්ඩිකුලම බලා පිටත් වී තාන්ඩිකුලමට ප. ව. 07.20 ළඟා වන අංක 452 දරන දුම්රිය හා තාන්ඩිකුලමෙන් පෙ. ව. 05.45 ට කොළඹ කොටුව බලා පිටත් වී කොළඹ කොටුවට ප. ව. 03.25 ලඟාවන අංක 868 දරන දුම්රියන්ද තාවකාලිකව නතර කරනු ලැබේ.තාක්‍ෂණ ශිල්පීන්ගේ වැටුප් වැඩිවීමේ ඉල්ලීම දුම්රිය දෙපාර්තමේන්තුව විසින් වැටුප් කොමිසම වෙත නිර්දේශ කර තිබියදී වැටුප් කොමිසමේ අනුමැතිය ලැබීමට පෙර මෙම අකුරට වැඩ කිරීමේ ව්‍යාපාරය අරඹා ඇති බවද වැඩිදුරටත් දන්වනු කැමැත්තෙමි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n1004219</link>
    <topic>ඉන්දීය සුපිරි නළු අමිතාබ් භච්චන්ජනපති මහින්ද රාජපක්ෂ හමු වෙයි</topic>
    <author/>
    <content>ඉන්දීය සුපිරි නළු අමිතාබ් භච්චන් මහතා ඊයේ (20) පස්වරුවේ ජනාධිපති මන්දිරයේ දී ජනාධිපති මහින්ද රාජපක්ෂ මහතා බැහැ දුටුවේ ය.ඉන්දියානු ජාත්‍යන්තර චිත්‍රපට ඇකඩමිය ඉදිරිපත් කරන ‘IIFA 2010’  සම්මාන උළෙල පිළිබඳව මෙරට මාධ්‍ය දැනුවත් කිරීම සඳහා අමිතාබ් භච්චන් මහතා දිවයිනට පැමිණ සිටී.ඊයේ පස්වරුවේ ජනාධිපති මන්දිරය වෙත පැමිණි අමිතාබ් භච්චන් මහතා එහි දී පිළිගන්නා ලද්දේ නාමල් රාජපක්ෂ මහතා සහ ජනාධිපති අතිරේක ලේකම් ගාමිණී සෙනරත් මහතා විසිනි.ඉන්දීය සහ ශ්‍රී ලංකා සිනමාව අතර ඇති, දැඩි සබැඳියාව පිළිබඳව මෙහි දී කරුණු සාකච්ඡා විය.මෙහිදී අදහස් දැක් වූ අමිතාබ් භච්චන් මහතා සඳහන් කෙළේ රට රටවලට සීමා නොවී ඉන්දියාවේ සහ ශ්‍රී ලංකාවේ සම්පත් සහ නිපුණතාවයන් එක්කර ගනිමින් දෙරටේ චිත්‍රපට කර්මාන්තය නඟා සිටුවීම සඳහා වැඩපිළිවෙළක් දියත් කළ යුතු බවයි. එමෙන්ම විදේශයන්ගෙන් පැමිණෙන චිත්‍රපට නිෂ්පාදකවරුන්ට ශ්‍රී ලංකාවේ සපයා ඇති පහසුකම් පිළිබඳව ප්‍රශංසාව පළ කළ ඒ මහතා ශ්‍රී ලංකාවේ සංචාරක ව්‍යාපාරය ලබා ඇති ප්‍රගතිය පිළිබඳව ද ප්‍රශංසාව පළ කෙළේ ය.සිංහල, ද්‍රවිඩ හා මුස්ලිම් සියලු ජාතීන් නියෝජනය කරමින් තමා පිළිගන්නට ඉදිරිපත් කළ නර්තනය ශ්‍රී ලංකාවේ ජාතීන් අතර ඇති සුහදතාව මනාව පිළිඹිඹු කරන්නක් බවද සඳහන් කළ ඒ මහතා ශ්‍රී ලංකාවේදී තමාට ලැබුණු උණුසුම් පිළිගැනීම සිය ජීවිතයේ අමතක නොවන අවස්ථාවක් බවද පැවැසීය.ශ්‍රී ලංකා සංචාරක මණ්ඩලයේ අනුග්‍රහය ඇතිව ලබන ජූනි මාසයේ ‘IIFA 2010’ සම්මාන උළෙල පැවැත්වෙන අතර ඒ සඳහා සහභාගීවීමට ෂාරුක් ඛාන්, ඓශ්චර්යා රායි ඇතුළු බොලිවුඩයේ ජනප්‍රිය නළු නිළියෝ රැසක් ද මෙරට පැමිණෙති.මෙම සම්මාන උළෙල පිළිබඳ මාධ්‍ය දැනුවත් කිරීමේ ප්‍රවෘත්ති සාකච්ඡාවක් ඊයේ පස්වරුවේ කොළඹ සිනමන් ග්‍රෑන්ඩ් හෝටලයේ දී පැවැත්විණි.ජනාධිපති ආර්යා ශිරන්ති රාජපක්ෂ මැතිනියද, ජනාධිපති ලේකම් ලලිත් වීරතුංග, ජනාධිපති අතිරේක ලේකම් ගාමිණී සෙනරත්, ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල යන මහත්වරු ද ප්‍රවීණ රංගන ශිල්පිනියක් වන මාලනී ෆොන්සේකා, රවීන්ද්‍ර රන්දෙණිය යන මහත්ම මහත්මීහුද මීට එක්ව සිටියහ.         </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n10042110</link>
    <topic>ඉන්දීය-මාලදිවයින් අත්අඩංගුවේ සිටිශ්‍රී ලාංකික ධීවරයෝ 124ක් නිදහස්</topic>
    <author>බුද්ධිකා ඉඹුලාන</author>
    <content>ඉන්දියාව සහ මාලදිවයිනට අයත් මුහුදු සීමා උල්ලංඝනය සහ අනවසරයෙන් මසුන් මැරීම නිසා අත්අඩංගුවට පත් ශශ්‍රී ලාංකේය ධීවරයින් 124 දෙනකු නිදහස ලබා ඇත.ඔවුන්ට අයත් ධීවර යාත්‍රා 16 ක් ද ඒ සමගම නිදහස් කර ඇතැයි ධීවර හා ජලජ සම්පත් ඇමැති ෆීලික්ස් පෙරේරා මහතා ‘දිනමිණ’ ට කීය.මෙම ධීවරයන් ශ්‍රී ලංකාවට ගෙන්වා ගැනීමට අවශ්‍ය ගුවන් ටිකට්පත් සහ අනෙකුත් වියදම් සදහා තමාගේ උපදෙස් මත රුපියල් ලක්‍ෂ 16 කට අධික මුදලක් මේ වන විට එරට බලධාරින් වෙත යොමු කර ඇතැයිද ඇමැතිවරයා පැවැසිය.නිදහස ලැබූ මෙරට ධීවරයන් 124 න් 24 දෙනෙකු මෙම 23 දා ලංකාවට පැමිණීමට නියමිත අතර අනෙක් ධීවරයින් ඉදිරි සති කිහිපය ඇතුළත මෙරටට ගෙන්වා ගැනෙන බවද ඒ මහතා කීය. නිදහස ලැබූ අනෙක් ධීවරයන් 78 සහ ඔවුන්ගේ ධීවර යාත්‍රා 23 කඩිනමින් මෙරටට ගෙන්වා ගැනීමට ධීවර දෙපාර්තමේන්තුව මගින් කටයුතු යොදා ඇති බවද ඇමැතිවරයා අවධාරණය කෙළේ ය.අත්අඩංගුවට පත් මෙම ධීවරයින් ත්‍රිකුණාමලය,” දෙවුන්දර,, මිරිස්ස, බේරුවල, කල්පිටිය, මීගමුව ප්‍රදේශවලින් මෙම වසරේ ජනවාරි මාසයේ සිට අප්‍රේල් මස මුල්සතිය දක්වා මුහුදු ගොස් තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n10042111</link>
    <topic>නුසුදුසු ඖෂධ අලෙවි කළසමාගමකට වැඩ වරදී</topic>
    <author/>
    <content>ප්‍රධාන පෙළේ ඖෂධ සමාගමක් විසින් මහජන පරිභෝජනයට නුසුදුසු ඖෂධ අලෙවිකිරීම හේතුවෙන් එම සමාගමට ඖෂධ අලෙවිකිරීම නැවත දන්වනතුරු අත්හිටුවීමට ජාතික ඖෂධ අධිකාරිය ඊයේ (20) පියවර ගත්තේය.ඖෂධ අධිකාරිය වෙත උපායමාර්ගික ව්‍යවසාය කළමනාකරණ ආයතනය (SEMA) කළ පැමිනිල්ලකට අනුව කොළඹ නාරාහේන්පිට පිහිටි ඉහත ඖෂධ සමාගම් පරිශ්‍රය වටලනු ලැබීය.අධිකාරියේ අධ්‍යක්ෂ වෛද්‍ය හේමන්ත බෙනරගම මහතා ඇතුළු විශේෂ කණ්ඩායමක් මේ වැටැලීම සිදුකර තිබෙන අතර එම සමාගම වටිනා ඖෂධ නිසි පරිදි ගබඩා කර තිබී නැත.රුපියල් මිලියන ගණන් වටිනා ඖෂධ තිබී ඇති අතර එවා මෙරට පිළිගත් රසායනාගාරයකින් ගුණාත්මකභාවය පිළිබඳ පරීක්ෂා කරන තුරු එම ඖෂධ බෙදාහැරීම අධිකාරිය අත්හිටුවා තිබේ. මේ පරීක්ෂණ සඳහා වැයවන මුදල් අදාළ ඖෂධ සමාගම දැරිය යුතු වේ.මීට අමතරව ජාතික ඖෂධ අධිකාරිය පොලිස් මත්ද්‍රව්‍ය කාර්යාංශය මඟින් කරන ලද පැමිණිල්ලකට අනුව වෛද්‍ය නිර්දේශය නොමැතිව පුද්ගලයින්ට Corex ඖෂධය අලෙවි කළ පුද්ගලික ඔසුසැලක්ද වටලා තිබේ. මේ ඖෂධය සතියකට සිරප් බෝතල් 350ක් පමණ අලෙවි කර ඇති අතර ඒවා අලෙවි කර ඇත්තේ කිසිදු නිර්දේශයකට නොවන බවද අධිකාරිය පවසයි.Corex ඖෂධය මත්ද්‍රව්‍යක් ලෙස පානය කරන බැවින් නිර්දේශයක් නොමැතිව අලෙවි කිරීම තහනම් බවද අධිකාරිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n10042112</link>
    <topic>වෙළෙඳසලකොල්ල කෑමට ගිය තරුණයා එහි දොරට හිර වී මිය ගිහින්</topic>
    <author>චන්ද්‍රිකා පෙරේරා, ජීවනී පතිරණ</author>
    <content>මරදානේ වෙළෙඳසැලකට ඇතුල් වූ තරුණයෙකු එහි භාණ්ඩ සොරා ගෙන වසා තිබූ දොරපලු දෙකක් ඈත් කැර පලායාමට තැත් කිරීමේදී එහි හිර වී මියගොස් සිටියදී ඊයේ (20) උදෑසන මරදාන පොලීසිය මඟින් සොයාගෙන තිබේ.මෙසේ මියගොස් ඇත්තේ බදුල්ලේ පදිංචිව සිටි 25 හැවිරිදි සතාසිවම් තිරුසංතිරම් නමැත්තකු බව පොලීසිය පවසයි.මොහු කලකට පෙර මරදාන ප්‍රදේශයට පැමිණ හෝටල්වල තාවකාලිකව සේවකයකු ලෙස කටයුතු කළ අයෙකි. මියගොස් ඇති තරුණයා දිවා කාලයේ කම්කරුවකු ලෙස සේවය කැර රාත්‍රී කාලයේදී සොරකමේ යෙදී සිටි අයකු බව අනාවරණය වී තිබේ.මොහු ඊයේ (20) අලුයම වසා තිබී ඇති මේ වෙළෙඳසැලට ඇතුල් වී එහි විකිණීමට තිබූ ජංගම දුරකථන තොගයක් සොරාගෙන වසා තිබූ දොරපලු දෙකක් ඈත් කර ඉන් පිටතට එම දුරකථන තොගය තබා පසුව ඔහුද පිටවීමට තැත් කැර ඇත.එම අවස්ථාවේදී සිදු වූ යම් අත්වැරදීමකින් මේ තරුණයා දොර පලු දෙකට මැදිව සිරවී මියගොස් ඇත. මරදාන මගීපාලම උඩ පිහිටා ඇති ජංගම දුරකථන සහිත මේ වෙළෙඳසැලේ දොර යකඩ පට්ටම් යොදා වසා දමා තිබී ඇති අතර මියගිය පුද්ගලයා ඉන් රිංගා ඇතුල් වී සොරකම් කර නැවතත් එම ස්ථානයෙන්ම පලායාමට උත්සාහ කිරීමේදී මියයන්නට ඇති බව පොලීසිය විශ්වාස කරයි.සිද්ධිය පිළිබඳ මරදාන පොලීසියේ ස්ථානාධිපති ප්‍රධාන පොලිස් පරීක්ෂක අමල් එදිරිමාන්න මහතා ඇතුළු නිලධාරීහු පිරිසක් පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n10042113</link>
    <topic>‘සහන මැදිරිය’ 23දා සිට යළිත් ක්‍රියාත්මකයි</topic>
    <author>විජයානී එදිරිසිංහ</author>
    <content>රට පුරා පිහිටි පොලීසිවලින් මහජනතාවගේ නොවිසඳුන පැමිණිලි පොලිස්පතිවරයාට ඉදිරිපත් කර විසඳුම් ලබා ගැනීමට පොලිස් මූලස්ථානයේ පිහිටි ‘සහන මැදිරිය’ ලබන 23 වැනි සිකුරාදා සිට යළි ක්‍රියාත්මක වේ.පසුගිය මහ මැතිවරණ කටයුතු හේතුවෙන් ‘සහන මැදිරිය’ ක්‍රියාත්මක නොවීය.ලබන 23 වැනිදා සිට සෑම සිකුරාදා දිනකම පෙරවරු 7.45 සිට පස්වරු 2.30 දක්වා සහන මැදිරිය ක්‍රියාත්මක වෙයි.පැමිණිලිකරුවන්ට අදාල පොලිසියටත් ඉන් අනතුරුව එම ප්‍රදේශය බාර ජ්‍යෙෂ්ඨ පොලිස් නිලධාරියාටත් ඉදිරිපත් කිරීමෙන් පසුවද ස්ථිර විසඳුමක් නොලැබුණ ගැටලු මෙහිදී පොලිස්පතිවරයාට ඉදිරිපත් කිරීමට අවස්ථාව එළැඹෙන බව පොලිස් මූලස්ථානය සඳහන් කරයි.පොලිස්පති මහින්ද බාලසූරිය මහතා පොලිස්පති ධුරයේ වැඩ බාර ගැනීමෙන් අනතුරුව ආරම්භ වූ මේ ‘සහන මැදිරිය’ ට පසුගිය මාස කීපය තුළ පමණක් පුද්ගලයන් පන්දහසකට වැඩි පිරිසක් ‘සහන’ ලබා ගැනීමට පැමිණ ඇති බව වාර්තාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n10042114</link>
    <topic>බීමතින් අශෝභනව හැසිරුණු තිදෙනෙකුට රු. හය දහසක් දඩ</topic>
    <author>මල්වාන සමූහ මහානාම විතානගේ</author>
    <content>බීමතින් ප්‍රසිද්ධ ස්ථානයක අශෝභන ලෙස හැසිරීම සම්බන්ධව වරද පිළිගත් තිදෙනෙකුට රුපියල් දෙදහස බැගින් රුපියල් හය දහසක දඩ මුදලක් පූගොඩ අතිරේක මහේස්ත්‍රාත් අරවින්ද පෙරේරා මහතා විසින් පසුගියදා (19 වැනිදා) නියම කරන ලදී. කිරිදිවැල ප්‍රදේශයේ පදිංචිකරුවන් වන කේ.ඒ. බන්දුල, ඩී. මධුශංක හා ඒ. ලයනල් යන තිදෙනාට මෙසේ දඩ මුදල් නියම කරනු ලැබූහ.කිරිදිවැල පොලිසියේ උප පොලිස් පරීක්ෂක කේ. කේ . පියරත්න මහතා විසින් මේ තිදෙනා පූගොඩ මහේස්ත්‍රාත් අධිකරණයට ඉදිරිපත් කැර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n10042115</link>
    <topic>පාසල් විද්‍යාගාරයේ බඩු සොරකමටසැක සිසුන් දෙදෙනාට ඇප</topic>
    <author>සීදුව සමූහ නිශ්ශංක පියරත්න</author>
    <content>කටුනායක ප්‍රදේශයේ පාසල් සිසුන් දෙදෙනකු කටුනායක රෝමානු කතෝලික විදුහලේ විද්‍යාගාරයට පාසල් නිවාඩු කාලයේ හොරෙන් ඇතුªළු වී එහි තිබූ උපකරණ සොරාගෙන ඇතැයි පොලීසිය කියයි.මේ සම්බන්ධයෙන් සීදුව පොලිසියට කරන ලද පැමිණිල්ලක් අනුව සීදුව පොලිසියේ ස්ථානාධිපති ප්‍රධාන පොලිස් පරීක්ෂක ගාමිණි රත්නායක මහතාගේ උපදෙස් පිට සැක සිසුන් දෙදෙනා පොලිස් භාරයට ගෙන කරන ලද පරීක්ෂණවලදී පාසලේ විද්‍යාගාරයේ උපකරණ සොරාගත් බව හෙළිවී තිබේ.මේ සැකකටයුතු සිසුන් දෙදෙනා වයස අවුරුදු 12 සහ 10 යේ අය වෙති. සොරා ගන්නා ලද උපකරණවල වටිනාකම රුපියල් හයදහසක් පමණ වේ.සැකකාර සිසුන් දෙදෙනා මීගමුව මහේස්ත්‍රාත් අධිකරණය වෙත ඉදිරිපත් කිරීමෙන් පසු ඇප මත මුදා හැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=n10042116</link>
    <topic>හොරෙන් මෙරටට රැගෙන ආ ලක්‍ෂ 75කජංගම දුරකථන උපාංග අත්අඩංගුවට</topic>
    <author>සුභාෂිනී සේනානායක</author>
    <content>ගමන් බඩු මුවාවෙන් නීතිවිරෝධී ලෙස මෙරටට රැගෙන ආ රුපියල් ලක්‍ෂ 75ක් පමණ වටිනා ජංගම දුරකථන අමතර කොටස් තොගයක් කටුනායක ජාත්‍යන්තර ගුවන් තොටුපලේදී ශ්‍රී ලංකා රේගුව විසින් අත්අඩංගුවට ගෙන තිබේ.ආනයන බලපත්‍රවලට යටත් වූ ජංගම දුරකථන 2000ක් ඩොංගල්ස් ජංගම දුරකථන, බැටරි, ජංගම දුරකථන චාජර්ස්, නිපොන් කැමරා, මෙමරි චිප්, පරිගණක ප්‍රොසෙසර් යුනිට් ඇතුළු ද්‍රව්‍ය රැසක් රේගුව මගින් මෙසේ අත්අඩංගුවට ගෙන තිබේ.සිංගප්පූරුවේ සිට මෙරටට රැගෙන ආ මෙම භාණ්ඩ තොගය මෑතකදී කරන ලද වැටලීම්වලට අනුව සොයාගෙන තිබේ.ජංගම දුරකථන ආනයනය කිරීමට ප්‍රථම ආනයන බලපත්‍ර ලබාගත යුතුය. ගමන් බඩුවල බහා මේ ජංගම දුරකථන තොගය රැගෙනවිත් ඇත. එම ගමන්මලු නිදහස් කරගැනීමට අයිතිකරුවන් මෙතෙක් නොපැමිණි බවත්, ශ්‍රී ලංකා රේගුව පවසයි.මේ වැටලීම සහකාර රේගු අධ්‍යක්‍ෂ ජයන්ත පොන්නම්පෙරුම, රේගු අධිකාරී රන්ජන් හේවාගම, රේගු අධිකාරී නිහාල් ජයතිලක සහ සහකාර රේගු අධිකාරීවරුන් වන පී. එස්’ මානවඩු, එන්. පී. ආර්. සෙනෙවිරත්න, කේ. ඒ. ඒ. පී. කහඳව මහත්වරුන් විසින් සිදුකර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=r1004211</link>
    <topic>පුලිච්චංකුලමදුම්රිය පළ වසා දමලා</topic>
    <author>පුත්තලම දිස්ත්‍රික් සංචාරක ඇන්ටනි ප්‍රනාන්දු</author>
    <content>සති 2 ක සිට පුත්තලම දුම්රිය මාර්ගයේ පිහිටා ඇති පුලිච්චංකුලම දුම්රිය ස්ථානය වසා දමා ඇත.මේ දුම්රිය ස්ථානය මුන්දලම සහ බත්තුසඩය දුම්රිය ස්ථාන 2 අතර පිහිටා ඇත.කොළඹ සහ පුත්තලම මාර්ගයේ ගමන් කරන මගීන්ට ප්‍රවේශ පත් මිලදී ගැනීමට නොහැකිව අසීරුතාවට පත්ව සිටිති.මේ දුම්රිය ස්ථානය වසා තැබීම ගැන පුත්තලම සහ මූන්දලම දුම්රිය බලධාරීන්ගෙන් විමසු විට කියා සිටින්නේ ඉක්මනින් විවෘත කරන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=r1004212</link>
    <topic>කොටියාකුඹුර අම්පේ විහාරයේධර්මශාලාව කඩා වැටෙන්න ඔන්න - මෙන්න</topic>
    <author>සබරගමුව සමූහ</author>
    <content>වසර සියයකට ආසන්න ඉතිහාසයක් ඇති කොටියාකුඹුර අම්පේ විහාරස්ථ ධර්මශාලාවේ වහලය අබලන් වීම නිසා අවදානමට ලක්වෙමින් පවතී.මහනුවර යුගයේ ඉපැරැණි ගෘහනිර්මාණ ශිල්පක්‍රම යොදා මහල් තුනකින් ඉදිකළ මේ ධර්මශාලාවේ වහල හදිසියේ කඩා වැටීමට ඉඩ ඇති බව ප්‍රදේශවාසීහු සහ දායකයෝ පෙන්වාදෙති.මේ පිළිබඳ අදහස් දැක් වූ විහාරාධිපති මල්මඩුවේ ධම්මකීර්ති හිමියෝ පෝදාට දෙසියක් තුන්සියයක් සිල් සමාදම් වීමටත් දහම් පාසල් සඳහා සිසුන් හාරසිය පණහක් පමණ ද මේ ධර්මශාලාව ප්‍රයෝජනයට ගන්නවා. පවතින තද සුළං නිසා පසුගිය දිනවල විහාරස්ථානය අසල විශාල බෝ අත්තක් කඩා වැටීමෙන් බෝධිප්‍රාකාර ඇතුළු ඒ අවට ද විශාල අලාභයක් සිදුවූවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=r1004213</link>
    <topic>මොරන් ඇළ පවිත්‍ර නොකිරීමෙන්නාගොඩ කුඹුරු අක්කර 500ක් පුරන්  </topic>
    <author>නාගොඩ විශේෂ එස්.විජේරත්න</author>
    <content>නාගොඩ ගොවි ජන සේවා බල ප්‍රදේශයේ කුඹුරු අක්කර 500 ක් පමණ පුරන් වී ඇත.මේ කුඹුරු යාය දශක තුනකට පෙර අස්වද්දා තිබේ. එම කුඹුරු අද වනවිට පුරන්ව ඇත්තේ ජලය බැස යාමට ඇති මොරන් ඇළ මුළුමනින්ම අක්‍රීය ව තිබීමයි.මේ ඇළ මාර්ගය වෙල්ආතා ඇතුළු විවිධ ගස් වර්ග වැටීමෙන් හා පස්වලින් වැසී ගොස් ඇත. රජවත්ත සහ කරාවිල පාලම අසල ඇළ මාර්ගයට විවිධ දේ දැමීම නිසා විනාශයට පත්ව තිබේ.නාගොඩ මහ රොහල ආසන්න ප්‍රදේශයෙන් ආරම්භ වන මොරන් ඇළ ගමගොඩ ප්‍රදේශයේදී නිකටු ඇළ මාර්ගය හා සම්බන්ධ වේ. නිකටු ඇළ කොහොළාන ප්‍රදේශයේදී කළු ගඟ හා එක් වේ. මොරන් ඇළ අක්‍රීයව පවතින බැවින් වැසි කාලවලදී එක්වන ජලය බැස නොයෑම නිසා අස්වැද්දීමට නොහැකිව කුඹුරු පුරන් වේ.ගංවතුර තත්ත්වයක් මතු වූ විට එම ජලය බැස නොයෑම නිසා සතියක් පමණ යටවී තිබූ අවස්ථාවන්ද ඇත.නාගොඩ ගොවිජන සේවා බල ප්‍රදේශයට අයත් පුලර්ටන්, අළුබෝගහලන්ද, නාගොඩ දකුණ ‘ කොට්ඨාසවලට මේ පුරන් කුඹුරු අයත් වේ.ගොවි සංවිධාන නියෝජිතයන් ප්‍රදේශයේ ගොවි ජනතාව හා කෘෂිකර්ම නිලධාරින් මේ පිළිබඳව බලධාරින්ට දැන්වූවත් තවම ඵලක් වී නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=r1004214</link>
    <topic>ඔරුතොටදුම්රිය හරස් පාරේවාහන තදබදය උග්‍රයි</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ ඔරුතොට පාර දුම්රිය හරස් පාර හරහා ධාවනය කරන වාහන සංඛ්‍යාව අධික නිසා දිනපතා දහවල් පාසල් ඇරෙන වෙලාව හා සවස් භාගයේ මාර්ග තදබදය වැඩිවී ඇතැයි ප්‍රදේශවාසී ජනතාව පවසා සිටිති.මීට හේතුව වී ඇත්තේ ගම්පහ පොලිසියේ රථවාහන අංශයේ කිසිම සැලැස්මක් නොමැතිවීම බව පෙන්වා දෙන ප්‍රදේශවාසීන්, නිසි සැලස්මක් ඇතිව වාහන ධාවනය කැරවීම සඳහා කටයුතු කරන ලෙස බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=r1004215</link>
    <topic>මහරගම දන්ත චිකිත්සක ආයතනයේ ප්‍රතිකාර යළිත්</topic>
    <author>මහරගම විශේෂ - වේහැල්ලේ පියතිලක</author>
    <content>ළමා මුඛ රෝග නිවාරණය සඳහා මහරගම දන්ත චිකිත්සක අභ්‍යාස මධ්‍යස්ථානය කලකට පෙර පවත්වාගෙන ගිය වයස 13ට අඩු ළමයින්ගේ පොරොත්තු ලේඛනයක් මගින් ප්‍රතිකාර කිරීම යළිත් ආරම්භ කැර ඇති බව මහරගම දන්ත චිකිත්සක අභ්‍යාස විද්‍යාලාධිපතිනී වෛද්‍ය සාවිත්‍රී සමරවීර මහත්මිය දිනමිණට පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=r1004216</link>
    <topic>හෙරලියාව හෝටල් පාසලේ ඉදිකිරීම් ලබන වසරේදී අවසන්</topic>
    <author>කුරුණෑගල මධ්‍යම විශේෂ දිස්ත්‍රික් සංචාරක</author>
    <content>කුරුණෑගල හෙරලියාවේ හෝටල් පාසලේ ඉදිකිරීම් ලබන වසරේ නිම කරන බව වයඹ පළාත් ප්‍රධාන ඇමැති අතුල විජේසිංහ මහතා ඊයේ ප්‍රධාන අමාත්‍යාංශයේදී පැවති මාධ්‍ය හමුවකදී පැවසීය.මෙහි මහල් දෙකක අංග සම්පූර්ණ පහසුකම් සහිතය. වැය කැරෙන මුදල රුපියල් මිලියන 100 කි.පාසල් හැරගිය වයඹ සිසුන්ට මෙහි පාඨමාලා සඳහා ප්‍රමුඛස්ථානය ලබා දෙන බවද ඇමැතිවරයා පැවසීය.සිසුන් 300 කට මෙහි එකවර පාඨමාලා හැදෑරිය හැකිය. පාඨමාලාව පුහුණු කාලය හය මාසයකි. පාඨමාලා සඳහා ස්ත්‍රී පුරුෂ දෙපාර්ශයටම ඉල්ලුම් කළ හැකි බවද හෙතෙම සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=r1004217</link>
    <topic>ඌරගහ නගරයේ ඉන්ධන පිරවුම් හලක් කොල්ල කාලා</topic>
    <author>දකුණු පළාත් සංචාරක</author>
    <content>ඌරගහ නගරයේ ඉන්ධන පිරවුම් පොළකට (19) රාත්‍රී ඇතුළුවූ සොරුන් පිරිසක් එහි සේප්පුවක දමා තිබූ රුපියල් අටලක්ෂ අසූ තුන් දහස් හය සිය විස්සක මුදලක් සොරකම් කර ගෙන ගොස් ඇතැයි ඌරගහ පොලිසිය පවසති.රාත්‍රී කාලයේ වසා තිබූ ඉන්ධන පිරවුම් පොළේ දොරවල් කඩා ගෙන ඇතුළුවී මේ සොරකම කර ඇති බව එහි අයිතිකරු පොලීසියට කළ පැමිණිල්ලේ සඳහන් වේ.ඌරගහ පොලීසිය මේ පිළිබඳ වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=r1004218</link>
    <topic>පොලිස් ලේබලයක් ඇලවූ ජිප්රියක් අත්අඩංගුවට</topic>
    <author>කළුතර දිස්ත්‍රික් සංචාරක නාගොඩ විශේෂ කළුතර මධ්‍යම සමූහ</author>
    <content>පොලිස් යැයි සඳහන් ලේබලයක් අලවාගත් ‘ලෑන්ඩ් කෘෂර්’ වර්ගයේ වාහනයක් ඊයේ (19) රාත්‍රියේ කළුතර දකුණ පොලිසිය මගින් අත්අඩංගුවට ගෙන තිබේ.එහි ගමන් ගත් සැකකරුවන් දෙදෙනකුද පොලිසිය මගින් අත්අඩංගුවට ගෙන තිබේ. පොලිසිය පවසන අන්දමට එක් සැකකරුවෙක් බදුල්ල ප්‍රදේශයේ පදිංචිකරුවකු හා අනිත් සැකකරු අම්බලන්ගොඩ ප්‍රදේශයේ පදිංචිකරුවකු යැයි හඳුනාගෙන තිබේ. පොලිසිය මොවුන්ගෙන් ප්‍රශ්න කරගෙන යයි.වැඩිදුර පරීක්ෂණ කළුතර ජ්‍යෙෂ්ඨ පොලිස් අධිකාරි ලලිත් පතිනායක, සහකාර පොලිස් අධිකාරි සරත් සී. පෙරේරා, කළුතර මූලස්ථාන පොලිස් අධිකාරි සමන්ත වෙදගේ, කළුතර රථ වාහන අංශයේ ස්ථානාධිපති චමින්ද සිල්වා මහත්වරු වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=s1004211</link>
    <topic>පාසල් නෙට්බෝල් පිලටක්‍රීඩිකාවෝ දෙදෙනෙක් ‘උඩින්’ එති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාසල් නෙට්බෝල් කණ්ඩායම තේරීමේ දී දක්ෂ ක්‍රීඩිකාවන්ට අසාධාරණයක් සිදු වී ඇති බවට ක්‍රීඩා අමාත්‍යංශයට පැමිණිලි කර ඇත.අසාධාරණයට ලක් වූ ක්‍රීඩිකාවන් පිරිසකගේ මවුපියන් ලිඛිත විරෝධතාවක් ඉදිරිපත් කරමින් සඳහන් කරනුයේ අවසන් තෝරා ගැනීමේ දී පාසල් නෙට්බෝල් සංගමයේ නිලධාරිණියකගෙ හිතවත්කමට ක්‍රීඩිකාවන් කිහිපදෙනෙකු එක් කර ඇති බවයි.සමස්ත ලංකා පාසල් නෙට්බෝල් තරගාවලියකට හෝ ක්‍රීඩා කර නැති මූලික තේරීම් පරීක්ෂණවලට ද සහභාගී නොවූ ක්‍රීඩිකාවන් 7ක් අවසන් තේරීම් තරගය සඳහා සහභාගී කළේ කෙසේ ද යන්න අසාධාරණයට ලක්වූවෝ ප්‍රශ්න කරති.එමෙන් ම එසේ උඩින් පැමිණි ක්‍රීඩිකාවන්ගෙන් එක් අයෙකු ශ්‍රී ලංකා පාසල් නෙට්බෝල් පිලට තෝරාගෙන ඇති බවත් තවත් අයෙකු අතිරේක ක්‍රීඩිකාවක් ලෙස තෝරාගෙන ඇති බවත් එම පැමිණිල්ලේ දක්වා ඇත.තේරීම් කමිටුව භාර නිලධාරිණියකගේ පාසලකට සම්බන්ධ ක්‍රීඩිකාවන්ට වැඩි සැලකිල්ලක් දක්වමින් කටයුතු කිරීම අනෙක් දක්ෂ ක්‍රීඩිකාවන්ට සිදු කළ බලවත් අසාධාරණයක් බැවින් මේ පිළිබඳ විධිමත් පරීක්ෂණයක් පවත්වන ලෙස මවුපියෝ ඉල්ලා සිටිති.ශ්‍රී ලංකා පාසල් නෙට්බෝල් පිල සහභාගීවන ඕස්ට්‍රේලියානු සංචාරය ජුනි මස අග දී පැවැත්වීමට නියමිතය. එම සංචාරයට තෝරාගත් කණ්ඩායම සම්බන්ධව නැගී ඇති චෝදනාව පිළිබඳ ශ්‍රී ලංකා පාසල් නෙට්බෝල් සංගමයේ ලේකම් ශිරෝමී කුරුප්පු මහත්මියගෙන් අප කළ විමසීමක දී ඇය සඳහන් කළේ සියලු චෝදනා පදනම් විරහිත බවය.‘පාසල් නෙට්බෝල් පිල තේරීමේ දී කිසිදු අසාධාරණයක් සිදු වී නෑ. හිතවත්කම් මත ක්‍රීඩිකාවන් තේරීම අපේ ප්‍රතිපත්තිය නොවෙයි. සමස්ත ලංකා පාසල් තරගාවලි නියෝජනය කිරීම ජාතික පිලට එක්වීමට අත්‍යාවශ්‍ය සාධකයක් නොවෙයි. ක්‍රීඩාව ගැන වැටහීමක් ඇති හොඳම ක්‍රීඩිකාවන් සංචාරයට තෝරා ගත්තා’ යනුවෙන් කුරුප්පු මහත්මිය පැවැසුවාය.ඔස්ට්‍රේලියානු නෙට්බෝල් තරගාවලියට තෝරාගත් කණ්ඩායමේ ක්‍රීඩිකාවන්ට මාස 2ක පමණ සීමිත කාලයක් පුහුණුව සඳහා ඇති බැවින් යෝග්‍යතාව වැඩිම ක්‍රීඩිකාවන් පිළිබඳ විශේෂ සැලකිල්ලක් දැක්වීමට සිදු වූ බව ද පාසල් නෙට්බෝල් ලේකම්වරිය සඳහන් කළාය.තේරීම් තරගය අධීක්ෂණය සඳහා සුදුසුකම් නොමැති පිරිසක් යෙදවූවේයැයි නගා ඇති චෝදනාව ගැන විමසීමේ දී ඇය සඳහන් කළේ පාසල් නෙට්බෝල් ක්‍ෂේත්‍රයේ හොඳම පිරිසක් තේරීමේ කමිටුවට ඇතුලත් වූ බවයි.ශ්‍රී ලංකා ජාතික කනිෂ්ඨ නෙට්බෝල් සංචිතයේ සිටින ක්‍රීඩිකාවන් කිහිපදෙනෙකුට ද පාසල් නෙට්බෝල් පිලේ අවස්ථාව අහිමිවී ඇති හෙයින් නැවැත පරීක්ෂණයක් පවත්වන ලෙස චෝදනා ඉදිරිපත් කරන මවුපියන්ගේ ඉල්ලීම වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=s1004212</link>
    <topic>හිටපු නෙට්බෝල් නායිකාවක්ලේකම් තනතුරට නාම යෝජනා දෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා නෙට්බෝල් ක්‍ෂේත්‍රයේ නව ප්‍රබෝධයක් අපේක්ෂාවෙන් හිටපු නායිකාවක් නෙට්බෝල් සම්මේලනයේ ලේකම් ධූරයට අද නාමයෝජනා භාරදීමට සූදානම් වේ. ඇය 2007 දී තරග බිමෙන් සමුගත් ක්‍රීඩිකාවකි.ශ්‍රී ලංකා නෙට්බෝල් සම්මේලනයේ නිලවරණයට අදාළ නාමයෝජනා භාර ගැනීම අද දහවල් 12.00 ට අවසන් වන අතර සභාපති ධූරයට පාර්ලිමේන්තු මන්ත්‍රීවරියක් නාමයෝජනා භාරදීමට නියමිතව ඇත.නෙට්බෝල් අතුරු කමිටුවට සම්බන්ධ නැති හිටපු නිලධාරිනියන් කිහිපදෙනෙකු ඊයේ රැස් වී ගත් අවසන් තීන්දුව වී ඇත්තේ තරුණ හිටපු ක්‍රීඩිකාවක් ලේකම් තනතුරට පත් කිරීම වඩාත් යෝග්‍ය බවයි. ඒ සඳහා නම් කිහිපයක් යෝජනා වී ඇතත් 2002 වසරේදී ආසියානු සූරතාව දිනා ගනිමින් ශශ්‍රී ලංකාවට කීර්තියක් ගෙනදුන් ක්‍රීඩිකාව ලේකම් ධූරයට වඩාත් සුදුසු බවට එකඟතාව පළ වී ඇත.ශ්‍රී ලංකා වරාය අධිකාරී පිලේ ද කැපී පෙනෙන ක්‍රීඩිකාවක් වූ ඇය ගම්පහ දිස්ත්‍රික් සංගමයෙන් යෝජනා කර ඇති අතර පුත්තලම් දිස්ත්‍රික් සංගමයෙන් ස්ථිර කර ඇත. මේ හිටපු නෙට්බෝල් ක්‍රීඩිකාව 1996 සිට 2007 දක්වා ශ්‍රී ලංකා පිල නියෝජනය කළාය.සභාපති තනතුරට නාමයෝජනා ඉදිරිපත් කරන පාර්ලිමේන්තු මන්ත්‍රීවරිය කොළඹ විශ්ව විද්‍යාලයේ නෙට්බෝල් කණ්ඩායමට ක්‍රීඩා කළ අයෙකි.නෙට්බෝල් අතුරු පාලක කමිටුව නියෝජනය කරන නිලධාරිනියන් ඊයේ සවස රැස් වී නිලවරණයට නාමයෝජනා ඉදිරිපත් කිරීම පිළිබඳ සාකච්ඡා කරමින් සිටියහ. එහි ප්‍රකාශිකාවක් පැවැසුවේ සියලු දෙනාගේ කැමැත්ත ඇති පිිරිසක් සහභාගී කිරීම සැලසුම බවයි.මේ අතර කළුතර දිස්ත්‍රික් නෙට්බෝල් සංගමයට ඡන්ද අයිතිය ලබා නොදීම පිළිබඳ ඊයේ ක්‍රීඩා සංවර්ධන දෙපාර්තමේන්තුවට පැමිණිල්ලක් ලැබී තිබුණි. ක්‍රීඩා අධ්‍යක්ෂ ජෙනරාල් ඩී. දහනායක මහතා පැවැසුවේ එම සංගමයේ නිලධාරිණියන් කැඳවා පරීක්ෂණයක් කිරීමට පියවර ගත් බවයි. එහි තීන්දුව කුමක් වුවද එය නෙට්බෝල් නිලවරණයට අදාළ නොවන බව දහනායක මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=s1004213</link>
    <topic>කොදෙව් කාන්තා ක්‍රිකට් පිලටකඩුලු 2ක ජයක්</topic>
    <author/>
    <content>ශ්‍රී ලංකා කාන්තා පිල සහ බටහිර ඉන්දීය කාන්තා පිල අතර කොදෙව් දූපත් හි සාන්ත කිට්ස් නුවර පැවැති පළමු එක්දින තරගයෙන් කඩුලු 2 ක ජයක් හිමිකර ගැනීමට කොදෙව් කාන්තා පිල සමත්විය. වර්ෂාව නිසා ඕවර 33 කට සීමා වූ මේ තරගයේ පළමුව පන්දුවට පහරදුන් ශ්‍රී ලංකා කාන්තා පිල කඩුලු 8 කට ලකුණු 129 ක් රැස් කළේය. දේදුණු සිල්වා ලකුණු 20 ක් ද, ඉෂානි කෞශල්‍යා ලකුණු 32 ක් ද නායිකා චාමනී සෙනෙවිරත්න ලකුණු 17 ක්ද රැස් කළහ.පන්දු යැවීමේදී කොදෙව් කාන්තා පිලේ ෂාකිරා සෙල්මන් සහ ඩැනීලා ස්මෝල් කඩුලු 2 බැගින් දවාලූහ. කොදෙව් කාන්තා පිල ඕවර 32.3 ක දී කඩුලු 8 ක් දැවී ජයග්‍රහණය හිමිකර ගත්තේය.ෂැනල් ඔලේ නොදැවී ලකුණු 23 ක් රැස් කළ අතර පමේලා ලවීන් ලකුණු 22 ක් රැස් කළාය. කෝචල් ජැක් ලකුණු 20 ක් ලබාගත්තාය. පන්දු යැවීමේදී උදේශිකා ප්‍රබෝධනී සහ ඉෂානී කෞෂල්‍යා කඩුලු 2 බැගින් දවාලීමට සමත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=s1004214</link>
    <topic>බොස්ටන් මැරතන් ජය කිප්රෝනෝට</topic>
    <author/>
    <content>කෙන්යාවේ රොබර්ට් කිප්රෝනෝ 114 වැනි බොස්ටන් මැරතන් තරගයේ නව වාර්තාවක් තබමින් සූරතාව දිනාගැනීමට සමත් විය. 21 හැවිරිදි කිප්රෝනෝ 2006 වසරේදී රොබර්ට් කිප්කේච් විසින් තබන ලද පැය 2 කුත් මිනිත්තු 07 ක් සහ තත්පර 14 ක බොස්ටන් වාර්තාව බිඳ හෙළමින් පැය 2 කුත් මිනිත්තු 5 ක් සහ තත්පර 52 කින් තරගය නිමා කළේය.මේ අතර මේ මැරතන් තරගයේ කාන්තා ඉසව්ව ජය ගැනීමට ඉතියෝපියාවේ තීබා එර්කෙසේ සමත් වූවාය. ඇයට ගතවූ කාලය පැය 2 කුත් මිනිත්තු 26 ක් සහ තත්පර 11 කි. දෙවැනි ස්ථානයට පත් රුසියාවේ පුෂ්කරේවා තරගය නිමකළේ ඊට තත්පර 3 කට පසුවය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=s1004215</link>
    <topic>ජාතික කනිෂ්ඨ මලල ක්‍රීඩාසූරතාවලිය ජුනි 4දා සිට</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන ජාතික කනිෂ්ඨ මලල ක්‍රීඩා සූරතා තරගය ලබන ජුනි මස 04, 05 සහ 06 යන දිනයන්හිදී දියගම, මහින්ද රාජපක්ෂ ජාත්‍යන්තර ක්‍රීඩාංගනයේදී පැවැත්වීමට කටයුතු යොදා ඇත.වයස 16 න් පහළ, 18 න් පහළ, 20 න් පහළ සහ 23 න් පහළ වයස් සීමාවන් යටතේ මෙම සූරතා තරගය පවත්වනු ලැබේ. වයස් සීමාවන් දෙසැම්බර් මස 31 වන දිනට අදාලව ක්‍රියාත්මක වේ.ලබන ජූලි මස 03 සහ 04 යන දිනයන්හිදී වියට්නාමයේ හැමෝයි නුවර පැවැත්වෙන ආසියානු කණිෂ්ඨ මලල ක්‍රීඩා සූරතා තරගය සහ එම මස 20 වන දින සිට 27 වන දින දක්වා කැනඩාවේ මොන්ට්‍රියල්හිදී පැවැත්වෙන ලෝක කණිෂ්ඨ මලල ක්‍රීඩා සූරතා තරගය සඳහා ශ්‍රී ලංකා මලල ක්‍රීඩා කණ්ඩායම තේරීම හා කණිෂ්ඨ පුහුණු සංචිතය සඳහා ක්‍රීඩක කීඩිකාවන් තෝරාගැනීමද මෙයට සමගාමීව සිදු කෙරේ.අයදුම් පත්‍ර බාරගන්නා අවසන් දිනය 2010 මැයි මස 21 වන දින වේ. අයදුම් පත්‍ර මෙසේ යොමු කරන්න. පාලිත ජයතිලක මහතා, සහකාර ලේකම්, ශ්‍රී ලංකා මලල ක්‍රීඩා සංගමය, නො: 33, ටොරිංටන් මාවත, කොළඹ 07, අයදුම්පත් ශ්‍රී ලංකා මලල ක්‍රීඩා සංගම් මූලස්ථානයෙන් පැමිණ ලබාගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=s1004216</link>
    <topic>සාමි හා රහ්මාන්පාකිස්තාන පිලට</topic>
    <author>කරච්චි (ඒ. එෆ්. පී.)</author>
    <content>විස්සයි – 20 ලෝක කුසලාන ක්‍රිකට් තරගාවලියේ පාකිස්තාන කණ්ඩායමට වේග පන්දු යවන මොහමඩ් සාමි හා වමතින් දඟ පන්දු යවන අබ්දුර් රහ්මාන් ආදේශ කොට තිබේ.තුවාල ලබා සිටින උමාර් ගුල් හා යසිර් අරෆත් වෙනුවට පාකිස්තාන ක්‍රිකට් ක්‍රීඩක තේරීම් නිලධාරීහු පසුගිය ඉරිදා සාමි හා වේග පන්දු යවන මොහමඩ් ඉර්ෆාන් නම් කළහ.එහෙත් තේරීම් නිලධාරීහු නියමිත ක්‍රියාපටිපාටිය අනුගමනය නොකළ බව පවසමින් පාකිස්තාන ක්‍රිකට් මණ්ඩලය ඉර්ෆාන් වෙනුවට රහ්මාන් කණ්ඩායමට ඇතුළත් කළහ.”ගුල් හා අරෆත් වෙනුවට සාමි හා රහ්මාන් ක්‍රීඩා කරනවා. මේ දෙදෙනාව පාකිස්තාන ක්‍රිකට් මණ්ඩල සභාපති ඉජාස් බට් විසින් අනුමත කර තිබෙනවා” යැයි එම මණ්ඩලය ප්‍රකාශ කළේය.තරග 26 කින් කඩුලු 43 ක් ලබාගෙන විස්සයි – 20 ක්‍රිකට් තරග බිමේ වැඩිම කඩුලුලාභියා බවට පත්ව සිටින ගුල් පසුගිය වසරේ එංගලන්තයේ පැවැති 2 වැනි විස්සයි – 20 ලෝක කුසලාන තරගාවලියේදී නවසීලන්තයට එරෙහිව ලකුණු හයකට කඩුලු 5 ක් ලබාගෙන හොඳම පන්දු යැවීම ද වාර්තා කොට තිබේ.ඔහුගේ උරහිසට තුවාල සිදුව ඇති අතර අරෆත් පාදයේ ආබාධයකට ලක්ව සිටී.30 හැවිරිදි රහ්මාන් පාකිස්තානය වෙනුවෙන් ටෙස්ට් තරග 2 කට, ජාත්‍යන්තර එක්දින තරග 11 කට හා විස්සයි – 20 තරග 2 කට ක්‍රීඩා කොට තිබේ.අවාසනාවන්ත ඉර්ෆාන් පාකිස්තානයේ උසින් වැඩිම ක්‍රිකට් ක්‍රීඩකයකු ලෙසින් හා දක්‍ෂ වමත් වේග පන්දු යවන්නෙකු ලෙසින් ක්‍රිකට් ලෝලීන්ගේ ආකර්ෂණය ඇතිකර ගෙන තිබේ. පසුගිය ක්‍රීඩා වාරයේ ප්‍රථම වතාවට තරග බිමට පිවිසි ඉර්ෆාන් පළමු පෙළ තරග 10 කදී කඩුලු 43 ක් ලබාගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=s1004217</link>
    <topic>බොක්සිං සූරයාසිය දිවි හානි කර ගනී</topic>
    <author/>
    <content>තම බිරිය ඝාතනය කිරීමේ චෝදනාවට සැකපිට අත්අඩංගුවට පත් හිටපු ලයිට්වේට් බොක්සිං ෂූර වෙනිසියුලාවේ එඩ්වින් වැලරෝ ඊට පසුදින සිය කාමරය තුළදී සියදිවි හානිකර ගෙන ඇතැයි එරට පොලිසිය ප්‍රකාශ කළේය. 28 හැවිරිදි වැලරෝ සිය ඇඳුම් භාවිතාකොට කඹයක් ලෙස සකස් කර ගෙල වැළලාගෙන සිටි අතර ආරක්‍ෂක නිලධාරීහු ක්‍රියාත්මක වී ඔහු රෝහල කරා ගෙන ගිය අතර රෝහලේ දී ඔහු අවසන් හුස්ම හෙලුවේය.පසුගිය ඉරිදා ඔහු පොලිස් අත්අඩංගුවට පත්වූයේ 20 හැවිරිදි ඔහුගේ බිරිඳ වූ ජෙනිෆර් කැරොලිනා වෙනිසියුලාවේ හෝටල් කාමරයකදී ඝාතනයට ලක්වීමේ චෝදනාවටය. ඊට පෙර කිහිප වතාවකදීම තම බිරියට පහරදීමේ හේතුවෙන් ඔහු පොලිස් අත්අඩංගුවේ පසුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=s1004218</link>
    <topic>අයි.පී.එල්. අවසන් පූර්ව වටය අද සිට</topic>
    <author/>
    <content>අමෙරිකානු ඩොලර් බිලියන ගණනාවක තෑගි මල්ලකින් සමන්විත වූ ජගත් ක්‍රිකට් ලෝකයේ වැඩිම ආකර්ශනය දිනාගත් ඉන්දීය පී‍්‍රමියර් ලීග් ඕවර් විස්සයි 20 ක්‍රිකට් තරගමාලාවේ අවසන් පූර්ව තරග වටය අද (21) ඇරැඹේ.තරගමාලාවේ පෙරමුණේ පසුවන මුම්බායි ඉන්දියන්ස් කණ්ඩායමත් සිවුවැනි ස්ථානයේ පසුවන රෝයල් චැලෙන්ජර්ස් බැංග්ලෝර් පිලත් අද තරග වදින අතර හෙට (22) ඩෙකන් චාර්ජර්ස් පිල සහ චෙන්නායි පිල තරග වැදීමට නියමිතය.පළමු වටයේ තරග 14 කට සහභාගි වූ මුම්බායි පිල ඉන් තරග 10ක් ජයගෙන සෙසු තරග 4 පරාජයට පත්ව ප්‍රසාද ලකුණු 20ක් ලබාගත් අතර ඩෙකන් චාර්ජර්ස් පිල තරග 14න් 8ක් ජයගෙන තරග 6ක් පරාජයට පත්ව ප්‍රසාද ලකුණු 16ක් ලබා ගත්තේ ය. තෙවැනි ස්ථානයේ පසුවන චෙන්නායි සුපර් කිංග්ස් පිල තරග 14න් 7ක් ජයගෙන ඉතිරි තරග 7 පරාජයට පත්ව ප්‍රසාද ලකුණු 14ක් ලබාගත් අතර රෝයල් චැලෙන්ජර්ස් පිල ද තරග 14න් 7ක් ජයගෙන සෙසු තරග 7 පරාජයට පත්ව ප්‍රසාද ලකුණු 14කට හිමිකම් කීවේ ය.සනත් ජයසූරිය, ලසිත්මාලිංග සහ දිල්හාර ප්‍රනාන්දු මුම්බායි පිලට ක්‍රීඩා කරන අතර චෙන්නායි පිලට මුත්තයියා මුරලිදරන්, තිලාන් තුෂාර සහ තිසර පෙරේරා ඇතුලත්ව සිටිති. චමින්ද වාස් ක්‍රීඩා කරනුයේ ඩෙකන් චාර්ජර්ස් පිලටය.මේ වනවිට තරගමාලාවේ වැඩිම ලකුණු ලාභියා වන්නේ මුම්බායි පිලේ සචින් තෙන්ඩුල්කාර්ය. ඔහු තරග 13කදී අර්ධ ශතක 5ක් සමඟ ලකුණු 561 ක් රැස් කිරීමට සමත්විය. දෙවැනි ස්ථානයේ පසුවන බැංග්ලෝර් පිලේ ජැක් කලීස් තරග 14කදී අර්ධ ශතක 6ක් සමඟ ලකුණු 542ක් ලබා ගත්තේ ය.තරග 14 කදී අර්ධ ශතක 4ක් සමඟ ලකුණු 493 ක් රැස් ක කල්කටා පිලේ සෞරව් ගැංගුලි තෙවැනි ස්ථානයේ පසුවන අතර චෙන්නායි පිලේ සුරේෂ් රයිනා තරග 14කදී අර්ධ ශතක 3ක් සමඟ ලකුණු 461ක් රැස්කොට සිවුවැනි තැන සිටියි. පන්ජාබ් පිලේ මහේල ජයවර්ධන තරග 13කදී එක් ශතකයක් සහ එක් අර්ධ ශතකයක් සමඟ ලකුණු 439ක් ලබමින් පස්වැනි ස්ථානයේ පසුවෙයි.පන්දු යවන්නන් අතර පෙරමුණේ පසුවන්නේ තරග 14 කදී කඩුලු 20ක් දවාලූ ඩෙකන් චාර්ජර්ස් පිලේ ප්‍රශ්යාන් ඕජාය. දෙවැනි ස්ථානය තරග 14 කදී කඩුලු 17ක් දවාලූ දිල්ලි පිලේ අමිත් මිෂ්රාට හිමි වී තිබේ. බැංග්ලෝර් පිලේ විනායි කුමාර් තරග 13කදී කඩුලු 16ක් බිඳ හෙලමින් තෙවැනි ස්ථානයේ පසුවන අතර මුම්බායි පිලේ හර්බජන් සිං සහ පන්ජාබ් පිලේ ඉර්ෆාන් පතාන් කඩුලු 15 බැගින් දවාලමින් සිවුවැනි ස්ථානයේ සිටිති.තරග 12 කදී කඩුලු 14ක් දවාලූ මුම්බායි පිලේ සහීර් ඛාන් පස්වැනි ස්ථානය හිමි කරගෙන සිටියි. මුම්බායි පිලේ ලසිත් මාලිංග සහ චෙන්නායි පිලේ මුත්තයියා මුරලිදරන් කඩුලු 13 බැගින් දවාලීමට සමත්වූහ.අයි .පී.එල්. තරගමාලාවේ අවසන් පූර්ව වටයට සුදුසුකම් නොලැබුවද තරග මාලාවේ පෙරමුණේ පසුවන මුම්බායි ඉන්දියන්ස් පිල කඩුලු 9කින් පරාජයට පත් කිරීමට කල්කටා කණ්ඩායම සමත් විය.තරගමාලාවේ පළමු වටයේ අවසන් තරගය ලෙස පැවැත්වූ මේ තරගයේ දී පළමුව පන්දුවට පහරදුන් මුම්බායි පිල කඩුලු 8ක් දැවී රැස් කරගනු ලැබුවේ ලකුණු 133 ක් පමණි. සෞරාවේ තිවාරි ලකුණු 46ක් ද, අම්බති රායිදු ලකුණු 27ක් ද රැස් කළ අතර පන්දු යැවීමේදී ශේන් බොන්ඩ් සහ මුරලි කාර්තික් කඩුලු 2 බැගින් දවාලූහ. කල්කටා පිල ඕවර 17.3කදී එක් කඩුල්ලක් පමණක් දැවී ජයග්‍රහණය හිමි කර ගත්තේ ය. සෞරව් ගැංගුලි ලකුණු 42 ක් වාර්තා කළ අතර බ්‍රෙන්ඩන් මැකලම් නොදැවී රැස් කළ ලකුණු සංඛ්‍යාව 57කි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=f1004211</link>
    <topic>විපක්ෂයටඅතට අත දීමඉතා නිවැරැදියි</topic>
    <author>සාකච්ඡා කළේ උදිත ගුණවර්ධන</author>
    <content>මහ මැතිවරණයෙන් පසු රට ජයග්‍රහණය කරා ගෙන යා හැකි ආකාරයත්, ඒ සඳහා ආණ්ඩුවේ පාර්ශ්වකරුවකු ලෙස ජාතික නිදහස් පෙරමුණේ වගකීම සහ තවත් කාලීන දේශපාලන හා සාමාජීය කරුණු පිළිබඳ එක්සත් ජනතා නිදහස් සන්ධානයේ ජ.නි.පෙ. ජාතික ලැයිස්තු මන්ත්‍රී ධුර අපේක්ෂක හිටපු ඇමැති අචල සුරංග ජාගොඩ මහතා සමඟ කළ සංවාදයකි මේ.* මහ මැතිවරණයේදී එක්සත් ජනතා නිදහස් සන්ධානය විශිෂ්ට ජයග්‍රහණයක් අත්පත් කර ගත්තා. මේ ජයග්‍රහණය රටේ යහපතට යොදා ගත හැක්කේ කුමන ආකාරයටද ?එක්සත් ජනතා නිදහස් සන්ධානය ලැබූ ජයග්‍රහණය රටටත් ජනතාවටත් යහපත් අනාගතයක් සඳහා ලැබූ විජයග්‍රහණයක් විදිහට හඳුන්වාදීමට පුළුවන්. මේ ආකාරයේ ජයග්‍රහණයක් සමානුපාතික මැතිවරණ ක්‍රමය තුළ වාර්තා කිරීමට හැකියාව ලැබී තිබීමම ආශ්චර්යයක් විදිහට සඳහන් කිරීම නිවැරැදියි. පසුගිය ජනාධිපතිවරණයේදී ජනාධිපතිතුමාත්, ආණ්ඩුවත් පරාජය කිරීමට දෙස් විදෙස් ප්‍රතිගාමී බලවේග විශාල උත්සාහයක් ගත්තා. ඒත් පසුගිය මහ මැතිවරණයේදී මේ කුමන්ත්‍රණකාරයන්ට නිසි පාඩමක් ඉගැන්වූවා. ඒ නිසා තමයි මේ මැතිවරණ ප්‍රතිඵලය රටත් ජනතාවත් ලැබූ විජයග්‍රහණයක් විදිහට මං මුලින්ම සඳහන් කළේ.දැන් මැතිවරණය ඉවරයි. ප්‍රතිඵල නිකුත් වෙලත් ඉවරයි. දැන් එළඹිලා තියෙන්නේ රට නැංවීම සඳහා අවශ්‍ය කටයුතු කිරීමටයි. ජනාධිපතිතුමාටත් රජයටත් රට සංවර්ධනය සඳහා වැඩපිළිවෙළක් තිබෙනවා. ඒ වැඩපිළිවෙළ ක්‍රියාත්මක කරන්න පක්ෂ විපක්ෂ ජනතාව වගේම විපක්ෂ දේශපාලන පක්ෂවල සහයෝගය, ආධාරය මත එකඟතාව තිබිය යුතුයි. දැන් රටට හිතැති ජනතාවගේ බලාපොරොත්තුව වෙලා තිබෙන්නේ එයයි.කුමන්ත්‍රණ කරලා රට අවුල් කරන අයට දැන් ජනතාව අතර කිසිදු පදනමක්, සැලකිල්ලක් නැහැ. පසුගිය මහ මැතිවරණයේදීත් ජනාධිපතිවරණයේදීත් ජනතාව එවැනි කුමන්ත්‍රණකරුවන්ට හොඳ පාඩමක් ඉගැන්වූවා. ඉස්සර තමයි ජනතාව කුමන්ත්‍රණකාරයන්ගේ මුදල් වලට, වරදානවලට රැවටිලා ඡන්දය දුන්නේ. දැන් එහෙම නෙමෙයි. රට ගැන හිතලා තමයි කටයුතු කරන්නේ.* ජාතික නිදහස් පෙරමුණ රට පුරා දිස්ත්‍රික්ක රාශියකට බුලත් කොළය යටතේ තරග කළත්, එයින් ජය ගැනීමට හැකි වුණේ කිහිප දෙනෙකුට පමණයි. මේ තත්ත්වය ජා. නි. පෙ. පසුබැසීමක් විදිහටයි ඇතැම් විචාරකයන් සඳහන් කරන්නේ් ?අපේ පක්ෂයේ නායක විමල් වීරවංශ සහෝදරයා කොළඹින් අති විශාල මනාප ප්‍රමාණයක් ලබා ගත්තා විතරක් නෙමෙයි, කොළඹින් තරග කළ රනිල් වික්‍රමසිංහ මහතාටත් වඩා විශාල මනාප ඡන්ද ප්‍රමාණයක් ලබා ගැනීමට ඔහුට හැකි වුණා. ඒ නිසා අපේ පක්ෂයට පසු බෑමක් තිබෙනවා කියලා පිළිගන්න බැහැ. රට පුරාම බුලත් කොළය යටතේ තරග කළ සියලු අපේක්ෂකයන් දහස් ගණනින් මනාප ලබා ගත්තා. තවත් අය ජයග්‍රහණය කළා. අපට රට තුළ ජාතික මතයක් ගොඩනැගීමට හැකියාව ලැබුණා. රටේ ජයග්‍රහණ සඳහා අවශ්‍ය පසුබිම නිර්මාණය කරන්න පුළුවන් වුණා.* ආණ්ඩුව හා විපක්ෂය අතර පොදු එකඟතාවක් ඇති වීම පිළිබඳ දේශපාලන ක්‍ෂේත්‍රය තුළ විවිධ ආරංචි මාර්ග පැතිරෙනවා. මේ ගැන ඔබේ මතය මොන වගේද ?බෙදීයාමට වඩා එකට සිටීම යහපත් දෙයක්. ඒ ගැන කිසිදු සැකයක් නැහැ. ඒත් මෙහිදී විපක්ෂය අවංකවම මේ සඳහා කැප වුණාද කියලා සොයා බැලිය යුතුයි. එහෙම කැප වෙනවා නම් හොඳයි. ඇත්තෙන්ම මේ අවස්ථාවේදී හැල හැප්පිලිවලට, අර්බුදවලට නොගිහින් රට නැංවීම තමයි සිදුවිය යුත්තේ. යුද්ධයෙන් පසු රටට අවශ්‍ය වෙලා තිබෙන්නේ සංවර්ධනය, සහජීවනය සහ නවෝදයයි. ඒ සඳහා තමයි සියලු දෙනා එකතු විය යුත්තේ.* පසුගිය මහ මැතිවරණයේදී ආණ්ඩුව 2 / 3 ක බලයක් ඉල්ලුවා. මේ වෙද්දී ආණ්ඩුවට එම ඉලක්කය ජය ගැනීමට හැකි ආසන්නම ස්ථානයට පැමිණ තිබෙනවා. මේ ගැන ඔබේ අදහස කුමක්ද ?අපේ රටේ තිබෙන දේශපාලන සම්ප්‍රදාය එතරම් යහපත් නැහැ. ආණ්ඩු පක්ෂයට කිසිසේත් ම විපක්ෂය සහයෝගය ලබා දෙන්නේ නැහැ. ආණ්ඩුව මොන තරම් හොඳ දෙයක් කළත්, විපක්ෂය ඒ දේ අගය කරන්නේ නැහැ. සහයෝගය ලබා දෙන්නෙත් නැහැ. යුද්ධය කරද්දී ජනාධිපතිතුමාටත් ආණ්ඩුවටත් කළ බාධා කිරීම් ජනතාවට තවම හොඳට මතකයි. එදා විපක්ෂය බාධා නොකළා නම් යුද්ධය අවුරුදු තුනහමාරකින් නෙවෙයි, අවුරුදු දෙක හමාරකින් ඉවර කරන්න ඉඩ තිබුණා. ඒත් විපක්ෂය ඒ දවස්වල උත්සාහ කළේ මොන ක්‍රමයකට හරි ආණ්ඩුව පෙරලන්නයි.ඒත් මෙවර අලුත් පාර්ලිමේන්තුවේදී ආණ්ඩුවට එහෙම කාලය නාස්ති කර කර ඉන්න වෙලාවක් හම්බ වෙන්නේ නෑ. අපට අවශ්‍ය කරලා තිබෙන්නේ ඉක්මනින් වැඩ කරන කඩිනම් සංවර්ධනයක් සඳහා යොමු වීමටයි. යුද්ධයෙන් අවුරුදු තිහක් පුරා බැට කෑ රට අලුත් යුගයකට මුල පුරද්දී දේශපාලන ස්ථාවරභාවය තිබිය යුතුයි. ඒ පාර්ලිමේන්තුවෙන් 2004 - 2010 පාර්ලිමේන්තුව වගේ තිබුණත් මේ සංවර්ධන කටයුතු කිසිවක් රට බලාපොරොත්තු වන විදිහට ඉෂ්ට කරන්න ලැබෙන්නේ නැහැ. අපි ඒ නිසා තමයි බහුතර බලය ඉක්මවා ගිය 2 / 3 බහුතරයක් ඉල්ලා සිටියේ.සමහරු විපක්ෂයේ ඉදගෙන බොරු ප්‍රචාර කරනවා. ආණ්ඩුව ඒකාධිපති ගමනක් යනවා කියලා කියනවා. මේ අයගේ උත්සාහය වෙලා තියෙන්නේ බොරුවෙන්, වංචාවෙන් ජනතාව මුලා කරලා ආණ්ඩුව ගැන තිබෙන ප්‍රසාදය දුර්වල කිරීමටයි.මාල, වළලු දෙනවා කියලා රුපියල් දස දහසකින් වැටුප් වැඩි කරනවා කියලා ජනතාව මුලා කරන්න අමාරුයි. පසුගිය ජනාධිපතිවරණයේදී මහ මැතිවරණයේදී ඒ බව හොඳින්ම තහවුරු වුණා. දැනට තිබෙන තත්ත්වය තුළ 2/3 ක බලය ලබා ගැනීම අපහසු නැහැ.* ජාතික නිදහස් පෙරමුණ කියන්නෙ වර්තමාන ආණ්ඩුවේ ප්‍රධාන පෙළේ කොටස් කාරයෙක්. එවන් තත්ත්වයක් තුළ ඔබ පක්ෂයේ ඉදිරි දේශපාලන අරමුණු පිළිබඳ පැහැදිලි කළ හැකිද ?අප ජනතා විමුක්ති පෙරමුණ තුළ සක්‍රීයව සිටියදී පවා රට ගැන හිතලා කටයුතු කළ කණ්ඩායමක්. අපි ජනතා විමුක්ති පෙරමුණේ දේශපාලනයෙන් ඉවත් වෙන්නෙත් ජවිපෙ නායකයන් ජනමතයට පිටුපාලා කටයුතු කළ නිසයි. ජාතික නිදහස් පෙරමුණේ නායක විමල් වීරවංශ සහෝදරයා ඇතුළු අප සියලු දෙනාම ජනතාවගේ පැත්තේ ඉඳලා දේශපාලන තීරණයක් අරගෙන ජවිපෙන් ඉවත් වුණා. එදා ඒ දුෂ්කර තීරණය අපට ගන්න සිදු වුණේ ජනතාව ගැන සිතූ නිසයි.අපි වර්තමාන ආණ්ඩුවට එකතු වෙලා සිටින්නෙත් ජනතාවට අවශ්‍ය ආකාරයට ආණ්ඩුවට මඟ පෙන්වීමට සහ ජනාධිපතිතුමාට ඒ සඳහා අවශ්‍ය ශක්තිය ලබාදීම සඳහායි.* කලක් ඔබ නියෝජනය කළ ජනතා විමුක්ති පෙරමුණ වැටී තිබෙන පහළ අඩිය පිළිබඳ ඔබට තිබෙන්නේ මොන විදිහේ අදහසක්ද ?මං ජනතා විමුක්ති පෙරමුණේ ඇද වැටීම ස්වභාවික ඇද වැටීමක් විදිහට පෙන්වා දෙන්න කැමැති නැහැ. මේ තත්ත්වයට පක්ෂය ඇද දැම්මේ ජවිපෙ බලය අල්ලාගෙන සිටින සුළුතරයක් විසිනුයි. ඔවුන් අද කටයුතු කරන්නේ ජනමතයට ඕනෑ විදිහට නෙමෙයි. ජනතා විමුක්ති පෙරමුණේ පහළ ක්‍රියාකාරීත්වයට ඕනෑ විදිහට නෙමෙයි. රටේ ප්‍රජාතන්ත්‍රවාදය ගැන කතා කරන ජවිපෙ නායකයන් පක්ෂය අභ්‍යන්තරයේ ප්‍රජාතන්ත්‍රවාදය කතා කිරීමේ නිදහස සම්පූර්ණයෙන්ම සිරගත කරලා තිබෙන්නේ.මෙය ඉතාමත් නරක දෙයක් විදිහටයි අප දකින්නේ.මේ විදිහට ගියොත් ජනතා විමුක්ති පෙරමුණ කියන දේශපාලන පක්ෂය බෝඩ් ලෑල්ලක් බවට පත් වෙන යුගය වැඩි ඈතක නෙමෙයි. පසුගිය 2009 මහ මැතිවරණයේදී ආසන 39 ක් ලබාගත්ත ජවිපෙ හතට බැහැලා ඉවරයි. ඉදිරියේදී ජවිපෙටත් වෙන්නේ පැරැණි වාමාංශික පක්ෂවලට අත්වූ ඉරණමමයි.* ඔබේ පක්ෂයේ අපේක්ෂකයන් දාහත් දෙනෙක් දිස්ත්‍රික් මට්ටමින් මහ මැතිවරණයට ඉදිරිපත් වෙද්දී ඔබ මැතිවරණයට තරග නොකර ජාතික ලැයිස්තුවට ඇතුළත් වුණේ ඇයි ?තරග කිරීමේ හෝ ජාතික ලැයිස්තුවට ඇතුළත් කිරීමේ තීන්දු තීරණ ගන්නේ මා නෙමෙයි. පක්ෂය මගිනුයි. මෙවර මහ මැතිවරණයට ජාතික ලැයිස්තුවෙන් මං ඉදිරිපත් වන්නෙත් පක්ෂයේ තීරණ මතයි. මට ඕනෑනම් මහ මැතිවරණයට තරග කරලා ජයග්‍රහණය කිරීමට හැකියාව තිබුණා. මං පක්ෂයේ තීරණය පරිදි තමයි ජාතික ලැයිස්තුවට ඇතුළු වුණේ. ජාතික ලැයිස්තුවෙන් පාර්ලිමේන්තු ආවත්, තරග කරලා ආවත් රට වෙනුවෙන් කළ යුතු සියලු වගකීම් නොපිරිහෙලා ඉෂ්ට කරනවා.* රටේ අනාගත සංවර්ධනය හා ආර්ථික සංවර්ධනය සිදුවිය යුතු ආකාරය පිළිබඳ ඔබේ හා ඔබ නියෝජනය කරන පක්ෂයේ මතය කුමක්ද ?මේ රට පසුගිය අවුරුදු තිහකට කිට්ටු කාලය තුළම ගමන් කළේ එකම පීල්ලක. එකම මාර්ගයක. ඒත් අද වෙද්දි අප අනුගමනය කළ එම ජාතික ප්‍රතිපත්ති වැරැදියි.ඒ ප්‍රතිපත්ති මගින් රටට යහපතක් වුණේ නැහැ කියලා තහවුරු වෙලා තිබෙන්නේ. ඒ නිසා අද අප රට අනුගමනය කළ සම්ප්‍රදායික ප්‍රතිපත්ති වෙනස් කළ යුතුයි. අලුත් ගමනක් ආරම්භ කළ යුතුයි. එහෙම වුණොත් තමයි ජනතාව බලාපොරොත්තු වන වෙනස රටට ලබාදීමට පුළුවන්කම ලැබෙන්නේ.දැන් රටට අවශ්‍ය කරලා තිබෙන්නේ කෘෂිකර්මය, දේශීයත්වය මුල් කර ගත් වැඩපිළිවෙළක් ආරම්භ කිරීම හා එය ශක්තිමත් විදිහට ඉදිරියට රැගෙන යාමයි. මහින්ද චින්තනයේ හා මහින්ද චින්තන ඉදිරි දැක්ම තුළ මේ පිළිබඳ සඳහන් කර තිබෙනවා.ජනාධිපතිතුමාත් රජයත් මේ වැඩපිළිවෙළ දැනටමත් ආරම්භ කර ඉදිරියට අරගෙන යනවා.රටට අලුත් ගමනක් යාම සඳහා මඟ පාදන චින්තන ධාරාව විදිහට සලකන්න හැකියාව ලැබෙන්නේ මහින්ද චින්තන වැඩපිළිවෙළ කිව්වොත් ඒක නිවැරැදියි. ඒ නිසා ශ්‍රී ලංකාව නව මගකට අරගෙන ශක්තිමත් කරන්න හැකියාව තිබෙන්නේ ජනාධිපතිතුමාට හා මේ රජයට පමණයි කියන අදහසේ තමයි මා සිටින්නේ.* ආණ්ඩුව විවිධ ආකාරයේ මතවාද ගොඩනැගීමටත්, රට සංවර්ධනය වන බවටත් ප්‍රචාරය කළත් රටේ සැබෑ සංවර්ධනයක් මෙතෙක් ඇතිවී නැතැයි විපක්ෂය දිගින් දිගටම කියනවා. විපක්ෂයේ මේ තර්කවලට පදනමක් තිබෙනවාද ?මනා ලෙස දකින, මනා ලෙස අසන, මනා ලෙස සිතන ඕනෑම කෙනෙකුට තේරෙනවා පසු ගිය අවුරුදු හතරේදී රටට විශාල සංවර්ධනයක් ලැබුණා කියන එක. ලොකු ලොකු ව්‍යාපෘති ගැන කතා කරන්න මහ බැංකු සංඛ්‍යා ලේඛන ගැන කතා කරන්න ඕනෑ නැහැ. ගේ ඉදිරිපිට තිබෙන පරණ ගුරුපාර දෙස බලන්න. අද වෙද්දී මේ ගුරුපාරට කොන්ක්‍රීට් වැටිලා. ගමන් දුෂ්කරතා නැති වෙලා. මෙය තමයි එක්සත් ජනතා නිදහස් සන්ධාන ආණ්ඩුව රටට කළ මහා සංවර්ධනයෙන් ඇස් පනා පිට තිබෙන සාක්ෂිය. එහෙම තියෙද්දී විපක්ෂය මේ රජය කිසිවක් සිදු නොකළ බවට චෝදනා කරනවා නම් එය ඉතාමත් නරක විදිහට ජනතාව මුලා කිරීමට ගත් උත්සාහයක් පමණයි.ඉදිරියේදී මුළු රටම විස්මයට පත් කරන ආකාරයේ සංවර්ධනයක් සඳහා රට සූදානමින් ඉන්නේ. ජනාධිපතිතුමා ප්‍රමුඛ ආණ්ඩුවට ඒ සඳහා හොඳ සැලසුම් තිබෙනවා. ඒ නිසා තමයි මුළු මහත් රටම ජනාධිපතිතුමා පිළිබඳ, ආණ්ඩුව පිළිබඳ විශ්වාසය තියලා ඡන්දය පාවිච්චි කරලා තිබුණේ. දැන් අපි රජයක් විදිහට එම ජනතා බලාපොරොත්තු ඉෂ්ට කිරීමට සූදානමින් ඉන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=f1004212</link>
    <topic>පළමු කාර්යය ව්‍යවස්ථා සංශෝධනයයි</topic>
    <author>සංවාද සටහන උදිත ගුණවර්ධන</author>
    <content>මහ මැතිවරණ ප්‍රතිඵලයෙන් හෙළිවන යථාර්ථය, ඉදිරි ශ්‍රී ලංකාවේ ආර්ථික හා සමාජීය ගමන් මඟ සකස් වියයුතු ආකාරයත්, මැතිවරණ ක්‍රමයේ හා ව්‍යවස්ථාවේ සිදුවිය යුතු සංශෝධන කෙසේද යන්න පිළිබඳ ජ්‍යෙෂ්ඨ කථිකාචාර්ය ධම්ම දිසානායක මහතා සමඟ කළ සාකච්ඡාවකි.* පසුගිය මහ මැතිවරණයෙන් එක්සත් ජනතා නිදහස් සන්ධානය ප්‍රබල ජයග්‍රහණයක් වාර්තා කර තිබෙනවා. සමානුපාතික ඡන්ද ක්‍රමය යටතේ ලැබූ මේ ජයග්‍රාහී ප්‍රතිඵලය පිළිබඳ ඔබේ විශ්ලේෂණය මොනවගේද ?989 පාර්ලිමේන්තු මැතිවරණයේ සිට මෙවර මහ මැතිවරණය දක්වා මහා මැතිවරණ හයක් පවත්වා තිබෙනවා. මේ මැතිවරණවලදී එජාපයත් ශ්‍රීලනිප හවුල්කරගත් දේශපාලන සන්ධානත් ජයග්‍රහණය කර තිබෙනවා. එහෙත් මේ එක් ජයග්‍රහණයක් සමඟවත් එක්සත් ජනතා නිදහස් සන්ධානය මෙවර ලැබූ ජයග්‍රහණය සංසන්දනය කරන්න අමාරුයි. 1989 සිට එක් වතාවක් පමණයි දේශපාලන පක්ෂයක් පාර්ලිමේන්තුව තුළ පැහැදිලි බහුතරයක් ලබාගෙන ස්ථාවර රජයක් බිහි කළේ.1994 දී පොදුජන එක්සත් පෙරමුණ ජයග්‍රහණය කළත් ඔවුන්ට රජය පවත්වාගෙන යන්න සෙසු දේශපාලන පක්ෂවල සහයෝගය අත්‍යවශ්‍ය වුණා. 2000 දීත් එහෙමයි. 2001 දී එජාපය ජය ගත්තත් ඔවුන්ට පාර්ලිමේන්තුවේ සරළ බහුතරයට වඩා වැඩි ආසන කිහිපයකුයි තිබුණේ. එක්සත් ජනතා නිදහස් සන්ධානය 2004 දී ජයගත්තත් ඔවුන්ට පාර්ලිමේන්තුවේ කතානායක ධූරය තමන්ගේ පාර්ශවයෙන් පත්කර ගැනීමට තරම්වත් ශක්තියක් තිබුණේ නැහැ.ඒ සියලු තත්ත්වයන් පිළිබඳව සරළ විමසීමක් කරන පුද්ගලයකුට වුණත් තේරෙනවා මෙවර නිදහස් සන්ධානය ලබාගත් ජයග්‍රහණය සුවිශේෂයි කියලා. මේ ජයග්‍රහණය සමානුපාතික ඡන්ද ක්‍රමය යටතේ යළිත් කිසිවෙකුට බිඳිය නොහැකි වාර්තාවක් විදියටයි මම කල්පනා කරන්නේ.1977 දී එජාපය 5/6 බලයක් ලබාගත්තා. ඒත් එම ජයග්‍රහණයටත් වඩා ඉහළ ඡන්ද ප්‍රතිශතයක් මෙවර එක්සත් ජනතා නිදහස් සන්ධානය අත්පත් කරගෙන තිබෙනවා. මෙය සුවිශේෂ තත්ත්වයක් ලෙස සඳහන් කළේ ඒ නිසයි.* ඉදිරි අවුරුදු හය ඇතුළතදී අභීතව රජයට රටේ ආර්ථික හා සමාජීය නවෝදයක් ඇති කිරීමට කුමන ආකාරයේ වැඩපිළිවෙළක් ඇතිවිය යුතු බවට ඔබ යෝජනා කරනවා ද?අනිවාර්යෙන්ම ආර්ථික හා සමාජීය ප්‍රතිසංස්කරණයන් සිදුවිය යුතුයි. එය තමයි මගේ ප්‍රධාන අදහස වන්නේ. පසුගිය කාලයේ දී අපේ රටේ ඒක පුද්ගල ආදායම ශීඝ්‍ර ලෙස ඉහළ ගියා. ඒත් එම ඒක පුද්ගල ආදායම සමස්ත රටේ ම ජනතාවට එක ලෙස ලබා ගැනීමට හැකියාවක් නැහැ. ඒක වෙනත් විදිහකට කිව්වොත් රටේ ආදායම ජනතාව අතර විෂම විදිහටයි බෙදී ගොස් තිබෙන්නේ. රජයට ඉදිරි වැඩපිළිවෙළේ දී පුළුවන්කම තිබෙන්න ඕනෑ මේ තත්ත්වය නිවැරැදි කිරීමට. එමගින් තමයි රටේ ආර්ථික නවෝදයක් ඇති කිරීමට පුළුවන්කම ලැබෙන්නේ.රටේ සියලු ආර්ථික සම්පත් නිසි ආකාරයට බෙදී යාමට සැලැස්වීම තමයි මෙහිදී මූලික විය යුත්තේ. ඒ ආකාරයට කටයුතු කිරීම තමයි මේ අලුත් ආණ්ඩුවේ මූලික අරමුණ විය යුත්තේ. ඒ සඳහා විධිමත් වැඩපිළිවෙළක් කඩිනමින් ආරම්භ කළයුතුයි.* ශ්‍රී ලංකාව ආසියාවේ ආශ්චර්ය බවට පත් කිරීමට අභිනව ආණ්ඩුව අලුත් වැඩපිළිවෙළක් ආරම්භ කර තිබෙනවා. මේ පිළිබඳ ඔබගේ මතය මොන වගේද ?අපට ගැලපෙන ආකෘතියක් හරහා ජාතික වැඩපිළිවෙළක් ඇති කිරීම තමයි ශ්‍රී ලංකාව ආසියාවේ ආශ්චර්ය බවට පත් කිරීමට තිබෙන හොඳම මාර්ගය වෙන්නේ. ඒ සඳහා අලුත් රජයට වැඩපිළිවෙළක් තිබෙන බව පෙනෙනවා. එම වැඩපිළිවෙළ නිසි විදිහට ක්‍රියාත්මක කළොත් ශ්‍රී ලංකාව ආසියාවේ ආශ්චර්ය බවට පත් කරන අරමුණ එතරම් අපහසු දෙයක් විදියට සලකන්න පුළුවන්කමක් නැහැ.* දැන් අපි පසුගිය මහ මැතිවරණයේදී ඇති වූ සුවිශේෂ තත්ත්වයන් පිළිබඳව අවධානය යොමු කරමු. පසුගිය මහ මැතිවරණයේදී බැසිල් රාජපක්ෂ මහතා ගම්පහ දිස්ත්‍රික්කයේදී වාර්තාගත මනාප ප්‍රමාණයක් ලබා ගත්තා. බණ්ඩාරනායකවරුන්ගේ බලකොටුවේ දී ලද මේ ජයග්‍රහණය ඔබ දකින්නේ කුමන ආකාරයටද ?බණ්ඩාරනායකවරු මෙවර මහ මැතිවරණයට තරඟ කළේ නැහැ. ඒ වගේ ම බණ්ඩාරනායකවරු ගම්පහින් තරඟ කළත් ඔවුන්ගේ මුල් තිබුණේ කොළඹ. ඒ නිසා ගම්පහ ජනතාව අපේක්ෂා කරන ආකාරයේ සංවර්ධනයක් සිදු වුණේ නැහැ. ඒ තත්ත්වය තුළ බැසිල් රාජපක්ෂ මහතාගේ චරිතය ගම්පහ දිස්ත්‍රික්කයට පැමිණීම ගම්පහ ජනතාවට අලුත් බලාපොරොත්තු දැල්වීමක් වුණා. ඒ නිසා තමයි රාජපක්ෂ මහතාට වාර්තාගත මනාප ප්‍ර‍්‍රමාණයක් ලබා ගැනීමට පුළුවන්කම ලැබෙන්නේ. දැන් එළැඹිලා තිබෙන්නේ රාජපක්ෂ මහතාට ජනතාවගේ බලාපොරොත්තු ඉෂ්ට කිරීමේ අවස්ථාව.* වර්තමානයේ ක්‍රියාත්මක සමානුපාතික මැතිවරණ ක්‍රමය, ආණ්ඩුක්‍රම ව්‍යවස්ථාව පිළිබඳ ඔබේ මතය කුමක්ද ?මේ පිළිබඳ සමාජයේ විවිධ මත පළ වී තිබෙනවා. ඒත් මේ මොහොත වෙද්දී පක්ෂ විශාල බේදයක් නැතිව බොහෝ පිරිස් මේ ඡන්ද ක්‍රමය පිළිබඳව අප්‍රසාදයකින් යුතුව කතා කරනවා. ඔවුන්ගේ මතය වී තිබෙන්නේ මේ ක්‍රමය තුළ යම් වෙනසක් සිදුවිය යුතුයි කියන අදහසයි.මේ මැතිවරණ ක්‍රමය ඇති කරද්දී බහුජන අදහස් විමසීමක් සහිතව කටයුතු කළ බවට සාධක නැහැ.එවැනි තත්ත්වයක් තිබියදී ජනතාවාදී මැතිවරණ ක්‍රමයක් ආණ්ඩුු ක්‍රමයක් 1978 දී ඇති වුණා කියලා අපට සිතන්න බැහැ. මාත් 1978 ව්‍යවස්ථාව අනුගත මැතිවරණ ක්‍රමය සර්ව සම්පූර්ණ එකක් කියලා සිතන්නේ නැහැ. එහි නිවැරදි විය යුතු , සංශෝධනය විය යුතු තැන් බොහොමයක් තිබෙනවා. එමගින් රට සුබදායී තත්ත්වයක් ඇති කිරීමට ඉඩ තිබෙනවා.* මැතිවරණ ක්‍රමය, ව්‍යවස්ථාව සංශෝධනයට මෙය අවස්ථාවක් විදිහට ඔබ කල්පනා කරනවාද ?අවුරුදු තිහක් පුරා මෙම ව්‍යවස්ථාව මැතිවරණ ක්‍ර‍්‍රමය ක්‍රියාත්මක වුණත් රටට යහපත් සුබදායී දෙයක් සිදුවුණේ නැහැ. ඒ නිසා තමයි මේ ක්‍රමයට විරුද්ධව රට තුළ ප්‍රබල මතවාදයක් ඇති වෙලා තිබෙන්නේ. අද වෙද්දී ශ්‍රීලනිප, එජාප, ජවිපෙ කියලා බේදයකින් තොරව පොදු මතයක් තියෙනවා මේ දේවල් සංශෝධනය විය යුතුයි කියලා. ඒ නිසා ඉදිරියේදී සියල්ලටම පොදු එකඟතාවකට එන්න පුළුවන්.රටට යහපත් අනාගතයක් උදාකරන්න පුළුවන් ක්‍රමවේදයක් නිර්මාණය කරන්න පුළුවන්නම් හොඳයි.ආණ්ඩුවට මෙවර ජනතාව ලබාදුන් ප්‍රබල ජනවරම තුළ මේ වෙනස්කම් පිළිබඳ අරමුණුත් කැටි වී තිබෙනවා. විපක්ෂයේ දේශපාලන පක්ෂත් පොදුවේ මැතිවරණ ක්‍රමයේ හා ව්‍යවස්ථාවේ සංශෝධනයකට කැමැතියි. ඒ නිසා මේ වෙනස්කම්වලට හොඳම කාලය දැන් එලැඹිලා තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=f1004213</link>
    <topic>ඇස් කොනිත්තන පෝස්ටර්</topic>
    <author>විමලදාස මල්ලව</author>
    <content>දැකීම සහ විඳීම තුළින් පෝස්ටර් පිළිබඳව මහත් අප්‍රසන්න බවක් ඇති කරගෙන එය හිසරදයක් ලෙස සලකන බොහෝ පිරිස් ඇති වර්තමාන කාල පරිච්ඡේදය තරම් මෙය පිළිබඳව සාකච්ඡා කිරීමට ඇති සුදුසු කාලයක් වෙන නැති තරම්ය. පෝස්ටර් අලවන කම්කරුවෙක් සහ එවැනි දායක වන්නන් පිළිබඳ මහත් අප්‍රසාදයක් සහ පිළිකුලකින් ජනතාව බැලීමට පුරුදුව ඇත්තේ මැතිවරණ වකවානුවක ඇස්වල ඇනෙන පෝස්ටර් ඔවුන්ට සහ රටට මහත් කරදරයක් ලෙස දැනෙන නිසාය. මේ නිසා පෝස්ටර් ගැන ජනතාවගේ සිත්වල අප්‍රසාදයක් වර්ධනය වීමට ඇති ඉඩ කඩ අසුරා දැමිය යුතුය. පෝස්ටර් කලාවේ වටිනාකම සහ යථාර්ථය පිළිබඳ ඔවුන් දැනුවත් කිරීම ඒ සමඟම සිදුවිය යුතුය.පෝස්ටර් යනු උසස් කලාංගයකි. ජනතාව තුළ සංවේදී සිතුවිලි උත්පාදනය කරවන නිර්මාණශීලීත්වයක් ඇති සෞන්දර්යාත්මක අංගයක් පොදුවේ කලාවෙන් පිදුම් ලබන්නේය. නැටුම්, සංගීත, චිත්‍ර, මූර්ති, කැටයම්, ගොක්, බතික් ආදී වශයෙන් කලාවෙන් පිදුම් ලබන ක්‍රියාදාමයන් ඒ තුළ ගොනු වන්නේ මෙම මාහැඟි සෞන්දර්යාත්මක වින්දනය ඒවායින් උරුමකර දෙන නිසාය.මේ වින්දනාත්මක සංවේදි ක්‍රියාදාම ගොන්නට පෝස්ටර් එක් වන්නේද කලාංගයක් ලෙසිනි. අත්පත්‍රිකා, කටවුට්, දැන්වීම් ආදී වශයෙන් අංශ කීපයකට විහිදුන සන්නිවේදන ජාලයේ ප්‍රබල උරුමකරුවා ලෙස පෝස්ටර්වලින් ඉටු කරන මෙහෙවර කුඩා කොට තැකීම කළ නොහැක්කක්්වන්නේය. මේ නිසා දැන්වීම් කලාව ලෙසින් එය ජන අප්‍රසාදයට කිසිසේත් පත් විය යුතු නැත.අක්ෂර කලාවසුවිශාල ප්‍රජා සත්කාර සේවාවක් සලකන ලොව පුරා ඇති ප්‍රජාතන්ත්‍රවාදී සමාජවාදී සහ මිශ්‍ර ක්‍රමයක් ඇති සියලුම රටවල පෝස්ටර් කලාව සන්නිවේදන මෙහෙවරින් ජනතාව සමග බැඳී සිටින අයුරු දක්නට හැකිය. ජන සන්නිවේදනයාගේ් ප්‍රබල මාධ්‍ය මෙහෙකරුවන් අතරට ගැනෙන විද්‍යුත් මාධ්‍යයන්ට සමාන කළ නොහැකි සුවිශාල මෙහෙවරක් ජනතාවට සලසන දෘෂ්‍ය මාධ්‍යයක් ලෙස පෝස්ටර් කලාව හැඳින්වීම නිවැරැදිය. ලොවට ප්‍රවෘත්ති පත්‍රය හඳුන්වාදීමට පෙරාතුව ඈත අතීතයට විහිදුන පෝස්ටර් කලාවේ ක්‍රියාදාමයන් සංදේශ මාර්ගයෙන් සිදුවී ඇත.ගල්පතේ ලියැවුන පයිංඩය දූතයකු අත හෝ ඊතළයක බැඳි දුන්නකින් අදාළ ස්ථානයට යොමුකිරීම සිදුවූ එම අවදියේදී මෙම ක්‍රියාදාමය තුළින් බිහි වූ වටිනා සාහිත්‍ය අංගයන් කීපයක්ද දැයට දායාද වීම පැසසුම් සහගතය. ක්‍රම විකාශනය සමග අණබෙරකරුවා මගින්ද රාජ්‍ය කාරකාදින් කළ සෙල්ලිපි තුළින්ද ආරම්භයේ පූර්ව අවදියත් පසු කල පෝස්ටර් කලාවේ ළමා අවදීන් සිදු කළ මෙහෙවර සුළු පටු නොවේ. අක්ෂර කලාවේ ප්‍රගමනය සමග වර්ධනය වී පැමිණි මෙම කලාංගය මුද්‍රණ ශිල්පයත් සමග සමාජ මෙහෙවර උදෙසා බෙහෙවින් උපයෝගීතාවයක් ඇති කළේය.සංවේදී මනසදැන්වීම් පත්‍රිකා තුළින් පණිවුඩ බෙදා හැරීමේ සන්නිවේදන ක්‍රමය පුළුල් වෙද්දී ඒවා විවිධ රටාවන්ට හැඩ ගස්වා අපූර්ත්වයක් සමග ජනතාවට සමීප කරවීමද වර්ධනය විය. කැලෑ පත්තරය තුළින් අප්‍රසිද්ධ සිදුවීමක් රසාලිප්ත ප්‍රසිද්ධ රහසක් වෙද්දී කවි කොළ කලාංගය විසින් එය රට තොට බහුතරයකගේ සිත් සතන් සතුටු කළේය. නාට්‍ය කලාව, රූකඩ, සිනමාව ආදිය ජනතාව අතරට ගෙන යාමට පසුකාලීනව බෙහෙවින් උපකාර කර ගත් පෝස්ටර් කලාව සාහිත්‍යයට මෙන්ම කලා ක්‍ෂේත්‍රයටද මහඟු අත්වැලක් සැපයීය.ජනතාවට පණිවුඩයක් දෙන මාධ්‍ය පුරෝගාමියෙක් ලෙස පෝස්ටර් කලාව නම් කෙරුනද වර්තමානයේ එය හැඩ ගැස්වී ඇත්තේ ජනතාවට අප්‍රසන්න, කරදරකාරී, හිසරදයක් ලෙසටය. සංවේදී මනස අසංවේදී කරන සෞන්දර්යාත්මක බවින් ඈත්වී ගිය කලාවක් ලෙස හඳුන්වාදීමට හැකි ලෙස එය ජනතාව විකෘති තත්ත්වයට පත් කර ගෙන ඇත. ඊට මැතිවරණ පෝස්ටර් කලාව අන්තර්ගතවීම හේතුවක් ලෙස බහුතරයක් කරුණු ඉදිරිපත් කළද මූලික කරුණ එය විය නොහැක.පෝස්ටර් කලාව හඳුනා නොගැනීම සහ එයින් මෙහෙවර ගැනීමට ඇති නොදැනීම මීට මූලික වන අතර පෝස්ටර් කලාවේ සිද්ධාන්තයන් තේරුම් නොගැනීමද ප්‍රබල වන්නේය. කෙටියෙන් දෙන පණිවිඩය ග්‍රාහකයාගේ සිත තුළ නෙමැකෙන සේ සටහන් කිරීමට, අපූරත්වයකින් ප්‍රදර්ශනය කිරීමක් සිදු නොවන්නේ නම් එවැන්නකින් අපේක්ෂිත ප්‍රතිඵලය අත්විදිය නොහැක.උපක්‍රමිකව, නිර්මාණශීලීත්වයෙන් දෙනෙතට හසු කරවන පණිවුඩය, කියවන්නාගේ සිත තුළ ගබඩා කිරීමට පිටිවහලක් සපයාගත හැක්කේ පෝස්ටරය නිර්මාණය කරන්නාගේ සංයමය තුළින්ය. කාර්යය බහුල, අවිවේකී ජනතාවක් අතරට ඉදිරිපත් කෙරෙන පෝස්ටරය නිකම්ම නිකං පණිවුඩයක් වුවහොත් එය අසාර්ථක උත්සාහයක සාර්ථක ප්‍රතිඵලයක් වීම වැළැක් විය නොහැක.වර්තමානයේ සුදු කළු පෝස්ටරයක් තාප්පයක හෝ කිසියම් ස්ථානයක ප්‍රදර්ශනය වුවද වර්ණ පෝස්ටර් ප්‍රදර්ශනය කෙරෙන යුගයක එයට අවධානයක් හිමි නොවනු ඇත. ඇස් ඇදගැනීම පෝස්ටරයක මූලික සිද්ධාන්තය විය යුතු නිසා වර්ණ ගැන්වීම, කලාත්මක අකුරු රටා යෙදීම සමග රූප කලා අන්තර්ගත කිරීම වර්තමාන පෝස්ටර් තුළ බහුලව දක්නට ලැබේ. මේ උපක්‍රමයන්ගෙන් ආවරණය වූ පමණට එය ජන සිත් අවදි කල ඔවුන්ගේ මතකයට යමක් සිත තුළ තැන්පත් කළ පෝස්ටරයක් වන්නේද ? මෙය ඊළඟ ප්‍රශ්නයකි.ඇස රැවටීමපෝස්ටරයක් නිර්මාණය වීමේ කලාවක් ඇත්තාක් මෙන්ම එය ජනතාවට ප්‍රදර්ශනය කිරීමේද අපූරත්වයෙන් හෙබි කලාත්මක බවක් තිබීම අවශ්‍යය. ජනතා පණිවුඩය ඔහු සිත තදින් වැළඳ ගැන්වීමට පණිවුඩයේ අමරණීය බව සුරැකෙන්නේ එවිටය. අකමැති දෙයක් සිතක ලැගුම් නොගැනීමේ සිද්ධාන්තය අනුව පෝස්ටරයෙන් කියා පාන පණිවුඩය නිකම්ම නිකං ඇස් රැවටීමක් පමණක් වීම අපේක්ෂා භංගත්වයක් ඇති කරවන්නකි.පරිසරය දූෂණය කරන, ස්වභාවසෞන්දර්ය අවලස්සන කරන දැන්වීම් කලාවක් තුළින් ජනතාව තුළ ඇති වන අප්‍රසාදය මෙවන් කලාවකට අවැඩදායි වන්නේ පොස්ටරයේ පණිවුඩය, ඉදිරිපත් කරන රටාව සහ ප්‍රදර්ශනය කිරීමට උපයෝගී කර ගත් ස්ථානය අනුවය. ඔබේ යහපත් පණිවුඩය ඔබේ හැදියාව සහ අපේක්ෂාව සරු ඵල ගන්වන ප්‍රවෘත්තියක් වන්නේ එය බලහත්කාරයෙන් තොරව සංවේදීව ඔවුන්ගේ හදවත් වැලඳ ගත්තොත් පමණකි. එම කාර්ය සාධකයට අවශ්‍ය කැපවීම වන්නේ නිවැරැදි පෝස්ටරය ඇස්වල ඇනෙන්නට නොව රැදෙන්නට නිසි අන්දමින් නිමවා ප්‍රදර්ශනය කිරීමය.අපූර්වත්වයවර්තමානයේ තරම් පෝස්ටර් ප්‍රදර්ශනයේ බහුලතාවයක් පෙර කාල තුළ දක්නට නොලැබිනි. මරණ දැන්වීම්, වෙළඳ දැන්වීම්, විවිධ උත්සව දැන්වීම්, අධ්‍යාපනික දැන්වීම්, රැස්වීම්, ආගමික උත්සව, සංදර්ශන, චිත්‍රපට, නාට්‍ය, දේපළ වෙළඳාම්, ක්‍රීඩා, ඡන්ද දැන්වීම්, මේ ආදී වශයෙන් විශාල පෝස්ටර් ප්‍රමාණයක් දිනපතා විවිධ ස්ථාන වල දී අපේ ඇස්වලට දර්ශනය වේ. මේ අතරට විවිධ කෑම වර්ග, බීම වර්ග, කිරි පිටි, ගෘහ උපකරණ, සබන් වර්ග ආදී වූ තවත් පෝස්ටර් වර්ග තැනින් තැන ප්‍රදර්ශනය පිණිස රැඳි අපේ දෙනෙත් වලට ආරාධනය කරනු ඇත.දිනපතා ඇස ගැටෙන මෙම පත්‍රිකා නිසා අපේ ඇස් හුරු වී ඇති කිසියම් රටාවක් නිසා ඒවායෙහි අපූර්වත්වයක් ඇති බවක් නොදකී. එසේම පෝස්ටර් ප්‍රදර්ශනය කරන්නන්ගේ මුඛ්‍ය බලාපොරොත්තුද ඒ සමගින් ඵල රහිත වේ. මෙහිලා පෝස්ටර් කලාවේ අපේක්ෂා බල ගැන්වෙන සිද්ධාන්තයක් මත නිර්මාණය කළ යුතු දැන්වීම් ප්‍රදර්ශනය කිරීමේ වැදගත්කම ඉන් මතු වන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=f1004214</link>
    <topic>රොන් කොහිදමේ පුංචි මල්වල</topic>
    <author>එම්. ඒ. තනුජා දිල්හානි කැලණිය විශ්වවිද්‍යාලය</author>
    <content>පුංචි දරුවන් මල් වැනි යැයි කියමනක් තිබේ. එය සැබෑවක් බව පුංචි දරුවකු දුටු විට අපට හැගේ. දරුවාගේ හිතේ ඊර්ෂ්‍යාව, වෛරය, පළිගැනීම වැනි නරක සිතුවිලි නොමැති අතර ඔහු අන් අය සමග සිනාසෙන්නේ සැබවින්ම අව්‍යාජත්වයෙනි. වැඩිහිටියන්ගේ ආදරය, කරුණාව, ආරක්ෂාව දරුවාගේ ජීවිතය සාර්ථක වීමට අත්‍යවශ්‍ය සාධක වේ.රටක අනාගත නායකයන්, බාරකරුවන් වන්නේ මෙවැනි දරු පරපුරයි. එය එසේ වුවද අද වන විට බෞද්ධයන් වැඩිපුර සිටින ශ්‍රී ලංකාවේ ‘ළමා අපයෝජන’ යන්න නිතරම අසන්නට ලැබෙන මාතෘකාවක් බවට පත්ව ඇත. එයට හේතු මොනවාද යන්න සොයා බැලීම හා එවැනි අපරාධවලින් දරුවන් බේරා ගැනීම අපගේ යුතුකම හා වගකීම වන්නේය.අතීතයට වඩා වර්තමානයේ ළමා අපයෝජන බහුල වී ඇත. ලෝකයේ විද්‍යාව හා තාක්ෂණයේ දියුණුව සමග මිනිසා පත්ව ඇති අවිවේකී බව, මානසික පීඩනය, නිදහස සීමා වීම ලිංගික පීඩනය, නිසි වයසට විවාහ නොවීම, මත්ද්‍රව්‍ය භාවිතය ආදී විවිධ හේතු මත පදනම්ව මිනිසා ළමා අපයෝජන සිදු කිරීමට පෙළඹේ.ළමයින් අපයෝජනයට පත් විය හැක්කේ කුමන වෙලාවකද ? කුමන ස්ථානයකදීද යන්න පිළිබඳ වැඩිහිටියන්ට නිසි වැටහීමක් නැත.කාලය හා සමාජ රටාව කොතරම් වෙනස් වුවද බොහෝ දෙමාපියන්ගේ සිතුවිලි සාම්ප්‍රදායිකය. ඔවුන් නිතරම සිතන්නේ හා ක්‍රියාකරන්නේ නීති විරෝධී හා අපරාධවලට යොමු වූ නරක පුරුදුවලට ඇබ්බැහි වූ පවුල්වල හා එම පවුල්වල දරුවන්ගේ ඇසුරට පත්වීම තුළින් දරුවන් අපයෝජනයට ලක් වන බවය.එය සැබෑවකි. අර්ධ සත්‍යයකි. නමුත් ඒ අපට පෙනෙන එක් පැතිකඩක් පමණි. දරුවන්ට ආශ්‍රය කිරීමට ඉඩ ලබාදිය යුත්තේ ආගමට දහමට ලැදි නීති රීතිවලට ගරු කරන කලාකාමී සමාජ පසුබිමක්ය. නමුත් අප ජීවත්වන විෂම හා සංකීර්ණ සමාජයේ මෙවැනි මානුෂීය ගුණාංගයෙන් පිරිපුන් පුද්ගලයන් සොයා ගැනීම සැබවින්ම අමාරු කාර්යකි. මතුපිටින් දැහැමි හා නීතිගරුක වශයෙන් පෙනෙන පුද්ගලයන් සැබෑ ජීවිතයේදී එසේ නොවන බවද දරුවන් සිටිනා දෙමාපියන් විශේෂයෙන් මතක තබා ගත යුතුය.සමාජයේ පහළ පන්තියේ පුද්ගලයාගේ සිට ඉහළ තරාතිරම්වල වැජඹෙන අයගෙන් පවා ළමා අපයෝජන සිදු නොවේ යැයි විශ්වාස කළ නොහැකිය. පියවරුන්ගෙන් දියණියන්ට සහ සීයාවරුන්ගෙන් මිනිබිරියන්ට අතවර සිදුවන මෙවන් යුගයක කාව නම් විශ්වාස කළ හැකි ද ? වත්මන් සමාජය තාක්‍ෂණය අතින් දියුණුවේ හිනි පෙත්තටම ගොස් සිටියද සැබෑ මානුෂීය බැඳීම් හා ගුණධර්ම වලින් පරිහානියට පත් වන්නේ නම් එයම මිනිසාගේ විනාශයට හේතු වන්නකි. කෙසේ වුවද දරුවාගේ ආරක්ෂාවට විශ්වාසම වන්නේ මවුපියන් හා ඔහුගේ පවුලේ සාමාජිකයන්ය. විශේෂයෙන්ම දරුවාගේ ආරක්ෂාවට මව නිරන්තරයෙන් ළඟ සිටිය යුතු වේ. කුඩා දියණිවරුන් ගෙදර දමා මව විදේශගත වීම, දියණියගේ ජීවිතය අඳුරු වීමට මග පාදන්නක් විය හැකිය.දරුවා පවුල් පසුබිමෙන් ඈත්වන තනිවන හුදකලා වන සෑම මොහොතකම විමසිල්ලෙන් සිටීම කාලෝචිත ක්‍රියාවකි. දරුවාට ආරක්ෂාකාරී එකම තැන නිවසයි. නමුත් මවුපියන් නිරවුල් මනසින් නොසිටී නම් දරුවා හුදකලා වී නම් තම නිවසද දරුවන්ට අපයෝජනයක් වීමට අවදානම් ස්ථානයක් විය හැකි බව සිහි තබා ගත යුතුය. එමෙන්ම දරුවන් මවුපියන්ගෙන් ඈත්වන ස්ථාන වශයෙන් පාසල, අමතර පන්තිය, මිතුරන්ගේ නිවෙස්, විවිධ කඳවුරු, දුම්රිය ස්ථාන, පූජ්‍ය ස්ථාන, ලදු කැලෑ හෝ පාළු ස්ථාන, නවාතැන් පුහුණු ස්ථාන, ළමා නිවාස, විනෝද චාරිකා, ළමයින් ගමන් කරන වාහන (පාසල් වෑන් රථ, දුම්රිය, බස් රිය) ආදිය සඳහන් කළ හැකිය.මේ ස්ථාන හා අවස්ථාවලදී දෙමාපියන් නොසිතන ආකාරයේ අපයෝජන වලට ළමයින් ලක්වීමට ඇති ඉඩ කඩ වැඩිය. පාසල් තුළ පාසල් ගුරුවරුන් අතින් දරුවන්ට අපයෝජන සිදු වන්නේ නම් වෙනත් ස්ථාන හා පුද්ගලයන් පිළිබඳව කෙසේ නම් විශ්වාසය තැබිය හැකිද ? සමාජයේ වෙසෙන උසස් පහත්, උගත් නූගත්, ගිහි පැවිදි ඕනෑම පුද්ගලයෙකු අතින් දරුවන් අපයෝජනයට ලක් විය හැකිය.එබැවින් තමාගේ දරුවා පිළිබඳව සහෝදරයා හෝ සහෝදරිය පිළිබඳව විමසිල්ලෙන් අවදියෙන් පසුවීම කළ යුතු හොඳම දෙය වන්නේය. ආචාර්ය මහාචාර්ය පදවි දරා සිටින පුද්ගලයන්ගේ දරුවන්ද අපයෝජනයට ලක් විය හැකිය. ඕනෑම අවස්ථාවකදී සමාජය තුළ තේරුම් ගත හැකි ප්‍රමාණයට වඩා තේරුම් ගත අතපසු වීමකින් හේ දරුවෙකුගේ ජීවිතය අදුරු විය හැකිය. යමක් සිදුවූ පසු ජීවිතය පුරාවටම විදවනවාට වඩා යමක් විය හැකි අවස්ථා තුළින් හඳුනා ගැනීමට උනන්දු වීම වඩා වටින්නේය. සමාජයේ සංකීර්ණත්වය විනිවිද දැකීමට, පුද්ගලයන්ගේ චරිත හඳුනාගැනීමට අප බුද්ධිමත් විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>21</day>
    </date>
    <link>http://www.dinamina.lk/2010/04/21/_art.asp?fn=f1004215</link>
    <topic/>
    <author>මනෝලි සුබසිංහ</author>
    <content>“මිතුරන් මැද හොඳම මිතුරු පොත බව සිතනුය නිරතුරු පොත්පත් කියැවුවොත් මහරු හෙට ලොව බබළයි විසිතුරු”ප්‍රකට ගත්කරු ඇරැව්වල නන්දිමිත්‍රයන් ලියූ මේ සිව් පැදියෙන් පැහැදිලි වන්නේ පොත් අපගේ ජීවිතයට කෙතරම් වැදගත් වනවාද සහ වටිනාකමක් ගෙන දෙනවාද යන්නයි. මිනිසා ජීවත් කරවන්නට වාතය, ජලය, ආහාර අත්‍යාවශ්‍ය වන්නේ කෙලෙසද, ඒ හා සමානව ශ්‍රේෂ්ඨ මිනිසකු බිහි කරන්නට පොත පතට ඇති හැකියාව අප්‍රමාණය. ‘කියවීම මිනිසා සම්පූර්ණ කරයි’ යනුවෙන් ප්‍රකාශ වන්නේ ද එනිසාය. නුවනැස පුළුල් කර ගනිමින් මේ මුළු විශ්වයම අතැඹුලක් සේ දැනගන්නට පහසුවෙන් අපට සමීප කර ගත හැක්කේ පොත්පත් බව අමුතුවෙන් පැවැසිය යුතු නොවේ. මෙම කර්තව්‍යයේදී පුස්තකාලයක ඇති වටිනාකම අපට මුදලින් තක්සේරු කළ නොහැක්කකි. සෑම ජාතියකම මහා ඥාන කෝෂ්ටාගාරය ලෙස ජාතික පුස්තකාලය හැදින්විය හැකිය. රටක සංවර්ධන කාර්යයෙහිලා පුස්තකාලය සතු කාර්ය භාරය පිළිබඳ අදහස් විමසා බලන්නට අප හමුවුණේ ජාතික පුස්තකාල හා ප්‍රලේඛන සේවා මණ්ඩලයේ අධ්‍යක්‍ෂ ජනරාල් ආචාර්ය ඩබ්. කේ. එම්. එම්. කේ. වීරසිංහ මහතායි.* මහජන පුස්තකාලය සහ ජාතික පුස්තකාල ප්‍රලේඛන සේවා මණ්ඩලය අතර ඇති වෙනස කුමක්ද?ලෝකයේ හැම රටකම විවිධාකාර පුස්තකාල වර්ග තිබෙනවා. රටක මහජන පුස්තකාල එකක් නෙමෙයි සිය ගණනක් තියෙනවා. විශ්ව විද්‍යාල පුස්තකාල වුණත් එහෙමයි. නමුත් පුස්තකාල හා ප්‍රලේඛන මධ්‍යස්ථාන රටකට ඇත්තේ එකයි. සියලුම පුස්තකාලවල මව් ආයතනය වන්නේ පුස්තකාල හා ප්‍රලේඛන සේවා මණ්ඩලයයි. රටේ තිබෙන සියලුම තොරතුරු ඒවගේම සෑම රටකම විවිධ ජාතීන් සතු සංස්කෘතික හරයන් මතු පරපුර උදෙසා ආරක්‍ෂා කරදීම අපගේ මුඛ්‍ය අරමුණයි. ඒ අරමුණ ඇතිව අපි සේවාවන් රාශියක් පවත්වා ගෙන යනවා.* අපේ රටේ පුස්තකාලයන්හි ඓතිහාසික පසුබිම ගැන කතා කළොත් එහි ආරම්භය සිදුවී ඇත්තේ කොහොමද?අපගේ පුස්තකාල සේවයෙහි සැබෑ ආරම්භය සිද්ධ වුණේ අනුරාධපුර යුගයේ මහා විහාර ඇසුරෙන්. එදා මෙදා තුර කාලය තුළ විවිධාකාරයේ පුස්තකාල තිබූ බව ඉතිහාසය සාක්‍ෂි දරනවා. නමුත් ලෝකයේ පුස්තකාලවලට ඉතා දීර්ඝ ඉතිහාසයක් තියෙනවා. ලෝකේ මුල්ම පුස්තකාලය ආරම්භ වුණේ ප්‍රංශයේදීයි. ඒ 1480 කාල වකවානුවේදීයි. එදා ඉදන් ලෝකේ විවිධ රටවල් ජාතික පුස්තකාල ආරම්භ කරන්න විවිධ උත්සාහයන් ගත්තා.ලංකාවට ජාතික පුස්තකාලයක අවශ්‍යතාවය හඳුනා ගන්නේ 20 වන සියවස මැද භාගයේදීයි. එහි ප්‍රතිඵලයක් විදියට 1970 පුස්තකාල සේවා මණ්ඩලය ස්ථාපිත වුණා. මෙම මණ්ඩලයට මුඛ්‍ය වගකීමක් පැවැරුණා. ඒ තමයි ශ්‍රී ලංකාවේ ජාතික පුස්තකාලයක් ඇරැඹීම. ඒ වගකීම ඇතිව මෙම මණ්ඩලය විවිධ දුෂ්කරතා මධ්‍යයේ 1990 දී ශශ්‍රී ලංකා ජාතික පුස්තකාලය බිහි වුණා. ලෝකයේ බොහෝ රටවල පුස්තකාල හා සසඳා බලද්දී මෙරට ජාතික පුස්තකාලයට හිමි වී ඇත්තේ ඉතා කෙටි ඉතිහාසයක්.* මහජන පුස්තකාලයක සහ ජාතික පුස්තකාල හා ප්‍රලේඛන මධ්‍යස්ථානය පාඨකයා පොත් පරිශීලනයේදී දක්නට ඇති වෙනස කුමක්ද?පුස්තකාල හා ප්‍රලේඛන මධ්‍යස්ථානය ප්‍රතිපත්තියක් විදියට පොත් බැහැර කරන්නේ නැහැ. එනිසා ඕනෑම පාඨකයකුට අවශ්‍ය ඕනෑම මොහොතකදී මෙම ස්ථානයට පැමිණ ඒ සේවාව ලබා ගන්නට පුළුවනි. නමුත් මහජන පුස්තකාලවලදී පාඨකයාට විමර්ශනය සඳහා පොත් බැහැර කිරීම සිද්ධ කෙරෙන නිසා පෙරකී පහසුකම් ලබා ගන්නට බැහැ.1990 දී මෙම පුස්තකාලය ආරම්භ කළාට 1976 ඉඳන්ම මෙතැනට අවශ්‍ය පොත්පත් එක්රැස් කර තිබුණා.මෙය ලංකාවේ තිබෙන ප්‍රධානතම තැන්පතු පුස්තකාලය විදියට හඳුන්වනවා. ලංකාවේ මුද්‍රනය වන සියලුම පොත් මෙම පුස්තකාලයට එවන්න සියලුම ලේඛකයින් බැඳී සිටිනවා. 1976 ඉඳලා දිනපතා පළ කරන ජාතික පුවත්පත් සියල්ලම තිබෙන නිසා ඕනෑම පාඨකයෙකුට ඇවිත් නිදහසේ කියවා බැලීමේ පහසුකම් තිබෙනවා. ඒවගේම මෙහි ප්‍රධාන පෙළේ විමර්ශන එකතුවක් තිබෙනවා. ලංකාවේ බොහෝ පුස්තකාලවල මුදල් දුෂ්කරතා නිසා මෙවැනි විමර්ශන එකතු ඇරැඹීම අපහසුයි. විශ්වකෝෂ, ශබ්දකෝෂ, වාර්ෂික ග්‍රන්ථ වැනි දේවල් ඒ අතර සුවිශේෂයි.සිංහල භාෂාවෙන් වගේම ඉංගී‍්‍රසි හා දෙමළ බසින් ලියැවූ පොත් අතිවිශාල ප්‍රමාණයක් මෙහි තිබෙනවා. ලංකාවේ පළවූ පළමු වැනි මුද්‍රිත පොත වන දසපණත (1737) මේ පුස්තකාලයේ තියෙනවා.එනිසා අපි පාඨකයාට කියන්නේ එන්න මෙතැන තොරතුරු තිබෙනවා. විශ්වවිද්‍යාල පුස්තකාලයක හෝ මහජන පුස්තකාලයකට ගිය විට අවශ්‍ය පොත බැහැරට දී තිබෙන්න පුළුවනි. නමුත් ජාතික පුස්තකාලයේ එහෙම වෙන්නේ නැහැ.* විමර්ශනය සඳහා පොත් බැහැරට නොදෙන්න හේතුව මොකක්ද?ලෝකයේ ජාතික පුස්තකාල සම්බන්ධයෙන් සම්මතයක් පවතිනවා. ඒ තමයි ජාතික පුස්තකාලවලින් පොත් බැහැරට නොදෙන්නට. ඒකට හේතුව වන්නේ වර්තමානයේ පවතින හැම තොරතුරු මූලාශ්‍රයක්ම අඩුම තරමින් එක් පිටපතක්වත් මතු පරපුර උදෙසා සංරක්‍ෂණය කිරීමයි. පුස්තකාල විද්‍යාවේදී අප මෙවැනි දෙයක් හඳුනාගෙන තිබෙනවා. පුස්තකාලයක ප්‍රධානම මිතුරා වගේම සතුරා වන්නේද මනුෂ්‍යයා බව.මෙම කියමන කෙතරම් දුරට සත්‍යදැයි කියන්නට අපේ රටින්ම උදාහරණ පෙන්විය හැකියි. අපේ රටේ ප්‍රධාන පුස්තකාල තිබුණේ මහ විහාරය, අභයගිරිය ප්‍රධාන කොට ගනිමින්. නිකාය භේදය නිසා මේ පුස්තකාලවල තිබූ ඔක්කොම පොත් විනාශ වුණා. ඊළඟට විදේශ ආක්‍රමණවලින් පුස්තකාල විනාශ වුණා. මෑත කාලයේ උදාහරණයක් හැටියට යාපනේ පුස්තකාලය, මහබැංකුවේ පුස්තකාලය විනාශ වුණා. ඒවගේම භීෂණ සමයේ තමන්ගේ ජීවිත රැක ගැනීමේ අපේක්‍ෂාවෙන් කොච්චර නම් පොත් පුච්චන්න ඇද්ද?ඊළඟට ලෝක ඉතිහාසය ගත්තොත් ලෝකේ තිබූ පරණම පුස්තකාලය තමයි ඇලෙක්සැන්ඩ්‍රියානු පුස්තකාලය. ‘ඕමාර්’ කියන ආක්‍රමණියා ඒ පුස්තකාලය ගිනි තිබ්බා. ඉන්දියාවේ නාලන්දා පුස්තකාලය ‘භක්තියර් කලච්’ කියන ආක්‍රමණියා ගිනි තිබ්බා. ඊට අමතරව ලෝකේ දැනට තිබෙන ලොකුම පුස්තකාලය තමයි ඇමෙරිකාවේ කොන්ග්‍රස් පුස්තකාලය. මෙය දෙවරක් ගිනිගත්තු පුස්තකාලයක්.ජාතික පුස්තකාලයක වගකීම වන්නේ මතු පරපුර උදෙසා පොත්පත් ආරක්‍ෂා කිරීමයි. එනිසා අපි කිසිම තොරතුරු මූල‍්‍රශ්‍රයක් පාඨකයාට ගෙනියන්නට දෙන්නේ නැහැ. පුස්තකාලය ඇතුළේ පරිශීලනයට පමණයි. මේ හේතුව හන්දා මෙම පුස්තකාලයට එන කිසිම පාඨකයකු ආපසු හරවා යැවීමේ අවශ්‍යතාවයක් නැහැ. මෙම නීතිය ආයතනයේ අධ්‍යක්‍ෂවරයාටත් පොදුයි.අපි හැම අවුරුද්දකම මිලියන හතක් අටක් අතරේ මුදලක පොත් මිලදී ගන්නවා. ඊට අමතරව අපට විශාල පොත් ප්‍රමාණයක් නොමිලේ ලැබෙනවා. මෙරට තොරතුරු සාක්‍ෂරතාවයෙන් හෙබි පාඨක සමාජයක් බිහි කිරීම මෙම පුස්තකාලයේ එකම අරමුණයි. නමුත් කනගාටුවට කරුණ නම් මෙතැනට එන පිරිස අඩුයි. විශේෂයෙන් විශ්වවිද්‍යාල ශිෂ්‍යයන්ට, පර්යේෂකයන්ට සුවිශේෂී වූ පර්යේෂණ මධ්‍යස්ථානයක් විදියට මෙතැන හඳුන්වන්නට පුළුවන්. ලෝකයේ තිබෙන ඉතා විශිෂ්ට වූ පොත් රාශියක් මෙහි ගබඩා වී තිබෙනවා.* අනෙකුත් පුස්තකාල සමඟ සසඳද්දී ජාතික පුස්තකාල හා ප්‍රලේඛන මධ්‍යස්ථානයෙන් පාඨකයාට ලැබිය හැකි විශේෂ පහසුකම් මොනවාද?මෙහි ලංකාවේ මුද්‍රනය වන සියලුම පොත් තිබෙනවා. විදේශීය අගනා කෘති එමටයි. ප්‍රධාන පෙළේ විමර්ශන එකතුත් තියෙනවා. නිදර්ශන හැටියට කිව්වොත් මාර්ටින් වික්‍රමසිංහ සාහිත්‍යවේදියාගේ සම්පූර්ණ තොරතුරු සහ පරිශීලනය කළ සියල්ල සහිත කෞතුකාගාරක් අපට තිබෙනවා. මේ දේවල් අපට පරිත්‍යාග කළේ මාර්ටින් වික්‍රමසිංහ බාරකාර පදනම විසින්. ඒවගේම මෙම පුස්තකාලයේ පිහිටීම ගැනත් විශේෂයෙන් සඳහන් කළ යුතුයි. කොළඹ හතේ ඉතාම නිස්කලංක පරිසරයක ආපනශාලා, ෆොටෝ කොපි පහසුකම් සහ අනෙකුත් සියලු පහසුකම්වලින් මෙතැන පරිපූර්ණයි.මෙහි ඉතාම වැදගත් දේ නම් ප්‍රධාන කියවීම් ශාලා තුනක් තිබෙනවා. 350ක් වැනි විශාල පාඨක පිරිසකට එකවර ඇතුළත වාඩිවී කියවීමේ පහසුකම් සලසා තිබෙනවා. ඇත්තටම කොළඹ හතේ මෙවැනි නිදහස් තැනක් තියෙන එක ගැන පාඨකයන්ට සතුටු වෙන්න පුළුවන්. කොළඹ හතේ විශාල භූමි භාගයක විශාල ගොඩනැඟිලි ප්‍රමාණයක් මේ සඳහා වෙන් වී තිබෙනවා.ජාතික පුස්තකාලය මෑතක්වනතුරුම සඳුදා සහ ඉරිදා නිවාඩු දිනයක් කර තිබුණා. නමුත් දැන් අපි සඳුදාට විවෘතව තබනවා. ඉදිරියේදී අපි බලාපොරොත්තු වෙනවා සතියේ දවස් හතම විවෘතව තබන්නට. ඉතිං අපි නැවැත නැවතත් පාඨකයන්ට මතක් කරන්නේ මෙතැනට ඇවිත් පොත් පරිශීලනය කරන්නට. එහෙම නැති වුණොත් මේ පොත්වල තිබෙන කරුණු යල්පැන යාවි.* මෙම පුස්තකාලයේ අනාගත සැලසුම් ගැන කතා කළොත්?ජාතික පුස්තකාලයේ මව් ආයතනය වන පුස්තකාල සේවා මණ්ඩලය 1984 ඉදලා මේ වන තුරුම වසරක් පාසා ආධුනික ලේඛකයින්ට අතහිත දෙමින් ඔවුන්ගේ පිටපත් අරගෙන ප්‍රකාශන නියඟය හමාර කළා. මේ වන විට එම ව්‍යාපෘතිය හරහා පොත් 2000කට ආසන්න ප්‍රමාණයක් බිහිවී තිබෙනවා. හැම අවුරුද්දකම පෙබරවාරි මාසේ මේ සඳහා අයදුම්පත් කැඳවනවා. අද ප්‍රවීණ ලේඛකයින් බවට පත්වී සිටින බොහෝ දෙනෙකුගේ ලේඛනයේ තිඹිරි ගෙය වුණේ ජාතික පුස්තකාල සේවා මණ්ඩලයයි.ඒවගේම නවක සහ ප්‍රවීණ ලේඛක ලේඛිකාවන්ගේ පොත් මිලදී ගෙන අපගේ අලෙවි කුටියට දමා අලෙවි කරමින් නවකයන්ට මෙන්ම ප්‍රවීණයන්ටත් අතහිත දෙනවා. හැම අවුරුද්දකම අපි ‘ඔක්තොම්බර්’ මාසය නම් කර තිබෙන්නේ ‘ජාතික කියවීමේ මාසය’ කියලයි. එම මාසය තුළ ඕනෑම කෙනෙකුට මෙම පුස්තකාලයේ සාමාජිකත්වය නොමිලේ ලබාගැනීමේ පහසුකම් තිබෙනවා.ඊට අමතරව සංස්කෘතික, ජාතික පුස්තකාලයක් ඇති කිරීම, නව තැන්පතු පුස්තකාලයක් ඇති කිරීම, ජාතික උරුම සංරක්‍ෂණ විද්‍යාගාරයක් පිහිටුවීම, ශ්‍රී ලංකාවේ මතකය, සංඛ්‍යාකරණ වැඩසටහන් ඇති කිරීම, ක්‍රමෝපාය සැලසුම්කරණය, ආපදා කළමණාකරණ සැලසුම් පිළිවෙළ කිරීම, පුස්තකාල පොත් සඳහා මධ්‍යස්ථානයක් ඇති කිරීම, ගැමි සාහිත්‍ය එකතුවක් නිර්මාණය කිරීම, විද්‍යුත් විමර්ශන කවුළුවක් නිර්මාණය කිරීම, ආබාධිතයන් සඳහා අංශයක් පිහිටුවීම, ජාතික පුස්තකාල අධි ශිෂ්‍යත්වයක් ප්‍රදානය කිරීමේ වැඩපිළිවෙළක් සකස් කිරීම, ජාතික පුස්තකාල ප්‍රදර්ශන ඒකක නිර්මාණය කිරීම ආදිය අපගේ මෙම ආයතනයේ ඉදිරි අරමුණු අතර වෙනවා.මහින්ද චින්තනයේ සඳහන් ප්‍රධාන කාරණය වන්නේ සමාජය පිළිබඳ දැනුම ඇති සක්‍රීය මිනිස්සු බවට පත් කිරීම සිදුවිය යුත්තක් බව. පිරිපුන් මිනිසුන් බිහි කරන්න නම් සාක්‍ෂරතාවය ලබාදිය යුතුයි. අපි ඒ කටයුත්තට දැවැන්ත ලෙස මැදිහත්වී ඉන්නවා. ඒකට හොඳම නිදසුන අපි උතුරු නැඟෙනහිර පුස්තකාල සංවර්ධන පිළිබඳ විශේෂ අවධානය යොමුකර තිබෙනවා.ත්‍රස්තවාදීන්ගේ බලකොටුව වී තිබූ ‘වාකරේ’ පසුගියදා අපි යුද හමුදාව සමඟ එකතුවී පුස්තකාලයක් විවෘත කළා.ඊට අමතරව නැඟෙනහිර කලාපයේ පුස්තකාල 100කට පමණ පොත්පත් විශාල වශයෙන් ප්‍රදානය කළා. ඒ එක්කම උතුරේ පුස්තකාල 110ක් සංවර්ධනය කරන්න රුපියල් ලක්‍ෂ හතළිහක් මේ වන විට අපි ලබාදී තිබෙනවා. උතුර – දකුණු සම්බන්ධතාවය ඇති කිරීමේදී පොත්පත්වලින් විශාල මෙහෙයක් කළ හැකි බව අප තරයේ විශ්වාස කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n1004221</link>
    <topic>ශ්‍රී ලංකාවේ 14 වැනි අගමැති දි. මු.</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේ දහ හතර වැනි අගමැති වරයා වශයෙන් දි. මු. ජයරත්න මහතා ජනාධිපති මහින්ද රාජපක්‍ෂ මහතා ඉදිරියේ ඊයේ (21) සවස 6.04 ට යෙදුණු සුබ මොහොතින් අරලියගහ මන්දිරයේ පැවැති චාම් උත්සවයක දී දිවුරුම් දුන්නේය.ශ්‍රී ලංකා නිදහස් පක්ෂයේ ජ්‍යෙෂ්ඨතම සාමාජිකයකු වන ජයරත්න මහතා එම පක්ෂයේ ජ්‍යෙෂ්ඨ උප සභාපතිවරයකු මෙන්ම පොදු ජන එක්සත් පෙරමුණේ මහ ලේකම්වරයා ද වේ.ගම්පොළ දොළුව ග්‍රාමයේ දී වර්ෂ 1931 ජුනි මස 04 වන දින උපත ලද ඒ මහතා ශ්‍රී ලංකා නිදහස් පක්ෂයේ 13වැනි සාමාජිකයා වශයෙන් පක්ෂයට බැඳුණේ හිටපු අග්‍රාමාත්‍ය, දිවංගත එස්. ඩබ්ලිව්. ආර්. ඩී. බණ්ඩාරනායක මහතාගේ ඇරයුමෙනි. 1970 වර්ෂයේ දී සමඟි පෙරමුණු රජයේ මන්ත්‍රීවරයකු ලෙස ප්‍රථමයෙන් පාර්ලිමේන්තුවට පත් වුණේ ගම්පොළ ආසනය නියෝජනය කරමිනි. 1977 දී පැවැති මැතිවරණයෙන් පරාජයට පත් වූ ඒ මහතා 1989 මහ මැතිවරණයේ දී ශ්‍රී ලංකා නිදහස් පක්ෂයෙන් තරඟ කොට එහි වැඩිම මනාප සංඛ්‍යාව ලෙස මනාප 54290 ක් ලබා ගත්තේ ය.1994 මහ මැතිවරණයේ දී පොදු ජන එක්සත් පෙරමුණේ මන්ත්‍රීවරයකු ලෙස පාර්ලිමේන්තුවට පැමිණි ඒ මහතා එම රජයේ ඉඩම්, කෘෂිකර්ම සහ වන සම්පත් ඇමැතිවරයා වශයෙන් කටයුතු කෙළේ ය.කෘෂිකර්ම, ආහාර සහ සමුපකාර, තැපැල්, විදුලි සංදේශ සහ උඩරට සංවර්ධන, තැපැල්, විදුලි සංදේශ සහ ග්‍රාමීය ආර්ථික සංවර්ධන, වැවිලි කර්මාන්ත වැනි අමාත්‍ය ධුර හෙබවූ ඒ මහතා පාර්ලිමේන්තුවේ දක්ෂ කථිකයෙකි.එල්ලාවල මේධානන්ද හිමියන් සහ හිටපු අගමැති රත්නසිරි වික්‍රමනායක, හිටපු ඇමැතිවරුන් වන සුසිල් ප්‍රේමජයන්ත, නිමල් සිරිපාල ද සිල්වා, අතාවුද සෙනෙවිරත්න, ඩලස් අලහප්පෙරුම, හිටපු පාර්ලිමේන්තු මන්ත්‍රී බැසිල් රාජපක්ෂ, ජනාධිපති ලේකම් ලලිත් වීරතුංග මහත්වරු සහ දි. මු. ජයරත්න මහතාගේ බිරිඳ වන අනුලා යාපා ජයරත්න මහත්මිය ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n1004222</link>
    <topic>හත්වැනි පාර්ලිමේන්තුවේ මංගල සැසිය අද</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර</author>
    <content>හත්වැනි පාර්ලිමේන්තුවේ මංගල සැසිවාරය අද (22) උදෑසන 8.45 ට පැවැත්වේ.ජනාධිපති මහින්ද රාජපක්ෂ මහතා ද මෙම අවස්ථාවට සහභාගී වීමට නියමිතය.හත්වැනි පාර්ලිමේන්තුවේ මංගල සභාවාරයේ ප්‍රථම කාර්යය වන්නේ පාර්ලිමේන්තුව සඳහා නව කතානායකවරයකු පත්කර ගැනීමය. නව කතානායකවරයා පාර්ලිමේන්තු මහලේකම්වරයා ඉදිරිපිට දිවුරුම් දීමෙන් පසුව මෙවර පාර්ලිමේන්තුවට තේරීපත් වූ අපේක්ෂකයෝ කතානායකවරයා ඉදිරිපිට දිවුරුම් දෙති.මවර පාර්ලිමේන්තු මහමැතිවරණයෙන් දේශපාලන පක්ෂ හතරක නියෝජිතයෝ 196 දෙනෙක් ද, ජාතික ලැයිස්තුවෙන් නියෝජිතයෝ 29 දෙනෙක් ද හත්වැනි පාර්ලිමේන්තුවට තේරීපත්වී සිටිති.හත්වැනි පාර්ලිමේන්තුව සඳහා තේරීපත් වූ අපේක්ෂකයන් දිවුරුම් දීමෙන් පසුව, නව පාර්ලිමේන්තුව සඳහා නියෝජ්‍ය කතානායකවරයකු හා නියෝජ්‍ය කාරක සභා සභාපතිවරයකු පත්කර ගැනීමට නියමිතය.නවක මන්ත්‍රීවරු හැටහත්දෙනකු මෙවර මහ මැතිවරණය ජයගෙන පාර්ලිමේන්තුවට තේරී පත්වූ අතර තවත් නවකයන් දොළොස් දෙනෙක් ජාතික ලැයිස්තුවෙන් තේරීපත්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n1004223</link>
    <topic>ගුවන් යානා තුනක් ඊයේ යුරෝපය බලා යයි</topic>
    <author>මහින්ද අලුත්ගෙදර</author>
    <content>මගීන් රැගත් ගුවන් යානා තුනක් ඉතාලියේ මිලානෝ සහ එංගලන්තයේ ලන්ඩන් බලා ඊයේ (21) ගමන් ගත් බව ගුවන් තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය මහතා පැවැසීය.මිලානෝ නගරය බලා යූ. එල්. 563 ගුවන් යානය අලුයම 3.32 ට පිටත්ව ගොස් ඇති අතර ලන්ඩන් නගරය බලා යූ. එල්. 503 ගුවන් යානය පස්වරු 1.27 ට සහ යූ. එල්. 1205 ගුවන් යානය පස්වරු 4.00ට පිටත්ව ගොස් තිබේ.අයිස්ලන්තයේ ගිනි කන්දක් පිපිරී යාමෙන් අළු වළාකුළු යුරෝපයේ රටවල් අටක අහසේ පැතිරීම නිසා ඒ ඒ රටවල් කරා සිදු කෙරෙන ගුවන් ගමන් තාවකාලිකව නතර කිරීමට සිදු වූ බවත් කෙමෙන් කෙමෙන් ඒ තත්ත්වය පහව යන බවත් වික්‍රමසූරිය මහතා සඳහන් කෙළේ ය.යුරෝපා රටවල් බලා පිටත් වීමට අපේක්ෂා කරන ගුවන් මගීන්ට අවශ්‍ය සියලු තොරතුරු කඩිනමින් ලබා දීමට කටුනායක බණ්ඩාරනායක ගුවන් තොටුපළ බලධාරීන් කටයුතු යොදා තිබෙන බව සඳහන් කළ සභාපතිවරයා ඔවුන්ට අවශ්‍ය කරන සෑම පහසුකමක් ම ලබා දීමට ද පියවර ගෙන ඇතැයි කීවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n1004224</link>
    <topic>වි.ජ.මු. ලොකුබණ්ඩාර සබරගමුව ආණ්ඩුකාර ධුරයට</topic>
    <author/>
    <content>හිටපු කතානායක වි.ජ.මු. ලොකුබණ්ඩාර මහතා සබරගමුව පළාත් ආණ්ඩුකාරවරයා වශයෙන් ජනාධිපති මහින්ද රාජපක්ෂ මහතා විසින් ඊයේ (21) පත් කරනු ලැබීය.එ.ජා.ප. රජයන්හි ඇමැතිධූර ගණනාවක් හෙබවූ වි.ජ.මු. ලොකුබණ්ඩාර මහතා හපුතලේ ආසනයෙන් එජාපය නියෝජනය කරමින් පාර්ලිමේන්තුවට පත් විය. පසුගිය එජනිස රජය සමයේ පාර්ලිමේන්තුවේ කතානායකවරයා වශයෙන් කටයුතු කළ ලොකුබණ්ඩාර මහතා ඉකුත් මහා මැතිවරණය ප්‍රකාශ කිරීමත් සමඟ එජාපයෙන් ඉවත්ව ශ්‍රීලනිප යට එක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n1004225</link>
    <topic>මහනුවර ඡන්ද සිද්ධීන් ගැනජනපති වාර්තාවක් ඉල්ලයි</topic>
    <author/>
    <content>මහ මැතිවරණයේ දී මහනුවර ප්‍රදේශයේ සිදුවූ බව කියන සිද්ධින් සම්බන්ධයෙන් විධිමත් පරීක්ෂණයක් පැවැත්වීමට ජනාධිපති මහින්ද රාජපක්ෂ මහතා තීරණය කර තිබේ.මේ සම්බන්ධයෙන් සොයා බලා වහාම වාර්තාවක් සපයන ලෙස ජනාධිපතිවරයා ශශ්‍රී ලංකා නිදහස් පක්ෂයේ විනය කමිටුවට උපදෙස් දී ඇත.මහනුවර දිස්ත්‍රික්කයේ නාවලපිටිය මැතිවරණ කොට්ඨාසයේ සිදු වූ අක්‍රමිකතා හේතුවෙන් නැවත වරක් ඡන්දය විමසීමට මැතිවරණ කොමසාරිස්වරයා කටයුතු කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n1004226</link>
    <topic>ධනුනගේ මිත්තනියට නඩු</topic>
    <author>කුමුදු හෙට්ටිආරච්චි</author>
    <content>අධිකරණය මගින් වරෙන්තු නිකුත් කැර ඇති අපරාධයකට සම්බන්ධ සැකකරුවකු වන ධනුන තිලකරත්නට නවාතැන් පහසුකම් සපයා දී රැකවරණය හා ආරක්ෂාව ලබා දුන්නැයි ධනුන තිලකරත්නගේ මිත්තනිය වන එලන් විමලා තිලකරත්නට විරුද්ධව රහස් පොලිසිය විසින් කොළඹ කොටුව මහේස්ත්‍රාත් ලංකා ජයරත්න මෙනෙවිය හමුවේ ඊයේ (21) නඩු පැවැරීය.රහස් පොලිසිය ඉදිරිපත් කළ චෝදනාවන්ට තමා නිවැරැදි කාරිය බවට චූදිත එලන් විමලා තිලකරත්න ප්‍රකාශ කිරීමෙන් පසු නඩුව ලබන අගෝස්තු 04 වැනිදාට විභාගයට ගැනීමට නියම කළ මහේස්ත්‍රාත්වරිය චූදිත රුපියල් විසි පන්දහස බැගින් වූ ශරීර ඇප දෙකක් මත මුදා හැරීමට ඊයේ (21) නියෝග කළා ය. සාක්කි දීම සඳහා ලබන අගෝස්තු 04 වැනිදාට අධිකරණයේ පෙනී සිටින ලෙස දන්වා පළමු හා දෙවන සාක්කිකරුවන්ටද ඊයේ (21) සිතාසි නිකුත් කෙරුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n1004227</link>
    <topic>බුද්ධගයා දූත පිරිසක්හෙට ශ්‍රී ලංකාවට</topic>
    <author/>
    <content>අනුරාධපුර ශ්‍රී මහා බෝධීන් වහන්සේ පිළිබඳව අධ්‍යයනයක් කිරීම සඳහා දඹදිව බුද්ධගයාවෙන් රාජකීය දූත පිරිසක් හෙට (23) ශ්‍රී ලංකාවට පැමිණෙති.දඹදිව ගයාවේ සභාපති සංජය කුමාරසිංහ, ඉන්දියානු මහා බෝධි සමාගමේ මහ ලේකම් ආචාර්ය දොඩම්ගොඩ රේවත නාහිමියන් ඇතුළු බිහාර් රජයේ දහදෙනක්ම එම දූත පිරිසට අයත් වේ.අවුරුදු දෙදහස් පන්සියයක දීර්ඝ ඉතිහාසයක් ඇති අනුරාධපුරය ශ්‍රී මහා බෝධීන් වහන්සේ පිළිබඳ අධ්‍යයනය කර ඉන් ශාඛාවක් නැවත දඹදිව බුද්ධගයාවේ රෝපණය කිරීම පිළිබඳව මෙහි දී සාකච්ඡා කෙරෙනු ඇත. අනුරාධපුර අටමස්ථානාධිපති පල්ලේගම සිරිනිවාස නාහිමියන්ගේ ආරාධනාවෙන් පැමිණෙන මෙම දූත පිරිස 29 වැනිදා ජනාධිපති මහින්ද රාජපක්ෂ මහතා හමුවීමට ද නියමිතය. 2011 – 2012 වර්ෂය පුරා දඹදිව සිදුවන සිදුහත් බෝසතුන්ගේ බුද්ධත්වය සැමරීම පිළිබඳව ද සාකච්ඡා කෙරෙනු ඇත.ශ්‍රී දන්තධාතුන් වහන්සේ වැඳ පුදාගැනීමෙන් පසුව දූත පිරිස අස්ගිරි හා මල්වතු මහනාහිමිවරුන් බැහැදැකීමට ද නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n1004228</link>
    <topic>කොටහේනේ හොර පාස්පෝට්කන්තෝරුවක්</topic>
    <author>චන්ද්‍රිකා පෙරේරා</author>
    <content>ඉන්දියාවේ චෙන්නායි වෙත පුද්ගලයන් යවන බවට පොරොන්දු වී ව්‍යාජ ලිපි ලේඛන මගින් විදෙස් ගමන් බලපත් සැකසූ හොර ඒජන්සියක් පෙරේදා (20) සවස වැටලූ කොටහේන පොලිසිය පුද්ගලයන් තිදෙනෙක් සමඟ විදෙස් ගමන් බලපත් වීසා, ගුවන් ටිකට් පත් හා ව්‍යාජ නිල මු‍්‍රද්‍රා ඇතුළු ලිපි ලේඛන තොගයක් අත්අඩංගුවට ගෙන තිබේ.කොටහේන විද්‍යාල මාවතේ පිහිටා ඇති ගොඩනැගිල්ලක පවත්වාගෙන ගොස් ඇති මේ හොර ඒජන්සියේ තිබී “ඉන්දින් ඉමිග්‍රේෂන් චෙන්නායි එයාර්පෝට්” යනුවෙන් සඳහන් ව්‍යාජ නිල මුද්‍රාවක් ද අත්අඩංගුවට ගෙන ඇත.විදෙස් ගමන් බලපත් 19 ක්, දින මුද්‍රාවක්, පාස්පෝට් වීසා, මුදල් පරීක්ෂා කරන යන්ත්‍රයක්, කුඩා දේ විශාල කර බලන උපකරණයක්, ඡායාරූප සහිත විදේශ ගමන් බලපත්‍ර ඡායා පිටපත් 48 ක්, ඡායාරූප රහිත විදෙස් ගමන් බලපත්‍ර 5 ක්, ඩුබායි හරහා චෙන්නායි දක්වා ගමන් කළ හැකි ටිකට් පත් තුනක් සහ එයාර් ලයින් ටිකට් ඡායා පිටපත් 26 ක් ද එහි තිබී සොයා ගත් බව කොටහේන පොලිසිය පවසයි.මේ ඒජන්සිය මගින් විවිධ පුද්ගලයන්ගේ විදෙස් ගමන් බලපත්‍ර යොදාගෙන ඒවායේ ඡායාරූප හා වෙනත් තොරතුරු ඉවත් කැර වෙනත් විවිධ පුද්ගලයන්ගේ තොරතුරු ඇතුල් කැර ව්‍යාජ ගමන් බලපත්‍ර සැකසීමේ යෙදී ඇති බව හෙළිව තිබේ.මෙවැනි බලපත් සකසා පුද්ගලයන් රවටා මුදල් ලබා ගැනීම කලක් තිස්සේ අත්අඩංගුවට ගත් සැකකරුවන් සිදුකැර ඇති බව අනාවරණය වී ඇත. සිද්ධිය පිළිබඳ කොටහේන පොලිසිය පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n1004229</link>
    <topic>අවි පෙන්වා බිය ගන්වා මාල කඩාගෙන</topic>
    <author>බන්ධුල ගුණසේකරසමග ජස්ටින් කොඩිකාර (මාතර දිසා විශේෂ)</author>
    <content>ලුත් අවුරුදු ගමන් යමින් සිටි ඇඟළුම් කම්හල් සේවයෙහි නිරත සොහොයුරියන් දෙදෙනකු ගෙළ බැඳි රන් දම්වැල් දෙකක් ආඳාගල වතුයාය ප්‍රදේශයේ දී නාඳුනන පුද්ගලයන් පිරිසක් විසින් මං කොල්ලකා පලාගොස් ඇති බව වැලිගම පොලිසිය කියයි.වයස අවුරුදු විසිහතරක් (24) හා විසිඑකක් (21) වන මේ අක්ක නගෝ දෙදෙනාට අවි පෙන්වා බිය ගන්වා ඔවුන් ගෙළ පැළඳ සිටි රන් මාල දෙකම කොල්ලකාගෙන ගොස් ඇති අතර එහි වටිනාකම රුපියල් අනූතුන් දහසක් (93,000.00) පමණ වන බව ද පොලිසියට පැමිණිලි කොට තිබේ.වැලිගම මූලස්ථාන පොලිස් පරීක්ෂක මහේෂ් කුමාරසිංහ මහතාගේ මෙහෙයවීම මත පොලිස් අපරාධ විමර්ශන අංශය සිද්ධිය සම්බන්ධයෙන් වැඩිදුර පරීක්ෂණ කටයුතු සිදු කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n10042210</link>
    <topic>අයැදුම්කරුවෝ ලක්ෂ 3ක් උසස් පෙළට සුදුසුකම් ලබති</topic>
    <author>දයා පෙරේරා</author>
    <content>පාසල් අයැදුම්කරුවෝ 2038 දෙනෙක් 2009 දෙසැම්බර් මස පැවැති අධ්‍යයන පොදු සහතික පත්‍ර (සාමාන්‍ය පෙළ) විභාගයෙන් විෂයයන් නවයටම ‘ඒ’ සමාර්ථ ලබා සිටිති.විභාගයට පෙනී සිටි පාසල් අයැදුම්කරුවන් 2,72,640න් උසස් පෙළ හැදෑරීමට සුදුසුකම් ලබා ඇති සිසුන් ගණන 1,43,000කි. ප්‍රතිශතය අනුව එය 53%ක් බව විභාග කොමසාරිස් ජනරාල් අනුර එදිරිසිංහ මහතා දිනමිණට පැවසීය.සිසුන් 18997ක් විෂයය නවය ම අසමත් වී සිටින අතර එක් විෂයයක් පමණක් සමත් ගණන 16,000කි. විෂයය දෙකක් සමත් ගණන 16,020 ක් වන අතර විෂයය තුනක් සමත් වී සිටින්නේ 18,000ක් පමණකි.ගණිතය විෂයය සමත් සංඛ්‍යාව සියයට 51 කි. 2008 වසරේ විභාග ප්‍රතිඵල අනුව ගණිතය සමත් සංඛ්‍යාව සියයට 51ක් විය.විද්‍යාව විෂයය සමත් ගණන සියයට 45කි. 2008 දී එම සංඛ්‍යාව සියයට 47 ක් විණි. අධ්‍යයන පොදු සහතික පත්‍ර සාමාන්‍ය පෙළ නව නිර්දේශයෙන් විභාගයට පෙනී සිටීමේ අයැදුම්කරුවන්ගෙන් උසස් පෙළ හැදෑරීමට සුදුසුකම් අහිමි වූ පිරිස 129640 ක් බවත් විභාග කොමසාරිස් ජනරාල්වරයා කීය.2008 වසරේ අ.පො.ස./සාමාන්‍ය පෙළ විභාග ප්‍රතිඵල අනුව සසඳන විට 2009 විභාගයේ සාධන මට්ටම සියයට 3කින් පහත වැටී ඇතැයිද 2008 දී උසස් පෙළ හැදෑරීමට සුදුසුකම් ලැබූ පිරිස සියයට 56ක් වූ නමුත් 2009 දී එය සියයට 53 දක්වා පහත වැටී ඇතැයිද විභාග කොමසාරිස් ජනරාල්වරයා පැවසීය. 2008 දී විෂයය නවයට ම ‘ඒ’ සමාර්ථ ලැබූ ගණන 2075 මෙවර 2038 දක්වා අඩුවූ අතර සියලුම විෂයයන් අසමත් ගණන 2008 වසරට වඩා 2009 දී 1433 කින් වැඩි වී ඇත.2008 දී එම සංඛ්‍යාව වූයේ 17564 කි. විෂයයක් පමණක් සමත් ගණන ද 2008 ට වඩා 2009 දී දෙදහසකින් වැඩි වී ඇති බවද කොමසාරිස්වරයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n10042211</link>
    <topic>පෞද්ගලික බස් රථයක හැපීපාපැදිකරු මරුට</topic>
    <author>බන්ධුල ගුණසේකර සමඟ ලක්‍ෂ්මන් කුමාරසිංහ (වලස්ගල සමූහ) දික්වැල්ල විශේෂ - ජී. සිරිසේන</author>
    <content>දික්වැල්ල අලුත්පාර මංසන්ධියේදී පෞද්ගලික බස් රථයක ගැටුණු පා පැදි කරුවකු එම ස්ථානයේදීම මිය ගිය බව දික්වැල්ල පොලිසිය කියයි. ඊයේ 21 පෙරවරු 7.15 ට පමණ මේ අනතුර සිදුවී තිබේ.දික්වැල්ල අලුත්පාර දෙසින් පැමිණි පාපැදිකරු මාතර දෙසට හැරවීමේදී මාතර සිට තංගල්ල බලා ගමන් ගනිමින් තිබූ පෞෟද්ගලික බස් රථයක ගැටීමෙන් මේ අනතුර සිදුවී ඇත.මේ අවාසනාවන්ත ඉරණමට ගොදුරු වූ පාපැදිකරු වැවුරුකන්නල ප්‍රදේශයේ පදිංචි කරුවෙකු (62) වන අතර වෘත්තියෙන් අයිස්ක්‍රීම් වෙළෙන්දෙකි. මොහුගේ බිරිය ද මීට මාස කිහිපයකට පෙර හදිසියේ මියගොස් ඇති බව පොලිසියට අනාවරණය වී තිබේ.මිය ගිය අයගේ මළ සිරුර දික්වැල්ල මූලික රෝහලේ මෘත ශරීරාගාරයේ තැන්පත් කොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=n10042212</link>
    <topic>යතුරු-පැදි-ත්‍රිරෝද රථ පැහැරගත්සිවුදෙනෙක් පොලිසියට කොටුවෙති</topic>
    <author>භක්ති ධර්මප්‍රිය මෙන්ඩිස්</author>
    <content>කුලියාපිටිය, ගම්පොළ, මාරවිල, කුරුණෑගල ඇතුළු ප්‍රදේශ රැසකින් රුපියල් කෝටියකට ආසන්න වටිනාකමක් ඇති යතුරු පැදි සහ ත්‍රිරෝද පැහැරගත් පුද්ගලයන් සිවුදෙනකු කුලියාපිටිය පොලිසිය විසින් පෙරේදා (20) අත්අඩංගුවට ගෙන තිබේ.සැකකරුවන් ළඟ තිබී ත්‍රිරෝදරියක් සහ යතුරු පැදි 15ක් යතුරු පැදි මෝටර් 80ක් සොයාගෙන ඇත. සැකකරුවන් සිවු දෙනා අත්අඩංගුවට ගන්නා අවස්ථාවේ මොවුන් ළඟ තිබී පිස්තෝලයක්ද හමුවී ඇති බවත් මොවුන් කුලියාපිටිය නගරයේදී පොලිසියට හසු වී ඇති බවත් පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා පැවසීය.කාලයක සිට මෙලෙස යතුරු පැදි සහ ත්‍රිරෝද රථ සොරකම් කළ මේ කල්ලියේ තවත් සාමාජිකයන් සොයා කුලියාපිටිය පොලිසියේ විශේෂ පොලිස් කණ්ඩායමක් පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=r1004221</link>
    <topic>ශ්‍රී ලංකා සාගර කලාපයෙන් කැස්බෑ සම්පත තුරන් වෙයිද</topic>
    <author>කල්පිටිය සමූහ</author>
    <content>ඈත අතීතයේ සිට කල්පිටිය මන්නාරම සාගර කලාපය මුහුදු කැස්බෑවන්ගේ පාරාදීසයක්ව පැවැතිණි. ශ්‍රී ලංකාවේ දැකිය හැකි කැස්බෑ විශේෂ වන ගල් කැස්බෑවා, බටු කැස්බෑවා, දාර කැස්බෑවා, පොතු කැස්බෑවා සහ ඔළුගෙඩි කැස්බෑවා මේ සාගර කලාපයේ දැකිය හැකිය. එහෙත් බහුලවම දැකිය හැක්කේ බටු කැස්බෑවන්මේ වනවිට මේ කැස්බෑ පරපුර ප්‍රබල ලෙස වඳවී යාමේ තර්ජනයට ලක්ව ඇත. කැස්බෑවන් මරා මස්කරමින් සිටියදී මෙන්ම කැස්බෑ මස් ලිපේ පැසෙමින් තිබියදී , කල්පිටිය පොලිසිය මඟින් වැටලීම් සිදු කර සැකකරුවන් අත්අඩංගුවට ගත් වාර අපමණය.එසේම කැස්බෑවන් ගස්බැඳ යටිකුරු කොට, අධික අව්රශ්මියට නිරාවරණය කොට අමානුෂික ලෙස විජලනයට භාජනය කළ කැස්බෑවන් රැසකට ද, මහජනතාවගේ තොරතුරු සැපයීම මත, ජීවිත දානය ලබා දීමට කල්පිටිය පොලීසිය මෑත දි සමත් වී තිබිණි.මේ පිළිබඳව අප කළ විමසීමේදී කල්පිටිය පොලිස් ස්ථානාධිපති ලක්ෂ්මන් රංවලආරච්චි මහතා පැවසුවේ ධීවරයින් වාරකන් සමයේ කැස්බෑ දඩයම ඉහළ යන ප්‍රවනතාවයක් දැකිය හැකි බවය.“ධීවරයන්ගේ දැල්වලට කැස්බෑවන් පැටලෙනවා. සියයට අනූවකට වැඩි පිරිසක් ඔවුන්ව ආපසු මුහුදට දාන්නේ නැහැ. ගොඩට ගෙනත් මස්කරනවා. කැස්බෑ මස් කිලෝවක් රුපියල් පන්සියයට අලෙවි වූ අවස්ථාත් තියෙනවා. වාරකන් කාලයේ මාළු හිඟ නිසා, කොහොමත් කැස්බෑ මසට ඉහළ ඉල්ලුමක් තිබෙනවා”1972 දී නීතිගත කළ වන සත්ත්ව සහ තුරුලතා ආරක්ෂක ආඥා පනත අනුවත්, 1993 දී එක්කරන ලද නව සංශෝධනයට අනුවත් වරදකරුවන්ට උපරීම දඬුවම් ලබාදීමට ක්‍රියා කරන බව ඒමහතා පැවසුවේ ය.මේ අතර කල්පිටි සාගර කලාපයේ කැස්බෑවන් ගේ ප්‍රබල වඳවීමක් ඇතැයි කල්පිටිය කන්දකුලියේ ධීවර ප්‍රජා නායකයකු වූ එම්.අයි.ලොයෙල් ප්‍රනාන්දු (අවු.53) අප හා පැවසුවේ ය.දැන් මුහුදට යද්දී සිය ගණන් කැස්බෑවන් දකින්නට නැහැ. දහ පහලොවක් තමයි දකින්නට ඉන්නේ” යැයිද ඔහු කීය.ධීවරයකු වූ කල්පිටියේ පීටර් රුද්‍රිගු මහතා පවසා සිටියේ ද කැස්බෑවන්ගේ ශීඝ්‍ර අඩුවීමක් දැකිය හැකි බවය.කල්පිටිය සාගර කලාපයේ පිහිටා තිබෙන කන්දකුලිය බාර් පරය, තලවිල කොරල්පරය තමයි කැස්බෑවන්ගේ ප්‍රධාන වාසස්ථාන, කොරල්පරවල ඉන්න බෙල්ලන් මුහුදු කූඩැල්ලන්, තණකොළ තමයි කැස්බෑවන්ගේ ආහාර වන්නේ.එම කොරල්පර විනාශයත් මීට ඍජුවම බලපානවා” ඔහු පැවැසුවේ ය. පුත්තලම් දිස්ත්‍රික් කැස්බෑ සංරක්ෂණ ව්‍යාපෘතියේ ක්‍ෂෙත්‍ර නිලධාරි කැළුම් හර්ෂණ බොතේජු මහතා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=r1004222</link>
    <topic>දෑස් අඳ රණවිරුවකුට නව නිවෙසක උරුමය</topic>
    <author>හිරියාල සමූහඑම්. ඒ. ආර්. මනුකුලසූරිය</author>
    <content>පොල් වගා කිරීමේ මණ්ඩලයේ සුබසාධක අංශය මඟින්, ආබාධිත රණවිරුවකු වෙනුවෙන් නිවෙසක් ඉදිකර පරිත්‍යාග කිරීම මැල්සිරිපුර ලේනවදි පසුගියදා සිදුකෙරිණි.මේ නිවෙස පරිත්‍යාග කරනු ලැබුවේ 2008 ජුනි මාසයේදී මඩු ප්‍රදේශයේ ක්‍රියාන්විත රාජකාරියේ යෙදී සිටියදී ත්‍රස්තවාදීන් විසින් එල්ල කරන ලද බෝම්බ ප්‍රහාරයකට ලක්ව දෑස් අන්ධ වූ, මැල්සිරිපුර, ලේනව චමින්ද කුමාර (28) රණවිරුවාටය. ඔහු මෙතෙක් කලක් ජීවත්වූයේ සිය ඥාති සොයුරකුගේ නිවෙසෙහිය.පොල් වගා කිරීමේ මණ්ඩලයට අයත් ලේනව වතුයායේ කළමනාකාර රංජිත් මාරලන්ද මහතාගේ අදහසක් අනුව මේ නිවෙස ඉදිකැරිණි.මේ නිවෙස ඉදිකිරීම සඳහා පර්චස් 40ක ඉඩම පරිත්‍යාග කර ඇත්තේ ලේනව ගම්මානයේ ප්‍රකට ගොවි මහතකු වූ ටී. එම්. කරුණාරත්න විසිනි. ඔහුද රණවිරුවන් දෙදෙනකුගේ පියෙකි. රණවිරු චමින්ද කුමාර යුවළට නිවසේ යතුර භාරදීම පොල් වගාකිරීමේ මණ්ඩලයේ සභාපති ආචාර්ය ජයන්ත ගුණතිලක මහතා අතින් සිදුකැරිණි.ජාතිය ගොඩනැගීමේ හිටපු ඇමැති සාලින්ද දිසානායක, පොල් වගා කිරීමේ මණ්ඩලයේ ක්‍රියාකාරී අධ්‍යක්ෂ මොන්ටේගු සමරවික්‍රම, ලේනව වතුයායේ කළමනාකාර රංජිත් මාරලන්ද සහ පොල් වගා කිරීමේ මණ්ඩලයේ සුබසාධක සංගමයේ නිලධාරීහු ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=r1004223</link>
    <topic>වාද්දූව පොතුපිටිය මුහුදු වෙරළේ සමුද්‍ර ඛාදනයක්</topic>
    <author>වාද්දූව සමූහ එස්. ආර්. පියදාසකළුතර විශේෂ සැම්සන් ප්‍රේමසිරි</author>
    <content>වාද්දූව පොතුපිටියේ මුහුදු තීරය මේ දිනවල දරුණු සමුද්‍ර ඛාදනයකට ලක්වී තිබේ. එම ගම්මානයේ ධීවර ජනතාවට තම ජීවනෝපාය මාර්ගය වන ධීවර කර්මාන්තයකරගෙන යෑමද අසීරු වී තිබේ. එපමණක් නොව පොතුපිටිය පොදු සුසාන භූ®මියද මේ මුහුදු කෑමේ තර්ජනයට මුහුණ පා තිබේ.පොතුපිටිය මුහුදු තීරයට සමුද්‍ර ඛාදනය අලුත් දෙයක් නුවූවත් මෙවර සමුද්‍ර ඛාදනය බෙහෙවින් කටුක වී ඇත්තේ එම වෙරළ කලාපයට අදාළව ක්‍රියාත්මක වෙමින් පවතින කළුගල් වැඩපළ බව එම ධීවරයින්ගේ අදහසයි.පොතුපිටිය ධීවර කාර්මිකයන්ගේ සමිතියේ සභාපති නිමලසිරි ධර්මකීර්ති මහතා:- (50) පොතුපිටිය වෙරළ කලාපයේ ධීවර පවුල් තුන්සිය විස්සක් සිටිනවා. මාදැල් හතරක් තිබෙනවා.බෝට්ටු පහක් හා ඔරු තිස් පහක් තිබෙනවා. ධීවර කර්මාන්තයට සම්බන්ධ මේ පවුල් සියල්ලක්ම ජීවත්වන්නේ මාළු ඇල්ලීමේ කර්මාන්තයෙන්. ඔවුන්ට වෙන රැකියාවක් නෑ.ඉතින් දැනට වසර කීපයක සිට ඒ ජනතාව ඉතාම අසීරු තත්ත්වයකට පත්වී සිටිනවා. කළුගල් වැටි නිසා ධීවර කර්මාන්තය කරගෙන යෑම අපහසුයි.මාදැල් අයිතිකරුවකු වූ ජේ. එච්. සරත් චන්ද්‍රසිරි (46) මහතා:- මේ මුහුදුකෑම නිසා අපේ රැකියාව නැතිවෙලා පමණක් නොවෙයි, අපි මැරුණාම වලදාන්න තියෙන සුසාන භූමියත් මුහුද විසින් බිලි අරන්.ධීවර කාර්මිකයෙකු වන ආර්. ශ්‍රීපාලි ජයරත්න (53):- මුහුදු කෑම නවත්වන්න පියවර ගන්න. ඒ වගේම අපට ජීවත්වීමේ මාර්ගයක් සකස් කර දෙන්න. ඒක නොහැකිනම් අපට වන්දියක් හෝ ලබාදෙන්න.කළුතර ප්‍රාදේශීය ලේකම් සිරිසෝම ලොකුවිතාන මහතා:– පොතුපිටිය මුහුදු වෙරළ තීරයේ මුහුදු කෑමෙන් සිදුවන විනාශය ගැන මම කළුතර ආපදා කළමනාකරණ ඒකකයේ මේජර් සංජීව සමරනායක මහත්මයා සමඟ ගිහින් නිරීක්ෂණය කළා.ඒ ප්‍රදේශයේ මුහුදු කෑම උග්‍රයි. ඒ නිසා ධීවරයිනට බෝට්ටු නැවැත්වීමේ ගැටලු මතුවී තිබෙනවා.දැනට මීටර් හාරසියයක පමණ දුරක් මුහුදු කෑමට ලක්වෙලා තියෙනවා. ඒ නිසා පොතුපිටිය පොදු සුසාන භූ®මියත් මුහුදට සේදෙමින් තිබෙනවා. සංචාරක හෝටල වලටද ඒ මුහුදු කෑම බලපානවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=r1004224</link>
    <topic>මොරගහහේන පූර්වාරාමයෙන් උතුරේ රණවිරුවන්ට අවුරුදු රසකැවිලි</topic>
    <author>හොරණ සමූහ බන්ධුල ආර්. ගුලවත්ත</author>
    <content>උතුරු - නැගෙනහිර සේවයේ නියුතු ත්‍රිවිධ හමුදාවේ සහ පොලිසියේ රණවිරුවන් වෙත 1991 පටන් මොරගහහේන ශ්‍රී පූර්වාරාම විහාරස්ථානයෙන් සිදු කෙරෙන මහා රස කැවිලි ප්‍රදානය 2010 වසර වෙනුවෙන්ද 19 වැනි වරටත් පසුගියදා සිදු කෙරිණි.මේ රසකැවිලි ප්‍රදානයට කැවුම් කොකිස් ගොඩපර රුලං ලක්ෂය බැගින් ලක්ෂ හතරක් නිෂ්පාදනය කෙරෙන්නේ මොරගහහේන පූර්වාරාමයේ කිදෙල්පිටිය අමරතිලකාරාමයේ විහාරස්ථාන දෙක සහ මොරගහහේන බෞද්ධ සංවර්ධන පදනමේ සහයෝගයෙනි.මොරගහහේන මිල්ලෑව කිදෙල්පිටිය අවට ගම්වාසීන්ගේ පූර්ණ දායකත්වය මේ සද්කාර්යයට හිමි වන වග පූර්වාරාම විහාරාධිපති මිල්ලෑවේ සරණතිස්ස හිමිපාණෝ අප සමග පැවසූහ.කිලෝ 50 හාල් මිටි 580 ක්, කිලෝ 50 සීනි මිටි 320 ක් පොල්තෙල් ලීටර් 30000 ක් පොල් ගෙඩි ලක්ෂ 1 1 / 2 ක් මීට යොදා ගැනීමට විහාරස්ථානය අවට කාන්තාවෝ සති තුනක් තිස්සේ මේ කාර්යයට සම්බන්ධ වූහ.ධර්ම දේශනා, බෝධි පූජා, සහ වෙනත් ආගමික චාරිත්‍රයන්හිදි අවට ජනතාව හාල්, පොල්, සීනි, මුං ඇට, පොල්තෙල්, බඳු ද්‍රව්‍ය පූජා කරන්ට පුරුදු වී සිටිති.මාර්තු මස 20 වැනි දින පටන් මූලික කටයුතු ආරම්භ කැරේ. පූර්වාරාම බෞද්ධ සංවර්ධන පදනම හා අවට ගම්වල පරිත්‍යාගශීලීන් මේ සද්කාර්යයට 1991 පටන් දායක වෙති.පූර්වාරාම විහාරස්ථානයට අනුබද්ධිතව වැලිඔය පදවි ශ්‍රී පුර අලි වංගුවේ ශ්‍රී බෝධිරුක්ඛාරාම රාජ මහා විහාරස්ථානයක්ද තිබේ. එල්. ටී. ටී. ඊ. සංවිධානය විසින් කඩා බිඳ දමන ලද විහාරස්ථාන රැසක් ප්‍රතිසංස්කරණය කළ බවද උන් වහන්සේ පැවසූහ.රසකැවිලි ප්‍රදානය ආරම්භ කරන්නේ මැදවච්චියේ හමුදා කඳවුරෙනි.ඉන් පසු සුනාමි නාවික හමුදා කඳවුර, වවුනියාව, කිලිනොච්චිය, අලිමංකඩ, කන්කසන්තුරේ, ගුවන් තොටුපොල, හමුදා කඳවුර, පලාලි මුලතිව්, වැලිඔය ප්‍රධාන හමුදා මූලස්ථානයෙන් අවසන් කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=r1004225</link>
    <topic>ගම නැඟුමින් ගම්පහනිවාස 379 ක් ඉදිකැරේ</topic>
    <author>කොටදෙනියාව සමූහ එම්. පී. කුමාර</author>
    <content>2010 වසරේදී ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස බල ප්‍රදේශ 13 හි නව නිවාස 379 ක් ඉදිකිරීමට ජාතික නිවාස සංවර්ධන අධිකාරියේ ගම්පහ දිස්ත්‍රික් කාර්යාලය සැලසුම් කර තිබේ.ගම නැගුම යටතේ නිවාස ඒකක 50 ක්ද ගම නැගුම විසිරි ණය වැඩසටහන යටතේ නිවාස ඒකක 286 ක් ද ජන සෙවණ ආධාර වැඩසටහන යටතේ නිවාස ඒකක 43 ක්ද මේ වැඩසටහන යටතේ ඉදිකිරීමට යෝජිතය. මෙහි මුදල් ප්‍රතිපාදන ණය ආපසු අය කර ගැනීම් වලින් සහ භාණ්ඩාගාර අරමුදල් වලින් ලබා ගැනීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=s1004221</link>
    <topic>නෙට්බෝල් ලේකම් පුටුවට තුන්කොන් සටනක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ සභාපති ධුරයට පාර්ලිමේන්තු මන්ත්‍රී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය නිතරගයෙන් තේරී පත් වූවාය.ක්‍රීඩා සංවර්ධන දෙපාර්තමේන්තුවේදී ඊයේ දහවල් 12.00 ට අවසන් වූ නාමයෝජනාවලදී නෙට්බෝල් සම්මේලනයේ ලේකම් තනතුරට තුන්කොන් සටනක් නිර්මාණය වී ඇත. නෙට්බෝල් අතුරු කමිටුවේ ලේකම් ධූරය දැරූ ටි‍්‍රක්සි නානායක්කාර, හිටපු නෙට්බෝල් නායිකා දමයන්ති ජයතිලක හා පාසල් නෙට්බෝල් සංගමයේ ලේකම් ශිරෝමී කුරුප්පු යන මහත්මීන් නෙට්බෝල් නිලවරණයේදී තරග කිරීමට නාමයෝජනා භාර දුන්හ.මෙයින් ටි‍්‍රක්සි නානායක්කාර මහත්මිය ගම්පහ දිස්ත්‍රික් නෙට්බෝල් සංගමයේ සභාපතිනියගේ ස්ථිරත්වයෙන්ද, දමයන්ති ජයතිලක මහත්මිය එම සංගමයේ ලේකම්ගේ යෝජනාවෙන්ද ඉදිරිපත්වීම කැපී පෙනේ. ශිරෝමී කුරුප්පු මහත්මිය ලේකම් තනතුරට මෙන්ම උප සභාපති තනතුරටද නාමයෝජනා භාර දී තිබුණි.නියෝ්ජ්‍ය සභාපති ලෙස යසා රාමචන්ද්‍ර, භාණ්ඩාගාරික ලෙස යෙස්මින් ධර්මරත්න හා සම්බන්ධීකරණ නිලධාරිනී ලෙස ඔලිවියා ගමගේ යන මහත්මීන් නිතරගයෙන් තේරී පත්වීමට නියමිතය.උප සභාපති තනතුරු 5 ක් තිබුණු අතර උප භාණ්ඩාගාරික තනතුරට නාමයෝජනා 2 ක් ලැබී තිබුණි. තරග ලේකම් තනතුරට නාමයෝජනා 2 ක්ද, නියෝජ්‍ය තරග ලේකම් තනතුරට නාමයෝජනා 4 ක්ද ලැබී තිබුණි.ප්‍රවීණ සිනමා නිලි සනෝජා බිබිලේ මහත්මිය නියෝජ්‍ය තරග ලේකම් තනතුරට නාමයෝජනාවක් ඉදිරිපත් කිරීමද විශේෂත්වයකි. නිලවරණය මැයි 11 දා ක්‍රීඩා සංවර්ධන දෙපාර්තමේන්තුවේදී පැවැත්වීමට නියමිතය.ශ්‍රී ලංකා නෙට්බෝල් සංගමයේ නාමයෝජනා මෙසේය.සභාපති - පාර්ලිමේන්තු මන්ත්‍රී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය (නිතරගයෙනි), ලේකම් (තනතුරු 1 යි) - ට්‍රික්සි නානායක්කාර, දමයන්ති ජයතිලක, ශිරෝමී කුරුප්පු, නි. සභාපති - යසා රාමචන්ද්‍ර (නිතරගයෙනි), උප සභපති (තනතුරු 5 යි) - එස්. එම්. උනැන්තැන්න, රංජනී හෑගොඩ, මුදිතා නිශාන්ති ද සොයිසා, එම්. සී. ඩබ්ලිව්. ගුණවර්ධන, අශෝකා මංචනායක, ජයන්ති ගුණතිලක, දේවි අපෝන්සු, ශිරෝමී කුªරුප්පු, චන්ද්‍රානි පතිරාජ, කුමුදුනී ගෝමස්, භාණ්ඩාගාරික - යෙස්මින් ධර්මරත්න, උප භාණ්ඩාගාරික (තනතුරු 1 යි) - සුධර්මා ජයවර්ධන, ශ්‍රීමල්කා ගුණසේකර, සම්බන්ධීකරණ නිලධාරිනී - ඔලිවියා ගමගේ (නිතරගයෙනි) තරග ලේකම් (තනතුරු 1 යි) – දීප්ති අල්විස්, යමුනා සඳමාලි, නියෝජ්‍ය තරග ලේකම් (තනතුරු 1 යි) - සනෝජා බිබිලේ, පි‍්‍රයංගනී වික්‍රමසිංහ, චම්පා ගුණවර්ධන, රුවිනි ප්‍රනාන්දුමේ නිලවරණය ක්‍රීඩා අධ්‍යක්ෂ ජනරාල් ඩී. දහනායක මහතාගේ අධීක්ෂණය යටතේ සම්බන්ධීකරණ නිලධාරී එම්. කේ. ඩබ්ලිව්. එස්. සිල්වා මහතා මෙහෙයවනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=s1004222</link>
    <topic>සුවිනි ද අල්විස් ශ්‍රී ලංකා පිලට ජය ගෙනේ</topic>
    <author/>
    <content>විශිෂ්ට පන්දු යැවීමක නිරත වූ ශ්‍රී ලංකා කාන්තා ක්‍රිකට් පිලේ සුවිනි ද අල්විස් කොදෙව් කාන්තා පිලේ කඩුලු 3ක් ලකුණු 33 කට බිඳ හෙලමින් දෙවැනි එක්දින තරගයෙන් ලකුණු 38ක ජයග්‍රහණයක් තම පිලට හිමිකර දීමට සමත්වූවාය.පළමුව පන්දුවට පහරදුන් ශ්‍රී ලංකා පිල ඕවර 49.5 ක දී ලකුණු 198කට දැවී ගිය අතර චමරී අතපත්තු පන්දු 46කදී හතරේ පහර 3ක් සහ හයේ පහර 2ක් සමඟ ලකුණු 38ක් රැස් කළා ය.නායිකා චාමනී සෙනෙවිරත්න ලකුණු 33ක් රැස් කළ අතර දිලානි මනෝදරා, නොදැවී ලකුණු 26ක් ලබා ගත්තාය.පන්දු යැවීමේදී පමේලා ලැවීන් ලකුණු 17කට කඩුලු 4ක් දවාලූ අතර අනීසා මොහම්මඩ් සහ ස්ටෙෆනී ටේලර් කඩුලු 2 බැගින් බිඳ දැමූහ.කොදෙව් පිල ඕවර 47.3 ක දී ලකුණු 160කට දවාලීමට ශ්‍රී ලංකා පිලේ පන්දු යවන්නියන් සමත්වූහ.ස්ටෙෆනී ටේලර් ලකුණු 36ක් රැස් කළ අතර ෂැනල් ඩලේ ලබාගත් ලකුණු සංඛ්‍යාව 28කි. සුවිනි ද අල්විස් කඩුලු 3 ක් ද, ශ්‍රී පාලී වීරක්කොඩි, ශෂිකලා සිරිවර්ධන , ඉෂානි කෞශල්‍ය සහ චාමනී සෙනෙවිරත්න එක් කඩුල්ල බැගින් ද දවාලූහ.මේ අනුව තරග 2කින් සමන්විත වූ ශ්‍රී ලංකා කාන්තා සහ කොදෙව් කාන්තා එක්දින තරගාවලිය 1 - 1 ක් ලෙස සමවිය.දෙපිල අතර පැවැත්වෙන තරග 3කින් සමන්විත ඕවර විස්සයි 20 ක්‍රිකට් තරගාවලියේ පළමු තරගය ඊයේ (21) රාත්‍රී පැවැත් විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=s1004223</link>
    <topic>චීන ක්‍රිකට් ක්‍රීඩකයෝ පාකිස්තානයේ පුහුණුව ලබති</topic>
    <author/>
    <content>මේ වසරේ පැවැත්වෙන ආසියානු ක්‍රීඩා උළෙල ඉලක්ක කර ගනිමින් චීන ක්‍රිකට් ක්‍රීඩකයෝ මේ දිනවල පාකිස්තානයේ පුහුණුවෙමින් සිටිති. චීනයේ ක්‍රිකට් ක්‍රීඩාව ජනපි‍්‍රය කරවීම ඔවුන්ගේ අපේක්ෂාව වී ඇති බව පුහුණුකරු පවසයි.ආසියානු ක්‍රීඩා උළෙලක ක්‍රිකට් ක්‍රීඩාව පළමුවරට ඇතුළත් කෙරෙන්නේ දකුණු චීනයේ ගුවැන්ෂුවා නගරයේ දී. නොවැම්බර් මාසයේදී පැවැත්වෙන උළෙලේදී ය. චීන කණ්ඩායම පාකිස්තානයේ හිටපු ක්‍රිකට් නායක ජාවෙඩ් මියැන්ඩාඩ් ගේ උපකාර ඇතිව මේ තරගාවලියට සූදානම් වෙමින් සිටී.විස්සයි 20 ක්‍රමයට පැවැත්වෙන ආසියානු ක්‍රීඩා උළෙලේ ක්‍රිකට් තරගාවලියට ටෙස්ට් ක්‍රීඩා කරන රටවල් වන ශ්‍රී ලංකාව, ඉන්දියාව , පාකිස්තානය හා බංග්ලාදේශය යන රටවලින් කණ්ඩායම්ද සත්කාරක චීනය හා තවත් කණ්ඩායම් 5ක්ද සහභාගිවනු ඇතැයි අපේක්ෂා කෙරේ.චීනය හා පාකිස්තානය අතර ඇති විශිෂ්ට සබඳතාව නිසා චීන ක්‍රිකට් ක්‍රීඩකයන්ට පාකිස්තානයේදී මෙම පුහුණුවීම් කටයුතු සඳහා වරම් ලැබී තිබේ. පාකිස්තාන ජනාධිපති අශිෆ් අල් සද්දාරි චීනයේ පාකිස්තාන ක්‍රිකට් තානාපති ලෙස මියැන්ඩාඩ් පසුගිය වසරේදී පත් කරනු ලැබීය.ආසියානු ක්‍රීඩා උළෙලේ චීන ක්‍රීඩකයන්ට මේ ජීවිත කාලයේ ලැබෙන මහඟු අවස්ථාවක් බවත් ඔවුන් හොඳින් ක්‍රීඩා කළහොත් චීන රජය ක්‍රිකට් ක්‍රීඩාව වෙනුවෙන් තව තවත් ප්‍රතිපාදන ලබා දෙනු ඇති බවත් චීන කණ්ඩායමේ පාකිස්තාන පුහුණුකරු රෂීඩ් ඛාන් පවසයි.ක්‍රිකට් ක්‍රීඩාවේ මීළඟ වෙළෙඳ පොළ චීනය බව ජගත් ක්‍රිකට් කවුන්සලය සලකයි. මේ නිසා එම කවුන්සලය චීනයේ ක්‍රිකට් ක්‍රීඩාව දියුණු කිරීම පිණිස පුහුණකරුවන් හා නිළධාරීන් යෙදවිය යුතු බව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=s1004224</link>
    <topic>බස්නාහිර උතුර-වයඹ රුහුණ-කඳුරට අද තරඟ බිමට</topic>
    <author/>
    <content>අන්තර් පළාත් සිවුදින ක්‍රිකට් තරගමාලාවේ තවත් තරග 2 ක් අද (22) පැවැත්වේ. තිළිණ කණ්ඩම්බිගේ නායකත්වයෙන් යුත් බස්නාහිර උතුර හා ජෙහාන් මුබාරක්ගේ නායකත්වයෙන් යුත් වයඹ පිල මොරටුව ද සොයිසා ක්‍රීඩා පිටියේදීත්, උපුල් තරංග නායකත්වය දරණ රුහුණු සහ තිලාන් සමරවීරගේ නායකත්වයෙන් යුත් කඳුරට පිල කොළඹ සරවනමුත්තු ක්‍රීඩා පිටියේදීත් අද තරග වදිනු ඇත.මේ වන විට බස්නාහිර උතුර කණ්ඩායම තරග 3 කට සහභාගිවී තරග 2 ක් ජයගෙන එක් තරගයක් ජයපරාජයෙන් තොරව නිමාවට පත්කරගනිමින් ප්‍රසාද ලකුණු 35 ක් ලබා පෙරමුණේ පසුවෙයි.බස්නාහිර දකුණ තරග 3 කට සහභාගි වී ඇති අතර ඉන් එක් තරගයක් ජයගෙන තරග 2 ක් පරාජයවී ප්‍රසාද ලකුණු 23 ක් ලබා දෙවැනි තැනට පත්වී සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=s1004225</link>
    <topic>සෙවාග්ට පිට පිට දෙවැනි වතාවටත්විස්සයි 20 ලෝක කුසලාන තරගාවලිය අහිමි වෙයි</topic>
    <author>නවදිල්ලිය (ඒ. එෆ්. පී.)</author>
    <content>ඉන්දියා ක්‍රිකට් උප නායක විරේන්ද්‍ර සෙවාග් හට පිට පිට දෙවැනි වතාවටත් විස්සයි – 20 ලෝක කුසලාන ක්‍රිකට් තරගාවලිය අහිමිව තිබේ.ඔහුගේ උරහිසට තුවාල සිදුවීම මීට හේතු වී තිබේ. 31 හැවිරිදි මේ ප්‍රහාරාත්මක පිතිකරුවා මේ දිනවල පැවැත්වෙන අයි. පී. එල්. තරගාවලියේ දිල්ලි ඩෙයාර්ඩෙවිල්ස් කණ්ඩායම වෙනුවෙන් ක්‍රීඩා කිරීමේදී මේ ආබාධයට ලක්ව තිබේ.පසුගිය වසරේ එංගලන්තයේ පැවැති 2 වැනි විස්සයි – 20 ලෝක කුසලාන තරගාවලියට ක්‍රීඩා කිරීමට ද සෙවාග්ට අවස්ථාව නොලැබිණි. එයද උරහිසේ ආබාධයක් හේතුවෙනි. ඒ අවස්ථාවේදීද සෙවාග්ට තුවාල සිදුවූයේ ඔහු දකුණු අපි‍්‍රකාවේ පැවැති අයි. පී. එල්. තරගාවලියට ක්‍රීඩා කරමින් සිටියදීය.මේ අනුව ඉන්දියා කණ්ඩායමේ උප නායකත්වයට ගෞතම් ගම්භීර් පත්කොට තිබේ. සෙවාග් වෙනුවට මුරලි විජේ කණ්ඩායමට ඇතුළත් කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=s1004226</link>
    <topic>ජගත් මේස පන්දු සූරතාවලිය මැයි 23දා මොස්කව්හිදී</topic>
    <author>ෆවුස් මොහොමඩ්</author>
    <content>රුසියාවේ මොස්කව් නුවර ඔලිම්පික් ගෘහස්ථ පිටියේදී මැයි මස 23 වැනිදා ආරම්භ වන 50 වැනි ජගත් ටේබල් ටෙනිස් සූරතාවලිය සඳහා සහභාගී වන ශ්‍රී ලංකා කාන්තා සහ පිරිමි ටේබල් ටෙනිස් කණ්ඩායම් වල නායකත්වයට ශ්‍රී ලංකා ගුවන් හමුදාවේ ඉෂාරා මධුරංගි සහ රොහාන් සිරිසේන නම් කර ඇත.කාන්තා කණ්ඩායමට ක්‍රීඩිකාවන් තිදෙනෙකු සහ පිරිමි කණ්ඩායමට ක්‍රීඩකයන් තිදෙනෙකු ඇතුලත්ව සිටිති.වසර 2 කට වරක් පවත්වනු ලබන මේ සූරතාවලියේ 2008 වසරේ කාන්තා සහ පිරිමි සූරතා දිනාගනු ලැබුවේ චීනය විසිනි. රටවල් 72 ක ක්‍රීඩක ක්‍රීඩිකාවන් තරග වදින මෙවර සූරතාවලියේ සමස්ත සූරතාවන් ද චීනය විසින් දිනා ගනු ඇතැයි අපේක්ෂා කෙරේ.ජගත් ටෙනිස් පිරිමි සූරතාව 17 වතාවකදීම දිනා ගනු ලැබුවේ චීන ක්‍රීඩකයන් විසිනි.එමෙන්ම කාන්තා සූරතාව ද 18 වතාවකදීම චීන ක්‍රීඩිකාවන් විසින් හිමි කර ගනු ලැබූහ.මැයි මස 23 දා සිට 30 දා දක්වා පැවැත්වෙන මේ සූරතාවලිය නියෝජනය කරන ශ්‍රී ලංකා කණ්ඩායම මෙසේය.(පිරිමි) රොහාන් සිරිසේන (ගුවන් හමුදාව) – නායක නිර්මල ජයසිංහ (මාස් හෝල්ඩිංග්ස්) ඒ. එම්. ෂශිරංග (අම්බලන්ගොඩ ධර්මාශෝක විද්‍යාලය)(කාන්තා) ඉෂාරා මධුරංගි (ගුවන් හමුදාව) නායිකා ශ්‍රීමාලි විමලරත්න (ගුවන් හමුදාව) නුවන් නවෝද්‍යා (අම්බලන්ගොඩ ධර්මාශෝක විද්‍යාලය)</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=s1004227</link>
    <topic>යොවුන් බොක්සිං සූරතාවලියටශ්‍රී ලංකා පිල හෙට පිටත්ව යයි</topic>
    <author>ෆවුස් මොහොමඩ්</author>
    <content>ප්‍රථම ජාත්‍යන්තර යොවුන් බොක්සිං සූරතාවලියට සහභාගි වන ශ්‍රී ලංකා කණ්ඩායම හෙට (23) දිවයිනෙන් පිටත්ව යාමට නියමිතය.අසර්බයිජාන් හී බතූ නුවර දී මේ මස 25 දා සිට මැයි 4 දක්වා පැවැත්වෙන මේ බොක්සිං සූරතාවලියට සහභාගි විය හැක්කේ අවුරුදු 17 සහ 18 වයස් කාණ්ඩයේ ක්‍රීඩකයන්ට පමණි.රටවල් 110 කින් යොවුන් ක්‍රීඩකයන් 556 දෙනෙකු තරග වදින මේ සූරතාවලිය සඳහා පසුගිය මාර්තු මස ඉරානයේ පැවැති ආසියානු යොවුන් බොක්සිං සූරතාවලියට සහභාගි වූ සමස්ත ලංකා පාසල් බොක්සිං සූරයන් වන මහනුවර විද්‍යාර්ථ විද්‍යාලයේ ටී.ජී.ආර්.අයි.වර්ණසූරිය සහ එච්.එම්.ඩී.වී.ආර්.හේරත් තරග වැදීමට නියමිතය. වර්ණසූරිය කි.ග්‍රෑ. 48 බර පංතිය නියෝජනය කරන අතර හේරත් කි.ග්‍රෑ.51 බර පංතිය නියෝජනය කරයි.1979 වසරේ ආරම්භ වී ජගත් කෙඩෙට් සූරතාවලිය නමින් වසර 2කට වරක් පවත්වනු ලැබූ මේ බොක්සිං තරගාවලිය මේ වසරේ සිට ජාත්‍යාන්තර යොවුන් බොක්සිං සූරතාවලිය ලෙස නව තරග නීතිරීති ඇතුළත්ව ආරම්භකොට ඇති බව ආධුනික බොක්සිං සංගමයේ ලේකම් ලුතිනන් කර්නල් හේමන්ත වීරසිංහ මහතා දිනමිණට පැවසුවේ ය.අගෝස්තු මාසයේ සිංගප්පූරුවේ පැවැත්වීමට නියමිත පළමු යොවුන් ඔලිම්පික් උළෙල සඳහා සුදුසුකම් ලබා ගැනීමේ තරගාවලියක් ලෙස මේ තරගාවලිය හැඳින්විය හැකි බව වීරසිංහ මහතා වැඩිදුරටත් සඳහන් කළේ ය.බර පංති 11 කින් යුත් මේ සූරතාවලියේ එක් එක් බර පංති යටතේ ජයග්‍රහණය ලබන පළමු ක්‍රීඩකයන් සිවුදෙනාට යොවුන් ඔලිම්පික් උළෙලේ දොරටු විවර කෙරේ.එමෙන්ම අවසන් පූර්ව වටයට පිවිසෙන ක්‍රීඩකයන්ට යොවුන් ඔලිම්පික් ලෝකඩ පදක්කමක් දිනා ගැනීමේ වැඩි අවකාශ හිමි වනු ඇත. මේ සූරතාවලිය සඳහා සහභාගි වන ශ්‍රී ලංකා කණ්ඩායමේ පුහුණුකරු ලෙස කටයුතු කරනු ලබන්නේ කියුබානු ජාතික ජූලියෝ සන්තානා විසිනි. පාසල් බොක්සිං සංගමයේ උප සභාපති එස්.කේ.කරුණාරත්න මහතා කණ්ඩායමේ කළමනාකරු ලෙස කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=f1004221</link>
    <topic>මුහුණ කැතයි කියා නහය කපා ගැනීම</topic>
    <author>රාමන්</author>
    <content>සමානුපාතික මැතිවරණ ක්‍රමයක් තුළ මෙතරම් දැවැන්ත ප්‍රතිඵලයක්, එක් පාර්ශ්වයකට ලැබේ යැයි කිසිවෙක් සිතුවේ නැහැ. විශේෂයෙන් ම මෙම ක්‍රමයේ නිර්මාතෘ ජේ. ආර්. ජයවර්ධන ජනාධිපතිවරයාවත් සිතන්නට නැහැ.ඔහු හැම විට ම කල්පනා කළේ මෙවන් ක්‍රමයක වැඩිම වාසිය එක්සත් ජාතික පක්ෂයට හිමිවේය කියලයි. මේ වන විට සිදු වී තිබෙන්නේ එහි අනෙක් පැත්තයි. එක්සත් ජනතා නිදහස් සන්ධානය සමානුපාතික මැතිවරණ ක්‍රමයක් තුළ පාර්ලිමේන්තුවේ තුනෙන් දෙකට ආසන්න ජයග්‍රහණයක් හිමි කර ගැනීමයි.එසේ ම එක්සත් ජාතික පක්ෂය ජේ. ආර්. නිර්මාණය කළ මැතිවරණ ක්‍රමය තුළම අඩුම මන්ත්‍රී සංඛ්‍යාව වාර්තා කිරීමයි.සාමාන්‍යයෙන් ජනාධිපති මහින්ද රාජපක්ෂ පාලනය යටතේ මේ රටේ සිදු වෙමින් පවතින්නේ සාම්ප්‍රදායික දේශපාලන මිනුම් දඬු ඔස්සේ විය නොහැකි යැයි විශ්වාස කරන කාරණායි. එල්. ටී. ටී. ඊ. යට එරෙහි යුද්ධය සම්පූර්ණයෙන් ම ජය ගැනීමට හැකි වේ යැයි කිසිවෙක් කල්පනා කළේ නැහැ.විපක්ෂ නායක රනිල් වික්‍රමසිංහ මෙන් ම හිටපු ජනාධිපතිනි චන්ද්‍රිකා බණ්ඩාරනායක කුමාරණතුංග වත් එල්. ටී. ටී. ඊ. ය සම්පූර්ණයෙන් ම විනාශ කළ හැකි යැයි කල්පනා කළේ නැහැ.ත්‍රස්තවාදයට එරෙහි යුද්ධ ගැන බොහෝ අය කල්පනා කළේ එල්. ටී. ටී. ඊ. ය යම් ප්‍රමාණයකට මර්දනය කර නැත්නම් දුර්වල කර ඔවුන් සාකච්ඡා මේසයට කැඳවා ගැනීම ගැනයි.ඔවුන්ට එරෙහි යුද්ධය අවසානයක් කරා ගෙන යෑමේ ප්‍රශ්නයක් මේ නායකයන්ට තිබුණා. මේ නිසා ඔවුන් යුද්ධය හා සාමය යන උපක්‍රම දෙකම ක්‍රියාවනට නැගුවා. ඉන් එල්. ටී. ටී. ඊ. ය දීර්ඝ කාලීනව ශක්තිමත් වුණා.එහෙත් ජනාධිපති මහින්ද රාජපක්ෂ කල්පනා කළේ එහෙම නොවෙයි. සාකච්ඡා කිරීම සඳහා ඔවුන්ට යම් අවස්ථාවක් දෙන්න. එය ප්‍රතික්ෂේප කරන්නේ නම් යුද්ධයෙන් එල්. ටී. ටී. ඊ. ය සම්පූර්ණයෙන්ම පරාජය කරන්න.මේනිසා අලුත් දේශපාලන මැන බැලීමකට ඔහු ගියා. අවසානේ දැඩි අවධානමක් අරගෙන එල්. ටී. ටී. ඊ. ය සම්පූර්ණයෙන්ම විනාශ කළා. කවුරුත් බැහැ කී දේ කරලා පෙන්නුවා. ඒ සඳහා ජාත්‍යන්තර සාධක පවා ජය ගනු ලැබුවා.යුද්ධය සමඟ සංවර්ධනය එය ද එකට ගමන් නොකළ සංසිද්ධීන් දෙකක්. 2004 න් පසු එය ද සිදු වෙමින් පවතිනවා. යුද්ධය සමඟ සංවර්ධනය එකට ගමන් කළ යුගයක් ලෙස පසුගිය පස් වසර සඳහන් කරන්න පුළුවන්.නැෙඟනහිර නවෝදය ඇරඹුණේ නැෙඟනහිර සම්පූර්ණයෙන් ම මුදා ගැනීමෙන් තොරවයි. මුදාගත් ප්‍රදේශ සංවර්ධනය කිරීම මුලින් ම ඇරඹුණා. නොරොච්චෝලේ ඉදිකිරීම් වසර ගණනාවක් තිස්සේ කල් දමා තිබුණා.විවිධ හේතූන් ඒ සඳහා මුල් වූ බව දැන ගැනීමට තිබෙනවා. ඉහළ කොත්මලේ ඇරඹීමට නොහැකි වූයේ යුද්ධය නිසා නොවෙයි. වෙනත් දේශපාලන හේතූන් නිසා. මේ සියල්ල මහින්ද රාජපක්ෂ යුගයේ දී වෙනස් වුණා.යුද්ධය ජය ගත් ආකාරයටම සංවර්ධන බාධක ජය ගනු ලැබුවා. මේ නිසා එල්. ටී. ටී. ඊ. ය සම්පූර්ණයෙන් ම මර්දනය වීමත් සමඟම දශක ගණනාවකට පසු ඇරඹුණු වේගවත් ම සංවර්ධන ක්‍රියා දාමයක් රට පුරා දැන් ඇරඹී තිබෙනවා.සමානුපාතික ක්‍රමයක් තුළ මෙතෙක් එක් පාර්ශ්වයක් හිමි කර නොගත් ආසන ගණනාවක් එක්සත් ජාතික නිදහස් සන්ධානයට දිනා ගැනීමට හැකි වුණේ මෙවන් පසුබිමක් තුළයි. මේ සියල්ලම කළ නොහැකි යැයි නිගමනය කර තිබූ දේශපාලනික සිදුවීම්.මෙතෙක් කළ නොහැකි යැයි කියූ දේ ඉටු කර තිබේ නම් ඉදිරියේ දී ඉටු කිරීමට ජනතාවට පොරොන්දු වූ දේවල් ඉටුවේ ය යන බලාපොරොත්තු තර්කානුකූලවම ඇති වෙනවා.ජනතාව මෙතරම් දැවැන්ත ජයග්‍රහණයක් මෙවර පාර්ලිමේන්තු මැතිවරණයෙන් ලබා දී තිබෙන්නේ ඒ නිසායි.ජනාධිපතිවරණයක් ආසන්නයේම පාර්ලිමේන්තු මැතිවරණයක් පැවැත්වීම නිසා ඡන්දය පාවිච්චි කරණ ප්‍රතිශතයේ යම් අඩුවීමක් දක්නට ලැබීම ස්වභාවිකයි. ඡන්දය පාවිච්චි කිරීමේ අඩුව ආණ්ඩු පක්ෂයේ පමණක් නොව විපක්ෂයේ ද දක්නට ලැබෙනවා.එය මාස දෙක තුනක් ඇතුළත සිදු වූ වෙනසක් නොවෙයි. ආණ්ඩුව හා විපක්ෂය යන කණ්ඩායම් දෙකම පසුගිය ජනාධිපතිවරණයේ දී ලැබූ ඡන්ද සංඛ්‍යාවට සාපේක්ෂව ගණන් බැලුවත් එක්සත් ජනතා නිදහස් සන්ධානය තුනෙන් දෙකට ආසන්න ආසන සංඛ්‍යාවක් හිමි කර ගන්නවා.පවතින බහු පාක්ෂික ප්‍රජාතන්ත්‍රවාදී සම්ප්‍රදාය තුළ පාර්ලිමේන්තුවට නියෝජිතයන් තෝරා පත් කර ගනු ලබන්නේ ඡන්ද පොළට පැමිණෙන අය මිස නොපැමිණෙන අය නොවෙයි. වසර 30 කට පසු මුළු රට පුරාම ඡන්දය ප්‍රකාශ කිරීමේ නිදහස් වාතාවරණයක් ඇති වුණේ මෙවරයි.එය සිදු වූයේ රටේ පැවැති සිවිල් යුද්ධය අවසන් වීමත් සමඟයි. නැතිනම් ඡන්ද දුසිම් දෙක තුනටත් උතුරෙන් මන්ත්‍රීවරුන් පැමිණි යුගයක් තිබුණා. එසේ ම ජනතාව ඡන්දය නොදී අපේක්ෂකයන් හා ඔවුන්ගේ ආධාරකරුවන් ඡන්ද පොළවලට කඩා වැදී ඡන්දය දාගෙන මන්ත්‍රීවරුන් බිහි කර ගත් යුගයක් ද තිබුණා. 1989 පැවැතියේ එවන් පසුබිමක්.මෙදා එවන් වාතාවරණයක් රටේ නැහැ. යම් ප්‍රශ්නකාරී වාතාවරණයක් ඇති වූ නාවලපිටියේ හා කුඹුරුපිටියේ නැවත මැතිවරණයක් පවත්වනු ලැබුවා. එදා වයඹ පළාත් සභා මැතිවරණයේ දී එවැන්නක් සිදු වුණේ නැහැ.මෙය එදාට වඩා අද දවසේ දක්නට ලැබෙන යහපත් ප්‍රජාතන්ත්‍රවාදී වර්ධනයක්. මේ නිසා ප්‍රකාශිත ඡන්ද ප්‍රතිශතයක අඩුවීම ගැන විපක්ෂ නායකවරයාගේ හා ජනතා විමුක්ති පෙරමුණේ සමහර නායකයන්ගේ තර්කය වැරදියි.වසර 30 කට පසු පැවැති නිදහස් වාතාවරණයක එළැඹි ජනාධිපතිවරණය සාර්ථක මැතිවරණයක් වුණා. විපක්ෂය ජෙනරාල් ෆොන්සේකාගේ යුද වීරත්වය අලෙවි කර මින් හොඳ සටනක් දුන්නා.පසුගිය ජනාධිපතිවරණයේ දී ඡන්ද පොළට පැමිණි පිරිසේ අඩුවක් දක්නට ලැබුණේ නැහැ. ඔවුන් පැමිණියේ දැඩි උද්යෝගයකින්. ප්‍රතිඵල පිටවන විට දක්නට ලැබුණේ එම උද්යෝගය ජනාධිපති මහින්ද රාජපක්ෂගේ ජයග්‍රහණය තහවුරු කිරීම සඳහා ඇති වූ උද්යෝගයක් විදියටයි.මේ නිසා ජනතාව ඡන්දයට දක්වන උනන්දුවේ දේශපාලනමය අඩුවීමක් දක්නට ලැබෙන්නේ නැහැ. ආණ්ඩුව කොහොමත් දිනන නිසා ආණ්ඩුවට පක්ෂ පිරිසක් පැමිණියේ නැහැ. විපක්ෂයේ සමහරුන් ද මේ ඡන්දය රජය ජයග්‍රහණය කරන නිසා පැමිණියේ නැහැ.අවුරුදු නිවාඩුවට ගමේ යන අය ඡන්දයට කියා විශේෂයෙන්ම ගමට ගියෙත් නැහැ. මෙවැනි කාරණා නිසා ඡන්ද අඩු වුණා සේම ජනාධිපති මහින්ද රාජපක්ෂ තරග කරන මැතිවරණයකදී ඇති උනන්දුව සෙසු අය තරග කරන විට සමහර තැනක නොමැති බවත් දක්නට ලැබුණා.මේ නිසා විපක්ෂ නායකවරයාගේ තර්කය වැරදියි. ඡන්දදායකයාගේ පැමිණීම ගැන තර්ක කරමින් සිටිනවාට වඩා මේ මැතිවරණ ප්‍රතිඵලය ගැන පක්ෂ මට්ටමින් සමාලෝචනයක යෙදීම එක්සත් ජාතික පක්ෂයට වැදගත්.ඒ සම්බන්ධයෙන් එම පක්ෂයේ මහ ලේකම් තිස්ස අත්තනායක හා කොළඹ දිස්ත්‍රික් පාර්ලිමේන්තු මන්ත්‍රී රවි කරුණානායක හොඳ ආරම්භයක් ලබා දී තිබෙනවා.“ සියලු ජාතීන් අපි එක්කර ගැනීමත් එක්කම අපේ අනන්‍යතාවය මීට වඩා තහවුරු කරවන ලෙස එක්සත් ජාතික පක්ෂය ක්‍රියා කර යුතු වෙනවා. මහ ජාතිය දිනාගත යුතු වෙනවා. මොකද එ. ජා. ප. යට දැන් සුළු ජාතීනුත් නැහැ. මහ ජාතියත් නැහැ. ඒකයි වෙලා තියෙන්නේ.ඒ නිසා එ. ජා. ප. ප්‍රතිසංවිධානය කියල ප්ලාස්ටර් දාල හරියන්නේ නැහැ. ජනතාව ඇතුළු කාටත් දැනෙන ලෙස කරන වෙනස්කම් හරි හැටි සිදුකිරීම අවශ්‍ය වේවි. එ. ජා. ප. අද මුහුණ කැතයි කියල නහය කපා ගෙනයි ඉන්නෙ ‘නිව් බ්ලඩ්’ වලට ඉදිරියට ඒම හා සැබෑ වගකීම් පැවරීමත් අවශ්‍යයි.” (19.04.2010 ලංකාදීප)රවී කරුණානායක සිය එ. ජා. ප. ගැන කියන්නේ මෙහෙමයි. ශීලාචාර දේශපාලන භාෂාවෙන් කියන්නේ යූ. ඇන්. පී. කාරයෝ ඡන්ද පොළට නොපැමිණිමේ හේතුවයි. මේක රටේ ප්‍රජාතන්ත්‍රවාදය පිළිබඳ ප්‍රශ්නයක් බවයි පෙනෙන්නේ.ඊට පිළිතුරු සොයා යන්නේ නැතුව අනාගත ජයග්‍රහණ වෙත එක්සත් ජාතික පක්ෂය රැගෙන යෑමේ ගැටලුවක් මතු වී තිබෙනවා. මේ නිසා හෙට දවසේ ප්‍රථමයෙන්ම එක්සත් ජාතික පාක්ෂිකයන් ඡන්ද පොළට කැඳවා ගැනීම අත්‍යවශ්‍යයි. යූ. ඇන්. පී. ය ආණ්ඩුවට අභියෝගාත්මක පක්ෂයක් වන්නේ එවිටයි. එතැන් සිට ආණ්ඩුවක් ගොඩ නගන ජයග්‍රහණයක් දක්වා ගෙන යෑම දෙවැනි කාරණයක්.මැතිවරණයේ දී එ. ජා. ප. පසුබෑමකට ලක් වුණේ අපේ යම් යම් අඩු පාඩු නිසානේ. කාටවත් බෑ එහෙම නැහැයි කියා තර්ක කරන්න. ඉතින් ඒ ගැන වඩා විධිමත්ව විමසා බලා සමස්ත ප්‍රතිසංවිධානයක් කළ යුතු වෙනවා. (20. 04. 2010 ලක්බිම) මහ ලේකම් තිස්ස අත්තනායක කියන්නේ එහෙමයි.මේ නිසා එක්සත් ජාතික පක්ෂයට ප්‍රතිසංවිධානයක් අවශ්‍යය කියන කාරණය අද පක්ෂයේ අයම විවෘතව කතා බහ කරන සත්‍යයක් බවට පත් වෙලා. එවන් ප්‍රතිසංවිධානයකින් තොරව පසුගිය මැතිවරණයේ ඡන්ද අඩුවීම ගැන කතා කර පලක් නැහැ.එක්සත් ජාතික පක්ෂය මේ රටේ 30 % ක ඡන්ද පදනමක් සහිත පක්ෂයක්. අන්ත පරාජයක දී වුව ද ඔවුන් එම පදනම රැක ගන්නවා. ඒ සඳහා පක්ෂ යාන්ත්‍රණයක් හෝ විවිධ නායකයන් අවශ්‍ය වන්නේ නැති තරම් යූ. ඇන්. පී. කාරයෝ 30 % ක් පමණ තම පක්ෂය වෙනුවෙන් ඡන්දය පාවිච්චි කිරීමට කොහොමත් පැමිණෙනවා.එම පක්ෂයට ප්‍රතිසංවිධාන යාන්ත්‍රණයක් අවශ්‍ය වන්නේ 30 % කින් ඉහළ ප්‍රතිශතයක් කරා යෑම සඳහායි. දැන්වත් ඒ ගැන කතා කිරීම වැදගත්. ලෝකෙට පරකාසේ වී ගෙදරට මරගාතේ වීමෙන් පලක් නැහැ. මේ විදියට ගියොත් ආණ්ඩුවට එරෙහිව ඵලදායි විවේචනයක් ගොඩනැගීම වුව ද අපහසු වෙනවා. එය සමස්තයක් ලෙස ගත හොත් රටේ ප්‍රජාතන්ත්‍රවාදයට ද හානි කරයි.ශක්තිමත් ආණ්ඩුවක් මෙන් ම එම ආණ්ඩුවේ ගමන් මග නිවැරැදි කරන ශක්තිමත් විපක්ෂයක් ද අවශ්‍යයි. හෙට දවසේ එක්සත් ජාතික පක්ෂය එම කාර්යටවත් සුදුසු වේද යන ප්‍රශ්නය අද දවසේ සමහරුන් මතු කරමින් සිටිනවා. මෙහෙම ගියොත් එම කාර්යභාරය කුසලානය සතු කරගනී ද කියා කියන්න දන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>22</day>
    </date>
    <link>http://www.dinamina.lk/2010/04/22/_art.asp?fn=f1004222</link>
    <topic/>
    <author>සන්ධ්‍යා එම්. වීරතුංග</author>
    <content>නගරයට පමණක් සීමාව තිබූ සංවර්ධනයේ අරුණැල්ල ගමට වැටෙන්නට පටන් ගැනුණේ මේ රටේ සිව්වැනි ජනාධිපතිවරණයෙන් පසුය.එයට හේතුව වූයේ 2005 වසරේ සිව්වැනි ජනාධිපතිවරයා ලෙස එක් විධායක පුටුවේ වාඩි වූයේ බිම් මට්ටමින් ම පැමිණි ජනතා පුතෙකු වීමයි. කම්කරු දා බිදුවේත් ග්‍රාමීය ජන සිතට ත් හොඳින් සංවේදී මේ මේ නායකත්වය විධායක බලය නරකට නොව හොඳට යොදා ගනිමින් රට එක්සේසත් කිරිමට මෙන්ම සංවර්ධන ය ගම්දනව් පුරා පතුරුවා හරින්නට කටයුතු කෙළේ ය.මහාමාර්ග අමාත්‍යවරයාව සිටියදී මග නැඟුම සංකල්පය තුළින් ගම නැගුමට ක්‍රියා කළ අන්දමින් ගමනැගුම තුළින් රට සංවර්ධනය කිරීමේ ක්‍රියාන්විතය පසුගිය සිව් වසරේ ක්‍රියාවට නැංවීය.වෙනම ම අමාත්‍යාංශයක් බිහි කෙළේ එහි පාරිශුද්ධභාවය මෙන්ම නිසි ප්‍රමිතිකරණයට ලක් කරමින් සියළු ග්‍රාමයන් නැංවීම සඳහා ය. මේ ග්‍රාමීය ජනතාවගේ ආර්ථික හා අධ්‍යාත්මික සංවර්ධනය සහ මේ අමාත්‍යංශය තුළින් අද ව්‍යාපෘති විශාල සංඛ්‍යාවක් ක්‍රියාත්මක කැර ඇතුවා පමණක් නොව ඒවායින් මේ සිව්වසර තුළ නිසි ප්‍රතිපලද ග්‍රාමීය ජනතාවට ලබා දී තිබේ. එපමණක් ද නොව එකී ජනතාව වෙසෙන ග්‍රාමීය ප්‍රදේශයන්හි යටිතල පහසුකම් නැංවීම ප්‍රධාන ඉලක්කය ව තිබුණි.අද මෙකී අමාත්‍යංශ මගින් ගමනැගුමට කලාප හතකට වෙන්කැර ඇති අතර එකී කලාප හත තුළ ගම නැඟුම කොට්ඨාස දහ හතර දහස් විසිදෙකක් පිහිටුවා ඇත්තේ ඉලක්කගත සංවර්ධන අරමුණු කරා ඉක්මනින් ළඟාවීමේ පහසුව පිණිස ය.ඒ අනුව පසුගිය වසර අවසාන වෙන විට ගම නැඟුම ව්‍යාපෘති 28747ක් ක්‍රියාත්මක කැර තිබේ. මෙකී ග්‍රාමීය ප්‍රදේශවල අධ්‍යාත්මික හා සමාජ සංවර්ධනය සඳහා වූ ව්‍යාපෘතින් 2389 මේ වෙනවිටත් ක්‍රියාත්මක කැර අවසන් අතර ඊට සමගාමීව ආර්ථික සංවර්ධනය සඳහා වූ ව්‍යාපෘති 19692 ක් ද යටිතල පහසුකම් නැංවීම සඳහා ව්‍යාපෘති 19692ක් ද ක්‍රියාත්මක කැර ඇත.මේ වෙනවිට මෙකී ව්‍යාපෘති ක්‍රියාවට නංවා ඇත්තේ කුරුණෑගල කෑගල්ල හා පුත්තලම දිස්ත්‍රික්කයන් තුන තුළය. මෙය කලාප ක්‍රමයට හැඳින්නුවහොත් තෙවැනි කලාපයයි.ගම සංවර්ධනය සඳහා ප්‍රජා සහභාගීත්වය මත සංවර්ධන සැලසුම් පිළියෙළ කිරීම,මේ සංවර්ධන කටයුතුවල ඒ ඒ ගම්මානවල ජනතා සහභාගීත්වය සඳහා අවස්ථා ඇති කිරීම ඔවුන්ගේ පූර්ණ කැපකිරීම සදහා ගැමියන් ශක්තිමත් කිරීම සහ සංවිධානය කිරීම, ගැමි සමාජය නව සිතුම් පැතුම්වලින් යුත් ක්‍රියාකාරීන් බවට පරිවර්තනය කිරීම, අධිෂ්ඨානගතභාවය ශක්තිමත් කිරීම , ඔවුන්ගේ හැකියාවන් ප්‍රවර්ධනය කිරීම සහ ඔවුන් ස්වශක්තියෙන් නගා සිටුවීම ගම නැගුම ව්‍යාපෘතිය මගින් ක්‍රියාත්මක කරන උපාය මාර්ග වේ.ගම නැගුම යටතේ ක්‍රියාත්මක වන ව්‍යාපෘති අතර පාරවල් තැනීම, වාරිමාර්ග , ඇළ මාර්ග හා බෝක්කු සංවර්ධනය කිරීම , නිවාස ඒකක ඉදිකිරීම, ක්‍රීඩා හා සමාජ සංවර්ධන කටයුතු , ජල ව්‍යාපෘති, සත්ත්ව පාලන හා ධීවර සංවර්ධන ව්‍යාපෘති, විදුලිබල ව්‍යාපෘති, සෞඛ්‍යය, පෝෂණ හා අධ්‍යාපන ව්‍යාපෘති, ග්‍රාමීය කර්මාන්ත ව්‍යාපෘති, මිනිස් බල සංවර්ධන ව්‍යාපෘති, පාලන ව්‍යූහය ශක්තිමත් කිරීමේ ව්‍යාපෘති සමාජ පහසුකම් සඳහා වූ මධ්‍යස්ථාන ඉදිකිරීම සහ පාසල් දරු දැරියන්ට දිවා ආහාර සැපයීම වැනි ව්‍යාපෘති ද ඇතුළත් වේ.බොහෝ දුෂ්කර ගම්මාන නගර යා කිරීම සඳහා 2009 වසර අවසාන වන විට ගම නැගුම මගින් ග්‍රාමීය පාරවල් කිලෝ මීටර් 9, 017 ක් ඉදිකර ඇත. මෙම පාරවල් කොන්ක්‍රීට් යොදා තනා ඇති නිසාත්, ඒවා තැනීම සඳහා ප්‍රදේශයේම ජනතාව සහභාගිවීමෙන් ඒවා ඉතා උසස් ගුණාත්මක භාවයකින් යුක්තව ඉදිකළ නිසාත්, මෙම පාරවල් තාර පාරවල් මෙන් නිතර ප්‍රතිසංස්කරණය කිරීමකින් තොරව අවුරුදු 40ක් පමණ පවතිනු ඇතැයි විශ්වාස කෙරේ.කර්මාන්ත ව්‍යාපෘති ක්‍රියාත්මක කිරීමේදී ප්‍රදේශයේ ජනතාවම ඒ ඒ ප්‍රදේශවලට අවශ්‍ය කර්මාන්ත හඳුනාගෙන ඒ ඒ ප්‍රදේශවලින්ම ලබා ගන්නා අමුද්‍රව්‍ය යොදා මෙම කර්මාන්ත ඒකක සැලසුම් කෙරේ.අමාත්‍යංශය මගින් මේ යෝජිත ව්‍යාපෘතිවල යෝග්‍යතාව අධ්‍යයනය කිරීමෙන් පසු ඒ සඳහා ප්‍රතිපාදන හා එයට අවශ්‍ය යන්ත්‍රෝපකරණ හා අනෙකුත් අවශ්‍යතාවන් ලබා දෙනු ලැබේ. පසුගිය වසර අවසාන වන විට ගම නැගුම මගින් මෙවැනි කුඩා පරිමාණයේ කර්මාන්ත ව්‍යාපෘති 33, 258ක් ක්‍රියාත්මක කර ඇත.ජාතික සවිය වැඩසටහන වර්ෂ 2006 දී ක්‍රියාත්මක කරන ලද ගම නැගුම සංකල්පය යටතේ ක්‍රියාවට නැංවේ. මේ වැඩසටහනේ පරමාර්ථය වන්නේ යුද්ධයෙන් පීඩාවට පත් උතුරු සහ නැඟෙනහිර පළාත්වල ජනතාවටත්, යාබද දිස්ත්‍රික්කයන් වන පුත්තලම , අනුරාධපුර හා මොණරාගල, ජනතාවට අවශ්‍ය වන යටිතල පහසුකම් ශීඝ්‍ර සංවර්ධනයක් ඇති කරදීමටත්, අවතැන්වූ ජනතාව නැවත පදිංචි කිරීමටත් කටයුතු කිරීමය. එම ජනතාවට සාමයෙන් හා සමගියෙන් ජීවත්වීමට හැකිවන පරිදි මේ වැඩකටයුතු ආරක්ෂක හමුදාවලද සහාය මත ක්‍රියාත්මක කෙරේ. මාර්ග පද්ධතිය ඉදිකිරීම, පාලම් බෝක්කු ඉදිකිරීම, වාරිමාර්ග පහසුකම්, නිවාස, පාසල් ගොඩනැගිලි සහ සෞඛ්‍ය පහසුකම් ඉදිකිරීම්, වරාය සංවර්ධනය කිරීම, විදුලිය සැපයීම, සත්ත්ව පාලන, කෘෂි හා ගෙවතු සංවර්ධන ව්‍යාපෘතින් ක්‍රියාත්මක කිරීම් මේ යටතේ සිදු කෙරේ.වර්ෂ 2009 අවසානයේදී මෙම කටයුතු සඳහා රජය රුපියල් මිලියන 1, 784ක් වියදම් කර ඇත. මෙමගින් ඒ ඒ ප්‍රදේශයන්හි ජනතාවට අවශ්‍ය්‍ය සේවා හා අනෙකුත් පහසුකම් සපයාදීමට හැකියාව ඇති අතර ඔවුන්ගේ ආදායම වැඩි කරගැනීමටත්, රැකියා පහසුකම් වැඩි දියුණු කරගැනීමටත් මෙය ඉවහල් වී ඇත.කොළඹට කිරි ගමට කැකිරි යන කියමන අද බොරුවී ඇත. අද නගරබද ජනයාට සීමාව තිබූ සංවර්ධන ඉසව් ගමට සේන්දු වී ඇත. නගරයෙන් ගමට ඈදී තිබේ. එදා ගමෙන් නගරයට පැමිණි ජනයා අද නගරයෙන් ගමට සේන්ද්‍ර වෙන යුගයක් උදා කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n1004232</link>
    <topic>7වැනි පාර්ලිමේන්තුවේ ජ්‍යෙෂ්ඨයා රත්නසිරි</topic>
    <author>දයාපෙරේරා දුමින්ද ගුරුගේ</author>
    <content>හත්වැනි පාර්ලිමේන්තුවේ ජ්‍යෙෂ්ඨයා වන්නේ හිටපු අගමැති රත්නසිරි වික්‍රමනායක මහතා ය. වික්‍රමසිංහ මහතා 1960 මාර්තු මැතිවරණයෙන් ප්‍රථම වරට පාර්ලිමේන්තුවට පිවිසියේය.1994 දී යළි පාර්ලිමේන්තුවට පත්වූ ඒ මහතා මේ දක්වා ඇමැතිවරයකු ලෙසත් කටයුතු කෙළේය. නව අගමැති දි.මු. ජයරත්න මහතාගේ ආසනයට වම්පසින් වූ ආසනය හිමිවී ඇත්තේ වික්‍රමසිංහ මහතාට ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n1004233</link>
    <topic>යාපනයේ දෙමළ වැසියෙක්මැති සබේ උසස් තනතුරකට</topic>
    <author/>
    <content>මෑත ඉතිහාසයේ යාපනයේ දෙමළ වැසියෙක් ප්‍රථම වතාවට නියෝජ්‍ය කාරක සභා සභාපති තනතුරට ඒකමතිකව පත්විය. පාර්ලිමේන්තු මන්ත්‍රී චන්ද්‍රකුමාර් මුරුගේසු මහතා එම තනතුරට පත් වූ අතර ඔහුගේ නම නිමල් සිරිපාල ද සිල්වා මහතා යෝජනා කළ අතර, ඩග්ලස් දේවානන්ද මහතා ස්ථිර කෙළේය. මෙම පත්වීම ජනාධිපතිතුමාගේ පෞද්ගලික අනුදැනුම ඇතිව සිදු වූවක් බවද වාර්තා වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n1004234</link>
    <topic>අකුරට වැඩ නිසාදුම්රිය ගමනට බාධා</topic>
    <author>ශීලා උඩුවර</author>
    <content>දුම්රිය තාක්‍ෂණ ශිල්පීන්ගේ අකුරට වැඩ කිරීම නිසා කොළඹ කොටුවේ සිට මාතලේ හා වව්නියාව තාණ්ඩිකුලම් දක්වා ධාවනය වන දුම්රියන් දෙක සහ මහනුවර හා තාණ්ඩිකුලම් සිට කොළඹට පැමිණෙන දුම්රිය දෙකද ඊයේ (21) සිට තාවකාලිකව ධාවනය අත්හිටුවා ඇතැයි දුම්රිය වාණිජ අධිකාරි විජය සමරසිංහ මහතා කීය.මේ අනුව කොළඹ කොටුවෙන් පෙ. ව. 10.35 ට පිටත් වී ප. ව. 3.30 ට මාතලේට යන අංක 19 දුම්රිය පෙ. ව. 9.25 ට කොළඹ කොටුවෙන් පිටත්ව වව්නියාව හා තාන්ඩිකුලම දක්වා යන අංක 452 දුම්රිය ප. ව. 3.30 ට මහනුවරින් පිටත්ව ප. ව. 6.50 ට කොළඹ කොටුවට පැමිණෙන අංක 20 දුම්රිය හා පෙ. ව. 5.45 ට තාණ්ඩිකුලම්වලින් පිටත්ව 3.25 ට කොළඹට පැමිණෙන අංක 867 දුම්රිය මෙසේ අවලංගු කර තිබේ.දුම්රිය තාක්‍ෂණ ශිල්පීන්ගේ වැටුප් සම්බන්ධයෙන් ක්‍රියා කිරීම සඳහා වැටුප් කොමිසමට ඉදිරිපත් කර ඇති බවත්, එහි නිර්දේශය ලැබීමට පෙර මෙම අකුරට වැඩ කිරීම අරඹා ඇති බවත් විජය සමරසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n1004235</link>
    <topic>උසස් පෙළටසුදුසුකම් ලැබූසංඛ්‍යාව 143,000කි</topic>
    <author/>
    <content>මෙවර අපොස (සාමාන්‍ය පෙළ) විභාගයේ පාසල් අයැදුම්කරුවන් 272640 න් උසස් පෙළ හැදෑරීමට සුදුසුකම් ලබා ඇත්තේ එක්ලක්ෂ හතළිස් තුන් දහසකි. (1,43,000). එය ලක්ෂ 3ක් යැයි ඊයේ දිනමිණ පත්‍රයේ පළවූයේ ප්‍රමාද දෝෂයකිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n1004236</link>
    <topic>ලක්ෂ 3ක ශරීර ඇප මතසරත් මනමේන්ද්‍ර මුදාහරී</topic>
    <author>සිරන්ජනී කුමාරි</author>
    <content>ප්‍රංශයට යවන බව පවසා පුද්ගලයකුගෙන් රුපියල් ලක්‍ෂ හයක මුදලක් වංචා කිරීමේ සිද්ධියක් සම්බන්ධයෙන් අධිකරණය වෙත ඉදිරිපත් කළ ප්‍රජාතන්ත්‍රවාදී ජාතික සන්ධානයේ කොළඹ දිස්ත්‍රික් අපේක්‍ෂකයකු වූ සරත් මනමේන්ද්‍ර මහතා ලක්‍ෂ තුනක ශරීර ඇපයක් මත මාලිගාකන්ද ප්‍රධාන මහේස්ත්‍රාත් එල්. එච්. ප්‍රියන්ත මහතා ඊයේ (22) මුදා හැරියේය.කොළඹ වංචා විමර්ශන අංශය මගින් සැකකරු අධිකරණය වෙත ඉදිරිපත් කොට තිබිණි.දෙමටගොඩ ප්‍රදේශයේ පදිංචි එම්. ඒ. ෆයිසර් යන අයගෙන් මෙලෙස ලක්‍ෂ හයක මුදලක් සැකකාර මනමේන්ද්‍ර මහතා ලබා ගෙන තිබේ.ප්‍රංශයට යවන බව සැකකරු පැමිණිලිකරුට පැවසුවද එය මග හැර ඇති බවත් මුදල් නැවත දීම පැහැර හැර ඇති බවටත් අධිකරණයෙන් කරුණු අනාවරණය විය. රුපියල් ලක්‍ෂ හයක මුදලක් වංක ලෙස ලබා ගැනීම රුපියල් ලක්‍ෂ හයක් වංක ලෙස ප්‍රයෝජන ලබා ගැනීම සම්බන්ධයෙන් සැකකරුට එරෙහිව පොලිසිය චෝදනා ගොනු කොට තිබිණි.මෙහිදී රුපියල් ලක්‍ෂ හයක මුදල ලක්ෂ දෙක බැගින් ගෙවීමේ එකඟතාවකට දෙපාර්ශ්වය පැමිණීම හේතුවෙන් මහේස්ත්‍රාත්වරයා සැකකරු ඇප මත මුදා හැරීමට නියම කෙරිණි. කොළඹ වංචා විමර්ශන අංශය විසින් පැමිණිල්ල මෙහෙයවන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n10042316</link>
    <topic>ශ්‍රී ලංකාවේ හත්වැනි පාර්ලිමේන්තුවේ මංගල සැසිවාරය....</topic>
    <author>ඡායාරූප - රංජිත් ජයවීර සහ සුදත් සිල්වා</author>
    <content>ශ්‍රී ලංකාවේ හත්වැනි පාර්ලිමේන්තුවේ මංගල සැසිවාරය ඊයේ (22) පැවැත්විණි. ජනාධිපති මහින්ද රාජපක්‍ෂ මහතා ප්‍රථම වරට පාර්ලිිමේන්තු යන සිය ජ්‍යෙෂ්ඨ පුත්‍රයාට කුරහන් සාටකය පැළඳ වූ අවස්ථාව ද නව මන්ත්‍රීවරුන් කතානායකවරයා ඉදිරියේ දිවුරුම් දුන් අවස්ථාව ද එස්. බී. දිසානායක මහතා බැසිල් රාජපක්‍ෂ මහතාට සුබ පැතූ අවස්ථාව සහ ආණ්ඩු පක්ෂ විපක්‍ෂ මන්ත්‍රීවරුන් සුහද කථා බහක නියැලුණු අවස්ථාව ද මෙහි දැක්වේ. </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n1004237</link>
    <topic>ජනපතිට උපරිම සහාය දෙනවා</topic>
    <author>විජයානි එදිරිසිංහ</author>
    <content>ජනාධිපති මහින්ද රාජපක්ෂ මහතා මේ රට ත්‍රස්තවාදයෙන් බේරාගෙන ආසියාවේ ආශ්චර්ය බවට පත් කිරීමට කරගෙන යන දැවැන්ත සංවර්ධන වැඩපිළිවෙළට උපරිම සහය ලබාදීමට කැප වී ක්‍රියාකරන බව ඊයේ (22) නවක මන්ත්‍රීවරයකු වශයෙන් දිවුරුම් දුන් එක්සත් ජනතා නිදහස් සන්ධානයේ කොළඹ දිස්ත්‍රික් පාර්ලිමේන්තු මන්ත්‍රී දුමින්ද සිල්වා මහතා පැවැසීය. දුමින්ද සිල්වා මන්ත්‍රීවරයා ඇතුළු නවක මන්ත්‍රීවරු පිරිසක් පාර්ලිමේන්තුවට පත්වීම සම්බන්ධව අදහස් දක්වමින් මෙසේ කීය.මෙවර මහ මැතිවරණයෙන් නවක මන්ත්‍රීවරු විශාල පිරිසකට රටේ සංවර්ධන වැඩපිළිවෙළට අත ගැසීමට අවස්ථාව සළසා දුන්නා. මෙතෙක් ඉතිහාසයේ කිසිම පක්ෂ නායකයෙක් එවැනි අවස්ථාවක් සළසා දී නැහැ. ජනාධිපතිතුමාගේ ඒ ආදර්ශවත් වැඩපිළිවෙළ නිසා මේ රටේ තරුණ පරම්පරාව ජනාධිපතිතුමා කෙරෙහි විශාල විශ්වාසයක් තබා තිබෙනවා. දක්ෂයාට උගතාට නැගී සිටීමට ලබාදෙන එතුමාගේ සහාය ගැන තරුණ පිරිස ඉමහත් ගෞරවයෙන් කතා කරනවා.1977 න් පසු තුනෙන් දෙකකට ආසන්න බහුතර බලයක් ලබා ගැනීමට එක්සත් ජනතා නිදහස් සන්ධානයට හැකි වූයේ ජනාධිපතිතුමා කෙරෙහි රටේ ජනතාව තැබූ විශ්වාසය නිසයි.තවද ජනාධිපතිතුමා සමඟ මෙරට සංවර්ධනයට කැප වී ක්‍රියාකරන බැසිල් රාජපක්ෂ, ගෝඨාභය රාජපක්ෂ පමණක් නොවේ දේශපාලනයට පිවිසීමට පෙර සිටම මේ රටේ තරුණ තරුණියන්ගේ අනාගතය බාර ගෙන කැපවී ක්‍රියා කළ නාමල් රාජපක්ෂ මහතාද රටේ ඉදිරි ගමනට විශාල ශක්තියක් වී තිබෙනවා.ඒ මහතා ඉතා කෙටි කාලයකින් තරුණ තරුණියන් විශාල පිරිසකගේ විවිධ වූ ගැටලුවලට විසඳුම් ලබා දී තිබෙනවා. පසුගිය කාලයේ රටේ නායකත්වය බාරගෙන ක්‍රියා කළ නායකයන් රටේ තරුණ ජනතාව ගැන බැලුවේ නැහැ. එහෙත් ජනාධිපති මහින්ද රාජපක්ෂ මැතිතුමා යුද්ධය නිමාකර යුද්ධයට බිලිවෙන තරුණ ජීවිත සියදහස් ගණනක් බේරාගෙන ඔවුන්ට යහපත් අනාගතයක් උදාකර දීමට කටයුතු කළා.තම පියා එවැනි සේවයක් තරුණ ජීවිත වෙනුවෙන් සිදුකරද්දී නාමල් රාජපක්ෂ මහතා තවත් පැත්තකින් තරුණ ජනතාවට සෞභාග්‍ය උදාකරදීමේ වැඩපිළිවෙළක් වූ “තරුණ්‍යට හෙටක්” වැඩසටහන ආරම්භ කළා. ඉතින් මේ රටේ ජනතාවට දැන් පැහැදිලි අනාගතයක් ලැබී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n1004238</link>
    <topic>යුරෝපා ගුවන් සේවා යළිත්</topic>
    <author>මහින්ද අලුත්ගෙදර</author>
    <content>යුරෝපයට සියලු ගුවන් ගමන් වාර යළි සාමාන්‍ය පරිදි සිදු කෙරෙන බව ගුවන් තොටුපළ හා ගුවන්සේවා සමාගමේ සභාපති ප්‍රසන්න වික්‍රමසූරිය මහතා “දිනමිණ” ට පැවැසීය. කිසිදු බාධාවකින් තොරව ඊයේ (22) සිට යුරෝපයට සිදු කරන සියලු ගුවන් ගමන් වාර යළි ක්‍රියාත්මක කළ බවද සභාපතිවරයා සඳහන් කෙළේය.අයිස්ලන්තයේ ගිනි කන්දක් පුපුරා යාමෙන් නැගුණු අළු වළකුළු යුරෝපයේ රටවල් අටක අහසේ පැතිරීම හේතුවෙන් ඒ ඒ රටවල ගුවන් ගමන් සියල්ල තාවකාලිකව අත්හිටවූ අතර ඒ නිසා ගුවන් ගමන් වාර 20000 කට අධික ප්‍රමාණයක් නවතා දැමීමට සිදුවිය.මේ කාලය තුළ ගුවන් මගීන්ගේ අවශ්‍යතාවන් ඉටු කිරීම සඳහා ගත හැකි සෑම පියවරක්ම ගුවන් තොටුපළ මට්ටමින් ගත් බව කී සභාපතිවරයා එයින් ගුවන් මඟීන්ට විශාල පහසුවක් ඇති වූ බවද කීවේය. ඇතිවූ තත්ත්වය හේතුවෙන් බෙල්ජියම, බ්‍රිතාන්‍ය, ඩෙන්මාර්කය, නෙදර්ලන්තය, නෝර්වේ, පින්ලන්තය, ප්‍රංශය, ජර්මනිය, පෘතුගාලය, ස්පාඤ්ඤය සහ ස්වීඩනය යන රටවල ගුවන් තොටුපළ සම්පූර්ණයෙන් වසා දැමීමට සිදුවිණි.ඊයේ (22) දිනයේ ද ශ්‍රී ලංකන් ගුවන් සේවය මගින් ගුවන් ගමන් වාර අවස්ථා කීපයකදීම සිදු කළ අතර පෙරවරු 6.16 ට යූ. එල්. 553 ගුවන් යානය ෆ‍්‍රැන්ක්ෆට් බලා ගමන් ගත්තේය. මීට අමතරව යූ. එල්. 505 ගුවන් යානය ඊයේ පෙරවරු 6.48 ට සහ යූ. එල්.’ 509 පෙරවරු 11.20 ලන්ඩනය බලා ගුවන් ගමන් වාර දෙකක් ක්‍රියාත්මක කෙරිණි.මේ අතර යුරෝපීය රටවල් බලා ගමන් කිරීමට ගුවන් තොටුපළේ රැඳී සිටින මගීන් ඉතා ඉක්මනින් පිටත් කැර යැවීම සඳහා යූ. එල්’ 1505 අතිරේක ගුවන් සේවය ඊයේ රාත්‍රී 11.35 ට ලන්ඩන් බලා පිටත්ව ගියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n1004239</link>
    <topic>ගුවන් තැපැල් භාණ්ඩයළි බාර ගැනීමට පියවර</topic>
    <author>අමල් යශෝමන් ජයසිංහ</author>
    <content>ගුවන් ගමන් තැපැල් භාණ්ඩ බාරගැනීම ඊයේ (22) සිට නැවතත් ආරම්භ කර ඇතැයි ශ්‍රී ලංකා තැපැල් දෙපාර්තමේන්තුවේ තැපැල්පති එම්. කේ. බී. දිසානායක මහතා පැවැසීය.ගුවන් ගමන් මාර්ගයන් සඳහා පැවැති අවහිරතා හේතුවෙන් ගුවන් තැපැල් භාණ්ඩ බාරගැනීම අත්හිටුවා තිබූ බවත් එම සේවාවන් යළිත් වඩාත් කාර්යක්ෂමව සිදු කිරීමට සියලු කටයුතු යොදා ඇති බවද තැපැල්පතිවරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n10042310</link>
    <topic>ප්‍රංශ ජාතිකයකු ඕමන්තේදී අත්අඩංගුවට</topic>
    <author>භක්ති ධර්මපි‍්‍රය මෙන්ඩිස්</author>
    <content>ව්‍යාජ ලියකියවිලි රැසක් ළඟ තබා ගනිමින් යාපනයට ගමන් කරමින් සිටි ප්‍රංශ ජාතිකයෙකු ඕමන්තේ මුරපොළේදී ඊයේ (22) පොලිසිය විසින් අත්අඩංගුවට ගෙන තිබේ. ආරක්ෂක අමාත්‍යාංශය විසින් නිකුත් කරන ලද ලිපි තමන් සතුව ඇති බවට සැකකරු ප්‍රකාශ කර ඇති අතර, ඒවා පරීක්‍ෂා කිරීමෙන් පසු ව්‍යාජ ඒවා බව පොලිසිය හඳුනාගෙන ඇත. සිද්ධිය සම්බන්ධයෙන් ඕමන්තේ පොලිස් මුරපොළේ විශේෂ පොලිස් කණ්ඩායමක් වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n10042311</link>
    <topic>නව පාර්ලිමේන්තුවේමාමා - බෑණා ජෝඩු දෙකක්</topic>
    <author>දයා පෙරේරා, දුමින්ද ගුරුගේ</author>
    <content>මෙවර පාර්ලිමේන්තුවේ මාමා - බෑණා ජෝඩු දෙකක් සිටිති.එයින් අගමැති දි. මු. ජයරත්න මහතා හා ඔහුගේ බෑණා දුමින්ද දිසානායක මහතා ආණ්ඩු පක්‍ෂයේ මාමා - බෑනා ජෝඩුව යි.අනෙක් මාමා බෑණා ආණ්ඩු පක්‍ෂයේ හා විපක්‍ෂයෙනි. ඒ මාමා එ.ජා.ප මන්ත්‍රී කරු ජයසූරිය මහතා ය. ඔහුගේ බෑණා නුවරඑළිය එක්සත් ජනතා නිදහස් සන්ධාන මන්ත්‍රී නවින් දිසානායක මහතා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n10042312</link>
    <topic>අත්අඩංගුවට ගත් ගිනි අවිය අධිකරණයට</topic>
    <author>රෝෂන් තුෂාර</author>
    <content>කොළඹ දිස්ත්‍රික් එ.ජා.ප අපේක්‍ෂකයකු වූ සුසිල් කිදෙල්පිටිය කාන්තාවක පැහැරගෙන යමින් සිටි වාහනයේ තිබී අත්අඩංගුවට ගත් ගිනි අවිය (රිවොල්වරය) මිරිහාන පොලිසිය මගින් ඊයේ (22) කොළඹ මහේස්ත්‍රාත් අධිකරණයට ඉදිරිපත් කෙළේ ය. අදාළ ගිනි අවිය වහා රස පරීක්ෂක වරයා වෙත යොමුකැර එසේ ඉදිරිපත් කළ බවට සඳහන් සන්දේශය අධිකරණයට ඉදිරිපත් කරන ලෙස අතිරේක මහේස්ත්‍රාත් කුමාරි අබේරත්න මහත්මිය නියෝග කළාය.සැකකාර කිෙඳල්පිටිය මහතාට කොළඹ ජාතික රෝහලේ ප්‍රතිකාර ලබාදෙන ලෙස කැර තිබූ ඉල්ලීම ප්‍රතික්ෂේප කළ මහේස්ත්‍රාත්වරිය සැකකරුගේ සෞඛ්‍ය තත්ත්වය සාමාන්‍ය බව බන්ධනාගාර වෛද්‍යවරයා සනාථ කැර ඇති බව සඳහන් කළාය.සුසිල් කිෙඳල්පිටිය සැකකරු පපුවේ අමාරුවකින් පසුවන බැවින් ප්‍රතිකාර සඳහා ජාතික රෝහලට ඇතුළත් කරන ලෙසට ඔහුගේ නීතිඥවරුන් කළ ඉල්ලීම මෙසේ ප්‍රතික්ෂේප කළාය.සුසිල් කිෙඳල්පිටිය, දිසාන්ත අමරසිංහ හා උග්ගලගේ රුවන් කුමාර සැකකරුවන් සමඟ අත්අඩංගුවට පත් ඩබ්ලිව්. පී. එම්. ජී. 8249 දරන වාහනය රුපියල් ලක්ෂ පහක බැදුම්කරයකට යටත්ව මුදාහරින ලෙසද මහේස්ත්‍රාත්වරිය දන්වා සිටියාය. කොළඹ ඩොසන් වීදියේ ඇක්වාරික් එන්ටට්‍රෙට්මන්ට් ප්‍රයිවට් ලිමිටඩ් ආයතනයට වාහනය මුදාහැරි අතර නොතිසි ලද විට අධිකරණයට ඉදිරිපත් කළ යුතු බව සඳහන් කෙරිණි.මෙය ගොතන ලද සැක සහිත නඩුවක් යැයි කිෙඳල්පිටිය මහතා වෙනුවෙන් පෙනී සිටි නීතිඥ සංජය ගමගේ මහතා, අධිකරණයට කරුණු ඉදිරිපත් කරමින් සඳහන් කෙළේ ය.සැකකරුවන් හතර දෙනෙක් අත්අඩංගුවට ගෙන සැකකරුවන් තුන් දෙනෙකුට පමණක් එරෙහිව නඩුව පවත්වාගෙන යන බව සඳහන් කළ නීතිඥවරයා ගිනි අවිය අත්අඩංගුවට පත් වූයේ ඇප ලබාදුන් සැකකාරිය වූ නිරුපති‍්‍රකා දසනායක වූ පැමිණිලිකාරිය සිටි ආසනය යට තිබී බව අධිකරණයට සඳහන් කළේ ය. සුසිල් කිෙඳල්පිටිය සැකකරුට එරෙහිව ළමා හා කාන්තා කාර්යාංශය වෙත පැමිණිලිකාරිය විසින් මීට ඉහත දී පැමිණිලි ඉදිරිපත් කර ඇති බව සඳහන් කළ මිරිහාන පොලිසිය ඇය කළ පැමිණිල්ලක් අනුව සැකකරු අත්අඩංගුවට ගැනීමට කටයුතු කළ බවත්, අත්අඩංගුවට පත්වන අවස්ථාවේ පැමිණිලිකාරිය වාහනයේ සිටි බවත් සඳහන් කෙළේය.සැකකරුවන් ඉදිරිපත් කරන අවස්ථාවේ දීම නඩු භාණ්ඩ අධිකරණයට ඉදිරිපත් නොකර පසුව ඉදිරිපත් කිරීම අපරාධ නඩු විධාන සංග්‍රහ පනතට පටහැනි බවත්, සැකකරුවකුගේ ප්‍රකාශයක් උපයෝගී කැර තවත් සැකකරුවකුට චෝදනා යොමු කිරීම නීතියට අනුකූ®ල නොවන බවත් විත්තියේ නීතිඥවරු අධිකරණයට කරුණු ඉදිරිපත් කළේය.කරුණු සලකා බැලූ මහේස්ත්‍රාත්වරිය ඉදිරිපත් වී ඇති චෝදනාව පරිදි විත්තියේ ඇප අයදුම ලිඛිතව අධිකරණයට ඉදිරිපත් කරන ලෙස දන්වා සිටි අතර සැකකරුවන් මැයි 06 දින දක්වා රක්ෂිත බන්ධනාගාර ගත කරන ලෙස නියෝග කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n10042313</link>
    <topic>පොරොන්දු ප්‍රකාරව ජාතික ලැයිස්තු මන්ත්‍රී ධුරනොලැබුණත් රජය සමග එක්ව ඉදිරියට යනවා</topic>
    <author>ස්වර්ණා විජේකෝන්</author>
    <content>ස්ථාවර පාර්ලිිමේන්තුවක් පිහිටුවීම සඳහා ජනතාව ලබා දී ඇති ජනවරම සුරක්‍ෂිත කිරීම වෙනුවෙන් ජාතික නිදහස් පෙරමුණ කැප වන බව ජාතික නිදහස් පෙරමුණ නායක විමල් වීරවංශ මහතා පවසයි.රට තුළ අස්ථාවර භාවයක් ගොඩනැගීම වෙනුවට ස්ථාවර භාවයත් ගොඩනැගීම වෙනුවෙන් ජනතාව ඓතිහාසික ජනවරමක් එක්සත් ජනතා නිදහස් සන්ධානයට ලබා දී ඇති අතර මෙවැනි බලයක් කිසිදු සන්ධානයකට ජනතාව මීට පෙර ලබා දී නොමැති බවත් වීරවංශ මහතා කීය.එක්සත් ජනතා නිදහස් සන්ධාන රජයට ජනතාව මේ ඓතිහාසික ජනවරම ලබා දී ඇත්තේ නිවැරදි තීරණ නිසි වේලාවට ගෙන ක්‍රියාත්මක වීමට මිස ජනවරම අයුතු ලෙස යෙදවීමට නොවන බවත් ඒ මහතා කීය.ජාතික නිදහස් පෙරමුණට ජාතික ලැයිස්තුවෙන් එකඟතාවය පරිදි මන්ත්‍රී ධුර ලබා නොදුන්නද, එක්සත් ජනතා නිදහස් සන්ධාන රජය සමඟ කටයුතු කරන අතර රට නිවැරදි දිශාවට යොමු කරවීම පක්ෂයේ අරමුණ බව ජාතික නිදහස් පෙරමුණේ නායක, පාර්ලිමේන්තු මන්ත්‍රී විමල් වීරවංශ මහතා පවසයි.මහ මැතිවරණයට පෙර ජාතික ලැයිස්තුවෙන් ජාතික නිදහස් පෙරමුණට මන්ත්‍රී ධුර දෙකක් ලබා දීමට එක්සත් ජනතා නිදහස් සන්ධානය එකඟ වූ බවත් එම පොරොන්දුව එජනිස මහ ලේකම්වරයා විසින් කඩ කර ඇති බවත් වීරවංශ මහතා කීය.ජාතික නිදහස් පෙරමුණට ජාතික ලැයිස්තුවෙන් හිමි මන්ත්‍රී ධුරය ලබා දීමේදී එජනිස මහ ලේකම්වරයා ක්‍රියාත්මක වී ඇත්තේ ජාතික නිදහස් පෙරමුණෙන් කිසිදු විමසීමක් සිදු නොකර සිය අභිමතය පරිදි බවත් වීරවංශ මහතා කීය.ජාතික ලැයිස්තුවෙන් මන්ත්‍රී ධුර ලබා දීමේදී ජාතික නිදහස් පෙරමුණට පමණක් නොව, අනෙකුත් සුළු පක්‍ෂවලට ද බරපතළ අසාධාරණයක් සිදු වී ඇති අතර මෙම තත්ත්වය තමන් අනුමත නොකරන බවත් මන්ත්‍රීවරයා සඳහන් කෙළේය.විමල් වීරවංශ මහතා මේ බව සඳහන් කෙළේ ජාතික නිදහස් පෙරමුණේ පක්ෂ කාර්යාලයේදී ඊයේ (22) පැවැති මාධ්‍ය සාකච්ඡාවකට සහභාගි වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n10042314</link>
    <topic>රත්මලානේ දී බෝතලයක් කඩා ඇනහමුදා නිලධාරියකු මරා දාලා</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>ආරක්ෂක අංශයේ සේවයේ නියුතු වූවකුට පෙරේදා (21) රාත්‍රී 10.00ට පමණ කිසියම් කණ්ඩායමක් විසින් කැඩුණු බෝතලයකින් පපුවට ඇන මරා දමා ඇති බව ගල්කිස්ස පොලිසිය පවසයි.මේ ප්‍රහාරය එල්ල කළ කණ්ඩායම තවත් සාමාන්‍ය වැසියන් දෙදෙනකුටද බරපතළ තුවාල සිදුකැර පලා ගොස් තිබේ.රත්මලාන, හන්දියේ පිහිටි සිනමාහලක් අසලදී එම ප්‍රදේශයේ තරුණයන් කණ්ඩායමක් හා ආරක්ෂක අංශයේ පස් දෙනෙක් අතර ඇති වූ කතාබහක් දුරදිග යාමෙන් පසු මේ මරණය සිදු වී ඇති බව පොලිස් විමර්ශන මඟින් හෙළිව ඇත.පසුව එම තරුණයන් එම සිනමා ශාලාව අසල පිහිටි, වැඩපලවත්ත නමින් හඳුන්වන ප්‍රදේශයට ගොස් තිබේ. ඔවුන් පසු පස ගොස් ඇති ආරක්ෂක අංශයේ පස් දෙනා සමඟ එම තරුණයින් නැවත ඇති වූ කතාබහක් දුරදිග යාමෙන් පසු දෙපාර්ශවයම ගැටුමක් ඇති කරගෙන ඇත. ගැටුමේ දී එක් තරුණයකු අසල තිබූ වීදුරු බෝතලයක් කඩා මියගිය අයගේ පපු පෙදෙසට ඇන ඇති අතර ඒ අවස්ථාවේම ප්‍රහාරයට ලක් වූ නිලධාරියා කළුබෝවිල රෝහලට ඇතුළත් කිරීමට ගෙන යාමේ දී මරණයට පත් වී ඇති බව පරීක්ෂණවලදී හෙළි වූ බව ගල්කිස්ස පොලිසිය පැවැසීය.ප්‍රහාර එල්ල කළ බවට සැකකරන තරුණ පුද්ගලයින් පිරිස 10 දෙනෙකු බවද ඔවුන් විසින් ආරක්ෂක නිලධාරින් පැමිණි යතුරු පැදි දෙකක්ද ගිනි තබා විනාශ කර ඇති බවද පොලිසිය කියයි.බෝතල් ප්‍රහාරය එල්ල කිරීමෙන් පසු අසල පිහිටි සිනමා ශාලාවේ කළමනාකරුට සහ ප්‍රදේශයේ අසල්වැසියකුටද පිහිපාර එල්ල කර ඇති අතර බරපතළ තුවාල ලැබූ ඔවුහු කළුබෝවිල ශික්ෂණ රෝහලට ඇතුළත් කර ශල්‍යකර්මවලට භාජනය කර හදිසි අනතුරු අංශයේ ප්‍රතිකාර ලබන බවද පොලිසිය කියයි.මියගොස් ඇත්තේ කෝප්‍රල් බී. කේ. ජිනදාස නැමැති තිස්සමහාරාමය ඇල්ලගල ප්‍රදේශයේ පදිංචි 25 හැවිරිදි අවිවාහක තරුණයෙකි.සිද්ධියෙන් පසු මේ අපරාධයට වගකිව යුතු පුද්ගලයින් කිහිප දෙනකු ප්‍රදේශය අත හැර පලාගොස් ඇති බවත් ඔවුන්ව අත්අඩංගුවට ගැනීම සඳහා විශේෂ පොලිස් කණ්ඩායමක් පත්කර ඇති බවද ගල්කිස්ස මූලස්ථාන පොලිසිය පවසයි.මේ මරණය සැලවීමත් සමඟ යම්කිසි කණ්ඩායමක් සිද්ධිය වූ බෙලෙක් කඩේ හන්දියේ වැඩපලවත්ත යන ස්ථානයට පැමිණ නිවෙස් 3කට සහ ත්‍රීරෝද රථ 3කටද අලාභහානි සිදුකර ඇති බවද පොලිසිය පවසයි.සිද්ධිය වු අවස්ථාවේ මරණයට පත් වූ අය සමඟ සිටි අනෙක් නිලධාරීන් 4 දෙනකුගෙන්ද ප්‍රකාශ සටහන් කර ගෙන ඇත.ගල්කිස්ස පොලිසියේ අපරාධ අංශයේ පොලිස් පරීක්ෂක වර්ණ කුමාර මහතාගේ උපදෙස් මත (පො. කො) 34879 හේමන්ත මහතා ඇතුළු නිලධාරීන් පිරිසක් වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=n10042315</link>
    <topic>අපිරිසිදු හෝටල් ගැන පැමිණිලි අඩු වෙලා</topic>
    <author>ජීවනී පතිරණ</author>
    <content>ගත වූ වර්ෂවලට වඩා මේ වසරේ කොළඹ නගරයේ ආපනශාලාවලින් ආහාර පාලනය හා සනීපාරක්ෂාව පිළිබඳ පැමිණිලි නොලැබුණු බව කොළඹ මහා නගර සභාවේ ජන සෞඛ්‍ය දෙපාර්තමේන්තු ආහාර පාලන ඒකකය පවසයි.එය ආහාරවල පිරිසිදුතාවය හා අදාල කොන්දේසි නිසි අයුරින් ක්‍රියාත්මක වීම බව ප්‍රධාන මහජන සෞඛ්‍ය පරීක්ෂක ඩබ්ලිව්. ජී. කරුණාතිලක මහතා පෙන්වා දෙයි.මේ අතර කොළඹ නගරයේ ඇති තරු 5 හෝටල්වල සිට නගර සභා බලපත්‍ර යටතේ පවත්වාගෙන යන සියලුම ආපනශාලා දක්වා විශේෂ ඇගයීම් පරීක්ෂාවක් සිදු කිරීමට ද ජන සෞඛ්‍ය දෙපාර්තමේන්තුවේ ආහාර පාලන ඒකකය පියවර ගෙන තිබේ.මේ අනුව අදාල ආයතනයන් පවත්වාගෙන යන ගොඩනැඟිලි පිළිබඳ විශේෂ අවධානයක් යොමු කිරීමටත් , ආහාර පනත යටතේ ඊට අදාළ කොන්දේසි ක්‍රියාත්මක වීමත්, ඇතුළත හා පිටත සනීපාරක්ෂාව පිළිබඳවත් වැඩි අවධානයක් යොමු කරනු ඇත. වර්ගීකරණයකට ලක්කරන මේ භෝජනශාලා හා හෝටල් ශ්‍රේණිගත කර සම්මාන පිරිනැමීමට ද එම දෙපාර්තමේන්තුව කටයුතු යොදා ඇත.මේ අතර කොළඹ නගරයේ පවත්වාගෙන යන අවන්හල්හි අපිරිසිදු මුලුතැන්ගෙවල් සොයා අවශ්‍ය වැටලීම් කටයුතු අඛණ්ඩව සිදු කෙරෙන බවත්, ඔවුන්ට එරෙහිව ආහාර පනත යටතේ නීත්‍යානුකූලව කටයුතු කිරීමට පියවර ගෙන ඇති බවත් කරුණාතිලක මහතා සඳහන් කරයි.අවුරුදු සමයේ පදික වේදිකාවල නරක් වූ එළවළු හා පළතුරු අලෙවිකිරීම පිළිබඳ අවධානය යොමුකර ඒවා විනාශ කිරීමට පියවර ගත් බව කී ඒ මහතා, පසුගිය වසරට වඩා මේ වසරේ ආහාර මිලදී ගැනීමේදී ජනතාව දැනුවත් වී ඇති බව එම වැටලීම්වලදී සනාථ වූ බවද වැඩිදුරටත් පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=r1004231</link>
    <topic>කෝකිලායි ධීවරයන්ගේමාළු අස්වැන්නසරුයි</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>ත්‍රස්තවාදී සාපයෙන් රට මුදා ගැනීමත් සමඟ උතුරේ ධීවර ජනතාවටද සහන ප්‍රතිලාභ හා ජයග්‍රහණ අත්වෙමින් පවතී. අන් වෘත්තිකයන්ටද වඩා උතුරේ ධීවරයන්ට සාමයේ අගය දැනෙන්නේ ත්‍රස්තවාදය උතුරු - නැගෙනහිර සාගර කලාපවල එවකට සිය අනසක පතුරුවා හැර තිබූ බැවිනි.මුලතිව් දිස්ත්‍රික්කයට අයිති කෝකිලායි ධීවර ගම්මානයේ වැසියෝද එදා නිරන්තර ත්‍රස්තවාදී ප්‍රහාර අනතුරුවලට මුහුණ දෙමින් ජීවතවලින් පවා වන්දි ගෙවූ පුද්ගලයෝ වෙති. අද කෝකිලායි ධීවරයා දවසේ පැය 24 පුරාම ධීවර වෘත්තියෙහි නියැලෙයි.මත්ස්‍ය සම්පතින් පොහොසත් කෝකිලායි මුහුදු තීරයේ ධීවර කර්මාන්තයේ වැසියෝ අද බෙහෙවින් තෘප්තිමත්ව සිටිති. කෝකිලායි ශාන්ත ආනා ධීවර සමූපකාර සමිතියේ ලේකම් ජනිත් දුමින්ද (23) මෙසේ පවසති. අද අපේ ආදායම එදාට වඩා 80%කින් පමණ වැඩිවෙලා. එදා අපට අල්ලන්න පුළුවන් වුණේ කුඩා මාළු පමණයි. අද අපි ඈත මුහුදට ගිහින්. ලොකු කුඩා මාළු අල්ලා ගන්නවා.අපිට බොන ජලය ගමට විදුලිය, සෞඛ්‍ය පහසුකම් සහ ගමට යන්න පාලමක් හදලාදුන්නොත් ඇති.ඇන්ටන් හියුමන් සිල්වා අපි මාදැල් රස්සාවෙන් ජීවත් වෙන්නේ. මාදැල් වාඩි 285 ක් විතර තියෙනවා. මාදැල් මඩියට මේ දවස්වල සාලයෝ හාල්මැස්සෝ වගේ කුඩා මාළු තමයි අහුවෙන්නේ. කළපු කකුළුවන් අල්ලන ධීවරයන්ගේ ආදායම හොඳයි. ගමේ අඩුපාඩු දියුණුවට විශාල බාධාවක් බවද ඔවුහු පවසති. ජල විදුලි පහසුකම් සහ වෛද්‍ය සායනක් ලබාදීම, ගමට පාලමකින් ගොඩවීම හා සම්බන්ධ කිරීම ධීවර සංස්ථාමිලදී ගැනීමේ ශාඛාවක් ඇරඹීම යන්න ඔවුන්ගේ පොදු අවශ්‍යතාවලින් කීපයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=r1004232</link>
    <topic>පිංගල්පොත්ත බුද්ධ ප්‍රතිමාවේ වැඩ නිම වෙන්න ළඟයි</topic>
    <author>හිරියාල සමූහ එම්. ඒ. ආර්. මනුකුලසූරිය</author>
    <content>ගොකරැල්ල, පොල්ගොල්ල පිංගල්පොත්ත රජ මහා විහාරස්ථානයේ අභිනවයෙන් ඉදි කෙරෙන තිස් පස් රියන් බුද්ධ ප්‍රතිමාවේ ඉදි කිරීම් කටයුතු දැනට නිම වෙමින් තිබේ.මේ වෙසක් පුන් පොහෝ දිනයේදී බැතිමතුන්ට වැඳ පුදා ගැනීම සඳහා බුද්ධ ප්‍රතිමාව විවෘත කිරීමට කටයුතු කරගෙන යන බැව් විහාරාධිපති දුනුකේදෙණියේ කුසලධම්ම හිමියෝ පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=r1004233</link>
    <topic>අහසට වෙඩි තබාඅසල්වැසියන් බිය වැද්දූඅයෙක් අත්අඩංගුවට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>අහසට වෙඩි තබා අසල්වාසීන් බියවද්දා ඇතැයි කියන අයෙක් පල්ලම පොලිසිය අත්අඩංගුවට ගෙන ඇත. ආඬිගම පුනවිටිය ප්‍රදේශයේදී ඉකුත් 21 දා සවස මේ වෙඩිතැබීම සිදුකර තමන් බියවැද්දූ බව සිද්ධිය වූ ස්ථානය අසල සිටි වැසියන් පොලිසියට පවසා ඇත.වෙඩි තැබීම සිදුකළ ස්ථානයේ වැටී තිබූ ටී 56 ගිනි අවිවලට යොදන වර්ගයේ හිස් පතරොම් කොපුවක් ද ඔවුන් විසින් අහුලා පොලිසියට භාරදී ඇත. සැකකරු වෙඩිතැබීමට භාවිතා කර ඇත්තේ ටී.56 ගිනි අවියක් බව මෙයින් පැහැදිලිවන බව පවසන පල්ලම පොලිසිය එම ගිනි අවිය සොයාගැනීමට දිගින් දිගටම පරීක්ෂණ කරගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=r1004234</link>
    <topic>අයකුට මරු කැඳවූ ඩබල් කැබ් රිය මාට්ටු</topic>
    <author>සීගිරිය විශේෂ</author>
    <content>එක් අයකුට මරු කැඳවමින් රිය අනතුරක් සිදුකොට පලාගිය ඩබල් කැබ් රියක් සහ රියදුරකු අනතුර සිදුවී දින හතකට පසු අත්අඩංගුවට ගැනීමට දඹුල්ල පොලිසිය සමත් වී ඇත.මේ ඩබල් කැබ් රියට පසුගිය (15) දින දඹුල්ල විහාර හන්දිය ප්‍රදේශයේදී හැපුණු පාපැදි කරුවකු බරපතළ තුවාල ලබා මිය ගියේය. අනතුරෙන් පසුව වාහන කරු පලා ගිය බවත් වාහනය ගැන ලද තොරතුරක් අනුව විශේෂ පොලිස් කණ්ඩායමක් යොදවා තිබිණි. පෙරේදා (22) මේ කැබ් රථය දඹුල්ල ප්‍රධාන මාර්ගයක ධාවනය වෙමින් තිබියදී අත්අඩංගුවට ගැනීමට පොලිසිය සමත් විය. මෙම අනතුරින් මියගියේ දඹුල්ල විහාරහන්දිය පදිංචි ඒ. ආර්. කේ. ජේ. රූපසිංහ (44) දෙදරු පියෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=r1004235</link>
    <topic>බෝට්ටු එන්ජිමක් හාඩී වී ඩී යන්ත්‍රයක්සොරකම් කළ අය දැලේ</topic>
    <author>ගාල්ල උතුර විශේෂ</author>
    <content>කතලුව ප්‍රදේශයේ නිවෙසක තිබුණ අශ්වබල පහළවක බෝට්ටු එන්ජිමක් හා ඩී.වී.ඩී. යන්ත්‍රයක් සොරකම් කළ බවට සැකකරන පුද්ගලයකු අහංගම පොලිසිය මගින් අත්අඩංගුවට ගෙන ඇත.සැකකරු ළඟ තිබී බෝට්ටු ඇන්ජිම හා සොරාගත් දේපළ සොයාගෙන ඇත. අහංගම පොලිසිය තවදුරටත් පරීක්ෂණ පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=r1004236</link>
    <topic>පොළොන්නරුවේ දුෂ්කර ගම්වලපොදු පහසුකම් නැංවේ</topic>
    <author>ගිරිතලේ සමූහ එම්. ඒ. රසීඩ්</author>
    <content>පොළොන්නරුව දිස්ත්‍රික්කයේ දුෂ්කර ගම්මාන වල පොදු පහසුකම් සංවර්ධනය කිරීමේ වැඩ කටයුතු යුනිසෙප් ආයතනය විසින් ආරම්භ කර ඇත.තමන්කඩුව, දිඹුලාගල, වැලිකන්ද, ලංකාපුර, මැදිරිගිරිය, හිඟුරක්ගොඩ, ප්‍රාදේශීය ලේකම් කොට්ඨාස මට්ටමින් පිහිටි දුෂ්කර ගම්මාන මේ සඳහා තෝරා ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=r1004237</link>
    <topic>අම්බලන්තොට රම්බා විහාරයෙන් අත්තානි අභිලේඛන කුලුනක් හමුවේ</topic>
    <author>ගාල්ල දිසා සමූහ – නන්දසිරි වැලිගමගේ</author>
    <content>අම්බලන්තොට පැරැණි මානාවුළු රාජධානියේ ප්‍රධාන රම්බා විහාරයෙන් මෑතකදී හමුවූ අත්තානි අභිලේඛන කුලුනකින් මෙතෙක් අපේ වංශකතාව තුළ හෙළි නොවූ ජාතික ආගමික සංස්කෘතික තොරතුරු රැසක් අනාවරණය වී ඇත.රම්බා විහාරස්ථානයේ ධර්මශාලාව ආසන්නයේ පිහිටි පැරැණි බෝධිඝාරයට මීටර් 10 ක් පමණ දුරින් තිබී හමුවූ මේ අභිලේඛනයේ දිග සෙන්ටිමීටර් 213 කි. පළල 17 කි. පාෂාණය ග්‍රැනයිඩ් වර්ගයට අයත්ය. මෙහි තුන්පැත්තකම රාජ නියමයන් සනිටුහන් කොට ඇති අතර සමහර කොටස් මැකී ඇති අතර සෙල්ලිපියෙන් ද කොටසක් වෙන් වී ගොස් ඇතැයි නිගමනය කරයි.මේ අභිලේඛනය සොයා ගනු ලැබුවේ එවකට රම්බා විහාරස්ථ පුරාවිද්‍යා ඒකකයේ ස්ථාන භාර නිලධාරි ප්‍රධාන පුරාවිද්‍යා ගවේෂණ නිලධාරියකු වූ රසික බණ්ඩාර මහතා ඇතුළු පිරිස විසිනි.සෙල්ලිපියේ කුලුනු සිංහලයට පරිවර්තනය කරනු ලැබුවේ ශ්‍රී ජයවර්ධනපුර විශ්වවිද්‍යාලයේ ජ්‍යෙෂ්ඨ කථිකාචාර්ය ආචාර්ය කරුණාසේන හෙට්ටිආරච්චි මහතා විසිනි.මෙය රෝහණයේ දෙවන රාජධානියයි. එය ක්‍රි. පූර්ව තුන්වන සියවසේදී පමණ මහානාග රජු විසින් ස්ථාපිත කළේ යැයි මහාවංශය සඳහන් කරයි. (227)එසේම පොළොන්නරු යුගයේ සිටම දේශීය විදේශීය අධ්‍යාපන පීඨයක් නැතහොත් පිරිවෙනක් ලෙසට පැවැති බවට පුරාවිද්‍යා කැණීම්වලින් ද තහවුරු වී තිබේ. මේ විහාරස්ථ පිරිවෙනින් බිහිවූ ශ්‍රේෂ්ඨ කෘති දෙකක් නිශ්චිත ලෙස හඳුනාගෙන තිබේ.ඉන් පළමුවැන්න බොහෝ උගතුන්ගේ ගෞරවාදරයට පත්ව තිබූ මොග්ගල්ලාන ව්‍යාකරණය හැදෑරීම පහසු කිරීමට ලියූ පදසාධනයත්, දෙවැන්න ලංකාවේ රචිත ප්‍රථම පාළි සංදේශය වන මානාවුළු සංදේශයන්ය.මෙය පද්‍ය 62 කින් සමන්විතය. මේ සියල්ල සලකා බලන කළ මේ රම්බා විහාරය අපේ දළදා මහා පාත්‍ර ධාතුව රැක දුන් රුහුණේ පැරැණි දළදා මාළිගාව වූවා පමණක් නොවෙයි දෙස් විදෙස් පතල මහ පිරිවෙනක් ද වූ බව පැහැදිලිය.මෙහි සෙල්ලිපියක් ඇති බවට 1884 දී මියුල නැමැති අය දැක තිබේ. 1982 පුරාවිද්‍යාඥයකු වූ වික්‍රමසූරිය මහතා විසින් මේ සෙල්ලිපි දෙක හඳුනාගෙන ඇති අතර ඉන් එකක් 4 වන කාශ්‍යප රජු විසින් කළ එකකි.රම්බා විහාරයේ දළදා වහන්සේ තැන්පත් කොට තිබුණේ යැයි සැළකෙන නුවර හා පොළොන්නරු දළදා මැදුරුවල හැඩය ගත් දළදා මැදුරක අඩිතාලම හා කුලුනු රැසක් ද මතුකැර ගැනීමට හැකි වූ බව ද රසික බණ්ඩාර මහතා කීය.රම්බා විහාරය මානාවුළු රෝහණයේ දෙවන රාජධානිය නම් එහි රාජධානිය රජගෙදර මේ ආශි‍්‍රතව පිහිටා ඇති බව පෙනී යතත් රාජමාළිගාව හඳුනා ගැනීමට අද දක්වා කිසිදු පුරාවිද්‍යා සාධකයන් සොයා ගැනීමට ගවේශණයන් සිදුකොට නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=r1004238</link>
    <topic>ගාල්ලේ දරුවන් රකින පණ ඇති ‘දුම්රිය ගේට්ටුව’</topic>
    <author>පෝද්දල සමූහ - ජයන්ත කල්‍යානන්ද</author>
    <content> කිසිඳු වරප්‍රසාදයක් නොලබමින් දිනපතා පාසල් දරුවන් සහ වැඩිහිටියන් දහස් ගණනකගේ ජීවිත ආරක්‍ෂා කර දෙන අපූරු පුද්ගලයකු ගාල්ලේ සිටී.71 වැනි වියේ පසුවන ගාල්ල, බෝපේ කේ. ජී. වංශපාල මහතා තම සත්කාර්යය ගැන මෙසේ පැවැසීය.මේ වැකුණගොඩ පටුමගේ දිවංගත ජනාධිපති ප්‍රේමදාස මහතාගේ යුගයේ උණ බම්බු ගේට්ටුවක් තිබුණා. පසුව ගේට්ටුව ඉබේම නැතිවී මෙතන අනාරක්‍ෂිත මරු කපොල්ලක් වුණා. රිච්මන්ඩ් විදුහලේ, රිපන් බාලිකාවේ දරුවන් උදේ හවස මෙතනින් යද්දී මට පුදුම බයක් දැනුණා.පාසල් වෑන්රථ, කාර්, ත්‍රීවිල්, සිය ගණනක් මෙතනින් දිනපතා යනවා. පසුව මම මේ ගේට්ටුව අසල සිට දුම්රිය පැමිණෙන අවස්ථාවන් වලදී මුරකරු ලෙස සිටිනවා. උදේ 6.30 ට ඇවිත් 8.30 දක්වාත් දහවල් 12 ට ඇවිත් සවස 2 දක්වාත් මේ රාජකාරිය කරනවා.මේක මම පෙර සසරෙ දී පතාගෙන ආ දෙයක්. මෙතින් මාරුවෙන දරුවෝ සිය ගණනක් අත වනලා සීයේ අපි යන්නම්, සීයට බුදු සරණයි, කියන එකම මට ඇති.1961 සිට 1990 දක්වා ගිංතොට තුනී ලෑලි කම්හලේ සේවය කොට විශ්‍රාම ලැබ සිටින වංශපාල මහතා මේ කරන සත්කාර්යය මිල කළ නොහැකිය.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=r1004239</link>
    <topic>මහනුවරින් කොළඹට එද්දීදුම්රියේ මැදිරි 2ක් ගැලවිලා</topic>
    <author>කොටදෙණියාව සමූහ එම්. පී. කුමාර</author>
    <content>මහනුවර සිට කොළඹ බලා ගමන් කරමින් තිබූ අන්තර් නගර ශීඝ්‍රගාමී දුම්රියේ මැදිරි දෙකක් ඊයේ (22) මීරිගම ගනේගොඩ ප්‍රදේශයේදී ගැලවී වෙන්වීම නිසා පෙරවරුවේ දුම්රිය ගමනා ගමනය ටික වේලාවක් ඇනහිටියේය.දුම්රිය ගැලවීම දැනගත් රියැදුරු දුම්රිය නවතා පිටුපසට ගෙන ටික වේලාවකින් යළි දුම්රිය මැදිරි අමුණා කොළඹ බලා ගමන් කරවූ බවත් මේ අනතුර නිසා දේපළ හෝ ජීවිතවලට කිසිම හානියක් වී නැති බවත් මේ පිළිබඳව කළ විමසීමේදී දුම්රිය දෙපාර්තමේන්තුවේ ප්‍රකාශකයකු කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=s1004234</link>
    <topic>මුම්බායි ඉන්දියන්ස් අවසන් තරගයට</topic>
    <author/>
    <content>බැංග්ලෝර් කණ්ඩායමට එරෙහිව ලකුණු 35 ක ජයක් වාර්තා කළ මුම්බායි ඉන්දියන්ස් පිල අයි. පී. එල්. තරගමාලාවේ අවසන් තරගයට සුදුසුකම් ලබාගැනීමට සමත් විය.තුන් ඉරියව්වෙන් දස්කම් දැක්වූ මුම්බායි පිලේ කීරන් පොලාර්ඩ් පන්දු 13 කදී එක් හතරේ පහරක් සහ හයේ පහර 3 ක් සමඟ ලකුණු 33 ක් රැස්කළ අතර පන්දුවෙන් දස්කම් දක්වමින් බැංග්ලෝර් පිලේ කඩුලු 3 ක් ලකුණු 17 කට දවාලනු ලැබීය.මුම්බායි පිල කඩුලු 5 කට ලකුණු 184 ක් වාර්තා කළ අතර සෞරාබ් තිවාරි නොදැවී ලකුණු 52 ක් රැස්කළේය. අම්බති රායිදු ලබාගත් ලකුණු සංඛ්‍යාව 40 කි. පන්දු යැවීමේදී ඩේල් ස්මිත් කඩුලු 2 ක් දවාලීය.බැංග්ලෝර් පිලට ලබාගත හැකි වූයේ කඩුලු 9 කට ලකුණු 149 ක් පමණි. රෝස් ටේලර් නොදැවී ලකුණු 31 ක් රැස්කළ අතර රොබින් උත්තප්පා ලකුණු 26 ක් ලබා ගත්තේය.ලසිත් මාලිංග සහ හර්බජන් සිං කඩුලු 2 බැගින් දවාලීමට සමත් වූහ. දිල්හාර ප්‍රනාන්දු එක් කඩුල්ලක් දවා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=s1004231</link>
    <topic>මුදලට තරග පාවාදීමේ චෝදනා මතජාතික පාපන්දු ක්‍රීඩකයන් 5කට තහනමක්</topic>
    <author>පි‍්‍රන්ස් ගුණසේකර</author>
    <content>මුදලට තරග පාවාදීමේ චෝදනාව මත ශශ්‍රී ලංකා ජාතික පිලේ ජ්‍යෙෂ්ඨ ක්‍රීඩකයන් පස්දෙනකුට තහනමක් පැනවීමට ශ්‍රී ලංකා පාපන්දු සම්මේලනය පියවර ගෙන ඇත.ශශ්‍රී ලංකා පාපන්දු ඉතිහාසයට කළු පැල්ලමක් එක් කළ මේ සිද්ධිය මෙරටින් වාර්තා වූ පළමු අවස්ථාව ද වේ.සිංගප්පූරු ජාතික සූදු අන්තුවෙකු සමඟ සම්බන්ධතා පවත්වමින් තරග පාවාදීමට මුදල් ගැනීමේ චෝදනාව මත ඉදිරි පෙළ ක්‍රීඩක කසුන් ජයසූරිය, ඊ. බී. චන්න, සදීෂ් කුමාර්, මධුෂ්ක පීරිස් හා ගෝල් රකින ක්‍රීඩක අසංක විරාජ් ට පාපන්දු තහනම පනවා ඇත. මේ තහනම අනුව පාපන්දු පරිපාලන කටයුතුවලට හෝ පාපන්දු ක්‍රීඩා තරගවලට සහභාගි විය නොහැක.මුදලට තරග පාවාදීමේ සිද්ධිය සම්බන්ධව ශ්‍රී ලංකා පාපන්දු සම්මේලනය මඟින් මූලික පරීක්‍ෂණයක් පවත්වා සාක්‍ෂි සටහන් කරගෙන ඇති අතර සිද්ධියට අදාළ ක්‍රීඩකයන් ගෙන් මෙතෙක් කරුණු විමසා නැත.මූලික පරීක්‍ෂණවලදී ශ්‍රී ලංකා පාපන්දු පුහුණුකරු මොහොමඩ් අමුනුල්ලා, හිටපු පාපන්දු පුහුණුකරු සම්පත් පෙරේරා, හිටපු ගෝල් රකින්නෙකු වූ සතිෂ් කුමාර් හා ජාතික පාපන්දු ක්‍රිඩක චතුර ගුණරත්න යන අය සාක්‍ෂි ලබාදී ඇත.සිංගප්පූරු ජාතික සූදු අන්තුවා සිංගප්පූරුවේ ක්‍රීඩා සමාජවලට එක්කර ගැනීමට යැයි පවසා ශශ්‍රී ලංකා පාපන්දු පිලේ ක්‍රීඩකයන් කිහිප දෙනෙකු සමඟ සාකච්ඡා කොට ඇත.එම සාකච්ඡාවලට එක්වූ ක්‍රීඩකයෙකු ජංගම දුරකථනයෙන් තවත් ක්‍රීඩකයෙකුට කළ විස්තරයක් පටිගත කොට පාපන්දු සම්මේලනයට ලබාදීමෙන් මේ පරීක්‍ෂණය ආරම්භ විය. සිංගප්පූරු ජාතික සූදු අන්තුවා ක්‍රීඩකයන්ට මුදල් ලබාදුන් ආකාරය ගැන එම හඬ පටියේ සටහන් වී ඇතැයි වාර්තා වේ.සිංගප්පූරු ජාතික සූදු අන්තුවා හා ක්‍රීඩකයන් කිහිපදෙනෙකු අතර මුල්ම සාකච්ඡාව පසුගිය වසරේ දී බැංකොක් හී හෝටලයක සිදුවී ඇති අතර නිමා වූ බංග්ලාදේශයේ සාෆ් තරගාවලියට ද එම සූදු අන්තුවා පැමිණ ඇත. කොළඹ දී නිමාවූ ආසියානු පාපන්දු සමුළු කුසලාන තරගාවලිය පැවැති අතරතුර දී ක්‍රීඩකයන් නවාතැන්ගෙන සිටි හෝටලයට ද මේ සූදු අන්තුවා පැමිණ ක්‍රීඩකයන් සමග රහසිගතව සාකච්ඡා පැවැත්වුවේ යැයි පැවැසේ.සිද්ධියට අදාළ ක්‍රීඩකයන් කැඳවා ඉදිරියේ දී විධිමත් පරීක්‍ෂණයකින් පසුව අවසන් තීන්දුව ප්‍රකාශ කිරීමට ශශ්‍රී ලංකා පාපන්දු සම්මේලනය බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=s1004232</link>
    <topic>පාපන්දු ගැටුමෙන් 15කට තුවාල</topic>
    <author>සරපේවෝ (ඒ. එෆ්. පී.)</author>
    <content>බොස්නියානු පාපන්දු ලීග් තරගමාලාවේ දී ඇති වූ ගැටුමකින් පොලිස් නිලධාරීහු 8 දෙනෙකු ඇතුළු පුද්ගලයන් 15 දෙනෙකු තුවාල ලැබූ බව එරට පොලිසිය පවසයි.සර්ජේවෝ සහ සිරෝකි කණ්ඩායම් අතර පැවැති තරගය 1 – 1 ක් ලෙස සමවීමෙන් අනතුරුව මෙම ගැටුම ආරම්භ වූ බව පොලිසිය ප්‍රකාශ කළේය.තම කණ්ඩායම් වල දස්කම් පිළිබඳව උරණ වූ දෙපිලේම ආධාරකරුවන් ක්‍රීඩාංගනයේ අසුන් ගලවා ක්‍රීඩා පිටියට වීසි කරමින් කලහකාරී ලෙස හැසිරීමට පටන් ගෙන ඇත.සර්ජේවෝ ආධාරකරුවන්ගෙන් බහුතරය මුස්ලිම් ජාතිකයන් වන අතර සිරෝකි ආධාරකරුවන් ක්‍රිස්තියානි ජාතිකයන් වෙති.ක්‍රොඒෂියාවේ සහ සර්බියාවේ ජනවාර්ගික ගැටුම වසර 15 කට අධික ඉතිහාසයක් කරා දිවයන අතර 1992 – 1995 කාලය තුළ දෙරට ඇතිවූ යුද්ධයෙන් පුද්ගලයන් ලක්ෂයකට අධික සංඛ්‍යාවක් මරුමුවට පත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=s1004233</link>
    <topic>රගර් ක්‍රීඩාවෙන් රටට නායකයන් බිහිවෙනවා</topic>
    <author>ජගත් ගුණවර්ධන</author>
    <content>රගර් යනු ක්ෂණිකව තීරණ ගැනීමට සිදුවන ක්‍රීඩාවක් බවත් ඒ මගින් ජයග්‍රහණය කරා යාහැකි දක්ෂ නායකයින් රටට බිහිවන බවත් සිංගර් (ශ්‍රී ලංකා) සමාගමේ සභාපති හේමක අමරසූරිය මහතා පැවැසීය.උසස් පෙළ විභාගයට බාධාවක් නොවන ලෙස ඊට පෙර මේ තරගාවලිය පවත්වා ඒ ශිෂ්‍යයන්ද මීට සහභාගි කරවන ලෙසට තමා පාසල් රගර් සංගමයෙන් ඉල්ලා සිටින බවද අමරසූරිය මහතා කීවේය. 2010 පාසල් ලීග් රගර් තරගාවලියට සිංගර් ශ්‍රී ලංකා සමාගමේ අනුග්‍රහය පිරිනැමීම නිමිත්තෙන් කොළඹ සමුද්‍රා හෝටලයෙපැවැති මාධ්‍ය හමුවේදී ඒ මහතා මේ අදහස් පළ කළේය. මේ තරගාවලියට සිංගර් ආයතනය 1999 සිට අනුග්‍රහය දක්වයි.ක්‍රිකට් ක්‍රීඩාව තරමට අද රගර් ක්‍රීඩාව ජනපි‍්‍රය උද්යෝගිමත් ක්‍රීඩාවක් ලෙස ක්‍රීඩාලෝලීන් ආකර්ශනය කරගන්නා බවත් දුෂ්කර පළාත්වල පාසල් තුළද කොළඹින් බැහැර ප්‍රදේශවල පාසල් තුළද රගර් ක්‍රීඩාව ප්‍රචලිත කිරීම තම සමාගමේ අපේක්ෂාව බවත් පැවසූ අමරසූරිය මහතා මෙවර තරගාවලියට දුෂ්කර ප්‍රදේශවලින්ද ඉදිරිපත් වී තිබීමත් 2008 වසරේ දුෂ්කර පාසල් ජයග්‍රහණය ලබා ගැනීමත් සතුටට කරුණක් බවද කියා සිටියේය.මේ තරගාවලියට, විශේෂයෙන් කොළඹ විශ්වවිද්‍යාලයේ වෛද්‍ය පීඨයේ ක්‍රීඩා වෛද්‍ය සංගමයේ අනුග්‍රහකත්වයෙන් සෑම තරගයක් සඳහාම වෛද්‍යවරයෙක්, පුහුණුවන වෛද්‍යවරුන් දෙදෙනෙක්, ගිලන් රථයක් හා සහායකයින් තිදෙනෙක් සපයන බවත් හදිසි අවස්ථාවක දී උපරිම සේවය ඔවුන්ගෙන් ලබාගත හැකි බවත් ඒ මහතා ප්‍රකාශ කළේය.පාසල් 75 ක සහභාගීත්වයෙන් තරග 350ක් දිවයින පුරා ක්‍රීඩාංගන රැසක පැවැත්වීමට ශ්‍රී‍්‍ර ලංකා පාසල් රගර් සංගමය කටයුතු සංවිධානය කර ඇත.ශ්‍රී ලංකා පාසල් රගර් සංගමයේ සභාපති කේ. ඒ. ඩී. පුණ්‍යදාස, එම සංගමයේ ලේකම් ඩෙන්සිල් සාලිය හා සිංගර් ශ්‍රී ලංකා සමාගමේ අළෙවි අධ්‍යක්ෂ නසීර් මජීඩ්, ශ්‍රී ලංකා රගර් අතුරු පාලක කමිටුවේ සභාපති මයියා ගුණසේකර යන මහත්වරුද මෙහිදී අදහස් ප්‍රකාශ කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=s1004235</link>
    <topic>කොලිංවුඩ්ගේ කණ්ඩායම කෙළින්ම කොදෙව් දූපත්වලට</topic>
    <author/>
    <content>එංගලන්ත ක්‍රිකට් බලධාරීන්ට සැනසුම් සුසුම් හෙළීමේ අවස්ථාව උදාකරමින් ඔවුන්ගේ විස්සයි – 20 ලෝක කුසලාන කණ්ඩායමට මේ සති අන්තයේ කෙළින්ම බටහිර ඉන්දීය කොදෙව් දූපත් පිලට ගුවනින් යා හැකි බවට තහවුරු විය.අයිස්ලන්තයේ ගිනි කන්ද පුපුරා යාමෙන් වලාකුළු අළු දුමාරයෙන් පිරීම නිසා වසා දමා තිබූ යුරෝපා ගුවන යළි විවෘත කිරීම නිසා තරගාවලියට සහභාගි වීම පිණිස එංගලන්ත කණ්ඩායමට ඩුබායි හරහා දීර්ඝ ගුවන් ගමනක යෙදීම දැන් අවශ්‍ය නොවනු ඇත.ඒ වෙනුවට ඔවුන් ලබන ඉරිදා කොදෙව් දූපත් බලා කෙළින්ම ලන්ඩනයෙන් පිටත්ව යනු ඇත. මේ අනුව අප්‍රේල් 28 වැනිදා බංග්ලාදේශය සමග බාබඩොස් හි ඔවුන්ගේ පළමු පෙරහුරු තරගයට පෙර ඒ සඳහා සූදානම් වීමට දින කිහිපයක් එංගලන්ත ක්‍රීඩකයන්ට ලැබෙනු ඇත.පෝල් කොලිංවුඩ්ගේ නායකත්වය යටතේ එංගලන්තය විස්සයි – 20 ක්‍රිකට් ක්‍රීඩාවේ තරග කිරීමේ හැකියාව ඇති කණ්ඩායමක් ලෙසින් ඒකරාශී වෙමින් සිටී.කොලිංවුඩ් හා කෙවින් පීටර්සන්ගේ මූලිකත්වයෙන් යුත් ඔවුන්ගේ එංගලන්ත පිතිකරු අංශය ශක්තිමත් එකකි.මීට අමතරව ඉයොන් මෝගන් ජාත්‍යන්තර ක්‍රිකට් ක්‍රීඩකයෙකු ලෙසින් වර්ධනය වීම නිසා කණ්ඩායම නියත පදනමකින් යුතුව ජයග්‍රහණය කරා ගෙන යාමට හැකියාව තිබෙන කෙනෙකු අවසානයේ තමන් සතුව සිටින බවට එංගලන්තයට ආඩම්බර වීමට අවස්ථාව උදා වී තිබේ.ඇන්ඩෲ ෆ්ලින්ටොෆ් තුවාල ලබා කණ්ඩායමට අහිමි වීම එංගලන්තයට වැදුනු මරු පහරකි. එබැවින් කඩුලු ලබාගැනීම සඳහා එංගලන්ත බලාපොරොත්තු ජේම්ස් ඇන්ඩර්සන් හා ග්‍රැහැම් ස්වෝන් වැන්නවුන් කෙරෙහි රැඳී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=s1004236</link>
    <topic>ආසියානු ක්‍රීඩා උළෙලටජපානයෙන් ක්‍රීඩකයන් 680ක්</topic>
    <author/>
    <content>ලබන නොවැම්බර් මාසයේදී පැවැත්වීමට නියමිත ආසියානු ක්‍රීඩා උළෙල සඳහා විශාලතම ක්‍රීඩා කණ්ඩායමක් සහභාගි කරවීමට ජපානය සැලසුම් කරයි. දකුණු චීනයේ ගුවැන්ෂූ නගයේ පවත්වනු ලබන මෙම ක්‍රීඩා උළෙලට ක්‍රීඩකයින් 680 දෙනෙකු සහභාගි කරවීමට ජපාන ඔලිම්පික් කමිටුව තීරණය කර ඇත.මීට පෙර ජපානය විසින් වැඩිම ක්‍රීඩකයින් පිරිසක් සහභාගි කරවනු ලැබුයේ 1994 හිරෝෂිමාවේ පැවැති ආසියානු ක්‍රීඩා උළෙලටය. එවර ක්‍රීඩකයින් 678 දෙනෙකු ජපානය නියෝජනය කරමින් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=s1004237</link>
    <topic>ගම්පහ ආදි ක්‍රිකට් මහ සභාව 25දා</topic>
    <author/>
    <content>ගම්පහ බණ්ඩාරනායක විදුහලේ ආදි ක්‍රිකට් ක්‍රීඩකයන්ගේ සංගමයේ වාර්ෂික මහ සභා රැස්වීම හා සුහද හමුව අප්‍රේල් මස 25 දා කලගෙඩිහේන නෙල්ස් හෝටලයේදී ප.ව. 6.00 ට පැවැත්වේ. ඊට සහභාගිවීමට අපේක්ෂා කරන්නන්ට පහත සඳහන් දුරකථන අංක ඇමතීමෙන් වැඩිදුර තොරතුරු ලබාගත හැකිය.අසංග - 0772445134, කාන්චන - 0773329657, නිරෝන් - 0772659503</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=f1004231</link>
    <topic>රාජ්‍ය අංශය කාර්යක්‍ෂම කළොත් සංවර්ධනයත් ඉක්මන් වෙයි</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>2009 වර්ෂය සඳහා මහ බැංකුවේ වාර්ෂික වාර්තාව පසුගියදා නිකුත් කෙරිණි. එය නිමිති කොට ගනිමින් ඉකුත් වසරේ ආර්ථික අභියෝග හා ඒවා ජයගත් අයුරු පිළිබඳත් ඉදිරි ආර්ථික ඉලක්ක හා ඒවා සැබෑ කරගත හැක්කේ කෙසේ ද යන්න පිළිබඳවත් ශ්‍රී ලංකා මහ බැංකුවේ ආර්ථික පර්යේෂණ අධ්‍යක්ෂ කේ. ඩී. රණසිංහ මහතා සමඟ කළ සංවාදය මෙලෙස පෙළ ගැස්වෙයි.* 2009 වර්ෂය සඳහා වූ මහ බැංකු වාර්තාව පසුගියදා නිකුත් කෙරුණා. මහ බැංකු වාර්තාවක් ඉදිරිපත් වීම පිළිබඳ කෙටියෙන් පැහැදිළි කළ හැකි ද ?මුදල් පනතේ 35වෙනි වගන්තියේ සඳහන් පරිදි වර්ෂයක් ගෙවී ගොස් මාස 4ක් නික්මයාමට ප්‍රථමයෙන් මහ බැංකුවේ මුදල් මණ්ඩලය විසින් මුදල් අමාත්‍යවරයා වෙත වාර්ෂික වාර්තාව ඉදිරිපත් කළ යුතුයි. එය මහ බැංකු වාර්තාව ලෙස හැඳින්වෙනවා. මේ වාර්තාවේ අන්තර්ගතය කෙසේ විය යුතු ද යන වගත් එම වගන්තියේ ම සඳහන්. එම වර්ෂයට අදාළව ශ්‍රී ලංකාවේ ආර්ථිකය පිළිබඳ සමාලෝචනයත්, මහ බැංකුවේ කාර්යයන් වනවා අදාළ වර්ෂයට බලපාන පරිදි ගනු ලැබූ ප්‍රතිපත්තිමය තීරණ, විවිධ මෙහෙයුම්, උපදෙස් හා මාර්ගෝපදේශයන් සහ ඒ වර්ෂයේ පාර්ලිමේන්තුව විසින් සම්මත කරනු ලැබුවා වූ බැංකු ක්ෂේත්‍රයට අදාළ අණ පනත් එම අන්තර්ගතයට අයත්.පසුගිය සිව් වසර තුළ මහ බැංකුව අලුත් සම්ප්‍රදායකට යොමු වෙමින් මාස 4ක් ගතවන තුරු නොසිට මාස 3ක් තුළ මහ බැංකු වාර්තාව නිකුත් කළා. ඒ අනුව මෙවරත් මහ බැංකු අධිපතිතුමා විසින් 2009 වර්ෂය සඳහා වන වාර්ෂික වාර්තාව අපේ‍්‍රල් 05දා මුදල් ඇමැතිතුමා වන ජනාධිපතිතුමා වෙත පිළිගන්වනු ලැබුවා.* 2009 වර්ෂය ගෙවී ගියත් ලෝක ආර්ථික අර්බුදය මඟින් ඇති කළ බලපෑම් තවමත් තිබියදී අනෙක් අතට 2009 තුන්වන කාර්තුව පමණ වන විට අපේ රටේ යුදමය වාතාවරණය නිමාවට පත්ව තිබුණා. මේ කාරණා වලටත් අවධානය යොමු කරමින් ඉකුත් වසරේ ආර්ථිකය පිළිබඳ විග්‍රහ කරන්නේ කෙසේ ද ?2009 වර්ෂය සුවිශේෂීයි. රටක් හැටියට ගත්තත් එය අපට ඓතිහාසිකවත් වැදගත් වර්ෂයක්. හේතුව 2009 වර්ෂයේ දී අපට නොයෙකුත් අභියෝග වලට මුහුණ දෙන්න සිදුවුණා. ආර්ථික ක්ෂේත්‍රයේ විවිධ කම්පනවලට අප මුහුණ දුන්නා. අප මුහුණ දුන් ඒ අභියෝග සෑම එකකම ආර්ථික ප්‍රතිවිපාකත් තියෙනවා.මුලින් ම මේ අභියෝග මොනවා දැයි හඳුනා ගත්තොත් අපි දකිනවා ලෝක මූල්‍ය අර්බුදය 2009 වර්ෂය තුළත් ක්‍රියාත්මක වූ බව. ඒ නිසා ආනයන - අපනයන අඩාළ වුණා. ආර්ථිකය මන්දගාමී වුණා. රජයට එකතුවන ආදායම අඩු වුණා. ඒ අවුරුද්දේ පළමු කාර්තුව තුළ අපේ විදේශ සංචිත විශාල වශයෙන් පහත වැටුණා. පළමු කාර්තුව වන විට ගෙවුම් ශේෂය හිඟයක් වුණා.2009 මුල් මාස කිහිපය තුළ ත්‍රස්තවාදයට එරෙහි යුද්ධය ඉහළ තලයකට පැමිණියා. ඒ නිසා ආරක්ෂක වියදමත් ඉහළ ගියා. මේ කාලයේ පටන්ම නැවත පදිංචි කිරීම්, පුනරුත්ථාපනය වැනි දේ සඳහා විශාල ලෙස මුදල් යෙදවීමටත් රජයට සිදුවුණා. මේ තුළ වැය බර වැඩි වුණා. ආදායම අඩුවන විට ණය ගැනීමටත් සිදුවුණා.ලෝක මූල්‍ය අර්බුදය හමුවේ ලොව දැවැන්ත මූල්‍ය සමාගම් හා බැංකු පවා කඩා වැටුණා. ඒ බලපෑමෙන් දේශීය මූල්‍ය පද්ධතිය ගලවා ගැනීමේ අර්බුදය ජයග්‍රහණය කරවන්න අපට හැකි වුණා. ජාත්‍යන්තර වශයෙන් මූල්‍ය ආයතන බිඳ වැටෙන අතරම දේශීය වශයෙනුත් යම් යම් ආයතන ගිය අවුරුද්දේ අර්බුදයට යාමෙන් අපේ මූල්‍ය ක්ෂේත්‍රයට යම් මට්ටමක බලපෑමක් ඇතිවන තත්ත්වයක් මතු වුණා. නමුත් එහි දීත් අපේ මූල්‍ය පද්ධතිය ආරක්ෂා කර ගැනීමට ශ්‍රී ලංකා මහ බැංකුව සමත් වුණා.* 2009 වසරේ ආර්ථික ක්‍රියාකාරිත්වය සමාලෝචනය කිරීමට සිදු වන්නේ මෙවැනි අභියෝග අතරයි. මේ අභියෝග හමුවේ වුවත් ශ්‍රී ලංකා ආර්ථිකය යම් වර්ධනයක් අත්කර ගැනීමට සමත් වීම ඔබ පැහැදිළි කරන්නේ මොන විධියට ද ?මේ අභියෝග අතර වුණත් 2009 වසරේ දී ශ්‍රී ලංකා ආර්ථිකය මූලික වශයෙන් 3.5%කින් වර්ධනය වුණා. එය මධ්‍යස්ථ වර්ධනයක් වුණත් පැවැති අභියෝගත් එක්ක බලන විට සහ ගෝලීය වශයෙන් ප්‍රධාන පෙළේ රටවල් පවා සෘණ ආර්ථික වර්ධනයක් පෙන්නුම් කළ තත්ත්වයක් හමුවේ 3.5% වර්ධනයක් කියන්නේ මහ බැංකු වාර්තාව සඳහන් කරන විධියටම ප්‍රශංසනීය වර්ධනයක්.2009 මුල් කාලයේ දී මහ බැංකුව පුරෝකථනය කළ පරිදි හා 2008 මහ බැංකු වාර්තාවෙන් සඳහන් වන පරිදි ගිය වර්ෂය සඳහා අපේක්ෂා කළේ 2.5%ක වර්ධනයක්.එය 3.5% දක්වා වර්ධනය වීමට ප්‍රධාන වශයෙන් බලපෑවේ ත්‍රස්තවාදයට එරෙහි යුද්ධය අවසන් වීම නිසා දේශීය - විදේශීය ආයෝජකයන් තුළ ආර්ථිකය පිළිබඳ විශ්වාසය තහවුරු වීම, වැඩිවීම වගේ දේවල්. ඒක හොඳාකාර පැහැදිලි වන්නේ කාර්තුමය වශයෙන් මේ වර්ධනය දෙස බැලීමෙන්. 2009 පළමු කාර්තුවේ ආර්ථික වර්ධනය 1.5% යි. එය දෙවන කාර්තුව වන විට 2.1% දක්වා වැඩි වුණා. තුන්වන කාර්තුවේ දී 4% ඉක්ම වූ වර්ධනයක් හා හතරවන කාර්තුව තුළ 6% ඉක්ම වූ වර්ධනයක් වාර්තා වුණා. ඉතාමත් ශීඝ්‍රයෙන් ආර්ථිකය යථා තත්ත්වයට පත් වූ බව අපට මෙයින් පැහැදිළි වෙනවා.මේ වර්ධන තත්ත්වය යටතේ ඒක පුද්ගල ආදායම එ. ජ. ඩොලර් 2053 දක්වා ඉහළ ගියා. සෘණ ආර්ථික වර්ධනයක් හමු වේ බලවත් රටවල එම ආදායම අඩු වී තිබුණා. ඒ අතින් අපි හොඳ තත්ත්වයක් ළඟා කර ගත්තා. මීට සම්බන්ධ තවත් කාරණයක් තමයි සේවා වියුක්තිය. 2008 දී එය 5.2%ක අවම මට්ටමකට ගියා. 2009 දී ආර්ථික කටයුතු මන්දගාමීවීම නිසා එය දෙවන කාර්තුව වන විට 6.3% දක්වා යම් ඉහළ යාමත් ඇති වුණා. නමුත්, ආර්ථිකය ක්‍රමයෙන් යථා තත්ත්වයට පත්වන විට සිව්වන කාර්තුවේ දී සේවා වියුක්තිය 5.4% දක්වා යළි අඩුවුණා.* යුද්ධය අවසන් වීමත් සමඟ සංවර්ධන කාර්යයන් සඳහා රජයට වැඩියෙන් මුදල් ආයෝජනය කිරීමට හැකි වෙනවා. එමඟින් රටේ ඉදිරි ආර්ථික හා සංවර්ධන ක්‍රියාවලිය තුළ වේගවත් වර්ධනයක් අතිවීම අපේක්ෂා කළ හැකියි නේද ?යුද්ධය තිබියදී වුණත් රජය සංවර්ධන කාර්යයන් සඳහා වැය කළ මුදල් වල අඩුවක් වුණේ නෑ. අඛණ්ඩවම සංවර්ධනය සඳහා සිදුකළ රජයේ ආයෝජන වැඩි වුණා. මෑත වසර ගණනාව තුළ රජයේ ආයෝජන වියදම් වැඩිම වුණෙත් 2009 වර්ෂයේ. රජයේ ආයෝජනය දළ දේශීය නිෂ්පාදිතයේ ප්‍රතිශතයක් ලෙස ගත්තොත් 2008 දී එය 5.7 යි. 2009 දී එය 6.7 දක්වා ඉහළ ගියා.පසුගිය වසර කිහිපය තුළම මහා පරිමාණ සංවර්ධන ව්‍යාපෘතීන් මෙන්ම යටිතල පහසුකම් නැංවීමේ ව්‍යාපෘතීන්වලත් රජය යෙදුණා. ග්‍රාමීය වශයෙන් ගම නැඟුම, මඟ නැගුම ආදී වැඩපිළිවෙළත් දියත් වුණා.දැන් යුද්ධය අවසන්ව ඇති නිසා මේ වර්ෂය සහ ඉදිරි වර්ෂ වලදී රජය මේ ක්ෂේත්‍ර සඳහා තවදුරටත් ආයෝජනය කිරීම අපේක්ෂා කළ හැකියි. යුද අවි - උපකරණ ආදිය මිලට ගැනීම සඳහා වැය වූ මුදල් සංවර්ධනය සඳහා ආයෝජනය කිරීමට ඉඩ ලැබෙනවා. ඒ විතරක්ම නෙවෙයි මහ බැංකු වාර්තාවේ සඳහන් වන හැටියට පසුගිය වසර කිහිපය තුළ රජය විසින් යුදමය වාතාවරණයක් යටතේ ගත් යම් යම් ක්‍රියාමාර්ග වල වෙනස්කම් ඇතිවීමත් මෙහිදී අදාළයි. ඒ ඒ අවස්ථානුකූලව ක්‍රියා කිරීමට අමතරව රාජ්‍ය අංශයේ කාර්යක්ෂමතාව වැඩි කාරණා කෙරෙහි විශාල ලෙස යොමු වෙන්න නොහැකි වුණා.දැන් මේ අංශ කෙරෙහි අවධානය යොමු කිරීමේ වැදගත්කම මහ බැංකු වාර්තාව මඟිනුත් පෙන්වා දෙනවා. රාජ්‍ය ව්‍යවසායන් වල මූල්‍යමය කටයුතු සඳහා දැනටත් රාජ්‍ය අය - වැය ලේඛණයෙන් මුදල් ප්‍රතිපාදන සැපයීමට සිදු වී තිබෙනවා. එවැනි ආයාතනවල කාර්යක්ෂමතාව වැඩි කිරීම මඟින් රජයට මුදලක් ඉතිරිකර ගැනීමට පුළුවන්. එසේ ඉතිරි වන මුදල් ඵලදායි ආයෝජනයන් සඳහා යොමුකිරීමට රජයට හැකි වෙනවා. මේ කාරණා මහ බැංකු වාර්තාව මඟින් පෙන්වා දී තිබෙනවා.* වත්මන් රජයේ ආර්ථික වැඩපිළිවෙළ ලිබරල් ආර්ථික ප්‍රතිපත්තිවලින් වෙනස්. මේ රජය ජාතික ආර්ථිකයක් පිළිබඳ විශ්වාසය තබමින් ක්‍රියා කරන අතර හැකිතාක් දුරට සුබ සාධනවාදී ප්‍රතිපත්තියක පිහිටා සිටිනවා. රජයේ එම පිළිවෙතට ගැළෙපෙන පරිදි මහ බැංකුව ඉදිරි ආර්ථික සැලසුම් පිළියෙළ කරනවා. මේ කාරණය පැහැදිළි කර ගන්නෙ කොහොමද ?මහ බැංකු වාර්තාවෙත් සඳහන්ව ඇති පරිදි දැන් යුද්ධය අවසන්ව ඇති නිසා දේශීය හා විදේශීය ආයෝජකයන්ගේ විශ්වාසය තහවුරු වීමට එය බලපානවා. අනෙක අපේ රටේ අද තියෙන සාර්ව ආර්ථික වාතාවරණය උද්ධමනය අඩු මට්ටමකට ළඟා වී තියෙනවා. පොළී අනුපාතය සමස්තයක් ලෙස අඩු මට්ටමකට ඇවිත්. විදේශ සංචිත ඓතිහාසික වශයෙන් ඉහළම මට්ටමකට ළඟා වෙලා. 2009 වසර අවසන් වන විට එය ඩොලර් බිලියන 5.1 දක්වා ශීඝ්‍රයෙන් වැඩි වී තිබුණා.මේ විධියට දේශීය වශයෙන් ඇති යහපත් වාතාවරණය මෙන්ම ජාත්‍යන්තර වශයෙනුත් ලෝක ආර්ථිකය, මූල්‍ය අර්බුදයෙන් මිදෙමින් ක්‍රමයෙන් යථා තත්ත්වයට පත් වෙමින් ඇති බවත් පෙනෙනවා. මේ නිසා අපට විශාල වශයෙන් අවස්ථා උදාකරගත හැකියි.මීට අමතරව උතුර - නැඟෙනහිර ප්‍රදේශවල සම්පත් හා නිෂ්පාදනයන් දැන් රටේ ආර්ථිකයට එකතු වෙනවා.මේ හේතූ®න් නිසා රට ඉහළ ආර්ථික වර්ධන මාවතකට පිවිසීමේ හොඳ විභවයකින් පසු වෙනවා. දැනටමත් පුරෝකතනය කෙරී ඇති පරිදි පවත්නා ප්‍රතිපත්ති යටතේ වුණත් ආර්ථිකය 6.5% හෝ ඊට වැඩි වර්ධන වේගයක් 2010 දී පෙන්නුම් කරයි කියල බලාපොරොත්තු වෙනවා. රටේ ආර්ථික වර්ධනයට බාධාකාරී වන ගටලු විසඳා ගැනීම මඟින් හා රාජ්‍ය ව්‍යවසාය දියුණු කිරීමෙන් මෙන්ම රාජ්‍ය අංශය තවදුරටත් කාර්යක්ෂම කිරීම මඟින් මේ ප්‍රතිඵල අත්කර ගැනීමට පුලුවනි. ඇත්තටම මේ වර්ධනයේ තවත් ඉහළට ගැනීමට එයින් හැකි වෙනවා.* කොටස් වෙළෙඳ පොළ ඉතිහාසයේ වාර්තා බිහි කරමින් තිබීම, උද්ධමනය පහළ අගයකට ළඟා වී තිබීම, අප මධ්‍යම මට්ටමේ ආදායම් ලබන රටක් බවට පත් වෙමින් තිබීම වැනි කාරණා මඟින් රටේ ආර්ථික ගමන් මඟ පිළිබිඹු වන අතරම එසේ පෙනෙන හා මහ බැංකු වාර්තාව මඟින් ද පෙන්වා දෙන ප්‍රගතියක් ප්‍රායෝගිකව දක්නට නැතැයි ඇතැම් විවේචකයන් කියනවා. මේ ගැන ඔබ මොකද කියන්නේ ?පසුගිය කාලය තුළ අපට නිශ්චිතව සටහන් කරන්න පුලුවන් වර්ධනයන් රාශියක් ආර්ථික ක්ෂේත්‍රයේ තියෙනවා. එකක් තමයි, සමස්තයක් ලෙස රටේ ජනතාවගේ ආදායම් තත්ත්වය වැඩි වීම. කළින් කී පරිදි එය එ. ජ. ඩොලර් 2053ක්. පසුගිය වසර 5 තුළ මෙය දෙගුණයක වර්ධනයක්, අනෙක උද්ධමන වේගය අවම මට්ටමකට ළඟා වීම.2009 සැප්තැම්බර් මාසයේ දී ලක්ෂ්‍යමය උද්ධමනය 0.7 % තරම් පහළ අගයක්. වසර අගදී සාමාන්‍ය උද්ධමනය 3.4%ට අඩු වුණා.ඒක අවුරුදු 25කට පසු වාර්තා වූ අඩුම සාමාන්‍ය උද්ධමනයි. 2010 ජනවාරි පෙබරවාරි වන විට එය 3.1% දක්වා තවදුරටත් අඩු වුණා. එනම්, මේ වර්ෂයේ එවැනි පහළ ස්ථාවර මට්ටමක එය පවතීවි කියල අපි සිතනවා. ඊළඟ කාරණය අපේ විදේශ සංචිත ශීඝ්‍රයෙන් ඉහළ යාම. රටේ දළ නිල සංචිත සාමාන්‍ය වශයෙන් එ. ජ. ඩොලර් බිලියන 2.5ක තරම් මට්ටමක තිබුණේ එය මාස 3කට සෑහෙන ප්‍ර‍්‍රමාණයක්. නමුත් 2009 අවසන් වන විට එය ඩොලර් බිලියන 5.1 දක්වා ඓතිහාසිකව වැඩි වුණා.එවැනි මට්ටමකට වැඩි වු පළමු අවස්ථාව තමයි ඒ. ගෙවුම් ශේෂය ගත්තොත් ඓතිහාසික වශයෙන් ඉහළම අතිරික්තය වාර්තා වුණෙත් 2009 දී. මේවා දිහා බැලුවාම අපේ ආර්ථික ප්‍රගතිය ගැන ප්‍රමාණාත්මක අවබෝධයක් ලැබෙනවා.ඇතැම් අයට මේක දැනෙනවාද නැද්ද කියන එක වෙනම කාරණයක්. ඒක දැනෙනවාද නැද්ද කියන එක මැනල බලන්න විධියකුත් නෑ. එය කවුරුන් හෝ කියන අදහසක් පමණයි. මේ වර්ධනය දැනෙනවා වුණත් කාට හරි එය නෑ කියන්නත් පුලුවනි. මොකද එයා කියන දේ මනින්න විධියක් නෑ.* ත්‍රස්තවාදයේ අභියෝගය ජය ගැනීමෙන් පසු දැන් රටක් ලෙස අප දිනාගත යුත්තේ ආර්ථික යුද්ධයයි. ඊට බෙහෙවින් හිතකර පසුබිමක් දේශපාලන ස්ථාවරභාවය ඉහළ මට්ටමකට පත් වීමෙන් ඇති වෙලා තියෙනවා. ඉදිරි ආර්ථික අභියෝග ජය ගැනීම පිළිබඳ ඔබට යම් පෙර දැක්මක් කළ හැකි ද ?රටේ මොන පැත්තෙන් බැලුවත් ඉහළ ආර්ථික ප්‍රගතියක් ළඟා කර ගැනීමට හැකි පසුබිමක් දැන් නිර්මාණය වෙලා තියෙනවා. මම දකින විධියට මේ ආර්ථික වර්ධනය තවදුරටත් වැඩිකරගන්නේ කොහොමද කියන එක තමයි අප ඉදිරිපිට තියෙන්නේ. එවැනි මට්ටමකට ළඟා වීම සඳහා ඇති යම් හෝ බාධා තියෙනවා නම් රජය ඒවා මඟ හරවා ගත යුතුයි. යටිතල පහසුකම් තව තවත් නැංවීම අවශ්‍යයි. ඊට දැනටමත් රජය පියවර ගෙන තියෙනවා. මහා පරිමාණ වරාය ව්‍යාපෘති, බලශක්ති ව්‍යාපෘති මාර්ග ව්‍යාපෘති ආදී නොයෙක් දැවැන්ත සංවර්ධන ව්‍යාපෘති ක්‍රියාත්මකයි. සැලසුම් අදියරේ තවත් ඒවා තියෙනවා.මේවා මඟින් රටේ භාණ්ඩ හා සේවා නිෂ්පාදන හැකියාව ඉදිරියේ දී ඉහළ යනවා. ඒ අතරට අපි කලින් කී කාර්යක්ෂම බව පිළිබඳ කාරණාත් ඉටුවිය යුතුයි. එවිට ආයෝජකයන් දිරිමත් වෙනවා. පෞද්ගලික අංශය වුණත් තරගකාරීව ඊට යොමු වෙනවා. මේ පිළිබඳ යම් යම් පියවර දැනටමත් රජය ගෙන තියෙනවා. මහ බැංකු වාර්තාවෙන් දැක්වෙන පරිදි අපනයන විවිධාංගීකරණය සඳහා ඡ්ඔධ්ර් බැංකුවක් ඇති කිරීම, රටේ නිෂ්පාදනය ඉහළ නැංවීම සඳහා කුඩා හා මධ්‍ය පරිමාණ කර්මාන්ත දිරි ගැන්වීම, රාජ්‍ය මූල්‍ය ඒකාග්‍රතාව වැඩි දියුණු කිරීම වැනි කාරණා අවශ්‍ය ප්‍රතිපත්තිමය තීරණ කඩිනම්ව ගනිමින් ක්‍රියාවට නැංවීමත් පෙන්වා දිය හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=f1004232</link>
    <topic>අමිතාභ බච්චන් සිරිලකට එයි</topic>
    <author>මනෝලි ඡායාරූප ටෙනිසන් එදිරිසිංහ</author>
    <content>ඉන්දියානු සුපිරි සිනමා සම්මාන උළෙලක් වන ජාත්‍යන්තර ඉන්දියානු සිනමා ඇකඩමි (IIFA) සම්මාන උළෙල සහ සති අන්තය පැවැත්වීමට මෙවර තෝරා ගෙන ඇත්තේ ශ්‍රී ලංකාව බව අප පවසන්නේ මහත් අභිමානයෙනි. ජනපති මහින්ද රාජපක්‍ෂ මැතිඳු පතන ආසියාවේ අශ්චර්යය බවට අපගේ මාතෘ භූමියේ ආකර්ෂණය ලොවට ගෙන යන ප්‍රථම අවස්ථාව මෙය වෙයි.ලොව සුපතල රාජ්‍යයන්හි අගනගරවන ලන්ඩන්, සන්සිටි, ජොහැන්නස්බර්ග්, සිංගප්පුරුව, මැලේසියාව, ඩුබායි, ඇම්ස්ටර්ඩෑම්, යෝක්ෂයර් සහ බැංකොක් පවත්වා ඇති IIFA  උළෙල 10 වැනි සංවත්සරය සමරන ලද්දේ මැකාර්වු හි දීය. මෙහි දීප්තිමත් දෙවැනි ශතකය ආරම්භ කරමින් IIFA උළෙල මෙවර මෙරට දී පැවැත්වෙන ඒ සුබ පණිවුඩය රැගෙන එහි සන්නම් තනාපති (Brand Ambassador) ඉන්දීය සුපිරි නළු අමිතාභ බච්චන් පසුගියද එක් දින චාරිකාවකට මෙරටට පැමිණ එය සපථ කළේය.මේ වසරේ ජුනි මාසයේ 3 වැනිදා සිට 5 වැනිදා දක්වා කොළඹ සුගතදාස ගෘහස්ථ ක්‍රීඩාංගණයේ දී පැවැත්වෙන මෙම ආකර්ෂණීය සිනමා උළෙල සහ සති අන්තය ඉසව් ගණනාවකින් සමන්විත වෙයි. IIFA ගෝලීය ව්‍යාපාරික සංවාද මණ්ඩපයක් , IIFA මෝස්තර දැක්ම, ඉන්දීය සුපිරි නළු නිළි සහභාගිත්වයෙන් පැවැත්වෙන IIFA ක්‍රිකට් තරගය , ඉන්දියානු චිත්‍රපට මංගල දර්ශන සහ චිත්‍රපට වැඩමුළු ආදි ආකර්ෂණිය අංග රැසක් මෙහිදී දැකගත හැකිය.මෙම විචිත්‍රමය අවස්ථාව ගැන මාධ්‍ය දැනුවත් කිරීමේ හමුවේදී සුපිරි නළු අමිතාභ බච්චන් පවසා සිටියේ අපගේ ආදරණිය අසල්වැසියා වන ශ්‍රී ලංකාව වෙත IIFA අත්දැකීම ගෙන ඒමට හැකි වීම ගැන තමා දැඩි ලෙස සතුටට පත්වන බවයි.දකුණු ආසියාවේ ඉහළම පිළිගැනීමක් සහිත මිලියන 600ක් පමණ වූ ලොව වැඩිම ප්‍රේක්‍ෂක පිරිසක් නරඹන IIFA සිනමා උළෙල පිළිබඳ දැනුවත් කිරීමේ හමුව පසුගියදා සිනමන් ග්‍රෑන්ඩ් හෝටලයේ දී පැවැත්විණි. මෙම මාධ්‍ය හමුවට හිටපු සංචාරක ඇමැති අචල සුරංග ජාගොඩ මහතා, මහ බැංකුවේ අධිපති අජිත් නිවාඩ් කබ්රාල් මහතා, සංචාරක අමාත්‍යාංශයේ ලේකම් ජෝර්ජ් මයිකල් මහතා, IIFA අධ්‍යක්‍ෂ සබාස් ජෝසෆ් මහතා සංචාරක ප්‍රවර්ධන කාර්යංශයේ කළමනාකරණ අධ්‍යක්‍ෂ දිලිප් මුදාදෙණිය මහතා, මිස් ශ්‍රී ලංකා කිරුළ පලන් ජැක්ලීන් ප්‍රනාන්දු, ප්‍රවීණ නළු රවීන්ද්‍ර රන්දෙණිය, ජැක්සන් ඇන්තනී ඇතුළු පිරිස එදින ප්‍රධාන ආරාධිතයින් ලෙස එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>23</day>
    </date>
    <link>http://www.dinamina.lk/2010/04/23/_art.asp?fn=f1004233</link>
    <topic/>
    <author>මනෝලි සුබසිංහ ඡායාරූප - ටෙනිසන් එදිරිසිංහ</author>
    <content>මම කලා ක්‍ෂේත්‍රයට ඇවිත් දැන් අවුරුදු එකොළහක් වෙනවා. ශ්‍රියානි අමරසේනගේ ‘ඉරබටු තරුව‘ මගේ රංගනයේ මූලාරම්භයයි. ආරම්භයේ ඉඳලම මගේ පැතුමක් වුණේ හොඳම නිළිය සම්මානය ලබා ගැනීමයි. ඒ ප්‍රාර්ථනාව මේ ක්‍ෂේත්‍රයට ඇවිත් වසර අටක් යන්නට මත්තෙන් ඉෂ්ට සිද්ධ කර ගන්න ලැබීම මා ලැබූ ජයග්‍රහණයක්. සුරූපි නිළි සේමිණි ඉද්දමල්ගොඩ කලාකාරිනියක් ලෙස අද සිටින ස්ථාවරය ගැන දරන්නේ එවැනි අදහසකි. සේමිණි යනු එක් රැයකින් ජනප්‍රිය වූ නිළියක්නොවේ. දුවන්නන් වාලේ පැමිණි අයෙකු ද නොවේ. සේමිණි සෙමෙන් නමුත් ස්ථාවර ගමනක් කලා ක්‍ෂෙත්‍රය තුළ පැමිණියා ය. අද ඇය එහි ප්‍රතිඵල නෙලා ගනිමින් හිඳියි. ටෙලි නාට්‍ය නිළියක ලෙස ඉරබට තරුවෙන් පටන් ගත් ඒ ගමන නැවැතුණේ සිනමා නිළියක ලෙස ප්‍රධාන භූමිකාව ඔස්සේ රිදී තිරයේ ද බැබළෙමිණි. එපමණක් නොව ඇය මේ වන විට ටෙලි නාට්‍ය නිෂ්පාදිකාවක ද වෙයි.* මේ දවස්වල සේමිණි වැඩිපුර පුංචිතිරයේ දකින්නට නැත්තේ ඇයි?මම රඟපාන්න පටන් ගත්ත දා ඉඳලම යම්කිසි තෝරා ගැනීමක් කළා. අදටත් එහි වෙනසක් නැහැ. එනිසා ලැබෙන්නන් වාලේ හැම ටෙලි නාට්‍යයක් ම මම බාර අරගෙන එදා කළෙත් නැහැ. අද කරන්නෙත් නැහැ. හැමදාමත් ටෙලි නාට්‍යවලට ආරාධනා ලැබෙනවා. පසුගිය මාස දෙකක් විතර මම කිසිම වැඩක් කරන්නේ නැතිව හිටියේ. සුදත් රෝහණගේ ‘ස්වයංජාත’ ටෙලි නාට්‍යයේ රඟපෑවා. ඇන්ඩෲ ජයමාන්නගේ ‘දමයන්ති’ ටෙලි නාට්‍යයෙන් රඟපෑවා. ඊට අමතරව අපි කිහිප දෙනෙක් එකතු වෙලා අලුත් විදියේ නිර්මාණයක් කරන්න මේ දිනවල ‘ප්ලෑන්’ කරගෙන යනවා.* පහුගිය කාලේ සේමිණි තරමටම ‘රෝෂනී’ ද හරිම ජනප්‍රියයි. ඒ චරිතය සමඟ ඔබගේ හාස්‍යමය රංගනය සතු කුසලතාවය මැනැවින් ප්‍රකට වුණා. ප්‍රේක්ෂක ජනාදරය අසීමිතව ලබමින් තිබිය දී හදිසියේ ම වගේ ‘යර්ස් බොස්’ විකාශය නතර වීම ප්‍රේක්ෂකයාට හිතා ගන්නටත් බැරි වුණා. හදිසියේ ම ‘යර්ස් බොස්’ ටෙලි නාට්‍යයට මොකද වුණේ?මුලින් ම ‘යර්ස් බොස්’ ටෙලි නාට්‍යය කොටස් 100කින් අවසන් කරන්න හිටියේ. නමුත් ‘යර්ස් බොස්’ සඳහා තිබුණු ඉල්ලුම නිසා ම කොටස් 300 ක් කළා. ඕනෑ ම දීර්ඝ නාට්‍යයක් නතර කරන්නේ ප්‍රේක්ෂක නැරැඹීම අඩු මට්ටමට පැමිණි විටයි. නමුත් ‘යර්ස් බොස්’ හොඳ මට්ටමේ තිබිය දී ම අවසන් කළ යුතුයි කියන තැන අධ්‍යක්ෂවරයා, නිෂ්පාදකවරයා ඇතුළු කණ්ඩායම වගේ ම නළු නිළියනුත් හිටියා. එනිසා නරක් වෙන්න කලින් ‘යර්ස් බොස්’ අවසන් කළා.* පසුගිය දිනවල ඔබ ප්‍රධාන චරිතය රඟපෑ ‘සුදුහංසි’ චිත්‍රපටය ඉතා සාර්ථකව දින පනහ පහු කරමින් ප්‍රදර්ශනය වුණා. සිනමා නිළියක ලෙස ස්ථාවර වූ ගමනකට ඔබේ තිබෙන බලාපොරොත්තු ව දැන් නම් යථාර්ථයක් බවට පත් වන ලකුණු පහළ වෙලා වගෙයි?මුල ඉඳලම මගේ ආසාව වුණේ් සිනමා නිළියක් වීමයි. ටෙලි නාට්‍යවලට වඩා මම කවදත් චිත්‍රපටවලට කැමැතියි. මම හිතන්නේ ඒක ඕනෑ ම නිළියකගේ බලාපොරොත්තුවක්. පහුගිය කාලේ ඒ සඳහා මට වාසනා ගුණය තිබුණේ බොහෝම අඩුවෙන්. ඒත් දැන් ඒ නරක කාලය පහුවෙලා. චිත්‍රපට කිහිපයක් ම මම පහුගිය කාලේ රඟපෑවා. ඒ අතරින් සෆ්රාස් අධ්‍යක්ෂණය කළ ‘සුදුහංසි’ චිත්‍රපටයේ රන්සිරි මහත්මියගේ චරිතයට මම ඉතාම කැමැතියි. ඒ චරිතයට මට ඉහළ ප්‍රතිචාරයක් ලැබුණා. මගේ සීමාව තුළ හිදිමින් මම ඒ චරිතයට උපරිම සාධාරණය ඉෂ්ට කළා ය කියන මතයේ මම ඉන්නවා. ඇත්තට ම ඒ චරිතය ගැන සතුටුයි. මේ දවස්වල චිත්‍රපට තුනකට ආරාධනා ලැබී තිබෙනවා. තවමත් ඒවා සාකච්ඡා මට්මේ තිබෙන්නේ.* අද සිටින නව පරපුර ඔබ දකින්නේ කොහොමද?සැබෑ දක්ෂයෝ කිහිප දෙනෙක් ඉන්නවා. නමුත් බහුතර පිරිසගේ මූලික අරමුණ වෙලා තියෙන්නේ හොඳ දෙයක් කරලා ක්‍ෂේත්‍රයේ ඉදිරියට එන්න නෙමෙයි. එයාලට අවශ්‍ය රැයකින් ජනප්‍රිය වෙන්නයි. මාධ්‍ය අනවශ්‍ය විදියට මෙයාලව පුම්බනවා. ඊට පස්සේ සම්මාන එහෙම දීලා අනවශ්‍ය විදියට තක්සේරු කරන්න යනවා. ඔන්න ඕක තමයි දැන් නව පරපුරට වෙලා තිබෙන තත්ත්වය. නමුත් කුසලතාවයෙන් පිරුණු කිහිප දෙනෙක් මේ ගැටවලට අහුවෙන්නේ නැතිව හොඳ ගමනක් යන බවත් පෙනෙන්නට තිබෙනවා.* සිනමාවේ ඉදිරිය ඔබ දකින්නේ කොහොමද?සිනමාවේ හෙට දවස බොහෝ විට සමාන වෙන්නේ 70 දශකයේ පැවැති සිනමාවටයි. අපේ රටේ රන්මිහිතැන්න වගේ චිත්‍රාගාර ගම්මානයක් බිහිවීම මම ඉතාම අගය කරනවා. 2009 අවුරුද්දේ දෙසැම්බර් මම ඇමෙරිකාවට ගිය වෙලාවේ යුනිවර්සල් ස්ටුඩියෝ එක බලන්න ගියා. ඒ වෙලාවේ මට හිතුණේ කිසිම දවස අපට මෙහෙම දෙයක් හිතන්නවත් බැරි වෙයි කියලා. නමුත් 2010 මාර්තු වෙන කොට හිතා ගන්නත් බැරි විදියට අපටත් එහෙම දෙයක් ලැබී තිබෙනවා. මේ තමයි අනාගතය සිනමාවේ සුබ පෙර නිමිති. අපේ සිනමාවේ සැබෑ සම්පත ‘රන්මිහිතැන්න’ කරගනිමු.* ඉදිරියේ රන්මිහිතැන්න සිනමා උද්‍යානයේ ඔබේ ටෙලි නාට්‍යයක් නිෂ්පාදනය කරන්නට බලාපොරොත්තුවක් නැද්ද?මගේ පළමු ටෙලි නාට්‍ය අධ්‍යක්ෂණය අවුරුදු තුනක් තිස්සේ තවමත් රූපවාහිනි ආයතනයක හිරවෙලා. ලක්ෂ 48ක් එක තැන හිර වෙලා. ඒ නිර්මාණය පෙන්වගන්න බැරිව ආයේ මම ඒ මෝඩ වැඩේ නම් කරන්නේ නැහැ. ටෙලි නාට්‍යයක් පෙන්වා ගන්න ක්‍රම සහ විධි තියෙනවා. හැබැයි මම ඒ ක්‍රමය දන්නේ නැහැ. දැනගත්තත් මම ඒ විදියට කරන්නෙත් නැහැ. හොඳම දේ ඉදිරියේ දී නිෂ්පාදනය නොකර හිඳීම කියලා මට තියෙනවා.නමුත් මම නිෂ්පාදකවරුන්ට කියන්න කැමැතියි මෙතැන නිර්මාණවලට එකතු කර ගන්න. ඒක නිර්මාණකරුවාට පහසුවක්. අපි මුලින් හිතුවේ මෙතැන හුඟක් රස්නය ඇති කියලා. නමුත් එහෙම අපහසුවක් නැති බව ‘ස්වයංජාත’ රූපගත කිරීමේ දී මට පැහැදිලි වුණා. නවාතැන් පහසුකම් ඉතාම ඉහළ මට්ටමක තිබෙනවා. නිර්මාණකරුවෙකුට එතැන පාවිච්චි කිරීම පහසුවක්. අපි ‘රන්මිහිතැන්න’ නැති කර ගත්තොත් සිනමාකරුවන් විදියට කර්මාන්තයට කරගන්නේ ලොකු පාඩුවක්.* සැමියයි දියණියයි සමඟ ගෙවන ගෙදර දොර ජීවිතය ගැනත් මතක් කරමුද?ජීවිතය සුන්දරයි. පහුගිය අවුරුද්දේ ම ධම්මික ලංකාවේ හිටියේ නැහැ. එයා පොලිසියේ පුහුණුවීමකට විදෙස් ගත වෙලා හිටියේ. දැන් නම් ලංකාවට ඇවිත් ඉන්නේ. දුව කුමලි 3වැනි ශ්‍රේණියේ ඉගෙන ගන්නේ. අපි තුන්දෙනා නිදහසේ ජීවත් වෙනවා.ධම්මික පොලිසියට බැඳුණේ SI කෙනෙක් විදියට. අවුරුදු 22 ක සේවා කාලයක් තිබුණත් තවමත් එයා IP. අවුරුදු 22 කටම ලැබිලා තියෙන්නේ එකම එක Promotion  එකයි. නමුත් එයාගේ Juniors ලා දැන් ASP වෙලා තියෙනවා. ඒ ගැන ධම්මික ඉන්නේ හරිම කනගාටුවෙන්.</content>
  </post></root>