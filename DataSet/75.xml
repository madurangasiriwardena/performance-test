<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n120808_br4</link>
    <topic>මෙතෙක් තොරතුරු ලබා නොදුන් රාජ්‍ය ආයතන වලින් තොරතුරු කැඳවයි</topic>
    <author>ජීවනී පතිරණ</author>
    <content>(2012-08-08 13:35)රාජ්‍ය තොරතුරු කේන්ද්‍රයට (1919) මෙතෙක් තොරතුරු ලබා දී නොමැති රාජ්‍ය ආයතන වහාම තොරතුරු ලබා දීමට පියවර ගන්නා ලෙස ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය ඉල්ලා සිටී. රාජ්‍ය තොරතුරු කේන්ද්‍රය අමතන මහජනතාවට ඇවැසි දුරකතන අංක සහ තොරතුරු නොමැතිවීමෙන් ඔවුන් පත්වෙන අපහසුතාවයන් සැලකිල්ලට ගනිමින් මේ ඉල්ලීම කරන බව නියෝජිතායතනය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n120808_br3</link>
    <topic>පාකිස්තාන අගමැතිට නොතීසි</topic>
    <author/>
    <content>(2012-08-08 13:00)ශ්‍රේෂ්ඨාධිකරණ නියෝග නොසලකා හැරීමේ චෝදනාව මත මේමස 27 වෙනිදා උසාවිය හමුවේ පෙනී සිටින ලෙස එරට ‍ශ්‍රේෂ්ඨාධිකරණය අගමැති රාජා පර්වේස් අශ්රාෆ්ට ඊයේ නියෝග කළේය. ජනාධිපති සර්දාරිට එරෙහි දූෂණ චෝදනා පිළිබඳ පරීක්ෂණ අරඔන ලෙසට ශ්‍රේෂ්ඨාධික කරණය ලබාදුන් නියෝගය අගමැතිවරයා විසින් නොසලකා හැරීම මෙම නොතීසි නිකුතුවට හේතු වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n120808_br2</link>
    <topic>ලංකා පිඟන් සංස්ථාවට මිලියන 11.8ක ශුද්ධ ලාභයක්</topic>
    <author/>
    <content>(2012-08-08 11:50)ලංකා පිඟන් සංස්ථාවේ සේවක සේවිකාවන් ස්වේච්ඡාවෙන් විශ්‍රාම ගැන්වීමෙන් පසු මේ වනවිට රුපියල් මිලියන 11.8ක ශුද්ධ ලාභයක් උපයා ඇති බව එම සංස්ථාවේ නිසි බලධාරි සරත් වික්‍රමරත්න මහතා පවසයි. මේ අනුව මැයි මාසයේ රුපියල් ලක්ෂ 34ක්ද, ජූනි මාසයේ රුපියල් ලක්ෂ 44ක්ද, ජූලි මාසයේ රුපියල් ලක්ෂ 40ක්ද වශයෙන් ශුද්ධ ලාභයක් ලබා ඇත. මාසික වැටුප් ක්‍රමය වෙනුවට අනුබල දීමනා ක්‍රමය යටතේ එම ලාභ ලබා ගැනීමට හැකිවී ඇති බව පැවසේ. එරගම, යටියන, මහියංගණය, බිංගිරිය කම්හල්වල දැනට උළු හා ගඩොල් නිෂ්පාදනය කෙරේ. මේ සඳහා ලංකා පිඟන් සංස්ථාව සතුව ස්ථිර සේවකයන් 46දෙනකු සිටින බවත්, අනුබල දීමනා ක්‍රමය යටතේ ඉතිරි සේවකයන් යොදවා ඇති බව, ඒ සියලුදෙනාට ත්‍රිවිධ හමුදාවේ සෙබළුන්ගේ සහයෝගය ලැබෙන බවත් සරත් වික්‍රමරත්න මහතා පවසයි. සේවක සේවිකාවන් 495දෙනකු වෙත රුපියල් මිලියන 500ක මුදලක් වන්දි ලෙස ලබාදෙමින් පසුගිය මාර්තු මාසයේ විශ්‍රාම ගැන්වූ බවද, රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා රජයේ ප්‍රතිපත්ති යටතේ තමන්ට දුන් නියෝග සෑමවිටම නිවැරැදිවූ බවද හෙතෙම පෙන්වා දෙයි. ලංකා පිඟන් සංස්ථාවේ වත්මන් තත්ත්වය සමබන්ධයෙන් කළ විමසීමක දී හෙතෙම මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n120808_br1</link>
    <topic>ව්‍යාජ රන් ආලේපිත භාණ්ඩඋකස් කළ දෙදෙනා පොලිස් අත්අඩංගුවට</topic>
    <author>පොළොන්නරුව දිසා සමූහ ඇම්. පී. සරත්</author>
    <content>(2012-08-08 09:45)පොළොන්නරුව බකමූණදී අත්අඩංගුවට ගත් මූල්‍ය ආයතනවලට ව්‍යාජ රන් ආලේපිත භාණ්ඩ උකස් කළ පුද්ගලයන් දෙදෙනා මේ වන විට පොළොන්නරුව දිස්ත්‍රික්කයේ පමණක් රාජ්‍ය හා පෞද්ගලික මූල්‍ය ආයතනවලට එවැනි භාණ්ඩ උකස් කර රුපියල් ලක්‍ෂ 60කට අධික මුදලක් වංචාකර ඇතැයි පරීක්ෂණ මෙහෙයවන උසස් පොලිස් නිලධාරියෙක් කීය.මොවුන් යකඩ කැබලි වල රන් ආලේපිත වර්ණ කර බැංකුවට උකස් කර ඇත.බැලු බැල්මට රන් භාණ්ඩ ලෙස පෙනෙන අතර බැංකු නිලධාරීන් ද නොමග යවා කලක සිට මේ ජාවාරම කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n12080816</link>
    <topic>ජනපති අතින් උමා ඔයමහ උමගේ වැඩ ඇරැඹේ</topic>
    <author/>
    <content>අක්කර දස දහසක් අස්වද්දමින් ජාතික විදුලිබල පද්ධතියට මෙගා වොට් 120 ක ධාරිතාවක් එක් කළ හැකි උමා ඔය බහුකාර්ය ව්‍යාපෘතියේ ප්‍රධාන උමං මාර්ගයේ වැඩ ඊයේ (7) ජනාධිපති මහින්ද රාජපක්ෂ මහතාගේ ප්‍රධානත්වයෙන් ඇරඹිණි.ජනාධිපති මහින්ද රාජපක්ෂ මහතා ඊයේ උමා ඔය බහුකාර්ය ව්‍යාපෘතියේ නිරීක්ෂණ චාරිකාවකටද එක් විය. ඉරාන රජයේ ණය ආධාර යටතේ 2008 අප්‍රේල් මාසයේ දී ව්‍යාපෘතියේ ඉදිකිරීම් ඇරැඹිණි.මහවැලි නදියේ ප්‍රධාන අතු ගංගාවක් වන උමා ඔය මධ්‍යම කඳුකරයේ නුවරඑළිය දිස්ත්‍රික්කයේ මුහුදු මට්ටමේ සිට මීටර් 2500 ක් පමණ උසින් ආරම්භ වී ඊශාන දිසාවට ගොස් රන්ටැඹේ ජලාශය තුළදී මහවැලි ගඟට එක්වෙයි.උමා ඔයේ අතිරික්ත ජලය උපයෝගී කරගෙන ජල විදුලිය නිපදවීමෙන් පසු එම ජලය දිවයිනේ ගිනිකොන දිග ප්‍රදේශයේ පිහිටි වියළි හා ඌන සංවර්ධිත ප්‍රදේශයන්ට වාරි පහසුකම් සහ අනෙකුත් ජල අවශ්‍යතා සඳහාද, මොණරාගල හා හම්බන්තොට දිස්ත්‍රික්කවල ගෘහස්ථ කාර්මික හා අනෙකුත් ජල අවශ්‍යතා සඳහා ද යොදා ගනු පිණිස කිරිඳිඔය නිම්නය වෙත හරවා යැවීම උමා ඔය බහුකාර්ය සංවර්ධන ව්‍යාපෘතිය මඟින් සැලසුම් කර ඇත.දල්ගොල්ල හා මාතැටිල්ල යන ඔයවල් වැලිමඩ ප්‍රාදේශීය ලේකම් බල ප්‍රදේශය තුළ පිහිටි පුහුල්පොළ හා ඩයරබා ජලාශ දෙක ඉදිකර එම ජලාශ දෙක 3975 ක් දිග භූගත උමගක් මඟින් යා කිරීමට ද සැලසුම් කොට ඇත.යා කරනු ලබන ජලාශයෙන් පටන් ගන්නා මීටර් 15650 ක් පමණ දිග වන විශ්කම්භය මීටර් 4.5 ක් වන වෘත්තාකාර භූගත උමගක් තුළින් ගෙන ගොස් මීටර් 760 ක් පහළින් පිහිටි භූගත විදුලි බලාගාරයක් තුළදී මෙගාවොට් 120 ධාරිතාවයකින් විදුලි ජනක යන්ත්‍ර මඟින් වාර්ෂිකව ගිගාවොට් පැය 231 ක විදුලි බලයක් නිපදවීමට සැලසුම් කොට ඇත.ඉන් අනතුරුව මීටර් 3600 ක් පමණ දිග භූගත උමගක් හරහා වැල්ලවාය ප්‍රාදේශීය ලේකම් බල ප්‍රදේශයේ පිහිටි කිරිඳිඔයේ ශාඛාවක් වන අලිකොටආරට මුදා හැරීමට සැලසුම් කර ඊට අදාළ මූලික ඉදිකිරීම් කටයුතු සිදු කරමින් පවතී.ව්‍යාපෘතියේ ඉහළ නිම්නයේ කාර්යයන් වන පුහුල්පොළ හා ඩයරබා ජලාශ ඉදිකිරීම් ද භූගත උමං මාර්ග ජල විදුලි බලාගාරය ද එහි විදුලි ජනක යන්ත්‍ර සපයා ස්ථාපිත කිරීම ද විදුලි සම්ප්‍රේෂණාගාරය සහ බදුල්ල, කොටුමා, උපපොළ දක්වා වූ කිලෝමීටර් 26 ක් පමණ දිග අධි වෝල්ටීය සම්ප්‍රේෂණ මාර්ගය ද ඉදිකිරීම් සඳහා අවශ්‍ය සියලු සිවිල් විදුලි සහ යාන්ත්‍රික ඉංජිනේරු කාර්යයන් සැලසුම් කර ඉදිකිරීම් කාර්යය ඉරානයේ ෆාරබි කොන්ත්‍රාත් සමාගමට පැවරී ඇත.ඉහළ නිම්න ඉදිකිරීම් සඳහා ශ්‍රී ලංකා රුපියල් මිලියන 6121 ක් ඇස්තමේන්තු කොට ඇත. මේ සඳහා අමෙරිකානු ඩොලර් මිලියන 450 ක් ණය ආධාර ලෙස ශ්‍රී ලංකා රජය වෙත ඉරාන රජයෙන් ලැබෙන අතර, ඉතිරි මුදල වන රුපියල් මිලියන 15220 ක මුදල ශ්‍රී ලංකා රජයෙන් දැරීමට නියමිතය.මෙම සියලු ඉදිකිරීම් 2015 වර්ෂයේ නිම කිරීමට නියමිත අතර, දැනට සැලසුම් කටයුතු හා පිවිසුම් මාර්ග ඉදිකිරීම ආදී අනෙකුත් මූලික කාර්යයන් බොහොමයක් නිම කර ඇත. මීට අමතරව භූගත විදුලි බලාගාර පිවිසුම් උමං මගේ කැනීම් අවසන් කර ඇති අතර, භාවිත කරනු ලබන කාර්යයන්ට වඩා වේගවත්ව නවීන උමං කැනීමේ යන්ත්‍ර උපයෝගී කරවා ගැනීම ද සැලසුම් කොට ඇත.අලිකොටආර, කුඩාඔය, හදපානාගල යන ජලාශවලට අමතරව වැව් හා අමුණු පහළ නිම්න සංවර්ධන ක්‍රියාවලිය යටතේ ප්‍රතිසංස්කරණය කිරීම හා වැඩිදියුණු කිරීම වාරිමාර්ග දෙපාර්තමේන්තුව මගින් සෘජුවම සිදු කිරීමට නියමිතය.සංවර්ධන කටයුතු සඳහා අවශ්‍ය වන ඉඩම් අත්පත් කර ගැනීම. බලපෑමට ලක්වන ජනතාව සඳහා වන්දි ලබාදීම. යැපීම් දීමනා ලබාදීම. නැවත පදිංචි කිරීම් ආදිය සඳහා ඉඩම් හඳුනා ගෙන අත්කර ගැනීම ආදියද මෙම ව්‍යාපෘතිය මගින් සිදු කිරීමට නියමිතය.අමාත්‍යවරුන් වන නිමල් සිරිපාල ද සිල්වා, ජගත් පුෂ්පකුමාර, ඌව පළාත් ප්‍රධාන අමාත්‍ය ශෂේන්ද්‍ර රාජපක්ෂ, ජනාධිපති ලේකම් වීරතුංග, උමා ඔය ව්‍යාපෘති අධ්‍යක්ෂ ආචාර්ය සුනිල් ද සිල්වා මහත්වරු ද ඉරාන තානාපති ඇතුළු එරට නියෝජිත පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n1208082</link>
    <topic>ලංගම බස් රථ 7662න්2916ක් ධාවනය කරන්න බෑ</topic>
    <author>ශීලා උඩුවර</author>
    <content>ශ්‍රී ලංකා ගමනා ගමන මණ්ඩලයේ මුළු බස්රථ සංඛ්‍යාව 7662 ක් වන අතර, එයින් ධාවනයට යෙදවිය හැකිප්‍රමාණය 4746 ක් බව ප්‍රවාහන ඇමති කුමාර වෙල්ගම මහතාපැවසීය.මෙයින් බස් රථ 2916 ක් ධාවනයට ගත නොහැකි යි.ඇමතිවරයා මෙම අදහස් පළකළේ නාරාහේන්පිට ශ්‍රී ලංකා ගමනා ගමන මණ්ඩල ප්‍රධාන කාර්යාලයේ ඊයේ( 07 ) පැවති මාධ්‍ය සාකච්ඡාවේදීය.මේ අතරින් අවුරුදු දෙකට අඩු ලීසිං ක්‍රමයට ලබාගත් බස් රථ 356 ක්ද අවුරුදු 2යි 5 යි අතර බස්රථ 453 ක් ද,5 සිට 10 දක්වා වයසැති බස්රථ 1768 ක්ද, 10 සිට 15 දක්වා වන බස්රථ 3107 ත්ද වන අතර අවුරුදු 15 ට වැඩි කාලයක් ඇති බස් රථ 1970 ක්ද වන අතර අවුරුදු 15 ට වැඩි බස්රථ ධාවනයට එතරම් සුදුසු නැති බවද ඇමතිවරයා කීවේය.අලුත් බස්රථ ධාවනයට එක් කිරීම පිළිබඳව තමා හැම පියවරක්ම ගන්නා බව පැවසූ ඇමතිවරයා මේ වසර අවසන් වීමට පෙර ග්‍රාමීය මාර්ග සඳහා අසෙන 30 ක් 35 ක් වන කුඩා බස්රථ 200 ක් ධාවනයට එක් කරන බවද සඳහන් කළේය.ලංකාවේ ධාවනය වන බස්රථ වලින් සියයට 90 ක්ම ඉන්දියාවේ ලේලන්ඩ් වර්ගයේ බස් රථ බවත් , එහෙත් චින සමාගමක් ද ලංකාවේ ධාවනයට බස්රථ ලබා දීමට කැමැත්ත පළකර ඇති බව ඇමතිවරයා කීවේයමේ වන විට දකුණු අධිවේගී මාර්ගයේ ලංගම බස්රථ 11ක් හා පුද්ගලික බස්රථ 11 ක් ධාවනය වන බව පැවසූ ඇමති වරයා. අත්හදා බැලීමක් වශයෙන් කොළඹ නගරයේ ඩබල් ඩෙකර් ( තට්ටු දෙකේ බස්රථ ) 2ක් ධාවනයට යොදවන බවත් එය සාර්ථක වුවහොත් එම ප්‍රමාණය වැඩි කරන බවත් එම බස්රථයක එකවර 80 කට යාමට හැකි බවත් ඇමති වරයා කීවේය..ලංගම බස්රථ වායු විමෝඡන ක්‍රියා වලියට ඇතුළත් කරන බව පැවසූ ඇමතිවරයා ලංගම බස්රථ සඳහා අමතර කොටස් වර් ග 790 ක් තිබෙන බවත්, ඒවා එම ඩිපෝ වලට ගෙන ගොස් දීමේ වැඩ පිළිවෙළක් සකස් කරන බවත් කීය.එමගින් අමතර කොටස් ගැනීමේදී සිදුවන වංචා දූෂණ වැළැකෙන අතර උසස් වර්ගයේ අමතර කොටස් සැපයිය හැකි බවද‍, ලංගමට මේ වන විට රියදුරු කොන්දොස්තර වරුන් අවශ්‍ය තරමට සිටින අතර ජර්මන් අභ්‍යාස විදුහලෙන් පිටවන අය බඳවා ගතහොත් ලංගම‍ට ප්‍රයෝජන බවද ඇමතිවරයා කීවේය.ප්‍රවාහන නියෝජ්‍ය ඇමති රෝහණ දිසානායක මහතාද මෙහිදී කථා කළේය.ලංගම සභාපති ශෂී වෙල්ගම මහතා ඇතුළු නිලධාරීන් රැසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n1208083</link>
    <topic>බාල ඩීසල් යෙදීමෙන් ලංගමට රුපියල් ලක්ෂ60ක පාඩුවක්</topic>
    <author>ශීලා උඩුවර</author>
    <content>බාල ඩීසල් නිසා ලංගමට රුපි ලක්ෂ 60 ක පමණ පාඩුවක් සිදුව ඇති බව ප්‍රවාහන ඇමති කුමාර වෙල්ගම මහතා පැවසීය.ඉන්ධන ෆිල්ටර් වලට හානි සිදුවීම හා මගී ආදායම අඩුවීම නිසා මෙම පාඩුව සිදුවී ඇතැයිද ඇමතිවරයා කීවේය. බස්රථ 250 ක පමණ ෆිල්ටර මේ නිසා දෝෂසහගත තත්ත්වයට පත්ව ඇති අතර, දුම්රිය එන්ජින් 6 ක් පමණද හානියට පත්ව ඇතැයි ඇමතිවරයා කීවේය.හානියට ප ත් බස්රථ සඳහා අලාභ ලබා ගැනීමට ලංගම උප සභාපතිවරයා සාකච්ඡා පවත්වමින් සිටින බව පැවසූ ඇමතිවරයා දකුණු අධිවේගී මාර්ගයේ ගමන් වාර 38 ක් අවළංගු කිරිමට සිදුවූ බවද සඳහන් කළේය.එස්- 10 හා එස් -11 වර්ගයේ දුම්රිය එන්ජින් සඳහා සුපිරි ඉන්ධන ලබා දෙන බවද වෙල්ගම මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n1208084</link>
    <topic>ශ්‍රීලනිප 61 වැනි සංවත්සරය 2දාකෑගල්ලේදී</topic>
    <author>සිතාරා සේනානි</author>
    <content>ශ්‍රී ලංකා නිදහස් පක්ෂයේ හැට එක්වැනි සංවත්සරය ලබන සැප්තැම්බර් 2වැනිදාට යෙදී තිබේ.පක්ෂයේ නායක ජනාධිපති මහින්ද රාජපක්ෂ මහතාගේ ප්‍රධානත්වයෙන් මෙවර සංවත්සර උත්සවය සහ ප්‍රචාරක රැලිය කෑගල්ලේදී සැප්තැම්බර් 2වැනිදා පැවැත්වෙන බව පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.ශ්‍රී ලංකා නිදහස් පක්ෂය මහවැලි කේන්ද්‍රයේ ඊයේ (7) පැවැත්වූ මාධ්‍ය හමුවේදී මහ ලේකම්වරයා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n12080817</link>
    <topic>ඉසෙඩ් අගය සම්බන්ධයෙන් කිසිදු සිසුවකු අසහනයට පත් කිරීමට ඉඩ තබන්නේ නැහැ</topic>
    <author>දුමින්ද ගුරුගේ, චමීර ඇල්ලදෙණිය සහ සුභාෂිණි සේනානායක</author>
    <content>ඉසෙඩ් අගය සම්බන්ධයෙන් කිසිදු සිසුවකු අසහනයට පත්කිරීමට රජය ඉඩ තබන්නේ නැතැයි උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා පාර්ලිමේන්තුවේදී ඊයේ (7) ප්‍රකාශ කළේය.ඉසෙඩ් අගය සම්බන්ධයෙන් අසහනයට පත්ව සිටින දරුවන්ට විසඳුමක් ලබා දීමට ජනාධිපති මහින්ද රාජපක්ෂ මහතා මැදිහත්වී සිටින බවද ඇමැතිවරයා කිවේය.විශ්ව විද්‍යාලවලට බඳවා ගන්නා ආකාරය පිළබඳ මේ වන විට උපකුලපතිවරුන් සමඟ සාකච්ඡා කර තිබෙන බවද කිසිදු සිසුවකුට අසාධාරණයක් සිදු නොවන අයුරින් කටයුතු කිරීමට රජය කටයුතු කරන බවද ඒකනායක මහතා පැවසීය.ඉසෙඩ් ගැටලුව නිසා විශ්ව විද්‍යාල ප්‍රවේශයට සිසුන් 6000-8000ත් අතර ප්‍රමාණයක් සිටින බවද, ඒ සියලුම සිසුන් වෙනුවෙන් සාධාරණ ක්‍රියමාර්ගයක් ගැනීමට රජය බලාපොරොත්තු වන බවද ඇමැතිවරයා සඳහන් කළේය.නියෝජ්‍ය ඇමැතිවරයා මේ බව පැවසුවේ ස්ථාවර නියෝග 23/2 යටතේ විපක්ෂ නායක රනිල් වික්‍රමසිංහ මහතා කළ ප්‍රකාශයකට පිළිතුරු ලබා දෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n12080818</link>
    <topic>සියලු මන්ත්‍රීවරුන්ගේ වරප්‍රසාද ආරක්ෂා කිරීමට මා බැඳී සිටිනවා</topic>
    <author>දුමින්ද ගුරුගේ, චමීර ඇල්ලදෙණිය සහ සුභාෂිණී සේනානායක</author>
    <content>වන්නි දිස්ත්‍රික් පාර්ලිමේන්තු මන්ත්‍රී (එජනිස) උනෙයිස් ෆාරුක් මහතා පාර්ලිමේන්තුවේදී කළ ප්‍රකාශයක් සම්බන්ධයෙන් මන්නාරම මහේස්ත්‍රාත්වරයා ඒ මහතාට තර්ජනය කිරීම මන්ත්‍රී වරප්‍රසාද කඩ කිරීමක් වග තමා පිළිගන්නා බව කතානායක චමල් රාජපක්ෂ මහතා පාර්ලිමේන්තුවේදී ඊයේ (7) පැවසීය.මන්ත්‍රීවරයකු පාර්ලිමේන්තුවේදී කරන ප්‍රකාශයක් සම්බන්ධයෙන් කිසිවකුට පිටතදී විමසිය නොහැකි බව පැවසූ කතානායකවරයා මේ සම්බන්ධයෙන් සොයා බැලීමට වරප්‍රසාද කමිටුවට යොමු කරන බවද කිවේය.සියලු මන්ත්‍රීවරුන්ගේ වරප්‍රසාද ආරක්ෂා කිරීමට තමා බැදී සිටින බව ද කතානායකවරයා පැවසී ය.උනෙයිස් ෆාරුක් මන්ත්‍රීවරයා වරප්‍රසාද ප්‍රශ්නයක් මතු කරමින් පසුගිය දා පාර්ලිමේන්තුවේ දී තමන් කළ ප්‍රකාශයක් සම්බන්ධයෙන් මන්නාරම මහේස්ත්‍රාත්වරයා තමාට බැන වැදුණු බව පාර්ලිමේන්තුවේදී ඊයේ (7) ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n1208085</link>
    <topic>කොබ්බෑකඩුව විරුවාරට වෙනුවෙන් දිවි පුදා වසර 20යි</topic>
    <author>විජයානි එදිරිසිංහ</author>
    <content>දශක 3කට අධික කාලයක් පැවැති රුදුරු ත්‍රස්තවාදය විනාශ කර රටට සාමය උදාකරලීමට ජීවිත පරිත්‍යාගයෙන් කැපවු අභීත සෙන්පති මේජර් ජෙනරාල් ඩෙන්සිල් කොබ්බෑකඩුව විරුවාණන් ඇතුළු රණවිරුවන් දස දෙනෙකු උතුරේ කයිට්ස්හි අරාලි තුඩුවේදී කොටි බෝම්බයකට හසුවී රට වෙනුවෙන් දිවි පුදා අදට (8) පුරා වසර 20ක් සපිරෙයි.නැගෙනහිර ප්‍රදේශයේ මෙහෙයුම් ගණනාවක් සිදු කර අනතුරුව උතුරේ මෙහෙයුමක් ආරම්භ කර කොටි බල සිඳ බිඳලීමේ අරමුණ මත කළ සැලසුමක් දියත් කිරීමට පෙර අවශ්‍ය පරිසරය දැක බලා ගැනීම සඳහා යමින් සිටියදී සෙන්පති කොබ්බෑකඩුව විරුවාණන් ඇතුළු පිරිස ගමන් කරමින් තිබූ ජීප් රථය බිම් බෝම්බයකට හසුවූයේ අරාලි තුඩුවේදීය.බ්‍රිගේඩියර් විජය විමලරත්න, රියර් අද්මිරාල් මොහාන් ජයමහ, කර්නල් ස්ටීවන්, කර්නල් යශෝධ පලීපාන, කර්නල් ආරියරත්න, මේජර් නලින් අල්විස්, ලුතිනන් කමාන්ඩර් අසංග ලංකාතිලක, ලුතින් කමාන්ඩර් චන්දිම විජයපුර සහ කෝප්‍රල් ජගත් වික්‍රමරත්න, ජෙනරාල් කොබ්බෑකඩුව විරුවාණන් සමග අවසන් ගමන් ගිය සෙසු රණවිරුවෝ වෙති.1992 අගෝස්තු 8 වැනිදා මේ රටේ ජනතාවට අමතක නොවන දිනයක් වෙයි. බිහිසුණු යුද්ධයෙන් රට වෙලාගෙන මිනිස් ජීවිත සිය දහස් ගණන් ත්‍රස්තවාදයට බිළිවෙමින් තිබියදී ජෙනරාල් ඩෙන්සිල් කොබ්බෑකඩුව සෙන්පතියාණන් කෙසේ හෝ ත්‍රස්තවාදියාගෙන් මේ රට බේරා ගන්නවා යන ස්ථිර අධිෂ්ඨානයකින් යුතුව ඒ සඳහා වු සැලසුම් සකස් කර දියත් කිරීමට සූදානම්ව සිටි බවත් රටේ ජනතාව ඒ උදාවන සැනසුම කෙරේ දැඩි බලාපොරොත්තු තබා තිබියදී එම අවාසනාවන්ත ඛේදවාචකය සිදු විය.ඒ මහතාගේ අභාවයත් සමගම රටේ ජනතාවගේ නිදහස පිළිබඳ වූ සියලු බලාපොරොත්තු අතහැර තිබියදී නැවත 2005දී බලයට පත්වූ ජනපති මහින්ද රාජපක්ෂ මහතා මහජනතාවගේ ඒ බලාපොරොත්තුව යළි පණ දී රටට ස්ථිර සාමය උදාකර දීමට ක්‍රියා කළේය.දශක තුනක කාලයක් තිස්සේ රටේ සාමය වෙනුවෙන් ජීවිත පරිත්‍යාග කළ දසදහස් ගණනක් රණවිරුවන්ද අද මෙම අභීත රණවිරුවන් සමරන මොහොතේම යළි සිහිපත් කරමු. ඔවුන් වෙනුවෙන් අප කෘතගුණ පළ කරමු.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n1208086</link>
    <topic>යල් පැන ගිය ප්‍රයෝගික නොවන පනත් ජනතාවට පහසු වන ලෙස සංශෝධනය කරනවා</topic>
    <author>ධනුෂ්ක ගොඩකුඹුර මොනරාගල සිට</author>
    <content>ප්‍රායෝගික නොවන පනත් ජනතාවට පහසුවක් වන ආකාරයෙන් සංශෝධනය කිරීම කෙරෙහි රජයේ විශේෂ අවධානය යොමුව ඇති බව ජනාධිපති මහින්ද රාජපක්ෂ මහතා ප්‍රකාශ කළේය.මෙවැනි පනත් වෙනස් කරන්නට විෂයය භාර ඇමැතිවරුන්ට බලය දී ඇති බවත් නිලධාරීන්, විශේෂඥයන් හා පරිසරවේදීන් එකතු කරගෙන ඒ සඳහා අවශ්‍ය පියවර ගන්නා බවත් ජනාධිපතිවරයා පැවසිය.ජනාධිපතිවරයා මෙසේ ප්‍රකාශ කළේ මොනරාගල දිස්ත්‍රික් විශේෂ සංවර්ධන කමිටු රැස්වීමට මොනරාගල පුස්තකාල ශ්‍රවණාගාරයේදී ඊයේ (7) එක්වෙමිනි.මොනරාගල දිස්ත්‍රික්කයේ අධ්‍යාපන, සෞඛ්‍ය, කෘෂිකර්ම, වාරිමාර්ග, ධීවර, පානීය ජලය, විදුලිය, මහාමාර්ග යනාදී ක්ෂේත්‍රවල සංවර්ධන කටයුතු විමසා බැලූ ජනාධිපතිවරයා අතරමඟ නතරව ඇති ව්‍යාපෘති කඩිනම් කරන ලෙස නියෝග කළේය.වැලි කැණීමට මෙන්ම ප්‍රවාහනයටත් වෙනම බලපත් ගැනීමට ජනතාවට සිදුව ඇති බව පෙන්වා දුන් ජනාධිපතිවරයා මේවා සමාජයට වධයක් බව කීවේය. සේනානයක සමුද්‍රයේ අනවසර ධීවර කර්මාන්තය පිළිබඳ මතු වූ ගැටලුවකට සවන් දුන් ජනාධිපතිවරයා ප්‍රකාශ කළේ අනවසර දැල් යොදා කෙරෙන ධීවර කර්මාන්තයට කිසිසේත් අවසර දිය නොහැකි බවයි.නීත්‍යනුකූලව ධීවර කර්මාන්තයේ යෙදීමට අවශ්‍ය වැඩපිළිවෙළ එම ජනතාව වෙනුවෙන් සකසන ලෙස උපදෙස් දුන් ජනාධිපතිවරයා වන සංරක්ෂණ කටයුතු කෙරහි අවධානය යොමු කරන ලෙසත් කීවේය.ප්‍රදේශයේ අඩුපාඩු පිළිබඳ කතා කළ යුත්තේ තමා නොව පළාත් පාලන ආයතන ප්‍රධානීන් බැවින් මින් පසු මෙවැනි සාකච්ඡාවලට පැමිණීමට පෙර එවැනි අඩුපාඩු සොයා බලා දැනුවත්ව පැමිණෙන ලෙස ජනාධිපතිවරයා උපදෙස් දුන්නේය.ඝන අපද්‍රව්‍ය කළමනාකරණය සඳහා විශේෂ වැඩපිළිවෙළ කතාවට සීමා වී ඇති බැවින් ඒ සම්බන්ධයෙන් සොයා බලන ලෙසත් ජනාධිපතිවරයා දැනුම් දුන්නේය. ඇමැතිවරුන් වන නිමල් සිරිපාල ද සිල්වා, බැසිල් රාජපක්ෂ, සුමේධා. ජී. ජයසේන, මහින්ද යාපා අබේවර්ධන, ජගත් පුෂ්පකුමාර, ඌව පළාත් ප්‍රධාන ඇමැති ශෂීන්ද්‍ර රාජපක්ෂ, ජනාධිපති ලේකම් ලලිත් වීරතුංග, ආචාර්ය පී. බී. ජයසුන්දර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n1208087</link>
    <topic>ලෝක ආරක්ෂක සමුළුවට විශේෂ ආරක්ෂාව</topic>
    <author>භක්ති ධර්මපි‍්‍රය මෙන්ඩිස්</author>
    <content>කොළඹ ගලදාරි හෝටලයේදී අද (08) ආරම්භ වන ජාතික ආරක්ෂක සමුළුව සඳහා යුද හමුදාව විසින් විශේෂ ආරක්ෂක වැඩ පිළිවෙළක් ක්‍රියාත්මක කර තිබේ.සමුළුව පැවැත්වෙන දින තුනේම මෙම ආරක්ෂක වැඩපිළිවෙළ ක්‍රියාත්මකවන බව යුද හමුදා ප්‍රධානියෙකු ‘දිනමිණ’ ට පැවසීය. රටවල් හතලිස් දෙකක ආරක්ෂක අංශ ප්‍රධානීන්ගේ සහභාගීත් වයෙන් පැවැත්වෙන මේ සමුළුව අද උදෑසන ගලදාරි හෝටලයේදී ආරම්භ කෙරේ.මෙහි ප්‍රධාන දේශනය සහ ආරම්භක දේශනය ආරක්ෂක ලේකම් ගෝඨාභය රාජපක්‍ෂ මහතා විසින් පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n1208088</link>
    <topic>තෝරාගත් පාසල් 5000 ක සංවර්ධනයට ජාතික ශිෂ්‍ය භට බළකායේ සහාය</topic>
    <author>භක්ති ධර්මප්‍රිය මෙන්ඩිස් සහ සුරන්ජිත් පෙරේරා</author>
    <content>දිවයිනේ පිහිටි තෝරාගත් පාසල් පන් දහසක් සංවර්ධනය කිරීමේ ව්‍යාපෘතියට ජාතික ශිෂ්‍යභට බළකායේ සහය ලබාදීමට පියවරගෙන තිබේ.ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයකට අනුව මේ වැඩසටහන ක්‍රියාවට නංවයි.වැසිකිළි පහසුකම්, ක්‍රීඩා පිටි, ගොඩනැගිලි ඇතුළු ඒකක දහයක් සංවර්ධනය කිරීම සඳහා මෙහිදී ජාතික ශිෂ්‍ය භට බළකාය සහය වන බව එහි අධ්‍යක්ෂක මේජර් ජනරාල් ගාමිණිජයසුන්දර මහතා දිනමිණට ඊයේ (7) පැවැසීය. ජාතික ශිෂ්‍ය භට බළකා මූලස්ථානයේදී ඊයේ (07) මේ සම්බන්ධයෙන් විශේෂ සාකච්ඡාවක් පවත්වා තිබේ. ආරක්ෂක ලේකම් ගෝඨාභය රාජපක්ෂ මහතාගේ උපදෙස් පරිදි මෙවැනි සත්කාරක සේවා රැසක් ජාතික ශිෂ්‍ය භට බලකාය විසින් සිදුකරන බව ජයසුන්දර මහතා අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n1208089</link>
    <topic>ශ්‍රී ලාංකික කතක් මැද පෙරදිගදීරිය අනතුරකින් මරුට</topic>
    <author>මහින්ද අලුත්ගෙදර</author>
    <content>එක්සත් අරාබි එමීර් රාජ්‍යයේ ගෘහ සේවිකාවක් වශයෙන් සේවය කළ ශ්‍රී ලාංකික කාන්තාවක් රිය අනතුරකින් ජීවිතක්ෂයට පත්ව ඇත.මේ කාන්තාවට අමතරව ඇය සේවය කළ නිවෙසේ කාන්තාවන් දෙදෙනෙකුද අදාළ රිය අනතුර හේතුවෙන් මිය ගොස් ඇතැයි වාර්තා වෙයි.අධිවේගී මාර්ගයක ගමන් කරමින් සිටියදී කාර් රථ දෙකක් හැපීම හේතුවෙන් මේ අනතුර සිදුව තිබෙන අතර අධික වේගය ඊට හේතුව බව එක්සත් අරාබි එමීර් රාජ්‍යයේ පොලීසිය ප්‍රකාශකර ඇත.මේ සිද්ධිය සම්බන්ධයෙන් එරට පොලීසිය පරීක්ෂණයක් ආරම්භකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n12080810</link>
    <topic>පළාත් රෝහල් සංවර්ධනයට මිලියන 1000ක්</topic>
    <author>සන්ධ්‍යා කරුණාරත්න</author>
    <content>පළාත් සභාවලට අයත් රෝහල් සංවර්ධනය කිරීම සඳහා රුපියල් මිලියන 1000 ක ව්‍යාපෘතියක් ආරම්භ කිරීමට සෞඛ්‍ය අමාත්‍යාංශය පියවර ගෙන ඇත. එම ව්‍යාපෘතිය යටතේ රුපියල් මිලියන 180 ක මුදලක් පළාත් සභාවලට ‍ලබාදීමට මේ වනවිටත් පියවර ගෙන තිබේ.පර්යන්ත රෝහල්, ග්‍රාමීය රෝහල්, මධ්‍යම බෙහෙත් ශාලා හා මාතෘ නිවාස මේ ව්‍යාපෘතියට අයත්ය.රට පුරා රෝහල් 1047 ක් පවතින අතර රේඛීය සෞඛ්‍ය අමාත්‍යාංශය යටතේ ඉන් පාලනය වන්නේ රෝහල් 47 ක් පමණි.ඉතිරි 1000 පළාත් සභා හා පළාත් පාලන ආයතන යටතේ පාලනය කෙරේ. පර්යන්ත රෝහල්, ග්‍රාමීය රෝහල්, මධ්‍යම බෙහෙත් ශාලා හා මාතෘ නිවාසවල පවත්නා සුළු අඩුපාඩුකම් නිසා බොහෝ රෝගීන් ප්‍රමාණයක් ප්‍රධාන රෝහල් කරා ඇදී එන බවත් මේ නිසා එම සෞඛ්‍ය ආයතනවල තදබදයක් ඇති වන අතර එය අවම කිරීම මේ ව්‍යාපෘතියේ අරමුණ බවත් සෞඛ්‍ය අමාත්‍යාංශය ප්‍රකාශ කරයි.මේ ආයතනවල පවතින අඩුපාඩුකම් හැකි තරම් ඉක්මණට අවසන් කරන ලෙස සෞඛ්‍ය ඇමැති මෛත්‍රීපාල සිරිසේන මහතා අඳාළ නිලධාරින්ට උපදෙස් ලබා දී තිබේ.එම සෞඛ්‍ය ආයතනවල පිහිටි සූතිකාගාර උපකරණ අඩුකම නැත්නම් එම උපකරණ පරණ වී තිබීම,‍ ගොඩනැඟිලි අලුත්වැඩියා නොකිරීම, කාණු පද්ධතිය අබලන් තත්ත්වයක පැවැතීම යනාදී සුළු අ‍ඩුපාඩුකම් නිසා‍ මේ සෞඛ්‍ය ආයතනවලින් ප්‍රතිකාර ලබාගැනීමට පැමිණෙන රෝගීන්ගේ සංඛ්‍යාව අවම වී තිබේ. මේ ව්‍යාපෘතිය වාර්ෂිකව ක්‍රියාත්මක කිරීමට ද සෞඛ්‍ය අමාත්‍යාංශය තීරණය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n12080811</link>
    <topic>දියගලදී බවුසරයක් පෙරැළී ඩීසල් ලීටර් 15000ක් අපතේ</topic>
    <author>අසේල කුරුළුවංශ</author>
    <content>ගිනිගත්හේන හැටන් ප්‍රධාන මාර්ගයේ දියගල පොලිස් මුරපොළ ආසන්නයේදී ඊයේ (07) අලුයම ඩීසල් ලීටර් 33000ක් ප්‍රවාහනය කරමින් තිබූ බවුසරයක් පෙරළීමෙන් තෙල් ලීටර විශාල ප්‍රමාණයක් මහවැලි ගඟට මුසුවී ඇත.බවුසරයේ තිබූ තෙල්වලින් ලීටර 15000ක් පමණ අපතේ ගොස් ඇති අතර එම තෙල් මහවැලි ගඟට මුසුවීම වැළැක්වීම පිණිස ලක්ෂපාන හමුදා කඳවුරේ සෙළුළුන් හා හැටන් පොලිස් කොට්ඨාසයේ පොලිස් නිලධාරීන් මහත් පරිශ්‍රමයක් දරා තිබේ.බවුසරයේ රියදුරු බීමත්ව සිට ඇති අතර ගිනිගත්හේන පොලිසිය මගින් ඔහු අත්අඩංගුවට ගෙන ඇත.ඛනිජ තෙල් නීතිගත සංස්ථාවට අයත් මුතුරාජවෙල ගබඩා සංකීර්ණයේ සිට කොටගල දක්වා මෙම තෙල් ප්‍රවාහනය කරමින් තිබී ඇති බව පොලිසිය පවසයි.අනතුරට ලක්වූ තෙල් බවුසරය නිසා තෙල් විසිරීමක් සිදු වුවහොත් එමඟින් මහවැලි ගඟට සිදුවිය හැකි පරිසර හානිය වැළැක්වීම සඳහා පියවර ගන්නා ලෙස පරිසර ඇමැති අනුර පි‍්‍රයදර්ශන යාපා මහතා සමුද්‍රිය පරිසර ආරක්ෂක අධිකාරියේ සාමාන්‍යාධිකාරී එස්. ආර්. සමරතුංග මහතාට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n12080812</link>
    <topic>මාස් හෝල්ඩින්ස්අතිවිශිෂ්ට මානව සම්පත්වැඩසටහන් ඇගයුමට</topic>
    <author/>
    <content>විලාසිතා සහ ජීවන ඇවතුම් පැවතුම් සඳහා සේවා ඉටු කරන මාස් හෝල්ඩින්ස් සමූහයට අයත් සමීප ඇඟලුම් නිෂ්පාදනයේ පුරෝගාමී ආයතනයක් වන මාස් ඉන්ටිමේට්ස් (MAS Intimates) සිය අතිවිශිෂ්ට සහ නිර්මාණශීලී මානව සම්පත් කළමනාකරණ වැඩසටහන් හේතුවෙන් ආසියාවේ හොඳම සේව්‍ය සන්නාමය සඳහා සම්මාන පිරිනැමීමේ 2012 උළෙලේ දී (Asia's Best Employer Brand Awards -2012) සම්මානයෙන් පිදුම් ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n12080813</link>
    <topic>රනිල් දැන් ගොවියා වෙනුවෙන්හෙළන්නේ කිඹුල් කඳුළුයි</topic>
    <author>පොළොන්නරුව දිසා සමූහ ඇම්. පී. සරත්</author>
    <content>රනිල් වික්‍රමසිංහ දැන් ගොවියා වෙනුවෙන් රජරටට ඇවිත් කිඹුල් කඳුළු සලන බව ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවසීය.ඒ මහතා එසේ ප්‍රකාශ කළේ උතුරු මැද පළාත් සභාවට එක්සත් ජනතා නිදහස් සන්ධානයෙන් තරග වදින අපේක්ෂකයන්ගේ ජය තහවුරු කිරීම සඳහා පොළොන්නරුව බුද්ධි මණ්ඩපයේ පැවැති ජනහමුවේදීය.විමල් වීරවංශ මහතා මෙසේ ද කීය.එදා රජරටට නියඟය පමණක් නොව තුවක්කුව අතට ගත් ත්‍රස්තවාදියා කුඹුර උඩින් ගියා. උදේ කුඹුරට ගිය ගොවියා ආපසු නිවසට ආවේ නැහැ. රෑ වෙන කොට මර බියෙන් හූල්ල හූල්ලා හිටපු යුගයක් තිබුණා. එදා රට බෙදිලා තිබුණේ.රනිල් වික්‍රමසිංහ ගොවියා වෙනුවෙන් දැන් රජරටට ඇවිත් බොරු කිඹුල් කඳුළු හෙළනවා. ගොවියාට සියලු අකටයුතුකම් කළ රනිල් බොරුවට ගොවියා ගැන කතා කරනවා.නියඟය පිට නියඟය ආවත් රජරට ගොවියා අතිගරු ජනාධිපති මහින්ද රාජපක්ෂ මහතා සමග ඉන්නා බව පැහැදිලිව කියන්න පුළුවන්.අද සමහර අයට මේ රටේ යුද්ධයක් තිබුණාද කියලා මතක නැහැ. එදා යුද්ධය පැවැති සමයේ මරු සිටින ප්‍රදේශ වශයෙන් හඳුනාගෙන තිබුණේ පොළොන්නරුව දිස්ත්‍රික්කයේ කෙළවර තිබූ ගම්මානයි. එදා මායිම් ගම්මාන වශයෙන් මේවා හැඳින්වූවා.එදා එම ප්‍රදේශවල සිටි ජනතාව මැරි මැරී ඉපදුනා. කීදෙනෙක් මරා දැම්මා ද? එදා ජනතාවගේ සිත්වල තිබුණ ලොකුම බලාපොරොත්තුව පණ බේරා ගැනීමයි. එහෙත් මේ රටේ දූ දරුවන් ගේ වාසනාවට 2005 පැවැති ජනාධිපතිවරණයෙන් මහින්ද රාජපක්ෂ මහතා ජයගත් නිසා මේ පොළොන්නරුව දිස්ත්‍රික්කයේ කෙළවර මරු නොසිටින ගම්මාන බවට පත්වුණා.වසර ගණනාවක් මේ රටේ පැවැති යුද්ධය නිමාකර රට වේගවත් සංවර්ධනයක් කරා ජනාධිපති මහින්ද රාජපක්ෂ මහතා ගෙන යනවා. ජනතාව කවදත් එතුමා සමග ඉන්නේ. එතුමාගේ ඉදිරි ගමන සාර්ථක කර ගැනීමට තමුන්නාන්සේලාගේ පූර්ණ සහයෝගය ලබාදිය යුතුයැයි ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n12080814</link>
    <topic>මිහින්තලය රජයේ රෝහලේවෛද්‍ය හිඟය උග්‍ර වෙලා</topic>
    <author>අනුරාධපුර මධ්‍යම විශේෂ</author>
    <content>”උග්‍ර වෛද්‍ය හිඟයක් පැවතීම හේතුවෙන් මිහින්තලයේ රජයේ රෝහලේ කටයුතු දින ගණනාවක් මුළුල්ලේ ඇනහිටීම හේතුවෙන් රෝහලෙන් ප්‍රතිකාර ලබා ගැනීම සඳහා පැමිණෙන රෝගී ජනතාව දැඩි අපහසුතාවයට පත්ව සිටිති.රජයේ රෝහලේ කටයුතු නිසි අයුරින් කරගෙන යාම සඳහා වෛද්‍යවරුන් 7 කුගේ අවශ්‍යතාවය ඇතත් පසුගිය ඉරිදා දින වන තෙක් සේවය කර ඇත්තේ එක් වෛද්‍යවරියක් පමණි. ඇය අසරණ රෝගී ජනතාවගේ සුබසිද්ධිය උදෙසා නොකඩවා පැය 72 ක කාලයක් සේවය කර ඉකුත් 06 වන සඳුදා නිවාඩු ලබා ඇත.එමනිසා රෝහලේ සියලු ප්‍රතිකාර කටයුතු ඇනහිට තිබුණි. වෛද්‍යවරයෙක් නොමැතිවීම හේතුවෙන් දිනකට බාහිර රෝගීන් 150 ක පිරිසකුත් නේවාසික ප්‍රතිකාර ලබාගැනීමට පැමිණි රෝගීන් 25 කු පමණක් මිහින්තලය සිට කිලෝමීටර් 20 ක් පමණ දුර ගෙවා අනුරාධපුර ශික්ෂණ රෝහලට ප්‍රතිකාර ලබාගැනීමට යාමට සිදුව ඇත.මිහින්තලේ ප්‍රාදේශීය ලේකම් කොට්ඨාසයේ ගම්මාන රැසකින් දිනපතා බාහිර ප්‍රතිකර ලබා ගැනීමටත්, නේවාසික ප්‍රතිකාර ලබාගැනීමටත් රෝගීන් පැමිණෙන අතර සතියකට පමණ ආසන්න කාලයක සිට වෛද්‍යවරුන් නොමැතිවීම හේතුවෙන් රෝහලේ කටයුතු ඇනහිට ඇති අතර මිහින්තලය රජයේ රෝහල වැසී යන්නට ඉඩ ඇති බව ද මිහින්තලේ ප්‍රදේශවාසීන් පවසා සිටියහ.රෝගීන් පවසන්නේ මේ සම්බන්ධයෙන් උතුරුමැද පළාතේ සෞඛ්‍ය අමාත්‍යවරයා ඇතුළු බලධාරීන් රැසකට දිගින් දිගටම පැමිණිලි කරත් ඔවුන් මෙම රෝහල පිළිබඳව අවධානය යොමු නොකරමින් රෝගී ජනතාව දැඩි අපහසුතාවයට පත්කිරීමට කටයුතු කරන බවයි.කල්ලංචිය හා තම්මැන්නා ග්‍රාමීය රෝහල්වල ද වෛද්‍යවරුන් නොමැතිවීම හේතුවෙන් එම ප්‍රදේශවල රෝගීන් ද ප්‍රතිකාර සඳහා මිහින්තලය රෝහලට පැමිණියත් මිහින්තලය රෝහලේ කටයුතු අඩාල වීම හේතුවෙන් ඔවුන් දැඩි අපහසුතාවයට පත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=n12080815</link>
    <topic>උසාවියට කට්ටි පැන්න පළමු විත්තිකරු පෝරකයට</topic>
    <author>ඇඹිලිපිටිය විශේෂ සිරිල් ජයවීර</author>
    <content>ගොඩකවෙල පොලිස් වසමේදී හයදෙනෙක් කපා කොටා සැහැසි ලෙස ඝාතනය කරන ලද සිද්ධියට මරණ දඬුවම ලැබූ සිවුදෙනාගෙන් උසාවිය මඟහරිමින් සිටි පළමුවන විත්තිකරුට ඇඹිලිපිටිය මහාධිකරණයේදී 06 දින යළි මරණ දඬුවම නියම කෙරිණි.මෙම විත්තිකරු අවිස්සාවේල්ල මූලස්ථාන පොලිසිය විසින් අත්අඩංගුවට ගෙන බන්ධනාගාරගත කෙරිණි. බන්ධනාගාර නිලධාරින් ඔහු මහාධිකරණයට ඉදිරිපත් කෙරිණි.2001, අප්‍රේල් මස 28 දින මෙම ඝාතන සිදුකර ඇති අතර දිගුකාලීන නඩු විභාගයකින් පසු 2012.03.01 දින ඇඹිලිපිටිය මහාධිකරණ විනිසුරු පියසේන රණසිංහ මහතා විසින් මරණ දඬුවම නියම කරනවිට පළමුවන විත්තිකරු වන වාසුගෙදර කංකානම්ලාගේ රෝහණ ජගත් නිශ්ශංක නැමැති අය උසාවිය මඟහරිමින් සිට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r1208081</link>
    <topic>මාළු වෙළෙඳුන් ලෙස වෙස්වලාගත්ඉරුවේ කොල්ල කල්ලිය අත්අඩංගුවට</topic>
    <author>බලපිටිය සමූහ – දිලිප් නිශ්ශංක</author>
    <content>දිවාකාලයේ මාළු වෙළඳාමේ ගොස් රන්දම්වැල් පැළඳ සිටින පුද්ගලයන් පිළිබඳ තොරතුරු සොයාගෙන රාත්‍රි කාලයට එම නිවාස වලට ගොස් ආයුධ පෙන්වා මාල කඩන පුද්ගලයන් තිදෙනකු අධිකරණයට ඉදිරිපත් කිරීමෙන් පසුව රක්ෂිත බන්ධනාගාර ගත කරන ලෙස බලපිටිය මහේස්ත්‍රාත් අසංග බෝදරගම මහතා නියෝග කළේය.මෙසේ රක්ෂිත බන්ධනාගාරගත කරන ලද්දේ මහ ඉඳුරුව නෙළුම්පොකුණ මහඉඳුරුව සහ ඉඳුරුව හබක්ගල පදිංචි අය වෙති.දිවාකාලයේ එක් සැකකරුවෙක් බෝගොඩ වතුරවෙල ප්‍රදේශයේ මාළු වෙළදාමේ ගොස් මාළු මිලදී ගැනීමට එන කාන්තාවන් ගෙල බැදි රන්මාල සහ ඔවුන්ගේ නිවාස පිහිටා තිබෙන ස්ථාන පිළිබඳ තොරතුරු රැස් කරගෙන රාත්‍රී කාලයට සැකකරුවන් තිදෙනාම එම නිවාස වලට ගොස් නිවැසියන්ට ආයුධ පෙන්වා බියකර ගෙල බැදි රන් දම්වැල් කොල්ලකා ඇතිබව පොලිසිය අධිකරණයට දන්වා සිටියේය.කොස්ගොඩ පොලිස් ස්ථානාධිපති චන්ද්‍ර පද්මලාල් මහතාගේ උපදෙස් මත අපරාධ අංශයේ ස්ථානාධිපති ජනක සම්පත් මහතා සැකකරුවන් අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r1208082</link>
    <topic>පාතදුම්බර කාණුවල කොන්ක්‍රීට් ආවරණනිසි ප්‍රමිතියකට නෑ</topic>
    <author>මහනුවර දිසා විශේෂ – ධම්මික බණ්ඩාර</author>
    <content>පාතදුම්බර ප්‍රාදේශීය සභා බල ප්‍රදේශයට අයත් තෝරාගත් මාර්ග සංවර්ධනය කිරීමේ කටයුතු ආසියානු සංවර්ධන බැංකු ණය ආධාර (ඒ.ච්.ඕ.) යටතේ ක්‍රියාත්මක කෙරෙමින් පවතී.මෙම යෝජනා ක්‍රමය යටතේ සංවර්ධනය කෙරෙන අඹතැන්න - බොල්ලේගොඩ මාර්ගයේ ඉදිකර ඇති කොන්ක්‍රීට් කානුව කොන්ක්‍රීට් ආවරණ ඉදිකර සතියක් ගතවීමටත් මත්තෙන් කැඩී බිඳී ගොස් ඇත.මෙහි ඉදිකිරීම් කටයුතු පෞද්ගලික ඉදිකිරීම් සමාගමක් මගින් සිදුකෙරෙන අතර එහි කටයුතු නිසි ප්‍රමිතියකින් තොරව කෙරෙන බව ජනතාව චෝදනා කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r1208083</link>
    <topic>වරකාපොළ කතකට විදේශ රැකියා පෙන්වා ලක්‍ෂ ගණනක් වංචා කළැයි සැකකරු හිරේ</topic>
    <author>අලව්ව විශේෂ ඒ. කීර්තිසිංහ</author>
    <content>විදේශ රැකියා ලබා දෙන බව කියමින් කාන්තාවකගෙන් රුපියල් ලක්‍ෂ ගණනක් වංචනික ලෙස ලබාගත් පුද්ගලයකුට වරකාපොළ මහේස්ත්‍රාත් ලක්මාල් වික්‍රමසූරිය මහතා මාස 5 ක සිරදඬුවමක් නියම කෙළේය.විත්තිකරු බරපතළ ලෙස රෝගාතුරව සිටින බවත්, ඔහුට මෙවැනි මුදල් වංචාවක් කිරීමට කිසිම හැකියාවක් නොමැති බවත් සැකකරු වෙනුවෙන් පෙනී සිටි නීතිඥවරයා අධිකරණය ඉදිරියේ කියා සිටියේය.එහෙත් මුදල් ලබාගත් බව සනාථ කිරීමට අවශ්‍ය ලියකියවිලි පැමිණිලි පක්‍ෂය ඉදිරිපත් කළ බැවින් ඒ අනුව මහේස්ත්‍රාත්වරයා විසින් ඉහත සිරදඬුවම නියම කරන ලදී. වරකාපොළ පොලිසිය පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r1208084</link>
    <topic>මහරගම ප්‍රා. ලේකම් කාර්යාලයසමෘද්ධි කොඩි විකුණාමුල් තැනට</topic>
    <author>මහරගම විශේෂ වේහැල්ලේ පියතිලක</author>
    <content>මැයි මස 31 වැනි දිනට යෙදුණු ජාත්‍යන්තර දුම්වැටි විරෝධී දිනය නිමිත්තෙන් ග්‍රාමීය ප්‍රදේශවල සංවර්ධන කටයුතු සඳහා පවත්වන ලද සමෘද්ධි කොඩි දිනය වෙනුවෙන් කොළඹ දිස්ත්‍රික්කයේ ප්‍රාදේශීය ලේකම් කොට්ඨාස 13 අතුරින් රුපියල් 581800 ක මුදලක් ඉපැයූ මහරගම ප්‍රාදේශීය ලේකම් කාර්යාලය ප්‍රථම ස්ථානය හිමි කර ගෙන තිබේ.ප්‍රාදේශීය ලේකම් කොට්ඨාස දහතුනෙන් එක්රැස්වූ මුළු මුදල රු. 3670600 කි.එම ව්‍යාපෘතියට සහභාගිවූ සමෘද්ධි නිලධාරීන් 41 දෙනෙක් අතුරින් වැඩිම මුදල එක් රැස් කර ඇත්තේ මහරගම ප්‍රාදේශීය ලේකම් කොට්ඨාසයේ මහරගම උතුර සමෘද්ධි නිලධාරී ආර්. කේ. අසංක ප්‍රදීප් කුමාර් මහතා විසිනි. ඔහු උපයා ඇති මුදල රු. 57900 කි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r1208085</link>
    <topic>පිළියන්දල ඩෙංගු තවාන් දැමූ 17කටඅත්හිටවූ සිර දඬුවම්</topic>
    <author>කළුතර දිසා සමූහ දයාරත්න කුමාරසිංහ</author>
    <content>පිළියන්දල පොලිස් බල ප්‍රදේශයේ නිවාස හා ඉඩම් පරීක්ෂා කර බැලූ පොලිස් කණ්ඩායමක් ඩෙංගු මදුරුවන් බෝවන ස්ථාන පවත්වාගෙන ගිය නිවාස හා ඉඩම් හිමියන් දාහත් දෙනකු හඳුනාගෙන ඔවුන් කැස්බෑව මහේස්ත්‍රාත් චමත් මදනායක මහතා ඉදිරියට පමුණුවනු ලැබීය.චෝදනාවට වැරදිකරුවන් වූ ඔවුන්ට එක් අයකුට රුපියල් දහසක දඩ මුදලක් සහ පස් වසරකට අත්හිටවූ මසක සිර දඬුවමක්ද මහේස්ත්‍රාත්වරයා නියම කළේය.නඩුවේ පැමිණිල්ල මෙහෙයවූවේ පිලියන්දල පොලිසියේ උප පොලිස් පරීක්ෂක ගාමිණි උප පොලිස් පරීක්ෂක සෙනෙවිරත්න යන නිලධාරීන් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r1208086</link>
    <topic>වයඔ පාසල් වයසේ දරුවන් සිටින පවුල් 2600කට ශිෂ්‍යාධාර</topic>
    <author>කුරුණෑගල දකුණ සමූහ - එම්. මහරුප්</author>
    <content>වයඹ පළාතේ පාසල් යන වයසේ දරුවන් සිටින පවුල් 2600 කට මාසිකව සිසුමිණ ශිෂ්‍යාධාර ලබාදීමේ වැඩපිළිවෙළක් වයඹ පළාත් සමාජ සුබ සාධන අමාත්‍යාංශය මගින් ක්‍රියාත්මක කර තිබේ.පාසල් යන දරුවන්ට මාසිකව මෙම ආධාර මුදල් ලබාදීම සිදු කරනුයේ ඔවුනට තම අධ්‍යාපන කටයුතු නොකඩවා කරගෙන යාම සඳහා අනුබල දීමක් වශයෙනි.පවුල්වල ආර්ථික තත්ත්වය අනුව සහ එක් පවුලක සිටින පාසල් යන වයසේ දරුවන් සංඛ්‍යාව අනුව මෙම ආධාර මුදල් ලබාදෙන බව වයඹ පළාත් සමාජ සුබ සාධන ඇමැති ගුණදාස දෙහිගම මහතා පවසයි.එක වසර සිට නවය වසර දක්වා පන්තිවල ඉගෙන ගන්නා දරුවන් සිටින පවුලකට ඔවුනගේ ආර්ථික තත්වය අනුව මසකට රුපියල් හාරසියයේ සිට එක්දහස් පන්සියය දක්වා වූ මුදලක් ලබා දෙන අතර නවය වසරේ සිට විශ්වවිද්‍යාල අධ්‍යාපනය දක්වා ඉගෙනුම ලබන දරුවන් සිටින පවුලකට මසකට එක් දරුවකු වෙනුවෙන් රුපියල් දහස බැගින් ආධාර මුදල් ලබා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r1208087</link>
    <topic>පෙම්වතා සමග නගරයේ රස්තියාදු වී යැයිඅයියා නංගීට සෙනඟ මැද්දේ පහරදීලා</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>ගම්බද තරුණියක වූ ඇය උසස් පෙළ සමත් වුණත් සරසවි වරම් නොලැබුවාය. තම වැඩිමහල් සොහොයුරාද කොළඹ නැවතී රජයේ ආයතනයක රැකියාව කෙළේය.තම නැගණියට සරසවි වරම් අහිමි වුණත් මවුපියන්ගේ සහ සොහොයුරාගේද අවශ්‍යතාව වුණේ ඇයට වැඩිදුර ඉගැන්වීමයි.මේ නිසා පෞද්ගලික අධ්‍යාපන ආයතනයක පරිගණක පාඨමාලාවක් හැදෑරීම සඳහා එයට ඇතුළු කර ඇය ඊට ආසන්න නිවෙසක නැවැත්වීය. වැඩිමල් සොයුරාද ඉඩ ලැබෙන අවස්ථාවල නැගණිය පිළිබඳ සොයා බැලීය.ඔහුගේ මිතුරන් කීප දෙනකුටද ඇය ගැන සොයා බලන්නැයි උපදෙස් දී තිබුණි. පසු ගිය දිනක සොයුරාට මිතුරකුගෙන් දුරකථන ඇමතුමක් ලැබිණි. නංගි අසවල් බස් නැවතුමේ බොහෝ වේලාවක සිට පිරිමි ළමයකු සමග අත් අල්ලාගෙන කතා කරමින් සිටින බව මිතුරා පැවැසීය.වහාම ක්‍රියාත්මක වූ අයියා යතුරු පැදියෙන් එම ස්ථානයට ගියේය. පණිවුඩය දුන් මිතරාද ඒ අසල සිට ඔහුට එකතු විය.නංගී උඹට අපි මෙච්චර වියදම් කරල උගන්වන්නෙ එක එකාගේ කරේ එල්ලිලා රස්තියාදු ගහන්නද? කියමින් සොයුරියට පහර කීපයක් ගැසුවේය.ඇයට පහරදීම වළක්වන්නට පෙම්වතා උත්සාහ කළත් අයියා ඔහුටද පහර කීපයක් එල්ල කරද්දී පෙම්වතා ඇද වැටුණි. ක්ෂණිකව නැගිට ගත් පෙම්වතා පැන දිව්වේය.සොයුරා මිතුරාට ස්තූති කර නංගීව යතුරු පැදියේ නංවාගෙන ගියේ විදුලි වේගයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r1208088</link>
    <topic>තෙල්දෙණිය වික්ටෝරියා ජලාශය අසලසංචාරක ගිමන්හල්</topic>
    <author>කරල්ලියද්ද සමූහ ආර්. ජී. විජේසිරි</author>
    <content>තෙල්දෙණිය මැදදුම්බර ප්‍රාදේශීය සභාව දේශීය සහ විදේශීය සංචාරකයන් සඳහා වික්ටෝරියා ජලාශය ඉස්මත්තේ පිහිටි මහනුවර මහියංගනය ඒ 26 මාර්ගයේ ස්ථාන දෙකක ගිමන්හල් දෙකක් ඉදි කරයි.ගිමන් හල් මරුතොට පාලම අසල සිට මොරගහමුල දක්වා මාර්ග කොටසේ ඉදි කිරීමට ශ්‍රී ලංකා මහවැලි අධිකාරියේ අවසර ලැබී තිබෙන බව මැදදුම්බර ප්‍රාදේශීය සභාවේ සභාපතිනි සුනේත්‍රා ජයරත්න මහත්මිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r1208089</link>
    <topic>පන්විල ඉඩම් ගැටලු විසදන්නජංගම සේවාවක්</topic>
    <author>පන්විල සමුහ ටි. ජයවර්ධන</author>
    <content>පන්විල ගම්වාසීන් මුහුණ පා සිටින ඉඩම් ගැටලු විසඳීමට ගමින් ගමට ජංගම සේවා පැවැත්වීමට පන්විල ප්‍රාදේශීය ලේකම් කාර්යාලය වැඩසටහනක් සකස් කර තිබේ.පන්විල කොට්ඨාසයේ ජනයා වැඩි වශයෙන්ම මුහුණ පාන්නේ ඉඩම් සම්බන්ධ ගැටලුවලටය. ඇතැමුන්ට කාර්යාලයට ඒමට ඇති දුෂ්කරතාවයන් නිසා එම ගැටලු තත්ත්වයන් එසේම තිබෙන්නට හැර ඇති බවත් එයට පිළියම් යෙදීමට හොඳම ක්‍රියාමාර්ගයක් වශයෙන් ජංගම සේවා පැවැත්වීමට තීරණ කළ බවත් පන්විල ප්‍රාදේශීය ලේකම් පී. එච්. එම්. අජිත් පේ‍්‍රමසිංහ මහතා පැවසීය.ඉඩම් සඳහා සින්නක්කර ඔප්පු නැතිකම, පරම්පරාගත පවුල්වලට හිමි ඉඩම් උරුමකරුවන් අතර බෙදා නොතිබීම, ඉඩම්වල මායිම් සලකුණු නොමැතිකම, රජයේ ඉඩම් වල දීර්ඝ කාලීන පදිංචිකරුවන්ට ඒවා පවරා නොතිබීම ආදි ගැටලු රැසක් පවතින බව ප්‍රාදේශීය ලේකම්වරයා පැවසීය.මෙම ජංගම සේවය ක්‍රියාත්මක කිරීමෙන් ලබා ගන්නා සාර්ථකත්වය අනුව ප්‍රාදේශීය ලේකම් කාර්යාලය මගින් මහජනයා වෙනුවෙන් කරන බොහෝමයක් රාජකාරී සේවා ඔවුන් වෙතම ගොස් ඉටු කරදීමේ වැඩසටහනක් ක්‍රියාත්මක කිරීමටද ප්‍රාදේශීය ලේකම් කාර්යාලය සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=r12080810</link>
    <topic>අඹගමුව සංවර්ධන කටයුතු සඳහා රජයෙන් රුපියල් ලක්ෂ 58ක්</topic>
    <author>කොටගල සමූහ අරුණ පොන්නම්බලම්</author>
    <content>අඹගමුව ප්‍රාදේශීය ලේකම් බල ප්‍රදේශයේ සංවර්ධන කටයුතු සඳහා රජයේ විමධ්‍යගත මුදලින් රුපියල් ලක්ෂ 58ක් අඹගමුව ප්‍රාදේශීය ලේකම් කාර්යාලයට ලැබී ඇත.මැති ඇමැතිවරුන්ගේ ප්‍රතිපාදන මුදලින් මෙම මුදල් වෙන් කර දී ඇති බවත් මුදල් උපයෝගී කරගෙන අඹගමුව ප්‍රාදේශීය ලේකම් බල ප්‍රදේශයේ වතු සහ ග්‍රාමීය ප්‍රදේශ නියෝජනය කරමින් සංවර්ධන යෝජනා ක්‍රම 47 ක් නිම කිරීමට පියවර ගන්නා බවත් අඹගමුව වැඩබලන ප්‍රාදේශීය ලේකම් චන්දික හේරත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=s1208081</link>
    <topic>බෝල්ට්ට බෝතලයකින් දමා ගැසූ පුද්ගලයා ලන්ඩන් අධිකරණයට</topic>
    <author/>
    <content>ලොව වේගවත්ම මිනිසාගේ මීටර් 100 අවසන් තරගය ආරම්භ කිරීමට තත්පර 2ක් තිබියදී ප්‍රේක්ෂකාගාරයේ සිට බෝතලයකින් දමා ගැසූ පුද්ගලයා ලන්ඩන් හි ස්ට්‍රැඩ්ෆෝඩ් මහේස්ත්‍රාත් අධිකරණයට ඉදිරිපත් කරනු ලැබීය.වීඩි‍යෝ දර්ශන මගින් නිවැරැදි ලෙස තහවුරු කරගෙන ඇති මේ චූදිතයා ලීඩ්ස් හී පදිංචි 34 හැවිරිදි ඈෂ්ලි ගිල් බව ස්කොට්ලන්ඩ් යාඩ් පොලිසිය සඳහන් කරයි.බීමතින් ඔලිම්පික් ක්‍රීඩා උලෙළ‍ නැරැඹීමට පැමිණ ඇති මොහු සඳහන් කර ඇත්තේ ලොව පුරා ප්‍රසිද්ධවීමේ අදහසින් මෙය සිදුකළ බවයි. උසේන් බෝල්ට් ට හිරිහැර කිරීමක් හෝ තුවාල සිදු කිරිමක් අපේක්ෂා ‍‍නොකළ බව පවසන ‍ඔහු සිද්ධිය පිළිබඳ කනගාටු ‍නොවන බව පවසා ඇත.උසේන් බෝල්ට් ට බෝතලයකින් දමා ගැසීමේ වරද චේතාන්විතව හිරිහැර කිරීම, ‍‍නොහික්මුණු කල්කිරියාව හා ප්‍රසිද්ධියේ හිංසනයට පත්කිරීම යන වැරැදි යට‍‍තේ ගැනෙන බව ස්කොට්ලන්ඩ් යාඩ් පොලිසිය පවසයි. එහෙයින් ඉදිරියේ දී නඩු විභාග කොට දඬුවම් පමුණුවන බව සඳහන් කෙරු‍ණි.බෝතලයෙන් දමා ගැසූ පුද්ගලයාගේ යාබද අසුනේ නෙදර්ලන්ත ජූඩෝ ශූරී එඩිත් බෝස් සිට ඇති අතර ඇය විසින් එම ක්‍රියාව වලකාලීමට උත්සාහ ගෙන ඇත. බීමතින් සිටි අමණ පුද්ගලයාගේ වියරු හැසිරීම පිළිබඳ කෝපවී සිටින නෙදර්ලන්ත ජූ‍‍ඩෝ ශූරිය පවසන්නේ මේ හේතුව නිසා මීටර් 100 අවසන් තරගය නැරැඹීමට තමාට නොහැකිවූ බවය. 'බෝතලය විසි කරද්දී මා ඔහුගේ අතට පහරක් දුන්නා.නමුත් එය සාර්ථක වුණේ නෑ. බෝතලය බෝල්ට් ට පිටුපසින් වැටුණු එක ‍‍හොඳයි. නැතිනම් ඔලිම්පික් ශූරයාගේ අවධානය බි‍ඳෙන්න තිබුණා.' නෙදර්ලන්ත ජූ‍ඩෝ ශූරිය මාධ්‍ය වෙත පැවැසු‍වාය.මේ තත්වය මත ප්‍රේක්ෂකාගාරයට ‍‍බෝතල් රැගෙන ඒම ද වළකා දමා ඇත.  ඔලිම්පික් උලෙළ ආරම්භ වූ දිනයේ සිට මාධ්‍යවේදියෙකුට ‍හෝ වතුර බෝතලයක් වත් ඔලිම්පික් ක්‍රීඩාංගණ වෙත රැගෙන ඒමට ඉඩ ‍නොදුන් ආරක්ෂක නිලධාරීන්ට ‍මේ සිද්ධියත් සමග දෝෂාරෝපණ එල්ල වී තිබේ.ඔලිම්පික් ක්‍රීඩාංගණ ප්‍රවේශයේ කුඩා වතුර බෝතලයක මිල ශ්‍රී ලංකා මුදලින් රුපියල් 310ක් පමණ වේ. එවැනි අසීරුතා මැද තරග නැරැඹීමට ඉඩ සැලැස්වූ ආරක්ෂක අංශවලට බියර් බෝතලයකින් දමා ගැසීමේ සිද්ධිය පාලනය කර ගැනීමට ‍නොහැකිවීම පිළිබඳ ලන්ඩන් නුවර විවිධ මත පළවෙමින් තිබේ.බෝල්ට් කාන්තාවන් තිදෙනෙකු සමග සාදයක්මීටර් 100 තරගය විශිෂ්ට ලෙස ජයගත් උසේන් එදින රාත්‍රියේ මත්පැන්වලින් තොර අපූරු සාදයක් පැවැත්වීමට පියවර ගත්තේය. ඔලිම්පික් ගම්මානයේ උසේන් බෝල්ට්ගේ නිදන කාම‍රයේ දී තම හිතවතියන් වන ස්විඩනයේ 'හෑන්ඩ් බෝල්' ක්‍රීඩිකාවන් තිදෙනෙකු සමග මේ සාදය පැවැත්වූවේය.ඉසබෙල් ගුල්ඩෙන්, උල්රිකා ඇග්රින් හා ජමිනා රොබට්ස් වන මේ හෑන්ඩ්බෝල් ක්‍රීඩිකාවන් තිදෙනා බෝල්ට්ගේ ඇඳමත සිටගත් ඡායාරූපයක් ද අන්තර් ජාලයට මුදා හළේය.පසුදා අළුයම තුන දක්වා පැවැති මේ සාදයට ජැමෙයිකාවේ මලල ක්‍රීඩා කණ්ඩායමේ ‍මොරිස් ස්මිත් ද සහභාගි වී ඇත.ඔහු පවසන්නේ බෝල්ට් මීටර් 200 තරගයට ඉදිරිපත් වී‍මේ අපේක්ෂාවෙන් සිටි ‍හෙයින් ජයග්‍රහණ‍යේ ප්‍රීතිය ‍සැමරූ පුංචි සාදයට මත්පැන් තහනම් කළ බවයි.බෝල්ට්ගේ මීටර් 200 අවසන් තරගය ශ්‍රී ලංකා වේලාවෙන් 9වැනිදා අළුයම 3.25ට පැවැත්වීමට නියමිතය. එහි මූලික වටය ඊයේ පස්වරු‍වේ හා අවසන් පූර්ව තරගය අද පස්වරුවේ පැවැත්වීමට නියමිතය.   .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=s1208089</link>
    <topic>මහේලගේ කණ්ඩායම විස්සයි20 තරගයෙනුත් පරදී</topic>
    <author>වර්නන් ගුණසේකර පල්ලෙකැලේ සිට...</author>
    <content>මහේන්ද්‍ර සිං දෝනිගේ කණ්ඩායම ඔවුන්ගේ 2012 ශ්‍රී ලංකා තරග සංචාරය ඊයේ සාර්ථකව අවසන් කරමින් පල්ලෙකැලේ ක්‍රිකට් ක්‍රීඩාංගණයේදී පැවැති විස්සයි20 ජාත්‍යන්තර තරගයෙන් ලකුණු 39ක ජයක් වාර්තා කළේය. දෙපිළ අතර පැවැති ජාත්‍යන්තර එක්දින තරගමාලාවද ඉන්දියාව තරග 4–1කින් ජයග්‍රහණය කිරීමට සමත් විය.ලකුණු 156ක ජයග්‍රාහී ඉලක්කයක් ඊයේ හඹා ගිය ශ්‍රී ලංකාව ඕවර 18ක් ඇතුළත ලකුණු 116කට සීමා කිරීමට ඉන්දියානු පන්දු යවන්නෝ සමත් වූහ. විශේෂයෙන් ඉර්ෆාන් පතන් ඉනිම මුලදීම ශ්‍රී ලංකා මුල් පෙළ කඩුලු 3ක් බිඳ හෙලීම මහත් අවාසියක් විය. ඔහු ලකුණු 27කට කඩුලු 3ක් ලබා ගත්තේය. අනෙක් වේග පන්දු යවන ක්‍රීඩක අශෝක් ඩින්ඩා විශිෂ්ට පන්දු යැවීමක නිරත වෙමින් ලකුණු 19කට කඩුලු 4ක් ලබා ගත්තේය.ශ්‍රී ලංකා ඉනිමේ පළමු ඕවර 5 අවසන් වන විට කඩුලු 3ක් ලකුණු 39කට බිඳ වැටී තිබිණි. දැවී ගිය පිතිකරුවන් වූයේ තිලකරත්න ඩිල්ෂාන් (0), උපුල් තරංග (5) හා නායක මහේල ජයවර්ධන ය. මේ කඩුලු තුන ම ලබා ගත්තේ ඉර්ෆාන් පතන් ය.මහේල ඉතාමත් දර්ශනීය පිතිහරඹයක නියැලෙමින් හතරේ පහර 5ක් එල්ල කළේය. එහෙත් ලකුණු 26දී කඩුල්ල මුවා කිරීමේ වරදට හසුවිය. පන්දු 19කට මුහුණ දුන් ඔහු හා ලහිරු තිරිමාන්න තෙවැනි කඩුල්ල වෙනුවෙන් පන්දු 15කින් ලකුණු 21ක් රැස් කළහ.ශ්‍රී ලංකා ඉනිමේ හරි අඩක් නිමා වන විට තවත් කඩුල්ලක් බිඳ වැටී තිබිනි. ඒ සිවුවැනි කඩුල්ල තිරිමාන්න ය. ඔහු නිකරුනේ ඔහුගේ කඩුල්ල පූජා කළේය. රවිචන්ද්‍රන් අශ්වින්ගේ පන්දුවකට ‘රිවර්ස් ස්වීප්’ පහරක් එල්ල කිරීමට යාමේදී පිත්තේ වැදුනු පන්දුව කඩුල්ලේ ගැටීමෙන් තිරිමාන්න ලකුණු 20කට දැවී ගියේය.පන්දු 15කට මුහුණ දුන් ඔහු හතරේ පහර 2ක්ද එල්ල කරමින් ඇන්ජලෝ මැතිව්ස් හා එක්ව සිවුවැනි කඩුල්ල වෙනුවෙන් ඕවර 4යි පන්දු 5ක් ඇතුළත ලකුණු 33ක් එක් කළහ. ඕවර 10ක් අවසානයේ ශ්‍රී ලංකාව කඩුලු 4කට ලකුණු 72ක් රැස්කර ගෙන සිටියේය (වේගය 7.20). ඉන්දියාව ඔවුන්ගේ ඉනිමේ මේ වන විට එක් කඩුල්ලක් පමණක් දැවී ලකුණු 71ක් ලබා ගෙන සිටියේය.මැතිව්ස් හා ජීවන් මෙන්ඩිස් 5 වැනි කඩුල්ලට පන්දු 23කින් ලකුණු 28ක් රැස් කරමින් සිටියදී අශෝක් ඩින්ඩාගේ පන්දුවක් මැතිව්ස්ගේ පිත්තේ අග වැදී කඩුලු රකින මහේන්ද්‍ර සිං දෝනි අතට ගියේය. පන්දු 29කට මුහුණ දුන් මැතිව්ස් හතරේ පහර 3ක් එල්ල කරමින් ලකුණු 31ක් ලබා ගත්තේය.මෙන්ඩිස් ලකුණු 11කට දැවී ගිය අතර ඕවර 15ක් අවසන් වන විට ශ්‍රී ලංකාවේ කඩුලු 6ක් මුළු ලකුණු 101කට බිඳ වැටී තිබිණි. ඒ වන විට වාර්තා වී තිබුණේ ඕවරයකට ලකුණු 6.73ක වේගයකි. ජයග්‍රහණය සඳහා පන්දු 30ක් ඇතුළත තවත් ලකුණු 55ක් අවශ්‍යව තිබිණි.වේගයෙන් ලකුණු රැස් කිරීමට සමත් තිසර පෙරේරා ට ලබා ගත හැකිවූයේ එක් ලකුණක් පමණි. මනෝජ් ටිවාරි ‘පොයින්ට්’හි සිට කෙළින් ම කඩුල්ල වෙත පන්දුව එල්ල කිරීමෙන් ඔහු දුවද්දී දැවී ගියේය. ශ්‍රී ලංකා පිලේ අනෙක් පිළිගත් අවසන් පිතිකරු දිනේෂ් චන්දිමාල් ලකුණු 7කට දැවී ගියේය.කාසියේ වාසිය දිනා ගත් ශ්‍රී ලංකාවේ ආරාධනයෙන් පළමුව පන්දුවට පහර දුන් ඉන්දියා පිලේ ගෞතම් ගම්භීර් පළමු ඕවරයේදීම දැවී යාමෙන් බේරුණේ ඇන්ජලෝ මැතිව්ස්ගේ පන්දුවකට ඔහු දුන් උඩ පන්දුව රැක ගැනීමට ‘ඩීප් මිඩ් විකට්’හි පන්දු රකිමින් සිටි ශමින්ද එරංග අපොහොසත් වීම නිසාවෙනි.දිගු වේලාවක් ගුවනේ තිබී පහළට ආ එම උඩ පන්දුව අතහැරුණා පමණක් නොව අවසානයේ පන්දුව හතරේ සීමාවද පසු කර ගියේය. එහෙත්, තමන්ගේ සිදුවූ ඒ අඩුපාඩුව මකා දමමින් ඊළඟ ඕවරයේදී ගම්භීර් (6)ගේ කඩුල්ල බිඳ දැමීමට එරංග සමත් විය.පළමු ඕවර 5 අවසන් වන විට ඉන්දියාව ඕවරයකට 7.60ක ලකුණු ලබා ගැනීමේ වේගයකින් ලකුණු 38ක් රැස්කර ගෙන සිටියේය. ඊට පන්දු 4කට පසුව මුළු ලකුණු 50 වාර්තා විය. ඒ, අංක 1 පිතිකරු විරාට් කෝලි විසින් තිසර පෙරේරා ට පිට පිට හතරේ පහර 3ක් එල්ල කිරීම හේතුවෙනි.තරගයේ පළමු ඕවර 10 අවසානයේ ඉන්දියාව ලකුණු 71ක් ලබා ගෙන සිටියේය. (වේගය 7.10යි). 11 වැනි ඕවරයේ ආරම්භයත් සමග කෝලි ඔහුගේ ප්‍රථම ජාත්‍යන්තර විස්සයි 20 අර්ධ ශතකය ලබා ගත්තේය. පන්දු 32කින් වාර්තා වූ එම අර්ධ ශතකයට හතරේ පහර 10ක් ඇතුළත්ව තිබිණි.ඉන්දියාවේ දෙවැනි කඩුල්ල බිඳ වැටුනේ කෝලි හා අජින්ක්යා රහානි පන්දු 59කින් ලකුණු 74ක් රැස් කිරීමෙන් පසුවය. තරගයේ 12 වැනි ඕවරයේ ජීවන් මෙන්ඩිස්ගේ පන්දුවකට ඔහු වෙතටම උඩ පන්දුවක් ලබා දීමෙන් රහානි ලකුණු 21කට දැවී ගියේය. පන්දු 25කට මුහුණ දුන් ඔහු හයේ පහරක් ද එල්ල කළේය. ඕවර 15ක් අවසානයේ ඉන්දියාව කඩුලු 2කට ලකුණු 120ක් ලබා ගෙන සිටියේය. (වේගය ඕවරයකට ලකුණු 8යි).කෝලි අවසානයේ දැවී ගියේ 17 වැනි ඕවරයේදීය. හතරේ පහර 11ක් හා හයේ පහරක් එල්ල කළ ඔහු පන්දු 48කින් ලකුණු 68ක් රැස්කර ගෙන ශමින්ද එරංගගේ පන්දුවකට ‘ඩීප් මිඩ් විකට්’ යන ස්ථානයේ පන්දු රකිමින් සිටි ලහිරු තිරිමාන්න අතට කෙළින්ම උඩ පන්දුවක් ලබා දෙමින් මුළු ලකුණු 129දී දැවී ගියේය. කෝලි හා සුරේෂ් රයිනා තෙවැනි කඩුල්ල වෙනුවෙන් පන්දු 30කින් ලකුණු 48ක් එක් කළහ.ඕවරයකට ලකුණු 7.75ක වේගයකින් යුතුව ඉන්දියා ඉනිම කඩුලු 3කට මුළු ලකුණු 155කට අවසන් විය. මෙය ශ්‍රී ලංකාවට එරෙහිව ජාත්‍යන්තර විස්සයි20 තරගවලදී ඉන්දියාව වෙතින් වාර්තා වූ අඩුම මුළු ලකුණු සංඛ්‍යාව විය.රයිනා පන්දු 25කින් නොදැවී ලකුණු 34ක්ද (හතරේ 3යි, හයේ 1යි), මහේන්ද්‍ර සිං දෝනි පන්දු 14කින් නොදැවී ලකුණු 16ක්ද (හතරේ 2යි) ලබා ගත්හ. ඊයේ තරගය සඳහා කැඳවා තිබූ ශමින්ද එරංග ලකුණු 30කට කඩුලු 2ක් ලබා ගත් අතර ජීවන් මෙන්ඩිස් ලකුණු 13කට එක් කඩුල්ලක් ලබා ගත්තේය. සචිත්‍ර සේනානායක වෙනුවට රංගන හේරත් ඊය් ක්‍රීඩා කළේය. ඉන්දියාව සහීර් ඛාන් වෙනුවට උමේෂ් යාදව් කණ්ඩායමට ඇතුළත් කර තිබිණි. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=s1208082</link>
    <topic>ඔලිම්පික් සැමරුම්වලට ලොකු ඉල්ලුමක්</topic>
    <author>ප්‍රින්ස් ගුණසේකර ලන්ඩන් නුවර සිට</author>
    <content>ඔලිම්පික් ක්‍රීඩා ගම්මානය ඉදිරිපිට මාර්ගයේ ඔලිම්පික් සමරු සටහන් හා සමරු ලාංඡනවලට ඉහළ ඉල්ලුමක් පවතී.වසර 1896දී ග්‍රීසියේ ඇතැන්ස් නුවර දී ආරම්භ වූ පළමු ඔලිම්පික් සමරු සටහන් ළඟ තබාගත් පුද්ගලයන් ඒවා අලෙවි කිරීමට හා හුවමාරු කර ගැනීමට මේ දිනවල කටයුතු කරමින් සිටී.විවිධ රටවලින් පැමිණි සුදු ජාතිකයන් විශාල පිරිසක් මේ ව්‍යාපාරයේ නිරතව සිටින අතර ඔලිම්පික් ලැදි බොහෝ පිරිස් මේවා පිළිබඳ විශාල උනන්දුවකින් සිටිති.ලන්ඩන් ඔලිම්පික් ක්‍රීඩාංගණය පිහිටි ස්ට්‍රැඩ්ෆෝඩ් හී සිදුවන මේ කටයුත්තෙන් පවුම් දහස් ගණනක් උපයා ගැනීමට ව්‍යාපාරිකයන්ට හැකියාව ලැබී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=s1208083</link>
    <topic>ඉසින්බයේවා පැරදවූ අමෙරිකානු ශූරිය</topic>
    <author/>
    <content>දෙවතාවක් කාන්තා ‍රිටි පැනීමේ ලෝක ශූරිය වූ රුසියාවේ යෙලීනා ඉසින්බයේවාට ඓතිහාසික තුන්වැනි ඔලිම්පික් රන් පදක්කම අහිමි කරමින් රිටි පැනීමේ ඉසව්ව ජයගැනීමට අමෙරිකාවේ ජෙනිෆර් සූර් සමත්වූවාය.පසුගිය බීජිං ඔලිම්පික් උලෙළේ දී රිදී පදක්කම දිනූ ජෙනිෆර් මෙවර ඉසින්බයේවා පරාජය කළේ මීටර් 4.75ක උසක් වාර්තා කරමින්ය. දෙවැනි තැන දිනූ කියුබා‍වේ යැරිස්ලි සිල්වා ද මීටර් 4.75ක උසක් වාර්තා කිරිමට සමත්වූවාය. ‍ඉසින්බයේවාට ලෝකඩ පදක්කම හිමිවූයේ ඇය මීටර් 4.70ක උසක් පමණක් වාර්තා කිරීමේ හේතුවෙනි. නමුත් ‍රිටි පැනීමේ කාන්තා ‍ලෝක වාර්තාවට හිමිකම් කියන ඉසින්බයේවා ඒ සඳහා වාර්තා කළ උස මීටර් 5.06ක් විය.මෙවර ඔලිම්පික් තරගාවලියෙන් පසු ක්‍රීඩවෙන් සමුගැනීමට ඉසින්බයේවා මීට පෙර අදහස් කර තිබිණි. නමුත් රන් පදක්කම අහිමිවීමෙන් පසු සිය අදහස වෙනස් කළ බව ඇය පැවැසීය. ' මම හිතන්නේ මේ ලෝකඩ පදක්කම මට කියනවා යෙලීනා නුඹ ක්‍රීඩාවෙන් සමු නොගත යුතුයි කියලා. මේ පදක්කම මට රන් පදක්කම හා සමානයි.' 30 හැවිරිදි ඉසින්බයේවා පැවැසීය.තහනම් උත්තේජන චෝදනාවෙන්ඉතාලියේ ඇවිදීමේ ශූරයා ඉවතටතහනම් උත්තේජන භාවිතා කිරීමේ චෝදනාවකට හසුවූ ඉතාලියේ කිලෝමීටර් 50 ඇවිදී‍මේ ශූරයා වන ඇලෙක්ස් ෂෙවාසර් ‍ඔලිම්පික් තරගාවලියෙන් ඉවත් කර ති‍බේ. ලෝක තහනම් උත්තේජන විරෝධී ඒජන්සිය කරනු ලැබූ පරික්ෂණයකදී ඇලෙක්ස් තහනම් උත්තේජන භාවිතා ‍කොට තිබෙන බව අනාවරණය වී ඇත.'මගේ තරග දිවිය විනාශයි. මම කළේ වැරැද්දක්.' 27 හැවිරිදි ඇලෙක්ස් පැවැසීය.2005 සහ 2007 වසරවලදී පැවැති ලෝක මලල ක්‍රීඩා ශූරතාවලියේ රන් පදක්කම්ලාභී ඇලෙක්ස් බීජිං නුවර පැවැති පසුගිය ඔලිම්පික් තරගාවලියේ මීටර් 50 ඇවිදීමේ ඉසව්වේ රන් පදක්කම්ලාභියා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=s1208084</link>
    <topic>එංගලන්ත - දකුණු අප්‍රිකා දෙවැනි ටෙස්ට් තරගය ජය පරාජයක් නෑ</topic>
    <author>ලීඩ්ස් (ඒ.එෆ්.පී.)</author>
    <content>එංගලන්තයේ සුපිරි පිතිකරු කෙවින් පීටර්සන්ට පන්දුයවන්නෙකු ලෙස අසාමාන්‍ය සිහිවටනයක් එක් කරමින් දකුණු අප්‍රිකාව සමග හෙඩින්ලි හී පැවැති දෙවැනි ටෙස්ට් තරගය ජය පරාජයෙන් තොර ව නිමාවට පත්විය.එංගලන්ත පළමු ඉනිමේ දී අලංකාර ශතකයක් වාර්තා කළ පීටර්සන් දකුණු අප්‍රිකානු දෙවැනි ඉනිමේ පළමු ක‍ඩුලු තුනම දවාලීමට සමත්විය.‍දෙපිල අතර පැවැත්වෙන තරග 3කින් යුතු ටෙස්ට් තරගමාලාව තරග 1-0ක් ලෙස පෙරමුණේ පසුවන්නේ දකුණු අප්‍රිකානු පිලය.ලබන 16 වැනිදා ලෝඩ්ස් පිටියේ ආරම්භ වන තුන්වැනි ටෙස්ට් තරග‍යෙන් ජය ලැබීමට එංගලන්තය අසමත්වුවහොත් ලෝක ටෙස්ට් ශ්‍රේණිගත කිරීම්වල අංක එක ස්ථානය අත්කර ගැනීමට දකුණු අප්‍රිකාව සමත්වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=s1208085</link>
    <topic>ශ්‍රී ලංකා කාන්තා ක්‍රිකට් කණ්ඩායමට අද පෙරහුරු තරග 2ක්</topic>
    <author>ෆවුස් මොහොමඩ්</author>
    <content>එළැඹෙන විස්සයි20 ‍ලෝක කුසලාන තරගමාලවේ කාන්තා තරගාවලියට පෙර සූදානමක් ලෙස ශ්‍රී ලංකා කාන්තා ක්‍රිකට් කණ්ඩායම අද (8) පෙරවරු 9.30ට නවසීලන්ත කාන්තා ක්‍රිකට් පිල සමග සරවනමුත්තු පිටියේදිත්, පස්වරු 2.00ට ඔස්ට්‍රේලියානු කාන්තා ක්‍රිකට් පිල සමග එස්.එස්.සී. පිටියේදිත් තරග වදියි.දින 12ක පෙර සූදානම් සංචාරයක් සඳහා මෙරටට පැමිණ සිටින මේ කණ්ඩායම් සමග පැවත්වෙන තරගවලට සහභාගිවීම සඳහා ශ්‍රී ලංකා ක්‍රීඩිකාවෝ 19 දෙනෙකුගෙන් සමන්විත සංචිතයක් කැඳවා ඇත. ශෂිකලා සිරිවර්ධන‍ගේ නායකත්වයෙන් යුතු මේ සංචිතයේ උප නායිකාව වන්නේ සඳමාලි දොලවත්තය.විස්සයි20 ලෝක කුසලාන තරගාවලියට තෝරාගනු ලබන අවසන් කණ්ඩායම නියෝජනය කිරීමේ අවස්ථාව මේ සංචිතයේ ක්‍රීඩිකාවන්ට උදාවනු ඇත.අද තරග සඳහා නම් කළ ශ්‍රී ලංකා කාන්තා ක්‍රිකට් සංචිතයට චමරි අතපත්තු, ය‍සෝධා මෙන්ඩිස්, ප්‍රසාදිනී වීරක්කොඩි, ශෂිකලා සිරිවර්ධන (නායිකා), සඳමාලි දොලවත්ත( උපනායිකා), දීපිකා රසාංගිකා, ඊෂානි ‍‍ලොකුසූරිය, චමනී සෙනෙවිරත්න, ශ්‍රීපාලී වීරක්කොඩි, චන්දිමා ගුණරත්න, උදේශිකා ප්‍රබෝධනී, සෙරීනා රවිකුමාර්, මධුරී සමුද්‍රිකා, ඉනෝකා ගලගෙදර, දිලානි ම‍නෝදරා, ඕෂධී රණසිංහ, චමරි පොල්ගම්පොල, ඉනෝකා රණවීර සහ නිලක්ෂි ද සිල්වා ඇතුලත් වෙති.විස්සයි20 ‍කාන්තා ලෝක කුසලාන තරගමාලවේ පළමු පුහුණු තරගය සැප්තැම්බර් මස 21වැනිදා පාකිස්තානය සමග පැවැත්වෙන අතර තරගමාලාවේ පළමු තරගය දකුණු අප්‍රිකාව සමගත්, දෙවැනි තරගය බටහිර ඉන්දීය කොදෙව් පිල සමගත්, තුන්වැනි තරගය නවසීලන්ත පිල සමගත් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=s1208086</link>
    <topic>මලල ක්‍රීඩාවෙන් දස්කම් දක්වන දොරගල මහා විද්‍යලයේ දිල්රුක්ෂි</topic>
    <author>ගඟ ඉහළ සමූහ</author>
    <content>නුවරඑළිය දිස්ත්‍රික්කයේ කොත්මලේ අධ්‍යාපන කළාපයේ පහසුකම් නොමැති දුෂ්කර පාසලක් වන දොරගල මහා විද්‍යලයේ ලසන්තිකා දිල්රුක්ෂි මලල ක්‍රීඩා අංශයෙන් විශිෂ්ට දස්කම් දක්වන ක්‍රීඩිකාවකි.ඇය නුවරඑළිය දිස්ත්‍රික් යෞවන ක්‍රීඩා උලෙළේ මීටර් 500 තරගයේ ප්‍රථම ස්ථානයත්, මීටර් 400 තරගයේ ප්‍රථම ස්ථානයත් දිනා ගැනීමට සමත්වූ අතර ජාතික මහා ක්‍රීඩා උ‍ලෙළේ පළමු අදි‍යරේ කොත්මලේ අධ්‍යපන කළාප‍ ක්‍රීඩා උලෙළේ මීටර් 500 ප්‍රථම ස්ථානයත් දිනා ගත්තාය.ඊට අමතරව පාසල් මලල ක්‍රීඩා සංගමය සංවිධානය කළ ජෝන් ටාබට් කනිෂ්ට මලල ක්‍රීඩා තරගාවලියේ අවුරුදු 20න් පහළ බාලිකා අර්ධ මැරතන් තරගයේ දෙවැනි ස්ථානයත් අත්කර ගැනීමට සමත්වූවාය.පුහුණුවීම් සඳහා ක්‍රීඩා පිටි පහසුකම් පවා නොමැතිව අපහසුතා මධ්‍යයේ ඇය සිය ක්‍රීඩා හැකියාවන් විදහා දක්වන්නීය. විදුහල්පති බී. නවරත්න මහතා, නියෝජ්‍ය විදුහල්පති කේ.මන්තිලක මහතා සහ පුහුණුකරු රෝහන ලසන්ත මහතාගේ උත්සාහය මත මේ ජයග්‍රහණ අත්කර ගැනීමට හැකිවූ බව දිල්රුක්ෂි පවසන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=s1208087</link>
    <topic>අන්තර් පළාත් තුන්කොන් ක්‍රීඩා උලෙළ සැප්තැම්බර් 1-2 දෙදින</topic>
    <author>ආරියතිලක වංශතිලක,සේන ඉදිරිසිංහ</author>
    <content>වයඹ පළාත් ක්‍රීඩා අමාත්‍යංශය සංවිධානය කරන අන්තර් පළාත් තුන්කොන් ක්‍රීඩා උලෙළ ලබන මස 1- 2යන දෙදින තුල අග්‍රාමාත්‍ය දි.මු.ජයරත්න මහතාගේ ප්‍රධානත්වයෙන් කුරුණෑගල වෙලගෙදර ක්‍රීඩාංගණයේදී පැවැත්වේ.වයඹ, මධ්‍යම හා උතුරුමැද පළාත් නියෝජනය කරමින් ක්‍රීඩක ක්‍රීඩිකාවන් 800ක් පමණ තරගාවලියට සහභාගිවන එය අතර විවෘත තරගාවලියක් ලෙසින් පැවැත්වෙන බව වයඹ පළාත් ක්‍රීඩා අමාත්‍යවරයා සදහන් කලේය.වොලිබෝල්, නෙට්බෝල්, පාපන්දු, එල්ලේ, කබඩි යන මලල ක්‍රීඩා කණ්ඩායම් ඉසව් මෙම තරගාවලියට ඇතුලත් වේ.තරගාවලියට සහභාගිවන ක්‍රීඩකයන් සඳහා කුරුණෑගල ලක්දාස මහා විද්‍යාලයත් ක්‍රීඩිකාවන් සඳහා සර් ජෝන් කොතලාවල මහා විද්‍යාලයත් වෙන් කොට ඇති බවත් වයඹ පළාත් ක්‍රීඩා අමාත්‍යංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=s1208088</link>
    <topic>කොට්ටේ ශ්‍රී ජයවර්ධනපුර ම.වි ක්‍රිකට් ජයක්</topic>
    <author>කොට්ටේ මධ්‍යම සමුහ</author>
    <content>අවුරුදු 15න් පහළ අන්තර් පාසල් ක්‍රිකට් තරගාවලියේ කොට්ටේ සාන්ත තෝමස් විදුහල් පිල පරදවමින් කොට්ටේ ශ්‍රී ජයවර්ධනපුර මහ විදුහල් පිල පහසු ජයග්‍රහණයක් ලබා ගත්තේය.සාන්ත තෝමස් පිල : සියල්ලන් දැවී 143 (ඕවර43.5)ඩී.එම්.ඩේම්යන් 76, රුක්ෂාන් 13 (කසුන් කල්පන 28/5, බුද්ධික රුවන් 33/2)ශ්‍රී ජයවර්ධනපුර මහ විදුහල :148 (ඕවර 41)කෝසල ලක්මාල් නොදැවී 38, තරිදු කාරියවසම් 37 (ඩී.හොරූෂස් 21/1).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=f1208081</link>
    <topic>සබරගමුව ගැන මොන කතාදරටම අපිට..!</topic>
    <author>සාකච්ඡා කෙළේ පත්මසේකර නිශ්ශංක</author>
    <content>සබරගමුව පළාත් සභාව මැතිවරණය හා රටේ වත්මන් ආර්ථික රටාව පිළිබඳවත් ජීවන මිල දර්ශකය මත ජනතාවගේ ප්‍රතිචාර සබරගමුව පළාත් සභා මැතිවරණයට කෙසේ බලපානවාද? යන්නත් මැතිවරණ ප්‍රතිපත්ති සමාජ ගත කිරීමත් පිළිබඳව ග්‍රාමීය කටයුතු පිළිබඳ ජ්‍යෙෂ්ඨ අැමැති අතාවුද සෙනවිරත්න මහතා සමඟ කළ දිනමිණ සංවාදය.* සබරගමුව, උතුරු මැද, නැගෙනහිර පළාත් තුනේ මැතිවරණයකට යාම පිළිබඳව ජ්‍යෙෂ්ඨ දේශපාලනඥයෙක් හැටියට ඔබ දරන මතය?මේ පළාත් සභා මැතිවරණය ගැන පැන නගින කථා බහේ සුලභ අදහසක් තමයි ජනතාව නොඉල්ලූ මැතිවරණයක්, ජනතාව වඩ වඩාත් පීඩනයකට පත් කරන මැතිවරණයක් කියන නකා මේ කතිකාව ගොඩනැඟෙන්නේ කොළඹ හතේ ඉඳගෙන බල අරගලයකට ලෝභිව කටයුතු කරන පිරිසක්. නමුත් අපේ රටට ජාත්‍යන්තරය අභිමුඛයේ බරපතළ අභියෝගයක් තියෙනවා. ලබන ඔක්තෝබර් මාසයේ අපි අපේ බලය ගැන කථාකරනවාට වැඩිය, ජාත්‍යන්තරයේ තියෙන ගැටලුවට මුහුණ දෙන්න තියෙන එකම විකල්පය මැතිවරණයක් හරහා ජාත්‍යන්තරයට පෙන්වන්න ඕනේ.අපේ ස්ථාවරය, අපේ රටේ නායකයා ජනාධිපති මහින්ද රාජපක්‍ෂ මහතාගේ ජනතාවාදී වැඩපිළිවෙළ හරියි කියලා මොකද? ජාත්‍යන්තර ඩයස් පෝරාව නියෝජනය කර වන ඇතැම් ඊළාම්වාදීනගේ තර්කය වෙලා තියෙන්නේ. ජාත්‍යන්තර ප්‍රඥ්ඥප්තින් උල්ලංඝනය කරගෙන පාලනය කරනවා කියන මතයයි.ජාත්‍යන්තරයේ ඩයස් පෝරාව මොන කෝණයෙන් ලංකාව දිහා බැලුවත්, මහින්ද රාජපක්‍ෂ ජනාධිපතිවරයා හැර අන් කිසිවෙකුට මේ රට ගොඩනගන්න බැහැ කියන එක අපි ඔක්තෝබර් අටවෙනිදා සබරගමුව, උතුරුමැද, නැගෙනහිර, මැතිවරණ ජයග්‍රහණයෙන් පෙන්වනවා.මොකද ජාත්‍යන්තර වශයෙන් මානව හිමිකම් පිළිබඳව සාකච්ඡා පැවැත්වෙනවා.එදා කොටි ඝාතනය කළායැයි කියලා හැබැයි මේ කවුරුවත් සාකච්ඡා කරන්නේ නැහැ.  කොටි නිසා අවුරුදු 30ක් තිස්සේ අපේ රටේ උතුරෙත් දකුණෙත්, ජාතිබේදයකින් තොරව ජනජීවිත විනාශ උනා. දේපල විනාශ උනා. මෙතන දී මට පෞද්ගලිකව දැනෙන දේ තමයි කොටින්ට විතරද මානව හිමිකම් තියෙන්නේ කියලා, අද ජනාධිපතිතුමාට, ගෝඨාභය රාජපක්‍ෂ මහතාට ත්‍රිවිධ හමුදාවේ නිලධාරීන්ට, චෝදනා එල්ල කරන ඔය මානවහිමිකම් සංවිධානවලට අපේ රටේ සියලුදෙනා විඳපු දුක, වේදනාව, පේන්නේ නැද්ද? මට පේන විදිහට මේ රටේ යුද්ධය පැවැතුනානම් තවමත් ඔය මානව හිමිකම් සංවිධානවලට ‍ෙහාඳ ඇති.ඔය ඔක්කෝටම උත්තර දෙන්න තමයි අපි මේ මැතිවරණ ක්‍රියාදාමයෙන් සූදානම් වන්නේ. මොකද මම එහෙම කියන්නේ ජනාධිපති මහින්ද රාජපක්‍ෂ අපේ රටට ඕන කරන වටිනාම සම්පතක් නිසා. අනෙක තමයි අපේ රටේ සභ්‍යත්වයට, සංස්කෘතියට, ජාතින් අතර තියෙන අන්‍යොන්‍ය ළබැඳීයාව ගැන ක්‍රියා කිරීමේදී අපිට උරුම සංස්කෘතියක් උඩයි වැඩ කරන්න ඕනේ. ඒක විදේශ ප්‍රතිපත්තිවලට අනුව සිදුවිය යුතු නැහැ.* මෙවර පළාත් සභා මැතිවරණයේ දී අන් කවරකලකවත් නැති තරමට දේශපාලනඥයන්ගේ පුත්තු ඥාතිවරු කෑගල්ල දිස්ත්‍රික්කය නියෝජනය කරනවා නේද?ඔව්. එහෙම වෙන්න එපායැ. දැන් මම... ජගත් බාලසූරිය අමාත්‍යතුමා, හිටපු ප්‍රධාන ඇමැති මහීපාල හේරත්, වයසක උදවියනේ අපි දැං තරුණ පරපුරට තැන දෙන්න ඕනේ..* ඔබතුමන්ලාගේ පවුල්වල අයටම මුල්තැන දෙනවා. ඇයි දේශපාලනඥයන්ගේ ඥාතිවරුන්ගෙන් තොර ජ්‍යෙෂ්ඨ පුද්ගලයෝ කෑගල්ල දිස්ති‍්‍රකක්යේ නැද්ද?හිටියනම්...ඉදිරිපත් වෙන්න එපායැ. මට පේන විදිහට අද දේශපාලනය කරන්න එන තරුණ පිරිසට හොඳ ජවයක් තියෙනවා බුද්ධිමත් තරුණයෝ සමහර වෙලාවට පත්තරේ ඔබ හිතන්න පුළුවන් මෙතන තියෙන්නේ පවුල් දේශපාලනය කියලා එහෙම හිතනවානම් මට කියන්න තියෙන්නේ මේ සිද්ධීන් රජකාලේ ඉඳලා පවතින දෙයක්. අපි විතරක් නෙවේ ඉන්දියාවේ දේශපාලන භූමිකාවේ ඉන්නෙත් ගාන්ධි පවුලේ අයනේ.ඊළඟට ලංකාවේ, සේනානායක පවුල, කොතලාවල පවුල, ජයවර්ධන පවුල මේ තුන්ගොල්ලොම නෑදෑයෝ මම මේ අයට කියන්නේ යූ. ඇන් පී. නොවෙයි උන්ගේ නෑදෑයන්ගේ පක්‍ෂය කියලයි. ඒක මේ තුන්දෙනාගේ පවුලේ පක්‍ෂයක් මම මේ ගැන හොඳට දන්නවා. මාතලේ හිටියා ආටිගල කියලා පවුලක් ඒ ආටිගල පවුලට තමයි මේ රටේ ආර්ථික මර්මස්ථාන අයිතිව තිබුණේ. දොඩංගස්ලන්ද මිනිරන්පතල්, වතුපිටි, ඔය ආටිගල පවුලේ දූලා තුන්දෙනෙක් හිටියා. ඒ දූලා තුන්දෙනා තමයි, කොතලාවල, සේනානායක, ජයවර්ධන පවුලේ අය විවාහකරගත්තේ. ඔයගොල්ලෝ තමයි මේ රටේ ප්‍රථම පවුල් දේශපාලනය ආරම්භ කරපු දේශපාලනඥයෝ.* විපක්‍ෂය කියනවා මේ ආණ්ඩුවට ජාතික ප්‍රතිපත්තියක් නැහැ. ජීවන මිලෙන් ජනතාව පීඩනයට ලක්වෙලා කියලා. මේ අභියෝග හමුවේ මෙවර පළාත් සභා මැතිවරණය විශිෂ්ට ජයග්‍රහණයක් කරනවා කියලා?කොහේද විපක්‍ෂයක් දැන් මේ රටේ තියෙන්නේ. විපක්‍ෂය කියන්නේ මොකක්ද, එක්සත් ජාතික පක්‍ෂයෙන් තුනෙන් දෙකක් අපිට ආවා. ඉතිරි එකත් දැං කෑලි කෑලිවලට කැඩිලා. සජිත් වෙනම යනවා, රනිල් වෙනම යනවා. කරු ජයසූරිය විපක්‍ෂ නායක වෙන්න ගිහිල්ලා වැටුණා. වැටුණා නෙමෙයි වැට්ටෙව්වා. සජිත් ප්‍රේමදාස කියන්නේ දේශපාලන පරිණත භාවයක් නැති පොඩි කොල්ලෝ, රනිල්ව පක්‍ෂයෙන් පන්නන්න යනවා. සජිත් රනිල්ව එලවලා නායකකම ගන්න රුපියල් පනස්දාහ ගානේ පන්සල්වලට බෙදනවා. රුපියල් පනස්දාහෙන් මොකක්ද කරන්න පුළුවන්. හරියට මාසයක් ජීවත්වෙන්න පුළුවන්ද ගෝලබාලයො ඉන්න පන්සලක. ඕවා දේශපාලන ගුණ්ඩු. සජිත් හිතන්නේ දේශපාලනය ලිහිල් කියලා. ඔයිට වඩා අරගල කරපු අය තමයි අපි. මේ ආණ්ඩුව පෙරළන්න ඔය වගේ සම්‍යප්‍රයෝග වලට බැහැ. අද රටක් භාර ගන්න කියන විපක්‍ෂයේ විනයක් තියෙනවද?* ඔබ හිතන්නේ මේ රජය ඉදිරි සියලුම මැතිවරණ ජයග්‍රහණයන් විශිෂ්ට ලෙස තහවුරු කරනවා කියලා.ඔව්. ඇයි නැත්තේ. මේ රටේ කිසිදාක දකින්න නොලැබුණු ස්ථාවරත්වයක් තියෙන්නේ කෙටියෙන්ම කියනවනම් යුද්ධයෙන් ලද ජයග්‍රහණය, අනෙක රැකී රක්‍ෂා එදා ලක්‍ෂ නවයක් වූ රාජ්‍ය සේවය අද ලක්‍ෂ දාහතර වනතෙක් වැඩිවෙලා. ඒ තුළිනුත් පවුල්වලට සහන තමයි ලැබෙන්නේ. මෑතකදී උපාධිධාරීන් 25,000පමණ බඳවා ගත්තා. මේවා තමයි මේ ආණ්ඩුවේ ජයග්‍රහණයේ පැහැදිලි මාවත. මේවා ලැබෙනවිට පවුල්වල දරිද්‍රතාවයක් ඉස්මතු වෙනවද? ඕවා තමයි ජීවන ප්‍රශ්නවලට විසඳුම් මින් මතුවට මේ රට තුළ ව්‍යාධියක් සිදුවන්නේ නැහැ. මේ ආණ්ඩුව සීමා ඉක්මවලා රැකී රක්‍ෂා දෙන එක ගැන විදේශ මූල්‍යාධාර ආයතනවලින් ආණ්ඩුවට දෝෂාරෝපණ එල්ල කළා. රටේ ආර්ථිකයට සරිලන රැකියා උත්පාදනය සකස් කරන්න කියලා. අතිගරු ජනාධිපතිතුමා ඔය මූල්‍ය ආයතනවලට කීවේ අපේ රටේ ප්‍රශ්නය අපි බලාගන්නම්, අපේ තරුණ තරුණියෝ රැකියා විරහිත පුද්ගලයන් ලෙස පිකටිං කරනවා මට බලන් ඉන්න බැහැ කීවා.* අද ජීවන මිල දර්ශකයේ පවතින දරිද්‍රතාවය මත ආණ්ඩුවේ ජයග්‍රහණයට අභියෝගයක් නේද?මම එහෙම අහන්නේ, පවතින මිළ දර්ශකයට රජයේ වගකීමක් තිබෙන බවට තර්කයක් හැටියටයි.පවතින ආණ්ඩුවේ වගකීම තමයි ජීවන මිළ පහත හෙළීම. එහි කිසිම තර්කයක් නැහැ. මම ඒක පිළිගන්නවා. නමුත් ගැටලුවක් තියෙනවා ඔය ජීවන මිල දර්ශකය ගැන කථාකරන්නේ කවුද? ආණ්ඩුව පෙරලන්න කැසකවන අය, ඒ බලලෝභය නිසා බලන්න දැන් ගොවීන්ට මේ වියළි දේශගුණය හැර වෙන ප්‍රශ්නයක් තියෙනවද? ඒ අයට පොහොර සහනාධාර ටික දෙනවා ඔවුන්ගේ නිෂ්පාදන මිලදී ගන්න රජය බැඳී ඉන්නවා.අපි අපේ රට ගැන විතරයි කථාකරන්නේ. හැබැයි බහුතරයක් නොදන්නවා ඇති. මේක ආසියාතික රටක් හැටියට විදේශ ආධාර මත යැපෙමින් යන රටක්. ජීවන අර්බුදය වගේම ලෝකයේ මහා ආර්ථික අර්බුදයක් පවතිනවා. ගී‍්‍රසිය . ස්පාඤ්ඤය වගේ රටවල ආණ්ඩුවල අගමැති වරු අස්වෙවී ගියා. ආණ්ඩු ගෙනියන්න මුදල් නැහැ. කඩා වැටුණා, ඇමරිකාවේ බැංකු වැහුණා. දහස් ගණනක් නෙමෙයි ලක්‍ෂ ගණනින් එළියට ඇද වැටුණා. රැකියා නැතිව, මේ ජීවන ප්‍රශ්නය මත ඔවුන්ගේ ජීවිත සම්පූර්ණයෙන් කඩාහැළුණා.ඔය අතර අපි ඉන්නේ හුදෙකලා ලෝකයක නොවෙයි. මේ ලෝකයේම තමයි ඒ අතරේ ලිබියාවේ, ඊජිප්තුවේ, සිරියාවේ, ඉරාකයේ ඇති වෙලා තියෙන දේශපාලන අර්බුද. ඊළඟට ඉරාණයට සම්බාදක පැනවීම නිසා. ඔන්න, මෙන්න යුද්ධයක් ඉරානයේ තියෙනවා කියන අවිනිශ්චිත තත්ත්වය නිසා තෙල් මිල නැගලා තියෙනවා. තෙල් මිල ඉහළ ගියහම ඒ ඒ රටවලට ඒ බර උසුලන්න වෙනවා. ඒ නිසා ජීවන වියදමත් ඉහළ යනවා. අපේ රටට විතරක් සීමා මායිම් දාගෙන අපිට ඉන්න බැහැ. ලෝකයේ සියළු රටවල් දම්වැලක් වගේ බැඳිලා තියෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=f1208082</link>
    <topic/>
    <author>සාකච්ඡා සටහන චතුරිකා ගමගේ</author>
    <content>තරුණ මාධ්‍යවේදියකු, නවකතාකරුවකු මෙන් ම කවියෙකු වන ශෂී ප්‍රභාත් රණසිංහ විසින් රචිත නවත ම නවකතාව “ප්‍රඥා ප්‍රාසාද” මේ මස 21 වැනි දින කොළඹ මහවැලි කේන්ද්‍රයේ දී දොරට වඩී. “ප්‍රඥා ප්‍රාසාද” පිළිබඳ ශෂී ප්‍රභාත් රණසිංහ සමඟ සිදු කළ සංවාදයකි මේ.* ඔබගේ අභිනව නිර්මාණ කාර්ය වන “ප්‍රඥා ප්‍රාසාද” ගොඩනැගෙන්නේ කවර තේමාවක් පාදක කරගෙනද?මේ නවකතාව නූතන බුද්ධිමතුන් ගේ නියැදියක් පරීක්‍ෂා කරමින් ඔවුන්ගේ නිර්මාණාත්මක බංකොලොත්භාවය සහ උභතෝකෝටික දේශපාලනික හැසිරීම උත්ප්‍රාසාත්මකව බැලීමට ගත් ප්‍රයත්නයක්. ලේඛකයෙකු වන ප්‍රබල බුද්ධිමතකු ගේ මනෝව්‍යධිගත ජීවිතය මෙමගින් නිරූපණය කෙරෙනවා. ඒ වගේ ම සීමාන්තික ජාතිවාදියකු වූ බුද්ධිමතකු ගේ ඛේදාන්තය මේ නවකතාව තුළ වෘත්තාන්තයක් බවට පත්වෙනවා. මෙහි කථානායකයා ගේ මනෝ ව්‍යාධිය සමාජ, දේශපාලන සංකථනයක ප්‍රබල උපක්‍රමයක් ලෙස භාවිත කර තිබෙනවා. ඒ ඔස්සේ මම උත්සහ කළේ භයානක ජාතිවාදී කූපමණ්ඩුක දේශපාලන චින්තනය විනිවිද දැකීමටයි. සමස්ත සමාජ දේහයේ රෝග ලක්ෂණ හඳුනාගැනීමට ගත් එක්තරා වෑයමක් ලෙසත් මේ නවකතාව හඳුන්වන්න පුළුවන්.* පටු අනුභූතික රාමුවක සිර වී සිටින වත්මන් නවකතා කලාව තුළ ඔබ තෝරාගත් අනුභූතිය කොතරම් වෙනස්ද?මෙය දේශපාලන එළඹුමකින් ලියපු නවකතාවක්. මෙහි සිද්ධි සියල්ල ගොනු කෙරෙන්නේ කල්පිතයක් ලෙසයි. ඒ වගේ ම කථානායකයා ගේ නිර්මාණාත්මක ශක්‍යතා ඔහුගේ ජාතික චින්තනවාදී සෘජු දෘෂ්ටිවාදී පක්ෂපාතකම් හේතුවෙන් පිරිහී යන ආකාරය මේ නවකතාවෙන් නිරූපණය වෙනවා. මෙය සාම්ප්‍රදායික කතා කලාවෙන් ඔබ්බට ගිය එක්තරා පුද්ගලයකු ආශ්‍රයෙන් සමස්ත සමාජය පිළිබඳ කතා කරන අනුභූතියක්. අද අපේකම, සිංහල බෞද්ධ ගැමි සංස්කෘතිය යනාදිය පිළිබඳ මහා කතිකාවක් නිර්මාණය වෙලා තිබුණත් හුදෙක් ඒවා භාවිත කරන්නේ ආලේපයක් විදිහට පමණයි.එයින් යටිපෙළක් නිරූපණය වෙන්නේ නැහැ. අද ඒවා යම්කිසි ප්‍රචාරකවාදී මාධ්‍යයන් බවට පත්වෙලා තිබෙනවා. මගේ නවකතාව සඳහා මෙවැනි තේමාවක් තෝරා ගැනීමට එම තත්ත්වයත් හේතු වුණා. ඒ වගේ ම රටකට පරමාදර්ශ සපයන බුද්ධිමතුන් ගේ කඩාවැටීමක් සිදුවුවහොත් හෝ ඔවුන් තුළ ප්‍රතිවිරෝධතා තිබුණහොත් ඒ පුද්ගලයන්ට අනුගත වෙන්න කියලා අනෙකුත් අයට කියන්නේ කොහොමද? මෙබඳු ප්‍රඥාවන්තයන් හේතු කොටගෙන සිදු වූ හා සිදුවන විනාශයේ සැබෑ තත්ත්වය මෙහි නිරූපණය වෙනවා.* උසස් නවකතාවක ජීවහරය පවතින්නේ එහි අන්තර්ගත සංකීර්ණතාවය තුළයි. වත්මන් නවකතා තුළ එම කාරණය දක්නට ලැබෙනව ද?අද වන විට සාහිත්‍ය ඝාතකයින් හේතුවෙන් නවකතාව විනාශ වෙමින් පවතිනවා. එම නිසා ඔවුන්ගෙන් නවකතාව බේරාගත යුතුයි. අද බාල බොළඳ, හරවත් හා ගුණාත්මක බවින් අඩු සාහිත්‍යයක් තමයි මේ නවකතා තුළ තිබෙන්නේ. නවකතාව කියන්නේ ගොඩනැගිලි ශිල්පයක් වගේම මිනිසාගේ සංස්කෘතික ජයග්‍රහණයක්. ඒ තුළ ගොඩනැගෙන්නේ ජීවිතයයි. එවැනි ජීවිතයක් නැති නවකතාවක් කඩදාසි ගෙයක් වගෙයි.සාහිත්‍යකරුවා ගේ වගකීම වියයුත්තේ කියැවීම තුළ පාඨකයාට ජීවිතය නැමැති අවකාශයේ පදිංචි වීමට නවකතාමය අවකාශයක් ලබා දීම යි. එවැනි ජීවිතයක් නැති තැන පාඨකයාට සිදු වන්නේ හිස් ගොඩනැගිල්ලක් ඇතුළේ ඇවිද ගිය මෝඩකම ගැන පසුතැවීමෙන් ආපසු පැමිණෙනවා වගේ හැඟීමක්.අද බොහොමයක් තිබෙන්නේ බාල බොළඳ ප්‍රචාරකවාදී, වාර්තාකාරී ස්වභාවයෙන් ලියවෙන නවකතා, විශ්ව සාහිත්‍ය කෘති නොකියවීම, තුලනාත්මක අධ්‍යයනයක් නොමැතිවීම, අන්‍යෝන්‍ය වශයෙන් දෙස් විදෙස් සාහිත්‍ය ඇසුරු නොකිරීම වැනි හේතු ඒ සඳහා බලපානවා.* ජීවිතයේ ගැඹුරු, ඉසියුම් තැන් පාඨකයාට පහදා දීමට අපොහොසත් නවකතාවකට පැවැත්මක් තිබිය හැකිද?අපි නවකතාවක් දිහා බලන්නේ භාෂාව නැමැති තිරය තුළින්. විශේෂයෙන් ම මුද්‍රණ ශිල්පයෙන් එළි දුටු භාෂාව නැමැති තිරය මේ සඳහා භාවිත කරනවා. මේ නිසා තමයි පොත් ප්‍රදර්ශන වගේ් කටයුතු සාහිත්‍ය ක්‍රියාදාමයන් හැටියට සමහරු දකින්නේ. අපිට වරදින්නේ මෙතැනයි. අපි මේ භාෂා තිරය සාහිත්‍ය ලෙස වැරැදි කියැවීමකට ලක් කරනවා. එහෙත් භාෂාව හා සාහිත්‍ය අතර සම්බන්ධය දාර්ශනිකයි. එමෙන් ම දේශපාලනිකයි. එම නිසා අපි මේ ගතිකයන් අවබෝධ කර ගත යුතුයි. නවකතාවක් කියවද්දී පාඨකයන්ට ඒ පිළිබඳව රුචිකත්වයක් ඇති වන්නේ නොමැති නම් ඔවුන් එය ප්‍රතික්ෂේප කරනවා. පාඨකයා නවකතාව තුළින් ජීවිතය දකිනවා. ඒ ජීවිතය යම් නවකතාවක් තුළ නොමැති නම් ඒ නවකතාව ඉබේම ප්‍රතික්ෂේප වෙනවා.* උසස් නවකතා කලාවක් නිර්මාණය වීම කෙරෙහි ප්‍රබුද්ධ විචාර කලාවකුත් අවශ්‍ය වෙනවා. වත්මන් විචාර කලාව පිළිබඳ ඔබේ අදහස කෙබඳුද?අද ලංකාවේ විචාර කලාව තිබෙන්නේ පටු සීමාවක. 60, 70, 80 දශකවල අපේ රටේ විවිධ විචාර ආකෘතින් තිබුණා. නමුත් අද එවැනි විචාර කලාවක් අපේ රටේ නැහැ. රටක විචාර කලාවක් ගොඩනැගෙන්න නම් බුද්ධිමත් පාඨක පිරිසක් සිටිය යුතුයි. විචාරය ප්‍රතිඵලදායක වන්නේ ගැඹුරු කියවීමකින් පසුවයි. අඳුරේ අතපතගාන විචාරක විදූෂකයන්ගෙන් රටක සාහිත්‍ය ක්‍ෂේත්‍රයට කිසිදු ප්‍රගතියක් සිදුවෙන්නේ නැහැ. අද අපේ රටේ තිබෙන්නේ ඊනියා අඳෙීනා කදෝපැණි විචාරකලාවක්. එවැනි විචාර කලාවකින් සාහිත්‍යයේ උන්නතියට කිසිදු ප්‍රයෝජනයක් නැහැ. අද ගුරු නීචවෙලා. ඇතැම් දුෂ්ඨ විචාරකයෝ රජවෙලා ඉන්නවා. ඒවා විචාර නොවෙයි. ඔවුන් ඉදිරිපත් කරන්නේ හුදු පුද්ගල කේන්ද්‍රීය ප්‍රචාරයන්. ඒ නිසා මේ අසාර දෘෂ්ටිවාද වපුරන විචාරකයන්ගෙන් අපේ සාහිත්‍ය කලාව රැකගත යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>08</day>
    </date>
    <link>http://www.dinamina.lk/2012/08/08/_art.asp?fn=f1208083</link>
    <topic>කතාව හොඳයි භාෂාව අන්තිමයි</topic>
    <author>රන්ජන් අමරරත්න</author>
    <content>“ඉස්කෝලෙ යන ගෑනු ළමයෙක්;කෝච්චි පාර ළඟ අඬ – අඬා හිටියා....!”“කෙල්ල ඉන්නෙ කෝච්චියට පනින්ට...!“අ....පෝ...යි! ඇයි... ඒ !?”(පහත් හඬින්)” තමුසෙට කියන්ට;ඒ ළමයට.... බබෙක්... !?”“ආ-කේ-ෂ් මිනිහ එංගලන්තෙට පැනලා ගියා...!”“අ-යි-යෝ.... ඉතින් මේ ළමයා කෝච්චියට පනී ද?“(හිනා) තමුසෙට මොකට ද අනුන්ගේ ළමයි ගැන හෙවිල්ලක් !?”“එහෙම කියන්ට එපා ඕ...යි! මාත් ළමයි ඉන්න තාත්ත කෙනෙක් !”“ඕක දැනගන්ට ම ඕනෙ නම්;“ගැහැනු ළමයාගේ මරණය” කියන පොත කියවනවා !”“ගැහැනු ළමයාගේ මරණය” යනු ස්වර්ණ පුස්තක සම්මාන ප්‍රදානයේ දෙවන වටය සඳහා නිර්දේශිත දීර්ඝ ආඛ්‍යානයෙකි. පිටු 385 ක් පුරා දිවෙන මේ නවකතාව පොත් ගෙඩියක් සේ බැහැර කළ නො හැකි ය. නූතන සිංහල නවකතාවල බහුල ලෙසින් දක්නට ලැබෙන පල්හෑලි, විච්චූර්ණ, අනවශ්‍ය වර්ණනා, කබල් අත්දැකීම් හා අපභ්‍රංශ ගැහැනු ළමයාගේ මරණයට අයත් නො වේ. ජීවිතය ද – මරණය ද යන මුඛ්‍ය ගැටුම පදනම් කර ගනිමින් කථා වින්‍යාසය ගොඩ නැඟේ. එය අතිශය හැඟුම්බර ආත්ම කථනයෙකි. ජීවිතයේ බරපතළ ඛේදවාචකයකට මුහුණ දෙන නව යෞවනියක ගේ කථාන්තරය මේ මගින් හෙළිදරව් කෙරේ.නවකතාවක් සමාජ සංවාදයට ලක්වන ප්‍රධාන හා වැදගත් සාධකය වන්නේ එහි අන්තර්ගතය යි. මේ කතාවේ අන්තර්ගතය විසින් කාලින මාතෘකා හතරක් සංවාදයට ලක් කරනු ලැබේ. වඩාත් නිවැරැදි ලෙස කිවහොත් කාලීන මාතෘකා හතරක් විශ්ලේෂණය කරනු ලැබේ. පළමුවැන්න නම් යොවුන් ආදරයයි. දෙවැන්න දරුවන් හා මාපියන් අතර සම්බන්ධතාවයි. තෙවැන්න ශ්‍රී ලංකාවේ කාන්තාව මුහුණ දෙන පොදු අභියෝගය යි. හතරවැන්න මෙරට අධ්‍යාපනයේ ස්වභාවය යි. මේ හැරෙන්නට සමාජයට වැදගත් තවත් හේතුසාධක රැසක්ද නවකතාවෙන් උකහා ගත හැකි ය.ගැහැනු ළමයාගේ මරණය නම් ප්‍රබන්ධයේ ප්‍රධාන චරිත ය, මංගලා ය. ඈ නුවර පළාතේ අතිශය දිළිඳු එහෙත් යම් කුල ගර්වයක් ද අපේක්ෂා කරන පාසල් ශිෂ්‍යාවක වන්නී ය. තමන්ගේ ම අක්කාට ද ඊර්ෂ්‍යා කළ මංගලා ආකේෂ් හා ප්‍රේමයක පැටලෙනුයේ දැවැන්ත පීඩනයක හේතු ප්‍රත්‍යයක් ලෙස ය. මංගලා රූමත් නැත. ඇයට බාහිර අලංකරණ සඳහා මුදල් නැත. මාපිය ආදරයක් නැත. කිසිදු කැපී පෙනෙන තත්ත්වයකට හිමිකම් නො කියන ඈ ආකේෂ් වැනි ධනවත් හා සුවිශේෂ තරුණයකු ළඟ අසරණව දැන-දැනම අමාරුවේ වැටීම අරුමයක් ද?ධනේශ්වර සමාජයේ පොදු යථාර්ථයක් කතුවරිය විසින් නිරූපණය කරනු ලැබේ.මංගලාගේ චරිතය ඉතා සියුම් ලෙස නිරූපණය වේ. ඇගේ ජීවිතය සෑම පැතිකඩක් ම ස්පර්ශ කිරීමට කතුවරිය සමත් ය. මේ ආත්ම කථනය නිර්ව්‍යාජ ය. තර්කානුකූල ය. මේ සා දීර්ඝ වෘත්තාන්තයකට විෂය වන කාල පරාසය එක් වසරෙකි. නැතහොත් වසරකුත් මාස කිහිපයෙකි. සිය ආත්ම කථනය නො වලහා එළියට දමන මංගලා ඒ අතර තවත් සංකීර්ණ චරිත ගණනාවක් නිරූපණය කරයි. එම චරිත පැතලි නැත. ඒකපාර්ශ්වීය නැත. මංගලාගේ නිරූපණය යුක්ති සහගතය. සාධාරණ ය. මේ සෑම චරිතයක්ම මංගලාගේ ජීවිතය හා බැඳී ඉදිරියට ගමන් කරති.ආකේෂ් යනු නූතන ධනවාදය යටතේ සෙල්ලක්කාර ජීවිතයක් ගත කරන එහෙත් ජීවිතයට අරමුණක් නැති ආදරය ගනුදෙනුවක් යැයි සිතන හිස් මිනිසෙකි. මංගලාගේ අක්කා යහපත් සමාජයක් වෙනුවෙන් සිහින දකින; අඩක් දේශපාලන හා අඩක් ස්ත්‍රීවාදී තරුණියකි. සප්තලා ධනපති පන්තිය නියෝජනය කළ ද; යුක්තිය හා සාධාරණත්වය වෙනුවෙන් යම් කැපවීමක් සිදුකරන නූතනවාදී තරුණියකි. අරුන්දති යනු ආදරය මත්තේ බොහෝ කැපවීම් කරන සාම්ප්‍රදායික තරුණියකි. ඈ ලියනාඩෝ වෙනුවෙන් ජීවිත කාලයම බලා සිටින අවංක පෙම්වතියෙකි. ඉන් එහා දෙයක් ඇය නො දනී. ලියනාඩෝ විවෘත ආර්ථිකයේ නිෂ්පාදනයකි. මේ සියලු දෙනා ශ්‍රී ලංකාවේ නූතන සමාජය නියෝජනය කරන සජීවි මිනිස්සු හා ගැහැනු වෙති.කතාවේ වැදගත් ම සාධකය වන්නේ ජීවිත සටනින් පරාජිත ව සිය දිවි නසා ගැනීමට නො ව; වැටි – වැටී නැඟී සිටිමින් ජීවත්වීමට ඉගැන්වීම ය. මංගලා දුම්රියට පැන ජීවිතය නැතිකර ගැනීම සඳහා සියල්ල පෙළ ගස්වාගෙන සිටියා ය. පාසල් තාප්පයෙන් පැන ගොස් දුම්රිය පාරට යන වේලාව පවා ඇය විසින් තීරණය කර තිබිණි. එහෙත් ඇගේ යෙහෙළිය රුවිනී මංගලාගේ ඉරණම වෙනස් කරයි. ඇයට ජීවත්වීමට සිදුවේ. ඊළඟට ඇගේ මාපියෝ ද, සහෝදරිය ද, ත්‍රීවිල් සමන් ද, ඔහුගේ සගයෝද නිය ම මනුෂ්‍යයන් ලෙස හැසිරෙති. මේ කතුවරියගේ විශේෂත්වය නම්; සියලු චරිත සාධාරණ ලෙස නිරූපණය කිරීම ය.අර්නස්ට් හෙමිංවේ කියන ලෙස නවකතාවක ජීවමාන මිනිසුන් හා ගැහැනුන් සිටිය යුතු ය. කතුවරිය එය නිසි ලෙස අනුගමනය කරයි.මංගලා සිය ජීවිතයේ අභියෝගවලට මුහුණ දෙන ආකාරය ශ්‍රී ලංකාවේ ඕනෑම තරුණියකට අපූරු පාඩමකි. ඕනෑම ගැහැනියකට ද අපූරු පාඩමකි.“අවදානමක දී ජීවිතය බේරාදීමට විභාගවලට ඇති හැකියාව ගැන මා තුළ තවදුරටත් විශ්වාසයක් තිබුණේ නැත.” (පිටුව 360)මෙරට අධ්‍යාපනය යනු ජීවිතයට පෙරහුරුවක් ලබාදෙන ක්‍රමවේදයක් නො වේ. අප ජීවත්වන ලෝකයෙන් බැහැර වූ අධ්‍යාපනයක් අප විසින් හදාරනු ලැබේ. කතුවරියගේ අදහස නිවැරැදි ය.අපේ ඇතැම් කතාකරුවෝ හිතා - මතා ම කතාන්දරය කපා හරිති. දැන් එය මෝස්තරයක් බවට පත් ව තිබේ. මෙය අතිශය මුළාවෙකි. ලතින් අමෙරිකානු ප්‍රබන්ධ වැරැදි ලෙස වටහා ගැනීමෙන් ද, කැමූ හා කෆ්තා වැරැදි ලෙස වටහා ගැනීමෙන් ද මේ පරිවර්තනය සිදු වී ඇතැ’යි තර්ක කළ හැකි ය. කථාන්තරයෙන් තොර නවකතාවක් නැතැ’යි ඊ.එම්.ෆොස්ටර් පවා සඳහන් කර තිබේ. අපේ නවකතාවට කථාන්තරය අවශ්‍ය වන්නේ ෆොස්ටර් කියූ නිසා නො ව එය අපේ රස වින්දනයේ රාමුවක් හෝ උරුමයක් හෝ බැවිනි. ශමෙල් ජයකොඩි නම් නවකතාකාරිය මේ තත්ත්වය හොඳින් වටහාගෙන තම ප්‍රබන්ධය ගොතා තිබේ. කුතුහලයෙන් සමන්විත කතාන්දරයක් ඇගේ නවකතාව තුළ තිබේ.ප්‍රේමය සිංහල නවකතාවේ මූලික තේමාව බව අමුතුවෙන් කිව යුතු නැත. කරුණාසේන ජයලත්, මහාචාර්ය සරච්චන්ද්‍ර, වැනි කතා රචකයන් ඊට නිදසුන් ය. ශමෙල් ජයකොඩි ද ප්‍රේමය මුල්කොට මේ කතාව ලියා තිබේ. එහෙත් එහි අමුත්තක් තිබේ. ඇයගේ කතාව නූතන යෞවන ප්‍රේමයේ ස්වභාවය හෙළි කරයි. එහි ඛේදවාචකය නිරූපණය කරයි. නවකතාවේ අරමුණ සමාජ යථාර්ථය හෙළි කිරීම නම් ; එය ශමෙල් අතින් කදිමට සිදු වේ.මේ නවකතාවෙන් හෙළිදරව් වන ඉතා වැදගත් කරුණු කිහිපයක් ද සඳහන් කළ යුතුය. එක; මංගලා නම් චරිතය දැවැන්ත පෞරුෂයක් සහිත ගැහැනියක ලෙස නිරූපණය වන ආකාරය යි. ආකේෂ් සමඟ බොළඳ ප්‍රේමයක පැටලී ජීවිතය අභියෝගයට ලක් කර ගත් මේ ගැහැනිය සියලු දුක් දරාගෙන තම ඉලක්කය කරා ගමන් කරයි. ඇය වරෙක සුන්දර ප්‍රේමයක ආස්වාදය ප්‍රාර්ථනා කරයි. එහෙත් පසුකලෙක ඇය ප්‍රේමයේ යථාර්ථය වටහා ගනී. පසුව තමා කරා එන ආකේෂ් වෛරයකින් තොරව ප්‍රතික්ෂේප කරන්නට ඇය සමත් වේ. ඒ වනා හී මංගලාගේ ජීවිතාවබෝධය යි.ගැහැනු ළමයාගේ මරණය නම් කතාවෙන් උගත යුතු තවත් පාඩමක් තිබේ. එනම් ; මාපියන්, වැඩිහිටියන් හා දූ දරුවන් අතර පැවැතිය යුතු සබඳතාව යි. දරුවකුට ආදරයෙන් කතා කිරීම, දරුවන්ගේ කටයුතු ගැන සොයා බැලීම අමතක කරන අම්මා ද, තාත්තා ද ඛේදවාචකයක් අපේක්ෂා කළ යුතු ය. එය විහිළුවක් නො වේ.“ලංකාවේදී තවමත් ඔහු සිය පියා ගේ තරවටු ඉදිරියේ දණහිස් වෙව්ලන ළමයෙකි. මව ඉදිරියේ ඔහු හොටු පෙරාගෙන අඬන්නට සූදානම් දරුවෙකි. ඔහු ව බය කර යහපත්ව හදා ගන්නට සිය මවත්, පියාත් ගෙන ගිය අරගලය ආකේෂ්ට මතක ය.... සිය පියාගේ දඬුවම්වලට බියෙන් ජීවත් වූ කාලය හුදෙක් තම ළමා විය අවලස්සන කළා මදිවාට ඔහු ඕනෑම දේකට පසු බසින අන්දමේ පුද්ගලයකු කර ඇති බව ආකේෂ් වටහා ගත්තේ ය.”ශ්‍රී ලංකාවේ දරුවන්ගේ පෞරුෂ දුර්වලතා පිළිබඳ සමීක්ෂණයක් කළහොත් ඊට බලපාන ප්‍රධාන සාධකය වන්නේ මාපියන්ගේ අනවශ්‍ය බලපෑම් ය. ඇතැම් විට ඔවුන්ගේ අකරුණාවය. තවත් විටෙක ඔවුන් ආදරය නොපෙන්වීම ය. මේ ලෙසින් ගෘහ ජීවිතයට හා සමාජ ජීවිතයට බලපාන වැදගත් කරුණු රැසක් මේ නවකතාවෙන් එළියට පනී. කතා රසය පවතී. ධ්වනිය පවතී. යටිපෙළක් පවතී.ශමෙල්ගේ ප්‍රධාන දුර්වලතා දෙකක් පවතී. පළමුවන්න භාෂා භාවිතයේ දී ඇය ඉතා දුර්වල ය. ඇය උක්ත - ආඛ්‍යාත සම්බන්ධය බිඳ දමනුයේ හිරිකිත ලෙස ය. අක්ෂර වින්‍යාසය විකෘති කරනුයේ ජුගුජ්සාජනක ලෙස ය. ඒ හැරෙන්නට නිර්මාණාත්මක භාෂා භාවිතයක් ද කතුවරියට නැත. එහෙත් ඇගේ කථා වින්‍යාසය ද අන්තර්ගතය ද භාෂාව අභිබවා නැඟී සිටී. අවසන් ලෙස කිව හැක්කේ භාෂාව සකස් කර ගන්නේ නම්; ශමෙල් ජයකොඩිට දිගු ගමනක් ඇති බව ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n120809_br2</link>
    <topic>කොරියානු භාෂා විභාග අයදුම්පතටවිදේශ ගමන් බලපත්‍රය අනිවාර්යයයි</topic>
    <author>මහින්ද අලුත්ගෙදර</author>
    <content>(2012-08-09 12:01)  ලබන ඔක්තෝබර් මාසයේදී පැවැත්වෙන කොරියානු භාෂා ප්‍රවීණතා විභාගය සඳහා අයදුම්පත්‍ර නිකුත් කිරීමේදී විදේශ ගමන් බලපත්‍රය අනිවාර්යය කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.විභාගය සමත්ව රැකියා සඳහා පිටත්ව යාමේදී ඇතිවන දුෂ්කරතා මඟහැරවීමේ අරමුණින් මේ වැඩපිළිවෙළ ක්‍රියාත්මක කෙරෙන අතර කොරියානු මානව සම්පත් සංවර්ධන සේවා ආයතනයද ඒ සම්බන්ධයෙන් දැනුම්දී තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.පළමු වරට මෙවැන්නක් ක්‍රියාත්මක කෙරේ. මේ වසරේ සිට කොරියානු භාෂා ප්‍රවීණතා විභාගය සඳහා අයදුම්පත්‍ර නිකුත් කිරීමේදී විදේශ ගමන් බලපත්‍රය අනිවාර්යයෙන් තිබියයුතු බවද අයදුම්පත්‍රය සම්පූර්ණ කිරීම ඊට අදාළව සිදුකරන බවද එම කාර්යාංශයේ ප්‍රකාශකයෙක් දිනමිණ ට පැවසීය.පසුගිය වසරේ පැවැති විභාගය දක්වා අයදුම්පත් නිකුත් කිරීමේදී ජාතික හැදුනුම්පත පමණක් වලංගු වුවද පසුව ජාතික හැදුනුම්පතේ සහ විදේශ ගමන් බලපත්‍රයේ නම් හා ‍අනෙකුත් තොරතුරු සමාන නොවීමේ සිද්ධීන් වාර්තා වීම හේතුවෙන් මේ පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n120809_br1</link>
    <topic>මරණ දඬුවම නියම වූ විත්තිකරුවකු විත්තිකූඩුවේ දී ගෙල කපා ගනී.</topic>
    <author/>
    <content>(2012-08-09 11:56) නුවරඑළිය මහාධිකරණය විසින් මරණීය දණ්ඩණය නියම වූ පුද්ගලයෙකු අධිකරණය තුළදීම සිය ගෙල බ්ලේඩ් තලයකින් කපාගැනීම නිසා තුවාල ලබා රෝහල් ගත කර තිබේ.2006 වසරේදී හැටන්-දික්ඔය ප්‍රදේශයේදී රාමදාස් ඉන්ගේෂ්වරී නමැති කාන්තාව ඝාතනය කිරීමේ චෝදනාවට වරදකරු වූ බව කියන මෙම පුද්ගලයාට අද නුවරඑළිය මහාධිකරණය විසින් මරණීය දණ්ඩණය නියම කර ඇත.අදාළ තීන්දුව ප්‍රකාශයට පත්කිරීමත් සමග මෙම පුද්ගලයා අධිකරණය තුළදීම සිය ගෙල කපාගෙන ඇති බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n1208091</link>
    <topic>බිම් අක්කර ලක්ෂයකඅලුත් කුඹුරු අස්වද්දයි</topic>
    <author>තෙන්නකෝන් කුලසේකර</author>
    <content>නියඟයෙන් විපතට පත් දිස්ත්‍රික්කයන්හි වැව්වල රොන් මඩ ඉවත් කිරීමේ ව්‍යාපෘතිය යටතේ එම වැව්වල ජල ධාරිතාව සියයට විස්ස දක්වා ඉහළ නංවා තවත් කුඹුරු අක්කර ලක්ෂයක් පමණ අලුතෙන් අස්වැද්දීමට රජය බලාපොරොත්තු වේ.ජනාධිපතිතුමාගේ උපදෙස් අනුව මේ වනවිට පොළොන්නරුව, අනුරාධපුර, කුරුණෑගල , වවුනියාව හා පුත්තලම දිස්ත්‍රික්කවල මහා පරිමාණයේ වැව් 160 ද මධ්‍යම හා කුඩා ප්‍රමාණයේ වැව් දහසකද රොන් මඩ ඉවත් කිරීමේ කටයුතු අරඹා තිබේ.ජනාධිපතිතුමාගේ උපදෙස් මත වැව්වල රොන් මඩ ඉවත් කිරීමේ කටයුතු ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පසුගිය 03 වැනිදා කලාවැවෙන් ආරම්භ විය.අනුරාධපුර දිස්ත්‍රික්කයේ පදවිය, වාහල්කඩ, හුරුළුවැව, මානන්කට්ටිය, මහකනදරාව, නුවරවැව, තිසාවැව, බසවක්කුලම, විලච්චිය, නාච්චාදූව, කලාවැව, රාජාංගනය හා අංගමුව මහ වැව්වල ද පොළොන්නරුව දිස්ත්‍රික්කයේ පරාක්‍රම සමුද්‍රය, මින්නේරිය , කවුඩුල්ල හා ගිරිතලේ මහ වැව්වල රොන් මඩ ඉවත් කිරීමේ හා ප්‍රතිසංස්කරණය කිරීමේ කටයුතු කඩිනමින් සිදු කැරේ.උතුරු මැද පළාතේ මධ්‍යම හා සුළු පරිමාණයේ වැව් පන්සියයක් පමණ ප්‍රතිසංස්කරණය කැර රොන් මඩ ඉවත් කිරීමේ කටයුතු ඇරඹී ඇත. අනුරාධපුර දිස්ත්‍රික්කයේ කුඹුරු හෙක්ටයාර් එක් ලක්ෂ දස දහසක් මහා වාරිමාර්ග යටතේ වගා කැරෙන අතර කුඩා වැව් කුඹුරු රක්ෂිත හා අහස් දියෙන් මහා වාරිමාර්ගවලට අමතරව තවත් කුඹුරු හෙක්ටයාර් එක් ලක්ෂ විසි දහසක් පමණ වගා කැරේ.පොළොන්නරුව දිස්ත්‍රික්කයේ කුඹුරු හෙක්ටයාර් එක් ලක්ෂ හතලිස් පන්දහසක් මහා වාරිමාර්ග යටතේ වගා කැරෙන අතර කුඩා වැව් කුඹුරු රක්ෂිත හා අහස් දියෙන් තවත් කුඹුරු හෙක්ටයාර් ලක්ෂයක් (100000) පමණ ද වගා කැරේ.රොන් මඩ ඉවත් කිරීමේ හා වැව් ප්‍රතිසංස්කරණ ව්‍යාපෘතිය යටතේ මේ සියලු ගොවීන්ට දෙකන්නයේ වී වගාවට ජල පහසුකම් සැලසෙන බව මේ පිළිබඳව විමසීමේදී ගොවි ජන සේවා හා වනජීවී ඇමැති එස්.එම්. චන්ද්‍රසේන මහතා ‘දිනමිණ’ ට කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n1208092</link>
    <topic>ලෝක ආරක්‍ෂක සමුළුවට රටවල් 42ක්</topic>
    <author>භක්ති ධර්මප්‍රිය මෙන්ඩිස්</author>
    <content>කොළඹ ගලදාරි හෝටලයේ පැවැත්වෙන අන්තර්ජාතික ආරක්‍ෂක සමුළුවට රටවල් හතළිස් දෙකක ආරක්‍ෂක අංශ ප්‍රධානීන් සියයකට අධික පිරිසක් සහභාගි වී ඇත.අමෙරිකාව, ප්‍රංශය, කැනඩාව, ජර්මනිය, දකුණු අප්‍රිකාව, බ්‍රසීලය ඇතුළු ප්‍රධාන රටවල් රැසක් මෙම සමුළුව නියෝජනය කරයි.ඊයේ (8) උදෑසන ආරම්භ වු මේ සමුළුව දින තුනක් මුළුල්ලේ පැවැත්වේ. ආරක්‍ෂක ලේකම් ගෝඨාභය රාජපක්‍ෂ මහතා මෙහි ආරම්භක දේශනය පැවැත්වූ අතර අද (09) සහ හෙට (10) තවත් දේශන රැසක් රාජ්‍ය ප්‍රධානීන් විසින් සිදු කැරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n1208093</link>
    <topic>තැපැල් ඡන්ද අයැදුම්පත් 131,000ක්</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>ඉදිරියේදි පැවැත්වෙන පළාත් තුනේ මැතිවරණය සදහා ලැබී ඇති වලංගු තැපැල් ඡන්ද අයදුම්පත් ප්‍රමාණය එක්ලක්ෂ තිස් එක් දහස් අසු අටක් බවත් ප්‍රතික්ෂේප වී ඇති තැපැල් ඡන්ද අයදුම්පත් ප්‍රමාණය දහ අට දහස් තුන්සිය හතරක් බවත් අතිරේක මැතිවරණ කොමසාරිස් ආර්.එම්.ඒ.එල්.රත්නායක මහතා දිනමිණට පැවසීය.ඒ අනුව ඡන්දය පැවැත්වෙන දිස්ත්‍රික්කවල වලංගු හා ප්‍රතික්ෂේප තැපැල් ඡන්ද අයදුම්පත් මෙසේය.මඩකලපුව වලංගු තැපැල් ඡන්ද අයදුම්පත් ප්‍රමාණය 5599ක් හා ප්‍රතික්ෂේපිත ප්‍රමාණය 1212, අම්පාර වලංගු තැපැල් ඡන්ද අයදුම්පත් ප්‍රමාණය 12912 ප්‍රතික්ෂේපිත ප්‍රමාණය 3468, ත්‍රිකුණාමලය වලංගු තැපැල් ඡන්ද අයදුම්පත් ප්‍රමාණය 10612ක් හා ප්‍රතික්ෂේපිත ප්‍රමාණය 543, අනුරාධපුරය වලංගු තැපැල් ඡන්ද අයදුම්පත් ප්‍රමාණය 35222 ප්‍රතික්ෂේපිත ප්‍රමාණය 4144, පොළොන්නරුව වලංගු තැපැල් ඡන්ද අයදුම්පත් ප්‍රමාණය 8492 ප්‍රතික්ෂේපිත ප්‍රමාණය 5533,රත්නපුර වලංගු තැපැල් ඡන්ද අයදුම්පත් ප්‍රමාණය11006 ප්‍රතික්ෂේපිත ප්‍රමාණය 3069, කෑගල්ල වලංගු තැපැල් ඡන්ද අයදුම්පත් ප්‍රමාණය 18945 ප්‍රතික්ෂේපිත ප්‍රමාණය 1329 බවද ඒ මහතා පැවසිය.මැතිවරණ පැමිණිලි ලබාදීම සදහා ඡන්දය පැවැත්වෙන දිස්ත්‍රික්ක වලට එක බැගින් මැතිවරණ පැමිණිලි ඒකක පිහිටුවීමටත් ඊට අමතරව විශේෂයෙන් අනුරාධපුර දිස්ත්‍රික්කයට පැමිණිලි ලබාදිය හැකි ඒකක පහක් හා අම්පාර දිස්ත්‍රික්කයට දෙකක් වශයෙන්ද පිහිටුවීමට බලාපොරොත්තුවන අතර පැමිණිලි වැඩි වෙතැයි අපේක්ෂාකරන දිස්ත්‍රික්ක වලට වැඩිපුර මැතිවරණ පැමිණිලි ඒකක ලබාදිමට කටයුතුකරන බව අතිරේක මැතිවරණ කොමසාරිස් වරයා දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n1208094</link>
    <topic>2013 දී යාපනයටදුම්රියෙන් යන්න වරම්</topic>
    <author>භක්ති ධර්මප්‍රිය මෙන්ඩිස්</author>
    <content>උතුරු දුම්රිය මාර්ගයේ යාපනය දක්වා ගමන් මඟ 2013 වසරේදී සම්පූර්ණයෙන්ම නිම කිරීමට රජය පියවර ගෙන තිබේ.මේ වනවිට ඕමන්තේ සිට පලෙයි දක්වා දුම්රිය මාර්ගය කඩිනමින් ඉදිකරමින් ඇති බව ආරක්ෂක ලේකම් ගෝඨාභය රාජපක්ෂ මහතා ඊයේ (28) පැවැසීය.කන්කසන්තුරේ සහ යාපනයේ අනෙක් ප්‍රදේශවලටද දුම්රිය පහසුකම් සැලැස්වීම සඳහා සියලු කටයුතු සැලසුම් කර ක්‍රියාවට නංවා ඇති බව හෙතෙම අවධාරණය කළේය.කොළඹ ගලදාරි හෝටලයේ දී ඊයේ (08) ආරම්භ වූ අන්තර් ජාතික ආරක්ෂක සමුළුවේදී ආරක්ෂක ලේකම්වරයා මේ කරුණු අනාවරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n1208095</link>
    <topic>යුද්ධයෙන් හානි වූ ප්‍රදේශවලටයළි පණ දුන්නේ අපේම ක්‍රමයකටයි</topic>
    <author>භක්ති ධර්මප්‍රිය මෙන්ඩිස්</author>
    <content>යුද්ධයෙන් හානි වු ප්‍රදේශ සංවර්ධනය කර සිවිල් පාලනය ආරම්භ කිරීමේ දී අනුගමනය කළ අපේම ක්‍රමවේදය නිසා පිරිපුන් ප්‍රජාතන්ත්‍රවාදයක් මෙරට ස්ථාපිත කිරීමට හැකි වූ බව ආරක්‍ෂක ලේකම් ගෝඨාභය රාජපක්‍ෂ මහතා පැවසීය.මේ ප්‍රදේශ සංවර්ධනය කිරීම සඳහා නොයෙක් රටවල් නොයෙක් යෝජනා ඉදිරිපත් කළත් අපට අපගේ ක්‍රමවේද ජයග්‍රහණය කළ හැකි බව අද උතුරු නැඟෙනහිර ප්‍රදේශ දැකීමෙන් ලෝකයාට පෙනී යන බව ගෝඨාභය මහතා සඳහන් කළේය.නැඟෙනහිර කොටි නායකයාව සිටි විනයාගමුර්ති මුරලිදරන් නොහොත් කරුණා අම්මාන් අද වන විට නියෝජ්‍ය ඇමැතිවරයෙකු බවත්, පිල්ලෙයාන් නොහොත් ශිවනේෂන්තුරෙයි චන්ද්‍රකාන්තන් නැඟෙනහිර ප්‍රධාන ඇමැති බවට පත් වී ඇති බවත් ගෝඨාභය රාජපක්‍ෂ මහතා පෙන්වා දුන්නේය.හිටපු කොටි නායකයින් මෙවැනි ප්‍රජාතන්ත්‍රවාදී නායකයන් බවට පත්කිරීම තුළින් අද මේ රටේ ඇති සාමය සහ ප්‍රජාතන්ත්‍රවාදයට වෙනත් සාක්කි අවශ්‍ය නොවන බව ද, ගෝඨාභය මහතා අවධාරණය කළේය.වසර තිහකට පසු උතුරු නැඟෙනහිර පළාත්වල ඡන්දය පැවති බවත්, එම ඡන්දයෙන් ද්‍රවිඩ පක්‍ෂ නියෝජිතයන් රැසක් ප්‍රාදේශීය දේශපාලන නායකයන් බවට පත් වී ඇති බවත් රාජපක්‍ෂ මහතා කීය.යුද්ධය පැවති ප්‍රදේශවල ජන ජීවිතය මේ වන විට ඉතා සාමාන්‍ය තත්ත්වයට පත් වී ඇති බවත්, ඔවුන්ව එම තත්ත්වයට පත්කිරීම සඳහා ආරක්‍ෂක අංශ සහ රජය මහත් කැපකිරීම් සිදු කළ බවත් ආරක්‍ෂක ලේකම්වරයා සඳහන් කළේය. කොළඹ ගලදාරි හෝටලයේදී ඊයේ (08) උදෑසන ආරම්භ වූ අන්තර්ජාතික ආරක්‍ෂක සමුළුවේ ආරම්භක දේශනය පවත්වමින් ආරක්‍ෂක ලේකම් ගෝඨාභය රාජපක්‍ෂ මහතා මෙම අදහස් පැවසීය.රටවල් 43 ක ආරක්‍ෂක අංශ ප්‍රධානීන් ඇතුළු නියෝජිතයන් රැසක් මේ සඳහා එක්ව සිටියේය. පුරා දින තුනක් පැවැත්වෙන මෙම සමුළුව නියෝජනය කරමින් මෙරට ආරක්‍ෂක අංශ ප්‍රධානීන් සහ රාජ්‍ය ප්‍රධානීන් රැසක් දේශන පැවැත්වීමට නියමිතය.එහිදී ආරම්භක දේශනය පැවැත්වූ ආරක්‍ෂක ලේකම් ගෝඨාභය රාජපක්‍ෂ මහතා මෙසේ ද කීය.ලොව දරුණුතම ත්‍රස්තවාදී සංවිධානය ලෙස සැලකෙන කොටි ත්‍රස්තවාදීන් පරාජය කර ඇති අප අද සාමය සතුට තුළින් ජයග්‍රහණ රැසක් ලබමින් සිටිනවා.උතුරු නැඟෙනහිර ප්‍රදේශ මෙන්ම අවසන් ගැටුම් පැවති ප්‍රදේශවල ජනතාව අද නිදහසේ ඔවුන්ගේ ජීවිතය විඳිමින් සිටිනවා.දොළොස් දහසක් වූ කොටි සාමාජිකයින්ගෙන් එකොළොස් දහසකට වැඩි පිරිසක් පුනරුත්ථාපනය කර නැවත සිවිල් සමාජයට එක්කර තිබෙනවා. ඔවුන්ට අප වෘත්තීය පුහුණුව ලබා දීමෙන් ඔවුන් රැකියාවල නිරත වී සිටිනවා. දහසකට වැඩි පිරිසක් පොලිස් සේවයට එක්කරමින් ඔවුන් උතුරු නැෙඟනහිර පොලිස්ථානවලට අනුයුක්ත කිරීමට අප පියවර ගත්තා.අධි ආරක්‍ෂක කලාප ඉවත් කර එහි සිවිල් සමාජයට අවශ්‍ය පහසුකම් සලස්වා තිබෙනවා. මාර්ග බාධක ආරක්‍ෂක බාධක දෙදහසක් ඉවත් කර තිබෙනවා. මේ වන විට බිම්බෝම්බ ඉවත් කිරීම් අවසන් වෙමින් තිබෙනවා. මේ ප්‍රදේශවල පාසල්, රෝහල්, පූජනීය ස්ථාන ඇතුළු සේවාවන් රැසක් ප්‍රතිසංස්කරණය කරමින් නව ඉදිකිරීම් සිදු කරමින් තිබෙනවා.එදා යුද්ධයට සම්බන්ධ වුණ අපගේ රණවිරුවන් අද සංවර්ධන ක්‍රියාදාමයට සෘජුව සම්බන්ධ වෙමින් උතුරු නැඟෙනහිර පමණක් නොවෙයි මුළු රටම සංවර්ධනය කරා උරදෙමින් සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n1208096</link>
    <topic>පොලිස් පොඩ්ඩන් 4ක් SI එක්කම ගෙදර</topic>
    <author/>
    <content>බීමත්ව රාජකාරි සිදු කිරීමේ චෝදනාවට හා හරිහැටි රාජකාරී සිදු නොකළ බවට චෝදනා ලැබූ මිහින්තලය පොලිසියේ උප පොලිස් පරීක්ෂකවරයෙකු ඇතුළු පස් දෙනෙකුගේ වැඩ තහනමට ලක් කර ඇත.පසුගිය හය වැනිදා රාත්‍රියේ වූ සිද්ධියක් මුල්කර ගනිමින් වැඩ තහනම් කර ඇත්තේ මිහින්තලේ පොලිසියට අනුයුක්තව සේවය කළ රාත්‍රී වැඩමුර බාරව කටයුතු කළ උප පොලිස් පරීක්ෂක සේමසිංහ, පොලිස් සැරයන් 20480 කුලසූරිය, පොලිස් සැරයන් රියදුරු 1408 ආරියනන්ද පොලිස් කොස්තාපල් 35478 ප්‍රේමලාල් හා 46201 උපාලි යන නිලධාරින්ගේ ය.සැරයන්වරුන් දෙදෙනාත් කොස්තාපල්වරුන් දෙදෙනාත් ඉකුත් (06) වනදා රාත්‍රියේ සිප්පුකුළම ප්‍රදේශයේ බීමත්ව රාජකාරියේ යෙදෙන බවට අනුරාධපුර කොට්ඨාස භාර පොලිස් අධිකාරීවරයාට තොරතුරක් ලැබී ඇත. ඒ අනුව ඒ පිළිබඳ වහාම සොයා බලන ලෙස අනුරාධපුර සහකාර පොලිස් අධිකාරි (II) කැළුම් සී.තිලකරත්න මහතාට පොලිස් අධිකාරීවරයා උපදෙස් ලබා දී ඇත.සහකාර පොලිස් අධිකාරීවරයා මිහින්තලය නගරයේ දී රාත්‍රි මුර සංචාරයේ ගිය රථය නවතා බලද්දී සැරයන්වරයෙකු හා කොස්තාපල්වරයා බීමත්ව සිටීම නිසා මිහින්තලය පොලිසියේ රාත්‍රී වැඩමුර භාර නිලධාරියාට ඔවුන්ව බාර දී ඇතත් හරියාකාරව රාජකාරී සිදු නොවීම නිසා උප පොලිස් පරීක්ෂකවරයා ඇතුළු පස් දෙනාගෙම වැඩ තහනම් කිරීමට කොට්ඨාස භාර පොලිස් අධිකාරිවරයා පසුව කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n1208097</link>
    <topic>ඩෙංගු මදුරු වාර්තා ඉල්ලූජනපති ලේකම්ගේ ලිපියටරාජ්‍ය අංශ 97% නිහඬයි</topic>
    <author>සන්ධ්‍යා කරුණාරත්න</author>
    <content>රාජ්‍ය ආයතනවල ඩෙංගු මදුරුවන් බෝ වන ස්ථාන පිළිබඳ මාසිකව වාර්තාවක් ඉදිරිපත් කරන ලෙස ජනාධිපති ලේකම් ලලිත් වීරතුංග මහතාගේ අත්සනින් යැවූ ලිපියට රාජ්‍ය ආයතන සියයට 97 ක්ම ප්‍රතිචාර දක්වා නැති බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය ප්‍රකාශ කරයි.ඩෙංගු මදුරු මර්දනය සඳහා පසුගිය ජාතික මදුරු මාසය තුළදී මේ ලිපිය රාජ්‍ය ආයතනවලට යොමු කර ඇති අතර සතියකට වරක් තම පරිශ්‍රය පරීක්ෂා කර මාසයකට වරක් වාර්තාවක් ඉදිරිපත් කළ යුතු බව සඳහන් ය. එම මාසික වාර්තාව ප්‍රදේශයේ මහජන සෞඛ්‍ය පරීක්ෂකවරයාට බාර දිය යුතු වුවත් එම වැඩපිළිවෙළ ආයතන මඟින් පැහැර හැර ඇති බව එම සංගමයේ ලේකම් සෙනරත් බණ්ඩාර මහතා පවසයි.රට පුරා ව්‍යාප්ත ඩෙංගු වසංගතය තවදුරටත් පැතිරීම වැළැක්වීමේ අරමුණෙන් ජනාධිපති ඩෙංගු කාර්ය සාධක බළකාය මඟින් මේ ලිපිය රාජ්‍ය ආයතනවලට යොමු කර ඇති බවත් එය නිවැරදිව ක්‍රියාත්මක කරන්නේ නම් ඩෙංගු වසංගතය අවම කර ගත හැකි බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n1208098</link>
    <topic>එජාප නායක කාල දිගුවටඅතුරු තහනමක්</topic>
    <author/>
    <content>එක්සත් ජාතික පක්ෂ නායක තනතුරේ ධුර කාලය වසර හයකින් දිර්ඝ කිරි‍මට පක්ෂ කෘත්‍යාධිකාරි මණ්ඩලය ගත් තීරණය සම්බන්ධයෙන් ලබන 28 දින කරුණු දක්වන්නැයි නායක රනිල් වික්‍රමසිංහ මහතා ඇතුළු පක්ෂ කෘත්‍යාධිකාරි මණ්ඩලයට කොළඹ දිසා අධිකරණය ඊයේ(8) නියෝග කෙළේය.අදාළ තිරණය නීති විරෝධි, ව්‍යවස්ථා විරෝධි බව පවසමින් බස්නාහිර පළාත් සභා මන්ත්‍රි ශිරාන් ලක්තිලක මහතා එජාප නායක රනිල්වික්‍රමසිංහ මහතා ඇතුළු පක්ෂ කෘත්‍යාධිකාරි මණ්ඩලයේ 85 දෙනකුට විරුද්ධව පැවරු නඩුවක් සලකා බැලිමෙන් පසුව කොළඹ ප්‍රධාන දිසා විනිසුරු ධම්මික ගනේපොල මහතා විත්තිකරුවන්ට අතුරු තහනම් දැන්වීම් නිකුත් කරමින් මේ නියෝගය කෙළේය.එක්සත් ජාතික පක්ෂයේ පක්ෂ කෘත්‍යාධිකාරි මණ්ඩලය ජුලි 19 දින රැස්වි අදාල තිරණය ගෙන ඇති බවත් , පක්ෂ ව්‍යවස්ථාව අනුව පක්ෂ නායකයාගේ ධුර කාලය වසරකට වරක් රැස්වන කෘත්‍යාධිකාරි මණ්ඩල ජන්දයකි න් තීරණය කළ යුතු බවත් , පැමිණිල්ල වෙනුවෙන් අධිකරණයට කරුණු ඉදිරිපත් කෙරිණි.පක්ෂ නායකයාගේ නිල කාලය වසරකට වරක් රැස්වන කෘත්‍යාධිකාරි මණ්ඩල රැස්විමකින් තිරණය කළ යුතු බවට සඳහන් "පක්ෂ ව්‍යවස්ථාවේ කොන්දේසිය" කෘත්‍යාධිකාරි මණ්ඩල රහස් ජන්දයක් පවත්වා ඉවත් කිරිම නිති වි‍රෝධි බවද, කෘත්‍යාධිකාරි මණ්ඩලයේ එම තීරණ තහනම් කරන ලෙසද පැමිණිල්ල මගින් ඉල්ලා සිටියේය.පක්ෂ ව්‍යවස්ථාව වෙනස් කිරිම නීති විරෝධි බවට තීරණය කෙරෙන ‍නියෝගයක් නිකු ත් කරන ලෙසද පැමිණිල්ලෙන් ඉල්ලා තිබිණි.කරුණු සලකා බැලු ‍විනිසුරුවරයා විත්තිකරුවන් ට අතුරු තහනම් දැන්විම් නිකුත් කරමින් ලබන 28 දින අධිකරණයේ කරුණු දක්වන ලෙසට නියෝග කෙළේය.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n1208099</link>
    <topic>අද සිට පැය 2 1/4ක් විදුලිය කැපේ</topic>
    <author>චමීර ඇල්ලදෙණිය</author>
    <content>ලක්විජය බලාගාරයේ සිට වේයන්ගොඩ දක්වා දිවෙන ප්‍රධාන සම්ප්‍රේෂණ මාර්ගයේ ඊයේ සිදුවූ හදිසි බිඳවැටීමක් හේතුවෙන් අද(09) සිට පැය දෙකයි කාලක් විදුලිය කැපිමට විදුලිබල හා බලශක්ති අමාත්‍යා‍ංශය තීරණය කර තිබේ.ඒ අනුව කාණ්ඩ 01 යටතේ උදෑසන 8.30-පෙ.ව. 10.45 කාලයේ විදුලි බිඳවැටීම් කෙරෙන ප්‍රධාන නගර සහ ප්‍රදේශඋතුරු මැද පළාත - අනුරාධපුර ප්‍රදේශයේ නොච්චියාගම, තන්තිරිමලේ, කරුවලගස්වැව, යාපනය හන්දිය, මාතලේ හන්දිය, හබරණ ප්‍රදේශයේ මින්නේරිය, තිරප්පනේ, උතුරු පළාත - වවුනියාව ප්‍රදේශයේ මන්නාරම් දූපත, මාන්තේ බටහිර, කිලිනොච්චි, මුලතිවු, ඕමන්තේ, පලයි, වයඹ පළාත - තුල්හිරිය ප්‍රදේශයේ අලව්ව සිට යාන්ගල්මෝදර, වලකුඹුර, පන්නල ප්‍රදේශයේ කුලියාපිටිය, මාවතගම, දන්කොටුව, කිරිමැටියාන, පුත්තලම ප්‍රදේශයේ මදුරන්කුලිය, නිකවැරටිය, ආනමඩුව, කුරුණෑගල ප්‍රදේශයේ රිදීගම නගරය, ගොකරැල්ල නගරය, මැල්සිරිපුර, හලාව, මාදම්පේ, පනාවල, ලේනව, මධ්‍යම පළාත - කිරිිබත්කුඹුර ප්‍රදේශයේ ගම්පොල,ගලගෙදර, හතරලියද්ද, රන්ටැඹේ ප්‍රදේශයේ වලපනේ, උකුවෙල ප්‍රදේශයේ පොල්ගොල්ල, උඩුදුම්බර, හසලක, තුල්හිරිය ප්‍රදේශයේ මිරිගම, නැගෙනහිර පළාත - අම්පාර ප්‍රදේශයේ සමන්තුරෙයි, කල්මුනේ, ත්‍රිකුණාමලය ප්‍රදේශයේ චීන වරාය, කින්නියා, කන්තලේ, බස්නාහිර පළාත (උතුර) - කිරිල්ලවල, මහර හන්දිය, කඩවත නගරය, ගනේමුල්ල, ගම්පහ, බියගම ප්‍රදේශයේ ඉඹුල්ගොඩ, ගලහිටියාව. සියඹලාපේ, පෑලියගොඩ, මරදාන, උස්වැටකෙයියාව, කෙරවලපිටිය, කටුනායක ප්‍රදේශයේ නයිකන්ද, ආඬිඅම්බලම, හීනටියාන, කැළණිය ප්‍රදේශයේ දළුගම, කැළණිය, කොස්ගම ප්‍රදේශයේ පූගොඩ, කිරිඳිවැල, රදාවාන, වතුරුගම, මල්වාන, වේයන්ගොඩ ප්‍රදේශයේ නිට්ටඹුව, පස්යාල, වේයන්ගොඩ, බස්නාහිර පළාත (දකුණ ෂෂ) - අතුරුගිරිය ප්‍රදේශයේ කඩුවෙල, මුල්ලේරියාව, අංගොඩ, කොස්ගම ප්‍රදේශයේ හංවැල්ල, ලබුගම, දුන්කලහේන, පන්නිපිටිය ප්‍රදේශයේ පැලැන්වත්ත, සිද්ධමුල්ල, මත්තේගොඩ, කොට්ටාව නගරය, සීතාවක ප්‍රදේශයේ සීතාවක කලාපය, අවිස්සාවේල්ල, පුවක්පිටිය, සබරගමුව පළාත - ඇඹිලිපිටිය ප්‍රදේශයේ වීරවිල නව නගරය, තණමල්විල, ඌව පළාත - බදුල්ල ප්‍රදේශයේ බදුල්ල, මහියංගනය, බිබිල, නුවරඑළිය ප්‍රදේශයේ නුවරඑළිය, රිකිල්ලගස්කඩ, හඟ=රන්කෙත, කඳපොල, රන්ටැඹේ ප්‍රදේශයේ වලපනේ, රාගල, දකුණු පළාත - අම්බලන්ගොඩ ප්‍රදේශයේ අම්බලන්ගොඩ නගරය, ගෝනාපීනූවල, හික්කඩුව නගරය, දෙණියාය ප්‍රදේශයේ මොරවක, පිටබැද්දර, හුලංදෑව, ඇඹිලිපිටිය ප්‍රදේශයේ ලූණුගම්වෙහෙර, තණමල්විල, කිරිඉබ්බන්වැව, ගාල්ල ප්‍රදේශයේ වඳුරඹ, තලාව, මාතර ප්‍රදේශයේ කනංකේ, කඹුරුගමුව, අකුරැස්ස, බස්නාහිර පළාත (දකුණ ෂ) - මතුගම ප්‍රදේශයේ මීගස්පිටිය, මතුගම, කළුතර, අගලවත්ත, අළුත්ගම, බේරුවල නගරය, පානදුර ප්‍රදේශයේ පානදුර නගරය, පල්ලිමුල්ල, කෙසෙල්වත්ත, රත්මලාන ප්‍රදේශයේ බොරුපන, කඳවල,කාණ්ඩ 02 යටතේ පෙ.ව. 10.45 - ප.ව. 1.00 කාලයේ විදුලි බිඳවැටීම් කෙරෙන ප්‍රධාන නගර සහ ප්‍රදේශඋතුරු මැද පළාත - අනුරාධපුර ප්‍රදේශයේ නාච්චදූව, තඹුත්තේගම නගරය, රාජාංගනය, හබරණ ප්‍රදේශයේ පොළොන්නරුව, කරුවෙල, මාදුරු ඔය, උතුරු පළාත - වවුනියාව ප්‍රදේශයේ වවුනියා-මන්නාරම් මාර්ගයේ නෙල්ලූකුලම් දක්වා, චෙට්ටිකුලම්, වයඹ පළාත - තුල්හිරිය ප්‍රදේශයේ අලව්ව, ගිරිඋල්ල, නාරන්ගමුව, සියඹලාවලාන, බෝලවත්ත ප්‍රදේශයේ බෝලවත්ත හන්දිය, පුත්තලම ප්‍රදේශයේ පලාවිය සිට පුත්තලම නගරය දක්වා, දළුව, කජුවත්ත, කුරුණෑගල ප්‍රදේශයේ මොරගොල්ල, මාස්පොත, දොළුකන්ද, හිරිපිටිය, යාපහුව, මධ්‍යම පළාත - කිරිබත්කුඹුර ප්‍රදේශයේ පල්ලෙකැලේ, වික්ටෝරියා, තුල්හිරිය ප්‍රදේශයේ වාද්දෙණිය, නැගෙනහිර පළාත - අම්පාර ප්‍රදේශයේ නවගංගොඩ, පුදුකුඩුඉරිප්පු, කල්ලඩි, අම්පාර නගරය, ඉඟිනියාගල, ත්‍රිකුණාමලය ප්‍රදේශයේ ප්‍රිමා කර්මාන්ත ශාලාව, බස්නාහිර පළාත (උතුර) - බියගම ප්‍රදේශයේ හැඳල පාර, මරදාන, කැළණිය, කොටුගොඩ ප්‍රදේශයේ මිනුවන්ගොඩ නගරය, සපුගස්කන්ද ප්‍රදේශයේ පේරලන්ද, දළුපිටිය, රාගම, වේයන්ගොඩ ප්‍රදේශයේ දිවුලපිටිය නගරය, මරදගහමුල, වේයන්ගොඩ, ගොඩිගමුව, බස්නාහිර පළාත (දකුණ) - අතුරුගිරිය ප්‍රදේශයේ නවගමුව, අවිස්සාවේල්ල පාර, හොරණ ප්‍රදේශයේ බුලත්සිංහල, බෝතලේගම, කොස්ගම ප්‍රදේශයේ කොස්ගම නගරය, ගලගෙදර, පානදුර ප්‍රදේශයේ කිරිබේරිය, බණ්ඩාරගම නගරය, පමුණුගම, පන්නිපිටිය ප්‍රදේශයේ මහරගම, සීතාවක ප්‍රදේශයේ සීතාවක කලාපය, ඌව පළාත - බදුල්ල ප්‍රදේශයේ බදුල්ල, ඇල්ල, වැල්ලවාය, පස්සර, මොණරාගල, බිබිල, බුත්තල, නුවරඑළිය ප්‍රදේශයේ ලිඳුල, තලවකැලේ, ආගරපතන, දකුණු පළාත - අම්බලන්ගොඩ ප්‍රදේශයේ නාගොඩ, ගොඩදෙණිය, දෙණියාය ප්‍රදේශයේ කෙටවල, අලකොලදෙණිය, ඇඹිලිපිටිය ප්‍රදේශයේ පදලංගල රෝහල, බරවාකුඹුර නෝනාගම, ගාල්ල ප්‍රදේශයේ හල්ගස්මුල්ල, වල්පොල, වක්වැල්ල, වටරැක, බූස්ස, මාතර ප්‍රදේශයේ වැලිගම නගරය, මිරිස්ස, තෙලිජ්ජවිල, බස්නාහිර පළාත (දකුණ ෂ) - දෙහිවල ප්‍රදේශයේ දෙහිවල නගරය, ගල්කිස්ස, මතුගම ප්‍රදේශයේ දොඩන්ගොඩ, නෑබඩ, පානදුර ප්‍රදේශයේ වාද්දුව සිට වස්කඩුව, කළුතර නගරය, රත්මලාන ප්‍රදේශයේ පිළියන්දල සිට මොරටු පාර, ඇරැව්වල, බෝකුන්දර, වේරහැර, කටුවාවලකාණ්ඩ 03 යටතේ ප.ව. 1.00 - ප.ව. 3.15 කාලයේ විදුලි බිඳවැටීම් කෙරෙන ප්‍රධාන නගර සහ ප්‍රදේශඋතුරු මැද පළාත - අනුරාධපුර ප්‍රදේශයේ නව නගරය , මිහින්තලේ, හොරොව්පතාන, හබරණ ප්‍රදේශයේ මැදිරිගිරිය, දියසේනපුර, උතුරු පළාත - වවුනියාව ප්‍රදේශයේ වවුනියා නගරය, හොරොව්පතාන පාර, වයඹ පළාත - තුල්හිරිය ප්‍රදේශයේ නාරම්මල නගරය, කටුගම්පොල, පන්නල ප්‍රදේශයේ මාකඳුුර සිට සිංගක්කුලිය, බෝලවත්ත ප්‍රදේශයේ නාත්තන්ඩිය සිට උඩුබද්දාව, නාත්තන්ඩිය නගරය, පුත්තලම ප්‍රදේශයේ කල්ලඩිය, වෙප්පමඩු, කුරුණෑගල ප්‍රදේශයේ තිස්සවැව, වාරියපොල නගරය, රඹාවැව නගරය, හලාවත/ මාදම්පේ ප්‍රදේශයේ ආඬියාගම, විල්පොත, මනුවන්ගමුව, මධ්‍යම පළාත - කිරිබත්කුඹුර ප්‍රදේශයේ පේරාදෙණිය, ගෙලිඔය, ගලහ, උකුවෙල ප්‍රදේශයේ කටුගස්තොට නගරය, අකුරණ, අඹතැන්න, නැගෙනහිර පළාත - අම්පාර ප්‍රදේශයේ අම්පාර, උහන, මහඔය, පදියතලාව, කරතිවු, හබරණ ප්‍රදේශයේ මැදිරිගිරිය, අඹගස්වැව, රන්ටැඹේ ප්‍රදේශයේ යකඩපාලම, දෙහිඅත්තණ්ඩිය, ත්‍රිකුණාමලය ප්‍රදේශයේ නිලාවැලිි, කුච්චවේලි, කුඹුරුපිටිය, මොරවැව, මහදිවුල්වැව, අනුරාධපුර හන්දිය, වාලච්චේන ප්‍රදේශයේ වවුනතිවු, මඩකළපුව නගරය, කල්ලඩි, බස්නාහිර පළාත (උතුර) - ආනියාකන්ද ප්‍රදේශයේ මරදගහමුල, දිවුලපිටිය, බියගම ප්‍රදේශයේ සියඹලාපේ, නාරගල, කොස්ගම ප්‍රදේශයේ කිරිඳිවැල සිට පැපිලියාවල, උඩගම, කොටුගොඩ ප්‍රදේශයේ සීදූව කොටුගොඩ ප්‍රධාන පාර, ඒකල, සපුගස්කන්ද ප්‍රදේශයේ සපුගස්කන්ද පෙට්‍රෝලියම්, අංගොඩ, තලංගම, කොස්වත්ත, වේයන්ගොඩ ප්‍රදේශයේ නිට්ටඹුව නගරය, යක්කල, තිහාරිය, වතුපිටිවල, බස්නාහිර පළාත (දකුණ) - අතුරුගිරිය ප්‍රදේශයේ මාලඹේ පාර, අතුරුගිරිය, මිලේනියම් සිටි, අරංගල, හොරණ ප්‍රදේශයේ ගුරුගොඩ, පොකුණුවිට, පානදුර ප්‍රදේශයේ මෙරෙන්තුඩුව, මිල්ලනිය, පන්නිපිටිය ප්‍රදේශයේ තලවතුගොඩ, දෙපානම, හෝකන්දර, සීතාවක ප්‍රදේශයේ සීතාවක කලාපය, ශ්‍රි ජයවර්ධනපුර ප්‍රදේශයේ බත්තරමුල්ල නගරය, ඌව පළාත - බදුල්ල ප්‍රදේශයේ බණ්ඩාරවෙල, නුවරඑළිය ප්‍රදේශයේ වැලිමඩ, බොරලන්ද, උඩපුස්සැල්ලාව, රන්ටැඹේ ප්‍රදේශයේ ගිරාදුරුකෝට්ටේ, දකුණු පළාත - අම්බලන්ගොඩ ප්‍රදේශයේ ඛෙන්තොට, ඉඳුරුව, දෙණියාය ප්‍රදේශයේ දෙණියාය, පල්ලෙගම, කොටපොල, ඌරුබොක්ක, ඇඹිලිපිටිය ප්‍රදේශයේ නෝනාගම, ලූනාව, රන්න, ගාල්ල ප්‍රදේශයේ යක්කලමුල්ල, කරගොඩ, මාතර ප්‍රදේශයේ මාලිම්බඩ, කිරින්ද, බස්නාහිර පළාත (දකුණ) - මතුගම ප්‍රදේශයේ අගලවත්ත, බදුරලිය, පයාගල, පානදුර ප්‍රදේශයේ මාවිත්තර, කැස්බෑව, පිළියන්දල, කහතුඩුව, රත්මලාන ප්‍රදේශයේ කටුබැද්ද, තෙලවල, මෝල්පේකාණ්ඩ 04 යටතේ ප.ව. 3.15 - ප.ව. 5.30 කාලයේ විදුලි බිඳවැටීම් කෙරෙන ප්‍රධාන නගර සහ ප්‍රදේශඋතුරු මැද පළාත - අනුරාධපුර ප්‍රදේශයේ මැදවච්චිය, කැබිතිගොල්ලෑව, පදවිය, එප්පාවල, බුල්නෑව, හබරණ ප්‍රදේශයේ කැකිරාව, මඩාටුගම, කලවැව, වයඹ පළාත - පන්නල ප්‍රදේශයේ පන්නල නගරය, බෝපිටිය, නාරන්ගමුව, බෝලවත්ත ප්‍රදේශයේ කිරිමැටියාන හන්දිය, කුරුණෑගල ප්‍රදේශයේ මාවතගම නගරය, ඉබ්බාගමුව, හලාවත/ මාදම්පේ ප්‍රදේශයේ ඉරනවිල, මුගුනුවටවන, මධ්‍යම පළාත - කිරිිබත්කුඹුර ප්‍රදේශයේ පිළිමතලාව, කඩුගන්නාව, කඩුගන්නාව, තුල්හිරිය ප්‍රදේශයේ වරකාපොල, ඛෙලිගල, විමලසුරේන්ද්‍ර ප්‍රේදශයේ නාවලපිටිය නගරය, අඹගමුව නගරය, මාතලේ නගරය, පන්නිල නගරය, නැගෙනහිර පළාත - අම්පාර ප්‍රදේශයේ අක්කරෙයිපත්තුව, පොතුවිල්, ත්‍රිකුණාමලය ප්‍රදේශයේ ත්‍රිකුණාමල නගරය, නාවික හමුදා මුලස්ථානය, වාලච්චේන ප්‍රදේශයේ රිදීතැන්න, ජයන්තියාය, කල්කුඩා, බස්නාහිර පළාත (උතුර) - ආනියාකන්ද ප්‍රදේශයේ වැලිගම්පිටිය සිට නිවන්දම, මාඑළිය සිට මැදැල්ලවිට, බියගම ප්‍රදේශයේ දෙකටන සිට දෙල්ගොඩ, වැලිවේරිය, ඉඹුලාගොඩ, බෝලවත්ත ප්‍රදේශයේ දිවුලපිටිය පාර, තිඹිරිගස්කටුව, පිටිපන, තලාහේන, මීගමුව නගරය, කොටුගොඩ ප්‍රදේශයේ මහකඩේ හන්දිය, ඒකල ගුරුගෙවත්ත, නිවාසිපුර, මිලේනියම් සිටි, මිනුවන්ගොඩ පාර, සපුගස්කන්ද ප්‍රදේශයේ හෙයියන්තුඩුව, බටලන්ද, බස්නාහිර පළාත (දකුණ) - අතුරුගිරිය ප්‍රදේශයේ පරණ අතුරුගිරිය, මාකුඹුර සිට හෝමාගම නගරය, හොරණ ප්‍රදේශයේ හොරණ නගරය, මොරගහහේන, ගෝනපොල, කොස්ගම ප්‍රදේශයේ නවගමුව, ජල්තර, පන්නිපිටිය ප්‍රදේශයේ කටුවන, පිටිපන, ජම්බුගස්මුල්ල, දියගම, ශ්‍රි ජයවර්ධනපුර ප්‍රදේශයේ බත්තරමුල්ල, කොස්වත්ත, සබරගමුව පළාත - ඇඹිලිපිටිය ප්‍රදේශයේ ඇඹිලිපිටිය නගරය, සීතාවක ප්‍රදේශයේ කරවනැල්ල, යටියන්තොට, කොටියාකුඹුර, රුවන්වැල්ල, දැරණියගල, ඌව පළාත - බදුල්ල ප්‍රදේශයේ හාලිඇල, කන්දකැටිය, දෙමෝදර, නුවරඑළිය ප්‍රදේශයේ රම්බොඩ, පුස්සැල්ලාව, කොත්මලේ, දකුණු පළාත - අම්බලන්ගොඩ ප්‍රදේශයේ අහුන්ගල්ල, කොස්ගොඩ, ඇල්පිටිය, කුරුඳුගහ හැතැප්ම, දෙණියාය ප්‍රදේශයේ නෙළුව, ඕපාත, ඇඹිලිපිටිය ප්‍රදේශයේ මිද්දෙණිය, මැදමුලන, වීරකැටිය, ගාල්ල ප්‍රදේශයේ හික්කඩුව, හම්බන්තොට ප්‍රදේශයේ කතරගම, තිස්ස, යාල, කිරින්ද, මාතර ප්‍රදේශයේ කුඩාවැල්ල, දික්වැල්ල, මතුගම ප්‍රදේශයේ මීගහතැන්න, ඛෙන්තර, ඇල්දූව, බස්නාහිර පළාත (දකුණ) - දෙහිවල ප්‍රදේශයේ අත්තිඩිය, බොරලැස්ගමුව, පැපිලියාන, මතුගම ප්‍රදේශයේ පැලවත්ත නගරය, නෙළුව පාර, පොල්ගම්පොල, පානදුර ප්‍රදේශයේ හිරණ, පොතුපිටිය, කළුතර හොරණ පාර, රත්මලාන ප්‍රදේශයේ ගල්කිස්ස, මොරටුව, අත්තිඩිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n12080910</link>
    <topic>කොටුව-මීරිගම දුම්රියේ මැදිරි හුණුපිටියේ දී ගැලවිලා</topic>
    <author>නිමල් රාජපක්ෂ</author>
    <content>කොළඹ කොටුව දුම්රිය ස්ථානයෙන් ඊයේ (08) පස්වරු 5.40 ට මීරිගම බලා ධාවනය වූ බලවේග කට්ටල දුම්රිය හුණුපිටිය දුම්රිය ස්ථානය අසලදී එම දුම්රියේ පසුපස මැදිරිය ගැලවී යාම නිසා දුම්රියේ ගමන් කළ මගීන් දැඩි අපහසුතාවට පත් විය.මෙම දුම්රිය මැදිරිය ගැලවී යාමත් සමඟ දුම්රිය හරස් මාර්ගයේ දැඩි රථවාහන තදබදයක් ද ඇති විය.විනාඩි 15-20 පමණ යන විට ගැලවුණ දුම්රිය මැදිරිය යළි සම්බන්ධ කොට ගමන් ආරම්භ කෙරිණි. මේ හේතු නිසා දුම්රිය මාර්ගයේ අනෙකුත් සියලුම දුම්රියන් ද සුළු වශයෙන් ප්‍රමාද වී ධාවනය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n12080911</link>
    <topic>පොලිස් ලොක්කන් 22කට උසස්වීම්</topic>
    <author>උපාලි කරුණාරත්න, මහින්ද අලුත්ගෙදර</author>
    <content>පොලිස් අධිකාරීවරුන් 22 දෙනකු ජ්‍යෙෂ්ඨ පොලිස් අධිකාරීවරුන් වශයෙන් උසස් කිරීමට රාජ්‍ය සේවා කොමිසම තීරණය කර ඇත.එයින් 18 දෙනකු පසුගිය ජූනි මස 6 දා සිටද සෙසු පිරිස ජූලි පළමු වැනිදා සිටද ක්‍රියාත්මක වන පරිදි නව උසස් කිරීම් සිදුවන බව පොලිස් මාධ්‍ය ප්‍රකාශක කාර්යාලය පවසයි. ජ්‍යෙෂ්ඨ පොලිස් අධිකාරීවරුන් වශයෙන් උසස්වීම් ලැබූවන් මෙසේය.කේ.ඒ රෝහණ, ඩබ්ලිව්.එන්.එස්.ඩබ්ලිව් වික්‍රමසිංහ, එල්.පීඑස්.පී සඳුගහවත්ත, වී.පී.සී.ඒ සිරිවර්ධන, ජේ.ඒ.පී.පී ජයකොඩි, ජේ.ඒ.ඩී.එම්.පී.එන් ජයකොඩි, ආර්.එම්.එන්.ජී.ඕ පෙරේරා, ඩබ්ලිව්.එම්.එම් වික්‍රමසිංහ, එච්.කේ.ඩී.ඩබ්ලිව්.එම්.පී.බී රත්නතිලක, බී.ඩී චන්ද්‍රසිරි, ඩබ්ලිව්.එම් ආර්.එම් වැලිකන්න, ඩී.ආර්.එල් රණවීර, එස්.ඩබ්ලිව්.වයි.බී.එස්.බී බැද්දේවෙල, ඒ.කේ.සමරසේකර, එම්.එච්.කේ.බී මහගෙදර, ඩී.ආර්.ජී.එම්.බී ඇල්ලේපොල, ඩී.ගජසිංහ, කේ.පී.පී. ප්‍රනාන්දු, එල්.කේ.ජේ.ජී.එස් පීරිස්, කේ.පී.එම් ගුණරත්න, එල්.එච්.කේ.සිල්වා හා ඒ.එච්.එම්.ඩබ්ලිව්.සී.කේ අලහකොන්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=n12080912</link>
    <topic>බේරුවලින් ඔස්ට්‍රේලියාවට පනින්න තැත් කළ93 දෙනකුගේ ගමන ලත් තැනම ලොප් වෙයි</topic>
    <author>චන්ද්‍රිකා පෙරේරා කළුතර විශේෂ සහ දික්වැල්ලේ තිලකරත්න ගාල්ල උතුර සමූහ</author>
    <content>රහසේ ඕස්ට්‍රේලියාවට පැන යාමට තැත් කළ 93 දෙනකු කොස්ගොඩ මුහුදු ප්‍රදේශයේදී හා බේරුවල දී ඊයේ (08) අත්අඩංගුවට ගෙන තිබේ. මුහුදු මාර්ගයෙන් නිත්‍යානුකූල නොවන ලෙස යාත්‍රාවකින් ගමන් කරමින් සිටි 68 දෙනෙකුගෙන් යුත් කණ්ඩායමක් කොස්ගොඩට බටහිර මුහුදු ප්‍රදේශයේදී එදින පෙරවරුවේ නාවික හමුදාව විසින් අත්අඩංගුවට ගෙන ඇත.එදිනම අලුයම එසේ පැන යාමට තැත් කළ තවත් 25 දෙනෙක් බේරුවල බණ්ඩාරවත්ත හිල්ගෝ්වාඩිය අසල ගොඩබිමේදී බේරුවල පොලිසිය මගින් අත්අඩංගුවට ගෙන ඇති බව පොලිසිය පවසයි.බේරුවලින් පිටත්වීමට සිටි කණ්ඩායම මුහුදු මාර්ගයෙන් පිටකිරීමට උත්සහ කළ ජාවාරම්කරු ද අත්අඩංගුවට ගත් අය අතර සිටින බව පොලිසිය පවසයි. අත්අඩංගුවට පත් ජාවාරම්කරු මොරටුවේ පදිංචි සිංහල අයෙක් බවට හඳුනාගෙන ඇත.මේ පිරිස තමන් රැගෙන යාමට බෝට්ටු පැමිණෙන තෙක් එම ස්ථානයේ රැඳී සිටි බව හෙළිකර තිබේ.අත්අඩංගුවට පත් වූවන් අතර අවුරුදු දහය හා අවුරුද්ද අතර වයස් ප්‍රමාණයේ පසුවන පිරිමි සහ ගැහැනු දරුවන් ද සිටින බව පොලිසිය සහ නාවික හමුදාව පවසයි. සිංහල දමිළ හා මුස්ලිම් අය මොවුන් අතර වෙති. සැකකරුවන් කිලිනොච්චි, මුලතිව්, වවුනියා, මන්නාරම, මග්ගොන, මොරටුව සහ ගල්කිස්ස ප්‍රදේශවල පදිංචි අය වේ.කොස්ගොඩ ආසන්න මුහුදේදී 68 දෙනෙක් සමග අත්අඩංගුවට පත් යාත්‍රාව හලාවත ධීවර වරායේ ලියාපදිංචි කළ එකක් බවට හෙළිව ඇත. නාවික හමුදාවෙන් අත්අඩංගුවට ගත් යාත්‍රාව සමග කණ්ඩායම මූලික පරීක්ෂණවලින් පසු අපරාධ පරීක්ෂණ දෙපාර්තමේන්තුවට බාර දෙන බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය පවසයි.බේරුවල දී අත්අඩංගුවට ගත් අය පිළිබඳව බේරුවල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=r1208091</link>
    <topic>ශ්‍රී ලංකා මහ බැංකුවේ අනුග්‍රහයෙන් ජා-ඇළව්‍යවසායකයන් සංවර්ධනය කිරීමේ ව්‍යාපෘතියක්</topic>
    <author>ජා-ඇළ මධ්‍යමලෙස්ලි පෙරේරා</author>
    <content>ගෝලීය උණුසුම අධික වීම හේතුවෙන් ලොව හිම සහිත ප්‍රදේශ අයිස් කඳු දිය වීමෙන් අති විශාල විනාශයක් සිදු වෙමින් පවතිනවා.මේ භයානක තත්ත්වය මත ඉදිරි වර්ෂ හැට තුළ මුහුදු මට්ටම මීටර 10 කින් ඉහළ යන බවත් ශ්‍රී ලංකාවේ උතුර දකුණ ප්‍රදේශ මුහුදෙන් යට වෙන බවත් දැනටමත් විද්‍යාඥයෝ අනතුරු හඟවා තිබෙනවා යැයි බස්නාහිර පළාත් සභාවේ පාරිසරික කර්මාන්ත ඇමැති උදය ගම්මන්පිල මහතා පැවසීය. ඒ මහතා එසේ පැවසුවේ ජා ඇළ නගර සභා ශ්‍රවණාගාරයේ දී පැවැති ශ්‍රී ලංකා මහ බැංකුවේ මග පෙන්වීම යටතේ ව්‍යවසායකයන් 60 දෙනකු සංවර්ධනය කිරීම සඳහා වූ තුන් අවුරුදු ව්‍යාපෘතියේ සමාරම්භක උත්සවයට සහභාගී වෙමිණි.ජා ඇළ සුළු හා මධ්‍යම පරිමාණ කර්මාන්ත සංවර්ධන සංගමයේ මෙහෙයවීමෙන් පැවැති මෙම වැඩසටහනේ දී පළාත් ඇමැතිවරයා මෙසේද පැවසීය.මේ රටේ තරම් සම්පත් ඇති තවත් රටක් ලොවේ නෑ. බහුතරයකගේ අදහස වුණේ මේ රට කිසිදාක සංවර්ධනය නොවන රටක් කියලයි. එයින් මනාව පැහැදිලි වනුයේ රටක දියුණුවට අවශ්‍ය ආත්ම විශ්වාසය ඔවුන් අතරින් ගිලිහී ඇති බවක්. අද නිදහස් අධ්‍යාපනය සහ නොමිලේ සෞඛ්‍ය සේවාවන් ක්‍රියාත්මක වන්නේ ශ්‍රී ලංකාව ඇතුළුව මුළු ලෝකයේම රටවල් දහයක පමණයි.මේ වන විට මිනිසා සිය ඉතිහාසයේ අතිශයින්ම භයානක අභියෝගයකට අද මුහුණ දී සිටිනවා. ඒ මිනිසා අතින්ම සිදුවන වැරැදි හේතුවෙන් ගෝලීය උණුසුම ඉහළ යාමයි. මේ අධික ලෙස උණුසුම පැවතීම නිසා මාරාන්තික ඩෙංගු මදුරුවන්ගේ ව්‍යාප්ත වීමක්ද සිදු වෙනවා.මිනිසාට ඉදිරියේදී මුහුණ දීමට සිදුවන භයානක ප්‍රශ්න අප්‍රමාණයි. තෙත් කලාපය ජල ගැලීම් හා නාය යාම් තොරක් නැති වෙනවා. මේ නිසා වියළි කලාපවල වී වගාව කළ නොහැකි තත්ත්වයකට පත් වෙනවා. ගෝලීය උණුසුම නිසා මන්නාරම ආදී ප්‍රදේශවල කාන්තාර ස්වභාවයක් හට ගන්නවා.වාහන වලින් පිටවන කළු දුම කර්මාන්ත ශාලා වලින් අහසට නගින කාබන් නිසා වායුගෝලයේ දැල්ලක් වගේ රැඳීමෙන් ගෝලීය උණුසුම වැඩිවීම ගැන අපි මේ භයානක තත්ත්වය වළක්වා නොගත්තොත් අපි අපේම මිනීවල කපා ගැනීමක්.මුදල් අමාත්‍යාංශයේ ජ්‍යෙෂ්ඨ උපදේශක පී. වී. පතිරණ, ශ්‍රී ලංකා මහ බැංකුවේ ප්‍රාදේශීය සංවර්ධන අංශයේ අතිරේක අධ්‍යක්‍ෂ එම්. එස්. කේ. ධර්මවර්ධන, ජා ඇළ සුළු හා මධ්‍ය පරිමාණ කර්මාන්ත සංවර්ධන සංගමයේ සභාපති උපාලි සමරදිවාකර මහත්වරුන් ඇතුළු කිහිප දෙනෙකුම කතා කළ අතර මෙම අවස්ථාවට ජා ඇළ ප්‍රදේශයේ රාජ්‍ය හා පෞද්ගලික වෙළෙඳ බැංකු රාශියක නිලධාරීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=r1208092</link>
    <topic>'ඩීසල් වාහනයකට පෙට්‍රල් ගහලා'</topic>
    <author/>
    <content>2012- 07- 20 දින දිනමිණ පුවත්පතේ ප්‍රාදේශීය ප්‍රවෘත්ති පිටුවේ මෙහෙමත් ලෝකයක් යන මැයින් පළ වූ ප්‍රවෘත්තිය පිළිබඳව හංවැල්ල ඉන්ධන පිරවුම් හලේ කළමනාකරු නීල් රෝහිත පෙරේරා මහතා කරුණු පැහැදිලි කිරීමේ ලිපියක් එවා ඇත. එහි මෙසේ සඳහන් වෙයි.මේ සඳහන් සිදුවීමට සම්බන්ධ මාධ්‍යවේදියා ලිපිය ලියන ලද එස්. පද්මපෙරුම වන අය බව පළමුව ප්‍රකාශ කරමි. මෙම මාධ්‍යවේදියා විසින් වෑන් රථයක් පදවාගෙන විත් පෙට්‍රල් නිකුත් කරනු ලබන කහ පාටින් වර්ණ ගන්වන ලද අගල් 2 ක් පමණ විශාල අකුරින් “LANKA PETROL 90 OCTAN” වශයෙන් සඳහන් කරන ලද ඉන්ධන පොම්පය ළඟ නතර කර රු. 500 ක ඉන්ධන ලබා දෙන ලෙස ඉල්ලා සිටි හෙයින් අප පොම්පකරු විසින් ඉන්ධන (පෙට්‍රල්) නිකුත් කර ඇත. තමාගේ වෑන් රථය ඩීසල් එන්ජිමක් සහිත වාහනයක් බවට ප්‍රකාශ කර ඇත්තේ ඉන්පසුවය. අනතුරුව ඉන්ධන පොම්පකරු වෙත චෝදනා කරන්නේ එය තමන් අතින් සිදු වූ වරදක් නොවන බවටය. පසුව ඉතා සුරක්ෂිතව වෑන් රථය තල්ලු කර රථයට කිසිදු ආකාරයේ හානියක් නොවන අයුරින් අප සේවකයන් විසින් ඉන්ධන ටැංකිය පවිත්‍ර කර එන්ජිම ක්‍රියාත්මක කිරීමට ඩීසල් ද ලබාදී එන්ජිම පණගන්වා ඔහුට යෑමට කටයුතු සලසා දුනිමු.ඉන්පැය 1 / 2 කට පසු මොහු හංවැල්ල පොලිස් ස්ථානයේ නිලධාරී මහතෙකු හා නැවත ඉන්ධන හල වෙත පැමිණ පසුදා උදේ 9.00 ට හංවැල්ල පොලිස් ස්ථානයට කළමනාකරුට හා පොම්පකරුට පෙනී සිටින ලෙසට දන්වන ලදී. ඒ අනුව පසුදා පොලිස් ස්ථානයට ගිය මා හා පොම්පකරුට පැමිණිලි විභාග කිරීමෙන් අනතුරුව පොලිස් ස්ථානාධිපතිතුමා විසින් මෙම මාධ්‍යවේදියාට අලාභයක් වී ඇති බවත් එයට සම්බන්ධ පොම්පකරුට එම අලාභය ගෙවන ලෙසත් දැන්වීය. එසේ නොවුනේ නම් උසාවියට ඉදිරිපත් කරන බවද පැවසීය. එවිට පොම්පකරු විසින් අලාභය ගණනය කිරීමෙන් පසුව එකඟ වු මුදල වන රු. 1700 ක මුදලක් හංවැල්ල පොලිසියේ අපරාධ අංශයේ ස්ථානාධිපති ඉදිරියේදී මොහුට ලබා දුන් අතර මින් ඉදිරියට මේ සම්බන්ධව කිසිදු ක්‍රියා මාර්ගයකට එළඹෙන්නේ නැති බවට දෙපාර්ශවයම විසින් පොලිස් පැමිණිලි පොතෙහි අස්සන් තබන ලදී.මෙම සිදුවීමේදී පොලිස් නියෝගය මත මුළු අලාභයම ඔහුට ගෙවා තිබියදී තවදුරටත් මෙවැනි ක්‍රියාවල ඔහු යෙදීම ගැන අප කනගාටුවන අතර මෙම සිදුවීමට සම්බන්ධ මාධ්‍යවේදියා මා හට ප්‍රකාශ කළේ ඉන්ධන පල වල ඉන්ධන වර්ගය සඳහා වෙන් වූ වර්ණ ඔහු හොඳින් හඳුනන බව්ය. තවද පොලිස් ස්ථානයට ඔහු පැමිණියේ සිදුවීමට සම්බන්ධ වෑන් රථයෙන්ම වන අතර එහි ලියාපදිංචි අංකය ඔහුගේ මතකයේ නොතිබිණි. මෙහිදී ඔහු ප්‍රකාශ කර සිටියේ ඔහුගේ නමත් බොහෝ වෙලාවට ඔහුට අමතක වන බවයි. හංවැල්ල පොලිසියේ අපරාධ අංශයේ ස්ථානාධිපතිතුªªමා පසුව කියා සිටියේ මෙම අර්බුදය ගොඩින් බේරා ගන්නා ලෙසටයි. ඛනිජ තෙල් නීතිගත සංස්ථාවට පවා මොහු විසින් මෙම සිදුවීම දන්වා ඇති අතර ඔවුන් විසින් විශේෂ පරීක්ෂණයක් පැවැත්වූ අතර ඉදිරි කාලයේදී දෙපාර්ශවයටම දැනුම් දීමක් කරන බව ප්‍රකාශ කළේය. එහිදී නොසැලකිලිමත්කම මෙම සිදුවීමට බලපා ඇති බව මාගේ හැඟීම වන අතර ඉන්ධන හල වෙත මුළුමනින්ම වැරැද්ද පැවරීම අප තරයේ ප්‍රතික්ෂේප කරන බවද ප්‍රකාශ කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=r1208093</link>
    <topic>දඬුවම් නියම වූ විත්තිකරු රෝගී බවක් පෙන්වාඋසාවියෙන් පැන යන්න තැත් කරලා</topic>
    <author>පානදුර සමූහ කපිල සෝමරත්න</author>
    <content>පානදුර පළාත්බද මහාධිකරණයේ විභාග වූ නඩුවක විත්තිකරුවකුට විනිසුරු කුසලා සරෝජනී වීරවර්ධන මහත්මිය දඬුවම් නියම කළ විට ඔහු ව්‍යාජ ලෙස රෝගියකු මෙන් සිටියේය.පපුවේ අමාරුවක් උත්සන්න වන බව පැවැසීය. ඔහුව රෝහලට යැවිය යුතු බව විනිසුරුවරිය පැවසුවාය.දඬුවම් නියම වූ විත්තිකරුගේ ඇඟිලි සලකුණු ගැනීමට බන්ධනාගාර නිලධාරීන් ඔහුව අධිකරණයේ සැරයන්වරයා වෙත අත්විලංගු ගලවා ඉදිරිපත් කළේය.ඒ අවස්ථාවේ දී ඔහු පලා ගියේය. අධිකරණ භූමියේ සිටි සිවිල් ආරක්ෂක භටයන් දෙදෙනෙකු විසින් ඔහුව අල්ලා ගත් පසු අධිකරණය වෙත බාර දෙන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=r1208094</link>
    <topic>බුලත් හපය මල් බඳුනට දමාදුරකථන ඇමතුමට පිළිතුරු දීලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>මෙහි සඳහන් වන තරුණිය නගරයේ රජයේ ආයතනයක ලිපිකාරිණියකි. ඇයගේ වැඩිමහල් සොයුරු සොයුරියන් විවාහ වී වෙනත් ප්‍රදේශවල වාසය කරයි. තරුණිය විශ්‍රාමික මව හා පියා බලාගෙන ජීවත්ව සිටී.විවාහ වන වයසේ පසුවන ඇය රූමත්ය. රූමත් කමත්, රැකියාවැති තරුණියක වීමත්, පවුල් පසුබිමට හා දේපළට සරිලන පුද්ගලයකු ඇය විවාහ වීමට සොයමින් සිටී. මේ සියලු සුදුසුකම්වලට ගැළපෙන පුද්ගලයකු නොලැබීම නිසා විවාහය දිනෙන් දින කල්යයි.මනාලිය බලන්නට නිවෙසට පැමිණෙන්නන්ගෙන් ද අඩුවක් නැති බැවින් තරුණිය නිවෙස අලංකාර ලෙස තබාගෙන සිටීමට උත්සාහ දරයි.තරුණියගේ පියා රජයේ විශ්‍රාමිකයකු වූවත් බුලත් කෑමට තදින්ම ඇබ්බැහි වූවෙකි. දවසේ ඕනෑම වේලාවක ඔහුගේ කටේ බුලත් විටක් ඇත. නිවෙසේ හාන්සි පුටුවට වී පුවත්පතක් බලමින් බුලත් විටක් සැපීමට ඇත්නම් ඔහුට ඊට එහා දෙයක් නැත.දිනක් තරුණිය කාර්යාල කටයුතු නිමවී පැමිණ නාන කාමරයට ගියාය. ඇයගේ මව ද කුස්සියේ රාත්‍රී ආහාරය පිළියෙල කරමින් සිටියාය. චන්ද්‍රිකාගේ තාත්තා සුපුරුදු පරිදි හාන්සි පුටුවේ ඇලවී පත්තරයක් බලමින් වෙනදා මෙන්ම කටේ බුලත් විටක් සපමින් සිටී. නිවෙසේ දුරකථනය නාදවීම ඇරඹිණි. කිසිවකු දුරකථනයට පිළිතුරු දෙන හැඩක් නැත.තරුණිය නාන කාමරයේ සිටම “තාත්තේ! ඔය ටෙලිෆෝන් කෝල් එක කාගෙන්ද බලන්නකෝ”යැයි මොර දුන් හඬින් තිගැස්සී හාන්සි පුටුවෙන් නැගී සිටි තාත්තා දුරකථනය අතට ගත්තේය.කටේ බුලත් කෙල පුරවාගෙන සිටි පියාට දුරකථනයට පිළිතුරු දීමට නොහැක. ඔහු හැමදේටම “ම්හු! ම්හු!!” යැයි කියයි. එම පිළිතුර දුරකථනයේ අනෙක් කෙළවරේ සිටින්නාට ප්‍රමාණවත් නැත. තරුණියගේ පියා දුරකථනය අසල තිබූ කුඩා පිත්තල මල් පෝච්චිය වහාම අතට ගත්තේය. එහි දමා තිබූ විසිතුරු මල් පොකුර ඉවතට ගත් ඔහු කටේ පිරී තිබූ බුලත් කෙල මල් පෝච්චියට දමා සුපුරුදු පරිදි දුරකථන සංවාදයේ නිරත විය.මෙය බලා සිටි දියණිය “තාත්තේ! ටෙලිෆෝන් එක ළඟින් පොඩි පඩික්කමකුත් තියන්නදැයි විමසුවාය. තමන් කළ දෙය දියණිය දැක තිබීම ගැන පියා ලැජ්ජාවට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=r1208095</link>
    <topic>දෙල්කනත්ත මිනී මැරුම් නඩුවේ විත්තිකරු අධිකරණය මගහැර අනුරාධපුරයට පැනලා</topic>
    <author>පානදුර සමූහ කපිල සෝමරත්න</author>
    <content>වසර නවයක් මිනීමැරුම් නඩු විභාගයක් මඟහැර සිටි විත්තිකරුවකු පොලිස් අත්අඩංගුවට ගැනීමෙන් පසු නඩු විභාගය අවසන් වනතුරු රක්ෂිත බන්ධනාගාර ගත කරන ලෙස පානදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය නියෝග කළාය.මෙසේ බන්ධනාගාර ගත කෙළේ රොබින් නැමැත්තාය.ඔහු පානදුර පළාත්බද මහාධිකරණය හමුවේ අධිචෝදනා ලැබ සිටියේ වර්ෂ 1992.05.21 දින පිළියන්දල දොලේ කනත්ත ප්‍රදේශයේ දී තරුණියකට පහර දී මෝටර් රථයක් ඇතුළට දමා ගිනි තබා ඇයව ඝාතනය කිරීම සම්බන්ධයෙනි.නීතිපතිවරයා විත්තිකරුට අධිචෝදනා ඉදිරිපත් කර නඩු පවරා ඇත්තේ 2003.07.25 දිනය.වර්ෂ 2003.08.27 දින චූදිත අධිකරණ නඩු විභාගයට සහභාගි වී විදේශ රැකියාවකට යන බව අධිකරණයට පවසා නීතිඥවරයකු ඔහු වෙනුවෙන් පෙනී සිටීමට කටයුතු යොදා පෙර ඇපමත අධිකරණයෙන් පිටවී ගොස් ඇත.අවුරුදු නවයක් තිස්සේ ඔහු අධිකරණ නඩු විභාගය මඟ හරිමින් සිට ඇති අතර ඔහුව අත්අඩංගුවට ගැනීමට පානදුර පළාත්බද මහාධිකරණය විසින් වරෙන්තු නිකුත් කර තිබිණි.චූදිත අනුරාධපුරේ කාන්තාවක් සමඟ විවාහ වී එක් දරුවකු ද සිටින බවට ලැබුණු ඔත්තුවක් අනුව ඔහුව පිළියන්දල පොලිසිය මගින් අත්අඩංගුවට ගෙන පානදුර පළාත්බද මහාධිකරණය වෙත ඉදිරිපත් කෙරිණි. විනිසුරුවරිය ඔහු නඩු විභාගය අවසන් වනතුරු රක්ෂිත බන්ධනාගාර ගත කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=s1208091</link>
    <topic>බෝල්ට්ගේ මීටර් 200 අවසන් තරගයට ඔලිම්පික් ක්‍රීඩාංගණයේ දැඩි රැකවල්</topic>
    <author/>
    <content>ලන්ඩන් ඔලිම්පික් උලෙළේ උසේන් බෝල්ට් සහභාගි වන මීටර් 200 තරග‍ය පැවැත්වෙන අද දිනයේදී ඔලිම්පික් ක්‍රීඩාංගණයේ විශේෂ ආරක්ෂක වැඩ පිළිවෙලක් සංවිධානය කර ඇතැයි සංවිධායකයෝ පවසති.ලොව වේගවත්ම මිනිසා බවට පත් වෙමින් උසේන් බෝල්ට් මීටර් 100 රන් පදක්කම දිනා ගනිද්දී ප්‍රේක්ෂකයෙකු බෝතලයකින් දමා ගැසීමේ සිද්ධියක් හේතුවෙන් මේ දැඩි ආරක්ෂක වලල්ල තර කිරීමට පියවර ගෙන ඇත.ඒ අනුව ගමන් මලු, වතුර‍ බෝතල් ආදිය ඔලිම්පික් ක්‍රීඩාංගණයට ගෙන ඒම සපුරා තහනම් කොට ඇත. එයට අමතරව කාසි වර්ග ද ක්‍රීඩාංගණයට පිවිසුම් දොරටුවේ සිට තහනම් කොට ඇත. මේ තත්ත්වය හේතුවෙන් ප්‍රේක්ෂකයන් බලවත් අසීරුතාවකට පත්වුවද, වෙනත් විකල්පයක් නැතැයි ආරක්ෂක අංශ පවසති. ‍බෝල්ට්ගේ මීටර් 200 අවසන් තරගය අද රාත්‍රියේ පැවැත්වෙන අතර තරගය ආරම්භක ස්ථානයේ සිට අවසන් ස්ථානය දක්වා පොලිස් ආරක්ෂාව තර කිරීමටද පියවර ගෙන ඇත.මීටර් 200 රන් පදක්කම් දෙකම ජැමෙයිකාවට ?මීටර් 200 පිරිමි හා කාන්තා ඉසව් දෙකේම රන් පදක්කම් ජැමෙයිකාව දිනාගනු ඇතැයි බොහෝ දෙනාගේ විශ්වාසය වී ති‍බේ. මී‍ටර් 200 කාන්තා ඉසව්වේ අවසන් තරගය ලන්ඩන් වේලාවෙන් ඊයේ රාත්‍රි පැවැත්වීමට නියමිතව තිබු අතර එය ශ්‍රී ලංකා වේලාවෙන් අද අළුයම 1.30 පමණය. මේ තරගයට සුදුසුකම් ලබා සිටි කැරිබියන් ක්‍රීඩිකාවන් තිදෙනෙකු, ඇමෙරිකාවේ ක්‍රීඩිකාවන් තිදෙනෙකු, ප්‍රංශයේ හා අයිවරි කෝස්ට්හී ක්‍රීඩිකාවන් දෙදෙනෙකු රන් කිරුළට සටන් වදිති. මෙයින් 2004 හා 2008 ඔලිම්පික් ශූරිය වු ජැමෙයිකාවේ වෙරෝනිකා කැම්බල්, ඇමරිකාවේ ඇලිසන් ෆිලික්ස් අවසන් පුර්ව වටයේදී හොදින් දස්කම් දැක්විම කැපී පෙනුණි.2004, 2008 රිදී පදක්කම් දිනු එමෙන්ම තුන් වතාවක් ලෝක ශූරියවු ඇලිසන් ෆිලික්ස් අවසන් තරගයේදී වෙරෝනිකාට අභියෝගයක්වනු ඇතැයි අනාවැකි පළවී තිබේ‍.මීටර් 200 පිරිමි තරගයේ අවසන් පුර්ව තරගය ඊයේ රාත්‍රියේ පැවැත්වීමට නියමිතවු අතර එහි අවසන් තරගය ලන්ඩන් වේලාවෙන් අද රාත්‍රි 10.55ට පැවැත්වේ. මෙයත් ජැමෙයිකාවේ උසේන් බෝල්ට්ගේ තරගයක් වනු ඇතැයි අපේක්ෂා කෙරේ. මීටර් 100 ත්තපර 9.63කින් නිමකළ බෝල්ට් මීටර් 200 අවසන් පුර්ව තරගය තත්පර 19.19කින් නිම කිරීමට සමත් වුවේය. ඔහුට අභියෝගයක සිටින්නේ ඔහුගේම සහයක යොහාන් බ්ලේක් පමණි.ශ්‍රී ලංකාවට තව එක ඉසව්වයිලන්ඩන් ඔලිම්පික් උලෙළේ ශ්‍රී ලංකාවට තවත් ඉතිරිව ඇත්තේ මැරතන් ඉසව්ව පමණි. අනුරාධ ඉන්ද්‍රජිත් කුරේ සහභාගීවන එම අවසන් ඉසව්ව මේ 12දා වික‍්ටෝරියාහිදී ආරම්භ කෙරේ. එම මැරතන් ඉසව්වට ලොව සිටින අති දක්ෂ ක්‍රීඩකයන් සහභාගී වීමට නියමිතය.ශ්‍රී ලංකාව නියෝජනය කරන මැරතන් ක්‍රීඩක අනුරාධ ඉන්ද්‍රජිත් කුරේට මේ තරගය විශාල අත්දැකීමක් වනු ඇත. ඔහු මේ දින කිහිපය පුරාම වෙහෙසවී පුහුණුවීම්වල නිරතවනු දක්නට ලැබුණි. මෙතෙක් පැවැති ඉසව්වලදී කැපී පෙනෙන දක්ෂතාවක් දැක්වීමට සමත් වුයේ බැඩ්මින්ටන් ක්‍රීඩක නිලුක කරුණාරත්න පමණි.ඔහු ලොව සිටින අංක 10 බැඩිමින්ටන් ක්‍රීඩකයා පරාජය කොට ඔලිම්පික් ඒකළ බැඩ්මින්ටන් තරගවල අවසන් 16 අතරට තේරීම එම දක්ෂතාවයි. අනෙක් ක්‍රීඩක ක්‍රීඩිකාවන් පෞද්ගලික දක්ෂතා අතරට පැමිණීමේ අපේක්ෂාවෙන් පසු වුවද එය සිහිනයක් බවට පත් වුවේය.කඩුලු පැන දිවී‍මේ ලෝක ශූරියගෙන් නව ඔලිම්පික් වාර්තාවක්කඩුලු පැන දිවීමේ ලෝක ශූරිය වන ඔස්ට්‍රේලියාවේ සැලී පියර්සන් මෙවර ඔලිම්පික් ක්‍රීඩා උලෙළේ මීටර් 100 කඩුලු පැන දිවීමේ තරග ඉසව්වේ නව තරග වාර්තාවක් බිහි කරමින් රන් පදක්කම දිනා ගැනීමට සමත් වූවාය.ඇය වාර්තා කළ කාලය තත්පර 12.35ක් විය. ඇය විසින් බිඳ හෙලනු ලැබුවේ 2008 වස‍රේ බීජිං ඔලිම්පික් උලෙළේ මේ තරග ඉසව්වේ රන් පදක්කම දිනූ අමෙරිකාවේ ඩෝන් හාපර් ට හිමිවූයේ රිදී පදක්කමය. ඇය වැය කළ කාලය තත්පර 12.37ක් විය. ලෝකඩ පදක්කම හිමිවූයේ තත්පර 12.48කින් තරගය නිමාකළ අමෙරි‍කාවේම කෙලී වෙල්ස්ටය.'මට හිතාගන්න බෑ මේ සතුට විස්තර කරන්නේ කොහොමද කියලා. මේ මගේ හීනයක් සැබෑවීමක්.' ජයග්‍රහණයෙන් උද්දාමයට පත් පියර්සන් කියා සිටියාය.මෙවර ඔලිම්පික් රන් පදක්කම දිනා ගැනීමේ අරමුණ ඇතිව ඇය ලන්ඩනයට පැමිණියේ තරගාවලිය ආරම්භවීමට සති කීපයකට පෙරය. ඒ සිය මවුබිම වන ඔස්ට්‍රේලියාවේ දී ඇතිවිය හැකි මානසික පීඩනය අවම කරගැනීමේ අටියෙනි.'තරගය නිමාවෙනතුරු මට දැනුණේ නෑ ඩෝන් මට කොයිතරම් ආසන්නද කියලා. මම ම‍ගේ හිතට කිව්වේ අනේ දෙවියනි එවැනි දෙයක් සිද්ධ වෙන්න දෙන්න එපා. මට ‍මේ රන් පදක්කම ඕනෙමයි කියලයි' ඇය ප්‍රීතියෙන් යුතුව කීවාය.දකුණු කොරියාවේ ජිම්නාස්ටික් ශූරයාදකුණු කොරියාව නියෝජනය කරමින් ඔලිම්පික් තරගාවලියේ වෝල්ට් ජිම්නාස්ටික් තරග ඉසව්වට සහභාගී වූ යැං හැක් සියොන් රන් පදක්කම දිනා ගැනීමට සමත්විය. ජිම්නාස්ටික් වෝල්ට් තරග ඉසව්වෙන් දකුණු කොරියාව අත්කරගත් පළමු රන් පදක්කම මෙයවේ. 19 හැවිරිදි සියොන් රන් පදක්කම දිනාගනිද්දී එහි රිදී පදක්කම රුසියා‍වේ ඩෙනිස් ඇබ්ලිසින්ට හිමිවිය. ලෝකඩ පදක්කම අත්කර ගත්තේ යුක්රේනයේ ඉගෝර් රැඩිවිලෝව් ය.දකුණු කොරියාවේ ග්වාන්ජූ නගරයේ පැල්පතක වෙසෙන ප්‍රදේශයක ජීවත්වන යැං සහ ඔහුගේ පවුලේ සාමාජිකයන්ට මේ රන් පදක්කම හේතුවෙන් නව නිවසක් හිමිවනු ඇතැයි එරට ක්‍රීඩා බලධාරීහූ පැවැසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=s1208092</link>
    <topic>වෙ‍ටෝරිට ඉන්දියා සංචාරය අහිමි වෙයි</topic>
    <author/>
    <content>නවසීලන්තයේ දඟපන්දු යවන ක්‍රීඩක ඩැනියෙල් වෙටෝරි ආබාධයකට ලක්වීමේ හේතුවෙන් නවසීලන්ත පිලේ ඉන්දියා ටෙස්ට් සංචාරයෙන් ඉවත් කළ බව එරට ක්‍රිකට් බලධාරීහූ ප්‍රකාශ ක‍ළහ.නවසීලන්තය වෙනුවෙන් වැඩිම ටෙස්ට් තරග සංඛ්‍යාවකට සහභාගිවූ වෙටෝරි වෙනුවට පිට දඟ පන්දු යවන ජීතන් ‍පටේල් කණ්ඩායමට ඇතුලත් වී සිටිති.‍15 දෙනෙකුගෙන් සමන්විත නවසීලන්ත පිලේ නායකයා ලෙස රොස් ටේලර් කටයුතු කරන අතර තුන් ඉරියව් ක්‍රීඩක ජේම්ස් ෆ්‍රෑන්ක්ලීන් නැවත කණ්ඩායමට කැඳවා ඇත. ටෙස්ට් තරග 2කින් සමන්විත නවසිලන්ත පි‍ලේ ඉන්දියා සංචාරය මේ මස 23 වැනිදා ආරම්භ වේ. මේ සංචාරයට විස්සයි 20 තරග2ක් ද ඇතුලත් වේ.පසුගියදා නිමාවට පත්වූ බටහිර ඉන්දීය කොදෙව් පිල සමග පැවැති ක්‍රිකට් තරගාවලියෙන් පසුව නවසිලන්ත පිලේ පුහුණුකාර තනතුරෙන් ඉවත්වූ ජෝන් රයිට් වෙනුවට පත්වූ නව පුහුණුකරු මයික් හෙසන්ගේ පළමු තරගාවලිය‍ මෙයවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=s1208093</link>
    <topic>අපි මීට වඩා වගකීමෙන් ක්‍රීඩා කළ යුතුයි</topic>
    <author>වර්නන් ගුණසේකර පල්ලෙකැලේ සිට...</author>
    <content>ඉන්දියාවට එරෙහි ජාත්‍යන්තර විස්සයි20 තරගයේ ශ්‍රී ලංකාවේ පරාජයට හේතුව අවසන් ඕවර පහ හයේදී ලකුණු හඹා යාමට පිතිකරුවන් නොසිටීම බව නායක මහේල ජයවර්ධන තරගයෙන් පසුව කියා සිටියේය.“වැඩිපුර කඩුලු තියාගෙන ක්‍රීඩා කරන්න අපට බැරිවුණා. අන්තිම ඕවර පහ හයේ අපට පිතිකරුවන් හිටියේ නැහැ.මීට වඩා වගකීමෙන් යුතුව අප ක්‍රීඩා කළ යුතුයි” මහේල කියා සිටියේය. ලකුණු 156ක ජයග්‍රාහී ඉලක්කයක් හඹා යමින් සිටි ශ්‍රී ලංකාවේ 6 වැනි කඩුල්ල මුළු ලකුණු 100දී බිඳ වැටුනේ ඉනිමේ ඕවර 15ක් සම්පූර්ණ වීමටත් පෙරය.ඒ වන විට නායක මහේල ජයවර්ධන (26), තිලකරත්න ඩිල්ෂාන් (0), උපුල් තරංග (5), ලහිරු තිරිමාන්න (20), ඇන්ජලෝ මැතිව්ස් (31) හා ජීවන් මෙන්ඩිස් (11) දැවී ගොස් සිටියහ. ඕවර 3යි පන්දු 3ක් ඇතුළත ශ්‍රී ලංකා ඉතිරි කඩුලු 4 ලකුණු 16කට බිඳ වැටිණි. “ඕවර විස්සක් ‘බැට්’ කරන්න බැරිවීම හරිම කලකිරීමක්” මහේල පැවසීය.ශ්‍රී ලංකාව මේ තරගයේදී කාසියේ වාසිය දිනා ගත්තද පළමුව පන්දුවට පහර දුන්නේ නැත. ඒ පිළිබඳ ශ්‍රී ලංකා නායකයා මෙසේ අදහස් දැක්වීය.“රෑ හතට පටන් ගන්න තරගයකදී පළමුව පන්දුවට පහර දුන්නා කියා එතරම් වෙනසක් නැහැ.මොකද, කණ්ඩායම් දෙකම තරගයට පිවිසෙන්නේ එකම දේශගුණික තත්ත්වයන් යටතේයි. හදිසියේ වැහැලා තත්ත්වය වෙනස් වුනා මිසක..”විස්සයි20 ලෝක කුසලානයඉන්දියාව මේ තරගයේදීත් ඊට පෙර පැවැති එක්දින තරගමාලාවේදීත් ලැබූ ජයග්‍රහණ මත ළඟ එන විස්සයි20 ලෝක කුසලාන තරගාවලියේදී ඔවුන් ජයග්‍රාහකයන් වනු ඇතැයි තක්සේරු කළ හැකිදැයි ඉන්දියානු මාධ්‍යවේදියකු නැගූ ප්‍රශ්නයකට මහේල මෙසේ පිළිතුරු දුන්නේය.“ලෝක කුසලාන තරගාවලියේදී ඕනෑම දෙයක් සිදුවිය හැකියි. සුළු කණ්ඩායම් පවා ප්‍රබල කණ්ඩායම් පරදවා තියෙනවා. එදාට හොඳම කණ්ඩායම එදා තරගය දිනනවා. ඒක ඕනෑම කණ්ඩායමකගේ තරගාවලියක්.”ලෝක කුසලාන තරගාවලිය සඳහා වන සංචිතයට ටෙස්ට් කණ්ඩායමේ ක්‍රීඩකයන් තුන් හතර දෙනෙකුද එක් වීමට නියමිත බවත් ඒ ක්‍රීඩකයන්ද සමග එක්ව ඉදිරි සැලසුම් සකස් කර ගත යුතුව ඇති බවත් මහේල කියා සිටියේය.තිරිමාන්න හා මෙන්ඩිස් (ජීවන්) සමග කණ්ඩායමට සාර්ථක ගමනක් යා හැකි බවට තමා විශ්වාස කරන බවද ඔහු පවසා සිටියේය.“අජන්ත මෙන්ඩිසුත් දැන් සුවය ලබා දේශීය තරගවල ක්‍රීඩා කරනවා. “ලෝක කුසලානය වන විට එයා මොනවගේ තත්ත්වයකට එයිද කියලත් අපි බලාගෙන ඉන්නවා.”ශ්‍රී ලංකා ප්‍රිමියර් ලීගයවිස්සයි20 ලෝක කුසලාන තරගාවලියට පෙර එළැඹෙන්නේ විස්සයි20 ප්‍රිමියර් ලීග් තරගාවලියයි. එය අනිද්දා (11) ආරම්භ වෙයි.“බොහෝ ක්‍රීඩකයන්ට ඔවුන්ගේ දක්ෂතා පෙන්නන්න මේ තරගාවලිය ප්‍රයෝජනවත් එකක්.මෙතැනින් අළුත් දක්ෂයන් බිහිවුනොත් ඔවුන් ගැනත් අළුත් අදහස් ඇති කර ගන්න අපට පුළුවන්. ඒත් එක්කම, ලෝක කුසලාන තරගාවලිය හමුවේ අපේ ජාතික ක්‍රීඩකයන් මේ තරගාවලියේදී ආබාධවලට ලක්වීම වළක්වා ගන්නත් අපි වගබලා ගන්න ඕන” මහේල ජයවර්ධන දුර දිග බලමින් අවධාරණය කර සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=s1208094</link>
    <topic>ක්‍රීඩා ඩිප්ලෝමා සහතික ප්‍රදානය අද</topic>
    <author/>
    <content>ශ්‍රී ලංකාවේ ක්‍රීඩා අධ්‍යා‍ප‍නයේ පුරෝගාමී ආයතනය වන ජාතික ක්‍රීඩා‍ විද්‍යාතනයේ ක්‍රීඩා ඩිප්ලෝමා ප්‍රදානෝත්සවය අද (9) පෙරවරු 10.00ට ක්‍රීඩා අමාත්‍ය මහින්දානන්ද අලුත්ගම‍ගේ මහතාගේ ප්‍රධානත්වයෙන් ජාතික ක්‍රීඩා විද්‍යාතනයේ දී පැවැත්වේ.2009/10 අධ්‍යයන වර්ෂය නිමා කළ ක්‍රීඩා ඩිප්ලෝමා ශිෂ්‍යයන් 50දෙනෙකු සහ ජූඩෝ, මල්ලව පොර, පැසිපන්දු, මැදිදුර / දිගුදුර අදියර පාඨමාලා සාර්ථකව අවසන් කළ ශිෂ්‍යයන් 64 දෙනෙකු සඳහා අද සහතික පත් ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=s1208095</link>
    <topic>ශ්‍රී ලංකා යොවුන් පිලටතරිඳු කෞෂාල් ජය ගෙනේ</topic>
    <author/>
    <content>දඟපන්දු යවන ක්‍රීඩක තරිඳු කෞෂාල්ගේ විශිෂ්ට පන්දු යැවීමේ හේතුවෙන් නෙදර්ලන්ත 19න් පහළ කණ්ඩායම සමග ඔස්ට්‍රේලියාවේ බ්‍රිස්බේන් නුවර පැවැති පුහුණු තරගයෙන් ලකුණු 50ක ජයක් අත්කර ගැනීමට ශ්‍රී ලංකා 19න් පහළ කණ්ඩායම සමත්විය.පළමුව පන්දුවට පහරදුන් ශ්‍රී ලංකා යොවුන් පිල ලැබූ ලකුණු 188 ට පිළිතුරු වශයෙන් නෙදර්ලන්ත යොවුන් පිල රැස්කළේ ලකුණු 138ක් පමණි. තරිඳු කෞෂාල් ලකණු 20කට කඩුලු 6ක් දවාලීමට සමත්විය.ශ්‍රී ලංකා යොවුන් පිල- 188 (ඕවර 45.2) පබසර වඩුගේ 29, ශෙහාන් ප්‍රනාන්දු 27, සනිත ද මැල් 27 (ජෝර්ජ් ඩොක්ලේ 18/2, ඇන්ඩි මැක්‍බ්‍රින් 28/2, ටිරෝන් කේන් 29/2) නෙදර්ලන්ත යොවුන් පිල-138 (ඕවර 39.3) රයන් හන්ටර් 55, ජේසන් වැන්ඩර් මර්වි 28 (තරිඳු කෞෂාල් 20/6).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=s1208096</link>
    <topic>අන්තර් සමාජ ලීග් රගර් දෙවැනි වටය හෙට ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය සංවිධානය කරන ඩයලොග් අන්තර් සමාජ පළමු කො‍ටසේ ලීග් රගර් තරගාවලියේ දෙවැනි වටය හෙට (10) ආරම්භ වේ. පළමු වටයේ ප්‍රසාද ලකුණු සටහනේ ඉදිරියෙන් සිටින සිවු කණ්ඩායම් වන හැව්ලොක්ස්, නාවික, මහනුවර සහ අප් කන්ට්‍රි ලයන්ස් දෙවැනි වටයේ දී කුසලානයට තරග වදින අතර යුද, පොලිස්, සී.ආර්. සහ ගුවන් හමුදා පිල දෙවැනි වටයේ දී පළඟ ශූරතාවට තරග වදිති.පළඟ තරග වටයේ මුල්ම තරගය හෙට යුද හමුදා පිල සහ සී.එච්. පිල අතර යුද හමුදා පිටියේදිත්, දෙවැනි තරගය 12වැනිදා ගුවන් හමුදා පිල සහ පොලිසිය අතර රත්මලාන ගුවන් හමුදා පිටියේදිත් පැවැත්වේ. කුසලාන තරග වටය ආරම්භ කරමින් 11 වැනිදා හැව්ලොක්ස් පිල සහ අප්කන්ට්‍රි ලයන්ස් පිල අතර තරගය හැව්ලොක්ස් පිටියේදිත්, මහනුවර ක්‍රීඩා සමාජය සහ නාවික හමුදා පිල අතර තරගය නිත්තවෙලදීත් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=s1208097</link>
    <topic>පොලිස් කාන්තා වොලිබෝල් ශූරතාව ජනාධිපති ආරක්ෂක කොට්ඨාසය දිනයි</topic>
    <author/>
    <content>පොලිස් අන්තර් කොට්ඨාස කාන්තා වොලිබෝල් තරගාවලියේ ශූරතාව අත්කර ගැනීමට ජනාධිපති ආරක්ෂක කොට්ඨාසයේ කාන්තා කණ්ඩායම සමත්විය. එහි අනුශුරතාව හිමිවූයේ පොලිස් විද්‍යාලයටය.කණ්ඩායම් 17ක් තරග වැදුණු මේ තරගාවලිය පසුගියදා කලුතර පොලිස් විද්‍යාලයේ දී පැවැත්විණි.ජනාධිපති ආරක්ෂක කොට්ඨාසයේ කාන්තා කණ්ඩායමේ නායිකා දිනූෂා ඇතුලත්මුදලි තරගාවලියේ දක්ෂතම ක්‍රීඩිකාව සහ ප්‍රහාරිකාව ලෙස සම්මාන දිනා ගත්තාය.දක්ෂතම පන්දු ඔසවන්නිය ලෙස සහිනු මධුභාෂිණි සහ දක්ෂතම පන්දු පිරිනමන්නිය ලෙස මධූෂා ධර්මසිරි සම්මාන දිනූහ.ජයග්‍රහී කණ්ඩායමේ කළමනාකරු ලෙස පොලිස් අධිකාරි නිමල් පෙරේරා මහතා කටයුතු කරන අතර පුහුණුකරු ලෙස උප පොලිස් පරික්ෂක සුනිමල් ද සිල්වි මහතා කටයුතු කරයි.ජයග්‍රාහී කණ්ඩායම- ඉදිරිපෙළ (වමේ සිට) උප පොලිස් පරික්ෂක සුනිමල් ද සිල්වි මහතා (පුහුණුකරු), පොලිස් අධිකාරි නිමල් පෙරේරා මහතා (‍පොලිස් වොලිබෝල් සංගමයේ ලේකම්), දිනූෂා ඇතුලත්මුදලි (නායිකා), නියෝජ්‍ය පොලිස්පති ආර්.එම්.ඩබ්.පී. රණවන මහතා (අණදෙන නිලධාරී-පොලිස් විශේෂ කාර්ය බලකාය), විශ්‍රාමලත් නියෝජ්‍ය පොලිස්පති සිසිල් කාරියවසම් මහතා, පොලිස් අධිකාරී ප්‍රියන්ත ජයකොඩි මහතා (අධ්‍යක්ෂ- ‍පොලිස් ක්‍රීඩා කොට්ඨාසය), පොලිස් අධිකාරී පී.හෙට්ටිආරච්චි මහතා (වැඩ බලන අධ්‍යක්ෂ- පොලිස් විද්‍යාලය)පසුපෙළ (වමේ සිට) ජයනී,සහිනු, සඳමාලි, චලනී, මධූෂා, දිසානායක, දිසානායක.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=s1208098</link>
    <topic>බී.ආර්.සී.ක්‍රීඩා සමාජයට වසර 125යි</topic>
    <author/>
    <content>බී.ආර්.සී.ක්‍රීඩා සමාජයට වසර 125ක් පිරීම නිමිත්තෙන් ඉදිකළ නව ගොඩනැගිල්ල විවෘත කිරීමේ උත්සවය පසුගියදා එම ක්‍රීඩා සමාජයේ සභාපති ජයන්ත පරණාතල මහතාගේ ප්‍රධානත්වයෙන් පැවැත්විණි. ශ්‍රී ලංකා ක්‍රිකට් ආයතන‍යේ සභාපති උපාලි ධර්මදාස, ලේකම් නිශාන්ත රණතුංග, පාර්ලිමේන්තු මන්ත්‍රී තිලංග සුමතිපාල, ක්‍රිකට් ආයතනයේ හිටපු සභාපති මොහාන් ද සිල්වා මහත්වරුන් ද මේ අවස්ථාවට එක්වූහ. පරණාතල මහතා නව ‍ගොඩනැගිල්ල විවෘත කරමින්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=f1208091</link>
    <topic>කොළඹට නොව ගමටයි කිරි</topic>
    <author>රාමන්</author>
    <content>අපේ රටේ අධ්‍යාපනය තුළ සම්පත් බෙදී යෑමේ විෂමතාවක් දීර්ඝ කාලයක සිට ම දක්නට ලැබුණා. මේ නිසා නිදහස් අධ්‍යාපනය තුළින් සෑම දරුවකුටම සම අවස්ථා සැලසීම සිහිනයක් වෙලයි තිබුණේ. මෙය කන්නන්ගර චින්තනයට ද පටහැනියි. නිදහස් අධ්‍යාපනය දුප්පතුන්ගේ නිත්‍ය උරුමය ලෙස කන්නන්ගර හැඳින්වුව ද සම අවස්ථා නොලැබී එය ඉටු කරලීම ආණ්ඩුවකට වුව ද දුෂ්කර වුණා.මේ වන විට දස දහසකට ආසන්න සමස්ත පාසල් පද්ධතිය තුළ ඇති හැකි අයට විශේෂ වූ සුපිරි පාසල් විශේෂයෙන් නිර්මාණය වෙලා. එය සුපිරි පාසල් 56කට සීමා වෙලා. මේ නිසා ජනයා තුළ අදහසක් ජනිත වුණා තම දරුවා වැදගතෙක් කිරීමට නම් අර සුපිරි පාසලකට ඇතුළත් කළ යුතුය කියා. මෙය කිසිදිනක නොවිසඳුණු ප්‍රශ්නයක්. විවිධ හොර වැඩවල නිරතවෙමින් හෝ මවුපියන් උත්සාහ කළේ සුපිරි පාසලක් තම දරුවා වෙනුවෙන් සොයා දීමටයි. මේ නිසා වැදගත් නොවැදගත් මට්ටමින් පාසල් දෙවර්ගයක් නිර්මාණය වුණා. මෙය අඩු පහසුකම් හා වැඩි පහසුකම් පාසල් නමින් හැඳින්වීම වඩාත් නිවැරැදියි. “කොළඹට කිරි ගමට කැකිරි” සටන් පාඨය නිර්මාණය වූයේ මෙවන් පසුබිමක් තුළ.අපේ රටේ නිදහස් අධ්‍යාපනය තුළ දක්නට ලැබුණු මෙම විෂමතාව දකුණේ කැරැලි දෙකක් හා උතුරේ බිහිසුණු සිවිල් යුද්ධයක් නිර්මාණය වීමට හේතු වූ බව කරුණු ගැඹුරට විමර්ශනය කිරීමේ දී පැහැදිලි වෙනවා. නිදහස් අධ්‍යාපනයේ සම්පත් බෙදී යෑමේ ප්‍රශ්නය මත ඇති වූ කැරළිකාරී පසුබිම තරුණ තරුණියන් ආයුධ අතට ගැනීම දක්වා වර්ධනය වීමත් සමඟ එය ප්‍රකාශයට පත් වූයේ මව් බිමේ නාමයෙන්. නැතිනම් පළමුව මව්බිම දෙවනුව පාසල යනුවෙන්.මේ විෂමතාවට විවිධ පැලැස්තර විසඳුම් ඉදිරිපත් වූවද සැලසුමකට අනුව සම්පත් අඩු පාසල් නඟාසිටුවීමේ වැඩසටහනක් ක්‍රියාත්මක වුණේ නැහැ. “නවෝද්‍යා” හා “පොකුරු පාසල්”ආදී ආකර්ෂණීය නම්වලින් විවිධ වැඩ සටහන් ක්‍රියාත්මක වුව ද ඒවා නගරයේ පාසල්වලට ඇති තරගයෙන් තම දරුවා මුදාගෙන ඔහු ගමේ පාසලක රඳවා තබා ගැනීමට හේතු වුණේ නැහැ. ඒ සඳහා මවුපියන් තම මනස සකස් කර ගත්තේ ද නැහැ. මේ නිසා උසස් පෙළ විද්‍යා, වාණිජ, කලා හා තාක්ෂණය යන විෂයධාරාවන්ගෙන් සමන්විත අංග සම්පූර්ණ, නැති නම් IAB පාසල් ප්‍රාදේශීය ලේකම් කාර්යාල බල ප්‍රදේශ 72කටම තිබුණේ නැහැ. එමඟින් කියැවෙන අනෙක් කාරණය වන්නේ මේ ප්‍රාදේශීය ලේකම් කාර්ය බලප්‍රදේශ 72ක් විද්‍යාව, වාණිජ හෝ තාක්ෂණික විෂය ධාරා සමත්ව එක් අයෙක්වත් පසුගිය සමයේ රටේ විශ්වවිද්‍යාල පද්ධතියට ඇතුළත් නො වීමයි.අවසානයේ අ.පො.ස(සා.පෙළ) විද්‍යාව හා වාණිජ විෂය ධාරාවලින් සමත්වන ළමුන් පවා උසස් පෙළ සඳහා තෝරා ගනු ලබන්නේ කලා විෂයන්. නැතිනම් ඔවුන්ට එම විෂයන් ඇති වෙනත් ප්‍රදේශයක පාසලක් සොයාගෙන යෑමට සිදුවෙනවා. මේ නිසා මේ රටේ විශ්වවිද්‍යාල පද්ධතියට කලා විෂය ධාරාවන්ගෙන් 53%ක් ඇතුළත් වන විට අනෙක් සියල්ලෙන්ම ඇතුළත් වූයේ 47%ක්. මින් විද්‍යා අංශය සඳහා 22%ක් ද, වාණිජ සඳහා 25%ක් ද, යනුවෙන් නොවැදගත් ප්‍රතිශතයක් මේ රටේ විශ්වවිද්‍යාල සඳහා ඇතුළත් කර ගනු ලැබුවා.මෙහි අනෙක් ප්‍රතිඵලය සෑම වසරකම රැකියා විරහිත උපාධිධාරීන්ගේ ගොඩට මේ කලා උපාධිධාරීන් එකතු වීමට පටන් ගැනීමයි. මේ නිසා අවශ්‍ය රැකියා සඳහා උගතුන් නැහැ. ඉන්න උගතුන්ට රැකියාත් නැහැ. ඔවුන්ට සිදු වුණේ පාර අයිනේ අට්ටාල ගසා ගෙන රැකියා දියව් කියමින් උද්ඝෝෂණවල යෙදීමටයි.සම්පත් බෙදී යෑමේ විෂමතාවය නිසා ඇති වූ මෙම සමස්ත ප්‍රශ්නයට විසැඳුමක් ලබා දෙන බවට ජනාධිපති මහින්ද රාජපක්ෂ පසුගිය ජනාධිපතිවරණයේ දී පොරොන්දු වුණා. එය ඉටු වන්නේ දිවයිනේ සෑම ප්‍රාදේශීය ලේකම් කොට්ඨාසයකටම ද්විතීය පාසල් 3 බැගින් අංග සම්පූර්ණ පාසල් 1000ක් නිර්මාණය කරමින්. ඊට අවශ්‍ය ප්‍රතිපාදන පසුගිය අයවැය ලේඛනයෙන් වෙන් කිරීම මඟින් මෙය ප්‍රායෝගිකව රට පුරා ක්‍රියාත්මක කරනු ලබන වැඩපිළිවෙළක් බව දැනටමත් තහවුරු වී අවසන්.2012 සිට 2016 දක්වා වසර 4ක කාලය තුළ අදාළ පාසල් 1000 අංග සම්පූර්ණ සුපිරි පාසල් ලෙස වැඩි දියුණු කර අවසන් වෙනවා. මේ සඳහා ඉදි වන අංග සම්පූර්ණ විද්‍යාගාර සංකීර්ණය සඳහා පමණක්. රු.කෝටි 1 1/2ක් පමණ (රු.15,000,000) වැය කිරීමට නියමිතයි. පසුගිය දා දිවයිනේ සෑම දිස්ත්‍රික්කයකම මෙම වැඩ පිළිවෙළ ඇරඹුණේ සමහර තැනක එම විද්‍යාගාර සංකීර්ණය සාදා නිම කර විවෘත කිරීමෙන්. මේ ව්‍යාපෘතිය සඳහා වැය කරනු ලබන මුදල රුපියල් දස ලක්ෂ 70,000ක් පමණ වෙනවා. මෙම පාසල් හඳුන්වන්නේ “මහින්ද්‍යෝදය” නමින්. මේ වසර අවසන් වන විට “මහින්ද්‍යෝදය” පාසල් 500ක පමණ දෙමහල් විද්‍යාගාර සංකීර්ණය සාදා නිම කිරීමට අධ්‍යාපන අමාත්‍යාංශය බලාපොරොත්තු වෙනවා. මෙම නව විද්‍යාගාර සංකීර්ණය, උපාංග 10කින් යුක්තයි. විද්‍යාගාරය, තොරතුරු හා නිපුණතා අංශය, භාෂාගාරය, ගණිතාගාරය, දුරස්ථ අධ්‍යයන ඒකකය හා නැණසැල හරිතාගාර, ගෘහ විද්‍යාගාර , පුස්තකාල, ක්‍රීඩා හා සෞන්දර්ය යන සෑම අංශයකින්ම සමන්විතයි. මේ සමඟම විද්‍යාව, ගණිතය හා වාණිජ විෂයන් ඉගැන්විය හැකි ගුරුවරුන් 3000ක් බඳවා ගෙන මේ වසරේ ම අදාළ පාසල් 1000 සඳහා අනුයුක්ත කිරීමට ද නියමිතයි. ඉහත සඳහන් විෂයන් සඳහා ප්‍රථම වතාවට එකවර ගුරුවරුන් 3000ක් බඳවා ගනු ලබන්නේ ද මේ වසරේ දී. එක් අංග සම්පූර්ණ ද්විතික පාසලක් (මහින්ද්‍යෝදය) සඳහා රු.කෝටි 6ක් 7ක් වැය කිරීමට රජය සූදානම් මීට අමතර විදුලිය, ජලය හා වැසිකිළි පහසුකම් සහිතව තවත් ප්‍රාථමික පාසල් 500ක් වැඩි දියුණු කරනු ලැබීම ද වැදගත්.මෙම පාසල් හඳුන්වන්නේ “ළමා මිතුරු” පාසල් නමින් එය සිදු කරනු ලබන්නේ ආර්ථික සංවර්ධන අමාත්‍යාංශයේ අනුග්‍රහයෙන්, ළමයාගේ සෞඛ්‍ය ආරක්ෂාව හා රැකවරණය තහවුරු කිරීම ද අදාළ ව්‍යාපෘතියේ එක් ප්‍රධාන අරමුණක්. මෙවන් පාසල් 1400ක් පමණ දැනටමත් සාදා අවසන්. ප්‍රාථමික පාසල් 5000 හේ ව්‍යාපෘතිය ආර්ථික සංවර්ධන අමාත්‍යාංශය මඟින් ක්‍රියාත්මක කරන්නේ මේ වන විට වැඩ අවසන් කර ඇති “ළමා මිතුරු” පාසල් 1400ට අමතරවයි. මේ සමඟ ම පසුගිය සමයේ වසා දැමීමට නියමිත වූ පාසල් දරුවන් අඩු පාසල් තෝරා ගෙන වෙන ම සංවර්ධනය කිරීමේ ව්‍යාපෘතියක් ජනාධිපති ලේකම් කාර්යාලය මඟින් අරඹා තිබෙනවා. මේ වන විට ඍජු ව ප්‍රාථමික හා ද්විතීය පාසල් 8000 ක් පමණ සංවර්ධනය කිරීමේ දැවැන්ත වැඩ පිළිවෙළක් ක්‍රියාත්මක වෙමින් පවතිනවා.මේ අයුරින් ගත් කළ මෑත කාලයේ රජයේ විශාලතම ආයෝජනය සිදු වෙමින් පවතින්නේ අධ්‍යාපන ක්‍ෂේත්‍රයටයි. එහි ප්‍රධාන අරමුණ සම්පත් හිඟකම නිසා විෂම චක්‍රයක කැරකෙන අපේ රටේ පාසල් පද්ධතිය ඉන් මුදා ගෙන අධ්‍යාපනයේ සම අවස්ථා සැමට සැලසීමයි. එය වචනයෙන් පවසන තරම් ලෙහෙසි වන්නේ නැහැ. එහෙත් එම අමාරු කාර්යට රජය අත ගසා තිබීම ප්‍රශංසනීයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=f1208092</link>
    <topic>මීරිගම එජාප බලකොටුව බින්දේ මං</topic>
    <author>තිලානි ශානිකා විතානච්චි</author>
    <content>ඒ 1929 වසරේ වෙසක් මහේ 07 වැනිදා ක්ලිෆ්ටන් දසනායකත්, එම්බෙල් කොරයාගේත් ජීවිතවලට අරගෙන ආවේ අලුත් බලාපොරොත්තුවකි. ඒ බලාපොරොත්තුවේ හිටියේ පුළුන් කැටියක් වගේ සුදුම සුදු කිරි කැටියෙකි. ඈ එම්බෙල්ගේ තුරුලට වෙලා නිදාගෙන සිටින ආකාරය දැක්ක ක්ලිෆ්ටන්ගේ මුවඟට නැඟුණේ සිනාහවකි.“අපි දෙවැනියට ශිවගාමි කියලා නම තියමු” ක්ලිෆ්ටන් සිය බිරියගේ අනුමැතිය ලැබෙන තුරු බලාගෙන සිටියේය. ඔවුන් දෙදෙනාගේ ඒකමතික තීරණයට අනුව අලුත ඉපදුණු බිළිඳිය ශිවගාමි දසනායක වුණේ ඒ අයුරිනි. නාත්තන්ඩියේ උපත ලැබූ ශිවගාමිට හිටියේ වැඩිමහල් සහෝදරියක්. ඔවුන් දෙදෙනාගේ මේ සොඳුරු ජීවිතයට කාලයක් යද්දී තවත් අමුත්තෙක් පැමිණියේය. ඒ ශිවගාමිගේ බාල මල්ලිය.කෙළිදෙලෙන් ගත කළ ජීවිතය නිමා කරමින් ශිවගාමිටත්, සොහොයුරියටත් ආත්තම්මා සමඟ යාපනය ප්‍රදේශයට යන්නට සිදුවුණේ සිය මාමා රාජකාරී කළේ පොලිසියේ බැවිනි. ළමා කාලයේදී ඈ පළමුව අකුරු කරන්නට පිය නඟන්නේ යාපනයේ කන්‍යාරාමයක තිබුණු ළදරු පාසලකටය. ළදරු පාසලේදී ලැබූ අධ්‍යාපනය නිමා කළ කුඩා ශිවගාමි කොළොම්පුරවරයට සේන්දු වන්නේ සිය අධ්‍යාපන ගමනට නව අර්ථයක් දීමටය.“කොළඹට ආවට පස්සේ මම කොළඹ හතේ තිබුණු කාන්තා විද්‍යාලයට ඇතුළත් වුණා. පාසලේ ක්‍රියාකාරී දැරියක් විදියට දුව පැන ඇවිද්ද ඒ කාලය මට තාම මතකයි. වයසින් වැඩෙද්දී ක්‍රීඩා කටයුතුවලට මා බෙහෙවින් ඇළුම් කළා. ඒ කාලයේ පාසලේ විදුහල්පතිනිය විදියට හිටියේ ජී. එෆ්. ඕ. පී. කියන නවසීලන්ත ජාතික කාන්තාවක්. ඈ බොහොම ක්‍රියාකාරී විදුහල්පතිනියක්. ඒ නිසාම පාසලේ ක්‍රීඩා අංශයත් ක්‍රියාකාරී වුණා. මගේ ප්‍රියතම ක්‍රීඩාවක් වුණේ නෙට්බෝල්, ටෙනිස් වගේම ඇත්ලටික්ස් ක්‍රීඩාවන්. මේ ක්‍රීඩාවල නායිකාව විදියට අවුරුදු 6 ක්ම ඉන්න මට හැකියාව ලැබුණේ ක්‍රීඩාවට මගේ තිබුණු කැමැත්ත නිසා කියලා මට දැන් හිතෙනවා.”කොළඹ තිබුණු කාන්තා විද්‍යාලය නුවරට අරගෙන යන්නේ හදිසියේමයි. ඒ දෙවන ලෝක යුද්ධය තිබුණු සමයයි. ජපනුන් කොළඹට බෝම්බ හෙලන මේ කාලයේ දරුවන්ගේ යහපත උදෙසා ඕපිසිය පාසල් දැරියන් සමඟ නුවර ප්‍රදේශයට යන්නේ ඔවුන්ගේ අධ්‍යාපන කටයුතු පිළිබඳ සිතන නිසයි. මේ කලබලකාරී තත්ත්වයෙන් පසුව නැවතත් කොළඹට එන ශිවා ඇතුළු පිරිස සුපුරුදු ලෙස සිය අධ්‍යාපන කටයුතුවලට නැඹුරු වෙති. ඒ විතරක් නෙවෙයි ශිවා සමාජ සේවා කටයුතුවලට වඩාත් ඇලුම් කරන්නේ ඕපි විදුහල්පතිනියගෙන් ලැබුණු ගුරුහරුකම් මැදයි.“සමාජ සේවයට යොමු කිරීමේ මූලික ගෞරවය හිමිවිය යුත්තේ ඕපි විදුහල්පතිතුමියටයි. ඈ පාසලේ සිටින කාලයේදී විවිධ සමාජ සේවා කටයුතුවලට අපව යොමු කළා. දුප්පත්, අසරණ අයට උදවු කරන්න. ඔවුන් විපතට පත් වූ අවස්ථාවල ඔරසන් කියන්න වැනි කටයුතු නිසා මගේ් සිතේ අපූරු සතුටක් ඇති වුණා. ඒ මට කළ හැකි උපරිමයෙන් ඔවුන්ට උදවු කළ නිසයි. ඒ වගේම දුප්පත් අය හා ඔවුන්ගේ ජීවිත පිළිබඳ මට ඇති වුණේ දුකක්. කවදා හෝ ඔවුන්ට උදවු කළයුතු යැයි මම සිතා ගත්තේ එදායි.”දුප්පත්කමින් බැටකන මිනිසුන්ගේ ජීවිත පිළිබඳ මේ පාසල් යුවතියගේ හදවතේ ලියලා වැඩෙන්නේ කුළුණුබර බවකි. ඈ කොයිතරම් එය ක්‍රියාවට නඟන්නට සිතුවේද යත් ඇගේ හදවතෙහි ඉඩ හසර වෙන්වන තවත් පිරිසක් පිළිබඳ ශිවා ගත්තේ අපූරු පියවරක්. රත්මලානේ අඳ, ගොළු, බිහිරි පාසලට නිතර නිතර යන ශිවාට දිනක් ඇසෙන්නේ ගීතයක් ගයන මියුරු ස්වරයකි. ඈ ඒ ස්වරය ඔස්සේ පිය නඟන්නේ ගීතය ගයන්නේ කෙබඳු යුවතියක දැයි දැක ගන්නා අටියෙනි.“මේ සිදුවීම නම් මගේ ජීවිතේ තිබෙනතුරාවට මට අමතක වෙන්නේ නෑ. එදා මට ඇසුණු ගීතය මියුරු ලෙසින් ගැයුවේ අඳ යුවතියක්. වයලීනයත් වයමින් ඈ ගැයූ ගීතය මට මේ දැනුත් ඇහෙනවා වගෙයි. ඒ වෙලාවේ මගේ සිත කොයිතරම් කම්පාවට පත්වුණාද කිව්වොත් මම පාසලෙන් ලැබෙන රු. 16.75 ක මුදල මේ ළමයින් වෙනුවෙන් පරිත්‍යාග කරන්න තීරණය කළා.”මෙවන් සංවේදී යුවතියක් වූ ශිවාට ඇගේ අනාගත සහකරු මුණ ගැසෙන්නේ මේ අතරතුරදීයි. එදා ටෙනිස් තරගාවලියක් පැවැත්වුණු දවසක්. මේ තරගාවලිය නරඹන්න ඒ කාලයේ කතාබහට ලක්වුණ අපූරු තරුණයකු පැමිණියේය. ජේ. පී. ඔබේසේකර කියන මේ තරුණ ගැටයා එංගලන්ත ගුවන් හමුදාවේ සේවය කළා විතරක් නොවෙයි කේම්බිජ් විශ්වවිද්‍යාලයේ සිට ලංකාවට තනිවම කුඩා ගුවන් යානයක් පදවාගෙන පැමිණියෙකි. එදා බොහොම දක්ෂ විදියට ටෙනිස් ක්‍රීඩා කළ ශිවා කියන පාසල් යුවතිය අසල ජේ.පී. ගේ සිත නැවතුණේ ඉබේමයි. හදවතේ ඉපඳුණු ඒ සොඳුරු පැතුම හංගා ගනිමින් ඔහු ඈට සුබපැතුවේය. ඒ මිත්‍රත්වයකට මුල පුරවමිනි.ඒ මිත්‍රත්වය කොයිතරම් දුරදිග ගියාද කිව්වොත් ශිවා නිවැසියන්ගේ අවසරය ඇතිව ජේ.පීත්, ඩග්ලස්, මෙරිස් කියන යාළුවෝ කිහිපදෙනෙකුත් සමඟ ගෝල්පේස් හෝටලයේ තිබුණු උත්සවයකට සහභාගි වූවාය. ඈ පිළිබඳ තම හදවතෙහි ලියලමින් තිබුණු ආදර හැඟුම් ගලායද්දී සිය ආදරය ප්‍රකාශ කරන්නට සුදුසුම කාලය මේ යැයි ඔහු සිතුවේය. ඔහුගෙන් ලැබුණු ඇරැයුමට ඇගෙන් ලැබුණේ මදසිනහවකි. ඒ සිනාවේ බොහෝ දේ ගැබ්ව තිබුණි. ශිවා තමන්ට ඉදිරිපත් වුණ ආදර ඇරැයුම සිය මවුපියන්ට පැවසුවේ කීකරු සුවිනීත යුවතියක් ලෙස ඇතිදැඩි වුණ නිසාවෙනි. අධ්‍යාපනයෙන් පස්සේ ජේ. පී. ඔබේසේකර අතගන්න ශිවා නම් කදිම යුවතිය ශිවා ඔබේසේකර වන්නේ මේ අයුරිනි. ඒ 1948 මැයි මාසයේදීය.“විවාහයෙන් පස්සේ උසස් අධ්‍යාපන කටයුතුවල නිරත වෙන්න කියලා සැමියා ඉල්ලීමක් කළා. ඒ සඳහා කේම්බ්‍රිජ් විශ්වවිද්‍යාලයට යන්න අවශ්‍ය සියලු කටයුතු සලසා දෙන්නත් ඔහු සූදානම් වුණා. නමුත් ඒ හැමදේකටම වඩා මගේ සිත කිව්වේ ජනතාව වෙනුවෙන් යමක් කළයුතු බවයි. මේ වන විට ජේ. පී. දේශපාලනයට අවතීර්ණය වීමට තීරණය කරගෙන සිටියා. ඔහුගේ පවුලත්, බණ්ඩාරනායක මහත්තයගේ පවුලත් අතර තිබුණේ කිට්ටු සබඳතාවයක්. මේ සබඳතාවය වගේම ශ්‍රී ලංකා නිදහස් පක්ෂයේ නවවන සාමාජිකයා වූයේත් මගේ සැමියායි. එම පක්ෂයේම සාමාජිකාවක් ලෙස මට හිමිවන්නේ විසිවන ස්ථානයයි. 1952 දී සැමියා මීරිගම ආසනයෙන් ඡන්දය ඉල්ලන්නේ මේ අතරදියි. ඊටපසුව අත්තනගල්ල ප්‍රදේශයේ ඡන්දය දිනා අත්තනගල්ල මන්ත්‍රී ධුරයට පත්වන ඔහු නිසා මමත් සමාජ සේවා කටයුතුවලට යොමු වුණා.සමාජ සේවා කටයුතුවලදී ශිවා ඔබේසේකරගේ සිත පැහැර ගත්තේ පේෂ කර්මාන්තය හා හස්ත කර්මාන්තයයි. සිය සැමියාගේ දේශපාලන කටයුතු නිසා ගෙන් ගෙට ගොස් එහි විසූ ගෘහණියන්ගේ, යුවතියන්ගේ දුක්ඛිත තත්ත්වය පිළිබඳ මනා අවබෝධයකින් සිටි ශිවාට ඔවුන්ගේ ආර්ථිකය නඟාසිටුවීමට යමක් කළයුතු යැයි හැඟුණි. ඒ නිසාම රැකියාවක් නොමැති කමින් පීඩා විඳි ඔවුන්ව සංවිධානය කරමින් මැහුම් පංති ක්‍රමයක් අරඹන්නේ මෙතැන් සිටයි. එක් මධ්‍යස්ථානයකින් ඇරැඹි මෙම පංති ක්‍රමය ගම්මානයෙන් ගම්මානයට ව්‍යාප්තව ගොස් මධ්‍යස්ථාන දාහතරක් බවට පත්වීමට වැඩි කාලයක් ගත නොවුණි.“රේන්ද ලේන්සු වැනි මැහුම් ක්‍රමවලින් ආරම්භ කළ මැහුම් පංති සියල්ල එකතු කරමින් ප්‍රදර්ශනයක් තියන්න අප කටයුතු කළා. එහිදී ඔවුන් හොඳ ආදායමක් ලැබුවා. එතැනින් ආරම්භ කළ මේ පංති ක්‍රමයට පසුව තවත් බොහෝ දේ එකතු වුණා. පන් වලින් කළ හැකි නිර්මාණ, මැටි, ලී වගේම අත්යන්ත්‍රවලින් කෙරෙන රෙදි විවීම වැනි දේ නිසා මේ මධ්‍යස්ථාන වටා බොහෝ අය එක්රොක් වුණා.පළමුවෙන්ම මේ සියලු නිෂ්පාදන එකතු කරමින් අත්තනගල්ල ප්‍රදේශයේ වෙළෙඳසලක් විවෘත කළා. ලංකාවේ සෑම නගරයකම වගේ අපි ඇවිද්දා. නුවර, මාතර, ගාල්ල ආදී මේ ප්‍රදේශවල මිනිසුන්ගේ පුදුම උනන්දුවක් මෙම කර්මාන්තයට තිබුණේ. ඔවුන්ට මේ නිර්මාණ අලෙවි කර ගැනීමේ ප්‍රධාන මධ්‍යස්ථානයක අවශ්‍යතාවය පැන නැගිලා තිබුණා. ඒ නිසයි 1964 දී “ලක්සල” ආරම්භ වෙන්නේ. ඒ එකල ඇමැතිවරයෙක් වුණු මෛත්‍රීපාල සේනානායක මහත්තයා ලබා දුන්න කොළඹ කොටුවේ මිලර්ස් ගොඩනැගිල්ලේ.’’එකල ගම්වල නිපදවූ හස්ත හා පේෂ කර්මාන්ත නිර්මාණ සඳහා අපූරු තෝතැන්නක් වූ ලක්සල ග්‍රාමීය ජනතාවගේ මුදුන් මල්කඩක් මෙන් විය. සියලු සමාජ සේවා කටයුතු මෙසේ ව්‍යාප්ත වී යද්දී ශිවා ඔබේසේකර නම් වූ ධෛර්යමත්, ශක්තිමත් කාන්තාව දේශපාලනයට පිවිසීමට තීරණය කළාය.‘’දේශපාලනයට ආවොත් මීට වඩා යමක් ඔවුන් වෙනුවෙන් කළ හැකියි කියන මතයේ මම හිටියා. ඒ නිසා 1965 දී මීරිගම ආසනයට තරග කරමින් පාර්ලිමේන්තුවට තේරී පත් වීමට හැකියාව ලැබුණා. ඒ කාලය මීරිගම කියන්නේ එක්සත් ජාතික පක්ෂයේ බල කොටුවක්. ඒ බලකොටුව පෙරලා දේශපාලනමය වශයෙන් ජයග්‍රහණය කරන්න මට හැකියාව ලැබුණා. මා ජනතාවට කිව්වේ මම උපතින්ම ක්‍රිස්තියානි ආගමික පවුල් පරිසරයක හැදුණු කාන්තාවක්. නමුත් දේශපාලනය කරද්දී මා ආගම මාරු කරන්න කල්පනා කළේ නැහැ. ඒ වගේම එදා වගේම අදටත් ශ්‍රී ලංකා නිදහස් පක්ෂයේ සාමාජිකාවක්. මං දේශපාලනය කළේ සමාජ සේවයේ නියැළීමට තිබුණු කැමැත්තටයි. මගේ දක්ෂතාවයෙන් හැකියාවෙන් රටට වැඩක් කරන්නයි මට අවශ්‍ය කියලා මා ඔවුන්ට පැවසුවා.’’ශිවා ඔබේසේකර සතුව දක්ෂ කථිකත්වයක් තිබුණි. ඇගේ චතුර කථිකත්වය මෙන්ම ජනතාව කෙරෙහි දැක් වූ ආදරය ජනතාව අතර ඈ ඔසවා තැබුවාය. මේ නිසාමදෝ ඇය 1970 සෞඛ්‍ය අමාත්‍ය ධුරයටද පත්වූවාය.‘’ලංකාවේ පවුල් සංවිධානය විධිමත් කරන්න මට උවමනා වුණා. ඒ වගේම ඔවුන්ගේ සෞඛ්‍ය කටයුතු නඟා සිටුවන්න මා කැපවීමෙන් වැඩ කළා. පවුල් සෞඛ්‍ය සේවිකාව හඳුන්වා දෙමින් පවුල් දැනුවත් කිරීමේ වැඩසටහන් ක්‍රියාත්මක කළා. කාලයකදී පැමිණි මැලේරියා වසංගතය තුරන් කිරීමට ගත් උත්සාහය බොහෝ විට සාර්ථක වුණා. සෞඛ්‍ය ඇමැතිනිය විදියට මා කොළඹට වී සිටිමින් ගත යුතු ක්‍රියාමාර්ග ගත්තේ නැහැ.ඒ ප්‍රදේශවල ඇවිදිමින් ඔවුන්ට කළයුතු දේ කුමක්දැයි සොයා බැලුවා. මටත් මැලේරියාව වැළඳුණා. ඉන් සුව වූයේ බොහෝ කාලයකට පස්සේ. මේ සිටිනා අතරතුරත් හස්ත කර්මාන්ත, පේෂකර්මාන්ත කරුවන්ට විශාල ශක්තියක් වීමට ලැබීම මගේ ජීවිත කාලය තුළ මා ලැබූ භාග්‍යයක්. ඊළඟට 1973 දී “ලක්පහන” ආරම්භ කරන්නේ මගේ පෞද්ගලික වියදමින්. අද වනවිටත් බොහොම සාර්ථකව පවත්වාගෙන යන ‘’ලක්පහන’’ ආයතනය වටා සාමාජිකයන් රාශියක් එකට බැඳිලා. ඔවුන්ගේ විශ්වාසය දිනා ගනිමින් දිගින් දිගටම මේ කාර්යය පවත්වාගෙන යන්නයි අප හැමදාම අදහස් කරන්නේ. ඒ සඳහා මගේ දුවත්, මුණුපුරාත්, මිනිපිරියත් බෙහෙවින් උදවු කරනවා. මුණුපුරා සිවාන් මේ අංශයට දක්වන්නේ දැඩි කැමැත්තක්. මගෙන් පස්සේ මෙතනට ඔහු පැමිණේවිය කියන බලවත් විශ්වාසය මට තිබෙනවා.1968 වසරේදී ශ්‍රී ලංකාවේ ප්‍රථම වැඩබලන කතානායකවරිය ලෙසත් කලක් ජාතික ශිල්ප සභාවේ සභාපතිනිය ලෙසත් පත්වූ ශිවා ඔබේසේකර සිය දේශපාලන ගමනෙන් සමුගත් පසුවද සමාජ සේවා කටයුතුවලින් ඈත්වීමට මැලි වූවාය. ඒ හේතුවෙන් ඇය අගය කිරීම් කිහිපයකටම ලක්වූයේ නොසිතූ විරූ අයුරිනි. 1991 දී දේශයට කළ සේවය වෙනුවෙන් පුද කළ ‘’දේශමාන්‍ය’’ සම්මානය ලැබුණේ ජනාධිපති ප්‍රේමදාස මහතාගේ මූලිකත්වයෙනි.1992 වසරේදී ලෝක හස්ත ශිල්ප සභාවේ සභාපතිනිය වීමත් ශිවා ඔබේසේකරගේ ජීවිතයේ සංධිස්ථාන යන්ය. ඇගේ ජීවිතයට විශේෂිත වූ ‘කමලා සම්මාන්’ සම්මානය හිමි වන්නේ 2003 වසරේදීය. ඉන්දියාවෙන් හිමි වූ මෙම සම්මානය මේ දිරිමත් කාන්තාවට ලැබුණේ හස්ත කර්මාන්තයට ඈ කරනු ලැබූ සේවය වෙනුවෙනි. ඉන්දියාවට එම කර්මාන්තය ඔස්සේ විශාල සේවයක් කළ කමලාදේවි සිහිපත් කෙරෙන එම සම්මානය වෙනත් රටකට හිමිවූයේ ප්‍රථම වරටය.එවන් අභිසෙස් ලද ඕ අදද ශ්‍රී ලංකා කලාකරුවන්ගේ සහ හස්ත කර්මාන්ත කරුවන්ගේ සංගමයේ සභාපතිණියයි. සැදෑ සමයේ ලබන විවේක සුවයට වඩා ඈ ප්‍රිය කරන්නේ ලියන්නටය. ගොතන්නටය. තම දැනුම කාට හෝ ලබා දෙන්නටය. තමා අපේක්ෂා කළ දෑ ඒ අයුරින් ඉටුවෙනවා දැයි සොයා බලන්නටය.‘’මා අදටත් ගොඩක් වැඩ කරන්න කැමැති කෙනෙක්. මේ දවස්වල මා අලුත් වැඩකටයුත්තකට සූදානම් වෙනවා. ඒ අපේ සාමාජිකයොත් සම්බන්ධ කරගෙන ලේන්සු හා රේන්ද ප්‍රදර්ශනයක් තියන්නයි. ඊට අමතරව හස්ත කර්මාන්තය සම්බන්ධ විවිධ තොරතුරු එකතු කරනවා. පිළිකා සංගමයේ, වතුපිටිවල ළමා වැඩිහිටි නිවාසයේ කටයුතුත් සොයා බලනවා. අලුත් පරපුරට යමක් කියන්න ඕන. වැඩ කළ හැකි කාලයේ ජනතාව වෙනුවෙන් වැඩ කරන්න මා ඔබට කියන පණිවුඩය එයයි.’’ඈ මේ සියලු දේ කරන්නේ කැමැත්තෙනි. නිරෝගී බව පිරුණු රහස ඇගේ සතුටින් පිරුණු හදවතයි. කොළඹ රාජකීය මාවතේ පිහිටි ඔබේසේකර වලව්වේ ශිවා ඔබේසේකර නම් වූ ඒ සුවිශේෂී කතගේ නිරෝගී බවට දීර්ඝායුෂ පතමින් අපි ඇගෙන් සමුගතිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=f1208093</link>
    <topic>ග්ලේන් ආබර් වීදියේකාර්මික මී හරකා</topic>
    <author>නන්දි අලුත්ගේ රත්නවීර</author>
    <content>කොළඹ නගරය ආශ්‍රිත මංමාවත් බොහොමයක් හැඳින්වීමට විවිධ නාම යොදා ඇත්තේ පරිපාලනයේ පහසුව පිණිසය. ඒ අතර ඇතැම් නම් වටා ඉතිහාස කතා ගෙතී ඇත.ගාලු පාර දිගේ කොළඹ දෙසට පැමිණෙන විට බම්බලපිටිය මැජෙස්ටික් සිටි සාප්පු සංකීර්ණය පසුකරනවාත් සමඟ මුහුද දෙසට විහිදී ඇති දෙවැනි මාවත හැඳින්වෙන්නේ “ග්ලෙන් ආබර්” පෙදෙස යනුවෙනි. ගාලු පාර සිට බලන්නකුට සුවිසල් මන්දිරවලින් සරු වූ මෙම මාවතේ අතීත කතාව මෙසේ ය.යුරෝපයේ දී උපත ලැබූ මෝටර් රථය ක්‍රමයෙන් ලොව පුරා සංක්‍රමණය වීම ඇරඹුණු විට අතේ මිටේ මුදල් ඇත්තෝ තම ප්‍රවාහන අවශ්‍යතා උදෙසා මෝටර් රථයක් මිලදී ගැනීමට පෙළඹුණි. ඒ එක අතකින් එය තම ධනවත් බව මෙන්ම සමාජ තලය ද විදහා පෑමේ සංකේතයක් වූ නිසාය.කෙසේ වුවද ශ්‍රී ලංකාවට පෙට්‍රල්වලින් ධාවනය වන මුල්ම මෝටර් රථයේ ආගමනය සිදු වී ඇත්තේ වර්ෂ 1900 දී ය. එය අශ්ව බල 05ක බලයකින් යුතු විය. මුලින්ම එය වරායෙන් ගොඩබට පසු මුල් වරට පදවාගෙන ගොස් ඇත්තේ “වෝකර් සමාගමේ” පාපැදි අංශයේ කළමනාකරු වූ “සිරිල් ඩෙප්” මහතා විසිනි.එම රිය කොළඹ සිට ගල්කිස්ස දක්වා ඔහු විසින් පදවාගෙන යනු ලැබීය. මෝටර් රථයක් ශ්‍රී ලංකාවට සැපත් වූ මුල්ම සිදුවීම එය වුවද, මෝටර් රථයක් මිලදී ගත් ප්‍රථම ස්වදේශිකයා ලෙස ඉතිහාස ගතවන්නේ මොරටුවේ ඊ. එල්. එෆ්. ද සොයිසා මැතිතුමාය. ඔහු මිල දී ගත් මෝටර් රථය තද කළු සහ තද නිල් පාටින් යුතු තනි සිලින්ඩරයේ පෙට්‍රල්වලින් ධාවනය වන සාමාන්‍ය රථයක් විය.සොයිසා මහතා එවකට පදිංචිව සිටියේ කොළඹ බම්බලපිටියේ “ග්ලේන් ආබර්” පෙදෙසේ පිහිටි නිවෙසේය. ස්පාඤ්ඤ ජාතික කාන්තාවක් වූ ඔහුගේ බිරිය ද මුල් වරට මෝටර් රථයක් පැදවූ කාන්තාව ලෙස ඉතිහාසයට එක් වූ බව වාර්තා විය. එදා ඔවුන්ගේ නිවෙසට යෙදූ නම අද එම වීදියට යොදා තිබේ.එකල මෝටර් රථයක් පැදවීමට රියදුරු බලපත්‍රයක් අවශ්‍ය නොවීය. මුල්ම මෝටර් රථය හිමිකරු වූ සොයිසා මහතා පසු කලෙක පුවත්පත් මාධ්‍යවේදියකු හමුවේ පැවසුවේ මුලින්ම මෝටර් රථය පදවාගෙන යන‍ ෙමාහොතේ ඔහු ලද අත්දැකීම්ය. එය පදවාගෙන මහාමාර්ගයේ ගෙන යාම අසීරු කටයුත්තක් විය. මඟ දෙපස ජනතාව මෙය දැකගැනීමට පුදුමයෙන් මෙන් පෙළගැසී සිටියහ. එපමණක් නොව වඩාත් බරපතළ ගැටලුව වූයේ පාරේ සිටි සුනඛයන් රෑන මෝටර් රථය වටකරමින් හඹා යාමය. එය මහත් කරදරයක් වූ අතර තුවක්කුවෙන් ඉහළට වෙඩි තබමින් උන් පළවා හැරීමට සිදුවිය. ඒ ආකාරයෙන් මහ මඟ පදවාගෙන ගිය මෝටර් රථය මිනිසුන් හැඳින්වූයේ “කාර්මික මී හරකා” යන අන්වර්ථ නාමයෙනි.1914 වන විට මෙරටට විවිධ වර්ගයේ මෝටර් රථ හා මෝටර් බයිසිකල් ආනයනය කරවන ලදී. ඒවායින් බොහොමයක්ම රථ අශ්ව බල සුළු ප්‍රමාණයේ වූ අතර සිලින්ඩර් දෙකේ වාහන විය. වේගය වූයේ පැයට සැතපුම් 20 කි. පෙට්‍රල් ගැලුමකින් ධාවනය කළ හැකි උපරිම දුර සැතපුම් 25 කි. මෙරට මහාමාර්ගවල එවකට පැවැති තත්ත්වය ඉතා දුෂ්කර වූවේය.එකල අද මෙන් ඉන්ධන පිරවුම්හල් රට පුරා නොවූයෙන් පෙට්‍රල් පුරවන ලද බැරල් දුම්රිය මගින් මෝටර් රථයේ රියදුරාට අවශ්‍ය ස්ථානය දක්වා කලින් යවනු ලැබීය. අතරමඟදී මෝටර් රථය කාර්මික දෝෂයකට මුහුණ පෑවොතින් එය අලුත්වැඩියා කර ගැනීමට ගරාජ නොවීය.රියදුරාටම එය හැකි අයුරින් පිළිසකර කර ගැනීමට සිදු විය. එසේ ම මාර්ග සංඥා කිසිත් මාර්ගවල නොතිබුණු නිසා රියදුරාගේම සහජ බුද්ධියෙන් හා මාර්ගය පිළිබඳ දැනුම්වත්ව සිටිමින් රථය ධාවනය කිරීමට කටයුතු සලසා ගත යුතු වූයේය.එලෙස, කෙතරම් දුෂ්කරතා මධ්‍යයේ නොදියුණු තත්ත්වයක වුවද ඔවුහු ඉතා නීතිගරුක ලෙස හා සහයෝගතාවෙන් යුතුව මෝටර් රථ ධාවනය කළ බව මෝටර් රථ ඉතිහාසයේ පුරෝගාමියකු වූ “ලුවිස් සේඩ්ල්” මහතාගේ මතය විය.කෙසේ නමුත් “ග්ලෙන් ආබර්” යන නාමය මෙම පෙදෙසට උරුම වීම පිළිබඳ ඇත්තේ ද සුවිශේෂී ඉතිහාසයකි. “ග්ලෙන් ආබර්” යනු මෙම මාවතේ සුසැදි මහා මන්දිරයකට යොදා තිබූ නමය. මහා ධනවතකු වූ එඩ්වින් ලයනල් ෆෙඩ්රික් ද සොයිසා හෙවත් ඊ. එල්. එෆ්. ද සොයිසා මහතා පදිංචිව සිටි මන්දිරයයි.මෙරට මුල් වරට මෝටර් රථයක් මිලදී ගත් ප්‍රථම ස්වදේශිකයා වීමේ භාග්‍ය හිමිකර ගත් සොයිසා මහතාගේ නිවෙස හැඳින්වූ නම අද එම පෙදෙස හැඳින්වීමට යොදා තිබීම අපට දැකගන්නට ලැබෙන්නේ එලෙසය.ග්ලෙන් ආබර් පෙදෙස අද නිසංසල සයුර අද්දරට දෙනෙත් විදා වැතිර සිටියද නිහඬ මුවින් පවසන්නේ අතීතයේ ප්‍රෞඪ කාලපරිච්ඡේදයක ඇසී නෑසී ගිය මෙවන් කතාවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>09</day>
    </date>
    <link>http://www.dinamina.lk/2012/08/09/_art.asp?fn=f1208094</link>
    <topic>රජරට සවිය නියඟයට පරාජය කළ නොහැකියි</topic>
    <author>සටහන නිමල් විජේසිංහ ඡායාරූප -කිත්සිරි වනසිංහ</author>
    <content>ශ්‍රී ලංකාවේ පවතින්නේ වාපි සංස්කෘතියකි. වැව පදනම් කරගත් ශිෂ්ටාචාරයකි. වියළි කලාපීය තැනිතලාව හෙවත් රජරට වැව් බැඳි රට යන විරුද නාමයෙන් හඳුන්වනු ලබන්නේ එහෙයිනි.පැරැණි ශ්‍රී ලංකා ශිෂ්ටාචාරයේ ආර්ථික පදනම සකස් කරනු ලැබුවේ වාරිමාර්ග මගිනි. කලාවැව, රාජාංගනේ නුවර වැව, තිසා වැව, නාච්චාදූව, මහකනදරාව, මහ විලච්චිය, පදවිය වාහල්කඩ, අංගමුව, අභයවැව සහ මානකට්ටිය ප්‍රධාන වැව්වලට අමතරව අනුරාධපුර දිස්ත්‍රික්කය තුළ මධ්‍යම හා කුඩා පරිමාණයේ වැව් 2800ක් පමණ පිහිටා තිබේ.වංශකථා වලට අනුව මෙරට මුල්ම ප්‍රධාන වැව බසවක්කුලම හෙවත් අභයවැවයි. එය පණ්ඩුකාභය රජු තනවන ලද්දකි. විශාල වැව් තැනීමේ පුරෝගාමියා වශයෙන් වසභ රජතුමා (ක්‍රි.ව. 67 - 111) සැලකේ. ඔහු නිර්මාණය කළ මහවැවි 11 ට මහවිලච්චිය, මානාකට්ටිය, නොච්චිපොතාන සහ හිරිවඩුන්න වැව් අයත්ය.වාරි කර්මාන්තයේ් සුවිසල් දියුණුවක් ඇති වූයේ මහසෙන් රජුගේ (ක්‍රි.ව. 274 - 301) රාජ්‍ය සමයේදීය. මින්නේරිය, හුරුළුවැව, මහකනදරාව වැව, මාමිණියා වැව, මහරත්මලේ වැව, කවුඩුල්ල වැව, මහගල්කඩවල වැව හා මාගල්ල වැව කරවන ලද්දේ මහසෙන් රජු විසිනි.මෙරට වාරිකර්මාන්ත ඉතිහාසයේ ඉතා වැදගත් ස්ථානයක් ධාතුසේන (ක්‍රි.ව. 455 - 473) රජතුමාට හිමි වේ. මෙතුමාගේ නම සමඟ ඓතිහාසික කලාවැව බැඳී පවතී. ධාතුසේන රජතුමා විශාල වැව් 18 ක් කරවනු ලැබීය. දෙවැනි මුගලන් රජතුමා රජකම් කල (ක්‍රි.ව. 531 - 551) කාලය තුළ නිම කළ වැව් අතරින් පදවිය හා නාච්චාදුව වැව් මුල්තැන ගනී.වැව් ප්‍රතිසංස්කරණයශ්‍රී ලංකාවේ වාරිමාර්ග ඉතිහාසයේ වැදගත්ම අදියර උදා වූයේ පළමුවැනි පරාක්‍රමබාහු (ක්‍රි.ව. 1153 - 1186) රාජ්‍ය සමය තුළ බව සිහිපත් කළ යුතු ය. අපේ වාරි සංස්කෘතිය මුදුන් මල්කඩ ලෙස එතුමා විසින් නිර්මිත පොළොන්නරුවේ පරාක්‍රම සමුද්‍රය හැඳින්විය හැකිය. තෝපාවැව, දිඹුටුලුවැව සහ එරමුදුවැව එක්කොට නිමවන ලද පරාක්‍රම සමුද්‍රය වැව රජරට ශිෂ්ටාචාර සමය තුළ බිහි වූ දැවැන්තම වාරි කර්මාන්තය වේ.වැව යනු නියත වශයෙන්ම සිංහලයා සතු ඔහුටම අනන්‍ය වූ ලොව විශිෂ්ටතම වාරි නිර්මිතයකි. වැව් තැනීමේදී රජුන් ඇතුළු ජනතාව සතුව තිබී ඇත්තේ විස්මය දනවන තාක්‍ෂණික ඥාන සම්භාරයක් බව සක්සුදක් සේ පැහැදිලිය.ක්‍රි.ව. 1215 වකවානුවේදී මාඝ ආක්‍රමණයෙන් අනතුරුව වැව් බැඳි රටේ ජනතාව නිරිත දිගට කඳුකරයට හා රුහුණට ආදි වශයෙන් සී සී කඩ විසිරයාම ආරම්භ විය. ඒ සමග ම අනුරාධපුර හා පොළොන්නරු යුගවල රජරට වියළි කලාපීය තැනිතලාවේ ක්‍රමානුකූලව වර්ධනය වෙමින් තිබු ලොව මවිත කළ වාරිමාර්ග පද්ධතිය බිඳ වැටී විනාශ මුඛයට යාම සනිටුහන් කෙරිණි. වැව් ඉදිකිරිම හේතුවෙන් අතිතයේ ඇතැම් රජවරු පොදු ජනතාව අතර දේවත්වයට පවා පත් විය. මින්නේරි වැව කරවූ මහසෙන් රජු මින්නේරි දෙවියන් ලෙසත්, කලාවැව ඉදි කරවු ධාතුසේන රජතුමා සෙනරත් කඩවර දෙවියන් වශයෙනුත් අදද ජනතාවගෙන් ගරු බුහුමන් ලබති.1948 මෙරටට නිදහස ලැබීමෙන් පසු බලයට පැමිණි සෑම රජයක් යටතේම ඒ වන විට අබලන්ව ගොස් තිබු වැව් අමුණු පුනරුත්ථාපනය කිරීම සිදු කෙරිණි. ඊට පෙර මෙරට මහවැව් විශාල ප්‍රමාණයක් පිළිසකර කරනු ලැබුවේ 1900 වකවානුවේ සුදු පාලකයන්ගේ රාජ්‍ය සමය තුළදී ය.ඩී. එස්. සේනානායක යුගයෙන් අනතුරුව මෙරට වැව් අමුණු ප්‍රතිසංස්කරණය සඳහා ජාතික පළාත් හා ප්‍රාදේශීය මට්ටමෙන් පදනම දමනු ලැබුවේ ජනාධිපති මහින්ද රාජපක්ෂ මැතිතුªªමා විසින් බව ඉතිහාසයේ රන් අකුරින් සනිටුහන් වනු ඇත.1977 වකවානුවේදී ශ්‍රී ලංකා රජය මගින් වසර 30කින් නිම කිරීමට කලින් සැලසුම් කර තිබූ මහවැලි සංවර්ධන යෝජනා ක්‍රමය වසර හතක කාලයකින් නිම කිරීම සඳහා කඩිනම් ව්‍යාපෘතියක් වශයෙන් ආරම්භ කළේය. මේ නිසා මහවැලි ‘එච්’ කලාපය වශයෙන් නම් කළ භූමි ප්‍රදේශය තුළ ගල්නෑව, මීගලෑව, තඹුත්තේගම, නොච්චියාගම, මඩාටුගම හා ගල්කිරියාගම ප්‍රදේශයන්හි කුඩා වැව් සිය ගණනක් කඩිනම් මහවැලි ඇල පද්ධතියට ඉඩ දීම සඳහා කපා හැරිණි. මේ නිසා අනුරාධපුර දිස්ත්‍රික්කයේ පුරාතනයේ සිට පැවත ආ වැව් සංස්කෘතියේ බිඳවැටීමක් සිදු විය.කෙසේ වෙතත් මේ මගින් සිදුවූයේ මුල් මහවැලි සංවර්ධන සැලැස්ම යටතේ කෙත්බිම් හෙක්ටයාර් 365000 කට වාරි දිය සැපැයීමට නොහැකි වීමය. 2011 වසර දක්වාත් මහවැලි සංවර්ධන යෝජනා ක්‍රමය යටතේ වාරි ජලය සපයාදීමට හැකිව ඇත්තේ හෙක්ටයාර් 150000 ක ප්‍රදේශයකට පමණි.ජනාධිපති මහින්ද රාජපක්ෂ මැතිතුªªමාගේ මහින්ද චින්තන ඉදිරි දැක්ම යටතේ මහවැලි සංවර්ධන යෝජනා ක්‍රමයේ නිම නොකර තිබූ මොරගහකන්ද සහ කළුගඟ ජලාශයන්හි සංවර්ධන කටයුතු වාරිමාර්ග හා ජල සම්පත් කළමනාකරණ අමාත්‍යාංශය මගින් ආරම්භ කර තිබේ. 2014 වසර තුළ එහි ඉදි කිරීම් අවසන් කෙරෙනු ඇත. එදා කඩිනම් සංවර්ධන ව්‍යාපෘතිය යටතේ අත්හැර දමා තිබූ උතුරු මැද මහවැලි ඇළ මාර්ග ව්‍යාපෘතියේ ඉදිකිරීම් වැඩ ආරම්භ කරන ;මන් ජනාධිපතිතුමා අදාළ අංශවලට නියම කර තිබේ.මේ මහවැලි ඇළ මාර්ගය මගින් අනුරාධපුර මානන්කට්ටිය වැවේ සිට උතුරේ චෙම්මඩුකුලම් වැව දක්වා ඇළ දෙපස කුඩා වැව් 700 කට යල මහ දෙකන්නය තුළ වාර්ෂිකව ජල ඝන මීටර් මිලියන 1000 ක් ලබාදීමට ඉදිරියේදී හැකිවනු ඇත. එයට අමතරව උතුරුමැද ඇළ ව්‍යාපෘතිය යටතේ ජලය සැපැයීමට නියමිත උතුරුමැද හා වයඹ පළාත්හි කුඩා වැව් පද්ධති 1000 ක් පමණ ආර්ථික ඒකක ලෙස සංවර්ධනය කිරීමට හා නව රැකියා අවස්ථා දහස් ගණනක් වර්ධනය කිරීමටද සැලසුම් කර ඇත. ව්‍යාපෘතියේ වියදම රුපියල් බිලියන 120ක් යැයි ගණන් බලා තිබේ.අනුරාධපුර දිස්ත්‍රික්කයේ 2012 දැයට කිරුළ සංවර්ධන වැඩපළිවෙළට කුඩා හා මධ්‍ය පරිමාණ වැව් 600 ක් පමණ මුළුමනින්ම පිළිසකර කිරීමේ සැලැස්මක් ඇතුළත්ව තිබිණි. ජනාධිපතිතුමාගේ උපදෙස් මත ගොවි ජනසේවා සහ වාරිමාර්ග දෙපාර්තමේන්තු මගින් මේ වැව් පුනරුත්ථාපනය කිරීම සිදු කරනු ලබන අතර මේ සඳහා රුපියල් මිලියන 1000කට ආසන්න මුදලක් වැය වෙතැයි ඇස්තමේන්තු කර ඇත.ධාරානිපාත වැසි හා ගංවතුර වැනි ස්වභාවික ආපදාවන්හිදි රජරට ප්‍රධාන වාරිමාර්ගද අතුළු මහ වාරිමාර්ග යටතට ගැනෙන ජලාශ වේලි ශක්තිමත් කර ඒවා විපත්වලට ඔරොත්තු දිය හැකි ආකාරයට නවීකරණය කිරීම මෙරට වැව් පද්ධතිය සුරැකීමේ තවත් ව්‍යාපෘතියකි. අනුරාධපුර දිස්ත්‍රික්කයේ නාච්චාදූව, රාජාංගනේ, කලාවැව, හුරුලුවැව, නුවරවැව සහ තිසාවැව වේලි ශක්තිමත් කර සංරක්ෂණය කිරීමද මේ ව්‍යාපෘතියට අයත් ය. මේ සඳහා ලෝක බැංකුව එහි වේලි සංරක්ෂණ හා ජල සම්පත් කළමනාකරණ වැඩසටහන යටතේ් රුපියල් මිලියන 2000 ක පමණ ප්‍රතිපාදන වාරිමාර්ග දෙපාර්තමේන්තුවට ලබා දෙයි. මුල් අදියරට ජලාශ 18 ක වේලි අධිශක්තිමත් කිරීම අයත් වේ.අනුරාධපුර දිස්ත්‍රික්කයේ භූමි ප්‍රමාණය ව.කි. මීටර් 7179 කි. ගම්මාන 3085 තුළ ඇති වැව් සංඛ්‍යාව 3000 කට ආසන්නය. මෙහි වෙසෙන පන්ලක්ෂයක පමණ වූ ගොවි ජනතාව රජයෙන් ඉල්ලන්නේ ගොවිතැනට ප්‍රමාණවත් ජලය මිස වෙනත් සුඛ විහරණ නොවේ. ගැමියෙක් මෙන්ම ගොවියෙකුද වන ජනාධිපතිතුමා, රජරට ගොවියාගේ හද ගැස්ම හොඳින් හඳුනන්නේය. රට ආසියාවේ ඓශ්චර්යය ලෙසට සංවර්ධනය කිරීමේ ව්‍යායාමයේදී ජනාධිපතිතුමා මෙරට ගොවි ජනතාව හා වාරිමාර්ග පද්ධතිය කෙරෙහි බලවත් විශ්වාසයක් තබා ඇති සැටියක් පෙනේ. දැනටමත් ‍මෙහි ප්‍රතිඵලයක් ලෙස රට සහලින් ස්වයංපෝෂිතය. 2010 වර්ෂය මෑතකදී මෙරටට පිටරටින් සහල් ඇටයක් හෝ ආනයනය නොකළ වර්ෂය ලෙස සනිටුහන් වී තිබේ. මේ ජාතික මෙහෙවරට මෙරට වෙසෙන සෑම වී ගොවියෙකු මෙන් ම අපේ ජලාශ පද්ධතියට එක්වන සෑම දිය බිඳුවක්ම දායකව වී සිටී.ජල යෝජනාක්‍රමමේ වන විට එතුමාගේ දැක්ම අනුව අනුරාධපුර දිස්ත්‍රික්කය ඇතුළු අවට පළාත්වල වාරි හා පානීය ජල පහසුකම් සුලබ කිරීමට අවශ්‍ය වන දැවැන්ත යෝජනාක්‍රම සඳහා පදනම දමා ඇත. මේ යටතේ ප්‍රධාන වශයෙන් මල්වතුඔය හරස් කර තන්තිරිමලය ආසන්නයේ රුපියල් මිලියන 9000 ක් වැය කර ඉදි කිරීමට නියමිත පහල මල්වතුඔය ජලාශයද හොරොව්පතාන ප්‍රදේශයේ වාහල්කඩට නුදුරින් ඉදි කෙරෙන යාන්ඔය ජලාශය ද කැපී පෙනේ.යාන් ඔය ජලාශය තැනෙනුයේ පුල්මුඩේ ප්‍රදේශයෙන් මුහුදට ගලා යන යාන්ඔය හරස්කොට ජලය රඳවා ගනිමිනි. යාන් ඔය යෝ්ජනා ක්‍රමය සඳහා වැය වන මුදල රුපියල් මිලියන 8500 කි. මේ මගින් අනුරාධපුර මැදවච්චියට ඔබ්බෙන් තියුණු ජල හිඟයෙන් පීඩාවට පත් කැබිතිගොල්ලෑව, පදවිය, වැලිඔය වැනි ප්‍රදේශවලට පමණක්නොව ත්‍රිකුණාමලය හා මන්නාරම දිස්ත්‍රික්කයන්හි ජල ප්‍රශ්න වලටද විසඳුම් ලැබෙනු ඇත. මේ නව ජලාශ ඉදිකිරීමේ කටයුතු 2012 වසර තුළදී ආරම්භ වීමට නියමිත ය.මේ ජලාශයන්හි ජලය අක්කර අඩි පන්ලක්ෂයකට ආසන්න රඳවා තබා ගැනීමට හැකිය. යාන් ඔයේ වම් ඉවුර සහ දකුණු ඉවුරු යටතේ ජලය හිඟ කුඩා වැව් 65කට යල මහ දෙකන්නය සඳහා ජලය ලබාදීමට සැලැසුම් කර තිබේ. එම වැව් පද්ධතිය ද පුනරුත්ථාපනය කෙරේ. මල්වතු ඔය ජලාශය නිම වීමෙන් පසු විශේෂයෙන්ම මන්නාරම දිස්ත්‍රික්කයේ යෝධ වැව අකතිමුරුප්පු සහ වියාඩිකුලම් මහවැව් ඇතුළු ඒවායේ එල්ලංගනාවට අයත් කුඩා වැව් 160 කට ප්‍රමාණවත් ජල පහසුකම් සලසාදීමට හැකිවනු ඇත. මේ ජලාශ යෝජනාක්‍රම දෙක යටතේ හෙක්ටයාර් 35000 කට පමණ වාරි ජල පහසුකම් ලැබෙනු ඇතැයි අපේක්ෂා කෙරේ. ජනාධිපති තුමාගේ ඉල්ලීම මත දැනටමත් චීන රජය යාන්ඔය ජලාශ යෝජනා ක්‍රමය සඳහා මූල්‍ය හා තාක්‍ෂණික දායකත්වය සැපැයීමට ඉදිරිපත්ව සිටින බව ද සඳහන් කළ යුතු ය.මෙසේ මහින්ද චින්තන ඉදිරි දැක්ම මගින් රජරට නව ජලාශ බිහිවෙද්දී සිහිපත් වන්නේ ඇලවේලි වැව් අමුණු ඉදිකිරීමේ ස්වර්ණමය යුගය බිහි කල මහා පරාක්‍රමබාහු රජතුමාය. එතුමා විශිෂ්ට ප්‍රතිපත්තියක් අනුගමනය කළ බව ඉතිහාසයේ සඳහන් වේ. අහසින් වැටෙන එක්දිය බිඳුවකුදු මිනිසාගේ ප්‍රයෝජනයට නොගෙන මහා සාගරයට ගලා නොයා යුතුය යන ජල කළමනාකරණ ප්‍රතිපත්තිය එය වේ.අනුරාධපුර දිස්ත්‍රික්කයේ මෑතකාලීන වැව් පුනරුත්ථාපන හා ප්‍රතිසංස්කරණ ව්‍යාපෘති සලකා බැලීමේදී ජපන් රජයේ සහය ඇතිව ආරම්භ කළ ‘වාරිපුබුදුව‘ වාරිමාර්ග සංවර්ධන යෝජනා ක්‍රමයත් කෘෂිකර්ම සංවර්ධනය සඳහා වන ජාත්‍යන්තර අරමුදල මගින් දියත් කළ වියළි කලාපීය ජීවනෝපාය සඳහා සහය වීමේ හා හවුල්වීමේ වැඩසටහනත් ඉතා වැදගත් යෝජනා ක්‍රම දෙකකි.වාරි පුබුදුව ව්‍යාපෘතිය යටතේ අනුරාධපුර දිස්ත්‍රික්කයේ නාච්චාදූව, නුවරවැව, තිසාවැව, අභයවැව, රාජාංගනය මෙන්ම කුරුණෑගල දිස්ත්‍රික්කයේ මාගල්ල අබකොලවැව, පාලුකඩවල සහ අතරගල්ල මේ වන විට මුළුමනින්ම පුනරුත්ථාපනය කර අවසන්ය. මල්වතු ඔය සහ කලාඔය එල්ලාංගා පද්ධතියේ කුඩා වැව් 45ක්ද මේ ව්‍යාපෘතිය යටතේ ප්‍රතිසංස්කරණය කර තිබේ.වාරි පුබුදුව යටතේ ලොකු කුඩා වැව් 100ක් පුනරුත්ථාපනය කෙරිණි. මේ වන විට මන්නාරම් දිස්ත්‍රික්කයේ අකතිමුරප්පුව වැව පුනරුත්ථාපනය කිරීම එමගින් සිදු කරගෙන යනු ලබයි. සමස්ත ව්‍යාපෘතියට වැය කර ඇති මුදල රුපියල් මිලියන 5000 කි.වියළි කලාපීය ජීවනෝපාය නංවාලීමේ ව්‍යාපෘතිය සඳහා කෘෂිකර්ම සංවර්ධනය සඳහා වන ජාත්‍යන්තර අරමුදල රුපියල් මිලියන 4000 කට ආසන්නව ආයෝජනය කරයි. අනුරාධපුර දිස්ත්‍රික්කයට අමතරව මෙහි ප්‍රතිලාභ කුරුණෑගල, බදුල්ල සහ මොනරාගල දිස්ත්‍රික්කවලටද ලැබේ.අනුරාධපුර දිස්ත්‍රික්කයේ ග්‍රාම නිලධාරී වසම් 15 ක් තුළ හෙක්ටයාර් 10ට අඩු වගා ප්‍රදේශයන් සහිත කුඩා පරිමාණයේ වැව් 350ක් මේ ව්‍යාපෘතිය යටතේ පුනරුත්ථාපනය කෙරේ. එළැඹෙන වසර අවසානයේදී ඒවායේ ඉදිකිරීම් කටයුතු අවසන් කිරීම ඉලක්ක කරගෙන ඇත.මෙයට අමතරව ත්‍රස්තවාදී ක්‍රියා බල පැවැත්වූ ගැටුම්වලින් හානියට පත් වැව් 39 ක්ද මේ වන විට පුනරුත්ථාපනය වෙමින් පවතී. කැබිතිගොල්ලෑව, පදවිය, මැදවච්චිය, මධ්‍යම නුවරගම් පළාත සහ මහවිලච්චිය ප්‍රාදේශීය ලේකම් බල ප්‍රදේශ තුළ පිහිටි මේ වැව් බොහෝ කලක් අත්හැර දමා තිබුණි. රුපියල් මිලියන 250 ක් මේ කාර්යය සඳහා මූලික වශයෙන් වෙන් කරදී ඇත. මෙහි ප්‍රතිලාභ ලැබෙන වගා බිම් ප්‍රමාණය අක්කර 4500 කි.විවිධ පාලන සමයන්හිදි දෙස් විදෙස් ආධාර හා ලිහිල් ණය පහසුකම් මත වැව් සිය ගණනක් පුනරුත්ථාපනයට හා ප්‍රතිසංස්කරණයට ලක් කළ ද සෑම විටෙකම අවධානය යොමු වූයේ වැව් බැම්ම සැකසීම සොරොව් සහ වාන් දොරටු අලුතින් ඉදිකිරීම හෝ පිළිසකර කිරීම හා වැව පහළ ඇල පද්ධති අලුත්වැඩියා කිරීම සඳහා පමණි. වැව් තාවුලු අනවසර පදිංචිකරුවන්ගේ ග්‍රහණයට හසුව විනාශ වී යාම වැව් රක්ෂිත එළිපෙහෙළි වීම හා පරිසරය දූෂණය වීම හා මේ සියලු කරුණු නිසා වැව් තුළ කාලාන්තරයක් මුළුල්ලේ රොන් මඩ විශාල වශයෙන් තැන්පත් වීම කෙරෙහි නිසි අවධානය යොමු නොවිනි. මේ නිසා සිදු වූයේ රුපියල් කෝටි ගණන් වැය කර වැව් පිළිසකර කළ ද ප්‍රමාණවත් තරම් ජලය වැව් තුළ රදවා තැබීමට නොහැකි වීම ය. මේ නිසා අහසින් වැටෙන සෑම ජල බිඳුවකින්ම ප්‍රයෝජනයක් ගැනීම වෙනුවට අති මහත් ජල කඳක් වාර්ෂිකව මහ මුහුදට ගලායාම සිදු වෙමින් පවතී.ජනාධිපති මහින්ද රාජපක්ෂ මැතිතුමාගේ දැඩි අවධානය මේ ඛේදනීය තත්ත්වය කෙරෙහි යොමු කරවා තිබේ. දැනට රට තුළ විශේෂයෙන් අනුරාධපුර, පොළොන්නරුව, වවුනියාව ඇතුළු දිස්ත්‍රිත්ක කීපයකට දැඩි ලෙස බලපා ඇති නියගයට පිළියම් යෙදීම සඳහා පීඩාවට පත් ගොවි ජනතාවට සහන මල්ලක් ලබා දේ. මුළු රට පුරාම රොන් මඩ පිරි ඇති ලොකු කුඩා වැව් 30000 ක් පමණ රොන් මඩ ඉවත් කර ගැඹුරු කිරීමද ඒ හා සමගාමීව දැන් ක්‍රිඩාත්මකව පවතී.ජල සම්පාදනයඅනුරාධපුර දිස්ත්‍රිත්කයේ කලාවැව ඇතුළු මහවැව්ද ග්‍රාමීය ප්‍රාදේශවල වැව් 500 ක් මුල් අදියරේදි රොන් මඩ ඉවත් කිරීමේ අතිශය වැදගත් ව්‍යාපෘතියට සම්බන්ධ කර ඇත. රුපියල් මිලියන 3000 ක් මේ සඳහා වැය වෙතැයි ඇස්තමේන්තු කර තිබේ.වියළි කලාපයට අයත් අනුරාධපුර හා පොළොන්නරුව වැනි පළාත්වල ජන ජීවිතයට හා කෘෂිකර්මාන්ත සංවර්ධනයට අවශ්‍ය ජලය සම්පාදනය කරදීම සඳහා පෙර රජ සමයෙන් පසු මහින්ද රාජපක්ෂ ජනාධිපතිවරයාගේ පාලන සමය තුළ යෝධ වැඩ කොටසක් ඉටු කර ඇත. එමෙන්ම එය අඛණ්ඩව ඉදිරියට යමින් පවතී. රට සහලින් මෙන්ම සෙසු භෝග වලින් ස්වයංපෝෂිත වෙමින් ඇත. කඩාවැටී තිබූ ගොවි ආර්ථිකය නංවාලීමට මේ වාරිමාර්ග සංවර්ධන ප්‍රබෝධය මගින් හැකියාව ලැබී ඇත.ක්‍රි.පූ. 6 වැනි සියවසේ මෙරටට පැමිණි විජය කුමරු ඇතුªළු පිරිස මල්වතු ඔය, කනදරා ඔය හා කලාඔය නිම්නවල පදිංචි විය. එම වකවානුවේ අනුරාධ නම් කුමරු මල්වතු ඔය අසබඩ අනුරාධ නම්වූ ග්‍රාමය බිහි කළේ ය. පසු කාලයේදී ලෝකයේ ශ්‍රේෂ්ඨ අගනගරයක් වූ අනුරාධපුරය ඉදි වූයේ ඒ මතය.එදා ඒ ශ්‍රී විභූතිය හා සමෘද්ධිමත්භාවය අද වන විට යළි උදා වෙමින් පවතී. වසර 30 ක් පුරාවට පැවැති කුරිරු ත්‍රස්තවාදය හා යුද බිය සමනය කර එල්ටීටීඊ ය අතුගා දමා රටට තිරසාර සාමය උදා කර දුන් නායකයා රට බත බුලතින් සරු කොට මතු පරපුරට බාරදීමේ සංග්‍රාමයට අනුරාධපුර පුරවරයෙන් මුල පිරීම දෛවෝපගතය. එය කෙතරම් ආශ්වාදජනකද? ආනන්ද ජනකද?.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n120810_br2</link>
    <topic>“ගෝඩා” බීමෙන් මත් වූ අලි රංචුවක් නිසා ගම්මු බියෙන්</topic>
    <author/>
    <content>(2012-08-10 16:25) කැලෑවල සඟවා තබන “ගෝඩා” බීමෙන් මත් වූ වන අලි රංචුවක් නිසා ප්‍රදේශ ගණනාවක ජනතාව දිවා - රාත්‍රි මහත් බියකින් පසුවන බව එම ප්‍රදේශයේ ගොවි සංවිධාන සඳහන් කරයි. මෙම අලි රංචු පිටින් කලාවැව, කහලුකන්ද යන රක්ෂිතවලින් පැමිණෙන බවත් මේ වන විට කලාවැව, කන්දේගම, වලස්වැව යන ප්‍රදේශවලින් මිනිස් ජීවිත තුනක් බිලිගෙන ඇතැයි කන්දේගම ගොවි සංවිධානයේ ඩී.එම්. කිරිබණ්ඩා මහතා පවසයි. මේ සම්බන්ධව වලස්වැව විදුහලේ විදුහල්පති ඩබ්ලිව්. ඉන්ද්‍රපාල මහතා අදහස් දක්වමින් කියා සිටියේ ඇතැම් දිනවල රාත්‍රි කාලයට පමණක් නොව දිවා කාල යටතේ කැලෑවල සිට අලි පැමිණෙන විට පාසලේ එක් කාමරයක් තුළට දරුවන් දමා ආරක්ෂා කර ගන්නා බවයි. කන්දේගම, කටුගම්පලගම, වලස්වැව කන්තෝරුව, ඉහළගම, මිරිහන්පිටියගම, කලාවැව, සියඹලෑව, පලාගල ඇතුළු ගම්මාන රැසක ජනතාව දරුමල්ලන් සමග දිවා - රාත්‍රි ගෙවන්නේ අති මහත් බියකින් වන අතර මෙතෙක් ඒ සඳහා කිසිදු පිළිසරණක් ලැබී නැතැයිද පැවසේ. මේ සම්බන්ධව ගොවිජන සේවා හා වනජීවී ඇමැති එස්.එම්. චන්ද්‍රසේන මහතාගෙන් අප කළ විමසුමකදී කියා සිටියේ - මමත් රජරට හොඳ ගොවි පවුලකින් එන, ගොවි දුක මෙන්ම ගොවියාගේ ගොවි සුවඳ හඳුනන කෙනෙක්. ඇමැති ධුරයක් ලැබුණා යැයි කියා ඒ අතීතය මට අමතක වෙන්නේ නැතැයි ද කීය. ලංකාව පුරා වන අලි සංරක්ෂණාගාර හතරක් ඉඳි කරනවා. හොරොව්පතානේ අක්කර තුන්දහසක සංරක්ෂණාගාරයක් ඉඳිවෙනවා. ඒ වගේම අලි මිනිස් ගැටුම්වල ඇතුළු පැත්ත මා හොඳින් දන්නවා. මිනිස් ජීවිත දේපළ වගා කටයුතු ආරක්ෂා කිරීම ගැනත් අලින්ගේ අවශ්‍යතා ගැනත් මා හොඳින් දන්නවා. ඒ සියල්ල අධ්‍යයන කරලයි තීන්දු තීරණ ගන්නේ. ඒ අනුව වැඩි කලක් යන්නට පෙර මේ ප්‍රශ්නයට තිරසාර විසඳුමක් ලබාදෙන බවද අමාත්‍යවරයා කීය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n120810_br1</link>
    <topic>රඹෑව නගරයේ අඩුපාඩු වලින් ජනතාවට හිරිහැර</topic>
    <author/>
    <content>(2012-08-10 11:17) වසර හැත්තෑවකටත් වඩා පැරණි නගරයක් වන රඹෑව නගරය මේ වන විට විශාල අඩුපාඩු වලින් පිරී පවතින බව ජනතාව පවසති. මැදවච්චිය මැතිවරණ කොට්ඨාසයේ නගර අතරින් ප්‍රධාන තැනක් රඹෑව නගරයට හිමි වුවද පහසුකම් හා දියුණුව අතින් ඉතාම පහළ තැනක පවතින බව වෙළඳසැල් හිමියෝ පවසති. මෙම නගරය 1940 දශකයේදී ආරම්භ වී ඇත. රඹෑව නගරයට දිනපතා දහස් ගණනක ජනතාවක් පැමිණිය ද පොදු වැසිකිළියක් හෝ පොදු ජල කරාමයක් නොමැත. නගරයට තිබූ පොදු වැසිකිළිය මීට වසර දහයකට පෙර සිට කැලෑවෙන් වැසී යාම නිසා කිසිම ප්‍රයෝජනයකට ගැනීමට නොහැක. රඹෑව නගරයට පොදු ඉඩම් නොමැති නිසා රාජ්‍ය ආයතන කුලී පදනමට ලබාගත් ගොඩනැගිලිවල පවත්වාගෙන යන අතර ඒ සඳහා විශාල මුදලක් එම ආයතන විසින් ලබා දීමට සිදුව ඇත. මේ පිළිබඳ අදහස් දැක්වූ නිශාන්ත සමන් කුමාර මහතා, විශාල ජනතාවක් නගරයේ අවශ්‍යතා ඉටුකර ගන්න එනවා. ඒත් පොදු වැසිකිළියක්වත් නෑ. නගරය පටන් ගත්ත දවසේ ඉඳලා ගැටලු තියනවා. ඒත් ඒවාට විසඳුම් නැහැ. නගරය කිසිම සැලසුමකින් තොරවයි. ටී. ඒ ගුණපාල මහතා, නගරයේ වීථි පහන් අක්‍රියයි. නගරයට කියලා තියෙන්නේ එක වීථි පහනයි. රාත්‍රියට මුළු නගරයම කරුවලේ. මේ නගරයට බස් නැවතුම්පළක් නැහැ. ඒ නිසා නගරය මැද තමා මගීන් බස්වලට නගින්නේ, බහින්නේ. මෙමඟින් අනතුරු සිදුවෙන්න පුළුවන්. චන්දන කුමාර මහතා, නගරයට ත්‍රිරෝද රථ ගාලක් නැහැ. රථගාලක් නැති නිසා නගරය හැම තැනම ත්‍රිරෝද රථ නතර කරන්න සිදුවෙලා. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n12081011</link>
    <topic>කටුනායක රේගු ඇස වසාරට බඩු පන්නන තැත වරදී</topic>
    <author>විජයානි එදිරිසිංහ</author>
    <content>චෙන්නායි සිට රට බඩු රැගෙන ආ ව්‍යාපාරික පිරිසක්, රේගු බදු කඩුල්ලක් පැන සිය භාණ්ඩ ගෙන යෑමට දැරූ තැතක් සපල කරගත නොහැකිව ඊයේ (9) කටුනායක ගුවන් තොටුපළේම කොටුවී සිටියහ‍.තමන් රැගෙන ආ භාණ්ඩ කටුනායක ගුවන් තොටුපළේදීම පරීක්‍ෂා කරන ලෙස කියමින්, රේගු නිලධාරීන්ගේ රාජකාරියට බලපෑම් කරමින් 25 - 30ක් පමණ වූ මේ පිරිස ඊයේ උදේ සිට සවස් වන තුරුම එහිම රැඳී සිටියත් ඔවුන්ගේ වෑයම ඉටු වූයේ නැතැයි රේගුව කියයි.ඔවුන්ගේ භාණ්ඩ සඳහා නියමිත රේගු ගාස්තු අය කර ගැනීමට RTF වෙත ගෙන යෑම අත්‍යවශ්‍ය බව රේගු නිලධාරීන් තදින්ම පැහැදිලි කර දී තිබිණි.ගුවන් තොටුපළ ඇතුළත දී භාණ්ඩ පරීක්‍ෂා නොකරන බවද රේගුව පවසයි.වෙළෙඳුන් මෙන්ම විශාල පරිමාණයෙන් භාණ්ඩ රැගෙන එන සියලු පුද්ගලයන් බඩු පොදි සාමාන්‍යයෙන් පරීක්‍ෂා කෙරෙන්නේ කටුනායක ගුවන් තොටුපළින් පිටත පිහිටා ඇති ආදායම් අධීක්‍ෂණ ඒකකයේදී (RTF) ය.එහිදී නිසි ලෙස පරීක්‍ෂා කර නියමිත රේගු ගාස්තු අය කර ගැනීමෙන් අනතුරුව භාණ්ඩ නිදහස් කෙරේ.ගුවන් තොටුපළ තුළදීම භාණ්ඩ පරීක්‍ෂා කරන ලෙස ඉල්ලීම ප්‍රෝඩාකාරී ක්‍රියාවලියක් බව පෙන්වා දෙන රේගුව, නිලධාරින්ගේ ඇස් වසා රේගු දැලෙන් පනින්නට කිසිවකුට දැන් ඉඩක් නැතැයි ද, වැඩි බරට වැඩි බදු අය කර ගැනීමෙන් කට්ටි පනින්නට කිසිවකුට නොහැකියයිද කියයි.පසුගිය කාලය තුළ තීරු බදු දැලට හොරෙන් භාණ්ඩ හෝ වෙනත් දෑ මෙරටට ගෙන ඒම සඳහා බොහෝ වංචාකාරී ජාවාරම්කරුවන් කටුනායක ගුවන් තොටුපළේ “ග්‍රීන් චැනල්” යොදා ගෙන තිබේ.රේගුවේ නව අධ්‍යක්‍ෂ ජෙනරාල් ආචාර්ය නෙවිල් ගුණරත්න මහතා පත්වීමෙන් පසු එවැනි හොර ජාවාරම්කරුවන්ට එලෙස එවැනි ක්‍රම ඔස්සේ රටට පැන ගැනීමට ඉඩ නොතබා “ග්‍රීන් චැනල්” ඇතුළු සෑම තැනකම පරීක්‍ෂා කිරීම් සිදු කිරීමට පියවර ගනු ලැබීය.නියමිත රේගු ගාස්තු අයකිරීමකින් තොරව කිසිම පුද්ගලයකුට භාණ්ඩ හොර රහසේ ගෙන යාමට ඇති ඉඩකඩ මුළුමනින්ම අසුරා දමා ඇත.මෙතෙක් කාලයක් හොර රහසේ භාණ්ඩ පිටකරන ජාවාරම් කරුවන් මෙහෙයවන කණ්ඩායම් ඊයේ මෙරටට පැමිණි වෙළඳුන් කටුනායකදීම භාණ්ඩ පරීක්‍ෂා කළ යුතු බවට එහි රැඳී සිටි පිරිස මෙහෙයවන බව රේගුව විශ්වාස කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n12081012</link>
    <topic>අත්‍යවශ්‍ය ආහාර රැසකමිල අද සිට පහළට</topic>
    <author/>
    <content>ලංකා සතොස මගින් අලෙවි කරන සුදු සීනි, ටින් මාළු, සම්බා, රතු කැකුළු, සුදු කැකුළු, නාඩු සහල්, පරිප්පු සහ හාල්මැස්සන් යන ආහාර ද්‍රව්‍යවල මිල අද (10) සිට අඩු කර තිබේ.ජනාධිපතිතුමන්ගේ උපදෙස් පරිදි පාරිභෝගිකයන්ට උපරිම සහන ලබාදීමේ අරමුණින් මෙම ආහාර ද්‍රව්‍ය මිල අඩු කළ බව සමූපකාර හා අභ්‍යන්තර වෙ‍ෙළඳ ඇමැතිජොන්ස්ටන් ප්‍රනාන්දු මහතා පැවැසීය.ලංකා සතොස නිලධාරින් සමඟ ඊයේ (2012. 08. 09) දින සිදු කළ විශේෂ සාකච්ඡාවකදී ඔහු මේ බව පැවසීය. ටෙන්ඩර් මිල ගණන් හා වෙළෙඳපළ මිල සසඳා බැලීමේ දී පාරිභෝගිකයින්ට උපරිම වාසි අත්කරදීමට හැකි බව පෙන්වා දුන් අමාත්‍යවරයා නොපමාව එම වාසි අත්කරදීමට කටයුතු කරන ලෙස ලංකා සතොස නිලධාරින් වෙත දැන්වීය.හෙට සිට මිල අඩු කිරීම කළ යුතු බවත් විශේෂ විමර්ශන ඒකකයක් මගින් සියලුම ලංකා සතොස ආයතනයන්වල මිල අඩු කර ඇතිදැයි සෙවීමට කටයුතු කරන බවත් අමාත්‍යවරයා මෙහිදී වැඩි දුරටත් පැවසීය. බඩු මිල අඩු කළ හැකි ඕනෑම අවස්ථාවකදී බඩු මිල අඩු කිරීමට රජය සූදානම් බව අමාත්‍යවරයා අවධාරණය කළේය. වෙළෙඳ පොළෙහි කලු කඩ වෙළෙඳුන් තමාට හිතුමතේ මිල ඉහළ දමන බවත් මිල පාලනයක් ඇති කළ යුතු නිසා මෙලෙස මිල පහළ දැමීමට කටයුතු කළ බවත් අමාත්‍යවරයා පැවැසීය.ඒ අනුව නව මිල සංශෝධනයන් මෙසේය.අයිතමය වෙළෙඳපළ මිල ලංකා සතොස නව මිලසුදු සීනි 105-110 96.50හාල් මැස්සන් 383.00 299.00ටින් මාළු 205.00 155.00සම්බා සහල් 69.00 65.00ට වඩා වැඩි නොකිරීමට තීරණය වියසුදු කැකුළු 53.00 45.00 ට වඩා වැඩි නොකිරීමට තීරණය වියනාඩු සහල් 60.00 55.00රතු නාඩු සහල් 55.00 45.00 ට වඩා වැඩි නොකිරීමටතීරණය වියපරිප්පු 140.00 119.00.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n12081013</link>
    <topic>අධ්‍යාපන ගැටලු ගැන ඉහළ මට්ටමින් සාකච්ඡා</topic>
    <author>සමන්මලී ප්‍රියශාන්ති, ධනුෂ්ක ‍ගොඩකුඹුර</author>
    <content>ඉසෙඩ් අගය සම්බන්ධ ගැටලුව උසාවි ක්‍රියාදාමයක් තුළ ම විසඳා ගැනීම රජයේ අපේක්ෂාව බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.මෙම ගැටලුව මේ වන විට ඉතා සංකීර්ණ තත්ත්වයකට පැමිණ තිබෙන බැවින් මෙම වරදේ මුලාශ්‍ර සොයා විසදුම් සැපයීමට රජය කටයුතු කරන බවද රඹුක්වැල්ල මහතා ඊයේ (9) පැවැති කැබිනට් තීරණ දැනුම් දීමේ මාධ්‍ය හමුවේදී මාධ්‍යවේදීයකු නැගූ ප්‍රශ්නයකට පිළිතුරු දෙමින් කියා සිටියේය.මේ වන විට විභාග ඇතුළු අධ්‍යපන ක්ෂේත්‍රය සම්බන්ධයෙන් මතුව ඇති ගැටලුකාරී තත්ත්වයන් පිළිබඳව රජය තුළ ඉහළ මට්ටමේ දේශපාලන කතා බහක් ඇති වී තිබෙන බවත් ඒ මහතා ප්‍රකාශ කෙළේය.ඉසෙඩ් අගය හේතුවෙන් අසහනයට පත් වු දරුවන්ට කිසිම ආකාරයක අසාධාරණයක් නොවන අයුරින් මේ ගැටලුව විසඳීම ජනාධිපති මහින්ද රාජපක්ෂ මහතාගේ අවශ්‍යතාව බව කී රඹුක්වැල්ල මහතා ඉතා අනපේක්ෂිත ලෙස සරසවි බලාපොරොත්තු කඩ වූ දරුවන් පිළිබදව ගණනය කර ඒ අයට පහසුකම් සැපයීමට ජනාධිපතිවරයා ඉදිරිපත් වී සිටින බවත් කීවේය.රජයේ ස්ථාවරය මෙවැනි තත්ත්වයක් නැවත ඇති ‍වීමට ඉඩ නොදීම යැයි අවධාරණය කළ ඇමැතිවරයා ඉසෙඩ් අගය නැවත නිකුත් කිරීම නිසා අසාධාරණයක් වූ සියලු දෙනාට සාධාරණය ඉටු කිරීමට රජය බලාපොරොත්තු වන බවත් කීවේය.විශ්වවිද්‍යාල ආචාර්යවරුන්ගේ ගැටලුව රජයට හා ආචාර්යවරුන්ට යන දෙපැත්තටම සාධාරණයක් වන අයුරින් විසදීමට ජනාධිපතිතුමා අදහස් කර තිබෙන බවත් හෙතෙම වැඩිදුරටත් පැවසීය. මේ අවස්ථාවට රජයේ ප්‍රවෘත්ති අධ්‍යක්ෂ මහාචාර්ය ආරියරත්න ඇතුගල, රජයේ අතිරේක ප්‍රවෘත්ති අධ්‍යක්ෂ ජනරාල් චන්ද්‍රපාල ලියනගේ, ජාතික සංවර්ධනය පිළිබද මාධ්‍ය මධ්‍යස්ථානයේ අධ්‍යක්ෂ ජනරාල් ආරිය රූබසිංහ මහත්වරු ද එක් වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n12081014</link>
    <topic>මංගල සමරවීර අර්ථසාධක දී නෑ</topic>
    <author>නෙල්කා මැදගෙදර</author>
    <content>එක්සත් ජතික පක්ෂ පාර්ලිමේන්තු මන්ත්‍රී මංගල සමරවීර මහතාගේ ප්‍රධානත්වයෙන් පවත්වාගෙන ශ්‍රී ලංකා එක්ස්නිව්ස් (srilankaxnews.com) යන වෙබ් අඩවිවල කාර්ය මණ්ඩලයෙහි කිසිදු සේවකයකු වෙනුවෙන් සේවක අර්ථසාධක සහ සේවක භාරකාර අරමුදල් ගෙවීමට ඒ මහතා කටයුතු කර නැතැයි නීතිපතිවරයා ශ්‍රේෂ්ඨාධිකරණයට ඊයේ (9) දන්වා සිටියේ ය.සේවක මණ්ඩලයක් සිටින සේවා දායකයකු ලෙස එම ආයතන ව්‍යාපාරික ස්ථානයක් ලෙස ලියාපදිංචි කර නැතැයිද සේවක අර්ථසාධ ක අරමුදල් සහ සේවක භාරකාර අරමුදල් නොගෙවා සිටින ඒ මහතා සේවා යොජකයකු ලෙස තමන්ට ඇති යුතුකම් සහ වගකීම් පැහැර ඇතැයි ද නීතිපතිවරයා වෙනුවෙන් පෙනි සිටි නියෝජ්‍ය සොලිසිටර් ජෙනරාල් ෂවීන්ද්‍ර ප්‍රනාන්දු මහතා සඳහන් කෙළේ ය.එය සාපරාධී දඩුවම් ලැබිය යුතු වරදක් බවද ඒ මහතා පෙන්වා දුන්නේ ය.මූලික අයිතිවාසිකම් ආරක්ෂාකිරීම වෙනුවෙන් අධිකරණයට පැමිණීමට නම් පුද්ගලයකු පිරිසුදු දෑත් සහිතව සිටිය යුතු බව පැහැදිලි ලෙස ශ්‍රේෂ්ඨාධිකරණ තින්දුවක් මගින් දක්වා ඇති බව පෙන්වා දුන් ඒ මහතා එලෙස මූලික අයිතීන් සුරැකීම උදෙසා අධිකරණයට පැමිණිමට නම් සමරවීර මහතා පිරිසුදු දෑත් සහිතව සිටිය යුතු බව සඳහක් කෙළේ ය.ශ්‍රී ලංකා මිරර් (sri lankamirror.com) සහ ශ්‍රී ලංකා එක්ස්නිව්ස් (sri lanka x news.com) වෙබ් අඩවි පවත්වාගෙන ගිය කාර්යාලය වටලා එහි සේවය කරමින් සිටි සේවකයන් අත්අඩංගුවට ගැනීමෙන් අපරාධපරික්ෂණ දෙපාර්තමේන්තුවෙහි නිලධාරීන් විසින් මූලික අයිතිවාසිකම් උල්ලංඝනය කර ඇති බවට තීන්දු කරන ලෙස ඉල්ලා පාර්ලිමේන්තු මන්ත්‍රි මංගල සමරවිර මහතා සහ එම වෙබ් අඩවි කාර්යය මණ්ඩලයෙහි දෙදෙනකු ගොනු කළ මූලික අයිතිවාසිකම් පෙත්සම් තුනකට ශ්‍රේෂ්ඨාධිකරණය හමුවෙහි පෙනී සිටි නියෝජ්‍ය සොලිසිටර් ජෙනරාල් වරයා මේ බව සඳහන් කෙළේ ය.අගවිනිසුරු ආචාර්ය ශිරාණී බණ්ඩාරනායක හා නිමල් ගාමිණි අමරතුංග, කේ.ශ්‍රී පවන් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම් කැඳවන ලදි.අපරාධ පරීක්ෂණ දෙපාර්තමේන්තුවෙහි පරිගණක අංශයෙහි ස්ථානාධිපති පොලිස් පරික්ෂක සෙනාරත්න, එම දෙපාර්තමේන්තුවෙහි ස්ථානාධිපතිවරයා, එහි අධ්‍යක්ෂවරයා, පොලිස්පතිවරයා, සහ නිතිපති මෙම පෙත්සමෙහි වගඋත්තරකරුවෝ වෙති.පෙත්සම්කරුවන් වෙනුවෙන් පෙනී සිටි නීතිඥ සාලිය පිරිස් මහතා සඳහන් කරන පරිදි එක්සත් ජාතික පක්ෂයෙහි නිල වෙබ් අඩවිය ලෙස ශ්‍රී ලංකා එක්ස් නිව්ස් වෙබ් අඩවිය පාර්ලිමේන්තු මන්ත්‍රී මංගල සමරවිර මහතාගේ අධීක්ෂණය යටතේ පවත්වා ගෙන යන ලදි. එම වෙබ් අඩවියෙහි නිර්මාතෘවරයා වන්නේ මංගල සමරවිර මහතාය.එම වෙබ් අඩවිය සහ ශ්‍රී ලංකා මිරර් වෙබ් අඩවියද පවත්වාගෙන ගොස් ඇත්තේ ඇතුල් කෝට්ට ප්‍රදේශයෙහි පිහිටා ඇති එකම ගොඩනැගිල්ලක් තුළය.එම කාර්යාලයට ඉකුත් ජූනි මස 29 වැනිදා සොදිසි වරෙන්තුවක් සහිතව පැමිණි වගඋත්තරකරුවන් රාජ්‍ය විරොධි කුමන්ත්‍රණ සදහා වන තොරතුරු සහ ජනාධිපතිතුමාට අපහාසවන අවඥාසහගත පුවත් පළ කරන බව පවසමින් එම කාර්යාලය පරික්ෂා කර තිබේ.අනතුරුව ශ්‍රී ලංකා මිරර් වෙබ් අඩවියෙහි කර්තෘ, මෙන්ම අයිතිකරු වන කැලුම් ශිවන්ත රොද්‍රිගෝ, සහ එච්.ආර්. හිමාෂී කරුණාරත්න, එම්.පී.ඒ. නිවන්ත දයානන්ද, ආර්.පී. ඩී. කේ. රාජපක්ෂ, සි. එස්. මානවඩුගේ, ආර්. එම්. ඒ. අජිත් සෙනෙවිරත්න, ඒ. එච්.එස්. කාරියප්පර්, ආර්.ඩබ්ලිව් ප්‍රේමවතී, ජේ. එන්. ජයවර්ධන යන කාර්ය මණ්ඩල සාමාජිකයන් අත්අඩංගුවට ගෙන තිබේ.පරිගණක දත්ත ගබඩා උපකරණ ඇතුළු පරිගණක උපාංග කිහිපයක් ද අත් අඩංගුවට ගෙන තිබේ.අනතුරුව ජූනි මස 30 වැනිදා මහේස්ත්‍රාත් අධිකරණයට ඉදිරිපත් කිරිමෙන් පසුව පොලිස් ඇප මත මුදා හැර ඇත.ශ්‍රේෂ්ඨාධිකරණය දුන් නියෝගයක් කඩ කළ බවට වැරැදි තොරතුරු අධිකරණයට ඉදිරිපත් කරමින් අපරාධ පරික්ෂණ දෙපාර්තමේන්තුවෙහි නිලධාරීන් සෝදිසි වරෙන්තුව ලබාගෙන ඇතැයි නීතිඥ සාලිය පිරිස් මහතා මෙහිදි සඳහන් කෙළේ ය.ජනාධිපති තුමාට අපහාස වන හෝ රටෙහි ආරක්ෂාවට තර්ජනය වන තොරතුරු ඇතුළත් බවට චෝදනා කළ නමුත් එවැනි කිසිදු ලියකියවිල්ලක් ඉදිරිපත් කිරිමට වගඋත්තරකරුවන් අපොහොසත් වූ බව පෙත්සම්කරුවෝ සඳහන් කරති.මෙලෙස තමන් නිතිවිරෝධිව අත් අඩංගුවට ගැනීම නිතිවිරෝධි බවට තින්දු තරන ලෙස ද මහේස්ත්‍රාත් අධිකරණයෙහි විභාග වන නඩු ගොනුව ශ්‍රේෂ්ඨාධිකරණයට ගෙන්වා ගන්නා ලෙස ද එම නඩුව විභාග කිරිම අවසන් කරන ලෙසද ඔවුහූ අධිකරණයෙන් ඉල්ලා සිටිති.මෙලෙස තමන් අත් අඩංගුවට ගෙන මූලික අයිතිවාසිකම් උල්ලංඝනය කිරිම වෙනුවෙන් රුපියල් කෝටි පහ බැගින් වන්දි මුදලක් අපරාධ පරීක්ෂ ණ දෙපාර්තමේන්තු නිලධාරින්ගෙන් අය කර දෙන ලෙස මෙම පෙත්සම් මගින් අධිකරණයෙන් ඉල්ලා තිබේ.කරුණු සලකා බැලූ ශ්‍රේෂ්ඨාධිකරණය ශ්‍රී ලංකා මිරර් (sri lankamirror.com) සහ ශ්‍රී ලංකා එක්ස්නිව්ස් (sri lanka x news.com) යන වෙබ් අඩවි පවත්වාගෙන ගිය කාර්යාලය වටලා එහි සේවය කරමින් සිටි සේවකයන් අත්අඩංගුවට ගැනීමෙන් අපරාධපරික්ෂණ දෙපාර්තමේන්තුවෙහි නිලධාරීන් විසින් මූලික අයිතිවාසිකම් උල්ලංඝනය කර ඇති බවට තීන්දු කරන ලෙස ඉල්ලා පාර්ලිමේන්තු මන්ත්‍රි මංගල සමරවිර මහතා සහ එම වෙබ් අඩවි කාර්යය මණ්ඩලයෙහි දෙදෙනකු ගොනු කළ මූලික අයිතිවාසිකම් පෙත්සම් තුනක් විභාග කිරීමට ශ්‍රේෂ්ඨාධිකරණය ඊයේ (09) අවසර දුන්නේය.පෙත්සම් විභාගය ලබන 2013 වසරේ පෙබරවාරි මස 07 වැනිදා ඇරඹීමට තීරණය විය. පෙත්සම් සම්බන්ධ විරෝධතා මාස දෙකකදී ගොනු කරන ලෙස වගඋත්තරකරුවන්ට නියම කෙරිණි.විරෝධතා සම්බන්ධ ප්‍රතිවිරෝධතා මාසයකදි ගොනු කරන ලෙස පෙත්සම්කරුවන්ට නියම කරන ලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n1208101</link>
    <topic>බිම් බෝම්බ ලක්‍ෂ 9ක්</topic>
    <author>භක්ති ධර්මප්‍රිය මෙන්ඩිස්</author>
    <content>කොටි ත්‍රස්තවාදීන් විසින් වළ දමා තිබූ ලක්‍ෂ 9 කට ආසන්න බිම් බෝම්බ ප්‍රමාණයක් මේ වන විට ආරක්‍ෂක අංශ ඉවත් කර ඇත. ආරක්‍ෂක ලේකම් ගෝඨාභය රාජපක්‍ෂ මහතා මේ බව අනාවරණය කළේ කොළඹ ගලදාරි හෝටලයේ පැවැති අන්තර් ජාතික ආරක්‍ෂක සමුළුවේදීය.යුද ටැංකි නාශක බෝම්බ, පුද්ගල නාශක බෝම්බ ඇතුළු බිම්බෝම්බ මෙලෙස ඉවත් කිරීමට රාජ්‍ය නොවන සංවිධානවල සහාය ද ආරක්‍ෂක අංශ වෙත ලැබුණු බවත්, ඉකුත් වසර තුනක කාලයේ මේවා ඉවත් කිරීමට හැකි වූ බවත්, ආරක්‍ෂක ලේකම්වරයා කීය.උතුරේ ප්‍රදේශ කිහිපයක මෙන්ම අවසන් ගැටුම් පැවැති ප්‍රදේශවල පුද්ගලයන් යළි පදිංචි කිරීමේදී මේ බිම්බෝම්බ විශාල ගැටලුවක්ව තිබූ බවත්, අදාළ බිම්බෝම්බ කඩිනමින් ඉවත් කිරීමට හැකි වීමෙන් පුද්ගලයන් යළි පදිංචි කිරීම ඉතා ඉක්මනින් සිදු කිරීමට හැකි වූ බවත් හෙතෙම පෙන්වා දුන්නේය.බිම්බෝම්බ උතුරු නැඟෙනහිර ප්‍රදේශවලින් ඉවත් කර ඇති අතර මුලතිව් දිස්ත්‍රික්කයෙන් වැඩිම බෝම්බ ප්‍රමාණයක් ඉවත් කර ඇත.බිම්බෝම්බ ඉවත් කිරීමේ යන්ත්‍ර, බිම්බෝම්බ ඉවත් කිරීම සඳහා විශේෂ පුහුණුවක් ලද සුනඛයන්, යුද හමුදා සෙබළුන් බිම්බෝම්බ ඉවත් කිරීමේ කාර්යයට යොදා ගැනිණි.දැනට බිම්බෝම්බ වළලා ඇති ප්‍රදේශ සියල්ල හඳුනාගෙන ඇති අතර ඉතා කෙටි කාලයක දී මේවා ගලවා ඉවත් කිරීමට ආරක්‍ෂක අමාත්‍යාංශය කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n1208102</link>
    <topic>වෙනම රාජ්‍යයක් ගැන කීවොත් කරුණානිධිට එරෙහිව නීතිමය පියවර</topic>
    <author>මහින්ද අලුත්ගෙදර</author>
    <content>තමිල්නාඩුවේ දී පැවැත්වෙන ද්‍රවිඩ ඊළාම් සමුළුවේ දී ශ්‍රී ලංකාවේ වෙනම රාජ්‍යයක් සම්බන්ධයෙන් අදහස් ඉදිරිපත් වුවහොත් තමිල්නාඩු ප්‍රාන්තයේ හිටපු මහ ඇමැති එම්. කරුණානිධිට එරෙහිව නීතිමය පියවර ගැනීමට තමා ඇතුළු විශාල පිරිසක් සූදානම් බව ඉන්දීය ජනතා පක්ෂයේ නායක ආචාර්ය සුබ්‍රමනියම් ස්වාමි මහතා අවධාරණය කරයි. එම සමුළුවේ දී ශ්‍රී ලංකාවේ වෙනම රාජ්‍යයක් සම්බන්ධයෙන් කතා නොකරන්නැයි අනතුරු ඇඟවීමක් කර තිබෙන බව පෙන්වාදෙන ඒ මහතා එසේ වුවහොත් ඔහුට එරෙහිව අවශ්‍ය පියවර ගැනීම සඳහා කිසිවිටෙකත් පසුබට නොව බවද සදහන් කරයි. එම අනතුරු ඇඟවීමත් සමඟ බෙදුම්වාදී අඳහසින් බැහැරව සමුළුවක් පවත්වන බවට කරුනානිධි ප්‍රකාශකර තිබෙන බවද හෙතෙම කියාසිටී.සංචාරයක් සඳහා ශ්‍රී ලංකාවට පැමිණ සිටින ඉන්දීය ජනතා පක්ෂයේ නායකයා මේ බව සදහන් කළේ මාධ්‍ය වෙත අදහස් දක්වමිනි. එහිදී වැඩිදුරටත් කරුණු දැක් වූ ආචාර්ය සුබ්‍රමනියම් ස්වාමි මහතා සදහන් කළේ ශ්‍රී ලංකාවේ සිංහල, දෙමළ ජනතාව අතර පවත්නා සමඟිය, සහෝදරත්වය හා මිතුදමට බාධා කිරීම සඳහා කිසිඳු බාහිර බලවේගයකට නොහැකි බවත් ඒ වෙනුවෙන් කිසිඳු අයිතියක් නොමැති බවත්ය.තමිල්නාඩුවේ ඇතැම් කණ්ඩායම් ගෙනයන ව්‍යාපාරයන් සාර්ථක නොවන බව පැවසූ ඒ මහතා ඇතැම් දේශපාලඥයන්ට කොටි හිතවාදීන්ගෙන් හා දෙමළ ඩයස්පොරවේ අන්තවාදීන්ගෙන් මුදල් ලැබෙන බවද ඒ නිසාම ඔවුන් ශ්‍රී ලංකා විරෝධී බව පෙන්නුම් කරන බවද සඳහන් කළේය.මේ අතර ආචාර්ය සුබ්‍රමනියම් ස්වාමි මහතා පෙන්වා දුන්නේ සිනමා කර්මාන්තයේ නිරත ඇතැමුන් ද කොටි හිතවාදීන්ගෙන් වාසි ලබා ගන්නා බවයි. එසේ වුවද මොවුනට පුළුල් ජනතා සහභාගිත්වයක් නොමැති අතර මැතිවරණ පවත්නා සෑම අවස්ථාවකම ඔවුන් පරාජයට පත්වන බවද හෙතෙම කීවේය.මෙවැනි අවස්ථාවක තමිල්නාඩු ප්‍රාන්තයේ හිටපු මහ ඇමැති එම්. කරුණානිධි ද්‍රවිඩ ඊළාම් සමුළුවක් කැඳවා තිබෙන බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n1208103</link>
    <topic>පොළොන්නරුවෙන් කෝටි 1 1 / 2 ක වී මිලට ගන්න සැලසුම්</topic>
    <author>පොළොන්නරුව දිසා සමූහ ඇම්. පී. සරත්</author>
    <content>පොළොන්නරුව දිස්ත්‍රික්කයේ ගොවින්ගෙන් රුපියල් කෝටි එකහමාරක වී මිලදී ගැනිමට පොළොන්නරුව දිස්ත්‍රික් වී අලෙවි මණ්ඩලය සුදානමින් සිටී. මේ අනුව වී මේට්‍රික් ටොන් 15000ක් මිලදී ගන්නා බව වී අලෙවි මණ්ඩලයේ පොළොන්නරුව දිස්ත්‍රික් ප්‍රාදේශීය කළමනාකාර එම්. නිශ්ශංක මහතා කීය.වී මිලදී ගැනීමට රජය රුපියල් මිලියන 500ක මුදලක් වෙන් කර ඇති අතර තවත් වී මිලදී ගැනීමට අවශ්‍ය වූ විට අවශ්‍ය මුදල් ලබාගත හැකි වේ. නාඩු වී කිලෝවක් රුපියල් 28ට ද සම්බා වී කිලෝවක් රුපියල් 30 කටද මිලදී ගැනේ.මේ අතර වී මිලදී ගැනීම සඳහා දිස්ත්‍රික්කයේ මධ්‍යස්ථාන 24ක් පිහිටුවීමට සූදානම් කර තිබේ. වී මිලදී ගැනීමේ ජංගම සේවයක්ද ක්‍රියාත්මකය. මේ අතර වී අලෙවි මණ්ඩලය මිලදී ගන්නා වී ගබඩා කිරීමට දැනට ගබඩාවල තිබෙන වී මෙට්ට්‍රික් ටොන් 25000ක් ඉවත් කිරීමේ කටයුතු කඩිනමින් කර ගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n1208104</link>
    <topic>මැණික්ෆාම්හි පවුල් 380කටයළි ස්ථිර පදිංචිය</topic>
    <author>උදුලා පීරිස්</author>
    <content>මැණික්ෆාම් සහන ගම්මානයේ සිටි තවත් පවුල් 380ක පුද්ගලයන් 1204 ක් අද (10) හා 13වැනි දින නැවත පදිංචි කරන බව නැවත පදිංචි කිරීමේ අමාත්‍යාංශය පවසයි.මෙසේ පදිංචි කරන්නන් මුලතිව් දිස්ත්‍රික්කයට අයත්වූවන් වන බවත්, ඔවුන්ගේ කැමැත්ත මත අදියර දෙකක් යටතේ සිය මුල් ගම්බිම්වල නැවත පදිංචි කරන බවත්, නැවත පදිංචි කිරීමේ ඇමැති ගුණරත්න වීරකෝන් මහතා පැවසීය.පවුල් 206කට අයත් පුද්ගලයන් 635 දෙනකු මුලතිව් දිස්ත්‍රික්කයට අයත් පුදුකුඩිඉරිප්පු ප්‍රාදේශීය ලේකම් කොට්ඨාසයේ පුදුකුඩිඉරිප්පු නැඟෙනහිර ප්‍රදේශයේ අද (10) නැවත පදිංචි කෙරේ.පවුල් 174කට අයත් පුද්ගලයන් 569 දෙනෙකු පුදුකුඩිඉරිප්පු ප්‍රාදේශීය ලේකම් කොට්ඨාසයේ මල්ලිකයිතිවු ප්‍රදේශයේ මේ මස 13 දින නැවත පදිංචි කෙරේ.මොවුන්ගේ මූලික අවශ්‍යතා සපුරාලීමට රුපියල් ලක්‍ෂ 23 ක් නැවත පදිංචි කිරීමේ අමාත්‍යාංශය වෙන්කර තිබේ. නැවත පදිංචි කරන ප්‍රදේශයන්හි බිම්බෝම්බ ඉවත් කර ආරක්‍ෂාව තහවුරු කර ඇති බව ද, වීරකෝන් ඇමැතිවරයා කීය.වසර ගණනකට පසු අවතැන් කඳවුරුවලින් සිය ගම්බිම් වෙත යන මේ පිරිස් සඳහා රජය ඔවුන්ට අවශ්‍ය යටිතල පහසුකම් ඇතුළු අත්‍යාවශ්‍ය සේවාවන් මෙන්ම පිසූ ආහාර, වියළි ආහාර ලබාදීමට කටයුතු කෙරේ. මීට අමතරව මාස 6 කට වියළි ආහාර, පානීය ජල අවශ්‍යතා හා අනෙකුත් පොදු පහසුකම් සැපයීමට කටයුතු කරන බව ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n1208105</link>
    <topic>බැංකු පොලියේ වෙනසක් නෑ මහ බැංකුව</topic>
    <author>මහින්ද අලුත්ගෙදර</author>
    <content>පොලී අනුපාත පවතින අනුපාතයටම තව දුරටත් පවත්වාගෙන යාමට ශ්‍රී ලංකා මහ බැංකුව තීරණය කරයි. මේ වනවිට ශ්‍රී ලංකාවේ පවත්නා මුදල් ප්‍රතිපත්ති ස්ථාවරය යෝග්‍ය බැවින් මුදල් මණ්ඩලය එම තීරණය ගෙන තිබෙන බව ශ්‍රී ලංකා මහ බැංකුව පවසයි.ඊට අමතරව වර්තමාන සාර්ව ආර්ථික වර්ධනයන්, විදේශීය සහ මුදල් අංශය මත දැනටමත් ගෙන ඇති ප්‍රතිපත්ති හා ක්‍රියාමාර්ගයන්හි තත්ත්වය සම්බන්ධයෙන්ද සලකා බලා තිබෙන අතර එහි දී වත්මන් තත්ත්වය යහපත් බවට එම බැංකුව ප්‍රකාශ කරයි.ඒ අනුව ශ්‍රී ලංකා මහ බැංකුවේ ප්‍රතිපත්ති පොලී අනුපාතිකයන් වන ප්‍රතිමිල දී ගැණුම් අනුපාතය සියයට 7.75 ක් ද ප්‍රතිවිකුණුම් අනුපාතිකය සියයට 9.75ක් ද වශයෙන් නොවෙනස්ව පවත්වාගෙන යාමට තීරණය කර තිබේ.ශ්‍රී ලංකා මහ බැංකුවේ මේ මස මූල්‍ය ප්‍රතිපත්ති සමාලෝචනය (අගෝස්තු) අනුව මේ වසරේ පෙබරවාරි සහ මාර්තු මස ක්‍රියාත්මක කළ ප්‍රතිපත්ති ක්‍රීයාමාර්ග ඉහළ ආනයන වර්ධනය අඩු කිරීමට ද ඉහළ ණය ව්‍යාප්තියද ඉලක්කය විය. එමඟින් බලාපොරොත්තු වු ප්‍රතිඵල ලැබී තිබේ.බාහිර අංශයෙහි 2012 ජුනි මස ආනයන සඳහා වියදම්වල බලාපොරොත්තු වු අඩුවීමක් ද ඊට අනුරූපී වු 2012 දෙවන කාර්තුවේ දී වෙළෙඳ ගිණුම්වල හිඟයේ අඩුවීමක් ද පෙන්නුම් කරන බව මහ බැංකුව සඳහන් කරයි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n1208106</link>
    <topic>ශ්‍රීලනිප හිටපු පාර්ලිමේන්තු මන්ත්‍රී ආනන්ද දසනායක අභාවප්‍රාප්ත වෙයි</topic>
    <author>නිහාල් ජයවර්ධන සහ ගඟ ඉහළ සමූහ</author>
    <content>ශ්‍රී ලංකා නිදහස් පක්‍ෂයේ ජ්‍යෙෂ්ඨ උප සභාපතිවරයකු, කොත්මලේ හා නුවරඑළිය දිස්ත්‍රික් හිටපු පාර්ලිමේන්තු මන්ත්‍රීවරයකු හා ආණ්ඩුකාරවරයකු වූ ආනන්ද දසනායක මහතා (93) ඊයේ (09) ගම්පළ පිහිටි නිවසේ දී අභාවප්‍රාප්ත වූයේය.1920 අප්‍රේල් මස 16 දින කොත්මලේ කඩදොරදී උපතලද ආනන්ද දසනායක මහතා ශශ්‍රී ලංකා පාර්ලිමේන්තුවේ සෙනට් සභික මන්ත්‍රී මඬුල්ලේ සිටි අවසන් මන්ත්‍රීවරයාද වන අතර, ඒ මහතා දිවංගත ඩී. ඒ. රාජපක්‍ෂ මහතාගේ සමීපතම දේශපාලන සගයෙකි.කොත්මලේ විදුහලෙන් හා නාවලපිටිය අනුරුද්ධ කුමාර විදුහලෙන් අධ්‍යාපනය ලද ඒ මහතා පේරාදෙණිය විශ්වවිද්‍යාලයට ඇතුළත්ව දේශපාලන විද්‍යාව පිළිබඳ විශේෂ උපාධියක් හිමිකර ගනිමින් මහනුවර ශාන්ත අන්තෝනි, මොරටුව වේල්ස්කුමාර හා ගම්පළ සහිරා යන විදුහල්වල ගුරුවරයකු ලෙසද කටයුතු කර ඇත.1950 දශකයේදී ශශ්‍රී ලංකා පාර්ලිමේන්තුවට සෙනට් මන්ත්‍රීවරයකු ලෙසින් පත්වන ආනන්ද දසනායක මහතා 1960 දී ශශ්‍රී ලංකා නිදහස් පක්‍ෂ තරුණ සංවිධානය හා 1970 දී වෘත්තිය සමිති ලේකම්වරයකු ලෙසද කටයුතු කර තිබේ.1970 කොත්මලේ ආසනය ජය ගනිමින් ශශ්‍රී ලංකා නිදහස් පක්‍ෂයෙන් ශ්‍රී ලංකා පාර්ලිමේන්තුවට තේරීපත්වන හෙතෙම වසර 17ක් නොකඩවා මන්ත්‍රී තනතුර හෙබවීය.1995 සිට 1999 දක්වා ඌව පළාතේ ආණ්ඩුකාරවරයා ලෙසත්, 1999 සිට දකුණු පළාතේ ආණ්ඩුකාරවරයා ලෙසත් කටයුතු කළ ඒ මහතා පුතුන් තිදෙනෙකු සහ දියණියන් තිදෙනකුගේ පියෙකි.මියගිය නන්දා දසනායක මහත්මියගේ ආදරණීය ස්වාමිපුරුෂයා වූ ආනන්ද දසනායක මහතා කොත්මලේ ශශ්‍රී ලංකා නිදහස් පක්‍ෂ ප්‍රධාන සංවිධායක හා වත්මන් මධ්‍යම පළාත් සභා මන්ත්‍රී කුමාර දසනායක මහතාගේ දයාබර පියාණන් වේ.අභාවප්‍රාප්ත ආනන්ද දසනායක මහතාගේ දේහය මේවනවිට ගම්පළ සිංගාපිටියේ අංක 90 දරන නිවසේ තබා ඇති අතර, අවසන් කටයුතු 11 දින පස්වරුවේ ගම්පළ පොදු සුසාන භූ®මියේදී සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n1208107</link>
    <topic>නියඟයෙන් පීඩාවට පත් ජනතාවට සහන දෙන්න කඩිනම් වැඩසටහනක්</topic>
    <author>සමන්මලී ප්‍රියශාන්ති, ධනුෂ්ක ගොඩකුඹුර</author>
    <content>නියඟයෙන් පීඩාවට පත් ජනතාවට කඩිනම් සහන සැලසීම හා ඔවුන්ගේ ජීවන තත්ත්වය නැංවීම සඳහා නව වැඩසටහනක් සම්පාදනය කිරීමට ජනාධිපති මහින්ද රාජපක්ෂ මහතා ඉදිරිපත් කළ යෝජනාවට කැබිනට් අනුමැතිය හිමි වෙයි.එම වැඩසහහන යටතේ පොළොන්නරුව, අනුරාධපුර සහ පුත්තලම දිස්ත්‍රික්කවල ජනතාවට සහන සැලසීමට අවශ්‍ය මුදල් ප්‍රතිපාදන මේ වන විට දිස්ත්‍රික් ලේකම්වරුන් වෙත නිදහස් කර ඇත‍.තවදුරටත් මුල්‍ය ප්‍රතිපාදන අවශ්‍ය නම් ලේකම්වරුන්ගෙන් ලැබෙන ඉල්ලීම් අනුවමුදල් ප්‍රතිපාදන මුදාහැරීමට මුදල් හා ක්‍රමසම්පාදන අමාත්‍යාංශය ක්‍රියා කරගෙන යයි.නියඟයෙන් පීඩා විදින ජනතාවට අවශ්‍ය පානීය ජල පහසුකම් සැලසීම සඳහා ජල ටැංකි මිල දී ගැනීමට සහ ජල බවුසර් කුලී පදනම මත මිල දී ගැනීමට මේ වන විට ආපදා කළමනාකරණ අමාත්‍යාංශය මඟින් දිස්ත්‍රික්ක 14ක් ‍දිස්ත්‍රික් ලේකම්වරුන් වෙත මුදල් ප්‍රතිපාදන ලබා දී තිබේ. එමඟින් නියඟයේ බලපෑමට ලක් වු පවුල් 66,131කට සහන සැලසීමට කටයුතු යොදා තිබේ.මීට අමතරව කෘෂි ළිංවල රොන් මඩ ඉවත් කර ශ්‍රද්ධ කිරිම සහ ගැඹුරු කිරීම ඇතුළු කටයුතු ප්‍රාදේශීය මට්ටමින් ආරම්භ කර ඇත. මේ වන විට අනුරාධපුර දිස්ත්‍රික්කයේ නාච්චිදූව,පදවිය, හුරුළුවැව යටතේ කුඩා වැව් 6කද, කලාවැව හා ඒ ආශ්‍රිත වැව් 126කද රොන් මඩ ඉවත් කිරීමේ කටයුතු සිදු වේ.පොළොන්නරුව දිස්ත්‍රික්කයේ ගිරිතලේ වැව සහ කුළු වැව් 3ක රොන් මඩ ඉවත් කිරීමේ කටයුතු සිදු කෙරේ. කුරුණෑගල දිස්ත්‍රික්කයේ මාගල්ලේ වැවේ රොන් මඩ ඉවත් කිරීමේ වැඩ කටයුතු ද ආරම්භ වී තිබෙන අතර බතලගොඩ වැව හා පෝෂිත ඇළ, ඒ යටතේ ඇති කුඩා වැව්, කුඩා සහ කන්තෝරුව යන වැව්වලද රොන් මඩ ඉවත් කෙරේ.හානියට පත් වගා බිම්වලට බිත්තර වී සහ පොහොර ලබාදීම සහ බිම් සැකසීම යනාදීය සඳහා අවශ්‍ය ආධාර ලබා දීම සඳහා හානියට පත් ප්‍රදේශ, වගා පාළු වු ගොවීන්, ඉඩම් ප්‍රමාණ ආදී මුලික තොරතුරු ආදාළ ක්ෂේත්‍ර නිලධාරීන් මඟින් මේ වන විට රැස් කර ගෙන ඇත.ඒ අනුව 2012/2013 මහ කන්නයේ නියඟයෙන් හානියට පත් ප්‍රදේශ සඳහා අවශ්‍ය බිත්තර වී අවශ්‍යතාවය බුසල් 180,000ක් පමණ වන අතර ඒ සඳහා අවශ්‍ය මුදල් ප්‍රතිපාදන රුපියල් මිලියන 216ක් කෘෂිකර්ම අමාත්‍යංශයට ලබාදීමට නියමිතය.මෙම වැඩසටහන මුදල් හා ක්‍රම සම්පාදන අමාත්‍යංශයේ ලේකම්වරයාගේ ප්‍රධානත්වයෙන් සහ අදාළ අමාත්‍යංශ ලේකම්වරුන්ගෙන් සමන්විත ජනාධිපති කාර්ය සාධක බළකායක් නිරීක්ෂණය කර එහි ප්‍රගතිය දින 10කට වරක් සමාලෝචනය කිරිමට නියමිතය‍‍..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n1208108</link>
    <topic>මසුන් නිෂ්පාදනය මෙ.ටොන් ලක්‍ෂ 7 1/2 ට ගැනීමේ ඉලක්කයක්</topic>
    <author>බුද්ධිකා ඉඹුලාන සහ ජයසිරි මුණසිංහ</author>
    <content>ඉදිරි වසර හය නිමා වන විට (2018) දේශීය මත්ස්‍ය නිෂ්පාදනය මෙට්ට්‍රික් ටොන් හත්ලක්ෂ පනස් දහසක් දක්වා වැඩි කර ගැනීමේ ඉලක්කයක් ඇතැයි රජය අවධාරණය කරයි.මේ අනුව ජාතික මත්ස්‍ය සැපැයුමෙන් ස්වයංපෝෂිත වීමටත්, මත්ස්‍ය අපනයන ආදායම ඉහළ නංවාගැනීමටත් රජය අපේක්ෂා කරන බව මුදල් හා ආර්ථික අමාත්‍යාංශයේ ලේකම් ආචාර්ය පී. බී. ජයසුන්දර මහතා දිනමිණට ප්‍රකාශ කළේය.ජනාධිපති මහින්ද රාජපක්ෂ මහතාගේ උපදෙස් මත ධීවර අංශ නවෝදයට රජය මුල පිරූ බව කී ලේකම්වරයා ධීවර හා ජලජ සම්පත් ඇමැති දොස්තර රාජිත සේනාරත්න මහතා හා පිරිස එය කඩිනමින් ක්‍රියාත්මක කරන බව කීය.වසර 1983 ට පෙර උතුරු හා නැගෙනහිර ප්‍රදේශ ජාතික මත්ස්‍ය නිපැයුමට දැක්වූ දායකත්වය සියයට 40ක් වු බව කී ආචාර්ය ජයසුන්දර එය වසර 2000වන විට සියයට තුන දක්වා පහත වැටුණු බව සඳහන් කළේය.එහෙත් වසර 2009 දී යුද්ධය මුළුමනින්ම නිමාවීමත් සමග උතුරු නැගෙනහිර දෙපළාතෙන් ජාතික මත්ස්‍ය නිපැයුමට දක්වන දායකත්වය නැවත වතාවක් සියයට 35ක මට්ටමට ළඟා වී ඇතැයි ලේකම්වරයා කීය.වසර 2005 සිට වසර 2011 දක්වා මත්ස්‍ය නිෂ්පාදනයේ වාර්ෂික සාමාන්‍ය වර්ධන වේගය සියයට 12කි. මේ වර්ධනය ඇතිවීමට බලපෑ ප්‍රධාන හේතුන් පැහැදිලි කළ ලේකම්වරයා රජය නව ධීවර වරාය සහ නැංගුරම් පොළ ඉදිකිරීම තොටුපළ සංවර්ධනය කිරීම, ධීවර යටිතල පහසුකම් දියුණු කිරීම, බහුදින යාත්‍රා වලට නිෂ්පාදන සහනාධාර පිරිනැමීම මුල් වූ බව කීය.මත්ස්‍ය නිෂ්පාදනය රට පුරා ක්‍රමවත් ලෙස බෙදා හැරීමේ සහ කල් තබා ගැනීමේ දියුණු තාක්‍ෂණික ක්‍රමවේද භාවිතා කිරීමට ධීවර ප්‍රජාව උනන්දු කරවූ රජය ඒ සඳහා පෞද්ගලික අංශයේ ආයෝජනවලට බදු සහන ලබා දී ඇත.ගැඹුරු මුහුදේ මත්ස්‍ය නිෂ්පාදනය වැඩි කිරීම, අභ්‍යන්තර ධීවර කටයුතු වල හා ජලජීවී අංශයේ නවෝදයක් සිදුවී ඇති වර්තමානයේ ඒ සඳහා ධීවරයන්ට රජය ලබා දුන් ඉන්ධන සහනාධාරය, බැංකු ණය ක්‍රම ඉවහල් වූ බවද ලේකම්වරයා කීය.වසර 2005 දී අප රටේ ධීවරයන් සතුව පැවැති මුළු යාත්‍රා සංචිතය තිස්දහසක් පමණ වූ බවත් එය ඉකුත් වසර නිමවන විට අනූපන්දහස දක්වා වැඩි වී ඇති බවත් ලේකම්වරයා සිහිපත් කෙළේය.වසර 2011 දී මෙරට මත්ස්‍ය නිෂ්පාදනය මෙට්ට්‍රික් ටොන් හාරලක්ෂ හතළිස් පන්දහසක් විය. ධීවර අංශයේ සෘජු හා වක්‍ර රැකියා අවස්ථා ලක්‍ෂ හයහමාර ඉක්මවා තිබේ. වෙරළබඩ තීරයේ ජීවත්වන ජනතාවගෙන් සියයට 50ක් සෘජු රැකියා, ධීවර අංශය හා බැඳී සිටී.වසර 2011 දී මත්ස්‍ය හා ආශ්‍රිත නිෂ්පාදනවල අපනයනයේ සමස්ත ආදායම රුපියල් මිලියන 21500 ක් වී තිබේ. වසර 2010 දී ඒක පුද්ගල මත්ස්‍ය පරිභෝජනය කිලෝග්‍රෑම් 11.7කි. එය වසර 2011 දී කිලෝග්‍රෑම් 13 දක්වා ඉහළ ගොස් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n1208109</link>
    <topic>පෙම්වතිය ඝාතනයට කොළ නැති ගහට යැවූ පෙම්වතා අධිකරණයේ දී බෙල්ල කපා ගනී</topic>
    <author>අසේල කුරුළුවංශ නුවරඑළිය මධ්‍යම සහ නුවරඑළිය විශේෂ</author>
    <content>වසර හයකට පෙර තම පෙම්වතියට ගිනි තබා ඝාතනය කිරීමේ සිද්ධියක් සම්බන්ධයෙන් නුවරඑළිය මහාධිකරණයේ විභාග වූ නඩුවකින් වරදකරු වූ අයකුට මහාධිකරණ විනිසුරු එම්. එන්. ඒ. ගෆූර් මහතා ඊයේ (9) මරණීය දණ්ඩනය නියම කිරීමෙන් පසු එම පුද්ගලයා අධිකරණයේදී බ්ලේඩයකින් තම ගෙළ කපා ගැනීම නිසා ඔහු නුවරඑළිය මූලික රෝහලට ඇතුළු කර තිබේ.මරණීය දණ්ඩනය නියමවීමෙන් පසු මෙසේ ගෙළ කපාගෙන ඇත්තේ හැටන් වනරාජවත්ත පහළ කොටසේ පදිංචි රාමයියා ක්‍රිෂ්ණමූර්ති (32) නැමැති අයෙකි. වසර 2006 ජූලි මස 17 දින රාමසාමි ලිංගේෂ්වරී නැමැති අයගේ සිරුරට ගිනි තබා අදාළ පුද්ගලයාට එරෙහිව චෝදනා ගොනුකර තිබිණි.අගතියට පත් පාර්ශ්වය වෙනුවෙන් අධිනීතිඥ තාරක ධර්මසිරි, සරත් කොඩිප්පිල යන මහත්වරු ද වගඋත්තරකරු වෙනුවෙන් නීතිඥ සංජීව ෆොන්සේකා මහතා ද පෙනී සිටියහ. ගළ කපාගත් පුද්ගලයාගේ තත්ත්වය බරපතළ නොවන බව රෝහල් ප්‍රකාශකයකු කීය.බන්ධනාගාර හා පොලිස් ආරක්ෂාව යටතේ තුවාලකරු රෝහලේ ප්‍රතිකාර ලබමින් සිටියි. නුවරඑළිය නියෝජ්‍ය පොලිස්පති ආනන්ද විජේසූරිය මහතාගේ උපදෙස් මත පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=n12081010</link>
    <topic>ජල පරිහරණය බලන්න අධ්‍යයන කමිටුවක්</topic>
    <author>සමන්මලී ප්‍රියශාන්ති සහ ධනුෂ්ක ගොඩකුඹුර</author>
    <content>පවතින නියඟ කාල සීමාවේ පානීය ජලය හා විදුලිය නිපදවීමට ගන්නා ජලය කුමන ආකාරයෙන් භාවිතා කළ යුතුද යන්න සම්බන්ධයෙන් අධ්‍යනයක් කිරීම සඳහා ජනාධිපති මහින්ද රාජපක්ෂ මහතා කමිටුවක් පත් කර තිබේ.මෙම තත්ත්වය අධ්‍යනය කර මීළඟ කැබිනට් මණ්ඩල රැස්වීමට වාර්තාවක් සැපයීමේ වගකීම එම කමිටුවට පැවරී ඇති බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.ජ්‍යෙෂ්ඨ ඇමැති ආචාර්ය සරත් අමුණුගම සහ ඇමැතිවරුන් වන නිමල් සිරිපාල ද සිල්වා, දිනේශ් ගුණවර්ධන මහත්වරු ඇතුළු පිරිසක් මේ කමිටුවට පත් කර ඇති බව ඇමැතිවරයා ප්‍රකාශ කළේය.ජනාධිපතිවරයාගේ ප්‍රධානත්වයෙන් පෙරේදා රැස් වූ කැබිනට් මණ්ඩලය පවතින නියඟය නිසා ඇති විදුලි කප්පාදුව සම්බන්ධයෙන් පැයකට වඩා කාලයක් සාකච්ඡා කළ බව ඇමැතිවරයා කීවේය.ඇමැතිවරයා මෙසේ ප්‍රකාශ කළේ ඇමැති මණ්ඩල තීරණ දැනුම් දීමේ මාධ්‍ය හමුවට ජනමාධ්‍ය අමාත්‍යාංශ ශ්‍රවණාගාරයේ දී ඊයේ (09) එක්වෙමිනි.දැනට ලැබී ඇති වාර්තාවලට අනුව සැප්තැම්බර් මස අවසානය තෙක් වර්ෂාව නොලැබෙන්නට ඉඩ තිබෙන බවත් කාලගුණය වැනි කාරණා කිසිවකුටත් පාලනය කළ නොහැකි බවත් ඇමැතිවරයා පෙන්වා දුන්නේය. අද විදුලි කප්පාදුව පිළිබඳ කතා කරන අයට එදා රජය යුද්ධය කරන අතරම නොරොච්චෝලේ, ඉහළ කොත්මලේ වැනි බලාගාර ඉදි කළ ආකාරය අමතකව ඇති බවත් ඇමැතිවරයා පැවසීය. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=r1208101</link>
    <topic>පානදුරේ වටිනා ඉඩමක් හොරෙන් උකස්කර රුපියල් කෝටියක් බැංකුවකට වංචා කරලා</topic>
    <author>පානදුර සමූහ කපිල සෝමරත්න</author>
    <content>පානදුර සුසන්ත මාවතේ පිහිටි විශාල ඉඩමක් සම්බන්ධයෙන් ව්‍යාජ ඔප්පුවක් සකස් කර එය ලංකා බැංකුවට උකස් කර රුපියල් මිලියන දහයක් වංචා කළේ යැයි කියන සිද්ධියක් සම්බන්ධව ජාත්‍යන්තර පාසලක අධිපතිවරයකු ඔහුගේ බිරිය සහ කළමනාකරුවකු අපරාධ පරීක්ෂණ දෙපාර්තමේන්තුව මගින් සැකපිට අත් අඩංගුවට ගෙන පානදුර මහේස්ත්‍රාත් අධිකරණයට ඉදිරිපත් කිරීමෙන් පසුව රක්ෂිත බන්ධනාගාර ගත කිරීමෙන් පසු ඇප මත මුදා හැර ඇත.මේ නඩුව පානදුර මහේස්ත්‍රාත් ආර්. එස්. ඒ. දිසානායක මහතා හමුවේ නැවත කැඳවූ විට අපරාධ පරීක්ෂණ දෙපාර්තමේන්තුවේ වානිජ්‍ය අංශයේ නිලධාරියකු අධිකරණය හමුවේ පෙනී සිටියේය.අදාළ සැකකරුවන් සිදුකර ඇති මුදල් වංචාව පිළිබඳව නීතිපතිවරයා විසින් ඔවුනට එරෙහිව කොළඹ මහාධිකරණය හමුවේ නඩු පවරා ඇති නිසා පානදුර අධිකරණයේ තිබෙන නඩු ගොනුව මහාධිකරණයට ඉදිරිපත් කරන ලෙසට නියෝගයක් කරන්නැයි මේ නිලධාරියා අධිකරණයෙන් ඉල්ලා සිටියේය.එම ඉල්ලීම අනුව සැකකරුවන් තිදෙනා සම්බන්ධ නඩු ගොනුව කොළඹ මහාධිකරණය වෙත ඉදිරිපත් කරන ලෙසට මහේස්ත්‍රාත්වරයා අධිකරණයේ රෙජිස්ට්‍රාර් වරියට නියෝග කෙළේය.රුපියල් මිලියන 10ක් ලංකා බැංකුවෙන් ලබාගැනීමට ව්‍යාජ ඔප්පුවක් සකස් කර ඇත්තේ පානදුර හිටපු පාර්ලිමේන්තු මන්ත්‍රී ශ්‍රීමත් සුසන්ත ද පොන්සේකා මහතාගේ දියණියට අයත් ඉඩමකට යැයි රහස් පොලිස් පරීක්ෂණයෙන් අනාවරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=r1208102</link>
    <topic>තරඟයට ධාවනය වූ බසය නැවතූ ‘චෙකර්’ මහත්වරු නිසා කොන්දොස්තරට රස්සාවත් එපා වෙලා</topic>
    <author>හොරණ සමූහ - බන්ධුල ආර්.ගුලවත්ත</author>
    <content>මීපේ සිට හොරණ දක්වා තරගයට ධාවනය කළ බස් රථයක් හොරණ විද්‍යාරත්න හන්දිය අසල නතර කළ විට තරගයට පැමිණි අනෙක් මහරගම හොරණ පෞද්ගලික බස් රථය තරගයෙන් දිනා මීපේ බස්රථය අභිභවා ඉදිරියට ධාවනය කෙරිණි. එම බස් රියේ මගීහු දහයක් පමණ හිටගෙන ද සිටියහ.විද්‍යාරත්න පිරිවෙන ප්‍රධාන ගේට්ටුව සමීපයේ මාර්ගස්ථ ප්‍රවාහන අධිකාරියට අයත් චෙකර් මහත්වරු මීපේ හොරණ බස් රථය නතර කරන්නට සංඥා කළහ. බස් රථය පාර අයිනේ නතර කෙරිණි. පරීක්ෂක නිලධාරියෙක් බසයේ පාපුවරුව ළඟ යෝධයෙක් මෙන් සිට ගත්තේ ය.පිටුපස දොර කවුළුව ළඟ සිටි කොන්දොස්තර තැන ක්ෂණයකින්ම ඉදිරි දොරටුව ළඟට පිම්මේ ආවේ ය.“ටර්න් එකත් පහුවෙනවා මහත්තයෝ යැයි කියමින් රියැදුරු කඩදාසි ගොන්නක් සමග රියැදුරු අසුන සමීපයේ තිබූ ලොග් සීට් එක චෙකර් මහතාට දුන්නේ ය.කෝ හැඳුනුම්පත නිලධාරියා යළිත් විමසුවේ ය.“ආ....”නිලධාරියා ලොග් ෂීට් එකේ කෙටි අත්සනක් ලකුණු කර බලා කඩදාසි මිටිය කොන්දොස්තරට ආපසු දුන්නේ ය.යළිත් බසයේ ගමන ඇරඹිණි. කොන්දොස්තර තැනගේ මුහුණ කෝපයෙන් ඉදිමෙන්නට විය.ඔහු කඩදාසි මිටිය කළු පාට සිලි බෑග් එකේ දමා මගුල, මග දිගේ බලනවා යැයි කීවේ බසයේ මගීන් සිටින බවද අමතක කරමිනි.මුන්ට වෙන වැඩක් නැතුවද මන්ද යනුවෙන් පවසමින් කොන්දොස්තර තවත් මොනවාදෝ මුමුණන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=r1208103</link>
    <topic>රඹුක්කන - හූරිමළුව මැදගොඩැල්ල දුම්රිය හරස් මඟට ගේට්ටුවක් ඕනෑ</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන හූරීමළුව මැදගොඩැල්ල පින්නවල දක්වා දිවෙන මාර්ගය හරහා ඇති දුම්රිය හරස් මාර්ගයට ආරක්ෂක ගේට්ටුවක් සවිකර දෙන්නැයි ඉල්ලුවත් තවමත් ඉටුනොවූ බව ප්‍රදේශවාසීහු කියති.ප්‍රාදේශීය සභා රැස්වීමකදී උප සභාපති උදය තිලකරත්න මහතා පැවැසුවේ හූරීමළුව මැදගොඩැල්ල දුම්රිය හරස් මාර්ගය අසල බරපතළ අනතුරු කීපයක් සිදුවූ බවත්, මේ මාර්ගයේ මෑතකදී පාසල් සසිසුන් ප්‍රවාහනය කළ වෑන් රථයක් දරුණු අනතුරකට ලක් වූ බවත්ය.මෙසේ අනතුරු රැසක් එක දිගට සිදු වූ නිසා ප්‍රවාහන ඇමැතිවරයා වෙත ලිපියක් මගින් ආරක්ෂක දුම්රිය ගේට්ටුවක් ලබාදෙන ලෙස ඉල්ලීමක් කළත් තවමත් එය නොලැබුණු බව පැවැසීය.කෑගල්ල රඹුක්කන ප්‍රධාන මාර්ගයේ පින්නවල ජාතික පාසල තෙක් ඇති මාර්ගයේ තදබදයක් ඇති වූ අවස්ථාවක විකල්ප මාර්ගයක් ලෙස භාවිතා කරන්නෙද මේ හූරීමළුව මාර්ගයයි.රඹුක්කන නව නගර සංවර්ධන යෝජනාවලියේද මේ මාර්ගය සංවර්ධනය කිරීමට නියමිත මාර්ගයක් වන අතර පින්නවල අලි අනාථාගාරය වෙත ලඟාවිය හැකි තවත් විකල්ප මාර්ගයක් ලෙස මේ මාර්ගය භාවිතා කළ හැකිය. මේ මාර්ගයට ආරක්ෂිත ගේට්ටුවක් සවිකරන ලෙස ගම්වාසිහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=r1208104</link>
    <topic>රුපියල් දහඅට ලක්ෂයක් වංචාකළැයි ගෘහ සේවිකාවක් ගුවන්තොටේදී අල්ලයි</topic>
    <author>පාණදුර සමූහ කපිල සෝමරත්න</author>
    <content>රුපියල් 18 ලක්ෂයක් වටිනා පානදුර ප්‍රදේශයේ ඉඩමක් සම්බන්ධයෙන් සාපරාධි ලෙස මුදල් වංචාවක් සිදුකළේ යැයි කියන ගෘහ සේවිකාවක් පානදුර මහේස්ත්‍රාත් ආර්. එස්. ඒ. දිසානායක මහතා විසින් රක්ෂිත බන්ධනාගාර ගත කරන ලදී.මෙසේ බන්ධනාගාර ගත කෙරුනේ නිශාන්ති හෙට්ටිආරච්චි නැමැති කාන්තාවය. ඇය විදේශීය රැකියාව අවසන් වී දිවයිනට පෙරළා පැමිණි විට කටුනායක ගුවන්තොටුපළේ පොලිස් නිලධාරීන් විසින් සැකපිට අත්අඩංගුවට ගෙන පාණදුර පොලිසියට භාර දී ඇත.පසුව ඇයව පාණදුර අධිකරණයට ඉදිරිපත් කර ඇත්තේ ඇය විසින් සිදුකළ මුදල් වංචාව ගැන පරීක්ෂණ පැවැත් වූ පාණදුර පොලිසියේ විශේෂ අපරාධ සහ වංචා විමර්ශන අංශයේ නිලධාරීන් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=r1208105</link>
    <topic>ගොඩගම බෝධිය අසල කාණුවේඅප ජලය එක තැන පල්වෙයි</topic>
    <author>හෝමාගම විශේෂ ජිනදාස ගමගේ</author>
    <content>ගොඩගම නගර මධ්‍යයේ බෝධිය අසල කාණුවේ ජලය බැසයාම සඳහා ක්‍රමවත් වැඩපිළිවෙළක් සැකසීමට පියවර ගන්නා ලෙස ජනතාව බලධාරීන්ගෙන් ඉල්ලා සිටිති.මෙයට සති ගණනාවකට පෙර මාධ්‍යයෙන් පෙන්වා දීමෙන් පසු මාර්ග සංවර්ධන අධිකාරියේ නිලධාරීයෙක් පැමිණ බැකෝ යන්ත්‍රයක් යොදා ඇළේ ගොඩ ගැසී තිබුණු රොන්මඩ හා අපද්‍රව්‍ය ඉවත් කරන ලදී.ඉන්පසු එම කාණුවේ ජලය පිරී එතනින් එහාට ගලායාමක් සිදුවන්නේ නැත. හයිලෙවල් මාර්ගය හරහා ඇති බෝක්කුව විවිධ අපද්‍රව්‍යවලින් හිර වී ඇති බවද පාරෙන් එහා පැත්තේ කාණුව වල්බිහිවී ඇති නිසා මෙම තත්ත්වය උදා වී ඇති බවද නගරවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=r1208106</link>
    <topic>නැතිවූ පුතා සොයා දෙන බව කියාදේවාලයේ කපුවා සල්ලිත් අරන් ගමෙන් පැනලා</topic>
    <author>හොරණ සමූහ බන්ධුල ආර්. ගුලවත්ත</author>
    <content>ඇළහැර ප්‍රදේශයේ පදිංචි ගොවි පවුලකට අයත් නිවුන් පිරිමි දරුවන් දෙදෙනාට ද හමුදා සේවයට බැඳීමට දැඩි කැමැත්තක් ඇති විය. නමුත් මව සහ පියා මීට අකමැති වුවත් දරුවන් දෙදෙනාම හමුදා සේවයට බැඳී ඇත.මාසයකින් පමණ හමුදා මූලස්ථානයෙන් පලා ගොස් ඇති බව දැනගන්නට ලැබී තිබේ. කලබලයට පත් මවුපිය දෙදෙනා හැම තැනකම සොයා බැලූ නමුත් ප්‍රතිඵලයක් නොමැති තැන ඔවුහු ඇලහැර ප්‍රදේශයේ දේවාල භාරකරුවකු හමුවූහ.පුතා සතියක් ඇතුළත සොයා දෙන බව කී කපුරාල ගාස්තු වශයෙන් රු. 5000ක් ද ලබා ගෙන ඇත. ඔහු විශාල මුදලක් වැය වන පූජා වට්ටියක් ද ලබා ගෙන දින දෙකක් මුළුල්ලේ පූජා තබා තුන්වැනි දිනයේ අඳුනක් බලා කියා ඇත්තේ තරුණයා හොරණ සිටින බවකි.අහවල් බැංකුව ඉදිරිපිට පාරේ කෙළවරේ 44 අංක දරන ස්ථානයේ පාවහන් නිෂ්පාදනය කරන ආයතනයක රැකියාවක් කරන බව පවසා ඇත. පියා සහ තවත් අයෙක් පසු දිනම හොරණ බලා පිටත් වූහ. හොරණ ප්‍රදේශයේ තරුණයාගේ නැන්දා කෙනෙක් සිටින නිසා ඔව්හු ඒ නැන්දා සොයාගෙන පැමිණියහ.අදාළ ස්ථානයට පැමිණියත් 44 අංකයට නිවසක් නැති බව දැන ගත් ඔව්හු නගර සභාවට ගොස් අදාළ නිලධාරියාට විස්තර පවසා වරිපනම් අංක පරීක්‍ෂා කළහ.ඉන් පසු කිහිප තැනක විපරම් කළහ. පසුව ඉංගිරිය බොරලුගොඩ ආයෝජන කලාපයේ ඇති කර්මාන්ත ශාලාවලටද ගොස් විපරම් කළහ.අම්මාගේ දරු දුක නිසා එම කර්මාන්ත ශාලාවල සියලු දෙනා කැඳවීමට බලධාරීහු තීන්දු කළහ. අම්මා ඒ සියලු දෙනා අතරට හඬා වැලපෙමින් ගොස් පරීක්‍ෂා කළාය. එහෙත් පුතා නැත. පසුව හොරණ නැන්දා ඇළහැර ගෙදර අක්කාට දුරකථනයෙන් කතා කර සියලු සිද්ධීන් විස්තර කළා පමණක් නොවේ. කපුරාලට බැණ වැදුණාය.”අඳුන බලල හරියටම කීවා නංගියේ. උඹල තව ටිකක් බලාපල්ලා. මම හෙට කපුවත් එක්ක එනවා. ඔය හොර කපුවා මගේ අතින් කපෝති වෙනවා.තරුණයාගේ මව වහාම කපුරාල සොයා ගියාය. එහෙත් කපුරාල හොරණට පැමිණීම අන්තිම දවසේ අවසාන මොහොතේ ප්‍රතික්ෂේප කර ඇත.තවත් කිහිප තැනක තරුණ පුතා සෙවූ නමුත් ඉන් නිෂ්ඵල වූ තැන තාත්තා කෝපයෙන් සහ ශෝකයෙන් ආපසු ඇළහැරට ගියේය. තමන් රු. 5000ක් ද ගෙවා කපුරාලගේ පුච්චානම් බසට රැවටුණු බව වැටහී ඇත.ඇළහැර සිට. කි. මී. 10ක් පමණ දුරින් පිහිටි කපුවාගේ දේවාලයට ගිය ඔවුන්ට දැක ගැනීමට ද හැකිව ඇත්තේ කපුවකු නැති දින කීපයකින් පරිසරය පවා එළි පෙහෙළි නොකළ දේවාලය පමණි. කපුවා තවත් කිහිප දෙනකුද රවටා දහස් ගණනක මුදල් ද රැගෙන ගමෙන් පලා ගොස් තිබේ.මේ සිද්ධිය සම්බන්ධයෙන් ඇළහැර පොලිසියට පැමිණිලි කරන්න යැයි කිහිප දෙනෙකුම පවසා ඇතත් ලැජ්ජාව නිසා ඔවුන් පොලිසියට ගොස් නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=r1208107</link>
    <topic>බහු විවාහයක් කරගත් කතකට අත්හිටවූසිර දඬුවම්</topic>
    <author>මල්වාන සමූහ‍ මහානාම විතානගේ</author>
    <content>පළමු විවාහය වසන් කොට බහු විවාහයක් සිදු කර ගැනීමේ චෝදනාවට වරදකාරිය වූ කාන්තාවකට රුපියල් තුන්දහසක දඩ මුදලක් සමඟ වසර දහයකට අත්හිටවු වසරක සිර දඬුවමක් පූගොඩ මහේස්ත්‍රාත් හා අතිරේක දිසා විනිසුරු ජී. එල්. ප්‍රියන්ත මහතා නියම කෙළේය.එම දඩ මුදල නොගෙවන්නේ නම් මාස හයක සිර දඬුවමක් නියම කරන බවද මහේස්ත්‍රාත්වරයා ඇයට දැන්වීය.දොම්පේ පැළහැල ප්‍රදේශයේ පදිංචි කාන්තාවක් යථොක්ත වරදකාරිය වුවාය. ඇයගේ සැමියා විසින් ගම්පහ පොලිස් විශේෂ අපරාධ විමර්ශන ඒකකයට කරන ලද පැමිණිල්ලක් අනුව මේ නඩුව පවරා තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=r1208108</link>
    <topic>කඩුවෙල සමෘද්ධිලාභීන්ට නිවාස ආධාර</topic>
    <author>අතුරුගිරිය විශේෂ වික්‍රම සමරසිංහ, කඩුවෙල සමූහ සමන්ති මිරියගල්ල</author>
    <content>කඩුවෙල මහ නගරසභා බල ප්‍රදේශයේ නිවාස නොමැති සමෘද්ධි ආධාර ලාභීන් 175කට නව නිවාස ඉදිකිරීම සඳහා මුදල් ආධාර ලබා දීමේ විශේෂ උත්සවයක් මාලබේ ප්‍රාදේශීය ලේකම් කාර්යාලයීය ශ්‍රවණාගාරයේදී පැවැත්විණි.ග්‍රාමසේවා මට්ටමින් තෝරාගත් මෙම දිළිඳු පවුල් වෙනුවෙන් එක නිවසකට රු. එක්ලක්ෂ පනස්දහස (150000/-) බැගින් මෙසේ මුදල් ආධාර ලබාදෙනුයේ කඩුවෙල මහ නගරාධිපති ජී. එච්. බුද්ධදාස මහතාගේ තීරණයට අනුව කඩුවෙල මහ නගරසභාව මගිනි.මේ සඳහා රු. 26250000/-ක් අවශ්‍ය අතර එම මුදලින් අත්තිකාරම් මුදලක් ලෙස 3580000/-ක චෙක්පත නගරාධිපති අතින් ප්‍රාදේශීය ලේකම් එම්. එස්. පී. සුරියප්පෙරුම මහත්මියට භාරදෙන ලදී.ඉතිරි මුදල් නිවාස ඉදි කරන විට කොටස් වශයෙන් ලබා දීමට නියමිතය. රාජ්‍ය විගණනයට යටත්ව ප්‍රාදේශීය ලේකම්තුමියගේ සහ මහ නගර සභාවේ අධීක්‍ෂණයට යටත්ව සමෘද්ධි සංගමය එක්ව නිවාස ලාභින්ගේ ශ්‍රම දායකත්වය ඇතිව මෙම නිවාස ඉදිකිරීමට නියමිතය.උත්සවයේදී අදහස් දැක්වූ නගරාධිපති ජී. එච්. බුද්ධදාස මහතා :-කඩුවෙල මහ නගර සභාවක් වන විට මුදල් තිබුනේ නැහැ. බැංකු ගිණුමක් හෝ නගර සභා මුද්‍රාවක් වත් තිබුණේ නැහැ. එක් වසරක් තුළදී නගර සභාවෙන් කළ වැඩ කොටස බොහෝයි. ලක්ෂ 2870ක් එයට වියදම් කර තිබෙනවා. වසර හතරක් යන තුරු වරිපනම් බදු වැඩි කරන්නේ නැහැ.කඩුවෙල බස් නැවතුම් පළ අප නවීන විදියට ඉදි කරනවා. ඒ සඳහා රු. ලක්ෂ 400ක් ලැබුණ. ආසනයේ දියුණුවට හැම විටම සුසිල් ප්‍රේමජයන්ත මහතාගේ නායකත්වය සහ සහයෝගය ලැබෙනව. අද කඩුවෙල සිදුවෙන අපරාධ දූෂණ වැඩියි. මෙයට පොලීසිය වග කිවයුතුයි. මෙහි වෙනත් පක්ෂයක ඇමතිවරයෙකුට අවශ්‍ය විදියට පොලීසි සම්බන්ධ කරගන්නව. අප ආසනයක් වශයෙන් නැගී සිට කඩුවෙල දියුණුකළ යුතුයි.ඇමැති සුසිල් ප්‍රේමජයන්ත මහතා ද කතා කළේය.ප්‍රාදේශීය ලේකම් ජේ. එස්. පී. සුරියප්පෙරුම , මයුරපාද පරිවෙනාධිපති වලේගොඩ ගුනසිරි නායක හිමි, වැලිවිට දේවස්ථාන මීසම් පාලක එල්මෝ රාජා පියතුමා හිටපු ප්‍රාදේශීය සභා මන්ත්‍රී කීර්ති සිරිවර්ධන, කඩුවෙල සමෘද්ධි අධ්‍යක්ෂ එම්. ජී. එච්. බණ්ඩාර මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=s1208101</link>
    <topic>මැරතන් ක්‍රීඩක අනුරාධගේ පුහුණුකරු ඉරිදා දිනය උදා වන තෙක් නොඉවසිල්ලෙන්</topic>
    <author/>
    <content>ලන්ඩන් ඔලිම්පික් ක්‍රීඩා උලෙළේ අවසන් ඉසව්ව වන මැරතන් තරගය පැවැත්වෙන ඉරිදා දිනය උදාවන තුරු අනුරාධ ඉන්ද්‍රජිත් කුරේගේ පුහුණුකරු එංගලන්ත ජාතික නික් ටේලර් මහතා නොඉවසිල්ලෙන් පසුවන බව පවසයි.මැරතන් ක්‍රීඩක අනුරාධ ඉන්ද්‍රජිත් ඊයේ දිනය පුරාම පුහුණුවීම් සඳහා උපදෙස් දෙමින් සිටින අතරතුරදී මාධ්‍යවේදීන් ඇමතා නිකල්ස් මහතා පැවැසුවේ අනුරාධ ඔලිම්පික් ක්‍රීඩා උලෙළේදී යම් විශේෂ දක්ෂතාවක් දක්වනු ඇතැයි තමා විශ්වාස කරන බවයි.“ඔලිම්පික් මැරතන් තරගය වේගවත් වන එකක් නැ. මේ පවතින කාලගුණික තත්ත්වය මත තරගය වේගය අඩුවුවහොත් අනුරාධට වාසියක් වෙනවා. අනුරාධ දැන් සිටින තත්ත්වය අනුව පැය 2යි මිනිත්තු 15කට වඩා අඩු කාලයකින් තරගය නිම කරයි. ඉරිදා තරගයේදී කෙන්යා, ඉතියෝපියා ක්‍රීඩකයන්ගේ වේගය වෙනදට වඩා අඩුවේවි.' අනුරාධගේ පුහුණුකරු පැවැසීය.අනුරාධ ඉන්ද්‍රජිත් පසුගිය අප්‍රේල් මාසයේ පැවැති ලන්ඩන් මැරතන් තරගය පැය 2, මිනිත්තු 17යි තත්පර 50කින් නිමකර ඔලිම්පික් තරගාවලියට සුදුසුකම් ලබා ගත්තේය. ඔහු එම තරගයේදී ක්‍රීඩකයන් 118කින් 30වැනියා බවට පත්විය.අනුරාධගේ පුහුණුකරු වේල්ස් ඔෆ් ඇලිච්බරි ක්‍රීඩා සමා‍ජයේ පුහුණුකරු ලෙස 2008 සිට ඔහුට පුහුණුව ලබාදේ‍.2004 ඇතැන්ස් ඔලිම්පික් උලෙළින් පසුව අනුරාධ ඉන්ද්‍රජිත් කුරේ ක්‍රීඩාවෙන් ඈත්වී එංගලන්තයේ පදිංචි වූ අතර නැවත වේල්ස් ඔෆ් ඇලිච්බරි ක්‍රීඩා සමාජයේ පුහුණුව ආරම්භ කළේය. එතැන් සිට එංගලන්තයේම පුහුණුවීම් කරන බැවින් අනුරාධ ඉන්ද්‍රජිත්ට ලන්ඩන් දේශගුණය හොඳින් හුරු පුරුදුය.‍මේ අතර මැරතන් ක්‍රීඩක අනුරාධ ඉන්ද්‍රජිත් කුරේගේ පවුලේ උදවියට ක්‍රීඩා ගම්මානයේ දී ඔහු හමුවී‍මේ අවස්ථාව ඊයේ උදාවිණි. එය ඔහුගේ සතුටට හේතුවී ඇත. ශ්‍රී ලංකාවට දිනකට ක්‍රීඩා ගම්මානයේ අමුත්තන් ඇතුළුවීමට අවසර පත් 5ක් පමණක් ලැබෙන හෙයින් මේ ප්‍රමාදය ඇතිවූ බව ශ්‍රී ලංකා කළමනාකාරිත්වය පැවැසුවේය. ඔලිම්පික් ක්‍රීඩා උලෙළේ ශ්‍රී ලංකා මලල ක්‍රීඩා කළමනාකරු ලෙස කටයුතු කරන රියර් අද්මිරාල් ෂෙමාල් ප්‍රනාන්දු මහතා අද පෙරවරුවේ මැරතන් ගමන් මග පරික්ෂා කිරීමට නියමිතය.වේගවත්ම කාන්තාව පසුබසීලොව වේගවත්ම කාන්තාව වූ ෂෙලී ඈන් ෆ්‍රේසර් මීටර් 200 තරග‍යේ දී අමෙරිකා‍වේ ඇලිසන් ෆීලික්ස් හමුවේ පසු බැසීමට ලක්වූවාය. මී‍ටර් 200 රන් පදක්කම ෆීලික්ස් තත්පර 21.88කින් දිනා ගනිද්දී ෂෙලී ෆ්‍රේසර් තත්පර 22.09කින් රිදී පදක්කමට ළංවිය. රන් පදක්කම දිනාගත් ඇලිසන් ෆීලික්ස් මීටර් 100 තරගයේදී 5වැනි තැනට ඇද වැටුණද මීටර් 200 තරගයේ දී ජැමෙයිකාව පරාජයට පත්කළාය.මේ අධිෂ්ඨානශීලී ක්‍රීඩිකාව මීටර් 200 තරගයේ දී ජමෙයිකාව අභිබවා ගියේ තරග‍යේ අවසන් මීටර් 60 ක දුරක් තිබියදීය. මේ තරගයේ ලෝකඩ පදක්කම අමෙරිකාවේ කැමලීටා ජේටර් දිනා ගත්තාය. ඇයගේ කාලය තත්පර 22.14කි.වසර 2004 දී හා 2008දී මීටර් 200 රන් පදක්කම දිනා සිටි වෙරෝනිකා කැම්බල් තත්පර 22.38කින් සිවුවැනියා බවට පත්වීම ද කැපී පෙනු‍ණි. මීටර් 200 ලෝක ශූරිය ද වන වෙරෝනිකාට තරග ආරම්භයේ සිටම අභියෝග එල්ල වුණි. මීටර් 200 කාන්තා තරගය ජැමෙයිකාවට සුබදායී එකක් නොවීය.ඔලිම්පික් ක්‍රීඩා උලෙ‍ළේ දැන් කාගෙත් කතාබහට ලක්ව ඇති පිරිමි මිටර් 200 ඉසව්ව අද අලුයම 1.25ට පැවැත්වීමට නියමිතව තිබිණි. මේ සඳහා ක්‍රීඩකයෝ තිදෙනෙක් සුදුසුකම් ලබා ගත්හ. මෙය බෝල්ට් - බ්ලේක් අතර සටනක් වනු ඇතැයි අනාවැකි පළවී තිබිණි. අවසන් පූර්ව තරගයේ දී යොහාන් බ්ලේක් තත්පර 20.01කින් හා බෝල්ට් තත්පර 20.18කින් තරගය නිමා කළහ. කෙසේ වූවද මීටර් 200 ලෝක වාර්තාව තත්පර 19.30කින් තබා ඇත්තේ ‍උසේන් බෝල්ට්ය.පාපන්දු රන් කිරුළ කාටද?ලන්ඩන් ඔලිම්පික් පාපන්දු රන් කිරුළ සඳහා බ්‍රසීලය හා මෙක්සිකෝව හෙට ශ්‍රී ලංකා වේලාවෙන් රාත්‍රී 7.30ට වෙම්බ්ලි ක්‍රීඩාංගණයේ දී තරග වැදීමට සූදානමින් සිටී.පාපන්දු ක්‍රීඩාව එංගලන්තයේ අංක එක බැවින් ‍මේ අවසන් මහා තරගයේ සියලු ප්‍රවේශපත් අලෙවි වී ඇත‍‍. ප්‍රධාන ක්‍රීඩා මණ්ඩපයේ ප්‍රවේශපතක උපරිම මිල ශ්‍රී ලංකා රුපියල් ලක්ෂ 4 ඉක්මවා ගොස් තිබේ.මේ අවසන් තරගයට සුදුසුකම් ලැබූ බ්‍රසීලය අවසන් පූර්ව තරගයේ දී ‍ගෝල් 3-0කින් කොරියාව ද, මෙක්සිකෝව විසින් ගෝල් 3-1කින් ජපානය ද පරාජයට පත් කළේය.හැරී කුමරු එයිබ්‍රිතාන්‍ය රජ පවුලේ හැරී කුමරු ඊයේ පැවැති කාන්තා බීච් වොලිබෝල් තරග ඉසව් නැරැඹීමට පැමිණියේය. ඔහු පැමිණ සිටියේ ලන්ඩන් ඔලිම්පික් පාපැදි ශූරී ජේසන් කෙනී සමගය. හැරී කුමරු එංගලන්ත ක්‍රීඩාව නංවාලීම පිණිස නිරන්තරව අතහිත දෙන අතර ප්‍රකට ක්‍රීඩා ලෝලියෙකු ද වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=s1208102</link>
    <topic>8 වැනි ආසියා දැල්පන්දු ශූරතාවලියට සියල්ල සූදානම්</topic>
    <author/>
    <content>රටවල් 10 ක සහභාගීත්වයෙන් පැවැත්වෙන 8 වැනි ආසියාතික දැල්පන්දු ශූරතාවලිය මේ මස 25 වැනි දින සිට 31 වන දින දක්වා කොළඹ සුගතදාස ගෘහස්ත ක්‍රීඩාංගණයේදී උත්කර්ෂවත් ලෙස පැවැත්වීමට සියලු කටයුතු සූදානම් බව ක්‍රීඩා අමාත්‍යාංශය පවසයි.ශ්‍රී ලංකාව මෙවර තරඟාවලියේදීද ආසියාවේ ප්‍රබල රටවලට තියුණු අභියෝගයක් දෙමින් ආසියානු ශූරතාවලිය ශ්‍රී ලංකාවට දිනා දෙනු ඇතැයි ක්‍රීඩා අමාත්‍යාංශය විශ්වාසය පළ කරයි.ලෝකයේ හොඳම පන්දු විදින්නිය වශයෙන් සැලකෙන තර්ජනී සිවලිංගම්, ජ්‍යේෂ්ඨ ක්‍රීඩිකාවන් වන ගයත්‍රි ලංකාතිලක, ශෂිකා සමරසිංහ, මරීෂා ප්‍රනාන්දු වැනි ක්‍රීඩිකාවන් මෙවර කණ්ඩායමට ඇතුළත්ව සිටින අතර, කණ්ඩායම් සම නායිකාවන් ලෙස ගයත්‍රි ලංකාතිලක හා තර්ජනී සිවලිංගම් ශ්‍රී ලංකා කණ්ඩායම මෙහෙයවයි. ශ්‍රී ලංකාව මුහුණ දෙන පළමු තරඟය 25 වැනි දින පෙ.ව. 11.30 ට හොංකොං සමඟ පැවැත්වෙන බව ක්‍රීඩා අමාත්‍යාංශය අවධාරණය කරයි.එදින පෙ.ව. 10.30 ට සමාරම්භක උත්සවය පැවැත්වෙන අතර, පෙ.ව. 11.30 සිට ප.ව. 2.00 දක්වා ශ්‍රී ලංකාව හා හොංකොං අතරද, ප.ව. 1.15 සිට ප.ව. 3.45 දක්වා සිංගප්පූරුව හා මැලේසියාව අතරද, ප.ව. 3.00 සිට ප.ව. 5.30 දක්වා ඉන්දියාව සහ ජපානය අතරද, ප.ව. 4.45 සිට ප.ව. 7.15 දක්වා මාලදිවයින සහ බෲනායි අතරද තරග පැවැත්වේ.26 වැනි දින පෙ.ව. 11.00 සිට ප.ව. 1.30 දක්වා සිංගප්පූරුව සහ මාලදිවයින අතරද, ප.ව. 12.45 සිට ප.ව. 3.15 දක්වා ශ්‍රී ලංකාව සහ ඉන්දියාව අතරද, ප.ව. 2.30 සිට ප.ව. 5.00 දක්වා නේපාලය සහ ජපානය අතරද, ප.ව. 4.15 සිට 6.45 දක්වා පාකිස්ථානය හා බෲනායි අතරද තරග පැවැත්වේ.27 වැනි දින පෙ.ව. 11.00 සිට ප.ව. 1.30 දක්වා ශ්‍රී ලංකාව සහ නේපාලය අතරද, ප.ව. 12.45 සිට ප.ව. 3.15 දක්වා සිංගප්පූරුව සහ පාකිස්ථානය අතරද, ප.ව. 2.30 සිට ප.ව. 5.00 හොංකොං සහ ඉන්දියාව අතරද, ප.ව. 4.15 සිට ප.ව. 6.45 දක්වා මැලේසියාව සහ මාලදිවයින අතර තරග පැවැත්වේ.28 වැනි දින පෙ.ව. 11.00 සිට ප.ව. 1.30 දක්වා ශ්‍රී ලංකාව හා ජපානය අතරද ප.ව. 12.45 සිට ප.ව. 3.15 දක්වා සිංගප්පූූරුව හා බෲනායි අතරද, ප.ව. 2.30 සිට ප.ව. 5.00 දක්වා හොංකොං හා නේපාලය අතර, ප.ව. 4.15 සිට 6.45 දක්වා මාලදිවයින හා පාකිස්ථානය අතරද තරග පැවැත්වේ.29 වැනි දින පෙ.ව. 11.00 සිට ප.ව. 1.30 දක්වා හොංකොං හා ජපානය අතරද, ප.ව. 12.45 සිට ප.ව. 3.15 දක්වා ඉන්දියාව සහ නේපාලය අතරද, ප.ව. 2.30 සිට ප.ව. 5.00 දක්වා මැලේසියාව සහ බෲනායි අතරද, ප.ව. 4.15 සිට ප.ව. 6.45 මාලදිවයින සහ පාකිස්ථානය අතරද තරග පැවැත්වේ.මෙහි ඒ කණ්ඩායමට ශ්‍රී ලංකාව, හොංකොං, ඉන්දියාව, නේපාලය හා ජපානය අයත් වන අතර, ඕ කණ්ඩායමට සිංගප්පූරුව, මැලේසියාව, මාලදිවයින, පාකිස්ථානය, බෲනායි යන රටවල් අයත් වේ. එම කණ්ඩායම් අතරින් 30 වැනි දින පෙ.ව. 11.00 සිට ප.ව. 1.30 දක්වා ඒ කණ්ඩායමේ පළමුවන ස්ථානය හා ඕ කණ්ඩායමේ දෙවන ස්ථානය තරග වදින අතර, ප.ව. 12.45 සිට ප.ව. 3.15 දක්වා ඒ කණ්ඩායමේ දෙවන ස්ථානය හා ඕ කණ්ඩායමේ ප්‍රථම ස්ථානය සමඟ තරග වදිති.එදිනම ප.ව. 2.30 සිට ප.ව. 5.00 දක්වා ඒ කණ්ඩායමේ තෙවන ස්ථානය හා ඕ කණ්ඩායමේ සිව්වන ස්ථානය සමගද, ප.ව. 4.15 සිට ප.ව. 6.45 දක්වා ඒ කණ්ඩායමේ සිව්වන ස්ථානය හා ඕ කණ්ඩායමේ තෙවන ස්ථානය සමඟද, ප.ව. 6.00 සිට ප.ව. 8.30 දක්වා ඒ කණ්ඩායමේ පස්වන ස්ථානය හා ඕ කණ්ඩායමේ පස්වන ස්ථානය සමඟද තරග වැදීමට නියමිත යැයි ක්‍රීඩා අමාත්‍යාංශය පවසයි.31 වැනි දින ප.ව. 1.45 සිට ප.ව. 4.15 දක්වා අර්ධ අවසාන පූර්ව වටයෙන් පරාජය වන කණ්ඩායම් සමඟ තුන්වන ස්ථානය සඳහා තරග පැවැත්වෙන අතර, මෙහි අවසන් මහා තරගය ප.ව. 3.30 සිට ප.ව. 6.00 දක්වා පැවැත්වෙන අතර, එදින ප.ව. 5.00 ට සමාප්ති උත්සවය පැවැත්වෙන බවද නිවේදනයක් නිකුත් කරමින් ක්‍රීඩා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=s1208103</link>
    <topic>ඉන්දියාවට කාන්තා බොක්සිං ලෝකඩ පදක්කමක්</topic>
    <author/>
    <content>ලන්ඩන් ඔලිම්පික් කාන්තා බොක්සිං තරගාවලියේ කි‍ලෝග්‍රෑම් 51 බර පන්තියෙන් ලෝකඩ පදක්කම දිනාගනිමින් ඉන්දියාවේ නවතම ක්‍රීඩා තරුව බවට පත්වීමට මාරි ‍කොම් සමත්වූවාය.29 හැවිරිදි දෙදරු මවක වන ඇය ලකුණු 11-6ක් ලෙස අවසන් පූර්ව තරගයේ දී ලෝකයේ අංක ‍2 ස්ථාන‍යේ පසුවන නිකෝලා ඇඩම්ස් වෙතින් පරාජයට පත්වෙමින් මේ පදක්කමට හිමිකම් කීය. ඔලිම්පික් තරගාවලියට කාන්තා බොක්සිං තරග ඇතුලත් වූ පළමු අවස්ථාව මෙය වේ.මේ පදක්කමත් සමග ඉන්දියාවට ඔලිම්පික් ඉතිහාසයේ වැඩිම පදක්කම් ප්‍රමාණයක් හිමිවිය. මීට පෙර 2008 වසරේ දී බීජිං ඔලිම්පික් තරගාවලියේ දී ඉන්දියාව රන් පදක්කමක් සහ ලෝකඩ පදක්කම් 2ක් දිනා ගත් අතර මෙවර රිදී පදක්කමක් සහ ‍ලෝකඩ පදක්කම් 3ක් අත්කර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=s1208104</link>
    <topic>ජාතික ක්‍රීඩා උ‍ලෙළේ කබඩි පිරිමි ශූරතාව බස්නාහිර පළාතට</topic>
    <author>වේහැල්ලේ පියතිලක මහරගම විශේෂ</author>
    <content>ජාතික ක්‍රීඩා උ‍ලෙළේ සමස්ත ලංකා කබඩි පිරිමි ශූරතාව හිමිකර ගැනීමට බස්නාහිර පළාත් කණ්ඩායම සමත්වු අතර අනුශූරතාව ඌව පළාත් කණ්ඩායමට හිමිවිය. පළාත් 9 නියෝජනය කරමින් කණ්ඩායම් 9ක් තරගාවලියට ඉදිරිපත් වු අතර ලීග් ක්‍රමය යටතේ තරග පවැත්විය.මහරගම යූත් ක්‍රීඩාංගණයේ පැවැති අවසන් මහ තරග‍යේදී බස්නාහිර පළාත් කණ්ඩායම ලකුණු 28ක් ලබාගත් අතර ප්‍රතිවාදී ඌව කණ්ඩායමට ලබාගත හැකිවුයේ ලකුණු 16ක් පමණි. බස්නාහිර පළාත නියෝජනය කළේ හෝමාගම ප්‍රාදේශිය ලේකම් කොට්ඨාශයේ කණ්ඩායමයි.තරගාවලිය ක්‍රීඩා දෙපාර්තමේන්තුවේ නියෝජ්‍ය අධ්‍යක්ෂ සජිත් ජයලාල් මහතාගේ සහභාගිත්වයෙන් පැවැති අතර තරගාවලියේ දක්ෂතම ක්‍රීඩකයා ලෙස සජිත් ඉන්ද්‍ර කුමාර් සම්මාන ලබා ගත්හ.කබඩ් ශූරතාව දිනු බස්නාහිර පළාත් කණ්ඩායම සමුහ ඡායාරූපයකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=s1208105</link>
    <topic>ශ්‍රී ලංකා ප්‍රිමියර් ලීගයට ඉන්දියාවේ විශාලතම වාහන නිෂ්පාදකයකුගේ අනුග්‍රහය</topic>
    <author/>
    <content>ඉන්දියාවේ විශාලතම වාහන නිෂ්පාදන ආයතනයක් වන 'මහින්ද්‍ර හා මහින්ද්‍ර' හෙට ඇරැඹෙන මංගල ශ්‍රී ලංකා ප්‍රිමියර් ලීගයේ පදවි නාම අනුග්‍රාහකයා ලෙස පත්ව සිටී.ක්‍රිස් ගේල් ඇතුළු තවත් ඉහළ පෙළේ ජාත්‍යන්තර ක්‍රීඩකයන් කිපදෙනෙකු පසුගිය දින කිපයේ ඉවත් වුණු තරගාවලියට මෙය සුභ ආරංචියකි.ඉකිලියේ බරපතල ආබාධයක් හේතුවෙන් බටහිර ඉන්දිය කොදෙව් පිතිකරු ක්‍රිස් ගේල් තරගාවලියෙන් ඉවත්වී සිටී. තවත් විදෙස් ක්‍රීඩකයන් දෙදෙනෙකු වන පාකිස්තානයේ අබ්දුර් රෙහ්මාන් හා බටහිර ඉන්දීය කොදෙව් හී ෆිඩෙල් එඩ්වර්ඩ්ස් තරගාවලියෙන් ඉවත්ව ඇත. මීට අමතරව බංග්ලාදේශ තුන් ඉරියව්වෙන් කැපී පෙනෙන ක්‍රීඩක ෂකීබ් අල් හසන්ට මේ තරගාවලිය සඳහා සහභාගි වීමට බංග්ලාදේශ ක්‍රිකට් මණ්ඩලය අවසර දී නැත.ගේල් හා රෙහ්මාන් වෙනුවට ඌව කණ්ඩායමට ෂිවනාරින් චන්ඩර්පෝල්, නවඩ් අලාම් හා ජේකොබ් ඕරම් අනුයුක්ත කර තිබේ. උතුර කණ්ඩායම අකීබ් හා එඩ්වර්ඩ්ස් වෙනුවට කයිල් මිල්ස් හා ඔස්ට්‍රේලියා පිතිකරු රොබ් කුයිනි ඇතුලත් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=s1208106</link>
    <topic>ශ්‍රී ලංකා ප්‍රිමියර් ලීග් අද ඇරැඹේ</topic>
    <author/>
    <content>මංගල ශ්‍රී ලංකා ප්‍රිමියර් ලීග් තරගාවලියේ සමාරම්භක උත්සවය අද පස්වරු 7.30 සිට කොළඹ සුගතදාස ක්‍රීඩාංගණයේදී මහත් උත්සවාකාරයෙන් පැවැත්වේ.ජනප්‍රිය රෙගේ ගායක මැක්සි ප්‍රීස්ට්ගේ ගායනයෙන් ඔපවත් වන මෙම උත්සවයේදී දිවයිනේ ජනප්‍රිය ගායක යුගලයක් වන භාතිය-සන්තුෂ් හා එංගලන්තයේ වෙසෙන ශ්‍රී ලංකා ගායක අර්ජුන් කුමාරස්වාමි ගීත ගායනා කරනු ඇත.ආරාධිතයන් 1500 දෙනෙකු පමණ මෙම උත්සවයට සහභාගි වනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=f1208101</link>
    <topic>මැතිවරණ එපා කියනඑකම විපක්ෂය</topic>
    <author/>
    <content>දේශපාලන ලෝකයේ අරමුණක් නැතිව ඉබාගාතේ යන විපක්ෂය තමන්ගේ පැවැත්මට සටන් පාඨ සොයමින් සිටී. එවන් වාතාවරණයක් තුළ ආණ්ඩුව බන්දේසියක දමා සටන් පාඨ විපක්ෂයට පිරිනමමින් සිටින බව දැන් පැහැදිලි ය.ඉසෙඩ් ලකුණු ගණනය කිරීමේදී සිදු වූ ඕලාරික ස්වභාවය සහ අක්‍රමවත්භාවය නිසා උසස් පෙළ සමත් සිසුන්ට තවමත් සරසවි දොර විවෘත වී නැත. ඒ අනුව ඉසෙඩ් ලකුණු ගණනය කිරීමේ අර්බුදය දැන් විපක්ෂයේ ප්‍රධාන සටන් පාඨය වී තිබේ.එය විපක්ෂය නිර්මාණය කර ගත් සටන් පාඨයක් නොව ආණ්ඩුව විසින්ම පිරිනමන ලද එකකි.වෙනදා කිසිම ජනතා සහායක් නැතිව දේශපාලන පක්ෂ විසින්ම සටන් පාඨ ඔසවාගෙන ගොස් නිහඬ වීම සාමාන්‍ය පුරුද්ද වුවද, උසස් පෙළ සිසුන්ගේ සරසවි අර්බුදයට මවුපියෝද පළින් පළ එක් වී සිටිති.ඉසෙඩ් ලකුණු ගණනය කළ ප්‍රතිඵල අනුව සරසවිවලට තේරුණ දරුවන් අද අවිනිශ්චිත තත්ත්වයෙන් පසුවෙද්දී සියල්ල අධිකරණයේ නතර වී තිබේ.එසේ තිබිය දී තවත් ලක්ෂ තුනකට ආසන්න දූ දරු පිරිසක් 2012 වසරේ අපොස උසස් පෙළ විභාගයට පෙනී සිටිති. විභාගයට ලියද්දී ඔවුන් තුළද සරසවි වරම් ලබා ගැනීම සම්බන්ධව කිසියම් සැකයක් මතුවීම සාධාරණය.කිසිම දරුවකුට අසාධාරණයක් නොවන පරිදි 2011 ප්‍රතිඵල ගණනය කරන බවට ආණ්ඩුව පැත්තෙන් බරපතළ පොරොන්දුවක් දී තිබේ. මෙහිදී ජනාධිපතිතුමා මේ ප්‍රශ්නයට මැදිහත් වීම සරසවි යාමට අපේක්ෂාවෙන් පසුවන දරුවන්ට ලොකු ගැම්මක් වී තිබේ. ඒ නිසා 2012 උසස් පෙළ විභාගය අවසන් වන්නට කලින් 2011 ප්‍රතිඵලය අනුව සරසවිවරම් ලබා දීමට ආණ්ඩුවේ වගකිව යුත්තන් ක්‍රියා කරනු ඇතැයි මවුපියන්ගේ විශ්වාසයයි. එම විශ්වාසය තවමත් පළුදු වී නැත.සරසවි ඇදුරන්ගේඅසාධාරණ සටනඉසෙඩ් ලකුණු ගණනය කිරීම අර්බුදයක් කරගෙන සිටියදී සරසවි මහාචාර්යවරුන් ආචාර්යවරුන් සහ කථිකාචාර්යවරුන් වැඩි පඩි සහිත ඉල්ලීම් තුනක් මුල් කරගෙන ආරම්භ කළ වැඩ වර්ජනයද විසැඳුමකින් තොරව තවත් ඉදිරියට ඇදෙමින් තිබේ.බුද්ධිමත් පිරිසක් සමාජගත කරන්නට කැප වී ක්‍රියා කළ යුතු බුද්ධිමත් පිරිසක් මෙසේ වැඩ වර්ජනයක් දිගටම පවත්වාගෙන යාම සාධාරනීකරණය කරන්නේ කෙසේදැයි අපට නම් වැටහෙන්නේ නැත. නිදහස් අධ්‍යාපනයට පින් සිදුවන්නට රටට බිහි වූ උගතුන් පිරිසක් මේ තරමටම දඩබ්බර වූ යුගයක් මීට පෙර දැකගත නොහැකි විය.සරසවි ආචාර්ය වැඩ වර්ජනයට විසැඳුමක් දීමට ජනාධිපති ලේකම් ලලිත් වීරතුංග මහතා සමඟ පැවැත් වූ සාකච්ඡා වට දෙකත්, ජනාධිපතිතුමාගේ මූලිකත්වයෙන් පැවැත්වූ සාකච්ඡාවත් ප්‍රතිඵලයකින් තොරව අසාර්ථක වී තිබේ. සරසවි ඇදුරන්ගේ ප්‍රශ්නයට විසැඳුමක් ලබාදීමට උසස් අධ්‍යාපන ඇමැතිවරයාද ටිකක් සැරෙන් වුවද උත්සහ දරමින් සිටී.දරුවකුට නොව ඇදුරකුටවත් සරසවි පන්ති කාමරයට යන්නට නිදහසක් නැතිව පැවැති භීෂණ තත්ත්වය දැන් ඇත්තේම නැත. එය රට ලැබූ ජයග්‍රහණයකි. ඒ තත්ත්වය තුළ සරසවි ඇදුරන් විසින්ම නිර්මාණය කරගෙන ඇති අර්බුදය සාකච්ඡා මඟින් විසඳා ගැනීමට ගත වූ කාලය වැඩි යයි අපට සිතේ.සරසවිවලට ඇතුල් වී උපාධිය ගෙන පිටවෙන්නට පෙරුම් පුරන අහිංසක දරුවන් ප්‍රාණ ඇපයට ගෙන බුද්ධිමත් පිරිසක් නටන මේ නැටුමට තිත තැබිය යුතුය. නැටුම සාර්ථක කර ගන්නට විපක්ෂය මෙම වර්ජනයද සටන් පාඨයක් කරගෙන තිබේ. ඒ නිසා දරුවන්ට අධ්‍යාපනය දෙන ගමන් තමන්ගේ ඉල්ලීම් ලබා ගැනීමට සාකච්ඡා කිරීම ඉතාමත් කාලෝචිත බව අපට පෙනේ.බාල ඩීසල් විහිළුවමේ සියලු ප්‍රශ්න මැද දැන් තෙල් සංස්ථාවේ නිලධාරීන්ගේ තවත් බාල වැඩක් තවත් සටන් පාඨයක් බවට පත්කර ගෙන තිබේ. අසාදු ලේඛන ගත කළ (Black list) සිංගප්පූරු සමාගමකින් ගෙන් වූ ඩීසල් වාහනවලට යෙදීමෙන් මහා වින්නැහියක් සිදු වී තිබේ. බාල පැට්‍රල් නිසා විනාශ වූ වාහන වෙනුවෙන් වන්දි ගෙවා අවසන් වී ගත වූයේ කෙටි කාලයකි. දැන් බාල ඩීසල් නිසා තෙල් සංස්ථාව විපක්ෂයට තවත් සටන් පාඨයක් බන්දේසියක දමා දී තිබේ.තෙල් ටිකවත් ගෙන්වා ගන්නට බැරි - තෙලෙන් ගසා කන්නට බාල වැඩ කරන නිලධාරීන් පාලනය කරන්නට බැරි සංස්ථා අධ්‍යක්ෂ මණ්ඩලය ඉවත් කිරීමට ආණ්ඩුව පියවර ගෙන තිබේ. බාල ඩීසල් ප්‍රශ්නය ගැන විධිමත් පරීක්ෂණයක් කිරීමට විගණකාධිපතිට භාර දී තිබේ. කවුරු පරීක්ෂා කළත් බාල ඩීසල් ගෙන් වූ බලධාරීන් ගෙදර යැවිය යුතුමය.ඔවුන්ට ඇඟට දැනෙන දඬුවමක් දිය යුතුය. ජනතාව කියන්නේ මුන්ට තෙල් ටිකවත් ගෙන්වා ගන්නට බැරි බවය. නිලධාරීන් තෙල් ටිකෙනුත් නිදහසේ ගරා ගන්නා බවය. තවදුරටත් බාල තෙල් ගෙන් වූ හොරු ටික නලවනවා දකින්නට ජනතාව කැමැති නැත. ඒ නිසා වැරැදිකරුවන්ට දඬුවම් දී මින් ඉදිරියටත් බාල තෙල් ගෙන්වීමට ඇති සියලු ෙහාර මාර්ග අසුරා දැමිය යුතුය.අභියෝගයක් නොවූමැතිවරණ සටනක්මේ සියලු ප්‍රශ්න අස්සේ දැන් පළාත් තුනක් ඡන්දය සඳහා සූදානම් වෙමින් සිටී. එක්සත් ජනතා නිදහස් සන්ධානය පළාත් සභා තුනෙන්ම විශිෂ්ට ජයග්‍රහණයක් ලබා ගැනීම පිළිබඳ දැඩි විශ්වාසයකින් යුතුව මැතිවරණ සටන මෙහෙයවන බව පැහැදිලිය. එහෙත් විපක්ෂය සුපුරුදු පරිදි ඡන්දවලට දක්වන බිය තවමත් ඉවත් කර ගෙන නැත.ආණ්ඩුව කියන පරිදි මැතිවරණවලට විරුද්ධ, ලෝකයේ එකම විපක්ෂය ඇත්තේ ශ්‍රී ලංකාවේ ය. මැතිවරණ සිතියම වසර දහයකට අකුලා රට ඉබාගාතේ යන්නට සැලැස්සූ එක්සත් ජාතික පක්ෂයට මැතිවරණ ඇලජික් වී ඇත්තේ ඡන්ද දිනන්නට බැරි නිසා ය. 2005 න් පසු මහින්ද රාජපක්ෂ පාලනය පැවැත්වූ එකම ඡන්දයකින්වත් ජය ගන්නට බැරි වූයේ එක්සත් ජාතික පක්ෂයේ අවුල් සහගත තත්ත්වය නිසාම නොව, රාජ්‍ය නායකයකු වශයෙන් මහින්ද රාජපක්ෂ කෙරෙහි ජනතාව තැබූ විශ්වාසය තවමත් වෙනස් වී නැති බැවිනි.ඡන්දයට මුහුණ දීමට එක්සත් ජාතික පක්ෂයේ නායකත්වය සූදානම් නමුදු දෙවෙනි පෙළ නායකත්වය තවමත් පක්ෂ නායකයා සමඟ ගුස්ති අල්ලමින් සිටී. රනිල් වික්‍රමසිංහ මහතා නායකත්වයේ සිටීමේ කාලය වසර හයකින් දීර්ඝ කරගෙන තිබේ. කැරැළි කණ්ඩායම එයට එරෙහිව උසාවි ගියේ ය. උසාවිය දැන් වාරණ නියෝගයක් ලබා දී ඇත. ඒ අනුව රනිල් වික්‍රමසිංහ මහතා මේ මාසයේ 22 දා අධිකරණයේ පෙනී සිටිය යුතුය.විහිළු තහළු කරමින් එහාට මෙහාට ඇවිදින රනිල් වික්‍රමසිංහ මහතා දැන් කළ යුත්තේ සියලු රැස්වීම් අත්හිටුවා නඩුවට උත්තර බඳින්නට සූදානම් වීමය. ගෙදර ප්‍රශ්න විසඳා ගන්නට හයියක් නැති අය රටේ ප්‍රශ්න විසඳන්නේ කෙසේදැයි මෙහිදී ප්‍රශ්නයක් මතුවෙයි. ඒ නිසා රටේ ප්‍රශ්න විසඳීම, එය විසඳිය හැකි අයට පවරා එක්සත් ජාතික පක්ෂය කළ යුත්තේ ගෙදර අවුල් විසඳා ගැනීමය.ජනතා විමුක්ති පෙරමුණ ජනතාව පෙළ ගැස්වීමට දෙවිනුවර තුඩුවේ සිට පේදුරුතුඩුවට ගියේ ඡන්ද සටන පණ ගැන්වීමටය. එහෙත් පේදුරුතුඩුව හොයා ගන්නට බැරිව ජනතා විමුක්ති පෙරමුණේ සටන්කාමීහු යාපනයෙන් ආපසු හැරී කොළඹට පැමිණියහ. ජනතා විමුක්ති පෙරමුණටද කිවයුතුව ඇත්තේ දැන් ඉතින් සටන් ක්‍රම වෙනස් කිරීමට කාලය පැමිණ ඇති බවයි. එසේ නැතිව හැමදාමත් ජනතාව රවටන්නට බැරිය.ජනතාවගේ හිත දිනා නොගෙන ඡන්ද දිනන්නට තබා පාරේවත් යාමට බැරිය. දේශපාලන පාඩම් අලුතින් සකස් කරගෙන ජනතා හිතවාදී ප්‍රතිපත්ති සමඟ ඉදිරියට යාම තළ යුතුය. එසේ නොහැකි නම් සිදුවන්නේ දේශපාලන කුණු බක්කියට ළංවීමය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=f1208105</link>
    <topic/>
    <author/>
    <content>මහ ඇදුරු එදිරිවීර සරච්චන්ද්‍රයන්ගේ නාට්‍ය භාවිතය හා නූතන නාට්‍ය කලාව මැයෙන් සංවිධානය කෙරෙන ශාස්ත්‍රීය සම්භාෂණයක් එතුමන්ගේ 16 වෙනි ගුණ සමරුව නිමිත්තෙන් 15 දා සවස 3.30 ට පදනම් ආයතනයේදී පැවැත්වේ.මහාචාර්ය තිස්ස කාරියවසම්, මහාචාර්ය සුනන්ද මහේන්ද්‍ර හා මහාචාර්ය මයිකල් ප්‍රනාන්දු ආරාධිතයන් හැටියට සහභාගි වන මෙම වැඩසටහනේ මුඛ්‍ය දේශනය නාට්‍යවේදී ජයලත් මනෝරත්න පවත්වයි.එහිදී ජ්‍යෙෂ්ඨ කථිකාචාර්ය අත්තනායක එම්. හේරත් –“සාහිත්‍ය හා නාට්‍ය කලාව“ මැයෙන් හා ජ්‍යෙෂ්ඨ කථිකාචාර්ය ධම්ම දිසානායක “නූතන වේදිකාව හා සමාජය” නමින් හා නාට්‍යවේදී ජැක්සන් ඇන්තනි “වේදිකාව හා පුරාණෝක්ති” යනුවෙන් කෙටි දෙසුම් පවත්වති.මෙහිදී මහාචාර්ය ආරියරත්න ඇතුගල රචිත “වෙස් මුහුණු හා විෂ්පෞරුෂායනය” සහ “මහසමයම හා එපික් නාට්‍යවේදය” පර්යේෂණ ග්‍රන්ථ දෙක එළිදැක්වීම හා මහාචාර්ය සරච්චන්ද්‍රයන්ට පිදීම ද සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=f1208102</link>
    <topic/>
    <author>සංවාදය චින්තා රණසිංහ</author>
    <content>මව් රටෙන් ඈත රටක වෙසෙන ශ්‍රාවකයෙකුගේ සවනට සිය මව් භාෂාව, සංගීතය හෝ සිය රටේ පුවතක් අසන්නට ලැබීම සංවේදී අත්දැකීමකි. විදේශගතව සිටින ශ්‍රී ලාංකිකයෙකුගේ එම සංවේදීතාව තවත් ඉහළය. හේතුව, බොහෝ රටවල සිංහල භාෂාව භාවිතය අල්ප වීමයි. ශ්‍රව්‍ය හා දෘශ්‍ය විදත් මාධ්‍යයේ හෝ මුද්‍රිත මාධ්‍යක් භාවිතා කිරීමට නම් අන්තර්ජාලයට යොමු විය යුතුය. ලොව පුරා වෙසෙන හෙළයන්ගේ එම සංවේදීතාව හඳුනාගත් ප්‍රවීන මාධ්‍යවේදියෙකු හා කලාකරුවෙකු වන ශ්‍රී නිමල් පද්මකුමාර මහතා එතෙර සිටින ශ්‍රී ලාංකික ශ්‍රාවකයන් වෙනුවෙන් අන්තර්ජාල රේඩියෝවක් ආරම්භ කළේය.'ජය ශ්‍රී රේඩියෝව' විදෙස්ගත සුවහසක් ශ්‍රී ලාංකිකයන්ට දැනුම හා රසවින්දනය ලබා දෙමින්, පාළුව හා කාන්සිය දුරලමින් ජාත්‍යාලය වඩවමින අන්තර්ජාල රේඩියෝවක් බවට සිව් වසරක් ඇවෑමෙන් පත්ව ඇත.පිළියන්දල, මාවිත්තර පිහිටි මැදිරියක සිට විසුරුවා හැරෙන ජයශ්‍රී රේඩියෝව සිංහල වෙබ් රේඩියෝ අතර ප්‍රමුඛස්ථානයක් දිනාගන්නට සමත් වී ඇති අතර ශ්‍රාවකයන් සමඟ දවස මුළුල්ලේම රැඳී සිටී.ලොව කොතැනක හෝ සිටින ශ්‍රී ලාංකික ශ්‍රාවකයන් වැඩිම පිරිසක් අතර ලැබූ ජනප්‍රියත්වය පද්මකුමාර මහතා ලැබූ සුවිශේෂී ජයග්‍රහණයකි. ශ්‍රී නිමල් පද්ම කුමාර මහතා වසර තිස්පහක් පුරා සිය මාධ්‍ය අත්දැකීම් මේ සුවිශේෂී කර්තව්‍ය සඳහා පාදක කොට ගත්තේය. ඔහු මෙහෙය වූ 'කුමර කුමරියෝ' වැඩසටහන කලක් මෙරට නරඹන්නන් අතර ජනප්‍රිය වැඩසටහනක් විය. මුවන් පැලැස්ස ගුවන්විදුලි නාට්‍යය පහළොස් වසරක් තිස්සේ රචනා කළ ඔහු දැන් “කෝරලේ මහත්තයා“ටෙලිනාට්‍යය ද රචනා කරයි.* ජය ශ්‍රී රේඩියෝවේ ආරම්භය, ස්වභාවය ගැන සඳහන් කළහොත්?2009 වසරේ මැද ඇරඹුණු ජය ශ්‍රී රේඩියෝව කෙටි කළකින්ම ලොව වඩාත් ප්‍රියතම අන්තර්ජාල රේඩියෝව බවට පත්වන්න බලපෑ ප්‍රධානම හේතුව තමයි එහි අන්තර්ගත වන නව වැඩ සටහන් හා ගීත පෙළගැස්ම. වසර 60 කට වඩා පැරණි ග්‍රැමෆෝන් ගීත වගේම මෑතක ජනප්‍රිය වූ සුපිරි තරුවල ගීතත් අප සතුව තිබෙනවා. ඒ වගේමයි 70- 80 දශක වල ඉතාම ජනප්‍රිය වූ ගීත දහස් ගණනකුත් , “කඩවුණු පොරොන්දුවේ“ සිට තිරගත වූ පැරණි සිංහල චිත්‍රපට රැසක මුල් ගීතත් අපි සංරක්ෂණය කරලා තියෙනවා. එතෙර අසන්නෙක් ගීතයක් ඉල්ලූ සැණින් එය වාදනය කරන්නට අපි තාක්ෂණ පහසුකම් සකස් කරලයි තියෙන්නෙ.* ජය ශ්‍රී රේඩියොවට එතෙර අසන්නන් සම්බන්ධ කර ගන්නෙ කොහොමද?මේක අන්තර්ජාල රේඩියෝවක්නෙ. ඒ නිසා ජය ශ්‍රී අහන හැමෝම ඉන්නෙ පරිගණකයක් ඉස්සරහා.. ඒ අය තමන්ගෙ නිවෙස් වලට අමතන්න යොදා ගෙන තියෙන ස්කයිප් පහසුකම අපි ඔවුන් වෙනුවෙන් විවෘත කරලා තියෙනවා. ඔවුන් විශාල පිරිසක් “ජය ශ්‍රී “ යන ස්කයිප් නාමයෙන් අපට සම්බන්ධ වෙනවා.* වැඩි වශයෙන් ලෝකයේ කුමන රටවල්වල සිටින අසන්නන් ද ඔබේ රේඩියෝව සමඟ සම්බන්ධ වෙන්නේ.ලෝක සිතියමේ කැනඩාවේ සිට නවසීලන්තය දක්වා සියලුම රටවල වෙසෙන ශ්‍රී ලාංකිකයන් අපේ ස්කයිප් කණ්ඩායම තුළ ඉන්නවා. ඇත්තෙන්ම ඔබට විශ්වාස කරන්න අපහසු වේවි. ඇෆ්ගනිස්ථානයේ අ‍මෙරිකානු කඳවුරු වල සේවය කරන ශ්‍රී ලාංකිකයන් වගේම හයිටි රජ්‍යයේ සිටින අපේ රණවිරු කොල්ලෝ ටිකත් සිංදු ඉල්ලන්නෙ අපෙන්... නෝර්වේ, ස්වීඩන්, අයිස්ලන්තය, ඩෙන්මාර්කය විතරක් නෙවෙයි සයිප්‍රසය, ඊශ්‍රාලය, ඉතාලිය වැනි යුරෝපා රටවලත් , අ‍ෙමරිකාව, කැනඩාව, එක්සත් රාජධානිය ආදී බටහිර රටවලත් , කොරියාව, ජපානය, සිංගප්පූරුව, මැලේසියාව, හොංකොං ආදී ආසියා රටවලත් සමස්ත මැද පෙරදිග සියලුම රටවලත් ඉන්න අපේ ශ්‍රී ලාංකික සහෝදර සහෝදරියෝ ඉන්නේ එක්කයි..* මේ අසන්නන්ව ජය ශ්‍රී එක්ක බැඳතබා ගන්න මොනවද ඔබ රේඩියෝවේ තිබෙන විශේෂ වැඩ සටහන් ?සතියේ දින කිහිපයක්ම විවිධ රසවත් නව වැඩ සටහන් ගෙන එන්නට ජය ශ්‍රී රේඩියෝව දැනටමත් කටයුතු කරලා තියෙනවා. අපේ වැඩ සටහන් අතර වඩාත් ජනප්‍රිය එකක් තමයි විවිධාකාරයේ ගීත වැඩසටහන්... ඉරිදා හැර දින හයේම දවල් දෙකේ ඉඳන් පහ වෙනකම් පැය තුනක් සජීව ලෙසින් ගෙන එන ජය ශ්‍රී හැන්දෑව ගීත ඉල්ලීම් වැඩ සටහන. එයටම සම්බන්ධ වෙනවා නැවත රාත්‍රි අටේ ඉඳන් දහය දක්වා ජය ශ්‍රී තරු පොකුර ගීත ඉල්ලීම් වැඩසටහන. රාත්‍රී දහයේ සිට දොලහ වෙනකම් ජය ශ්‍රී වින්දනීය ගී. අපේ රේඩියෝව උදේ නවයේ ඉඳන් රෑ දොළහ වෙනකම් සජීවී මැදිරියක් ද පවත්වාගෙන යනවා.* හතරවන වසරට පා තබන වෙලාවෙ ගෙවුනු වසර තුන ගැන මොනවද හිතෙන්නෙ.?ඉතාම අඩු පහසුකම් යටතේ ලෝකයේ වැඩිම ශ්‍රී ලාංකිකයන් පිරිසක් සතුටු කරන්න ලැබීම අප ලැබූ ලොකු ජයග්‍රහණයක්. ඒ වගේම 2010 වසරේ “ස්වාභිමානි සම්මාන උළෙලේ“ දී ජූරියේ විශිෂ්ඨ සම්මානයක් පිරිනැමීම අප ලද මහත් ජයග්‍රහනයක්. එය විනිශ්චය කළ ජාත්‍යන්තර ජූරිය තම සටහනේ සඳහන් කළා , එතෙර ශ්‍රී ලාංකිකයනගේ විනෝදාත්මක හා සංස්කෘතික හිඩැස පුරවන්නට ජය ශ්‍රී රේඩියෝව කරන සේවය අගයමින් එම සම්මානය පුදකරන බව.එය අපට ගෞරවයක්.මීට අමතරව, 2011 වසරේ අප රේඩියෝව මගින් නිර්මාණය කළ “ප්‍රස්ථා පිරුළු වෙබ් අඩවිය“ට, සංස්කෘතිය හා උරුමය අංශයෙන් ශ්‍රී ලංකාවේ හොඳම වෙබ් අඩවියට හිමි “ස්වාභිමානි සම්මානය“ ත්, දකුණු ආසියාවේ හොඳම වෙබ් අඩවියට හිමි “මන්තන් සම්මානය“ත් හිමි වුනා. එය අප කාර්ය මණ්ඩලයට මහත් අභිමානයක්.* සංස්කෘතික හා ආගමික වැඩ සටහන් ගැන යමක් කිවුවොත් ?සෑම දවසකම සවස හයේ සිට අට දක්වා පැය දෙකක් බෝධි පූජා, පිරිත් හා භාවනා සඳහා වෙන්වෙනවා. ඒ අතරම සර්ව රාත්‍රික පිරිත් දේශණ සහ ධජග්ග , අංගුලිමාල , ධම්මචක්ක , ගිරිමානන්ද , ජලනන්දන වගේ සුවිශේෂි පිරිත් ප්‍රචාරය කරන්නටත් කටයුතු යොදලා තිවෙනවා. සතිපතා සදහම් මලුව , තුරුණු අසපුව , කාලේන ධම්ම සාකච්ඡා වැනි විශේෂ සාකච්ඡාමය වැඩ සටහන් ද අප ප්‍රචාරය කරනවා. පසලොස්වක පෝය දිනවල විවිධ විහාරස්ථාන වල සිට විශේෂ සජීවී වැඩ සටහන් ප්‍රචාරය කිරීමත් සිදුවෙනවා.* වෙබ් අඩවි පිළිබඳ මේ දිනවල මතුවී ඇති ආන්දෝලනය ගැන ඔබගේ අදහස මොකද්ද ?අන්තර්ජාලයට සීමා පනවන්න කාටවත් බෑ. එය අසීමිත නිදහසක් ඇති තැනක්. වෙබ් අඩවි වලට සීමා පැනවුවාම, නැත්නම් තහනම් කළාම ඒවාට පිවිසෙන පිරිස දහස් ගණනින් වැඩි වෙනවා. මොකද වැහිලා තියෙන දේවල් හොරෙන් බලන්න මිනිස් සිත යොමු වෙනවා වැඩියි. හැබැයි අන්තර්ජාලයේ නිදහස කියන්නෙ වල්බූරු නිදහසක් නෙවෙයි.අපේ මනස උස් නිසයි අපිට මනුස්සයා කියලා කියන්නෙ. නැත්නම් අපියි, තිරිසනුයි අතර වෙනසක් නෑනෙ. ඒ හින්දා අපි මනස ප්‍රයෝජනයට ගන්න ඕනෙ. වෙබ් අඩවියක් කරනවා කියලා යම් පුද්ගලයන්ටයි, ආයතන වලටයි පුද්ගලික අපහාස සිදුවන දේවල් පළකරන එක වැරදියි. හැබැයි කවුරු හරි කෙනෙක් වැරැද්දක් කරලා තියෙනව නම්, ඒ ගැන ඔප්පු කරන්න සාධක තියෙනවනම් පුද්ගලයාගේ තරාතිරම නොබලා එය ලෝකයට හෙළි කරන්නත් නිදහස තියෙන්න ඕනෙ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=f1208103</link>
    <topic/>
    <author/>
    <content>බ්ලැක් බොක්ස් නාට්‍ය සංකල්පය ලංකාවට හඳුන්වාදුන් නාට්‍යවේදී එම්. සෆීර් ගේ ක්‍රීප්ස් (ඒ මමයි)” නාට්‍ය මේ මස 14 හා 15 දෙදින කොළඹ ග්‍රෙගරි පාරේ පිහිටි ජර්මන් සංස්කෘතික මධ්‍යස්ථානයේදී ප.ව. 4.00 හා 7.00 ට පැවැත්වේ.සමකාලීන ජර්මන් නාට්‍ය කලාව නියෝජනය කරන තරුණ නාට්‍යකරුවෙක් වන ලුට්ස් හර්බරේග් ‘ක්‍රීප්ස්’ නාට්‍ය ජර්මන් බසින් සිංහල වේදිකාවට පරිවර්තනය කර ඇත්තේ ප්‍රවීණ භාෂා පරිවර්තකයෙක් වන ජයලත් එස්. ගෝමස් විසිනි.සීමිත ප්‍රේක්ෂකයන් පිරිසක් සඳහා පැවැත්වෙන බ්ලැක් බොක්ස් නාට්‍ය දර්ශනයේ සුන්දර අත්දැකීම විඳගැනීමට ඉන්ටර් ඇක්ට් සංවිධානය කලාකාමීන්ට ඇරයුම් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>10</day>
    </date>
    <link>http://www.dinamina.lk/2012/08/10/_art.asp?fn=f1208104</link>
    <topic/>
    <author/>
    <content>වේදිකා නාට්‍ය කලාවේ ක්ෂේත්‍ර රැසක ගෝවින්නේ හරින්ද්‍ර දසනායක දක්ෂතා දක්වයි. ඔහුගේ කලා හැකියාවන් ජාතික හා ප්‍රාදේශීය මට්ටමින් ඇගැයීමට ලක්ව ඇත.2008 වසරේ යෞවන සම්මාන උලෙළේදී නව නිර්මාණ (මිශ්‍ර) මුද්‍රා නාට්‍ය තරගයට හරින්ද්‍ර ඉදිරිපත් කළ “මත්ස්‍ය විරහව” දෙවන ස්ථානය ලබා ගත්තේය. එම වසරේ යෞවන සම්මාන උලෙළ ඔහුට වැදගත් වන්නේ එහිදී අභිරූපන රංගන ඉසව්ව සඳහා හරින්ද්‍ර ඉදිරිපත් කළ රංගනය අවසන් වටය නියෝජනය කිරීමය.කලාවේ එකිනෙකට වෙනස් හා අනුෂාංගික ක්ෂේත්‍ර කිහිපයක දක්ෂතා ඔහු සතු බව 2011 වසර සඳහා හොරණ ප්‍රාදේශීය සභාව පවත්වන ලද සරච්චන්ද්‍ර ජයකොඩි නිර්මාණ තරගයේදී හරින්ද්‍රගේ ‘පෙරළිය’ නාට්‍ය සම්මාන නමයක් ජයග්‍රහණය කිරීමෙන් පැහැදිලිවේ.එම නාට්‍ය සඳහා හොඳම රචකයා අධ්‍යක්ෂණය, රංග වින්‍යාසය, සංගීතය, වේදිකා පරිපාලනය යන සම්මාන 9 දිනාගත්තේ ඔහුය.හොරණ විද්‍යාරතන විශ්ව විද්‍යා පීඨයේ නාට්‍ය හා රංග කලා ගුරුවරයා ලෙස සේවය කරන හරින්ද්‍ර මේ වන විට හොරණ හේනේගම සංස්කෘතික මධ්‍යස්ථානයේ නාට්‍ය හා රංග කලා උපදේශක හැටියට සේවය කරයි.හොරණ අධ්‍යාපන කලාපයේ නාට්‍ය කලා ගුරු උපදේශක ප්‍රේමකුමාර් කරුණරත්න, රංග කලා ආචාර්ය සරත් කුමාරසිංහ, ජනක් ප්‍රේමලාල් හා විද්‍යාරතන විද්‍යා පීඨයේ ඕපල්ලේ ඥානසිරි හිමියන් ඇතුළු ගුරු භවතුන්ට සිය නාට්‍ය කලා හැකියාවන් ඔපවත් කර ගැනීමට ලබා දුන් සහයට හරේන්ද්‍ර කෘතඥතාව පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n120811_br2</link>
    <topic>ප්‍රීමියර් ලීග් තරඟාවලියේ මංගල තරඟයේ ජය නැඟෙනහිර නාගාෂ් කණ්ඩායමට</topic>
    <author/>
    <content>(2012-08-11 12:45)ශ්‍රී ලංකා ප්‍රීමියර් ලීග් තරඟාවලියේ මංගල තරඟය රුහුණු රෝයල් හා නැඟෙනහිර නාගාෂ් කණ්ඩායම් අතර පැවත්විය. කොළඹ ආර්. ප්‍රේමදාස ක්‍රීඩාංගනයේදී මෙම තරඟය පැවැත්වණු අතර පළමුවෙන් පන්දුවට පහරදුන් ලසිත් මාලිංග නායකත්වය දරන රුහුණු රෝයල් කණ්ඩායම නියමිත පන්දුවාර 20 තුළ සියලුදෙනාම දැවී ලකුණු 134 ක් ලබාගෙන තිබේ. ළහිරු තිරිමාන්න ලකුණු 34 යි.පන්දු යැවීමේදී නැගෙනහිර නාගාෂ් කණ්ඩායම වෙනුවෙන් ෂමින්ද එරංග ලකුණු 15 ට කඩුලු 3 දවා ගැනීමට සමත්විය. ‍පිළිතුරු ඉනිම ක්‍රීඩා කළ නැගෙනහිර නාගාෂ් කණ්ඩායම පන්දුවාර 12කදි කඩුලු 2ක් දැවී ලකුණු 77ක් ලබා සිටි අතර තරගයට වර්ෂාවෙන් බාධා සිදුවීම නිසා ඩක්වත් ලුවිස් ක්‍රමය යටතේ ලකුණු 5ක ජයක් ඔවුන්ට හිමි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n120811_br1</link>
    <topic>මීටර් 400x4 සහය දිවීමේ ඉසව්වේ ජය ජැමෙයිකාවට</topic>
    <author/>
    <content>(2012-08-11 11:55)ලන්ඩන් හී පැවැත්වෙන ඔලිම්පික් උළෙලේ මීටර් 400x4 සහය දිවීමේ (පිරිමි) ඉසව්වේ ජය ලබාගැනීමට ජැමෙයිකාව සමත්විය.තත්පර 36.84 කින් නව ලෝක වාර්තාවක් ද සමඟින් එම ඉසව්ව ජය ගැනීමට උසේන් බෝල්ට් ප්‍රමුඛ කණ්ඩාවම සමත්විය.මෙම තරඟාවලියේ රිදී පදක්කම ඇමරිකාව දිනාගත් අතර ලෝකඩ පදක්කම ට්‍රිනිඩෑඩ් සහ ටොබැගෝ රාජ්‍ය දිනා ගන්නා ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n1208111</link>
    <topic>තමිල්නාඩුවේ දෙමළ ඊළාම් සමුළුවක් පැවැත්වීමට කෙළින්ම විරුද්ධයි</topic>
    <author>භක්ති ධර්මප්‍රිය මෙන්ඩිස්</author>
    <content>සිංහල දෙමළ ජනතාව මේ රටේ ඉතා සමඟියෙන් ජීවත්වන බවත් වර්ගවාදය යන වචනය ශ්‍රී ලංකාවෙන් ඉන්දියාවෙන් පමණක් නොව ලෝකයෙන් ම ඉවත් විය යුතු කාලය එළඹ ඇති බවත් ඉන්දියා ජනතා පක්ෂයේ නායක ආචාර්ය සුබ්‍රමනියම් ස්වාමි මහතා පැවසීය.එකට සිට ආහාර පාන ගන්නා සිංහල දෙමළ ජනතාව ගේ සංස්කෘතිය මෙන්ම ජීවන රටා ද ඉතා ම සමීප ඒවා බවත් මේ වන විට ශ්‍රී ලංකාවේ මෙම ජාතීන් ඉතා අවබෝධයෙන් යුතුව ජීවත්වන බවත් සුබ්‍රමනියම් මහතා පෙන්වා දෙයි.ත්‍රස්තවාදය පරාජය කිරීමෙහිලා ශ්‍රී ලංකාව අනුගමනය කළ බොහෝ දේ අද මුළු ලෝකයටම ආදර්ශයක් වී ඇති බවත් මානුෂීය මෙහෙයුම කළ ආකාරය පිළිබඳ ලෝකය මවිත වී ඇති බවත් හෙතෙම අවධාරණය කළේ ය.කොටි සංවිධානය තහනම් සංවිධානයක් ලෙස ප්‍රකාශ කළ රටවල් අතර මුල්ම තැන ගන්නා එංගලන්තය, අමෙරිකාව අද එම සංවිධානය පිළිබඳ කටයුතු කරන ආකාරය ගැන දෙවරක් සිතා බැලිය යුතු බව සුබ්‍රමනියම් මහතා පැවසීය. කොළඹ ගලදාරි හෝටලයේ පැවැත්වෙන අන්තර්ජාතික ආරක්ෂක සමුළුවට සහභාගි වෙමින් විශේෂ දේශනයක් පවත්වමින් ඔහු මෙම අදහස් ප්‍රකාශ කළේ ය.පුරා දින තුනක් මුළුල්ලේ පැවති මෙම සමුළුවේ දී ආරක්ෂක ලේකම් ගෝඨාභය රාජපක්ෂ මහතා සහ මෙරට රාජ්‍ය නියෝජිතයන් රැසක් අදහස් දැක්වූහ. ඉකුත් 8 වනදා ආරම්භ වූ මෙම සමුළුවට රටවල් 42 ක ආරක්ෂක අංශ ප්‍රධානීහු සහ රාජ්‍ය නියෝජිතයෝ විශාල පිරිසක් සහභාගි වූහ.යුද හමුදාපති ලුතිනන් ජනරාල් ජගත් ජයසූරිය, යාපනය ආඥාපති මේජර් ජනරාල් මහින්ද හතුරුසිංහ, මේජර් ජනරාල් කමල් ගුණරත්න, මේජර් ජනරාල් සුදන්ත රණසිංහ යන මහත්වරු ඇතුළු උසස් හමුදා නිලධාරීහු රැසක් දේශන පැවැත්වූහ.සුබ්‍රමනියම් මහතා සිය දේශනයේ දී මෙසේ ද කීය.තමිල්නාඩුවේ දී ද්‍රවිඩ ඊළාම් සමුළුවක් පැවැත්වීමට කටයුතු කර තිබෙනවා. මා මෙයට ඍජුව මාගේ විරෝධතාව ප්‍රකාශ කරනවා. මෙයට ඊළාම් සමුළුව කියන නම යෙදීමම වැරදියි. ඊළාම් කියන්නේ වෙනම රාජ්‍යයක් කියන එක.මෙහිදී මෙම ඊළාම් වචනය භාවිතා කළහොත් තමිල්නාඩුවේ හිටපු මහ ඇමැති කරුණානිධිට එරෙහිව නීතිය ක්‍රියාත්මක කරන්න කියලා මා ඉන්දීය රජයෙන් ඉල්ලීමක් කරනවා. මේ වන විට කොටි සංවිධානයට යළි පණ දෙන්නට ඉන්දියාවේ සුළු පිරිසක් ක්‍රියා කරමින් සිටිනවා. එය ඉතා අසාර්ථක එකක් බව මා පැවසීමට කැමතියි.මේ රට තුළ සිංහල, දෙමළ ජනතාව සතුටෙන් සමඟියෙන් ජීවත්වන එක නැති කිරීමට ඇතැම් බලවේග කටයුතු කරනවා. අප සියලු දෙනා එක්ව එම බලවේග පරාජය කළ යුතුයි.මෙරට දේශපාලන බලය බෙදීමක් සිදු කළ යුතුයි. ඒ අවස්ථාව දෙමළ ජනතාවට ලබා දිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n1208112</link>
    <topic>කප්පම් චෝදනාව අසත්‍යයි සිදු වූ අපහාසය ගැන වහා පරීක්ෂණ අරඹන්න</topic>
    <author>විජයානි එදිරිසිංහ</author>
    <content>ඛනිජ තෙල් නියෝජ්‍ය අමාත්‍ය සරණ ගුණවර්ධන මහතා රුපියල් කෝටි දෙකහමාරක කප්පම් මුදලක් ඉල්ලුවේ යැයි ඒ මහතාට එරෙහිව නිවාස ව්‍යාපාරිකයකු විසින් පොලිස්පතිවරයාට කර ඇති පැමිණිල්ල අසත්‍යයක් යැයි පවසා ඉන් තමාට අපහාසවීම සම්බන්ධව පරීක්ෂණයක් පවත්වන ලෙසට ඇමැතිවරයා ද ඊයේ පොලිස්පතිවරයාගෙන් ඉල්ලීමක් කරනු ලැබිණි.අමාත්‍යවරයා සමඟ තවත් ප්‍රාදේශීය සභා මන්ත්‍රීවරුන් කිහිප දෙනකුද පොලිස් මූලස්ථානය වෙත පැමිණ එම පැමිණිල්ල කරනු ලැබිණි.තවද මෙම නිවාස ඉදිකිරීම ගැන කෝප් කමිටුවෙන් ද ප්‍රශ්න කර ඇති බව ඇමැතිවරයා පවසයි. තමා අදාළ නිවාස ව්‍යාපාරිකයාගෙන් කෝටි දෙකහමාරක කප්පම ඉල්ලා ඉන් පනස් ලක්ෂයක් ලබාගත් බවට ඔහු කරන පැමිණිල්ල සම්පූර්ණයෙන්ම අසත්‍යයක් බවද ඇමැතිවරයාගේ පැමිණිල්ලේ සඳහන් වෙයි.මෙම පැමිණිලි දෙක සම්බන්ධව ඊයේම (10) පරීක්ෂණ ආරම්භ කිරීමට පොලිස්පතිවරයා විසින් උපදෙස් ලබා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n1208113</link>
    <topic>සන්ධානයේ පළාත් සභා මැතිවරණ නිල තේමාව හඳුන්වාදීමේ උත්සවය අද පොළොන්නරුවේ දී</topic>
    <author/>
    <content>එක්සත් ජනතා නිදහස් සන්ධානය ඉදිරි පළාත් සභා මැතිවරණයේ ප්‍රචාරක කටයුතු වෙනුවෙන් සකසා ඇති නිල තේමාව ජනතාවට හඳුන්වාදීමේ උත්සවය එම සන්ධානයේ මුල්පෙළේ නායකයන්ගේ ප්‍රධානත්වයෙන් පොලොන්නරුව පුලතිසි බුද්ධ මණ්ඩප ශ්‍රවණාගාරයේදී අද (11) පස්වරු 1.00ට පැවැත්වේ.උතුරු මැද, සබරගමුව සහ නැඟෙනහිර පළාත් සභා මැතිවරණ ලබන සැප්තැම්බර් 8වැනිදා පැවැත්වීමට නියමිත අතර එහිදී එක්සත් ජනතා නිදහස් සන්ධානයේ ප්‍රචාරක කටයුතු නිල තේමාවක් යටතේ සිදුකිරීමට තීරණය කැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n1208114</link>
    <topic>එල්ටීටීඊ සාමාජිකයන් පුනරුත්ථාපනයේදී ශ්‍රී ලංකාවේ ක්‍රමවේදය ලොවට ආදර්ශයක්</topic>
    <author>භක්ති ධර්මප්‍රිය මෙන්ඩිස්</author>
    <content>දහස් සංඛ්‍යාත එල්.ටී.ටී.ඊ සාමාජිකයන් පුනරුත්ථාපනය සඳහා ශශ්‍රී ලංකාව යොදාගත් ක්‍රමවේදය ලෝකයේ අනෙකුත් රටවල් ආදර්ශයට ගත යුතු යැයි අමෙරිකානු මහාචාර්ය එරික් රැග්ලන්ස්කි මහතා පැවසී ය.ත්‍රස්තවාදී සංවිධාන සහ ත්‍රස්තවාදී ක්‍රියා සම්බන්ධයෙන් තමන් වසර ගණනාවක සිට අධ්‍යයනය කරන බවත් ශ්‍රී ලංකා හමුදාව කොටි ත්‍රස්තවාදීන් පරාජය කිරීම දකුණු ආසියාවේ ජයග්‍රහණයක් බවත් මහාචාර්යවරයා පෙන්වා දුන්නේ ය.කොළඹ ගලදාරි හෝටලයේ පැවැත්වෙන ජාත්‍යන්තර ආරක්ෂක සමුළුව අමතමින් මහාචාර්යවරයා ඊයේ (10) මෙම කරුණු අනාවරණය කළේය. ත්‍රස්තවාදයෙන් මුදාගත් රට සංවර්ධනයෙන් හා සංහිඳියාවෙන් යළි ගොඩනැඟීමේ ශ්‍රී ලංකා ක්‍රියාවලියේ අත්දැකීම් බෙදා ගැනීම අරමුණු කර ගනිමින් මෙම සමුළුව පැවැත් වේ.ඉකුත් 08 වනදා ආරම්භ කෙරුණු මෙම සමුළුව ඊයේ (10) අවසන් විය. මේ සඳහා රටවල් 42 ක ආරක්ෂක අංශ ප්‍රධානීන් සහ රාජ්‍ය නිලධාරීන් සහභාගි වී සිටිති.එහිදී මහාචාර්ය එරි ක්රැග්ලන්ස්කි මහතා මෙසේ ද කීය.ශ්‍රී ලංකාවේ ක්‍රමවේදය මෙරටට සුවිශේෂි එකක්. ලොව බිහිසුණුම ත්‍රස්ත සංවිධානයක් ගොඩබිම සටන් මාර්ගික ක්‍රමවේදයකින් පරාජය කිරීමෙන් අනතුරුව යි ශශ්‍රී ලංකාව ගරිල්ලා සාමාජිකයින් පුනරුත්ථාපනය ආරම්භ කළේ.එවැනි තත්ත්වයක් යටතේ යළි සටනකට හිස එසවීමේ කිසිදු ඉඩක් ඉතිරි කර නැහැ. ශ්‍රී ලංකාවේ ජනතාව දැන් සතුටින් ජීවත් වෙනවා යි කියන්න විද්‍යාත්මක ක්‍රම වේද අවශ්‍ය නැහැ. ඒ වගේම සෑම කෙනෙකුගේම මුහුණේ පිරී ඉතිරී තිබෙන හිනහව එය කියා පානවා. එයින් පෙනෙන්නේ ශශ්‍රී ලංකාවේ ක්‍රමවේදයේ විශිෂ්ටත්වය යි. ලෝකයටම මෙය ආදර්ශයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n1208115</link>
    <topic>අම්පාරට කෝටි 1800ක ජලසම්පාදන වැඩසටහනක්</topic>
    <author> ජයසිරි මුණසිංහ</author>
    <content>අම්පාර දිස්ත්‍රික්කයේ පිරිසුදු පානීය ජලය සපයාගත නොහැකි පිරිසට ජලය සැපැයීමට රුපියල් කෝටි 1800 ක වියදමින් දැවැන්ත ජලසම්පාදන වැඩසටහනක් ක්‍රියාත්මක කොට තිබේ.අදියර තුනක් යටතේ මේ ව්‍යාපෘතිය ක්‍රියාත්මක කෙළේ යැයි ද, අවසන් අදියර නිමාවීමෙන් පසු හතළිස් දහසකට පිරිසුදු පානීය ජලය ලබාගැනීමට ඉඩකඩ ලැබුණේ යැයි ද ජාතික ජලසම්පාදන හා ජලාපවාහන මණ්ඩලය ප්‍රකාශ කරයි.මේ වැඩපිළිවෙළ යටතේ බක්කිඇල්ල, කොණ්ඩවටුවාන, පරගහකැලේ, දීඝවාපිය, දඩයම්තලාව හා ගොනාගොල්ල යන ප්‍රදේශවල ජනතාවට සහන ලැබී ඇතැයි ද මණ්ඩලය කියා සිටියි.ඊට අමතරව නැඟෙනහිර පළාත් ජලසම්පාදන ව්‍යාපෘතිය යටතේ උහන, දමන, හිඟුරාන, සමන්තුරේ, මහඔය හා පොතුවිල් හි ජනතාවට ජලය සැපැයීමට රුපියල් කෝටි 652 ක් වැය කොට තිබේ. ඉන් ද ප්‍රතිලාභීන් 40,000 කට පිරිසුදු පානීය ජලය ලැබී තිබේ.වසර 2020 වන විට රටේ සෑම පුරවැසියකුටම කාර්යක්‍ෂම හා තිරසාර ක්‍රමවේදයක් යටතේ දැරිය හැකි මිලකට පිරිසුදු පානීය ජලය සැපැයීම රජයේ දැක්ම බව ද මණ්ඩලය කියා සිටියි.මේ ඉලක්කය ජය ගැනීමට තෙවැදෑරුම් උපාය මාර්ග තමන් අනුගමනය කරන බව කියන ජලසම්පාදන හා ජලපවාහන මණ්ඩලය, වැඩි ජනගහනයක් ජීවත්වන නාගරික කලාප, දිස්ත්‍රික් අග නගර, සංවර්ධනය වන උප නගරවලට පළමුව ජලය ලබා දෙනු ලැබේ. ඊට අමතරව ප්‍රජා මූල ජලසම්පාදන ව්‍යාපෘති ක්‍රියාත්මක කැරේ. ජලය අවශ්‍ය කුඩාම පිරිස වෙනුවෙන් ගෙවතුවල ළිං සකස් කිරීමට ද මණ්ඩලය උදව් කරනු ලැබේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n1208116</link>
    <topic>යක්කලමුල්ල දේවගිරි තේවත්තේසේවක වැටුප් රු: ලක්ෂ 10ක් කොල්ල කති</topic>
    <author>දකුණු පළාත් සංචාරක ඉමදූව සමූහ, ගාල්ල උතුර සමූහ</author>
    <content>යක්කලමුල්ල කොට්ටව දේවගිරි තේවත්තේ සේවකයින්ට වැටුප් ගෙවිමට තිබූ රුපියල් ලක්ෂ දහයක මුදල් ඊයේ (10) දවල් 1.10ට පමණ එම තේ වත්තට කඩා වැදුණ කොල්ලකරුවන් දෙදෙනෙකු මුදල් භාරව සිටි වතු ක්ෂේත්‍ර නිලධාරියාට වෙඩි තබා තුවාල සිදු කොට මංකොල්ලකා පලා ගොස් ඇත.තේ වත්තේ ක්ෂේත්‍ර නිලධාරි යූ. ජී. ප්‍රේමදාස මහතා ඊයේ දවල් යක්කලමුල්ල නගරයටගොස් බැංකු ශාඛාවකින් රුපියල් ලක්ෂ දහයක් ගෙන ආපසු තේ වත්තට ගොස් ඇත. ඒ මහතා වාහනයෙන් බැස තේ වත්තට ඇතුල්වන විටම කඩාවැදුණ අවිගත් මංකොල්ලකරුවන් දෙදෙනා මුදල් සහිත බෑගය ප්‍රේමදාස මහතාගෙන් ඉල්ලා ඇත.එහෙත් ඒ මහතා මුදල් බෑගයකදීම ප්‍රතික්ෂේප කළ විට වෙඩි තබා ඔහු ළඟ තිබූ මුදල් බෑගය උදුරාගෙන යතුරු පැදියකින් පලා ගොස් ඇති බව මූලික පරීක්ෂණවලදී අනාවරණය වී තිබේ. වෙඩි තැබීමෙන් කකුලට තුවාල සිදුවී ඇති ප්‍රේමදාස මහතා කරාපිටිය රෝහලට ඇතුල් කර ඇත.ගාල්ල ජ්‍යෙෂ්ඨ පොලිස් අධිකාරි වාස්් ගුණවර්ධන මහතාගේ උපදෙස් පරිදි යක්කලමුල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n1208117</link>
    <topic>ශ්‍රී ලංකා මිරර් පරිගණක මූදා හරින ලෙස කළ ඉල්ලීම ඉවතට</topic>
    <author>සිරන්ජනි කුමාරි</author>
    <content>ශ්‍රි ලංකා මිරර් වෙබ් අඩවියට අයත් අසභ්‍ය දර්ශන ඇතුළත් පරිගණක මිරර් ආයතනය වෙත මූදා හරින ලෙසට එකී ඉල්ලුම්කරුවන් විසින් කළ ඉල්ලීම කොළඹ අතිරේක මහෙස්ත්‍රාත් ප්‍රසන්න අල්විස් මහතා ඊයේ (10) ප්‍රතික්ෂේප කළෙ‍්ය.සැකකරුවන්ට එරෙහිව පරිගණක ආඥා පනත යටතේ නඩු පැවරීමට බලාපොරොත්තු වන බැවින් එකී පරිගණක ඔහුන්ට මුදා හැරියොත් සාක්කී ලබාගැනිමේදී එයට බාධාවක් ඇතිවිය හැකි බවට රහස් පොලිසිය අධිකරණයට දැක්වු කරුණු සළකා බලමින් මහෙස්ත්‍රාත්වරයා මෙම නියෝගය කළේය.තවද පරිගණක මුදා හැරීම සම්බන්ධයෙන් අදාළ උධෘත නිතිපතිවරයා වෙත යොමු කර ඇති බව පැවසු රහස් පොලිසිය ඉදිරියේදී නිතිපතිවරයාගේ උපදෙස් ඇතුළත් වාර්තාවක් ගොනු කිරිමට දිනයක් ලබා දෙන ලෙසට අධිකරණයෙන් ඉල්ලීමක් කළේය.මිරර් ආයතනයේ තිබී පරිගණක 5 ක් අත්අඩංගුවට ගත් බව පැවසු රහස් පොලිසිය ඉන් එක් පරිගණකයක් සම්බන්ධයෙන් දැනටමත් විශ්ලේෂණ සිදු කරමින් පවතින බව පැවසීය.රජයට විරුද්ධව අසත්‍ය තොරතුරු ප්‍රචාරය කරමින් රජය පෙරලීමේ දැවැන්ත සැලසුමක් ක්‍රියාත්මක බවට ලද පැමිණිල්ලකට අනුව සිදු කරන ලද වැටලීමකදී මෙම අසභ්‍ය දර්ශන ඇතුළත් පරිගණක ද සොයා ගත් බවට රහස් පොලිසිය අධිකරණයට වාර්තා කර තිබිණ.පොලිස් පරික්ෂක අනුර ද සිල්වා මහතා මෙහිදී පැවසුවේ සැකකරුවන්ට එරෙහිව දණ්ඩ නිති සංග්‍රයේ වගන්තිවලට අමතරව පරිගණක අපරාධ හා 1983 අසභ්‍ය ලේඛන පනත යටතේ නඩු පැවරීමට කටයුතු කරන බවය.මෙහිදී සැකකරුවන් වෙනුවෙන් පෙනී සිටි නිතිඥ උපුල් කුමාරපෙරුම මහතා - " අසභ්‍ය දර්ශන කථාව සම්පුර්ණ බොරුවක් .මෙම මාධ්‍ය ආයතනයට පුස්තකාලයක් නැහැ. මන්ද අන්තර් ජාලය හරහා ප්‍රවෘත්ති මුදා හරින නිසා. මෙම ආයතනය සෝදිසියට ලක් කිරීමට වරෙන්තුවක් ඉල්ලු අවස්ථාවේදී පොලිසිය ඒ බව අධිකරණයට දන්වා නැහැ වෙනත් මාධ්‍ය ආයතනවලත් මෙසේ අසභ්‍ය දර්ශන තිබෙන්න පුළුවන්.එහෙම නම් කාශ්‍යප අප්සරා ඡායාරූප භාවිතා කළ අයත් අධිකරණයට ගෙන්නවේවි.මෙම මාධ්‍ය ආයතනය වසා දැමීම‍ට කරන අමුලීක බොරුවක් .මහෙස්ත්‍රාත් ප්‍රසන්න අල්විස් මහතා - නිතිපති උපදෙස් සදහා යොමු කරලා ද තියෙන්නේ ?රහස් පොලිසිය - ඔව්මහෙස්ත්‍රාත් ප්‍රසන්න අල්විස් මහතා - නිතිපතිවරයා විසින් රජයේ නිතිඥවරයෙකු පත් කරලා ද ඉන්නේ ?රහස් පොලිසිය - ඔව්මහෙස්ත්‍රාත් ප්‍රසන්න අල්විස් මහතා - ඔබ පුද්ගලිකව නිතිඥවරයා හමු වී පරිගණක මුදා හරින්න අවශ්‍ය ද ? නැද්ද ? සම්බන්ධයෙන් සාකච්ඡා කර ලිඛිත වාර්තාවක් ඊළග නඩු දිනයේදි අධිකරණයට ඉදිරිපත් කරන්න.2012/06/19 වන දින විශේෂ කාර්ය බළකායේ අධ්‍යක්ෂකවරයා විසින් කරන ලද පැමිණිල්ලකට අනුව ඇතුල් කෝට්ටේ පිහිටි තෙමහල් නිවෙසක ක්‍රියාත්මක වු මෙම වෙබ් අඩවි මගින් රාජ්‍ය විරෝධී ක්‍රියාවන් සිදුවන බවත් ජනාධිපතිවරයාට අගෞරව වන නීන්දා සහගත හා අවඥා සහිත වචන සංඥා ඇතුළත් නිරූපණවලින් අසත්‍ය තොරතුරු ප්‍රචාරය වන බවට රහස් පොලිසිය අධිකරණයට ඉදිරිපත් කළ වාර්තාවේ සදහන් වේ .මෙම ස්ථානයේ කරන ලද වැටලීමට අනුව අත්අඩංගුවට ගෙන ඇප මත මූදා හැර සිටි ශිවන්ත රොද්‍රිගු , කේ අබ්දුල් හකිම් , සුභාෂ් වීරතුංග , එම් සෙනෙවිරත්න , ආර් එම් අප්පු හාමි , ආර් කෞශල්‍ය , චන්දිමා ශිරන්ති , හා හිමාෂී කරුණාරත්න යන සැකකරුවන් ඊයේ අධිකරණය හමුවේ පෙනී සිටීයහ.අදාළ කරුණු සළකා බැලූ මහෙස්ත්‍රාත්වරයා පරිගණක මුදා හැරීම සම්බන්ධ නිතිපති උපදෙස් ඉදිරි නඩු දිනයේ ලිඛීත වාර්තාවක් මගින් අධිකරණයට දන්වන ලෙසට රහස් පොලිසියට නියම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n1208118</link>
    <topic>ඛනිජ තෙල්නව සභාපති</topic>
    <author/>
    <content>ලංකා ඛනිජ තෙල් නීතිගත සංස්ථාවේ නව සභාපතිවරයා හා අධ්‍යක්ෂ මණ්ඩලය ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා විසින් ඊයේ (10) පත් කරන ලදී.මේ අනුව සභාපතිවරයා ලෙස තිලක් කොල්ලුරේ මහතාත් අධ්‍යක්ෂ මණ්ඩල සාමාජිකයින් ලෙස සුසන්ත සිල්වා, හෑන්ස් විජයසූරිය, නලින් පැටිකිරිකෝරල යන මහත්වරුනුත් පත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n1208119</link>
    <topic>අත්‍යවශ්‍ය ආහාර රැසකමිල අද සිට පහළට</topic>
    <author/>
    <content>ලංකා සතොස මගින් අලෙවි කරන සුදු සීනි, ටින් මාළු, සම්බා, රතු කැකුළු, සුදු කැකුළු, නාඩු සහල්, පරිප්පු සහ හාල්මැස්සන් යන ආහාර ද්‍රව්‍යවල මිල ඊයේ (10) සිට අඩු කර තිබේ.ජනාධිපතිතුමන්ගේ උපදෙස් පරිදි පාරිභෝගිකයන්ට උපරිම සහන ලබාදීමේ අරමුණින් මෙම ආහාර ද්‍රව්‍ය මිල අඩු කළ බව සමූපකාර හා අභ්‍යන්තර වෙ‍ෙළඳ ඇමැති ජොන්ස්ටන් ප්‍රනාන්දු මහතා පැවැසීය.ලංකා සතොස නිලධාරින් සමඟ පෙරේදා සිදු කළ විශේෂ සාකච්ඡාවකදී ඔහු මේ බව පැවසීය. ටෙන්ඩර් මිල ගණන් හා වෙළෙඳපළ මිල සසඳා බැලීමේ දී පාරිභෝගිකයින්ට උපරිම වාසි අත්කරදීමට හැකි බව පෙන්වා දුන් අමාත්‍යවරයා නොපමාව එම වාසි අත්කරදීමට කටයුතු කරන ලෙස ලංකා සතොස නිලධාරින් වෙත දැන්වීය.හෙට සිට මිල අඩු කිරීම කළ යුතු බවත් විශේෂ විමර්ශන ඒකකයක් මගින් සියලුම ලංකා සතොස ආයතනයන්වල මිල අඩු කර ඇතිදැයි සෙවීමට කටයුතු කරන බවත් අමාත්‍යවරයා මෙහිදී වැඩි දුරටත් පැවසීය. බඩු මිල අඩු කළ හැකි ඕනෑම අවස්ථාවකදී බඩු මිල අඩු කිරීමට රජය සූදානම් බව අමාත්‍යවරයා අවධාරණය කළේය.වෙළෙඳ පොළෙහි කලු කඩ වෙළෙඳුන් තමාට හිතුමතේ මිල ඉහළ දමන බවත් මිල පාලනයක් ඇති කළ යුතු නිසා මෙලෙස මිල පහළ දැමීමට කටයුතු කළ බවත් අමාත්‍යවරයා පැවැසීය.ඒ අනුව නව මිල සංශෝධනයන් මෙසේය.අයිතමය          .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n12081110</link>
    <topic>රුහුණු සරසවියේ සිසුවියකට නවක වදය දුන්සිසුවියන් දෙදෙනා තව දුරටත් රිමාන්ඩ්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>රුහුණු විශ්වවිද්‍යාලයේ මානව ශාස්ත්‍ර පීඨයේ ඉගෙනුම ලැබූ සිසුවියකට බරපතළ අයුරින් නවකවදය දීමෙන් ආබාධිත තත්ත්වයට පත් කිරීමේ චෝදනාවට ලක්වී රක්ෂිත බන්ධනාගාර ගතකර සිටි එම විශ්වවිද්‍යාලයේ සිසුවියන් දෙදෙනා 10 දින අධිකරණයට ඉදිරිපත් කිරීමෙන් පසු මේ මස 20 වන දින තෙක් නැවත රක්ෂිත බන්ධනාගාර ගතකිරීමට මාතර ප්‍රධාන මහේස්ත්‍රාත් උදේශ් රණතුංග මහතා විසින් නියම කරන ලදී.මෙසේ බන්ධනාගාරගත කෙරුණේ මානව ශාස්ත්‍ර පීඨයේධ්ධ් වසර ඉගෙනුම ලබන අකුරැස්ස ප්‍රදේශයේ සිසුවියක් සහ කලා පීඨයේ ධ්ධ් වසරේ ඉගෙනුම ලබන ගාල්ල වඳුරඹ ප්‍රදේශයේ පදිංචි සිසුවියකි.ගාලු පාර බලපිටිය පදිංචි රුහුණු විශ්වවිද්‍යාලයේ මානව ශාස්ත්‍ර පීඨයේ ඉගෙනුම ලැබූ දෙහිගේ වයලා කුමුදුනි සිසුවිය විශ්වවිද්‍යාලයේ භෝජනාගාරයේදී 2011.12.21 වන දින නවකවදයට පත්කරන ලදී. එම හේතුව නිසා ඇයගේ දෙපා පණ නැතිවී මාතර සහ කොළඹ ජයවර්ධනපුර රෝහලේදී දීර්ඝ කාලයක් ප්‍රතිකාර ලබාදීමෙන් පසුව ඇය ආබාධිත තත්ත්වයෙන් මේ වන විටත් පසුවෙන බව පොලිසිය සඳහන් කරයි.සිද්ධියට සම්බන්ධව පුළුල් පරීක්ෂණයක් කිරීමෙන් සිද්ධියට සම්බන්ධව සිටින සැකකාරියන් පස් දෙනෙකුගෙන් දෙදෙනෙක් මාතර පොලිසියේ සුළු පැමිණිලි අංශයේ නිලධාරීන් විසින් අත්අඩංගුවට ගන්නා ලදී.අකුරැස්ස සහ ගාල්ල වඳුරඹ ප්‍රදේශයෙන් අත්අඩංගුවට ගත් සැකකාරියන් දෙදෙනා හඳුනාගැනීමේ පෙරෙට්ටුවට ඉදිරිපත් කිරීමෙන් පසුව රක්ෂිත බන්ධනාගාර ගත කර තිබුණි. සිද්ධියට සම්බන්ධව තවත් සිසුවියන් දෙදෙනෙකු අත්අඩංගුවට ගැනීමට නියමිත බව පොලිසිය සඳහන් කරයි.දකුණු පළාත් භාර ජ්‍යෙෂ්ඨ නියෝජ්‍ය පොලිස්පති ලලිත් ඒ. ජයසිංහ මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් යන මහත්වරුන්ගේ උපදෙස් පරිදි මාතර මූලස්ථාන පොලිසියේ ස්ථානාධිපති, පොලිස් පරීක්ෂක, හේමාල් ප්‍රසන්න මහතාගේ උපදෙස් පරිදි සුළු පැමිණිලි අංශය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n12081111</link>
    <topic>රනිල් ගේ නායකත්වයට අතුරු තහනමක් එයිද-නැද්ද නියෝගය ඔක්තෝබර් 5දා</topic>
    <author>රෝෂන් තුෂාර</author>
    <content>විපක්ෂ නායක රනිල් වික්‍රමසිංහ මහතා එක්සත් ජාතික පක්ෂයේ නායකත්වය දැරීම අතුරු තහනමට ලක් කරනවාද නැද්ද යන්න පිළිබඳ නියෝගය ඹක්තෝබර් 05 දින ප්‍රකාශයට පත්කරන බව කොළඹ ප්‍රධාන දිසා විනිසුරු ධම්මික ගනේපොල මහතා ඊයේ(10) දන්වා සිටියේය.දකුණු පළාත් සභා මන්ත්‍රි මෛත්‍රි ගුණරත්න මහතා විසින් මේ නඩුව පවරා ඇත්තේ 2011 දෙසැම්බර් 19 දින සිරිකොත මන්දිරයේ පැවැති පක්ෂ නායකත්වය ,නියෝජය නායක හා ජාතික සංවිධායක ධුරය තොරා පත්කර ගැනිමේ ජන්ද විමසිමේදි නායකත්වය ‍තොරා පත්කර ගැනිම නීති විරෝධි බවත් , ව්‍යවස්ථා විරෝධිබවත් සඳහන් කරමිනි. ජනවාරි මස 27 දින නඩුව පවරන ලදී.ජන්ද විමසිම දූෂිතව පැවති බවත් , ජන්ද පත්‍රිකා ජන්ද නාම ලේඛනය අනුව අංකනය කර තිබු බවත් එබැවින් එය රහස්‍ය ජන්දයක් නොවු බවත් පැමිණිල්ලේ සඳහන් වෙයි.නඩුවේ විත්තිකරුවන් ලෙස පක්ෂ නායක රනිල් වික්‍රමසිංහ මහතා හා මහ ලේකම් තිස්ස අත්තනායක මහතා නම් කර ඇත.මේ නඩුව ඊයේ කැඳ වු අවස්ථාවේ දෙපාර්ශවය විසින් ලිඛිත කරුණු ගොනු ‍කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n12081112</link>
    <topic>පිරිමි දරුවකුට හදි කළ විදේශිකයාව අත්අඩංගුවට ගන්නළමාරක්‍ෂක අධිකාරියට අධිකරණ නියෝග</topic>
    <author>නිහාල් ජයවර්ධන</author>
    <content>බාලවයස්කාර පිරිමි දරුවකුට අපචාර ක්‍රියාවක් සිදුකළේ යැයි “ක්‍රිෂ් ඇඩෙයර්” නමැති විදේශීය ජාතිකයා වහාම අත්අඩංගුවට ගෙන අධිකරණය වෙත ඉදිරිපත් කරන්නැයි මහනුවර ප්‍රධාන මහේස්ත්‍රාත් රවීන්ද්‍ර ප්‍රේමරත්න මහතා ඊයේ (10) ළමාරක්‍ෂක අධිකාරියේ පොලිස් නිලධාරීන්ට විවෘත අධිකරණයේදී නියෝග කෙළේය.දරුවාගේ පියා විසින් ළමා ආරක්‍ෂක අධිකාරියට කරන ලද පැමිණිල්ලක් මත මෙම නඩුව පවරා තිබුණු අතර, දරුවාගේ දෙමාපියන් දෙදෙනාම වෛද්‍යවරුන් බව අධිකරණයේදී අනාවරණය විය.දරුවා මව භාරයේ සිටියදී මෙම අපචාරයට ලක්වූ බවත්, මව සහ පියා අතර පවුල් ආරවුලක් පවතින බවත්, දරුවාගේ පියා වෙනුවෙන් පෙනී සිටි නීතිඥ මහත්වරු අධිකරණයේදී ප්‍රකාශ කළහ.මෙහිදී දරුවාගේ දෙමාපියන් වූ වෛද්‍ය යුවලට ද විනිසුරුවරයා දැඩි සේ අවවාද කෙළේය.මෙම නඩුව ළමාරක්‍ෂක අධිකාරිය මගින් පවරා තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n12081113</link>
    <topic>පුපුරන ද්‍රව්‍ය තොගයක් සමඟදෙදෙනෙක් අත්අඩංගුවට</topic>
    <author>අසේල කුරුලුවංශ</author>
    <content>හැටන් රුවන්පුර රජයේ පුපුරන ද්‍රව්‍ය ගබඩාවෙන් නිකුත්කරන බලපත්‍රයේ සඳහන් ප්‍රමාණයට වඩා පුපුරන ද්‍රව්‍ය ප්‍රවාහනය කරමින් සිටි පුද්ගලයින් දෙදෙනකු මස්කෙළිය විශේෂ කාර්ය බළකාය මගින් ඊයේ (10) අත්අඩංගුවට ගෙන තිබේ.ඔවුන් ගමන් ගත් වෑන් රථයේ සහ ත්‍රිරෝද රථයේ ඇටෝනියම් කි. ග්‍රෑ. 50 ක්, ඩෙටනේටර් කරල් 50 ක්, බ්ලාස්ටින් පවුඩර් කි. ග්‍රෑ. 2ක්, ටෝටර් ජෙල් කි. ග්‍රෑ. 05 ක් තිබී පොලිසිය සොයාගෙන ඇත.නුවරඑළිය දිස්ත්‍රික්කයේ ගල් කොරි 12 ක් සඳහා එකකට ගල් කියුබ් 210 ක් කැඩීම සඳහා අවශ්‍ය පුපුරන ද්‍රව්‍ය සතියේ සෑම සිකුරාදා දිනකම හැටන් රුවන්පුර රජයේ පුපුරන ද්‍රව්‍ය ගබඩාවෙන් නිකුත් කරනු ලබයි.අදාළ ස්ථානයේ සිට බලපත්‍රයේ සඳහන් ප්‍රමාණයට වඩා ඇතැම් පිරිස් පුපුරන ද්‍රව්‍ය රැගෙන යන බවට ලද තොරතුරු මත පොලිසිය මෙම වැටලීම සිදු කර ඇත.මෙසේ රැගෙන යන පුපුරන ද්‍රව්‍ය ඇතැම් ගල් කොරි හිමියන් විසින් වැඩි මිලට විකුණන බවටත් ඇතැම් පිරිස් අනුමත ගල් කියුබ් ප්‍රමාණයට වඩා වැඩි ප්‍රමාණයක් කැඩීමට මෙම පුපුරන ද්‍රව්‍ය උපයෝගි කරගන්නා බවටත් පොලිසියට තොරතුරු ලැබී ඇත.ගබඩාවෙන් නිකුත් කරනු ලබන පුපුරන ද්‍රව්‍ය සඳහා රජය අධිභාරයක් අය කරන බවත් මෙලෙස බලපත්‍රයේ සඳහන් ප්‍රමාණයට වඩා පුපුරන ද්‍රව්‍ය වංචනික ලෙස පුපුරන ද්‍රව්‍ය සඳහා රජය අධි භාරයක් අය කරන බවත් මෙලෙස බලපත්‍රයේ සඳහන් ප්‍රමාණයට වඩා පුපුරන ද්‍රව්‍ය වංචනික ලෙස පුපුරන ද්‍රව්‍ය නිකුත් කිරීම මගින් රජයට ලැබිය යුතු මුදලක් අහිමි වී යන බව නුවරඑළිය දිස්ත්‍රික් ලේකම් ඩීී. පී. ජී. කුමාරසිරි මහතා පවසයි. සිද්ධිය පිළිබඳව හැටන් පොලිසිය වැඩි දුර විමර්ශන ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n12081114</link>
    <topic>දුම්රියේ හැපී අයෙක් මරුට</topic>
    <author>නිමල් රාජපක්ෂ සහ රක්ෂණ ශ්‍රියන්ත</author>
    <content>කොළඹ මරදාන සිට ගාල්ල බලා ධාවනය වූ ශීඝ්‍රගාමී දුම්රියට හැපුනු අයකු එම ස්ථානයේදීම මියගොස් ඇතැයි පොලිස් මාධ්‍ය මධ්‍ය මධ්‍යස්ථානය පවසයි.සිද්ධිය වී ඇත්තේ ඊයේ (10)රාත්‍රී 8.30ට පමණය. සිද්ධියෙන් මියගොස් ඇත්තේ මග්ගොන රොක්‍ලන්ඩ් වත්ත මුංහේන පදිංචි එස්.නුවන් නැමති 29 හැවිරිදි තරුණයෙකි.මියගිය අයගේ මෘතදේහය නාගොඩ රෝහලේ මෘත ශරීරාගාරයේ තබා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n12081115</link>
    <topic>ගජමුතු 2ක් සමඟසැකකරුවෝ දෙකක් අත්අඩංගුවට</topic>
    <author>ඉන්දික පොල්කොටුව</author>
    <content>ඉතා දුර්ලබ ගණයේ ගජමුතු 02ක් වත්තේගම නගරයේදී රුපියල් ලක්ෂ පහක මුදලකට අලෙවි කිරීමට ගිය හිටපු ග්‍රාම ආරක්ෂක භටයකු හා කාන්තාවක වත්තේගම පොලීසිය මගින් ඊයේ (10) අත්අඩංගුවට ගෙන තිබේ.සහකාර පොලිස් අධිකාරි චාමික ප්‍රේමසිරි මහතාට ලද තොරතුරක් මත වෙස් වළාගත් පොලිස් නිලධාරීන් තිදෙනෙකු වත්තේගම නගරයේදී ගජමුතු මිලදී ගන්නා මුවාවෙන් පෙනී සිට සැකකරු හා සැකකාරිය අත්අඩංගුවට ගෙන ඇත.සැකකාර යුවල මෙම ගජමුතු රුපියල් ලක්ෂ හයක මුදලකට අලෙවි කරන බව මුලින් පවසා පසුව ලක්ෂ පහක මුදලකට අලෙවිය සඳහා කැමැත්ත දැක්වීමෙන් අනතුරුව ගනුදෙනුවට සූදානම් වී ඇත.වෙස් වළාගත් පොලිස් නිලධාරීන් පිරිස එහිදී සැකකාර යුවල අත්අඩංගුවට ගෙන තිබේ.මධ්‍යම පළාත භාර ජේ්‍යෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත සහකාර පොලිස් අධිකාරි චාමික ප්‍රේමසිරි මහතාගේ මෙහෙයවීමෙන් වත්තේගම පොලිස් ස්ථානාධිපති ප්‍රධාන පොලිස් පරීක්ෂක ජයන්ත සමරකෝන් මහතා ඇතුළු නිලධාරිහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n12081116</link>
    <topic>දැරියන්ට අතවර කළ සැකකරු හඳුනා ගැනේ</topic>
    <author>ශිරෝමි අබයසිංහ</author>
    <content>පසුගිය පෝය දිනයක පන්සලේ සිල් සමාදන් වී සිටි ළමා නිවාසයක දැරියන් දෙදෙනෙකුට ලිංගික අතවර කිරීම සම්බන්ධයෙන් හඳුනා ගැනීමේ පෙරෙට්ටුවකට ඉදිරිපත් කළ සැකකරු එම දැරියන් දෙදෙනා විසින් ඊයේ හඳුනා ගැනිණි.එසේ හඳුනා ගනු ලැබුවේ කලුබෝවිල පන්සලේ ආවතේවකරු ලෙස කටයුතු කළ නිරෝෂන් සුජීව හෙවත් පිස්සා යන අයයි.සැකකරු රුපියල් දෙදහස් පන්සියයක මුදල් සහ රුපියල් ලක්ෂයක ශරීර ඇපයක් මත මුදා හැරිණි. අවුරුදු දොළහක සහ අටක දැරියන් දෙදෙනා ලිංගික අපයෝජනය කළේ යැයි කොහුවල පොලිසිය සැකකරු අධිකරණයට ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=n12081117</link>
    <topic>පිටකුඹුරේ යතුරු පැදි-ලොරි ගැටුමෙන් තිදෙනෙක් මරුට</topic>
    <author>ඌව පළාත් සමූහ මාපා බණ්ඩාර</author>
    <content>බිබිල - අම්පාර මාර්ගයේ යතුරු පැදියක් පිටකුඹුර ප්‍රදේශයේ දී ඊයේ (10) සවස ලොරි රථයක ගැටීමෙන් යතුරු පැදියේ ගමන් ගත් තිදෙනාගෙන් දෙදෙනෙක් එම ස්ථානයේදීම මියගියහ.ඉගිනියාගල සිවිල් ආරක්ෂක බලකායේ සේවය කරන ඩී. එම්. ඩී. ගුණසේන (35) සහ ලක්ෂ්මන් බණ්ඩාර (31) යන දෙදෙනා මියගොස් ඇති අතර ආර්. එම්. පුෂ්පකුමාර (23) නැමැති අය බරපතල තුවාල ලබා සිටි නිසා බදුල්ල මහ රෝහලට යවා තිබේ.ඉගිනියාගල ප්‍රදේශයේ පදිංචි මොවුන් තිදෙනා බිබිල ප්‍රදේශයේ සිට ඉඟිනියාගලට එක යතුරු පැදියේ ගමන් කරමින් සිටියදී අනතුරට ලක්ව තිබේ.ඉගිනියාගල සහ ගල්ගමුව ප්‍රදේශයේ මොවුන් තිදෙනා රාජකාරි කරන බවද කියයි.බිබිල පොලිස් ස්ථානාධිපති පොලිස් පරීක්ෂක චන්දන බස්නායක මහතාගේ උපදෙස් මත රථ වාහන අංශය පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r1208111</link>
    <topic>හොරණ-සණස බැංකුවේ මුදල්-රන් භාණ්ඩ කොල්ලය: වරද පිළිගත් විත්තිකරුවන්ට අත්හිටවූ සිරදඬුවම්</topic>
    <author>පානදුර සමූහ - කපිල සෝමරත්න</author>
    <content>හොරණ සණස බැංකුවට ආයුධ සන්නද්ධව කඩාවැදී රුපියල් ලක්‍ෂ දෙසිය විසිපහක් වටිනා රන් අබරණ සහ මුදල් රුපියල් තුන්ලක්‍ෂ අනූඅටදාහක් කොල්ලකෑම සම්බන්ධයෙන් අධිචෝදනා ලබා සිටින විත්තිකරුවන් අටදෙනාගෙන් විත්තිකරුවන් හතර දෙනකු වරද පිළිගත් හෙයින් ඔවුනට පානදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය දඬුවම් නියම කළාය.එම විත්තිකරුවන්ට අවුරුදු දහයකට අත්හිටවූ අවුරුදු දෙකක බරපතළ සිරදඬුවම් සහ රුපියල් 7500 බැගින් දඩ නියම කෙරුණි.ප්‍රධාන විත්තිකරුට බරපතළ වැඩ ඇතිව අවුරුදු දෙකක සිරදඬුවමක් සහ රුපියල් දහදහස් පන්සියයක දඩයක් නියම කළ විනිසුරුවරිය, රුපියල් ලක්‍ෂ 25ක වන්දි මුදලක් හොරණ සණස බැංකුව වෙත ගෙවන ලෙසටද නියෝග කෙරිණි.අනෙක් විත්තිකරුවන් හතර දෙනා සියලු අධිචෝදනාවලට තමන් නිවැරැදිකරුවන් බව අධිකරණය හමුවේ පැවසූහ. ඔවුන් පෙර ඇප මත මුදාහල විනිසුරුවරිය නඩුව විභාග කිරීමට තීරණය කළාය.මෙම විත්තිකරුවන් සියලුදෙනාම අධිචෝදනා ලබා සිටියේ වර්ෂ 2002 ඔක්තෝබර් මස හයවැනිදා නීතිවිරෝධි අයුතු ජනරාශීය සාමාජිකයන් වී පොදු අරමුණක් ඉටුකර ගැනීම සඳහා ආයුධ සන්නද්ධව හොරණ සණස බැංකුවට කඩාවැදී රුපියල් තුන්ලක්‍ෂ අනූඅටදාහක මුදල් සහ රුපියල් ලක්‍ෂ දෙසිය විසිපහක් වටිනා රන් ආභරණ කොල්ල කෑම, සේවක සේවිකාවන් බියගැන්වීම, සහ කොල්ලකෑ බඩු ළඟ තබාගැනීම සම්බන්ධයෙනි.හොරණ පොලිසිය විසින් පවත්වන ලද පරීක්‍ෂණය අනුව නීතිපතිවරයා විත්තිකරුවන්ට අධිචෝදනා ඉදිරිපත් කර නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r1208112</link>
    <topic>ස්වයං රැකියාලාභීන්ට‘වයඹින් දැයට’ වැඩසටහන</topic>
    <author>අලව්ව විශේෂ – ඒ. කීර්තිසේන</author>
    <content>වයඹ පළාත් සමාජ සුබසාධන අමාත්‍යාංශය මගින් සංවිධානය කරන ලද ‘වයඹින් දැයට’ වැඩසටහන යටතේ පළාතේ ස්වයං රැකියාලාභීන්ට මහත් සෙතක් සැලසී තිබේ.මේ යටතේ තම නිෂ්පාදන ජනතාවගේ ඇගයීමට හා වෙළෙඳපොළේ හොඳ ඉල්ලුමක් ලැබීමටත් හේතුවී ඇතැයි ස්වයං රැකියාවල නියුතු වූවෝ පවසති.මෙම වයඹින් දැයට ආරම්භක උත්සවය ආර්ථික සංවර්ධන ඇමැති බැසිල් රාජපක්ෂ, වයඹ ප්‍රධාන ඇමැති අතුල විජේසිංහ, වයඹ ආණ්ඩුකාර තිස්ස ආර්. බලල්ල මහත්වරුන්ගේ ප්‍රධානත්වයෙන් කුරුණෑගල හෙට්ටිපොළ මහජන ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r1208113</link>
    <topic>දැඩි සත්කාර ඒකකයේ ප්‍රතිකාර ලැබූ පුතා ජීවත් කරන්න නොහැකි බව වෛද්‍යවරු පැවැසුවා</topic>
    <author>අත්තනගල්ල විශේෂ ජයවීර සුගතපාල</author>
    <content>කොළඹ - නුවර ප්‍රධාන මාර්ගයේ නිට්ටඹුව හොරගොල්ල ප්‍රදේශයේදි පාසල් වෑන් රථයක් බස්රථයක ගැටීමෙන් සිදුවු අනතුරකින් කොළඹ ආනන්ද විදුහලේ ඉගෙනුම ලබමින් සිටි 13 හැවිරිදි සිසුවෙක් මිය ගියේය.මෙසේ මිය ගියේ අත්තනග්ල කරස්නාගල පදිංචිව සිටි විජේකෝන් මුදියන්සේලාගේ දේශාන් ප්‍රමුදිත විජේකෝන් සිසුවාය.ඒ පිළිබඳ මරණ පරීක්ෂණය කොළඹ ජාතික රෝහලේදී නාගරික හදිසි මරණ පරීක්‍ෂක එඩ්වඩ් අහංගම මහතා ඉදිරියේ පසුගියදා පැවැත්විණි.එහිදී, නිට්ටඹුව පොලිසියේ සැරයන් (30032) තෙන්නකෝන් මහතාගේ මෙහෙයවීම යටතේ සාක්කිදුන් මිය ගිය සිසුවාගේ පියා වන ඩබ්ලිව්. තිස්ස විජේකෝන් (46) යන අය මෙසේ පැවැසීය.මියගොස් ඇත්තේ මගේ පුතායි. එයා කොළඹ ආනන්ද විද්‍යාලයේ 8 වැනි ශ්‍රේණියේ ඉගෙන ගනිමින් සිටියා. පාසල් යන්නේ වෑන් රථයෙන් ඒ වෑන් රථය මගේ . එය පැදවූයේ රෝහණ.වෑන්එක අපේ ගෙදරින් පිටත්වෙන්නේ පාන්දර 4.55ට කරස්නාගල, අලවල , අත්තනගල්ල වතුපිටිවල ප්‍රදේශවල ළමයිනුත් මේ වෑන් එකෙන් කොළඹ පාසල්වලට යනවා.සිද්ධිය වූ දිනයේත් (2දා) පාන්දර 4.55ට පමණ වෑන් එක ගෙදරින් පිටත්වුණා. මගේ පුතා යන්නේ වෑන් එකේ ඉස්සරහ සිට් එකේ. උදේ 6.00ට විතර දුරකතන ඇමතුමක් ආවා වෑන් එක හැප්පිලා, ළමයි වතුපිටිවල රෝහලට ඇතුළත් කරලා කියලා. එවේලෙම මම වතුපිටිවල රෝහලට ආවා. ඒ වනවිට තුවාලවුණු ළමයින්ට වෛද්‍යවරු ප්‍රතිකාර කරමින් සිටියා.මගේ පුතා සිහිය නැතිව සිටියා. පුතාව පරීක්ෂා කළ වෛද්‍යවරු පුතාව වහාම කොළඹ ජාතික රෝහලට යැවුවා.ඒත් සමඟම මමත් වාහනයකින් එහි ගියා. ඒ යන විට පුතාට දැඩි සත්කාර ඒකකයේ ප්‍රතිකාර ලබාදෙමින් තිබුණා. මම ඊට පසුදින රෝහලට ගියවිට වෛද්‍යවරු කීවා පුතාව ජීවත් කරන්න බැරි බව.ඊට පසු මම පවුලේ අයත් එක්ක කතාකරලා දරුවාගේ අවයව වෙනත් රෝගී දරුවන් වෙනුවෙන් පරිත්‍යාග කරන්න තීරණයක් ගත්තා.අපි ඒ බව වෛද්‍යවරුන්ට දැනුම් දුන්නා. වෛද්‍යවරු ඊට අවශ්‍ය පියවර ගත්තා. හදිසි අනතුරකින් පුතා මිය ගිය බව මම පිළිගන්නවා.මියගිය සිසුවාගේ මාමා වන අදිකාරි ආරච්චිලාගේ ප්‍රියන්ත අදිකාරි යන අයද මෙහිදී සාක්කි දුන්නේය.පශ්චාත් මරණ පරීක්‍ෂණය කොළඹ ජාතික රෝහලේ සහකාර අධිකරණ වෛද්‍ය නිලධාරි පී. බී. දසනායක මහතා විසින් පවත්වන ලදී.ඉදිරිපත්වු සාක්කි සහ පශ්චාත් මරණ පරීක්ෂණ වාර්තාව සැලකිල්ලට ගත් නාගරික හදිසි මරණ පරීක්ෂකවරයා රිය අනතුරක් හේතුකොට ගෙන හිස් කබලට හා මොළයට තදබල හානි සිදුවීමෙන් මෙම මරණය සිදුවී ඇති බව තීරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r1208114</link>
    <topic>හොරණ ස්ථාන රැසකපොලිස් මුරකුටි වහලා</topic>
    <author>හොරණ සමූහ - බන්ධුල ආර්. ගුලවත්ත</author>
    <content>ත්‍රිරෝද රථ රියැදුරන්ගේ ද වෙළෙඳ ප්‍රජාවගේ ද සහයෝගය මත මොරගහහේන ගෝනාපොළ මංසන්ධියේ 120 මාර්ගය අසල ඉදිකළ පොලිස් මුරපොළට අයත් කුටිය කාලයක පටන් වසා දමා ඇත.එමෙන්ම හොරණ පොලිස් බල ප්‍රදේශයට අයත් පොකුණුවිට හන්දියේ ඉදිකරන ලද මුරපොළට අයත් කුටියද දැනට වසාදමා ඇතැයි ප්‍රදේශවාසිහු පවසති.ප්‍රදේශවාසීන්ගේ සහයෝගයෙන් ගොඩනැඟු මුරකුටියෙහි පැත්තක වීදුරුවක් කිසියම් කෙනකු බිඳ දමා තිබේ.වීදියගොඩ ගම් හතට අයත් ජනතාවට කි. මී. 12ක් පමණ දුර ගෙවා මොරගහහේන පොලිස් ස්ථානයට යෑම අපහසු හෙයින් වීදියගොඩ හන්දියට පොලිස් මුරපොළක් ලබාදෙන්න යැයි හොරණ ප්‍රාදේශීය සභා මන්ත්‍රී රෝහණ පීරිස් මහතා පවසයි.ඒ අතර ඉංගිරිය පොලිස් බල ප්‍රදේශයට අයත් හඳපාන්ගොඩ උප නගරයට පොලිස් මුරපොළක් ලබා දෙන්නැයි ප්‍රදේශවාසීහු පවසති. ඒ සමඟම හොරණ නගරය මධ්‍යයේ තිබුණු පොලිස් සේවා ස්ථානය නගරයෙන් කි. මී. 1ක් පමණ ඈතට ගෙන යාම නිසා නගර මධ්‍යයේද පොලිස් මුරපොළක් ස්ථාපිත කළත් මේ වනවිට එම පොලිස් මුර පොළද ක්‍රියාත්මක නොවේ.විද්‍යාරත්න පිරිවෙන හන්දියේ මෑත කාලයක් වනතෙක්ම තිබුණු පොලිස් මුරපොළ පිහිටි කුටිය අද වසා දමා ඇති බැව් ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r1208115</link>
    <topic>කෑගල්ල දිස්ත්‍රික්කයට සමෘද්ධියෙන්සංවර්ධන ව්‍යාපෘති 2521ක්</topic>
    <author>සබරගමුව සමූහ</author>
    <content>සමෘද්ධි අධිකාරිය 2012 වසරේ කෑගල්ල දිස්ත්‍රික්කයේ ක්‍රියාත්මක කර ඇති සංවර්ධන ව්‍යාපෘති සංඛ්‍යාව 2521කි.දිස්ත්‍රික්කයේ ප්‍රාදේශිය ලේකම් කොට්ඨාස 11ම ආවරණය වන පරිදි ක්‍රියාත්මක කරන මේ වැඩසටහන් වලින් වැඩිම ව්‍යාපෘති සංඛ්‍යාවක් හා වැඩිම ප්‍රතිපාදන මුදලක් වෙන් කර ඇත්තේ කෘෂිකර්මාන්තය හා සත්ව පාලන විෂය සම්බන්ධයෙනි.එම ප්‍රමාණය රුපියල් මිලියන 54.88කි. මීට අමතරව ගවගාල් ඉදිකිරීම වෙනුවෙන් තවත් රුපියල් මිලියන 15ක මුදලක් ජනතාව අතර බෙදා දීමට සැලසුම් කර ඇත.මේ අතර විසිතුරු මල්වගාව සඳහා රුපියල් මිලියන 11ක්ද, විසිතුරු මසුන් ඇතිකිරීමට රුපියල් මිලියන 3.6ක්ද කිතුල්ගස් මැදීමට රුපියල් මිලියන 2ක්ද කිතුල් පැනි ආශ්‍රිත කර්මාන්ත සඳහා රුපියල් මිලියන 8 ක්ද බිම්මල් වගාවට රුපියල් මිලියන 3.41ක්ද මේ යටතේ වෙන් කර ඇති බව කෑගල්ල දිස්ත්‍රික් සමෘද්ධි කාර්යාලයේ උසස් නිලධාරියෙක් පැවසීය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r1208116</link>
    <topic>ලෝක මවුකිරි දීමේසැමරුම් උත්සවයක් මහරගමදී</topic>
    <author>මහරගම විශේෂ වේහැල්ලේ පියතිලක</author>
    <content>ලෝකයේ රටවල් 177ක් මේ වසරේ ලෝක මව්කිරි දීමේ උත්සවය සමරති. ශ්‍රී ලංකාවේ ජාතික සැමරුම් උත්සවය මෙවර පැවැත්වූයේ මහරගම ප්‍රාදේශීය ලේකම් බල ප්‍රදේශයේ කාන්තා සමාජ බල මණ්ඩලයේ මැදිහත්වීමෙනි.මේ අවස්ථාවට සහභාගී වූ ජාතික කාන්තා බල මණ්ඩලයේ සභාපතිනි ආචාර්ය නීලා ගුණසේකර මහත්මිය මෙසේ කීවාය.මව් කිරිවලටයි හිරු රශ්මියටයි විකල්ප නැහැ.ලොව ඇතිවූදා සිට ලෝකයේ ඉරු රශ්මිය හා මව්කිරි පවතිනවා. මව් කිරි දරුවාට ආහාරයක් පමණක් නොවේ. මවට පියාට ලෝකයාට ආදරය කිරීමේ ප්‍රඥාව දරුවාට එමගින් හිමි වනවා.ලෝකයේ සිදුවන අපරාධවලින් 90 % ක්ම සිදුවන්නේ නියමිත ලෙස මව්කිරි නොගත් දරුවන් මව්කිරෙන් පෝෂණය වූ දරුවා වෙනත් කිරකින් පෝෂණය වූ දරුවාට වඩා නිරෝගීයි.දක්ෂයි. සාමාන්‍ය දැනීම උසස්. තරගවලින් විභාගවලින් සමත්වීම වැඩියි.ප්‍රදේශයේ ගැබිණි මව්වරු 200ක් කැඳවා ඔවුන්ට තෑගි බෝග ප්‍රදානය කර උපහාර දැක්වීමද මෙදින සිදු කෙරිණි.මහරගම ප්‍රාදේශීය ලේකම් බුද්ධි තරංගා කරුණාසේන මහත්මිය පිළිගැනීමේ කතාව කළ අතර බස්නාහිර පළාතේ ප්‍රධාන සෞඛ්‍ය වෛද්‍ය නිලධාරී වෛද්‍ය ලලිත් ලියනගේ් මහතාද අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r1208117</link>
    <topic>හෑගල්ල කනිටු විදුහල යළි විවෘත කරයි :පළමු වසරට සිසුන් 41ක්</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>වසර 15 ක් වසා දමා තිබූ හෑගල්ල කනිෂ්ඨ විද්‍යාලය, හොරණ තක්ෂිලා ප්‍රාථමික විද්‍යාලයට අනුබද්ධ පාසලක් ලෙස පසුගියදා විවෘත කෙරිණි.වසා තිබූ මේ විද්‍යාලයීය ගොඩනැගිල්ල බස්නාහිර පළාත් සභාවේ සංස්කෘතික අමාත්‍යාංශය මඟින් තාවකාලිකව පවරාගෙන හෑගල්ල ‘කලා කෙත’ නමින් සෞන්දර්ය විෂයයන් ඉගැන්වීමේ හා පුහුණු මධ්‍යස්ථානයක් ලෙස මේ ගොඩනැගිල්ල මේ වනතුරු පවත්වාගෙන ගියේය.පාසල්වල පවතින තදබදය අඩු කිරීම සඳහා නැවත මේ පාසල අධ්‍යාපන දෙපාර්තමේන්තුවට පවරාගෙන හොරණ තක්ෂිලා කනිෂ්ඨ විද්‍යාලයේ අනුබද්ධ ශාඛාවක් ලෙස පවත්වාගෙන යෑමේ වැඩපිළිවෙළක් ඇරැඹිණි.මේ නව විද්‍යාලය විවෘත කිරීමෙන් අනතුරුව පළමුවන ශ්‍රේණිය සඳහා සිසු දරුවන් 44 ක් ඇතුළත් කර ගනු ලැබූයේ හොරණ කොට්ඨාස අධ්‍යාපන අධ්‍යක්ෂිකා පේ‍්‍රමා විජේතුංග මහත්මිය විසිනි.මේ අවස්ථාවට බස්නාහිර පළාත් සභා මන්ත්‍රී යසපාල කෝරළගේ, බස්නාහිර පළාත් සභා මන්ත්‍රී ලලිත් වර්ණකුමාර, සහකාර කලාප අධ්‍යක්ෂ රංජිත් පේ‍්‍රමසිරි යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r1208118</link>
    <topic>මීගමුව කොළඹ පාරේ 20 කණුව අසල කානුව අපවිත්‍රයි</topic>
    <author>ඡායාරූපය - මීගමුව විශේෂ – එච්. ප්‍රනාන්දු</author>
    <content>මීගමුව - කොළඹ ප්‍රධාන මාර්ගයේ 20 කණුව හන්දිය අසල ප්‍රධාන කානුව වල්බිහි වී ඇත.ඩෙංගු අවදානම් තත්ත්වයක් පවතින මේ වකවානුවේ මේ අපවිත්‍ර කානුව පිරිසුදු කිරීමට අවධානය යොමු කරන ලෙස කටුනායක ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r1208119</link>
    <topic>කළුතර නව පාලම් 151ක් ඉදිකෙරේ</topic>
    <author>මතුගම සංචාරක</author>
    <content>කළුතර දිස්ත්‍රික්කයේ නොදියුණු ගම්මානවල මාර්ග වැඩිදියුණු කිරීමට නව පාලම් 151ක් ඉදිකිරීමට වරාය හා මහමාර්ග අමාත්‍යාංශය කටයුතු යොදා ඇත.මේ පාලම් ඉදිකිරීමේ සංවර්ධන ව්‍යාපෘතියට මිලියන 519ක් වැයකිරීමට නියමිතය.දුෂ්කර ප්‍රදේශවල අබලන් තත්ත්වයේ පවතින ඒදඬු, වැල් පාලම් හා අබලන් පාලම් වෙනුවට මේ පාලම් ඉදිකෙරේ.පාලින්දනුවර, අගලවත්ත, වලල්ලාවිට, මතුගම, වඳුරාවල, ඉංගිරිය, මිල්ලනිය, බේරුවල, හොරණ, කළුතර ප්‍රදේශවල මේ පාලම් ඉදිකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r12081110</link>
    <topic>ගොඩගම වාහන 3ක් එකට ගැටිලා</topic>
    <author>හෝමාගම විශේෂ - ජිනදාස ගමගේ</author>
    <content>ගොඩගම මංසන්ධියේ වාහන තුනක් එකට ගැටී පසුගියදා විශාල අනතුරක් සිදුවිය.මාර්ග අංක 99 දරන වැලිමඩ, කොළඹ ධාවනය වන පුද්ගලික බස්රථය, පාදුක්ක පාරේ සිට බොරැල්ල පාරට ගමන් ගන්නා ලොරියක් සහ සුඛෝපභෝගී මෝටර් රථයක් මෙසේ එකට ගැටී ඇත.මේ අනතුරින් බස්රථයේ ගමන්ගත් මගීන්ගෙන් 10 දෙනකුට පමණ සුළු තුවාල සිදුවී ඇත. අතුරුගිරිය පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r12081111</link>
    <topic>මවගේ දෙවැනි විවාහයේ සැමියා දොළොස් හැවිරිදි දියණියට අතවර කරලා</topic>
    <author>ගම්පහ සංචාරක - නිමල් ජයසිංහ</author>
    <content>තාත්තා අම්මාව අත්හැරගොස් අවුරුදු තුනකට පමණ පසුව අම්මා මාමා කෙනෙක් කැන්දන් ආවා. ඒ මාමා අම්මා ගෙදර නැති වේලේ දින කිහිපයක්ම මට අතවර කළා.පසුව මම අම්මාට මේ ගැන පැවසුවා යැයි වයස අවුරුදු 12ක දැරියකට ලිංගික අතවර කිරීමේ සිද්ධියක් සම්බන්ධයෙන් එම දැරිය පරීක්‍ෂා කළ අධිකරණ වෛද්‍යවරයාට දැරිය කීවේ යැයි ගම්පහ මහාධිකරණයේදී වෛද්‍යවරයෙක් සාක්කි දෙමින් පැවැසීය.විටෙක ඒ මාමා තමන් ලවා අස්වාභාවික ලිංගික ක්‍රියාවන් කරවාගත් බවත්, තමාටද එවැනි අතවර කළ බවද දැරිය වෛද්‍යවරයාට පැවසූ බවද අධිකරණයේදී විස්තර කරමින් වෛද්‍යවරයා සාක්කි ලබාදුන්නේය.දින පහක් පමණ ඒ මාමා තමාට මෙවැනි ක්‍රියාකළ බවට දැරිය කී බව වෛද්‍යවරයා කීය.දැරිය පරීක්‍ෂා කළ වෛද්‍යවරයා සාක්කි දෙමින් දැරියට හානියක්, තුවාලයක් සිදුවී නොතිබුණු බැව් විත්තියේ නීතිඥවරයාගේ පැනයකට පිළිතුරු දෙමින් කීය.2002. 09. 16 දින හෝ ඊට ආසන්න දිනවලදී මීරිගම පදිංචි වයස අවුරුදු 12ක දැරියකට ලිංගික අතවර කිරීමේ චෝදනාව මත නීතිපතිවරයා වයස අවුරුදු 48ක පමණ පුද්ගලයකුට එරෙහිව ගම්පහ අධිකරණයේ අධිචෝදනා ඉදිරිපත් කර තිබුණි. නඩු විභාගය අගෝස්තු 22 වැනිදා දක්වා කල් තැබිණ.විත්තිය වෙනුවෙන් සාක්කි විභාගය එදිනට කල් තැබිණ. රජයේ අධිනීතිඥ දම්නිති ද සිල්වා මෙනවිය පැමිණිල්ල මෙහෙයවූවාය. විත්තිය වෙනුවෙන් නීතිඥ රනිල් කාරියප්පෙරුම මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r12081112</link>
    <topic>ජා-ඇළ දඬුගම් ඔයේ පිරිමි මළ සිරුරක්</topic>
    <author>සීදුව සමූහ නිශ්ශංක පියරත්න සහ ජා-ඇළ මධ්‍යම ලෙස්ලි පෙරේරා</author>
    <content>දඬුගම් ඔයේ පාලම ආසන්නයේ ජා-ඇළ පොලිස් සීමාවේදී පිරිමි මළ සිරුරක් හමුවී ඇත.මේ සම්බන්ධයෙන් ජා-ඇළ පොලිසියට දැනුම් දීමෙන් පසු පොලිස් නිලධාරීන් තවත් කීපදෙනෙකුගේ සහාය ඇතිව ඔයෙන් මළ සිරුර ගොඩට ගෙන රාගම රෝහලේ මෘත ශරිරාගාරයට යැවිණි.මෙම පිරිමි මළ සිරුර ගොඩට ගැනීමෙන් පසු පොලිසිය සොයා බැලීමේදී සුදු කමිසයක් බෙල්ලේ වටා තිබි ඇත. අවුරුදු 48ක් පමණ වයස ඇති මොහු තලඑලළුය. මළසිරුර දින 5ක් පමණ දියේ තිබි ඇති අතර මදක් නරක්වී තිබිණ.මළ සිරුර හඳුනා ගැනීමට ජා-ඇළ පොලිසිය මහජන සහාය පතයි. මේ සම්බන්ධයෙන් යම් තොරතුරක් ඇත්නම් ජා-ඇළ පොලිසියේ පොලිස් සැරයන් රත්නායක (21181) මහතා හමුවන්න...</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=r12081113</link>
    <topic>කෑගල්ල තුංතොට ගලපිටමඩමාර්ගය අබලන්</topic>
    <author>ඡායාරූපය දයාරත්න බණ්ඩාර කෑගල්ල දිස්ත්‍රික් සමූහ</author>
    <content>මාර්ග අංක 672 ගලපිටමඩ සිට දැදිගම හරහා කෑගල්ල දක්වා වූ මාර්ගයේ තුංතොට සිට ගලපිටමඩ දක්වා සැතපුම් හයක් පමණ දුරට මාර්ගයේ තාර ගැලවී වලවල් සෑදී ඇත. වාහන ගමන් ගන්නා අවස්ථාවල පදිකයන් මඩ වතුරෙන් නැහැවේ.එනිසා මෙම මාර්ගය පිළිසකර කර දෙන ලෙසට මගී ජනතාව වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>Your browser does not support inline frames or is currently configured not to display inline frames..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s1208111</link>
    <topic>අනුරාධ ඉන්ද්‍රජිත් හෙට මැරතන් තරගයට</topic>
    <author/>
    <content>ලන්ඩන් ඔලිම්පික් ක්‍රීඩා උලෙළේ ශ්‍රී ලංකාව සහභාගීවන අවසන් ඉසව්වට මැරතන් ක්‍රීඩක අනුරාධ ඉන්ද්‍රජිත් කුරේ හෙට එක්වේ. එම තරගය ශ්‍රී ලංකා වේලාවෙන් පස්වරු 3.30ට ආරම්භ කෙරේ.ලොව අතිදක්ෂ මැරතන් ක්‍රීඩකයන් ඒකවන මේ තරගය ලන්ඩන් ඔලිම්පික් උලෙළේ අවසන් මලල ක්‍රීඩා ඉසව්වද වේ. එය වඩාත් ආකර්ශනීය මුහුණුවරකින් පැවැත්වීමට සංවිධායකයෝ කටයුතු කරමින් සිටිති.එංගලන්තයේ බකින්හෑම් මාලිගාවට නුදුරින් සාන්ත ජේම්ස් උද්‍යානය අසලින් ආරම්භ වන මැරතන් තරගය වෙස්මිනිස්ටර් පාලම හරහා සුප්‍රසිද්ධ වික්ටෝරියා නාවික මධ්‍යස්ථානය අසලින් ධාවනය කෙරේ.ක්‍රීඩකයන් 100කට අධික පිරිසක් ධාවනයේ යෙදෙන මේ මැරතන් තරගයේ ගමන් මාර්ගය ඊයේ පෙරවරුවේ සියලු ‍රටවල මලල ක්‍රීඩා කළමනාකරුවන් පරික්ෂා කළ අතර ශ්‍රී ලංකාවෙන් එය නිරික්ෂණය කළ රියර් අද්මිරාල් ෂෙමාල් ප්‍රනාන්දු මහතා පැවැසුවේ ඉතාම ආරක්ෂාකාරී, හොඳ ගමන් මාර්ගයක් සුදානම් කොට ඇති බවය.'ක්‍රීඩකයන්ට හොඳ වාර්තා අතරට යෑ‍මේ හැකියාව මේ තරගයේදී ලබාගත හැකිබව සියලු රටවල නියෝජිතයන්ගේ විශ්වාසයයි.' ප්‍රනාන්දු මහතා පැවැසීය.තරගයට එක්වන ඉතියෝපියා හා කෙන්යා ක්‍රීඩකයන් ගැන ලන්ඩන් නුවර විශාල බලා‍‍‍පොරොත්තු පැතිර යන අතර ශ්‍රී ලංකා ක්‍රීඩක අනුරාධ ඉන්ද්‍රජිත් කුරේ පවසන්නේ තමා වෘත්තීය මට්ට‍මේ මැරතන් ක්‍රීඩකයෙකු ‍‍නොවුව ද හොඳ සූදානමකින් පසුවන බවය.'මට අවශ්‍ය ම‍ගේ පෞද්ගලික හොඳම දක්ෂතාව අතරට යන්නයි. තරගයක් අවසාන වනතුරු ජයග්‍රාහකයා ගැන අනාවැකි පළ කරන්න බෑ. මා ‍හොඳ තරගයකට සූදානම්.' අනුරාධ ඉන්ද්‍රජිත් පැවැසීය.අනුරාධ ඉන්ද්‍රජිත් ලන්ඩන් නුවර වසර ගණනාවක සිට පදිංචිව සිටී. ඔහු ලන්ඩන් නුවර බේකරියකට අයත් හෝටලයක 'පේස්ට්‍රි' විකුණුම් අංශයේ සේවය කරමින් සිටී.'මගේ පුහුණුකරු සමග මේ දින කීපයේම කටයුතු කළා. ඔහු අවසන් දින කීපයේ ලබාදෙන උපදෙස් තරගයට ඉතාම වැදගත්. ඔහුගේ අදහස හෙට තරගය ඉතාම මන්දගාමී එකක් වනු ඇති බවයි. ඉතියෝපියා, කෙන්යා දක්ෂ ක්‍රීඩකයන්ගේ වේගය අඩුවුවහොත් අනෙක් ක්‍රීඩකයන්ට වාසි සැලසෙනවා.' ශ්‍රී ලංකා ක්‍රීඩකයා සඳහන් කළේය.අනුරාධ ඉන්ද්‍රජිත් කුරේ දකුණු ආසියානු මැරතන් ශූරයා වන අතර පසුගිය ලන්ඩන් මැරතන් තරගාවලියේ දී දැක්වූ දස්කම් මත මෙවර ඔලිම්පික් උලෙළට සුදුසුකම් ලබා ගත්තේය.දිවුලපිටිය මල්ලවගෙදර විදුහලෙන් අධ්‍යාපනය හැදෑරූ ඔහු ශ්‍රි ලංකා යුද හමුදාවේ ‍සේවය කළේය. පසුගිය වසර 4ක කාලයක් එංගලන්තයේ වේල්ස් ඔෆ් අයිල්ස්බරි ක්‍රීඩා සමාජයේ නික් ටේලර් මහතා යට‍‍තේ පුහුණු වූවේය.බෝල්ට්ගේ වික්‍රමයලන්ඩන් ඔලිම්පික් උලෙළේ කිසිවෙකුට දෙවැනි නොවූ ජැමෙයිකාවේ උසේන් බෝල්ට් මීටර් 200 රන් පදක්කම දිනා තවත් ඓතිහාසික වාර්තාවකට හිමිකම් කීවේය.ඔලිම්පික් ක්‍රීඩා ඉතිහාසයේ අලුත් පිටුවක රන් සලකුණක් තැබූ උසේන් බෝල්ට් මීටර් 100, 200 තරග ඉසව්වල පිට පිට ඔලිම්පික් උලෙළ 2කදී රන් පදක්කම් දිනා මේ වාර්තාව පිහිටුවූවේය.මෙයට පෙර අමෙරිකාවේ කාල් ලුවිස් ඔලිම්පික් උලෙළ 2කදී මීටර් 100-200 රන් පදක්කම් 3ක් හා රිදී පදක්කමක් දිනා වාර්තාවක් තබා තිබුණි. බෝල්ට් 2008 බීජිං හා 2012 ලන්ඩන් ඔලිම්පික් උලෙළේ දී රන් දිනූ අතර කාල් ලුවිස් 1984 දි මීටර් 100-200 රන් පදක්කම් දිනුව ද 1988 දී මීටර් 100ට රන් පදක්කමක් හා මීටර් 200ට රිදී පදක්කමක් දිනා තිබුණි.ලන්ඩන් ඔලිම්පික් ක්‍රීඩාංගණයේ දී මීටර් 200 අවසන් තරගයේ සියලු ගෞරව ජැමෙයිකාවට හිමිවීම ද කැපී පෙනුණි. බෝල්ට් රන් පදක්කම (තත්.19.32), යොහාන් බ්ලේක් රිදී පදක්කම (තත්.19.44) හා වැරෙන් වේයිර් ලෝකඩ පදක්කම (තත්.19.84) දිනා ජැමෙයිකාවට මේ ගෞරවය ගෙන දුන්හ.මේ ක්‍රීඩකයන් තිදෙනාට තවත් ඉතිරිව ඇත්තේ මීටර් 100x4 සහාය දිවීමේ තරගය වන අතර එහි රන් පදක්කම දිනාගතහොත් ජැමෙයිකාව තවත් වාර්තාවකට සමීප වනු ඇත.එම තරගය ශ්‍රී ලංකා වේලාවෙන් අද අලුයම 2.15ට පැවැත්වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s1208112</link>
    <topic>රුඩීෂාගෙන් නව ලෝක වාර්තාවක්</topic>
    <author/>
    <content>මෙවර ඔලිම්පික් ක්‍රීඩා උලෙළේ මීටර් 800 පිරිමි තරග ඉසව්වේ රන් පදක්කම දිනාගනිමින් නව ‍‍ලෝක වාර්තාවක් බිහි කිරීමට කෙන්යාවේ ඩේවිඩ් රුඩීෂා සමත්විය.මිනිත්තුවකුත්, තත්පර 40.91ක කාලයකින් තරගය නිමාකරමින් ඔහු මීටර් 800 නව ලෝක වාර්තාවට හිමිකම් කීය. ඔහු විසින් බිඳහෙලනු ලැබුවේ 2010 වසරේ තැබූ ඔහුගේම ‍‍ලෝක වාර්තාවය.ඒ වාර්තාව රුඩීෂා තැබුවේ මිනිත්තුවකුත්, තත්පර 41.51කින් තරගය නිමා කරමිනි.ඔලිම්පික් තරගාවලියේ මීටර් 800 තරග ඉසව්වේ ලෝක වාර්තාවක් බිහිවූයේ වසර 36කට පසුවය.ඊට පෙර 1976වසරේ කියුබාවේ ඇල්බර්ටෝ ජුවන්ටොරීනා මීටර් 800 ලෝක වාර්තාවක් බිහි කර තිබිණි. මෙවර තරග ඉසව්වේ රිදී පදක්කම හිමිවූයේ මිනිත්තුවකුත්, තත්පර 41.73කින් තරගය නිමාකළ බොට්ස්වානා හී නයිජල් ඒමොස්ටය. කෙන්යාවේ ටිමෝති කිටුම් මිනිත්තුවකුත්, තත්පර 42.53කින් තරගය නිමාකොට ලෝකඩ පදක්කම දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s1208113</link>
    <topic>එස්.එල්.පී.එල්. ක්‍රිකට් සැණකෙළිය අද සිට</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය සංවිධානය කරන මංගල ප්‍රිමියර් ලීග් විස්සයි 20 ක්‍රිකට් තරගාවලිය අද ආර්.ප්‍රේමදාස ක්‍රීඩාංගණයේ දී ආරම්භ වේ.මෙරට විශිෂ්ටතම ක්‍රීඩකයන් මෙන්ම අන්තර් ජාතික ක්‍රිකට් බිමේ සුප්‍රකට ක්‍රීඩකයන් තරග බිමට පිවිසෙන එස්.එල්.පී.එල්. තරගාවලියට තරග 24ක් ඇතුලත්ය. බස්නාහිර, කඳුරට, නැගෙනහිර, රුහුණ, උතුර, ඌව හා වයඹ යන පළාත් කණ්ඩායම් නියෝජනය කරමින් මේ ක්‍රීඩකයන් තරග වදිති.වත්මන් ක්‍රීඩකයන්ට අමතරව ශ්‍රී ලංකා පි‍ලේ හිටපු සුපිරි ක්‍රීඩකයන් වන සනත් ජයසූරිය, චමින්ද වාස් සහ මුත්තයියා මුරලිදරන් ද මේ තරගාවලියට සහභාගී වෙති. ජයසූරිය කඳුරට කණ්ඩායම නියෝජනය කරන අතර වාස් වයඹ කණ්ඩායමටත්, මුරලි උතුර කණ්ඩායමටත් ක්‍රීඩා කරති.මේ මස 31වැනිදා දක්වා තරග පැවැත‍්වෙන අතර ඒවා ආර්.ප්‍රේමදාස පිටියේ සහ මහනුවර පල්ලෙකැ‍‍ලේ පිටියේ පැවැත්වේ. තරගාවලියේ අද සහ හෙට පැවැත්වෙන තරගඅද-නැගෙනහිර – රුහුණ – පස්වරු 4.00ට – ආර්.ප්‍රේමදාස පිටියේ බස්නාහිර – කඳුරට – රාත්‍රී 8.00ට – ආර්.ප්‍රේමදාස පිටියේහෙට-උතුර – වයඹ – පස්වරු 4.00ට – ආර්.ප්‍රේමදාස පිටියේ ඌව – බස්නාහිර - ‍රාත්‍රී 8.00ට – ආර්.ප්‍රේමදාස පිටියේ.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s1208114</link>
    <topic>බෙල්ජියමේ පාපැදි ශූරයාඔලිම්පික් ගම්මානයෙන් ඉවතට</topic>
    <author>බ්‍රසල්ස් (ඒ.එෆ්.පී.)</author>
    <content>මිතුරන් දෙදෙනෙකු හා එක්ව ලන්ඩනයේ වීදියක මත්පැන් පානය කරමින් ගිය බෙල්ජිය‍මේ පාපැදි ශූර ගිජ්ස් වැන් හූක් ඔලිම්පික් තරගාවලියෙන් ඉවත් කර ඇත.මේ සිදුවීම කැමරාවට හසුකරගත් පුද්ගලයෙකු එය බලධාරීන්ට ලබාදීමේ හේතුවෙන් ඔහුට මෙසේ දඬුවම් පනවා තිබේ.කෙසේවෙතත් සිය වරද පිළිගත් ‍හූක් මේ සම්බන්ධව කණගාටුව ප්‍රකාශ කර ඇත.'සිද්ධිය ගැන කණගාටුයි. එය නොවිය යුතුව තිබූ දෙයක්. නමුත් මම හිතන්නේ වසර 2ක් විතර ඔලිම්පික් තරගාවලියට සූදානම් වුණු මට අයිතියක් තිබෙනවා තරගාවලියේ මගේ තරගයෙන් පසුව නිදහස භුක්ති විඳීමට.හැබැයි ලන්ඩනයේ දී සිදුවුණු එකයි වැරැද්ද. නමුත් මේක වුණේ ඔලිම්පික් ගම්මානයෙන් පිටතදියි. මම ක්‍රීඩකයන්ට බාධා කරලා නැති නිසා එක අතකින් එය දඬුවම් ලැබිය යුතු වරදකුත් නෙවේ.' ඔහු කිවේය.20 හැවිරිදි හූක් ධාවන පඨ පාපැදි තරග‍යේ දී 5වැනි ස්ථානය අත්කරගෙන තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s1208115</link>
    <topic>අන්තර් රෙජිමේන්තු බොක්සිං ශූරතාවයුද හමුදා සේවා බළකාය දිනා ගනී</topic>
    <author>මංජුල හිරිපිටිය හෝමාගම සංචාරක</author>
    <content>යුද හමුදාව සංවිධානය කළ අන්තර් රෙ‍ජිමේන්තු බොක්සිං තරගාවලියේ සමස්ථ ශූරතාව දිනා ගැනීමට ලකුණු 27ක් ලබාගත් යුද හමුදා සේවා බළකාය සමත්විය. අනුශූරතාව ලකුණු 23ක් ලබාගත් යුද හමුදා යුද්ධෝපකරණ බළකාය දිනා ගත් අතර සිංහ රෙජිමේන්තු ලකුණු 16ක් ලබා තරගාවලියේ තෙවැනි ස්ථානය හිමිකර ගත්තේය.තරගාවලිය යුද හමුදාපති ලුතිනන් ජෙනරාල් ජගත් ජයසුරිය මහතාගේ ප්‍රධානත්වයෙන් පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේදී පැවැති අතර තරගාවලියේ දක්ෂතම ක්‍රීඩකයා ලෙස ඩබ්ලිව්.ඒ.සී.අයි.පෙරේරා හා දක්ෂතම පරාජිතයා ලෙස එව්.එම්.එස්.කේ.බණ්ඩාර තේරී පත්වි තරගාවලියේ බර පංති අතර ප්‍රථම ස්ථාන දිනු ක්‍රීඩකයන් මෙසේය.කි.ග්‍රෑම් 48බර පංතිය : එස්.එම්.ප්‍රියදර්ශන, කි.ග්‍රෑම් 49බර පංතිය : ඩබ්ලිව්.එම්.සී.අයි.පෙරේරා, කි.ග්‍රෑම් 52බර පංතිය : එස්.ආර්.පී.රණවීර, කි.ග්‍රෑම් 56බර පංතිය : ආර්.ටී.විරක්කොඩ්, කි.ග්‍රෑම් 57බර පංතිය : එල්.ජී.චන්ද්‍රිකා, කි.ග්‍රෑම් 60බර පංතිය : එස්.එම්.ඩබ්ලිව්.එම්.කරුණාරත්න, කි.ග්‍රෑම් 64බර පංතිය : පී.ඩී.ඩී.මදුරංග, කි.ග්‍රෑම් 69බර පංතිය : එම්.එ.දිවාරත්න, කි.ග්‍රෑම් 75බර පංතිය : කේ.ජී.එ.පී.ජයසේන, කි.ග්‍රෑම් 81බර පංතිය : එ‍.ඩී.ප්‍රදීප් ඉන්දික, කි.ග්‍රෑම් 91බර පංතිය : ඒ.ආර්.ඩී.ඊ.තිලකරත්න, කි.ග්‍රෑම් 91 (වැඩි) බර පංතිය : පී.එම්.ආර්.පුෂ්පකුමාර.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s1208116</link>
    <topic>අන්තර් විශ්ව විද්‍යාල වොලිබෝල් ශූරතා රුහුණට හා කොළඹට</topic>
    <author>ප්‍රියාන් ද සිල්වා මාතර ක්‍රීඩා</author>
    <content>අන්තර් විශ්ව විද්‍යාල අතර පැවැති වොලිබෝල් තරගාවලියේදී නැවත වතාවක් පිරිම් ශූරතාව දිනා ගැනීමට රුහුණු විශ්ව විද්‍යාලය සමත් විය. ඒ ඔවුන් අකණ්ඩව ලබාගත් තෙවැනි ජයග්‍රහණය විය.12වැනි වරටත් පැවැති තරගාවලියේදී කාන්තා ශූරතාව හිමිකර ගැනීමට දෙවරක් ශූරියන් වු කැළණි විශ්ව විද්‍යාලය පරාජය කළ ‍කොළඹ විශ්ව විද්‍යාල පිලට හැකිවිය.රුහුණු විශ්ව විද්‍යාලය හමුවේ 29-27, 25-21 සහ 25-12ක් ලෙස කොළඹ විශ්ව විද්‍යාල පිල පරාජය වු අතර කාන්තා පිල ජයගත්තේ 23-25, 25-17, 25-04 සහ 25-17ක් ලෙසිණි.පසුගියදා රුහුණු විශ්ව විද්‍යාල ගෘහස්ථ ක්‍රීඩා පිටියේ පැවැති තරගාවලියට මොරටුව, කොළඹ, ඌව, සබරගමුව, පේරාදෙණිය, නැගෙනහිර, ශ්‍රී ජයවර්ධනපුර, යාපනය, රජරට, කැළණිය, වයඹ සහ සෞන්දර්ය විශ්ව විද්‍යාල නියෝජනය කරමින් පිරිමි හා කාන්තා කණ්ඩායම් සහභාගී විය.රුහුණු විශ්ව විද්‍යාලයේ උප කුලපති මහාචාර්ය සුසිරිත් මැන්දිස් සහ නියෝජ්‍ය අප කුලපති මහාචාර්ය ගාමිණි සේනානායක යන මහත්වරුන්ගේ ප්‍රදානත්වයෙන් ජයග්‍රාහි කණ්ඩායම් සඳහා ශූරතා ප්‍රධානය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s1208117</link>
    <topic>නගරාධිපති කුසලාන අවසන් ක්‍රිකට් තරගය හෙට</topic>
    <author>රිච්මන්ඩ් විජේසේකර බෙන්තොට සමුහ</author>
    <content>අම්බලන්ගොඩ නගර සභාව විසින් සංවිධානය කරන ලද නගරාධිපති කුසලාන ආරාධිත පාසල් පන්දු වාර 20 ක්‍රිකට් තරගාවලියේ අවසන් මහා තරගය හෙට (12) අම්බලන්ගොඩ මහජන ක්‍රීඩාංගණයේදී පැවැත්වේ.තරගාවලියේ අවසන් පුර්ව තරගවලදී මාදම්පේ විදුහල පරාජය කළ අම්බලන්ගොඩ ජී.ද එස්.කුලරත්න විදුහල සහ දේවානන්ද විද්‍යාලය පරාජය කළ කරන්දෙණිය මධ්‍ය මහා විද්‍යාලය අවසන් මහා තරගය සඳහා සුදුසුකම් ලබා ගත්තේය. ‍මේ සඳහා ආරාධිත පාසල් 16ක ක්‍රිකට් කණ්ඩායම් සහභාගිවිය.නගරාධිපති නිතිඥ අරුණ ප්‍රදීප් සහ නගර සභා ක්‍රිකට් සංගමයේ ප්‍රධාන පුහුණුකරු අශෝක කුමාර යන මහත්වරුන්ගේ ප්‍රධානත්වයෙන් හෙට තරගය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s1208118</link>
    <topic>ස්ටැන්ෆෝඩ් කුසලාන පාසල් ක්‍රිකට්තරගාවලිය මේ මස 31 ඇරැඹේ</topic>
    <author>ඩිල්වින් මෙන්ඩිස් - මොරටුව ක්‍රීඩා</author>
    <content>ආදි මොරටු විදුහල් ක්‍රීඩා සමාජය සංවිධානය කළ ස්ටැන්ෆෝඩ් (එස්. එෆ්.) අභියෝගතා කුසලානය සඳහා වූ අන්තර් පාඨශාලීය වයස අවුරුදු 15 න් පහළ ඕවර 10 ක්‍රිකට් තරගාවලිය මේ මස 31 සැප්තැම්බර් 1 සහ 2 යන දිනවලදී පැවැත්වේ.සැප්තැම්බර් මස 9 වන දින අවසාන මහා තරගය ද පැවැත්වේ. මේ සඳහා පාසල් ක්‍රිකට් පුහුණු පාසල් සහ අන්තර්ජාතික පාසල්වලට ද සහභාගි විය හැකි අතර සියලුම තරග මොරටු විදුහල් ක්‍රීඩාංගණයේ පැවැත්වේ.තරගාවලියේ පළමු ත්‍යාගයට අමතරව මුදලින් රුපියල් 25000 ක් ද, දෙවැනි සහ තෙවැනි ස්ථාන සඳහා කුසලාන ද ඇතුළුව මුදලින් රුපියල් 15,000 ක් සහ 10,000 ක් ද පිරිනැමේ. වැඩි විස්තර සඳහා අජිත් ප්‍රනාන්දු 0719314243 හෝ ප්‍රසන්න දිසානායක 0714121200 අමතන ලෙස නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s1208119</link>
    <topic>ගම්පහ දිස්ත්‍රික් පාසල් පිහිනුම්ශූරතාව රිජන්ට් විදුහල දිනා ගනී</topic>
    <author>මල්වාන සමූහ මහානාම විතානගේ</author>
    <content>ගම්පහ රීජන්ට් ජාත්‍යන්තර පාසල මගින් 9 වැනි වරටත් මෙහෙයවන ලද ගම්පහ දිස්ත්‍රික් පාසල් පිහිනුම් තරගාවලියේ ශූරතාව ගම්පහ රිජන්ට් ජාත්‍යන්තර පාසල විසින් දිනා ගන්නා ලදී. එහි අනුශූරතාව සපුගස්කන්ද යොෂීඩා ෂෝකන්ජි ජාත්‍යන්තර පාසලට හිමි විය.පාසල් පිරිමි ශූරතාව හා පාසල් බාලිකා ශූරතාව හිමිකර ගන්නා ලද්දේ ගම්පහ රිජන්ට් ජාත්‍යන්තර පාසල විසිනි. ශ්‍රී ලංකා පිහිනුම් කණ්ඩායමේ ප්‍රධාන පුහුණුකරු හා ශ්‍රී ලංකාව වෙනුවෙන් ලෝක පිහිනුම් තරගාවලියට එක් වූ මනෝජ් අබේසිංහ මහතා මෙහි ප්‍රධාන ආරාධිත අමුත්තා විය.මේ අවස්ථාවට ගම්පහ රිජන්ට් ජාත්‍යන්තර පාසල් පාලක මණ්ඩලයේ අධ්‍යක්ෂක උදය ගුණසේකර, විදුහල්පති නිශ්ශංක මාරපන හා මහජන සම්බන්ධතා නිලධාරි එස්.ඩී.එස්.චන්ද්‍රපාල යන මහත්වරුද සහභාගි වූහ එහිදී ශූරතා දිනූ ක්‍රීඩක ක්‍රීඩිකාවන් මෙසේ ය.අවුරුදු 10 න් පහළපිරිමි - අබිලාෂ් ස්පෝට්මන් (ගම්පහ රිජන්ට් ජාත්‍යන්තර පාසල) කාන්තා - මාෂි අනීෂා (ගම්පහ සුමේධ විද්‍යාලය)අවුරුදු 12 න් පහළපිරිමි - තාරක සිරිමාන්න (ගම්පහ තක්ෂිලා විද්‍යාලය) කාන්තා - චිහිරෝ ප්‍රනාන්දු (මීගමුව ගේට්වේ ජාත්‍යන්තර පාසල)අවුරුදු 14 න් පහළපිරිමි - දිනෙක් ජයකොඩි (මීගමුව මාරිස්ස්ටෙලා ජාත්‍යන්තර පාසල) කාන්තා - ලාංකිකා මෙලනි ප්‍රනැන්ගෝ(මීගමුවේ ආවේ මරියා කන්‍යාරාමය)අවුරුදු 16 න් පහළපිරිමි - පසිදු සිරිමාන්න (ගම්පහ බණ්ඩාරනායක විද්‍යාලය) කාන්තා - මදුෂි අන්ත්තරා (කිරිබත්ගොඩ විහාර මහා දේවි බාලිකා විද්‍යාලය)අවුරුදු 19 න් පහළපිරිමි - දිල්ශාන් ජයවික්‍රම (වත්තල ලයිසියම් ජාත්‍යන්තර පාසල) කාන්තා - ඉසෝලා ප්‍රනාන්දු (මීගමුව දුටුගැමුණු මහා විද්‍යාලය)ගම්පහ දිස්ත්‍රික්කයේ පාසල් 42 කින් ක්‍රීඩක ක්‍රීඩීකාවන් 400 දෙනෙක් පමණ ඉදිරිපත් වී සිටි මේ තරගාවලිය පසුගියදා ගම්පහ රිජන්ට් පිහිනුම් තටාංගනයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=s12081110</link>
    <topic>කමගතා කරාතේ තරගාවලියේත්‍යාග ප්‍රදානෝත්සවය අද</topic>
    <author/>
    <content>ජපාන සෙයිගොකායි කරා‍තේ දෝ ශ්‍රී ලංකා ශාඛාව සංවිධානය කරන 6වැනි කමගතා අභියෝගතා කරාතේ තරගාවලියේ ත්‍යාග ප්‍රදානෝත්සවය අග්‍රමාත්‍ය දි.මු.ජයරත්න මහතාගේ සහ ජපන් සෙයිගොකායි කරා‍තේ දෝ සංගමයේ සභාපති සෙන්සේ ඉෂාමු කමගතා මහතගේ ප්‍රධානත්වයෙන් අද (11) පස්වරු 4.00ට කොළඹ 7, බස්නාහිර පළාත් සෞන්දර්ය නිකේතනයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=f1208111</link>
    <topic>අද අපේ මවුබිම සාමය සපිරි රටක්</topic>
    <author>සාකච්ඡා කළේ ජයසිරි මුණසිංහ ඡායාරූප වාසිත පටබැඳිගේ</author>
    <content>තිස් වසරක මහා විනාශකාරී යුද්ධය නිමාකොට, සාමකාමී, සහජීවනය සමඟ සංවර්ධනය කරා යෝධ පියවරක් තබන මොහොතක ශ්‍රී ලංකාවේ බුද්ධිමතුන්ගේ, රාජ්‍ය තාන්ත්‍රික නියෝජිතයන්ගේ පොදුවේ සමස්ත රටවැසියන්ගේ කාර්යභාරය කුමක්දැයි පැහැදිලි කරමින් ඉරාන හිටපු ශ්‍රී ලංකා තානාපති සහ හිටපු පාර්ලිමේන්තු මන්ත්‍රී ජනාධිපති නීතීඥ එම්. එම්. සුහායිර් මහතා එසේ කියා සිටියේ ය.දිනමිණ ඔහු සමඟ පැවැති සම්මුඛ සාකච්ඡාවයි මේ.* ඔබ විදේශ දූත සේවයේ යෙදී සිටි කීර්තිමත්, බුද්ධිමතෙක්. අපේ රටේ වර්තමාන විදේශ ප්‍රතිපත්තිය පිළිබඳ ඔබේ තක්සේරුව කුමක්ද?අප ශ්‍රී ලංකාව, ඉතාම නිවැරදිව, විශ්වාසනීයව ලෝකයේ සෑම රටක් සමඟ ම දැඩි මිත්‍රශීලිත්වයකින්, යුතුව අපේ විදේශ ප්‍රතිපත්තිය ක්‍රියාවට නංවනවා. මෙය අද ඊයේ පැවැති තත්ත්වයක් නෙවෙයි. අපිට ඉතා හොඳ දිගු ඉතිහාසයක් මේ අංශයෙන් තිබෙනවා. අප නොබැඳි පිළිවෙත අනුගමනය කරන රටක්. ලෝකය අපට සමීපයි.* ඔබ එසේ කීවත්, අපට යුරෝපය ප්‍රමුඛ බටහිර රටවලින් එල්ල වන අභියෝග වැඩිබවක් වර්තමානයේ දක්නට ලැබෙනවා. ඇයි එහෙම බලපෑමක් අපට එල්ල වන්නේ?අප මේ ප්‍රශ්නය දිහා බලන්නට උවමනා කරන්නේ, බටහිර බලපෑම් අපට අද ඊයේක ඇතිවූ දේ ලෙස සිතා නොවෙයි. ඔවුන්ගේ බලපෑම් කවදා ත් තිබුණා. අපි ඒවායින් සැළුණේ නැහැ. අදත් එහේමයි! බටහිර අපට විරුද්ධවන්නේ ඇයි? යැයි අපිම කල්පනා කොට බැලිය යුතුයි.* බටහිර අපට එරෙහිවීමට බලපාන කරුණු මොනවාද?අපේ රටේ අවුරුදු තිහක් මහා විනාශකාරී යුද්ධයක් පැවතුණා. ඒ නිසා සිංහල, දමිළ මුස්ලිම් බර්ගර්, මැලේ සියලු ජාතීන් පීඩාවට පත්වුණා. රටේ සම්පත් විශේෂයෙන් මානව සම්පත්, භෞතික සම්පත් විනාශ වුණා. එහි වටිනාකම් මිල කරන්නට බැහැ.මේවායේ මහා විනාශකාරී යුද්ධයක් නතර කිරීමට මේ රටේ සිටි විධායක ජනාධිපතිවරුන්ට බැරි වුණා. ඒ අයට බැරි වූ දේ වර්තමාන විධායක ජනාධිපති මහින්ද රාජපක්‍ෂ මැතිතුමා කළා. එතුමා බටහිරට උවමනා විදිහට මේ ප්‍රශ්නයට විසඳුම් සෙවීමට ගියේ නැහැ. ඒ නිසා එතුමා සමඟ බටහිර ඇතැම් රටවල් අමනාපයෙන් ඉන්නේ. ඒ අය විටින් විට විවිධ ක්‍රියාමාර්ග හරහා මේ බව එලියට කැන්දනවා. එකක් තමයි, මහා විනාශකාරී යුද්ධය අතරතුර මානව හිමිකම් කඩවුණායි කියන චෝදනාව.තව එකක් ළමයිනට, ළමා සොල්දාදුවන්ට හිරිහැර කළායි කියන චෝදනා. අනිත් කරුණ හැම දේකටම යුරෝපයේ බටහිර රටවල විසඳුම් සොයා නොයෑමත් මේ චෝදනා එළැදැක්වීමට හේතු වෙනවා.මේවා අප රටටම පමණක් නොව, යුරෝපයට අවනත නොවන ලොව අන් රටවලටත් බටහිරින් එල්ල වන අවස්ථා, එල්ල වූ අවස්ථා අපි දැක තිබෙනවා. එය අරුමයක් හෝ පුදුමයක් විය යුතු දේවල් නොවෙයි. නමුත් අපි ඒවා එල්ල නොවන තැනට ක්‍රියා කළ යුතුයි.* අපේ රටේ ප්‍රශ්න, අපේ විසඳුම් මඟින් විසඳා ගැනීම බටහිර රටවල උදහසට ලක්වීමට හේතුවක් වූවා වගේම ඊට අමතරව තවත් හේතු තියෙනවාද?තියෙනවා යැයි මට නොබියව කිව හැකියි. ඒ හේතුන් වන්නේ අපේම සමහර ටික දෙනෙක් රටට, ජාතියට ආදරය නොකර කරන පාවාදීම්, කරුණු දැක්වීම්. වාසි, ආර්ථික වාසි පතා අපේ රට පාවාදීමට, විශේෂයෙන් රටේ අභ්‍යන්තරයේ නැති ප්‍රශ්න ලෝකයාට ඉදිරිපත් කිරීමට සමහර ටික දෙනෙක් ක්‍රියා කරනවා. ඒක මහ විශාල පාපයක්.අනිත් එක රටේ යම් යම් සංවේදී සිදුවීම් ඇතිවූ විට සමහර දෙනෙක් ඊට ප්‍රතිචාර දක්වන්නේ බුද්ධිමත්, විචක්ෂණ භාවයකින් තොරවයි. එවිට ප්‍රශ්නය උඩුදුවනවා. නැති ප්‍රශ්න ඇති වෙනවා. අපි ඒ ගැනත් ගැඹුරින් සිතා බලන්නට උවමනායි. අපි බටහිරට අපිට එරෙහිව ඇඟිල්ල දිගු කරන්නට හැකිවන පුංචි ම පුංචි අවස්ථාවක්වත් ලබා නොදිය යුතුයි. මෙහිදී ඔබටත්, මටත් අතිවිශාල වගකීමක් ශ්‍රී ලාංකික පුරවැසියෝ ලෙස කරන්නට තිබෙනවා. පැවැරෙනවා.* අපේ රටට එරෙහිව බටහිරින් එල්ලවන අභියෝග ජයගැනීමට රටේ ජනතාවටම පුළුවන් බවයි ඔබ කියන්නේ. එය පැහැදිලි කළ හැකිද?මම එක සරල උදාහරණයක් දක්වන්නම්. අපේ රට තරම් ආගමික, ජාතික සහජීවනයක් පවත්වාගෙන ආ රටක් ලෝකේ නැති තරම්. ප්‍රෞඪ ඓතිහාසික යුගවල පවා ගැටුම් අවම කර ගනිමින් අපි ජීවත්වෙලා තිබෙනවා. අපේ රටේ ලිඛිත ඉතිහාසය අවුරුදු 2600කටත් වඩා වැඩියි. හොඳ ශික්‍ෂණයක් අපිට තිබෙනවා.අපේ රටේ සෑම ආගමක මූලික පදනම ඉවසීම, මෛත්‍රිය, කරුණාව, දයාව මුල් කරගත් එකක්. අපි සියලු ආගම්වලින් මත්පැන් භාවිතය, දුරාචාරය, අපරාධ, විනය නීති රීති කැඩීම්, හෙළා දැක තිබෙනවා. ඉතින්! අපේ රටේ යම් ආගමික, දේශපාලනික, සමාජීයික ප්‍රශ්නයක් මතු වූ විට එය විසැඳිය යුත්තේ සාකච්ඡාවෙන්, සම්මන්ත්‍රණයෙන් විශේෂයෙන් ආගමික නායකයින්ගේ මඟපෙන්වීම් උපදෙස් මතයි. අද දවසේ මෙවනි මඟපෙන්වීම් ප්‍රබල ලෙස රට ඉල්ලන මොහොතක්.* රටේ පුංචි ප්‍රශ්න මහා විශාල දේවල් ලෙස ලෝකයට යෑමට පෙර, ඒවා විසඳාලීම අපේ රටේ ආගමික, දේශපාලනික හා සමාජයීය ප්‍රජාවගේ කාර්යයයි. එය ඉටුකිරීම නිවැරදිව විය යුතු බවයි ඔබ පෙන්වා දෙන්නේ. ඊට අමතරව කළ යුත්තේ කුමක්ද?ඇත්තට ම, අද අපේ රට යුද්ධය නැති සාමය සපිරි රටක්. අපිට දැන් සංවර්ධනය අත්පත් කර ගැනීමට පහසුයි. එහිදී ඊට අවශ්‍ය දේ මොනවාද? බාධා මොනවාද? අපි හඳුනාගත යුතුයි. ඒවාගේම අපේ සක්‍රීය වැඩපිළිවෙළක්, දැක්මක් සහිතව රට මෙහෙයවිය යුතුයි. ජනාධිපතිතුමා ඒ දේ ඉටු කරනවා. අපි මේ මොහොතේ බැලිය යුත්තේ පවතින බාධා හා බාධා කරන්නෝ කවුරුන්ද යන්නයි.දැන් රටට නව විදේශ ආයෝජන අවශ්‍යයි. ඒවා ගෙන ඒමට බාධා කරන පිරිස අතර යුරෝපයේ සිටින දෙමළ ඩයස්පොරාව ප්‍රධානයි. මේ අය අප රටට එරෙහිව නඟන චෝදනා බැහැර කිරීමට අපි ඔවුන්ට කරුණු කියා දිය යුතුයි. අවබෝධය ලබා දිය යුතුයි. ඒවාගේම ඒ අයගේ මතවාදවලට ඉඩ දෙන බටහිර රටවල් හා ඒවායේ පිරිස වෙත අප රටේ සිදුකරන සංවර්ධනය ගැන කරුණු දැක්විය යුතුයි.* ශ්‍රී ලංකා ආණ්ඩුව උතුර – නැඟෙනහිර දෙපළාතේ සිදු කරන විශාල සංවර්ධනය ගැන ප්‍රමාණවත් දැනුවත් බවක්, අවබෝධයක් ලෝක ප්‍රජාවට නැතිද? නැතිනම් එය ඇති කළ හැක්කේ කාටද?ඇත්තටම, මේ අවස්ථාවේ අපේ විදේශ සේවයේ යෙදී සිටින පිරිස ඉතාම ප්‍රශස්ත මට්ටමේ කාර්යයක් ඉටු කරනවා. උතුරු - නැෙඟනහිර ජනතාව යුද්ධයෙන් පසු නංවාලීමට, ඔවුන්ගේ ජනජීවිතය යථා තත්ත්වයට පත් කිරීමට රජය විශාල මුදලක් ආයෝජනය කර තිබෙනවා. ඒවාගේම ඒ පළාත් දෙකේ මහා මාර්ග, විදුලි බල, ජලය, නිවාස, අධ්‍යාපන, සෞඛ්‍ය තත්ත්වයන් නංවාලීමට කටයුතු කරනවා. ගොවිතැනට උදව් කරනවා, බිම් බෝම්බ, මරඋගුල් ඉවත් කරනවා.මේවා ගැන යුරෝපයට වැරදි තොරතුරු යවන අය කථා කරන්නේ නැහැ. යුරෝපයේ ඉන්න ලංකාවට එන්න අකැමැති අය කථා කරන්නේ නැහැ. අපි මේ දෙපිරිසටම කියන්නට ඕනෑ කරුණාකරලා, රටට එරෙහි වන්න එපා! ලෝකයට ඇත්ත කියන්න කියා ඉල්ලන්න වෙලා තියෙනවා. ඒ අනුව අපේ රටේ සැබෑ තත්ත්වය ලෝක ප්‍රජාවට දැනුම්දීමට එකිනෙකාට ඇඟිල්ල දිගු නොකොට, තම තමන්ම තම තමන්ට හැකි පමණින් ක්‍රියා කරන්න ඕනෑ.නීතිය හා සාමය කැඩෙනවා කියා චෝදනා නොකොට තම තමන් විනය, නීතිය, රකින්න ඕනෑ. මේ සඳහා පන්සල, පල්ලිය, කෝවිල, ආගමික ස්ථානවල නායක මහානායක හිමිවරු, ස්වාමීන්ද්‍රයාණන් වහන්සේලා වගේම අනෙකුත් පූජකතුමන්ලා මූලිකත්වය ගන්නට උවමනායි. ප්‍රජාව ඊට අනුගත කරන්න ක්‍රියා කරන්න උවමනායි. ඒ හරහා විනයගරුක රටක්, සමාජයක් බිහි වීම සිදු කළ යුතුයි.ආගමික සහජීවනය හා සංවර්ධනය ඇතිවිය යුතුයි. නමුත්! ඊට අන්තවාදය හෝ වර්ණවාදයට ඇතුළුවීමට ඉඩ නොදිය යුතු බවයි මාගේ හැඟීම.* ඔබ වසර හයක් පමණ ඉරානයේ සිටි ශ්‍රී ලංකා තානාපතිවරයායි. එම සේවා කාලයේ රට වෙනුවෙන් ඉටුකළ සේවය පිළිබඳ සෑහීමකට,පත් වෙනවාද?අනිවාර්යයෙන්ම මම සතුටු වනවා. මම ඉරානයේ සිටි කාලයේ රටට මිල මුදලින් ගණන් කොට මිණිය නොහැකි සේවාවක් ඉටු කළා. එදා වසර 2008 දී ඉරානය අපිට ලබාගත් තෙල්වලට මාස හතරකින් පස්සේ පොලියක් නැතිව මුදල් ආපසු ගෙවීමට සහනයක් ලබා දුන්නා. ඒවනකොට රටේ මානුෂීය මෙහෙයුම ඉතාම තීරණාත්මක මොහොතකයි තිබුණේ. රටට මුදලුත් ඉතාම අත්‍යවශ්‍ය මොහොතක්.විශේෂයෙන් විදේශ විනිමය මේ සහනය නිසා අමෙරිකානු ඩොලර් මිලියන 700ක් 750 ක් මහාභාණ්ඩාගාරයේ රඳවා ගන්නට කෙටි කාලයකට හෝ ඉඩ ලැබුණා. එය විශාල දෙයක්.ඒවාගේම ඉරානයෙන් අපිට උමා ඔය ව්‍යාපෘතියට ඇමෙරිකානු ඩොලර් මිලියන 450ක් ලබා ගැනීමට හැකියාව ලැබුණා. තවත් ග්‍රාමීය විදුලිබල ව්‍යාපෘති 1000කට ඩොලර් මිලියන 106ලබාදීමට ඉරානය එකඟකර ගත්තා. ඒවාගේම අපිට තාක්‍ෂණික, අධ්‍යාපනික ද්විපාර්ශ්වික සහායන් ලබාදීමට ක්‍රියා කළා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>11</day>
    </date>
    <link>http://www.dinamina.lk/2012/08/11/_art.asp?fn=f1208112</link>
    <topic>වැව් ජලය රකිනවානම් නියඟයෙන් ගොවියාට බලපෑමක් නෑ</topic>
    <author>තිලානි ශානිකා විතානාච්චි ඡායාරූපය - සමන් ශ්‍රී වෙදගේ</author>
    <content>ගොවි ජනතාවගේ කටයුතු සම්බන්ධයෙන් ගොවිජන සංවර්ධන දෙපාර්තමේන්තුවට විශාල වගකීමක් පැවරෙයි. කෘෂිකාර්මික ක්‍ෂේත්‍රයේ කලින් කලට ඇතිවන ගැටලු විසඳමින් එහි උන්නතිය සඳහා ගොවිජන සංවර්ධන දෙපාර්තමේන්තුවෙන් ඉටුවන කාර්යභාරය පිළිබඳව එහි අධ්‍යක්‍ෂ ජනරාල් එම්. එච්. එස්. වීරසිංහ මහතා සමඟ කළ සාකච්ඡාවකි.* ගොවිජන සේවා දෙපාර්තමේන්තුව වර්තමානයේ හඳුන්වන්නේ කුමන නාමයකින්ද?ශ්‍රී ලංකාව කියන්නේ ප්‍රධාන වශයෙන් කෘෂිකර්මය හා බැඳුණු රටක්. මෙහි 70%ක්ම වෙසෙන්නේ ග්‍රාමීය ජනතාවයි. ඔවුන්ගෙන් වැඩිකොටසක් නියැළෙන්නේ කෘෂිකර්මාන්තයේයි. ඉන් වැඩි පිරිසක් වී ගොවිතැනට මූලිකත්වය ලබාදෙනවා. මෙම කෘෂිකර්මාන්තයට අදාළ සේවා සපයන අප ආයතනය පළමුව හැඳින්වූයේ ගොවිජන සේවා දෙපාර්තමේන්තුව ලෙසයි. එහෙත් 2000 වසරේ අංක 46 දරණ පනතට අනුව එම ආයතනය ගොවිජන සංවර්ධන දෙපාර්තමේන්තුව නමින් සංශෝධනය වුණා.’’*ගොවිජන සංවර්ධන දෙපාර්තමේන්තුවෙන් සිදුවන ප්‍රධාන කාර්යභාරය කුමක්ද?‘‘ගොවීන්ගේ අයිතිවාසිකම් විශේෂයෙන්ම අඳ ගොවීන්, භූමිය සම්බන්ධයෙන් ඇති ගැටලු විසැඳීම කෙරෙන්නේ අපගේ දෙපාර්තමේන්තුව ඔස්සේයි. ඒ වගේම සමහර අවස්ථාවලදී කෘෂිකාර්මික භූමිය වෙනත් කටයුතුවලට යොදා ගැනීම සම්බන්ධයෙන් ද තීරණ ගැනීම සිදුවන්නේ මේ ආයතනයෙන්.කුඹුරු ඉඩම් වී ගොවිතැනට යොදා ගත නොහැකි අවස්ථාවක එම ඉඩම් අතිරේක බෝග වගාවන්ට හෝ නොයෙක් සංවර්ධන කටයුතු සඳහා යොදා ගැනීමේ කටයුතු සිදුවන්නේ අපගේ මැදිහත්වීමෙන්. ගොවිජන සංවර්ධන පනතට අනුව ඒ සඳහා සම්පූර්ණ බලය හිමිව තිබෙන්නේ අධ්‍යක්‍ෂ ජනරාල්වරයාටයි. ඔහු එම බලය ක්‍රියාත්මක කරනුයේ ප්‍රාදේශීය මට්ටම දක්වා විහිද යන නිලධාරී මණ්ඩලයක් ඔස්සේයි.එමෙන්ම සුළු වාරිමාර්ග සියල්ල නඩත්තුවීම, පරිපාලන කටයුතු, ආරක්ෂාව සැපයීම සිදුවන්නේද මෙම ආයතනය යටතේයි. එවැනි වැව් හා වාරි ඇළ, අමුණු සියල්ල 50,000ක් පමණ ඉක්මවන අතරම එහි ජලය බෙදා හැරීම සිදුවන්නේ අපගේ අවසරය පරිදියි. වගා කළ හැකි සෑම බිම් කොටසක්ම කෘෂිකාර්මික වශයෙන් වගා කිරීමත්, ඒ සඳහා ගොවීන්ට උපදෙස්, නෛතික පහසුකම්, තාක්‍ෂණික දැනුම ලබාදීම ආදී විශාල පරාසයක් අප දෙපාර්තමේන්තුව යටතේ ඉටුවන කාර්ය භාරයන් අතරට ගැනෙනවා.’’*කෘෂිකර්ම පර්යේෂණ නිෂ්පාදන සහකාර නිලධාරීන්ගෙන් ඉටුවිය යුතු කාර්යයන් නිසි අයුරින් ඉටුවේ යැයි සෑහීමකට පත්විය හැකිද?“ඔවුන් මුලින්ම සම්බන්ධ වන්නේ සමෘද්ධි වැඩසටහන සඳහායි. අපගේ ආයතනය සඳහා ඔවුන් සම්බන්ධ වන්නේ ඉන් පසුවයි. මේ නිසා ගොවීන් සමඟ රාජකාරී බැඳීමක් වගේම වගකීමක් ඔවුන්ගේ නිලය හා බැඳී පවතිනවා. කෘෂිකර්මාන්තයට මිනිසුන් පෙළඹවීම, ගෙන් ගෙට ගොස් සොයා බැලීම, නව තාක්‍ෂණ ක්‍රමවේද හඳුන්වාදීම, කෘෂිකර්මාන්තය සඳහා වන දිවිනැඟුම වැනි වැඩසටහන් ක්‍රියාත්මක කිරීම ආදී විශාල වැඩකොටසක් ඔවුන් සතුයි. බොහෝ නිලධාරීන් තමා සතු වගකීම් කරමත හොවා ගැනීමෙන් ඒ කටයුතු කරන ආකාරය අප දුටුවා. මෙම නිලධාරීන්ගෙන් 100%ක ප්‍රමාණයක් නොවුනත් 80%ක් පමණ තම කාර්යය කෙරෙහි සක්‍රීයව දායක වන බව කිව හැකියි.”*අඳ ගොවියා ආරක්ෂා කිරීමේ යම් වැඩපිළිවෙළක් ඔබ ආයතනය සතුද?“අඳ ගොවි පනතට අනුව අඳ ගොවියන්ගේ අයිතිය ගලාගෙන යන්නේ කුමන ආකාරයෙන් දැයි පැහැදිලි ලෙස දක්වා තිබෙනවා. මෙම පනත බැදී තිබෙන්නේ අඳ ගොවියාගේ අයිතිය ආරක්ෂා කිරීමටයි. යම් අවස්ථාවක අඳ ගොවියා සම්බන්ධයෙන් ගැටලුවක් පැන නැඟුණ හොත් ඒවා විසැඳීමට හා මැදිහත්වීමට සැකසුනු නීතිමය අංශයක් අප ආයතනය සතුයි. ඒ නීති රීති සකස් වී ඇත්තේ අඳ ගොවියාට වාසි සහගත වන අයුරින් වීම මෙහි විශේෂත්වයයි.”*රසායනික පොහොර නිසා අද බොහෝ සෞඛ්‍ය ගැටලු ඇති වී තිබෙන බවක් පෙනෙන්නට තිබෙනවා. නමුත් අතීතයේදී ගොවියන් භාවිත කළේ කාබනික පොහොරයි. කාබනික පොහොර භාවිතය වර්තමාන ගොවීන් අතරට රැගෙන පැමිණිය නොහැකි ද?‘’රසායනික පොහොර භාවිතයත් සමඟ පසුගිය කාලයේ විවිධ මතිමතාන්තර ඇතිවුණා. ඒ වගේම භූමිය රසායනික ද්‍රව්‍යයන්ගෙන් විනාශ වී තිබේදැයි කියන කාරණය විවිධ අංශයන්ගෙන් මතුවූවක්. මේ සඳහා තිබෙන එකම විසැඳුම වන්නේ කාබනික පොහොර භාවිතයයි. මේ වනවිට වෙනත් රටවල කාබනික පොහොර භාවිතයෙන් වවන නිෂ්පාදනවලට තියෙන්නේ වැඩි ඉල්ලුමක්. එම ක්‍රමවේදය ලංකාව පුරා ක්‍රියාත්මක කිරීමට අප බලාපොරොත්තු වෙනවා. ඒ පිළිබඳ විශේෂිත වූ අවධානයක් රජයෙන් ඉදිරිපත්වීම අප අගය කළ යුත්තක්.’’*කාබනික පොහොර භාවිතය ගොවීන් අතර ජනප්‍රිය කිරීමට ගෙන ඇති පියවර මොනවාද?“කාබනික පොහොර භාවිතයට ගොවීන් පෙළඹවීම කියන කාර්යය මේ වනවිටත් ආරම්භක වැඩසටහනක්. ගොවියෙකුට තමන්ට හිමි ඉඩම් ප්‍රමාණයෙන් එක් ලියද්දක කාබනික පොහොර භාවිත කිරීමෙන් ආදර්ශයක් පවත්වා ගෙන යන්නැයි අප ඔවුන්ව දැනුවත් කළා. එමෙන්ම ගොවීන්ව දිරිමත් කිරීමක් ලෙස රජය විසින් කාබනික පොහොර නොමිලේ ලබාදීමේ වැඩපිළිවෙළක් ක්‍රියාත්මක වෙමින් පවතිනවා. අනික් කාරණය වෙන්නේ කාබනික පොහොර භාවිතය පිළිබඳ ගොවීන්ව දැනුවත් කිරීමේ වැඩපිළිවෙළයි.මේ වනවිටත් අපගේ ගරු අමාත්‍යතුමන්ගේ මැදිහත්වීමෙන් අනුරාධපුර දිස්ත්‍රික්කයේ ආදර්ශයක් විදියට කාබනික පොහොර වැඩසටහන් ක්‍රියාත්මක වෙනවා. තම නිවෙසියන්ගේ ගෙවත්තේම කාබනික පොහොර නිර්මාණය කිරීමේ මෙම වැඩපිළිවෙළ දැනටමත් ක්‍රියාත්මකයි. ඊට අමරව කාබනික දියර පොහොර භාවිතය පිළිබඳ යම් යෝජනාවක් ඉදිරිපත් කිරීමක් ද සිදුවී තිබෙන බවත් කිව යුතුයි. ඒ සඳහා යම් අවධානයක් යොමු වී තිබීම වැදගත් කාරණයක්.මේ දිනවල පවත්නා නියඟය ගොවිජනතාවට දැඩිව බලපානවා...“වැව්වල රොන්මඩ ඉවත්කිරීමේ කාර්යය අප ආරම්භ කළේ මේ නිසයි. මේ කටයුත්ත ප්‍රධාන වශයෙන් අනුරාධපුර, පොලොන්නරුව, පුත්තලම, කුරුණෑගල, වවුනියාව වැනි දිස්ත්‍රික්ක පහක් ප්‍රධාන කර ගනිමින් සිදුවෙනවා. ඒ ඔස්සේ රොන්මඩ ඉවත් කිරීමෙන් වැඩි ජල ප්‍රමාණයක් රඳවා ගැනීමට හැකියි.එය ප්‍රයෝජනවත් වන්නේ ජලය වැස්ස තිබෙන්නා වූ කාලයේයි. එවිට වැව් පිටාර ගැලීම් නිසා ඇතිවන තත්ත්වයන් පාලනය වීම, වැස්ස නොමැති කාලයට ජලය නොමැතිවීම යන කාරණය වෙනස්වීම සිදුවෙනවා.මීට අමතරව සුළු වාරිමාර්ග වැඩසටහන යටතේ වැව් ඉලංගාව සංවර්ධනය කිරීමේ වැඩපිළිවෙළ විශේෂිතයි. මහවැව් සමඟ තිබෙනා කුඩා වැව් ප්‍රමාණයයි මේ ඉලංගාව ලෙස සලකන්නේ. කොපමණ මහවැව් සංවර්ධනය කළත් මේ ඉලංගාව සංවර්ධනය නොවූහොත් කිසිඳු ප්‍රයෝජනයක් වෙන්නේ නෑ.ඉලංගාවේ ඇති එක් කුඩා වැවක් සංවර්ධනය කළොත් එය අනික් වැව් වලට බලපෑමක් ඇති කරනවා. ඒ නිසා කුඩා වැව් පද්ධතියම සංවර්ධනය කිරීමේ වැඩපිළිවෙළ විශාල වගකීම් සහිත වැඩපිළිවෙළක්. මේ සමහර වැව් වල් බිහිවෙලා, සමහර වැව්වල වතුර රැඳෙන්නේ නෑ. එවැනි ගැටලු රාශියක් විසැඳිය යුතුයි. ඒ නිසයි මෙම වැඩපිළිවෙළ වගකීම් සහිත කටයුත්තක් ලෙස සලකන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n120813_br2</link>
    <topic>පළාත් මැතිවරණයට තැපැල් ඡන්ද මධ්‍යස්ථාන 1543ක්</topic>
    <author>අනුර ප්‍රේමලාල් සහ රක්ෂණ ශ්‍රියන්ත</author>
    <content>පළාත් තුනේ මැතිවරණයේදී තැපැල් ඡන්ද මධ්‍යස්ථාන 1543 ක් පිහිටුවීමට කටයුතු කරන බව මැතිවරණ කාර්යාලය පවසයි.මේ සම්බන්ධයෙන් දිනමිණ අදහස් දක්වන අතිරේක මැතිවරණ කොමසාරිස් ආර්.එම්.ඒ.එල්.රත්නායක මහතා ලබන 20 වනදා තැපැල් ඡන්ද මැතිවරණ පත්‍රිකා තැපෑලට භාරදීමට නියමිත අතර ලබන 27හා 28 තැපැල් ඡන්දය පැවැත්වෙන බවද ප්‍රකාශ‍ කළේය.ඒ අණුව කෑගල්ල ඡන්ද මධ්‍යස්ථාන 144ක් ,රත්නපුරය 234ක් ,පොළොන්නරුව 152,අනුරාධපුරය310ක්,ත්‍රිකුණාමලය271ක්,මඩකලපුව 193ක්,අම්පාර 239ක් දිස්ත්‍රික්ක වශයෙන් පිහිටුවීමට කටයුතු සිදු කෙරේ.මැතිවරණ රාජකාරි කටයුතු සදහා ශ්‍රී ලංකා පොලිස් දෙපාර්තමේන්තුවට රුපියල් මිලියන සීයක් හා නීති විරෝධි කටවුට්,බැනර්,පෝස්ටර් ඉවත් කිරීම සදහා රුපියල් මිලියන හතයි දශම තුනක් ද තැපැල් දෙපාර්තමේන්තුවේ කටයුතු සදහා රුපියල් මිලියන හතලිස් හතයි දශම පහක මුදලක් ලබාදී ඇතිබවද අතිරේක මැතිවරණ කොමසාරිස් වරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n120813_br1</link>
    <topic>හදිසි ගින්නකින් මස්කෙළියේ කඩ 2ක් අළු වේ</topic>
    <author>හැටන් සමුහ - චන්දන ජයවීර</author>
    <content>(2012-08-13 12:25)මස්කෙළිය නගරයේ ඊයේ (12) රාත්‍රියේ ඇතිවු ගිනි ගැනීමකින් වෙළඳසල් දෙකක් මුළුමනින්ම දැවි ගොස් තිබේ.මස්කෙළිය නගරයේ තැපැල් කාර්යාලය ඉදිරිපිට වු ආහාර ද්‍රව්‍ය වෙළඳසල් දෙකක් මේසේ ගිනිගෙන ඇත. අළුයම 1ට පමණ ගින්න ඇතිවු බව පවසන අතර ගිනිගැනීමට හේතුව මෙතෙක් අනාවරණය වී නැත. ප්‍රදේශවාසින් හා මස්කෙළිය පොලිසිය එක්ව ගින්න නිවා දැමිමට කටයුතු කර තිබේ.එම ගිනි ගැනීමෙන් ජීවිත හානි කිසිවක් සිදු වී නැත. මස්කෙළිය පොලිසිය සිද්ධිය සම්බන්ධව වැඩි දුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n1208131</link>
    <topic>අධ්‍යාපන සේවයට පමණක් 57000ක්</topic>
    <author>ජයසිරි මුණසිංහ සහ අසේල කුරුළුවංශ</author>
    <content>වසර 2005 සිට මේ දක්වා කාලය ඇතුළත පමණක් එක්සත් ජනතා නිදහස් සන්ධාන ආණ්ඩුව උපාධිධාරීන් ලක්‍ෂයකට නව රැකියා අවස්ථා ලබාදී ඇත. ජනාධිපති මහින්ද රාජපක්‍ෂ මහතා වසර 2005 නොවැම්බර් මස 17 වැනිදා පැවැත්වූ ජනාධිපතිවරණයෙන් ජයග්‍රහණය කිරීමෙන් පසු උපාධිධාරීන් මේ තරම් විශාල පිරිසකට රජයේ රැකියා ලබාදීම සිදුකොට තිබේ.රජයේ රැකියා සඳහා එකවර බඳවා ගනු ලැබූ වැඩිම පිරිස ලෙස වාර්තා තබමින් 2005 දී 45,000 කට රජයේ රැකියා ලබා දුනි. එම පිරිස රාජ්‍ය සේවයට බඳවා ගත්ත ද, ඔවුන්ගේ රැකියා පිළිබඳ ස්ථිරතාවන්, නිල නාමයන්, වැටුප් තල යනාදී සියලු ප්‍රශ්නවලට තිරසාර විසඳුම් ලබා දුන්නේ මහින්ද රාජපක්‍ෂ ජනාධිපතිතුමා බව, මේ පිළිබඳ “දිනමිණ” ට අදහස් දක්වමින් තොරතුරු තාක්‍ෂණ හා විදුලි සංදේශ ඇමැති රංජිත් සියඹලාපිටිය මහතා කියා සිටියේ ය.වසර 2007 දී නැවැත වතාවක් “තරුණ අරුණ” වැඩසටහන යටතේ රාජ්‍ය ආයතනවල මෙන්ම පෞද්ගලික අංශ ආයතනවල පුහුණුව ලැබූ පහළොස් දහසකට රජය රැකියා ලබා දී තිබේ.ඉන් පසුව 2012 වර්ෂය වන විට උපාධිධාරීන් හතළිස් දහසකට රජය රැකියා ලබා දුන් බව සිහිපත් කළ සියඹලාපිටිය මහතා, උපාධිධාරීන්ට සේවා ව්‍යවස්ථාවක් නිර්මාණය කොට දුන් බව ද කීය.එම සේවා ව්‍යවස්ථාවට අනුව උපාධිධාරීන්ගේ රැකියා ස්ථිර කරනවා පමණක් නොව, ඔවුන්ගේ වැටුප්, උසස්වීම් හා මාරුවීම් පිළිබඳ නිසි ක්‍රමවේදයක් අනුව සිදු කිරීමට රජය ක්‍රියා කොට ඇතැයි ඇමැතිවරයා පැවැසීය.රාජ්‍ය සේවයට බඳවා ගත් උපාධිධාරීන්ට රාජ්‍ය පරිපාලන සේවයේ විභාගයට පෙනී සිටීමට අවස්්ථාව නොලැබී තිබූ තත්ත්වය වෙනස් කරමින් ඔවුන්ට ඒ සඳහා අවස්ථාව හිමිකර දීමටත්, මෑතකදී බඳවා ගත් සියලු උපාධිධාරී අභ්‍යාසලාභී පිරිසගේ රැකියා ස්ථිර කිරීමටත් ජනාධිපතිතුමාගේ ප්‍රධානත්වයෙන් පැවැති සාකච්ඡාවේ දී තීරණය කළ බවද රංජිත් සියඹලාපිටිය මහතා කීය.මේ වන විට අප රටේ රාජ්‍ය සේවකයන්ගේ සංඛ්‍යාව ලක්‍ෂ දහතුනහමාරක් (13 1/2) ඉක්මවයි. විශ්‍රාමිකයින් ගේ සංඛ්‍යාව ලක්‍ෂ පහමාරකට ( 5 1/2) අධිකය. කෙසේ නමුත් දළ වශයෙන් ලක්‍ෂ විස්සක් රජයේ වැටුප් සහ දීමනා ලබන්නෝ වෙති. රටේ ජනගහනය මිලියන 21 කි. ඒ අනුව ජනගහනයෙන් දහයෙන් එකක් දළ වශයෙන් රාජ්‍ය සේවයේ ප්‍රතිලාභ ලබන බවද ඇමැතිවරයා කියා සිටියේය.සර 2005 දී රාජ්‍ය සේවකයන්ගේ වැටුප් හා වේතන ගෙවීමට රජය වැය කළ මුදල රුපියල් බිලියන 335 කි.එයට වසර 2011 දී රජය වැය කළ මුදල රුපියල් බිලියන 717 ක් දක්වා විශාල ලෙස වැඩි වී ඇත.වසර 2005 සිට මේ දක්වා උපාධිධාරීන් හා විද්‍යාපීඨ අභ්‍යාසලාභීන් වශයෙන් පමණක් 57,000 ක් දෙනා අධ්‍යාපන අංශයේ රැකියාවලට බඳවාගෙන ඇතැයි අධ්‍යාපන අමාත්‍යාංශයේ ලේකම් ගෝඨාභය ජයරත්න මහතා “දිනමිණ” ට ඊයේ (12) උදේ ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n1208132</link>
    <topic>ජවිපෙ පවුල් 106ක් සන්ධානයට</topic>
    <author>හිදෝගම සමූහ චිත්‍රාරත්න කළුආරච්චි</author>
    <content>සමාජවාදය කරා යන පළමු ඉණිමග නඟින්නට නම් ජනාධිපතිතුමා සමඟ මෙවර පළාත් සභා මැතිවරණයේදී අපි හැමෝම බුලත් කොළය ඉදිරියේ කතිරය ගසා සන්ධාන රජය දිනවන්න ඕන යැයි කහටගස්දිගිලිය ජනතා විමුක්ති පෙරමුණේ කලාප නායක කහටගස්දිගිලිය මධ්‍ය මහ විදුහලේ නියෝජ්‍ය විදුහල්පති සිරිසෝම සේනාරත්න (39) මහතා පැවසීය.ඉකුත්දා (11) සවස අනුරාධපුර නැෙඟනහිර ආසනයේ අන්දරගොල්ලෑව ගම්මානයේ මෙවර පළාත් සභා අපේක්ෂක එච්. බී. සේමසිංහ මහතාට සහාය පලකරමින් පැවැති ජන හමුවේදී ජවිපෙ කලාප නායක සිරිසෝම සේනාරත්න මහතා එසේ පැවසීය. මෙදිනම අනුරාධපුර නැෙඟනහිර ආසනයේ ජනතා විමුක්ති පෙරමුණේ ගමක් වන හෙට්ටිකට්ටිය ගම්මානයේ පවුල් 106ක් ජනාධිපතිතුමාගේ සංවර්ධන ක්‍රියාවලිය අගය කරමින් එච්.බී. සේමසිංහ (එජනිස) මහතා හමුවී සන්ධාන රජයේ වැඩපිළිවෙළට සහාය පලකරමින් සන්ධාන සාමාජිකත්වය ලබා ගත්හ.ජනාතා විමුක්ති පෙරමුණේ කලාප නායක කහටගස්දිගිලිය මධ්‍ය මහ විදුහලේ නියෝජ්‍ය විදුහල්පති සිරිසෝම සේනාරත්න මහතා එහිදී මෙසේද කීය. මට අවුරුදු තිස් නමයයි. මා උපන්දා සිටම ජනතා විමුක්ති පෙරමුණ හා සම්බන්ධව හිටියේ.1988 සහ 1989 වර්ෂවල ශිෂ්‍ය ව්‍යාපාරය මෙහෙයවූ නායකයෙක්. කහටගස්දිගිලිය කලාප නායකයාද මම. 2012 පළාත් සභා මැතිවරණය සියලු දෙනාටම වැදගත් වනවා. ජන තා විමුක්ති පෙරමුණ සමාජවාදී ඉනිමඟ. අපි එහෙම තමයි හදුන්වන්නේ. අපට තිබෙන ලොකුම ගැටලුව තමයි ඉහළ නායකත්වය. සමාජවාදය නැමැති ඉනිමඟ නගින්න නම් තිබෙන බාධකය තමයි ධනවාදී ඇමරිකන් බලවේග.ජනාධිපති මහින්ද රාජපක්ෂ මහතා ප්‍රමුඛ සන්ධාන රජයට ඇති ලොකුම බලවේගය තමයි ඇමරිකන් ධනවාදී බලවේග. ජනාධිපතිතුමා ඇතුළු සියලු දෙනා ඇමරිකන් ධනවාදයට විරුද්ධයි.එහෙමනම් අපි ඒ ඉනිමඟ නගින්න නම් ජනාධිපතිතුමා සමඟ එක්වන්න ඕන. සමාජවාදය කරා යන පළමු ඉනිමඟ නගින්නට නම් අපි සන්ධාන රජය සමග එක්වී බුලත් කොළයට කතිරය ගසා ජනාධිපතිතුමා දිනවන්න ඕන. එතුමා ජයග්‍රහණය කරන ගමන් උතුරු මැද පළාත් සභාවේ මහත්මා දේශපාලනය කරපු දූෂිත නැති ගමට ඉතාම හොඳීන් වැඩ කර ඇති මෙවර පළාත් සභා මැතිවරණයේදී අංක 4 යටතේ තරග වදින එච්. බී. සේමසිංහ මහතාට වැඩි මනාප ලබාදී ඉහළටම ඔසවා තැබිය යුතු වෙනවා. මම සේමසිංහ මහතා සමග මීට ප්‍රථම මුණ ගැසී කතාබහ කර තිබුණේවත් නැහැ.නමුත් පළාතේ සිටින අප දන්නවා ඔහු ගැන. සමාජවාදී ඉනිමඟ නැගීමට නම් ජනාධිපතිතුමාට සේමසිංහ මහතා වැනි අය අවශ්‍ය වනවා. ජනතා විමුක්ති පෙරමුණ සමග අපි තවදුරටත් ඉන්නේ කොහොමද? අපගේ ප්‍රධාන නායකයන් පක්‍ෂය හැමවිටම පාවා දීලා.සන්ධාන රජය රට පුරාම නිර්ධන පන්තියට යමක් කර තිබෙනවා. ගම සංවර්ධනය කර තිබෙනවා.මම ප්‍රථම වතාවට තමයි මේවාගේ සන්ධාන වේදිකාවකට ගොඩ වැදුණේ.ලබන 18 වැනිදා අනුරාධපුරයට පැමිණෙන ජනාධිපති මහින්ද රාජපක්ෂ මහතා හමුවීමට අවස්ථාවක් ලබා දුනහොත් එතුªමාට මා සියල්ලම කියා සිටිනවා.උතුරුමැද පළාත් සභා අපේක්ෂක හා අනුරාධපුර නැෙඟනහිර ආසන සංවිධායක එච්.බී. සේමසිංහ මහතා ජන හමුව අමතමින් කියා සිටියේ සිරිසෝම සේනාරත්න මහතා ඇතුළු අප සන්ධානෙ රජය සමඟ එක්වූ හෙට්ටිකට්ටිය ගම්මානයේ ජනතා විමුක්ති පෙරමුණේ පවුල් 106ම ඉතා සතුටින් ශ්‍රී ලංකා නිදහස් පක්ෂයට භාරගන්නවා.ඔබතුමන්ලා ජනාධිපති මහින්ද රාජපක්ෂ මහතා අගය කරමින් මෙවර පළාත් සභා මැතිවරණයේදී සන්ධාන රජය ශක්තිමත් කිරීමට බුලත් කොළයට ඡන්දය ලබාදීමටත් ඒ ජයග්‍රහණය ලබාගැනීමට ශක්තිය ලබා දෙමින් අප පක්ෂයට එක්වීමට ගත් තීරණය අගය කරනවා.මෙවර පළාත් සභා සන්ධානෙ ජයග්‍රහණය ලෝකයටම අපගේ එකමුතුව පෙන්වීමට තිබෙන හොඳම අවස්ථාව. අපි පක්ෂ භේදය ඉවත දමා එකතු වී අපේ රට ධනවාදී බලවේග වලින් බේරාගෙන සංවර්ධිත රටක් හැටියට ඉදිරි පරම්පරාවට භාරකරමු. එය අප හැමගේම වගකීම වනවා.මෙම අවස්ථාව අමතා පළාත් සභා අපේක්ෂක බුද්ධික පේමදාස, ඩබ්ලිව්. චමින්ද ප්‍රියදර්ශන, කහටගස්දිගිලිය ප්‍රාදේශීය සභා මන්ත්‍රීවරුන් වන රුචිරා මධුෂානි සුභසිංහ පියසිරි සෙනෙවිරත්න යන මහත්ම මහත්මීන්ද විශාල ජනතාවක්ද සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n1208133</link>
    <topic>චෙන්නායි සමුළුව සම්බන්ධයෙන්රජයේ අදහස ඉන්දියාවට දැන්වූවා</topic>
    <author>ධනුෂ්ක ගොඩකුඹුර</author>
    <content>චෙන්නායි නුවරදී පැවැත්වීමට නියමිතව තිබූ දෙමළ ඊළාම් සහයෝගිතා සමුළුව සම්බන්ධයෙන් රජය සුදුසු ක්‍රියාමාර්ග ගෙන ඇති බව විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතා පැවසීය.රජය මේ සම්න්ධයෙන් නිහඬ පිළිවෙතක් අනුගමනය නොකළ බව සඳහන් කළ ඇමැතිවරයා රජයේ අදහස පැහැදිලිව ඉන්දීය මධ්‍යම රජය වෙත දන්වා ඇති බව කීවේය. ඇමැතිවරයා මෙසේ ප්‍රකාශ කළේ ශ්‍රී ලංකා නිදහස් පක්ෂය මහවැලි කේන්ද්‍රයේදී ඊයේ (12) පැවැති මාධ්‍ය හමුවකට එක්වෙමිනි. සෑම ප්‍රශ්නයකටම එකම ආකාරයේ විසැඳුම් දිය නොහැකි බවත් එක් ප්‍රශ්නයකට මහ හඬක් නගන අතර තවත් ප්‍රශ්නයක් රටවල් අතර සාකච්ඡා මාර්ගයෙන් විසඳා ගත යුතු බවත් ඇමැතිවරයා කීවේය.මේ සමුළුව පසුපස සිටින්නේ ඉන්දීය මධ්‍යම රජ‍ය හෝ තමිල්නාඩු රජය නොවන බවත් සමුළුවට එරෙහි මතවාද ඉන්දියාවේ ද පවතින බවත් ඇමැතිවරයා පෙන්වා දුන්නේය.අප රටේ භෞමික අඛණ්ඩතාවට බාහිර පුද්ගලයන්ට අතපෙවීමට නොහැකි බවට ප්‍රතිපත්තිය රජය සෑම විටම දරණ බවත් ඇමැතිවරයා වැඩිදුරටත් ප්‍රකාශ කළේය. නියෝජ්‍ය ඇමැති ෆයිසර් මුස්තාෆා මහතා ද මේ අවස්ථාවට එක්ව සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n1208134</link>
    <topic>සරසවි ආචාර්යවරුන්ගේ වර්ජනය අසාධාරණයි</topic>
    <author>සුභාෂිණි සේනානායක</author>
    <content>අන්තර් විශ්වවිද්‍යාලීය ආචාර්යවරුන්ගේ සංගමයේ වර්ජනය අසාධාරණ බව කොළඹ විශ්ව විද්‍යාලයේ උපකුලපති මහාචාර්ය ක්ෂණිකා හිරිඹුරේගම මහත්මිය පවසයි.මෙයට ප්‍රථම අනධ්‍යයන වැඩවර්ජනයක් පැවති බවත් එහි නිමාවත් සමඟ මේ වර්ජනය ඇරඹි බවත් පවසන ඒ මහත්මිය මෙසේ වර්ජන සිදුකිරීමෙන් රජයේ විශ්ව විද්‍යාල පද්ධතියයේ සංවර්ධනයට හිතකර නැතැයිද කීය.අවසන් වසර විභාග වලින් පසුව විශ්ව විද්‍යාල දරුවන්ගේ ඉලක්කය වන්නේ රැකියාවක් ලබාගැනීම හෝ උසස් අධ්‍යාපනය බව පවසන ඒ මහත්මිය අධයාපනය නංවාලීම පිළිබඳ කථාකරන මේ සංගමය තම හෘද සාක්ෂියට අනුව තම යුතුකම් වගකිම් ඉටුකළාද යන්න විමසිය යුතු යැයිද කීවේය. පර්යේෂණ සඳහා ලබා දෙන රජයේ ප්‍රතිපාදන ඉහළ දමා ඇති බවත්මොවුන්මේ වර්ජනයට එක් වූයේ ඔක්තෝම්බර් මාසයේ වැටුප් වර්ධක ලබා දීමට තිබියදී යැයිද කී මහාචාර්යවරිය පංති වර්ජනයකට යා යුත්තේ අවසන් අවස්ථාවේ බවත් මුල් අවස්ථාවේ වර්ජනයකට යාම අනුමත කළ නොහැකි යැයිද කීවාය.රණවිරුවන් තම ජීවිතය පුදා තිස් වසරක් පැවති යුද්ධය නිමා කළ බවත් රට නිසි මාර්ගයකට මේ වන විට යොමු වී ඇති බවත් කී මහාචාර්යවරිය රටේ බුද්ධීමත් පිරිස මේ අවස්ථාවේ කළ යුත්තේ එයට සහාය වීම යැයිද පැවසුවාය.ඉගැන්වීම යනු උතුම් කොන්දේසි විරහිත කාර්යයක් බව කී මහාචාර්යවරිය ඉල්ලීම් දිනා ගැනීමේ අයිතිය අපට ඇතත් රටේ බුද්ධිමත් පිරිස නියෝජනය කරන්නන් ලෙස අප දෙස රටම බලා සිටින බව අමතක නොකළ යුතු යැයිද කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n1208135</link>
    <topic>රනිල්ගේ ඡන්ද ඔත්තු දීමේ විවාදය අවශ්‍ය නෑ කියා එජාප මහ ලේකම් පණිවිඩ එවනවා</topic>
    <author>ගාමිණී ඔබේසේකර පොළොන්නරුව විශේෂ</author>
    <content>අනූහතරේ පැවති ජනාධිපතිවරණයේ දී එක්සත් ජාතික පක්‍ෂයේ අපේක්‍ෂකයා වූ ගාමිණී දිසානායක මහතාගේ ඡන්ද උපක්‍රම චන්ද්‍රිකා බණ්ඩාරනායක කුමාරතුංග මහත්මියට හොර රහසේ රනිල් වික්‍රමසිංහ මහතා ලබා දුන් අන්දම හෙළිකිරීමේ විවාදය අවශ්‍ය නැතැයි එ.ජා.ප මහ ලේකම් තිස්ස අත්තනායක මහතා මේ දිනවල පණිවිඩ එවනවා යැයි ශ්‍රී ලංකා නිදහස් පක්‍ෂයේ මහ ලේකම් සෞඛ්‍ය ඇමති මෛත්‍රීපාල සිරිසේන මහතා පැවසීය.මෙවර උතුරුමැද පළාත් සභා මැතිවරණය සඳහා එක්සත් ජනතා නිදහස් සන්ධානයෙන් ඉදිරිපත් වන අපේක්‍ෂකයන් ගේ ජයග්‍රහණය සඳහා පොළොන්නරුව නගරයේ දී මැතිවරණ මෙහෙයුම් කාර්යාලයක් විවෘත කිරීමෙන් අනතුරුව පැවති ජනහමුවේ දී ඇමතිවරයා මේ බව සඳහන් කළේය. 1994 මැතිවරණ ව්‍යාපාරයේ දී එක්සත් ජාතික පක්‍ෂයේ අපේක්‍ෂකයා වූ ගාමිණී දිසානායක මහතා පරාජය කිරීමට රනිල් වික්‍රමසිංහ මහතා චන්ද්‍රිකා බණ්ඩාරනායක කුමාරතුංග මහත්මියට ඔත්තු දුන් අන්දමට ලියවිලි සහිතව ඔප්පු කිරීමට පුළුවන් බව මම ප්‍රවෘත්ති සාකච්ඡාවේ දී කීවා යැයි ඇමැතිවරයා කියයි.මෙම රැස්වීම අමතා එක්සත් ජනතා නිදහස් සන්ධානයේ ලේකම් අමාත්‍ය සුසිල් ප්‍රේම් ජයන්ත්, මධ්‍යම පළාතේ මහ ඇමති සරත් ඒකනායක, පාර්ලිමේන්තු මන්ත්‍රී නලින් දිසානායක මහත්වරු ද කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n1208136</link>
    <topic>සෞඛ්‍ය නිලධාරීන් 12000කට නොමිලේ යතුරු පැදි</topic>
    <author>සන්ධ්‍යා කරුණාරත්න</author>
    <content>රට පුරා සිටින මහජන සෞඛ්‍ය පරීක්ෂකවරුන්ට, පවුල් සෞඛ්‍ය සේවා නිලධාරිනියන්ට හා ප්‍රජා සෞඛ්‍ය සේවා නිලධාරීන්ට නොමිලයේ යතුරු පැදි ලබාදීමට සෞඛ්‍ය අමාත්‍යාංශය තීරණය කර ඇත.ඒ අනුව රට පුරා විසිර සිටින 12,000 කට අධික පිරිසකට නොමිලයේ යතුරු පැදි ලබාදීම ලබන වසරේදී සිදු කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.ලබන වසරේ අයවැය ලේඛයනට අඳාළව සෞඛ්‍ය ඇමැතිවරයා සහ මුදල් හා ක්‍රම සම්පාදන අමාත්‍යාංශයේ ලේකම්වරයා අතර සාකච්ඡාවක් පසුගියදා පැවැත්විණ. එහිදී මේ යතුරු පැදි ලබාදීමට අවශ්‍ය මුදල වෙන්කර ලබාදීමට මුදල් අමාත්‍යාංශයේ ලේකම්වරයා එකඟතාව පළ කළ බව සෞඛ්‍ය ඇමැතිවරයා ප්‍රකාශ කරයි.මේ නිලධාරීන් රාජකාරි සිදු කිරීමේදී ඔවුන්ගේ ප්‍රවාහන පහසුකම් පිළිබඳ නිතරම ගැටලු මතු වන බවත් ඔවුන්ගේ ප්‍රවාහන ගැටලු නිරාකරණය කර ගුණාත්මක හා කාර්යක්ෂම සෞඛ්‍ය සේවාවක් ලබාදීම මේ වැඩසටහනේ අරමුණ බවත් ඇමැතිවරයා පවසයි. ඒ නිසා මේ ගැටලුව පිළිබඳ පී.බී. ජයසුන්දර මහතාට දැනුම් දීමෙන් පසුව ඔවුන්ට අවශ්‍ය යතුරුපැදි වහාම ලබාදීමට අවශ්‍ය පියවර ගැනීමට කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n1208137</link>
    <topic>උතුරේ ජනතාවගේ සුබසාධනයට ‍රු.කෝටි 742ක හදිසි ණයක්</topic>
    <author>මහින්ද අලුත්ගෙදර</author>
    <content>උතුරේ ජනතාවගේ සුබසාධන කටයුතු වෙනුවෙන් ඇමෙරිකානු ඩොලර් මිලියන 55ක (රුපියල් කෝටි 742.5) හදිසි ණය ආධාරයක් ශ්‍රී ලංකාවට ලබාදීමට එක්සත් ජාතීන්ගේ සංවිධානය තීරණය කර ඇත.යුද්ධයෙන් පීඩාවට පත්වූ සාමාන්‍ය වැසියන්ගේ සුභසාධන කටයුතු වෙනුවෙන් මෙම මූල්‍යාධාර ලබාදෙන බව එක්සත් ජාතීන්ගේ සංවිධානයේ මානුෂීය ආධාර හා හදිසි ණය වැඩසටහනේ සම්බන්ධීකාරක වලරී අමෝස් ප්‍රකාශ කරයි.‍ඒ අනුව අදාළ ප්‍රදේශයන්හි ජනතාවගේ ආහාර, පානීය ජලය, සෞඛ්‍යය හා අනෙකුත් අවශ්‍යතා වෙනුවෙන් මේ ආධාරය යොදා ගැනීමට නියමිතව ඇත.ශ්‍රී ලංකාවට අමතරව තවත් රටවල් 8ක් සඳහා මේ හදිසි ණය ආධාරය ලබාදීමට එක්සත් ජාතීන්ගේ සංවිධානයේ මානුෂීය ආධාර හා හදිසි ණය වැඩසටහන තීරණය කර තිබේ.ඒ අනුව ඇෆ්ගනිස්ථානය, කැමරන් රාජ්‍යය, කො‍ලොම්බියාව, කොංගෝ රාජ්‍යය, ඉතියෝපියාව, මැඩගස්කරය සහ සුඩානය යන රටවල් සඳහා මේ ණය ආධාරය හිමිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n1208138</link>
    <topic>රජය ලොකු ලූනු කිලෝව රුපියල් 65ක මිලට ගනී</topic>
    <author>දඹුල්ල ප්‍රදීප් ගුණවර්ධන</author>
    <content>දේශීය ලොකු ලූනු ගොවියාට සාධාරණ මිලක් ලබා දීමේ අරමුනින් ලොකු ලූනු කිලෝවක් රුපියල් 65 බැගින් මිළදී ගැනීමට රජය තීරණය කර ඇත.දඹුල්ල ගොවි ජන සේවා මධ්‍යස්ථානය කේන්ද්‍ර කර ගනිමින් ලක් සතොස හරහා මේ මිළදී ගැනීම 12 දා (ඊයේ) සිට ආරම්භ කිරීමට පියවර ගත් බව මාතලේ දිසා ලේකම් හෙලන් මීගස්මුල්ල මහත්මිය ප්‍රකාශ කළාය.මේ වන විට මාතලේ දිස්ත්‍රික්කයේ සහ මහවැලි කලාපයන්හි ලොකු ලූනු අස්වනු වෙළෙඳ පොළට ලැබෙමින් පවතී. දේශීය ලොකු ලූනු කිලෝවක තොග මිල රුපියල් 40 – 50 අතර මිලකට පහත වැටී තිබීම සැලකිල්ලට ගෙන ජනාධිපතිතුමාගේ උපදෙස් මත ආර්ථික සංවර්ධන අමාත්‍ය බැසිල් රාජපක්‍ෂ මහතා අදාළ නිලධාරින්ට මේ පිළිබඳව උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n1208139</link>
    <topic>ශ්‍රී ලංකන් එයාර්ලයින්ස්ට මානව සම්පත් කළමනාකරණ සම්මානය</topic>
    <author/>
    <content>ශ්‍රී ලංකාවේ මානව සම්පත් වෘත්තිකයන්ගේ සංවිධානය ලෝකයේ ප්‍රමුඛතම මානව සම්පත් උපදේශක කණ්ඩායම වන ඒ.ඕ.එන්. හේවිට් (A.O.N. Hewitt) ආයතනය සමඟ හවුල් ව සංවිධානය කරන ලදුව මෑතක දී නිමාවට පත් 2012 ජාතික මානව සම්පත් කළමනාකරණ සම්මාන උළෙලේ දී රාජ්‍ය සන්තක ව්‍යාපාර අංශයෙන් රජත සම්මානයක් දිනා ගනිමින් මානව සම්පත් කළමනාකරණ හා සංවර්ධන ක්ෂේත්‍රයෙහි උසස් තලයකට ළඟා වී ඇති බව පෙන්නුම් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n12081310</link>
    <topic>සහකාර වෛද්‍යවරිය දුන් බෙහෙතින් කොටගල තරුණයෙක් මිය ගිහින්</topic>
    <author>අරුණ පොන්නම්බලම් කොටගල සමූහ</author>
    <content>කොටගල යුනිපීල්ඩ් තේ වතුයායේ සේවයේ නියුතුව සිටි සහාකර වෛද්‍යවරියගේ වෛද්‍ය සුදුසුකම් පිළිබඳ පරීක්ෂණයක් පවත්වා ඇය අත්අඩංගුවට ගෙන වහාම අධිකරණය හමුවට පමුණුවන ලෙස හැටන් දිසා විනිසුරු හා මහේස්ත්‍රාත් අමිල ආරියසේන මහතා විසින් හැටන් පොලිසියට 09 වෙනි දින නියෝග කරන ලදී.හැටන් කොටගල යුනිපීල්ඩ් තේ වතුයායේ කේ.ජී.කේ. කොටසේ සහකාර වෛද්‍යවරියක ලෙස සේවය කරන ඇය එම වතුයායේ පදිංචි සිටි 17 හැවිරිදි තරුණයකුට හෘදයාබාධයක් සඳහා ප්‍රතිකාර කිරීමෙන් අනතුරුව එම තරුණයා මිය ගිය සිද්ධිය පිළිබඳව පැවැත්වූ හදිසි මරණ පරීක්ෂණයේදී අදාළ සහකාර වෛද්‍යවරිය සුදුසුකම් නොමැති අයකු බවට තොරතුරු අනාවරණය වී තිබේ.හැටන් පොලිසිය හා මෙම මරණය පිළිබඳව හදිසි මරණ පරීක්ෂණය පැවැත්වූ හැටන් අධිකරණ බල ප්‍රදේශයේ හදිසි මරණ පරීක්ෂක ජී. ජේ. එම්. පසිර් මහතා විසින් මේ පිළිබඳව හැටන් අධිකරණයට ඊයේ කරුණු වාර්තා කළේය. ඒ අවස්ථාවේ දිසා විනිසුරු අමිල ආරියරත්න මහතා විසින් වැඩිදුරටත් නියෝග කර සිටියේ හැටන් අධිකරණ බල ප්‍රදේශයේ තේ වතු ප්‍රදේශයේ සේවයේ නියුතු සහකාර වෛද්‍යවරුන් පිළිබඳව සෞඛ්‍ය වෛද්‍ය නිලධාරිවරයාගේද සහාය ඇතිව විදිමත් පරීක්ෂණයක් පවත්වා සුදුසුකම් නොමැති අය සහකාර වෛද්‍යවරුන් ලෙස සේවය කරන්නේ නම් ඒ අය අත්අඩංගුවට ගෙන අධිකරණය හමුවට ඉදිරිපත් කරන ලෙසත්ය.හදිසි මරණ පරීක්ෂණයේදී මරණකරුගේ ඥාාතීන් විසින් පවසා ඇත්තේ මිය ගිය අය හෘදයාබාධයකින් පෙළුණ බවත් වත්තේ සහකාර වෛද්‍යවරිය වෙත රැගෙන යාමෙන් අනතුරුව එහිදී ලබාදුන් පෙති වර්ගයක් පානය කිරීමෙන් අනතුරුව රෝගියා මිය ගිය බවත් මෙම මරණය සැක සහිත බවත්ය.ඉදිරිපත් වූ සාක්ෂි සැලකිල්ලට ගත් හදිසි මරණ පරීක්ෂකවරයා මළ සිරුර පිළිබඳව වෛද්‍ය පරීක්ෂණය සඳහා සිරුර නාවලපිටිය මූලික රෝහලේ අධිකරණ වෛද්‍යවරයා වෙත යොමු කරන ලෙස පැවැසුවේය.මෙහිදී වැඩිදුරටත් මාධ්‍යයට අදහස් දක්වමින් හදිසි මරණ පරීක්ෂක එම්. පසීර් මහතා කියා සිටියේ අදාළ සහකාර වෛද්‍යවරිය පරීක්ෂණයේදී තමා වසර 11ක කාලයක් හෙදියක ‍ෙලස සේවය කර ඇති බව පැවසුවත් සහකාර වෛද්‍යවරියක ලෙස සේවයට ඇය සුදුසුකම් ලබා ඇති බව සනාථ කිරීමට කිසිදු ලිඛිත සාක්ෂියක් ඇයට ඉදිරිපත් කිරිමට නොහැකි වූ බවත්ය.ඇය මේ පිළිබඳව කොටගල සෞඛ්‍ය වෛද්‍ය නිලධාරී ජගත් අබේගුණවර්ධන මහතාගෙන් කළ විමසුමකදී හෙතෙම පැවසුවේ වතු ආශ්‍රිතව සේවය කරන සහකාර වෛද්‍යවරුන් අනිවාර්යයෙන් ශ්‍රී ලංකා වෛද්‍ය සභාවේ ලියාපදිංචි විය යුතු වූවත් ලියාපදිංචි වූවත් වතු ආශ්‍රිතව නොමැති වෛද්‍ය සහායකවරුන්ගේ කාර්යය වන්නේ හදිසි තුවාලවලට මූලික ප්‍රතිකාර කර අසාධ්‍ය රෝගීන් ළඟම පිහිටි ප්‍රධාන රෝහල් වෙත යොමුකිරීමය.වතු ආශ්‍රිතව සේවය කරන බහුතරයක් සහකාර වෛද්‍ය උපාධිධාරී වෛද්‍යවරුන්ගේ කාර්යය සිදු කිරීමට ගොස් අහිංසක රෝගීන් මිය ගිය අවස්ථා රැසක් වාර්තා වී ඇති බවත් වෛද්‍ය නිලධාරිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n12081311</link>
    <topic>වයස හතරේ සිට අතවරයට ලක්වූ දැරිය පොලිසියේ රැකවරණ යටතට</topic>
    <author>එස්. එන්. ගොඩමුන්න – ගම්පොල සමූහ</author>
    <content>තම පංතියේ දඩබ්බර හා නොහික්මුන ලෙස හැසිරෙමින් සිටි කුඩා පාසල් ශිෂ්‍යාවක දෙස විචාරශිලිව බැලූ ගුරුවරියක දැරිය ඇගේ බාප්පලා දෙදෙනකු අතින් වරින් වර අතවරවලට ලක්වන බව සොයා ගෙන එය ගම්පොල පොලිසිය වෙත දන්වා ඇත.මේ පිළිබඳව ගම්පොල පොලිසිය පරීක්‍ෂණ පවත්වා මීට වසර 6 කට පෙර සිට එනම් දැරියගේ වයස වසර 4 සිට මෙම බාප්පලා දෙදෙනා (පියාගේ මල්ලිලා) මෙම දැරියට අතවර කොට ඇති බව අනාවරණය කර ගෙන ඇත.පරීක්‍ෂණ පවත්වන අවස්්ථාවේ එක් සැකකරුවකු සැඟවී ඇති අතර අනෙක් සැකකරු අත්අඩංගුවට ගෙන ගම්පොල මහේස්ත්‍රාත් වසන්ත කුමාර මහතා වෙත ඉදිරිපත් කිරීමට කටයුතු යොදා තිබුණි.තම දරුවාට වන මෙම අතවර සිද්ධිය දැනගත් මාපියන් දරුවා එයින් බේරා ගැනීමට පදිංචිය පවා වෙනස් කර ඇති බවද පොලිසිය අනාවරණය කරගෙන තිබුනි.මාපියන් රැකියා වලට ගොස් සිටිය දී බාප්පලා අතින් මෙම දැරියට අතවර සිදු වී තිබුනි.ගම්පොල මූලස්ථාන පොලිස් පරීක්‍ෂක චන්ද්‍රා ජයවීර මතාගේ උපදෙස් මත අපරාධ අංශයේ ස්ථානාධිපති ඩී. එන්. කාංගර මහතා ඇතුළු කණ්ඩායමක් පරීක්‍ෂණ පවත්වා අනෙක් සැකකරු ද අත්අඩංගුවට ගැනීමට කටයුතු යොදා තිබුනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n12081312</link>
    <topic>ඉරාන භූ කම්පනයෙන්විපතට පත් ජනතාවටජනපති සොව පළ කරයි</topic>
    <author/>
    <content>ප්‍රබල භූ කම්පනයන් ඇතිවීම හේතුවෙන් ඉරානයේ සිදුවූ ඛේදජනක තත්ත්වය සම්බන්ධව ජනාධිපති මහින්ද රාජපක්ෂ මහතා සිය ශෝකය පළ කරයි.මේ භූකම්පන තත්ත්වයන් සම්බන්ධයෙන් ඇසූ තමා බලවත් සේ කම්පාවට පත්වූ බව පවසන ජනාධිපතිවරයා එරට ජනාධිපති ආචාර්ය මහමුද් අහමඩ් නිජාඩ් මහතා වෙත යැවූ ශෝක පණිවුඩයේ මෙසේද සඳහන් කර ඇත.තබ්‍රිෂ් හා අහාර් නගරයන්හි ප්‍රබල භූකම්පන තත්ත්වයන් ඇතිවී තිබෙනවා. ඒ මඟින් විශාල ජීවිත ප්‍රමාණයක් විනාශයට පත්වූ බවටත් විශාල දේපළ ප්‍රමාණයක් විනාශයට පත්වූ බවටත් දැනගන්න ලැබුණා. මේ සම්බන්ධයෙන් මගේ සහ ශ්‍රී ලාංකීය සැමගේ ශෝකය ඉරාන වැසියන් සියලු දෙනා වෙත පිරිනම්න්න කැමැතියි. මේ කණගාටුදායක තත්ත්වය හේතුවෙන් මියගිය, අවතැන්වූ සහ දේපළ විනාශයට සියලු දෙනා සමඟම කණගාටුව බෙදා ගැනීමට ශ්‍රී ලාංකිකයන් එකතු වෙනවා. ඒ වගේම ඉදිරි අභියෝග සාර්ථකව ජය ගන්නට සුබ පතනවා. විපතට පත් ඉරාන ජනතාව වෙනුවෙන් සහයෝගය දෙන්න අපි බලාපොරොත්තු වෙනවා.අපේ ශෝක පණ්වුඩය බාර ගන්නැයි ඉල්ලීමක් කරනවා. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n12081313</link>
    <topic>කහවත්ත ද්විත්ව ඝාතනයේ නිවැරැදි තොරතුරකට රුපියල් ලක්‍ෂ 10ක්</topic>
    <author>පණ්ඩුක සමරසේකර</author>
    <content>කහවත්ත කොටකෙතන ප්‍රදේශයේ පසුගිය 19 වනදා සිදු වූ ද්විත්ව ඝාතනය සම්බන්ධයෙන් නිවැරදි තොරතුරක් සපයන්නකුට රුපියල් මිලියනයක ත්‍යාග මුදලක් පිරිනමන බව පොලිස් මූලස්ථානය දන්වා සිටී.සිය නිවස තුළ ඝාතනය කර පුළුස්සා දමා තිබූ එල්. ඒ. ප්‍රේමවතී (63) සහ ඇගේ දියණිය වන එච්. පී. පුෂ්පකුමාරි (33) යන අයගේ ඝාතනයන් සම්බන්ධයෙන් පරීක්ෂණ පවත්වන අපරාධ පරීක්ෂණ දෙපාර්තමේන්තුවට සිද්ධිය සම්බන්ධයෙන් කිසිදු හෝඩුවාවක් මේ වන විට ලබා ගැනීමට අපහසු වී ඇති හෙයින් මේ ත්‍යාග මුදල පිරිනැමීමට තීරණය කර ඇත.සිද්ධිය සම්බන්ධයෙන් දුරකතන අංක 077-3350556, 077-7425960, 011- 2422176 සහ 0112320141 යන අංක වලට දැනුම් දෙන ලෙස පොලිස් මූලස්ථානය දන්වා සිටී.තොරතුරු සපයන්නන්ගේ රහස්‍යභාවය ආරක්ෂා කිරීමට පොලිසිය බැඳී සිටින බවද පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=n12081314</link>
    <topic>අන්තර්ජාතික පොලිස් තොරතුරු  ජාලයට ශ්‍රී ලංකා පොලීසියත්</topic>
    <author>මහින්ද අලුත්ගෙදර සහ රක්ෂණ ශ්‍රියන්ත</author>
    <content>අස්ථාන ගතවූ සහ සොරකම් කළ විදේශ ගමන් බලපත්‍ර සම්බන්ධ දත්ත සහිත අන්තර්ජාතික පොලිස් තොරතුරු ජාලයට අන්තර්ජාතික පොලීසියේ ශ්‍රී ලංකා ශාඛාවද සම්බන්ධ වී ඇත.ලෝකයේ රටවල් 190 ක් මේ තොරතුරු ජාලයට සම්බන්ධ වී තිබෙන අතර ඊට සෘජුවම සම්බන්ධ වූ පළමු ආසියාතික රට ශ්‍රී ලංකාව බව පොලිස් මාධ්‍ය ප්‍රකාශක කාර්යාලය පවසයි.ශ්‍රී ලංකාවේ ගුවන් තොටුපළ හා වරායේ පවතින ආගමන හා විගමන ඒකක සමඟ සම්බන්ධීකරණයෙන් කොළඹ අපරාධ පරීක්ෂණ දෙපාර්තමේන්තුවේ පිහිටි අන්තර්ජාතික පොලිස් ඒකකය මෙම වැඩපිළිවෙල ක්‍රියාත්මක කරයි.ඒ අනුව ජාත්‍යන්තර පොලීසියේ ශ්‍රී ලංකා ශාඛාව ප්‍රංශයේ ජාත්‍යන්තර පොලිස් මූලස්ථානයේ ඇති පරිගණකය සමඟ සෘජුවම සම්බන්ධ වන අතර අපරාධයකට, වෙනත් වරදකට සම්බන්ධ පුද්ගලයකු විදේශයක සිට පැමිණියහොත් , එසේ නොමැති නම් නැතිවී හෝ සොරකම් කර ගන්නා ලද බලපත්‍රයකින් පැමිණියහොත් අදාළ විදේශ ගමන් බලපත්‍රය ආගමන හා විගමන කවුළුවේ යන්ත්‍රයට ඇතුළත් කළ විගස කොළඹ ඉන්ටර්පෝල් ශාඛාවේ යන්ත්‍ර මඟින් ස්වයංක්‍රියව සංඥා නිකුත් කරයි.ඒ අනුව අදාළ පුද්ගලයා සම්බන්ධයෙන් ක්‍රියාත්මක විය හැකි බවද පොලිස් මාධ්‍ය ප්‍රකාශක කාර්යාලය සඳහන් කරයි.ශ්‍රී ලංකාවට පැමිණීමේදී මෙන්ම ශ්‍රී ලංකාවෙන් පිටව යාමේදීද මේ ක්‍රමයම අදාළ වන බවද එම කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=r1208131</link>
    <topic>විදුලි වැට කඩාගෙන වන අලි ගම්වදිනවා</topic>
    <author>ගලේවෙල මධ්‍යම සමූහ පී. ජී. ගුණතිලක</author>
    <content>අවුරුදු පහකට පමණ පෙර මගේ පියා වන චන්ද්‍රසිරි ජයතිලක වන අලි ප්‍රහාරයකින් මියගියා. අලියා අපි පදිංචිව සිටින කොරගහගොල්ල ගමට පැමිණියේ විදුලි වැට කැඩී ඇති තැනකින්.විදුලි වැටේ විදුලි ධාරිතාව අඩුයි. අතින් ඇල්ලුවත් විදුලිය වදින්නේ නෑ. මේ තත්ත්වය නිසා වන අලි වැට කඩා දමනවා. සවස හයෙන් පසු අපිට එළියට බහින්ට බෑ.විදුලි වැට අවුරුදු ගණනාවකින් අලුත්වැඩියා කර නෑ. ගොවිතැන් එක රැයකින් විනාශ කරන අලි පිළිබඳව වගකිවයුත්තන්ට ගනණක්වත් නෑ. කොරගහගොල්ල ග්‍රාමයේ එම්. ඒ. රත්නසිරි ජයතිලක මහතා එසේ පැවසීය.විදුලි වැට කි.මී. 14ක් පමණ දුර කැකිරාව කහල්ල ප්‍රදේශය දක්වා ඉදි කර ඇත. වැටේ කොන්ක්‍රීට් කණු දෙකට තුනට කැඩී ඇත. ගම්මුන් පවසන්නේ එම ස්ථානවලින් වන අලි ගම් වදින බවයි. මේ වන විට ජීවිත 6ක් සහ කෝටි ගණනක දේපළ වන අලින් විසින් විනාශ කර ඇත.ගැමියෙක් මේ පිළිබඳව දැක්වූ අදහස් මෙසේය.දුමින් ද සුමිත්.වන අලි රංචුවක් පැමිණ බීට් වගාව විනාශ කළා. බීට් කාලා ඉතිරිවා පොඩි කරලා ගිහිල්ලා. රුපියල් දහස් ගණනක් අලාභ වුණා. වනජීවි මහත්වරුන්ට කීවත් ගණන් ගත්තේ නෑ.වන අලියෙක් ගහලා මිනිහෙක් මැරුණොත් ලියාගෙන පොටෝ ගහගෙන යනවා.වැටට අධි ධාරිතාවකින් යුත් විදුලිය ලබා දී ආරක්ෂාව ලබාදෙනමෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=r1208132</link>
    <topic>බලතොට ඔයට අපද්‍රව්‍ය මුදා හැරලා</topic>
    <author>මහනුවර සංචාරක ගාමිණී සමරනායක</author>
    <content>පාතදුම්බර ප්‍රාදේශීය සභා බල ප්‍රදේශයේ මඩවල නගරය අසලින් ගලා බසිනා බලතොට ඔයට ඒ ආසන්නයේ ඇති ඇතැම් නිවෙස් , හෝටල්, ආපනශාලා , පුද්ගලික සිල්ලර වෙළඳසල් සහ කඩ සාප්පුවලින් ඉවතලන කුණු රොඩු ඔයට දැමීමෙන් ජලය බැසයම අවහිර වී ජලය පිටා ගලායමින් ඔයේ ඉවුරු ජලයට සේදී යාමට පටන් ගෙන ඇත.සිදුවන මෙම දැඩි ඉවුරු ඛාදනය ඒ ඔය දෙපස ඇති ඇතැම් නිවෙස්වලටද තර්ජනයක්ව පවතී.මේ අතර ඇතැම් අය සිදුකරන පරිසර දූෂණය නිසා ඔයේ ජලය අපවිත්‍රවීමෙන් එහි පහළ ප්‍රදේශයේ ජීවත්වන අයගේ සෞඛ්‍යයටද තර්ජනයක් බවත් කියති. මේ නිසා මැසි මදුරු උවදුරද උග්‍ර අතට පත්වී ඇතිබව පොල්ගොල්ලවත්ත හයේ කණුව ප්‍රදේශයේ පදිංචිකරු­‍ෙවා් පෙන්වා දෙති.වැසි දිනවලදී ඔයේ ජලය අපවිත්‍රවීමෙන් ජලය බැස යාමත් නිසි පරිදි සිදු නොවේ. මෙහි සිදුවන පරිසර හානිය පිළිබඳ නිසි පිළියම් යොදන්නැයි ජනතාවගෙන් ඉල්ලා සිටීති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=r1208133</link>
    <topic>මාතර බෝධි ආරක්ෂක සභාවට පනස් වසර සපුරා වැඩසටහන් රැසක්</topic>
    <author>ජස්ටින් කොඩිකාර මාතර දිසා විශේෂ</author>
    <content>මාතර බෝධිආරක්ෂක සභාවට වසර පනහක් සපිරීම නිමිත්තෙන් මෙම මාසය පුරා සංවිධානය කර ඇති විවිධ ආගමික ශාසනික හා සමාජීය සේවාවන් මාලාවේ එක් සේවාවක්වූ මාතර වැවහමන්දූව වනිගසේකර මහා විද්‍යාලයේ සියලුම ගොඩනැඟිලි වර්ණාලේප කර හා පිළිසකර කර අවසන් කිරීමත් විදුහලේ සිසු සිසුවියන් මවුපියන් පළාත්වාසින් සඳහා විශේෂඥ වෛද්‍ය සායනයක් පසුගියදා දවස පුරා විදුහලේ දී පැවැත්විණි.එයට සමගාමීව විදුහලේ සිසු සිසුවියන් හැත්තෑවකට රුපියල් පන්සියය බැගින් බැංකු ගිණුම් ආරම්භ කිරීමත් ඌරුබොක්ක රෝහලට රුපියල් එක් ලක්‍ෂ විසි දහසක් වටිනා අන්වීක්ෂයක් පරිත්‍යාග කිරීම හා ශල්‍යකර්මයකට භාජනය වූ මාතර ප්‍රාදේශීය මාධ්‍යවේදියකුට රුපියල් පහළොස් දහසක මුල්‍ය පරිත්‍යාගයක් මෙහිදී සිදු කෙරිණි.එහිදී අනුශාසනාවක් කළ මාතර කොටිකාගොඩ රජමහා විහාරාධිපති හක්මන ධම්මරතන හිමි.මාතර ඓතිහාසික බෝධිරාජයාණන් වහන්සේට බැතිමතුන් පුදන පඬුරු කාසිවලින් පසුගිය වසර පනහ පුරා බෝධි ආරක්ෂක සභාව කෝටි සංඛ්‍යාත මුදලක් වැය කරමින් ඉටු කළ ආගමික ශාසනික හා සමාජීය මෙහෙවර අති සුවිශාලයි.මාතර මහ රෝහලට ඉදිකර දුන් දෙමහල් තෙමහල් ගොඩනැඟිලි ශිෂ්‍ය භික්ෂුන් වහන්සේලා ඇතුළු සාමාන්‍ය පෙළ උසස් පෙළ සමත් හා සරසවි වරම් ලැබු සිසුනට ශිෂ්‍යත්ව අඩු ආදායම් ලාභීනට අවශ්‍ය ඖෂධ ලබා දීම රටේ ඇති වූ ව්‍යසනවලදී පිහිටාධාර ලබාදීම වැනි සත්කාරයන් කිහිපයක් බෝධි ආරක්ෂක සභාව කර ඇති විශාල මෙහෙවර අතුරෙන් සඳහන් කළ හැකියි.නිරතරුව අවශ්‍ය දේ සඳහාම ආධාර උපකාර කරන බෝධි ආරක්ෂක සභාව මේ ග්‍රාමීය පාසලට ලබා දුන් අනුග්‍රහය කාලීන වැදගත්කමක් තිබෙන කටයුත්තක්.මෙවැනි ග්‍රාමීය පාසල්වල සංවර්ධනයට මාතර බෝධි ආරක්ෂක සභාව තව තවත් අතහිත දීමට සූදානම්ව සිටිනවා.වෛද්‍ය පී. ඒකනායක බෝධි ආරක්ෂක සභාවේ ලේකම් චන්ද්‍රසිරි හේවා කණ්ඩම්බි හා විදුහල්පතිවරයා ඇතුළු තවත් කිහිප දෙනෙක්ද සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=r1208134</link>
    <topic>අම්පාර දිස්ත්‍රික්කයේ නිවාස ඉදිකිරීමට ජනසෙවණින් රුපියල් ලක්‍ෂ 3770ක්</topic>
    <author>දිගාමඩුල්ල සංචාරක - පියසේන වතුදුර</author>
    <content>ඇපකරුවන් සහ වෙනත් කොන්දේසි යටතේ 18% පොලියට බැංකුවකින් ණය මුදලක් ලබාගැනීමට නොහැකිව අපහසුතාවට පත්ව සිටි, වසර 30ක් තිස්සේ ත්‍රස්තවාදයෙන් බැට කෑ අම්පාර දිස්ත්‍රික්කයේ සිංහල, දෙමළ, මුස්ලිම් ජනතාවට 10% පොලිය ලිහිල් කොන්දේසි යටතේ ජාතික නිවාස සංවර්ධන අධිකාරිය හරහා ලබාදීමට පියවරගෙන තිබෙනවා.නිවාසයක් නොමැතිව සිටින ජනතාවට භේදයකින් තොරව හිසට සෙවණක් ලබාගැනීම සඳහා මේ වර්ෂය තුළදී ජාතික නිවාස සංවර්ධන අධිකාරිය යටතේ රුපියල් ලක්‍ෂ 3770ක මුදලක් වැයකරනවා යැයි ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය.ජන සෙවණ නිවාස දස ලක්‍ෂයේ වැඩසටහන යටතේ අම්පාර දිස්ත්‍රික්කයේ පවුල් 178ක් සඳහා රුපියල් ලක්‍ෂ 250 ක් නිවාස ආධාර සැපයීම, විසිරි නිවාස සඳහා පවුල් 115ක් සඳහා රුපියල් ලක්‍ෂ 111ක් ද ජන සෙවණ උපහාර වැඩසටහන යටතේ පවුල් 40ක් සඳහා රුපියල් ලක්‍ෂ 125ක් ද සසුනෙන් සෙවන යටතේ පවුල් 23ක් සඳහා රුපියල් ලක්‍ෂ 230 ක් ද, නිවාස අයිතිය පැවරීමේ ඔප්පු 70 ක් ලබාදීම ද ඇමැතිවරයා අතින් සිදුවිය.අම්පාර ආරියවතී හෝටලයේ දී මේ උත්සවය පැවැත්විණි.ඇමැතිවරයා මෙසේ ද කීය.අධිරාජ්‍යවාදීන් ගේ බලපෑම් නිසා සුඩානයට, ටිමෝරයට සිදුවුන දේ ශශ්‍රී ලංකාවටත් මුහුණදීමට සිදුවනවා.නැගෙනහිර ටිමෝරය දැන් පාලනය කරන්නේ එක්සත් ජාතීන්ගේ සංවිධානයෙන්.දැනට පවතින නියඟය පවා දේ්ශපාලන වාසියකට හරවා ගැනීමට විපක්‍ෂය උත්සාහ ගන්නවා.සිංහල, දෙමළ, මුස්ලිම් ජනතාව අතර ජාතිවාදය අවුස්සා රට නැවත ලේ විලක් බවට පත් කිරීමට විපක්‍ෂයේ උවමනාවයි.නිවාස ඉදිකර ගැනීම සඳහා අම්පාර දිස්ත්‍රික්කයේ ජනතාවට ජාතික නිවාස සංවර්ධන අධිකාරිය විසින් 2011 වසරේ දී රුපියල් ලක්‍ෂ 1440 ක් (මිලියන 144) ක් වැය කළ අතර මේ 2012 වසරේ දී රුපියල් ලක්‍ෂ 3770 ක් (මිලියන 377) වැය කරනවා.මේ වනවිට ජුලි 31 දා වන විට රුපියල් ලක්‍ෂ 1080 ක් (මිලියන 108) ක් නිවාස සංවර්ධන අධිකාරිය විසින් නිවාස ලාභීන්ට ලබාදී ඇත.ආහාර සුරක්‍ෂිත තාවය පිළිබඳ ජ්‍යෙෂ්ඨ ඇමැති පී. දයාරත්න මහතා - ගල්ඔය ගොවිජනපද ආරම්භයේ දී අම්පාර දිස්ත්‍රික්කයේ ගොවි ජනපදවල පදිංචි අයට නිවාස ඉදිකර දීම සිදුකරනු ලැබුවත් දැනට වැඩිවී සිටි ජනගහනය අනුව නිවාස නොමැති විශාල පිරිසක් සිටිනවා.වසර 35ක් තිස්සේ නොදුටු ශීඝ්‍ර නිවාස වැඩ පිළිවෙළක් ආරම්භ කර තැබීම ගැනත් 2012 දී ඒ සඳහා රුපියල් මිලියන 377 ක් වැය කිරීමට සූදානම්ව සිටීමත් ගැන නිවාස ඇමැතිවරයාට ස්තුති වන්ත විය යුතුය.නිවාස මෙන්ම නිවාස ඉදිකිරීමට ඉඩම් හිඟයක් ද පවතිනවා.මේ ප්‍රදේශයේ වනජීවි වන රක්‍ෂණ සහ ජලාශ සඳහා වැඩි වශයෙන්ම ඉඩම් වෙන්වී තිබීම ඉඩම් හිඟයට හේතුවක්.දිගාමඩුල්ල දිස්ත්‍රික් පාර්ලිමේන්තු මන්ත්‍රීනී ශ්‍රියාණි විජේවික්‍රම මහත්මිය ද ජාතික නිවාස සංවර්ධන අධිකාරියේ උප සභාපති ඩී. ඇන්. දයානන්ද මහතා ද කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=r1208135</link>
    <topic>දියණියට කෲර වධහිංසා කළ පියෙක් ආඬිඅම්බලමේදී අත්අඩංගුවට</topic>
    <author>මිනුවන්ගොඩ සමූහසිරිසේන අත්තනායක</author>
    <content>වයස අවුරුදු දහයක දැරියකට අමානුෂික ලෙස පහර දී 15 හැවිරිදි දැරියක් අඹුකමට ගත් පියකු මේ මස 20 දක්වා රක්ෂිත බන්ධනාගාර ගත කිරීමටත් දැරියන් දෙදෙනා නැවත අධිකරණයට ඉදිරිපත් කිරීමට නියෝග ලැබෙන තෙක් මීගමුව ළමා නිවාසයක රඳවා තබන ලෙසත් මිනුවන්ගොඩ මහේස්ත්‍රාත් රුවන් පතිරණ මහතා නියෝග කෙළේය.මෙසේ බන්ධනාගාර ගත කළේ නුවර ප්‍රදේශයේ පදිංචිව සිට ආඬිඅම්බලම ප්‍රදේශයේ ජීවත් වූ පුද්ගලයෙකි.කටුනායක පොලිසියේ සැරයන් අජිත් මහතාට ලැබුණු තොරතුරක් මත මේ පුද්ගලයා සමඟ ජීවත් වූ දියණියන්ගෙන් තොරතුරු විමසීමේදී පියාගෙන් වන හිරිහැර පිළිබඳව පවසා ඇත.මොහු නුවර ප්‍රදේශයේ කාන්තාවන් දෙදෙනකු සමඟ විවාහ වී සිට ඇති අතර දෙදෙනාට මේ දැරියන් ලැබුණ බවද කුඩා දැරියගේ මව මීට වසරකට පෙර විදේශ ගතවී ඇති බවත්, අනාවරණය වී ඇත.විදේශගත බිරිය දරුවන්ට හා පවුලේ වියදමට මුදල් එවා ඇති බව පැවැසේ. මොහු දියණියන් දෙදෙනා සමඟ ආඬිඅම්බලම ප්‍රදේශයට පැමිණ කුලී නිවෙසක වාසය කරමින් මත් පෙති වර්ගයක් වැඩිමහල් දියණියට දී ඇයගේ මානසික බව විකෘති කොට අඹුසැමියන් ලෙස ජීවත් වී ඇත.කුඩා දැරියටද අමානුෂික ලෙස පහර දී ඇත.පොලිසියට ලද තොරතුරු මත අත්අඩංගුවට ගත් දැරියන් මීගමුව ප්‍රධාන අධිකරණ වෛද්‍යවරයා වෙත ඉදිරිපත් කිරීමෙන් පසු වැඩිමහල් දියණිය අතවරවලට ලක්වී ඇති බව අනාවරණය විය.සැකකරු අධිකරණයට ඉදිරිපත් කොට කරුණු ඉදිරිපත් කරන ලද්දේ කටුනායක පොලිසියේ සැරයන් අජිත් මහතා විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=r1208136</link>
    <topic>ජා-ඇළ හොර සුරා මඩින්න අධිකාරියෙන් වැටලීම් 483ක්</topic>
    <author>ජා-ඇළ මධ්‍යම : ලෙසලි පෙරේරා</author>
    <content>ජා-ඇළ සුරාබදු ස්ථානයේ අර්ධවාසික ප්‍රගති වාර්තාව අනුව පසුගිය මාස හය ඇතුළත සුරාබදු සම්බන්ධව නඩු 483ක් පවරා රජයට රුපියල් ලක්ෂ පනහකට ආසන්න දඩ මුදල් ලබාදී ඇති බැව් ජා-ඇළ සුරාබදු ස්ථානයේ ප්‍රධාන සුරාබදු පරීක්‍ෂක ලාල් පද්මසිරි මහතා දිනමිණට පැවැසීය.මේ අනුව කසිප්පු පෙරීම් 08ක් ගෝඩා ළඟ තබා ගැනීම් 34ක්, කසිප්පු ළඟ තබාගෙන අලෙවි කිරීම් 286ක්, රජය අනුමත අරක්කු සහ බියර් අවසරයක්, නොමැතිව අලෙවි කිරීම් 39ක් , ගංජා ළඟ තබා ගැනීම් 43ක්, හෙරොයින් ළඟ තබා ගැනීම් 23ක්, තීරුබදු නොගෙවු සිඟරට් නඩු 50ක් සමඟ 483කට මීගමු - වත්තල - මහර උසාවිවල නඩු පවරා ඇත.මේ සම්බන්ධව වැටලීම් සිදුකර ඇත්තේ ජා-ඇළ සුරාබදු ප්‍රදේශයට අයත් කැලණිය ජා-ඇළ - වත්තල ප්‍රාදේශීය ලේකම් කොට්ඨාසවලය.මෙම වැටලීම් බ/ප-03 සහකාර සුරාබදු කොමසාරිස් ආර්. එම්. පී. බී. රත්නායක සහ ජා-ඇළ සුරාබදු අධිකාරි රෝයි ප්‍රනාන්දු මහත්වරුන්ගේ උපදෙස් මත සිදු කෙරිණි.මේ සම්බන්ධව මෙහෙයවීම් සිදුකරනු ලැබුවේ ජා-ඇළ සුරාබදු ස්ථානාධිපති ප්‍රධාන සුරාබදු පරීක්‍ෂක ලාල් පද්මසිරි මහතා විසිනි.සුරාබදු පරීක්‍ෂකවරු වන, එස්. රණවීර, බී. කේ. ලොකු බාලසූරිය, මේජර් රංජන් ප්‍රනාදු, සේනාරත්න හා සුරාබදු නියාමකවරු වන, ශාන්ත කුමාර, හේමාල් පප්‍රනාන්දු , සම්පත් ලියනගේ, රවි පෙරේරා ඩිලුම් පෙරේරා, බණ්ඩාර ශ්‍රියන්ත හේරත් සහ රියැදුරු කුරේ යන නිලධාරීහු මෙම වැටලීම්වලට සහාය වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=s1208131</link>
    <topic>ටම්මි ඉක්බාල්ගේ විශිෂ්ට පිතිහරඹයෙන් ජය වයඹ පිල‍ට</topic>
    <author/>
    <content>ටම්මි ඉක්බාල්ගේ විශිෂ්ට පිතිහරඹය හේතුවෙන් ශ්‍රී ලංකා ප්‍රිමියර් ලීග් තරගාවලියේ ඊයේ ආර්.ප්‍රේමදාස පිටියේ පැවැති දිවා රාත්‍රි තරගයෙන් උතුරු පිල පරදා කඩුලු 9ක ජයක් ලබාගැනීමට වයඹ පිල සමත් විය.ලකුණු 179ක ඉලක්කය හඹාගිය වයඹ පිල ඕවර 19.2කදී ජයග්‍රාහි ඉලක්කය සපුරාගත් අතර පළමු කඩුල්ල සදහා අර්ධ ශතක සමගින් ලකුණු 176ක සබඳතාවක් ගොඩ නැගීමට ටම්මි ඉක්බාල් හා කමරන් අක්මාල් සමත්වුහ. ටම්මි ඉක්බාල් පන්දු 61කින් ‍නොදැවී ලකුණු 93ක් රුස් කළේය. ඊට හයේ පහර 4ක් හා හතරේ පහර 7ක් ඇතුළත් විය. හතරේ පහර 7ක් හා හයේ පහර 3ක් සමගින් පන්දු 55කදී ලකුණු 79ක් ලබා ගැනීමට කමරන් අක්මාල් සමත් වුහ.කාසියේ වාසිය දිනාගත් වයඹ පිල පන්දු රුකීමට තිරණය කිරීමත් සමග පිටියට පිවිසි උතුරු පිල නියමිත ඕවර 20 අවසානයේ කඩුලු 7ක් දැවී ලකුණු 179ක් ලබා ගත්තේය. පන්දු 22කට මුහුණ දුන් ඉම්රාන් ෆර්හත් හයේ පහර 5ක් හා හතරේ පහර 4ක් සමගින් වේගවත් ලකුණු 51ක් රුස් කළේය.තරගයේ වීරයා ලෙස ටම්මි ඉක්බාල් නම් කෙරිණි.උතුර - 179/7 (ඕවර 20) ඉම්රාන් ෆර්හත් 51, චාමර කපුගෙදර 38, ෆාවීස් මහරූෆ් 28 (ඉසුරු උදාන 38/2, මිලින්ද සිරිවර්ධන 25/1)වයඹ – 183/1 (ඕවර 19.2) ටම්මි ඉක්බාල් 93, කමරන් අක්මාල් 79 (කෙවොන් කූපර් 26/1)කඳුරට පරදවා බස්නාහිර ජයගනීපසුගියදා පැවැති බස්නාහිර හා කඳුරට කණ්ඩායම් අතර තරගයෙන් බස්නාහිර පිලට ලකුණු 34ක ජයක් හිමිවිය.වර්ෂාව හේතුවෙන් ඕවර 13කට සීමා වු මෙම තරගයේ මුලින්ම පන්දුවට පහරදුන් බස්නාහිර පිල කඩුලු 3කට ලකුණු 129 ක් ලබා ගත්‍‍තේය. එහිදී ඩිල්ෂාන් පන්දු 39කට මුහුණ දෙමින් හතරේ පහර 7ක් හා හයේ පහර 3ක් සමගින් ලකුණු 66 ලබා ගත් අතර බ්‍රෑඩ් හෝජ් ලකුණු 27ක් රැස් කළේය. පන්දු යැවී‍‍මේදී සොහෙල් ටන්වීර් කඩුලු 3ක් දවාලීය.ලකුණු 130ක ජයග්‍රාහි ඉලක්කය හඹා යෑමට පිටියට පිවිසි කඳුරට පිලට නියමිත ඕවර 13 අවසාන‍යේදී ලබාගත හැකිවුයේ කඩුලු 7ක් දැවී ලකුණු 95ක් පමණි. පිත්තෙන් මෙන්ම පන්දුවෙන් දස්කම් දැක්වු ඩිල්ෂාන් කඩුලු 2ක් දවාලමින් තරගයේ වීරයා සම්මානය දිනා ගත්තේය.බස්නාහිර- 129/3 (ඕවර 13) ඩිල්ෂාන් නොදැවී 66, බ්‍රෑඩ් ‍හෝජ් 27 (ටන්වීර් 31/3)කඳුරට - 95/7 (ඕවර 13) තිසර 35, තිලාන් 24 (ඩිල්ෂාන් 26/2)නැගෙනහිරට ජයනැගෙනහිර හා රුහුණ කණ්ඩායම් අතර පැවැති එස්.එල්.පී.එල් පළමු තරගයෙන් ඩක්වර්ත් ලුවිස් ක්‍රමවේදය යට‍‍තේ ලකුණු 5ක ජයක් ලැබීමට නැගෙනහිර පිල සමත් විය.නැගෙනහිර කණ්ඩායම මුලින් පන්දුවට පහර දී ඕවර 20 අවසානයේ ලකුණු 134ක් රැස් කළේය. වර්ෂාව හේතුවෙන් රුහුණු කණ්ඩායමට ඕවර 12කදී ලකුණු 82ක ඉලක්කයක් හිමිවිය. නමුත් ඕවර 12 අවසානයේ රුහුණු පිලට රැස් කරගත හැකි වුයේ කඩුලු 2ක් දැවී ලකුණු 77ක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=s1208132</link>
    <topic>අවසන් ඉසව්වෙන් අනුරාධට 55වැනි තැන</topic>
    <author>ප්‍රින්ස් ගුණසේකර</author>
    <content>ලන්ඩන් ඔලිම්පික් ක්‍රීඩා උලෙළේ අවසන් ඉසව්වවු මැරතන් තරගයේදී ශ්‍රී ලංකාවේ අනුරාධ ඉන්ද්‍රජිත් කුරේ 55වැනියා ලෙස තරගය නිම කළේය. ඔහු ගත කළ කාලය වුයේ පැය 2:20.41කි. මේ තරගයේ පළමු ස්ථානය උගන්ඩාවේ ස්ටෙපාන් කිප්රොටිච් පැය 2:08.1කින් දිනා ගත්තේ දෙවරක් ලෝක මැරතන් ශූරතාව දිනු කෙන්යාවේ අබෙල් කිරූ (පැය 2:08.27) හා ලන්ඩන් මැරතන් ශූර විල්සන් කිව් සෑන්ග් (පැ.2:09.37) දෙවැනි හා තුන්වැනි තැනට පත් කරමිණි.ශ්‍රී ලංකාවේ අනුරාධ ඉන්ද්‍රජිත් කුරේ වැඩි බලාපොරොත්තු පළ ‍කළේ තරගයෙන් ජයග්‍රණය කිරීමටත් වඩා තම පෞද්ගලික දක්ෂතාව හෝ පෙන්වීමටය. එහෙත් අනුරාධගේ එම සිහිනය බොදව ගියේය‍. අනුරාධ ඉන්ද්‍රජිත් වසර 2004දී ඉස්ලාමාබාද්හිදී තම පෞද්ගලික දක්ෂතාව ලෙස සටහන් කළ පැය 2:16.37ක ඉක්මවීමට නොහාකි විය.දකුණු ආසියානු ක්‍රීඩා උලෙළේදී තැබු එම වාර්තව ඉක්මවා යෑම තම එකම අරමුණ වුවද එය ඉටු කර ගැනීමට නොහැකි වීම පිළිබද කණගාටු වන බව අනුරාධ සදහන් කළේය. එයට හේතුවුවේ ඊයේ දිනයේ ලන්ඩන් කාලගුණික තත්ත්වයේ බලපෑම බව ඔහු පෙන්වා දුන්නේය.“මැරතන් තරගයක අවසාන ප්‍රතිඵලයට දවසේ කාලගුණය බලපානවා. ඊයේ දවස වෙනදාට වඩා රස්නෙයි. ඒ නිසා තරගයේ සෑම ක්‍රීඩකයෙකුම විනාඩි 5කින් පමණ කාලය අඩුවුනා. තරගයේ වේගය වෙසන් වුනා. ඒක හැමෝටම එක හා සමානව බලපෑවා” අනුරාධ ඉන්ද්‍රජිත් සදහන් කළේය.ඔලිම්පික් ක්‍රීඩා උලෙළේ මැරතන් තරගයට ක්‍රීඩකයන් 115ක් පමණ සහභාගීවී සිටියහ.බෝල්ට්ට තවත් ලෝක වාර්තාවක්ලන්ඩන් ඔලිම්පික් උලෙළේ කිසිවෙකුටත් පරාජය කළ නොහැකි උසෙන් බෝල්ට් සහභාගීවු මීටර් 100x4 තරගයේ රන් පදක්කමද ජැමෙයිකාව සතු විය. මේ තරගයේ අවසන් යෂ්ටි හුවමාරුව සාර්ථක කරගත් බෝල්ට් තරගය අවසන් කළේ ලෝක වාර්තාවක්ද සමගිණි.ලන්ඩන් ඔලිමිපික් ක්‍රීඩාංගණයේදී ජැමෙයිකා ක්‍රීඩකයන් සිවුදෙනා තත්පර 36.84කින් මේ ලෝක වාර්තාව බිද හෙලුවේ පසුගිය වසරේ ලෝක ශූරතාවලියේදී තත්පර 37.04කින් තිබු ජැමෙයිකාවේම පැරණි වාර්තාවය. නෙස්ටාර් කාටර්, මිචෙල් ෆ්‍රාටර්, යොහාන් ‍බ්ලේක් හා උසේන් බෝල්ට් මේ වාර්තාවට හිමිකම් කියද්දී පැරණි ලෝක වාර්තාව සමාන කරමින් ඇමෙරිකාව රිදී පදක්කම හා ට්‍රිනිඩෑඩ් ටුබාගෝ (තත්පර 38.12) ලෝකඩ පදක්කම දිනා ගත්හ.උසේන් බෝල්ට් සහභාගීවු ඉසව් තුනේදීම රන් පදක්කම් දිනාගත් අතර එවැනි දස්කමක් මෙයට පෙර දක්වා තිබුණේ 1936දී ජෙසී ඔවන්ස්, 1956දී ජෝ මාරෝ හා 1984දී කාල් ලුවිස් යන ඇමෙරිකානු ක්‍රීඩකයන් තිදෙනා පමණි. එහෙත් ඔලිම්පික් ක්‍රීඩා උලෙ‍ළ දෙකකදී සහභගීවු සියලුම ඉසව්වලින් රන් පදක්කම් හයක් දිනාගත් එකම ක්‍රීඩකයා වන්නේ උසේන් බෝල්ට් පමණි. එය බොහෝ කලකට නොබිදෙණ වාර්තාවක් බව විචාරකයන්ගේ මතයවී ඇත.මීටර් 100x4 අවසන් තරගයේ යෂ්ටි හුවමාරුවේදී සිදුවු දුර්වලතාවක් හේතුවෙන් තෙවැනි ස්ථානයට පත් වු කැනඩා කණ්ඩායම තරගයෙන් ඉවත් කළ පසුව ට්‍රිනිඩෑඩ් කණ්ඩායමට ලෝකඩ පදක්කම හිමි කෙරුණි.මීටර් 100 තරගයේදී වේගවත්ම කාන්තාවට හිමි සම්මානයට පාත්‍රවු ෂෙලී ඈන් ප්‍රෙෂර් ඇතුලු ජැමෙයිකාවේ සහය දිවීමේ කණ්ඩායම පරාජය කරමින් ඇමෙරිකාව මීටර් 100x4 ඉසව්ව ලෝක වාර්තාවක්ද සමග ජය ගත්තේය. වසර 27ක් පැරණි ලෝක වාර්තාවක් මකා දැමු ඇමෙරිකාවේ කාමලීටා ජෙටර්, ටියන්නා මෙඩිසන්, ඇලිසන් ෆිලික්ස් හා බියන්කා නයිටි යන ක්‍රීඩිකාවෝ තරගය තත්පර 40.82කින් නිම කළහ. එහි පැරණි වාර්තාව තත්පර 41.37කින් නැගෙනහිර ජර්මනිය තබා තිබුණි. ජැමෙයිකාවට රිදී පදක්කම (තත්.41.41) හා යුක්රේනයට ලෝකඩ පදක්කම (තත් 42,04) හිමිවිය.පාපන්දු ශූරයෝ මෙක්සිකෝවෙන්බ්‍රසීලයේ බලාපොරොත්තු සුන් කරමින් මෙක්සිකෝව ගෝල් 2-1ක් ලෙස පාපන්දු රන් පදක්කම දිනා ගත්තේය. බොහෝ දෙනාගේ අපේක්ෂාව වුයේ වෙම්බ්ලි ක්‍රීඩාංගණයේදී බ්‍රසීලය පාපන්දු රන් පදක්කම දිනාගනු ඇති බවය. එහෙත් මෙක්සිකෝ ක්‍රීඩකයෝ එයට කිසිදු ඉඩක් නොදී මුල සිටම තරගයේ පාලනය අතට ගත්හ.මෙහි ලෝකඩ පදක්කම ගෝල් 2-1කින් ජපානය පැරදවු කොරියාව හිමිකර ගත්තේය.කාන්තා පාපන්දු රන් පදක්කම ඇමෙරිකාට, රිදී පදක්කම ජපානය‍ට හා ලෝකඩ පදක්කම කැනඩාවට හිමිවිය.වොලිබෝල් ජය රුසියාවටවොලි‍බෝල් කාන්තා රන් පදක්කම දිනා ගැනීමට බ්‍රසීල ක්‍රීඩිකාවෝ සමත් වුයේ තරගවට 3-1කින් ඇමෙරිකාව පරාජය කිරීමෙනි. ලෝකඩ පදක්කම තරග වට 3-0කින් ජපානය සතුවු අතර කොරියාව පරාජයට පත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=s1208133</link>
    <topic>බෝල්ට් ශ්‍රේෂ්ඨයෙක් නොවේ</topic>
    <author/>
    <content>පිට පිට රන් පදක්කම් දිනාගනිමින් ඔලිම්පික් ඉතිහාසයේ නව පිටුවක් පෙරැලූ උසේන් බෝල්ට් කෙටි දුර ධාවන තරග ඉසව්වේ සංකේතයක් වූව ද ඔහු තවම ශ්‍රේෂ්ඨයෙක් නොවන බව අන්තර් ජාතික ඔලිම්පික් කමිටුවේ සභාපති බෙල්ජියම් ජාතික ජාක්ස් රොගී ප්‍රකාශ කර ඇත.70 හැවිරිදි රොගී මේ ප්‍රකාශය කර ඇත්තේ බෝල්ට් මීටර් 200 තරග ඉසව්වේ රන් පදක්කම දිනාගැනීමටත් පෙරය. තෝරාගත් මාධ්‍යවේදීන් 5දෙනෙකු හමුවේ ඔහු විසින් කරනු ලැබූ ‍මේ ප්‍රකාශය මහා ආන්දෝලනයකට තුඩු දුන්නේය.'බෝල්‍ට්ගේ ඔලිම්පික් ක්‍රීඩා දිවිය තක්සේරු කිරීමට හැකිවන්නේ ඔහු ක්‍රීඩාවෙන් සමුගත් පසුවයි. එතකොටයි විනිශ්වය කරන්න පුලුවන් වෙන්නේ ඔහු‍ ශ්‍රේෂ්ඨයෙකුද නැද්ද කියා. කාල් ලුවිස් ඔලිම්පික් ක්‍රීඩා උලෙළ 4කට තරග වැදුණා. ඒ සෑම තරගාවලියකදීම ඔහු පදක්කම් දිනුවා. ඒකයි ලුවිස් ශ්‍රේෂ්ඨයෙකු වුණේ. බෝල්ට් ටත් ඔලිම්පික් ක්‍රීඩා උලෙළ 3-4කට තරග කරන්නට ඉඩ‍‍ දෙන්න. ආබාධවලින් තොරව නිදහසේ ක්‍රීඩා කරන්න ඔහුට අවස්ථාව උදාකළ යුතුයි. එවිට ඔහුටත් ශ්‍රේෂ්ඨයෙකු වෙන්නට පුලුවනි.' රොගී එසේ සඳහන් කළේය.නමුත් උසේන් බෝල්ට් අන්තර් ජාතික ඔලිම්පික් කමිටු සභාපතිවරයාගේ අදහසට එකඟවන්නේ නැත. තමා ශ්‍රේෂ්ඨත්වයට පත්වීමට කළ හැකි සියලුම දේ කළ බව මීටර් 100x4 තරගයේ රන් පදක්කම දිනාගනිමින් මෙවර ලන්ඩන් ඔලිම්පික් තරගාවලියේ තුන්වැනි රන්පදක්කමත් අත්කරගත් බෝල්ට්ගෙන් මාධ්‍යවේදියෙකු ඇසූ පැණයකට පිළිතුරු ලෙස හෙතෙම එසේ පැවැසීය.'මම ‍ක්‍රීඩාවේ ශ්‍රේෂ්ඨයෙක් කියලා ඔප්පු කරන්න තව මොනවද කරන්න ඕනා ? බෝල්ට් තව මොනවද කළ යුත්තේ කියලා ඔහුගෙන් අහන්න.' ඔහු ‍එසේ සඳහන් කළේය.මේ අතර ලන්ඩන් ඔලිම්පික් සංවිධායක කමිටුවේ සභාපති සෙබස්තියන් කෝ ප්‍රකා‍ශයක් කරමින් කියා සිටියේ උසේන් බෝල්ට් ශ්‍රේෂ්ඨ ක්‍රීඩකයෙකු වන බවය.'බෝල්ට් ට ශ්‍රේෂ්ඨයෙකුගේ තත්වය දෙන්න වටිනවා. මොකද ඔහු තමා ඔලිම්පික් ක්‍රීඩා උලෙළේ පිට පිට දෙවතාවක් මීටර් 100 හා 200 ඉසව් 2කින්ම රන් පදක්කම් දිනාගත්තේ. ' ‍කෝ එසේ සඳහන් කළේය.'ඔහු පැහැදිලිවම ශ්‍රේෂ්ඨයෙක්.'.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=s1208134</link>
    <topic>රජයේ මුද්‍රණ නීතිගත සංස්ථා පිල ක්‍රිකට් ශූරතා දිනයි</topic>
    <author/>
    <content>දකුණු කොළඹ ශික්ෂණ රෝහල් සුබසාධක සංගමය සංවිධානය කළ සය සාමාජික ක්‍රිකට් තරගාවලියේ ශූරතාව අත්කර ගැනීමට රජයේ මුද්‍රණ නීතිගත සංස්ථා පිල සමත්විය.දෙහිවල එස්.ද එස්. ජයසිංහ ක්‍රීඩා පිටියේ පසුගියදා කණ්ඩායම් 46කගේ සහභාගිත්වයෙන් පැවැති මේ තරගාවලියේ අවසන් මහා තරගයේ දී දකුණු කොළඹ ශික්ෂණ රෝහල් කණ්ඩායම ලකුණු 30කින් පරාජය කළ රජයේ මුද්‍රණ නීතිගත සංස්ථා පිලට දකුණු කොළඹ ශික්ෂණ රෝහලේ අධ්‍යක්ෂ විශේෂඥ වෛද්‍ය අනිල් ජාසිංහ අභියෝගතා කුසලානය සමග මුදලින් රුපියල් විසිපන්දහසක් හිමිවිය.රජයේ දෙපාර්තුමේන්තු සහ සංස්ථා අතර පමණක් පැවැති මේ තරගාවලියේ වීරයා ලෙස රජයේ මුද්‍රණ නීතිගත සංස්ථා පිලේ සංජීව කරුණාරත්න සම්මාන දිනු අතර අවසන් තරගයේ වීරයා සම්මානය එම කණ්ඩායමේ ලලින්ද සම්පත් දිනා ගත්තේය.මනෝජ් බන්නැහැක ජයග්‍රාහී කණ්ඩායමේ නායකත්වය දැරූ අතර ධනුෂ්ක ලක්මාල්, දර්ශන සුරංග, ප්‍රභාත් මධුසංඛ, චාමින්ද උදයකුමාර, සංජීව කරුණාරත්න සහ සම්පත් ලලින්ද සෙසු සාමාජිකයෝ වූහ. එල්.ජී.හේවාවිතාරණ මහතා‍ රජයේ මුද්‍රණ නීතිගත සංස්ථා පිලේ කළමනාකරු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=s1208135</link>
    <topic>සියැට් ශ්‍රී ලංකා ක්‍රිකට් සම්මාන රාත්‍රිය සැප්තැම්බර් 5දා</topic>
    <author/>
    <content>අන්ත‍ර් ජාතික ක්‍රිකට් පිටියේ විශිෂ්‍‍ට දස්කම් දක්වමින් මවුබිමට කීර්තියක් අත්කර දුන් ක්‍රිකට් ක්‍රීඩකයන් සහ මෙරට ක්‍රීඩා සමාජ මට්ටමෙන් දක්සම් දක්වන ක්‍රිකට් ක්‍රීඩකයන් අගයනු වස් සියැට් සහ ශ්‍රී ලංකා ක්‍රිකට් ආයතනය සංවිධානය කරන සියැට් ශ්‍රී ලංකා ක්‍රිකට් සම්මාන උලෙළ සැප්තැම්බර් 5දා බත්තරමුල්ලේ වෝටර්ස් ඒජ් හී දී පැවැත්වේ.සිවුවැනි වරටත් පැවැත්වෙන මේ සම්මාන උලෙළේ දී 2011-12 තරගවාරයේ දෙස් විදෙස් දක්ෂතා අගයමින් සම්මාන 68ක් පිරිනැමීමට නියමිතය. මෙහිදී ක්‍රිකට් ලෝලින් විවිධ වෙබ් අඩවිජාලාවලින් සහ කෙටි පණිවිඩවලින් ලබාදෙන ජන්දය අනුව 'සියැට් වසරේ ක්‍රිකට් ක්‍රීඩකයා තෝරා ගනු ඇත. ක්‍රිකට් ආයතනය සමග ගිවිසුම් ගත වූ ක්‍රීඩකයන් 60ක් අතරින් මේ තෝරාගැනීම සිදුකෙරේ.අන්තර් ජාතික මට්ටමේ ටෙස්ට් සහ එක්දින තරගවලදී විශිෂ්ටතම පිතිකරු සහ පන්දු යවන්නා, වසරේ නැගී එන ක්‍රිකට් ක්‍රීඩකයා, අන්තර් ජාතික මට්ටමේ වසරේ විශිෂ්‍ටතම ක්‍රිකට් ක්‍රීඩිකාව යන කාණ්ඩ යටතේ මෙවරත් සම්මාන පිරිනැ‍මේ.එමෙන්ම අවුරුදු 23න් පහළ ක්‍රිකට් තරගාවලිය, කාන්තා තරග, ප්‍රිමියර් ලීග් ඒ සහ බී කාණ්ඩ යටතේ පැවැති තරගාවලිය, ප්‍රිමියර් ලීග් සීමිත ඕවර ඒ සහ බී කාණ්ඩ යටතේ පැවැති තරගාවලිය පමණක් නොව සරා කුසලාන සීමිත ඕවර සහ ලීග් තරගාවලිය සහ ඩොනවන් ඇන්ඩ්‍රි තරගාවලියට ද සම්මාන පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=s1208136</link>
    <topic>ශ්‍රී ලංකාව ලකුණු 25කින් බංගලාදේශයට පරදී</topic>
    <author/>
    <content>අවුරුදු 19න් පහළ ලෝක කුසලාන තරගමාලාවේ ශ්‍රී ලංකා කණ්ඩායම සහ බංග්ලාදේශය අතර පැවැති තරගයේදී ශ්‍රී ලංකා පිල ලකුණු 25කින් පරාජයට පත්විය.ඔස්ට්‍රේලියාවේ පැවැත්වෙන මේ තරගමාලාවේ ශ්‍රී ලංකාව මුහුණදුන් පළමු තරගය මෙය විය. පළමුව පන්දුවට පහරදුන් බංග්ලාදේශය ඕවර 50 අවසානයේ කඩුලු 7ක් දැවී ලකුණු 249ක් රැස්කළ අතර ශ්‍රී ලංකාව ඕවර 48.4කදී ලකුණු 224කට දැවී ගියේය.බංග්ලාදේශය වෙනුවෙන් අනාමුල් හක් ශතකයක් රැස් කිරීමට සමත්විය. ශ්‍රී ලංකා පිල වෙනුවෙන් විශිෂ්ට පිතිහරඹයක නිරතවූ ඇන්ජෙලෝ ජයසිංහ ලකුණු 83ක් වාර්තා කළේය.බංග්ලාදේශය- 249/7 (ඕවර 50) අනාමුල් හක් 101, අසිෆ් අහමඩ් 84 ( සනිත ද මැල් 46/3)ශ්‍රී ලංකාව – 224 (ඕවර 48.4) ඇන්ජෙලෝ ජයසිංහ 83, ළහිරු මධුසංක 48 ( සෞම්‍ය සර්කාර් 10/3).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=f1208131</link>
    <topic>විපක්ෂයේ පළාත් සභාවකට කළ හැකි දෙයක් තිබේද</topic>
    <author/>
    <content>ඉදිරි පළාත් සභා මැතිවරණය අරමුණු කරමින්, විශේෂයෙන් රත්නපුර දිස්ත්‍රික්කයේ හා සබරගමු පළාතේ මැතිවරණ ව්‍යාපාරය මෙහෙයවෙන ආකාරය ගැන සහ සංවර්ධන කටයුතු සිදුවී ඇති ආකාරය පිළිබඳත්, විපක්ෂයේ මැතිවරණ වේදිකාවල මතු කෙරෙමින් ඇති කාරණා ගැන හා ජනතාවගේ ප්‍රතිචාරය කුමක් විය හැකිද යන්න ගැනත් එක්සත් ජනතා නිදහස් සංධානයේ රත්නපුර දිස්ත්‍රික් පාර්ලිමේන්තු මන්ත්‍රී ජානක වක්කුඹුර මහතා සමඟ කළ සාකච්ඡාවකි.මේ වෙනකොට අපි රත්නපුර දිස්ත්‍රික්කයේත්, සබරගමුව පළාතෙත් ජයග්‍රහණය සඳහා ගම් මට්ටමේ වැඩ පිළිවෙල ආරම්භ කරලා තියෙනවා. මේ පළාතට ආණ්ඩුවෙන් කළ දේවල් වගේම සබරගමුව පළාත් සභාවෙන් කළ දේවල් ගැනත් ශාඛා සමිති මට්ටමින් ජනතාව දැනුවත් කර තිබෙනවා. ගම නැඟුම, මඟ නැඟුම ආදී වැඩ පිළිවෙළ ඔස්සේ කරන ලද කාර්යභාරය පිළිබඳ අපි ගම් මට්ටමේ රැස්වීම් ගණනාවක් මේ වෙනකොට පවත්වා අවසන්. ඒ වගේම ගම්වල සිටින අහිංසක මිනිසුන්ට තවදුරටත් තියෙන ප්‍රශ්න ගැන සොයා බලමින් ඒවාට අවශ්‍ය විසඳුම් ලබාදීමටත් අපි ක්‍රියාකරමින් සිටිනවා.මැතිවරණයට තරඟ කරන අපේ අපේක්ෂක මහත්වරු සියලු දෙනාමත් එක්සත් ජනතා නිදහස් සන්ධානය ජයග්‍රහණය කරවීමට වගේම, තමන්ගේ ජයග්‍රහණය වෙනුවෙනුත් අවශ්‍ය කටයුතු මේ වෙනකොට කරගෙන යනවා.රත්නපුර දිස්ත්‍රික්කයේ අඩු පහසුකම් පැවැති සෑම ගමකම ඒ අවශ්‍යතා සපුරාලමින් සිටිනවා. විදුලිය ලබා දීමේ වැඩ පිළිවෙළ ආරම්භ කළා. ප්‍රේමලාල් ජයසේකර නියෝජ්‍ය ඇමැතිතුමා දැන් ඒ කටයුත්ත කරගෙන යනවා. අපේ ගම්වල මාර්ග පද්ධතිය නැංවීම සඳහා ජනාධිපතිතුමා විශාල මුදලක් අපට ලබා දුන්නා. මේ මුදල් ලබා දුන්නේ මාර්ග කාපට් කරන්න. එමඟින් මේ ප්‍රදේශවල ජනතාවට විශාල සේවයක් සිදුවුණා. මාර්ග රාශියක් හදාගන්න අපට හැකි වුණා.මම නියෝජනය කරන කලවාන මැතිවරණ කොට්ඨාසයේ කලවාන නගරය හරහා මාර්ග 3 ක් විහිදෙනවා. එකක් මතුගමට, අනෙක් දෙක රත්නපුරයට සහ රක්වානට, මේ මාර්ග තුනම අද කාපට් කරලයි තියෙන්නෙ. දිස්ත්‍රික්කයේ සෑම මැතිවරණ කොට්ඨාශයකම අඩුම තරමින් කාපට් කළ මාර්ග කි.මී. 40 ක් වත් මේ වෙද්දි කරගෙන යනවා. “එක ගමකට එක වැඩක්” වැඩසටහනින් සෑම ග්‍රාම සේවා කොට්ඨාශයකටම ලක්ෂ 10 ක ප්‍රතිපාදන ලබා දී තියෙනවා.ජීවනෝපාය සංවර්ධන වැඩ සටහන යටතේ අඩු ආදායම්ලාභී පවුල්වල අයට ස්වයං රැකියා කරගෙන යාමටත් පහසුකම් සලසා තියෙනවා. කුඩා තේ වතු හිමියන්ට මහින්ද සමරසිංහ ඇමැතිතුමාගේ මූලිකත්වයෙන් ඒ අයගේ යම් යම් ප්‍රශ්න හඳුනා ගෙන ආධාර උපකාර ලබා දෙමින් සිටිනවා. ඒ වගේම රබර් වතු හිමියන්ටත් යම් යම් ආධාර සලසමින් සිටිනවා. අපේ දිස්ත්‍රික්කය දිහා බැලුවාම මේ ක්‍රියාමාර්ග හරහා අඩු ආදායම්ලාභී පවුල්වලට විශාල සෙතක් සැලසී තියෙනවා.ගමේ ජනතාව කියන දෙයක් තමයි මේ තරම් සංවර්ධන කටයුතු ගමට ඉතිහාසයේ කවදාවත් කෙරිලත් නෑ. මේ තරම් දෙයක් කිසිම රජයකින් කරයි කියල බලාපොරොත්තු වුණෙත් නෑ කියන එක. දුෂ්කර ගම්වලට විදුලිය සැපයීම සිහිනයක් වෙලා තිබුණා. මාර්ග පහසුකම් ඇතිවීමත් එහෙමයි. හැබැයි අපේ රජය ඒ සිහින සැබෑ කළා. අයගම පැත්තෙ ඉඳල රත්නපුරයට කි.මී. 20 ක විතර දුරකින් එන්න මාර්ගයක් මම හදමින් ඉන්නවා. දැන් මේ දුර කි.මී. 40ක් විතර යා යුතුයි. මේ විදිහට ගම් කිහිපයක් යා කරමින් විශාල සංවර්ධයනයක් සිදුවෙනවා.ගම්වල ඉන්න ජනතාව රජය කෙරෙහි විශාල පැහැදීමක් තියෙනවා. විශේෂයෙන් ජනාධිපතිතුමා මේ ගෙනියන වැඩ පිළිවෙලට ඒ අයගෙ සම්පූර්ණ සහයෝගය ලබාදෙනවා. අපි දන්නවා, හුඟාක් ගෙවල් වලට ගියාම ජනාධිපතිතුමාගේ ඡායාරූපයක් හරි දකින්න පුළුවන්. මේ නායකතුමා පත්වුණාට පස්සෙ තමයි හැම ගමකම පාරකට හරි කොන්ක්‍රීට් ටිකක් වැටුණේ කියල ජනතාව දන්නවා. කලින්ටත් වඩා මේ මැතිවරණයේදී මේ ජනතාවගේ නැඹුරුව සන්ධානයටයි.විපක්ෂයට ගමට ගිහින් කියන්න දෙයක් නෑ. මේ පාර හදල දෙනවා. ගමට විදුලිය දෙනවා. රැකියා දෙනව වගේ මේ මොකක්වත් ඒ අයට කියන්න බෑ. ඒත් එක්කම ජනතාව දන්නවා අපි කරන වැඩ වලින් සියයට එකක්වත් විපක්ෂයට කරන්න බැරි බව. ඒ නිසා තමයි විපක්ෂය ජාතික මට්ටමේ යම් යම් කාරණා තෝරාගෙන තියෙන්නෙ. ගමේ ජනතාවගේ අවශ්‍යතා සපුරාලීම ඒ වෙනුවෙන් පෙනී සිටීම වෙනුවට ඔවුන් කරමින් ඉන්නෙ වෙනත් දෙයක්. ඔවුන් කියන දේවල් පිළිගන්න ගමේ ජනතාව සූදානම් නෑ. ගමේ මිනිස්සු බලන්නෙ ගමට වැඩක් වෙලා තියෙනවද කියන එකයි.ඉෂෙඩ් ස්කෝර් ප්‍රශ්නය ගත්තොත් ඕනම කෙනෙක් දන්නවා, ශ්‍රේෂ්ඨාධිකරණය තීන්දුවක් දුන්නා මේක අලුත් ක්‍රමයකට හදන්න කියලා. මෙතැනදි අලුතෙන් ගණනය කළාම කළින් තේරුණු දරුවො ටිකක් එළියට ගිහින් අලුත් දරුවො ටිකක් ඇතුළට ගියා. මගේ මැතිවරණ කොට්ඨාසයෙන් එහෙම දරුවො ටිකක් ඉන්නවා. මේ ප්‍රශ්නය ගැන ජනාධිපතිතුමාගේ ආවධානය යොමු වී තිබෙන්නේ. කමිටුවක් පවා පත්කර තිබෙනවා. පරණ ක්‍රමයට තේරිලා හිටපු දරුවන්ගෙ දෙමව්පියො නෑදෑයො සතුටින් හිටියා. දරුවා විශ්වවිද්‍යාලයට සමත් වුණා කියලා සමහරු පාටිත් දැම්මා. දැන් එවැනි දරුවෙක් අලුත් ක්‍රමයෙන් එළියට ගියොත් ඒක දරුවාට වගේම දෙමව්පියන්ටත් ප්‍රශ්නයක්. මේක හරියාකාර තේරුම් ගනිමින් අපේ ජනාධිපතිතුමා මේ දරුවො ටිකත් විශ්වවිද්‍යාලයට ඇතුල් කරගන්න, ඒවාට ගන්න ප්‍රමාණය වැඩි කරල හරි එය කරන්න කමිටුවක් පත් කරල ක්‍රියාකරගෙන යනවා. කවුරු හෝ දරුවෙකුට අසාධාරණයක් නොවිය යුතුයි කියන තැන අපිත් ඉන්නවා. මේක ආණ්ඩුවෙන් කළ දෙයක් නොවෙයි. උසාවි ගියේ ශිෂ්‍ය සංගම් කිහිපයක්.නියං ප්‍රශ්නය රත්නපුර දිස්ත්‍රික්කයට ඒ තරම් බලපෑවෙ නැතත් දිස්ත්‍රික්ක කිහිපයකට බලපෑවා. ඡන්දයක් තිබුණත් නැතත් අපි නියං සහනාධාර බෙදා දෙනවා. වැව් හාරන්න, මඩ ඉවත් කරන්න, ඇල වේලි හදන්න ක්‍රියා කරනවා. කලිනුත් ඒවා කළා. ඒ නිසා මේවා ඡන්දය බලාගෙන කරන දේවල් නෙවෙයිසාමාන්‍යයෙන් මේ රටේ මැතිවරණ ඉතිහාසය, දේශපාලනය හැසිරෙන ස්වභාවය දිහා බැලුවාම මේක තේරුම් ගන්න පුලුවන් ජනාධිපතිවරණය පවත්වල, මහමැතිවරණය තිබ්බාට දිනන්නේ එක් පක්ෂයක්. ඒක තමයි ඇත්ත. 2001 දී එජාපය මහ මැතිවරණ දිනලා පළාත් පාලන ඡන්ද තිබ්බාම ඒවා දිනුවෙත් ඔවුන්මයි. ජනතාව කැමැතියි තියෙන රජයකින් වැඩක් කර ගන්න. පළාත් සභාවකින් වැඩක් කරගන්න නම් ඒක තියෙන රජයේ පළාත් සභාවක් විය යුතු බව ජනතාවගේ මතයයි. ඔවුන් එය දන්නවා. ඒ නිසා ජනතාව මේ වගේ මැතිවරණවලදී තීරණ ගන්නේ බුද්ධිමත්වයි.නැඟෙනහිර පළාත් සභාවේ කාලය අවසන්. එවිට මැතිවරණයක් තියන්න වෙනවා. උතුරු මැද සහ සබරගමුවත් කාලය අවසන්වීමට කිට්ටුයි. නමුත් දකුණු පළාත් සභා මැතිවරණය තිබ්බේ ගොඩක් පස්සෙ. ඒකට තවත් සෑහෙන කාලයක් තියෙනවා. එතකොට මේ හැම එකක්ම එකවර පැවැත්වීමේ හැකියාවක් නෑ.විපක්ෂය ඉන්න ඕන පළාත් සභාවන් නෙවෙයි. ප්‍රාදේශීය සභාවකට හරි ඡන්දයක් තියෙනවා නම් ඒක ජයග්‍රහණය කරනවා කියන තැන. ලෝකෙ හැම රටකම ආණ්ඩුවලින් විපක්ෂය ඉල්ලන්නෙ ඡන්ද තියන්න කියලා, හැබැයි ලංකාවේ විපක්ෂය ආණ්ඩුව ඡන්ද තියනකොට එපා! කියනවා. විපක්ෂය බලන්න ඕන මොන ඡන්දයෙන් හරි බලය ලබාගන්න පුලුවන්ද කියලා. ඒක එකටද තියන්නෙ කොටස් වශයෙන්ද තියන්නෙ කියන එක අදාළ නෑ. අපි ජනාධිපතිවරණය තිබ්බෙ එකට. මහ මැතිවරණය තිබ්බෙ එකට. මොකද වුණේ ? ජනාධිපතිවරණයෙදි අපි වැඩි ඡන්ද ලක්ෂ 18 යි. මහමැතිවරණයෙන් පසු දැන් ආණ්ඩුවට ආසන 161 ක් තියෙනවා. ප්‍රාදේශීය සභා මැතිවරණත් තිබ්බෙ එකට. අපි සියයට 95 ක්ම දිනුවා. ඒ නිසා පළාත් සභා මැතිවරණය එකට තියන්න බැරිවීම දිනුමත් සමඟ සම්බන්ධ නෑ. එතැන තියෙන්න කාලය පිළිබඳ ප්‍රශ්නය. විපක්ෂය ඔය තර්ක දුන්නෙ දිනන්න බැරිවෙනකොට මොකක් හරි හේතුවක් දෙන්න ඕන නිසා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=f1208132</link>
    <topic>ලක්වැසියන්ට ලැබෙන දුර්ලභ අවස්ථාවක්</topic>
    <author/>
    <content>l ලෝකවාසී බොදුණුවන් සර්වඥ ධාතූන් වහන්සේ වන්දනාමාන කරනුයේ ජීවමාන බුදුරජාණන් වහන්සේ දැක චිත්ත ප්‍රසාදය ඇති කර ගත්තා හා සමාන බුද්ධාලම්භන ප්‍රීතියෙනි. එම අවස්ථාව ලක්වැසි බෞද්ධ ජනතාවට යළිත් උදාකර දීම සඳහා කපිල වස්තු සර්වඥ ධාතූන් වහන්සේලා ලංකාවට වැඩම කරවීමට කටයුතු සුදානම් කර ඇත. ඒ අගෝස්තු මස 19 වැනිදාය. ලක්වැසි අප සැමට ඉතා දුර්ලභ වූ මේ අවස්ථාව හිමි වුයේ මහින්ද රාජපක්ෂ ජනාධිපතිතුමන් නිසාය. එතුමා ඉන්දියාවේ අගමැතිතුමාගෙන් කළ ඉල්ලීමකට අනුව කපිල වස්තු සර්වඥ ධාතූන් වහන්සේ්ලා දින කිහිපයකට පමණක් ප්‍රදර්ශනය කිරීම සඳහා ලක්දිවට ලබාදීමට එරට රජය කැමැත්ත පළ කර අැත. ඒ පිළිබඳ මෙන්ම ශාරීරික ධාතූන් වහන්සේලා වැඳ පුදා ගැනීම සඳහා පැමිණෙන ජනතාවට ලබාදෙන පහසුකම් හා ආරක්ෂාව පිළිබඳත් ආගමික කටයුතු පිළිබඳ ජනාධිපති සම්බන්ධීකරණ ලේකම් ගැටමාන්නේ ගුණානන්ද හිමියන් සමග කළ සාකච්ඡාවකි මේ.ලක්වැසියන් වන අප සැමට ඉතා දුර්ලභ වු මේ අවස්ථාව හිමි වුයේ මහින්ද රාජපක්ෂ අපේ ජනාධිපතිතුමන් නිසයි. එතුමා ඉන්දියාවේ සංචාරය කළ අවස්ථාවකදී ඉන්දියාවේ අගමැති මන්මෝහන් සිං මහතාගෙන් විශේෂ ඉල්ලීමක් කළා 2600 සම්බුද්ධත්ව ජයන්තිය වෙනුවෙන් කපිලවස්තු සර්වඥ ධාතූන් වහන්සේ ශ්‍රී ලංකාවාසී බෞද්ධ ජනතාවට වන්දනා කිරීමට අවස්ථාව ලබාදෙන ලෙසට. ඒ අනුව දින කිහිපයක් පමණක් ප්‍රදර්ශනය කිරීම සඳහා ලංකාවට ලබා දීමට එරට රජය කැමැත්ත පළ කර තිබෙනවා. මෙය ලක්වැසි සියලු සැදැහැවතුන්ගේ ප්‍රීති ප්‍රමෝදයට හේතුවන්නක්. මේ උතුම් අවස්ථාව රටට උදාකර දුන් ජනාධිපතිතුමාට බෞද්ධ ජනතාවගේ විශේෂ ස්තූතිය හිමිවිය යුතුයි. එසේ ලක්දිවට වැඩම කරවන ධාතූන් වහන්සේලා සැදැහැවතුනට දැක බලා ගෙන වැඳ පුදා ගැනීමට අවශ්‍ය කරන සියලු කටයුතු මේ වන විටත් සූදානම් කර තිබෙනවා.මෙහි සියලු කටයුතු සිදු කෙරෙන්නේ ඉන්දියානු මහ කොමසාරිස් කාර්යාලය, ජනාධිපති කාර්යාලය, රාජ්‍ය ආරක්ෂක සහ නාගරික සංවර්ධන අමාත්‍යාංශය අනුග්‍රහයෙන් සහ බුද්ධ ශාසන සහ ආගමික කටයුතු අමාත්‍යාංශයේ සම්බන්ධීකරණයෙනුයි.ඔව්; ඉන්දියාවේ කපිලවස්තුපුර පිප්හ්රාවා මහාධාතු ස්ථූපයේ කළ කැණීම්වලින් බුදුරාණන් වහන්සේගේ ශාරිරික ධාතු හමුවී තිබෙනවා. එම ස්ථූපයෙන් හමුවූ එක් මෘදු කරඬුවක පියනේ බ්‍රාහ්මීය අක්ෂරවලින් සඳහන් කර තිබූ පාඨයෙන් ඒ තුළ වු අස්ථි කැබැලි බුදුරදුන් ගේ ශරීරයේ අස්ථි ධාතුම බව තහවුරු කර තිබෙනවා. අද මෙම ධාතූන් වහන්සේලාගෙන් කොටසක් ඉන්දියාවේ නවදිල්ලි නුවර කෞතුකාගාරයේ විශේෂ කුටියක තැන්පත් කර තිබෙනවා.ඔව්; 1978දී ජේ.ආර්. ජයවර්ධන ජනාධිපතිවරයාගේ කාලයේදී ත්‍රෛනිකායික මහනාහිමිවරු ඉන්දියාවට ගොස් ධාතූන් වහන්සේලා මෙරටට වැඩම කරවා ලංකාවේ නොයෙක් ප්‍රදේශවලදී මහජනතාවට ප්‍රදර්ශනය කළා.ඒ අවස්ථාවේදී මාධ්‍ය මගින් විශාල ප්‍රචාරයක් ලබාදී තිබෙනවා. රාජ්‍ය ලේඛනාරක්ෂක දෙපාර්තමේන්තුවට ගොස් අප ඒ පුවත්පත් පරීක්ෂා කර බැලුවා.බුදුරදුන්ගේ හතරවැනි ලංකාගමනය ලෙසටයි පුවත්පත් මුල් පිටුවල පවා ඒ අවස්ථාව නම් කර තිබුණේ. ඒ තරමටම සැදැහැසිතින් ගෞරවාන්විතව ඒ අවස්ථාවේ සර්වඥ ධාතූන් වැඩම කර තිබෙනවා.මේ නිසා මෙවර සර්වඥ ධාතු වැඩමකරවීම බුදුරදුන්ගේ 5වැනි ලංකාගමනය ලෙසයි අප දකින්නේ.නැහැ. මෙවර ඉන්දීය සංස්කෘතික ඇමැතිවරිය ඇතුළු දූත පිරිසක් සර්වඥ ධාතූන් වහන්සේ වඩමවාගෙන අගෝස්තු 19 වැනිදා පෙරවරු 10.30ට ඉන්දීය විශේෂ ගුවන් යානයකින් කටුනායක ගුවන්තොටුපොළට පැමිණිමට නියමිතය. එහිදී ත්‍රෛනිකායික මහනාහිමිවරු ඇතුළු භික්ෂූන් වහන්සේ සියක් නමකගේ ආශිර්වාදය මධ්‍යයේ ජනාධිපතිතුමා විසින් මේ සර්වඥ ධාතූන් වහන්සේ පිළිගන්නවා. ඉන්පසු මැති ඇමැතිවරුන්ගේ ද සහභාගීත්වයෙන් දිවුලපිටිය, මිනුවන්ගොඩ, ගම්පහ, බැලුම්මහර, නුවරපාර ඔස්සේ කැලණිය මානෙල්වත්ත විහාරස්ථානයට වැඩම කරවනවා. එහිදී අගමැතිතුමාගේ ප්‍රධානත්වයෙන් සමාරම්භක ආගමික වැඩසටහනක් පවත්වා සවස 2.30ට මහජන ප්‍රදර්ශනය ආරම්භ කරනවා.22 වැනිදා උදේ 6.00ට `කැළණිය මානෙල්වත්ත විහාරස්ථානයේ ප්‍රදර්ශන කටයුතු අවසන් කරනවා. එදින උදෑසන 7ට බුද්ධ පූජාව පවත්වා මානෙල්වත්තේ සිට ගුවනින් පැල්මඩුල්ල ක්‍රීඩාංගණයට වැඩමවනවා. එතැන් සිට රිය පෙරහරකින් පැල්මඩුල්ල රජමහා විහාරයට වැඩම කරවා හැකි ඉක්මණින් මහජන ප්‍රදර්ශනය ආරම්භ කරනවා.අගෝස්තු 19, 20, 21 -කැලණිය මානෙල්වත්ත විහාරයඅගෝස්තු 22, 23 - පැල්මඩුල්ල රජමහ විහාරයඅගෝස්තු 24, 25, 26 - අනුරාධපුර සම්බුද්ධත්ව ජයන්ති විහාරයඅගෝස්තු 27, 28 - කන්තලේ අග්‍රබෝධි විහාරයඅගෝස්තු 29, 30 - ගම්පොළ නාරංවිට සම්බුද්ධ ජයන්ති විහාරයඅගෝස්තු 31, සැප්තැම්බර් 01- වාරියපොළ ශ්‍රී සුමංගල පිරිවෙනසැප්තැම්බර් 02, 03, 04 සහ 05 වැනිදා දහවල් 1200 වනතුරු - මාතර කොටිකාගොඩ රජමහ විහාරයමේ සෑම ස්ථානයකදීම දිවා රාත්‍රි දෙකෙහිම මහජන ප්‍රදර්ශනය සිදු කෙරෙනවා. එහිදී මහා සංඝරත්නය විසින් බුදුරජාණන් වහන්සේට සිදුකරන ඉහළම පූජෝපහාරයක් හැටියට නොකඩවා පිරිත් සජ්ඣායනය සිදු කරනවා. තුන්වරුව තේවාව, උදෑසන දහවල් බුද්ධ පූජාව සවස ගිලන්පස පූජාවත් පැවැත්වීමට අප කටයුතු සංවිධානය කර තිබෙනවා.එමෙන්ම මේ සෑම ස්ථානයකදීම පොලිස් දෙපාර්තමේන්තුවේ සහ ත්‍රිවිධ හමුදාවේ නිලදරුවන් විසින් හේවිසි ශබ්ද පූජාව පවත්වනවා.ඇත්තටම කියන්න සතුටුයි. ඔවුන් අපට විශාල සහයෝගයක් ලබා දෙනවා. දැනට මාස එකහමාරකට පමණ පෙරදී ශ්‍රී ලංකාවේ ඉන්දියා මහකොමසාරිස්තුමාගේ සහභාගීත්වයෙන් බුද්ධ ශාසන අමාත්‍යාංශයේ ලේකම් සහ ඉන්දියා කෞතුකාගාරයේ අධ්‍යක්‍ෂ අතර ගිවිසුමක් බුද්ධ ශාසන අමාත්‍යාංශයේදී අස්සන් කෙරුණා. ඒ අනුව තමයි මෙහි සියලු කටයුතු සිදු කෙරෙන්නේ.සර්වඥ ධාතුන් වහන්සේ ප්‍රදර්ශනය සඳහා රට පුරා ස්ථාන 9ක් අපි යෝජනා කළා. ඉන්දියාවේ කෞතුකාගාරයේ අධ්‍යක්‍ෂ ඇතුළු නිලධාරීන් පිරිසක් අවස්ථා ගණනාවකදී මෙරටට පැමිණ ඒ ස්ථාන පරීක්ෂා කළා. මොනරාගල, අම්පාර, වවුනියාව වගේ ප්‍රදේශවල ප්‍රදර්ශනය කරන්නත් අප අවසර ඉල්ලුවා. නමුත් ඔවුන් ඊට එකඟ වුණේ නැහැ. අවසානයේ ඔවුන් විසින් සුදුසුයැයි තෝරාගත් ස්ථාන 7ක මේ ප්‍රදර්ශන කටයුතු සිදු කෙරෙනවා. අගෝස්තු 19 වැනිදා සිට සැප්තැම්බර් 05 වැනිදා නැවත ලංකාවෙන් පිටව යන තුරුම ඉන්දියා කෞතුකාගාරයේ නිලධාරීන් පිරිසක් ධාතූන් වහන්සේ ආරක්ෂාවට මෙහි රැඳී සිටිනවා.මෙහිදී විශේ්ෂ ආරක්ෂිත වැඩපිළිවෙළක් අප අනිවාර්යයෙන්ම ක්‍රියාත්මක කරනවා. ප්‍රදර්ශනය සිදු කරනු ලබන එක් ස්ථානයකට ලක්ෂ දහයකටත් වඩා වැඩි පිරිසක් සහභාගි වෙයි කියලා අප බලාපොරොත්තු වෙනවා. මේ නිසා අමතර ගමන්මලු, කැමරා උපකරණ ගෙනඒමෙන් වළකින ලෙසට අප බැතිමතුන්ගෙන් ඉල්ලා සිටිනවා. අනවශ්‍ය දෑ ගෙන ඒම නිසා පැය ගණනක් පෝලිමේ සිට අවසාන මොහොතේ ඔබට ආපසු යන්නට සිදුවිය හැකියි. එබැවින් කලින් දැනුවත් වීම වඩා සුදුසුයි.සෑම බෞද්ධ නිවසකම, රජයේ සහ පෞද්ගලික කාර්යාලයකම අගෝස්තු 19 වැනිදා සිට සැප්තැම්බර් 05වැනිදා දක්වා බෞද්ධ කොඩිය ඔසවා තබන්නට කියලා ඉල්ලීමක් කරනවා.අප මේ සියලු කටයුතු සිදු කරන්නේ බුදුරජාණන් වහන්සේ වෙනුවෙන් ගෞරවයෙන් යුතුවයි. ඒ නිසා මේ කාලය තුළදී වත් පිළිවෙත් වල යෙදිල නිර්මාංශව සුදුවතින් සැරසිලා උතුම් වූ සර්වඥ ධාතූන් වැඳ පුදා ගන්නා ලෙස ඉල්ලා සිටිනවා.දුර බැහැර සිට එන බැතිමතුන් සඳහා ප්‍රවාහන පහසුකම් ලබාදීමට සියලු කටයුතු සූදානම් කර තිබෙනවා. ජලය, ආහාර, සෞඛ්‍ය පහසුකම් ලබාදීමට ස්වේච්ඡා ආයතන ඉදිරිපත් වී සිටිනවා. දන්සල් ඉදිකිරීමටද බලාපොරොත්තු වෙනවා.‍ෙම් සම්බන්ධව ඒ ඒ ප්‍රදේශවල දිසාපතිවරු, පළාත් සභා ප්‍රාදේශීය සභා ප්‍රධානීන්, නායක හිමිවරුන් සහ බෞද්ධ සංවිධාන සමග සාකච්ඡා කරලා කටයුතු සූදානම් කර තිබෙනවා.30 වසරක් පැවැති කුරිරු යුද්ධය අවසන්වී අද රටට සාමය උදා වෙලා තියෙනවා. මෙවන් වටපිටාවක් තුළයි මේ සර්වඥ ධාතුන් වැඩම වන්නේ. එය අප රට ලැබු මහත් භාග්‍යයක්. මේ සම්බන්ධයෙන් සමස්ත බෞද්ධ ජනතාවගේම ගෞරව ප්‍රණාමය ජනාධිපතිතුමාට හිමිවිය යුතුයි. වසර 34ට පසුව අපේ බෞද්ධ ජනතාවට මේ අවස්ථාව ලබාදීම ගැන එතුමාට පුණ්‍යානුමෝදනාව පිරිනැමිය යුතුයි.බුදුරජාණන් වහන්සේ ජීවමානව වැඩ සිටින අවස්ථාවේදී තුන් වරක් ලංකාවට වැඩම කළා. ඒ මහියංගනය නාගදීපය සහ කැලණිය ටයි. ඉන් පසුව 1978 දී මේ කපිල වස්තු සර්වඥ ධාතූන් වහන්සේලා මෙරටට වැඩම කරවූවා. එය බුදුරදුන්ගේ හතරවැනි ලංකාගමනය ලෙස එදා හැඳින්වූවා. ඒ නිසා මෙවර සර්වඥ ධාතූන් වහන්සේලා වැඩම කරවීම බුදුරදුන්ගේ පස්වැනි ලංකාගමනය ලෙසටයි අප දකින්නේ. මේ අවස්ථාව දැක බලා ගැනීමට අවස්ථාව ලැබූ අප හැම දෙනාම භාග්‍යවන්තයි.මේ දිනවල ඇතැම් ප්‍රදේශවල නියඟයක් පවතිනවා. මේ නිසා එහි ජනතාව දුෂ්කරතා රැසකට මුහුණ දී සිටිනවා. ඒ වගේම මිනිසුන්ගේ සිත් තුළින් කරුණාව, දයාව, මෛත්‍රිය අද නැති වෙලා ගිහින්. මිනිසුන් නොමිනිසුන් වෙමින් පවතිනවා. මවුපියන් දරුවන් හඳුනන්නේ නෑ. දරුවන් මවුපියන් හඳුනන්නේ නෑ.මේ සර්වඥ ධාතුන් වහන්සේගේ ආශිර්වාදයෙන් අපේ රටට සමෘද්ධිය සෞභාග්‍ය උදාවේවා. මිනිසුන්ගේ සිත් තුළ කරුණාව දයාව මෛත්‍රීය පහළ වේවායි ප්‍රාර්ථනා කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>13</day>
    </date>
    <link>http://www.dinamina.lk/2012/08/13/_art.asp?fn=f1208133</link>
    <topic>තීන්දු තීරණ ගැනීමේ යෝධ ශක්තිය ලැබුණෙ ගමෙන්</topic>
    <author/>
    <content>කාටත් හොරා බක්මහ නිවාඩුව උදාවුණා. වියන් ඇ‍ඳේ ගුලි වෙලා හිටිය ලොකු පුතා බර කල්පනාවක.“ මේ සැරේ පාසල් නිවාඩුවට මොකද කරන්නේ ?” ඔහු සිතත් එක්ක පෙරළි කළා. මේ පෙරළිය අස්සේ දැනුණු සීතලට ලොකු පුතා තවත් වකුටු වුණා. ඔහුගේ නෙත නතර වුණේ විවර කරන ලද කවුළුවෙන් නිදන කුටියට රිංගන සුළඟ දිගේ. ඈතින් පෙනෙන නිල්වන් කඳු යාය අතරින් හිරු කුමාරිය එබිකම් කරන්නේ හරියට ලොකු පුතාට ඔච්චමට වගේ. හිරුගේ කිරණ වැද නිලට දිලෙන රබර් යායේ ගස්වල මුදුන් සුළඟට සෙලවෙනවා, බලන්න ලස්සනයි. ඒ ගස් මුදුන් ලොකු පුතාට අත වනන්නේ, “ ලොකු පුතේ නැඟිටපන්.... ලොකු පුතේ නැඟිටපන්...” කියන්නා වගේ.රබර් යාය හරහා නිදන කුටියට වදින හිරු කිරණ සමඟ සුළඟ, සීතල යුද්ධයක්. ඒ යුද්ධයෙන් ජය ගන්න හිරුගේ කිරණ ලොකු පුතාගේ ගතට ගෙනාවේ උණුසුමක්. උළු සෙවිලි කළ වහලේ හිඩැසකින් කුටියට රිංගන හිරු කිරණ මතු කළේ අපූරු රටාවක්. ඒ රවුම් රටාව ඔහුගේ මතකයට කැන්දුවේ පන්තියේ ගණන් පාඩම. අතට වැටුණු මේ රවුම් රටාව දෙස බලාගෙනම, ලොකු පුතාට අපූරු සිතිවිලි පහළ වුණා. හරියට හිරුගේ කිරණ දිගම දිග බටයක් නේද කියලා ඔහුට සිතුණේ ඉබේමයි. කල්පනා අතර සැරිසැරුව ලොකු පුතාට ඇසුනේ අප්පච්චිගේ ගාම්භීර කටහඬ.“ ඔක්කොමලා අත්තාගේ ගෙදර යන්න සූදානම් වුණොත් හොඳයි.”ඒ කතාව ඇහුණා විතරයි ලොකු පුතා නැඟිට්ටේ ඉද්ද ගැහුවා වගේ. හෙමින් හෙමින් අඩි තියමින් නංගිලාගේ කාමරේට ගිය ඔහු, ලොකු නංගිගේ අතින් ඇද්දා. ඒ විතරක් යෑ, ඇගේ කනට රහසක් කෙදිරුවා. එහේ ගියදා පටන් කරනා කියනා දේ ගැන ලොකු පුතාගේ් හිතේ මැවුණේ් රූප පෙළක්.“අපිට වගේ ළමා කාලයක් අද ළමයින්ට නම් නැතිවග සිකුරුයි. කැලේ දුවලා පැනලා ගඩා ගෙඩි කඩා කෑ ඒ කාලය ඇත්තටම සුන්දරයි.”මෙහෙම කිව්වේ, අතීතයේ එක් නිමේෂයකින් වර්තමානයට ආව ප්‍රදීප් ගුණවර්ධන. ඔහු රාජ්‍ය වාණිජ (විවිධ) නීතිගත සංස්ථාවේ සභාපතිතුමා. විනාඩියක්වත් නිකං ඉන්න අකමැති ඔහු, බොහොම කාර්යබහුල තැනැත්තෙක්.දකුණු පළාතට අයත් බෙන්තර ප්‍රදේශයේ තිබුණු හොරවල කියන්නේ, වචනයේ පරිසමාප්ත අර්ථයෙන්ම ගමක්. මේ සුන්දර ගම් පියසේ හිටිය ගැමියන් අතර සයිමන් ගුණවර්ධන බොහොම කැපිලා පෙනුණු ගැමියෙක්. ගමේ මඟුල් තුලාවකට වගේම මරණයකදී වුණත් මූලිකත්වය අරගෙන වැඩකරන සයිමන් ගුණවර්ධනට, ගමේ කවුරුත් ආදර කළා. හරක - බාන වගේම ඉඩම් - කඩම් අතින් හිඟයක් නොතිබුණු ඔහුට, දරුවන් අට දෙනෙක් හිටියා. රෝලන්ඩ් ගුණවර්ධන කියන්නේ ඒ අතරින් සිටිය තුන්වැන්නා. රෝලන්ඩ්ගේ තරුණ කාලයේ ඔහුට ගමෙන් පිට වෙන්න සිද්ධ වෙන්නේ ලැබුණු රැකියාව නිසාමයි. වන සංරක්‍ෂණ දෙපාර්තමේන්තුවේ නිලධාරියෙක් විදියට ගමෙන් හැතැක්ම ගණනක් ඈත පිහිටි අගලවත්ත කියන ගම, ඉබේටම වගේ මේ තරුණ හාදයගේ සිත් පැහැර ගත්තා. ඒකට විශේෂ හේතුවක් වුණේ, එතනින් එහාට මෙහාට ගිය යුවතියක් වග දන්නේ බොහොම ටික දෙනෙක්.රුක්මනී කියන මේ යුවතිය අගලවත්තට එන්නේ පිළියන්දල ප්‍රදේශයෙන්. ඒ, හා හා පුරා කියලා ලැබෙන මංගල ගුරු පත්වීම නිසයි. පාසලට යන එන ගමනේදි වන සංරක්‍ෂණ දෙපාර්තමේන්තුවේ ඉන්න රෝලන්ඩ් කියන යස අපූරු තරුණයා ගැන මොකක්දෝ සිතුවිල්ලක් තමන්ගේ හිතෙත් නලියන බව රුක්මනීට තේරුණා. රුක්මනීගේ දෑසත්, රෝලන්ඩ්ගේ දැසත් මුණ ගැහෙන්න ගත වූයේ බොහොම සුළු කාලයක්. කලවයස සම්පූර්ණ වුණු මේ ජෝඩුව, මවුපිය ආශිර්වාද මැද්දේ අගලවත්තේම කූඩු වුණා. රෝලන්ඩ්ගෙත් - රුක්මනීගෙත් ආදරය පිරුණු කැදැල්ලට තුන්වැන්නෙක් එන ලකුණු පහළ වුණේ මේ අතරදියි. දෙන්න දෙමහල්ලෝ අලුත් අමුත්තාව පිළිගන්න සූදානම් වුණේ සිතේ සතුට දෝරගලද්දී. ඒ හරියටම 1962 ජනවාරි මාසයේ. කැදැල්ලට ආව මේ අමුත්තට ප්‍රදීප් ගුණවර්ධන කියලා නම තිබ්බේ රෝලන්ඩ්. අම්මගෙත්, අප්පච්චිගෙත් ආදරය මැද හැදුණු වැඩුණු ප්‍රදීප්ට , තනිකමක් පාළුවක් නොදැනුණු තරම්. පවුලේ එක ම දරුවා ලෙස ඔවුන්ගේ ආදර රාජ්‍යයේ කිරුළ පැළැන්ඳ ප්‍රදීප්ගේ ආදරය සොරා ගන්න කැදැල්ලට තවත් අමුත්තෙක් පැමිණියා. ඒ ප්‍රදීප්ගේ ලොකු නංගී ප්‍රදීපා. ඊට පස්සේ මල්ලි ප්‍රසාද් කුමාර, මුළු පවුලේම හුරතලී වුණු තරංගා තමයි බඩපිස්සී. පවුලේ ලොකු අයියා, අම්මාට ලොකු පුතා වුණා. සහෝදර සහෝදරියන්ට ඔහු ලොකු අයියා වුණා. මේ අතර ඔහු වටා ගොඩනැඟිලා තිබුණේ වගකීම් රාශියක්.අප්පච්චිගේ රැකියාව නිසා ලැබුණු අලුත් මාරුව, ඔවුන්ව රැගෙන ගියේ රත්නපුරයට.පාසල් යන සමයේදී ෆර්ගියුසන් පාසල් ගිය ප්‍රදීප්, තුන්වැනි ‍ෙශ්‍ර්ණියේ සිට සීවලී මධ්‍ය මහා විද්‍යාලයට ඇතුළත් කරන්නේ රෝලන්ඩ්ගෙත්, රුක්මනීගෙත් තීරණයක් නිසා.“ මේ කාලයේදී තමයි මගේ ජීවිතයේ අපූරු දේවල් සිද්ධ වෙන්නේ. ඒ දවස්වල මං තරමක් දඟ දරුවෙක්. නංගිලා දෙන්නයි, මල්ලියි බලා කියා ගන්න එක මට පැවරෙන ලොකු වගකීමක්. මේ නිසා ඔවුන් මගේ පිටු පස්සෙන් එන්නේ ඉදිකටුවට අමුණනු ලැබු නූල වගේ. දවසක් රත්නපුරයට තදින් වැස්සා. ඒ වැස්ස කොයිතරම් දරුණු වුණාද කිව්වොත්, ඊට පසුවදා අප හිටිය ප්‍රදේශය ගංවතුරෙන් යටවෙන්න ගතවුණේ් බොහොම සුළු කාලයක්. පුංචි ළමයින් වුණු අපට ඇතිවූයේ පුදුම සතුටක්. අම්මත්, අප්පච්චිත් එහාට මෙහාට වනතරු අපි බලාගෙන හිටියේ උනන්දුවෙන්. අම්මත්, අප්පච්චිත් ගමනක් ගියේ ඒ උනන්දුවට අලුත් පණක් දෙමින්. ගෙවත්තේ තිබුණු කෙසෙල් කඳන් දෙකක් කපාගෙන ආව අපි, ලී කිහිපයකුත් යොදාගෙන හැකි ඉක්මනින් පාරුවක් නිර්මාණය කළා. ඒකට නැඟුණු සියල්ලෝම ගංවතුර නරඹන්න ගියේ පාරුව පදිමින්. වැරැදිලාවත් පාරුව පෙරළුණා නම් හරි, පාරුව කැඩුණා නම් හරි සිද්ධ වෙන අනතුර පිළිබඳ වැටහීමක් අපට එදා තිබුණේ් නැහැ.”මැණික්වලට ප්‍රසිද්ධියක් උසුලන රත්නපුරේ තිබුණු පතලක වැඩකළ මිනිස්සුන් අතර ප්‍රදීප්ට හිතවත් අයත් හිටියා. දවසක් ප්‍රදීප්ට පහළ වුණේ අපූරු අදහසක්.“ අද අපි පතලක් බලන්න යමුද?”අම්මත්, අප්පච්චිත් නැති දවසක ප්‍රදීප් තමන්ගේ සහෝදර සහෝදරියන්ට ගෙනාවේ අපූරු යෝජනාවක්. මල්ලිත්, නංගිලා දෙන්නත් ඒ යෝජනාවට කැමැති වුණේ එකපයින්.“ එදා මල්ලියි, නංගිලා දෙන්නත් අරගෙන මං පතල බලන්න ගියේ වීරයෙක් වගේ. පතල ළඟ හිටිය මගේ හිතවත් යාළුවා දෝනාව ඇතුළට අපව අරගෙන ගියා. ඒ දෝනාව බොහොම දිගයි. මේ දෝනාව දිගේ ගමන් කරන කොට හදිසියේම අනතුරක් වේවි කියන හැඟීම එදා අපට තිබුණේ නැහැ. ඒ වෙනකොට මල්ලිත්, නංගිලා දෙන්නත් බොහොම පුංචියි. මේ ගමන ගැන අම්මටත්, අප්පච්චිටත් නොකියන්න අපි කතිකා කර ගත්තා. එදා මේ වගේ ගමනක් අපි ගිය වග අම්මා දන්නවා නම්, මට ලැබෙන දඬුවම මොනවගේ් වෙයිද කියලා හිතාගන්නවත් බැහැ.”ප්‍රදීප් නිකිණි මාසේ පාසල් නිවාඩුව එනතුරු ඇඟිලි ගණින්නේ නො ඉවසිල්ලෙන්. ඒ හැම නිවාඩුවකටම අත්තගේ ගමට යන්න ලැබෙන වරම නිසයි. මේ සතුට දෙගුණ , තෙගුණ වන්නේ් ගොයම් කපා පාගන කාලයේදී යි. කුඹුරේ වැඩ කරන ගොවියොත්, ගෙවිලියෝත් එක්ක හරි හරියට වැඩ කරන්න වගේම, කවි කියන්න, කුඹුරට රැගෙන එන ඇඹුල කන්න ප්‍රදීප්ගේ සිතේ උපදින්නේ දොළක්. ඒ විතරක්ද? වේලි දෙකක් අතර රැදිලා තිබෙන දිය සිරාවේ උඩ පැන නටන තිත්ත පැටවුන්ට ප්‍රදීප්ගේ සිතේ ඉපදුණේ ආදරයක්. අනුකම්පාවක්. අස්වැන්න නෙළාගත් පසු ඉතිරිවන ගොයම් බටයෙන් නලාවක් හදනා හැටි ප්‍රදීප්ට කියලා දුන්නේ අත්තා. මී දෙනුන් යොදා ගෙන ගොයම් කොළය පාගන දවසේ රාත්‍රිය ඊටත් අපූරුයි. ගොයම් කොළේ වටේට එල්ලලා තිබෙන ලන්තෑරූම් එළිය ඈතට ගේන්නේ අපූරු සුන්දරත්වයක්. ඒ වගේම ගොයම් කොළය පාගන මී දෙනුන් වටා යන ප්‍රදීප්, උන්ට කෑගහන්නත් ඉගෙන ගත්තේ ගොයම් පෑගුව එක් දවසකයි. මේ අතර පිදුරු ගොඩේ හැංගිලා කරන හැංගිමුත්තම ප්‍රදීප් ඇතුළු සහෝදර සහෝදරියන්ට ගේන්නේ කදිම විනෝදයක්.“ මේ සොඳුරු අත්දැකීම් විඳගන්නට මට ලැබුණේ අත්තගේ ගමේදියි. ඒ ලැබුණු අත්දැකීම් තමයි මාව සක්‍රීය මිනි­ෙකු කළේ. අපේ සිතුම් පැතුම් අභියස සිටින්නේ ගමේ ඒ යෝධ හෙවනැල්ලයි.” මේ සියලු කරුණු මේ විදියට සිද්ධ වෙද්දි , අම්මාට රත්නාවලී බාලිකා විද්‍යාලයේ විදුහල්පතිනියක් ලෙස පත්වීමක් ලැබෙනවා. ගමෙන් කොළඹට සංක්‍රමණය වන අපි, මල්ලිත්, මමත් නාලන්දයටත් නංගිලා සිරිමාවෝ බණ්ඩාරනායක විද්‍යාලයටත් ඇතුළත් වන්නේ ඉන් පස්සෙයි. ඊට පස්සේ අම්මා ආනන්ද බාලිකා විද්‍යාලයේ විදුහල්පතිනිය වන නිසා මං කොළඹ ආනන්දයට ඇතුළත් වෙනවා. පාසලේ දක්‍ෂ දරුවෙක් විදියට පාඩම් වැඩකටයුතුවල වගේම, ක්‍රීඩාවලත් නියැලෙන්න මට හැකිවුණා.මලල ක්‍රීඩාවලට වගේම, ෆුට්බෝල් ක්‍රීඩාව මගේ සිත්ගත් ක්‍රීඩාව වන්නේ මේ අතරයි. උසස් පෙළ ගණිත විෂයයන් හැදෑරුවත්, කලාවට මගේ සිතේ තිබුණේ පුදුම ආදරයක්. ඒ කලා පසුබිම ගොඩ නැඟුණේ මගේ ගෙදරදී. ගීත ගැයීමේ, නර්තනයේ අපූරු හැකියාවක් මගේ අම්මට තිබුණා. ඒ නිසා අපේ ගෙදර පරිසරය නිතර කලා හැකියාවන් වර්ධනය කරන තැක් වුණා. පවුලේ අපි හැමෝම එකතු වුණාට පස්සේ, පුංචි පැදුරු සාඡ්ජයක් දාන්නත් අමතක කරන්නේ් නෑ. හොඳට සිංදු කියන අභාසය මට ලැබුණේ අම්මගෙන්් වෙන්න ඇති කියලයි මට සිතෙන්නේ. වයලීනය වාදනය කරන්න මං බොහොම කැමැතියි. අද වෙනකොටත් ඕනම සංගීත භාණ්ඩයක් වාදනය කරන්න මට පුළුවන්.”දඟ ළමයෙක් වුණු ප්‍රදීප්ට නාලන්දයේ ඉගෙන ගන්නා කාලයේදී මුහුණ දෙන්න වුණේ නොසිතූ අකරතැබ්බයකට. යාළුවෝ පිරිසක් සමඟ ප්‍රදීප් පාසල් වෙලාවෙදී කට්ටි පැන්නා . මේ කට්ටි පැනීම අහුවුණේ් නාලන්දේ විනය බාර ගුරුතුමාටයි.“ මේ ළමයි තමන්ගේ වැඩිහිටියන් එක්ක ගෙන එන්න ඕන.”ඔහු කිව්වේ සිසුන්ට දඬුවමක් වශයෙන්.“ මේ ගැන අප්පච්චිට කිව්වා නම් ගුටි කන්න වන නිසා, විහාර මහා දේවි උද්‍යානයේ ළඟ හිටිය අප්පච්චි කෙනෙක් කුලියට ගත්තා. ඒක විනයභාර ගුරුතුමාට අහුවුණා. අන්තිමට මට විතරක් නෙමෙයි, කුලියට ගත්ත අප්පච්චිටත් හොඳටම ගුටි කන්න වුණා.”දඟ ප්‍රදීප් විශ්වවිද්‍යාලයට යන්න වරම් ලබන්නේ 1980 දී . මොරටුව විශ්වවිද්‍යාලයට ඇතුළත් වන ප්‍රදීප්, ක්‍රියකාරී ශිෂ්‍ය සංගම් නායකයෙක් ලෙස පත්වන්නේ නිතරගයෙන්. විශ්වවිද්‍යාල ජීවිතයෙන් පස්සේ, ඉංජිනේරුවරයෙක් ලෙස වසර දෙකක වෘත්තිය අත්දැකීම් ලබන්නට තරම් ප්‍රදීප් වාසනාවන්තයෙක් වන්නේ මේ අතරෙදියි. තමන්ගේම කියන ආනයන අපනයන ව්‍යාපාරයක හිමිකරුවෙක් ලෙස ගෙවන ජීවිතයට තිත තියමින් , ඔහුට කැලිෆෝනියාවට යන්න සිදු වන්නේ අහම්බෙන්. ඒ එරට ශ්‍රී ලංකාවේ තානාපතිවරයෙක් විදියටයි.“මේ තනතුර ඔස්සේ විශාල වැඩ කොටසක් මට කිරීමට ලැබුණා. විශාල දැනුම් සම්භාරයක් ලබා ගත්තා වගේම, ආර්ථික අංශයට අලුත් මාවතක් විවෘත කිරීමට මට ඉඩකඩ සැලසුණා. ඒ කාලයේ බොහෝවිට ශ්‍රී ලංකාවෙන් ගිය කුරුඳු අලෙවි වුණේ දකුණු අමෙරිකාවේ පිහිටි රටවලටයි. කුරුඳු බෙදාහැරීමේ මූලිකයා ලෙස කටයුතු කළේ අමෙරිකාවයි. ඒ අවස්ථාවෙදි ඒ කාරණය වෙනස් කරමින්, ශ්‍රී ලංකාවට උදවු කරන්නට හැකිවීම මා ලැබූ ජයග්‍රහණයක්. තේ සම්බන්ධයෙන් අමෙරිකාවේ තිබුණු පළමු ප්‍රදර්ශනය ආරම්භ කළෙත් මමයි. අද වනතුරු ඒ ප්‍රදර්ශනය පැවැත්වෙනවා වගේම, මේ වනවිට සිය ගණනක් ඒ ප්‍රදර්ශනයට සහභාගි වන බව මා දන්නවා. නිමි ඇඳුම්, මැණික් හා ස්වර්ණාභරණ සම්බන්ධයෙන් ද මෙවැනි විශාල කාර්යභාරයක් මං සිදු කළා.උතුරේ යුද්ධය ගැඹුරින්ම පැවතුණු කාලයේ, ශ්‍රී ලංකාව පිළිබඳ එහි විශ්වවිද්‍යාලවල වගේම, උගතුන් අතර තිබුණේ පැහැදිලි අවබෝධයක් නොවෙයි. එය වෙනස් කිරීමට විවිධ වැඩ පිළිවෙළ ක්‍රියාත්මක කිරීමට මට සිදුවුණා. මේ පිළිබඳ කතා බහ කරනකොට, එහිදී සිදුවුණු අපූරු සිදුවීමක් මගේ මතකයට නැඟෙනවා. කැලිෆෝනියා විශ්වවිද්‍යාලයේ හිටියා මහාචාර්ය ටොම්ප්ලේට් කියලා කෙනෙක්. ඔහු අමෙරිකාවේ මාධ්‍යයත් සමඟ බොහොම සම්බන්ධ කෙනෙක්. ඔහුට ලැබුණු තොරතුරු අනුව ඔහු විවිධ අදහස් මාධ්‍යයට දැක්වූවේ වැරැදි ආකාරයටයි. මේ තොරතුරු නිවැරැදි කරන්න අවස්ථාවක් දෙන්න කියලා මං ඉල්ලීමක් කළා. එහිදී සංවාදයක් ආකාරයෙන් කරුණු දැක්වීම සිදුවුණා. මමත් සමඟ කිහිප දෙනෙක් ඒ සංවාදයට සහභාගි වුණා. එය ප්‍රශ්න රාශියකට පිළිතුරක්. අවසානයේදී මහාචාර්ය ටොම්ප්ලේට් ගේ අදහස වෙනස්වීම අප ලැබූ ජයග්‍රහණයක් .එක් අවස්ථාවකදී එල්. ටී. ටී. ඊ. ය, අපේ ආර්ථිකය කඩා දැමීමට පිළිවෙතක් අනුගමනය කළ මොහොතක් මට මතකයි. ඒ නිමි ඇඳුම් කන්ටේනර්වලින් අමෙරිකාවට ආයුධ රැගෙන එනවා කියන බොරු ආරංචිය පැතිරවීමයි. ඒ මත වැරැදි බව තහවුරු කිරීමට මං විශාල උත්සාහයක් ගත්තා. අවසානයේදී ඒ උත්සාහය සාර්ථක වුණේ, සිදුවන්න තිබූ වරදක් නිවැරැදි වෙමින්.”තානාපතිවරයකු ලෙස ගෙවූ ඒ වසර 3ක කාලයෙන් පසුව, කාලයක් අමෙරිකාවෙ සිටියත්, ශ්‍රී ලංකාවට පැමිණීමට ඔහු අමතක කළේ නැහැ. එකල ඇති වූ සුනාමිය පිළිබඳ සමීක්‍ෂණයක් කළ ඔහුට, පොතක් ලිවීමේ අපූරු සිතුවිල්ල ඇතිවන්නේ් මේ කටයුත්තෙන් පසුවයි. ඒ සඳහා භද්‍රජී මහින්ද නම් සිය මිතුරාගේ උදවු ඔහුට ලැබෙන්නේ මේ අතරයි.“ නවකතාවක් ආකාරයෙන් මේ කෘතිය ලියවුණා.අමෙරිකාවේ ලොකු ම පොත් සාප්පුවේ දී එහි පිටපත් හාරදහසක් විකිණුනා. ‘ පබිලිෂ් අමෙරිකා’ කියන අමෙරිකාවේ තිබෙන ඉහළම පෙළේ ප්‍රකාශන ආයතනයක් තමයි එය ප්‍රකාශයට පත් කරන්න බාරගත්තේ. ලාංකේය පුද්ගලයෙක් විදියට ඒ අපූරු වාසනාව හිමිවීමේ ගෞරවය අයිති ශ්‍රී ලංකාවටයි.”සිය දේශය අතැර විදෙස් රටක සිටියත්, සිය මවුබිමට තිබුණු ආදරය නිසාම ප්‍රදීප් නැවතත් ශ්‍රී ලංකාවට පැමිණියා. ඒ 2007 දි.“ ජනමාධ්‍ය අමාත්‍යාංශයේ උපදේශකවරයෙක් විදිහට පත්වීමක් ලැබනේනේ ශ්‍රී ලංකාවට පැමිණි පසුවයි. ‘ ලංකා පුවත්’ ආරම්භ කිරීමෙන් පස්සේ, ඒ අතුරතුර ජනාධිපති මහින්ද රාජපක්‍ෂ මහතා මේ ආයතනයේ සභාපති ධූරයට මාව පත් කළා. අද වනවිට මේ ආයතනය ලාබ ලබන ආයතනයක් බවට පත් කිරීමට මට හැකියාව ලැබුණා.උපහාර පැකේජය වගේම, වෙබ් පාඨශාලා නම් අන්තර්ජාලය ඔස්සේ අධ්‍යාපන පාඨමාලා හඳුන්වාදීමට හැකියාව ලැබෙන්නේ මේ ආයතනයෙන්. ඉදිරියේදිත් ව්‍යාපෘති කිහිපයක් හඳුන්වාදීමට අදහස් කරගෙන සිටිනවා.”කාර්යභාරයන් රැසක නිරතව සිටින ප්‍රදීප් ගුණවර්ධන, සිය වගකීම කුමක්දැයි අවබෝධ කරගෙන ඇති බව අපට හැ‍‍ෙඟනවා.ප්‍රදීප්ගේ ජීවිතයේ සෙවනැල්ල වගේ ළඟ සිටින බිරිය සුභාෂිනී ගමගේ, සහන් වාදිත පුතුන්, දෙව්මි ප්‍රතිභා දුවත් ඔහුගේ ජීවිතයේ අනාගත බලාපොරොත්තුවයි.“මගේ සියලු ජයග්‍රහණ , ගන්නා තීන්දු තීරණ පිටුපස තිබෙන යෝධ ශක්තිය මට ලැබුණේ් ගමෙන්. ඔරු පදින්න, ගඟේ නාන්න මම තවමත් කැමැතියි.”සමු ගන්නට මත්තෙන්, නගරයේ ජීවත් වුවත්, ඔහුගේ අක්මුල් තවමත් රැඳී තිබෙන්නේ ගමේ බව අපට මතක් කර දුන්නා...</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n120814_br2</link>
    <topic>දරුණු සුළි කුණාටුවක් පිලිපීනය දෙසට හමා යයි</topic>
    <author>මැනිලා හී දී - ඒ - එෆ් - පි</author>
    <content>(2012-08-14 14:00) පසුගිය දින කිහිපය තුළ චණ්ඩ මාරුත සහ ධාරානිපාත වර්ෂාවෙන් බැට කෑ පිලිපීනයේ උතුරු දිග ප්‍රදේශයට යළිත් සුළි කුණාටුවක් කඩාවැදිමට යන බව වාර්තා වේ .ධාරානිපාත වර්ෂාව ඇද හැලිම හේතුවෙන් විපතට පත්වි ඇති ප්‍රදේශ වලට තවදුරටත් දරුණු වැසි ඇද හැලෙනු ඇතැයි එරට කාලගුණ දෙපාර්තමේන්තුව අනාවැකි පළ කර තිබේ .කායිටක් නිවර්තන කුණාටුව අද දින උදේ වරුවේ ලූසොන් හි නැගෙනහිර වෙරළින් ගොඩබිමට කඩාවැදෙනු ඇතැයි සඳහන් වේ . ඉන් අනතුරුව එම කුණාටුව තායිවානය දෙසට ගමන් කරණු ඇත .කුණාටුව උතුරු පිලිපිනයට කඩාවැදිමට පෙර සිට ඊට සුදානම්විමක් වශයෙන් ආහාර ද්‍රව්‍ය සහ අත්‍යවශ්‍ය ද්‍රව්‍ය රැගත් සහන කණ්ඩායම් එහි යැවිමට බලධාරීන් කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n120814_br1</link>
    <topic>ඇල්පිටිය මූලික රෝහලේ අලුයම රෝගීන් බලන වේලාව කප්පාදු කරලා</topic>
    <author>ඇල්පිටිය විශේෂ ඩී. ජේ. විජේසිංහ</author>
    <content>(2012-08-14 8:45) ඇල්පිටිය මූලික රෝහලේ අලුයම රෝගීන් බලන වේලාව කප්පාදු කරලාඇල්පිටිය මූලික රෝහලේ අලුයම රෝගීන් බැලීමේ වේලාව පැය භාගයකින් අඩු කිරීම නිසා රෝගීන් සහ ඔවුන්ගේ ඥාතීන් දැඩි අපහසුතාවට පත්වී සිටිති.දිවයිනේ සෑම රජයේ රෝහලකම නේවාසික රෝගීන් බැලීමේ වේලාව අලුයම 6 සිට 7 දක්වාත් දහවල් 12 සිට 01 සහ සවස 5 සිට 6 නියම කර තිබියදී ඇල්පිටිය මූලික රෝහලේ පමණක් රෝගීන් බැලීමේ වේලාව අලුයම 6 සිට 6.30 දක්වා හිතුවක්කාර ලෙස අඩු කර තිබීම අපරාධයක් බව බොහෝදෙනා පැමිණිලි කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n1208141</link>
    <topic>පොහොර සහනාධාරයටවසර 7කදී කෝටි 15,000ක්</topic>
    <author>ජයසිරි මුණසිංහ සහ නුවන් කොඩිකාර</author>
    <content>වසර 2005 සිට පිට පිටම වගා කන්න 14ක් සදහා එක්සත් ජනතා නිදහස් සන්ධාන ආණ්ඩුව රුපියල් කෝටි පහළොස් දහසකට අධික මුදලක් පොහොර සහනාධාරය ලෙස ගොවි ජනතාවට ලබාදී ඇත. මේසා විශාල මුදලක් පොහොර සහනාධාරය ලෙස ලබාදීමේ ප්‍රතිඵලයක් ලෙස මේ වන විට රට සහලින් ස්වයංපෝෂිත වී තිබේ.කිලෝග්‍රෑම් 50ක පොහොර බෑගයක් රුපියල් 350කට ගොවි ජනතාවට ලබාදෙන ආණ්ඩුව ලෝක වෙළෙඳ පොළින් මේ පොහොර ප්‍රමාණය ලබා ගන්නේ රුපියල් නවදහසකටත් අධික මුදලක් ගෙවමිනි.එය වසර 2006 දී රුපියල් මිලියන 10696ක් විය. වසර 2007 දී මිලියන 10167ක් වූ පොහොර සහනාධාර වියදම 2008 දී රුපියල් මිලියන 24382ක් විය.පොහොර සහනාධාරය ලෙස වසර 2009 දී රුපියල් 23117ක් වැය කළ ආණ්ඩුව 2010 දී රුපියල් මිලියන 22344ක්ද, 2011 දී රුපියල් මිලියන 36960ක් වියදම් කොට තිබේ.වසර 2000 දී රටේ වී වගා කළ හෙක්ටයාර් ප්‍රමාණය 878000 කි. වී නිෂ්පාදනය මෙට්‍්‍රක් ටොන් මිලියන 2.8 කි. ජාතික අවශ්‍යතාව සපුරාලීමට සහල් මෙ.ටො. එක්ලක්ෂ දසදහසක් පිටරටින් ගෙන්වීමට සිදු විය.එසේ පැවැති අවදියක පොහොර සහනාධාරය පිරිනැමීම නිසාත් උතුරු නැගෙනහිර ගොවිබිම්වල නැවත වී වගාව ඇරඹීම නිසාත් 2005 සිට 2009 දක්වා කාලය තුළ ජාතික වී නිෂ්පාදනය සපුරා ගැනීමට හැකියාව ලැබිණි.ශ්‍රී ලංකාවේ ජනගහනයෙන් සියයට 70ක් තරම් වන ග්‍රාමීය ජනතාවගේ ප්‍රධාන ජීවනෝපාය මාර්ගය කෘෂිකර්මාන්තය වන බැවින් ආණ්ඩුව මේ පොහොර සහනාධාරය ලබාදීමට ක්‍රියා කළ බව ආර්ථික සංවර්ධන ඇමැති බැසිල් රාජපක්ෂ මහතා දිනමිණට ප්‍රකාශ කළේය.වසර 2005 නොවැම්බර් 17 වැනිදා පැවැති ජනාධිපතිවරණයෙන් ජයගත් ජනාධිපති මහින්ද රාජපක්ෂ මහතාගේ උපදෙස් මත මේ සහනාධාර වැඩපිළිවෙළ ආරම්භ කළ බව සිහිපත් කළ බැසිල් රාජපක්ෂ මහතා මේ සහනාධාරයක් නොව අනාගත ආයෝජනයක් ලෙස ආණ්ඩුව සලකන බවද කීය.වසර 2010 සිට රට සහලින් ස්වයංපෝෂිත වීමත් සමඟ සහල් පිටරට යැවීමේ ජාතික වැඩපිළිවෙළ කරා රට සුදානම් කොට ඇතැයි මේ පිළිබඳව දිනමිණට අදහස් දක්වමින් ගොවිජන සේවා සහ වනජීවී ඇමැති එස්. එම්. චන්ද්‍රසේන මහතා කියා සිටියේය.අතිරික්ත සහල් අපනයනය කිරීමේ කලාප 4ක් හැදින ගෙන ඇතැයි කී ඇමැතිවරයා දකුණු රජරට නැගෙනහිර හා උතුරු පළාත් පාදක කොට ක්‍රියාත්මක කරන බවද විස්තර කළේ්ය.රසායනික පොහොර ගොවි ජනතාවට ලබාදීමට අමතරව ඔවුන් කාබනික පොහොර යොදා ගනිමින් ගොවිතැනට හුරු කිරීමටද ආණ්ඩුව වැඩපිළිවෙළක් යෙදු බවද චන්ද්‍රසේන මහතා සඳහන් කළේය.වසර 2005 දී වී ගොවින්ට ලබාදුන් පොහොර සහනාධාරය මේ වන විට තේ අතිරේක බෝග සඳහාද ලබාදීමට ආණ්ඩුව කටයුතු කළ බවද ගොවිජන සේවා හා වනජීවී ඇමැතිවරයා කීය. මේ සියලු කටයුතු ජාතික පොහොර මහ ලේකම් කාර්යාලය, දිස්ත්‍රික් ලේකම් කාර්යාල, ප්‍රාදේශීය ලේකම් කාර්යාල, ගොවිජන සේවා මධ්‍යස්ථාන හා ගොවි සමිති මැනැවින් සංවිධාන කොට මෙහෙයවන බවද ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n1208142</link>
    <topic>විපක්ෂය මොනවා කීවත්ජනතාවට ජනපති විශ්වාසයි</topic>
    <author>අසේල කුරුළුවංශ</author>
    <content>විපක්ෂයේ ඇතැම් පිරිස් කුමන දේ ප්‍රකාශ කළත් ජනපති මහින්ද රාජපක්ෂ මහතා රට මෙහෙයවන ආකාරය ප්‍රශංසනීය බව අස්ගිරි පාර්ශ්වයේ මහනායක උඩුගම ශ්‍රී බුද්ධරක්ඛිත මහ නා හිමියෝ පැවසූහ.විපක්ෂයේ කිහිප දෙනකු දරන මතය හා රටේ පොදු ජන මතය එකිනෙකට වෙනස් බවත්, පොදු ජනතාව ජනාධිපතිතුමා කෙරෙහි පවතින විශ්වාසය තවමත් නොබිඳී පවතින බවත් උන්වහන්සේ කීහ.ජනපති මහින්ද රාජපක්ෂ මහතා ඊයේ (13) ශ්‍රී දළදා මාළිගාවට ගොස් දළදා සමිඳුන් වැඳ පුදා ගැනීමෙන් අනතුරුව අස්ගිරි මහ නාහිමියන් බැහැදුටු අවස්ථාවේ උන්වහන්සේ මේ බව පැවසූහ. එහිදී වැඩි දුරටත් අදහස් දැක්වූ මහ නාහිමියෝ ජනපතිතුමා හිතට එකඟව වැඩ කරන බවත් ඒ බව ජනතාව හොඳින් තේරුම් ගෙන සිටින බවත් කීහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n1208143</link>
    <topic>මුදල් නැත්නම් මුල්ගල් තැබීම තහනම්</topic>
    <author>ධනුෂ්ක ගොඩකුඹුර ගාල්ල සිට</author>
    <content>මුදල් වෙන් කර නොමැති කිසිදු සංවර්ධන ව්‍යාපෘතියකට මින් පසු මුල්ගල් නොතබන ලෙස ජනාධිපති මහින්ද රාජපක්ෂ මහතා සියලු නිලධාරීන් හා මහජන නියෝජිතයන් වෙත ඊයේ (13) නියෝග කළේය.ව්‍යාපෘතියේ කටයුතු නීත්‍යනුකූලව ආරම්භ කරන විට ඕනෑම නම් දැන්වීම් පුවරු ප්‍රදර්ශනය කළ හැකි නමුත් මුදල් නොලැබුණු ව්‍යාපෘතිවලට මුල්ගල් තැබීම ඉදිරියට තහනම් බව ජනාධිපතිවරයා අවධාරණය කළේය.පොදු තීන්දුවක් වන මෙය රටටම බලපාන ලෙස ක්‍රියාත්මක කිරීමට අවශ්‍ය ක්‍රියාමාර්ග ගන්නා ලෙස අමාත්‍යාංශ ලේකම්වරුන්ට උපදෙස් දුන්නේය.ජනාධිපතිවරයා මෙසේ ප්‍රකාශ කළේ ගාල්ල දිස්ත්‍රික් සංවර්ධන කමිටු රැස්වීමට හෝල් ඩි ගෝල් ශාලාවේ දී ඊයේ එක්වෙමිනි.ගාල්ල දිස්ත්‍රික්කයේ අධ්‍යාපන, කෘෂිකර්ම, සෞඛ්‍ය, මහාමාර්ග, වාරිමාර්ග, ජලසම්පාදන, විදුලි යනාදී ක්ෂේත්‍රවල මෙතෙක් ක්‍රියාත්මක සංවර්ධන ව්‍යාපෘතිවල ප්‍රගතිය, ඉදිරි සැලසුම් හා ගැටලු සම්බන්ධයෙන් මෙහිදී සාකච්ඡා කෙරිණ.මුල්ගල් තබා මෙතෙක් වැඩ ආරම්භ නොකළ ව්‍යාපෘති කෙරෙහි අවධානය යොමු කළ ජනාධිපතිවරයා කිසිදු මුල්ගල් තැබීමකට සහභාගී නොවන ලෙස මහජන නියෝජිතයන්ට උපදෙස් දුන්නේය.වතු සමාගම්වලට පවරා ඇති රජයේ වතුවල ඇති ගොඩනැගිලි කොටස් විකිණීමට කිසිදු අයිතියක් නොමැති බවත් ඒ සම්බන්ධයෙන් සොයා බලා ප්‍රතිපත්තිමය තීන්දුවකට පැමිණිය යුතු බවත් ජනාධිපතිවරයා පැවසීය.දිස්ත්‍රික්කයේ වසා දමා ඇති ගොඩනැගිලි ප්‍රයෝජනවත් කාර්යයකට යොදා ගන්නා ලෙසත් අතරමඟ නතරව ඇති ව්‍යාපෘති කඩිනමින් නිම කරන ලෙසත් ජනාධිපතිවරයා උපදෙස් දුන්නේය.මනාප පොර අවසන් බැවින් ආරම්භ කළ ව්‍යාපෘති ඉදිරියට ක්‍රියාත්මක කිරීමට වග බලා ගන්නා ලෙසත් සභාපතිවරයා වෙනස් වුවත් රජයේ ව්‍යාපෘති වෙනස් විය යුතු නැති බවත් ජනාධිපතිවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n1208144</link>
    <topic>විදුලිබල මණ්ඩලයේ පුරප්පාඩුවලටඅලුතින් බඳවා ගත් උපාධිධාරීන්</topic>
    <author>චමීර ඇල්ලදෙණිය</author>
    <content>විදුලිබල මණ්ඩලයේ දැනට පවතින කාර්යාල පුරප්පාඩු සදහා රජයට අලුතින් බඳවා ගත් උපාධිධාරීන් හෙට (15) අනුයුත්ක කිරීමට පියවර ගන්නා බව විදුලිබල හා බලශක්ති අමාත්‍යංශය පවසයි.දැනට වර්ජනයේ යෙදෙන විදුලි සේවකයන් නිසා විදුලිබල මණ්ඩලයේ සේවාවාන් ඉදිරියට ගෙන යාමට මේ පිරිස බඳවා ගන්නා බවද විදුලිබල අමාත්‍යංශය අනාවරණය කරයි.විදුලි සේවකයන් අද (14) වන විට සේවයට වාර්තා නොකරන්නේ නම් මේ ක්‍රියාමාර්ගය ගැනීමට සිදුවන බවද විදුලිබල අමාත්‍යංශය පෙන්වාදෙයි.මීට අමතරව මෑතකදී විදුලි අධිකාරී තනතුරු සදහා සම්මුඛ සාකච්ඡාවට සහභාගී වූ සුදුසුකම් තිබෙන සියලුම දෙනා බදාදා දිනයේදී කැදවීමට විදුලිබල හා බලශක්ති අමාත්‍යංශය තීරණය කර ඇත.ඔවූන් සියලු දෙනා ස්ථිර සේවයට බදවා ගැනීමට පියවර ගෙන ඇත.අනෙකුත් කාර්මික සේවකයන් වෙනුවෙන් කාර්මික විද්‍යාලයේ පුහුණු වූ සහතිකපත් ලාභීන් තාවකාලිකව බදවා ගන්නා බවද එම අමාත්‍යංශය හෙළිකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n1208146</link>
    <topic>ආචාර්යවරුන්ට පමණක් වැඩි වැටුප් එපා</topic>
    <author/>
    <content>විශ්වවිද්‍යාල ආචාර්යවරුන්ගේ වැඩ වර්ජනයට කිසිඳු අයුරකින් කිසිවකු සහාය නොදිය යුතු යැයිද, ශ්‍රී ලංකාවේ කිසිඳු වෘත්තීය ක්ෂේත්‍රයකට මේ තරමින් පහසුකම් ගෙවීම් හා ගෞරවනීය තත්ත්වයක් ලබාදී නැතැයිද, මහින්ද චින්තන ඉදිරි දැක්ම මඟින් ආචාර්යවරුන්ගේ පහසුකම් හා ගෙවීම් තවදුරටත් වැඩිකර ඇතැයිද එය අසාධාරණ හා අයුක්තිසහගත තීන්දුවක් යැයිද ඒකාබද්ධ වෘත්තීය පෙරමුණක් කියා සිටියි.දිනමිණ කාර්යාලයයට ඊයේ කඩා වැදුණු මේ පිරිස තම තමන් නියෝජනය කරන වෘත්තීය ක්ෂේත්‍රවල තත්ත්වය හා විශ්වවිද්‍යාල ආචාර්යවරුන්ගේ තත්ත්වය සාපේක්ෂ වශයෙන් පෙන්වා දෙමින් දිගින් දිගටම තර්ක කළහ. මේ පිරිසගේ ප්‍රධාන තර්කය වී ඇත්තේ රටේ ඉදිරි ගමනට විශ්වවිද්‍යාල ආචාර්යවරුන්ගෙන් කිසිඳු සහයෝගයක් නොලැබෙන බව වෙනත් රටවල එය ඕනෑවටත් වඩා ඉහළින් සිදුවන බව ය.විශ්වවිද්‍යාල ආචාර්යවරුන්ගේ වැඩ වර්ජනය හෙළාදකින බව කියන මේ පිරිස යම් හෙයකින් ඔවුන්ගේ සියලු ඉල්ලීම් ලබාදෙන්නේ නම්, ඊට සමගාමී ලෙස සියලු වෘත්තීය ක්ෂේත්‍රවල වැටුප් හා වෙනස් පහසුකම් වැඩිකළ යුතු බවද පෙන්වා දෙති.ඉංජිනේරු, කළමනාකරණ, රාජ්‍ය සේවා විධායක නිලධාරි, ලිපිකාර හා අභ්‍යන්තර ශ්‍රේණි යන ක්ෂේත්‍රවලට අයත් මේ ඒකාබද්ධ වෘත්තීය පෙරමුණු මහින්ද චින්තන හා ඉදිරි දැක්ම මඟින් විශ්වවිද්‍යාල ක්ෂේත්‍රයට ලබාදුන් විශේෂ පහසුකම්ද විවේචනයට ලක් කරති.විශ්වවිද්‍යාල ක්ෂේත්‍රය සම්බන්ධයෙන් වත්මන් රජයේ පිළිවෙත පහතින් දැක්වේ.අනාගත ලෝකය තුළ ශ්‍රී ලංකාව සංවර්ධිත රටක් බවට පත් කිරීමේදී සම්ප්‍රදායික නිෂ්පාදන හා කර්මාන්ත මත පමණක් නොරැඳී දැනුම මත තීරණාත්මකව පදනම් වූ ආර්ථිකයක් ගොඩනඟා ගැනීම රජයේ අරමුණයි. එහිදී අන් හැම ක්‍ෂේත්‍රයකටම වඩා අධ්‍යාපන හා පර්යේෂණ ක්‍ෂේත්‍රය කෙරෙහි ප්‍රමුඛතාව ලබාදීමට රජය ප්‍රතිපත්තිමය වශයෙන් කැප වෙයි. ප්‍රාථමික, ද්විතීයික, තාක්ෂණික, වෘත්තීය හා උසස් අධ්‍යාපනයට මෙන්ම විද්‍යා තාක්ෂණ හා පර්යේෂණ කටයුතු මත පදනම්ව ආසියාවේ දැනුමේ කේන්ද්‍රස්ථානය බවට ශ්‍රී ලංකාව පත් කිරීමේ ප්‍රතිපත්තිමය ස්ථාවරය වර්තමාන රජය විසින් ගනු ලැබූවේ 2010 මහින්ද චින්තන ඉදිරි දැක්ම මඟිනි. එය මෙසේය.“දැනුමේ කේන්ද්‍රස්ථානයක්”විදේශගත වී ලෝක පරිමාණයේ විශිෂ්ටයන් බවට පත් වී සිටින අපේ බුද්ධිමතුන්ගේ ආයෝජන දැනුම හා සේවාවන් ලබා ගැනීම සඳහා ප්‍රතිබුද්ධිගලනය සඳහා වූ ක්‍රියාදාමයන් හඳුන්වා දුන්නෙමි. ඒ ක්‍රියාදාමය ඉදිරියේ දී විප්ලවීය පරිවර්තනයක් බවට පත්කර රටින් යන නොව රටට එන බුද්ධි ප්‍රවාහයක් ඇති කරන්නෙමි.විශ්වවිද්‍යාල, කාර්මික විද්‍යාල හා ද්විතීයික අධ්‍යාපන පාඨමාලාවල විප්ලවීය වෙනසක් ඇති කරමි. සන්නිවේදන, නාවුක, ගුවන්, වාණිජ, පරිසර හිතකාමී නිෂ්පාදන ආදී ක්‍ෂේත්‍රවල නව දැනුම සමඟ බැඳුණු පාඨමාලා හා පුහුණු ශ්‍රමය බිහි කරමි. කෙළින්ම විදේශ වෙළඳපොළ ඉලක්ක කරගත් පාඨමාලා ද සකසමි.අධ්‍යාපන හා දැනුම රටට උචිත ලෙස ප්‍රතිනිර්මාණය කරමි. ශ්‍රී ලංකාව ලෝකයේ දැනුමේ කේන්ද්‍රස්ථානයක් බවට නැවත පත් කරවමි.මහින්ද චින්තන ඉදිරි දැක්ම - 2010“බුද්ධිය සඳහා විශ්වවිද්‍යාලයරටක ජයග්‍රහණයන් පදනම් වන්නේ මානව සම්පත් ඵලදායීව හා කාර්යක්ෂමව සංවිධානය කිරීම මත බව මම තදින් විශ්වාස කරමි. ඒ සඳහා දැනුම නිපදවන හා සමාජය තුළ බෙදාහරින කේන්ද්‍රස්ථානය වන්නේ විශ්වවිද්‍යාලයයි. ක්‍ෂිතිජයට ඉහළින් ලෝකය දැකිය හැකි මිනිසකු හැදීම විශ්වවිද්‍යාල අධ්‍යාපනයේ අරමුණ වියයුතු යැයි මම හැමවිටම සිතමි. විශ්වවිද්‍යාල යනු රැකියා සඳහා කාර්මිකයින් සපයන යන්ත්‍රාගාර නොවිය යුතුයි.”(මහින්ද චින්තන ඉදිරි දැක්ම). දේශන, පැවරුම් සහ විභාගවලට සරසවි සිසුවා කොටුකර තැබෙන වර්තමාන රටාව වෙනුවට නිදහස් චිත්නයට, පුළුල් සංවාදයට සහ රසාස්වාදනයට අවකාශ සලසන්නා වූ අධ්‍යාපන රාමුවක් නිර්මාණය කිරීම අත්‍යවශ්‍ය බව මම විශ්වාස කරමි.. නව දැනුම ලබාගැනීම සඳහා අවැසි උසස් තාක්ෂණික සහ වෘත්තීය පුහුණු විද්‍යායතන ක්‍රමයක් ද හඳුනවා දුන්නෙමි. ඒවායේ පාඨමාලා සෘජුවම ඉහළ ඉල්ලුමක් සහිත දෙස් විදෙස් රැකියා වෙළඳපොළ පදනම් කරගෙන සකස් කිරීමට උපදෙස් දෙන්නෙමි.. විශ්වවිද්‍යාල අධ්‍යාපනයෙහි ගුණාත්මකභාවය වර්ධනය කිරීමෙහිලා කටයුතු කරන කථිකාචාර්යවරුන්ට පශ්චාත් උපාධි හැදෑරීම් සඳහා ශ්‍රී ලංකාව තුළ මෙන්ම ප්‍රමුඛ විදේශ විශ්වවිද්‍යාල, පර්යේෂණ ආයතන තුළ ක්‍රමවත් අවස්ථා ලබාදෙන්නෙමි.. විශ්වවිද්‍යාල ආචාර්යවරුන් සහ විධායක නිලධාරීන් සඳහා වන සප්ත වාර්ෂික නිවාඩු ලබා ගැනීම පහසුකරවන අතර එකී කාලය තුළ රජයේ අමාත්‍යාංශ, දෙපාර්තමේන්තු හෝ සංස්ථා සහ මණ්ඩලවල උපදේශක කටයුතුවල නියැළීමට හැකි වන පරිදි නව පරිපාලන නීතියක් සම්පාදනය කරමි.(මහින්ද චින්තන ඉදිරි දැක්ම)මහින්ද චින්තන ඉදිරි දැක්ම - 2010 මගින් සපථ කොට ඇති ශ්‍රී ලංකාව ආසියාවේ දැනුම් කේන්ද්‍රස්ථානය සහ කේන්ද්‍රීය දැනුම් ආර්ථික මධ්‍යස්ථානය බවට පත් කිරීම සඳහා වන සන්ධාන රජයේ ස්ථාවරය පහත සඳහන් වේ.ප්‍රාථමික, ද්විතීයික, තෘතියික හා වෘත්තීය අධ්‍යාපනයට ප්‍රමුඛ අවධානයක් යොමුකරනු ලබන්නේ උසස් අධ්‍යාපනය සඳහා වන පදනම එමඟින් සැලසෙන බැවිනි. ඒ සඳහා වන වියදම් අධ්‍යාපන අමාත්‍යාංශය, තරුණ කටයුතු හා වෘත්තීය පුහුණු අමාත්‍යාංශය, පළාත් සභාවල අධ්‍යාපන, ක්‍රීඩා හා සෞඛ්‍ය අමාත්‍යාංශ, මධ්‍යම ආණ්ඩුවේ ක්‍රීඩා අමාත්‍යාංශය, සෞඛ්‍ය අමාත්‍යාංශය පමණක් නොව මේ වන විට ආර්ථික සංවර්ධන අමාත්‍යාංශය යටතේ ද වෙන්කොට අදාළ කටයුතු සඳහා යොදවනු ලබයි.උසස් අධ්‍යාපනය සඳහා උසස් අධ්‍යාපන අමාත්‍යාංශයත්, තරුණ කටයුතු සහ වෘත්තීය පුහුණු අමාත්‍යාංශයත් සෘජුවම රජයේ මුදල් වැය කරනු ලබයි.ශ්‍රී ලංකාව ආසියාවේ දැනුම් කේන්ද්‍රය බවට පත් කිරීමේදී රාජ්‍ය විශ්වවිද්‍යාලවල කැපවීම අත්‍යවශ්‍යය. ඒ කැපවීම ලබාගත හැකි ක්‍රමවේද හා වැඩපිළිවෙළ සරසවි ආචාර්යවරුන්ගේත් වෙනත් විවිධ ක්‍ෂේත්‍රවල විශේෂඥ දැනුමැති වෘත්තිකයන්ගේත් සහයෝගය ඇතිව සකසා ගැනීම රජයේ අපේක්ෂාවයි. මෙහිදී ශාස්ත්‍රීය සහ ආර්ථික අරමුණු මත පදනම්ව නව පාඨමාලා හඳුන්වාදීම, ඒ සඳහා ගුරුවරු දිරිගැන්වීම, ගුරුවරුන් පුහුණු කිරීම, නව ඉගෙනුම් ක්‍රම සකසා ගැනීම, සිසුන්ට, ගුªරුවරුන්ට සහ අනධ්‍යන සේවකයින්ට හිතකර පරිසරයක් විශ්වවිද්‍යාල තුළ ගොඩනැගීම සඳහා වූ වැඩපිළිවෙළක් කෙරෙහි විශේෂ අවධානය යොමු කළයුතුයි.අධ්‍යාපනය උසස් අධ්‍යාපනය දියුණු කිරීමට අවශ්‍ය ක්‍රමවේද හා වැඩපිළිවෙළවල් සකසා ගැනීමට සමගාමීව ජාතික ආදායමෙන් ඉහළ ප්‍රතිශතයක් මෙරට දැනුම් ආර්ථිකයක් ගොඩනගා ගැනීමට යෙදවීම රජයේ අරමුණ වේ. රජය ප්‍රතිපාදන වෙන්කළ අත්‍යවශ්‍ය ක්ෂේත්‍ර බොහෝමයකම ගැටලු මුළුමනින්ම විසඳා ඇති අතර දැනුම් ආර්ථිකයට වැඩිපුර ප්‍රතිපාදන ක්‍රම ක්‍රමයෙන් යෙදවීමට අවශ්‍ය පරිසරය රජය විසින් සකසා ඇත. එය මහින්ද චින්තන ඉදිරි දැක්මේ ප්‍රමුඛ අරමුණකි.පශ්චාත් උපාධි විශ්වවිද්‍යාලයක්විශේෂඥ දැනුම ඇති ගුරුවරුන් හා විශේෂඥ දැනුම ඇති වෘත්තීයවේදීන් නිර්මාණය කර ගැනීමට පිටු බලයක් වන ලෙස පශ්චාත් උපාධි විශ්වවිද්‍යාලයක් ඉදිරි වසර හතරක කාලය තුළ පිහිටුවා අධ්‍යයන කටයුතු ආරම්භ කිරීමට රජය කටයුතු කරයි. දේශීය හා විදේශීය විශේෂඥ දැනුමැති ගුරුවරුන් මෙම විශ්වවිද්‍යාලයේ සේවයේ යොදවා ගෙන දේශීය දැනුම් ආර්ථිකය ගෝලීය දැනුමෙන් පෝෂණය කිරීමට රජය කටයුතු කරනු ඇත.විදේශගතකථිකාචාර්යවරු මෙරටටමෙරට විශ්වවිද්‍යාලවලට අවශ්‍ය අතිදක්ෂ කථිකාචාර්යවරු බඳවා ගැනීමටත්, බඳවාගෙන සිටින කථිකාචාර්යවරු රඳවා ගැනීමටත් විදේශගතව සිටින කථිකාචාර්යවරු නැවත මෙරට කැඳවා ගැනීමටත් විශ්වවිද්‍යාල ගුරු වෘත්තීයේ ගෞරවය අභිමානය හා සුවිශේෂිභාවය පවත්වා ගැනීමටත් හැකිවන ලෙස විශේෂ සේවාවක් ලෙස විශ්විද්‍යාල සේවය ස්ථාපිත කිරීම සඳහා කටයුතු කිරීම රජයේ තවත් ස්ථාවරයකි.උසස් අධ්‍යාපන ආයතනවල අභ්‍යන්තර ස්වාධීනත්වය හා නම්‍යශීලී බව අත්‍යවශ්‍ය කරුණක් බව රජය පිළිගනී. විශ්වවිද්‍යාලවල සිසුන්, විෂය අංශ, පීඨ මණ්ඩල, සනාථන සභාව, පාලක සභාව සහ උප කුලපති යන අංශ එකමුතුව ස්වාධීනත්වය හා නම්‍යශීලී බව සඳහා වූ ක්‍රමවේදයක් හා වැඩපිළිවෙළක් සකසා ගත යුතුය. විශ්වවිද්‍යාල අභ්‍යන්තර අංශ අතර ගැටුම් ඇතිවන යුද පිටියක් නොකර ගැනීම එකිනෙක විශ්වවිද්‍යාල අභ්‍යන්තර අංශ අතර ගැටුම් ඇතිවන යුද පිටියක් නොකර ගැනීම එකිනෙක විශ්වවිද්‍යාලවල අදාළ අංශවල වගකීම හා යුතුකම වේ. එකී කාරණා සඳහා රජය මැදිහත්වීම විශ්වවිද්‍යාලවල ස්වාධීනත්වය හා නම්‍යශීලී බවට හානියක් බව රජය සලකයි.දැනුම් ආර්ථිකයක් සහිත දැනුමේ කේන්ද්‍රය බවට ශ්‍රී ලංකාව පත්කර ගැනීම ශාස්ත්‍රීයවත් ආර්ථිකමය වශයෙනුත් රජයේ ප්‍රමුඛතම අභිප්‍රායයි. ඒ සඳහා වූ ප්‍රතිසංස්කරණ සකස් කිරීමට අවශ්‍ය ලෙස අධ්‍යාපන හා උසස් අධ්‍යාපනය පිළිබඳව වූ විශේෂ ජනාධිපති කොමිෂන් සභාවක් පත් කිරීමට රජය කටයුතු කරයි. එහිදී රටට වැඩදායී අධ්‍යාපන ප්‍රතිසංස්කරණ හරහා තෘප්තිමත් ශිෂ්‍ය ප්‍රජාවක්. තෘප්තිමත් ගුරුපරපුරක්, තෘප්තිමත් සමාජයක් හරහා මානවවාදී දැනුම් ආර්ථිකයක් සඳහා වන වැඩපිළිවෙළවල් හා ක්‍රමවේද සකසා ගත හැක. ඒවා සකසා ගැනීම සඳහා උසස් අධ්‍යාපන ආයතනවල ගුරුවරුන්ගේත් විශේෂ දැනුම ඇති පිරිස්වලත් සහාය අත්‍යවශ්‍යය.ශ්‍රී ලංකාවේ සියලු ප්‍රදේශ ආවරණය වන පරිදි පිහිටුවා ඇති ජාතික විශ්වවිද්‍යාල පද්ධතියත්, වෘත්තීය හා තාක්ෂණික උසස් අධ්‍යාපන ආයතනත් ජාත්‍යන්තර ප්‍රමිතීන්වලට අනුකූලව ඉහළ පිළිගැනීමක් ඇති කිරීම සඳහා එම ආයතන සියල්ලේ යටිතල පහසුකම්, විෂය ධාරාවන් හා පීඨයන්, පර්යේෂණ පහසුකම් හා ගුණාත්මක භාවයන් වැඩි කිරීම මඟින් ජාත්‍යන්තර පිළිගැනීමක් ඇති කිරීම රජයේ ස්ථාවරයයි.දැනට ක්‍රියාත්මක වෙමින් පවතින ජාතික හා පළාත් මට්ටමේ අධ්‍යාපන හා උසස් අධ්‍යාපන කටයුතු සාර්ථක කර ගැනීම සඳහා විශ්වවිද්‍යාල ගුරුවරුන්ගේ සහාය අත්‍යවශ්‍යය යන්න රජයේ පිළිගැනීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n1208147</link>
    <topic>කොළඹ රාජකීය විදුහලේ ශාලාධිපති විභාග වැඩවලින් ඉවතට</topic>
    <author>චමීර ඇල්ලදෙණිය</author>
    <content>මෙවර උසස් පෙළ විභාගයේ ඊයේ (13) පැවැති ප්‍රශ්න පත්‍රයට අදාළ සංශෝධන විභාග ශාලාධිපතිවරයා විසින් සිසුන්ට ලබා නොදීම නිසා කොළඹ රාජකීය විදුහලේ ශාලාධිපතිවරයා උසස් පෙළ විභාග ක්‍රියාවලියෙන් ඉවත් කිරීමට විභාග කොමසාරිස්වරයා පියවර ගෙන ඇත.උසස් පෙළ විභාග ප්‍රශ්න පත්‍ර වඩා නිවැරදිව ලබාදීමේ අරමුණින් මේ වසරේ සිට ක්‍රියාත්මක වන පරිදි විභාගය පවත්වන දිනට පෙර එම විෂයට අදාල ප්‍රශ්න පත්‍රය නිර්මාණය කරන විද්වත් පිරිස මගින් නැවත පිරික්සීමක් කරන බවත්, ඊට අදාලව නිවැරදි කිරීමක් වෙතොත් විභාග ශාලාධිපතිවරුන්ට දන්වා එමගින් සිසුන්ට එය නිවැරදි කරන බවත්, අධ්‍යාපන ඇමැති බන්දුල ගුණවර්ධන මහතා දිනමිණට ඊයේ (13) පැවසීය.ඒ අනුව ඊයේ (13) පැවැති විෂයට අදාල දෝෂය නිවැරදි කර ඒ සම්බන්ධයෙන් විභාග ශාලාධිපතිවරුන්ව දැනුවත් කර තිබියදී එය නිවැරදි නොකිරීමට කොළඹ රාජකීය විදුහලේ ශාලාධිපතිවරයා පියවර ගෙන නොතිබිණි.අනුව ඊට අදාල ස්වාධීන පරීක්‍ෂණයක් පවත්වා එම ශාලාධිපතිවරයා උසස් පෙළ විභාග ක්‍රියාවලියෙන් ඉවත් කිරීමට විභාග කොමසාරිස්වරයා පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n1208148</link>
    <topic>විදුලි සේවක වැඩ වැරුම දේශපාලන කුමන්ත්‍රණයක්</topic>
    <author>රක්ෂණ ශ්‍රියන්ත සහ අනුර ප්‍රේමලාල්</author>
    <content>විදුලි වෘත්තීය සමිති කිහිපයක් ආරම්භ කර ඇති වැඩවර්ජනය වත්මන් රජය අපහසුතාවට පත්කිරීමේ දේශපාලන කුමන්ත්‍රණයක් බව විදුලිබළ මණ්ඩළ නිදහස් සේවක සංගමය පවසයි.මේ සම්බන්ධයෙන් අදහස් පළ කළ විදුලිබළ මණ්ඩළ නිදහස් සේවක සංගමයේ ලේකම් කරුණා ගමගේ මහත්මිය මෙම වැඩවර්ජනය තරයේ හෙළාදකින බවද පැවසීය.විදුලි සේවකයන් හොඳ වැටුප් තලයක පිහිටුවා ඇති අතර සමහර සේවකයන් නොමඟ ගොස් මෙම අසාධාරණ වැඩවර්ජනය සදහා එක් වී සිටිනවා.විදුලි සේවකයන්ගේ වැටුප් විෂමතාව විසඳීම සදහා මේ වනවිට කමිටුවක් පත්කර ඇති අතර ඒ සදහා යෝජනා ලබාදීමට වෘත්තීය සමිතිවලට අවස්ථාව ලබාදී තිබෙනවා. කමිටුව ස්ථිර විසඳුමක් නොවැම්බර් මස මුල් සතියේ ලබාදීමටද පොරොන්දු වී තිබෙනවා‍.මෙහි වැටුප් වැඩිකර ගැනීමේ අරගලයක් නොමැති අතර ආයතනයේ විනය පවත්වා ගැනීම සදහා පාලන අධිකාරිය ගත් තීරණවලට එරෙහිව යාමක් බව සක් සුදක් සේ මනාව ඔප්පු වන බවත් එහි ඇත්තේ ‍දේශපාලන කුමන්ත්‍රණයක් බවත් නිදහස් සේවක සංගමයේ ලේකම්වරිය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n1208149</link>
    <topic>කිසිදු දීමනාවක් නොලැබූ ගොවීන්ට17දා සිට විශ්‍රාම වැටුප්</topic>
    <author>මහින්ද අලුත්ගෙදර</author>
    <content>මේ දක්වා කිසිදු විශ්‍රාම වැටුපක් නොලැබූ ගොවි මහත්ම මහත්මීන් වෙනුවෙන් ගොවි විශ්‍රාම දීමනාව ලබාදීම ලබන 17 දා සිට ක්‍රියාත්මක කිරීමට රජය තීරණය කරයි.මෙතෙක් විශ්‍රාම වැටුපක් නොලද එහෙත් ගොවි විශ්‍රාම වැටුප් ලැබීම සඳහා සියලු අවශ්‍යතා සපුරන ලද අය වෙනුවෙන් මෙහිදී විශ්‍රාම වැටුප් පිරිනැමෙන අතර ඒ සඳහා අවශ්‍ය කටයුතු දැනටමත් සම්පාදනය කර තිබෙන බව මුදල් හා ක්‍රමසම්පාදන අමාත්‍යාංශය සඳහන් කරයි.ඒ අනුව මෙම ගොවි විශ්‍රාම වැටුප් දීමනාව තමාට අයත් ප්‍රාදේශීය ලේකම් කාර්යාල මඟින් ලබාගත හැකි බවද එම අමාත්‍යාංශය පෙන්වා දෙයි.මෙම ගොවි විශ්‍රාම වැටුප කඩිනමින් ගෙවන ලෙස ජනාධිපති මහින්ද රාජපක්ෂ මහතා අදාළ අංශ වෙත උපදෙස් දුන්නේය.මේ අනුව 2011 දෙසැම්බර් මස 30 වන දින වනවිට අවුරුදු 60 සම්පූර්ණ කර තිබීම, නියමිත පරිදි වාරික මුදල් කෘෂීකාර්මික හා ගොවිජන රක්‍ෂණ මණ්ඩලය වෙත බැර කර තිබීම, වයස අවුරුදු 60 සම්පූර්ණ වූ පසු හිමිකම් ඉල්ලීම සඳහා අදාළ අයදුම්පත, ඡායාරූප හා අනෙකුත් ලිපිලේඛන කෘෂීකාර්මික හා ගොවිජන රක්‍ෂණ මණ්ඩලයේ ප්‍රධාන කාර්යාලය වෙත හෝ ප්‍රාදේශීය කාර්යාලයක් වෙත භාර දී තිබීම ආදී සුදුසුකම් සපුරා තිබීම ගොවි විශ්‍රාම දීමනාව ලබා ගැනීම සඳහා සුදුසුකම් වෙයි.මේ අතර නියඟයෙන් හානියට පත් ප‍්‍රදේශවල ගොවි ජනතාවට ප‍්‍රමුඛතාව ලබාදෙන ලෙස ද ජනාධිපති මහින්ද රාජපක්ෂ මහතා මුදල් හා ක්‍රම සම්පාදන සහ ගොවිජන සේවා හා වනජීවී අමාත්‍යාංශ වෙත දැනුම් දී තිබේ.ගොවිජන සංවර්ධන දෙපාර්තමේන්තුව හරහා ක්‍රියාත්මක කිරීමට යෝජිත මේ වැඩපිළිවෙළ සඳහා ගොවීන් වෙතින් අයැදුම්පත් බාරගැනීම ඒ ඒ වසම්භාර කෘෂිකර්ම පර්යේෂණ හා නිෂ්පාදන සහකාර නිලධාරීන් විසින් මේ වනවිටත් සිදු කෙරෙන බවද මුදල් හා ක්‍රමසම්පාදන අමාත්‍යාංශය කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n12081410</link>
    <topic>වික්‍රමබාහු කොටින්ට කත් ඇදීම තවමත් නතර කර නෑ</topic>
    <author>ඉන්දික පොල්කොටුව</author>
    <content>සමස්ත ජාතියේ නිදහස උදෙසා ගෙනගිය ත්‍රස්තවාදය පරාජය කිරීමේ වැඩපිළිවෙළට එදා සෑම අතින්ම අකුල් හෙළමින් ජාතික හා ජාත්‍යන්තර වශයෙන් එයට එරෙහිව කටයුතු කළ වික්‍රමබාහු කරුණාරත්න වැනි පිරිස තවමත් ත්‍රස්තවාදය පෝෂණය කිරීමේ ඔවුන්ගේ කොන්ත්‍රාත්තුව අවසන් නොමැති යැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙලිය රඹුක්වැල්ල මහතා පවසයි.වික්‍රමබාහු ඇතුළු විශාල නඩයක් රට තුළ සිට රටට එරෙහි කුමන්ත්‍රණ කොන්ත්‍රාත්තුව එදා සිට ඩොලර් වෙනුවෙන් ක්‍රියාවට නැන්වූ බවද එවැනි නඩයකින් බේරී මෙයට වසර තුනකට පෙර ජාතියට නිදහස උරුම කැර දීම කොතරම් වූ අසීරු ක්‍රියාවක්දැයි අදටත් මැනවින් පැහැදිලි වන බවද හෙතෙම කීය.චෙන්නායි දෙමළ ඊළාම් සහයෝගිතා සමුළුව සඳහා ආචාර්ය වික්‍රමබාහු කරුණාරත්න මහතා සහභාගි වී එහි මුලසුනක් දැරීම පිළිබඳව අදහස් දක්වමින් ඒ මහතා පැවසීය.දේශපාලනයේ කුණු බක්කියට වැටී සිටියද කුණු බක්කියේ සිට හෝ ත්‍රස්තවාදය පෝෂණය කිරීමට එදා සිටම වික්‍රමබාහු වැනි අය ක්‍රියා කළ බවත්, එහෙත් වෙනදාට වඩා අද එහි භයංකාරත්වය වන්නේ ත්‍රස්තවාදය පරාජය කැර වසර ගණනක් ගෙවී තිබියදීත් ඔවුන් ත්‍රස්තවාදයට ජීවය දීමට ක්‍රියා කිරීම යැයි ඇමැති රඹුක්වැල්ල මහතා කීය.මෙලෙස ක්‍රියා කරන ඔහු ඇතුළු පිරිස විපක්ෂයේ දේශපාලන කණ්ඩායම් සමඟ එක්වී විවිධ ව්‍යාජ චෝදනා රජයට එල්ල කරමින් උත්සාහ කරන්නේ ආණ්ඩුව පෙරළා ත්‍රස්තවාදයට හිතැති ඔවුන්ගේ පාලනයක් ගොඩනැන්වීමට වුවත් මාතෘභූමියට ආදරය කරන ජනතාව වත්මන් රජය දශමයකින් හෝ සෙලවීමට කිසිදු බලවේගයකට ඉඩ නොතබන බවද ඇමැති රඹුක්වැල්ල මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n12081411</link>
    <topic>මාමාස්මීන්ගේ කල්ලියේ රවුෆ්මාලිගාවත්තේ දී කොටුවෙයි</topic>
    <author>විජයානි එදිරිසිංහ</author>
    <content>කොළඹ ප්‍රධානම පාතාල අපරාධකරුවකු වූ ‘මාමාස්මීන්’ගේ අපරාධ කල්ලියේ ප්‍රධානියකු වූ ‘රවුෆ්’ මාලිගාවත්ත පොලීසිය මගින් පෙරේදා රාත්‍රියේ අත්අඩංගුවට ගෙන තිබේ. මොහු මාලිගාවත්ත 211 වත්තේ නිවසක සැඟවී සිටිය දී අත්අඩංගුවට ගැනීමට හැකිවූයේ ප්‍රදේශවාසීන්ගෙන් ලත් ඔත්තුවක් මතය. ටී 56 උණ්ඩ කීපයක් සහ අත් බෝම්බයක් ද සහ මත්කුඩු මිලිග්‍රෑම් 450 සන්තකයේ තිබී සොයාගෙන ඇත.කොළඹ ප්‍රධාන ව්‍යාපාරිකයන් තුන්දෙනකු ඝාතනය කිරීම ඇතුළු මිනිමැරුම්, මංකොල්ලකෑම්, පැහැර ගැනීම් සහ කප්පම් ගැනීම් ඇතුළු අපරාධ සිය ගණනකට සම්බන්ධව සිටි බව පොලීසිය කියයි.පාතාල අපරාධකරුවන් අත්අඩංගුවට ගැනීමට ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලීසිය නොකඩවා මෙහෙයුම් සිදුකරයි. ඒ සඳහා මහජනතාවගේ ද සහාය ඉල්ලා තිබුණි.එහි ප්‍රතිඵලයක් වශයෙන් රවුෆ් මෙසේ සැඟවී සිටිය දී කොටුකර ගැනීමට හැකි වී ඇත. මාමාස්මී කොටුකර ගැනීම සඳහා රවුෆ්ගෙන් රඳවා ගැනීමේ නියෝග යටතේ ප්‍රශ්න කරගෙන යයි. මේ වනවිටත් පාතාල අපරාධ රැසක තොරතුරු හෙළිවී තිබේ. බස්නාහිර පළාත බාර ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ නියෝජ්‍ය පොලිස්පති ගුණවර්ධන, නියෝජ්‍ය පොලිස්පති මැකාති පෙරේරා, කොළඹ අපරාධ කොට්ඨාස අධ්‍යක්ෂක පොලිස් අධිකාරී පී. ආර්. එල්. රණවීර, සහකාර පොලිස් අධිකාරී සී. ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, මාලිගාවත්ත පොලිස් ස්ථානාධිපති ප්‍රධාන පොලිස් පරීක්ෂක රොහාන් පෙරේරා, උප පොලිස් පරීක්ෂකවරුන් වන බිමල් දේවනාරායන සහ නාමසිිරිරත්න, පොලිස් කොස්තාපල්වරුන් වන දමිත්, නිලංග, කසුන්, මෙන්ඩිස් කුමාර සහ කාන්තා පොලිස් සජීවනි මෙම වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n12081412</link>
    <topic>94 ජනපතිවරණයේ දී ගාමිණී පරද්දන්න එජාපයේ ඇතැමුන් කුමන්ත්‍රණ කළා</topic>
    <author/>
    <content>දෙදහස් පහ වසරේ පැවැති ජනාධිපතිවරණයේදී වත්මන් ජනාධිපති මහින්ද රාජපක්ෂ මහතා පරාජය කිරීමට ක්‍රියාත්මක වූ කුමන්ත්‍රණය හා සමාන කුමන්ත්‍රණයක් 1994දී ගාමිණී දිසානායක මහතා පරාජය කිරීමට එජාපයේ ඇතැම් පුද්ගලයන් ක්‍රියාත්මක කළ බව රාජ්‍ය කළමනාකරණ හා ප්‍රතිසංස්කරණ ඇමැති නවීන් දිසානායක මහතා පවසයි.මේ සම්බන්ධයෙන් හරියටම කරුණු දන්නා ඌව පළාත් ආණ්ඩුකාර නන්ද මැතිව් මහතා ඉදිරියේදී කරුණු හෙළිකරනු ඇති බවත් ඇමැතිවරයා පැවැසීය.ඒ මහතා මේ බව පැවැසුවේ පොලොන්නරුව වැලිකන්ද මහින්දගම දී පසුගියදා පැවැති රැස්වීමකට සහභාගී වෙමිනි.ඇමැතිවරයා එහිදී මෙසේද පැවැසීය.ගාමිණී දිසානායක මහතා එවකට වසර එකහමාරක් අගමැති ලෙස කටයුතු කළ රනිල් වික්‍රමසිංහ මහතා පරාජය කර විපක්ෂ නායක වුණා. ඉන්පසු ජනාධිපති අපේක්ෂකයා වුණා. පසුව පැවැති ජනාධිපතිවරණයේදී එතුමාට විරුද්ධව පැහැදිලිවම කුමන්ත්‍රණ ක්‍රියාත්මක වුණා. එතුමාගේ පුතෙක් විදිහට මම මෙහෙම කිව්වාම කවුරු හරි කියයි මම පක්ෂපාතියි කියලා. මේ ගැන හරියටම දන්නේ නන්ද මැතිව් මහතායි. දැන් එතුමා ආණ්ඩුකාරවරයකු ලෙස කටයුතු කරනවා. එතුමා එක්සත් ජාතික පක්ෂයේ හිටපු ප්‍රබල නායකයකු වන සිරිල් මැතිව් මහතාගේ පුතා. මේ කුමන්ත්‍රණය දියත් කළේ කවුද කියලා එතුමා ඉදිරියේදී හෙළි කරයි. ගාමිණි දිසානායක පරද්දන්න කටයුතු කරන්න, රැස්වීම් තියන්න එපා කියලා එක්සත් ජාතික පක්ෂයේ එක්තරා පුද්ගලයකු උපදෙස් දුන්නා කියලා එතුමා කියාවි.2005දී මොකක්ද වුණේ? මහින්ද රාජපක්ෂ මැතිතුමාට විරුද්ධව එම කුමන්ත්‍රණයමයි ක්‍රියාත්මක වුණේ. බමුණු කුලේ සමහරුන් සාමාන්‍ය පන්තියේ අය දේශපාලනයේ ඉහළ පුටුවලට එනවාට කැමති නෑ. ඒගොල්ලන්ගේ කට්ටිය විතරයි රට පාලනය කරන්න ඕනෑ කියා ඒ අය හිතනවා. මහින්ද රාජපක්ෂ මහතාට එරෙහිව කුමන්ත්‍රණය කළත් එතුමා එම කුමන්ත්‍රණයට සාර්ථකව මුහුණ දුන්නා. නමුත් මගේ පියාට එම කුමන්ත්‍රණයට සාර්ථකව මුහුණදීමට හැකි වුණේ නෑ.94දී වගේම තමයි 2005දීත් වුණේ. තොරතුරු හුවමාරු කරගන්නවා. සංවිධාන රැස්වීම් ගැන කියනවා. දේශපාලන උපක්‍රම ගැන කියනවා. මේක අපි ඇස් දෙකෙන් බල බලා හිටියේ මොකක්ද කරන්නේ කියලා. නමුත් මහින්ද රාජපක්ෂ මහතා සමඟ සියලු දේශප්‍රේමී බලවේග ඒකරාශී වුණා. අපි, කරු ජයසූරිය මහතා ඇතුළු 17දෙනෙක් එජාපයේ සිට මහින්ද රාජපක්ෂ මහතාට සහාය දක්වන්න මේ පක්ෂයට එකතු වුණා. මහින්ද රාජපක්ෂ මහතා ඒ කුමන්ත්‍රණ පරාජය කළ නිසාම අද මේ රට එක්සේසත් වෙලා ශිඝ්‍රයෙන් සංවර්ධනය කරා යමින් තිබෙනවා.ශ්‍රී ලංකා නිදහස් පක්ෂයේ මහලේකම්, ඇමැති මෛත්‍රීපාල සිරිසේන මහතාද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n12081413</link>
    <topic>තාවකාලික සේවකයන් හෝ යොදවාවිදුලි සැපයුම අඛණ්ඩව</topic>
    <author>රක්ෂණ ශ්‍රියන්ත</author>
    <content>අඛණ්ඩව විදුලි සැපයුම ලබාදීමට ඉංජිනේරුවරුන් ඇතුළු විධායක සේවයේ යෙදී සිටින සියලුම නිලධාරීන් කැපවී ක්‍රියාකරන බව විදුලිබළ මණ්ඩලයේ සාමාන්‍යාධිකාරි නිහාල් වික්‍රමසූරිය මහතා පවසයි.අවශ්‍ය වුවහොත් ඉදිරියේදි තාවකාලික සේවකයන් පන්දහසක ප්‍රමාණයක් බඳවාගෙන විදුලි සැපයුම අඛණ්ඩව පවත්වා ගෙන යෑමට මණ්ඩලය තීරණය කර ඇති බව හෙතෙම කීවේය.ඒ මහතා එසේ පැවසුවේ ඊයේ (13) විදුලිබල අමාත්‍යාංශයේ පැවති මාධ්‍ය හමුවකට එක් වෙමිනි. එහිදි වැඩිදුරටත් අදහස් දැක්වූ සාමාන්‍යාධිකාරිවරයා මෙසේද පැවසීය.විදුලි බල සේවකයන්ගේ වෘත්තීය සමිති සන්ධාන දෙකක් එක්ව මේ වනවිට ගෙන යන වැඩ වර්ජන ක්‍රියාමාර්ගය පදනම් විරහිතයි. සභාපතිවරයා ඇතුළු විදුලිබල මණ්ඩලයේ පාලන අධිකාරිය සේවකයන්ගේ ප්‍රශ්නවලට පැහැදිලි විසඳුම් ලබාදී තිබෙනවා. එනම් වැටුප් විසමතාවට විසදුමක් නොවැම්බර් මස මුල් සතියේ ලබාදෙන බවට ලිඛිත පොරොන්දුවක් ලබාදීම හා සේවකයන් කිහිප දෙනකුට යවා ඇති අවවාද ලිපි ඔවුන්ගේ සේවයට හෝ උසස්වීම්වලට බලනොපාන බවට දී ඇති පොරොන්දුවයි. වාර‍ සේවාවල යේදී සිටින සේවකයන් වැඩවර්ජනය කිරීම වැරදි සහගත ක්‍රියාවක්. එම සේවකයන් අත්‍යවශ්‍ය සේවා මුරවල යෙදෙන පිරිසක් .ඔවුන් වැඩවර්ජනය කිරීමට දින 21 කලින්වත් පාලන අධිකාරිය දැනුවත් කළ යුතුයි . ඔවුන්ගේ සේවා සඳහා වෙන කෙනෙකු අනිවාර්යයෙන් අනුයුක්ත කළ යුතුයි. එසේ නොකළහොත් අඛණ්ඩව විදුලි සැපයුමක් ලබාදීමට බාධා එල්ලවෙනවා. වගකීමක් මෙන්ම යුතුකමක් ලෙසද සලකා ‍වැඩවර්ජනයේ යෙදී සිටින සේවකයන් සේවයට වාර්තා කිරිම කළ යුතු වෙනවා.විදුලිබල මණ්ඩලයේ උපසභාපති අනුර විජේපාල මහතා ද අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=n12081414</link>
    <topic>17 හැවිරිදි සිසුවාමී උණෙන් මිය යයි</topic>
    <author>පොළොන්නරුව දිසා සමූහ ඇම්. පී. සරත්</author>
    <content>මී උණ වැළඳී 17 හැවිරිදි පාසල් සිසුවකු මිය ගොස් ඇතැයි මැදිරිගිරිය පොලිසිය කියයි.මෙසේ මිය ගොස් ඇත්තේ මැදිරිගිරිය ජාතික පාසලේ ඉගෙනුම ලැබූ මෙවර උසස් පෙළ විභාගයට පෙනී සිටීමට සූදානම්ව සිටි මැදිරිගිරිය ඒකනායක ක්‍රීඩාංගණය අසල පදිංචිව සිටි ඒ. සුපුන් රුක්මාල් නැමැති දරුවකි.මී උණ වැළඳීමෙන් මැදිරිගිරිය රෝහලට ඇතුළත් කළ මිය ගිය අය අසාධ්‍ය තත්ත්වයට පත්වීමෙන් පසුව පොළොන්නරුව රෝහලට මාරු කර යැවීමෙන් පසුව අගෝස්තු 12 වැනිදා සවස මිය ගොස් ඇත. මැදිරිගිරිය පොලිසිය වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=r1208141</link>
    <topic>ගිරාඳුරුකෝට්ටේ සති පොළ භූමිය සහගොඩනැගිලි අබලන්</topic>
    <author>ගිරාඳුරුකෝට්ටේ සමූහ සෝමදාස සමරගුණරත්න</author>
    <content>මහවැලි ගම්මාන 17ක මෙන්ම ආසන්න ගම්මාන 10ක පමණ ජනතාව එක් රැස්වන ගිරාඳුරුකෝට්ටේ සතිපොළ භූමිය පමණක් නොව එහි ගොඩනැගිලිද මේ වන විට දැඩි ලෙස අබලන් වී ඇත.ගොඩනැගිලි වල වහල දිරාපත්වී තැනින් තැන කැඩී බිඳී පහත් වී බිම වැටීමට ආසන්නව පවතී.මේ නිසා පාරිභෝගිකයන් විශාල සංඛ්‍යාවක් ගැවසෙන බැවින් මාරාන්තික අනතුරු සිදුවීමට පවා ඉඩ තිබේ.වහල උළු හා දිරාගිය දැව කොටස් කඩා වැටීම නිසා පසුගිය කාලයේදී කිහිප දෙනෙක්ම තුවාල ලැබූහ.සතිපොළ භූමිය දැනට පවතින්නේ මහියංගන ප්‍රාදේශීය සභාව භාරයේය.සතිපොලෙහි කාණු පද්ධතිය ක්‍රමවත් නොවන බැවින්ද සෞඛ්‍යමය ගැටලු පැන නැගී තිබේ. පොළ භූමියේ තිබෙන වැසිකිලියද දැඩි ලෙස අපවිත්‍රය. එම වැසිකිලියට යාබද භූමියෙහිද වෙළෙන්දෝ වෙළඳාම් කරති.සති පොළ භූ®මිය ක්‍රමවත්ව සකස් කොට අබලන් වූ ගොඩනැගිලිද ප්‍රතිසංස්කරණය කර දෙන ලෙස මහියංගණ ප්‍රාදේශීය සභාවෙන් හා දේශපාලන අධිකාරියෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=r1208142</link>
    <topic>වතුකරයේ ජනතාවට නීතිය ගැන දැනුම</topic>
    <author>නුවරඑළිය මධ්‍යම එරික් තිලකරත්න</author>
    <content>මෙරට ජනතාවගෙන් බහුතරයක් නීතිය පිළිබඳව නිසි අවබෝධයක් නොමැතිකම නිසා බොහෝ අවස්ථාවලදී ඔවුහු විශාල ලෙස අපහසුතාවයන්ට මුහුණ පාන බව මැනවින් පෙනී යන කරුණක්.ඒ අතර නුවරඑළිය දිස්ත්‍රික්කයේ දුෂ්කර ග්‍රාමීය ප්‍රදේශවල හා විශේෂයෙන් වතුකරයේ ජනතාවද යම් තරමක ඉදිරියෙන් සිටින පිරිසක් ලෙස අපට දැකිය හැකිය.ම් නිසාම නීතිය පිළිබඳව ග්‍රාමීය ජනතාව මෙන්ම වතුකරයේ ජනතාවද යම් අවබෝධයකින් සිටීම වැදගත්.ඔවුන්ව ඒ සම්බන්ධයෙන් දැනුවත් කිරීම හා ඒ පිළිබඳව අවබෝධයක් ලබාදීම අප සතු යුතුකමක් හා වගකීමක්ද වෙනවා යැයි ශ්‍රී ලංකා නීති ආධාර කොමිෂන් සභාවේ නුවරඑළිය මධ්‍යස්ථානය බාර නීති නිලධාරිනි නීතිඥ පී.පී. ඉන්දිකා ප්‍රියදර්ශනී මෙනවිය අවධාරණය කළාය.ඇය මෙසේ පැවසුවේ නීති ආධාර කොමිෂන් සභාවේ නුවරඑළිය මධ්‍යස්ථානය හා ජාතික භාෂා හා සමාජ ඒකාබද්ධතා අමාත්‍යාංශය එක්ව සංවිධානය කර තිබෙන කඳුරට නීති උදානය තේමාව යටතේ නුවරඑළියේ ළිඳුල සරස්වති දෙමළ මහා විද්‍යාලීය ශාලාවේදී පසුගියදා පවත්වන ලද නීතිය පිළිබඳව ප්‍රජාව දැනුවත් කිරීමේ හා නීති ආධාර සායන වැඩසටහනේ සමාරම්භක අවස්ථාවේදීය.මේ දැනුවත් කිරීමේ හා නීති සායන වැඩසටහන සඳහා ළිඳුල බල ප්‍රදේශයේ ග්‍රාමීය හා වතුකරයේ විශාල ජන කොටසක්ද ප්‍රදේශයේ සිංහල දමිළ පාසල් සිසු දරු දැරියන් සිය ගණනක පිරිසක්ද සහභාගී වී සිටියහ. මෙහිදී ජාතික භාෂා හා සමාජ ඒකාබද්ධතා අමාත්‍යාංශයේ නුවරඑළිය දිස්ත්‍රික් ප්‍රවර්ධන නිලධාරී ආනන්ද දිසානායක මහතා කථා කළේය.ම් වැඩමුළුවේදී නීතිඥ ඩබ්ලිව්. ආර්. විජයවික්‍රම නීතිඥ කෝකිලා සෙනෙවිරත්න නීතිඥ සුරේෂ් ගයාන් යන මහත්ම මහත්මීහුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=r1208143</link>
    <topic>මුදලට කාන්තාවන් සැපයීමේ ජාවාරමක් මෙහෙය වූත්‍රිරෝද රථ රියැදුරකු මීගමුවේදී අත්අඩංගුවට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>සුරූපී කාන්තාවන් ත්‍රීරෝද රථ මගින් ප්‍රවාහනය කර ගණිකා වෘත්තියෙහි යොදවමින් එහි කළමනාකාරීත්වය දැරූ ත්‍රීරෝද රථ රියැදුරකු හා මීගමුව නගරය කේන්ද්‍ර කර ගනිමින් එම වෘත්තියේ නියැළී සිටි රූමත් කාන්තාවක් මීගමුව පොලිසියේ දූෂණ මර්දන ඒකකය මගින් අත්අඩංගුවට ගෙන තිබේ. මොවුන් මීගමුව අතිරේක මහේස්ත්‍රාත් රජීන්ද්‍රා යූ. ජයසූරිය මෙනවිය වෙත ඉදිරිපත් කළ පසු වරද පිළිගන්නා ලදී.ත්‍රීරෝද රථ රියැදුරුට රු. 50000ක දඩයක් සහ කාන්තාවට රු. 100ක දඩයක් නියම වුණි. මීගමුව පොලිසියේ දූෂණ මර්දන අංශයේ නිලධාරියකු අදාළ ත්‍රීරෝද රථ රියැදුරට දුරකථනයෙන් කතා කොට උපායශීලීව සිය අවශ්‍යතාවය විමසා ඇත.ඒ අනුව මීගමුව සංචාරක පුරයේ ඒත්තු කාල ප්‍රදේශයේ ස්ථානයකට පොලිස් නිලධාරියාට ඒමට දන්වා තිබුණි.එහි ගොස් ත්‍රිරෝද රථ රියැදුරුට මුදල් ගෙවා කාන්තාව සිටි කාමරය වෙත යද්දී ස්ථාන ගතව සිටි පොලිස් වැටලීම් කණ්ඩායම ත්‍රීවිල් රථ රියැදුරු හා කාන්තාව අත්අඩංගුවට ගනු ලැබීය.මීගමුව කොට්ඨාස පොලිස් අධිකාරි චන්දන ගලප්පත්ති මහතාගේ උපදෙස් පිට මීගමුව පොලිස් ස්ථානාධිපති ගාමිණී හල්ලව මහතාගේ අධීක්ෂණය යටතේ දූෂණ මර්දන ඒකකයේ ස්ථානාධිපති පොලිස් පරීක්ෂක ප්‍රසාද් ලියනගේ, පොලිස් සැරයන්වරුන් වන 28184 සමරනායක, 19520 පෙරේරා හා පොලිස් කොස්තාපල්වරුන් වන 35721 ප්‍රසාද්, 60339 ලංකාතිලක, 73756 සේනානායක, 70265 සාරංග, 82685 උදයකුමාර, කාන්තා පොලිස් කොස්තාපල් 6920 එච්. එම්. රේණුකා හේරත් යන නිලධාරි කණ්ඩායම වැටලීමට සහාය වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=r1208144</link>
    <topic>අපනයන බෝග වගාවපොල්ගහවෙල ව්‍යාප්ත කරවයි</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයේ අපනයන බෝග වගාව ව්‍යාප්ත කිරීමේ වැඩසටහනක් ක්‍රියාත්මක කොට ඇත.අපනයන කෘෂිකර්ම දෙපාර්තමේන්තුව මගින් ක්‍රියාත්මක මේ වැඩසටහනින් දැනට ප්‍රදේශයේ ගොවීන් සඳහා කෝපි, ගම්මිරිස්, කුරුඳු හා පුවක් පැළ විශාල තොගයක් බෙදා දී තිබේ.මේ සඳහා සහනාධාර වැඩපිළිවෙළක්ද ක්‍රියාත්මක වන අතර අක්කර බාගයට වඩා වැඩි ඉඩම් සඳහා එය අදාළ වේ.පොල්ගහවෙල ප්‍රාදේශීය ලේකම් කොට්ඨාසයට අයත් පොල්ගහවෙල හා පොතුහැර ගොවිජනසේවා කොට්ඨාසවල දැනට වැඩසටහන ක්‍රියාත්මකය.මෙමගින් දැනට ප්‍රදේශයේ ගොවීන් සඳහා කුරුඳු පැළ 2601ක් ගම්මිරිස් පැළ 6930ක්, කෝපිපැළ 2400ක් හා පුවක් පැළ 400ක්ද ලබාදී ඇත.පසුගිය වසරවලට සාපේක්ෂව මේ වසරේ අපනයන බෝග වගාව පිළිබඳ ප්‍රදේශ වාසීන්ගේ උනන්දුව වැඩිවෙමින් පවතින බව පෙන්වාදෙන පොල්ගහවෙල අපනයන කෘෂිකර්ම ව්‍යාප්ත නිලධාරී, එච්.එම්.බී. හේරත් මහතා අපනයන බෝගවගාවලින් හොඳ ආදායමක් ලබා ගැනීමට හැකිවීමත් වන සතුන්ගෙන් සිදුවන හානිය අවම වීමත් මෙයට බෙහෙවින් හේතුවී ඇති බවද හෙතෙම පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=s1208141</link>
    <topic>ලන්ඩන් ඔලිම්පික් උළෙල සාර්ථකව නිම වෙයි</topic>
    <author/>
    <content>දින 16ක් පුරා ලන්ඩන් නගරය කේන්ද්‍ර කොට ගෙන පැවැති 30 වැනි ඔලිම්පික් ක්‍රීඩා උලෙළ සංගීතාස්වාදය මුසුවූ සොඳුරු රාත්‍රියකින් ඊයේ නිමාවට පත් විය.ශ්‍රී ලංකා වේලාවෙන් ඊයේ අලුයම නිමාවට පත්වූ මේ ආනන්දනීය සමුගැනීමේ ලන්ඩන් රාත්‍රිය පැය තුනක සංදර්ශන වලින් විචිත්‍රවත් විය.බ්‍රිතාන්‍ය පොප් සංගීතයේ පෙරළිකාරයන් වු ස්පයිස් ගර්ල්, ජෝජ් මයිකල් වැනි දැවැන්තයන් ඇතුළු බටහිර ගායක ගායිකාවන් එක්වූ මේ රාත්‍රිය නිමා වූයේ 31 වැනි ඔලිම්පික් ක්‍රීඩා උලෙළ පැවැත්වෙන බ්‍රසීලයේ රියෝද ජැනයිරෝ නගරාධිපතිවරයාට ඔලිම්පික් ධජය නිල වශයෙන් භාරදීමෙන් අනතුරුවය.30 වැනි ඔලිම්පික් ක්‍රීඩා උලෙළ අවසන් කරන බව නිල ප්‍රකාශය කළ ජාත්‍යන්තර ඔලිම්පික් කමිටු සභාපති ජැකස් රොගී මහතා සඳහන් කළේ ඔලිම්පික් ක්‍රීඩා උලෙළ සාර්ථක කර ගැනීමට කැපවී ක්‍රියා කළ ස්වේච්ඡා සේවකයන්ගේ සිනහව කිසිදා අමතක නොවන බවයි. ඔවුන්ගේ් කාරුණික බවට හා අවංක සහයෝගයට ස්තුති කළ ඔලිම්පික් සභාපතිවරයා පැවැසුවේ මේ දැවැන්ත ක්‍රීඩා උලෙළේ වීරයන් වන්නේ ස්වේච්ඡා සේවකයන් බවය.“ඔලිම්පික් තරග නැරැඹුවන්ගේ ප්‍රීතිඝෝෂා හේතුවෙන් තරගාවලියේ ජීව ගුණය රැකුණා. එයින් තරගකරුවන්ට විශාල ධෛර්යයක් ලැබුණා” ජැකස් රොගී මහතා පැවසීය.ලන්ඩන් ඔලිම්පික් සමාප්ති රාත්‍රියේ අසිරිය සියැසින් දැක බලා ගැනීමට 80000 ක ප්‍රේක්ෂක පිරිසක් හා 10000 ක ක්‍රීඩක ක්‍රීඩිකාවන් පිරිසක් වාසනාවන්ත වූහ.මල් වෙඩි වලින් පිරුණු රාත්‍රිය ප්‍රධාන ආරාධිතයා ලෙස බ්‍රිතාන්‍ය රජ පවුලේ හැරී කුමරු එක්ව සිටියේ්ය.ලොව ප්‍රකට ස්පයිස් ගර්ල් ගායිකා කණ්ඩායමේ සාමාජිකාවන් බ්‍රිතාන්‍ය කුලී රථ 5ක වහලය මත සිට ගෙන ක්‍රීඩාංගණයට පැමිණ ගීත ගායනා කිරීම සමාප්ති උලෙළට නැවුම් අරුතක් එක් කළහ.අනතුරව ජනප්‍රිය ගීත හා පොප් සංගීතයට මුසුවූ නර්තන අනතරට එක්වූ විදුලි ධාරාවන්ගෙන් සමාප්ති සටහන සැණකෙළි සිරියක් ඉසිලීය.රටවල් 204 ක ක්‍රීඩක ක්‍රීඩිකාවන් 10490ක් සහභාගී වූ ඔලිම්පික් ක්‍රීඩා උළෙලේ රන් පදක්කම් 302 ක් පිරිනැමුණු අතර අවසන් දස්කම් ප්‍රදානය එදින දහවල් පැවැති මැරතන් ජයග්‍රාහකයන්ට සමාප්ති උලෙළේදී තිළිණ ඛ්ලමද විශේෂත්වයකි.ලෝක වාර්තා 44ක්මෙවර ලන්ඩන් ඔලිම්පික් උලෙළේදී ලෝක වාර්තා 44ක් බිහිවීම ක්‍රීඩාවේ ප්‍රගතිය විදහා දක්වන්නකි. ඔලිම්පික් ක්‍රීඩා වාර්තා 117ක්ද දින 16 ක් පුරා බිඳ වැටුණි. ලෝකයේ අති දක්ෂයන් ලෙස පිළිගැණුනු මීටර් 100 හා 200 ලොව වේගවත්ම මිනිසා උසේන් බෝල්ට්, මීටර් 800 රන් පදක්කම දිනු කෙන්යාවේ ඩේවිඩ් රුඩිෂා ඇතුළු ජනප්‍රිය තරු රැසක් නව ලෝක වාර්තා පිහිටවුවන් අතර වෙති. මේ දෙදෙනාම ගිනස් වාර්තා පොතට ද එක්ව සිටිති.ඔබාමාගෙන් සුබ පැතුම්ක්‍රීඩා උලෙළේ වැඩිම පදක්කම් දිනාගත් අමෙරිකාවෙන් බ්‍රිතාන්‍ය අගමැති ඩේවිඩ් කැමරුන් වෙත සුබ පැතුම් එක් කළ බව නිවේදනය කෙරුණි. ජනාධිපති බරක් ඔබාමා දුරකථනය මගින් ඩේවිඩ් කැමරුන් වෙත දැනුම් දී ඇත්තේ “විශිෂ්ට ක්‍රීඩා උළෙලක්” යනුවෙන් බව එම නිවේදනයේ සඳහන් විය.ඇමෙරිකාව රන් පදක්කම් 46ක් දිනාගත් අතර චීනය රන් පදක්කම් 38ක් ද සත්කාරක බ්‍රිතාන්‍ය රන් පදක්කම් 29ක්ද දිනා ගත්හ. එය වසර 1908 ට පසු බ්‍රිතාන්‍ය දැක්වූ හොඳම දක්ෂතාව වේ.මෙවර ඔලිම්පික් උලෙළේ සහභාගී වු රටවල් අතුරින් පදක්කම් දිනාගත් සංඛ්‍යාව 79කි. රටවල් 115කට පදක්කම් අහිමිවී ගියද විශ්වයේ දැවැන්තම ක්‍රීඩා උලෙළට සහභාගීවීමේ අත්දැකීම අති විශාලය. ශ්‍රී ලකාව ද එවැනි අත්දැකීමකින් සෑහීමට පත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=s1208142</link>
    <topic>මහනුවර කණ්ඩායමට තියුණු ජයක්</topic>
    <author>ෆවුස් මොහොමඩ්</author>
    <content>ඩයලොග් අන්තර් සමාජ පළමු කොටසේ රගර් තරගාවලියේ කුසලාන තරග වටයේ නාවික හමුදාව සමග නිත්තවෙල පැවැති තරගයෙන් ලකුණු 25-20ක තියුණු ජයක් වාර්තා කිරිමට මහනුවර කණ්ඩායම සමත්විය.ක්‍රීඩාලෝලින්ගේ වැඩි අවධානයක් යොමුවූ මේ තරගයේ පළමු හාගය නිමාවනවිට ලකුණු 14-13ක් ලෙස උණුසුම් මුහුණුවරක් ගත් අතර දෙපිලේම ක්‍රීඩකයන් ප්‍රබල ක්‍රීඩා රටාවක නිරතවූහ. කෙසේවූවත් දෙවැනි භාගයේ අවසන් මොහොත වනවිට දෙපිලම ‍ලකුණු 20 බැගින් ලබාසිටි අතර අවසන් මොහොතේ දී මහනුවර කණ්ඩායම උත්සාහක දිනුමක් එල්ල කරමින් නාවිකයෝ අබිබවා යාමට සමත්වූහ. ජයග්‍රාහී කණ්ඩායමට ‍ගෝල් 2ක්, උත්සාහක දිනුමක් සහ දඬුවම් පහර 2ක් එක් වූ අතර නාවිකයෝ ‍ගෝලයක්, උත්සාහක දිනුම් 2ක් සහ දඬුවම් පහරක් එල්ල කළහ.පොලිසිය ජය ගනී‍මේ අතර පළඟ ශූරතාව සඳහා පොලිසිය සහ ගුවන් හමුදාව අතර රත්මලාන ගුවන් හමුදා පිටියේ දී පැවැති තරගයෙන් ලකුණු 17-12ක ජයක් අත්කර ගැනීමට පොලිසිය සමත්විය.පළමු භාගය නිමාවනවිට ලකුණු 12-7ක් ලෙස ගුවන් හමුදාව පෙරමුණේ පසුවූව ද දෙවැනි භාගයේ දී වඩාත් තියුණු ක්‍රීඩා රටාවක නිරතවූ ‍පොලිසිය ‍‍ ගෝලයක් සහ දඬුවම් පහරක් වාර්තා කරමින් තරගයේ වාසිය තම කණ්ඩායමට හරවා ගත් අතර ගුවන් හමුදාවට ලකුණු ලබාගැනීමේ මං අහුරා දැමීය. තරගය පුරා ‍‍‍ගෝල් 2ක් සහ දඬුවම් පහරක් ලබා ගැනීමට පොලිසිය සමත්වූ අතර ගුවන් හමුදාව ගෝලයක් සහ උත්සාහක දිනුමක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=s1208143</link>
    <topic>19න් පහළ පිල නැමීබියාව පරදවයි</topic>
    <author/>
    <content>සෙබස්තියන් පෙරේරාගේ විශිෂ්ට පිතිහරඹය සහ ළහිරු මධුසංඛගේ තුන්ඉරියව් දස්කම් හේතුවෙන් 19න් පහළ ලෝක කුසලාන ක්‍රිකට් තරගාවලියේ ඊයේ නැම්බියා‍ව සමග ඔස්ට්‍රේලියාවේ බ්‍රිස්බේන් නුවර පැවැති තරගයෙන් ලකුණු 195ක දැවැන්ත ජයක් අත්කර ගැනීමට ශ්‍රී ලංකා යොවුන් පිල සමත්විය.පළමුව පන්දුවට පහරදුන් ශ්‍රී ලංකා පිල ඕවර 50 අවසානයේ කඩුලු 9කට ලකුණු 298ක් රැස් කළ අතර නැම්බියාව ඕවර 35කදී ලකුණු 103කට දැවී ගියේය.තරගයේ වීරයා වූ ආරම්භක පිතිකරු සෙබස්තියන් පෙරේරා පන්දු 84කදී හතරේ පහර 7ක් සමග ලකුණු 69ක් වාර්තා කිරීමට සමත්විය.සඳුන් වීරක්කොඩි ලකුණු 50ක් ලබාගත් අතර වේගවත් පිතිහරඹයක නිරතවූ ළහිරු මධුසංඛ ලකුණු 45ක් ද, පබසර වඩුගේ ලකුණු 39ක් ද, නිරෝෂන් දික්වැල්ල ලකුණු 38ක් ද ලබා ගත්හ.නැම්බියා කණ්ඩායම අඩු ලකුණු ගණනකට දවාලමින් සාර්ථක පන්දු යැවීමක නිරත වූ ළහිරු මධුසංඛ ක‍‍ඩුලු 4ක් දවාලූ අතර අමිල අපෝන්සු සහ තරිඳු කෞෂාල් අතර කඩුලු 2බැගින් බෙදී ගියේය.ශ්‍රී ලංකා යොවුන් පිල- 298/9 (ඕවර 50) සෙබස්තියන් පෙරේරා 69, සඳුන් වීරක්කොඩි 50, ළහිරු මධුසංඛ 45, පබසර වඩුගේ 39, නිරෝෂන් දික්වැල්ල 38 (ෂිවගෝ ග්රොන්වොල්ට් 49/3)නැම්බියා යොවුන් පිල – 103 (ඕවර 35) වියන් වැන් වූරන් 38 (ළහිරු මධුසංඛ 15/4, අමිල අපෝන්සු 17/2, තරිඳු කෞෂාල් 19/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=s1208144</link>
    <topic>උසේන් බෝල්ට් ක්‍රිකට් පිටියට</topic>
    <author/>
    <content>ලන්ඩන් ඔලිම්පික් උලෙ‍ළේ පදක්කම් පිට රන් පදක්කම් දිනා ගනිමින් අන්තර් ජාතික කීර්තියට පත් උසේන් ‍බෝල්ට් ඔස්ට්‍රේලියාවේ පැවැත්වෙන එරට විස්සයි20 ක්‍රිකට් තරගාවලියට ක්‍රීඩා කිරීමට කැමැත්ත පළ කොට ඇත. බිග් බාෂ් නමින් හඳුන්වනු ලබන ඔස්ට්‍රේලියානු විස්සයි 20 ක්‍රිකට් තරගාවලියට බෝල්ට් රැගෙන යනු ලබන්නේ ෂේන‍් වෝන්ය.'මම ‍‍වෝන්ට කිව්වා මට ක්‍රිකට් ගහන්න ඕනේ කියලා. ඔහු ඇහුවා මම ඇත්තටමද කියන්නේ කියලා. පසුව ඔහු මාව ඒ සඳහා යොමුකළා. ' ඔස්ට්‍රේලියාවේ චැනල් නයින් ගුවන් විදුලි සේවයට ‍බෝල්ට් පැවැසීය.ජැමෙයිකානු ක්‍රීඩකයෙකු වන බෝල්ට් කුඩාවියේ දී ක්‍රිකට් ක්‍රීඩාවේ නිරතව සිටි අතර මලල ක්‍රීඩාවෙන් ඉදිරියට යාමත් සමග ක්‍රිකට් ක්‍රීඩාවෙන් ඉවත්වී තිබේ. ෆ්‍රෑන්ක් වොරල්, මයිකල් හෝල්ඩින්, කර්ට්නි වෝල්ෂ් සහ ක්‍රිස් ගේල් වැනි ප්‍රබල ක්‍රිකට් ක්‍රීඩකයන් රැසක් ජැමෙයිකාවෙන් බිහිවී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=s1208145</link>
    <topic>දිල්හාරට කඩුලු 5ක්</topic>
    <author/>
    <content>එස්.එල්.පී.එල්. තරගාවලියේ බස්නාහිර කණ්ඩායම සමග ආර්.ප්‍රේමදාස පිටියේ පැවැති තරගයෙන් කඩුලු 8ක ජයක් වාර්තා කිරීමට ඌව කණ්ඩායම සමත්විය. දිගු කාලයකට පසු දස්කම් අතරට පිවිසි ඌව පිලේ දිල්හාර ප්‍රනාන්දු බස්නාහිර කණ්ඩායමට එරෙහිව කඩුලු 5ක් දවාලමින් සිය කණ්ඩායමට පහසු ඉලක්කයක් ලබාදුන්නේය.ලකුණු 137ක ඉලක්කයක් හඹාගිය ඌව පිල ඕවර 18.2කදී කඩුලු 2ක් පමණක් දැවී ජය අත්කර ගත්තේය. උපුල් තරංග පන්දු 53කට මුහුණදෙමින් හ‍තරේ පහර 8ක් සමග ‍නොදැවී ලකුණු 65ක් රැස් කළේය.‍ ෂොයිබ් මලික් නොදැවී ලකුණු 31ක් ලබා ගත්තේය.බස්නාහිර – 136/9 (ඕවර20) තිලකරත්න ඩිල්ෂාන් 56, ජීවන් මෙන්ඩිස් 34 ( දිල්හාර ප්‍රනාන්දු 17/5, ජේකොබ් ඕරම් 16/3)ඌව – 139/2 (ඕවර 18.2) උපුල් තරංග නොදැවී 65, ෂොයිබ් මලික් නොදැවී 31.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=s1208146</link>
    <topic>ජිම්නාස්ටික් ක්‍රීඩාවට හපන්ඉබ්බාගමුවේ සචිනි</topic>
    <author/>
    <content>තායිලන්තයේ බැං‍කොක් නුවර පැවැති 12වැනි ආසියානු කණිෂ්ඨ ජිම්නාස්ටික් තරගාවලි‍යේ දී ශ්‍රී ලංකාව නි‍යෝජනය කළ ක්‍රීඩිකාවන් අතර වැඩිම ලකුණු සංඛ්‍යාවක් ලබා තරගාවලි‍යේ ක්‍රීඩිකාවන් 117ක් අතරින් 35වැනි ස්ථානය අත්කර ගැනීමට ඉබ්බාගමුව මැදි විදුහලේ ඩී.එම්.සචිනි දර්ශා සමත්වූවාය. ඉතා අඩුපහසුකම් යටතේ පුහුණුව ලබා මෙවැනි ජයග්‍රහණයක් අත්කරගැනීමට සමත්වූ සචිනි ශ්‍රී ලංකා කණිෂ්ඨ හා ජ්‍යේෂ්ඨ ජිම්නාස්ටික් සංචිතයේ සාමාජිකාවකි.‍කුඩා වියේදීම ජිම්නාස්ටික් ක්‍රීඩාවට යොමුවු ඇය මවුපියන් සහ පුහුණුකරුගේ දිරිගැන්වීම හා කැපවීම මත ලැබූ ජයග්‍රහණ අපමණය. පසුගිය වස‍රේ පාසල් ජිම්නාස්ටික් තරගාවලියේ දක්ෂතම ක්‍රීඩිකාව ලෙස සම්මාන දිනාගැනීමට ද ඇය සමත්වූවාය.මේ දිනවල ක්‍රීඩා අමාත්‍යාංශයේ ජපන් ජාතික පුහුණුකරුවෙකු යටතේ ඇය පුහුණුව ලබන අතර ඒ සඳහා සහභාගිවීමට ඇයට හැකියාව ලැබෙනුයේ සෙනසුරාදා සහ ඉරිදා පමණි. දෛනිකව පුහුණුවීම්වල යෙදෙමින් ඇගේ ඉදිරි ගමන සාර්ථක කරගැනීමට අවශ්‍ය ක්‍රීඩා උපකරණ නොතිබී‍ම කණගාටුදායක කරුණකි. මෙවැනි දක්ෂ ක්‍රීඩිකාවකගෙන් ඉදිරියේ දී රටට කීර්තියක් අත්කරගැනීමට බලාපොරොත්තු වන්නේ නම් මේ පිළිබඳ බලධාරීන්ගේ අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=s1208147</link>
    <topic>ආසියානු පාසල් චෙස් සුදුසුකම් ලැබීමේ තරග ඇරැඹේ</topic>
    <author>උදුලා පීරිස්</author>
    <content>ආසියානු පාසල් ‍චෙස් තරගාවලිය නියෝජනය කරන ශ්‍රී ලංකා පාසල් චෙස් කණ්ඩායම තෝරාගැනීමේ තරගාවලිය ඊයේ (13) රාජගිරිය පැරකුම් විද්‍යාලයේ දී ආරම්භ වූ අතර එය 16වැනිදා දක්වා පැවැත්වේ.අවුරුදු 5 සිට 11 දක්වා වයස් කාණ්ඩ ‍යටතේ පැවැත්වෙන මේ තරගාවලියේ දී එක් වයස් කාණ්ඩයකින් ක්‍රීඩක ක්‍රීඩිකාවෝ 15දෙනා බැගින් තරග වදින අතර සමස්ත තරගාවලියට ක්‍රීඩක ක්‍රීඩිකාවෝ 280ක් තරග වදිති.‍ ‍ආසියානු පාසල් චෙස් තරගාවලිය සැප්තැම්බර් මාසයේ දී පිලිපීනයේ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=f1208141</link>
    <topic>ජයග්‍රහණය ගැන ගැටලුවක් නෑඅපේ අරමුණ විජයග්‍රහණයක්</topic>
    <author>සාකච්ඡා කළේ උදිත ගුණවර්ධන ඡායාරූප -රංජිත් අසංක</author>
    <content>කවුද ඔය දේ කියන්නේ. දේශපාලන වශයෙන් බංකොලොත් වූ අය තමයි මේ විදිහේ ප්‍රලාප මතු කරන්නේ. යුළි සුළං නියඟ වැනි දේවල් අපට දේශපාලන අර්ථ වලින් ගන්න බෑ. මේ දේවල් ඉතාමත් ස්වභාවික දේවල් මිසක් අලුත් දේවල් නොවෙයි. රජරට පය ගහලා නැති කොළඹ ඉඳන් දේශපාලනය කරන සීතල කාමරකාරයන්ට රජරට ගොවි ජනතාවගේ හදවත් තේරුම් ගන්න බැහැ.රජය මේ තත්ත්වය ප්‍රායෝගික විසඳුම් ලබාදිමට ගොවි නායකයන් සමඟ ජනාධිපතිතුමා අදහස් හුවමාරු කර ගෙන තිබෙනවා. මහජන නියෝජිතයන් සමඟ අදහස් හුවමාරු කරගෙන කටයුතු කරන්නේ.වැව් අමුණු ගොඩ වෙලා අබලන් වූ ස්ථාන තිබෙනවා නම් ඒ තැන් ප්‍රතිසංස්කරණය කිරීම සඳහා කටයුතු කරමින් තිබෙන්නේ ඒ සඳහා අපේ අමාත්‍යාංශය හා සෙසු අමාත්‍යාංශවල සහයෝගිතා දායකත්වය ලබාදී තිබෙනවා. පළාත්වල රැඳී ඇති රොන්මඩ ප්‍රමාණය ඉවත් කළ පසු ජලාශවල ජලය රඳා ගැනීමේ පරිමාව විශාල ලෙස ඉහළ නැංවිය හැකියි. එමඟින් ඉදිරියේදී ඇතිවිය හැකි නියං තත්ත්වයකදී එහි බලපෑම් මර්දනය කරගැනීමට පුළුවන්කම ලැබේවි.මේ මොහොතේදී වාද විවාද කර කර පංගු බේරු බල බලා ඉන්න අවස්ථාවක් නැහැ. අප උත්සාහ කළ යුතුයි ඉතිරි වී ඇති බව බෝග ටික හෝ ආරක්ෂා කරගැනීමට වගා ළිං ප්‍රතිසංස්කරණය හා අලුතින් වගා ළිං ඇති කිරීමට. මේ කටයුතු මඟින් ගොවියාගේ ඉතිරි වී ඇති වගාවන් හෝ බේරාගැනීමට පුළුවන්කම ලැබෙනවා. එය 25 % පමණ ප්‍රතිශතයක් විදිහට හඳුන්වන්න පුළුවන්.වගා හානිවලට මූලිකව සහනාධාරයක් ලබාදීමට කටයුතු කර තිබෙනවා. මෙහි මූලික කටයුතු පසුගියදා බැසිල් රාජපක්ෂ මහතාගේ සහභාගීත්වයෙන් සිදු වුණා. මේ කාර්යයට මුදල් අමාත්‍යාංශයද සහභාගි වෙනවා.රනිල් වික්‍රමසිංහ මහතා ගොවියා ගැන දන්නේ මොනවාද කියන එක අපිට නම් ප්‍රශ්නයක්. ඔහු මොන විදිහේ අදහසකින් මේ විදිහේ දෙයක් කියනවාද මන්දා. එදා වික්‍රමසිංහ මහතාගේ පාලන කාලයේදී තමයි කුඹුරු ගොඩ කළ යුතු බවට යෝජනා වුණේ. මේ විදිහේ අදහසක් රනිල් වික්‍රමසිංහ මහතා හැර වෙනත් කෙනෙක් කළා නම් කමක් නැහැ. ඔහුට සදාචාරාත්මක අයිතියක් නැහැ.මේ ආණ්ඩුව ගොවියා මූලික කරගත් ආණ්ඩුවක් ඒ නිසා ගොවියාගේ විපතකදී ඔවුන්ගේ සහායට අප ඉදිරිපත් වෙනවා. ගොවිතැන්වලට හානි වීම නිසා අපහසුතාවට පත්වූ ගොවීන්ට රජය මඟින් වන්දි ලබාදීම් සිදු කරනවා. එය අප රජය සතු වගකීමක් විදිහටයි සඳහන් කරන්න පුළුවන්කම තිබෙනවා.මේ මොහොතේදී එජාපය හා ජවිපෙ ගොවි ජනතාව උසිගැන්වීමට අසාර්ථක උත්සාහයක නියැලී සිටනවා. ඒත් බුද්ධිමත් ජනතාව ගොනාට ඇන්දවීමට කිසිඳු පුද්ගලයකුට බැහැ කියන ස්ථාවරයේ තමයි මා සිටින්නේ. විපක්ෂයේ මේ දේවල් නිසා වෙන්නේ ගොවියා හා සාමාන්‍ය ජනකොටස් තව තවත් විපක්ෂයෙන් දුරස් වීම පමණයි.ඒ ගැන අමුතුවෙන් කියන්න දෙයක් නැහැ. අපට මේ මැතිවරණ තුනේදීම අති විශිෂ්ට ජයග්‍රහණයක් ලබා ගන්න පුළුවන් අපට ඕනෑ කරන්නේ විජයග්‍රහණයක් බවට එය පත් කර ගැනීමයි. රට පුරාම මේ ආණ්ඩුව විශාල සංවර්ධන ව්‍යාපාරයක් සිදු කරනවා. විශාල කාර්ය ප්‍රමාණයක් පසු ගිය කාලයේදී සිදු කළා. මේ හැම දෙයක් ගැනම ජනතාව බුද්ධිමත්ව තීන්දු තීරණ අරගෙන තිබෙනවා වගේම අනාගතයේදීත් තීන්දු තීරණ ගැනීමට ඔවුන්ට බුද්ධිය තිබෙනවා. ඒ නිසා විපක්ෂය හිතන කිසිම දෙයක් ඔවුන් සිතන විදිහට ඉටු වන්නේ නැහැ.අප කළ සමීක්ෂණවලදී හෙළිවෙලා තිබෙනවා ඉදිරි පළාත් සභා මැතිවරණයේදී සන්ධානයට විශාල ජයග්‍රහණයක් ලබා ගන්න පුළුවන් කියලා. එය ප්‍රතිශතයක් විදිහට 60% ප්‍රතිශතයක් ඉක්මනවා.කවුරු වෙන් වුණත් ප්‍රතිඵලයේ වෙනසක් වෙයි කියලා මම කියන්නේ නැහැ. මුස්ලිම් කොංග්‍රසය පසුගිය පළාත් සභා මැතිවරණයේදී තරග කළේ එක්සත් ජාතික පක්ෂය සමගයි. ඒත් ඔවුන්ට ජයග්‍රහණය කරන්න බැරි වුණා. ඒ නිසා මේ තත්ත්වය මෙවර කියලා අමුතු වෙනසක් වෙන්න විදිහක් නැහැ.මෙවර මුස්ලිම් කොංග්‍රසය වෙනම තරඟ කළාට මුස්ලිම් ජනතාවගේ බහුතරය අද ආණ්ඩුව සමඟයි සිටින්නේ. ඔවුන් දන්නවා නැෙඟනහිරට විශාලම සේවය ඉෂ්ට කළේ කවුද මහා සංවර්ධනය අරගෙන ආවේ කවුද කියලා දන්නවා. ඒ නිසා මොන සටන් පාඨ ආවත් මොන පක්ෂ තරග කළත් ජනතාවගේ සහය ලැබෙන්නේ එක්සත් ජනතා නිදහස් සන්ධානයට බව අපට විශ්වාසයි. මෙවර පළාත් සභා මැතිවරණයේදී සියලු පළාත් සභාවල බලය අපට ලබා ගන්න පුළුවන්.මේ ආණ්ඩුවට චෝදනා එල්ල කරන්න එක්සත් ජාතික පක්ෂයට හෝ ජනතා විමුක්ති පෙරමුණට ඇති සදාචාරාත්මක අයිතිය මොකක්ද කියලා ප්‍රශ්න කළ යුතුයි. එදා උසාවිවල විනිශ්චයකාරවරුන්ට එරෙහිව ගල් ගැසූ අය ඡන්දයකට තරග කිරීම වරදක් ලෙස සලකා අපේක්ෂකයන් මරා දැමූ අය තමයි අද නීතිය ගැන සාධාරණය ගැන මහ ඉහළින් කතා කරන්නේ. ඒ වගේ කුප්‍රකට අතීතයක් තියෙන අය තමයි අද මහ ඉහළින් නීතිය හා සාධාරණය ගැන කතා කරන්නේ. අතීතය මතක ජනතාව මේවාට කියන්නේ හතර හිනා යන විහිළු කියලා.මේ ආණ්ඩුව තරම් ජනතාවගේ ජීවත් වීමේ අයිතිය තහවුරු කළ නීතිය ආරක්ෂා කළ රජයක් නැහැ. එදා එල්ටීටීඊ සංවිධානයට නතුව තමයි මේ රටේ සියලු දේවල් සිදු වුණේ ජනතාවට ජිවත්වීමේ අයිතියක් තිබුණේ නැහැ නීතිය නිසි විදිහට ක්‍රියාවේ නැංවීමට කොටි සංවිධානය බාධා එල්ල කළා. ඒ සියලු දේවල් නැති කර මෙරට නීතිය සාමය තහවුරු කළේ මේ ආණ්ඩුව විසිනුයි. ඒ නිසා තමයි අද මුළු රටම සාමයෙන් හා සැනසිල්ලෙන් ජීවත් වෙන්නේ.නීතිය, සාමය, සහජීවනය තහවුරු කළ ආණ්ඩුවකට මේ විදිහේ චෝදනා එල්ල කරන එකේ් කිසිඳු සාධාරණත්වයක් ඇතැයි මා නම් කියන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=f1208142</link>
    <topic>නවමු පැතුම් පුබුදනසබරගමුව</topic>
    <author>සටහන වෙල්ලස්සේ බණ්ඩාර</author>
    <content>නිදහස ලබාගත් දවසේ සිට මෙරට පැවැති කොළඹ කේන්ද්‍රීය සංවර්ධන ක්‍රියාවලිය උඩු යටිකුරු කරමින්, “මහින්ද චින්තන” ප්‍රතිපත්ති ප්‍රකාශයට අනුව 2005 සිට අප රටේ ප්‍රාදේශීය සංවර්ධනය ආරම්භ විය. ඒ මගින් සමස්ත ජනතාවටම අතිමහත් ප්‍රතිලාභ අත්කර දී ඇති බව ග්‍රාමීය ප්‍රදේශවල ජනතාව පවසති.අතිශය දුෂ්කරතා රැසකට උරුමකම් කියමින් සිටි මෙරට ග්‍රාමීය ජනතාවට, නාගරික සුපිරි පංතිය භුක්ති විඳින යටිතල පහසුකම් විශාල වශයෙන් ලබා දීමට, මහින්ද රාජපක්‍ෂ ජනාධිපතිවරයාගේ නායකත්වයෙන් පවතින රජය පියවර ගනිමින් සිටී.කාපට් මාර්ග, කොන්ක්‍රීට් මාර්ග, පානීය ජල පහසුකම්, විදුලිබලය, අධ්‍යාපනික පහසුකම් මෙන් ම, සෞඛ්‍ය පහසුකම් ද ඇතුළුව යටිතල පහසුකම් සහ මානව සම්පත් සංවර්ධනය ප්‍රාදේශීය වශයෙන් ද සම්පූර්ණ කෙරෙමින් පවතී.තිස් වසරක් පුරා පැවැති රුදුරු ත්‍රස්තවාදයෙන් රට මුදාගැනීමෙන් අනතුරුව, ජනාධිපතිවරයාගේ ඊළඟ ඉලක්කය වූ ශ්‍රී ලංකාව ආසියාවේ ආශ්චර්ය බවට පත් කිරීම පිණිස දියත් කර ඇති සංවර්ධන සංග්‍රාමය “මහින්ද චින්තන” ඉදිරි දැක්මට අනුව දැනට ආරම්භ කර තිබේ.රජයේ ප්‍රතිපත්ති ජනතාවට ළඟා කර දෙන සහ ඒවා ක්‍රියාවට නංවන ප්‍රබලම හා ජනතාවට සමීපතම ආයතනය වන්නේ ඒ ඒ පළාත්වල පිහිටුවා ඇති පළාත් සභා ය.දහතුන් වැනි ආණ්ඩුක්‍රම ව්‍යවස්ථාව මගින් ආරම්භ කෙරුණු පළාත් සභා පාලන ක්‍රමය “සුදු අලියකු” යැයි කියමින් විවේචන ද එල්ල වෙමින් පැවැතිණි. එසේ වීමට හේතුව තම ප්‍රදේශයේ සංවර්ධන කටයුතු සඳහා අවශ්‍ය තරම් ප්‍රතිපාදන නොලැබීම නිසා බව පළාත් සභා බලධාරීන් මෙයට පෙර ප්‍රකාශ කර තිබිණි.සූදු අලියා වැඩ කරන සද්දන්තයෙකු බවට පත්වන්නේ මහින්ද රාජපක්‍ෂ ජනාධිපතිවරයා බලයට පත්වීමත් සමඟ ය.ඌන සංවර්ධිත ප්‍රදේශවල ජනතාවගේ ආර්ථිකය නඟාසිටුවා, ඔවුන්ට ද අභිමානයෙන් ජීවත් වීමට හැකි වටපිටාව සකස් කරදීමේ වගකීම ස්වේච්ඡාවෙන්ම තම උර මතට ගත් ජනාධිපතිවරයා, සෑම පළාත් සභාවකටම වාර්ෂිකව ලබා දෙන ප්‍රතිපාදන ප්‍රමාණය වැඩි කළේය. එසේ ම, මුදල් ප්‍රතිපාදන ආයෝජනය කිරී‍ෙම් දී, හරහට හිටි සියලුම නීති – රීති ලිහිල් කිරීමට නිලධාරීන්ට උපදෙස් දුන්නේය.එහි ප්‍රතිඵලයක් ලෙස පළාත්බද ග්‍රාමීය ජනතාව අද වන විට සංවර්ධනයේ ප්‍රතිලාභ භුක්ති විඳිමින් සිටින බව ඔවුහු පවසති.“මහින්ද චින්තන” ප්‍රතිපත්ති ප්‍රකාශයේ, ඉදිරි පියවරක් ලෙස රජය සැලැසුම් කළ “මහින්ද චින්තන ඉදිරි දැක්මට” සමගාමීව, අද වන විට පළාත් සභා බලධාරීන් තම ප්‍රදේශයේ යටිතල පහසුකම් සංවර්ධනයේ අති විශාල ජයග්‍රහණ රාශියක් අත්කර ගෙන සිටී. මේ බව සබරගමු පළාත් සභාවේ පස්වැනි පළාත් සභා පාලන කාලයේ ක්‍රියාත්මක කර ඇති වැඩසටහන් මගින් පැහැදිලි වනු ඇත.සබරගමුව පළාතේ මාර්ග, යටිතල පහසුකම් හා සංචාරක අමාත්‍යාංශය, ඉකුත් වසර පහ තුළ පළාතේ සංවර්ධනයට ආයෝජනය කර ඇති මුදල රුපියල් කෝටි 600 කට ආසන්නය.මේ ප්‍රතිපාදනවලින් ඉකුත් වසර තුළ මාර්ග කිලෝමීටර් දහසකට වැඩි ප්‍රමාණයක් මනා සේ නඩත්තු කර තිබේ. තවත් කිලෝමීටර් දහසක් පමණ නවීකරණය කර ඇත.බෝක්කු, පාලම් සහිතව මාර්ග 15 ක් සම්පූර්ණයෙන් ම කාපට් කර ඉදි කිරීමට හැකිවීම සුවිශේෂී සිද්ධියකි.සිදාදියට පමණක් උරුමව පැවැති කාපට් මාර්ග පහසුකම් සබරගමුවේ අති දුෂ්කර ගම්මානවල වෙසෙන ජනතාවට ද හිමිවී තිබීම, විශේෂයෙන්ම මෙහිලා සඳහන් කළ යුතුව ඇත.සබරගමුවේ ඉදිකළ කාපට් මාර්ග 15 න් 8 ක් ම රත්නපුර දිස්ත්‍රික්කයේ ය. කෑගල්ල දිස්ත්‍රික්කයේ කාපට් මාර්ග 7 ක් ද, වශයෙන් කිලෝමීටර් 64 ක්, මේ මාර්ග 15 තුළ කාපට් කර ඇත. ඒ සඳහා වැය කර ඇති මුදල රුපියල් කෝටි සියය ඉක්මවයි.පළාත් මාර්ග අමාත්‍යාංශය ක්‍රියාත්මක කරන වැඩසටහන යටතේ, පළාතේ මාර්ග පද්ධතිය හොඳ තත්ත්වයෙන් පවත්වාගෙන යෑම නිසා, ආරක්‍ෂාකාරී හා විශ්වාසදායී ලෙස පළාත් ජනතාවට තම ප්‍රවාහන අවශ්‍යතා ඉටුකර ගැනීමට හැකි වී තිබේ.මාර්ග පුනරුත්ථාපනය හා අලුත්වැඩියා කටයුතුවලදී වසර 15 – 20 ක පමණ කාලයක්, හොඳ තත්ත්වයෙන් පවත්වාගත හැකි නව තාක්ෂණික ක්‍රම උපයෝගී කරගෙන, අලුත්වැඩියා කටයුතු හා ඉදිකිරීම් කරනු ලබයි. ඉදිකිරීම් හා සම්බන්ධ වන ආයතනවලින් ඉදිකිරීම් සඳහා වසර 5 ක වගකීම් සහතිකයක් ද ලබාගැනීමට පියවර ගෙන තිබේ.පළාත් සභාවලට වගකීම් පැවැරී ඇත්තේ, පළාතේ තිබෙන සී සහ ඩී යන ශ්‍රේණිවල මාර්ග සංවර්ධනයටයි. සී ශ්‍රේණියේ මාර්ග කිලෝමීටර් 1248 ක් හා ඩී ශ්‍රේණියේ කිලෝමීටර් 1097 ක් වශයෙන් පළාතේ මාර්ග කිලෝමීටර් 2345 ක් සබරගමුව පළාත් සභාව මගින් නඩත්තු කර පුනරුත්ථාපනය කිරීමට නියමිත ය.වසර තුනක් සඳහා ආණ්ඩුකාර වි. ජ. මු. ලොකුබණ්ඩාර මහතා ඉදිරිපත් කර ඇති ප්‍රතිපත්ති ප්‍රකාශනයට අනුව, මාර්ග නඩත්තුව සඳහා ප්‍රජා සහභාගිත්වය ලබාගනු ඇත. වැලි, තාර ආලේපනය වසර තුනකට වරක් සිදුකරනු ලැබේ. වසර තුනක් ඇතුළත, මාර්ග කිලෝමීටර් 800 ක වැලි, තාර ආලේපනය කිරීමට අපේක්‍ෂා කරයි.සබරගමුව පළාත් සභාවේ පස්වැනි පළාත් සභාව, සිය අමාත්‍යාංශ බෙදා වෙන් කිරීමේදී යටිතල පහසුකම් සංවර්ධනය වෙනුවෙන් ද අංශයක් ආරම්භ කර ඇත. එය ද මාර්ග සංවර්ධන අමාත්‍යාංශය යටතට පත්කර තිබේ.“මහින්ද චින්තන” ඉදිරි දැක්මේ සඳහන් වන පරිදි, සබරගමුවට අරුණාලෝකයක් ලබා දීමේදී, පළාතේ ජනතාවගේ ආර්ථිකය ශක්තිමත් කිරීමට යටිතල පහසුකම් සංවර්ධනය අත්‍යවශ්‍ය දෙයක් ලෙස සලකා කටයුතු කර ඇත.පානීය ජලය, විදුලිබලය හා මාර්ග සංවර්ධනයට ප්‍රමුඛතාව දෙමින්, ක්‍රියාත්මක කර ඇති යටිතල පහසුකම් සංවර්ධන ව්‍යාපෘති ගණන 501 කි.මේ සඳහා වැය කර ඇති මුදල රුපියල් කෝටි 15 කටත් වැඩි ප්‍රමාණයකි. එය 2010 වසරේ 102 ක්, 2011 වසරේ 239 ක් සහ 2012 වසරේ 160 ක් ද වශයෙනි. රත්නපුර හා කෑගල්ල දිස්ත්‍රික්ක දෙකේ මේ ව්‍යාපෘති ක්‍රියාත්මක කර තිබේ.අති පෞරාණික ශිෂ්ටාචාරයකට හා අතිශය ආකර්ෂණීය සෞන්දර්යාත්මක පරිසරයකට උරුමකම් කියන සබරගමුව පළාත, අප රටේ ප්‍රමුඛතම සංචාරක කලාපය බවට පත් කිරීමේ අරමුණින්, සංචාරක සංවර්ධන සැලැස්මක් සබරගමුව පළාත් සභාව සකස් කර ඇත. සංචාරක ව්‍යාපාරයේ සැලැසුම්ගත සංවර්ධනයක් අත්කැර ගැනීමට මේ සැලැස්මෙන් අපේක්‍ෂිත ය.“මහින්ද චින්තන” ඉදිරි දැක්මේ සඳහන් වන පරිදි, 2016 වන විට විදේශීය සංචාරකයන් ලක්ෂ විසි පහක් මෙරටට ගෙන්වා ගැනීමේ ජාතික වැඩපිළිවෙළට, උපරිම දායකත්වයක් ලබාදීමට සබරගමුව පළාත් සංචාරක අමාත්‍යාංශය බලාපොරොත්තු වේ.ඒ සඳහා යටිතල පහසුකම් හා සේවා පහසුකම් සපුරාලීමට මධ්‍යම රජය, පළාත් පාලන ආයතන හා පෞද්ගලික අංශය සම්බන්ධ කරගෙන වැඩසටහන් ක්‍රියාවට නැංවේ.දේශීය හා ජාත්‍යන්තර වශයෙන් සංචාරක කර්මාන්තයේ දක්නට ලැබෙන නව ප්‍රවණතාවට අනුකූලව, පිළිගත් ප්‍රමිතීන්ට අනුව, සංචාරක කර්මාන්තය විවිධාංගීකරණය කරමින්, ප්‍රතිපාදන තිරසාර සංචාරක ව්‍යාපාරයක් පළාත තුළ ස්ථාපිත කෙරේ.පළාතේ ජනතාවගේ ආර්ථික අභිවෘද්ධියට සංචාරක ව්‍යාපාරයේ උපරිම දායකත්වය ලබාගැනීමට අමාත්‍යාංශය අපේක්‍ෂා කරයි. මෙහිදී කෘෂිකර්මාන්තය පදනම් කරගත් සංචාරක කර්මාන්තය මෙන් ම, පරිසර හිතකාමී සංචාරක කර්මාන්තය නැංවීමට මුල් තැනක් දී කටයුතු කරනු ලබයි.මා ඔය සහ සමනල කලාප ආශ්‍රිත සංචාරක ප්‍රවර්ධන ව්‍යාපෘතිය කඩිනමින් නිමකර, සංචාරකයන් සඳහා විවෘත කිරීමට පියවර ගනිමින් සිටී.එයට අමතරව හඳුනාගෙන ඇති අනෙකුත් සංචාරක කලාපවල සංචාරක ව්‍යාපෘති කඩිනමින් ආරම්භ කිරීමත් අපේක්‍ෂා කෙරේ.දැනට විවෘත කර ඇති සංචාරක හෝටල් පාසල මගින්, පළාත් සංචාරක කර්මාන්තයේ ප්‍රවර්ධනයට අවශ්‍ය මානව සම්පත පුහුණු කිරීමේ කටයුතු සිදුකෙරෙමින් පවතී. මේ සඳහා වැය කර ඇති මුදල රුපියල් දසලක්‍ෂ සියය ඉක්මවයි.මෙය පළාතේ දරුවන්ට දෙස් විදෙස් රැකියා ලබාගැනීමට අවස්ථා විවර කර දෙන, අංග සම්පූර්ණ සංචාරක හෝටල් පාසලක් ලෙස පවත්වාගෙන යෑමට පළාත් සභාව පියවර ගෙන ඇත.සංචාරක කර්මාන්තයට නව ජීවයක් දීමට, පස්වැනි පළාත් සභාවට හැකිවීම ද කැපී පෙනෙන දෙයකි.ඉකුත් වසර පහ තුළ සංචාරක ක්ෂේත්‍රයේ ප්‍රවර්ධනයට පළාත් සභාව වැය කර ඇති මුදල ද රුපියල් දසලක්‍ෂ 200 ක් පමණ වේ.පළාත සංචාරක සංවර්ධන කලාප 07 කට බෙදා, ඒ ඒ කලාපවලට සුවිශේෂී ලෙස අවධානය යොමු කිරීමට ද පළාත් සභාවට හැකි වී ඇත.රත්නපුර දිස්ත්‍රික්කයේ සංචාරක සංවර්ධන කලාප වන්නේ, මිණිපුර, උඩවලව, සමනල වැව හා සිංහරාජ සංචාරක කලාපයන්ය. මිණිපුර කලාපයට කුරුවිට, ඇහැලියගොඩ, රත්නපුරය හා පැල්මඩුල්ල ප්‍රාදේශීය ලේකම් කොට්ඨාස අයත් වේ. ඇඹිලිපිටිය, කොලොන්න, ගොඩකවෙල කොට්ඨාස, උඩවලව සංචාරක කලාපයට අයත් ය. ඉඹුල්පේ, බලංගොඩ, වැලිගෙපොල කොට්ඨාස සමනල වැව සංචාරක කලාපයට ඇතුළත් කර තිබේ. නිවිතිගල, කලවාන, අයගම කොට්ඨාස සිංහරාජ සංචාරක කලාපයට ඇතුළත් වේ.කෑගල්ල දිස්ත්‍රික්කය සංචාරක කලාප තුනකට බෙදා සංවර්ධනය කෙරේ. අරණායක, මාවනැල්ල, රඹුක්කන කොට්ඨාස මාඔය සංචාරක කලාපයට ද, ගලිගමුව, කෑගල්ල, වරකාපොළ, දැදිගම කලාපයට ද, රුවන්වැල්ල, දෙහිඕවිට, යටියන්තොට, බුලත්කොහුපිටිය, සීතාවක කලාපයට ද අන්තර්ගත කර ඇත.සබරගමුව පළාත දේශීය හා විදේශීය සංචාරකයන්ගේ ආකර්ෂණය දිනාගත් සුවිශේෂී ස්ථාන රාශියකින් සමන්විත ය.සමස්ත බොදු ජනතාවගේ පරම පූජනීය ශ්‍රී පාදස්ථානය පිහිටා ති‍ෙබන්නේ ද සබරගමුව පළාතේ ය.සමන් දේවාලය, බටදොඹලෙන, බෝපත් ඇල්ල, දූවිලි ඇල්ල, ඇහැලේපොළ කෞතුකාගාරය, මැණික් කෞතුකාගාරය, මඩුවන්වෙල වලව්ව, උඩවලව ඇත් අතුරු සෙවණ, පනාමුරේ ඇත්ගාල, සූරියකන්දේ හිමිදිරි පෙදෙස, දෙල්ගමුව රජමහා විහාරස්ථානය, පින්නවල අලි අනාථාගාරය, පින්නවල යෝජිත සත්වෝද්‍යානය, උතුවන්කන්ද සූර සරදියෙල්ගේ බලකොටුව, දෙවනගල රජමහා විහාරස්ථානය, බතලේගල පුංචි සීගිරිය, අසුපිනිඇල්ල, මාවනැල්ලේ පිහිටි දකුණු ආසියාවේ විශාලතම ගඩොල් පාලම, කෑගල්ලේ පදවිගම්පල, ගල්මැස්ස එවැනි සංචාරක ආකර්ෂණය දිනාගත් ස්ථානවලින් කොටසකි.බෙලිහුල්ඔය, සිලෝගම ප්‍රජා සංචාරක ගම්මානය, පදවිගම්පල ප්‍රජා සංචාරක ගම්මානය ආරම්භ කිරීමට ද පළාත් සංචාරක අමාත්‍යාංශයට හැකි වී තිබේ.බෙලිහුල්ඔය සිට ලෝකාන්තය දක්වා නව මාවතක් ආරම්භ කිරීමට ද පියවර ගෙන ඇත. මේ වන විට එහි ඉදිකිරීම් ආරම්භ වී තිබේ. සඳගිරිය සිට උඩවලව ජාතික වනෝද්‍යානයට නව මාර්ගයක් ඉදිකිරීමට ද පළාත් සංචාරක අමාත්‍යාංශය වැඩ ආරම්භ කර ඇත.මේ අමාත්‍යාංශයට ඉකුත් වසර පහ තුළ සාර්ථකව සැලැසුම් ඉලක්ක සම්පූර්ණ කර ගැනීමට හැකි වූ බව අමාත්‍යාංශයේ උසස් නිලධාරියකු පැවැසීය.නිරන්තරයෙන් ස්වාභාවික අපදාවලට ගොදුරු වන සබරගමුව පළාතේ මාර්ග නිසි ලෙස නඩත්තු කරගෙන පවත්වාගෙන යෑමෙන්, ජනතාවට අවශ්‍ය යටිතල පහසුකම් සංවර්ධනයට සැලැසුම් සහගතව පියවර ගැනීමට හා තම පළාත සංචාරක ව්‍යාපාරයේ ආකර්ෂණීය ප්‍රදේශයක් බවට පත් කිරීමට පියවර ගැනීමෙන්, සබරගමුව පළාත් මාර්ග අමාත්‍යාංශය ගතවූ පස් වසර තුළ ඉටුකර ඇති අගනා ජනතා මෙහෙවර විශේෂයෙන්ම පැසසුමට ලක්කළ යුතුව ඇත.පළාත් සභාවේ ක්‍රියාත්මක වැඩසටහන්වලින් ප්‍රතිලාභ භුක්ති විඳින පළාත්වාසීහු, තම කෘතවේදී බව ඒ වෙනුවෙන් පළකර සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=f1208143</link>
    <topic>ලෝක බෞද්ධයන්ගේ ගෞරව පූජාවට ලක්වනකපිලවස්තු ශ්‍රී සර්වඥ ධාතුන් වහන්සේ</topic>
    <author/>
    <content>ශ්‍රී සද්ධර්මයෙන් තුන් ලොවක් නිවා සැනසු සම්මා සම්බුදුරජාණන් වහන්සේ ජීවමානව වැඩ සිටින්නේ යැයි සිතා ජනතාව ගෞරව භක්තියෙන් යුතුව වන්දනාමාන කරන්නේ උන්වහන්සේ ගේ සර්වඥ ධාතූන් වහන්සේලාටය. දඹදිව විසූ ශ්‍රේෂ්ඨ රාජ්‍ය පාලකයෙකු වූ අශෝක අධිරාජ්‍යයාගේ කාලයට අයත් යැයි සැලකෙන කපිලවස්තු ශ්‍රී සර්වඥ ධාතූන් වහන්සේලා ද දහසකුත් ජනතාවගේ වන්දනීයත්වයට බඳුන් වන බුදුන් වහන්සේගේ භෂ්මාවශේෂයකි. ඒ උතුම් කපිලවස්තු සර්වඥ ධාතූන් වහන්සේලා සියැසින් දැක බලා වන්දනා කරගෙන ශ්‍රද්ධාව දියුණු කරගනිමින් උභය ලෝකාර්ථ සිද්ධිය සාක්ෂාත් කර ගැනීමේ අවස්ථාව ලක්වැසියන්ට උදාකර දෙමින් එළඹෙන අගෝස්තු 19 වැනිදා සිට 22 වැනිදා දක්වා කැලණිය මානෙල්වතු මහා විහාරස්ථාන කපිලවස්තු පුර මාළිගා පරිශ්‍රය තුළදී ප්‍රදර්ශනය කෙරේ.මෙම කපිලවස්තුපුර සර්වඥ ධාතූන් වහන්සේලා ගේ ඓතිහාසික පසුබිම විමසීමේ දී අපට ඒ හා බැදුණු සිද්්ධි මාලාවක් හමුවේ. තුන් ලොවක් සනසා වදාළ මහා කාරුණික සම්බුදුරජාණන් වහන්සේ අසූ වර්ෂයක් ආයු වළඳා කුසිනාරා නුවර මල්ල රජ දරුවන්ගේ උපවත්තන නම් සල් උයනේ දී පිරිනිවන් පා වදාළ සේක. උන් වහන්සේ ශශ්‍රී දේහය ආදාහනය කොට ශේෂ වූ පූජනීය ධාතූන් වහන්සේලා බෙදා ගැනීම පිණිස එකල දඹදිව තලය පුරා සිටි රජවරු යුද බිමට පිළිපන්හ. එම මොහොතේ දී ද්‍රෝණ නැමැති එක්තරා පුණ්‍යවන්ත බමුණු කෙනෙක් රජවරුන්ට කරුණු පහදා දී ඔවුහු නම්‍යශීලී කර බුදුන්වහන්සේ ගේ ධාතූ®න් වහන්සේලා අට කොටසකට බෙදා දී ඇත. එම අට කොටසින් එක් කොටසක් ලබාගත් පිරිස වූයේ කපිලවස්තුපුර ශාක්‍යයෝ ය. ඔවුහු සම්බුදුරජාණන් වහන්සේගේ ලේ ඥාතීහු ද වූහ. මොවුහු තමන්ට ලැබුණු සර්වඥ ධාතූ®න් වහන්සේලා තැන්පත් කොට මහා ථූපයක් ඉදිකරවා පුද සත්කාර කළ බව මහා පරිනිබ්බාන සූත්‍රයේ ද සඳහන් වේ.අදින් වර්ෂ 113 කට ඉහත දී ඉන්දියාවේ පළමු පුරාවිද්‍යා අධ්‍යක්ෂවරයා වන ශ්‍රීමත් ඇලෙක්සැන්ඩර් කනිහොව් විසින් උත්තර් ප්‍රාන්තයේ පිප්‍රාවා නම් ගම්මානයේ තිබුණු ථුප ගොඩනැගිල්ලක් කැණීමට ලක්කොට සොයා ගනු ලැබුවේ එදා ශාක්‍යයින් විසින් තැන්පත් කරන ලද නිර්මල සර්වඥ ධාතූන් වහන්සේලා ය.ඉන්දීය පුරාවිද්‍යා ඉතිහාසයේ වඩා විශ්වසනීය සොයා ගැනීමක් වශයෙන් මෙම ධාතු කරඬු අනාවරණය කරගැනීම විද්වතුන් විසින් හඳුන්වා තිබේ. “මේ භාග්‍යවතුන් වහන්සේගේ ධාතූන්” යැයි කොටන ලද එකඳු ධාතු කරඬුවක් හෝ මේ වනවිට ලොව කුමන දිශාවකින්වත් හමු වී නොමැති අතර මෙම ධාතු කරඬුවේ පළමු වරට එය කොටා තිබීම එහි විශ්වසනීයත්වය වැඩි වීමට ප්‍රබල හේතුවක් වී තිබේ. වසර 2300 ක් පමණ ඉපැරණි මෙම ධාතු කරඬුව මුළු මහත් බෞද්ධ ලෝකයේම අවධානය දිනා ගැනීමට ධාතු කරඬුවේ කොටා තිබුණු කරඬු ලිපිය ද වැදගත් විය. එය ඉතා කෙටි ලිපියකි.පේළි හතරකින් යුත් එය පහත පරිදිය.1. සුකිතිභතානං සභගි2. නිකානං සපුනදලනං3. ඉයං සලිල නිධනෙ4. බුධය භගවතෙ සකියානංමේ වසර 2300 ක් පැරණි බ්‍රාහ්මී අක්ෂර සහිත එම ධාතු කරඬු ලිපියයි. “ඉයං සලිල නිධනෙ බුධය භගවතෙ සකියානං” යනුවෙන් පැවසෙනුයේ “මේ ශරීර අස්ථි නිධානය ශාක්‍ය පුත්‍ර භාග්‍යවත් බුදුන්ගේ” බවයි. මේ අනුව කපිලවස්තු ශ්‍රී සර්වඥ ධාතූන් වහන්සේලා කිසිඳු සැකයකින් තොරව ජීවමාන බුදුන් මෙන් සලකා වන්දනා කිරීමට දෙවි මිනිසුන්ට අවස්ථාව උදා වී තිබේ.මෙම ධාතූන් වහන්සේලා කපිලවස්තුවේ ශාක්‍යයන් විසින් ඉදිකරන ලද ස්ථුපයේ තිබී හමු වූ බැවිනුත් පැරණි කපිලවස්තු ප්‍රදේශයෙන් හමු වූ බැවිනුත් “කපිලවස්තු ශ්‍රී සර්වඥ ධාතු” ලෙස බෞද්ධයන් තුළ ප්‍රසිද්ධියට පත්ව ඇත. මෙම මස 19, 20, 21 සහ 22 යන දිනවලදී කැලණිය, බොල්ලෑගල, මානෙල් වතු මහාවිහාරයේ දී මහජන වන්දනාවට බඳුන් කෙරෙනුයේ එම කපිලවස්තු ශශ්‍රී සර්වඥ ධාතූන් වහන්සේලා ය.2012 වර්ෂයේ අගෝස්තු හා සැප්තැම්බර් මාසවල දී මෙරට දිස්ත්‍රික්ක හතක දී ප්‍රදර්ශනය කිරීමට යෝජිත කපිලවස්තු සර්වඥ ධාතූ®න් වහන්සේලා බස්නාහිර පළාතේ ප්‍රදර්ශනය සඳහා තෝරා ගෙන ඇත්තේ කැලණිය මානෙල්වතු මහා විහාරස්ථාන කපිලවස්තු පුර මාළිගා පරිශ්‍රය යි. එය සුවිශේෂී වූ කාරණාවකි. කැලණිය මානෙල්වතු මහා විහාරය අදවන විට සකළවිධ විහාරාංගයන්ගෙන් පමණක් නොව ජාත්‍යන්තර සංස්කෘතික, ආගමික හා අධ්‍යාපනික මධ්‍යස්ථානයක් වශයෙන් විශ්ව කීර්තියට පත්ව ඇති විහාරස්ථානයකි.2600 ශ්‍රී සම්බුද්ධත්ව ජයන්තිය නිමිත්තෙන් ගෞතම සම්මා සම්බුදු චරිතය හා සම්බන්ධ දඹදිව අති උතුම් පූජනීය ස්ථානවල අනුරූ කීපයක්ම මේ වන විට මේ විහාරස්්ථානයේ ඉදිකර තිබේ.ගෞතම සිද්ධාර්ථ කුමාරෝප්පත්තිය සිද්ධ වූ ලුම්බිණියේ අශෝක ස්ථම්භයේ අනුරුව, පස්වග මහණුන්ට පළමු ධර්ම ‍ෙද්ශනාව පැවැත් වූ ස්ථානයේ අනුරුව හා කපිලවස්තු පුර මාළිගා අනුරුව ඒ අතර ප්‍රමුඛස්ථානයක් ගනු ලබයි.මේ අනුව තව නොබෝ දිනකින් කපිලවස්තු ශ්‍රී සර්වඥ ධාතූන් වහන්සේලා ප්‍රදර්ශනය කෙරෙන කැලණිය, මානෙල්වතු මහා විහාරය විහාරාධිපති ආචාර්ය බෝදාගම චන්දිම නාහිමිපාණන් වහන්සේ ගේ පූර්ණ අනුශාසනා පරිදි ජාත්‍යන්තර මට්ටමේ බෞද්ධ මධ්‍යස්ථානයක් බවට අදවන විට පත්ව තිබේ. එසේම මේ වන විට කපිලවස්තු සර්වඥ ධාතූන් වහන්සේලා පිළිගැනීම උදෙසා මානෙල්වතු මහා විහාරය සැදැහැ සිතින් යුතුව සැදී පැහැදී සිටී.ජීවමාන බුදුන් වහන්සේ ගේ වැඩම කිරීමක් හා සමාන මේ සර්වඥ ධාතූන් වහන්සේලා ගේ වැඩම වීම ශශ්‍රී ලාංකික අපට මහත් අභිමානයකි.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=f1208144</link>
    <topic>බෞද්ධයන්ට දුලබව හිමිවන පින්බර අවස්ථාවක්</topic>
    <author>සටහන - චතුරිකා ගමගේ ඡායාරූප - චමින්ද නිරෝෂණ</author>
    <content>කපිලවස්තු ශ්‍රී සර්වඥ ධාතූන් වහන්සේලා සියැසින් දැක බලා ගැනීමට මෙරට ජනතාවට ලැබෙන දුර්ලභ අවස්ථාව පිළිබඳ කැලණිය මානෙල්වත්ත මහා විහාරයේ විහාරාධිපති ජනාධිපති සංස්කෘතික හා ආගමික කටයුතු පිළිබඳ ජාත්‍යන්තර උපදේශක ආචාර්ය බෝදාගම චන්දිම නාහිමියන් අදහස් දැක්වූයේ මේ අයුරිනි.කපිලවස්තු ශ්‍රී සර්වඥ ධාතුන් වහන්සේලා අප පුණ්‍ය භූ®මියේ පළමු වරට ප්‍රදර්නය කෙරුණේ 1978 වසරේදී ජේ. ආර්. ජයවර්ධන ජනාධිපතිවරයාගේ මුලිකත්වයෙනි. ඒ අනුව එම සර්වඥ ධාතු ආගමනය සිදු වූයේ අදින් වසර 33කට පෙරදීයි. එදා මාධ්‍ය මගින් කපිලවස්තු ශ්‍රී සර්වඥ ධාතු ආගමනය හඳුන්වා තිබුණේ ‘සිවුවන වතාවට බුදුරජාණන් වහන්සේ මෙරටට වැඩම කළා’ යනුවෙන්. ඒ වගේම මේ සර්වඥ ධාතුන් වහන්සේලාගේ වැඩමවීම ජීවමාන බුදුන් වහන්සේගේ් වැඩම කිරීමක් හා සමානව සලකා එදා සියලු ආයතන කටයුතු කළ බවත් එම මාධ්‍ය වාර්තාවල සඳහන් කර තිබුණා. විශේෂයෙන්ම මෙම ධාතුන් වහන්සේලා 1978දී මෙරට විවිධ පූජනීය පූජෝපහාරයට බඳුන් කළ අවස්ථාවේදී විවිධ ආලෝක ධාරා, රශ්මි මාලා විහිදෙන දුටු බව අදටත් සැඳැහැවතුන් පවසනවා.2011 වසරේදී ජනාධිපතිතුමා ඉන්දියාවට ගිය අවස්ථාවේදී මන්මෝහන් සිං අගමැතිතුමාගෙන් ඉල්ලා සිටියා මේ කපිලවස්තු ධාතුන් වහන්සේලා ලංකාවට වැඩම කර ලක්වාසී ජනතාවට එම ධාතුන් වහන්සේලා වන්දනාමාන කරන්න අවස්ථාව ලබා දෙන්න කියලා.ඉන්දියාවේ අගමැතිතුමා එම ඉල්ලීමට කැමති වුණා. ඉන් පසු තමයි ජනාධිපති ලේකම් කාර්යාලය හා බුද්ධශාසන අමාත්‍යාංශය එකතුව නිර්මල කපිලවස්තු ධාතුන් වහන්සේලා මෙරටට වැඩම කරවීමට කටයුතු සංවිධානය කළේ.අගෝස්තු 19 වැනිදා පෙරවරු 10.50 ට පමණ කටුනායක ගුවන්තොටුපළට ඉන්දියාවේ නවදිල්ලි අගනුවර සිට විශේෂ ගුවන් යානාවකින් කපිලවස්තු ශ්‍රී සර්වඥ ධාතුන් වහන්සේලා වැඩම කරවීමට කටයුතු සූදානම් කර තිබෙනවා.ඒ වගේම මෙරට රාජ්‍ය නායකයා ඇතුළු මැති ඇමැතිවරුන් විසින් සියලු රාජ්‍ය ගෞරව සහිතව එම ධාතුන් වහන්සේලා පිළිගෙන ගුවන්තොටුපළේදී විශේෂ පුද පූජාවන් රැසක් පැවැත්වීමටත් නියමිතයි.මෙම සර්වඥ ධාතුන් වහන්සේලා වැඩමවන අවස්ථාවේදී ඉන්දියාවේ විශේෂ දූත පිරිසක් සමඟ එරට ආගමික කටයුතු උප ඇමැතිත් මේ අවස්ථාවට සහභාගි වෙනවා.ලංකාවට වැම කළ දින පටන් එනම් අගෝස්තු 19 වන දින සිට 20, 21 හා 22 යන දින වලදී පැය 24 පුරාවටම මහජනතාවට කැලණිය මානෙල්වත්ත මහා විහාරස්ථාන කපිලවස්තු පුර මාළිගා පරිශ්‍රයේදී මෙම ධාතුන් වහන්සේලා වන්දනා කර ශ්‍රද්ධාව දියුණු කර ගන්න පුළුවන්.මෙවැනි අවස්ථාවක් හිමිවීම විශාල භාග්‍යයක්. මෙම සර්වඥ ධාතුන් වහන්සේලා තැන්පත් කර තිබෙන්නේ නවදිල්ලියේ කෞතුකාගාරයක. මෙය ඉන්දියාවේවත් පිටතට ගන්නේ නැහැ. ඒ නිසා මෙවැනි අවස්ථාවක් හිමිවීම පිළිබඳ ලාංකිකයන් ලෙස අපි සතුටු වෙනවා. ඒ නිසා ධාතුන් වහන්සේලා ප්‍රදර්ශනය කෙරෙන කාලය තුළ පැය 24 පුරාම පිරිත් සජ්ඣායනා කිරීමටත් ධාතුන් වහන්සේලා උදෙසා උදෑසන දහවල් සවස විශේෂ තේවාවන් පැවැත්වීමටත් අපි කටයුතු සූදානම් කර තිබෙනවා.මීට පෙර අවස්ථාවේදීත් මේ ධාතුන් වහන්සේලා වැඩම කළ අවස්ථාවේ ලංකාවේ විශාල පිබිදීමක් ඇති වෙලා තිබුණා. ඒ වගේ මේ අවස්ථාවේදී ඊටත් වඩා පිබිදීමක් ඇතිවෙයි කියලා අපි හිතනවා.අපිට නොපෙනෙන ශක්තියක්, බලයක් මේ ධාතුන් වහන්සේලාගේ තිබෙනවා. ඒ නිසා ශ්‍රද්ධා භක්තියෙන් යුතුව මේ ධාතුන් වහන්සේලා වන්දනා කිරීමට ජනතාව පෙළ ගැසිය යුතුයි.ඒ වගේම මෙය බුදුරජාණන් වහන්සේට කරන ගෞරවයක්. උන් වහන්සේ අපිට නිර්මල බුදු දහමක් දේශනා කළා. උන් වහන්සේගේ ධර්මය තුළ තිබෙන්නේ ප්‍රඥාාව හා මහා කරුණාව.බුදුරජාණන් වහන්සේ මුළු ලෝකයම ජය ගත්තේ එම කරුණාව හා මෛත්‍රියෙන්. ඒ වගේම බුදු දහම තුළ අඩංගු වෙලා තිබෙන්නේ මෙත්තා කරුණා මුදිතා උපේක්ඛා යන සතර බ්‍රහ්ම විහරණ. ඒ නිසා අපි නියම බුද්ධ ශ්‍රාවකයන් වශයෙන් බෞද්ධ උපාසක උපාසිකාවෝ වශයෙන් කටයුතු කරනවා නම් අපි තුළත් බුදුරජාණන් වහන්සේ තුළ තිබූ ගුණධර්ම ඇති කර ගත යුතුයි.බොරුවට පන්සිල් සමාදන් වෙලා වැඩක් නැහැ. නියම බෞද්ධයෙක් වශයෙන් ප්‍රතිපත්තිගරුකව තමන් තමන්ට අවංකව කටයුතු කළ යුතුයි. ඒ වගේම ලංකාවට තිබෙන එකම සම්පත බුදුදහම.අද මිනිස්සු ලංකාවට එන්නේ මැණික් ගල්, තේ කොළ ගන්න නොවෙයි. බුදු දහම හොයාගෙන. ඒ නිසා එම උතුම් බුදු දහම දේශනා කළ සම්මා සම්බුදුරජාණන් වහන්සේට කරන උපහාරයක් ලෙස සලකා ජනතාව මේ සර්වඥ ධාතුන් වහන්සේලා වන්දනා මාන කර ශ්‍රද්ධාව උපදවා උභය ලෝක ශුභ සිද්ධිය ඇති කර ගත යුතුයි කියන පණිවිඩය අපි ජනතාවට ලබා දෙනවා.ඒ වගේම සුදුවතින් සැරසිලා තමන්ගේ හිත ගත පිරිසිදුව තබාගෙන ඇවිත් මේ ධාතුන් වහන්සේලාට වන්දනාමාන කළොත් අපිට එහි ප්‍රතිඵල ලබාගන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>14</day>
    </date>
    <link>http://www.dinamina.lk/2012/08/14/_art.asp?fn=f1208145</link>
    <topic>දරුවන්ට රැකවරණය සැමගේම යුතුකමක්</topic>
    <author>මුතුමානි රාජහෙට්ටි,උඩහමුල්ල, නුගේගොඩ</author>
    <content>හොඳම දේ දරුවන්ට” යැයි අප රටේ නිතර ඇසෙන ප්‍රකාශයකි. එලෙසින් ම දැන්වීම්වලින් නිතර ඇස ගැසෙන ප්‍රකාශයක් ද වන්නේ ය. ඒ නිසා දරුවන් සඳහා ම ළමා රෝහල්, සායන, ළමා සුරැකුම් මධ්‍යස්ථාන, ළමා ක්‍රීඩා පිට්ටනි, ළමා ක්‍රීඩා භාණ්ඩ, වෙළෙඳසල් අප රටේ බොහෝ නගරබද සේ ම ගම්බද ද දක්නට ලැබේ. එපමණක් ද නොව ළමා කාර්යාංශ, අමාත්‍යාංශ ළමයින්ගේ වගකීම දරා සිටිති. තව ද ළමයින් සඳහා ලැබෙන විදේශාධාර කොපමණද? මෙම සෑම දෙයකින් ම මේ උත්සාහ දරන්නේ දරුවා මා හැඟි සම්පතක් එවන් ඔහු රැක ගැනීම වැඩිහිටියන්ගේ වගකීමක් වගේ ම යුතුකමක් බවත් පුන පුනා පෙන්වාදීම යැයි අප සඳහන් කළ හොත් ඊට උරණ වන අයෙකු නැත. ‘දරුවා කාගේද යන්න නොව, කාගේ දරුවාත් දරුවා ය’ ඔහු රැක ගැනීම කාටත් පැවැරෙන වගකීමකි. යුතුකමකි.එබඳු මාහැඟි සම්පත අද අප සමාජය ආරක්ෂා කරන්නේ ද යන්න ප්‍රශ්න කළ යුතු තැනට කරුණු යෙදී තිබීම ඉතාම ශෝචනීය කාරණාවකි. පින් පව් පිළිබඳ ඉගැන්වෙන බුදුදහමද අප රට බහුතර ජන කොටසකගේ ආගම වන අතර අනෙක් ආගම්වලින් ද දරුවාට පූර්ණ ආරක්ෂාව සෙනෙහස ලැබීමට නියමිත ය. නමුත් මෙම සියලුම ආගම්වලින් ඉගැන්වෙන දහම පිළිගෙන කරන මෙම පාපතර, අධම, නින්දිත ක්‍රියා එම සියලු ආගම්වලට නිගා කරන්නේ ය.මෙම වසර තුළ මේ කාලය වනවිට දරුවන් හත්සියකට ආසන්න ප්‍රමාණයකට හිංසා සිදුව ඇති බව පොලිස් වාර්තා ප්‍රකාශ කරයි. ඒ අතර ළමයි සියයකින් විසි පහක් අපයෝජනයට ලක්වන්නේ යැයි විශේෂඥ වෛද්‍යවරයෙක් ප්‍රසිද්ධ දේශනයකදී අනාවරණය කළේ ය. ළමා අපයෝජනවලින් සියයට අනූූඅටක්ම සිදුවන්නේ පිරිමි පාර්ශ්වයෙන් බව ද තවදුරටත් එම වෛද්‍යවරයා පැහැදිලි කළේ ය. මෙලෙස බලනවිට ළමයින් දූෂණයට, ලිංගික අපයෝජනවලට ළිංගික අතවරවලට ගොදුරු වන්නේ ය.අප ඇසුරේ සිටින දරුවාගේ රැකවරණය මදක් අඩු වූ සැණින් අපරාධකරුවකු ග්‍රහණයට හසුවන අවස්ථා එමට ය. දරුවා රැකබලා ගැනීම වැඩිහිටි යුතුකම බව අවිවාදිත ය. නමුත් ඔවුන්ගෙන් ලැබෙන ආරක්ෂාව ලිහිල්විය හැකි අවස්ථා නැත්තේ නොවේ. ඇතැම් විට ඒ සැණින් සිදුවන්නේ මහමෙර නොඋසුලන අපරාධයකි. ඊළඟ අවස්ථාවේ ඒවා මාධ්‍යයට අසු වූ විට පුවත්පත්වල මුල්පිටුවෙහි කාටත් පෙනෙන ලෙසින් පළවන්නේ පාඨකයා ඇද බැද ගන්නා අන්දමට ය. තිරස්චීන ක්‍රියා කුතුහලට ඇති කැරවන ලෙස විග්‍රහ වන්නේ ය. විවිධ රූපවාහිනි නාලිකාවලට ද මේවා වටිනා පුවත්ය. මේවා ඇසූ දුටු ඇය ‘අනේ, අපොයි’ කියා සුසුම් හෙළද්දී පසුවදා දකින්නට ලැබෙන්නේ ද එබදු මෘග ක්‍රියාකාරකම්ය. එබැවින් මෙබඳු පුවත් පළවීමේ සීමාවක් හා ඒවා ඉදිරිපත් කිරීමේ වෙනසක් ද සිදුවිය යුතු යැයි ජනතාව ඉල්ලා සිටී. එයට හේතුව වන්නේ මෙලෙස එම පුවත්වල සීමාවක් දක්නට නොලැබෙන නිසා ය. දැන් අපරාධ සාමාන්‍ය දෙයක් බවට පත්ව ඇත්තේ ඒවා පළවන විවෘත භාවය හේතුවෙනි.ළමා සංවර්ධන හා කාන්තා කටයුතු භාර අමාත්‍යවරයා පසුගිය දිනෙක ස්වාමින් වහන්සේලා ද වැඩ සිටි රැස්වීමකදී ප්‍රකාශ කළේ එල්ලුම් ගස යළි ක්‍රියාත්මක කළ යුතු බව හා නැතහොත් සමාවක් නොලැබෙන ලෙස ජීවිතාන්තය දක්වා සිර දඬුවම මෙබඳු වැරදි කළ අයට දිය යුතු බව ය. එම අමාත්‍යාංශයේ නියෝජ්‍ය අමාත්‍යවරයා උත්තරීතර සභාවේ දී මෙම විනාශයේ ස්වභාවය සංඛ්‍යා ලේඛන සහිතව සභාගත කළේ ය.කෙසේ වෙතත් මෙම උවදුර ජාතියම මුහුණ දෙන ප්‍රශ්නයක් හැටියට ගෙන මීට වඩා සැලැසුම් සහගත ආරක්ෂක පියවරක් ගැනීම හැම අංශයකම වගකීම වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n120815_br2</link>
    <topic>ජාත්‍යන්තර අභ්‍යවකාශ මධ්‍යස්ථානයට නව උපකරණ</topic>
    <author>ලොස් ඇන්ජලිස් හි දි - ඒ - එෆ් - පී</author>
    <content>(2012-08-15 14:00) අභ්‍යවකාශයේ ස්ථාපිත කර තිබෙන ජාත්‍යන්තර අභ්‍යවකාශ මධ්‍යස්ථානයේ නව උපකරණ රැගෙන දෝෂ සහිත උපකරණ වෙනුවට වෙනත් උපකරණ සවි කිරිමට එම ආයතනයේ සාමාජිකයන් අභ්‍යවකාශ ගමන් දෙකක නිරත වනු ඇති බව නාසා ආයතනය නිවේදනය කළේය.මේ අනුව රුසියා ජාතික ජෙනඩි පඩල්කා සහ යූරි මලෙන්චෙන්කෝ අගෝස්තු 20 දින එක් චාරිකාවක යෙදෙනු ඇතැයි හූස්ටන් හී ජොන්සන් අභ්‍යවකාශ මධ්‍යස්ථානයේ ජාත්‍යන්තර අභ්‍යාවකාශ දුත පිරිසේ ප්‍රධානි ඩිනා නොන්ටෙලා මාධ්‍යයට පවසා තිබේ.ඉහත කී ගගනගාමීන් දෙදෙනා මේ වන විට අභ්‍යාවකාශ ගමන්වාර 12 ක නිරත වි ඇත. ඊට අමතරව අමෙරිකා ජාතික සුනිටා විලියම්ස් සහ ජපන් ජාතික අකිහිකෝ හොෂිඩෙ අගෝස්තු 30 වෙනිදා පැය 6 1/2 ක අභ්‍යාවකාශ ගමනක යෙදිමට කියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n120815_br1</link>
    <topic>මහියංගනය මහා සමන් දේවාලයේ ඇසළ පෙරහරේ කප් සිටුවීම 17 වනදා</topic>
    <author/>
    <content>(2012-08-15 9:40) මහියංගන ඓතිහාසික මහා සමන් දේවාලයේ වාර්ෂික ඇසළ උත්සවය  (17)  කප්සිටුවීමෙන් ආරම්භ කෙරෙන බව මහියංගන රජමහා විහාරාධිපති සහ අස්ගිරි පාර්ශ්වයේ කාරක සංඝ සභික උරුළෑවත්තේ ධම්මරක්ඛිත හිමියෝ කීහ. 27 වැනි දින රන්දෝලි 28 වැනිදා මහ පෙරහර 29 දා වැදිපෙරහර පවත්වා 31 වැනිදා මහවැලි ගඟේ දිය කැපීමෙන් ඇසළ උත්සවය නිමාවට පත්වීමට නියමිතය. උරුලෑවත්තේ ධම්මරක්ඛිත හිමි ඇතුළු සංඝරත්නයේ සෙත් පිරිත් මධ්‍යයේ බස්නායක නිලමේ ආනන්ද හීංකෙන්ද මහතා කප් සිටුවීම සිදුකොට ඇසළ උත්සවය ආරම්භ කිරීමට නියමිතය. මේ අවස්ථාවට ශ්‍රී දළදා මාලිගාවේ සහ කතරගම දේවාලයේ බස්නායක නිලමේවරු ඇතුළු සම්භාවනීය අමුත්තන් රැසක්ද සහභාගිවීමට නියමිතය. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n1208151</link>
    <topic>සාමය ගැන කතා කරන නායකයන්මහින්ද රාජපක්ෂ ආදර්ශයට ගන්න</topic>
    <author>ධනුෂ්ක ගොඩකුඹුර</author>
    <content>සාමය ගොඩනැඟීම සම්බන්ධයෙන් දකුණු ආසියාවට සිටින අද්විතීය නායකයා මහින්ද රාජපක්‍ෂ ජනාධිපතිවරයා බවත් ඔහු මුළු ලෝක සාමයට සම්බන්ධ හොඳම ආදර්ශය බවත් ස්වාසිලන්තයේ තුන්වන ම්ස්වාති රජතුමා ප්‍රකාශ කර සිටී.ශ්‍රී ලංකාවේ තෙදින නිල සංචාරයක් සඳහා පැමිණ සිටින ම්ස්වාතී රජතුමා මේ අදහස් පළකළේ අරලියගහ මන්දිරයේ ඊයේ පැවැති විශේෂ සාකච්ඡාවකට එක්වෙමින් ය.ස්වාසිලන්තය හා ශ්‍රී ලංකාව අතර සමාජ – ආර්ථික හා සාංස්කෘතික සබඳතා පැවැත්වීමට අදාළ ද්විපාර්ශ්වික ගිවිසුම් කිහිපයක් ගැන ද මෙහිදී සාකච්ඡා විය.ලෝකයේ බොහෝ රටවල් මුහුණ දුන් ආර්ථික අවපාතයට ශ්‍රී ලංකාව හොඳින් මුහුණ දුන් ආකාරය සිහිපත් කළ රජතුමා තම රට මුහුණ දෙන ගැටලුවලදී එම ක්‍රමවේද ආදර්ශයට ගන්නා බව කීවේය.රජතුමා මේ අදහස් පළ කළේ ජනාධිපති ලේකම් කාර්යා‍ලයේදී ඊයේ (14) පැවැති ද්විපාර්ශ්වික සාකච්ඡාවලට එක්වෙමිනි.ශ්‍රී ලංකාවේ තෙදින නිල සංචාරයකට එක්ව සිටින ම්ස්වාති රජතුමා ඇතුළු පිරිස ජනාධිපතිවරයා සහ පිරිස සමඟ ඊයේ ද්විපාර්ශ්වික සාකච්ඡාවලට එක්වූහ.කතිකාව තුළින් රටට ස්ථිරසාර සාමය උදා කරලීමට ජනාධිපතිතුමා ගන්නා උත්සාහය ඇගයීමට ලක් කළ රජතුමා දකුණු ආසියානු කලාපයේ ප්‍රථම සංචාරය වශයෙන් මෙහි පැමිණීමට ලැබීම පිළිබඳ සතුට පළ කළේය.මින් ඉදිරියටත් රජයේ ප්‍රතිපත්ති අනුව මහජන සුබසිද්ධිය වෙනුවෙන් කටයුතු කරන බවත් එය වෙනත් කිසිවකට දෙවැනි නොවන බවත් ජනාධිපති මහින්ද රාජපක්ෂ මහතා මෙහිදී පැවසීය.වසර ‍12 කට අධික කාලයක පටන් දෙරට අතර පැවැති මිතු සබඳතා මෙම සංචාරය නිසා තවදුරටත් ශක්තිමත් වූ බව ජනාධිපතිවරයා කීවේය.වසර තිහක යුද්ධය නිමා කළ ශ්‍රී ලංකාව අද සාමය සහ දේශපාලන ස්ථාවරත්වය භුක්ති විඳිමින් සිටින බව ජනාධිපතිවරයා සිහිපත් කළේය. අප රටේ භෞතික ප්‍රතිරූපය ජාත්‍යන්තර මට්ටමේදී රැකදීමට කළ කැපවීම තමාගෙත් ජනතාවගෙත් ඇගයීමට ලක්වන අතර එය සදා සිහිපත් කරන බව ජනාධිපතිවරයා කීවේය.ජ්‍යෙෂ්ඨ ඇමැතිවරුන් වන ආචාර්ය සරත් අමුණුගම, ඒ. එච්. එම්. ෆවුසි, ඇමැතිවරුන් වන මහාචාර්ය ජී. එල්. පීරිස්, එස්. බී. දිසානායක, නියෝජ්‍ය ඇමැති නියෝමාල් පෙරේරා, ජනාධිපති ලේකම් ලලිත් වීරතුංග මහත්වරු ශ්‍රී ලංකාව වෙනුවෙන්ද හ්ලන්ගබේසා, දූත මණ්ඩල ප්‍රධානී බොන්ගානී මූසා ඩ්ලාමිනි, ස්වාභාවික සම්පත් හා බලශක්ති ඇමති ට්සන්ඩ්සිලේ මහත්ම මහත්මීහු ඇතුළු පිරිසක් ද මේ අවස්ථාවට එක් වූහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n1208152</link>
    <topic>විදුලි අධිකාරීවරුන් අද වැඩ නාවොත්</topic>
    <author>චමීර ඇල්ලදෙණිය</author>
    <content>විදුලි අධිකාරීවරුන් ඇතුළු කාර්මික ශිල්පීන්ගේ දායකත්වය අද (15) නොලැබුණහොත්, ඒ සේවාවන් සඳහා විශ්‍රාමික ලංවිම ඉංජිනේරුවන් සහ තාක්ෂණ නිලධාරීන් බඳවා ගැනීමට පියවර ගන්නා බව ලංකා විදුලිබල මණ්ඩල පාලනාධිකාරිය පැවසීය.විදුලි අධිකාරීවරුන් සඳහා වන පුරප්පාඩු සඳහා මේ සතිය ඇතුළත කඩිනමින් සම්මුඛ පරීක්ෂණ පවත්වා බඳවා ගැනීමට පියවර ගන්නා බවත් ලංකා විදුලිබල මණ්ඩල පාලනාධිකාරිය අවධාරණය කරයි.සේවයට පැමිණෙන සේවකයින්ගේ හා විදුලිබල මණ්ඩලයේ දේපළ ආරක්ෂා කිරීම වෙනුවෙන් අද සිට ශ්‍රී ලංකා යුධ හමුදාවේ විශේෂ කණ්ඩායමක් මේ සම්බන්ධයෙන් පරීක්ෂාවෙන් සිටීන බවත්, ලංවිම සේවකයෙකුට යම් ආකාරයක තර්ජනයක් පවතී නම්, ශ්‍රී ලංකා යුධ හමුදාවේ හදිසි දුරකතන අංක 0113075792 වෙත ඒ පිළිබඳ දැනුවත් කරන ලෙස ලංකා විදුලිබල මණ්ඩල පාලනාධිකාරිය සේවකයින්ගෙන් ඉල්ලා සිටියි.ලංකා විදුලිබල මණ්ඩලයේ සේවය කරන කාර්යාලීය සහ ක්ෂේත්‍ර සේවයේ නියුතු 50% කට වැඩි පිරිසක් ප්‍රධාන කාර්යාලයට සහ අනෙකුත් ප්‍රාදේශීය සහ කලාප කාර්යාල වලට ඊයේ (14) වාර්තා කර ඇතැයි ලංකා විදුලිබල මණ්ඩලයේ සාමාන්‍යාධිකාරීවරයා සඳහන් කරයි.ප්‍රදේශ කිහිපයක කඩාකප්පල්කාරී ක්‍රියා සිදුවී ඇති බවට ලංවිම කලාප කාර්යාල වලට වාර්තා වී ඇත. එම ප්‍රදේශයන්හි ප්‍රධාන සම්ප්‍රේෂණ පද්ධති වෙත බයිසිකල් චේන් විසිකර අක්‍රීය තත්ත්වයට පත්කිරීමත්, ට්‍රාන්ස්ෆෝමර් ක්‍රියාවිරහිත කිරීමට උත්සාහ කිරීමත් උද්ඝෝෂකයින් විසින් සිදුකර ඇති බව ලංවිම ඉංජිනේරුවන් අවධාරණය කරයි.පසුගිය 10 වනදා සිට මේ වන තෙක් ලංවිම හි සේවය කරන විධායක සහ විධායක නොවන ශ්‍රේණිවල සියළුම ඉංජිනේරුවරුන් සහ ඉංජිනේරු ශිල්පීන් අඛණ්ඩව පැය 24 පුරාම සිය රාජකාරී සේවාවන් සිදු කරන බව ඉංජිනේරු වෘත්තීය සමිති පෙන්වා දෙයි.මේ වනවිට සේවයට වාර්තා කිරීමට සුළු සේවකයින් කැමැත්තෙන් සිටියද, කිසියම් කණ්ඩායමකගේ තර්ජනාත්මක දුරකතන ඇමතුම් හමුවේ සේවයට වාර්තා කිරීමට බියක් දක්වයි. එසේම පෙරේදි (13) දිනයේ සේවයට වාර්තා කොට සේවා අවසානයේ නිවෙස් බලා යාමේදී විවිධාකාරයේ පීඩා අත්විඳීමට සිදුවූ බව සේවයේ නියැලී සිටින ලංවිම සේවක මහත්ම මහත්මීන් පෙන්වා දෙයි.තවද බලාගාර වලට වතුර ඇරීම සහ ඉන්ධන සැපයීමේ කටයුතු වලටද සමහර වැඩ වර්ජකයින් බාධා කරන බවට පැමිණිලි ලැබී තිබේ. තවද ප්‍රදේශයන් ආශ්‍රිතව පවතින සම්ප්‍රේෂණ මාර්ග වලට හෝ ට්‍රාන්ස්ෆෝමර් වලට හානි සිදුකිරීමක් පිළිබඳව වාර්තා වන්නේනම් ඒ සම්බන්ධව 119 හෝ ඉහත සඳහන් ශ්‍රී ලංකා යුධහමුදා හදිසි දුරකතන අංකය වෙත පැමිණිලි කරන ලෙස වැඩිදුරටත් ඉල්ලා සිටියි.එසේම කාර්මික සේවකයින් වෙනුවෙන් ශ්‍රී ලංකාවේ වන කාර්මික ආයතන හරහා තාවකාලික පදනම මත, ආයතනික ගිවිසුමකට යටත්ව, පුහුණු ශ්‍රමිකයින් බඳවා ගැනීමට සාකච්ඡා සිදුකරමින් පවතින බව ලංකා විදුලිබල මණ්ඩල පාලනාධිකාරිය වැඩිදුරටත් අවධාරණය කර සිටියි. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n1208153</link>
    <topic>ලොකු ලූනු කිලෝවකටලක් සතොසෙන් රු.45ක්</topic>
    <author>විජයානි එදිරිසිංහ සහ සමන්මලී ප්‍රියශාන්ති</author>
    <content>ලොකු ලූනු වගා කරන ගොවීන්ගේ නිෂ්පාදනවලට ලක් සතොස හරහා රුපියල් 45 සහතික මිලක් ලබාදීම සහ ලූනු ආනයනික බද්ද වැඩි කිරීම තුළින් ලූනු වගා කරන ගොවීන් දස දහසකට පමණ විශාල ආදායමක් ලබාගැනීමට අවස්ථාව සැලසී තිබේ.වැඩිම ලූනු ප්‍රමාණයක් වගා කරන අනුරාධපුර, පොළොන්නරුව, මාතලේ, කුරුණෑගල සහ මහවැලි ගොවීන්ට මේ වාසිය වැඩි වශයෙන් හිමි වෙයි.යාපනය, කිලිනොච්චිය ඇතුළු ප්‍රදේශවල ද ලූනු වගාව සාර්ථකව සිදු වෙයි.දිවයින පුරාම මෙවර ලූනු හෙක්ටයාර් 55000 ක් තුළ වගා කර තිබේ.දඹුල්ල, මාතලේ, අනුරාධපුර ප්‍රදේශවල පමණක් හෙක්ටයාර් හයදහසක පමණ සාර්ථකව ලූනු වගාකර ඇති බව දඹුල්ල කෘෂිකර්ම අධ්‍යක්‍ෂ කාර්යාලය පවසයි.ලූනු වගාව සඳහා යන වියදම අනුව ගොවීන් ලූනු කිලෝවක් සඳහා සාමාන්‍යයෙන් රුපියල් පනහකට ලූනු කිලෝවක් විකුණා ගැනීමට බලාපොරොත්තු වෙයි.එහෙත් රජය ගොවියාගේ නිෂ්පාදනවලට වැඩි මිලක් ලබාදීමේ අරමුණ මත ලක් සතොස හරහා එම ලූනු තොග මිලදී ගෙන කිලෝවකට රුපියල් හැටපහක සහතික මිලක් ලබා දීමට පියවර ගෙන තිබේ.හෙක්ටයාර් එකකින් ලූනු ටොන් 1 – 15 අතර ප්‍රමාණයක් බලාපොරොත්තු වෙයි.තද නියඟය බලපෑවත් මෙවර ලූනු අස්වැන්න මෙට්ට්‍රික් ටොන් 95,000 ක් බලාපොරොත්තු වෙයි.ගොවියාගේ ලූනු සඳහා රුපියල් හැටපහක සහතික මිලක් ලබාදීම මෑත ඉතිහාසයේ කිසිදු රජයකින් සිදු නොකළ දෙයකි.පසුගිය වසරේ ලූනු කිලෝග්‍රෑම් කෝටි 17 ක පමණ ප්‍රමාණයක් ආනයනය කර තිබේ. (170,730,539)මේ වන විට ලූනු සඳහා ආනයනික බද්ද රුපියල් 25 සිට 50 දක්වා වැඩිකර තිබේ. තම නිෂ්පාදනවලට ඉහළ දෙන ලෙස ලූනු වගා කරන ගොවීන් ජනාධිපති මහින්ද රාජපක්‍ෂ මහතා වෙත කරන ලද ඉල්ලීමක් මත ආනයනික ලූනු බදු වැඩිකර දේශීය ලූනුවලට සහතික මිලක් දී දේශීය ගොවියා ආරක්‍ෂා කර ගැනීමට පියවර ගෙන තිබේ.මේ අතර එළවළු මිල ද ශීඝ්‍රයෙන් පහත වැටී තිබේ. කැරට්, බෝංචි, ලීක්ස්, ගෝවා, තක්කාලි ඇතුළු මිල ඉහළ එලවළු කිලෝවක මිල මෙම සතිය තුළ රුපියල් පනහට අඩු තත්ත්වයක තිබුණි.රට පුරා පිහිටි ආර්ථික මධ්‍යස්ථාන ඇතැළු එළවළුවල මිල රුපියල් අට දක්වා පහළ බැස තිබුණි.මේ පිළිබඳව දඹුල්ල, නුවරඑළිය, තඹුත්තේගම, කැප්පෙටිපොල, මීගොඩ, නාරාහේන්පිට, ආර්ථික මධ්‍යස්ථාන සහ මැනිං මාකට් මගින් විමසූ විට එහි කළමනාකරුවන් පැවසුවේ මෙවර නියඟය පැවතියත් වගාකරුවන් තම එළවළු නිෂ්පාදන සාර්ථකව ආරක්‍ෂා කර ගැනීම නිසා ඵළදාව වැඩිවී ඇති බවයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n1208154</link>
    <topic>ස්වාසිලන්තය හා ශ්‍රී ලංකාවසහයෝගිතා ගිවිසුමක</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේ තෙදින නිල සංචාරයක නිරත ස්වාසිලන්තයේ තෙවැනි ම්ස්වාති රජතුමා සහ ඉන්කෝෂිකාතී මාකේ මහත්මිය, ජනාධිපති මහින්ද රාජපක්ෂ මහතා සහ ආර්යා ශිරන්ති රාජපක්ෂ මහත්මිය විසින් ජනාධිපති කාර්යා‍ලයේදී ඊයේ (14) මහත් හරසරින් පිළිගනු ලැබිණ.දකුණු ආසියානු ර‍ටක සිය ප්‍රථම සංචාරය ලෙසින් දෙරටේ මිතුදම් තවත් තහවුරු කරමින් මෙරටට පැමිණි ම්ස්වාති රජතුමා, ජනාධිපතිවරයා හමුවීමට පැමිණි අවස්ථාවේ මෙසේ පිළිගනු ලැබිණ.යුද හමුදා පොලිසියේ යතුරු පැදි, මෝටර් රථ, අශ්වාරෝහකයන් පෙරටු කොට ගනිමින් රජතුමා සහ බිරිය ජනාධිපති කාර්යාලය වෙත කැඳවාගෙන එන ලදි. දෙරටේ ජාතික ධජ පතාකවලින් අලංකාර කෙරුණු ජනාධිපති කාර්යාලය වෙත පැමිණි ස්වාසිලන්ත රජතුමා පාසල් දරුදැරියෝ ධජ ලෙළවමින් පිළිගත්හ.ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මිය විසින් රජතුමා සහ බිරිය මහත් උණුසුම් අයුරින් පිළිගැනුණේ අනතුරුවය.මේ පිළිගැනීමෙන් අනතුරුව ජනාධිපතිවරයා රජතුමා රතු පලසින් සැරසුණු විශේෂ පීඨිකාව වෙත කැඳවාගෙන ගියේ ශ්‍රී ලංකා යුද හමුදාවේ උත්තමාචාර පිළිගැන්වීම උදෙසාය.දෙරටේ ජාතික ගී ගායනා කිරීමෙන් අනතුරුව රජතුමා වෙත ජනාධිපති උත්තමාචාර පිළිගන්වන ලදී. අනතුරුව ආචාර වෙඩි මුර 21 කින් ගෞරව කෙරිණ. ‍ද්විපාර්ශ්වික සාකච්ඡා සඳහා ම්ස්වටී රජතුමා ජනාධිපති කාර්යාලය වෙත කැඳවාගෙන යන ලද්දේ ජනාධිපතිතුමා විසිනි.ද්විපාර්ශ්වික සාකච්ඡාවලින් අනතුරුව දෙරටේ රාජ්‍ය නායකයෝ විශේෂ සාකච්ඡාවක නියැළුණහ. දෙරට අතර ආර්ථික, වාණිජ හා තාක්ෂණ සහයෝගිතා ගිවිසුමට අස්සන් තැබිණ.ශ්‍රී ලංකාව පාර්ශවයෙන් විදේශ කටයුතු පිළිබඳ ඇමැති මහාචාර්ය ජී. එල්. පීරිස් සහ ස්වාසිලන්ත පාර්ශවයෙන් විදේශ කටයුතු සහ ජාත්‍යන්තර සහයෝගිතා ඇමැති ම්ටිටි ෆකුඩ්සේ මහත්වරු ගිවිසුමට අත්සන් තැබූහ.ම්ස්වටී රජතුමා සහ පිරිස වෙනුවෙන් ජනාධිපතිවරයා සහ ආර්යාව විසින් පිළිගන්වන රාජ්‍ය‍ භෝජන සංග්‍රහය ජනාධිපති කාර්යාලයේදී ඊයේ පැවැත්වීමට නියමිතව තිබුණු අතර දූත පිරිස අද රටින් බැහැරව යාමට නියමිතය.ජ්‍යෙෂ්ඨ ඇමැතිවරුන් වන ආචාර්ය සරත් අමුණුගම, ඒ. එච්. එම්. ෆවුසි, ඇමැති එස්. බී. දිසානායක, නියෝජ්‍ය ඇමැති නියෝමාල් පෙරේරා, ජනාධිපති ලේකම් ලලිත් වීරතුංග මහත්වරු ශ්‍රී ලංකාව වෙනුවෙන්ද හ්ලන්ගබේසා, දූත මණ්ඩල ප්‍රධානී බොන්ගානී මූසා ඩ්ලාමිනි, ස්වාභාවික සම්පත් හා බලශක්ති ඇමැති ට්සන්ඩ්සිලේ මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n12081511</link>
    <topic>මහාචාර්ය සරච්චන්ද්‍ර16වැනි ගුණ සැමරුම අද</topic>
    <author/>
    <content>මහාචාර්ය එදිරිවීර සරච්චන්ද්‍රයන්ගේ 16 වැනි ගුණ සැමරුම් උළෙල “හතලිස් වසරක රඟ මඬලක මතක” අද (15) සවස 3.30 ට ශ්‍රී ලංකා පදනම් ආයතන ශ්‍රවණාගාරයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n12081513</link>
    <topic>කපිලවස්තු ශ්‍රී සර්වඥ ධාතූන් වහන්සේලා 19 දින ශ්‍රී ලංකාවට වැඩම කරවති</topic>
    <author>උපාලි කරුණාරත්න</author>
    <content>ජනාධිපති මහින්ද රාජපක්ෂ මහතා, ඉන්දීය අගමැති ආචාර්ය මන්මෝහන් සිං මහතා වෙත කරන ලද ඉල්ලීමක් පරිදී කපිලවස්තු ශ්‍රී සර්වඥ ධාතූන් වහන්සේලා මෙම 19 දින ශ්‍රී ලංකාවට වැඩම කරවනු ලබති.ඉන්දීය සංස්කෘතික ඇමතිවරිය ඇතුළු විශේෂ දූත පිරිසක් මෙම සර්වඥ ධාතූන් වහන්සේලා රැගෙන එනු ලබයි.19 දින සිට සැප්තැම්බර් 04 දින දක්වා සර්වඥ ධාතූන් වහන්සේලා ප්‍රදර්ශණය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n12081514</link>
    <topic>අපරාධ-ආපදා තොරතුරු SMS මඟින් පොලිසියටදැනුම් දීමේ නව ක්‍රමවේදයක්</topic>
    <author>භක්ති ධර්මප්‍රිය මෙන්ඩිස් සහ රක්ෂණ ශ්‍රියන්ත</author>
    <content>අපරාධ තොරතුරක් හෝ ආපදා තොරතුරක් කෙටි පණිවුඩයක් (SMS) මඟින් පොලිසිය වෙත ලබා දීමේ නව කමවේදයක් හඳුන්වා දීමට ශ්‍රී ලංකා පොලිස් මූලස්ථානය පියවර ගෙන තිබේ.ශ්‍රී ලංකා පොලිස් දෙපාර්තමේන්තුව ආරම්භ කර වසර 146ක් පිරීම සමරමින් ලබන සැප්තැම්බර් 03 වනදා මෙම ක්‍රමය ජනතාවට හඳුන්වා දෙයි.119 ක්‍ෂණික දුරකථන ඇමතුම මේ වන විට ඉතා සාර්ථකව ක්‍රියාත්මක බවත්, මේ මගින් ජනතාවට මහඟු සේවාවක් සිදු කෙරෙන බවත්, පොලිස් මහජන සම්බන්ධතා අංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n1208155</link>
    <topic>රාමසාන් උත්සවයට ගෙන්වන භාණ්ඩ ගුවන් තොටේදීම පරික්ෂා කොට නිදහස් කරයි</topic>
    <author>සුභාෂිණි සේනානායක</author>
    <content>වාණිජ පරමාර්ථයෙන් මෙරටට ගෙන්වන ගුවන් භාණ්ඩ කටුනායක බණ්ඩාරනායක ගුවන්තොටුපළේදීම නිදහස් කිරීමට ශ්‍රි ලංකා ර්ගුව පියවර ගෙන ඇත.මුස්ලිම් ජනතාවගේ රාමසාන් උත්සවය හේතුවෙන් මෙරටට ගෙන්වන ලද භාණ්ඩ තොගයක් නිදහස් කිරිම පමා වීම හේතුවෙන් එම ජනතාව සිදුකරන ලද පැමිණිල්ලකට අනුව ජනාධිපති මහින්ද රාජපක්ෂ මහතා ශ්‍රී ලංකා රේගුවට එම භාණ්ඩ ගුවන්තොටුපළේදීම පරීක්ෂා කර නිදහස් කරන ලෙසට මෙසේ උපදෙස් දී ඇත.මෙතෙක් වාණිජ පරමාර්ථයෙන් මෙරටට රැගෙන ආ භාණඩ සියල්ල කොළඹ රේගු විශේෂ විමර්ෂණ ඒකකයට ගෙනවිත් පරීක්ෂා කිරිම සිදුකළ අතර මෙමගින් ඇතැම් මගීන්ගේ භාණ්ඩ පමා වන බවට පැමිණිලි ලැබී තිබිණි.අන්තර්ජාතික ගුවන්තොටුපළක වාණිජ පරමාර්තයෙන් රැගෙන එන භාණ්ඩ පරීක්ෂා කිරිම අසීරු බව රේගුව පවසන අතර කෙසේ වෙතත් නව ක්‍රමයට අනුව රේගු ආඥා පනතින් රේගුවට පැවරි ඇති බලතල වලට අනුව භාණ්ඩ පරීක්ෂා කර බලා නීති විරෝධීව රැගෙන එන භාණ්ඩ සඳහා බදු මුදල් සහ දඩ මුදල් අයකර ගන්නා බව රේගුව ප්‍රකාශ කරයි.නීති විරෝධිව රැගෙන එන ලද භාණ්ඩ රාජ සන්තක කිරිමට පියවර ගන්නා බව කියන රේගුව ලැබෙන තොරතුරු වලට අනුව රේගු විශේෂ බළකාය වැටලීම් සිදුකිරිමට පියවර ගන්නා බවද රේගුවේ උසස් නිළධාරියක් දිනමිණට ප්‍රකාශ කළේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n1208156</link>
    <topic>තාවකාලික හැඳුනුම්පත්ඉල්ලුම් කිරීම 27තෙක්</topic>
    <author>රක්ෂණ ශ්‍රියන්ත සහ මහින්ද අලුත්ගෙදර</author>
    <content>පළාත්සභා මැතිවරණයට අදාළව තාවකාලික හැඳුනුම්පත් ඉල්ලුම් කිරීමට ලබා දී තිබූ කාලය ලබන 27 වැනිදා දක්වා දීර්ඝ කර ඇති බව මැතිවරණ මහ ලේකම් කාර්යාලය සඳහන් කරයි.හැඳුනුම්පත් ඉල්ලුම් කිරීමට ලබා දී තිබූ කාලය මේ මස 20 වැනිදායින් එම කාලය අවසන් වීමට නියමිතව තිබූනි.පළාත් සභා මැතිවරණය පැවැත්වෙන උතුරු මැද, සබරගමුව සහනැඟනහිරප්‍රදේශවල ග්‍රාම නිලධාරීවරුන් සහ වතු අධිකාරීවරුන් වෙතින් තාවකාලික හැදුනුම්පත් සඳහා ඉල්ලුම්පත් ලබා ගැනීමට කටයුතු‍ යොදා ඇත‍.හැඳුනුම්පත් නොමැති පුද්ගලයින්ට 2010 සහ 2011 වර්ෂවලදී ඡන්ද විමසීම සඳහා නිකුත් කරන ලද තාවකාලික හැදුනම්පත ග්‍රාම නිලධාරිවරයා මගින් සහතික කිරීමෙන් අනතුරුව භාවිත කළ හැකි බව ද මැතිවරණ මහ ලේකම් කාර්යාලය පවසයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n1208157</link>
    <topic>එජාපය ආවොත් මුලින්ම කපන්නේ සමෘද්ධියයි</topic>
    <author>එස්. ටී. බී. සේනාරත්න උතුරුමැද පළාත් විශේෂ</author>
    <content>බැරිවීමකින් හෝ නැවත එක්සත් ජාතික පක්ෂ ආණ්ඩුවක් බලයට පත්වුවහොත් මුලින්ම මේ රටින් අකාමකා නැතිකර දමන්නේ සමෘද්ධි ව්‍යාපාරය බව උසස් අධ්‍යාපන ඇමති එස්. බී. දිසානායක මහතා කියා සිටියි.උතුරුමැද පළාත් සභා මැතිවරණයේදී හිටපු මහ ඇමැති බර්ටි ප්‍රේමලාල් දිසානායක මහතාගේ ජයග්‍රහණය තහවුරු කිරීම වෙනුවෙන් අනුරාධපුර ශ්‍රී ලංකා නිදහස් පක්ෂ දිස්ත්‍රික් කාර්යාල භූමියේ (12) පැවැති ජනහමුවක් අමතමින් එස්. බී. දිසානායක මහතා මේ බව පැවසීය.එහිදී අදහස් දැක්වූ ඇමැතිවරයා මෙසේ ද කීය.රනිල් වික්‍රමසිංහ මහතා එදා “යළි පුබුදමු ශ්‍රී ලංකා” හරහා මේ රටේ හත්ලක්ෂ අනූදහසක් වූ රාජ්‍ය සේවය හාර ලක්ෂය දක්වා අඩු කළා. වසර පහක් යනතුරු රාජ්‍ය සේවයට තාවකාලික හෝ කොන්ත්‍රාත් පදනමින්වත් අඩුම තරමේ කිසිවෙකුත් බඳවා ගත්තේ නෑ.අද රනිල් වික්‍රමසිංහ මහත්තයා විශ්වවිද්‍යාල ආචාර්යවරුන්ගේ වැටුප් වැඩිකිරීමට අදාළ ඉල්ලීම සාධාරණ බව කියනවා. වැටුප් වැඩිකරන්න කියනවා. නමුත් වසරින් වසර විශ්වවිද්‍යාල ආචාර්යවරුන්ගේ් වැටුප් වැඩිකළේ ශ්‍රී ලංකා නිදහස් පක්ෂය ප්‍රමුඛ ආණ්ඩුවයි.රනිල් වික්‍රමසිංහ මහත්තයාගේ ආණ්ඩුව කාලේ එක සතයකින්වත් එහෙම වැටුප් වැඩිකළේ නෑ.ශ්‍රී ලංකා නිදහස් පක්ෂය කියන්නේ මේ රටේ ජනතාවගේ ලෙයින් කඳුලින් දහදියෙන් ගොඩනැගුන පක්ෂයක්. එක්සත් ජාතික පක්ෂයේත් ජනතා විමුක්ති පෙරමුණේත් මහා භීෂණකාරී ප්‍රචණ්ඩත්වයක් අපේ අයට එදා එල්ල වුණා. ඒ තුළ ජීවිතත් එක්ක මරණයත් එක්ක දිගුකාලීන සටනක් කරලයි පොදු ජන එක්සත් පෙරමුණ ගෙන ආවේ.ලොව දරුණුතම ගරිල්ලා සංවිධානයක් විනාශ කර දමා අතිගරු ජනාධිපතිතුමන් අද මේ රට තීරණාත්මක තැනකට ගෙනවිත් තිබෙනවා.අද මේ රට වේගයෙන් දියුණුවේගෙන යනවා. තවත් වසර පහක් යනකොට මේ රට දුප්පත්කමින් මිදුනු රටක් තත්ත්වයට පත්වෙනවා.ඒක නිසා රට ඉදිරියට ගමන් කරද්දී සංවර්ධනය කරා, වේගවත් දියුණුවක් කරා ගමන් කරමින් සිටි මොහොතක සියලු දෙනා එක්ව ඒ ගමන යන්න පෙරට එන්න යැයි ද ඇමැතිවරයා කීය.උතුරුමැද හිටපු මහ ඇමැති බර්ටි පේ‍්‍රමලාල් දිසානායක, යෞවන කටයුතු හා නිපුනතා සංවර්ධන නියෝජ්‍ය ඇමැති දුමින්ද දිසානායක යන මහත්වරු ඇතුළු මහජන නියෝජිතයින් හා අති විශාල ජනතාවක් මෙම අවස්ථාවට සහභාගි වූහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n1208158</link>
    <topic>සමෘද්ධියේ වංචා ඇත්නම් සොයන්න</topic>
    <author>මහින්ද අලුත්ගෙදර</author>
    <content>සමෘද්ධි ව්‍යාපාරය තුළ වංචා හා දූෂණ සිදුවන්නේ නම් ඊට එරෙහිව ක්‍රියාත්මක වීම සඳහා සෘජුවම රජයට සහාය ලබාදෙන බව එම ව්‍යාපාරයට සම්බන්ධ වෘත්තීය සමිති අවධාරණය කරයි.එවැනි පුද්ගලයන්ට එරෙහිව විනය ක්‍රියාමාර්ග ගන්නා බවද මේ වනවිට විවිධ සිද්ධීන් සම්බන්ධයෙන් 314 දෙනෙකුට එරෙහිව චෝදනා ලැබී තිබෙන බවද සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරී සංගමයේ ප්‍රධාන ලේකම් හා බස්නාහිර පළාත් සභා මන්ත්‍රී ඩී. ජගත් කුමාර මහතා පවසයි.ඒ මහතා මේ බව සඳහන් කළේ ආර්ථික සංවර්ධන අමාත්‍යාංශ ශ්‍රවණාගාරයේදී ඊයේ (14) පැවැති මාධ්‍ය සාකච්ඡාවක් සඳහා සහභාගි වෙමිනි.එහිදී වැඩිදුරටත් අදහස් පළකළ ඒ මහතා සඳහන් කළේ එවැනි පුද්ගලයන්ට එරෙහිව ගන්නා ඕනෑම ක්‍රියාමාර්ගයක් වෙනුවෙන් එකඟවන බවත් ඔවුන්ගෙන් රටට යම් සේවයක් ඉටුවිය යුතු බවත්ය.මේ අතර ඒ මහතා සඳහන් කළේ එක්තරා අවස්ථාවක ශ්‍රී ලංකා සමෘද්ධි බැංකු සතු මුදල් වෙනත් බැංකු වෙත ඇඳී යාමට ගිය අවස්ථාවක ආර්ථික සංවර්ධන ඇමැති බැසිල් රාජපක්ෂ මහතා මැදිහත්වී එය වැළැක්වීමට පියවර ගත් බවයි.ශ්‍රී ලංකා නිදහස් සමෘද්ධි කළමනාකරුවන්ගේ හා සම්බන්ධීකරණ නිලධාරීන්ගේ සංගමයේ සභාපති ගාමිණී අබේවික්‍රම, සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරී සංගමයේ සභාපති කිත්සිරි ගමගේ මහත්වරු ඇතුළු පිරිසක් මේ අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n1208159</link>
    <topic>අනුරාධපුර එජාප අපේක්ෂකයකුට පාක්ෂිකයකුගෙන් කනේ පහරක්</topic>
    <author>අනුරාධපුර මධ්‍යම විශේෂ</author>
    <content>මෙවර පැවැත්වෙන උතුරුමැද පළාත් සභා මැතිවරණයට එක්සත් ජාතික පක්ෂයෙන් තරග කරන මන්ත්‍රී ධුර අපේක්ෂකයකුට අනුරාධපුර ගල්වල හන්දියේ පැවති ප්‍රචාරක රැස්වීමකදී එක්සත් ජාතික පාක්ෂිකයකු විසින් කනේ පාරක් පෙරේදා 13 එල්ල කර ඇත.එක්සත් ජාතික පක්ෂයේ නියෝජ්‍ය නායකයකු ඇතුළු මන්ත්‍රීවරුන් හා අපේක්ෂකයන්කිහිප දෙනෙකුම මේ අවස්ථාවට එක්ව සිටි අතර මන්ත්‍රී ධුර අපේක්ෂක වරයා අසුන් ගෙන සිටි ස්ථානයට පාක්ෂිකයකු පැමිණ යම් කතා බහක යෙදුනු අතර එය උණුසුම් තත්ත්වයකට පත්වූ අතර එක්වරම එක්සත් ජාතික පාක්ෂිකයා මන්ත්‍රීධුර අපේක්ෂකයාට වැරෙන් කනේ පහර එල්ල කළේය.කනේ පහරත් සමගම මන්ත්‍රීධුර අපේක්ෂකයා කිසිවක් කර කියා ගත නොහැකිව බලා ගත් අත බලා සිටි අතර නියෝජ්‍ය නායකවරයා ද වූයේ කුමක්දැයි වටහා ගත නොහැකිව තුෂ්ණිම්භූතව සිටින අයුරු දැක ගත හැකි විය.පහර එල්ල කළ එක්සත් ජාතික පාක්ෂිකයා නැවතත් සෙනඟ ගොඩට ගිය අවස්ථාවේ එතනට පැමිණි තරුණයකු ඔහුට දිගට හරහට පහර දෙන අයුරු ද දැක ගත හැකි වූ අතර මන්ත්‍රී ධුර අපේක්ෂකයා ද එම ස්ථානයට පැමිණ ‘ගහපන් ගහපන් හොඳට ගහපන්’ යනුවෙන් කෑ ගැසීය.පහර කෑමට ලක් වූ එක්සත් ජාතික පාක්ෂිකයා කියා සිටියේ ඉකුත් පළාත් පාලන මැතිවරණයේදී මොහු එක්සත් ජාතික පක්ෂයට ඡන්දය නොදෙන්න යැයි කියමින් ගෙන් ගෙට ගිය බවත් මෙවර ලැජ්ජාවක් නොමැතිව එක්සත් ජාතික පක්ෂයෙන් නැවතත් උතුරුමැද පළාත් සභාවට තරග කරන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n12081510</link>
    <topic>ගුද මාර්ගයේ සගවාගෙනරන් කිලෝ 1 .2ක්ඉන්දියාවට ගෙනයන්න හදලා</topic>
    <author>සුභාෂිණි සේනානායක සහ කුමාරසිරි ප්‍රසාද් ගුවන්තොටුපළ සමූහ</author>
    <content>රත්රන් කිලෝ 1. 2ක් ගුද මාර්ගයේ සඟවා ඉන්දියාවට රැගෙන යාමට තැත් කළ ශ්‍රි ලාංකිකයකු ඊයේ (12) රේගු අත්අඩංගුවට පත්විය. රත්රන් කැබලි තොගයේ වටිනාතම රුපියල් ලක්ෂ 77කි.ගුවන්තොටුපළ පොලිස් මත්ද්‍රව්‍ය නිෂ්කාෂ අංශයට ලැබුණු තොරතුරක් මත මෙම පුද්ගලයා අත්අඩංගුවට ගෙන තිබේ. රත්රන් තොගය රාජසන්තක කර ඇති අතර මෙම පුද්ගලයාට රුපියල් ලක්ෂයක දඩ නියම කරතිබේ.නියෝජ්‍ය රේගු අධ්‍යක්ෂන ඊ ඒ කේ ඩබ්ලිව් මහේන්ද්‍ර මහත් රේගු පරීක්ෂනය සිදුකර ඇති අතර රේගු අධිකාරි ඥාණරාජ් නියෝජ්‍ය රේගු අධිකාරි අයි විජේනායක, මානෙල් සමරනායක සහකාර රේගු අධිකාරි බාලසූරිය යන මහත්වරුන් පරික්ෂණයට සහාය වී ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n12081515</link>
    <topic>2020 වන විට ශ්‍රී ලංකාවේ බලශක්තියෙන් 20%ක් පුනර්ජනනයෙන්</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ බලශක්තියෙන් සියයට 20ක්, 2020 වන විට පුනර්ජනනීය බලශක්තියෙන් නිපදවීමට සැලැසුම් සකස් කර ඇතැයි සුනිත්‍ය බලශක්ති අධිකාරියේ සභාපති ආචාර්ය කිත්සිරි දිසානායක මහතා පවසයි.මේවන විට පුනර්ජනනිය බලශක්තියෙන් සියයට 7කට ආසන්න ප්‍රමාණයක් ජාතික පද්ධතියට එක් කරන බවත්, 2015 වන විට පුනර්ජනනීය බලශක්තිය සියයට 10 දක්වා වර්ධනය කිරීමට බලාපොරොත්තුවන බවත්, දිසානායක මහතා කීවේය.ඇතිවී තිබෙන විදුලි අර්බුදයට ශිෂ්ඨාචාරය වගකිවයුතු බව පවසන සභාපතිවරයා මිනිසාගේ චර්යා රටාවන් වෙනස් කිරීමෙන් බලශක්තිය සංරක්ෂණය කළ හැකි බවත් හෙතෙම පෙන්වා දුන්නේය.ඒ මහතා මෙම අදහස් පළ කළේ විදුලිබල හා බලශක්ති අමාත්‍යංශයේ ඊයේ (14) පැවැති මාධ්‍ය සාකච්ඡාවකට එක් වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n12081512</link>
    <topic>හිල්ටන් හෝටල 25වසර සංවත්සරයට ආහාර සැණකෙළියක්</topic>
    <author/>
    <content>කොළඹ හිල්ටන් හෝටලය සිය 25 වැනි සංවත්සරය සැමරීමට සූදානම් වන්නේ විශේෂිත ආහාර සැණකෙළියකිනි.හෝටලයේ අරක්කැමියන් 60ක් පමණ ලොව පුරා ඇති විවිධ ආහාර වර්ග එවේලේම සිය පාරිභෝගිකයනට සපයන මේ ආහාර සැණකෙළිය හිල්ටන් හෝටලය ඉදිරියෙන් ලෝක බැංකු, ලංකා බැංකු පරිශ්‍රයේ වීදියක් පුරා ස්ථාපනය කරමින් ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=n12081516</link>
    <topic>ආදි ආසෝකීය දස වස් සැමරුම 18 දා</topic>
    <author/>
    <content>කොළඹ 10, අසෝක විද්‍යාලයීය ආදි ශිෂ්‍ය සංගමයේ දස වර්ෂ පූර්ණ සැමරුම 2012 අගෝස්තු 18 වන දින විද්‍යාලයීය ක්‍රීඩාංගණයේදී. පෙ. ව. 8.00 සිට මධ්‍යම රාත්‍රිය තෙක් ඉතා උත්කර්ෂවත්ව පැවැත්වීමට කටයුතු යොදා ඇත. මෙහිදී විශේෂ ආදි සිසු හමුවක් විද්‍යාලයීය ක්‍රීඩාංගණයේදී දවස පුරා පැවැත්වීමට කටයුතු යොදා ඇත.සය සාමාජික ක්‍රිකට් තරගාවලිය, ආදි සිසුන් හා පවුලේ සාමාජිකයින් සඳහා වූ සැනකෙළිය, බ්ලූෂැඩෝස් සංගීතය මුසුව ජනප්‍රිය ගායක ගායිකාවන් සහභාගි වන සංගීත සැඳෑව වැනි අංග­ය­න්ගෙන් සමන්විත බැවින් ඒ සඳහා සහභාගි වන මෙන් විද්‍යාලයීය ප්‍රධාන ආදි ශිෂ්‍ය සංගමය මෙයින් ආරාධනා කර සිටී.තවද, ප්‍රධාන ආදි ශිෂ්‍ය සංගමයේ දස වර්ෂ පූර්ණ සැමරුමට සමගාමීව විද්‍යාලයීය ආදි ගුරුභවතුන් රැස් කරමින් ප්‍රධාන ආදි ශිෂ්‍ය සංගමය මගින් පින්කම් මාලා රැසක් සංවිධානය කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r1208151</link>
    <topic>මීගමුවට ගංජා බෙදාහැරියජාවාරම්කරුවකු පොලිස් අත්අඩංගුවට</topic>
    <author>කොච්චිකඩේ විශේෂ ඩී.මිහිඳුකුල</author>
    <content>මීගමුව තලාහේන පේරුවේ පිටිපන ග්‍රාමයේ කලක් සිට ගංජා ව්‍යාපාරයක් පවත්වාගෙන ගිය පුද්ගලයකු ගංජා ග්‍රෑම් 450ක් සමඟ මීගමුව පොලිසියේ දූෂණ මර්දන ඒකකය මගින් අත්අඩංගුවට ගෙන ඇත. එම ගංජා අලෙවිය සඳහා ඇසුරුම් කිරීමට සූදානම්ව සිටියදී අත්අඩංගුවට ගත් බව පොලිස් නිලධාරීහු පැවසූහ.කොට්ඨාස පොලිස් අධිකාරී චන්දන ගලප්පත්ති මහතාගේ උපදෙස් පිට මීගමුව පොලිස් ස්ථානාධධිපති පොලිස් පරීක්ෂක ගාමිණී හල්ලව මහතාගේ අධීක්ෂණය යටතේ මීගමුව පොලිසියේ දූෂණ මර්දන අංශයේ ස්ථානාධිපති පොලිස් පරීක්ෂක ප්‍රසාද් ලියනගේ සැරයන් සමරනායක, පොලිස් කොස්තාපල්වරුන් වන හේරත්, ප්‍රසාද්, ලංකා තිලක, උදය කුමාර, යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r1208152</link>
    <topic>පොතුපිටිය  මාතෘ සායන ගොඩනැඟිල්ලඅලුත්වැඩියාවට</topic>
    <author>වාද්දූව සමූහ එස්. රූපරත්න පියදාස</author>
    <content>පොතුපිටිය මාතෘ සායන ගොඩනැඟිල්ල අලුත්වැඩියා කිරීමෙන් පසුව ජනතා අයිතියට පැවරීම පසුගියදා වරාය හා මහා මාර්ග නියෝජ්‍ය ඇමැති රෝහිත අබේගුණවර්ධන මහතා අතින් සිදුකෙරිණි.පානදුර සෞඛ්‍ය වෛද්‍ය නිලධාරී කාර්යාලය යටතේ පාලනය වන මේ පොතුපිටිය මාතෘ සායන ගොඩනැඟිල්ල කළුතර ප්‍රාදේශීය සභාව මගින් රුපියල් හැත්තෑ ලක්ෂයක් වැය කරමින් අංගසම්පූර්ණව අලුත්වැඩියා කර “දූවගේ සමරසිංහ අනුස්මරණ මාතෘ හා ළදරු සායනය” යනුවෙන් නම් කෙරුණි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r1208153</link>
    <topic>කෑගල්ල  බාලිකා විදුහලේ තොරතුරු තාක්ෂණ ගොඩනැඟිල්ලට මුල්ගල්</topic>
    <author>ඡායාරූපය:- සබරගමුව සමූහ</author>
    <content>තොරතුරු හා සන්නිවේදන තාක්ෂණයෙන් පාසල් දරුවන් සවිබල ගැන්වීම සඳහා ක්‍රියාත්මක කර ඇති ඊ ශිල්පාගාර ව්‍යාපෘතිය යටතේ කෑගලු බාලිකා විදුහලේ ඉදිකරන නව ඊ ශිල්පාගාරයට මුල්ගල් තැබීම පසුගියදා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා විසින් ආරම්භ කරමින් එහි සිහිවටන පුවරුව නිරාවරණය කර කරනු ලැබූ අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r1208154</link>
    <topic>මං දන්න අන්තර්ජාලයක් නෑ : ‘කැෆේ’වල ඉස්සර තිබු‍‍ණේ කෑම බීම</topic>
    <author>එල්. පී. තිලකරත්න පොල්ගහවෙල සමූහ</author>
    <content>’ඉන්ටර්නෙට් කැෆේ’ ආයතනයකට ගොස් ‘කෝපි’ කෝප්පයක් බීමට ඉල්ලා සිටීමේ රසවත් පුවතක් පසුගිය දිනක පොල්ගහවෙලට ආසන්න ප්‍රදේශයකින් වාර්තාවේ. සිද්ධිය මෙසේය.රාජ්‍ය සේවයෙන් විශ්‍රාම ලැබූ සිරිසේනට වයස අවුරුදු 72කි. විශ්‍රාම වැටුප් දිනට අනිවාර්යෙන්ම නගරයේ බැංකුවට පැමිණෙන්නේ විශ්‍රාම වැටුප ලබා ගැනීමටය.විශ්‍රාම වැටුප ලබා ගැනීමෙන් අනතුරුව බිරියට අවශ්‍ය දේවල් හා මුණුපුරන් තිදෙනාට හා මිණිපිරියන් දෙදෙනාට රස කැවිලි මෙන්ම පොත්පත් කිහිපයක් ද රැගෙන යෑම සිරිසේනගේ පුරුද්දකි. හීන් අඩියකින් සප්පායම් වීමට බෝතලයක් ද රැගෙන නිවෙසට යෑම අනිවාර්ය කටයුත්තකි.මෙදින විශ්‍රාම වැටුපත් අනෙකුත් බඩු බාහිරාදියත් ගත් සිරිසේනට තරමක් තෙහෙට්ටු ගතියක් දැණින. අසල කඩයකට ගොස් පුතා මට කෝපි කෝප්පයක් දෙන්න යැයි කඩය ඇතුලේ සිටි තරුණයාගෙන් ඉල්ලීය.“ආ... අංකල් මේක ‘කැෆේ’ සෙන්ටර් එකක්... කෝපි මෙතන නැහැ යැයි කීය.ඉතින් ළමයෝ කැෆේටේරියාවල ඉස්සර තිබුණේ කන - බොන ඒවා... නේනෑ... නෑ... අංකල් මේකේ තිබෙන්නේ අන්තර්ජාල පිළිබඳ කටයුතු. මම දන්න ජාලයක් නැහැ. කමක් නැහැ. මම යන්නම් කියා යන්නට ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r1208155</link>
    <topic>මතුගම වරෙන්තු කරුවන් 6ක් රිමාන්ඩ්</topic>
    <author>මතුගම සංචාරක</author>
    <content>අපරාධ සිද්ධීන් සම්බන්ධයෙන් අධිකරණයට නොපැමිණ වරෙන්තු වූ පුද්ගලයන් හයදෙනකු මතුගම මහෙස්ත්‍රාත් අධිකරණයට ඉදිරිපත් කිරීමෙන් පසු 16 දක්වා රිමාන්ඩ් භාරයේ තැබීමට මතුගම මහෙස්ත්‍රාත් දමින්ද රාමනායක වැලිගොඩපිටිය මහතා නියෝග කෙළේය. මතුගම පොලිසියේ නිලධාරීන් මේ සැකකරුවන් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r1208156</link>
    <topic>පානදුර සම්භාහන මධ්‍යස්ථානයක මුවාවෙන්ගණිකා නිවාසයක් පවත්වාගෙන ගිහින්</topic>
    <author>කපිල සෝමරත්න පානදුර සමූහ</author>
    <content>පානදුර හොරේතුඩුවේ සම්භාහන මධ්‍යස්ථානයක් මුවාවෙන් පවත්වාගෙන ගිය ගණිකා නිවාසයක් වටලා පානදුර උතුරු පොලිසිය විසින් අත්අඩංගුවට ගෙන අධිකරණය වෙත ඉදිරිපත් කළ කළමනාකරුවෙකු සහ තරුණියන් තිදෙනකු පසුගියදා පානදුර අධිකරණයට ඉදිරිපත්කර තිබුණි.එම අවස්ථාවේ පානදුර උතුර පොලිසියේ සැරයන් ධර්මපාල මහතා අධිකරණයට වාර්තාවක් ඉදිරිපත් කරමින් මෙසේ කීවේය.ස්වාමිනි! අදාළ ගණිකා ජාවරම කරගෙන ගොස් ඇත්තේ පානදුරේ හොරේතුඩුවේ දෙමහල් නිවෙසක ඉහළ මාලයේයි.පහළ මාලයේ ආයුර්වේද බෙහෙත් ශාලාවක් පවත්වාගෙන ගිය වෛද්‍යවරයා එය වසා දමා තිබෙනවා. ඉහළ මාලයේ සිදු වෙන දේවල් ගැන කියන්න දන්නේ නැහැ. කියා ඔහු පොලිසියට කටඋත්තරයක් දුන්නා.ඉහළ මාලයේ පවත්වාගෙන ගිය ගණිකා ජාවාරම මීට කලින්ද පොලිසිය වටලා තිබෙනවා.අත්අඩංගුවට ගත් කාන්තාවන් තිදෙනා සහ කළමනාකරු ද වෛද්‍ය පරීක්ෂණයකට භාජනය කර මේ කාන්තාවන්ට සමාජ රෝග තිබේ දැයි පරීක්ෂාකර තිබෙනවා.වෛද්‍ය වාර්තාව ලැබෙන තුරු ඔවුන් ඇප මත නිදහස් නොකළ යුතුයැයි පොලිස් සැරයන්වරයා පැවසීය.සැකකරුවන් මේ මස 22 දක්වා මහේස්ත්‍රාත්වරයා විසින් රක්ෂිත බන්ධනාගාර ගත කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r1208157</link>
    <topic>මිල්ලනිය උඩුවර මහවෙල්යායටජලය නැතිව කුඹුරු අක්.200ක් පුරන්</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>මිල්ලනිය ප්‍රාදේශීය ලේකම් කොට්ඨාසයට අයත් කළුගඟ ආසන්නයේ උඩුවර දකුණ ගම්මානයේ පිහිටි අක්කර 200ක් පමණ වන මහ වෙල්යායට ජලය ලබා ගැනීමට නොහැකිව අවුරුදු කීපයක් තිස්සේ පුරන්වෙමින් පවතින බව ප්‍රදේශවාසීහු කියති.මීට ඉහතදී වර්ෂා ජලයෙන් එක් කන්නයක් පමණක් වගා කළ මේ කුඹුරුයාය දැනට අවුරුදු කීපයක සිටම ජලය සැපයෙන ඇළ මාර්ග කැඩීයාම හේතුකොටගෙන කන්න දෙකක් වගා කිරීමට නොහැකිව මුළු කුඹුරු යායම පුරන්ව ගොස් තිබේ.මීට වසරකට පමණ ඉහත දී අවුරුදු ගණනාවක් උඩුවර දකුණ ග්‍රාම නිලධාරි කොට්ඨාසය මදුරාවල ගොවිජන බල ප්‍රදේශයට අයත්ව තිබුණත් දැනට එම ප්‍රදේශය අයත් වන්නේ මිල්ලනිය ගොවිජන සේවා කොට්ඨාසයටය.මේ පිළිබඳ අදහස් දැක් වූ උඩුවර දකුණ ගොවිකාරක සභාවේ සභාපති පද්මසිරි පියරත්න මහතා,ඈත අතීතයේ සිට ප්‍රදේශයට බත සැපයූ මහවෙල්යාය ඉතා සාරවත් බිමක්. මෙහි ගොවීන් 150 ක් පමණ කුඹුරු වගා කරනවා. ඊට ජලය සැපයුනු ඇළ මාර්ග ගොඩවෙලා. ඒ නිසා යායේ වගා කරන්න ජලය නෑ. අප යෝජනා කළා ටැංකියක් බැඳ තබාගෙන ජලය ලබාගෙන කුඹුරුවලට ජලය ලබා දෙන්න කියා. බලධාරින් සැලැසුම් හැදුවත් ක්‍රියාත්මක කර නෑ. එම සැලැසුම ක්‍රියාවට නංවන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r1208158</link>
    <topic>කටුකුරුන්ද ධර්මපාල මහ විදුහලකළුතර ප්‍රධාන පාසලක් ලෙස සංවර්ධනයට</topic>
    <author>නාගොඩ විශේෂ එන්. විජේරත්න දොඩන්ගොඩ විශේෂ</author>
    <content>ද්විතියීක පාසල් 1000 ක් සංවර්ධනය කිරීමේ වැඩසටහන යටතේ කළුතර කටුකුරුන්ද ධර්මපාල විදුහල සංවර්ධනය කෙරේ. විද්‍යාගාර හතරකින් සමන්විත වූ නව දෙමහල් තාක්ෂණික විද්‍යාගාරයක් ඒ යටතේ ඉදිවන අතර ඊට මුල්ගල තැබුණේ වරාය හා මහාමාර්ග නියෝජ්‍ය ඇමැති රෝහිත අබේගුªණවර්ධන මහතා ඇතුළු ආරාධිතයන්ගේ ප්‍රධානත්වයෙනි.මෙහිදී පැවැති උත්සව සභාව ඇමතූ නියෝජ්‍ය ඇමැතිවරයා මෙසේ ප්‍රකාශ කළේය.ධර්මපාල විද්‍යාලය කළුතර ප්‍රධාන පාසලක් බවට පත් කිරීමට කටයුතු කරනවා. මීට සම්බන්ධ මිතුරු පාසල් කීපයක්ද ඒ සමඟම සංවර්ධනය වෙනවා.පාසල් වැසීයාමේ තර්ජනයකදී අපි ඒ සම්බන්ධයෙන් අවධානය යොමු කර කටයුතු කරනවා. ධර්මපාල විද්‍යාලය ප්‍රධාන පාසලක් බවට පත් කිරීමේදී තිබෙන අපහසුතාවයන් ඉවත් කිරීමට කටයුතු කරනවා.බස්නාහිර පළාත් සභා මන්ත්‍රී සුගත් මතුගමගේ මහතා ඇතුළු කීපදෙනෙක් ද මෙහිදී අදහස් දැක් වූ අතර මහජන නියෝජිතයින්, අදිශිෂ්‍යයින්, වත්මන් ශිෂ්‍යයන් හා මවුපියන්ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r1208159</link>
    <topic>බියර් කම්හලේ අපද්‍රව්‍යවල දුඟදින් ප්‍රදේශවාසීන්ට අසීරුතා</topic>
    <author>කුරුණෑගල දකුණ සමූහ එම්. මහරුප්</author>
    <content>මාවතගම නගරයට ආසන්නව පිහිටි බියර් නිෂ්පාදන කර්මාන්ත ශාලාවකින් ඉවත් කරන ද්‍රව්‍ය මගින් පිටවන දුඟද ඒ අවට ප්‍රදේශය පුරා පැතිරී යාම හේතුවෙන් අවට පදිංචිකරුවන් දැඩි දුෂ්කරතා වලට මුහුණ පා සිටිති.ඇතැම් දිනවල දවස පුරාම මෙම දුඟද පිටවන නිසා ආශ්වාස ප්‍රශ්වාස කිරීමේ දී ද බලවත් අපහසුතාවලට පත්වන බව ප්‍රදේශවාසි ජනතාව කියා සිටිති.මාවතගම ප්‍රාදේශීය සභාව හා සෞඛ්‍ය වෛද්‍ය නිලධාරි කාර්යාලය මේ පිළිබඳව පරීක්‍ෂා කර දුඟද පිට නොවන ආකාරයෙන් නිෂ්පාදන කටයුතු සිදු කරන ලෙසට කර්මාන්ත ශාලාවට උපදෙස් ලබා දී ඇතත් එම කාර්යය ද මේ දක්වාත් සාර්ථකව ඉටුවී නැති බව දැනගැනීමට ඇත.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r12081510</link>
    <topic>පොල්ගහවෙලට නියඟය උග්‍රයි‍ගොවීහු අසීරු‍වේ</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>මේ දිනවල පවතින නියඟය නිසා පොල්ගහවෙල ප්‍රදේශයේ ග්‍රාමීය ආර්ථිකයේ විශාල පසුබෑමක් ඇති වී තිබේ.යල, මහ, වගා කරන ලද කුඹුරුකන්න තුනක්ම නියඟයෙන් හානියට පත්වීමත් නියඟය නිසා ප්‍රදේශයේ පොල් වගාවේ ඵලදාව අඩුවීමත් ගම්මිරිස් කෝපි වැනි අපනයන බෝගවලින් ලැබෙන ආදායම අඩුවීමත් සමඟ පිටිසර ගම්මානවල බහුල වශයෙන් වගා කෙරෙන කෙසෙල් හා එළවළු වගාවන් නියඟයෙන් හානියට පත්වීමත් මෙයට හේතු වී ඇත.පොල්ගහවෙල ප්‍රාදේශීය ලේකම් කොට්ඨාසයට අයත් පොතුහැර හා පොල්ගහවෙල ගොවිජන සේවා කොට්ඨාසවල මෙම යල කන්නයේ වගාකර ඇති කුඹුරු අක්කර 4139 ක් නියඟයෙන් විනාශ වී තිබේ.මේ නිසා ප්‍රදේශයේ ගොවිජනතාව දැනට දුෂ්කරතාවයන් රැසකට මුහුණ පා ඇති අතර ලබන මහකන්නය වැපිරීම සඳහා අවශ්‍ය බිත්තර වී සපයා ගැනීම ඔවුන්ට මුහුණදීමට ඇති ප්‍රධාන ගැටලුවක්ව පවතී.වාරිමාර්ග පහසුකම් කිසිවක් නොමැතිව වර්ෂා ජලය පමණක් උපයෝගී කරගෙන දිගු කලක සිට වී වගාවේ නිරත වී සිටින මේ ප්‍රදේශයේ ගොවීන් නිතර නියඟයෙන් පීඩාවට පත්වන අතර මේ නිසා ප්‍රදේශයේ ඇතැම් ගොවීන් වී වගාව කෙරෙහි දක්වන උනන්දුව අඩුවෙමින් පවතින බව වාර්ෂිකව වගා නොකරන කුඹුරු ප්‍රමාණයෙන් පැහැදිලි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r12081511</link>
    <topic>මිනුවන්ගොඩ ප්‍රසිද්ධ ස්ථානයකදුම්පානය කළාට රුපියල් 500ක් දඩ</topic>
    <author>මිනුවන්ගොඩ සමූහ</author>
    <content>ප්‍රසිද්ධ ස්ථානයක දුම්පානය කිරීමේ චෝදනාවට වරදකරු වූ ජූඩ් රොෂාන් නැමැත්තෙකුට මිනුවන්ගොඩ මහේස්ත්‍රාත් රුවන් පතිරණ මහතා විසින් රු. 500 ක දඩ මුදලක් නියම කළේ ය.දිවුලපිටිය පොලිසිය මගින් සැකකරු ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r12081512</link>
    <topic>කෑගල්ල පෞරාණික විහාරස්ථාන 37ක් සංරක්ෂණය කිරීමට පියවර</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ පුරා විද්‍යාත්මක වටිනාකම් ඇති විහාරස්ථාන 37 ක් සංරක්ෂණය කිරීමට පියවර ගෙන ඇති බව ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා පැවසීය.මේ සඳහා වැය කිරීමට වෙන්කර ඇති මුදල රුපියල් ලක්ෂ තුන්සිය අසූපහක් පමණ වෙයි. මේවායේ කඩිනමින් වැඩ ආරම්භ කරන බව ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=r12081513</link>
    <topic>දරුවා‍ගේ සිරුර රත්වූ හැන්දකින්පිළිස්සූ සය දරු මවක් බරපතළ වැඩ ඇතිව හිරේ</topic>
    <author>පාණදුර සමූහ කපිල සෝමරත්න</author>
    <content>දරුවන් හය දෙනෙකු ප්‍රසූත කර ඇතත් එක දරුවකුටවත් ඔබගෙන් මව් සෙනෙහස හෝ ආදරය නොලැබෙන්නේ යැයි පාණදුර පළාත්බද මහාධිකරණ විනිසුරු කුසලා සරෝජනි මහත්මිය 48 හැවිරිදි කාන්තාවකට බරපතළ වැඩ ඇතිව සිරදඬුවමක් හා රුපියල් දාහක දඩයක් නියම කරමින් පැවසුවාය.එම දඬුවම් නියම කිරීමෙන් පසු ඇගේ සැමියා භාරයේ සිටි අවුරුදු දෙකක් පමණ වයසැති දරුවා බන්ධනාගාරයේ ළමා සුරැකුම් අංශයට භාර දෙන ලෙසට ද විනිසුරුවරිය බන්ධනාගාර අධිකාරිවරයාට නියෝග කළාය.දඬුවම් නියමවූයේ මොරටුව එගොඩ උයනේ සුනාමි නිවාස සංකීර්ණයේ පදිංචි අචලා අපෝන්සු නැමැති කාන්තාවටය. ඇය විවාහ වී ඇත්තේ මුස්ලිම් ජාතික කම්කරුවෙකු සමඟය. ඇය අධිකරණය හමුවේ චෝදනා ලබා සිටින්නේ වර්ෂ 2012 .05.16 දින ඇයගේ 09 හැවිරිදි දරුවාගේ ශරීරය ආප්ප හැන්දක් රත්කර පිළිස්සීම සම්බන්ධයෙනි.නඩු විභාගයේ සටහන් කරගත් සාක්කි අනුව ඇය මුදල් ඔට්ටුවට බූරුවා ගැසීමට පුරුදු වී සිටි කාන්තාවකි. එදින ඇය බූරුවා ගැසීමට ගොස් නිවෙසට පැමිණියාය. ගෙදර සිටි දරුවෙකු බඩගින්නේ ඇඬූ නිසා අයියා ගෙදර ලාච්චුවේ තිබුණ රුපියල් දහසක් ගෙන කඩයට ගොස් මාළුරෝල් එකක් ගෙනවිත් බාල නංගිට දුන්නේය.මේ ගැන කෝපයට පත්වූ මව එම වැඩිමහල් දරුවා අල්ලාගෙන ආප්ප හැන්දක් ගිනියම් කර ඔහුගේ ශරීරයේ තැනින් තැන පුළුස්සා තිබේ. ඔහු රෝහලට ඇතුළත්කර අසල්වාසීන් සිද්ධිය මොරටුව පොලිසියට පැමිණිලි කළහ.ඇය දරු හය දෙනෙකුගේ මවකි. දරුවන් හතර දෙනෙකු තුවාල ලැබූ දරුවා සමඟ ළමා නිවාසයක නේවාසිකව ජීවත්වෙති. කුඩා දරුවා විත්තිකාරියගේ සැමියා ළඟ සිට අධිකරණය හමුවට පැමිණි සැමියා කියා සිටියේ ඉතා අමාරුවෙන් මෙම දරුවා තමා බලාගන්නා බවය. මව නැතිව ඔහුව බලා ගැනීම අමාරුයැයි ඔහු පැවසුවේය.මෙම දරුවා විත්තිකාරිය සමඟ සිරගෙදර රැඳවුම්බාරයට නියම කළ විනිසුරුවරිය පැවසුවේ මෙවැනි කාන්තාවන්ට අනුකම්පාවක් දැක්වීමට අධිකරණයට නොහැකි බවයි.ඇයගෙන් කිසිම දරුවෙකුට ආදරය නොලැබෙන බවද විනිසුරුවරිය පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s1208151</link>
    <topic>නිලූකගේ සියලු අවශ්‍යතා අප ඉටුකළානිලධාරීන් ඔලිම්පික් ගියේ නීත්‍යානුකූලවයි</topic>
    <author>ප්‍රින්ස් ගුණසේකර</author>
    <content>ලන්ඩන් ඔලිම්පික් උලෙළට ශ්‍රී ලංකා බැඩ්මින්ටන් සංගමයේ නිලධාරීන් සහභාගිවූයේ නීත්‍යානුකූල අනුමැතියකින් බව එහි සභාපති පරාක්‍රම බස්නායක මහතා පවසයි.“පුහුණුකරු ළඟ සිටියානම් තවත් ජයග්‍රහණ අතරට යෑමට හැකිවෙනවා” යැයි බැඩ්මින්ටන් ක්‍රීඩක නිලූක කරුණාරත්න ලන්ඩනයේදී කළ ප්‍රකාශය පදනම් කරගෙන බැඩ්මින්ටන් සංගමයට හා එහි නිලධාරීන්ට ඇඟිල්ල දිගු කිරීම පදනම් විරහිත බව බැඩ්මින්ටන් සභාපතිවරයා සඳහන් කළේය.ශ්‍රී ලංකා බැඩ්මින්ටන් සංගම් මූලස්ථානයේදී පෙරේදා සවස පැවැති කරුණු පැහැදිලි කිරීමේ විශේෂ මාධ්‍ය හමුවකදී ඒ මහතා එසේ පැවැසීය.ලන්ඩන් ඔලිම්පික් ක්‍රීඩා උලෙළේ බැඩ්මින්ටන් කළමනාකරු ලෙස කටයුතු කළ රොහාන් ද සිල්වා මහතා හා බැඩ්මින්ටන් සංගමයේ ප්‍රධාන පෙළේ නිලධාරීන් සහභාගී වූ මේ මාධ්‍ය හමුව ඉතා උණුසුම් එකක් විය.නිලූක කරුණාරත්නගේ දේශීය පුහුණුකරු ලෙස කටයුතු කරන ඔහුගේ පියා ලුවී කරුණාරත්න මහතා ප්‍රේක්‍ෂකාගාරයේ තබා බැඩ්මින්ටන් සභාපතිවරයා ලන්ඩන් බැඩ්මින්ටන් පිටියට ගියේ කෙසේදැයි මාධ්‍යවේදීහු දිගින් දිගටම ප්‍රශ්න යොමු කළහ.එහිදී චෝදනාවට ලක්වූ බැඩ්මින්ටන් සභාපතිවරයා පැවැසුවේ නිලූකගේ පුහුණුකරු වූයේ පෝලන්ත ජාතික කිං යෑං මෑන් මහතා බැවින් ඔහු බැඩ්මින්ටන් පිටියට පැමිණෙතැයි අපේක්ෂා කළද එය සිදු නොවූ බවය. “අපි හිතා හිටියේ අවසන් මොහොත දක්වාම කිං යෑං මෑන් මහතා නිලූකගේ සහයට බැඩ්මින්ටන් වලල්ල අසලට පැමිණෙයි කියායි.ඒ නිසා අපට වෙනත් පුහුණුකරුවකු ගැන හිතන්න අවශ්‍ය වුණේ නෑ. නමුත් අවාසනාවට ඒ මහතා වලල්ල අසලට ආවේ නෑ. ඒකට හේතුව ඔහු පෝලන්ත ජාතික පුහුණුකරු ලෙස ඔලිම්පික්වලට පැමිණ තිබුණු නිසායි. වෙනත් රටක ක්‍රීඩකයකුට ක්‍රීඩා පිටියට ඇවිත් උපදෙස් දෙන්න නොහැකි බව ඔහු කීවා.නමුත් තරග පැවැති කාලයේ නිලූකට පුහුණුවීම් කිරීමට ඔහු කැපවුණා. නිලූක හා කිං යෑං මහතා ඔලිම්පික් බැඩ්මින්ටන් පුහුණුව සිදු කළ අයුරු ඡායාරූපද සමඟ බස්නායක මහතා පැහැදිලි කළේය.එබැවින් නිලූක කරුණාරත්න ඔලිම්පික් තරග සඳහා ලැබූ පුහුණුව උපරිමයෙන් සිදුවූ බවට බැඩ්මින්ටන් සභාපතිවරයා විශ්වාසය පළ කළේය.“වසර 2011 වෙද්දී බැඩ්මින්ටන් ක්‍රීඩාවෙන් අපේ කිසිවෙකු සුදුසුකම් ලබා සිටියේ නෑ. නමුත් ලෝක සංගමය අපෙන් සුදුසු නම් කිහිපයක් ඉල්ලා සිටියා. නම් 5ක් යැව්වා. තිළිණි, චන්ද්‍රිකා, අචිනි, උපුලි හා නිලූකගේ නම් අප යැව්වා. නිලධාරීන් ලෙස මාගේ හා පාලිත සෙනෙවිරත්න මහතාගේ නම් නිර්දේශ කළා. පසුව මේ වසරේ නිලූක පරිසාධන මට්ටම පසු කිරීමෙන් අපේ නිර්දේශ ඉවත ගියා.”“නිලූක සුදුසුකම් ලැබූ පසු ඔහු ඉල්ලීම් 2ක් සංගමයෙන් කළා. පළමු එක කළමනාකරු ලෙස ඔහුගේ අනුග්‍රාහක රොහාන් ද සිල්වා මහතා හා පුහුණුකරු ලෙස ඔහුගේ පියා සහභාගී කරන්න කියා. එය අප ඔලිම්පික් කමිටුවට දැන්වූවා. ඒ අනුව දෙදෙනාටම අවස්ථාව ලබාදුන්නා. ලුවී මහතාට බැඩ්මින්ටන් වලල්ල අසලට එන්න තිබුණා නම් අප සතුටු වෙනවා.එයට අවසර පත්‍රයක් ඔලිම්පික් සංවිධායකයන් ලබාදී තිබුණේ නෑ” බැඩ්මින්ටන් සභාපතිවරයා දීර්ඝ පැහැදිලි කිරීමක් කළේය.ක්‍රීඩා ඇමැතිවරයා ද නිලූකට පුහුණුකරුවකු ලබාදීමේ විශාල උනන්දුවකින් පසුවූ බවද මෙහිදී සඳහන් කෙරුණි.ශ්‍රී ලංකා බැඩ්මින්ටන් ඉතිහාසයේ බිහිවූ දක්‍ෂතම ක්‍රීඩකයා නිලූක බැවින් ඔහුගේ සෑම ඉල්ලීමකටම බැඩ්මින්ටන් සංගමය යහපත් ප්‍රතිචාර දැක්වූ බවද පරාක්‍රම බස්නායක මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s1208152</link>
    <topic>ජගත් ක්‍රීඩා වෛද්‍ය සමුළුවක් ශ්‍රී ලංකාවේ දී</topic>
    <author/>
    <content>ලෝකයේ නවීනතම ක්‍රීඩා වෛද්‍ය විද්‍යා දැනුම වෛද්‍යවරුන්, ක්‍රීඩා විශේෂඥයන්, ක්‍රීඩා වෘත්තිකයන් හා ක්‍රීඩක ක්‍රීඩිකාවන් ව්‍යාප්ත කරමින් ආසියානු ක්‍රීඩා වෛද්‍ය සම්මේලනයේ උපදෙස් පරිදි ශ්‍රී ලංකා ක්‍රීඩා වෛද්‍ය සංගමය ක්‍රීඩා අමාත්‍යාංශය හා ජාතික ඔලිම්පික් කමිටුව හා ඒකාබද්ධව සංවිධානය කරනු ලබන ජාත්‍යන්තර ක්‍රීඩා වෛද්‍ය වැඩමුළුව මේ මස 24වැනිදා සිට 26 දින දක්වා ශ්‍රී ලංකා පදනම් ආයතනයේ දී පැවැත්වේ.ඔස්ට්‍රේලියාව, චීනය, ජපානය, නේපාලය, තායිලන්තය, එක්සත් අරාබි එමීර් රාජ්‍යය, ඉරානය, මාලදිවයින, බංග්ලාදේශය, ඉන්දියාව හා මැලේසියාව යන රටවල් මෙම ජාත්‍යන්තර වෛද්‍ය සමුළුව සඳහා සහභාගි වන අතර මේ සඳහා ක්‍රීඩා වෛද්‍යවරුන් ඇතුලු ක්‍රීඩා වෛද්‍ය වෘත්තිකයන් 300කට අධික පිරිසක් සහභාගි වෙති.ශාරිරික ක්‍රියාකරකම් හා සෞඛ්‍ය ප්‍රවර්ධනය, ක්‍රීඩා වෛද්‍ය පිළිබඳව විද්‍යාත්මකව පරික්ෂා කිරීම, භෞතවේදය, ක්‍රීඩා ජීව යාන්ත්‍රණය, ක්‍රීඩා සම්බන්ධ ලෙඩරෝග හා අනතුරු, ක්‍රීඩාව පිළිබඳ භෞතචිකිත්සක හා පුනරුත්තාපනය, ක්‍රීඩාවේ වි‍ශේෂිත කණ්ඩායම්, තහනම් උත්තේජන භාවිතය හා ක්‍රීඩා උපකරණ හා තාක්ෂණය යන වැඩසටහන් යටතේ විද්වත් දේශන හා වැඩමුළු රාශියක් සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s1208153</link>
    <topic>ආරක්ෂක සේවා ක්‍රීඩා උලෙළ</topic>
    <author/>
    <content>ත්‍රිවිධ හමුදාවේ ක්‍රීඩක – ක්‍රීඩිකාවන්ගේ ක්‍රීඩා දක්ෂතා කරළියට ගෙන එන ආරක්ෂක සේවා ක්‍රීඩා උලෙළ මෙවර ද කොළඹ සුගතදාස ක්‍රීඩාංගණයේ දී සැප්තැම්බර් මස 01 වන දින සිට සැප්තැම්බර් මස 05 වන දින දක්වා පැවැත්වේ.බැඩ්මින්ටන්, පැසිපන්දු, වෙරළ අත්පන්දු, ක්‍රිකට්, කබඩි, කරාතේ, පැරෂුට් තරග, ඔරු පැදීම, පාපන්දු, රග්බි, පිහිනුම්, ස්කොෂ්, මේස පන්දු, ටෙනිස්, ජල ක්‍රීඩා, බර එසවීම, මල්ලව පොර, වූෂු, වොලිබෝල් සහ මලල ක්‍රීඩා රැසක් මෙම ක්‍රීඩා උළෙලට ඇතුළත් වේ. ත්‍රිවිධ හමුදාව නියෝජනය කරමින් ක්‍රීඩක – ක්‍රීඩිකාවෝ දහසකට අධික පිරිසක් මේ සඳහා තරග වදින අතර, ජාත්‍යන්තර හා ජාතික තලයේ දක්ෂතා දැක්වූවෝ ද ඒ අතර වෙති.මෙතෙක් පැවති බොක්සිං, හොකී (පිරිමි), ජූඩෝ (කාන්තා), දැල්පන්දු, වෙඩි තැබීම (පිරිමි) සහ කායවර්ධන යන තරගවලින් ශ්‍රී ලංකා ගුවන් හමුදාව ප්‍රථම ස්ථාන දිනා ගෙන ඇත. පාපැදි, හොකී (කාන්තා), ජූඩෝ (පිරිමි) සහ වෙඩි තැබීම (කාන්තා) තරග ඉසව්වලින් ශ්‍රී ලංකා නාවික හමුදාව ද, අත් පන්දු පිරිමි හා කාන්තා තරගවලින් ශ්‍රී ලංකා යුද හමුදාව ද ප්‍රථම ස්ථාන හිමි කර ගැනීමට සමත් විය.මෙම ක්‍රීඩා උලෙළේ සමාරම්භක උත්සවය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ ප්‍රධානත්වයෙන් ඇරඹෙන අතර, සමාප්ති උත්සවය සඳහා ක්‍රීඩා අමාත්‍ය මහින්දානන්ද අලුත්ගමගේ මහතා ප්‍රධාන ආරාධිත අමුත්තා ලෙස සහභාගිවීමට නියමිතය.ආරක්ෂක සේවා ක්‍රීඩා කමිටුවේ සභාපති හා යුද්ධ හමුදාධිපති ලුතිනන් ජෙනරාල් ජගත් ජයසූරියගේ අධීක්ෂණය යටතේ ආරක්ෂක සේවා ක්‍රීඩා උලෙළ – 2012 මෙවර සංවිධාන සත්කාරය කරනු ලබන්නේ ශ්‍රී ලංකා යුද හමුදාව විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s1208154</link>
    <topic>නැ‍ඟෙනහිරට කඩුලු 7ක ජයක්</topic>
    <author/>
    <content>එස්.එල්.පි.එල් තරගාවලියේ කඳුරට හා නැගෙනහිර අතර ආර්.ප්‍රේමදාස පිටියේ පැවැති දිවා රාත්‍රි තරගයෙන් කඩුලු 7ක ජයක් වාර්තා කිරිමට නැගෙනහිර කණ්ඩායම සමත් විය. මේ අනුව සහභාගි වූ තරග 2ම ජයගත් නැගෙනහිර පිල ප්‍රසාද ලකුණු සටහනේ පෙරමුණට පත්වීය.කාසියේ වාසිය දිනා මුලින් පන්දුවට පහර දුන් කඳුරට පිල නියමිත ඕවර 20 අවසානයේ කඩුලු 7ක් දැවී ලකුණු 159ක් ලබාගත්තේය. එහිදි වේගවත් පිතිහරඹයක නිරතවූ තිසර පෙරේරා පන්දු 33කට මුහුණ දෙමින් ලකුණු 72ක් ලබාගත් අතර ඊට හතරේ පහර 6ක් හා හයේ පහර 4ක් ඇතුලත් විය.කිත්රුවන් විතානගේ හා මිස්බා උල්හක් ලකුණු 24බැගින් ලබා ගත්‍‍තේය. පන්දු යැවීමේදි බෙන් ලාෆ්ලින්,අජන්ත මෙන්ඩිස් හා සචිත් පතිරණ කඩුලු 2ක බැගින් බිද හෙලීය.පිළිතුරු ඉනිම ඇරැඹූ නැගෙනහිර පිල තරගය අවසන් වීමට පන්දු 3ක් ඉතිරිව තිබියදී ජයග්‍රහණය වාර්තා කිරීමට සමත්විය.පන්දු 32කින් ලකුණු 58ක් ලබා ගත් ඉම්රාන් නසිර් තරගයේ වීරයා සම්මානය හිමිකර ගත්තේය. ඔහු‍ගේ ඉනිමට හතරේ පහර 4ක් හා හයේ පහර 5ක් එක් විය. නායක ඇන්‍ජලෝ මැතිව්ස් නොදැවී ලකුණු 42ක් රැස් කළේය.කඳුරට - 159/7 (ඕවර 20) තිසර පෙරේරා 72, මිස්බා උල්හක් 24, කිත්රුවන් ‍විතානගේ 24 (බෙන් ලාෆ්ලින් 29/2, අජන්ත මෙන්ඩිස් 30/2, කිත්රුවන් විතානගේ 30/2)නැගෙනහිර - 160/3 (ඕවර 19.3) ඉම්රාන් නසිර් 58, ඇන්ජලෝ මැතිව්ස් 42, අහමඩ් ෂෙසාඩ් 34 (කෞෂල් ලොකුආරච්වි 23/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s1208155</link>
    <topic>රගර් ක්‍රීඩාවේ අනාගත අභිවෘද්ධිය උදෙසා ගත් නිවැරැදි තිරණයක්</topic>
    <author>ෆවුස් මොහොමඩ්</author>
    <content>මත‍භේදාත්මක විනිශ්වයන් හේතුවෙන් රගර් තරග විනිසුරු ඩී.නිමල් මහතාට වසර 2ක තරග තහනමක් පැනවීම මෙරට රගර් ක්‍රීඩාවේ අනාගත අභිවෘද්ධිය උදෙසා ගත් නිවැරැදි තීරණයක් බව රගර් සංගමයේ ලේකම් රිස්ලි ඉලියාස් මහතා පැවැසීය.රගර් සංගමයේ සභාපති අසංග සෙනෙවිරත්න මහතාගේ නායකත්වය යටතේ තරග විනිසුරුවරුන‍්‍ සම්බන්ධව ඇතිවන මෙවැනි ගැටලු නිරාකරණය කිරීමට කඩිනමින් පියවර ගැනීම සහ ස්වාධීන කමිටුවක් පත් කොට අදාල පුද්ගලයන්ට නිසි දඬුවම් ලබාදීම රගර් ක්ෂේත්‍රයේ බහුතරයකගේ ප්‍රසාදයට පාත්‍රවී ඇත.කෙසේවෙතත් තරග විනිසුරුවරුන්ගේ මෙවැනි ක්‍රියාකලාප සම්බන්ධව විනිසුරු සංගමයට විශාල වගකීමක් ඇති බවත්, ඔවුන් මීට වඩා සැළකිලිමත් විය යුතු බවත් ඉලියාස් මහතා පැවැසීය. 'මේ සිදුවීමේ සම්පූර්ණ වගකීම රෙෆ්රි සොසයිටි එක බාරගත යුතුයි. ඔවුන‍්ගේ නොසැළකිල්ල නිසා තමයි අද නිමල් වැනි අත්දැකීම් බහුල විනිසුරුවරයෙකුට පවා මෙවැනි දඬුවමක් හිමිවුණේ.විනිසුරුවරුන්ගෙන් මෙවැනි සිදුවීම් නොවීමට ඔවුන් වගබලා ගත යුතුයි.'ඔහු පැවැසීය. ඩයලොග් අන්තර් සමාජ පළමු කොටසේ රගර් තරගාවලියේ මූලික වටයේ තරගයක දී ඒ මහතා දුන් විනිශ්වයන්ට එරෙහිව එල්ල වූ විරෝධතා හේතුවෙන් පරික්ෂණ කටයුතු සිදුකළ අතර ඒ අනුව නිමල් මහතාට 2012/2013 තරග වාරයේ දී අන්තර් ජාතික හා පළමු කොටසේ තරග විනිශ්වය කිරීම අත්හිටුවා තිබේ.රොහාන් අබේ‍කෝන් මහතාගේ ප්‍රධානත්වයෙන් යුතුව චූල ධර්මදාස, මේතා අබේගුණවර්ධන මහත්වරුන් ඇතුලත් වූ ස්වාධීන ත්‍රි පුද්ගල කමිටුවක් මගින් පසුගියදා මේ පරික්ෂණ කටයුතු සිදුකළ අතර එහිදි නිමල් මහතා අදාල තරග‍යේ දී දුන් විනිශ්වයන් කීපයක් නිවැරැදි නොවන බව තහවුරු විය.ඒ බව නිමල් මහතා ද පිළිගෙන තිබිණි. කෙසේවෙතත් මේ වසර 2දී නිමල් මහතාට දෙවැනි කොට‍සේ සහ තුන්වැනි කොටසේ තරගත්, පාසල් තරගත් විනිශ්වය කළ හැකි අතර ඒ කාලසීමාවේ දී ඔහුගේ තරග විනිශ්වයේ ප්‍රගතිය සළකා බලා නැවත පළමු කොටසේ තරග සඳහා නිර්දේශ කිරීමේ අවස්ථාව විනිසුරුවරුන්ගේ සංගමයට තිබෙන බව ද ඉලියාස් මහතා සඳහන් කළේය.පළමු කොටසේ රගර් තරගාවලියක විනිසුරුවරයෙකුට මෙවැනි දඬුවමක් පනවනු ලැබුවේ මෙරට රගර් ඉතිහාසයේ මුල් වරටය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s1208156</link>
    <topic>පැරාඔලිම්පික්වලට ශ්‍රී ලංකාවෙන් 7ක්</topic>
    <author/>
    <content>ලන්ඩන්හි පැවැත්වෙන පැරාඔලිම්පික් උලෙ‍ළ නියෝජනය කිරිම සඳහා ශ්‍රී ලංකික ක්‍රීඩක ක්‍රීඩිකාවන් 7 දෙනෙක් පැරාඔලිමිපික් පරිසාධන මට්ටමට ළගා වී ඇතැයි ශ්‍රී ලංකා පැරාඔලිම්පික් කමිටුව පවසයි.මේ මස 29 දින සිට සැප්තැමිබර් 9 වැනිදා දක්වා ලන්ඩන්හි පැවැත්වෙන පැරාඔලිමිපික් උලෙළ මීටර් 200 හා 400 පිරිමි (T46) තරග ඉසව්ව සඳහා ලෝක පරිසාධන මට්ටමේ 9 වැනි ස්ථානයේ සිටින ශ්‍රී ලංකාවේ ප්‍රදීප් සංජය නියෝජනය කරන අතර උස පැනීම පිරිමි පැරා තරග ඉසව්ව සඳහා ලෝක පරිසාධන මට්ටමේ 4වන ස්ථානයේ සිටින ලාල් පට්ටිවෙල (F44) නියෝජන කෙරේ.මීටර් 200 හා දුර පැනීම (T44) පැරා තරග සඳහා ලෝක පරිසාධක මට්ටමේ 19වන ස්ථානයේ සිටින ධුමිර මධුරංග නියෝජනය අතර, රෝද පුටු ටෙනිස් තරග ඉසව්ව සඳහා උපාලි රාජකරුණා හා ඩී.එම්.ගාමිණි ද, උස පැනීම පිරිමි (F42) තරගය සඳහා ලෝක මට්ට‍මේ 5වැනි ස්ථානයේ සිටින ලියන‍ගේ ලෙස්ලි කුමාර ද, කාන්තා මීටර් 100 හා 200 තරග ඉසව්ව සඳහා අමරා ඉන්දුමති කරුණාවති පිළිවෙලින් ලෝක පරිසාධන මට්ටමේ මී.100 ඉසව්ව සඳහා 11වන ස්ථානයේද, මීටර් 200 සඳහා 10 වන ස්ථානයේද සිටී.පැරාඔලිම්පික් උලෙළේ F44 ක්‍රීඩා ඉසව්ව සඳහා දණහිසින් පහළ එක් පාදයක් අහිමි ක්‍රීඩකයින් තරග වදින අතර, T46 ඉසව්ව සඳහා එක් අතක් අහිමි ක්‍රීඩක ක්‍රීඩිකාවන් සහභාගී වෙති.T44 කණ්ඩයේ තරග ඉසව් සඳහා දණහිසට පහළින් ඒක පාදයක් අහිමි ක්‍රීඩක ක්‍රීඩිකාවන් තරග වදින අතර, F42 කාණ්ඩයේ තරග සඳහා දණහිසට ඉහළින් එක් පාදයක් අහිමිවුවන් තරග වදිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s1208157</link>
    <topic>ඔස්ට්‍රේලියා තරගාවලියෙන් යූනිස් ඛාන් ඉවතට</topic>
    <author/>
    <content>ඔස්ට්‍රේලියාව සහ පාකිස්තානය අතර එක්සත් අරාබි එමීර් රාජ්‍යයේ පැවැත්වීමට නියමිත එක්දින තරගාවලියට නම් කළ 16දෙනෙකුගෙන් සමන්විත පාකිස්තාන කණ්ඩායමෙන් ප්‍රවීන පිතිකරු යූනිස් ඛාන් ඉවත් කර ඇත.ඔහු මෙසේ ඔස්ට්‍රේලියා තරගාවලියෙන් ඉවත් කර ඇත්තේ ශ්‍රී ලංකාව සමග පසුගියදා පැවැති එක්දින තරගාවලියේ දී ලකුණු අතර නොසිටීමේ හේතුවෙනි. එහි දී තරග 4කට සහභාගිවූ යූනිස් ඛාන් ලැබූ මුලු ලකුණු සංඛ්‍යාව 10කි.කඩුලු රකින ක්‍රීඩක කමරන් අක්මාල්, තුන් ඉරියව් ක්‍රීඩක අන්වර් අලි සහ ආරම්භක පිතිකරු නසීර් ජැම්සෙඩ් යළි කණ්ඩායමට එක්වී සිටිති.එක්දින තරග 3ක් සහ විස්සයි20 තරග3ක් ඇතුලත් පාකිස්තාන – ඔස්ට්‍රේලියා තරගමාලාව මේ මස 28දා ඇරැඹේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s1208158</link>
    <topic>ගම්පහ බණ්ඩාරනායක විදුහලට ලකුණු 179 ජයක්</topic>
    <author/>
    <content>අන්තර පසල් ක්‍රිකට් තරගාවලියේ තෙවන කොටසේ තරගයකින් ගම්පහ බණ්ඩාරනායක විදුහල ලකුණු 179කින් ජි.බී.සේනානායක විදුහල පරාජයට පත් කලේය.ශ්‍රී ලංකා පාසල් ක්‍රිකට් සංගමය සංවිධානය කරන අවුරුදු 15න් පහළ ක්‍රිකට් තරගාවලියේ පසුගියදා පැවැති තරගවලදී ගම්පහ බණ්ඩාරනායක විදුහල හමුවේ මාරපොල මහා විදුහල හා ගම්පහ තක්ෂිලා විදුහලද පරාජයට පත්විය.ගම්පහ බණ්ඩාරනායක විදුහල: කඩුලු 7කට 340 (ඕවර 50)එම්.ඒ.රනපති 67, එම්.පි.ඩී.බණ්ඩාර 49, ඩි.ටි.කේ.නිශ්ශංක 48 (ඩිල්ෂාන් 49/3)ජි.බී.සේනානායක විදුහල : සියල්ලන් දැවී 116 (ඕවර 35.5)ඩබ්.ට්.ටෙම්නි 48, ඩබ්.එස්.කේ.වෙලගෙදර 21 (ඒ.බි.අභිෂෙක් 26/3, ඊ.පි.ඩි.ප්‍රමෝදිය 28/3).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s1208159</link>
    <topic>රාජ්‍ය සේවා ටේබල් ටෙනිස් 24-25 දෙදින</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>වාර්ෂිකව සංවිධානය කෙරෙන දීප ව්‍යාප්ත රාජ්‍ය සේවා ටේබල් ටෙනිස් තරගාවලිය මේ මස 24-25 දෙදින නුවරඑළිය සෙනසිටා ගෘහස්ත ක්‍රීඩාංගණයේදී පැවැත්වේ.කේවල ඉසව් සදහා අවුරුදු 20,25,30,35,40,45,50,55හා වැඩි වයස් කාණ්ඩ වශයෙන් ද මිශ්‍ර ඉසව් 20,30,40,50 වයස් කාණ්ඩ යටතේද තරග පැවත්වේ.තරගාවලියට සහභාගිවන ක්‍රීඩක ක්‍රීඩිකාවන් මෙම මස 20 වැනිදාට ප්‍රථම අයදුම්පත් සුනිල් අබේසේකර මහතා, අංක 29/10, ධර්මාශෝක මාවත, මහනුවර යන ලිපිනයට යොමු කරන මෙන් සංවිධායක මණ්ඩලය ඉල්ලා සිටී. වැඩි විස්තර දුරකතන අංක 071 2217087 මගින් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=s12081510</link>
    <topic>මෙරට පළමුවරට වෘත්තීමය ‍ගොල්ෆ් තරගාවලියක් අද ඇරැඹේ</topic>
    <author/>
    <content>අන්තර් ජාතික මට්ටමේ වෘත්තීය ගොල්ෆ් තරගමාලාවක් වන 'ද ප්‍රොෆෙෂනල් ගොල්ෆ් ටුවර් ඔෆ් ඉන්ඩියා' හී 2012 තරගවාරයේ එක් තරගමාලාවක් ලෙස ස්ටෑන්ඩර්ඩ් චාටර්ඩ් විවෘත ගොල්ෆ් ශූරතාවලිය අද (15) කොළඹ රාජකීය ‍ගොල්ෆ් ක්‍රීඩා පිටියේදී ඇරැඹේ.අන්තර් ජාතික ගොල්ෆ් තරගබි‍මේ විශිෂ්ටතම ක්‍රීඩකයන් සමග තරගවැදීමට මෙරට ක්‍රීඩකයන්ට මෙහිදී අවස්ථාව උදාවේ. මෙරට ජාතික කණ්ඩා‍යමේ ක්‍රීඩකයන් 6දෙනෙකු ද, ආධුනික ක්‍රීඩකයන් කීපදෙනෙකු ද ඇතුළුව ක්‍රීඩකයන් 120ක් මේ තරගාවලිය නියෝජනය කරති. ‍මේ තරගාවලිය 18වැනිදා දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=f1208151</link>
    <topic>සපුමල් කුමාරයා ආපසු හැරුණේ නෑ</topic>
    <author>සාකච්ඡා කළේ ධම්මික සෙනෙවිරත්න ඡායාරූප මාලන් කරුණාරත්න</author>
    <content>නැගෙනහිර පළාත් සභාව සඳහා වූ ඡන්ද විමසීමේදී එම මැතිවරණ ව්‍යාපාරය මෙහෙයවන ආකාරයත් දිගාමඩුල්ල දිස්ත්‍රික්කයට වැඩි අවධානයක් යොමු කරමින් නැගෙනහිර පළාතේ සිදුවී ඇති සංවර්ධනය ගැන මෙන්ම ත්‍රස්තවාදයෙන් දැඩි ලෙස පීඩා විඳි එම පළාතේ ජනතාවගේ ජීවිත යළි නගා සිටුවීම පිළිබඳව ද දිගාමඩුල්ල දිස්ත්‍රික් එක්සත් ජනතා නිදහස් සන්ධාන පාර්ලිමේන්තු මන්ත්‍රී රියර් අද්මිරාල් ආචාර්ය සරත් වීරසේකර මහතා සමඟ කළ සංවාදයකි මේ.* නැඟෙනහිර පළාත් සභා ඡන්ද විමසීම වෙනුවෙන් මැතිවරණ ව්‍යාපාරය ඉදිරියට යමින් ඇති ආකාරය ඔබ පැහැදිලි කරන්නේ කොහොමද?මේ වෙනකොට මැතිවරණ උණුසුම ක්‍රමයෙන් වැඩි වෙමින් තියෙන්නේ. ඒ වගේම තමයි සන්ධානයේ ජයග්‍රහණය ගැන කිසිම සැකයක් නෑ. එක්සත් ජනතා නිදහස් සන්ධානයෙන් සිංහල, දෙමළ, මුස්ලිම් කියන සෑම ජන කොටසක්ම නියෝජනය වන අන්දමින් අපේක්ෂකයන් ඉදිරිපත් කර තිබෙනවා. අපේ ශාඛා සමිති මගින් ගම් මට්ටමේ සිට ජනතාව දැනුම්වත් කරමින් අපි මැතිවරණ ව්‍යාපාරය ගෙනියමින් සිටිනවා.නිමල් සිරිපාල ද සිල්වා ඇමැතිතුමා, ඩිලාන් පෙරේරා ඇමැතිතුමා ඇතුළු මැති ඇමැතිවරු ගණනාවක් මේ කාර්යයේ යෙදී සිටිනවා.මෙහිදී අපි දකින ප්‍රධානම කාරණය තමයි මෙය පළාත් සභා මැතිවරණයක් ලෙස සලකනවාටත් වඩා මාතෘ භූමිය ත්‍රස්තවාදයෙන් නිදහස් කරගත් ජනාධිපතිතුමාට කරන ගෞරවයක් ලෙස සලකා ජනතාව ක්‍රියා කිරීම. ඒ නිසා සන්ධානය ලබන ජයග්‍රහණය කිසිවකුටත් වළක්වන්න ලැබෙන්නේ නෑ.* යුද්ධය නිමාවීමටත් පෙර සිටම නැගෙනහිර පළාතේ සංවර්ධන ක්‍රියාදාමය ඇරැඹුණා. ගතවු කාලයේදී එම කටයුතු සිදුවී ඇති ආකාරය කෙබඳුද?මම නියෝජනය කරන දිගාමඩුල්ල දිස්ත්‍රික්කයේ මෙන්ම නැගෙනහිර පළාතේ මේ සංවර්ධනයේ ප්‍රතිඵල අද දකින්න පුළුවන්. අතිවිශාල මුදලක් වැය කර ව්‍යාපෘති 250 කට ආසන්න සංඛ්‍යාවක් දිගාමඩුල්ලේ ක්‍රියාත්මක කර තිබෙනවා. දිගාමඩුල්ල දිස්ත්‍රික්කයේ ජනතාවගෙන් සියයට 85 කට පමණ විදුලිය ලැබී තිබෙනවා. වැව් ප්‍රතිසංස්කරණය කර තිබෙනවා. 2009, 2010, 2011 වසර වල සියලු උපාධිධාරින්ට රැකියා ලබාදී තිබෙනවා. මහාමාර්ග ඉදි කර තියෙනවා.දිගාමඩුල්ල දිස්ත්‍රික්කය සඳහා මහාමාර්ග වලට අමතරව වෙනත් සංවර්ධන කටයුතු සඳහා රුපියල් මිලියන 5000 කට වැඩි මුදලක් වෙන්වී තිබෙනවා. මහඔය සිට ඉඟිනියාගල දක්වා මාර්ගයටත් රුපියල් මිලියන 1700 ක් වෙන් කර තියෙනවා. මහඔය අරලගංවිල මාර්ගයට වෙන් කළ මුදල රුපියල් මිලියන 2000ක්. අම්පාර නගරය අවට මාර්ග සංවර්ධනය කිරීමට රුපියල් මිලියන 800ක් වෙන් කර තිබෙනවා.මේ විදිහට අපට ලැබෙන ප්‍රතිපාදන වලට අමතරව ලබන වසරේ පැවැත්වෙන දැයට කිරුළට සමගාමීව විශාල සංවර්ධනයක් මේ පළාතේ සිදු වෙනවා.මේ දේවල් දකින ජනතාව නිසැක වශයෙන්ම සිටින්නේ මේ රජයත් සමගයි. එජාපය නගන චෝදනාවක් තමයි දැයට කිරුළ මුදල් නාස්තියක් බව. හැබැයි මේ මුදල් ගලා එන්නේ මේ දුෂ්කර ප්‍රදේශ සංවර්ධනය කිරීමටයි.* නැගෙනහිර පළාතේ ජනතාව ත්‍රස්තවාදය නිසා විශාල ලෙස පීඩා වින්දා. මේ පළාත යුද්ධයේ බලපෑම් සෘජුව දැනුණු පළාතක්. විශේෂයෙන් මේ ප්‍රශ්නය වඩා සංවේදීව දැනෙන පුද්ගලයෙක් හැටියට අද මේ ප්‍රදේශවල ජනතාවගේ ප්‍රතිචාර ඔබට දැනෙන්නෙ කොහොමද?ඔය කාරණය මං හිතන්නෙ මට හොඳටම දැනෙනවා. අවුරුදු 29ක් නාවික හමුදා නිලධාරියකු හැටියටත් අවුරුදු 4 ක් සිවිල් ආරක්ෂක බළකායේ අධ්‍යක්‍ෂ ජනරාල් හැටියටත් මට අත්දැකීම් තියෙනවා. තර්ජිත ගම්මානවලට ආරක්ෂාව සැපයීමේ වගකීමත් මා වෙත පැවරී තිබුණා. සිවිල් ආරක්ෂක බළකාය භාර නිලධාරියා හැටියට.ඒ කාලයේ මිනිස්සු මොන තරම් බියෙන් සැකෙන්ද ජීවත් වුණේ කියල මම හොඳට දන්නවා. අරන්තලාව භික්ෂු ඝාතනය සිදුවූ ප්‍රදේශ වගේ මේ අවට ප්‍රදේශවල දිවා කාලයේ පවා ගමන් බිමන් යාම බියජනක වුණා. මිනිස්සුන්ට ජීවනෝපාය කර ගන්න බැරි වුණා.දරුවන්ගේ අධ්‍යාපන කටයුතු අඩාල වුණා. ජීවත්වීමේ අයිතිය පවා ප්‍රශ්නයක් වෙලා තිබුණේ. ත්‍රස්තවාදීන්ට බියෙන් කැලෑ වදින ගම්මුන්ට අලින්ගේ තර්ජන නිසා කැලෑ වදින්නත් සිදු වුණා. දුක් කරදර ගොඩක් හිස දරාගෙන මේ මිනිස්සු ජීවත් වුණේ.ත්‍රස්තවාදය විනාශ කරල ජීවත්වීමේ නිදහස දිනා දීම මේ කිසිවකුත් පහසුවෙන් අමතක කරන්නේ නෑ. ඒ නිසා තමයි මේ පළාතේ ජනතාව කියන්නෙ මහින්ද රාජපක්ෂ ජනාධිපතිතුමා සිටින තුරු අපි එතුමාට තමයි ඡන්දෙ දෙන්නෙ කියලා. අද ඔවුන් නිදහසේ පාරෙ බැහැල යනවා. ගෙදර දොරේ ඉන්නවා.රැකියා කරනවා. දරුවන් පාසල් යනවා. රෑට හිතේ බයක් නැතුව නිදා ගන්න ලැබිල තියෙනවා. ඔවුන් මේ නිදහස විඳින්නේ අපමණ කෘතවේදී හැඟීමක් සිත්වල දරාගෙන. ඇස්වල කඳුළු රඳවගෙන තමයි ඔවුන් ජනාධිපතිතුමා ගැන ගෞරවයෙන් කතා කරන්නෙ. මේ ජනතාවගේ හැඟීම් අපට හොඳට දැනෙනවා.මේ ජනතාව විඳපු දුක හෝ ඔවුන් අද විඳින නිදහස ගැන කොළඹ ඉන්න සමහරුන්ට තේරෙන්නෙ නෑ. මේ ගම්බිම් වල ආරක්ෂාව වෙනුවෙන් සම්පූර්ණයෙන් කැපවූ හමුදා නිලධාරියකු හැටියටත්, මේ ජනතාවගේ දුක සැප බෙදාගත් කෙනෙක් හැටියටත් අපි ඔවුන්ගේ හද ගැස්ම ගැන හොඳින් දන්නවා.වෙනත් රජයන් මේ රටේ තිබුණා. ඒ ඒ රජයන් යටතේ ජනාධිපතිවරු ආරක්ෂක ලේකම්වරු මේ රටේ සිටියා. ත්‍රිවිධ හමුදාව පොලිසිය තිබුණා. හැබැයි මේ ප්‍රශ්නය අවසන් කරන්න පුළුවන් වුණේ මේ නායකයාගේ මෙහෙයවීම මත පමණයි. ජනාධිපතිතුමාගේ සේනාධිනායකත්වය ආරක්ෂක ලේකම්තුමාගේ නායකත්වය මේ සඳහා සෘජුවම හේතු වුණා.ත්‍රස්තවාදයෙන් රට නිදහස් කරගත් නායකයාට එල්ල වෙමින් ඇති අන්තර්ජාතික බලපෑම් ගැනත් ජනතාවට අවබෝධයක් තියෙනවා. ඒ බලපෑම් වලට යටවෙලා නිවට විදිහට මේ කාර්යය ආපසු හරවන්න මේ නායකයා ක්‍රියා කළේ නෑ.අභීතව ඉදිරියටම ගියා. ඒකෙ ප්‍රතිඵලය තමයි අද රටක් හැටියට අපි අත්විඳින්නෙ.මේ සෑම දෙයක්ම අපේ රටේ බුද්ධිමත් ජනතාව සිහි නුවණින් යුතුව තේරුම් ගන්නවා. ඒ නිසා ජනාධිපතිතුමාගේ නායකත්වය යටතේ රටේ සිදුවන ඉදිරි ගමන වළක්වන්න කිසිම බලවේගයකට හැකිවන්නේ නැහැ.* නැගෙනහිර පළාතට අදාළ සුවිශේෂී සාධකයක් තමයි එහි ඇති වාර්ගික විවිධත්වය. සිංහල දෙමළ මුස්ලිම් ජන කොටස් සමගියෙන් සහජීවනයෙන් ජීවත් වෙනවා. මේ අතර මැතිවරණ ව්‍යාපාරයේ පවා ඇතැම් කණ්ඩායම් වාර්ගික දේශපාලනය මුල් කර ගනිමින් ක්‍රියා කරන බවක් පෙනෙනවා. ඔබ මේ කාරණය නිරීක්ෂණය කරන්නෙ මොන විදිහටද?ජාතිවාදය හා ජාතිවාත්සල්‍යය කියන්නෙ දෙකක්. ජාතිවාදය කියන්නේ තමන්ගේ ජාතිය පමණක් උතුම් කොට සලකා අන් ජාතීන් පෑගීම. ජාතිවාත්සල්‍යයෙන් කටයුතු කරද්දී තමන්ගේ ජාතිය යම් ව්‍යසනයකට ලක් වෙනවා නම් එය වැළැක්වීමට පියවර ගන්න වෙනවා. ඒක ජාතිවාදය නෙවෙයි. නැගෙනහිර පළාත ගත්තොත් සියයට 20 - 25 විතර දෙමළ ජනතාව සියයට 30 - 35 විතර සිංහල ජනතාව සියයට 40 - 42 විතර මුස්ලිම් ජනතාව ඉන්නවා.සන්ධානයේ අපේක්ෂකයන් තෝරද්දී පවා මේ කාරණය සැලකිල්ලට ගනිමින් එය ඉතා සාධාරණව කළා.අපි මැතිවරණ ව්‍යාපාරය ගෙනියන්නෙත් ඉතා සමගියෙන් හා සහජීවනයෙන්. කිසිම ජාතිභේදයක් ජාතිවාදී අරගලයක් අම්පාරෙ නෑ. දෙමළ මුස්ලිම් සිංහල කවුරුත් සමගියෙන් ඉන්නවා. කිසිම විදිහක ජාතිවාදී ප්‍රශ්නයක් මෙහෙ ඇති වෙන්නෙත් නෑ. සියලු ජන කොටස් සහෝදරයන් වගේ ජීවත් වෙන්නෙ.දේශපාලන නායකත්වයේ දක්ෂකම නිසා මුස්ලිම් ජනතාවත් එක්ක රාමසාන් සමරන්න මටත් ආරාධනා ලැබුණා. මැතිවරණ ව්‍යාපාරයේ කිසිම කලබලයක් නෑ. ඉතා සාමකාමීව මේ කටයුතු සිදු වෙමින් තියෙනවා. ඇතැම් පිරිස් නැති ප්‍රශ්න මවා පාන්න වෑයම් කළත් මෙහෙ කිසිම විදිහක ප්‍රශ්නයක් නැති බව කියන්න ඕන.* යුද්ධය ගැන දශක ගණනාවක අත්දැකීම් හා ජාතික ප්‍රශ්නය ගැන අවබෝධයක් ඇති හිටපු හමුදා නිලධාරියෙකු හැටියටත් වර්තමානයේදී දේශපාලනඥයෙක් හැටියටත් රටේ ඇතිවූ පරිවර්තනය දෙසත් ඔබ බලන්නෙ කොහොමද?මේ අත්දැකීම් සමග මම නම් දකින්නෙ ඉතිහාසය ප්‍රතිනිර්මාණය වෙමින් ඇති බවයි. 6 වෙනි පරාක්‍රමබාහු රජු එතුමාගේ පුත්‍රයා වූ සපුමල් කුමාරයා යාපනයට යවා ආර්යචක්‍රවර්තී පරාජය කර රට එක්සේසත් කළා. ඒ වගේ තමයි මෑත කාලීන ඉතිහාසයත් ප්‍රතිනිර්මාණය වෙමින් තියෙන්නේ. මහින්ද රාජපක්ෂ කියන නායකත්වය ගෝඨාභය සෙනෙවියාගේ නායකත්වයෙන් හමුදා මෙහෙයවල ප්‍රභාකරන් කියන ඝාතකයා විනාශ කර රට එක්සේසත් කළා.එදත් අපේ ඇතැම් රජවරු රට එක්සේසත් කර ඉන් පසු රට ස්වයංපෝෂිත කිරීමට ක්‍රියා කළා. වෙහෙර විහාර වැව් අමුණු ඉදි කළා. අදත් රට එක්සේසත් කර කෘෂිකාර්මික අතින් නගා සිටුවීමටත් විශාල සංවර්ධනයක් රටේ ඇති කිරීමටත් ක්‍රියා කරන අතර වෙහෙර විහාර ආදියත් ඉදි කෙරෙමින් ප්‍රතිසංස්කරණය කරමින් පවතිනවා.මේ ප්‍රතිනිර්මාණය වෙන්නෙ ඉතිහාසය කියල මා කියන්නෙ ඒකයි. සාහිත්‍ය ආගමික සංස්කෘතික ආදී සෑම අංශයකම පුනරුදයක් එදා වගේම අදත් ඇති වෙමින් තියෙනවා.ආධ්‍යාත්මිකවත් ප්‍රබෝධයක් ඇති වෙමින් තියෙනවා. රට සාමකාමී වන විට එවැනි තත්ත්වයක් දකින්න පුළුවන්. අතීතයේදීත් සංදේශ කාව්‍ය පවා බිහිවුණේ එවැනි යුගවලයි.එසේම රට ආර්ථික අතින්ද විශාල දියුණුවකට පත්වුණා. අදත් රට ආර්ථික සංග්‍රාමය ජය ගැනීමේ දිශාවට මෙහෙයවමින් තියෙනවා. මේ ක්‍රියාදාමයන්ගේ ප්‍රතිඵලයක් හැටියට අපේ රට ආසියාවේ ආශ්චර්යය බවට පත් කිරීම් හැකියාව තිබෙන බව ඉතා පැහැදිලියි. එය කිසිවකුටත් වළක්වන්න බෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=f1208152</link>
    <topic/>
    <author>සාකච්ඡා කළේ තිලානි ශානිකා විතානාච්චි</author>
    <content>මොනරාගල ප්‍රදේශයේ ග්‍රාම නිලධාරිවරයකු ලෙස සේවය කරන අනුර වික්‍රමසිංහ වෘත්තියට මෙන්ම සාහිත්‍යයට ද දක්වන්නේ දැඩි ආදරයකි. ‘රත නොරත රත’, ‘පංචායුධ නැති කුමාරිකාවෝ’ යන නවකතා ද්විත්වයක් රචනා කළ අනුර වික්‍රමසිංහ ලියූ ‘දඩයක්කාරයාගේ නිම්නය’ ඔහුගේ තෙවැනි නවකතාවයි. මෙය ස්වර්ණ පුස්තක සම්මානය සඳහා නිර්දේශිතය. ‘දඩයක්කාරයාගේ නිම්නය’ පිළිබඳ ඔහු සමඟ කළ සංවාදයකි මේ.* ‘දඩයක්කාරයාගේ නිම්නය’ කියන මෙම නවකතාව ඔස්සේ ඔබ කියන්න උත්සාහ ගන්නේ පසුගිය දේශපාලන පසුබිම බවක් අපට පෙනී යනවා. ඔබ මොකද මේ ගැන කියන්නේ?මේ නවකතාව ඔස්සේ අපේ රටේ දේශපාලන ශෝකාන්තය කතාබහට ලක් කරන්නට මට උවමනා වුණා. ඉන් රට ඇතුළත තිබෙන අර්බුද පිළිබඳ නෙමෙයි මා අදහස් කළේ. දඩයක්කාරයා විදියට මා දැක්කේ ඉන්දියාවයි. ලංකාව ගත්තොත් රාවණාගේ කාලයේ පටන් අපට පැමිණි ආක්‍රමණ දෙස විමසිල්ලෙන් බලද්දී ඔබට එය හොඳින්ම අවබෝධ වේවි. පසුගිය කාලයේදී වුණත් එක්සත් ජාතීන්ගේ සංවිධානයේදී ඔවුන් ඡන්දය පාවිච්චි කරන්නෙත් අපට විරුද්ධවයි. මේ හැම දෙයක් කිරීමෙන් ඔවුන් බලාපොරොත්තු වන්නේ කුමක් ද කියා ඔබට වැටහීමක් තිබිය යුතුයි. ඉන්දියාවේ දේශපාලන න්‍යාය පත්‍රය ක්‍රියාත්මක කරන්නයි මේ ඔවුන් උත්සාහ කරන්නේ.* මේ බලපෑම්වලින් ඈත්වීමට අප කුමක් කළ යුතු වගද ඔබ පවසන්නේ?‘අපේ රටේ නායකයන් බෙදීම්වලට කොටු වෙලා. ඉන්දියාව පිළිබඳ විමසුවහොත් අපගේ රටේ තිබුණු යුද්ධය වගේ ඒ රටෙත් විවිධ දේ සිද්ධ වුණා. අපගේ ඉතිහාසය පිළිබඳ විමසීමේදී දැකිය හැක්කේ අපගේ බෙදීම් නිසා ආක්‍රමණිකයන් රට තුළට ඇතුළත් වූ ආකාරයයි.අද ඇති වී තිබෙන ඇත්ත තත්ත්වය රටෙහි නායකයන් අවබෝධ කර ගත යුතුයි. පක්ෂ, දේශපාලන පාටවලින් ඈත්ව ආගම්, ජාති, බෙදීම්වලින් ඈත්ව රටවැසියන් ලෙස අපගේ එකමුතු බව වඩාත් වැදගත්. කුමන දේ කිරීමටත් අපට රටක් තිබිය යුතුයි. එසේ නොමැතිව කිසිවක් කළ නොහැකියි. රටක් ලෙස එකා මෙන් නැඟී සිටීම වඩාත් වැදගත්. මගේ නවකතාවේ සන්දර්භය ඔස්සේ කියැවෙන්නේ මෙන්න මේ කාරණායි.’* ඔබ මෙතෙක් ලියූ නවකතාවල තිබෙන අන්තර්ගතය පිළිබඳ විමසීමේදී ‘දඩයක්කාරයාගේ් නිම්නය සඳහා පාදක වී තිබෙන්නේ වෙනස් කතා තේමාවක්. මෙසේ වීමට යම් හේතුවක් ඔබට තිබුණාද?‘කාලයක පටන් මේ රටේ අතීත, අනාගත, වර්තමාන යන මේ තුන් කාලය අළලා කෘතියක් ලිවිය යුතුය කියන මතයේ මා සිටියා. මගේ අනෙක් කෘතිවලින් කතාබහට ලක්වන කාරණයටත් වඩා හාත්පසින්ම වෙනස් වූ ආඛ්‍යානයක් මා තෝරා ගන්නේ් මේ නිසයි. බොළඳ නවකතාවක් ලියනවාට වඩා කාලයේ අවශ්‍යතාවය ලෙස දකින්නේ මෙවන් කාරණයක්. මන්ද මා ලියූ බොහෝ දේ වර්තමානයේ සිදු වී ගෙන යන බව පෙනෙන්නට තිබෙනවා.’* ඔබගේ කතාව විකාශය වන්නේ දැරියකගේ දෘෂ්ටි කෝණයකින්. මේ නිසා නවකතාව සාර්ථකත්වය කරා යන ගමනේදී මෙවන් දෘෂ්ටි කෝණයක් තෝරා ගැනීම නිර්මාණයකට බාධාවක් නේද?‘ලංකාව වගේ රටක වඩාත් පීඩනයට පත් වන්නේ කාන්තාවයි. පුරුෂයන් ඔවුන් දෙස බලන්නේ ආක්‍රමණශීලී මනසකින්. ලංකාව ආක්‍රමණය කළ පෘතුගීසි, ලන්දේසි, ඉංග්‍රීසි වගේම විජය දක්වාත්, අනෙක් ජාතීන් පවා ලංකාව ආක්‍රමණය කරනා අවස්ථාවේදී මේ රටට කාන්තාවන් රැගෙන නොපැමිණියා. ඔවුන් කාන්තාවන් දෙස බැලුවේ ආක්‍රමණශීලී බැල්මකින්. මන්ද ඔවුන් සොල්දාදුවෝ නිසයි. මේ තත්ත්වය අපේ ජානවලට කිදා බැස ඇති බවක් පෙනෙනවා.ඒ නිසයි මෙම කතාව සඳහා මා ස්ත්‍රී චරිතය නමක් නොමැතිව ඉදිරිපත් කරන්නේ. ඈ මේ මුළු රටේම ගම්බිම්වල, සමාජයේ විවිධ ස්ථරයන්වල සැරිසරන්නේ මේ ස්ත්‍රී චරිතයයි. ඇයගේ හවුල්කාර ස්ත්‍රිය වන්නේ අනුපමා. අනුපමා හා මෙම ස්ත්‍රියගේ චරිතය මට ගැලපීමක් කිරීමට යම් උවමනාවක් තිබුණා. අපේ සමාජයේදී වඩාත් පීඩනයට ලක්වන්නේ කාන්තාවන්. දැරියකගේ දෘෂ්ටි කෝණයකින් කතාව කීමේදී නිර්මාණයට බාධාවක් වන බව මා සිතුවේ නැහැ.මොකද මම නවකතාවට තවම ආධුනිකයෙක්. මේ වෙන කොට මා ලියා තිබෙන්නේ නවකතා ද්විත්වයයි. ඒ නිසා මෙහිදී මා උත්සාහ කළේ මා ඉදිරිපත් කරන දේශපාලන ශෝකාන්තයට අමතරව ඔවුන් දෙදෙනා ඔස්සේ ස්ත්‍රියට එල්ල වන සමාජයේ ඇති පීඩනය පිළිබඳ යමක් කීමටයි. කාන්තා චරිත පීඩනයට ලක්වෙනවා වැඩි බවයි මට සිතෙන්නේ. පසුගිය කාලයේදී වුණත් ඒ කාරණය එහෙමමයි.* ‘දඩයක්කාරයාගේ නිම්නය’ නවකතාව විකාශනයට පාදක කරගත් චරිත හා සිදුවීම් පිළිබඳ විමසීමේදී යම් යම් කාලයන් හා පුද්ගලයන් ගැන ඔබ අපට කියන්නේ ඉඟියෙන්. ඒ කෙසේ වුණත් නවකතාවට පාදක සමහර චරිත හා සිදුවීම් මේ මහ පොළව මතම සිදු වූ දේ ද?‘මේ කෘතියෙහි එන මවගේ් හා දුවගේ චරිතය මා නිර්මාණය කරන්නේ මට ලැබුණු අත්දැකීමක් ඔස්සේ. ඔවුන් සත්‍ය ලෙසම මේ මහ පොළොවේ ජීවත් වූවන්. ඇගේ් මව සුදු මහත්තයකු හා ඇති කර ගන්නා සම්බන්ධය ඔස්සේ ඉහළ සමාජ ස්ථරයට පිවිසීම කියන මේ සියලු දේ සත්‍යය කාරණයන්. ඊට අමතරව උතුරුකරය තිබෙනා ආකාරය මා උපකල්පනය කළා. රාවණා පිළිබඳ එන මතයන් හා ඉතිහාස සිදුවීම් ද මීට ඇතුළත් වෙනවා.* ඔබ නවකතාව ලිවීමේදී බස් වහර පිළිබඳ විශේෂ අවධානයක් යොමු කළා නේද?නවකතාවක බසට හිමි වන්නේ ප්‍රධාන තැනක්. වර්තමානයේ කමණීය බස් වහරක් යොදා නොගෙන ලියනා කෘති ඕනෑ තරම් තිබෙන බව ඇත්තයි. ඒත් මගේ සෑම නවකතාවකදීම ඒ පිළිබඳ සැලකිලිමත් වීමට මා කවදත් කැමැති කෙනෙක්. ලොව ශ්‍රේෂ්ඨ නවකතාවල ඇති සුන්දරත්වය රැඳිලා තිබෙන එක් හේතුවක් වන්නේ භාෂාවයි. මේ නවකතාව දිවෙන්නේ දේශපාලන පසුබිමක නිසා පොතෙහි අග පටන් මුල දක්වාම රමණීය භාෂාවක් යොදා ගැනීමට මට නොහැකි වුණා. නමුත් හැකි සෑම අවස්ථාවකදීම ඒ පිළිබඳ මගේ අවධානය යොමු වුණු බවත් කියන්න ඕනෑ.* පාඨකයන්ට යමක් පැවසීමට ඔබට අවශ්‍යද?අප කරන නිර්මාණයකින් විය යුත්තේ පාඨකයන්ගේ හදවතට ආමන්ත්‍රණය කිරීම නෙමෙයි. ඔහුගේ බුද්ධියට ආමන්ත්‍රණය කිරීමයි. ඒ නිසා මගේ නිර්මාණ ඔස්සේ මා ඔවුන්ගේ බුද්ධියට කතා කළා. ‘දඩයක්කාරයාගේ නිම්නය’ කියන්නේ පාසල් ශිෂ්‍යයන් වගේම විශ්වවිද්‍යාල ශිෂ්‍යයන් අතරට යා යුතු කෘතියක් ලෙසයි මා දකින්නේ. පොදුවේ හැම පාඨකයෙක්ම කියවිය යුතු කෘතියක්. ඒ සඳහා මා විශේයෙන්ම කෘතිය මිල කිරීමේදී සැලකිලිමත් වුණා. ඔවුන්ට මිලදී ගත හැකි ආකාරයේ මිලකටයි එය අලෙවි වන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=f1208153</link>
    <topic/>
    <author>සටහන සන්ධ්‍යා කරුණාරත්න</author>
    <content>ලාහෝර් බලකොටුව “මාධ්‍යවේදී චන්දන විජේකෝන්ගේ ප්‍රථම පරිවර්තන ග්‍රන්ථය වේ. ඔහු රචනා කළ සිව් වැනි ග්‍රන්ථය වන මෙමඟින් පකිස්තානයේ ලාහෝර් බලකොටුව පිළිබඳ ඓතිහාසික පසුබිම විස්තර කෙරේ. වසර 2008 දීත් 2010 දීත් පකින්තාන ආණ්ඩුවේ ආරාධනයක් පරිදි මාධ්‍යවේදී චන්දන විජේකෝන් මහතා එරටට ගියේ ය.පාකිස්තානයේ දේශපාලනය, සංස්කෘතිය, පුරාවිද්‍යාව, සමාජ සංසිද්ධි පිළිබඳ අධ්‍යයනයක් කිරීමට ඔහුට මේ සංචාරයේ දී අවස්ථාව ලැබිණ. එරට සුප්‍රකට පුරාවිද්‍යා ලේඛකයකු වන මොහොමඩ් ඉලියාස් භාති ලාහෝර් බලකොටුව අසල කෞතුකාගාරයේ දී ඔහුට හමු විය. ඒ හමුවීමේ ප්‍රතිඵලයක් ලෙස චන්දන විජේකෝන් මහතා අතින් මේ ග්‍රන්ථය ලියැවේ.ග්‍රන්ථය පිළිබඳ අදහස් ප්‍රකාශ කරමින් මාධ්‍යවේදී චන්දන විජේකෝන් මෙසේ පැවැසුවේ ය. “මොහොමඩ් ඉලියාස් භාති මහතා හමුවීමෙන් පසුව ඔහුගේ lahore Fort ග්‍රන්ථය මට පිළිගැන්වුවා. 2011 මුල් භාගයේ දී එම ඉංග්‍රීසි ග්‍රන්ථය සිංහලයට පරිවර්තනය කරන්න මං පටන් ගත්තා. සාමාන්‍ය ග්‍රන්ථයක් පරිවර්තනය කරනවාට වඩා ටිකක් අසීරු වුණා.ග්‍රන්ථයක් කියවා එහි සාරාංශය පරිවර්තනය කරනවාට වඩා මං කළේ එම ඉංග්‍රීසි කෘතියේ පැවති අර්ථයම සිංහලට නැඟීම යි. එහි තිබූ පුරාවිද්‍යාත්මක වචන, සිද්ධීන් පුළුල් ලෙස අධ්‍යයනය කරමින් ඒ පිළිබඳ ලියැවී ඇති ග්‍රන්ථ පරිශීලනය කරමින් තමයි මං මේ පරිවර්තනය කළේ. දක්ෂ පරිවර්තකයකු වනවාට වඩා මට අවශ්‍ය වුණේ පකිස්තානයේ ඓතිහාසික සිද්ධීන් පිළිබඳ මෙරට පාඨකයාට දැන ගැනීමට සැලැස්වීමට යි.පකිස්තානයේ පුරාවිද්‍යාව පිළිබඳ ලියැ වී ඇති සිංහල කෘති අඩුයි. ලෝක උරුමයක් ලෙස මේ ලාහෝර් බලකොටුව නම් කර තිබෙනවා. එවැනි ලෝක උරුමයක් ගැන අපේ සිංහල පාඨකයා දැනගත යුතුයි.” “මූගල් අධිරාජ්‍යයාගේ බලකොටුවක් වන මෙමඟින් මූගල්වරුන්ගේ වාස්තු විද්‍යාවේ ගාම්භීර්යත් එය ගොඩනැඟූ අධිරාජ්‍යයාගේ නිර්මාණශීලිත්වයත් හොඳීන් විදහා දක්වනවා.පුරාවිද්‍යාව හදාරන විද්‍යාර්ථීන්ට මූගල් අධිරාජ්‍යයා ගේ ගෘහ නිර්මාණ ශිල්පය පිළිබඳ යම් ප්‍රමාණාත්මක අවබෝධයක් ලබාගැනීමට මේ ග්‍රන්ථය පිටුවහලක් වන බවට මට විශ්වාසයි. “පාකිස්තානයේ ගාන්ධාර උරුමය” නමින් තවත් පුරාවිද්‍යා ග්‍රන්ථයක් ඉදිරි මාස කිහිපය තුළ දී මුද්‍රණය කිරීමට නියමිත යි. බුද්ධ රූප ඇඹීම ප්‍රථම වරට ඇරඹුණේ පකිස්තානයෙන් බව මේ කෘතියෙන් කියැවෙනවා. එදා බුදුන් ගේ කාලයේ දී මහා භාරතය ලෙස හැඳින්වූ අධිරාජ්‍යයට පකිස්තානයත් ඇතුළත් වුණා.මේ කෘතිය සම්පාදනයෙන් පකිස්තානයේ බෞද්ධ උරුමයන් පිළිබඳ අවබෝධයක් පාඨකයාට ලබාගත හැකියි.” චන්දන විජේකෝන් විසින් රචිත “ලාහෝර් බලකොටුව“ ග්‍රන්ථයේ දී බලකොටුවේ ඡායාරූප 46 ක්ද ඇතුළත් කර තිබේ. ශ්‍රී ලංකාවත් පකිස්තානයත් අතර පවතින දීර්ඝ කාලීන බැදීම තව දුරටත් තහවුරු කිරීම සඳහා මේ ග්‍රන්ථය පිටුවහලක් වේ. දේශපාලන හා සමාජ සංසිද්ධීන් විග්‍රහ කිරීම කතුවරයාගේ ප්‍රධාන විෂය වන අතර ඉන් මිදී ඉතිහාසය හා පුරාවිද්‍යාව පිළිබඳ කෘති සම්පාදනයට යොමුව ඇත්තේ ඒ සඳහා පවතින කෘති ප්‍රමාණය අවම නිසා ය.මේ කෘතිය සම්පාදනය සඳහා උදව් උපකාර කළ “ලාහෝර් බලකොටුව“ ඉංග්‍රීසි කෘතියේ කර්තෘ මුහම්මද් ඉලියාස් භාති, පකිස්තානයේ මහා කොමසාරිස්තුමියටත්, ශ්‍රී ලංකාවේ පකිස්තානු මහ කොමසාරිස් කාර්යාලයේ හිටපු ආරක්ෂක උපදේශක අභාවප්‍රාප්තKhurram Hassnain, එම කාර්යාලයේ මාධ්‍ය විශේෂ නිලධාරි Muhammad Daud Ehtisham, වර්තමාන ආරක්ෂක උපදේශක Sheharyar Butt ඇතුළු පාකිස්තානු මහ කොමසාරිස් කාර්යාලයේ නිලධාරීන්ට කතුවරයාගේ ස්තුතිය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>15</day>
    </date>
    <link>http://www.dinamina.lk/2012/08/15/_art.asp?fn=f1208154</link>
    <topic>දෙවියන්ගේ අඩවියේඅලුත් ලෝකය!</topic>
    <author>විශේෂ ස්තූතිය රත්නපුර දිස්ත්‍රික් ලේකම් සුනිල් කන්නන්ගර, සැළසුම් අධ්‍යක්ෂ රංජිත් නානායක්කාර මහත්වරුන්ට</author>
    <content>වඳින්ඩ යන මේ නංගිට සුමන සමන් දෙවි පිහිටයි!එහෙම කියපු සුදු අයියට සුමන සමන් දෙවි පිහිටයිසබරගමුව යනු සමන් දෙවියන්ගේ අඩවිය යි. එහි දේශගුණය, භූවිෂමතාව, ස්වාභාවික සම්පත් හා සංස්කෘතික උරුමය හැම අතින් ම සුවිශේෂ වේ. සබරගමුවේ ජනතාව ද වාසනාවන්ත පිරිසක් ලෙස සලකනු ලැබේ. බෞද්ධයන්ගේ අතිශය වන්දනාවට ලක් වන ශ්‍රී - පාදස්ථානය එක් පසෙක ය. ඉන් පහළ ශ්‍රේණි, නිම්න, අඩතැනි ආදියෙන් මතු වන්නේ ලෝකයේ වටිනා ම මැණික් ය.සබරගමුවේ ප්‍රධාන කලාපය නියෝජනය කරනුයේ රත්නපුරය ය. ඊට කීර්තිය සහ සෞභාග්‍යය උදාවූයේ මැණික් සම්පත නිසාය. මිණිපුරය, රුවන්පුරය, නමින් හඳුන්වන්නේ ද එහි උපදින අගනා මැණික් සම්පත නිසාමය.මැණික් සම්පත හිමිවන්නේ වාසනාවටය. පාරම්පරික මැණික් කරුවෝ වෙති.ඔවුනට ආවේනික වූ කර්මාන්ත රටාවක් සහ සම්ප්‍රදායක් ද ඇත. ඔවුහු දහදිය වපුරමින් මහ පො‍ෙළාව සමඟ පොර බදිති. එහෙත් 90 දසකය වනවිට එම තත්ත්වය වෙනස් වී මුළුමනින්ම යාන්ත්‍රීකරණය වී ඇති බවක් පෙනෙන්නට තිබේ.චීන අධිරාජ්‍යයන් සිය ප්‍රෞඩත්වයේ සංකේතය ලෙස අතීතයේදී යොදාගෙන ඇත්තේ ශ්‍රී ලංකාවේ මැණික් ය. එය අදටත් එසේමය.එංගලන්තයේ රජ පවුල පළඳින්නේ ලංකාවේ මැණික්ය. විලියම් කුමරු කේට් කුමරියට පැළඳවූයේ ද අපේ මැණිකකි. එළිසබෙත් මහ රැජිණට ලංකාවෙන් පරිත්‍යාග කළේද රත්නපුර මැණිකකි. ලෝකයේ වැසි වනාන්තර අතර ශ්‍රී ලංකාවේ සිංහරාජ වන අඩවිය, ආසියාවේ වැසි වනාන්තර 25 අතර ප්‍රධාන තැනක් ගනී.ස්වභාවික වෘක්ෂලතා, තුරුවැල්, පක්ෂීන්, මත්ස්‍යයින්ගෙන් අනූනය. රත්නපුර දිස්ත්‍රික්කය මායිම් කරගෙන හෙක්ටයාර් 11,000ක් පුරා විසිරී ඇති සිංහරාජ වනාන්තරය ශ්‍රී ලංකාවේ අද්විතීය ස්වභාවික වනාන්තරයකි. එය ජීව විද්‍යා සුරක්ෂිතාගාරය වශයෙන්ද හැඳින්වෙයි.දෙස් විදෙස් උද්භිද විද්‍යාඥයින්ගේ පර්යේෂණ සඳහා තෝතැන්නක් කරගෙන ඇති මෙම වැසි වනාන්තරය ලෝක උරුමයක් ලෙස පිළිගැනීම ජාතියේ භාග්‍යයකි.ස්වභාවික සම්පත් පිහිටීම මත ලංකාවේ වැඩිම දිය ඇලි සංඛ්‍යාවක් පිහිටා ඇත්තේ රත්නපුර දිස්ත්‍රික්කයේය. බුදුන් වහන්සේ වැඩිය ශ්‍රී පාද ස්ථානය සමන් දේවාලය, සංඛපාල විහාරය යන ඓතිහාසික වැදගත් ස්ථාන ගණනාවකි.පුරා විද්‍යාත්මක සාධක අනුව බලංගොඩ මානවයා සහ බටතොට ලෙණ ලොව පුරා විද්‍යාඥයින් මවිතයට පත් කළ ඓතිහාසික ස්ථානයකි. රත්නපුර , පරිපාලන දිස්ත්‍රික්ක අනුව භූමි ප්‍රමාණයෙන් හයවන ස්ථානයේ පිහිටා ඇත.රත්නපුරය තේ, රබර්, පොල්, සහ විවිධ භෝගයන්ගෙන් සමන්විත කෘෂිකාර්මික පෙදෙසකි.මහින්ද චින්තන වැඩපිළිවෙළට අනුව ගමනැඟුම, දිවි නැඟුම, මඟනැඟුම ජාතික වැඩසටහන් ඉතාම සාර්ථකව ක්‍රියාවට නංවමින් සියයට 95 ක පමණ ජනතාව ප්‍රතිලාභ ලබති. දිස්ත්‍රික්කයේ ගම්මාන වශයෙන් විදුලිය සැපයීමේ අවශ්‍යතා නොවෙති.නිවෙස් ලෙස විදුලිබල අවශ්‍යතා සැපයීමට ඇත්තේ ඉතා කුඩා ප්‍රමාණයකි. බෑවුම් සහිත උස් භූමි ප්‍රදේශයේ මාර්ග පහසුකම් සැපයීම උපරිම ලෙස සිදුකොට ඇත. යටිතල පහසුකම් සංවර්ධනය සහ ජීවනෝපාය මාර්ග සැපයීම කොට්ඨාස මට්ටමින් ක්‍රියාත්මකය.රත්නපුර දිස්ත්‍රික්කයේ පවුල් සංඛ්‍යාව 299754කි. 2011 වසර අවසන් වන විට රැකියා නියුක්ති අනුපාතය සියයට 96.8කි. මැණික් කැපීම සහ ඔප දැමීම යන මැණික් නිෂ්පාදන මඟින් උපයන අපනයන ආදායම මිලියන 8962කි.රත්නපුරය සාරවත් භූමියකි. ගම නැඟුම සහ දිවි නැඟුම මහින්ද චින්තන සංවර්ධන වැඩසටහන් යටතේ ක්‍රියාත්මක ව්‍යාපෘතීන් වලින් ලක්ෂ 4 ක ජනතාව ප්‍රතිපාදන ලබති.කුරුඳු, ගම්මිරිස්, එනසාල්, කරාබු, සාදික්කා වගාවන් සඳහා පැළ ලක්ෂ 4ක් පමණ ප්‍රතිලාභීන්ට බෙදා දී ඇත. ගම නැඟුම වැඩසටහන යටතේ එක ගමකට එක වැඩක් සංවර්ධන වැඩසටහන මඟින් ප්‍රාදේශීය ලේකම් කොට්ඨාස මට්ටමින් ජනතාව හඳුනාගත්ත අත්‍යවශ්‍ය ව්‍යාපෘති 575 ක් ක්‍රියාත්මක ය.මාර්ග හා පාලම් ව්‍යාපෘති 482ක්, ජල සම්පාදන ව්‍යාපෘති 32ක්, සුළු වාරිමාර්ග ව්‍යාපෘති 8ක්, මාතෘ නිවාස ව්‍යාපෘති 10ක් , පෙර පාසල් ව්‍යාපෘති 6ක්, සුබසාධන ව්‍යාපෘති 37ක්, වශයෙන් ක්‍රියාත්මක වේ. රජය ඒ සඳහා වෙන්කර ඇති මුදල මිලියන 575 කි. එමගින් ප්‍රතිලාභ ලබන ජනතාව ලක්ෂ තුනක පමණ ප්‍රමාණයකි.ප්‍රජා දායකත්ව මඟින් සිදුකරනු ලබන මෙම සංවර්ධන වැඩසටහන්වල නිමි වටිනාකම මිලියන 701ක් පමණ වේ. මෙම සියලු ව්‍යාපෘති සියයට 70 කට වැඩි ප්‍රමාණයක් අවසන් කර තිබේ.බෑවුම් සහිත උස් භූමියකින් යුක්ත වූ දිස්ත්‍රික්කයේ පැවැති මාර්ග දුෂ්කරතාව අවම කරමින් මාර්ග සංවර්ධන ව්‍යාපෘති ගණනාවක් ක්‍රියාත්මකය.ගොවි නිෂ්පාදන වෙ‍ෙළඳ පොළට ගෙනයාමට සහ පාසල් ළමයින්ට ගමනාගමන පහසුව සැලසිමත් සඳහා ක්‍රියාවට නංවා ඇත. එක් කන්නයක් පමණක් වී වගා කළ ගොවි ජනතාවට කන්න දෙකෙහිම වගා කිරීමට අවශ්‍ය පහසුකම් ලබාදී තිබේ. ගොවි ජනතාවගේ ආර්ථිකය නංවාලීම උදෙසා ක්‍රියාවට නංවා ඇති සුළු වාරි කර්මාන්තය වැඩි දියුණු කිරීමට අනුව හෙක්ටයාර 600ක කුඹුරු අලුතින් අස්වැද්දීමට හැකියාව ලැබී ඇත.ඉසුරුමත් නිවහනක් අසිරිමත් මව්බිමක් නිර්මාණය කිරීම සඳහා පවුලේ පෝෂණය හා ආර්ථිකය වර්ධනය කිරීමේ අරමුණින් ක්‍රියාත්මක දිවි නැඟුම ජාතික සංවර්ධන වැඩසටහන සඳහා ප්‍රතිලාභි පවුල් සංඛ්‍යාව 86,250කි. කෘෂිකර්ම ගෘහ ආශි‍්‍රත කර්මාන්ත සහ පශු සම්පත් හා ධීවර අංශ යටතේ ව්‍යාපෘති ක්‍රියාත්මක වේ.ගෘහ ඒකකය තුළ තම පෝෂණ අවශ්‍යතා නිවස තුළින් සපුරා ගැනීම සහ ආහාර සුරක්ෂිතතාවය සහතික කිරීමේ අරමුණින් ගෘහ ආශ්‍රිත ගෙවතු ආරම්භ කිරීම සඳහා බීජ කට්ටල 86250ක් ගොවීන් අතර බෙදාදී තිබේ. වස විෂ නොමැති ගුණාත්මක එළවළු හා පලතුරු ගෙවත්තෙන් සපයා ගැනීමටත්, අතිරික්තය වෙළඳපළට නිකුත් කිරීමටත් යොමු කෙරෙති.රිලවුන්, වඳුරන්, ඌරන්, දඬු ලේනුන් වැනි සතුන් වගාවන්ට උවදුරකි. එම ගැටලුවලට විසඳුමක් ලෙස වායු රයිෆල් අවශ්‍ය කොට්ඨාසවල ගොවිනට බෙදා දී ඇත.අපනයන කෘෂිකර්ම භෝග ප්‍රවර්ධනය කිරීමේ අරමුණ ඇතිව කුරුඳු, ගම්මිරිස්, එනසාල්, කරාබු, සාදික්කා පැළ වර්ග 1,50,000ක ප්‍රමාණයක් ප්‍රතිලාභීන් වෙත බෙදා දී තිබේ. ඊට අවශ්‍ය තාක්ෂණික මඟපෙන්වීම ද සිදු කෙරෙයි.සියලුම දිවි නැඟුම ප්‍රතිලාභීන්, රාජ්‍ය ආයතන හා ආගමික ස්ථාන සඳහා බෙදාදී ඇති පොල් පැළ සංඛ්‍යාව 2, 25,000කි. සෑම පවුලකටම ආර්ථික සහනයක් ලබාදීම සහ රටේ සමස්ත පොල් නිෂ්පාදනය ඉහළ නැංවීම එමගින් අපේක්ෂා කරයි.රත්නපුරය මී මැසි පාලනය සඳහා ඉතාමත් යෝග්‍ය දිස්ත්‍රික්කයකි. මී මැසි ගෝචර ශාක බහුලව පැවතීම එම විශේෂ හේතුවයි. පිරිසුදු මී පැණි සඳහා සමස්ත රට තුළම ඉතා හොඳ වෙ‍ෙළඳ පොළක් පවතී. තිරසාර බිඟු ගම්මාන පිහිටුවීම සිදුකරනු ලැබුවේ එම අවශ්‍යතාවය සඳහාය. ගම්මානයක ප්‍රතිලාභීන් 20 දෙනකු බැගින් මෙම කර්මාන්තයේ නියැලෙන පවුල් සංඛ්‍යාව දසදහසකි.රත්නපුර දිස්ත්‍රික්කයේ මැතිවරණ කොට්ඨාස 8ක්ම ආවරණය වන පරිදි මාර්ග 61 ක් කාපට් අතුරා වැඩිදියුණු කොට තිබේ. ඒ සඳහා රජයේ පිරිවැය මිලියන 6322 කි. මාර්ග ප්‍රතිලාභීන් ලක්ෂ 6කි. නගරයේ සිට කඳු හෙල් අතරින් ගම්මානවලට විසිරී ඇති මාර්ග පද්ධතියකි.ග්‍රාමීය ප්‍රදේශවල පවතින ඛණිජ සම්පත් ආශ්‍රිත වැඩබිම් හා කර්මාන්ත ශාලා වෙත විශාල ප්‍රමාණයේ යන්ත්‍ර සූත්‍ර ප්‍රවාහනය කිරීමේදී තිබූ අපහසුතාව නගරය හා ගම කාපට් මාර්ගයකින් සම්බන්ධවීමෙන් මඟ හැරී ගොසිනි.ප්‍රවාහන ගමනාගමනය, අධ්‍යාපනය, සෞඛ්‍යය, සන්නිවේදන, කාර්මික සියලු ක්ෂේත්‍රයන්හි සංවර්ධනයට පළාත් මාර්ග කාපට් කිරීමේ ව්‍යාපෘතිය ඉවහල් වී ඇති අතර, එය ජාතික නිෂ්පාදිතයේ වර්ධනයට විශාල දායකත්වයකි. පළාත් මාර්ග කාපට් කිරීමේ ව්‍යාපෘතිය සඳහා පළාත් මාර්ග අමාත්‍යාංශය රුපියල් මිලියන 800 ක මුදලක් වැය කරයි.දිස්ත්‍රික්කය පුරා ඇති අඩුපාඩුවක් වූ පිරිසුදු පානීය ජලය ලබාගැනීමේ අවශ්‍යතාව සපුරමින් ජල සම්පාදන ව්‍යාපෘති 32 කි. ජනතාවගේ සෞඛ්‍ය සහ සනීපාරක්ෂාව වැඩි දියුණු කිරීම සහ පෝෂණ මට්ටම ඉහළ නැංවීමේ තවත් ව්‍යාපෘතින් ගණනාවකි.මාතෘ නිවාස ව්‍යාපෘති 10 කි. පොදු ජනතාවගේ පොදු කටයුතුවලදී භාවිතා කිරීමට අවශ්‍ය පොදු ගොඩනැඟිලි ව්‍යාපෘති 37කි. ධීවර අංශය යටතේ මිරිදිය ධීවර ව්‍යාපෘති 38 ක් ක්‍රියාත්මකය. මෙම සියලු කර්මාන්ත සඳහා අවශ්‍ය තාක්ෂණික පුහුණුව ලබාදීම, බැංකු ණය සඳහා යොමු කිරීම සිදු කරන්නේ ද දිවි නැඟුම වැඩසටහන මඟිනි.මහින්ද චින්තන වැඩපිළිවෙළට අනුව ප්‍රාථමික පාසල් ප්‍රතිනිර්මාණය කිරීමේ ජාතික වැඩසටහනට අනුව රත්නපුර පාසල් 215 ක් ප්‍රතිනිර්මාණය කෙරේ. මෙහිදී විශේෂ අවධානයක් යොමුවන්නේ ළමයින්ගේ ආරක්ෂාව සහ රැකවරණය තහවුරු කිරීම සහ අංග සම්පූර්ණ පහසුකම් සහිත ප්‍රාථමික පාසල් පද්ධතියක් ප්‍රතිනිර්මාණය කිරීම යි.ප්‍රාථමික පාසල් 215 ප්‍රතිනිර්මාණය සඳහා ආර්ථික සංවර්ධන අමාත්‍යාංශය මිලියන 107 ක මුදලක් වැය කරයි. දිස්ත්‍රික් සමෘද්ධි සංවර්ධන වැඩසටහන් මගින් ජීවනෝපාය සහ යටිතල පහසුකම් සංවර්ධන වැඩසටහන් සඳහා සහ නිවාස වැඩසටහන ක්‍රියාත්මක කිරීම සඳහා තවත් මිලියන 1000ක මුදලක් වැය කොට තිබේ.තාක්ෂණ සහ පර්යේෂණ ඇමැතිනි පවිත්‍රා වන්නිආරච්චි මහත්මිය පවසන ආකාරයට ප්‍රදේශයේ ජනතාවගේ මූලික අවශ්‍යතා හඳුනා ගනිමින් සියලු යටිතල පහසුකම් සපයා ඇත. මහින්ද චින්තනයට අනුව ක්‍රියාවට නංවා ඇති වැඩසටහන්වලින් සෑම පවුලක්ම කිසියම් වූ ප්‍රතිලාභයකට හිමිකම් කියති.ජනතාවට දැනෙන ආර්ථික වර්ධනයකි. ඉහළ සමාජීය මට්ටමක් භුක්ති විඳිති. ජනතාව ස්ථාවර ජීවනෝපාය මාර්ගවල යෙදෙති. ආර්ථිකය දැනෙන ලෙස වැඩිවීමකි. මහින්ද චින්තන යථාර්ථයක් යැයි සබරගමුව ජනතාව අවබෝධ කරගෙන සිටිති. ඒ ඇගට දැනෙන සංවර්ධන වෙනස ඔවුන් භුක්ති විඳිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n120816_br2</link>
    <topic>ඉල්ලීම් දෙනතුරු සේවයට වාර්තා කරන්නේ නෑ</topic>
    <author>චමීර ඇල්ලදෙණිය</author>
    <content>(2012-08-16 12:30) තම ඉල්ලීම් දිනා ගන්නා තුරු සේවයට වාර්තා නොකරන බව විදුලිබල මණ්ඩලයේ ඒකාබද්ධ වෘත්තීය සමිති සංධානයේ කැඳවුම්කරු රංජන් ජයලාල් මහතා අද පැවසිය.සේවකයන් එළියට ඇද දමා වෘත්තීය ක්‍රියාමාර්ග නැවැත්විමට උත්සාහ කරන්නේ නම් එය මණ්ඩලයේ පරිපාලනය කරනු ලබන තවත් වරදක් බව ද ජයලාල් මහතා කීය.ඉල්ලීම් ලැබෙනතුරු තව මාසයක් වුව ද වැඩවර්ජනය ක්‍රියාත්මක කිරීමට සියලු වෘත්තීය සමිති එකඟතාවට පැමිණ තිබෙන බව ද රංජන් ජයලාල් මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n120816_br1</link>
    <topic>පොළොන්නරුවේ මිරිදිය මත්ස්‍ය කර්මාන්තයට රු. දසලක්ෂ 15ක්</topic>
    <author>ගිරිතලේ සමූහ එම්. ඒ. රසීඩ්</author>
    <content>(2012-08-16 9:30) පොළොන්නරුව දිස්ත්‍රික්කයේ මිරිදිය කර්මාන්තය නංවාලීම සඳහා උතුරුමැද පළාත් සභා ධීවර අමාත්‍යාංශය විසින් රුපියල් මිලියන 15ක් පමණ වියදමින් සංවර්ධන ව්‍යපෘතියක් ආරම්භ කර ඇත.වැව් වල අලුතින් මසුන් හැලීම මධ්‍ය පරිමාණ ජලාශ වල් සංවර්ධනය කිරීම මත්ස්‍ය පසු වනු තාක්ෂණය ආරම්භ කිරීම මිරිදිය මත්ස්‍යයින් අලුතින් අභිජනනය කර වැව් වලට මුදා හැරීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n1208161</link>
    <topic>ශ්‍රී ලංකාවේ ඊළමක් බිහිකිරීමට දඟලන අයතමන්ගේ රටේ ඊළාම් හැදෙනවාට කැමැති නෑ</topic>
    <author>ජයසිරි මුණසිංහ සහ ධනුෂ්ක ගොඩකුඹුර කුරුවිට සිට</author>
    <content>ශ්‍රී ලංකාවේ ඊළම බිහි කරන්නට උත්සාහ ගන්නා කිසිවකුත් තම තමන්ගේ රටවල ඊළාම් බිහි කරනවාට කැමැති නැති බව ජනාධිපති මහින්ද රාජපක්ෂ මහතා පැවසිය.වසර හතළිහකට පෙර වඩුක්කෝඩෙයිවලදී මෙන්ම මෑතකදී පැවති ඊළාමට සහාය දෙන සමුළුවේත් යෝජනා පසු පස ඇත්තේ වෙනම රාජ්‍යයක් හෙවත් ඊළම බව පෙන්වා දුන් ජනාධිපතිවරයා ඊළාම්වාදීන්ගේ බලාපොරොත්තු අප ඉටු කළ යුතු නැති බව අවධාරණය කළේය.ඊළම්වාදීන්ගේ උපක්‍රමය වී ඇත්තේ අප අතර ඇති සමඟිය හා විශ්වාසය බිඳ දැමීම බවත් රට පිළිබඳ හැඟීම නැති කර උපන් රට විවේචනය කරන්නට අප පෙළඹවීමේ ඊළම්වාදීන්ගේ අරමුණු ඉටු නොකළ යුතු බවත් ජනාධිපතිවරයා ප්‍රකාශ කළේය.ත්‍රස්තවාදය නතර වූවාට අපට නතර විය නොහැකි බව පෙන්වා දුන් ජනාධිපතිවරයා අපේ රටේ ආරක්ෂාවට අප බොහෝදේ කළ යුතුව ඇතැයි ප්‍රකාශ කළේය.රටට ආදරය කරන අය වශයෙන් අප උපන් දේශයට අපහාස කරන්නට පිටරටවලදී හෝ පිටදේශක්කාරයන්ට ඉඩ නොතැබිය යුතු බවත් ජනාධිපතිවරයා අවධාරණය කළේය.ජනාධිපති මහින්ද රාජපක්ෂ මහතා මේ අදහස් පළ කළේ ගැමුණු හේවා රෙජිමේන්තුවේ ජනාධිපති වර්ණ ප්‍රදානෝත්සවයට කුරුවිට ගැමුණු හේවා රෙජිමේන්තු මූලස්ථානයේදී ඊයේ (15) එක්වෙමිනි. වර්ෂ 1962 දෙසැම්බර් මස 07 වැනිදා ආරම්භ කරන ලද ගැමුණු හේවා රෙජිමේන්තුව 1980 වසරේ ප්‍රථම වරට ජනාධිපති වර්ණ දිනා ගෙන තිබිණ.සාමාන්‍ය සම්ප්‍රදාය අනුව වසර 25ක් සම්පූර්ණ වූ පසු ජනාධිපති වර්ණ අලුත් කළ යුතු අතර ඒ අනුව2005 වසරේ ගැමුණු හේවා රෙජිමේන්තුවේ ජනාධිපති වර්ණ අලුත් කළ යුතුව තිබිණ.නමුත් එවකට පැවැති ත්‍රස්තවාදය හා යුදමය වාතාවරණය තුළ ඊට ඉඩකඩ නොලැබුණු අතර මානූෂීය මෙහෙයුම අවසන් කර රටට සාමය උදා වූ පසු මේ වසරේ එම වර්ණ පුනර්ප්‍රදානයට කටයුතු කෙරිණ.ජනාධිපතිවරයා වෙත ගැමුණු හේවා රෙජිමේන්තුවේ ජනාධිපති උත්තමාචාර පිළිගැන්වීමෙන් පසු වර්ණ සඳහා ආගමික ආශිර්වාද පිරිනැමිණ.අනතුරුව ජනාධිපතිවරයා වර්ණ පුනර්ප්‍රදානය කළේය. ජනාධිපතිවරයා වර්ණ ප්‍රදානය ප්‍රකාශයට පත් කිරීමෙන් අනතුරුව පැරැණි වර්ණ හරණයත් අලුතෙන් පිරිනැමුණු වර්ණ සඳහා උත්තමාචාර පිළිගැන්වීමත් සිදු කෙරිණ. දිවිහිමියෙන් වර්ණ සුරකින බවට රෙජිමේන්තු ප්‍රධානීහු මෙහිදී දිවුරුම් දුන්හ.ගැමුණු හේවා රෙජිමේන්තුව ජනාධිපති වර්ණ අලුත් කරනු ලබන්නේ ජාතියට නිදහස උදා කරන්නට දැවැන්ත කාර්යයභාරයක් කිරීමෙන් අනතුරුව බවත් මේ අවස්ථාව රෙජිමේන්තුවට මෙන්ම රටටම අභිමානයක් බවත් ජනාධිතිවරයා පැවැසීය.ඇමැතිවරුන් වන ඩබ්ලිව්. ඩී. ජේ සෙනෙවිරත්න, පවිත්‍රා වන්නිආරච්චි, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, යුද හමුදාපති ලුතිනන් ජෙනරාල් ජගත් ජයසූරිය, ගැමුණු හේවා රෙජිමේන්තුවේ අධිපති මේජර් ජෙනරාල් සුසිල් උඩුමලගල මහත්ම මහත්මීහු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n1208162</link>
    <topic>බිම් බෝම්බ ඉවත්කරලීමේවැඩපිළිවෙළ ඉතා සාර්ථකයි</topic>
    <author>මහින්ද අලුත්ගෙදර</author>
    <content>විවිධ බාධක මධ්‍යයේ සාර්ථකව ක්‍රියාත්මක වන ශ්‍රී ලංකාවේ බිම් බෝම්බ ඉවත් කිරීමේ වැඩපිළිවෙළ තුළින් මේ වනවිට ලබා තිබෙන ප්‍රගතිය අතිවිශිෂ්ට බව එක්සත් ජාතීන්ගේ සංවිධානය පවසයි.බිම් බෝම්බ ඉවත් කිරීමේ වැඩසටහන සාර්ථකව ක්‍රියාත්මක කිරීම හරහා ප්‍රතිඵල රැසක් අත්කරගෙන තිබෙන අතර දේශීය හා ජාත්‍යන්තර සංවිධාන මඟින් ලබාදෙන සහයෝගය අඛන්ඩව ක්‍රියාත්මක කිරීම තුළින් එම කාර්යය කඩිනමින් අවසන් කිරීමට හැකිවනු ඇතැයි එක්සත් ජාතීන්ගේ සංවිධානයේ ශ්‍රී ලංකා නේවාසික නියෝජිත සුබිනෙයි නැන්දි මහතා විශ්වාසය පළකරයි.ඒ මහතා මේ බව සඳහන් කළේ ජනාධිපති ජ්‍යෙෂ්ඨ උපදේශක හා ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ආර්ථික සංවර්ධන අමාත්‍යාංශයේදී පැවැති විශේෂ වැඩසටහනකට එක්වෙමිනි.බිම් බෝම්බ ඉවත් කිරීමේ කටයුතු පිළිබඳ ජාතික වැඩසටහනේ ප්‍රගති සමාලෝචනය සහ ඉදිරි සැලසුම් සම්බන්ධයෙන් මෙහිදී සාකච්ඡා කෙරිණි.ඇමැති බැසිල් රාජපක්ෂ මහතාගේ නායකත්වය යටතේ ආර්ථික සංවර්ධන අමාත්‍යාංශයේ සම්බන්ධීකරණයෙන් බිම් බෝම්බ ඉවත් කිරීමේ කටයුතු සිදුකෙරෙන අතර ඉතා ඉක්මණින් මේ කටයුතු සාර්ථක කර ගැනීමට හැකිවනු ඇතැයි සුබිනෙයි නැන්දි මහතා විශ්වාසය පළ කළේය. මෙහිදී අදහස් දක්වමින් ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේ බිම් බෝම්බ ඉවත් කිරීමේ වැඩපිළිවෙළ කඩිනම් කිරීමත් සමඟ නැවත පදිංචි කිරීමේ වැඩසටහන සාර්ථක කර ගැනීමට හැකිවී තිබෙන බවයි.ත්‍රස්තවාදීන් විසින් වර්ග කිලෝමීටර් 2061ක භූමි ප්‍රදේශයක් පුරා බිම් බෝම්බ වල දමා තිබූ බව පෙන්වා දුන් ඇමැතිවරයා මේ වනවිට වර්ග කිලෝමීටර් 1943ක බිම් බෝම්බ ඉවත්කර තිබෙන බවද තවත් ඉතිරීවී ඇත්තේ වර්ග කිලෝමීටර් 118ක ප්‍රමාණයක පමණක් බවද සඳහන් කළේය.බිම් බෝම්බ ඉවත් කිරීමේ කටයුතු සාර්ථකව අවසන් කිරීමත් සමඟ උතුරු පළාතේ සියලුම දිස්ත්‍රික්කයන්හි නැවත පදිංචි කිරීමේ කටයුතු අවසන් කිරීමට හැකිවනු ඇතැයි විශ්වාසය පළ කළ බැසිල් රාජපක්ෂ මහතා මේ වනවිට ඒ 12 සහ ඒ 15 මාර්ගයන්හිද උතුරු දුම්රිය මාර්ගයේද ඉදි කිරීම් ආරම්භකර ඇතැයි පැවසීය.ඊට අමතරව ශ්‍රී ලංකාවේ සංචාරක කර්මාන්තයේ දියුණුව වෙනුවෙන් නැඟෙනහිර මුහුදු තීරයද මේ වනවිට විදේශීය සංචාරකයන් වෙනුවෙන් විවෘත වී තිබෙන බව සඳහන් කළ ආර්ථික සංවර්ධන ඇමැතිවරයා මඩු පල්ලිය, තිරුකේෂ්වරන් හින්දු කෝවිල බැතිමතුන් වෙනුවෙන් විවෘත බවද ප්‍රකාශ කළේය.එක්සත් ජාතීන්ගේ සංවිධානයේ නියෝජිත ආයතන, ආධාර දෙනු ලබන සංවිධාන, නෝර්වේ, ස්විස්ටර්ලන්තය, අමෙරිකා එක්සත් ජනපදය, ජපානය යන රටවල තානාපති කාර්යාලයන්හි ඉහළ පෙළේ නිලධාරීන්, දේශීය සහ ජාත්‍යන්තර බිම් බෝම්බ ඉවත් කිරීමේ සංවිධානයන්හි නියෝජිතයන් සහ ශ්‍රී ලංකා රජයේ නියෝජිතයන් පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n1208163</link>
    <topic>වඩා හොඳ යුද්ධයේ දශක තුනදයුද්ධයෙන් තොර වසර තුනද?</topic>
    <author>සිතාරා සේනානි සහ සමන්මලී ප්‍රියශාන්ති</author>
    <content>නැඟෙනහිර, සබරගමුව හා උතුරු මැද පළාත් ජනතාව සිතා බැලිය යුත්තේ තමන්ට වඩාත් හොඳ යුද්ධය සමඟ ගෙවුණු දශක තුනද යුද්ධයෙන් තොරව ගෙවුණු ඉකුත් වසර තුනද යන්න බව ජාතික නිදහස් පෙරමුණේ නායක, ඉදිකිරිම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පවසයි.යුද්ධය පැවැති දශක තුනක කාලයේ දී නැඟෙනහිර, උතුරු මැද හා සබරගමුව පළාත් ජනතාවට තිබුණේ බිය, සැක, සංකා ආදියෙන් පිරි අවිචාරවත් කාලයක් බව පැවසු වීරවංශ මහතා ඒ කාලයේ දී ජනතාව සංවර්ධනයේ සෙවනැල්ලක්වත් නොදුටු බව ද කීවේය.යුද්ධය නිම වීමෙන් පසු ගෙවුණු වසර තුනක කාලය මේ ජනතාවට මෙන්ම සමස්ත ජනතාවට නිදහසේ ජීවත් වීමට ලැබුණු අතර නැඟෙනහිර, උතුරු මැද හා සබරගමුව ඇතුළු සියලු පළාත්වල ශීඝ්‍ර සංවර්ධනයක් සිදු වී ඇතැයි ද අවධාරණය කළේය.මේ නිසා මේ පළාත්වල ජනතාව මෙවර මැතිවරණයේදී කල්පනා කර බැලිය යුතු වන්නේ තමන්ට වඩාත් හොද යුද්ධය සමඟ ගෙවුණු දශක තුනද යුද්ධයෙන් පසු ගෙවුණු වසර තුනද යන්න පමණක්ම බව වීරවංශ මහතා පැවසීය. හෙතෙම මේ අදහස් පළ කළේ කොළඹ පදනම් ආයතනයේදී ඊයේ (15) පැවැති එක්සත් ජනතා නිදහස් සන්ධාන ප්‍රවෘත්ති සාකච්ඡාවට එක් වෙමිනි.එහිදි ඇමැතිවරයා පෙන්වා දුන්නේ වත්මන් රජය මේ රටේ සමාජ, ආර්ථික සංවර්ධනය වෙනුවෙන් ගෙන යන වැඩසටහන් රට හමුවේ තබන මොහොතක නැඟෙනහිර, සබරගමුව හා උතුරු මැද පළාත් සභා මැතිවරණය පැවැත්වෙන බවයි.පැවැති වෙනත් රජයන්ට වඩා වත්මන් රජය මේ රටේ ගැටලු විසඳීමට කැපවී ක්‍රියා කළ බව කී වීරවංශ මහතා මේ නිසාම මැතිවරණ ජය ගැනීම රජය‍ට ගැටලුවක් නොවන බවද කීවේය.විපක්ෂයේ මැතිවරණ සටන උදාසීනබවක් ගෙන ඇති බවත් පක්ෂ නායකයින‍්ගේ උදාසීන බව එයට හේතුවක් වී ඇති බවත් පවසන් ඒ මහතා මේ නිසා උතුරු මැද, නැඟෙනහිර හා සබරගමුව පළාත් සභා මැතිවරණයේ සන්ධානයට තරඟයක් නැති බවත් ප්‍රකාශ කළේය.යුද්ධයෙන් පසු ගෙවුණු වසර තුන ජනතාවට හා රටට නරකම වසර තුනක් බව අද විපක්ෂය තම සටන් පාඨය කරගෙන ඇති බවත් ස්ත්‍රී දුෂණ, මිනීමැරුම්, සිවිල් ජනතාව හා පොලිසිය අතර ගැටුම්, මංකොල්ලකෑම් ආදිය මේ වසර තුන තුළ වර්ධනය වී ඇති බවට විපක්ෂය චෝදනා කරන බවත් කීවේය.මෙවැනි සිදු වීම් මේ රටේ අනන්තවත් සිදුවී ඇති බව පැවසු වීරවංශ මහතා මේ සටන් පාඨවලින් විපක්ෂයට මැතිවරණයක් ජය ගත නොහැකි බව වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n1208164</link>
    <topic>සජිත්ට දෙවියන්ගේම පිහිටයිමීළඟ එජාප නායකයා රුවන්</topic>
    <author>සිතාරා සේනානි සහ සමන්මලී ප්‍රියශාන්ති</author>
    <content>එක්සත් ජාතික පක්ෂයේ නායකත්වය වසර හයකට දීර්ඝ කරගත් රනිල් වික්‍රමසිංහ මහතාගේ එකම අරමුණවී ඇත්තේ තමන්ගෙන් පසු තම ඥාති පුත්‍රයා වන රුවන් විජයවර්ධන මහතාට නායකත්වය පවරාදීම බව ජාතික නිදහස් පෙරමුණේ නායක, ඉදිකිරීම් ඉංජිනේරුසේවා නිවාස හා පොදු පහසුකම් ඇමැති විමල් වීරවංශ මහතා පවසයි.පාර්ලිමේන්තු මන්ත්‍රී රුවන් විජයවර්ධන මහතා එක්සත් ජාතික පක්ෂයේ කෘත්‍යාධිකාරි මණ්ඩලයට පත්කරගැනීමෙන් මේ බව පැහැදිලි වන බවද ඇමැතිවරයා පවසයි. වික්‍රමසිංහ මහතාගේ මේ ක්‍රියාව නිසා සජිත් ප්‍රේමදාස මහතාට ඉතිරිවී ඇත්තේ දෙවියන්ගේ පිහිට පමණක් බවත් කීවේය.ඇමැති විමල් වීරවංශ මහතා මේ පව පැවැසුවේ එක්සත් ජනතා නිදහස් සන්ධානය මහවැලි කේන්ද්‍රයේ ඊයේ (15) පැවැත්වූ මාධ්‍ය හමුවේදීය.එක්සත් ජාතික පක්ෂය පසුගිය සමයේ ලැබූ අතිවිශාල දේශපාලන පරාජවලින් පසුව වුවද පක්ෂය හැර නොගිය, ඩී.එස්. සේනානායක මහතාගේ යුගයේ සිට එජාපය වෙනුවෙන් ගම්මට්ටමින් පාරම්පරිකව දේශපාලනය කළ අය පවා පක්ෂ නායකයාගේ ‍ක්‍රියාකලාපය නිසා මෙවර සන්ධානය සමඟ එක්වෙමින් සිටින බවද විමල් වීරවංශ මහතා කීවේය.මෙවර පළාත් සභා මැතිවරණයේදී මැතිවරණ නීතිය ඉතා තදින් ක්‍රියාත්මක වන බව කී ඒ මහතා කාගේ අතින් මැතිවණ නීතිය උල්ලංඝණය වුවද ඔවුන්ට එරෙහිව ආරක්ෂක අංශ හා පොලීසිය නීතිය ක්‍රියාත්මක කිරීම යහපත් ප්‍රවණතාවක් බවද කීවේය. මැතිවරණ කොමසාරිස්වරයාගේ නිර්දේශවලට අනුකූලව මැතිවරණ නීතිය තදින් ක්‍රියාත්මක කරන ලෙස ජනාධිපති මහින්ද රාජපක්ෂ මහතා ආරක්ෂක අංශවෙත උපදෙස් දී ඇති බවත්, ඒ අනුව මනා ශික්ෂණයකින් යුතු මැතිවරණ ව්‍යාපාරයක් ක්‍රියාත්මක වනු දැකගත හැකිව තිබෙන බවත් පෙන්වා දුන්නේය.පාර්ලිමේන්තු මන්ත්‍රී නාමල් රාජපක්ෂ මහතා නායකත්වයට ගෙන ඒමට ජනාධිපති මහින්ද රාජපක්ෂ මහතා කටයුතු කරන්නේදැයි මාධ්‍යවේදියකු මෙහිදී නඟන ලද ප්‍රශ්නයකට පිළිතුරු දෙමින් විමල් වීරවංශ මහතා පැවැසුවේ ජනාධිපතිවරයාට එවැනි අරමුණක් තිබෙන්නේ නම් නාමල් රාජපක්ෂ මහතා පක්ෂයේ ප්‍රබල තැනකට ගෙන ආයුතු වුවද ඒ මහතාට තනතුරු කිසිවක් ලබාදී නොමැති බවත්, ඔහු සාමාන්‍ය මන්ත්‍රීවරයකු ලෙස කටයුතු කරමින් සිටින බවත් ය. එසේම නාමල් රාජපක්ෂ මහතා සිය දක්ෂතාව සහ හැකියාව මත ඉදිරියට එනු ඇති බවත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n1208165</link>
    <topic>මුස්ලිම් කොංග්‍රස් නායකයාගේඅඟේ ඉඳන් කන කෑමේ ප්‍රකාශ හෙළා දකිනව‍ා</topic>
    <author/>
    <content>පල්ලි කඩාදැමීමට උවමනා නම් බුලත් කොළයට ඡන්දය දෙනලෙස නැඟෙනහිර ප්‍රදේශයට තරඟ කරන මුස්ලිම් කොංග්‍රසයේ අපේක්ෂකයන් සිදුකරන ප්‍රචාරය හෙළාදකින බව පාර්ලිමේන්තු මන්ත්‍රී අල්හාජ් ඒ. එච්. එම්. අස්වර් මහතා පවසයි.ජනාධිපති මහින්ද රාජපක්ෂ මහතාගේ කැබිනට් මණ්ඩලයේ සාමාජිකයෙකු වී සිටිමින් අමාත්‍යාංශවල සියලුම වරප්‍රසාද බුක්ති විඳිමින් මුස්ලිම් කොන්ග්‍රසයේ නායකතුමා දවල් මිගෙල් රෑ ඩැනියෙල් ප්‍රතිපත්තිය අනුගමනය කරන බවද හෙතෙම පවසයි.පාර්ලිමේන්තු මන්ත්‍රී හා අල්හාජ් ඒ.එච්.එම්. අස්වර් මහතා එම අදහස ප්‍රකාශ කළේ කොළඹ, බම්බලපිටියේ පවත්වන ලද එක්සත් ජනතා නිදහස් සන්ධානයේ අපේක්ෂක හමුවේදීය.එහිදී අස්වර් මහතා මෙසේද කීය. කොටි ත්‍රස්තවාදීන් කාත්තන්කුඩියේ මුස්ලිම් දේවස්ථානයේ බැතිමතුන් අමු අමුවේ ඝාතනය කර දැමුවා.එරාවුර් නගරයේ දී මෙවැනි සමූල ඝාතන සිදුකළා. එදා කොටින්ගේ වැඩසටහන අනුව කටයුතු කළ ද්‍රවිඩ සංවිධානය සමඟ මගුල් කෑමට මුස්ලිම් කොංග්‍රසය කටයුතු කරමින් සිටිනවා. මුස්ලිම්වරු ගොනාට අන්දවමින් මෙවැනි දේශපාලනයක නොයෙදෙන ලෙස මුස්ලිම් ජනතාව ඉල්ලා සිටිනවා.කාත්තන්කුඩිය විනාශ කළ මුස්ලිම් දේවස්ථානය වෙනුවෙන් නව විශාල දේවස්ථානයක් ගොඩනැගීමට ජනාධිපතිතුමා මුල්ගල තැබුවා. අද නැගෙනහිර ප්‍රදේශය නව ලෝකයක් බවට පත් කරන්නට ජනාධිපතිතුමා කටයුතු කර තිබෙනවා. මහින්ද චින්තනය තුළින් ශීඝ්‍ර සංවර්ධනයක් ඇතිකර තිබෙනවා.නැගෙනහිර ප්‍රදේශයේ මුස්ලිම්වරු සිංහල ජනතාව සමඟ ඒකරාශි වී මෙවර පළාත් සභා මැතිවරණයේදී එක්සත් ජනතා නිදහස් සංධානයට අති විශිෂ්ට ජයග්‍රහණයක් අත්කර දෙන බවට සහතික කළ හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n1208166</link>
    <topic>මඩකළපුව එජාප අපේක්ෂකයාඑජනිසයට සහාය පළකරයි</topic>
    <author/>
    <content>මඩකළපුවෙන් එක්සත් ජාතික පක්ෂය නියෝජනය කරමින් මෙවර නැඟෙනහිර පළාත් සභා මැතිවරණයට ඉදිරිපත්ව සිටින ආරුමුගන් ජයකුමාර් මහතා ජනාධිපති මහින්ද රාජපක්ෂ මහතාගේ රට ගොඩනැංවීමේ වැඩපිළිවෙළට සහාය දක්වමින් එක්සත් ජනතා නිදහස් සන්ධානයට සහාය පළකරයි.ඊයේ (15) පස්වරුවේ අරලියගහ මන්දිරයට පැමිණි ඒ මහතා ජනාධිපති මහින්ද රාජපක්ෂ මහතා හමු වී ඒ බව සඳහන් කළේය. දශක 3ක ත්‍රස්තවාදයෙන් විනාශ වූ උතුරු නැඟෙනහිර පළාත් සංවර්ධනය කිරීමට සහ එහි ජන ජීවිතය ගොඩනැංවීමට ජනාධිපතිතුමා ප්‍රමුඛ රජය ක්‍රියාත්මක කර ඇති සංවර්ධන වැඩපිළිවෙළට සහාය දැක්වීම මාතෘ භූමියට ආදරය කරන සියලු දෙනාගේ වගකීම බැවින් ජනාධිපතිතුමාගේ වැඩපිළිවෙළ හා එක්වීමට තමන් තීරණය කළ බව මෙහිදී ඒ මහතා අදහස් දක්වමින් කියා සිටියේය.ඤ16දඵඡ01 ඵඤ 1.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n1208167</link>
    <topic>කපිල වස්තු සර්වඥ ධාතූන් වහන්සේ පිළිගැනීමට ජනපති ගුවන් තොටට</topic>
    <author>උපාලි කරුණාරත්න</author>
    <content>කටුනායක බණ්ඩාරනායක ජාත්‍යන්තර ගුවන් තොටුපොළට මේ 19 දින පෙරවරුවේ වැඩම කරවනු ලබන කපිල වස්තු ශ්‍රී සර්වඥ ධාතූන් වහන්සේ ත්‍රෛනිකායික මහා නායක හිමිවරුන්ගේ ආශිර්වාදයෙන් ජනාධිපති මහින්ද රාජපක්ෂ මහතා විසින් ගෞරවාන්විතව පිළිගනු ලබයි.මේ ධාතූන් වහන්සේ 19 දින සිට සැප්තැම්බර් 5 දින දක්වා දිවයිනේ විහාරස්ථාන ගණනාවක ප්‍රදර්ශනය කරණු ලැබේ.ඒ අනුව 19 දින පස්වරු 2.30 සිට 21 දිනය දක්වා දිවා රාත්‍රී කැලණිය මානෙල්වත්ත විහාරස්ථානයේද , 22-23 දිනයන්හිදී දිවා රාත්‍රී පැල්මඩුල්ල රජ මහා විහාරස්ථානයේද, 24-25-26 දිනයන්හිදී දිවා රාත්‍රී අනුරාධපුර ශ්‍රී සම්බුද්ධ ජයන්ති විහාරයේ ද, 27-28 දිනයන්හිදී දිවා රාත්‍රී කන්තලේ අග්‍රබෝධි විහාරයේද, 29-30 දිනයන්හිදී දිවා රාත්‍රී ගම්පොල සම්බුද්ධත්ව ජයන්ති විහාරයේද, 31-සැප්තැම්බර් 1 දින වාරියපොල ශ්‍රී සුමංගල පිරිවෙනේද, සැප්තැම්බර් 2-3-4 දිනයන්හිදී දිවා රාත්‍රී සහ 5 දින දහවල් 12.00 දක්වා මාතර කොටිකාගොඩ රජ මහා විහාරස්ථානයේද ප්‍රදර්ශනය කෙරේ.19 දින බණ්ඩාරනායක ජාත්‍යන්තර ගුවන් තොටුපොළට වැඩම කරවනු ලබන කපිල වස්තු ශ්‍රී සර්වඥ ධාතූන් වහන්සේලා දහවල් 12.00 ට පමණ ගුවන් තොටුපොළේ සිට රිය පෙරහරකින් කැලණිය මානෙල්වත්ත විහාරස්ථානයට වැඩම කරවති.මේ බැව් අනාවරණය වූයේ ඊයේ(15)රජයේ ප්‍රවෘත්ති දෙපාර්නමේන්තුවේ පැවැති මාධ්‍ය හමුවකදීය. මෙම අවස්ථාව සඳහා ජනාධිපති සම්බන්ධීකරණ ලේකම් ගැටමාන්නේ ගුණානන්ද හිමි, ඉන්දීය මහ කෙමසාරිස් කාර්යාලයේ සංස්කෘතික අංශයේ බිරේන්ද සිං, බුද්ධ ශාසන හා ආගමික කටයුත අමාත්‍යාංශයේ ලේකම් එම්. කේ. බී. දිසානායක, බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ, ප්‍රවෘත්ති දෙපාර්තමේන්තුවේ අතිරේක අධ්‍යක්ෂ ජනරාල් චන්ද්‍රපාල ලියනගේ, ජනාධිපති ජ්‍යෙෂ්ඨ සහකාර ලේකම් සමන් වඩුගේ, ජාතික සංවර්ධන මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරු සහභාගි වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n1208168</link>
    <topic>හිරු ටීවී ප්‍රවෘත්ති අද සිට</topic>
    <author>රක්ෂණ ශ්‍රියන්ත</author>
    <content>හිරු ටී. වී. මංගල ප්‍රවෘත්ති විකාශ ය අද (16)රාත්‍රී 7.00ට ආරම්භ වීමට නියමිතය.‘සියල්ල දකිමින්’ තේමාව යටතේ අද සිට දිනපතා රාත්‍රී 7.00ට හිරු ටී.වී ප්‍රධාන ප්‍රවෘත්ති විකාශය සිදු කෙරේ.  ප්‍රවෘත්තිවල හරය සහ ගුණය රුකගනිමින් නවීන තාක්ෂණය ඔස්සේ ඉදිරිපත් කෙරෙන හිරු ටී.වී ප්‍රවෘත්ති ශ්‍රී ලාංකේය ප්‍රවෘත්ති කලාවේ නව සංධිස්ථානයක් සටහන් කරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n1208169</link>
    <topic>වකුගඩු රෝගයට හේතුවආසනික් හා කැඩ්මියම්</topic>
    <author>සන්ධ්‍යා කරුණාරත්න</author>
    <content>උතුරු මැද සහ ඌව පළාත්වල ශීඝ්‍රයෙන් පැතිර යන වකුගඩු රෝගයට හේතුව ආසනික් හා කැඩ්මියම් ශරීර ගතවීම බව ලෝක සෞඛ්‍ය සංවිධානය කළ පර්යේෂණ වාර්තාවකින් පෙන්වා දී ඇත.වගාවන් සඳහා යොදන කෘෂි රසායන ද්‍රව්‍ය (කෘමිනාශක, වල් නාශක) කිවුල් ජලය සමග එක්වීම නිසා පුද්ගලයන් මේ වකුගඩු රෝගයට ගොදුරු වන බව පර්යේෂණ වාර්තාවෙන් තවදුරටත් පෙන්වා දී ඇත.ආසනික් හා කැඩ්මියම් ශරීර ගතවීම නිසා පුද්ගලයන් මේ රෝගයට ගොදුරු වන බව තහවුරු කළ ලෝක ස ෞඛ්‍ය සංවිධානයේ පර්යේෂණ වාර්තාව සෞඛ්‍ය අමාත්‍යාංශයට එවා තිබුණේත් එහි ඇති තොරතුරු රහසිගතව සඟවා ගෙන සිටීම ගැටලුකාරී තත්ත්වයක් බව රජරට විශ්වවිද්‍යාලයේ වෛද්‍ය පීඨයේ වෛද්‍ය චන්න ජයසුමන මහතා පවසයි.රජයේ වෛද්‍ය නිලධාරීන්ගේ සංගමයේ සභාපති විශේෂඥ වෛද්‍ය අනුරුද්ධ පාදෙණිය මහතාගේ සහාය ඇතිව මේ වාර්තාව තම පර්යේෂණ කණ්ඩායම අතට පත්කරන බවත් ඒ අනුව එහි තොරතුªරු රටට හෙළි කරන බවත් ඒ මහතා ප්‍රකාශ කරයි.මේ පිළිබඳ මාධ්‍යවේදීන් දැනුවත් කරමින් පුස්තකාල සේවා හා ප්‍රලේඛණ මණ්ඩල ශ්‍රවණාගාරයේ පැවැති මාධ්‍ය හමුවකට සහභාගි වෙමින් ඒ මහතා මේ බව ඊයේ (15) ප්‍රකාශ කෙළේය.රජරට හා කැලණිය විශ්වවිද්‍යාලයේ පර්යේෂණ කණ්ඩායමක් එක්ව මීට අවුරුදු එකහමාරකට පෙර මේ වකුගඩු රෝගයට හේතුව ආසනික් බව පෙන්වා දුන්නත් එය විද්වතුන් පිළි නොගත් අතර ඒ නිසා මේ වන විට ප්‍රදේශයේ විසිදාහක් විසි දෙදාහක් අතර සංඛ්‍යාවක් රෝගයට ගොදුරු වී මරණයට පත්ව ඇති බවද හෙතෙම කීය.දැනට රෝගයට ගොදුරු වී ඇති පිරිසට ප්‍රතිකාර ලබාදීම සඳහා නිශ්චිත ප්‍රතිකාර ක්‍රමයක් සෙවීමට ද මේ වන විට පර්යේෂණ සිදුකරමින් පවතී. නිදන්ගත වකුගඩු රෝගයට හේතුව සෙවූ කැලණිය හා රජරට විශ්වවිද්‍යාලයේ පර්යේෂණ කණ්ඩායම මේ සඳහා ඉදිරිපත් ව සිටී.මේ අවස්ථාවට කැලණිය විශ්වවිද්‍යාලයේ රසායන විද්‍යා අංශයේ මහාචාර්ය ප්‍රියානි පරණගම, උද්භිත විද්‍යා අංශයේ මහාචාර්යය මාලා අමරසිංහ, පදවි ශ්‍රීපුර ප්‍රදේශයේ වෛද්‍ය නිලධාරි චින්තක විජේවර්ධන, මොණරාගල රෝහලේ වැඩබලන අධිකරණ වෛද්‍ය නිලධාරිණී කුමුදු දහනායක, පරිසර නීතිවේදී ජගත් ගුªණවර්ධන මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n12081612</link>
    <topic>මේ රජය තරම් ජනතාවට සහන දෙන රජයක් ලෝක දේශපාලන ඉතිහාසයේ නැහැ</topic>
    <author>ආර්. සෝමසිරි</author>
    <content>මේ රටේ තරම් ජනතාවට සහනාධාර ලබාදෙන කිසිම රජයක් ලෝක දේශපාලන ඉතිහාසයේ නැහැ යයි හම්බන්තොට පාර්ලිමේන්තු මන්ත්‍රී නාමල් රාජපක්ෂ මහතා පැවැසීය. ඒ මහතා එසේ ප්‍රකාශ කෙළේ සබරගමු පළාත් සභා අපේක්ෂක වරකාපොල ප්‍රාදේශීය සභා සභාපති කීර්තිසිරි විජේතුංග හා තවත් පළාත් සභා අපේක්ෂකයන්ගේ ජයග්‍රහණය වෙනුවෙන් වරකාපොල නගර සභා ශාලාවේදී ඊයේ 15 දහවල් පැවැති ජන හමුවේ දීය.තවදුරටත් අදහස් දැක්වූ නාමල් රාජපක්ෂ මහතා, මේ රටේ ලක්ෂ විස්සක ජනතාවක් රාජ්‍ය සේවයෙන් වැටුප් ලබා ගන්නවා. සමස්ත ජනගහනය මිලියන විස්සයි. ඒ අනුව බලනකොට දියුණු රටකවත් නැති රාජ්‍ය සේවකයන් පිරිසක් මේ රටේ සිටිනවා. තවත් උපාධිධාරීන් 15000කට රැකියා ලබා දීම සඳහා මේ ආසනය තුළ කටයුතු කළ යුත්තේ කොහොමද කියල අපි සොයා බලාගෙන යනවා.පොහොර සහනාධාර සමෘද්ධි සහනාධාර නිදහස් අධ්‍යාපන සහනාධාර ඉන්ධන හා විදුලිය ලබාදීගෙන යනවා. එසේ වුනත් සුළු පිරිසක් මේ කටයුතු අඩපන කිරීම සඳහා කටයුතු කරගෙන යනවා.වසර තිහක් තිස්සේ පැවැති කුරිරු යුද්ධය නිමාවට පත්කළ ජනාධිපතිතුමා බියෙන් සැකෙන් තොරව ජීවත්වීමට සෑම රටවැසියෙකුටම අවස්ථාව සලසා දී තිබෙනවා. ග්‍රාමීය ආර්ථිකය වගේම රාජ්‍ය සේවයත් යළි පණගන්වා තිබෙනවා. පොදුජන පෙරමුණ යටතේ සිව් වතාවක් උපාධිධාරීන්ට රැකියා ලබා දී තිබෙනවා. මීට පෙර කිසිම රජයකින් එවැනි දෙයක් සිදුවී නැහැ. අපේ රාජ්‍ය සේවයේ සංවර්ධන කටයුතු සිදුවෙනකොට සහනාධාර ජනතාවට ලබා දෙනකොට සුබසාධන කටයුතු නවතිනවා. නමුත් ජනාධිපතිතුමා කිවුවෙ මොන ප්‍රශ්න තිබුණත් මාර්ග තැනීම, පාසල් ඉදිකිරීම වැනි ජනතාවගේ සංවර්ධන කටයුතු කප්පාදු කරන්න එපා කියලයි.දැදිගම ශ්‍රී.ල.නි.ප. ප්‍රධාන සංවිධායක ජේ. ආර්. පී. සූරියප්පෙරුම, කුරුණෑගල දි.පා.ම. ශාන්ත බණ්ඩාර තෙන්නකෝන්, වරකාපොල හිටපු ප්‍රා.ස. සභාපති කීර්තිසිරි විජේතුංග යන මහත්වරු ද මෙහිදී අදහස් දැක්වූ අතර ආරාධිත අමුත්තන් රැසක් ද මෙයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n12081610</link>
    <topic>දරුණු අපරාධකරුවෝ 10ක් අල්ලන්න පොලිසිය දැල් එලයි</topic>
    <author>චන්ද්‍රිකා පෙරේරා</author>
    <content>අධිකරණයෙන් වරෙන්තු ලැබී තිබියදීත් විවිධ ප්‍රදේශවල අපරාධකරමින් සැඟවී සිටින මිනිමැරුම් ඇතුළු දරුණු අපරාධකරුවන් දසදෙනෙකු අත්අඩංගුවට ගැනීම සඳහා පොලිසිය විශේෂ විමර්ශන කණ්ඩායම් යොදවා තිබේ.කොළඹ ප්‍රධාන පෙළේ පාතාල ප්‍රබලයන් වන තාර අජිත් හා සාවන්නා ද වරෙන්තුකරුවෝ අතර වෙති.මෙසේ අත්අඩංගුවට ගැනීම සොයන සැකකරුවන් වන්නේ පල්ලෙකැලේ පදිංචි කඩුපිටියේ සුදත් උදය කුමාර, තාර අජිත් නොහොත් කුලතුංග විජේකෝන් මුදියන්සෙලාගේ අජිත් කුලතුංග (මෙට්ලන්ඩ් පෙදෙස කොළඹ), වල්අඹ ගණිතගේ පේමදාස (පයාගල මාරගස්විල), බාලසූරිය ලේකම්ලාගේ ඉන්ද්‍රජිත් පුෂ්පකුමාර නොහොත් ලොකු මල්ලි (උග්ගල්බොඩ ගම්පහ), ශාන්ත කුමාර නාරායන නොහොත් ඩොල්ෆින් ශාන්ත (දෙහිවල) මංචනායක ආරච්චිගේ ජනක ප්‍රියදර්ශන (ඇළපාර මට්ටක්කුලිය), රාජපක්ෂ කංකානම්ගේ චන්දීෂ කුමාර (හේනවත්ත ඇරැව්වල පන්නිපිටිය), ජයම්පති වීරක්කොඩිගේ චමින්ද කුමාර රාජපක්ෂ (දෙලුම්ගහරාව හඟුන්නාව වැලිමඩ) මොහොමඩ් තාජුඩීන් මොහොමඩ් ෂාවුල් හමීඩ් නොහොත් සාවන්නා (යුනියන් පෙදෙස කොළඹ) සහ ජුෂරුල්ලෙයි රිෂ්මි (එරුක්කංකුලම්පිටිය මන්නාරම) යන සැකකාර වරෙන්තුකරුවන් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පවසයි. පොලිසිය හා අධිකරණය මඟහැර සිටින මේ අපරාධකරුවන් පිළිබඳ තොරතුරු දන්නේ නම් පොලිසියට දැනුම් දෙන ලෙස හෙතෙම මහජනයාගෙන් ඉල්ලා සිටී. පොලිසිය සහ අධිකරණය මඟහැර සිටින සැකකරුවන්ට අධිකරණය වෙත හෝ පොලිසිය වෙත බාරවිය හැක. මොවුන් පිළිබඳ තොරතුරක් ඇතොත් දුරකථන අංක 0112421111 මගින්, හදිසි ඇමතුම් අංක මගින් හෝ ළඟම ඇති පොලිසිය වෙත හෝ දැනුම් දිය හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=n12081611</link>
    <topic>ජංගම ගණිකා ව්‍යාපාරය වටලාසිවු දෙනෙක් අත්අඩංගුවට</topic>
    <author>රාවතාවත්ත සමූහ - රෝහන ද සිල්වා</author>
    <content>සුඛෝපභෝගී මෝටර් රථ යොදාගෙන පවත්වාගෙන යන ජංගම ගණිකා ව්‍යාපාරයකට අයත් කාර් රථයක් අත්අඩංගුවට ගත් ගල්කිස්ස කොට්ඨාස දූෂණ මර්දන ඒකකයේ නිලධාරීන් විසින් එහි සිටි විකිණීම සඳහා රැගෙන එන ලද කාන්තාවන් දෙදෙනකු සමඟ එහි කළමනාකරු සහ ඔහුගේ සහායකයා අත්අඩංගුවට ගෙන ඊයේ (15) ගල්කිස්ස අධිකරණයට ඉදිරිපත් කිරීමෙන් අනතුරුව මේ මස 29 වන දින දක්වා රක්‍ෂිත බන්ධනාගාර ගත කරන ලදී.දුරකථනයෙන් කතාකොට අභිසරුලියන් ලබාගතහැකි පිළියන්දල ප්‍රදේශයේ පිහිටි මෙම ගණිකා නිවාසය වෙත පොලිස් උපායදූතයකු යොදවා කතාකොට රුපියල් 2000/=ක මුදලකට ගණිකාවක් වෙන්කරගෙන ඇත. පසුව පිළියන්දල සිට ගල්කිස්ස හෝටල් පාර අසලට කාරයේ නංවාගත් කාන්තාවන් දෙදෙනා රැගෙන පැමිණි පසු උපායදූතයාට තමන් කැමති කාන්තාව තෝරාගැනීමට දුන් අවස්ථාවේදී පොලිස් නිලධාරීන් මෙම රථය වටලා මෙම සිව්දෙනා අත්අඩංගුවට ගෙන ඇත.අත්අඩංගුවට පත් කාන්තාවන් දෙදෙනාගෙන් එක් අයෙක් අකුරැස්ස ප්‍රදේශයේ පදිංචි 22 හැවිරිදි තැනැත්තියක් වන අතර අනෙක් කාන්තාව 28 හැවිරිදි වලල්ලාවිට පදිංචි අයෙකි.මෙහි කළමනාකරු යැයි සැලකෙන පුද්ගලයා පිළියන්දල පදිංචි 49 හැවිරිදි වියේ පසුවන අතර ඔහුගේ සහායකයා 37 හැවිරිදිය.දේවහූව ප්‍රදේශයේ පදිංචි ඔහු යුද හමුදාවේ අරක්කැමියකු වශයෙන් සේවය කරන අයෙකු බව පොලිස් පරීක්‍ෂණයේදී හෙලිවී ඇත.ගල්කිස්ස කොට්ඨාස පොලිස් අධිකාරී රවින්ද්‍ර කරවිටගේ සහ ගල්කිස්ස මූලස්ථාන පොලිස් පරීක්‍ෂක කමල් පුෂ්පකුමාර මහතුන්ගේ අධීක්‍ෂණයෙන් ගල්කිස්ස කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්‍ෂක ජනක කුමාර මහතාගේ ප්‍රධානත්වයෙන් 67490 ජානක, 72717 අරුණ, 78800 ශිවංක, 67564 සෙනවිරත්න, 89431 සිදත්, 87659 සංජීව, 8948 චතුරංග, 69636 ලලිත් සමඟ කාන්තා කොස්තාපල් 7940 නිරංජලා යන අය මෙම වැටලීම සඳහා සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=r1208161</link>
    <topic>ගෙවන්න ගත් රූපවාහිනියේ වාරික මුදල් ගන්න ගියනියෝජිතයන්ට පහර දී යතුරු පැදියත් පැහැරගෙන</topic>
    <author>හාරිස්පත්තුව මධ්‍යම විශේෂ ගාමණී බී. දිසානායක</author>
    <content>වෙළෙඳ ආයතනයකින් මාසිකව ගෙවීමේ ක්‍රමයට රුපියල් 40000 ක රූපවාහිනියක් ලබාගත් අයකුගෙන් මාසික වාරික මුදල ලබාගැනීමට ගිය අදාළ ආයතනයේ නියෝජිතයන් දෙදෙනකුට බැන තර්ජනය කර යතුරු පැදියත් සහ රුපියල් 40,000ක මුදලක් පැහැර ගැනීම පිළිබඳ සිද්ධියක් කටුගස්තොට පොලිසියෙන් වාර්තා වෙයි.එම වෙළෙඳ ආයතනය ගෙවීමේ ක්‍රමයට භාණ්ඩ අලෙවි කර මුදල් එකතු කිරීම නිතිපතා සිදුකරන කාරියකි. මෙදින වෙළෙඳ නියෝජිතයන් දෙදෙනකු සිරිත් පරිදි මුදල් එකතු කිරීම කරන අතරතුර ඒ සඳහා කටුගස්තොට මොලගොඩ ප්‍රදේශයට ද ගොස් තිබේ.සිද්ධියට අදාළ අයගේ නිවෙසටද ගොස් ගැනුම්කරු වූ යූ. ජී. ප්‍රියංකර කුමාර යන අයට කථා කොට ඇත. ඔහුගේ පුතු වන යූ. ජී. සුපුන් තිළිණ කුමාර යන අයද සිටි බව කියති. එක්වරම මෙම නියෝජිතයන් ගැණුම්කරුට කථා කරනා විටම සල්ලි එකතු කරන්න එන්න එපා කියලා නේද තියෙන්නේ කියමින් බැන තර්ජනය කොට අසල තිබූ පොලු දෙකක් රැගෙන පියා සහ පුතා මොවුන්ට පහර දී අත තිබූ රු. 40,000/-ක මුදල ද අංක සී. පී. ටී. යූ. 1053 දරන යතුරු පැදියද කොල්ලකා ඇත. මොවුන්ට පහර දී එළවද්දී තිදෙනාම එක් යතුරු පැදියක නැගී පොලිසියට පැමිණ සිද්ධිය වාර්තා කොට තිබේ.වහා ක්‍රියාත්මක වූ කටුගස්තොට අපරාධ විමර්ශන අංශයේ උ: පො: ප: මහින්ද, පො: සැ: 29046 මනම්පේරි යන නිලධාරින් විමර්ශන ආරම්භ කොට අදාළ යතුරු පැදියත් සැකකරුවන් දෙදෙනාත් අත්අඩංගුවට ගෙන ඇති අතර කොල්ලකන ලද මුදල් සොයාගෙන නොමැත.මෙම සැකකරුවන් දෙදෙනා ඉකුත් දින මහනුවර ප්‍රධාන මහේස්ත්‍රාත් රවීන්ද්‍ර ප්‍රේමරත්න මහතා වෙත ඉදිරිපත් කිරීමේදී සැකකරුවන් වෙනුවෙන් පෙනී සිටි නීතිඥ වරයාට සවන් දුන් මහේස්ත්‍රාත්වරයා මුදල් සහ ශරීර ඇප නියම කොට නිදහස් කළ අතර 2012 වසරේ නොවැම්බර් මස 20 දින අධිකරණයේ පෙනී සිටීමට නියෝග කෙරිණි. වැඩිදුර විමර්ශන කටයුතු අපරාධ අංශයේ නිලධාරින් විසින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=r1208162</link>
    <topic>රට සිට පැමිණි කුසුමාවතී මව යැයි සිතා ලොකු අම්මාට වදිද්දී පිරිස අන්දුන්කුන්දුන්</topic>
    <author>පොල්ගහවෙල සමූහ එල්. පී. තිලකරත්න</author>
    <content>වසර හයක් විදේශගතව පැමිණි තරුණියකට සිය මව හඳුනාගත නොහැකිව මව යැයි සිතා ලොකු අම්මාට වැඳීමේ පුවතක් පසුගිය පෝය දිනකදී වීරඹුගෙදර ආසන්න විහාරස්ථානයකදී වාර්තා විය.වාර්තාවන අන්දමට සිද්ධිය මෙසේය. කුසුමාවතී විදේශගතවී වසර හයකට පසු පසුගිය පෝය දිනයකදී ශ්‍රී ලංකාවට පැමිණ ගුවන් තොටුපොළේ සිටම කුලී රථයකින් තම නිවෙසටම පැමිණියාය.ගෙදර දොර වසා තිබූ හෙයින් අසල ගෙදරින් ලද තොරතුරකට අනුව කෙළින්ම අසල විහාරස්ථානයට ගියේය. එයට හේතුව මව එදින සිල් සමාදන්වී තිබූ බැවිණි. විහාරස්තානයට පැමිණි කුසුමාවතී කෙලින්ම බණමඩුවට ගොස් සිය මව අසලට පැමිණ ‘අනේ අම්මේ මං ආවා. මගේ අම්මේ’ යැයි කියා සිය මවගේ දෙපා වැඳ නමස්කාර කරන්නට විය. එවිටම ‘ඈ කුසුමාවතියේ මම උඹේ අම්මා නෙමෙයි ලොකු අම්මා. අර එහා පැත්තේ උඹේ අම්මා කෙල්ලේ...’ කියා කියත්ම ඒ අසා සිටි ඇයගේ අම්මා ‘ඈ කුසුමාවතියේ උඹට අවුරුදු හයකට පසු උඹේ අම්මත් අඳුර ගන්න බැරි වුණාද?’ කියත්ම කුසුමාවතීට කර කියා ගත හැකි දෙයක් නොවූයෙන් ‘අම්මා මට සමාවන්න. අඳුර ගන්න බැරි වුණා’ කියා මව දෙපතුළ වැඳ මවගෙන් ආශිර්වාද ලබා ගත්තාය.සිල් සමාදන් වී බණ මඩුව ඇතුලේ සිටි අය සිදුවූ දෙය දෙස බලා සිටියේ තුෂ්ණිම්භූත වය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=r1208163</link>
    <topic>‘මතුගම නගරයේ අඩු පාඩු සපුරා විධිමත්ව සංවර්ධනය කර දෙන්න’</topic>
    <author>අගලවත්ත විශේෂ ගාමිණී ආනන්ද</author>
    <content>මතුගම අලංකාර නගරයක් කිරීමට අනවසර ඉදිකිරීම් හා අවිධිමත් ගොඩනැඟිලි ඉවත් කළද තැන තැන ඇති අඩුපාඩු සකස් කිරීමට මෙතෙක් පියවර ගෙන නැතැයි නගරවාසීහු පවසති.මතුගම ප්‍රධාන බස් නැවතුම් පළ හා ශාන්ත මේරි විද්‍යාලය අතර මාර්ගය අසල ඇති විශාල තාප්පය තැන තතැන පුපුරා ගොස් ඇත. දිනපතා පාසල් සිසුන් හා ජනතාව දහස් ගණනක් ඔබ මොබ යති.යාබද තාප්පය කොයි වෙලේ හෝ කඩා වැටුණහොත් ජීවිත හානි ඇතුළු මහා විනාශයක් සිදුවනු නොඅනුමාන ය. කුඩා පාසල් දරුවන් තාප්පය අසලින් ගමන් කරනුයේ මේ ගැන නොසිතමිනි. එම තාප්පයේ ඇතුළත ශාන්ත මේරී විද්‍යාලය යි. කොයි පැත්තට කඩා වැටුණද තත්වය ඉතා බරපතළ ය.ඇතැම් පැති කාණු අපද්‍රව්‍යයන් ගෙන් පිරී ඇත. එවැනි තැන්වල ආවරණ ද යොදා නැත. නගර මධ්‍යයේම ඇති මෙම කඩතොලු සහිත පැති කාණු නිසා සිදුවන අනතුරු මෙන්ම ජලය බැස නොයාම පාරිසරික ගැටලුද මතු කරයි. නගරයේ කිසිදු තැනක ආරක්‍ෂිත වැටවල් නැතිකම තවත් විශාලතම අඩුපාඩුවකි’ප්‍රාදේශීය සභාව අසලම පිහිටි පෙර පාසලට යාබද ඉඩම නාය ගොස් දිගු කලක් ගත වුවද එය පිළිසකර කර නැත. ප්‍රාදේශීය සභා ගොඩනැගිලි පිහිටි මෙම ඉඩම ප්‍රාදේශීය සභාව සතු එකකි. ආනන්ද ශාස්ත්‍රාලය ජාතික පාසලට ඇති මාර්ගයට මෙම නාය යාම සිදුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=r1208164</link>
    <topic>පාදුක්කේ රබර් වත්තක කිරි කැපූ අයකු පොල්ලකින් පහරදී ඝාතනය කරලා</topic>
    <author>මීගොඩ සමූහ - ඩබ්ලිව්.ඩී.ජයතිස්ස</author>
    <content>හොරෙන් රබර් කිරි කැපීමක් සම්බන්ධයෙන් රබර් ඉඩමක පුද්ගලයන් තිදෙනකු අතර, ඇති වූ බහින් බස්වීමක් දුර දිග යෑමෙන්, හිසට එල්ල වූ පහරක් නිසා, එක් අයකු මරුමුවට පත් වූ සිද්ධියක් පාදුක්ක ප්‍රදේශයෙන් වාර්තා වේ.මෙම සිද්ධියෙන් මියගොස් ඇත්තේ, මොහොමඩ් කලීල් මොහොමඩ් සල්ඩීන් නමැති අයයි.පාදුක්ක, හේවාගම් වත්තේ, 48 කොටසේ මුරකරුවන් දෙදෙනකු හොරෙන් කිරි කැපීම පිළිබඳ ප්‍රශ්න කිරීමක දී, කිරි කැපූ පුද්ගලයා සහ මුරකරුවන් අතර බහින් බස්වීමක් සිදු ව ඇත. පසුව මුර කරුවන් එල්ලකරන ලද පහරකින් කිරි කැපූ අය මියගොස් ඇති බව පාදුක්ක පොලීසිය පවසයි.සැකකරුවන් දෙදෙනා අත්අඩංගුවට ගත්, පොලීසිය අවිස්සාවේල්ල අධිකරණයට ඉදිරිපත් කරන ලදුව, රක්ෂිත බන්ධනාගාරගත කෙරිණි.වැඩ බලන මහේස්ත්‍රාත් ජයතුංග මහතා සිද්ධිය වූ තැනට පැමිණ පරීක්ෂණ පවත්වා ඇති අතර, පශ්චාත් මරණ පරීක්ෂණය කොළඹ රෝහලේ වෛද්‍ය අජිත් තෙන්නකෝන් මහතා විසින් පවත්වන ලදී.පරීක්ෂණ වාර්තාව අනුව, මොට ආයුධයකින් හිසට පහරදීමක් නිසා සිදු වූ මරණයක් බව නිගමනය කර ඇත.පාදුක්ක පොලීසියේ අපරාධ අංශයේ ස්ථානාධිපති උ.පො.ප. රාමනායක මහතා ඇතුළු පො.සැ.5179 සුනිල්, පො.සැ. 26929 රණතුංග නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=r1208165</link>
    <topic>අක්කා බලන්න ආපු මනමාලයා නංගි බඳින්න කැමැත්ත දීලා</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>මේ සත්‍ය සිද්ධියකි. වාර්තා වුණේ ගම්පහ ප්‍රදේශයෙනි. වයස අවුරුදු 30ක් පමණ වන ඔහු කොළඹ ප්‍රදේශයේ පෞද්ගලික ආයතනයක විධායක මට්ටමේ රැකියාවක් කළා. ඔහුගේ මවුපියන් තම පුතුට විවාහ කටයුත්තක් සිදුකර දීමට කපු මහතකුට පුතාගෙ කේන්ද්‍ර පිටපත දුන්නේය.තමන්ගේ අතටත් ලොකු මුදලක් ලැබෙන බව සිතුව කපු මහතා ගම්පහ ප්‍රදේශයේම පදිංචිවී සිටි විශ්‍රාමික යුවළක් ජීවත්වන නිවෙසකට ගොඩ වැදුණේ ඔවුන්ගේ රූමත් දියණියන් දෙදෙනා ද විවාහයට සුදුසු වයස්වල පසුවන බව ආරංචි වීමෙනි.එම නිවෙසට ගිය කපු මහතා විස්තර හෙළිකිරීමෙන් පසු වයස අවුරුදු 26ක පමණ වැඩිමහලු දියණියගේ කේන්දරයේ පිටපතක් ඔහුට ලැබිණි.ඔහු එය මනාල පාර්ශ්වයට ගෙනත් දුන්නේය.දෙපාර්ශවයම කේන්ද්‍ර ඉතා හොඳින් ගැලපුණු බැවින් දෙපාර්ශවයම කටයුත්තට කැමැති වුණා.මනාලියගේ් ගෙවල් දොරවල් බැලීමට දිනයක් වෙලාවක් නියම කරගත් මනාල මහතාගේ මවුපියන් සිය පුතාද කපු මහතාද සමඟ මනාලියගේ නිවෙසට ගියහ.මනාලියගේ පවුලේ අය පැමිණි පිරිස ඉතා හොඳින් පිළිගත් අතර අමුත්තන් වෙනුවෙන් තේ පැන් සංග්‍රහයක්ද සූදානම් කර තිබිණි.මේ අතර මනාලියගේ රූමත් නැගණිය ද ඉතාම කඩිසර අන්දමින් එහා මෙහා යමින් පැමිණි අය සමග කථා බහ කෙළේ සිත් ඇද බැඳගන්නා අයුරිනි.සංග්‍රහය භුක්ති විඳි අමුත්තෝ එකිනෙකාට ආචාර කර රථයට ගොඩවී යන්ට පිටත් වූහ.මීටර් කීපයක් ඉදිරියට ගිය වාහනය නතර විය. වාහනය නවත්වා විනාඩි කීපයකින් කඩිමුඩියේ කපු මහතා දුවගෙන විත් මනාලියගෙ මවුපියන්ට කථා කෙළේය.“මනාල මහත්තය කියනවා අක්කට වඩා නංගි හොඳයි කියලා. හැකිනම් කේන්දර නොබලාම නංගි විවාහ කරගන්නට කැමතියි කියලා ඒ මහත්තයා කියනවා.”මනාලියගේ පියා කෝපයට පත් විය.“අපි මගුල කථා කෙළේ ලොකු දුවට. අක්කා බලන්න ඇවිත් නංගී බඳින්න කැමතිවුණු ඔය මිනිහ මේ කෙල්ලත් අමාරුවෙ දාල වෙනත් ගැණියෙක් ගෙනාවොත්. ඒ නිසා තම දියණියන් දෙදෙනාගෙන් එක් අයෙක්වත් නොදෙන බව කියමින් මනාලියගේ පියා කපුවාට බැනවැදුනලු..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s1208161</link>
    <topic>මහනුවර ක්‍රීඩා සමාජයටරගර් ලේකම්ගෙන් ‘රෙඩ් කාඩ්’</topic>
    <author>ෆවුස් මොහොමඩ්</author>
    <content>මහනුවර ක්‍රීඩා සමාජය සහ නාවික හමුදා පිල අතර නිත්තවෙල පැවැති රගර් තරගය අවසානයේ දෙපාර්ශ්වයේ ආධාරකරුවන් අතර ඇතිවූ ගැටුමට මහනුවර ක්‍රීඩා සමාජය වගකිව යුතු බවත්, මින් ඉදිරියට මෙවැනි සිදුවීම් වාර්තා වුවහොත් මහනුවර ක්‍රීඩා සමාජයේ සත්කාරකත්වය අහිමිකොට ඒ තරග බෝගම්බර පිටියට හෝ නාවලපිටියට රැගෙන යනබවත් රගර් සංගමයේ ලේකම් රිස්ලි ඉලියාස් මහතා දිනමිණට පැවැසීය.අන්තර් සමාජ පළමු කොටසේ රගර් තරගාවලියේ කුසලාන වටය යටතේ පසුගියදා පැවැති අතිශය උණුසුම් මුහුණුවරක් ගත් මේ තරගයෙන් ලකුණු 25-20ක තියුණු ජයක් වාර්තා කිරිමට මහනුවර කණ්ඩායම සමත්විය. තරගය නිමාවීමත් සමග දෙපිලෙම ආධාරකරුවෝ අතර නොසන්සුන්තාවයක් ඇතිවිය. අනතුරුව එය ගුටිබැට හුවමාරුවක් බවට පත්විය.‘එදා සිදුවුණේ ඉතා අප්‍රසන්න සිදුවීමක්. ක්‍රීඩාලෝලීන් අවිනීත ‍හැසිරීම මහනුවර ක්‍රීඩා සමාජය වග කියන්න ඕනේ. තරගයට නිසි ආරක්ෂාව දීමට ඔවුන් අසමත්වී තිබෙන බව මින් පැහැදිලියි.’ ඉලියාස් මහතා සඳහන් කළේය.මේ ගැටුම සම්බන්ධව පසුගියදා රගර් සංගමයේ හදිසි කවුන්සිල රැස්වීමේ දී සාකච්ඡා වූ අතර මේ අර්බුදය දෙපිලෙහිම බලධාරීන් විසින් සාකච්ඡා කොට විසඳගත යුතු බවට එහි දී තීරණය කෙරිණි.'මෙවැනි ගැටුම් අපි තරයේම හෙලා දකිනවා. මේක භයානක තත්වයක්. අපි මහනුවර ක්‍රීඩා සමාජයට අවවාද කරනවා. ඉදිරියේ දී ඔවුන් සත්කාරකත්වය දරමින් නිසි ආරක්ෂාව ලබාදීමට අසමත්වන්නේ නම් අපි නිත්තවෙල තරග පවත්වන්නේ නෑ. ඒ වෙනුවට බෝගම්බර ‍හෝ නාවලපිටිය තෝරා ගන්නවා.’ ඉලියාස් මහතා පැවැසීය.පසුගියදා පොලිසිය සහ ගුවන් හමුදාව අතර පොලිස් පිටියේ පැවැති තරගයේදීද මෙවැනි සිදුවීමක් වාර්තා වූ අතර එහි දී සත්කාරකත්වය දැරූ පොලිස් ක්‍රීඩා සමාජය ඒ පිළිබඳව ගුවන් හමුදා කණ්ඩායමට සිය කණගාටුව පළකොට තිබිණි.‘පොලිසිය වරද පිළිගත්තා. ඔවුන් ගුවන් හමුදා කණ්ඩා‍යමට ඒ සම්බන්ධව කණ්ගාටුව ප්‍රකාශ කළා.ඒ වගේම ගුවන් හමුදා ක්‍රීඩකයාට පහරදුන් පොලිස් කණ්ඩායමේ සහායකයෙකුගේ (water boy)වැඩ තහනම් කරලා වෙනම පරික්ෂණයකුත් පවත්වනවා.'ඔහු පැවැසීය.මෙවැනි සිදුවීම් සම්බන්ධව මින් ඉදිරියට රගර් සංගමය දැඩි ක්‍රියාමාර්ග ගන්නා බවත්, තරගාවලිය සාර්ථක කරගැනීමට අවශ්‍ය සියලු පියවර අනුගමනය කරන බවත් ලේකම්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s1208162</link>
    <topic>ශ්‍රී ලංකා යොවුන් පිල දකුණු අප්‍රිකාවට පරදී</topic>
    <author/>
    <content>19න් පහළ ‍ලෝක කුසලාන ක්‍රිකට් තරගාවලියේ ශ්‍රී ලංකාව සහ දකුණු අප්‍රිකාව අතර පැවැති තරගයෙන් කඩුලු 4ක ජයක් අත්කර ගැනීමට දකුණු අප්‍රිකාව සමත්විය.ඔස්ට්‍රේලියාවේ බ්‍රිස්බේන් නුවර පැවැති මේ තරගයේ පළමුව පන්දුවට පහරදුන් ශ්‍රී ලංකාව ඕවර 37.4කදී ලකුණු 150කට දැවීගිය අතර දකුණු අප්‍රිකාව ඕවර 33කදී කඩුලු 6ක් දැවී ජයග්‍රහණය ලබාගත්තේය.ශ්‍රී ලංකාව වෙනුවෙන් සාර්ථක පිතිහරඹයක නිරතවූ පුලින තරංග ලකුණු 50ක් රැස් කළේය.ශ්‍රී ලංකාව- 150 (ඕවර 37.4) පුලින තරංග 50, ළහිරු මධුසංක 19 ( කෝර්නි බ්‍රයි 16/4)දකුණු අප්‍රිකාව-153/6 (ඕවර 33) චාඩ් බෝවන් 46, ටියුනිස් ඩි බ්‍රෘන් 42 (තරිඳු කෞෂාල් 28/3, සනිත ද මැල් 32/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s1208163</link>
    <topic>ආබාධිත සවි එසවීමෙන්නව ශ්‍රී ලංකා වාර්තාවක්</topic>
    <author>එස්.රූපරත්න පියදාසවාද්දුව සමුහ</author>
    <content>වාද්දුව ශක්ති ක්‍රීඩා සමාජය සංවිධානය කළ ශක්ති ආබාධිත සවි එසවීමේ තරගාවලියේදී සිංහ ක්‍රීඩා සමාජයේ ඒ.ආර්.විනිටන් නව ශ්‍රී ලංකා වාර්තාවක් පිහිටුවමින් කි.ග්‍රෑ 100ට වැඩි බර පංති‍ය ජයග්‍රහණය හිමිකර ගත්තේය. ඔහු විසින් කිලෝග්‍රෑම් 170ක් බර ඉසිලීමෙන් නව වාර්තාව පිහිටුවන ලදි‍. වාද්දුව විජය කුමාරතුංග ශ්‍රවණාගාරයේදී පසුගියදා පැවති තරගාවලියේ සමස්ත ප්‍රතිඵල මෙසේය.කි.ග්‍රෑ.48 බර පංතිය : බී.එම්.සදුන් වාසනා (හයිලැන්ඩර් ක්‍රීඩා සමාජය), කි.ග්‍රෑ.52 බර පංතිය : ආර්.ඩී.එස්.සිසිර කුමාර (පුනරුත්ථාපන ක්‍රීඩා සමාජය), කි.ග්‍රෑ‍.56 බර පංතිය: ආර්.ඒ.කේ.ජී.එම්.රාජපක්ෂ (සිංහ ක්‍රීඩා සමාජය), කි.ග්‍රෑ.60 බර පංතිය : ‍කේ.යු.ප්‍රදීප් රත්නායක (ශ්‍රී ලංකා පාබල හමුදා ක්‍රීඩා සමාජය), කි.ග්‍රෑ.67.5 බර පංතිය : එම්.එච්.දුමින්ද කාරිවසම් (සිංහ ක්‍රීඩා සමාජය), කි.ග්‍රෑ.75 බර පංතිය : කේ.ඩී.චතුරංග (සිංහ ක්‍රීඩා සමාජය), කි.ග්‍රෑ.82.5 බර පංතිය : ආර්.එම්.චමින්ද රත්නායක (සිංහ ක්‍රීඩා සමාජය), කි.ග්‍රෑ.90 බර පංතිය : ඩබි.පී.දීපාල් සංජය (සිංහ ක්‍රීඩා සමාජය), කි.ග්‍රෑ.100 වැඩි බර පංතිය: ඒ.ආර්.විනිටන් (සිංහ ක්‍රීඩා සමාජය).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s1208164</link>
    <topic>මාලිංග රුහුණු පිලට ජය ගෙනෙයි</topic>
    <author/>
    <content>සුපිරි පන්දු යැවීමක නිරත වූ ලසිත් මාලිංග කඩුලු 4ක් දවාලමින් එස්.එල්.පි.එල් තරගාවලියේ උතුරු පිලට එරෙහිව ආර්.ප්‍රේමදාස පි‍ටියේ පැවැති තරගයෙන් ලකුණු 35ක ජයක් රුහුණු පිලට අත්කරදීමට සමත්විය.මුලින් පන්දුවට පහර දුන් රුහුණු පිල ඕවර 16ක් අවසානයේ කඩුලු 3දැවි ලකුණු 145ක් ලබා ගෙන සිටියදී ඇද හැලුණු වර්ෂාව හේතුවෙන් ඉනිම නතර කෙරිණි. ඒරන් ෆින්ච් හතරේ පහර 6ක් සහ හයේ පහර 2ක් සමගින් ලකුණු 65ක් ලබා ගත් අතර ගිහාන් රූපසිංහ ලකුණු 50ක් වාර්තා ක‍ළේය. අයහපත් කාලගුණය හරස්වීමේ හේතුවෙන් ඩක්වර්ත් ලුවිස් න්‍යාය අනුව උතුර පිලට ඕවර 16කදී ලකුණු 154ක ඉලක්කයක් හිමිවූ නමුත් ඔවුන් ඕවර 15.5 කදී ලකුණු 118කට දැවී ගියේය. ෆාවීස් මහරූෆ් ලකුණු 32ක් හා ජෙහාන් මුබාරක් 28ක් රැස් කළහ.තරගයේ විරයා ලෙස ලසිත් මාලිංග නම් කෙරිණි.රුහුණු - 145/3 (ඕවර 16) ඒරන් ෆින්ච් 65, ගිහාන් රූපසිංහ 50 (ජෙහාන් මුබාරක් 15/1, කයිලි මිල්ස් 43/1)උතුර - 118 (ඕවර 15.5) ෆාවීස් මහරූෆ් 32, ජෙහාන් මුබාරක් 28 (ලසිත් මාලිංග 21/4, රමිත රඹුක්වැල්ල4/1).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s1208165</link>
    <topic>ආරක්ෂක සේවා හොකී පිරිමි ශූරතාව ගුවන් හමුදාවට</topic>
    <author>අශෝක හිඳ‍ගොඩමාතලේ දිසා විශේෂ</author>
    <content>ත්‍රිවිධ හමුදාව එක්ව වාර්ෂිකව සංවිධානය කරන ජාතික ආරක්ෂක සේවා හොකී තරගාවලියේ පිරිමි ශූරතාව අත්කර ගැනීමට ගුවන් හමුදාව සමත්විය. අවසන් මහා තරගයේ දී පළමු වටයේ අපරාජිත යුද හමුදා කණ්ඩායම ගෝල් 3-2ක් ලෙස පරාජයට පත්කිරීමට ගුවන් හමුදා පිලට හැකිවිය. ජයග්‍රාහී ගුවන් හමුදා පිල වෙනුවෙන් ධම්මික අබේරත්න, දමිත් පණ්ඩිතරත්න සහ මොහොමඩ් මුලාෆර් ගෝලය බැගින් රැස් කළහ. යුද හමුදා පිල වෙනුවෙන් ධම්මික රණසිංහ සහ නුවන් දිසානායක ගෝලය බැගින් වාර්තා කළහ. ගුවන් හමුදා පිල දමිත් පණ්ඩිතරත්න විසින් ද, යුද හමුදා පිල සමීර විජේකෝන් විසින් ද මෙහෙයවනු ලැබීය.මේ තරගාවලියේ කාන්තා ශූරතාව අත්කරගනු ලැබුවේ නාවික හමුදා කණ්ඩායම විසිනි. කාන්තා අවසන් මහා තරගයේ දී නාවික හමුදා පිල වෙතින් ‍‍ගෝල් 1-0ක් ලෙස පරාජයට පත්වූයේ ගුවන් හමුදා කණ්ඩායමය. නාවික හමුදාවේ බුද්ධිකා ගුණරත්න ජයග්‍රාහී ගෝලය වාර්තා කළාය. ශූරතාව දිනූ නාවික හමුදා පිල ප්‍රදීපා නිල්මිණි විසින් ද, ගුවන් හමුදා පිල බුද්ධිනී ධර්මරත්න විසින් ද මෙහෙයවූහ.මාතලේ නන්දිමිත්‍ර ඒකනායක අන්තර් ජාතික කෘතිම හොකී ක්‍රීඩාංගණයේ දී පසුගියදා පැවැති මේ තරගාවලියේ ජය සංකේත ප්‍රදානය රියර් අද්මිරාල් සරත් දිසානායක මහතා‍ගේ ප්‍රධානත්වයෙන් සිදුකෙරිණි. මේජර් ජෙනරාල් (විශ්‍රාමික) ඒ.එස්.එම්.සහීර්, මේජර් ජෙනරාල් අමල් කරුණාසේකර සහ එයාර් වයිස් මාෂල් කපිල ජයම්පති මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s1208166</link>
    <topic>සය සාමාජික ක්‍රිකට්18-19 දෙදින පාතදුම්බරදී</topic>
    <author>ගාමිණී සමරනායකමහනුවර සංචාරක</author>
    <content>පාතදුම්බර – වලල ගල්කන්ද එක්සත් සුබ සාධක සමිතිය ප්‍රථම වරට සංවිධානය කරන සය සාමාජික ක්‍රිකට් තරගාවලිය මේ මස 18 හා 19 යන දිනවලදී පාතදුම්බර මහ විදුහල් ක්‍රීඩාංගණයේදී පැවැත්වේ.තරගාවලියේ ශූරතාව සදහා රු.15,000ක් හා අනුශූරතාවට රු.8000ක් මුදලින් ත්‍යාග පිරිනැමෙන අතර තරගයේ වීරයා, හොඳම පන්දු යවන්නා හා හොඳම පන්දු රකින්නාටද විශේෂ ත්‍යාග පිරිනමන බව සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s1208167</link>
    <topic>කළුතර දිස්ත්‍රික් ක්‍රිකට් ජය මොරොන්තුඩුව ධම්මානන්ද විදුහලට</topic>
    <author>එව්.එල්.සුනිල් ශාන්තකළුතර‍ ඩේලිනිවුස්</author>
    <content>ශ්‍රී ලංකා පාසල් ක්‍රීකට් සංගමය විසින් සංවිධානය කරනු ලබන අවුරුදු 15න් පහළ ක්‍රීක‍ට් තරගාවලියේ කළුතර දිස්ත්‍රික් තරගය ජය ගැනීමට ධම්මානන්ද මහා විද්‍යාලය සමත් විය.පානදුර කෙසෙල්වත්ත ශ්‍රී තක්ෂිලා මහා විද්‍යාලය හා මොරොන්තුඩුව ධම්මානන්ද (නවෝද්‍යා) මහා විද්‍යාලය පසුගියදා බණ්ඩාරගම මහජන ක්‍රීඩාංගණයේදී පැවැති අවසන් තරගයෙන් කඩුලු 10ක් විශිෂ්ට ජයක් හිමිකර ගැනීමට ධම්මානන්ද විදුහල සමත්විය. පානදුර සුමංගල ශ්‍රී තක්ෂිලා : සියලු දෙනා දැවී 54 (ඕවර 11) උදාර සංකල්ප 12 (චමිර ධනුෂ්ක 19/9) ධම්මානන්ද විදුහල : කිසිවකු නොදැවී 55 (ඕවර 3) පසිඳු තත්සර නොදැවී 41, රුක්ෂාන් එරන්ද 5 (චාමර මධුෂංක 21/0).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s1208168</link>
    <topic>කබඩි ක්‍රීඩා පුහුණු කඳවුර හෙට</topic>
    <author/>
    <content>බන්ධනාගාර දෙපාර්තමේන්තුවේ කබඩ් ක්‍රීඩකයින් වෙනුවෙන් ප්‍රථම වතාවට සංවිධානය කරනු ලබන කබඩි ක්‍රීඩා පුහුණු කඳවුරක් වැලිකඩ බන්ධනාගාර ක්‍රීඩාංගණයේදී බන්ධනාගාර කොමසාරිස් ජෙනරාල් පී.ඩබ්ලිව්.‍කොඩිප්පිලි මහතාගේ ප්‍රධානත්වයෙන් හෙට (17) පෙරවරු‍වේ සිට දවස පුරාම පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s1208169</link>
    <topic>උඩුබද්දාව සැහැල්ලු පන්දු ක්‍රි‍කට් තරගාවලිය 18දා</topic>
    <author/>
    <content>උඩුබද්දාව ශ්‍රී ලංකා නිදහස් පක්ෂ තරුණ සංවිධානය ප්‍රථම වරට සංවිධානය කරන මුණිදාස ප්‍රේමචන්ද්‍ර අභියෝග කුසලාන සැහැල්ලු පන්දු ක්‍රිකට් තරගාවලිය ‍මේ මස 18 වනදා උදෑසන උඩුබද්දාව මහජන ක්‍රීඩාංගණයේදී පැවැත්වේ. තරගාවලියේ ජයග්‍රාහි කණ්ඩායම් සදහා මුදලින් ත්‍යාග පිරිනැමීමට කටයුතු යොදා ඇති අතර ප්‍රථම ස්ථානය සදහා රු.15,000ක්, දෙවන ස්ථානය රු10,000ක් මෙන්ම දක්ෂතම ක්‍රීඩකයා‍ට රු.5000ක් පිරිනැමෙන බව සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s12081610</link>
    <topic>යගුලිය විසිකිරීමේ ශූරියටරන් පදක්කම යළි හිමි වෙයි</topic>
    <author/>
    <content>මෙවර ඔලිම්පික් උලෙළේ කාන්තා යගුලිය විසිකිරීමේ රන් පදක්කම්ලාභි බෙලරුසියාවේ නඩේස්ඩා ඔස්ටැප්චක් තහනම් උත්තේජන භාවිතා කිරීමේ වරදට හසුවීමේ හේතුවෙන් රිදි පදක්කම ලැබුණු හිටපු ඔලිම්පික් ශූරිය වන නවසීලන්තයේ වැලරී ඇඩම්ස්ට නැවත රන් පදක්කම අත්කරගැනීමේ වාසනාව උදාවී තිබේ.ක්‍රීඩා උලෙළ නිමාවීමෙන් දිනකට පසුව ඔස්ටැප්චක් මෙසේ තහනම් උත්තේජන භාවිතාකිරීමේ චෝදනාවට වැරැදිකාරිය වූ අතර මෙවර තරගාවලියේ රන් පදක්කම අහිමිවූ පළමුවැන්නා බවට පත්වූවාය. 31 හැවිරිදි ඔස්ටැප්චක්ට රන් පදක්කම අහිමිවූයේ ඇය ඇන‍‍බොලික් ස්ටරොයිඩ් මෙටෙනොලෝන් නමැති තහනම් උත්තේජන භාවිතා කර ඇති බවට අන්තර් ජාතික ඔලිම්පික් කමිටුව විසින් කරනු ලැබූ තහවුරු කිරීමත් සමගය.2005 වසරේ ලෝක ශූරිය වූ ඔස්ටැප්චක් මෙවර ඔලිම්පික් තරගාවලියේ දී මීටර් 21.36ක විස්මිත දුරකට යගුලිය විසිකිරීමෙන් රන් පදක්කම දිනා ගත්තාය. නමුත් තරගාවලියට පෙර සහ පසු කරන ලද මූත්‍රා සාම්පල පරික්ෂණවලදී ඇය තහනම් උත්තේජන භාවිතා කර ඇතිබව තහවුරු විය. ඒ අනුව එම ඉසව්වේ රිදී පදක්කම්ලාභී හිටපු ඔලිම්පික් ශූරිය වන නවසීලන්තයේ වැලරී ඇඩම්ස් ට රන් පදක්කම හිමිවන අතර ලෝකඩ පදක්කම දිනූ රුසියාවේ යෙව්ගේනියා කොලොඩ්කෝට රිදී පදක්කම හිමිවනු ඇත. ලෝකඩ පදක්කම හිමිවන්නේ තරගයේ සිවුවැන්නා වූ චීනයේ ලැජියාඕ ගොන්ටය.'රන් පදක්කම මට හිමිවුණු බව ආරංචි වුණාම දරාගන්න බැරි සතුටකුත් දුකකුත් හිතට දැනුණා. ලක්ෂ සංඛ්‍යාත ක්‍රීඩාලෝලින්ගේ ඔල්වරසන් හඬ මැද්දේ ඔස්ටැප්චක් එයාට අයිති නැති රන් පදක්කමක් ලබාගත්තා. මට අයිති ඒ රන් පදක්කම ලන්ඩන් නුවර ඔල්වරසන් හඬ මැද්දේ ලබාගන්න මට වාසනාව නැතිවුණා.' යගුලිය දැමීමේ කාන්තා ඉසව්වේ නව ඔලිම්පික් ශූරිය වැලරී කීවාය.2008 වසරේ ඔලිම්පික් රන් පදක්කම්ලාභී වැලරී තුන්වතාවකදීම එම තරග ඉසව්වේ ලෝක ශූරිය වන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=s12081611</link>
    <topic>පහළොවත් විස්සත් අතර නැගී එන පාපන්දු තරු දොළොස් දෙනා කවුද?</topic>
    <author>ඡායාරූපය ප්‍රියාන් ද සිල්වා - මාතර ක්‍රීඩා</author>
    <content>එයාටෙල් සමාගම, එංගලන්තයේ මැන්චෙස්ටර් යුනයිටඩ් පාපන්දු සමාජය ශ්‍රී ලංකා පාපන්දු සම්මේලනය සහ තාරුණ්‍යට හෙටක් ඒකාබද්ධව දිවයිනේ වයස අවුරුදු පහළොවත් විස්සත් අතර නැගී එන පාපන්දු තරු දොළොස් දෙනා තේරීමේ අවසාන අධියරයට දකුණු පළාතෙන් ක්‍රීඩකයින් පස් දෙනෙක් පසු ගිය ඉරිදා මාතර ජර්මන් ශ්‍රී ලංකා මිත්‍රත්ව පාපන්දු පිටියේ දී තෝරා ගනු ලැබීය.මාතර සාන්ත තෝමස් කුමර විදුහලේ මොහොමඩ් අෆ්ෂාන්, චරිත් බ්‍රයන් වීරප්පුල්ලි, ඩී ජයසේකර, මාතර රාහුලයේ බ්‍රයන් ද සිල්වා සහ ගාල්ල මහින්දයේ දුලීප් මධුසංඛ අවසාන තේරීම් සදහා මෙසේ නම් කරන ලදී. ශ්‍රී ලංකා පාපන්දු සම්මේලනයේ ‘ඒ’ ශ්‍රේණියේ පුහුණුකරුවන් වන රූමි පකීර්අලි, ඩී චන්ද්‍රසිරි, තුෂාර සම්පත්, චන්දු ස්ටයින්වෝල් සහ ආර් එම් යූ මහින්දපාල මෙම මූලික වටයේ තේරීම් සිදුකළ අතර සැප්තැම්බර් 2,3 සහ 4 වනදා පැවැත්වීමට නියමිත අවසාන තේරීම මැන්චෙස්ටර් යුනයිටඩ් සමාජයේ පුහුණුකරුවන් විසින් කරනු ලබනු ඇත. තෝරාගනු ලබන ක්‍රීඩකයන් 12ට එංගලන්තයේ මැන්චෙස්ටර් යුනයිටඩ් ත්‍රීඩා සමාජයේ සති දෙකක පුහුණුවක් ලබා දෙනු ඇත. දකුණු පළාතෙන් ක්‍රීඩකයින් (වමේ සිට) ඩී ජයසේකර, චරිත් බ්‍රයන් වීරප්පුල්ලි, බ්‍රයන් ද සිල්වා, දුලීප් මධුසංඛ සහ මොහොමඩ් අෆ්ෂාන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=f1208161</link>
    <topic>විදුලිය ලෙඩ දීම</topic>
    <author>රාමන්</author>
    <content>මේ දිනවල විදුලිය සම්බන්ධයෙන් කෙරෙන කතාබහ වැඩි වෙමින් පවතිනවා. එක් පැත්තකින් දෛනිකව විදුලි කප්පාදුවක් සිදු වෙමින් තිබෙන අතර අනෙක් පැත්තෙන් විදුලිබල සේවකයෝ වැඩි පඩි ඉල්ලා වැඩ වර්ජනයක නිරත වෙමින් සිටිනවා. මේ නිසා විදුලිය රටේ කතාබහට ලක් වන මාකෘතාවක් වෙලා . විදුලිය ඕනෑම රටක සංවේදි කේෂත්‍රයක්. වැඩ වර්ජනය කරන අය එය හොඳින්ම දන්නවා. විදුලිය ක්ෂේත්‍රයේ විවිධ උප ක්ෂේත්‍ර නියෝජනය කෙරෙන වැඩ වර්ජන සිදුවුවහොත් එහි සමහර ක්ෂේත්‍ර උදෙසා අලූතින් සේවකයන් බඳවා ගන්න බැහැ. එ් බව වර්ජනය කරන අය හොඳින්ම දන්නවා. මේ නිසා නිතැතින් ම තීරණාත්මක තැනකට වැඩ වර්ජනය ගෙන යෑමට විදුලි ක්ෂේත්‍රයේ දී වෘත්තීය සමිතිවලට හැකි වී තිබෙනවා.අඛණ්ඩව විදුලිය සැපයුමක් වර්ජනයක් නිසා නතර වන්නේ නම් හෝ සමහර තැනක විවිධ කාලවේලාවල විදුලිය දීමට නොහැකි වන්නේ නම් එය කෙළින් ම ජනතාවට බලපානවා. බලාගාරයක් අඩපණ වීම නිසා සිදු වන විදුලිය කප්පාදුවට වඩා වර්ජනයක් මඟින් සිදු වන විදුලිය කැපීම වෙනස්. වෙන විදියකින් එය ජනතාව ප්‍රාණ ඇපයට ගෙන කරනු ලබන ගනු දෙනුවක්.මේ රටේ රාජ්‍ය හා සංස්ථා සේවාවන් හි පවතින වැටුප් තලවල විෂමතාවය බොහෝ ක්ෂේත්‍ර වල ට පොදුයි. ඊට පිළියම් වශයෙන් ”ජාතික වැටුප් කොමිසමක අවශ්‍යතාව” පවතිනවා. වෘත්තීය සමිති එ් පිළිබඳ රජයේ අවධානය යොමු කරවන්නේ නම් අනවශ්‍ය වැඩ වර්ජන වඩා එය වැදගත්. එහෙත් සිදුවෙමින් පවතින්නේ ඊට වඩා වෙනස් තත්ත්වයක්. එනම් කෙළින්ම පාරිභෝගික ජනතාව පොදු වේ අසහනයට පත් කළ හැකි ක්ෂේත්‍රවල වැඩ වර්ජන මඟින් ඉල්ලීම් දිනාගත හැකි ය යන අදහස වර්ජනය කරන අය තුළ පවතිනවා. විදුලියත් එවන් ක්ෂේත්‍රයක්. මේ වන විට විදුලිබල මණ්ඩලයේ සාමාන්‍ය සේවකයකුගේ වටුප් සාමාන්‍ය වෛද්‍යවරයකුගේ වටුපට වඩා වැඩි බවයි එම ක්ෂේත්‍රයේ බලධාරීන් පවසන්නේ. බැලූ බැල්මට වුව ද එහි සත්‍යතාවක් තිබෙනවා. අනෙක් පැත්තෙන් මෙම ක්ෂේත්‍රය අමාත්‍ය චම්පික රණවක මහතා පවසන පරිදි රු. බිලියන 300ක ආයෝජනයක් සහිත ව්‍යාපාරයක්. එ් නිසා විදුලිය ආශ්‍රීතව ව්‍යාපාරික මාෆියාවක් ගොඩනැඟී තිබෙන බවයි අමාත්‍යවරයා සඳහන් කරන්නේ. සීමාව ඉක්ම වූ ඉල්ලීම් රැගත් වැඩ වර්ජන අනියමින් කියන්නේ ඇමැතිවරයා සඳහන් කරන එම මාෆියාවට දැයි කියන්න දන්නේ නැහැ.කෙසේ නමුත් අලූත් සේවකයින් බඳවා ගැනීමේ විකල්පවලින් තොරව මැද තැනකට පැමිණ ප්‍රශ්නය විසදා ගැනීම ප්‍රශ්නයට මැදි වී සිටින සියලූම පාර්ශ්වයනට වැදගත්. විදුලි බල මණ්ඩලයටත් වැදගත්. එසේ ම රටේ සමස්ත වැටුප් තල ගත් විට බැලූ බැල්මට වුව ද වෙන අයට වඩා වැටුප් තලවලින් ශක්තිමත් තැනක පසුවන්නේ විදුලි කේෂත්‍රයේ අයයි. එ් වෙනුවෙන් විදුලි පාරිභෝගිකයා පරදුවට තැබීම නැතහොත් පලිහක් ලෙස උපයෝගී කර ගැනීම යුක්ති සහගත වන්නේ නැහැ. මේ අතර වර්ජනයක් සිදු වුවත් නැතත් මේ දිනවල විදුලිය කප්පාදුවක් සිදුවෙනවා.එ් වුණාට ඇමැතිවරයා මීට ඉහත දී සඳහන් කළේ එහෙම දෙයක් වෙන්නේ නැහැ කියල නේද ? ඉන්දියාව, පාකිස්ථානය, බංගලාදේශය ආදි දකුණු ආසියාවේ රටවල් වගේ අපේ රටේ විදුලිය කපන්නේ නැහැ කියලා නේද”මෙහෙමත් කෙනෙකුට තර්ක කළ හැකියි.වෙන විදියකින් ඇමැතිවරයා සඳහන් කළේ කළ නොහැකි කාරණයක් ම නොවෙයි. විදුලි බලාගාරයක් ආබාධයකින් තොරව පැය 24 පුරාම ක්‍රියාත්මක වීම හා රටේ ජලවිදුලි සැපයුම අඩුම ගානේ 20% - 25%කට වත් පැවැතීමේ පදනම තුළ ඇමැතිවරයා කීවේ සත්‍යයක්. ඊට පැයක විදුලිය පිරිමැසීමක් තුළින් සහයෝගයක් දක්වන මෙන් ද ඔහු විදුලි පාරිභෝගිකයන්ගෙන් ඉල්ලා සිටියා.තර්කානුකූලව ගත් කල අද නිර්මාණය වී තිබෙන්නේ එදා ඇමැතිවරයා සඳහන් කළ කාරණාවලට පටහැණි තත්ත්වයක්. ජල විදුලි සැපයුම ශීග්‍රයෙන් අඩුවෙමින් පවතිනවා. එය හෙට අනිද්දා වන විට ජාතික විදුලිබල අවශ්‍යතාවයෙන් 10%ක් තරමට ම පහළට වැටීමට ඉඩ තිබෙනවා. අද ජල විදුලිබලාගාර ක්‍රියාත්මක කිරීම හෝ නොකිරීම පවතින්නේ විදුලිබල මණ්ඩලය සතුව නොව වැස්ස වළාහක දිව්‍ය පුත්‍රයා මත. අනෙක් පැත්තෙන් ජාතික විදුලි බල පද්ධතියට ගි.වො. 300ක් එක් කළ නොරොව්වෝල් ගල් අගුරු බලාගාරය ක්‍රියා විරහිත වෙලා. මේ වන විට නොරොච්චෝල් කෙළින්ම රටේ මුළු විදුලිය අවශ්‍යතාවයෙන් 20%කට වගකියනවා. කෙරවලපිටිය හා නොරොච්චෝලේ එකතුව ආවරණය කරන විදුලිය සැපයුම රටේ අවශ්‍යතාවයෙන් 40%ක් තරම් වෙනවා. මෙවන් පසුබිමක නොරොච්චේලේ ක්‍රියා විරහිත වන්නේ නම් විදුලිය කප්පාදුවකට යෑමට සිදු වෙනවා. අපේ රටේ විදුලිය සැපයුම දකුණු ආසියාවේ අන් රටවල් හා සැසඳීමේ දී 88%ක් පමණ වෙනවා. 2013 අවසන් වන විට මුළු රටම විදුලියෙන් ස්වයංපෝෂිත කිරීමේ ඉලක්කයක මේ රජය ගමන් කරමින් සිටිනවා. මේ සඳහා වසරකට 8%ක 10%ක විදුලිය ඉල්ලූමක් සපුරාලීමට සිදුවෙලා. එක් පැත්තකින් ”සෑමට විදුලිය” ලබාදීම අරමුණු කරගෙන ගමන් කරන අතර අනෙක් පැත්තෙන් පාරිභෝගිකයාට විදුලි එ්කකයක් සපයනු ලබනනේ නිෂ්පාදන වියදමට වඩා අඩුවෙන්. 2011 වසරේ විදුලිබල උත්පාදනයේ සාමාන්‍ය වියදම එ්කකයක් සඳහා රු.16.21 වන විට එ්කකයක් වෙනුවෙන් අය කළ සාමාන්‍ය ගාස්තුව රු. 13.22ක් වුණා. මේ නිසා වැඩි මිල නිෂ්පාදනය කරන විදුලිය අඩු මිලට සැපයීමේ සුවිශේෂී තත්ත්වයක් ශ්‍රී ලංකාව තුළ උදා වෙලා. එම පාඩුව දරා ගැනීමට සිදු වී තිබෙන්නේ විදුලි බල මණ්ඩලයටයි. විදුලි බල මණ්ඩලය පාඩු පිට පවත්වා ගෙන යෑමට එක් ප්‍රධාන හේතුවක් වී තිබෙන්නේ ද විදුලිය අලෙවි කිරීමෙ දී දක්නට ලැබෙන මෙම අලාභදායි පසුබිමයි.සාමාන්‍යයෙන් වසරක් පාසා රටේ විදුලි ඉල්ලූම මෙ.වොට් 150 බැගින් වැඩි වෙමින් පවතින අතර ඊට සාපේක්ෂව අලූතින් විදුලිය ඉල්ලා සිටින සංඛ්‍යාව 250,000 පමණ 300,000 පමණ වන බවයි වාර්තා වෙන්නේ. මීට අමතරව එ්ක පුද්ගල විදුලි පරිභෝජනයද ක්‍රමයෙන් ඉහළ යමින් පවතිනවා. එය කි.වොට් පැය 500 ලෙසයි වාර්තා වෙන්නේ. මේ කාරණා සම්බන්ධයෙන් සංවේදී වෙමින් මේ දිනවල සිදු වන තාවකාලික විදුලිය කප්පාදුව හා වැඩ වර්ජන ගැන සලකා බැලීමට රජයට සිදුවෙලා.ඉදිරියේ ඇති වන විදුලිය ඉල්ලූමට සරිලන ලෙස විදුලිබල නිෂ්පාදනයේ වර්ධනයක් සිදුවේ ද යන්න මෙවන් පසුබිමක නිතැතින් ම පැන නඟින ප්‍රශ්නයක්. එ් සම්බන්ධයෙන් ද දීර්ඝ කාලීනව කල්පනා කර නව විදුලි යෝජනා ක්‍රම ජාතික පද්ධතියට එක් කිරීමේ සැලසුම් සහගත වැඩ පිළිවෙළකට ලංකා විදුලිබල මණ්ඩලය හා රජය යොමු වී සිටිනවා.පසුගිය සමයේ කාලාන්තරයක් තිස්සේ විවිධ හේතුන් මත අඩපණ වී තිබුණ ඉහළ කොත්මලේ විදුලි බලාගාරයේ වැඩ කටයුතු නැවත ඇරඹුණේ ජනාධිපති මහින්ද රාජපක්ෂ මහතාගේ ඍජු මැදිහත් වීමෙන්. මේ නිසා ඉහළ කොත්මලේ විවෘත කරමින් පසුගිය දා එහි නිපදවන විදුලි මෙ.වො. 150 ජාතික විදුලිබල පද්ධතියට එක් කිරීමට හැකි වුණා. නොරොච්වෝලෙන් මෙ.වො. 300ක ධාරිතාවක් එක් වුයේ ද 2005 පසු එහි ඉදි කිරීම් ඇරඹීම නිසා. මීට අමතරව මෙ.වො. 120 ධාරිතාවයකින් යුත් උමා ඔය ජල විදුලි ව්‍යාපෘතිය, 2015 දී ද දැනට ඉදි කිරීමේ මුලික අදියරේ පවතින ත්‍රිකුණාමලය ගල් අගුරු බලාගාරය 2016 දී මෙ.වො. 500ක නව විදුලිබල ධාරිතාවක් ජාතික විදුලි බල පද්ධතියට එක් කිරීමට නියමිතයි. මීට අමතරව නොරොච්චෝලේ දෙවැනි අදියර ද ඇරඹීමට නියමිතයි. එසේ ම 2015 වන විට පුනර්ජීවන බලශක්ති අධිකාරිය බල ශක්ති ජනනයේ පුනර්ජීවනීය බලශක්තියේ ප්‍රමාණය 10% දක්වා වර්ධනය කිරීමට කටයුතු කරමින් සිටිනවා. එතරම් ප්‍රමාණයකට ලක් නො වුණ ද පුනර්ජීවන බල ශක්ති නිෂ්පාදනය සාර්ථක අයුරින් නිසොල්මනේ සිදුවෙමින් පවතින බව එ් සම්බන්ධයෙන් පරීක්ෂාකරන කෙනෙකුට පැහැදිලි වෙනවා. මේ අයුරින් 2016 වන විට මෙ.වො. 4509 දක්වා මේ රටේ විදුලි බල ශක්තිය 44%කින් වර්ධනය වීමට නියමිතයි. මේ නිසා දකුණු ආසියාවේ වෙනත් රටවල මෙන් නොව වැඩි වන විදුලිය ඉල්ලූමට සැපයුම් සිදු කරමින් 2013 වන විට ”සැමට විදුලිය” යන්න දිගටම පවත්වා ගෙන යෑමට අවශ්‍ය ශක්තිය විදුලිබල මණ්ඩලය සතුව තිබෙන බව පැහැදිලියි. නොරොච්චෝලේ වැනි අලූතින් ඉදි කරන ලද බලාගාරයක් විටින් විට අඩපණ වෙන්නේ මෙවන් පසුබිමකයි.බලාගාරයේ ප්‍රශ්නයක් තිබෙනවා අපි චීන සමාගමට එ් ගැන තදින් දැනුම් දී තිබෙනවා. කෙටි කලකින් එය නිවැරදි කිරීමට ඔවුන් පොරොන්දු වී තිබෙන බව. ලංකා විදුලිබල මණ්ඩලයේ උප සභාපති පවසා තිබෙනවා. විවෘත කළ දින සිට දින 138ක් බලාගාරය ක්‍රියා විරහිතව තිබෙන බවයි මාධ්‍ය සඳහන් කරන්නේ. එහෙත් පසුගිය පෙබරවාරි 8 සිට ජුලි 21 දක්වා එක දිගටම මාස 5ක් පුරා පැය 24ම නොරොච්චෝලේ බලාගාරය ක්‍රියාත්මක වී තිබෙනවා. පසුගිය සැප්තැම්බර් සිට එහි පාලනය සිදු වනනේ දේශීය ඉන්ජිනේරුවන් මඟින්. ඔවුන් එහි තත්ත්වය හඳුනාගනිමින් වැරැදි නිවැරැදි කරගනිමින් සිටින බවයි ලංකා විදුලි බල මණ්ඩලයේ බලධාරීන් සඳහන් කරන්නේ. චීන රජය ද එ් සම්බන්ධයෙන් දැඩි උනන්දුවකින් කටයුතු කරන බවයි පැවැසෙන්නේ. එ් මොහොතේ චීනය මේ සඳහා ණය ආධාර දී මැදිහත් නොවන්නට මේතරම් කඩිනමින් නොරොච්චෝලේ ඉදි කර ජාතික විදුලි බල පද්ධතිය මෙ.වො.300ක් එක් කිරීමේ අවස්ථාව ලැබෙන්නේ නැහැ. දිනකට පැය 10-12 විදුලිය කප්පාදුවකට යමින් මුළු රටම නන්නත්තාර වූ යුගයක් අතීතයේ දක්නට ලැබුණා. එය අමතක කර බලාගාරයක දෝෂයක් නිසා ඇති වූ පැය 2 1/2ක පමණ තාවකාලික විදුලිය කප්පාදු කිරීමක් ගැන කතා කිරීම තර්කානුකුල නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>16</day>
    </date>
    <link>http://www.dinamina.lk/2012/08/16/_art.asp?fn=f1208162</link>
    <topic>නවෝදයේ හිරු කිරණින් පිබිදෙනඅනුරාධපුරය</topic>
    <author>ඡායාරූප හා සටහන සම්පත් සංජීව</author>
    <content>වර්තමාන ශ්‍රී ලංකාවේ උතුරුමැද පළාතේ අගනගරය අනුරාධපුරයයි. ශත වර්ෂ පහළොවකට ආසන්න ඉතිහාසයක් ඇති මේ නගරය, ශ්‍රී ලංකාවේ ඇති පැරැණි ම රාජධානියයි. ක්‍රිස්තු පුර්ව 4 වැනි සියවසේ සිට ක්‍රිස්තු වර්ෂ 11 වැනි සියවස දක්වා ම ලංකාවේ ප්‍රධාන රාජධානිය වූයේ ඓතිහාසික අනුරාධපුරයයි. දීර්ඝ කාලයක් තිස්සේ ලංකාවේ පාලන මූලස්ථානය වූ නිසා ම එහි ජනාවාස ද ව්‍යාප්ත වී තිබේ.ජනාවාස ව්‍යාප්තියත් සමඟ ජනයාගේ සුව පහසුව උදෙසා කරන ලද වැව් හා වාරි කර්මාන්ත ද, ඔවුන්ගේ සංස්කෘතික ලක්ෂණ විදහාපාන ආගමික ස්ථාන ද අනුරාධපුරය කේන්ද්‍ර කර ගනිමින් ඉදිවන්නට විය. එම ඉතිහාසයට නෑකම් කියන පැරැණි සිහිවටන අදත් දක්නට තිබෙන්නේ, ඒ අතීත සෞභාග්‍ය යළි යළිත් සිහිපත් කරවමිනි.පණ්ඩුකාභය රජු ඉදිකරන ලද “අභයවාපි” අභයවැව, ලංකාවේ පළමු වැව බව ඉතිහාසයේ සඳහන් වෙයි. එම ඉතිහාසයෙන් ආරම්භ වූ වාරි කර්මාන්තය දිස්ත්‍රික්කය පුරා ද, ඉන් පිටතට ද පැතිර යමින්, මහා ජලාශ මෙන් ම කුඩා ජලාශ ද ලංකාව පුරා ඉදිකිරීමට පෙරදවස කටයුතු කර තිබේ.වාරිකර්මාන්තය, කෘෂිකර්මාන්තය මෙන්ම, නගර සංවර්ධනය ද ඉතිහාසයේ සිට පැවැත ආ බවට සාධක එමට ඇත. රජරට යනු කෘෂිකර්මාන්තයෙන් ස්වයංපෝෂිත වූ ප්‍රදේශයකි. පෙර රජ දවස සිටම මෙය පැවත ආ බව ඉතිහාස තොරතුරුවලින් සනාථ වෙයි. එම දියුණු ශිෂ්ටාචාරයේ ඇතැම් කොටස් කාලයත් සමඟ විනාශයට පත්වී තිබේ. වර්තමානය වනවිට ‘මහින්ද චින්තන’ ප්‍රතිපත්ති ප්‍රකාශයේ සඳහන් කරුණු යථාර්ථයක් බවට පත්කරමින්, රටම සංවර්ධනය කිරීම වේගවත් කර ඇත. එම සංවර්ධනයේ අරුණලු අනුරාධපුර ජනතාවට ද තදින්ම දැනී තිබේ.ග්‍රාමීය, නාගරික බේදයකින් තොරව සෑම ප්‍රදේශයකම ජනතාවට අවශ්‍ය පහසුකම් සපයාදීමට වත්මන් රජය කටයුතු කරමින් සිටී. අනුරාධපුර දිස්ත්‍රික්කයේ ජනගහනය 855262 කි. මේ සෑම අයකුටම අවශ්‍ය මූලික යටිතල පහසුකම් සපයාදීම, වසර පහක පමණ කාලයක සිට වේගවත්ව සිදුවෙමින් තිබේ. ප්‍රාදේශීය ලේකම් කොට්ඨාස 22 තුළ ග්‍රාම නිලධාරි වසම් 694 ක ගම්මාන ‍ෙදදහසකට ආසන්න ප්‍රමාණයක ජීවත්වන ජනතාවට අවශ්‍ය ජලය, විදුලිය, නිවාස, මාර්ග, සෞඛ්‍යය හා සනීපාරක්ෂාව ඇතුළු අවශ්‍යතා ඉටුවෙමින් තිබේ.දිස්ත්‍රික්කයේ ජනතාව මුහුණ පා සිටින ප්‍රධාන ගැටලුවක් වූයේ, වසර 30 ක් පුරා පැවැති ත්‍රස්තවාදයෙන් බැටකෑ ජනතාව, සැනසුම් සුසුම් හෙලන්නේ මහින්ද රාජපක්ෂ ජනාධිපතිවරයාගේ ශක්තිමත් නායකත්වයේ ආශිර්වාදය නිසා ය. යුද්ධයෙන් නිදහස ලැබූ මේ ජනතාවට අවශ්‍ය සියලු පහසුකම් සැපැයීම තම යුතුකම සේ සලකා ඔවුන්ගේ අවශ්‍යතා ඉටුකරදීමට වත්මන් රජය කඩිනම් පියවර රැසක් ගෙන තිබේ. මේ ආශිර්වාදයෙන් අනුරාධපුර දිස්ත්‍රික්කය පුරාද පොදු පහසුකම් නංවාලීමට පියවරගෙන ඇත.පිරිසුදු පානීය ජලය සපයා ගැනීමයි. මේ වනවිටත් නළ මාර්ග මගින් හා ප්‍රජාමුල සංවිධාන මගින් දිස්ත්‍රික්කයේ ජනගහනයෙන් සියයට 56 කට පානීය ජලය සපයා තිබේ. 2015 වර්ෂය වනවිට සියයට 62 ඉක්මවා පිරිසුදු පානීය නළ ජලය ලබාදීමට අවශ්‍ය සැලැසුම් හා ව්‍යාපෘති මේ වනවිට ආරම්භ කර ඇත. මේ සඳහා සෑම ප්‍රාදේශීය ලේකම් කොට්ඨාසයක්ම ආවරණය වන පරිදි මහා පරිමාණයේ ජල යෝජනා ක්‍රම අටක් ක්‍රියාත්මක කිරීමට රුපියල් මිලියන 381388 ක් වැය වෙතැයි ගණන් බලා ඇත.ඒ අනුව අනුරාධපුර දකුණ, අනුරාධපුර උතුර, ගලෙන්බිඳුණුවැව, තඹුත්තේගම, එප්පාවල, රාජාංගනය, ගල්නෑව වැනි ජල යෝජනා ක්‍රම ක්‍රියාත්මක කිරීමෙන් ලක්ෂ 7 ක පමණ ජනතාවට සෙත සැලසෙන බව ජලසම්පාදන මණ්ඩලය පෙන්වා දෙයි.හිටපු ආණ්ඩුකාර කේ. බී. රත්නායක මහතාගේ සංකල්පයක් අනුව ආරම්භ කෙරුණ තුරුවිල ජල යෝජනා ක්‍රමය මඟින්, අනුරාධපුර නගරයේ මෙන් ම අවට ප්‍රදේශ රැසකට මේ වනවිටත් පිරිසුදු පානීය ජලය ලබා දී ඇත. දිස්ත්‍රික්කයේ ප්‍රධාන වැව් කේන්ද්‍රකර ගනිමින් ක්‍රියාත්මක කිරීමට යෝජිත ජල යෝජනා ක්‍රම මගින්, අනුරාධපුර දිස්ත්‍රික්කයේ පානීය ජල අවශ්‍යතාව තව වසර කීපයක් තුළ විසඳාලිය හැකිවනු ඇතැයි දේශපාලන අධිකාරිය පෙන්වා දෙයි.දිස්ත්‍රික්කයේ මාර්ග සංවර්ධනය කිරීමේ කටයුතුද පසුගිය වසර පහ තුළ වේගවත්ව ක්‍රියාත්මක කර ඇත. ‘දැයට කිරුළ’ සංවර්ධන වැඩසටහනත් සමඟ දිස්ත්‍රික්කයේ ප්‍රධාන මාර්ග මෙන් ම, ග්‍රාමීය මාර්ග රැසක්ද කාපට් අතුරා පිළිසකර කිරීමට කටයුතු කර තිබේ. හිටපු පළාත් අමාත්‍ය එච්. බී. සේමසිංහ මහතා ප්‍රකාශ කරන්නේ, අනුරාධපුර නැඟෙනහිර ආසනයේ පමණක් රුපියල් ලක්ෂ අටදහස් හත්සිය තිස් හයක පමණ මුදලක් වැයකර මාර්ග කාපට් කළ බවයි. 2005 වර්ෂයේ සිට 2010 වර්ෂය දක්වා පළා‍ෙත් මාර්ග සංවර්ධන අධිකාරිය මගින් පළාත් නිශ්චිත සංවර්ධන ප්‍රධාන යටතේ කිලෝමීටර් 34620 ක් සංවර්ධනය කර තිබේ. ඒ සඳහා වැයකළ මුදල රුපියල් මිලියන 800.47 කි.ආසියානු සංවර්ධන බැංකු අරමුදල් යටතේ් කිලෝ මීටර් 133.4ක් සංවර්ධනය කර තිබේ. ඒ සඳහා රුපියල් මිලියන 1058.10 වැයකර ඇත. 2009 විශේෂ ව්‍යාපෘති සඳහා අනුරාධපුර දිස්ත්‍රික්කයට කිලෝ මීටර් 41.39 ක් සඳහා රුපියල් මිලියන 487.67 ක් ලැබී තිබේ.2010 වර්ෂයේ විශේෂ ව්‍යාපෘති සඳහා කිලෝමීටර් 29.21 ක් වෙනුවෙන් රුපියල් මිලියන 438.19 ක් වෙන්කර ඇත. 2010 පළාත් නිශ්චිත ප්‍රධාන යටතේ කිලෝමීටර් 22.54 ක් සංවර්ධනය කිරීමට රුපියල් මිලියන 139.4 ක් වැයකර තිබේ. 2010 රජරට නවෝදය වැඩසටහනින්, කිලෝමීටර් 1.81 ක් සඳහා රුපියල් මිලියන 8ක් ද, 2009 – 2013 ආසියානු සංවර්ධන අරමුදල් යටතේ කිලෝමීටර් 156.90 ක් හා පාලම් 12 ක් සංවර්ධනය කිරීම සඳහා රුපියල් මිලියන 2402.95 වෙන්කර ඇත. 2011 – 2012 අනුරාධපුර නව බස් නැවතුම්පළ වැඩ අවසන් කිරීමට සැලැසුම් කර තිබෙන අතර, අපේක්ෂිත පිරිවැය රුපියල් මිලියන 604 කි.දිස්ත්‍රික්කයේ ප්‍රධාන මාර්ග ශ්‍රේණි 4කට බෙදා තිබේ. ඒ යටතේ ඒ ශ්‍රේණියේ මාර්ග වර්ග කිලෝමීටර් 322.1 ක් තාර අතුරා ඇත. බී. ශ්‍රේණියේ මාර්ග වර්ග කිලෝමීටර් 437.29 ක් ද, සී ශ්‍රේණියේ මාර්ග වර්ග කිලෝමීටර් 1322.06 ක්ද තාර දැමීමට කටයුතු කර තිබේ. මෙයට අමතරව නගර සභා මාර්ග, ප්‍රාදේශීය සභා මාර්ග තාර දැමීම, කොන්ක්‍රීට් කිරීම, බ්ලොක්ගල් ඇල්ලීම, බොරළු දැමීම් රාශියක් ක්‍රියාත්මක කර තිබෙන අතර, 2010 හා 2011 වර්ෂවල ආරම්භ කළ සංවර්ධන ව්‍යාපෘති මේ දක්වාද ක්‍රියාත්මකව තිබේ. දිස්ත්‍රික්කයේ සෞඛ්‍ය සේවය නගාසිටුවීම සඳහා ද පසුගිය වර්ෂ කීපය තුළ විශේෂ සංවර්ධන ව්‍යාපෘති රාශියක් ක්‍රියාත්මක කර ඇත. රෝහල් සඳහා අවශ්‍ය අතිනවීන පහසුකම් සලසාදීමට පියවරගෙන තිබේ.දිස්ත්‍රික්කය තුළ ශික්ෂණ රෝහල් එකක් ද, මූලික රෝහල් දෙකක් ද, දිසා රෝහල් 4ක්ද, පර්යන්ත රෝහල් 36 ක්ද මධ්‍යම බෙහෙත් ශාලා 15 ක්ද, බන්ධනාගාර රෝහල් එකක්ද සායන මධ්‍යස්ථාන 156 ක් ද, සෞඛ්‍ය වෛද්‍ය නිලධාරි කාර්යාලය 19 ක්ද, මහජන සෞඛ්‍යය පරීක්ෂක කොට්ඨාස 69ක් ද, පවුල් සෞඛ්‍යය සේවා කොට්ඨාස 284 ක් ද, රෝහල් ඇඳන් 3244 ක් ද ඇත. මේ සෑම ස්ථානයකින්ම වර්ෂයකට පුද්ගලයින් 222503 ක් පමණ ප්‍රතිකාර ලබන බව සෞඛ්‍ය අංශ පවසයි.පසුගිය වර්ෂ කීපය තුළ අනුරාධපුර ශික්ෂණ රෝහල අංගසම්පූර්ණ රෝහලක් බවට පත්කර ජනතාවට අවශ්‍ය සියලු පහසුකම් සැපැයීමට ද පියවරගෙන තිබේ. සිරිමාවෝ බණ්ඩාරනායක රෝහල සඳහා වාට්ටු සංකීර්ණය, ජපන් ආධාර යටතේ ඉදිකරන ලද අංගසම්පුර්ණ පහසුකම්වලින් සමන්විත ගොඩනැගිල්ල, සියලු පහසුකම්වලින් සමන්විත මහාචාර්ය ඒකකය, රසායනාගාර පහසුකම්, වකුගඩු ඒකකය, දේශන ශාලා, අක්ෂි වාට්ටුව, ශ්වසන රෝග මධ්‍යස්ථානය, දන්ත වෛද්‍ය ඒකකය, හදිසි ප්‍රතිකාර ඒකකය ආදී පහසුකම් රැසක් වර්තමානයේ රෝහලට ලබාදී තිබේ.මීට වසර පහකට පෙර රෝගී වාට්ටු 15ක් පමණක් වූ රෝහල, අද වනවිට වාට්ටු සංකීර්ණ 69 දක්වා වැඩිවී ඇත. තියටර් ප්‍රමාණය 2 සිට 6 දක්වා වර්ධනය කිරීමට පියවර ගෙන තිබීම, රෝගී ජනතාවට ලැබී තිබෙන ජයග්‍රහණයකි.දිස්ත්‍රික්කයේ මහා වාරි ශිෂ්ටාචාරය සංවර්ධනය කිරීම සඳහා ඉකුත් වර්ෂ කීපය තුළදී විශාල වශයෙන් මුදල් ලබාදී තිබේ. 2006 වර්ෂයේ ආරම්භ කරන ලද පීස් ව්‍යාපෘතිය මගින් නුවරවැව, තිසාවැව, අභයවැව, නාච්චාදූව වැව, රාජාංගනය යන ප්‍රධාන වැව් හා උට්ටිමඩුව, පෙරියකුලම, මාමිනියාව සහ මහ බුලංකුලම යන වැව් යටතේ වාරිමාර්ග පුනරුත්ථාපනය කිරීමට පියවර ගෙන තිබිණි. මේ අනුව පීස් ව්‍යාපෘතියට රුපියල් මිලියන 988 ක් වෙන්කර ඇත.මෙයට අමතරව විවිධ ව්‍යාපෘති යටතේ දිස්ත්‍රික්කයේ වැව් විශාල ප්‍රමාණයක් සංවර්ධනය කිරීමට පියවර ගෙන තිබේ. අනුරාධපුර දිස්ත්‍රික්කයේ කුඩා හා මහා පරිමාණ වැව් 3000 කට ආසන්න ප්‍රමාණයක් ඇත. මේ අතරින් වැව් විශාල ප්‍රමාණයක් පසුගිය වසර කීපයේදී ප්‍රතිසංස්කරණයට ලක්ව ඇත.මාස් කන්නයේදී අනුරාධපුර දිස්ත්‍රික්කය ප්‍රධාන උතුරුමැද පළාතට ධාරානිපාත වර්ෂාව ලැබෙයි. මේ නිසා විශාල වැව්වල ජල ධාරිතාව ඉතා ඉහළ මට්ටමකට පත්වේ. වැව ආරක්ෂා කර ගැනීම සඳහා ද විශාල පරිශ්‍රමයක් දැරීමට සිදුවෙයි. මේ සම්බන්ධයෙන් අවධානය යොමුකළ රජය, තෝරාගත් වැව් කීපයක් නවීකරණය කිරීමට රුපියල් මිලියන 2000 ක පමණ මූල්‍ය ප්‍රතිපාදන ලබා දී ඇත. ඒ අනුව නාච්චාදූව, රාජාංගනය, කලාවැව, හුරුළුවැව, නුවරවැව සහ තිසාවැව යන වැව් නවීකරණය කිරීම ආරම්භ කර තිබේ.වර්තමානයේ ඇතිවු නියං තත්ත්වය යටතේ, ගොවි ජනතාවට මුහුණදීමට සිදුවූ දුෂ්කරතා පිළිබඳ අවධානය යොමුකළ රජය, ආර්ථික සංවර්ධන අමාත්‍යාංශයේ මූල්‍ය ප්‍රතිපාදන යටතේ ගොවි ජනතාවට සහන සැලැසීමට පියවරගෙන තිබේ. ඒ අනුව පානීය ජල අවශ්‍යතා සම්පූර්ණ කිරීම සඳහා දිනකට රුපියල් 500 බැගින් දින දහයක කාලයකට මුදල් ලබාදීම, ඉදිරි මාස් කන්නය සඳහා අවශ්‍ය බිත්තර වී, පොහොර ලබාදීම, කෘෂි ළිං සංවර්ධනය, වැව්වල රොන්මඩ ඉවත් කිරීම ආදී ක්‍රියාමාර්ග රැසක් ගෙන ඇත.දිස්ත්‍රික්කයේ විදුලි අවශ්‍යතාව සියයට 90 කින් සම්පූර්ණ කර තිබේ. පසුගිය වසර තුනක කාලය තුළ විදුලිය සඳහා වැයකර ඇති මුදල රුපියල් මිලියන 7200 කි. මේ යටතේ විදුලි ව්‍යාපෘති 1750 ක් විදුලිබල මණ්ඩලය මගින් ක්‍රියාත්මක කර ඇත. ඉතිරි සියයට දහය විදුලි අවශ්‍යතාවෙන් කෙටි විදුලි දිගු ලබාදීමට වෙන් කෙරේ. ඉදිරි වසර කීපය තුළ මේ අවශ්‍යතා සියල්ල සම්පූර්ණ වනු ඇත. දිස්ත්‍රික්කයේ නිවාස අවශ්‍යතාව සම්පූර්ණ කිරීම හා සෑම පවුලකටම හිසට වහලක් ලබා දීමට විවිධ ව්‍යාපෘති අරම්භ කර තිබේ. ‘දැයට කිරුළ’ සංවර්ධන වැඩසටහන යටතේ පොල් අතු, පිදුරු, තහඩු සෙවිලි කළ සෑම පවුලකටම උළු ලබාදීමේ ව්‍යාපෘතියක් ක්‍රියාත්මක කෙරිණි. මේ යටතේ පවුල් පනස් දහසක් සඳහා උළු දහස බැගින් ලබාදීමේ කටයුතු කරමින් පවතී. මේ සමඟ දිස්ත්‍රික්කයේ සෑම නිවසක්ම උළු හා ඇස්බැස්ටස් සීට් සෙවිලි කළ නිවාස බවට පත්වනු ඇත.මෙයට අමතරව 2012 වර්ෂයේ පමණක් නව නිවාස ව්‍යාපෘති රැසක් ආරම්භ කර ඇත. ඒ අනුව ජන සෙවණ විරුගම්මාන (ණය) ව්‍යාපෘතිය යටතේ මේ වනවිටත් නිවාස 250 ක් වැඩ ආරම්භ කර ඇත.ජන සෙවණ ප්‍රණාම ආධාර නිවාස ව්‍යාපෘතිය යටතේ පදවිය ඌරුව ඕමාර කඩ නිවාස 55 ක්, පදවිය කම්බිලි වැව කෝන් වැව නිවාස 35 ක්, කැබිතිගොල්ලෑව වාහල්කඩ ඩී 07 හා ඩී 08 ප්‍රදේශවල නිවාස 55 ක්ද වැඩ ක්‍රියාත්මක කර ඇත.ජන සෙවණ (ණය) වැඩසටහන යටතේ නිවාස 724 ක් සඳහා රුපියල් මිලියන 2306 ක් වෙන්කර ඇත. දැයට කිරුළට සමගාමීව මහවිලච්චිය මාර්ගය දෙපස නිවාස 124 මුදල් ප්‍රතිපාදන ලබාදී තිබේ. මෙයට අමතරව මහජන බැංකුව සමඟ ඒකාබද්ධව ක්‍රියාත්මක කරන නිවාස ණය වැඩසටහන, සසුනෙන් සෙවණ නිවාස ආධාර වැඩසටහන, නව නිවාස ව්‍යාපෘතිය යටතේ තිරප්පනේ මධ්‍යම පාන්තික නිවාස ව්‍යාපෘතිය, රජයේ සේවක නිවාස ව්‍යාපෘතිය මෙන්ම, ඔයාමඩුව නිවාස ව්‍යාපෘතිය ද සාර්ථක ලෙස ක්‍රියාත්මක කර තිබේ.දිස්ත්‍රික්කයේ ජීවත්වන ආබාධිත පුද්ගලයන් සඳහා සුදුසු නිවසක් ඉදිකර දීමට සමාජ සේවා දෙපාර්තමේන්තුව මගින් විශේෂ ව්‍යාපෘති රැසක් ක්‍රියාත්මක කර ඇත. ඒ අනුව ප්‍රාදේශීය ලේකම් කොට්ඨාස මට්ටමෙන් මේ වැඩපිළිවෙළ සාර්ථක ලෙස ක්‍රියාවට නංවා තිබේ.කෘෂි කර්මාන්තයේ නියැලෙන විශාල පිරිසක් ජීවත්වන අනුරාධපුර දිස්ත්‍රික්කයෙන් ජාතික නිෂ්පාදනයට ලැබෙන්නේ මහඟු දායකත්වයකි. මේ වනවිටත් සහල් අතිරික්තයක් තිබේ. මේ යල් කන්නයේ ඇතිවූ නියං තත්ත්වයත් සමඟ යම් පසුබෑමක් ඇතිව තිබුණ ද වී නිෂ්පාදනය වර්ධනය කර රට සහලින් ස්වයංපෝෂිත කිරීම සඳහා රජයෙන් අවශ්‍ය සියලු පහසුකම් සපයා දී තිබේ.අතිරික්ත වී ගබඩාකර තබා ගැනීම සඳහා ඔයාමඩුව ‘දැයට කිරුළ’ ප්‍රදර්ශනය පැවැත්වූ භූමියේ දැවැන්ත වී ගබඩා සංකීර්ණ තුනක් ඉදිකර එහි වී ගබඩා කිරීමේ කටයුතු ආරම්භ කර තිබේ.වීවලට අමතරව බඩ ඉරිඟු, සෝයා, උඳු, මිරිස් ආදී භෝග වගාවන් දිරිගැන්වීම සඳහාද විශේෂ ව්‍යාපෘති ක්‍රියාවට නංවා ඇත. මේ ව්‍යාපෘති සඳහා ජනතාව යොමුකරලීමට ඔවුන් දිරිගැන්වීමේ වැඩසටහන් රැසක් ද ක්‍රියාත්මක කිරීමට රජය පියවර ගෙන තිබේ.ජනතාවගේ ජීවන තත්ත්වය නංවාලීම සඳහා ආර්ථික සංවර්ධන අමාත්‍යාංශය මගින් දිවිනැගුම වැඩසටහන යටතේ කුකුළු පාලනය, ගෙවතු වගාව, පලතුරු වගාව, පොල් වගාව, කිරිගව පාලනය ආදී විශේෂ වැඩසටහන් රැසක් ක්‍රියාවට නංවා, ජනතාවට එහි ප්‍රතිලාභ ළඟාකර දීමට පියවර ගෙන තිබේ.මේ ආකාරයේ විශාල සංවර්ධනයක් දිස්ත්‍රික්කය පුරා දියත්කර ඇත. මෙහි ප්‍රතිලාභ ඉදිරි කාලය තුළදී ජනතාවට අත්දැකීමට ලැබෙනු ඇත. රටේ ජනතාවගේ ආර්ථිකය නංවාලීමට මෙවන් වැඩසටහන් රැසක් ක්‍රියාත්මක කළ රජයක් ඉතිහාසයේම තිබී නැත. ශ්‍රී ලංකාව ආසියාවේ ආශ්චර්ය කරා ගෙන යාමට විවිධ උත්සාහයන් දරා තිබේ. මේ උත්සාහයන් මල්ඵල ගැන්වෙමින් තිබෙන අයුරුත්, ක්‍රමයෙන් ආසියාවේ ආශ්චර්ය කරා රට ළඟාවෙමින් තිබෙන අයුරුත් අප සියලු දෙනාට නුදුරු අනාගතයේදීම දැකබලා ගැනීමට හැකි වන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n120817_br1</link>
    <topic>මර්වින් ඇමැතිතුමනි අපේ බස්රිය කෝ?</topic>
    <author/>
    <content>(2012-08-17 12:15)  මහජන කටයුතු හා මහජන සම්බන්ධතා ඇමැති ආචාර්ය මර්වින් සිල්වා මහතාගේ සංකල්පයකට අනුව වනවාසල – දිප්පිටිගොඩ ගම්මාන හරහා කැලණිය සිට කිරිබත්ගොඩ දක්වා ධාවනය වූ ලංගම බසයෙන් ප්‍රදේශවාසී ජනතාවට ඉටු වූ සේවාව අතිමහත් ය.කැලණිය හෙලේනා බාලිකා, ශ්‍රී ධර්මාලෝක, ශාන්ත පාවුළු, වෙදමුල්ල, වනවාසල නාගසේන දිප්පිටිගොඩ රෝමානු කතෝලික, වේවැල්දූව යසෝදරා, දළුගම ශාන්ත ප්‍රැන්සිස් ආදි විදුහල්වල සිසු දරු දැරියන්ට මේ බස් රිය මහත්ම අස්වැසිල්ලක් විය. විශේෂයෙන් පාසල් සේවා වෑන් රථවලට අධික වියදමක් දැරූ අඩුආදායම්ලාභී මවුපියවරුන් ට මෙමඟින් අත්වූ සහනය වචනයෙන් විස්තර කළ නොහැකි තරම් ය.එහෙත් පසුගිය කාලය පුරාම මේ බස්රියේ අඛන්ඩ ධාවනයට වරින්වර බාධා එල්ල වුණු අතර, මෑතක සිට එය සම්පූර්ණයෙන් ම ධාවනයෙන් ඉවත් කිරීම කනගාටුවට කරුණකි. කැලණිය බස් ඩිපෝවෙන් මේ පිළිබඳ විමසීම් කළද යහපත් ප්‍රතිචාරයක් නොලැබෙන බව ප්‍රදේශවාසීහු පවසති. මේ බස්රිය සතියේ දින හතම නොකඩවා ධාවනය කරන්නේ නම් ඩිපෝවට ද සැලකිය යුතු ආදායමක් ලැබිය හැකිය. විශේෂයෙන් ඉරිදා දිනවල කැලණිය රජ මහ විහාරයේ ධර්ම විද්‍යාලයටත් පෑලියගොඩ විද්‍යාලංකාර ධර්ම විද්‍යාලයටත් යන එන සිසු දරුවන් ප්‍රමාණය අති විශාලය.පුර පොහෝ දිනවල කැලණිය රජ මහා විරාරය වැඳ පුදා ගැනීමට අසීමිත පිරිසක් පැමිණෙති. මේ සියලු කරුණු සලකා බලා කැලණිය – කිරිබත්ගොඩ ලංගම බස් රිය යළි ධාවනයට එක් කරන ලෙසත් එම සේවාව නොකඩවා සතියේ දින හතම පවත්වාගෙන යන ලෙසත් ප්‍රදේශවාසී ජනතාව බලධාරීන්ගෙන් ඉල්ලා සිටිති. මේ පිළිබඳ ගරු මර්වින් සිල්වා ඇමැතිතුමන් වෙත සංදේශයක් බාර දීමට ද ඔවුහු ක්‍රියාකරමින් සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n1208171</link>
    <topic>අද සිට සියලු දෙනා වැඩ</topic>
    <author>චමීර ඇල්ලදෙණිය සහ පණ්ඩුක සමරසේකර</author>
    <content>ලංකා විදුලිබල මණ්ඩලයේ සේවකයන් ගෙන ගිය වැඩ වර්ජනය වහාම අවසන් කළ බව එම මණ්ඩලයේ ඒකාබද්ධ වෘත්තීය සමිති සන්ධානය ප්‍රකාශ කර සිටී.ඒ අනුව අද සිට ලංකා විදුලිබල මණ්ලයේ සියලු ම සේවකයන් නිසි පරිදි රාජකාරියට වාර්තා කරන බවත්; නිසි පරිදි සේවයෙහි යෙදෙන බවත් එම සන්ධානය පැවසීය.කම්කරු කොමසාරිස් සහ විදුලිබල මණ්ඩලයේ සභාපතිවරයා සමඟ ලංවීම සේවකයන් කළ සාකච්ඡාව සාර්ථක වීමෙන් වැඩ වර්ජනය ඊයේ සවස (16) අවසන් කිරීමට ලංකා විදුලිබල ඒකාබද්ධ වෘත්තීය සමිති සන්ධානය තීරණය කළේය.ඒ අනුව ලංවීම සේවකයන් අද දින (17) සිය රාජකාරි සඳහා වාර්තා කිරීමට නියමිත බව ඒකාබද්ධ වෘත්තීය සමිති සන්ධානයේ කැඳවුම්කරු රංජන් ජයලාල් මහතා පැවසීය.මේ සාකච්ඡාවේ දී ලංවීම සේවක වැටුප් විසමතාවයට විසඳුම් වශයෙන් කම්කරු කොමසාරිස්වරිය කමිටුවක් පත්කර ඇත.සේවක වැඩ වර්ජනයට සම්බන්ධ වූ වෘත්තීය සමිති සාමාජිකයන්ට එරෙහිව පාලනාධිකාරිය නිකුත් කළ විනය ක්‍රියාමාර්ග පිළිබඳ සියලු ලිපි ලේඛණ ඉවත් කර ගන්නා බවට පාලනාධිකාරිය දුන් පොරොන්දුව මත වෘත්තීය සමිති ක්‍රියාමාර්ගය අත්හරින බවද රංජන් ජයලාල් මහතා පැවසීය.අද දින (17) සේවය සඳහා පැමිණෙන සියලුම සේවකයන්ට ආරක්ෂාව සපයන බවට පාලනාධිකාරිය දුන් පොරොන්දුව මත සියලු සේවකයන් අද දින රාජකාරියට වාර්තා කරන ලෙස ඒකාබද්ධ වෘත්තීය සමිති කැඳවුම්කරු සියලු සහෝදර සේවකයන්ට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n1208172</link>
    <topic>වැසි වස්සන්න හැකි නම් ජනතාව ‍ෙවනුවෙන් ඒ දේත් කරනවා</topic>
    <author>ජයසිරි මුණසිංහ ධනුෂ්ක ගොඩකුඹුර කිත්සිරි වනසිංහ අමිල ප්‍රභාත් වනසිංහ කැබිතිගොල්ලෑවේ සිට</author>
    <content>මහාමාර්ග, වාරිමාර්ග වැනි අත්‍යවශ්‍ය යටිතල පහසුකම් ජනතාවට ලබාදිය හැකි නමුත් වැස්ස ලබාදීමට තමාට හැකියාවක් නැතැයි ජනාධිපති මහින්ද රාජපක්ෂ මහතා පැවසීය.වර්ෂාව ලබාදීමට තමා මැජික්කරුවකු නොවන බව කී ජනාධිපතිවරයා එසේ කිරීමේ හැකියාවක් තිබුණේ නම් එය ද ජනතාව වෙනුවෙන් ඉටු කරන බව කීවේය.ජනතා සුබසෙත වෙනුවෙන් ක්‍රියාත්මක කරන වැඩපිළිවෙළ කිසිදු හේතුවක් නිසාවත් ආපසු හැරවීමට තමා සූදානම් නැති බවද ජනාධිපති මහින්ද රාජපක්ෂ මහතා ඊයේ (16) පැවැසීය.ජනාධිපතිවරයා මෙසේ ප්‍රකාශ කළේ යාන් ඔය ජලාශයේ ඉදිකිරීම් කටයුතු ආරම්භ කිරීමේ අවස්ථාවට කැබිතිගොල්ලෑව වාහල්කඩ ප්‍රදේශයේදී ඊයේ (16) එක්වෙමිනි.අනුරාධපුරය, ත්‍රිකුණාමලය, වව්නියාව දිස්ත්‍රික්ක වල ජනතාවගේ වාරි හා පානීය ජල අවශ්‍යතා සපුරාලන යාන් ඔය ව්‍යාපෘතිය සඳහා වැය කරන මුදල රුපියල් දසලක්ෂ 27000කි.වර්ෂාව නැති කාලයේ රට පුරා වැසි පිරිත දේශනා කිරීමේ ප්‍රතිඵල මහනුවර කොත්මලේ ප්‍රදේශවලට ලැබී ඇති බවත් අස්ගිරි පාර්ශ්වයේ මහ නායක හිමියන් තමා අමතා මේ පිළිබඳ සතුට පළ කළබවත් ජනාධිපතිවරයා වැඩිදුරටත් කීවේය.ඇමැතිවරුන් වන නිමල් සිරිපාල ද සිල්වා, තිස්ස කරල්ලියද්ද, එස්. එම්. චන්ද්‍රසේන, උතුරුමැද පළාත් හිටපු මහ ඇමැති බර්ටි පේ‍්‍රමලාල් දිසානායක මහත්වරු මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n1208173</link>
    <topic>ප්‍රසිද්ධ විවාදයකට එන්නැයි මෛත්‍රීගෙන් රනිල්ට අභියෝග</topic>
    <author/>
    <content>පක්ෂ නායකත්වයට එරෙහිව වත්මන් විපක්ෂ නායක රනිල් වික්‍රමසිංහ මහතා 1994 වසරේ දී ක්‍රියා කළ අයුරු හෙළිදරව් කිරීමට තීරණය කළ බවත්, ඒ සම්බන්ධයෙන් ප්‍රසිද්ධ විවාදයකට එන්නැයි තමා විපක්ෂ නායකවරයාට ඇරයුම් කරන බවත් ශ්‍රී ලංකා නිදහස් පක්ෂ මහලේකම් ඇමැති මෛත්‍රීපාල සි‍රිසේන මහතා පවසයි.තමා කළ අභියෝග හෑල්ලුවට ලක්කරමින් අසාර්ථක උත්සාහයක නිරත වනවාට වඩා මුහුණ ට මුහුණ ලා විවාදයකට ඒම එක්සත් ජාතික පක්ෂ සාමාජිකයන් බලාපොරොත්තු වන බවද ඒ මහතා සඳහන් කරයි.මාධ්‍ය නිවේදනයක් නිකුත් කරමින් වැඩිදුරටත් අදහස් දක්වන ඇමැති මෛත්‍රීපාල සිරිසේන මහතා, එදා ගාමිණී දිසානායක මහතාගේ ජයග්‍රහණය වළක්වමින් එවකට පොදුජන එක්සත් පෙරමුණේ අපේක්ෂිකා චන්ද්‍රිකා බණ්ඩාරනායක කුමාරතුංග මහත්මියට රනිල් වික්‍රමසිංහ මහතා රහස් තොරතුරු සැපයුවා. මා කළ හෙළිදරව්වෙන් පසු ගම් නියම් ගම් සිසාරා සිටින එජාප සාමාජිකයන් නොනවතින රැල්ලක් සේ එක්සත් ජනතා නිදහස් සන්ධානයට එක්වීම පිළිබඳව රනිල් වික්‍රමසිංහ මහතා වඩාත් කලබල වී සිටිනවා.පරිනත දේශපාලනඥයෙක් ලෙස ඔහු කළ යුත්තේ මේ අභියෝගවලට නිර්භීතව, නොපසුබටව ‍මුහුණ දීමයි. එහෙත් මේ වන විට සිදු වී ඇත්තේ විපක්ෂ නායකවරයා රැකගැනීම සඳහා රනිල්වාදී කල්ලියේ සැලසුමක් මත පක්ෂයේ ලේකම්වරයා ලවා මාධ්‍ය ප්‍රකාශ නිකුත් කිරීම පමණක් යැයි ඇමැති මෛත්‍රීපාල සිරිසේන මහතා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n1208174</link>
    <topic>යල කන්නයේ වී ගන්න මුල් අදියරට කෝටි 200ක්</topic>
    <author>විජයානි එදිරිසිංහ</author>
    <content>යල කන්නයේ වී මිලදී ගැනීමට වී අලෙවි මණ්ඩලය රුපියල් කෝටි 200 (මිලියන 2000) මුදලක් වෙන් කර තිබේ.මූලික අදියර සඳහා වෙන් කළ මුදල මේ ප්‍රමාණය වන අතර මිලදී ගැනීම් වැඩිවන විට මේ මුදල තවත් වැඩි කිරීමට තීරණය කර තිබේ.මඩකළපුව, අම්පාර, ත්‍රිකුණාමලය යන දිස්ත්‍රික්ක වල අස්වනු නෙලීම් මේ වන විටත් ආරම්භ වී තිබේ. පසුගිය සති කීපයේ වී මෙට්‍රික් ටොන් 1300ක් මිලදී ගෙන ඇති බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවසීය.මිලදී ගන්නා වී අස්වනු ගබඩා කර තැබීම සඳහා වී ගබඩා මේ වන විටත් හිස් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n1208175</link>
    <topic>ඉපලෝගම ප්‍රා. සභාවේ විපක්ෂ නායක ඇතුළු එජාපයේ ප්‍රබලයෝ පිරිසක් සන්ධානයට</topic>
    <author>එස්. ටී. බී. සේනාරත්න උතුරුමැද පළාත් විශේෂ</author>
    <content>අනුරාධපුර දිස්ත්‍රික්කයට අයත් ඉපලෝගම ප්‍රාදේශීය සභාවේ විපක්ෂ නායක සුගත් ප්‍රශන්ත මහතා ඇතුළු ඉපලෝගම ප්‍ර‍්‍රබල එක්සත් ජාතික පාක්ෂිත ක්‍රියාකාරීහු පිරිසක් එක්සත් ජනතා නිදහස් සන්ධානය එක් වෙති.ඉපලෝගම ප්‍රදේශයේ පැවැති උතුරුමැද පළාත් සභා මැතිවරණ ප්‍රචාරක රැස්වීමකදී හිටපු ප්‍රධාන ඇමැති බර්ටි ප්‍රේමලාල් දිසානායක මහතා හමුවේ බුලත් හුරුළු පිළිගන්වා ඔවුහු මෙසේ එක්සත් ජනතා නිදහස් සන්ධානය හා එක්වූහ.ාරම්පරිකව එක්සත් ජාතික පාක්ෂික පවුලකට උරුමකම් කියූ සුගත් ප්‍රශන්ත මහතා වයස අවුරුදු විසි දෙකේදී එක්සත් ජාතික පක්ෂ ක්‍රියාකාරී දේශපාලනයට පැමිණ ඇත.ඉකුත් 2002 ක වසරේදී ඉපලෝගම ප්‍රාදේශීය සභා මැතිවරණයට ඉදිරිපත් වූ ඔහු මනාප ඡන්ද 5600 ක් ලබාගනිමින් ප්‍රාදේශීය සභා සභාපති ධුරයට පත් විණි.නැවත දෙදහස් හය වසරේදී ප්‍රාදේශීය සභා මැතිවරණයට ඉදිරිපත් වු ඒ මහතා ඉන් ජයග්‍රහණය ලබා ඉපලෝගම ප්‍රාදේශීය සභාවේ විපක්ෂ නායක ධුරයට තේරී පත් විය.ඒ මහතා සමග ඉපලෝගම ගන්තිරියාගම, මානෑව ගෝනපතිරාව ආදි ගම්මාන විස්සකට පමණ අයත් ප්‍රබල එක්සත් ජාතික පාක්ෂික ක්‍රියාකාරීහු පිරිසක් මෙසේ සන්ධානය හා එක්වූහ.වත්මන් එක්සත් ජාතික පක්ෂ නායකත්වය යටතේ රටේ ආණ්ඩු බලය ලබා ගැනීම කිසිදාක සිදු නොවන බවත් හැමදාම විපක්ෂයේ හිඳීමින් සැබෑ මහජන සේවාවක් සිදු කළ නොහැකි නිසා සන්ධානයට එක්වූ බව මේ එජාප ක්‍රියාකාරීහු කියා සිටිති.මහින්ද රාජපක්ෂ මැතිතුමාගේ නායකත්වය අද මුළු රටම පිළිගෙන ඇති බව කී ඔවුහු එවන් නායකයකු හා එක්ව සැබෑ සමාජ මෙහෙවරක් ඉටු කිරීමට තීරණය කළ බවද ඔවුහු කියා සිටිති.ඡායාරූප උතුරුමැද පළාත් විශේෂ.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n1208176</link>
    <topic>මෙරටින් පන්නා සිටියදීත් හොරෙන් පැමිණි විදේශිකයෝ 53ක් දැලේ</topic>
    <author>විජයානි එදිරිසිංහ</author>
    <content>‘බ්ලැක්’ ලිස්ට් කර මෙරටින් පිටුවහල් කර සිටියදී හොර රහසේ නැවත මෙරටට පැමිණි සිටි විදේශිකයන් 53 දෙනෙක් ආගමන විගමන නිරීක්‍ෂණ මෙහෙයුම් සහ බුද්ධි අංශය මඟින් ඊයේ (16) දහවල් යාපනය ප්‍රදේශයේ දී අත්අඩංගුවට ගෙන තිබේ.විවිධ වැරැදි සම්බන්ධව මෙරටින් පිටිවහල් කර තිබූ මේ පුද්ගලයන් වංචනික ක්‍රම ඔස්සේ මෙරටට පැමිණ විවිධ වූ රැකියා හා ජාවාරම්වල යෙදී තිබේ.මෙසේ රැඳී සිටින පිරිස් අත්අඩංගුවට ගැනීමට ආගමන විගමන නිරීක්‍ෂණ මෙහෙයුම් සහ බුද්ධි අංශය මඟින් රටපුරා මෙහෙයුම් සිදු කරයි.ඊයේ (16) සිදු කළ මෙහෙයුමකදී පිරිස අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n1208177</link>
    <topic>සර්වඥ ධාතූ ප්‍රදර්ශන කාලයේ බෞද්ධ කොඩිය ඔසවන්න</topic>
    <author>උපාලි කරුණාරත්න</author>
    <content>කපිලවස්තු ශ්‍රී සර්වඥ ධාතූන් වහන්සේලා මෙරට ප්‍රදර්ශනය කරන මේ 19 දින සිට සැප්තැම්බර් 5 දක්වා රාජ්‍ය සහ පෞද්ගලික ආයතන, බෞද්ධ නිවාසවල බෞද්ධ කොඩිය ඔසවා තබන ලෙස බුද්ධ ශාසන සහ ආගමික කටයුතු අමාත්‍යාංශය ඉල්ලීමක්කරයි.ශ්‍රී සර්වඥ ධාතූන් වහන්සේලා ප්‍රදර්ශනය පිළිබඳව වැඩි දුරටත්අදහස් දක්වමින් බුද්ධ ශාසන සහ ආගමික කටයුතු අමාත්‍යාංශයේ ලේකම් එම්.කේ.බී දිසානායක මහතා ප්‍රකාශ කළේ, ඉන්දීය රජය ධාතූන් වහන්සේලා ප්‍රදර්ශනය කිරීම සඳහා සාංචි ස්ථූපයේ අනුරුවට සමාන විශේෂ ස්ථූපයක් එවා ඇති බවයි.මෙම ශ්‍රී සර්වඥ ධාතූන් වහන්සේලා ඉන්දියාවේ නවදිල්ලි නුවර ජාතික කෞතුකාගාරයේ ඉතා ආරක්ෂිතව තැන්පත් කර තිබේ.ධාතූන් වහන්සේලා මෙරට ප්‍රදර්ශනය කරන කාල සීමාවේ දැඩි ආරක්ෂාවක් ලබා දෙන අතර කටුනායක සිට කැලණිය මානෙල්වත්ත විහාරස්ථානය කරා ධාතුන් වහන්සේලා වැඩම කරවන්නේ විශේෂ ආරක්ෂිත කුටියකය.ධාතුන් වහන්සේලා ප්‍රදර්ශණය කරන විහාරස්ථානවල CCTV කැමරා සවි කරනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n1208178</link>
    <topic>ග්‍රාම ආරක්ෂක-සිවිල් ආරක්ෂක සාමාජිකයන්ට විශ්‍රාම වැටුප්</topic>
    <author>නුවන් කොඩිකාර සහ චමීර ඇල්ලදෙණිය</author>
    <content>ග්‍රාම ආරක්ෂක හා සිවිල් ආරක්ෂක බළකා සමාජීකයන්ට විශ්‍රාම වැටුප් පහසුක්ම ලබාදීමට රජය තීරණය කර තිබේ.ආරක්ෂක හා නාගරික සංවර්ධන ඇමැතිවරයා ලෙස ජනාධිපති මහින්ද රාජපක්ෂ මහතා ඇමැති මණ්ඩලයට කළ යෝජනාවට ඇමැති මණ්ඩලයේ අනුමැතිය හිමිවී ඇති බව ජනමාධය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.ජනමාධ්‍ය හා ප්‍රවෘත්ති අමාත්‍යාංශයේ ඊයේ (16) පැවැති කැබිනට් තීරණ දැනුම්දීමේ මාධ්‍ය හමුවේ දී ඇමැතිවරයා එසේ ප්‍රකාශ කළේය.මේ සම්බන්ධයෙන් ජනාධිපති මහින්ද රාජපක්ෂ මහතා මෙම මස 08වැනිදා ඉදිරිපත් කළ ඇමැති මණ්ඩල පත්‍රිකාව ඇමැතිමණ්ඩලය ස්ථිර කළ බව පැවසු ඒ මහතා මහා භාණ්ඩාගාරයේ උපදෙස් මත මෙම බළකා දෙකටම අයත් සාමාජිකයන්ට විශ්‍රාම වැටුප් සේවා ව්‍යවස්ථාව අනුව බඳවාගැනීමේ පටිපාටිය හා උචිත වැටුප් පියවරක් සකස් කිරිමට කටයුතු යොදා ඇති බව කීවේය.යුද්ධය පැවැති සමයේ ගම්බිම් ආරක්ෂා කර ගැනීමට මෙම පිරිස් බදවාගත් බවත්, ඔවුන්ගේ සේවය සලකා බලා සිවිල් ආරක්ෂක දේපාර්තුමේන්තුව නමින් ස්ථාපිත කර ඊට අනුයුක්ත කළ බවත් හෙතෙම පැවසීය.ගම් බට්ටන් ලෙස හැදුන්වු මෙම පිරිස් හට නිසි පුහුණුවක්, නිල ඇදුමක් හා ගෞරවණීය තත්ත්වයක් ලබාදීමට කටයුතු කළේ වත්මන් ජනාධිපතිවරයා බවත්, ඉන් නොනැවතී විශ්‍රාම වැටුපක හිමිකම් ලබාදීමට කටයුතු කළ බවත් රඹුක්වැල්ල මහතා අවධාරණය කළේය.විපක්ෂයේ ඇතැම් පිරිස් මෙම පිරිසට ලබාදෙන විශ්‍රාම වැටුප ඉත්තෙක් කර ගනිමින් විවිධ තර්ක විතර්ක, කටකතා ගෙන ගිය බව පවසන ඒ මහතා ඊට නිසි උත්තරය දැන් ලැබී ඇති බවද ප්‍රකාශ කළේය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ඇතුළු නිලධාරීහු පිරිසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n1208179</link>
    <topic>සිලෝන් බිස්කට්ස් රන් සම්මාන 3ක් දිනයි</topic>
    <author/>
    <content>ශ්‍රී ලංකාවේ රසකැවිලි හා ආහාර නිෂ්පාදන ‍ක්ෂේත්‍රයේ ප්‍රමුඛ සමාගමක් වන සිලෝන් බිස්කට්ස් හා ඊට අනුබද්ධ සමාගම් විසින් පසුගියදා පැවති 2012 ජාතික විකුණුම් සම්මේලනයේදී (NASCO)සම්මාන 6ක් දිනා ගන්නා ලදී.එම සම්මාන 6ට රන් සම්මාන 3ක් සහ රිදී සම්මාන 2ක් අයත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n12081712</link>
    <topic>සමෘද්ධි විශ්‍රාම වැටුපට එරෙහිවීම රටේ ජනතාවට ද්‍රෝහිවීමක්</topic>
    <author>පණ්ඩුක සමරසේකර</author>
    <content>රටේ බලධාරීන් එක්ව 27,000ක පමණ වූ සමෘද්ධි සේවක පිරිසක් විශ්‍රාම වැටුපක් සහිතව රාජ්‍ය සේවයට එක්කර ගැනීමට රජය කටයුතු කරගන යද්දී ඊට විරුද්ධව බංකොළොත් දේශපාලන පක්ෂයක් උසාවිය හමුවට යන එක තරම් ජනතා ද්‍රෝහී වැඩක් තවත් නැති බව ශ්‍රී ලංකා සමෘද්ධි අධිකාරියේ අධ්‍යක්‍ෂ ජෙනරාල් නීතිඥ බන්දුල තිලකසිරි මහතා පවසයි.27000ක සමෘද්ධි සේවක පිරිසකට විශ්‍රාම වැටුප් ලබාදීම හා ඔවුන් රාජ්‍ය සේවයට එක්කර ගැනීමේ පනතක් ලෙස ගෙන ඒමට විරුද්ධ ජනතා විමුක්ති පෙරමුණ නඩු මඟට බැසීම සම්බන්ධයෙන් දිනමිණ කළ විමසීමකදී බන්දුල තිලකසිරි මහතා මේ බව ප්‍රකාශ කෙළේය.වසර ගණනාවක ඇවෑමෙන් කළ සටනකදී ජනාධිපති මහින්ද රාජපක්‍ෂ මහතාගේ අනුමැතිය ඇතිව මේ පනත ක්‍රියාවට නැංවීම සඳහා සියලු කැපවීම් කළ සමෘද්ධි සේවකයන් සමඟ එක්ව ඒ සියලු දෙනා වෙනුවෙන් තමා මේ ප්‍රකාශය කරන බව සමෘද්ධි අධ්‍යක්‍ෂ ජනරාල්වරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n12081710</link>
    <topic>හදවත් සැත්කමකට ආධාර ඕනෑ</topic>
    <author>ධම්මිකා වෙලේගොඩ</author>
    <content>මාතර, පාලටුව ගුණරත්න විද්‍යාලයේ පහ වසර ඉගෙනුම ලබන කේ. එම්. ලෝචනා දෙව්මිණි (අවු 91/2) ශිෂ්‍යාව දරුණු හදවත් රෝගයකින් පෙලෙන බැවින් ඇය සුවපත් කිරීමට නම් හැකි ඉක්මනින් හදවත් සැත්කමක් කළ යුතු බවට ගාල්ල, කරාපිටිය ශික්ෂණ රෝහලේ හෘද රෝග විශේෂඥ වෛද්‍ය නාමල් ගමගේ මහතා නිර්දේශ කර ඇත.මෙම ශල්‍ය කර්මය සඳහා ලෝචනා දැරිය ඉන්දියාවට රැගෙන යායුතු හෙයින් ඒ සඳහා විශාල මුදලක් අවශ්‍ය බවත් පාලටුව අත්තුඩාව, මැදගෙදර, “හිරුණි”, නිවසේ පදිංචි ඇයගේ දෙමවුපියන්ට එම මුදල සොයා ගැනීම ඉතාමත් අසීරු කටයුත්තක් වී ඇති නිසාත් ඔවුන් තම දියණියගේ ජීවිතය බේරා ගැනීමට පරිත්‍යාගශීලීන් ගේ සහාය පතයි.මාතර, සම්පත් බැංකුවේ අංක 101050361390 දරන ගිණුම ඇය වෙනුවෙන් විවෘතව පවතින අතර වැඩි විස්තර දැන ගැනීමට 0779706816 දුරකථන අංකයට ඇමතුමක් ලබාදෙන ලෙස ලෝචනාගේ දෙමවුපියෝ ඉල්ලීමක් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n12081711</link>
    <topic>විදුලි සේවකයන් සාකච්ඡා මේසයට පැමිණීම සතුටට කරුණක්</topic>
    <author>චමීර ඇල්ලදෙණිය සහ පණ්ඩුක සමරසේකර</author>
    <content>සිය ඉල්ලීම පිළිගෙන සාකච්ඡා මාර්ගයෙන් ප්‍රශ්න විසඳා ගැනීමට විදුලි බල මණ්ඩල වෘත්තීය සමිති එකමුතුව කොන්දේසි විරහිතව එකඟවීම පිළිබඳ සිය සතුට පළකරන බව විදුලිබල හා බලශක්ති ඇමැති පාඨලී චම්පික රණවක මහතා විශේෂ ප්‍රකාශයක් කරමින් “දිනමිණ” ට ඊයේ (16) රාත්‍රි පැවසීය.පුරා සතියක් රට අඳුරේ නොතබා විදුලිය අඛණ්ඩව සැපයීමට කැප වූ විදුලි සේවකයන්ට සිය ස්තුතිය පුදකරන බවද එහිදී ඇමැතිවරයා පැවසීය.උසස් පෙළ දුවා දරුවන්ගේ අනාගතය අඳුරු නොකර ඔවුන්ට නිසි පරිදි විභාගයට මුහුණදීමට අවශ්‍ය ශක්තිය ලබාදීමත් රෝහල් කටයුතු අඛණ්ඩව පවත්වා ගැනීමට කටයුතු කිරීමත් ගැන විදුලි බල පවුලේ සාමාජිකයන්ට මෙම අවස්ථාවේදී සිය ප්‍රණාමය පුදකරන බවද ඇමැතිවරයා දිනමිණ කළ විමසීමේදී පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=n12081713</link>
    <topic>සා.පෙළට උ.පෙළට කොරියානු බස එක්වෙයි</topic>
    <author>සුභාෂිණි සේනානායක</author>
    <content>වසර 2015දී අධ්‍යයන පොදු සහතික පත්‍ර සාමාන්‍ය පෙළ සහ උසස්පෙළ විභාග සඳහා කොරියානු භාෂා ප්‍රශ්න පත්‍රයක් එක් කරමින් මේ විෂය ඉගෙන ගන්නා සිසුන්ට එම ප්‍රශ්න පත්‍රයට පෙනී සිටීමට අවස්ථාව ලබාදෙන බව අධ්‍යාපන ඇමැති බන්දුල ගුණවර්ධන මහතා පැවැසීය.මේ වන විට පාසල්වල ඉංග්‍රිසි, ජර්මන්, ප්‍රංශ භාෂා විෂයක් ලෙස ඉගැන්වීම් සිදුකරන බවත් කොරියානු රජය සහ ශ්‍රී ලංකා රජය අතර පවතින දිගුකාලීන 10 වැනි පිටුවටමිත්‍රත්වය‍ හේතුවෙන් දෙරට අතර සම්බන්ධතා වැඩි වී ඇතැයිද භාෂාව ප්‍රගුණ කිරීම සබඳතා වර්ධනයට හේතුවනු ඇතැයිද ප්‍රකාශ කළේය.ඇමැතිවරයා මේ බව අවධාරණය කළේ කොරියානු භාෂාව නිල වශයෙන් ශ්‍රී ලංකාව තුළ ඉගැන්වීම් කටයුතු ආරම්භ කරමින් මහරගම ජාතික අධාපන විද්‍යා පීඨයේ ඊයේ (16) පැවති උත්සවයට එක්වෙමිණි.මේ අනුව ශ්‍රී ලංකාව පුරා විසිරී සිටින ගුරු වෘත්තිකයන් 100 දෙනකු කොරියානු භාෂා ඩිප්ලෝමා පාඨමාලාව සඳහා තෝරාගෙන එම පාඨමාලාව ආරම්භ කිරීම අධ්‍යාපන ඇමැති බන්දුල ගුණවර්ධන , කොරියානු තානාපති චොයිජොන්ග් මූන් මහත්වරුන්ගේ ප්‍රධානත්වයෙන් මහරගම ජාතික ගුරු අධ්‍යාපන විද්‍යා පීඨයේදී සිදු කළේය.අධ්‍යාපන ඇමැති බන්දුල ගුණවර්ධන මහතා කොරියානු රජයේ අධ්‍යාපන විද්‍යා හා තාක්ෂණ අමාත්‍යංශය සමඟ පැවැත්වූ ද්වීපාර්ශ්වික සාකච්ඡාවකින් අනතුරුව මෙම ගුරුවරුන් පුහුණු කිරීමට පියවර ගෙන තිබේ.මේ පාඨමාලාවට සංඝරත්නයද සුදුසුකම් ලබා තිබීම විශේෂත්වයක් විය.ශ්‍රී ලංකාවේ සංවර්ධන කටයුතු වෙනුවෙන් කොරියානු රජය විශාල ලෙස උපකාර කරන බවත් ඒ සම්බන්දයෙන් ශ්‍රී ලංකා රජයේත් ජනතාවගේත් කෘතඥතාව කොරියානු රජයට පිරිනමන බවද ඇමැති බන්දුල ගුණවර්ධන මහතා කියා සිටියේය.කොරියානු භාෂාව ඉගින්වීම් කටයුතු සිදුකිරීම සඳහා එරට විශ්වවිද්‍යාලවල භාෂා විශේෂඥයන් පස් දෙනකු ජාතික අධාපන ආයතනයට පැමිණ සිටි.මෙම සමාරම්භක උළෙලට ජාතික අධාපන ආයතනයේ අධ්‍යක්ෂ ජනරාල් මහාචාර්ය ඩබ්ලිව්. එම්. අබේරත්න බණ්ඩාර මහතා ඇතුළු නිළදාරීහූ ද කොරියානු රජයේ නියෝජිතයන් පිරිසක් ද එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=r1208171</link>
    <topic>‘දිනමිණ’ හෙළිදරව්වෙන් පසුමිරිස්හේන පාලමේවැඩ අරැ‍ෙඹයි</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>ඊරියගොල්ල මීරිස්හේන පාලම මුල්ගලට පමණක් සීමාවෙලා “ යන සිරස්තලය යටතේ පළවු පුවත පල දරමින් පාලමේ ඉදිකිරීම් ආරම්භ කිරීමට පියවර ගෙන තිබේ.2008 වර්ෂයේ පෙබරවාරි මස 12 දින මුල්ගල තබා ආරම්භ කළත් වසර පහක් යනතෙක්ම කිසිදු ඉදිකිරීමක් නොකර අතහැර දමා තිබිණි. “ දිනමිණ හෙළිදරව්ව“ යටතේ ඉකුත් ජනවාරි මස 28 පළවු පුවත කෙරෙහි අවධානය යොමු කරමින් පාලමෙහි ඉදිකිරීම් ආරම්භ කිරීමට උපදෙස් ලබාදුන් බව ඉදිකිරීම් කටයුතු භාරව සිටින නිලධාරියෙකු අප සමඟ පැවසීය.2008 වර්ෂයේ මුල්ගල තබමින් ආරම්භ කළ මෙම පාලම සඳහා මුල්ගල තැබීමට එවකට මහා මාර්ග සංවර්ධන ඇමැතිව සිටි ටී. බී. ඒකනායක මහතා සහ සබරගමුව පළාත් ප්‍රධාන ඇමැති මහීපාල හේරත් මහත්වරු විශේෂ ආරාධිතයින් ලෙස සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=r1208172</link>
    <topic>උතුරු කළුතර ආබෲ ඇළකැළි කසළින් පිරිලා</topic>
    <author>නාගොඩ විශේෂ – එන්. විජේරත්න</author>
    <content>උතුරු කළුතර ප්‍රදේශයේදී මුහුද හා එක්වන ඇළබඩවත්ත – ආබෲ ඇළ වල්බිහිවී ඇති අතර කැළිකසළවලින් ද පිරී පවතී. බැස යාමකින් තොරව එක තැන රැඳී ඇති ජලයේ මැසි මදුරුවන් ද බෝවී තිබේ.කළුපැහැ ගැන්වී ඇති ඇළ මාර්ගයේ පවතින්නේ ද දුර්ගන්ධයකි. ප්‍රදේශයේ කාණු ඔස්සේ ද අපවිත්‍ර ජලය ඇළබඩවත්ත ආබෲ ඇළ මාර්ගයට එක්වේ.ප්‍රදේශවාසී ජනතාව මේ නිසා ඉමහත් අපහසුතාවයන්ට පත්ව සිටින අතර ජනතාවගේ සෞඛ්‍යයට හා පරිසරයට එවැනිම හානියක් ගෙන දී තිබේ. වසර ගණනාවකින් කිසිදු සංවර්ධනයක් මෙම ඇළ මාර්ගයේ සිදු නොවූ බව ප්‍රදේශවාසීහු ප්‍රකාශ කරති.මේ හා ආසන්න මාර්ග ඔස්සේ විදේශීය සංචාරකයන් ද ගමන් ගන්නා අතර මේ දැඩි සේ අපවිත්‍ර ඇළ මාර්ගය ඔවුන්ට ද ගෙන දෙන්නේ අප්‍රසන්න බවකි.ඇළ මාර්ගය මුහුදට එක්වන ස්ථානය ද ගොඩ වී පවතී. ප්‍රදේශවාසීන් පවසන්නේ වගකිවයුතු අංශවල අවධානය ඉක්මනින් යොමු වී ඇළබඩවත්ත ආබෲ ඇළ මාර්ගය සංවර්ධනය කර දෙන ලෙසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=r1208173</link>
    <topic>වසර 33ක සේවයට උපහාර</topic>
    <author/>
    <content>ජාතික තරුණ සේවා සභාවේ ලඝු ලේඛක ලෙස වසර 33ක් තිස්සේ සේවය කළ රමණි කරුණාරත්න මහත්මිය ඉකුත් දා විශ්‍රාම යද්දී ඈ වෙනුවෙන් සමරු සම්මාන උළෙලක් ජාතික යෞවන තිළිණ අධිකාරි කාර්යාලයේදී සිදු කෙරිණි.ජාතික යෞවන තිළිණ අධිකාරියේ සභාපති සෙනරත් කහඳ ලියනගේ මහතා ඇයට සමරු තිළිණයක් පිරිනැමූ අයුරු.ජාතික තරුණ සේවා සභාවේ නියෝජ්‍ය අධ්‍යක්ෂ (සංවර්ධන) සුගත් හේවාවිතාරණ සහ තිළිණ අධිකාරියේ විධායක ලේකම් පී. එස්. ගෞතමදාස මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=r1208174</link>
    <topic>ප්‍රාදේශීය ලේකම් කාර්යාලයේනිලධාරීන්ගේ හිඟයක්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>බුලත්සිංහල ප්‍රාදේශීය ලේකම් කාර්යාලයේ පවතින නිලධාරීන්ගේ හිඟය නිසා කාර්යාලයේ වැඩ මන්දගාමීව සිදුවන බව ප්‍රදේශවාසීහු කියති.මේ පිළිබඳව ප්‍රාදේශීය ලේකම් අයිරාංගනී වීරසිංහ මහත්මිය පැවසුවේ දැනට වසරක පමණ කාලයක් තිස්සේ සහකාර ප්‍රාදේශීය ලේකම්, පරිපාලන නිලධාරී, ග්‍රාම නිලධාරීන් 12ක් හා කාර්යාල කටයුතු සඳහා කළමනාකරණ සහායකයන් 4කගේ හිඟයක් ඇති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=r1208175</link>
    <topic>හෝමාගම-එපිටවල ඇළ මාර්ගයටඅසල නිවෙස්වල වැසිකිළි හරවලා</topic>
    <author>හෝමාගම විශේෂ – ජිනදාස ගමගේ</author>
    <content>දියනාපු ඇළ මාර්ගයේ වැසිකිළිවලෙන් උතුරා යන අප ජලය ගලායෑම නිසා තම ජනජීවිතයට ඉමහත් තර්ජනයක් වී ඇති බව හබරකඩ, වෑකන්ද, විමානපාර එපිටවල ප්‍රදේශවාසීහු පවසති.අසල නිවාසවලින් බැහැරකරන අප ජලය, වැසිකිළිවලින් පිටවන ජලය මෙම ඇළට එකතු වී කි.මී. 1 1/2 ක් පමණ දුර මෙම ජනාවාස අසලින් බැස යන අතර ඒවායින් විශාල දුර්ගන්ධයක් පැතිරී යයි.මෙම ඇළේ ජලය සමහර දිනක සුදුපාටින්ද තවත් දිනක තද කළුපාටින් ද ගලා යන අතර එම ජලයට මලපහ මිශ්‍ර වී ඇති බවක් දැකගත හැකිය. මෙම ජලය ගමමැදින් ගලා ගොස් පහළ කුඹුරු යායටද එකතුවන නිසා කුඹුරු වගා කිරීමටද ගොවීන් ඉදිරිපත් නොවන බවද වාර්තා වේ.ඇළේ ජලයෙන් හමන දුර්ගන්ධය නිසා දහවල් කාලයේදී පවා නිවාසවල දොර ජනෙල් වසාගෙන සිටින බවත් ළිං ජලය පවා අපිරිසිදුවී ඇති බවත් ප්‍රදේශවාසීහු පවසති.මේ සම්බන්ධයෙන් “දිනමිණ” කළ විමසුමකදී හබරකඩ බෝධිරාජ මාවතේ පදිංචි එන්. එම්. ඒ. ලීලාවති මහත්මිය මෙසේ පැවැසීය. මම මේ ප්‍රදේශයේ 1965 වසරේ සිට පදිංචිව සිටිනවා. අපේ දරු මුණුපුරන් මේ ඇළේ නෑවා. අපේ වගාවලට ජලය ගත්තා.දැනට වසර ගණනාවක සිට මේ ඇළේ ජලය කුණු ගඳ ගහමින් ගලනවා. ඒ ගඳට ගෙවල්වලත් ඉන්න අපහසුයි.ඩබ්ලිව්. පී. චාර්ලිස් මහතා - මෙම ඇළේ හොඳ පිරිසිදු ජලය කාලයක් තිස්සේ ගලා ගියා. අපේ කුඹුරුවලටත් මේ ඇළ යනවා. එදා කුඹුරුවැඩ කර හැන්දෑවට ඇඟ හෝදා ගන්නේ මේ ඇළේ ජලයෙන්. අද කුණු ගඳ ගහන ජල පාරක් ගලනවා. පී.එච්.අයි. මහත්වරුන්ටත් කීවා පලක් වුණේ නෑ.පී. ඒ. පීටර් මහතා - මේ ඇළ හබරකඩයි වෑකන්දයි වෙන්කරන මායිමයි. අපි මේ ඇළෙන් අපේ ළමයින් නෑව්වා. හරකුන්ට වතුර දුන්නා. අද අහලකවත් ඉන්න බෑ කුණු ගඳයි.එපිටවල පදිංචි පියදාස මහතා - මේ ඇළෙන් කලකට පෙර ඉතා පිරිසිදු ජලය බැස ගියා. එහෙත් අසල නිවාසවලින් වැසිකිළි හරවා තිබෙන නිසා අද අපිරිසිදු වී ගඳ ගහනවා. වරක් නිලධාරින් ඇවිත් බලා ඒ ඉඩමේ වළක් කැපුවා. ටික දවසකින් ඒක පිරිලා උතුරා මෙම කානුවට එනවා. මෙම කුණු ජලය හබරකඩ තලගාදෙණිය වැවේ දෙණිය ඇතුළු කුඹුරුවලටත් යන නිසා ගොවියෝ කුඹුරුවලට බහින්නේ නෑ. මේ සම්බන්ධව බලධාරින් කුමක් හෝ පියවරක් ගෙන අපට යහපතක් කරන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=r1208176</link>
    <topic>පානදුරේ කතුන්ගේ මාල කැඩූ යුවළයතුරුපැදිය මහ මඟ දමා පැන ගිහින්</topic>
    <author>වාද්දුව සමුහ – එස්. රූපරත්න පියදාස</author>
    <content>තම බිරිය සමඟ යතුරුපැදියකින් පැමිණ තරුණියකගේ රන්මාලයක් කබා ගැනීමට සූදානම් වු අයෙක් අවට සිටි අය විසින් අල්ලාගෙන පහරදීමට සූදානම් වනවිට බේරී පැනගොස් ඇතැයි පානදුර පොලිසිය කියයි.එම පුද්ගලයා ඔහුගේ බිරිය සමඟ පානදුර මහවිලදී තරුණියකගේ මාලයක් කැඩීමට සුදානම් වූ අවස්ථාවේදී මිනිසුන් විසින් අල්ලාගෙන පහරදීමට සුදානම් වනවිට දෙදෙනා පැමිණි යතුරුපැදියද මග දමා ගොස් ඇත.මේ අකරතැබ්බයට මුහුණ පා ඇත්තේ පානදුර ආයතනයක රැකියාව කරන තරුණියක් බව පොලිසිය පැවැසීය.මෙම පුද්ගලයා ගත් ණය මුදලක් පියවා දැමීමට මෙසේ කාන්තාවන්ගේ රන් මාල කැඩීමට පුරුදු වී ඇති බවත් මොහුට මෙවැනි චෝදනා රැසක් ඇති අයෙක් බවත් වාර්තා වෙයි.මොහු මහ මග දමා ගිය යතුරුපැදිය පානදුර පොලිසිය මගින් භාරයට ගෙන ඇති අතර එය හොර අංක පුවරුවක් සවිකළ යතුරුපැදියක් බව සොයා ගැනුණි.පානදුර පොලිස් අපරාධ පරීක්ෂණ අංශයේ ස්ථානාධිපති උප පොලිස් පරීක්ෂක නයනජිත් මහතා ප්‍රමුඛ පොලිස් කණ්ඩායමක් එම පුද්ගලයා අත්අඩංගුවට ගැනීමට පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=s1208171</link>
    <topic>ශ්‍රී ලංකා ප්‍රිමියර් ලීග්පල්ලෙකැලේ තරග අද ඇරැඹේ</topic>
    <author>වර්නන් ගුණසේකර පල්ලෙකැලේ සිට</author>
    <content>මංගල ශ්‍රී ලංකා ප්‍රිමියර් ලීග් ක්‍රිකට් තරගාවලියේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වීමට නියමිත තරග අද (17) ආරම්භ වෙයි.අද පළමු තරගය වයඹ සහ ඌව කණ්ඩායම් අතරත් (පස්වරු 4.00 ට) දෙවැනි තරගය බස්නාහිර හා නැගෙනහිර කණ්ඩායම් අතරත් (රාත්‍රි 8.00 ට) පැවැත්වේ.කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ මෙතෙක් පැවැති තරග හය අවසානයේ නැගෙනහිර කණ්ඩායම ඔවුන් සහභාගි වූ තරග දෙකෙන් ම ජය ගෙන ප්‍රසාද ලකුණු 4ක් ලබා තරගාවලියේ පෙරමුණේ සිටී.රුහුණ හා බස්නාහිර කණ්ඩායම් ඔවුන් සහභාගි වූ තරග දෙකෙන් 1 බැගින් ජය ගෙන ප්‍රසාද ලකුණු 2 බැගින් ලබා ගෙන සිටිති. ඌව සහ වයඹ මෙතෙක් සහභාගි වී ඇත්තේ එක් තරගයකට බැගින් පමණි. එම තරග ජය ගැනීමට ඔවූහු සමත්වූහ.තරගාවලියේ මෙතෙක් ජයග්‍රහණයක් වාර්තා කර නැත්තේ කඳුරට හා උතුර කණ්ඩායම් පමණි. සහභාගි වූ තරග දෙකෙන් ම පරාජය වී සිටින ඔවුන් ලකුණු සටහනේ අන්තිමේ පසුවෙති.ප්‍රථම වතාවට පැවැත්වෙන ශ්‍රී ලංකා ප්‍රිමියර් ලීගයේ දැනට හොඳම පන්දු යැවීම වාර්තා වී ඇත්තේ ඌව කණ්ඩායමේ දිල්හාර ප්‍රනාන්දු ගෙනි. බස්නාහිර කණ්ඩායමට එරෙහිව ක්‍රීඩා කළ එක ම තරගයේදී ඕවර 3ක් යවමින් ඔහු ලකුණු 17ක් පමණක් ලබා දී කඩුලු 5ක් ලබා ගැනීමට සමත්ව සිටී. ලසිත් මාලිංග හා අජන්ත මෙන්ඩිස් ද කඩුලු 5 බැගින් ලබා ගෙන සිටියද ඒ තරග දෙකකට සහභාගි වෙමිණි. මෙතෙක් හොඳම පිතිකරණය බස්නාහිර කණ්ඩායමේ තිලකරත්න ඩිල්ෂාන් ගෙනි. තරග දෙකකට සහභාගි වෙමින් ඔහු ලකුණු 122ක් රැස්කර ගෙන සිටී.වයඹ කණ්ඩායම නියෝජනය කරන ටමිම් ඉක්බාල් වැඩිම පෞද්ගලික ලකුණු සංඛ්‍යාව වාර්තා කර සිටී. උතුර කණ්ඩායමට එරෙහිව පැවැති තරගයේදී ඔහු හතරේ පහර 7ක් සහ හයේ පහර 6ක් එල්ල කරමින් පන්දු 61කින් ලකුණු 93ක් ලබා ගැනීමට සමත් විය.මෙතෙක් පැවැති තරග ප්‍රතිථලනැගෙනහිර ලකුණු 5කින් රුහුණ පැරදවීය (ඩක්වර්ත්/ලුවිස්)බස්නාහිර ලකුණු 34කින් කඳුරට පැරදවීයවයඹ කඩුලු 9කින් උතුර පැරදවීයඌව කඩුලු 8කින් බස්නාහිර පැරදවීයනැගෙනහිර කඩුලු 7කින් කඳුරට පැරදවීයරුහුණ ලකුණු 35කිින් උතුර පැරදවීය (ඩක්වර්ත්/ලුවිස්).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=s1208172</link>
    <topic>පාසල් 2000කට ජගත් සංගමයෙන් බැඩ්මින්ටන් ආධාර</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ පාසල් 2000කට බැඩ්මින්ටන් එලිමහන් ක්‍රීඩා පිටි හා ක්‍රීඩා උපකරණ ලබාදීමට ජාත්‍යන්තර බැඩ්මින්ටන් සම්මේලනය කටයුතු යොදා ඇත. එයට අමතරව පාසල් ගුරුවරුන්ට බැඩ්මින්ටන් ක්‍රීඩාව පිළිබද දැනුවත් කිරී‍මේ වැඩ සටහන් හා පුහුණුකරුවන්ට වැඩිදුර පුහුණුව ලබාදීමට ද කැමැත්ත පළකොට තිබේ.ශ්‍රී ලංකාව බැඩ්මින්ටන් ක්‍රීඩාවෙන් ඉදිරියට ගැනීමේ හැකියාව ඇති රටක් ලෙස හදුනාගෙන ඇති හෙයින් ජාත්‍යන්තර බැඩ්මින්ටන් සම්මේලනයේ පුර්ණ අවධානය යොමුව ඇත.ලබන වසරේ ඉන්දියාවේ පැවැත්වෙන දකුණු ආසියානු ක්‍රීඩා තරගාවලිය ඉලක්ක කරගෙන බැඩ්මින්ටන් පුහුණු සංචිත ආරම්භ කිරීමට කටයුතු යොදා ඇති අතර අවසන් ක්‍රීඩකයන් හයදෙනා පුහුණු තරගවලින් ‍තෝරා ගන්නා බව බැඩ්මින්ටන් සංගමයේ සභාපති පරාක්‍රම බස්නායක මහතා පැවැසීය.මෙතෙක් පැවැති තෝරා ගැනීමේ ක්‍රමවේදයට වඩා වෙනස් ක්‍රමයක් දකුණු ආසියානු ක්‍රීඩා උලෙළ ඉලක්ක කරගෙන සිදු කිරීම අපේක්ෂාව වී ඇත.“ඉන්දියාව පරාජය කරන ලෙස ක්‍රීඩා ඇමැතිතුමා බැඩ්මින්ටන් පරිපාලනයට අභියෝගක් දී ති‍බෙනවා. අපි ඒ අභියෝගය භාර ගත්තා. සුදුසුම කණ්ඩායම තෝරා ගෙන ඔවුන්ට සියලු පහසුකම් ලබා දෙනවා” සභාපතිවරයා පැවැසීය.බැඩ්මින්ටන් ජාතික පුහුණු කටයුතු උදෙසා ජපන් ජාතික ශංකර් අන්නමලේ හා ජවශාකී යන විදෙස් පුහුණුකරුවන් දෙදෙනා මේ වන විට ශ්‍රී ලංකාවේ රැදී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=s1208173</link>
    <topic>ආරක්ෂක සේවා මාර්ග ධාවන තරගය 19දා</topic>
    <author/>
    <content>ආරක්ෂක ‍සේවා මලල ක්‍රීඩා ශූරතා තරගාවලියට සමගාමීව පැවැත්වෙන ආරක්ෂක සේවා මාර්ග ධාවන තරගය 19දා රාජගිරිය මංසන්දියෙන් ආරම්භ ‍වේ.මාර්ග ධාවන තරගය රාජගිරියයෙන් ආරම්භ වී පාර්ලිමේන්තු වටරවුම, බත්තරමුල්ල මංසන්දිය, කොස්වත්ත මංසන්දිය, තලංගම, අතුරුගිරිය මංසන්දිය, හබරකඩ, පනාගොඩ මංසන්දිය, ගොඩගම හරහා ගොස් යුද හමුදා ජනපද ප්‍රධාන දොරටුවෙන් ඇතුලු වී යුද හමුදා ශාරීරික අභ්‍යාස පුහුණු මධ්‍යස්ථානය ඉදිරිපිටින් අවසන් වීමට නියමිතව ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=s1208174</link>
    <topic>ඔලිම්පික් ශූරියට කොලොම්බියාවේ රාජ්‍ය උපහාර</topic>
    <author/>
    <content>මෙවර ඔලිම්පික් ක්‍රීඩා උලෙළේ බී.එම්.එක්ස් කාන්තා පාපැදි රන් පදක්කම දිනාගත් කොලොම්බියාවේ මරියානා පේජන්ට එරට රජය උපහාර උලෙළක් පැවැත්වීය. කොලොම්බියාවේ බොගෝටා නුවර පිහිටි නරීනෝ ජනාධිපති මන්දිරයේ පැවැති මේ උපහාර උලෙළේ දී පාපැදි ශූරිය‍ට ජනපති ජුවාන් මැනුවෙල් සන්තෝස් විසින් එරට රජයේ බොයෝකා සම්මානය පිරිනැමුවේය.බී.එම්.එක්ස් කාන්තා පාපැදි තරග ඉසව්වේ හිටපු ‍‍ලෝක ශූරිය වන 20 හැවිරිදි මරියානා මේ තරග ඉසව්වේ රන් පදක්කම දිනූ දෙවැනි ලාබාලතම පාපැදි ක්‍රීඩිකාව ද වන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=s1208175</link>
    <topic>යෝධ නෙට්බෝලය ගම්පොළට එයි</topic>
    <author>එස්.එන්.ගොඩමුන්නගම්පොල සමුහ</author>
    <content>අටවැනි ආසියානු දැල්පන්දු ශූරතා තරගාවලිය වෙනුවෙන් ශ්‍රී ලංකා නෙට්බෝල් කණ්ඩායම දිරිමත් කිරි‍‍මේ වැඩ පිළිවෙළේ යෝධ නෙට්බෝලය සහිත ප්‍රදර්ශන පෙළපාළිය ගම්පොළ නගරයට පැමිණියේය.මෙහිදී ශ්‍රී ලංකා නෙට්බෝල් කණ්ඩායමට සුබ පැතීම සඳහා ක්‍රීඩා ලෝලීන් විශාල පිරිසක් එක්වු අතර ඔවුන් විසින් දර්ශණිය පෙරහැරකින් පෙළපාළිය ගම්පොල මහජන බැංකු පරිශ්‍රයට කැදවාගෙන එනු ලැබීය.‍එහිදි ගම්පොළ පාසල් අතර හොඳම විදින්නියන් තිදෙනෙකු තෝරා තෑගි පිරිනැමීමද සිදුවිය. ඒ අනුව නිදිශා ශ්‍යාමලි, කුෂාන්ජලී හා අයෝධ්‍යා යන ක්‍රීඩිකාවන් තේරී පත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=s1208176</link>
    <topic>ක්‍රීඩාව නැංවීමේ නැ‍ඟෙනහිර පළාත් සමුළුව අද මඩකළපුවේ දී</topic>
    <author/>
    <content>ක්‍රීඩා අමාත්‍යාංශය දියත් කළ හත් අවුරුදු ජාතික ක්‍රීඩා සැලැස්ම යටතේ පළාත් මට්ටමෙන් ක්‍රීඩා සංවර්ධන කටයුතු වේගවත් කිරීමේ අරමුණින් ක්‍රීඩා අමාත්‍යාංශය සංවිධානය කරන පළාත් ක්‍රීඩා සමුළුවේ 9වැනි වැඩසටහන ක්‍රීඩා අමාත්‍ය මහින්දානන්ද අලුත්ගම‍ගේ මහතා ‍ප්‍රධානත්වයෙන් අද (17) පෙ.ව 9.00ට මඩකළපුව කච්චේරියේදී පැවැත්වේ.ශ්‍රී ලංකාවේ ග්‍රාම්‍ය මට්ටමේ සිටින දක්ෂ ක්‍රීඩක ක්‍රීඩිකාවන් හඳුනාගෙන නිවැරදි තාක්ෂණයක් යටතේ පුහුණුකර ජාතික හා ජත්‍යන්තර මට්ටමට ගෙන යාම මෙහි මුලික අරමුණ වී තිබේ.පළාත් මට්ටමෙන් ක්‍රීඩා කටයුතු දියුණු කිරීමේ දී රේඛීය අමාත්‍යාංශය හා පළාත් ක්‍රීඩා අමාත්‍යාංශය අතර පුළුල් සහයෝගයන් වර්ධනය කිරී‍ම ඉලක්ක කර ගනිමින් ග්‍රාම්‍ය ප්‍රදේශවල සිටින දක්ෂ ක්‍රීඩක ක්‍රීඩිකාවන් ජාතික තලයට ගෙන ඒම, ක්‍රීඩා යටිතල පහසුකම් දියුණු කිරීම, දිස්ත්‍රික් ක්‍රීඩා කමිටු පිහිටුවීම, ක්‍රීඩා සංවර්ධන විශේෂ ව්‍යාපෘති හඳුන්වා දීම, ලොව දිනන ක්‍රීඩා ශක්ති වැඩසටහන සාර්ථක කිරීම, දිස්ත්‍රික් ක්‍රීඩා වෛද්‍ය ඒකක කටයුතු පුළුල් කිරීම, පළාත් ක්‍රීඩා උලෙළවල් සංවිධානය කිරීම, ප්‍රාදේශීය ක්‍රීඩා වැඩසටහන් විධිමත් කිරීම, දිස්ත්‍රික් ක්‍රීඩා නිළධාරීන් හා පළාත් ක්‍රීඩා නිළධාරීන් අතර පොදු වැඩපිළිවෙළක් සැකසීම යන කරුණු පිළිබද මෙහිදී විශේෂ අවධානය යොමු කරනු ඇතැයි ක්‍රීඩා අමාත්‍යාංශය අවධාරණය කරයි‍නැ‍ඟෙනහිර පළාත් සමුළුව සඳහා ක්‍රීඩා අමාත්‍යාංශ ලේකම්, ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල්, දිස්ත්‍රික් ලේකම්, ප්‍රාදේශිය ලේකම්වරුන්, පළාත් ක්‍රීඩා අමාත්‍යාංශයේ ලේකම්, පළාත් ක්‍රීඩා අධ්‍යක්ෂ, පළාත් අධ්‍යාපන දෙපාර්තමේන්තුවේ ක්‍රීඩා අධ්‍යක්ෂ, දිස්ත්‍රික් තරුණසේවා නිළධාරීන්, දිස්ත්‍රික් වෛද්‍ය ඒකකයේ අංශභාර වෛද්‍ය නිළධාරීන් ඇතුලු පිරිසක් සහභාගී වීමට නියමිත යැයි ක්‍රීඩා අමාත්‍යාංශය පවසයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=s1208177</link>
    <topic>බස්නාහිර පළාත් කනිෂ්ඨ අයෝමය කිරුළ මධුරංගට</topic>
    <author/>
    <content>ශ්‍රී ලංකා ප්‍රවීණ කායවර්ධනකයන්ගේ සහ ශාරීරික යෝග්‍යතා සංගමය සංවිධානය කළ ශ්‍රී ලංකා මෝස්ට් මස්ක්‍යුලර් මෑන්, බස්නාහිර පළාත් අයෝමය ශූරයා, කඩවසම් තරුණයා සහ ස්ලිම් ගර්ල් තේරී‍මේ තරග පසුගියදා පැවැත්විණි.එම තරගාවලියේ අවුරුදු 21න් පහළ කනිෂ්ඨ අයෝමය ශූරයා ලෙස කොළඹ නගර සභා ක්‍රීඩා සමාජය නියෝජනය කළ බී.පී.බියංක මධුරංග තේරි පත්විය.බස්නාහිර පළාත් සෞන්දර්ය නිකේතන ශාලාවේදී පැවැති තරගාවලියේ ආරාධිත අමුත්තන් ලෙස කොළඹ නගර සභා නාගරික මන්ත්‍රී සහ ක්‍රීඩා කම්ටු ලේකම් දර්ශන් පතිරණ, කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල මහතාගේ ලේකම් ප්‍රියන්ත සොයිසා, දිනේෂ් රූපසිංහ, පැට්‍රිෂීයා රූපසිංහ, ශ්‍රී ලංකා කායවර්ධන සම්මේලනයේ සභාපති කපිල කුමාර, චිත්‍රපට නළු රවීන්ද්‍ර රන‍්දෙණිය, හිටපු සංචාරක අමාත්‍ය ධම්ම ජාගොඩ මහත්ම මහත්මින් සහභාගී විය.තරගාවලියේ සමස්ත ප්‍රතිඵල මෙසේය.අවුරුදු 21න් පහළ කනිෂ්ඨ අයෝමය ශූරයා : බී.පී.බියංක මධුරංග (කොළඹ නගර සභා ක්‍රී.ස.)අයෝමය ශූරයා කි.ග්‍රෑ.55 බර පංතිය : ඒ.ඩී.එන්.වී.හේවාවසම් (පවර් ෆිට්නස් ක්‍රී.ස.), කි.ග්‍රෑ.65 බර පංතිය : පී.එම්.සුරේෂ් කරුණාතිලක (ශ්‍රී ලංකා ගුවන් හමුදා ක්‍රී.ස.), කි.ග්‍රෑ.66 බර පංතිය : නාමල් සංජීව (මීරිගම බාබෙල් ක්‍රී.ස.), කි.ග්‍රෑ.70 බර පංතිය : ආර්.එම්.අමිල උෂාන්ත (තිවිස් ජිම්), කි.ග්‍රෑ.75 බර පංතිය : ඩබ්.එම්.චමින්ද පීරිස් ( ශ්‍රී ලංකා ගුවන් හමුදා ක්‍රී.ස.), කි.ග්‍රැ.80 බර පංතිය : උදාර මෙන්ඩිස් (ශ්‍රී ලංකා ගුවන් හමුදා ක්‍රී.ස.), කි.ග්‍රෑ.85 බර පංතිය : ආර්.ලක්ෂ්මන් (ශ්‍රී ලංකා ගුවන් හමුදා ක්‍රී.ස.), කි.ග්‍රෑ.85ට ඉහළ බර පංතිය : ටී.එව්.ආර්.සාවින්ද (ශ්‍රී ලංකා ගුවන් හමුදා ක්‍රී.ස.)ශ්‍රී ලංකා මෝස්ට් මස්ක්‍යුලර් මෑන් අයෝමය ශූරයා - Best Back : එ.ඩී.එන්.පී.හේවාවසම් (පවර් ෆිට්නස් ක්‍රී.ස.), Best Leg : සුරේෂ් කරුණාතිලක (ශ්‍රී ලංකා ගුවන් හමුදා ක්‍රී.ස.), Best Arm : සී.ඒ.අනුර පෙරේරා (ශ්‍රී ලංකා ගුවන් හමුදා ක්‍රී.ස.), Best Chest : සුරේෂ් කරුණාතිලක (ශ්‍රී ලංකා ගුවන් හමුදා ක්‍රී.ස.), Best Abdominal : එ.ඩී.එන්.පී.හේවාවසම් (පවර් ෆිට්නස් ක්‍රී.ස.)ශ්‍රී ලංකා ස්ලිම් ගර්ල් තරගය : ශානිකා ප්‍රියදර්ශනී, කඩවසම් තරුණයා : පැතුම් චින්තකඅයෝමය ශූරයා තරගයේ ජ්‍යොෂ්ඨ ශූරතාව : ආර්.එම්.සුරේෂ් කරුණාතිලක (ශ්‍රී ලංකා ගුවන් හමුදා ක්‍රී.ස.).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=s1208178</link>
    <topic>හම්බන්තොට දිස්ත්‍රික් යෞවන ක්‍රීඩා ශූරතාව වීරකැටියට</topic>
    <author>වීරකැටිය සමුහ</author>
    <content>ජාතික තරුණසේවා සභාව පවත්වනු ලබන 24වැනි ජාතික යෞවන ක්‍රීඩා උලෙළට සමගාමීව පැවැති හම්බන්තොට දිස්ත්‍රික් යෞවන ක්‍රීඩා උලෙළේ සමස්ත ශූරතාව වීරකැටිය ප්‍රාදේශීය ලේකම් කොට්ඨාශය විසින් දිනා ගන්නා ලදි. තරගාවලියේ අනුශූරතාව සම ලකුණු ලබා ගනිමින් හම්බන්තොට හා සුරියවැව ප්‍රාදේශීය ලේකම් කොට්ඨාශ විසින් හිමිකර ගත්තේය.පසුගියදා වීරකැටිය රාජපක්ෂ පොදු ක්‍රීඩාංගණයේදී පැවැති ක්‍රීඩා උලෙළේ ජය සංක්ත ප්‍රදානය හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=s1208179</link>
    <topic>ධර්මරත්න විදුහලට කඩුලු 9ක ජයක</topic>
    <author/>
    <content>අන්තර පාසල් අවුරුදු 17න් පහළ තුන්වැනි කොට‍සේ ජා-ඇල හෝලි රොසරි විදුහල සමග පැවැති තරගයෙන් කඩුලු 9ක ජයක් වාර්තා කිරිම‍ට රාගම වල්පොල ධර්මරත්න විදුහල සමත්විය. ධර්මරත්න විදුහල වෙනුවෙන් නායක නිලාන් ජයසිංහ එක් ඕවරයක් තුළ කඩුලු 4ක් දවාලමින් සහ පිත්තෙන් නොදැවී ලකුණු 34ක් රැස් කරමින් දක්ෂතා දැක්විය. හෝලි රොසරි විදුහල – 106 (ඕවර 26.4) ප්‍රකාෂ් ඇන්ටනි 40, රවිඳු සසංක 24 (නිලාන් ජයසිංහ 6/4, දිනේෂ‍් ප්‍රියංකර 22/3) ධර්මරත්න විදුහල – 108/1 (ඕවර 18.5) නිලාන් ජයසිංහ නොදැවී 34, එල්.දුමින්ද නොදැවී 32 (ප්‍රකාෂ් ඇන්ටනි 14/1) .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=f1208171</link>
    <topic>සදාකාලික දේශපාලනඅබ්බගාතයෝ</topic>
    <author/>
    <content>ඕනෑම කෙනකුට ඕනෑම දේශපාලනයක නියැලීමේ ප්‍රජාතන්ත්‍රවාදී නිදහසක් තිබේ. සියලුම දෙනා එකම දේශපාලන කඳවුරකට ගොනු වී එකම දේශපාලන ගමන් මඟක යායුතු බව මොනම දේශපාලන පොතකවත් සඳහන් නැත. ශ්‍රී ලංකාව තුළ දේ්ශපාලන පක්ෂ රාශියක් ඇත්තේ තම තමන් කැමැති දේ්ශපාලනයක යෙදීමට ය. කුමන පක්ෂයක සිටියත් ජනතාව ඒකරාශී කර ගන්නට ජන ප්‍රසාදයක් නැති දේශපාලන පක්ෂ දේශපාලකයන් සමඟම විනාශ වී යන බව අත් දැකීමෙන් අපි දනිමු.ආචාර්ය වික්‍රමබාහු කරුණාරත්නට ද තමන් කැමැති දේශපාලනයක යෙදෙන්නට කිසිවකුගේ තහනමක් නැත. එසේ දේශපාලනයේ යෙදී දේ්ශපාලන වශයෙන් විනාශ වන්නට ද ඔහුට අයිතියක් තිබේ. ආචාර්ය බාහුට සිදු වී ඇත්තේ ද එය යි. දැන් ඔහු දේශපාලන කුණු බක්කියට ළඟා වී ඇත්තේ ද ජනතාවගෙන් ඈත් වූ දේශපාලන ක්‍රියාදාමයක පැටලී සිටින බැවිනි.මාක්ස්වාදී ලේබලය අලවා ගෙන ඔහු කාලයක් තිස්සේ ජනතා ප්‍රසාදය දිනා ගන්නට තනිවම සටන් කළේ ය. නව සම සමාජ පක්ෂයේ නායකයා ලෙස අනෙකුත් වාමාංශික පක්ෂවලින් වෙන් වී ඔහු දේශපාලන ගමන් මඟ ආරම්භ කළේ ය. ඡන්ද ඉල්ලුවේ ය. එහෙත් දිනුවේ නැත. ඔහු පටන් ගත්තේ කොළඹ නගර සභාවෙනි. එහෙත් ප්‍රතිඵලය පරාජය යි. ඔහුට අවශ්‍ය වූයේ කෙසේ හෝ නගර සභාවට රිංගා “මමත් නාගරික මන්ත්‍රී” යයි කියන්නට ය. එහෙත් නගර සභාවක නාගරික මන්ත්‍රී පදවියක් ගන්නට සුදුසුකම් ලබා ගන්නටවත් ඔහුට නොහැකි වූයේ ජනතාවගේ කැමැත්ත ලබා ගැනීමට නොහැකි වූ බැවිනි.තරුණයා එළියට බාහු නගර සභාවටජේ. ආර්. ජයවර්ධන ගේ ආණ්ඩු ක්‍රම ව්‍යවස්ථාව යටතේ ක්‍රියාත්මක වූ මනාප ක්‍රමය හෙවත් ලැයිස්තු ක්‍රමයෙන් ආචාර්ය බාහු නගර සභාවට යන්නට මඟ පාදා ගත්තේ ය. වැඩිම මනාප ලබා ජයග්‍රහණය කොට නගර සභාවට පත් වූ එක් තරුණයකු එම මන්ත්‍රී ධුරයෙන් අයින් කර ගන්නට බාහු ක්‍රියා කළේය. මනාප ලැයිස්තුවේ ඊළඟට සිටියේ බාහුය. කොළඹ නගර සභාවේ නාගරික මන්ත්‍රීකම ඔහු ලබා ගත්තේ එසේ ය. එදා ඒ තරුණයා ඉල්ලා අස් ‍ෙනාවූයේ නම් බාහුට කවදාවත් නගර සභාවේ මන්ත්‍රීකමක් ලැබෙන්නේ නැත.දැන් ඉතින් නව සම සමාජ පක්ෂයේ නායකයා ලෙස තමන්ට දේශපාලන ගමන් මඟක් නැතැයි බාහුට අවබෝධ වූ නිසා පොදු පෙරමුණ සමඟ එක් වී බස්නාහිර පළාත් සභාවට ඉල්ලුවේ ය. ඔහු බස්නාහිර පළාත් සභාවේ මන්ත්‍රීකමට පත් වූයේ පොදු පෙරමුණට එක් වූ නිසාය. යළිත් ඔහු පොදු පෙරමුණෙන් ඉවත් විය. තනියම ඉල්ලුවේ ය. පැරැදුනේ ය. කිසිම දේශපාලන පක්ෂයකට ඔහු වැද්දගත්තේ නැත.මවුබිමට එරෙහි වූ ප්‍රභාකරන්ට එක් වූයේ කරන්නට වෙනත් දේශපාලනයක් නැති නිසාම නොව ඊළාම් රාජ්‍යයක් වෙනුවෙන් පුංචි තල්ලුවක් දී ප්‍රභාකරන්ගේ කරපිටින් හෝ ගොඩ එන්නට ය. ඒ නිසා ප්‍රභාකරන් කළ කී හැමදේම අනුමත කරන්නට ඔහුට සිදු විය. මේ රටේ අහිංසක මිනිසුන් මරා දැමීම - දේශපාලන නායකයන් ඝාතනය කිරීම වික්‍රමබාහු කිසි දිනෙක හෙළා දුටුවේ නැත. ස්වයං පාලනය ඔස්සේ දෙමළ නිජ බිම සංකල්පය දෝතින් දරා ගත් බාහු තව තවත් ජනතාවගෙන් ඈත් වූයේ ජනතා ද්‍රෝහී ප්‍රභාකරන්ට ළංවූ නිසාය. හෙංචයියන් කීප දෙනකු සමඟ එක් වී, ප්‍රභාකරන් රජ වෙන්නට ත්‍රස්තවාදය අකුරට ක්‍රියාත්මක කළ උතුරට වරින් වර ගියේ ද දේශපාලන පැවැත්මකට සහ පටු වාසි බලාගෙන ය.ප්‍රභාකරන්ට උතුර වෙන්කර දෙන්නට සටන් විරාම ගිවිසුමක් අත්සන් කළ රනිල් වික්‍රමසිංහට ද ළං වූ බාහු ප්‍රභාකරන්ට උතුර ලියා දෙන්නට අනියම් ලෙස නොව ඍජුව ක්‍රියා කළේ ය. සිංහල - දෙමළ - මුස්ලිම් සමඟිය වෙනුවෙන් ප්‍රභාකරන් සහ ඔහු අනුගමනය කළ මිනීමරු ත්‍රස්තවාදය මර්දනය කරන්නට මේ රටේ අහිංසක රණවිරු දරුවන් ජීවිත පූජා කරද්දී මේ කාලකණ්ණි මිනිසා නිජබිම සංකල්පය යටතේ ප්‍රභාකරන් සමඟම සිටියේ ය.එහෙත් රටට, මවු බිමට ආදරය කරන බහුතරය වික්‍රමබාහු පිළිකුල් කළහ.ඔහුගේ ජාති ද්‍රෝහී ක්‍රියා ප්‍රතික්ෂේප කළහ. ප්‍රභාකරන් සමඟම දේශපාලන කුණු බක්කියට තව තවත් ළං විය. අහිංසක මිනිසුන් දහස් ගණනින් ඝාතනය කළ - රටකට අවශ්‍ය දේශපාලන විද්වතුන් මරා දැමූ - මවුබිමට නොව තමන්ගේ සනුහරේ එකෙකුට වත් ආදරය නොකළ මිනීමරු ප්‍රභාකරන් නන්දිකඩාල් කළපුවෙන් සිය ත්‍රස්තවාදී ගමන් මඟ නිමා කරද්දී වඩාත් සැලුනේ වික්‍රමබාහු ය. හඬා වැළපුනේ ත්‍රස්තවාදය නිමා කළ විට තමන්ට ද පැවැත්මක් නැති බව අවබෝධ වූ නිසාය.ප්‍රභාකරන් මිය ගියත් ඔහු වෙනුවෙන් පෙනී සිටින කොටි අවතාර සමඟ වික්‍රමබාහුද ඊළාම් සිහිනය දිගේ ගමන් කළේ ය. දෙමළ ජනතාව වෙනුවෙන් සතයක්වත් වැය නොකළ ජාත්‍යන්තර දෙමළ ඩයස්පෝරාව ඊළාම් සිහින දකින විට ආචාර්ය වික්‍රමබාහු ද මවුබිමට එරෙහි වන්නට තීන්දු කළේ දේ්ශපාලන පැවැත්මට ය. දේශපාලන පැවැත්ම පිණිස තමන්ගේ නිජබිම පාවා දෙන්නට වුවද සූදානම් වූ වික්‍රමබාහු නම් වූ දේශපාලන වශයෙන් ආබාධිත මිනිසා තවත් දේශපාලන මෙන්ම ශාරීරික වශයෙන් ආබාධිත වූ මුතුවේල් කරුණානිධි ගේ දෙපා මුල වැටුණේ්ය.ආරම්භය මාක්ස්වාදයෙන් අවසානය ත්‍රස්තවාදයෙන්කිසි දිනක සැබෑ කරගන්නට නොහැකි වූ ඊළාම් සිහිනය සමඟ ප්‍රභාකරන් විනාශ විය. දැන් කරුණානිධි සූදානම් වන්නේ එම සිහිනය සැබෑ කරගන්නට තවත් ජීවිත විනාශයක් සඳහා ය. දෙමළ ඩයස්පෝරාව සහ එයට සහය දෙන්නන් එකතු කරගෙන චෙන්නායි නුවර ඊළාම් සමුළුවක් පැවැත් වූයේ ඊළාම් සිහිනය යළි සැබෑ කර ගැනීමට ය. ශ්‍රී ලංකාව එයට එරෙහි බව කරුණානිධි හොඳින් දනී. එහෙත් ශ්‍රී ලංකා නියෝජනයක් ඔහුට අවශ්‍ය විය. ඒ සඳහා ඔහු තෝරා ගත්තේ ශ්‍රී ලංකා දේශපාලනයෙන් කුණු ගොඩට තල්ලු කොට ජනතා අප්‍රසාදය පමණක් දිනාගත් දේශපාලන වශයෙන් නන්නත්තාර වූ මිනිසෙකි. ඒ වෙනත් කවුරුන් හෝ නොව තම පැවැත්ම සඳහා තමන්ට ප්‍රතිපත්තියක් තිබුණා නම් එයත්, මවුබිමත් පාවා දෙන්නට සූදානම් වූ මෝඩ මිනිසෙකි. ඔහුට ශ්‍රී ලංකාවේ දේශපාලන ගමන් මඟක් නැත. වේදිකාවක් නැත. මාක්ස්වාදයෙන් පටන් ගෙන ත්‍රස්තවාදයෙන් ගමන් මඟ නිමාවට පත් කරන්නට සූදානම් ආචාර්ය වික්‍රමබාහු කරුණාරත්න කිසිම ලැජ්ජාවක් බයක් නැතිව චෙන්නායි ඊළාම් සමුළුවට ගියේ ය. ඒ සඳහා ඔහුගේ අලුත් දේශපාලන මිත්‍රයා වන රනිල් වික්‍රමසිංහගේ් ද ආශීර්වාදය ලැබෙන්නට ඇතැයි සිතමු.ශ්‍රී ලංකාවට එරෙහිව යෝජනා රැසක් සම්මත කර ගත් චෙන්නායි ඊළාම් සමුළුවට ගිය වික්‍රමබාහු ඉල්ලා ගෙන කෑවේ ය. දේශපාලන වශයෙන් ඇන ගත්තේ ය. උතුරු යුද්ධයේ අවසාන කාලයේ යුද අපරාධ සිදු වූ බව මේ ජාති ද්‍රෝහී මිනිසා කියයි. ඒ යුද අපරාධවලට වගකිව යුත්තේ ඉන්දියාව බව චෙන්නායි සමුළුවේ දී ඔහු කීවේ ය. shut up and sit down යයි ඔහුට අණ ලැබුණේ් ඒ නිසා ය.“මගේ කතාවට නියමිත කාලය ඉවර වුණා. මට වාඩි වෙන්න කීවේ ඒ නිසා යි. මට shut up කිව්වානම් මම මූණටම ගහනවා.” ශ්‍රී ලංකාවට පැමිණ වික්‍රමබාහු නොදරුවකු සේ ප්‍රකාශ කර සිටියේ ය. වික්‍රමබාහු මූණට දමලා ඇන්නා නම් බාහුට අපේ ‘විප්ලවීය ආචාර්ය’ යනුවෙන් ඔහුගේ පාක්‍ෂිකයන් පෝස්ටර් ගහනවා ඒකාන්තය. මේ රටේ ජනතාව උණු කඳුළු මගින් දිනා ගත් සාමය පාවා දෙන්නට වික්‍රමබාහුලාට බැරිය. රණවිරු දරුවන් අත් පා ඇස් පමණක් නොව ජීවිත පූජාවෙන් ද දිනාගත් මව්බිම කෙළෙසන්නට වික්‍රමබාහුලාට කිසිසේත් ඉඩ දෙන්නේ නැත. වික්‍රමබාහුලා වැනි අය දේ්ශපාලන වශයෙන් අනාථ කරන්නට ක්‍රියා කළ මේ රටේ ජනතාව දේශපාලන කුණු ගොඩට දමන්නට ද කිසි විටෙකත් පසුබට වන්නේ නැත.රටට එරෙහි වූ මිනිස්සු ශ්‍රී ලංකා දේශපාලන ඉතිහාසයේ එමට සිටියහ. ඔවුන් අතරින් සමහරු දේශපාලන පාඩම් අරගෙන නිසි මඟට පිළිපන්හ. අනික් අය සදාකාලික දේ්ශපාලන අබ්බගාතයෝ වූහ. අනාගතයේ දේශපාලන ඉතිහාසය අලුතින් ලියන විට ආචාර්ය වික්‍රමබාහු කරුණාරත්න ගැන පිටු ගණන් ලියන්නට වෙහෙස විය යුතු නැත. අටුවා ටීකා අනවශ්‍ය ය. ඔහුට දේශපාලන වශයෙන් සාර්ථක ගමන් මඟක් කිසිදා නොතිබුණු නිසා ඔහු ගැන අමුතුවෙන් ලියා තබන්නට කිසිවක් ඉතිරි වී නැත. “ජාතියට මව්බිමට එරෙහි වූ ද්‍රෝහියා” යනුවෙන් ලියා තැබීම හොඳටෝම සෑහේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=f1208172</link>
    <topic/>
    <author>චන්දන ජයවීර</author>
    <content>මායා දේවි, නාග ගුරුළා, දෝන කතරිනා, දෙවෙනි මහින්ද , වාසුදේව, යසෝදරා, ජගන්මා ආදි රාජ්‍ය සම්මාන දිනූ ස්වතන්ත්‍ර නාට්‍ය නිර්මාණය කළ කේ. බී. හේරත්ගේ් නවතම රංග නිර්මාණය “ කළු කුමාරී” අගෝස්තු 21 - 22 දිනවල සවස බිෂෝප් විදුහල් රංග ශාලාවේදී රඟ දැක්වේ. මේ ඒ ගැන ඔහු හා කළ කතාබහකි.මේ මොහොතේ නිෂ්පාදනය වන සෑම නාට්‍යයක්ම පරිවර්තන පිටපත් ආශ්‍රයෙන් නිෂ්පාදනය වන නාට්‍ය බවට පත්ව ඇත. ස්වතන්ත්‍ර නාට්‍ය රචනයේ නියඟයට එරෙහිව සාරවත් නාට්‍ය බිහි වන්නේ කලාතුරකිනි. කේ. බී. හේරත් එවැනි නාට්‍ය රැසක් සිංහල වේදිකාවට දායාද කළ නාට්‍යකරුවෙකි.කේ. බී. ඓතිහාසික මුලාශ්‍ර සිය නිර්මාණ සඳහා යොදා ගැනීමට බෙහෙවින් අභිරුචියක් දක්වයි. දෝන කතරිනා, දෙවෙනි මහින්ද, යසෝදරා, එවැනි ඓතිහාසික පුරාවෘත්ත ආශ්‍රය කරගෙන ඔහු නිර්මාණය කළ නාට්‍ය කිහිපයකි. ඉතා පරිස්සමින් ප්‍රවේශවිය යුතු අඩවියක් වන ඉතිහාස කතා පාදක කරගෙන නිර්මණකරණයේ නිරතවීමට කේ. බී. සමතෙකි.මෑත කාලීනව සිංහල සිනමාවේද ඓතිහාසික කතා තේමා කරගෙන නිර්මාණ බිහි වෙතත් ඔහුගේ හා මෙම සිනමාකරුවන්ගේ් ප්‍රවේශය අහසට පොළොව තරම් දුරස්ථය.කේ. බී. ඔහුගේ නවතම නිර්මාණය සඳහා වස්තු විෂය සපයා ගන්නේ ජනශ්‍රැතියෙන් ගත් විත්ති කතාවක් ඇසුරෙනි. ඒ “ කළු කුමාරි” සංකල්පයයි.බොහෝවිට අපට ජනසම්මතයේදි හමුවන්නේ “ කළු කුමාරියක්” නොව “ කළු කුමාරයෙකි”. කේ. බී. ජනශ්‍රැතියට සීමා නොවන්නෙක් නිසා සිය නිර්මාණ අවශ්‍යතාව අනුව පැරණි සංකල්පය ගලපා ගත්තේ ද යන කුකුසක් මට ඇති විය. එම කුහුල පැනයක් බවට පත් කොට මම පෙරළා ඔහුට ඉදිරිපත් කරමින් සංවාදය ඇරඹුවෙමි. එයට ඔහුගේ පිළිතුර මෙසේ ය.“ කළු කුමාරි “ යන්නත් අපේ ජනශ්‍රැතියේ එන භාවිතාවක්. තොවිල් සම්ප්‍රදාය ආශ්‍රිතව කවි හැටියට එන විත්ති කතා රැසක් අපේ ජනශ්‍රැතියේ තිබෙනවා. මේ නාට්‍ය සකස්ව ඇත්තේ එලෙස එන ‘ කළු කුමාරි’ යන සංකල්පය යොදා ගෙනයි. නමුත් නාට්‍ය ගොඩනැඟීමේදී මම කළුකුමාරි අදහස මට කියන්න අවශ්‍ය දෙය ගොඩනඟන්නට භාවිතා කළා.”කේ. බී. හේරත්ගේ නාට්‍යයක් නැරඹීම කතන්දරයක් ශ්‍රවණය කිරීමේ රුචිය ඉක්මවා යන නාට්‍යමය අත්දැකීමක් නිසා විත්ති කතා වෙතින් ඉවත්ව ඔහුගේ ප්‍රවේශය ගැන විමසිය යුතුය.“ මේ නාට්‍යයෙන් මට අප ඉදිරියේ තිබෙන ඉතාම වැදගත් දේශපාලන ප්‍රශ්නයක් ගැන නරඹන්නන් සමඟ සාකච්ඡා කරන්න උත්සාහ කරනවා. මේ වන විට අපේ සමාජය ඒකාකාරීත්වයකට හා පීඩනයකට ලක්ව ගිලන්ව ඇති සෙයක් පෙනෙනවා. මේ අනතුර ලංකාව ඇතුළු තුන්වෙනි ලෝකයේ බොහෝ රටවල දක්නට ලැබෙනවා. යම් යම් අන්තර්ජාතික බලවේග ඔවුන්ගේ ආර්ථික සැලසුම් මඟින් හා මාධ්‍ය භාවිතයෙන් තුන්වැනි ලෝකයේ රටවල් නිද්‍රාශීලීත්වයට පත් කර තිබෙනවා.”වේදිකාවේදී ඝට්ටනය අවශ්‍යමය. ඉදින් ගැටුමකින් තොරව නාට්‍යයට ඉදිරියට ගලා යාමක් නැත. ශූර රචකයෙක් චරිත හා සිදුවීම් ගැටෙන්නට සලස්වන්නාක් මෙන් කේ. බී. ප්‍රේක්‍ෂක අප වෙත ඉදිරිපත් කරන අදහස්ද විවාදාත්මකය.“ කළු කුමාරි” නාට්‍ය එක්තරා ආකාරයකින් බැලුවිට ඔහුගේ අනෙකුත් නාට්‍ය ගමන් කළ ධාරාවේම ගමන්කරන තවත් නාට්‍යයකි. එසේම තවත් ආකාරයකින් බැලුවිට ඔහුගේ අනිකුත් සියලුම නාට්‍යයන්ට පමණක් නොව වර්තමාන සිංහල වේදිකාවේ නිෂ්පාදිත නාට­්‍යයන්ට වෙනස් මානයක්ද “ කළු කුමාරි” නාට්‍යයේ ඇත.සාම්‍ය ඇත්තේ පැරණි මිථ්‍යාමතික කතාවක් මෙම නාට්‍යයටද පාදක වීමෙන්ය. වෙනස් වන්නේ අර්ධ ශෛලිගත ස්වභාවයෙන් බැහැරව වෙනත් ආකෘතියකට ගමන් කිරීම කේ. බී. දරා ඇති උත්සාහයේය.“පශ්චාත් නව්‍යවාදී අදහස් අපේ සාහිත්‍යයට කලකට පෙර එක්ව තිබුණත් නාට්‍යයට අපි මේ දක්වා යොදාගෙන තිබුණේ් නැහැ. එයට හේතුව රංග කලාව සඳහා පශ්චාත් නව්‍යවාදී අදහස් පසුකාලීනව එකතු වීම බලපාන්න ඇති. මේ නාට්‍යයේ නිශ්චිත ස්ථානයක් හෝ කාලයක් නැහැ. වෙනකක් තබා නිශ්චිතව නම් කළ හැකි චරිත “ කළු කුමාරි” නාට්‍යයේ නැහැ. චරිත යෙදෙන්නේ සංකේත හැටියටයි. ජනශ්‍රැතිය මට වැදගත් වුණේ් මෙහිදියි.”ඔහුගේ මුල් කාලීන නාට්‍ය ජනතාවාදී එළඹුමක් දැකගත හැකි වූවත් පසු කාලීන නිර්මාණ ඊට වඩා පුළුල් ප්‍රවේශයක් දක්වනවා. කේ. බී. වැනි වියපත් පරිණත නාට්‍යකරුවකු ගෙන් වර්තමානයේ පශ්චාත් නූතනවාදී අදහස් සමඟ ගනුදෙනුවක් බලාපොරොත්තු විය නොහැකියි. ඔහු අප තුළ බලාපොරොත්තු දල්වන නාට්‍යකරුවකු වන්නේද මෙලෙස ප්‍රේක්‍ෂකයන් ඉල්ලා සිටින දෙයට වඩා යමක් ප්‍රදානය කරන නාට්‍යකරුවෙක් නිසායි.ඔහුගේ නාට්‍ය එකමිටකට ඒකරාශී කර මෙසේයැයි දක්වනවාට කේ. බී. තුළ එතරම් කැමැත්තක් නැහැ. ඔහු ඒ ගැන කියන්නේ වර්තමාන නාට්‍ය කලාව විවිධ රංග ශෛලීන්ගේ එකතුවක් නිසා කිසියම් නාට්‍යකරුවකු අසවල් ආකාරයේ නාට්‍යකරුවෙක් යැයි නම් කළ නොහැකි බවයි. ඊට තවත් ඌන පූර්ණයක් ඉදිරිපත් කරමින් ඔහු තවදුරටත් පවසන්නේ මෙම නාට්‍යයේ මෙන්ම ඔහුගේ අනෙකුත් නාට්‍යයන්හිද රංග ශෛලිය කිහිපයක ලකුණු දක්නට ලැබෙන බවයි. තමන් නාට්‍ය ආකෘතීන් අනුව රංග විලාසිතා ගොඩනඟන්නේ නැති බවත් නාට්‍යට අනුව රංග විලාසයන් යොදා ගන්නා බවත් පවසනවා.ඔහු සමඟ කතා බහ කිරීම රංගනය හා වේදිකාව ගැන විශාල හැදැරීමකට යොමු කරවන්නක්. විශ්වවිද්‍යාල කිහිපයක හා ජාතික තරුණ සේවා සභාවේ නාට්‍ය පාසලේ දීර්ඝ කාලයක් ආචාර්යවරයෙක් හැටියට සේවය කිරීමෙන් ලබා ගත් හුරුව එයට හේතුවන්නට ඇත.මෙයට දශක කිහිපයකට පෙර නාට්‍යයක් නිෂ්පාදනය කිරීම නාට්‍යකරුවන්ගේ මිත්‍ර සමාගම රැස්වන තැනකි. වර්තමාන කාර්ය බහුල වටා පිටාව තුළ එවැනි නාට්‍ය බිහිවීමට අවකාශයක් නැත. කේ. බී. ගේ අලුත් නාට්‍ය නිෂ්පාදනය වන්නේ ද එම ප්‍රවණතාවයට යටත්වය. නළු නිළියන් ඒකරාශි කරගෙන දින කිහිපයක් ඇතුළත ලොජ්වී නාට්‍ය කිරීමේ ප්‍රවණතාවය ගැන ඔහු මෙසේ කියයි.වේදිකා නාට්‍යවල රඟපෑමෙන් නළු නිළියන්ට යැපෙන්න ක්‍රමයක් නැහැ. ඔවුන් ආර්ථික පැවැත්ම හදාගන්නේ ටෙලි නාට්‍යවල රඟපාලා. ඒකට අපිට විරුද්ධ වෙන්න බැහැ. මම ලොජ්වල නාට්‍ය හදන්න යොමු වුණේ ඒ නිසයි. මම නාට්‍ය පිටපතක් ලියන්න වසරක් පමණ ගන්නවා. පුහුණුවකට යන්නේ පිටපතේ සියලු වැඩ අවසන්වීමෙන් පසුවයි. ලොජ්වල නාට්‍ය පුහුණු වීම් කළේ මූලික පුහුණුවකට පසුවයි. ඒ නිසා ප්‍රේක්‍ෂකයන්ට අසාධාරණයක් වන්නේ නැහැ. “ කලාකරුවා ආර්ථික බලවේග සමඟ කරන නිරන්තර අරගලය “ කළු කුමාරි එහි කරන සඳහන නැවත සිහියට නංවමින් 21 දා හමුවන අදහසින් කේ. බී. සංවාදයට විරාමයක් දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=f1208173</link>
    <topic/>
    <author>උදිත ගුණවර්ධන</author>
    <content>ප්‍රවීණ නාට්‍යවේදියකු වන රෝහණ දන්දෙනිය නිෂ්පාදනය කළ 'රාස්ස පරාස්ස' වේදිකා නාට්‍යයේ නව නිෂ්පාදනයේ මංගල දර්ශනය මේ මස 23 හා 29 සවස 6.30 කොළඹ ජෝන්ද සිල්වා රඟහලේදී වේදිකා ගත වේ. දේශීය සම්ප්‍රදායන් මුල්කරගත් මෙම නාට්‍ය ගැන හා වර්තමාන කලා ප්‍රවණතා පිළිබඳ නාට්‍යවේදී රෝහණ දන්දෙනිය මහතා සමඟ සිදුකළ සංවාදයකි මේ.සම්ප්‍රදායික ජන රංගන හා ජනකතා මූලාශ්‍ර කරගෙන අදෘෂ්‍යමාන බලවේග හා ගැටීම හා ඒ බලවේග ජයගැනීම යන කරුණු මුල්කරගෙන තමයි මේ නාට්‍ය නිර්මාණය වී තිබෙන්නේ. මේ නාට්‍යයෙන් ඒ පිළිබඳ රසවත් ලෙසත් ආකර්ෂනය ලෙසත් නිරූපනය කර තිබෙනවා.විචාරකයන් එවැනි මතයක් පළකරන්න පුළුවන් ඒත් අලුත් තේමාවක් අලුත් අත්දැකීමක් සහිත නාටයකට මෙරට ප්‍රේක්‍ෂකයන්ගෙන් හොඳ ප්‍රතිචාර ලබන එක වැලැක්වීමට බැහැ. පසුගිය කාලයේදී වුණත් වේදිකා ගත වූ හොඳ නාට්‍යවලට ඉහළ ප්‍රතිචාර ලැබුණා. ඒ නිසා ඔබ කියු විචාරකයන්ගේ කතාව මට නම් පිළිගැනීමට අමාරුයි.අපට දක්‍ෂ තරුණ පෙළක් සිටිනවා. ඔවුන්ට හොඳ හැකියාවක් තිබෙනවා. අවශ්‍ය නිසි මඟ පෙන්වා දීමක් හා දිරිමත් කිරීමක් කරනවා නම් ඔවුන්ට හොඳ ඉදිරියක් තිබෙනවා. මේ තරුණ පරපුරට අවශ්‍ය මඟ පෙන්වා දීම පමණයි.දේශීය නාට්‍ය සම්ප්‍රදායක් ඇති කිරීමට දරන උත්සාහයක් විදිහට තමයි රාස්ස හා පරාස්ස නාට්‍ය හඳුන්වන්න පුළුවන්. ජනසම්ප්‍රදාය මුල්කර ගත්තද මෙම නාට්‍යයෙන් වර්තමාන ආර්ථික හා සමාජයීය රටාවද ඉතාමත් ප්‍රබල විදිහට ඉස්මතු කර දක්වන්නට පුළුවන්කම තිබෙනවා.1980 වර්ෂයේදී 'දූන්්‍යාගේ ගීතය' නාට්‍යයට විශිෂ්ටතම අනුවර්තනයට හිමි රාජ්‍ය සම්මානය හිමි වුණා. 1990 දී 'දෑවරයි' නාට්‍යටද ඇගැයීම් හිමි වුණා.අනිවාර්යෙන්ම මට විශාල බලාපොරොත්තුවක් හා විශ්වාසයක් තිබෙනවා. මේ නාට්‍ය වෙත ඉහළ ප්‍රතිචාරයක් ලැබෙනු ඇතැයි කියා කොහොමත් අද ප්‍රේක්‍ෂකයන් පිළිගන්නේ අලුත් තේමා, අලුත් අදහස් ඇති නිර්මාණවලටයි. මම විශ්වාස කරනවා නාට්‍ය ප්‍රේක්‍ෂකයන් බලාපොරොත්තු වූ වෙනස මේ නාට්‍යයේ ඇතැයි කියා .ඔව් ඕස්ට්‍රේලියාවේ ප්‍රධාන නගර හතරකදි මේ නාට්‍ය ප්‍රදර්ශනය කිරීමට කටයුතු කර තිබෙනවා. සිඩ්නි මෙල්බෝන්, ඇඩිලේඩ් හා පර්ත් යන නගරවලදි වේදිකාගත කිරීමට නියමිතයි. එහිදී අප බලාපොරොත්තු වෙනවා විදෙස්ගතව සිටින නාට්‍ය රසවතුන්ගෙන් ඉහළ රසවින්දනයක් හා ප්‍රතිචාරයක් ලැබෙනු ඇතැයි කියා කොහොමත්් විදේශවල සිටින ශ්‍රීලාංකිකයන් දේශීයත්වයට විශාල කැමැත්තක් දක්වනවා.නාට්‍ය සඳහා දායකත්වය ලබාදෙන්නේ නාට්‍ය නිෂ්පාදනය කළ ජ්‍යෙෂ්ඨ පිරිසකුයි රංගනයෙන් දායකත්වය ලබා දෙන්නේ ජයලත් මනෝරත්න, ශ්‍රියන්ත මෙන්ඩිස්, රෝහණ බැද්දගේ, නිශ්ශංක දිද්දෙනිය ඇතුළු ප්‍රවීණයන් රැසක් දායකත්වය ලබා දෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=f1208174</link>
    <topic>හොරෙන් හොරෙන් සාරි ඇදන් කිදුරි වගේ වැළපුණා</topic>
    <author/>
    <content>බංකුව උඩ පෙරළි පෙරළි හිටිය පුංචි සෝමලතාගේ් පෙරළිය නැවතුණේ අම්මාගේ මියුරු ස්වරය දසත ගලාගෙන යද්දී.‘අම්මා ඉස්කෝලේ අක්කලට කියා දුන්න ඒ ගිරා සංදේශයේ කවිය අදත් මට කටපාඩම්. ඇගේ ඒ මියුරු හඬ මට තවමත් ඇහෙනවා වගෙයි.’ඒ සොඳුරු අතීතය දෙසට පියමැන්න සෝමලතා සුබසිංහ කියන නාට්‍යවේදිනියගේ නෙතඟට නැඟුණේ කඳුළක්. මේ සතුටු කදුළු අතරින් සිනාවක් රැගෙන ආ ඈ වෙනුවෙන් අපූරු උළෙලක් තියන්න සූදානම්. මෙම මස 18 වැනිදා මහරගම යොවුන් රඟහලේදී පැවැත්වෙන ගැමි දරුවෝ - පේරාදෙණිය සරසවි මිතුරෝ සංවිධානය කරන මෙම අභිනන්දන උළෙල සෝමලතා සුබසිංහගේ අඩසියවසක කලා ජීවිතය හා විකෘති නාට්‍යයේ තෙවැනි දශකය අගයමින් පැවැත්වෙන්නක්. ඊට සමගාමීව විකෘති නාට්‍යයේ දර්ශන දෙකක් පස්වරු 3.30 ට හා පස්වරු 6.30 ට මහරගම යොවුන් රඟහලේදී පැවැත්වෙනවා.මාධ්‍යවේදී සුගත් වටගෙදර හා මහාචාර්ය තිස්ස කාරියවසම් යන මහත්වරු කරණු ලබන දේශනා කීපයක්ද මීට ඇතුළත්. ප්‍රවීණ නාට්‍ය ශිල්පී නිශ්ශංක දිද්දෙනිය අභිනන්දන හේතු පාඨය කීමට නියමිතයි. සෝමලතා සුබසිංහගේ කලා දිවිය අළලා ප්‍රකාශයට පත් කෙරෙන විශේෂ සමරු සංග්‍රාමය හා සමරු සම්මානය ප්‍රදානය කිරීමත් මෙහි විශේෂත්වයක්. නාට්‍ය කලාවට අපූරු මෙහෙක් කළ සෝමලතා සුබසිංහ නම්වන ඈ මුණගැහෙන්නට අපි පසුගිය දිනෙක කුඹුක්ගහදූවට ගියා. මේ ගෙනහැර පාන්නේ ඇගේ අතීත දිවියේ සොඳුරු මතකයයි.සෝමලතා සුබසිංහ කියන නාමය මේ පුංචි ලංකාද්වීපයේ රැව් දුන්නා. ඒ සාර්ථකත්වයේ අක්මුල් රැඳුණේ දිවුලපිටිය ගම් පියසේ. දිවුලපිටිය පිරිමි ඉස්කෝලේ ලොකු ඉස්කෝල මහත්තයාට ගමේ කාගේත් තිබුණේ ගෞරවයක්. ඩී. ජේ. සුබසිංහ බොහොම ප්‍රතාපවත් මනුෂ්‍යයා. ඒ. අමරසිංහ ඔහුගේ බිරිඳයි. දිවුලපිටියේ පාසලේ ගුරු නිවාසයේ නවාතැන් ගත්ත ගුරු දෙපළ තමන් දන්නා අකුරු සාස්තරේ දිවුලපිටිය ගමේ දරුවන්ට කියලා දුන්නා. ඒ සිතේ ඇතිවුණු හැබෑ ළෙන්ගතුකමින්. ඔවුන්ගේ ඉගැන්විල්ල සිමා වුණේ ඉස්කෝලෙ වරුවට විතරක් නෙමෙයි. මේ දෙපළගේ ගුරු ජීවිතේ හවස් කාලය ගත වුණෙත් දිවුපිටියේ ගමේ ළමයින්ගේ ඇස් පාදන්නයි.සෝමලතා පවුලේ දෙවැන්නා. ඈට වැඩිමල් අයියා. බාලයා නංගී. සෝමලතා සුබසිංහ කියන දඟකාරිය ඉපදුණේ 1936 ජූලි 02 වැනිදා. ඒ දිවුලපිටියේදී. එදා පටන් දිවුලපිටිය ගමේ අයගේ් ආදර සංග්‍රහ අතර ඇතිදැඩි වුණු ඈ හති වැටෙනකල් ගමේ දුව පැන ඇවිද්දා. වෙල්යාය මැද්දෙන් වැටිලා තිබුණු අඩි පාර දිගේ් ගිහින් ඒදණ්ඩෙන් එගොඩ තිබෙන නාන ළිඳ මේ පුංචි කෙල්ලගේ හිත ගත්ත තැනක්. ඇයි ජයකොඩි වත්තේ රතට රතේ විදුළි බුබුළුවලින් සැරසුව වගේ දිලිසි දිලිසි තිබුණු ලොවි ගහේ ගෙඩි.‘ඒ ලොවි ගහේ් ගෙඩිවල රස තවමත් මට දැනෙනව වගෙයි. මුහන්දිරම් වත්තට ගොඩ වෙන තැන තිබුණු කොස් ගස් යාය නිසා මුළු පළාතෙම අන්ධකාරේ රජ කළා. පුංචි ළමයෙක් බිය ගන්වන තරමට අඳුරු වුණු කොස් වඳුල ළඟින් මම යන්නේ ගැහි ගැහී. මේ කාරණය දැනගෙන හිටිය අපේ අයියා මම යන එන වෙලාවක් බලලා ඇඟට පනිනවා. එතකොට ඉතිං මම යටිගිරියෙන් මොර දෙන හඬින් මුළු පළාතම ගිල ගන්නවා. මේ මොන දේ වුණත් එතැනින් යන එන එක වළක්වන්න කිසිම කෙනෙකුට බැරි වුණා. අම්මගේ පණිවුඩ අරගෙන යන්න වගේම ලොවි කඩන එකත් මගේ එක රාජකාරියක්.’ඒ කාලේ තිබුණේ ඉංග්‍රීසි ආණ්ඩුව. දිවුලපිටියේ ග්‍රාම සංවර්ධන උත්සවේ පැවැත් වුණේ පාසල් වත්තේ. වත්තේ ගස්වල එල්ලලා තිබුණු පාට පාට විදුලි බුබුළු නිසා පාසල් වත්ත හරියට සුරපුරයක් වගේ. මේ සුරපුරයේ පෙන්නුව ටීටර් බලන්න සෝමලතාටත් අක්කටත් තහනම්. මේ අතර ඉඳලා හිටලා දවසක ඔවුන්ට ටීටර් එකක් බලන්නත් අවසරය ලැබුණේ අහම්බෙන්. ටීටර්වල රඟපෑව නළු නිළියෝ සුරපුරෙන් මිහිබට පා තබපු සුරඟනන් වාගේ කියලා පුංචි සෝමලතාට හිතුණේ ඉබේටම. ග්‍රාම සංවර්ධන උත්සවේ ප්‍රධාන අමුත්තා වුණේ සුදු මහත්තයෙක්. ඔහුට ගරු සත්කාර කරන්නට බාර වෙලා තිබුණේ සෝමලතාගේ අම්මට. සුදු මහත්තයාගේ හැසිරීම වගේම කෑම බීමත් සිදු වුණේ ඉංග්‍රීසි පන්නයට. පුංචි සෝමලතාගේ හිතේ් පිළිසිඳුණේ කුතුහලයක්.‘සුදු මහත්තයා වගේ් මමත් හැඳි ගෑරුප්පුවලින් කෑම කන්න උත්සාහ කළා. ඒ අම්මට හොරෙන්. ඒ කාලයේ යුද්දේ නිසා ආහාර හිඟයක් ආවා. ආණ්ඩුවෙන් ගත්ත වී ගෝනි ගොඩ ගහලා තිබුණේ ඉස්කෝලේ ශාලාවේ. වහලෙ ගෑවෙන තරමට උසට ගොඩ ගහලා තිබණු වී ගොඩ උඩට නඟින මම පහළට රූටන්නේ දෙපාරක් හිතන්නේ නැතිවයි. ඊට පස්සේ වී කාටු ගෑවිලා ඇඟ කහන්න ගන්න වැඩි වෙලාවක් යන්නේ නෑ. මේ වගේ දඟ වැඩවලින් නම් ඒ කාලයේ ඉවරයක් නෑ. ඒ කාලේ මම සිංදු අහන්න බොහොම කැමැතියි. අල්ලපු ගෙදර තිබුණු ග්‍රැමෆෝනයෙන් ගීත අහන්න මම ඒ ගෙදරට යනවා. ඒ කාලයේ තිබුණේ බොහොම සුන්දර අතීතයක්.’නිවාඩු කාලෙ එනකම් ඇඟිලි ගණින සෝමලතා, අයියා, නංගි එක්ක දුවන්නේ තාත්තගේ ගමට. වීගොඩට. වීගොඩ ගමේම ඉන්නේ් තාත්තගේ නෑදෑයො. උණු උණු ලැවරියා, හැලප, වැලි තලප වගේ් කෑම එහේ වරදින්නේ නෑ. ඉදුණු පලතුරු ඉහටත් උඩින්. පුංචි බෙලෙක් පිඟානකට බෙදුව උණු උණු බත් සමඟ කිරි හොද්ද ඉස්තරම්.සෝමලතා දිවුලපිටියේ ඉස්කෝලෙට ගියේ තුනේ පන්තිය දක්වායි. තාත්තට ලැබුණු මාරුව ඔවුන්ව අරගෙන ගියා මල්වානට. කැලණි ගඟ පිටාර ගලනදාට ගුරු නිවාසය අසල තිබුණ රබර් මණ්ඩිය ගඟක්. සෝමලතාට වගේම අයියටත් ඔරු පදින්න නියම වෙලාව. හැමෝම එකතු වෙලා හැදුව කෙසෙල් කොට ඔරුවේ නැඟලා සෝමලතාලා රබර් වත්ත වටේ ඔරු පදිනවා. රබර් ගහෙන් ගහට මාරු වෙවී පීනන්නත් පුරුදු වෙනවා. දවසක් මේ පිහිනීම වැරැදිලා සෝමලතාව දියේ ගිලෙන්න ගිහින් බේරුණේ අනුනවයෙන්. ඒ විතරක්යැ සෝමලතාගේ් පන්තියේ හිටිය නැන්සි කියන්නේ ඒ කාලයේ ටීටර් කණ්ඩායමක නළුවෙක්ගේ් දුවක්. නැන්සිත්, සෝමලතාට ඉස්කෝලෙදි සඳ කිඳුරු නාඩගම පුහුණු කළා. ගෙදර ගිහින් අම්මට හොරෙන් සාරි ඇඳ ගන්න සෝමලතා සඳ කිඳුරු නාඩගමේ කිඳුරි වගේ වැළපෙනවා.‘මේ වගේ් සොඳුරු ජීවිතයක් ගත කළ මට හදිසියේම කොළඹ මියුසියස් ඉස්කෝලෙට ඇතුළත් කරනවා. තාත්තගේ අදහසක් අනුව සිද්ධ වෙන මේ දේ නිසා මගේ හිතේ් ඇතිවුණු කාංසිය මට මේ දැනුත් දැනෙනවා වගෙයි. නේවාසිකාගාරයේ හිටියේ මගේ වයසේ ළමයි නිසා කාංසිය මඟ ඇරෙන්න වැඩි කාලයක් ගියේ නෑ. ඒ කාලේ මම දඟ ළමයෙක්. චිත්‍ර අඳින්න තිබුණු ආසාව නිසා පන්තියේ උගන්වන කොටත් මා කළේ චිත්‍ර අඳින එකයි. මේ කාරණයට චෝදනා එල්ල වුණත් ඒ කාලයේ හිටිය විදුහල්පතිතුමිය වුණු ක්ලේරා මොට්වානි මාව හික්මෙව්වේ ආදරයෙන්, කරුණාවෙන්. මේ පාසලේදී මට ආනන්ද සමරකෝන්, ඇල්බට් පෙරේරා, (අමරදේව සූරීන්) අද කාගෙත් ආදරයට පාත්‍ර වී සිටින දක්ෂ ගුරුවරු මුණ ගැහෙනවා. මානිස් පට්ටිආරච්චි, රොම්ලස් සිල්වා වගේ ගුරුවරු අපට නැටුම් පුහුණු කිරීමට ආවා. පාසල් කාලයේදී මම දඟ ළමයෙක්. නේවාසිකාගාරයේදී අපි රෑට පාඩම් කරනවා. ඒ වෙලාවට හොරෙන්ම කුස්සියට වැදිලා ඉතිරි බත් ටික කන්නත් අපි අමතක කරන්නේ නෑ. වැඩිකල් ගියේ නෑ. අපේ හොරේ පාලිකාවට අහු වුණා. හොරු අල්ලන්න භාර දුන්නේ මට. ඉරිදා දවසට හොරෙන් චිත්‍රපට බලන්න ගියා. මේ මොන දේ කළත් මම සාමාන්‍ය පෙළ විභාගේ ප්‍රථම පන්තියේ සාමාර්ථයක් ඇතිව සමත් වුණා. මේ අතර තමයි අපේ විදුහල්පතිතුමිය අස් වෙලා යන්නේ. එතුමියත් සමඟ ගුරුවරු පිරිසක් වගේම ශිෂ්‍යාවන් පිරිසක් අස් වී ගොසින් ආරම්භ කරන විද්‍යාලය වෙන්නේ බෞද්ධ කාන්තා විද්‍යාලයයි. මමත් එහි ආරම්භක ශිෂ්‍යාවක්.’සෝමලතාට ආදරේට යාළුවෝ කිව්වේ ‘සෙන්නා’ කියලා. ඈ චිත්‍ර අඳින්න දක්ෂයා. නේවාසිකාගාරේ සඳළු තලයට වෙලා මේ කරන කටයුත්ත ගැන ගුරුවරියකගේ හිතේ ඇති වුණේ සැකයක්. ඒ සැකයෙත් නිවැරැදිකාරියක් වෙන්න ඈට වැඩි දවසක් ගියේ නෑ. පාසල් ශිෂ්‍ය නායිකාවක් වගේම නාට්‍ය, ගායන, ක්‍රීඩා කියන මේ සියල්ල ඇගේ ප්‍රියතම විෂයයන්. උසස් පෙළ කලා විෂයයන් හැදෑරුව සෝමලතා 1958 දී පේරාදෙණිය විශ්ව විද්‍යාලයේ කලා පීඨයට ඇතුළත් වන්නේ් අනාගත බලාපොරොත්තු පිරුණු හිතත් අරගෙන.‘මේ සොඳුරු තෝතැන්නේ දී තමයි මට මහාචාර්ය එදිරිවීර සරච්චන්ද්‍රයන් මුණ ගැසෙන්නේ. ඒ හමුවීම අද නාට්‍යවේදිනියක් කියන තැනට ගෙනෙන්න තරම් ප්‍රබලවේවි කියලා මා හිතුවේ නෑ. රත්තරං නාට්‍යයේ ගැහැනු චරිතයට මාව තෝරා ගත්තා කියලා කිව්ව දවස මට අද වගේ් මතකයි. මගේ ඉහේ මලක් පිපුණ වගේ. නිළියක් වන්නට හිතකවත් නොතිබුණු මම ඉබේම නිළියක් බවට පත් වුණා. නාට්‍ය කලාවේ රසය අගය වැටහුණා. එලොව ගිහින් මෙලොව ආවා, කදා වළලු වගේම මූදු පුත්තු, නරිබෑණා, නැට්ටුක්කාරී, දිරිය මව සහ ඇගේ් දරුවෝ, වෙස් මුහුණු, හිරු නැති ලොව සහ චෙරි උයන වගේ් වේදිකා නාට්‍යවලට කැප වුණා. මා ගුණසේන ගලප්පත්ති, හෙන්රි ජයසේන, දයානන්ද ගුණවර්ධන, රන්ජිත් ධර්මකීර්ති, නාමෙල් වීරමුණි, ධම්ම ජාගොඩ වගේ් එකල හිටිය නාට්‍යකරුවන් ඇසුරේ හැදුණා, වැඩුණා. මේ කලාවේ යම් බරසාර බවක් තිබෙන බව මට හැඟුණා. ඒ නිසා එය මගේ මාධ්‍ය බවට පත්වුණා.’සෝමලතාට ලයනල්ව මුණ ගැහෙන්නෙ වාසිටියේ සිටිය කාලයේ. නාට්‍ය කලාවට ආදරය කළ මේ තරුණයාගේ් හිත සෝමලතා අසල නතර වන්නේ පෙර පුරුද්දට වගේ. මේ සංසාර පුරුද්ද සැබෑවක් කරමින් ලයනල් සෝමලතාව කැන්දගෙන යන්නේ 1962 වසරේදී. තමා උගත් පාසලේම ගුරුවරියක් ලෙස සේවයට බැෙඳන මේ ශූර කාන්තාවට නිතරම ඉන්නට සිදු වුණේ පාසල් ළමයින් සමඟයි. මේ නිසාමදෝ සෝමලතා ටීචර්ට පාසලේ විදුහල්පතිනිය ගෙනාවේ අපූරු යෝජනාවක්. ‘සෝමලතා මේ ළමයින්ට නාට්‍යයක් හදන්නකෝ’සෝමලතා ටීචර් නාට්‍ය කිරීම ආරම්භ කරන්නේ මේ ඉල්ලීමෙන්. ඊට පස්සේ සෝමලතාට විදේශගත වීම සඳහා ලැබෙන්නේ ශිෂ්‍යත්වයක්. චෙකොස්ලෝවැකියාවේ හා සෝවියට් රුසියාව වැනි රටවලදී ළමා නාට්‍ය සඳහා ඇගේ සිත යොමු වෙන්නේ් මේ අතරයි. ළමා නාට්‍යයක් කෙසේ විය යුතු ද යන්න ලබා ගන්නා අවබෝධය ඔස්සේ ලංකාවට එන සෝමලතා තොප්පි වෙළෙන්දා, පුංචි අපට දැන් තේරෙයි, ගමරාළ දිව්‍ය ලෝකෙ ගිය හැටි, රත්මලී, හිරු කුමරිය, වලස් පවුල වගේ් වේදිකා නාට්‍ය රැසක් ලියන්නේ් ළමයින් වෙනුවෙන්. ඉන් සමහර නාට්‍ය වේදිකාවටත් ගේනවා. ඈ වේදිකාවට රැගෙන ආ ‘විකෘති’ ළමා හා යොවුන් නාට්‍ය කලාවේ විශේෂ සංධිස්ථානයක්.වේදිකා රංගනයෙන් ඔබ්බට යමින් තිලක සහ තිලකා, වසන්තයේ දවසක්, විරාගය, මඩොල් දූව, ගුරු ගෙදර, සිරිබෝ අයියා ඇගේ මතකයට නැඟෙන ඈ රඟපෑ චිත්‍රපට කිහිපයක්. පසු කලෙක නිර්මාණය කළ ‘ආදම් හා ඇන්ටිගනී’ වැනි නාට්‍ය ප්‍රේක්ෂක හදවත් වැළඳ ගත්තා. මේ වන විට තමන් කළ බොහෝ දෑ වෙනුවෙන් සම්මාන රැසක් දිනා ගන්නට මේ දිරිය කත සමත් වුණා.1980 දී රජයේ සේවයෙන් විශ්‍රාම ලබා පූර්ණකාලීනව නිර්මාණකරණයෙහි නියැළෙන සෝමලතා කලක් සිය සැමියා සමඟ විදේශගත වෙනවා. ‘ලෝකේ කොහේ හිටියත් තමන්ගේ මව්බිම තරම් කිසිම තැනක් වටින්නේ නෑ.’ එසේ කියමින් සිය මව්බිමට නැවත පැමිණි ඕ පුරුදු නිර්මාණකරණයෙහි යෙදෙමින් වර්තමානයේ ඉන්න දරුවන්ට තම දැනුම බෙදා දෙන්නේ් නොමසුරුවයි. දියණිය කෞෂල්‍යා හා බෑණා චන්දනත් එක් වී සිය මවගේ මෙහෙවර ඉදිරියට ගෙන යන්නේ බොහොම උනන්දුවෙන්. ‘නාට්‍ය පදනමෙන් බිහිවුණු බොහෝ ශිෂ්‍යයෝ අද ක්ෂේත්‍රයේ දක්ෂ රංගන ශිල්පිනියන්, ශිල්පීන්. ඒ අය දකින කොට මට දැනෙන්නේ සතුටක්.’ කුඹුක් ගහ දූව නිසංසල පරිසරයේ තිබෙන කලාගාරයක් බඳු නිවසේ ඈ ගත කරන්නේ නිසංසල දිවියක්. අතීතයේ ගෙවුණු සොඳුරු සැමරුම් අතර සැරිසැරූ ඈ තවමත් සිය ජීවිතය කැප කරන්නේ හද බැදි කලාවට සේවයක් කරන්නයි.සෝමලතා සුබසිංහ නාට්‍යවේදිණනියනි ඔබට චිරං ජයතු වේවා!.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>17</day>
    </date>
    <link>http://www.dinamina.lk/2012/08/17/_art.asp?fn=f1208175</link>
    <topic>සිරිලක ප්‍රථම දහම් පාසල</topic>
    <author>නන්දි අලුත්ගේ රත්නවීර</author>
    <content>කරදිය සුළඟින් ප්‍රමුදිතව නැළවෙන බෝපත්, හදවතට කොඳුරන්නේ බුදු බැතියයි. මේ බොදු ඓතිහාසික මතක සටහන් සුදුවැලි යට සඟවාගෙන මුනිවත රකිනා විහාර බිමකි. බොදු හැඟුමින් ඔදවත් වූ සුවහසක් පෙළසැදි සිල්වතුන්ගේ හදවත් සිල් සුවඳින් උතුරා සාදු නද දුන් එක්තරා අතීත දවසක් මෙම භූමියෙහි තිබිණි. මෙම බිමට පා තබන කාට වුව අතීතයේ සන්සුන් සිතින් කියවූ ජයග්‍රාහී පාඩමක් ඉගෙනුමට අදත් හැකියාව ඇත.දකුණු ලක ගාල්ල, වැලිවත්තේ පිහිටි විජයානන්ද විහාරස්ථානය අද අප්‍රකට ස්ථානයක් වුව එය මුළු රටේම ගෞරවයට, අභිමානයට වැඩදායක වූ විහාර බිමක් ලෙස දන්නේ ඉතාමත් සුළු පිරිසකි. ක්‍රි. ව. 1880 තරම් අතීතයකට හිමිකම් කියන විජයානන්ද විහාරස්ථානයට දිගු ඉතිහාසයක් ඇති බව එහි අභිමානවත් බවින් තේජාන්විත බවින් පෙනී යයි. ඉපැරැණි ගෘහ නිර්මාණ ශිල්පයට අනුව ඉදිවී ඇති විහාරස්ථානයට ඇතුළුවන ස්ථානයෙහි වන පැරැණි බණ මඩුව ඊට සාක්‍ෂි දෙයි.අමෙරිකාවේ සිට පැමිණි හෙන්රි ස්ටීල් ඕල්කොට්තුමා සිරිලක බොදු පුනරුදය උදෙසා බොහෝ දේ කළේය. එම බැතිමතා නිසාම මෙම විහාරය ද ඉමහත් ප්‍රචලිත වූවේය. නොරටක සිට මෙහි පැමිණි ඕල්කට්තුමා තවත් විදේශික කතක් සමඟම බුදු දහම වැළඳගත්තේ මෙම විහාරස්ථානයේදීය.එතුමා සමඟම රුසියානු කතක වූ “හෙලේනා පැට්ටොවිනා බ්ලැවැස්කි” නම් තැනැත්තිය ද බුදු දහම වැළැඳ ගත්තේය. කිතු දහම උපතින්ම උරුම කොටගෙන උපන් මෙම දෙපළම මෙම බොදු බැතිය දනවන සුදුවැලි මලුව මත බැතියෙන් වැතිරී බුදුන් සරණ ගියහ.ඒ ක්‍රි. ව. 1880 මැයි මස 19 වැනි දිනක වෙසක් මහේ සීතල හිමිදිරියකදීය. විහාරස්ථානයේ සුරැකිව ඇති එම දෙපළගේම අත් අකුරින් ලියැවී ඇති ලිපිවලින් දැක්වෙන්නේ පන්සිල් හි පිහිටුවා තමන් බුදු දහම වැළඳ ගත් බවය.”1880 මැයි 19 දින ගාල්ල වැලිවත්ත විජයානන්ද විහාරස්ථානයේදී අක්මීමන ධර්මාරාම හාමුදුරුවන්ගෙන් මමත්, බ්ලැවැට්ස්කි මැතිනියත් ඇතුළු පිරිස පළමු වතාවට තිසරණ සහිත පංචශීලය සමාදන් වූ වගයි...” යන්න එහි සිංහල තේරුමයි.බුදු දහම වැළඳගත් ඕල්කොට්තුමා එය ව්‍යාප්ත කිරීමට ද මහත් ඇල්මක් දැක්වීය. එනිසාම මෙම විහාරස්ථානයේ ඉරුදින දහම් පාසලක් ඇරඹීමට ද කටයුතු කළේය. එම දහම් පාසල සිරිලක ආරම්භ කළ මුල්ම ඉරුදින දහම් පාසල ලෙස ඉතිහාසයට එක් වී හමාරය.ශ්‍රී ලංකා රාමඤ්ඤ නිකායේ ප්‍රථම මූලස්ථානය ද මෙය වී තිබිණි. 1883 දී අගෝස්තු 18 දින ආරම්භ කළ මුල්ම ඉරුදින දහම් පාසල මුලින්ම හැඳින්වූයේ විජයානන්ද පිරිවෙන හෙවත් “පාලි කොලේජ්” යන නමිනි. කපිලවස්තු පුරයෙන් හමුවූ සර්වඥ ධාතූන් වහන්සේලා ද මෙම විහාර දාගැබෙහි තැන්පත් කර ඇති බව ද කියැවේ.චෛත්‍ය වටා පිඟන් ගඩොලින් නිමැ වූ ඉතා දර්ශනීය මලුවක් ද මෙහි දක්නට ලැබීම විශේෂය. ඕල්කොට්තුමාගේ පිළිරූ කිහිපයක්ම මෙම විහාර භූමියේ දක්නට ලැබේ.කාලයේ වැලි තලාවෙන් වැසී අතීතය තුළ සැඟවී නිසොල්මනේ සිටින ගාල්ල, වැලිවත්තේ ශ්‍රී විජයානන්ද පින්බිම බෞද්ධයන් වූ අපට පවසන්නේ සුවිශේෂී ඉතිහාසයක තොරතුරුය. කඩතුරාවෙන් වැසී ගියද එය යළිත් පණ පොවා ඒ අතීත අභිමානය මුළුමහත් පරපුරටම හඬගා මතක් කර දීම බෞද්ධයන් වන අපගේ වගකීමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n1208182</link>
    <topic>වසරකට මෙරටින් අලුත් පිළිකා රෝගීහු 15,000ක්</topic>
    <author>සිතාරා සේනානි</author>
    <content>මෙරටින් වසරකට අලුතින් පිළිකා රෝගීහු දසදහසත් පහළොස්දහසත්අතර සංඛ්‍යාවක් හඳුනා ගැනෙති. මෙයින් 1200ක් පමණ ගැබ්ගෙල පිළිකාවටත්, තවත් 2400ක් පියයුරු පිළිකාවටත් ලක්වූ කාන්තාවන් බවත්, සෑම දින හතරකට එක් කාන්තාවක් ගැබ්ගෙල ‍පිළිකාව හෝ පියයුරු පිළිකාව හේතුවෙන් මරමුවට පත්වන බවත් සෞඛ්‍ය අමාත්‍යංශය පෙන්වා දෙයි.එහෙත් මේ පිළිකා රෝග දෙකම කල්තබා හඳුනාගැනීමෙන් වළක්වාගත හැකි බැවින් රජයේ සෑම ප්‍රධාන රෝහලකටම අනුබද්ධව ගැබ්ගෙල පිළිකා සහ පියයුරු පිළිකා හඳුනාගැනීමේ සුවනාරී සායන නොමිලේ පැවැත්වෙන බවද එම අමාත්‍යංශය පවසයි.එහෙත් මෙවැනි පහසුකමක් නොමිලේ ලබාදී තිබියදී වුවද තවමත් කාන්තාවන්ගෙන් සියයට අනූවක් පමණ දෙනා මේ සායන වෙත නොපැමිණීම කනගාටුවට කරුණක් බවද පවසයි. කල්තබා හඳුනාගැනීමෙන් සිදුවියහැකි මරණ සංඛ්‍යාව අවම කැරගත හැකි බැවින් රජයේ ප්‍රධාන රෝහල්වල නොමිලේ පැවැත්වෙන සුවනාරී සායන වෙත පැමිණ මේ පරීක්ෂණ වසර දෙකකට වරක් සිදුකර ගන්නා ලෙස සෞඛ්‍ය අමාත්‍යංශය මෙරට විවාහක කාන්තාවන්ට දැනුම් දෙයි.නාරාහේන්පිය ස්ථාපිත කැර ඇති පිළිකා කල්තබා හඳුනාගැනීමේ ඒකකයෙහි ලබන සැප්තැම්බර් පළමුවැනි සතියේ සිට පියයුරු පිළිකා හඳුනාගැනීමේ ස්කෑන් පරීක්ෂණ ආරම්භ කිරීමට ද අමාත්‍යංශය මේ අතර කටයුතු යොදා තිබේ. මේ සඳහා අවශ්‍ය උපකරණ මේවනවිට සවිකොට අවසන්ව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n1208183</link>
    <topic>සේවක වැඩ වර්ජන අවසන් වුවත් අර්බුදයට තවම විසඳුම් නැහැ</topic>
    <author>චමීර ඇල්ලදෙණිය</author>
    <content>සේවකයන් ආරම්භ කර තිබූ වර්ජනය අවසන් වුවද මණ්ඩලය මුහුණ දී ඇති අර්බුද මෙතෙක් අවසන්ව නැතැයි ලංකා විදුලිබල මණ්ඩලයේ උප සභාපති අනුර විජේපාල මහතා පවසයි.ජලාශවල ජල මට්ටම තවමත් පහළ මට්ටමක පවතින බැවින් විදුලි උත්පාදනය පිළිබඳ තවදුරටත් ගැටළු පවතින බව උප සභාපතිවරයා කීවේය.එම තවදුරටත් විදුලිය පැය තුනක් හා විනාඩි 20ක් විදුලිය විසන්ධි කිරිමට සිදුවන බව පවසන විජේපාල මහතා විදුලිය සුරැකිමට මහජනතාවගේ සහයෝගය අවශ්‍ය බවද කීය.ජනතාව කොතෙකුත් දැනුවත් කළද විදුලිය සුරැකීම සඳහා ඔවුන්ගේ දායකත්වය තවමත් ප්‍රමාණවත් නැතැයිද උප සභාපතිවරයා පෙන්වා දුන්නේය. මෙම ජාතික අර්බුදයට විසඳුම් සෙවීමේදී සියළුදෙනාම එක්ව කැපවීමෙන් කටයුතු කළ යුතු බවද අනුර විජේපාල මහතා වැඩිදුරටත් පැවසිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n1208188</link>
    <topic> </topic>
    <author/>
    <content>ශ්‍රී ලංකාවේ සියලු ඉස්ලාම් භක්තිකයින්ට ප්‍රීතිමත් ඊදුල් ෆිත්ර් උත්සවයක් වේවා යි ජනාධිපති මහින්ද රාජපක්ෂ මහතා සුභ පතයි.සමගියේ හා අවබෝධයේ සංස්කෘතියක් තුළ සිටිමින් ශ්‍රී ලංකාවේ අභිවෘද්ධිය සඳහා මුස්ලීම් ප්‍රජාව සැපයු දායකත්වය සිහිපත් කිරීමට මෙන්ම ශ්‍රී ලංකාවේ අනාගත අභිවෘද්ධියටද ඔවුන්ගේ නිරන්තර සහභාගීත්වය බලාපොරොත්තු වීමට ඊදුල් ෆීත්ර් උත්සවය කදිම අවස්ථාවක් බව ජනාධිපති මහින්ද රාජපක්ෂ මහතා ප්‍රකාශ කරයි.ඊදුල් ෆිත්ර් උත්සවය නිමිත්තෙන් සුභ පැතුම් පණිවිඩයක් නිකුත් කරමින් ජනාධිපති මහින්ද රාජපක්ෂ මහතා මේ බව පවසයි.මේ රට මාතෘභූමිය කර ගත් වෙනත් සියලු ප්‍රජාවන් සමඟ සමඟියෙන් ජීවත්වීමට අද හැකි වී ඇති බැවින් අපේ රටේ පවතින සාමය තුළ පසුගිය මාසයේ ආගමික වතාවත් කිරීමට අවස්ථාව ලැබීම ගැන ශ්‍රී ලංකාවේ මුස්ලිම් ප්‍රජාව සතු‍ටු වනු ඇතැයිද ජනාධිපතිවරයා සිය සුභ පැතුම් පණිවිඩයේ සඳහන් කරයි.වසරක් පාසා ඉස්ලාම් බැතිමතුන් සමරන මෙම වැදගත් දිනයේ දී ශ්‍රී ලංකාවේ මුස්ලීම් ප්‍රජාව ලොව පුරා සිටින ඉස්ලාම් භක්තික සහෝදර ජනතාව සමඟ එක්ව ඉස්ලාම් දහමෙහි වාර්ෂික සම්ප්‍රදායික අංගයන්හී වඩාත්සුවිශේෂි වන උපවාසයේ හා ආගමික වතාවත්වල යෙදීමේ සමය සමාප්ත කරති.එය වු කලි ශුද්ධ වු කුරාණයේ හා පුජනීය මුහම්මද් නබිතුමාගේ ඉගැන්වීම්වලට අනුව ‍යාඥාව හා පරිත්‍යාගය තුළින් එන දැඩි ආගමික පිළිවෙත් හා අධ්‍යාත්මික දිවිය ශක්තිමත් කර ගැනීමේ ශ්‍රද්ධ වු මාසයේ අවසානයෙහි උත්සව පවත්වන අවස්ථාව බවද ජනාධිපතිවරයා සඳහන් කරයි.මේ අවස්ථාවේ ඊදුල් ෆිත්ර් උත්සවය සමරන ඉස්ලාම් බැතිමතුන් වෙනුවෙන් සුභ පැතුම් පණිවිඩයක් එවන්නේ හද පිරි සතුටින් බවත් ජනාධිපති මහින්ද රාජපක්ෂ මහතා කියා සිටියි.ජාතීන් අතර සහජීවනයේ පවුර තව තවත් ශක්තිමත් කරලීමේ උදාර කාර්යයට උරදීමට ඊදුල් ෆීතර් උත්සව දිනයේ සියලු දෙනාට ධෛර්යය ශක්තිය ලැබේවායි අගමැති දි. මු. ජයරත්න මහතා එම උත්සවය නිමිත්තෙන් සුබ පැතුම් පණිවුඩයක් නිකුත් කරමින් කියයි.එම නිවේදනයේ මෙසේද සඳහන් වේ.ඉස්ලාමීය බැතිමතුන් තුළ සමානාත්මතාවය හා සහජීවනය තහවුරු කොට සමාදානයෙන් ජීවත් වීමේ ආශිර්වාදාත්මක මාර්ගෝපදේශය වූ ශුද්ධ වූ අල් කුරානය පහළ වූ මාසය ද සැමරීම අරමුණු කොට ගත්, ඊදුල් ෆීතර් උත්සවය හෙවත් සමානාත්මතාවයේ දිනය නිමිති කොට ලෝ පුරා ඉස්ලාමීය බැතිමතුන් වෙත මෙම සුබපැතුම් පිරිනමනු ලබන්නේ බැතිබර සිතිනි.රාමලාන් උපවාස ශීලය, පුරා මාසයක් ආරක්‍ෂා කිරීමෙන් අනතුරුව, නව සඳ දැකීමේ චාරිත්‍රානුප්‍රකාරව උදාවන රාමසාන් අවුරුදු දිනය යනු, සමාජය තුළ, කුසගින්නෙන් පෙළෙන කිසිවකුත් නොසිටිය යුතු දිනය ලෙස නබිනායක මුහම්මද් (සල්) තුමාණෝ පවසා තිබෙන බව මේ උතුම් දිනයේදී අප සිහිතබා ගත යුතුය.ධාර්මික ජීවිතයකට හා සෞභාග්‍යවත් ජීවන පැවැත්මකට ඉඩහසර සලසන උපවාස ශීලය අල්ලා දෙවිඳුන්ගේ අණට කීකරුව ඉටු කරන වන්දනීය චාරිත්‍රයක් පමණක් නොවන අතර, එය සියලු ජාතීන් අතර හොඳ හිත වර්ධනය කරලීමේ සංස්කෘතික පාලමක් හැටියට ද යොදා ගත යුතු බව මගේ පුද්ගලික විශ්වාසයයි.අතිගරු ජනාධිපති මහින්ද රාජපක්‍ෂ මැතිඳුන්ගේ අභීත නායකත්වය තුළ සාමකාමීව මෙන්ම සහජීවනයෙන් ජීවත් විය හැකි සංතෘෂ්ඨිමත් වටපිටාවක් රට තුළ නිර්මාණය වී ඇති, මෙවන් මොහොතක, ඉස්ලාම් බැතිමතුන් වශයෙන් ශ්‍රී ලාංකීය ඔබට ද විශාල වගකීමක්, කාර්යභාරයක් පැවරී තිබෙන බව මේ උතුම් දිනයේදී මා සිහිපත් කර දීමට කැමැත්තෙමි.ඒ සහජීවනයේ පවුර තව තවත් ශක්තිමත් කරලීමේ උදාර කාර්යයට ඔබ සියල්ලන්ට ශක්තිය ධෛර්යය ලැබේවා!යි හෘදයාංගම ශුභාශිංසන පිරිනමමි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n1208184</link>
    <topic>බාහුට කුණුබිත්තර ප්‍රහාර</topic>
    <author>සීගිරිය විශේෂ</author>
    <content>ඒකාබද්ධ විපක්‍ෂය ඊයේ (17) දඹුල්ලේ දී සංවිධාන කැර තිබූ ගොවි උද්ඝෝෂණයේ දී ආචාර්ය වික්‍රමබාහු කරුණාරත්න මහතාට දඹුලු ජනතාවගෙන් කුණු බිත්තර ප්‍රහාරයක් එල්ල වී ඇත.එජාප පළාත් සභා මන්ත්‍රී සංජීව කවිරත්න මහතා මෙම ගොවි උද්ඝෝෂණය සංවිධාන කැර තිබිණි.මෙම විරෝධතාවයට ප්‍රාදේශීය සභා, පළාත් සභා මන්ත්‍රීවරු සහ එජාප ආධාරකරුවෝ තිස්හත්දෙනෙක් පමණ සහභාගි වූහ.එජාප නායක රනිල් වික්‍රමසිංහ සහ වික්‍රමබාහු කරුණාරත්න, සිරිතුංග ජයසූරිය යන මහත්වරුන්ගේ ප්‍රධානත්වයෙන් මෙම උද්ඝෝෂණය පැවැත් විණි.උද්ඝෝෂණය අවස්ථාවේ එජාප නායක රනිල් වික්‍රමසිංහ මහතා දඹුල්ල ප්‍රදේශයේ සංචාරක හෝටලයක නැවතී සිට ඇත.උද්ඝෝෂණය අවසන් වූ පසු දඹුල්ල ආර්ථික මධ්‍යස්ථානය අසලට රනිල් වික්‍රමසිංහ මහතා පැමිණියේය. පසුව වික්‍රමබාහු කරුණාරත්න සහ සිරිතුංග ජයසූරිය යන මහත්වරු ජනතාව අමතද්දී ගොවි ජනතාව හූ කියන්නට පටන් ගෙන තිබේ.පසුව රනිල් වික්‍රමසිංහ මහතා හට ඇති වූ ලැජ්ජාව නිසා රැස්වීම අවසන් කෙරිණි. එජාප ආසන සංවිධායකයෝ එකිනෙකා හොරෙන් රැස්වීම මඟහැර ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n1208185</link>
    <topic>වෛද්‍යවරුන්ගේ ආරක්ෂාව වෙනුවෙන් ක්ෂණික පියවර ගන්න පොලිසිය සූදානම්</topic>
    <author>චන්ද්‍රිකා පෙරේරා</author>
    <content>සමස්ත වෛද්‍යවරුන්ගේ ආරක්ෂාව වෙනුවෙන් මින් ඉදිරියට ක්ෂණිකව පියවර ගැනීම සඳහා පොලිසිය විශේෂ වැඩපිළිවෙළක් දියත් කරයි.කොළඹ ජාතික රෝහලේ විශේෂඥ ශල්‍ය වෛද්‍ය ලලන්ත අභය රණසිංහ මහතාගේ නිවසට බෝම්බ ප්‍රහාරයක් එල්ල කිරීමේ සිද්ධිය මුල්කර ගනිමින් ඊයේ (17) දහවල් පොලිස් මූලස්ථානයේ පැවති විශේෂ සාකච්ඡාවේදී මේ තීරණය ගෙන ඇත.මේ අතර බෝම්බ සිද්ධිය පිළිබඳ පරීක්ෂණ පැවැත්වීම සඳහා පොලිස්පති එන්.කේ.ඉලංගකෝන් මහතා විසින් ඊයේ (17) අපරාධ පරීක්ෂණ දෙපාර්තමේන්තුවට බාර දී තිබේ. දෙහිවල විෂ්ණු කෝවිල පාරේ පිහිටි ඒ මහතාගේ නිවසට පෙරේදා(16) පෙ‍රවරුවේ අත් බෝම්බ ප්‍රහාරයක් එල්ලවී තිබුණි.වෛද්‍ය වරයා නිවසින් පිටව යාමට මිදුලට පැමිණි අවස්ථාවේ ප්‍රහාරය එල්ලවී ඇත. බිම පතිත වී ඇති අත්බෝම්බය පුපුරා ගොස් නැති අතර පසුව පොලිසිය පැමිණ එය නිශ්ක්‍රීය කළ බව පොලිසිය පවසයි.මෙම සිද්ධිය හේතුවෙන් වෛද්‍යවරුන් ගේ ආරක්ෂාව සඳහා ඉදිරියේදී ගතයුතු පියවර පිළිබඳ රජයේ වෛද්‍ය නිලධාරි සංගමය සමඟ ඊයේ සාකච්ඡා කළ බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පැවසීය.වෛද්‍ය සභාවේ සාමාජිකයන්ට එල්ලවන තර්ජන සම්බන්ධයෙන් ආරක්ෂාව සැපයීමට ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා එහිදී බාරගෙන ඇත.වෛද්‍ය සභාවේ සාමාජිකයින්ට හා රජයේ වෛද්‍ය නිලධාරී සංගමයේ සාමාජිකයින්ට මුහුණ පෑමට සිදුවන ප්‍රශ්න පිළිබඳ ඔවුන්ට පොලිසිය සමඟ සෘජුව සන්නිවේදනය කිරීමට හැකි වන පරිදි ක්‍රමවේදයක්ද සැකසීමට මේ අනුව පියවර ගැනේ.එම විශේෂ සාකච්ඡාවට රජයේ වෛද්‍ය නිලධාරි සංගමය වෙනුවෙන් එහි ලේකම් වෛද්‍ය අනුරුද්ධ පාදෙණිය, එහි විධායක කමිටු නිලධාරීන්වන වෛද්‍ය නලින් ආරියසේන, වෛද්‍ය ප්‍රසාද් රණධීර, වෛද්‍ය කේ.එච්.එම්.මිල්රෝයි හා වෛද්‍ය සමන් අබේවර්ධන මහත්වරු සහභාගි වූ අතර ජ්‍යෙෂ්ඨ නියෝජ්‍ය පොලිස්පති (පරිපාලන) ගාමිණී නවරත්න,බස්නාහිර පළාත ජ්‍යෙෂ්ඨ නියෝජ්‍ය පොලිස්පති අනුර සේනානායක, ජ්‍යෙෂ්ඨ නියෝජ්‍ය පොලිස්පති (අපරාධ) රවී විජේගුණවර්ධන,ජ්‍යෙෂ්ඨ නියෝජ්‍ය පොලිස්පති (නීති) ගාමිණී දිසානායක මහත්වරු ඇතුලු නිලධාරීහු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n12081816</link>
    <topic>‘රසායන විද්‍යාව 1 පත්‍රයටආවර්තිතා වගුව අවශ්‍ය නෑ’</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර උසස් පෙළ නව හා පැරණි නිර්දේශ යටතේ සකස් කරන ලද රසායන විද්‍යාව 1 ප්‍රශ්න පත්‍රය සඳහා ආවර්තිතා වගුව ලබාදීම අවශ්‍ය නැතැයි රසායන විද්‍යාව පාලක පරීක්ෂක මණ්ඩලය තීරණය කර තිබූ බව විභාග දෙපාර්තමේන්තු ආරංචි මාර්ග ප්‍රකාශ කරයි.ආවර්තිතා වගුව භාවිත නොකොට එම ප්‍රශ්නවලට පිළිතුරු ලබාදිය හැකි බවට රසායන විද්‍යාව පාලක පරීක්ෂක මණ්ඩලය සහතික කොට ඇති බවත් ඒ අනුව රසායන විද්‍යාව ප්‍රශ්න පත්‍රයට ආවර්තිතා වගුව ලබා නොදීමට ක්‍රියා කර ඇති බවත් විභාග දෙපාර්තමේන්තු ආරංචි මාර්ග කියයි.මෙලෙස පාලක මණ්ඩලය ගෙන ඇති තීරණයට එරෙහිව ආවර්තිතා වගුවක් ලබාදී තිබුනේ නම් එය වරදක් බව රසායන විද්‍යාව පාලක පරීක්ෂක මණ්ඩලය අවධාරණය කර ඇති බවත් ආවර්තිතා වගුව භාවිත නොකොට අදාළ ප්‍රශ්න සඳහා පිළිතුරු ලබා දිය හැකි බවත් එම මණ්ඩලය තීරණය කර ඇති බවත් මේ සම්බන්ධව විභාගයට ප්‍රථම දැනුම් නොදුන්නේ විභාග රහස් ලෙස තබා ගත යුතු වූ හෙයින් යැයිද විභාග දෙපාර්තමේන්තුවේ ඉහළ නිළධාරියකු දිනමිණ සිදුකළ විමසීමකදී කියා සිටියේය.මෙයට අමතරව සංයුක්ත ගණිතය ප්‍රශ්න පත්‍රයේ වරහන් සහ ඩී අකුර යොදාගන්නා ලෙසටත් තර්ක ශාස්ත්‍රය ප්‍රශන පත්‍රයේ 5 සංඛ්‍යාව 8 කරන ලෙසටත් කෘෂි විද්‍යාව ප්‍රශ්න පත්‍රයේ q වෙනුවට p යොදන ලෙසටත් භෞතික විද්‍යාව ප්‍රශ්න පත්‍රයේ c (2) වෙනුවට c (1) යොදන ලෙසටත් සිසුන්ට උපදෙස් ලබා දුන් බවද විභාග දෙපාර්තමේන්තුව කියා සිටි.විභාග වැරදි විශාල ප්‍රමාණයක් ඇති බවට ඇතැමුන් සිදු කරන ප්‍රකාශවල කිසිදු සත්‍යයක් නැතැයිද විභාග දෙපාර්තමේන්තුව කියා සිටි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n12081817</link>
    <topic>රාමසාන් දිනවිදුලිය දිගටම</topic>
    <author>චමීර ඇල්ලදෙණිය</author>
    <content>රාමසාන් උත්සවය නිමිත්තෙන් හෙට (19) විදුලි බලය විසන්ධි නොකරන බව, විදුලිබල හා බලශක්ති අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n12081818</link>
    <topic>වෛද්‍ය වර්ජනය අවසන්</topic>
    <author>සන්ධ්‍යා කරුණාරත්න</author>
    <content>රජයේ වෛද්‍ය නිලධාරීන්ගේ සංගමය ඊයේ (17) ක්‍රියාත්මක කළ වර්ජනය අද (18) උදේ සිට අවසන් කෙරෙනු ඇත.කොළඹ ජාතික රෝහලේ විශේෂඥ ශල්‍ය වෛද්‍ය ලලන්ත රණසිංහ මහතාගේ නිවෙසට පෙරේදා බෝම්බයක් එල්ල කිරීමේ සිද්ධියත් සමඟම රජයේ වෛද්‍යවරු ඊයේ වර්ජනය ආරම්භ කළහ.මින් ඉදිරියට වෛද්‍යවරුන්ගේ ආරක්ෂාව සම්බන්ධයෙන් ක්ෂණික වැඩපිළිවෙළක් ක්‍රියාත්මක කිරීමට පොලිසිය ඊයේ සිට කටයුතු කිරීම හේතුවෙන් වෛද්‍යවරු මෙම වර්ජනය අත්හළහ.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n12081819</link>
    <topic>බ්‍රිටිෂ් එයාර් වේස් යළි ශ්‍රී ලංකාවට</topic>
    <author/>
    <content>බ්‍රිටිෂ් එයාර් වේස් ගුවන් සේවය යළිත් 2013 මාර්තු මාසයේ දී ශ්‍රී ලංකාවේ සිට පියාසර කිරීමට සිවිල් ගුවන් සේවා අමාත්‍යාංශය කටයුතු කරයි.වසර ගණනාවක් ශ්‍රී ලංකාවට පියාසර කිරීම නවතා තිබූ බ්‍රිටිෂ් එයාර් වේස් ගුවන් සේවය ශ්‍රී ලංකාව තුළ පවත්නා යහපත් පරිසරය හේතුකොටගෙන, යළිත් කටුනායක ජාත්‍යන්තර ගුවන් තොටුපළ වෙත පියාසර කිරීම 2013 මාර්තු මස සිට අරඹන බව ගුවන් සේවා ඇමැති පියංකර ජයරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n1208186</link>
    <topic>මහ කන්නයේ දී හෙක්ටයාර් 500ක වියළි මිරිස් වගා කිරීමට පියවර</topic>
    <author>සමන්මලී ප්‍රියශාන්ති</author>
    <content>මෙවර මහ කන්නය සඳහා හෙක්ටයාර 500 ක වියළි මිරිස් වගා කිරීමට කෘෂිකර්ම අමාත්‍යංශය සැලසුම් කර තිබේ.වියළි මිරිස් නිෂ්පාදනය කිරීමේ ජාතික වැඩසටහන යටතේ මෙම වැඩසටහන ක්‍රියාත්මක කෙරේ.මෙම වැඩසටහන යටතේ 2012 යල හා මහ කන්න දෙක සඳහා හෙක්ටයාර් 400 ක පමණක් වියළි මිරිස් වගා කිරීමට තීරණය කර තිබුණු නමුත් කෘෂිකර්ම ඇමැති මහින්ද යාපා අබේවර්ධන මහතා මේ සම්බන්ධයෙන් වැඩි අවධානයක් යොමු කර මහ කන්නය සඳහා පමණක් හෙක්ටයාර් 500 ක වියළි මිරිස් වගා කළ යුතු බවට අදාළ අංශවලට උපදෙස් දී ඇත.එක්ගල්ඔය, පල්ලංඔය,තොට්ටම ආදී ප්‍රදේශත්, අඩ්ඩාලච්චේන කලාපයේ කෝමාරිය, තිරික්කොවිල්, විනයාගපුරම් ආදී ප්‍රදේශත් අම්පාර කලාපයේ රජගලතැන්න, උදයපුර,මායාදුන්න, හිමිදුරාව, ගලහිටියාගොඩ සහ උගන ප්‍රදේශයත් වියළි මිරිස් වගාව සඳහා යොදා ගැනේ.ඒ අනුව අම්පාර දිස්ත්‍රික්කයේ මෙම වගාව සිදු කරන අතර එම ප්‍රදේශයේ ගොවීන්ට අවශ්‍ය ජල පොම්ප ලබා දීමටද කෘෂිකර්ම අමාත්‍යංශය පියවර ගෙන තිබේ.දුෂ්කර පළාත් වල වියළි මිරිස් වගාවේ යෙදෙන ගොවීන් සඳහා විශාල ශක්තියක්, පිටුබලයක් ලැබෙන බවත් එමඟන් දේශීය මිරිස් නිෂ්පාදනයේ ප්‍රගමනයක් සිදු වනු ඇති බවත් කෘෂීකර්ම ඇමැති මහින්ද යාපා අබේවර්ධන මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n1208187</link>
    <topic>උතුරුමැද හා ඌවේ වකුගඩු රෝග ගැන ලෝක සෞඛ්‍ය සංවිධානයේ වාර්තා ගැටලු සහගතයි</topic>
    <author>නුවන් කොඩිකාර සහා චමීර ඇල්ලදෙණිය</author>
    <content>උතුරු මැද හා ඌව පළාත් මූලික කොටගෙන පැතිරී යමින් ඇති වකුගඩු රෝගයට හේතුව පළිබෝධනාශක සහ ඒවායේ අඩංගු ආසනික් ඇතුළු බැර ලෝහ බවට ලෝක සෞඛ්‍ය සංවිධානය විසින් නිකුත් කර ඇති වාර්තාව පිලිගැනීමේ ප‍්‍රශ්ණ ඇති බව ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි.ලෝක සෞඛ්‍ය සංවිධානය කියන කාරණා පිළිගැනීමේ ප‍්‍රශ්ණයක් තිබෙන බවත්, ඇමරිකාවේ අලෙවි කරන්න එපා කියන බෙහෙත් ඕස්ටේ‍්‍රලියාවේ අලෙවි කරන අතර, ඕස්ටේ‍්‍රලියාවේ අලෙවි කරන්න එපා කියන බෙහෙත් සිංගප්පූරුවේ ආලෙවි කරන බවත් ඇමැතිවරයා කීවේය.මේ ගැටළුව සම්බන්ධයෙන් මහාචාර්යවරු පවා පර්යේෂණ කලා. එම පරීක්‍ෂණවලත් නොගැලපීම් තිබුණා. අනුරාධපුරයටයි, පොලොන්නරුවටයි විතරක් මේ ගැටුළුව ආවේ කොහොමද? හම්බන්තතොට තිස්ස මහාරාමය වැනි ප‍්‍රදේශවලත් වගාව විශාල ලෙස සිදුවෙනවා.එහිදීත් පළිබෝධනාශක භාවිතා වෙනවා. ඒ ප‍්‍රදේශවලට එවැනි ගැටළුවක් ඇති නොවෙන් හේතුව කුමක්ද? කෙසේ වෙතත් මේ සම්බන්ධයෙන් අවශ්‍ය පරීක්‍ෂණ කරන්න කටයුතු කරනවා යයිද කෙහෙළිය රඹුක්වැල්ල මහතා වැඩිදුරටත් කීවේය. ඇමැතිවරයා මෙම අදහස් පළ කළේ ජනමාධ්‍ය අමාත්‍යංශ ශ්‍රවණාගාරයෙදි පෙරේදා (16) පැවැති ප්‍රවෘත්ති සාකච්ඡාවකට එක්වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n12081812</link>
    <topic>මුතූර් වැසියන් පෙරේදාඅමුතු ඉරක් දැකලා</topic>
    <author>මූතුර් විශේෂ ආර් ආර් ජේ රාජසිංහ</author>
    <content>මූතූර් වැසියන්ට පසුගිය 15 දා සූර්යයා මතුපිට යම් වස්තුවක් දර්ශනය වන ආකාරය දැකගැනීමට හැකිවි තිබේ.එය සුර්යයා අභ්‍යන්තරයේ කැරකැවීමේ ස්වරූපයක් ද දක්නට ලැබුණු බව බොහෝ දෙනාගේ මතයයි. එය සූර්යයාගේ ඇති වූ වෙනස්වීමක් ද එසේත් නැතිනම් බාහිර තත්ත්වයක් ද යන්න පිළිබද මෙතෙක් තහවුරු කර‍ගෙන නැත.කෙසේ හෝ මේ තත්ත්වය මුලින්ම පෙරේදා සවස 2.45ට පමණ දර්ශනය වී ඇති අතර එය සවස 3.30 දක්වා පැවතී තිබේ.අවස්ථා කිහිපයක දී ලබා ගත් ඡායාරූපවලින් එම තත්ත්වය වඩාත් පැහැදිලි කර ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n12081813</link>
    <topic>මහියංගණයට සුළං: නිවාස 30කට හානි</topic>
    <author>සොරණාතොට සමූහ</author>
    <content>වර්ෂාවත් සමඟ හමාගිය තද සුළඟ හේතුවෙන් මහියංගණ කුකුලාපොළ ප්‍රදේශයේ නිවාස 30කට දැඩි අලාභ හානි සිදුවී තිබේ.පෙරේදා (15) පස්වරුවේ මෙසේ සුළඟ සමග වර්ෂාව ඇතිවී ඇති අතර නිවාසවල වහළවල් වලට දමා තිබු උළු කැට ෂීට් කැඩී ගොස් විනාශ වී ඇති බවද පොලිසිය කීය.ගස් කොළන් කඩා වැටීමෙන් බොහොමයක් නිවාස වල බිත්ති සහ නිවාස තුළ තිබූ ගෘහ භාණ්ඩ පවා විනාශ වී තිබෙන අතර මින් කිසිවකුට අනතුරක් සිදුවී නොමැති බව ආපදා කළමනාකරණ මධ්‍යස්ථානයේ බදුල්ල සහකාර අධ්‍යක්‍ෂ ඊ. එම්. එල්. උදයකුමාර මහතා සඳහන් කළේය.මේ අතර ගස් කොළන් වැටී කුකුලාපොළ පවුල් සෞඛ්‍ය සේවා නිලධාරී කාර්යාලයටද අලාභ හානි සිදුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n12081814</link>
    <topic>වසර 160ක් ඉපැරණි ශ්‍රී පතුල යුගළක්තලවිල හෝටලයකින් සොයා ගනී</topic>
    <author>කල්පිටිය සමුහ</author>
    <content>ශෛලමය ශ්‍රී පතුල යුගළක් තලවිල ශාන්ත ආනා දේවස්ථානය අසළ කප්පල්අඩිය “බෝගන්විලා හවුස්” සංචාරක නිකේතනයේ තිබී කල්පිටිය පොලිසිය මගින් පෙරේදා (16) අත්අඩංගුවට ගෙන ඇත.මේ ශ්‍රී පතුල් යුගළ තලවිල ධීවර ගම්මානයේ නිවසක රෙදි සේදීමට භාවිතා කරමින් තිබියදී එය දුටු මාර්ග සංවර්ධන ආයතනයක ඉංජිනේරුවරයකු එහි වටිනාකම නිවැසියන්ට පහදා දී තිබේ.ශ්‍රී පතුල පන්සලකට භාර දෙන ලෙසද උපදෙස් දී ඇත. අනතුරුව ශ්‍රී පතුල යුගළ අතුරුදන් වී තිබේ.පසුව කල්පිටිය පොලිසිය විසින් මේ ශ්‍රී පතුළ සොයා පරීක්‍ෂණ ආරම්භ කෙරිණි. අදාළ නිවැසියාගේ සොහොයුරකු කළමනාකරු ලෙස සේවය කරන ඉතාලි ජාතිකයකුට අයත්, සංචාරක නිකේතනයේ තිබී සොයාගෙන තිබිණි.මේ ශ්‍රී පතුල් පිළිබඳව අදහස් දැක්වූ බැදිවැව දියසේන හිමියන් පැවසුවේ එය වසර 1600ක් පමණ ඉතිහාසයකට අයත් බවයි.පුරාවිද්‍යා දෙපාර්තමේන්තුවට මේ පිළිබඳව දැනුම් දී ඉදිරි පරීක්‍ෂණ කටයුතුවලට සහාය ලබාගන්නා බව කල්පිටිය පොලිසිය පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n1208189</link>
    <topic>උතුරු මැද විජයග්‍රාහී රැලියඅද ජනපතිගේ ප්‍රධානත්වයෙන්</topic>
    <author>ජයසිරි මුණසිංහසහ ධනුෂ්ක ගොඩකුඹුර</author>
    <content>එක්සත් ජනතා නිදහස් සන්ධානයේ විිජයග්‍රාහී පළමු රැලිය ජනාධිපති මහින්ද රාජපක්ෂ මහතාගේ ප්‍රධානත්වයෙන් අනුරාධපුර නගරයේ දී අද (18) සවස 3.00 ආරම්භ කිරීමට නියමිතය.මෙම විජයග්‍රාහී රැලි මාලාව මැතිවරණය පැවැත්වෙන පළාත් තුනේ දිස්ත්‍රික්ක හතේම පැවැත්වීමට කටයුතු සංවිධාන කැර ඇත. එක්සත් ජනතා නිදහස් සන්ධානය නියෝජනය කරන පක්ෂ නායකයින් මෙම විජයග්‍රාහී රැලිය ඇමැතීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n12081810</link>
    <topic>එජාපයට ආණ්ඩු බලය ගැනීම සිහිනයක්</topic>
    <author>උතුරුමැද පළාත් විශේෂ</author>
    <content>උතුරුමැද හිටපු පළාත් සභා මන්ත්‍රී නිශ්ශංක දිසානායක (එ. ජා. ප.), රඹෑව ප්‍රාදේශීය සභාවේ හිටපු එජාප උපසභාපති ඒ. ජයසේකර හා එම ප්‍රාදේශීය සභාවේ හිටපු එක්සත් ජාතික පක්‍ෂ මන්ත්‍රී පී. සුරවීර යන මහත්වරුන් ඇතුළු මැදවච්චිය ප්‍රදේශයේ ප්‍රබල එක්සත් ජාතික පක්‍ෂ ක්‍රියාකාරීහු පිරිසක් එක්සත් ජනතා නිදහස් සන්ධානය හා එක්වෙති.මැදවච්චිය සංගිලි කනදරාව ප්‍රදේශයේ පැවති (17) උතුරුමැද පළාත් සභා මැතිවරණයට අදාළ එක්සත් ජනතා නිදහස් සන්ධාන ප්‍රචාරක රැස්වීමකදී හිටපු මහ ඇමැති බර්ටි ප්‍රේමලාල් දිසානායක මහතා වෙත බුලත් හුරුළු පිළිගන්වා මෙම පිරිස මෙසේ සන්ධානය හා එක්වූහ.එක්සත් ජාතික පක්‍ෂය දිනෙන් දින පිරිහීමට ලක්වන බවත්, එවැනි පක්‍ෂයක රැඳී සිටීම අනුවණකමක් පමණක්ම නොව ලැජ්ජාවට හේතුවක් බවත් සන්ධානයට එක්වූ පිරිස කියා සිටියහ.රටට සාමය උදාකැර දුන් ජනාධිපතිතුමා සිදුකරන සංවර්ධනය දැක දැක එජාපයට වී නිහඬව සිටිය නොහැකි බවත්, ඒ සඳහා සහයෝගය දැක්වීම යුතුකමක් සේ කල්පනා කළ නිසා මෙම පියවර ගත් බව ඔවුන් පවසති.එක්සත් ජාතික පක්‍ෂයට රටේ ආණ්ඩු බලය ගැනීම පමණක් නොව, පළාත් සභාවක හෝ ප්‍රාදේශීය සභාවක බලය හිමිකර ගැනීම ද සිහිනයක් බව ඔවුහු කියා සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=n12081811</link>
    <topic>හොර සිගරට්වලින් කෝටි ගණනක බදු රජයට අහිමි වෙයි</topic>
    <author>සුභාෂිණි සේනානායක</author>
    <content>රජයට බදු මුදල් නොගෙවමින් නීතිවිරෝධී ලෙස 2011 වසරේ මෙරටට ගෙන්වන ලදුව ශ්‍රි ලංකා රේගු වේ විශේෂ කාර්්‍යය හා විමර්ෂණ අංශයේ අත්අඩංගුවට පත් වූ දුම්වැටි ප්‍රමාණය 36342379කි. 2012 වසරේ ජූලි මස වන විට මෙලෙස අත්අඩංගුවට පත් දුම්වැටි ප්‍රමාණය 34167864කි.ශ්‍රි ලංකා රේගු විශේෂ කාර්්‍යය හා විමර්ෂන අංශය සිදු කළ මහෙයුම්වලදී මෙම ‍දුම්වැටි අත්අඩංගුවය ගත හැකි වී ඇත.මෙලෙස ගෙන්වන ලද දුම්වැටි විදේශගතව සිටින ශ්‍රමිකයන්ගේ නම් හා ලිපිනයන් භාවිතා කරමින් ‍ගෙන්වා ඇති අතර නීතිවිරෝධී ජාවාරම්කරුවන්ද දුමවැට් ගෙන්වා ඇතැයි රේගුව ප්‍රකාශ කරයි.මෙම දුම්වැට් ජාවාරම් මඟින් රජයට අයවිය යුතු බදු මුදල් රුපියල් කෝටි ගණනින් අහිමි වන බවත් මෙම ජාවාරම්කරුවන් ගෙන්වන බාල දුම්වැටි හේතුවෙන් බාල දුම්වැටි භාවිතා කරන පුද්ගලයන් බරපතල ලෙස සෞක්‍ය තර්ජනවලටද මුහුණ පා තිබේ.2008 වසරේ නීතිවාරෝධී දුම්වැටි 27781527ක්ද 2009 වසරේ 33614274ක්ද 2010 වසරේ 73279899කද රේගු අත්අඩංගුවට ගෙන ඇත් අතර ලැබුණු තොරතුරු සහ සැක පිට මෙම දුම්වැටි රේගුව මඟින් අත්අඩංගුවට ගෙන තිබේ. 2004 වසරේ නීත්‍යානුකූල දුම්වැටියක මිළ රුපියල් 8ක්ව පැවති අතර 2012 වසර වන විට දුම්වැටියක මිළ රුපියල් 23 දක්වා ඉහළ ගොස් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r1208181</link>
    <topic>අලව්ව පොලිසියේ මෙහෙයුමකින් වරෙන්තුකරුවෝ 35ක් අත්අඩංගුවට</topic>
    <author>අලව්ව විශේෂ ඒ. කීර්තිසිංහ</author>
    <content>විවිධ චෝදනා මත අධිකරණය මඟහරිමින් සිටි වරෙන්තුකරුවන් 35දෙනෙක් සතියක් ඇතුළත අත්අඩංගුවට ගැනීමට අලව්ව පොලිසිය සමත් වී ඇත.අලව්ව පොලිස් ස්ථානාධිපති මහින්ද පුෂ්පකුමාර මහතාගේ මෙහෙයවීම යටතේ අත්අඩංගුවට ගත් මෙම සැකකරුවන් වරකාපොළ සහ පොල්ගහවෙල මහේස්ත්‍රාත් අධිකරණය වෙත ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r1208182</link>
    <topic>පානදුර උයන්කැලේ හරස් පාරපිළිසකර කර දෙන්න</topic>
    <author/>
    <content>‘එක ගමකට එක ව්‍යාපෘතියක්’ යටතේ වූ වැඩසටහන යටතේ පානදුර උයන්කැලේ ප්‍රදේශයට ඩී. ඩබ්ලිව්. ජේ. පෙරේරා මාවත (උයන්කැලේ හරස් පාර) ප්‍රතිසංස්කරණය කිරීම සඳහා වෙන් කොට ඇති බව සඳහන් කරමින් පසුගිය මාර්තු 23 වැනි දින වැඩ ආරම්භ කිරීමට නියමිතව තිබුණත් එම කටයුතු ආරම්භ කර නොමැත.බලධාරීන්ගේ අවධානය යොමුකොට ඩී. ඩබ්ලිව්. ජේ. පෙරේරා මාවත (උයන්කැලේ පාර) ප්‍රතිසංස්කරණ කටයුතු ආරම්භ කරන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r1208183</link>
    <topic>අගලවත්ත කුඹුරහේන - කෙළින්කන්ද මාර්ගයසෝදා පාළු වෙලා</topic>
    <author>බදුරලිය සමූහ රත්නසිරි ගමඇතිගේ</author>
    <content>අගලවත්ත මැතිවරණ කොට්ඨාසයට අයත් අත්වැල්තොට කුඹුරහේන සිට කෙළින්කන්දට දිවෙන මාර්ගය දැඩි ලෙස අබලන්ව ඇති අතර මේ හේතුවෙන් ප්‍රදේශවාසීහු අසීරුතාවට පත්ව සිටිති.මාර්ගයේ තැනින් තැන කොන්ක්‍රීට් අතුරා තිබුනද ඉතිරි විශාල දුර ප්‍රමාණයේ දැඩි සෝදා පාළුවකට ලක්ව මාර්ගයේ වළවල් රැසක් හෑරී ඇත.වැසි ජලය බැස යෑමට මාර්ගය දෙපස කාණු නොමැති බැවින් එම ජලය මාර්ගය දිගේ ගලායෑම නිසා වළවල් ඇතිවී තිබේ.ගම්වාසියකු වූ කේ. ඒ. ප්‍රේමසිරි මහතා මෙසේ පැවසීය.අපේ පළාතේ මිනිස්සු තේ වගාවෙන් ජීවත්වෙන්නේ අපි කවුරුවත් ආණ්ඩුවෙන් රස්සා ඉල්ලන්නේ නැහැ. මේ පාරේ තැනින් තැන කොන්ක්‍රීට් දාල තිබුණත් අනිත් ටික එක දිගටම හරිම අන්තිමයි.මිනිස්සුන්ගෙ තේ දළු එකතු කරන්න දවස ගානේ ලොරි 10ක් විතර මේ පාරෙ ගමන් කරනවා.කුඹුරහේන ඇළ හරහා රුපියල් ලක්‍ෂ 14ක වියදමින් පාලමක් ඉදි කළා. එහෙත් පාර හැදුනෙ නෑ.පාලින්ද නුවර ප්‍රාදේශීය සභාවේ විපක්‍ෂ නායක සුජිත් පැලවත්ත මහතා මෙසේ කීවේය.“කුඹුර හේන පාරේ පවතින කනගාටුදායක තත්ත්වය ගැන පළාතේ මිනිස්සු 105 දෙනෙකුගේ අස්සන් සහිත ලිපියක් මට ලබාදී තිබෙනවා. ඇත්තටම පාරේ පවතින තත්ත්වය නම් හරිම කනගාටුදායකයි.”කුඹුරහේන ප්‍රදේශයට විදුලි බලය ලැබුණේ ඉතා මෑතකදීය. මාර්ගයද කඩිනමින් සකසන්නේ නම් ප්‍රදේශවාසීන්ට මහත් සහනයක් වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r1208184</link>
    <topic>ගම්පහ ගොඩා බැරල් 5ක් ළඟ තබාගත්තාට දඩ</topic>
    <author>ගම්පහ සංචාරක</author>
    <content>හොර මත්පැන් පෙරීමට උපයෝගී කර ගන්නා ගෝඩා මිලිලීටර් නවලක්ෂ විසිපන්දහසක ප්‍රමාණයක් (බැරල් 5ක්) ළඟ තබා ගත් පුද්ගලයකුට රුපියල් ලක්ෂයක දඩයක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය.මාකෙවිට කළුවැල්ගොඩ ප්‍රදේශයේ අත්තනගලු ඔය අසබඩ කැලෑවකදී මත්පැන් පෙරීමට සූදානම් වෙමින් සිටි පුද්ගලයකු සමඟ මේ ගෝඩා තොගය ගම්පහ පොලිසියේ දූෂණ මර්දන අංශය මගින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r1208185</link>
    <topic>පා පැදියේ ගමන් කළ වෙළෙන්දාට පහර දී පෙට්ටියේ තිබූ ඌරුමස් සොරකම් කරලා</topic>
    <author>රඹුක්කන උතුර සමුහ විපුල එස්. කුමාරතුංග</author>
    <content>බයිසිකලයකින් ගමක් පාසා ගොස් ඌරු මස් අලෙවි කළ අයකුට අකරතැබ්බකට මුහුණ පෑමකට සිදු විය.සුපුරුදු පරිදි සිය පා පැදියේ සවිකළ ලෑලි පෙටිටිය බැඳගත් සුමනදාස වෙළෙඳාම සඳහා එදිනට ඇති තරම් ඌරු මස් ගෙන වෙනදා ගමන් ගන්නා මාර්ගයේම පාපැදියෙන් ගමන් කළේය.ඉදිරියට ආ වයස අවුරුදු විසි දෙකක් පමණ වූ තරුණයකු සුමනදාස නතර කරවිය.බයිසිකලයෙන් පැමිණි වෙළෙන්දාට පහරදී බයිසිකලයේ පිටුපස තිබු ලෑලි පෙට්ටියෙන් මස් කිලෝ පහකට අධික ප්‍රමාණයක් ගෙන යන්නට විය.සුමනදාස හනික නැගිට බයිසිකලයද රැගෙන පොලිසියට ගොස් තමන්ට මුහුණ පාන්නට වූ සිදුවීම ගැන පැමිණිලි කළේය.එවිට වහාම ක්‍රියාත්මක වූ පොලිසිය සුමනදාසට පහරදුන් සැකකරු සොයා මෙහෙයුම ආරම්භ කළද මෙතෙක් ඔහු අත්අඩංගුවට ගැනීමට අපෝසත් විය.සුමනදාස කාටත් කරදරයක් නැති අයෙකි. මුදල් පසුපස හඹා නොගොස් තම ව්‍යාපාරය දියුණු කිරීමට මැදිහත් වෙන ජනතාව සමග සුහදව ජීවත් වූ අයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r1208186</link>
    <topic>කුරුණෑගල බඹරගම කනිටු විදුහලේ‘ඊ’ ශිල්පාගාරයට මුල්ගල</topic>
    <author>ඡායාරූපය- සබරගමුව සමූහ ජී. ඩබ්ලිව්. ගාමිණී</author>
    <content>තොරතුරු හා සන්නිවේදන තාක්‍ෂණයෙන් පාසල් දරුවන් සවිබල ගැන්වීමේ අරමුණ ඇතිව ජනාධිපති මහින්ද රාජපක්‍ෂ මහතාගේ මඟපෙන්වීම මත විදුලි සංදේශ හා තොරතුරු තාක්‍ෂණ අමාත්‍යාංශය මඟින් ක්‍රියාත්මක කෙරෙන ඊ ශිල්පාගාර ව්‍යාපෘතියක් ආරම්භ කර ඇත.කෑ/ කඩිගමුව බඹරගම කනිටු විදුහලේ ඉදිකෙරෙන ඊ ශිල්පාගාරයට ඇමැති රංජිත් සියඹලාපිටිය මහතා අතින් මුල්ගල තැබූ අයුරුයි මේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r1208187</link>
    <topic>හොර ගමන් බලපත්‍රයකින් ඉතාලි යන්න තැත් කළ යාපනයේ පදිංචිකරුවෙක් ගුවන්තොටේදී අත්අඩංගුවට</topic>
    <author>කොච්චිකඩේ විශේෂ - ඩී. මිහිදුකුල</author>
    <content>ව්‍යාජ ඉතාලි වීසා ඇතුළත් විදේශ ගමන් බලපත්‍රයක් මගින් ඕමාන් හරහා ඉතාලියට යාමට තැත් කර රක්‍ෂිත බන්ධනාගාරගතව සිටි පුද්ගලයකු රු: 15000ක මුදල් ඇප හා ලක්ෂ දෙකක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ.එම්.එන්.පී. අමරසිංහ මහතා නියෝග කෙළේය.මෙසේ මුදාහැර ඇත්තේ මනිපායි යාපනය පදිංචි පුද්ගලයෙකි.මේ තැනැත්තා කටුනායක ගුවන්තොටුපළින් ව්‍යාජ වීසා ඇතුළත් විදේශ ගමන් බලපත්‍රයකින් 2012.07.21 දින විදේශ ගත වීමට තැත්කළේ යැයි අපරාධ පරීක්‍ෂණ දෙපාර්තමේන්තුවේ කටුනායක ඒකකය චෝදනා ගොනු කර තිබුණි.මේ නඩුව නැවත විභාගය නොවැම්බර් 29ට කල් තැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r1208188</link>
    <topic>වත්තල  ඔරලෝසු කණුවේවේලාව නැවතිලා</topic>
    <author>හැදල විශේෂ – ජූලියන් කෝරාළ</author>
    <content>වත්තල නගර අලංකාරය නැති කරන වත්තල නගර මධ්‍යයේ ඇති වේලාව සටහන් නොවන ක්‍රියා විරහිත හෝරා කණුවයි මේ.මේ පිළිබඳව වත්තල මාබෝල නගර සභාවේ සභාපතිගේ අවධානය යොමු වී කඩිනමින් පිළිසකර කරන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r1208189</link>
    <topic>බීමතින් රිය පදවා තිදෙනකුටතුවාල සිදු කළ රියැදුරුට දඩ</topic>
    <author>පානදුර සමූහ කපිල සෝමරත්න</author>
    <content>අපරික්‍ෂාකාරී ලෙස බීමත්ව පෞද්ගලික බස්රථයක් ගාලුපාරේ ධාවනය කර මගීන් තිදෙනකුට තුවාල සිදුකිරීමේ චෝදනා සම්බන්ධයෙන් වරදපිළිගත් රියදුරකුට රුපියල් දහසයදාහක දඩයක් නියම කළ පානදුර මහේස්ත්‍රාත් ආර්. එස්. ඒ. දිසානායක මහතා එම රියැදුරාගේ රියදුරු බලපත්‍රයද මාස තුනකට අත්හිටුවන ලදී.ඊට අමතරව රුපියල් 20,000ක ප්‍රතිකාර වියදම් ද තුවාලකරුවන් වෙත ගෙවන ලෙසට නියෝග කෙරුණි.දඬුවම් නියම වූයේ පෞද්ගලික බස්රථ රියැදුරකු වූ බී. සරත් කුරේ නැමැත්තාටය.ඔහුට විරුද්ධව නඩු පවරා තිබුණේ පානදුර උතුරු පොලිසියේ සැරයන් අල්විස් මහතා විසිනි.දඩය සහ අත්තිකාරම් මුදල් ගෙවීමට සැප්තැම්බර් මස 12 දක්වා කල්දුන් මහේස්ත්‍රාත්වරයා එම රියැදුරුට රුපියල් ලක්‍ෂයක ශරීර ඇපයක් නියම කර මුදාහැරියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r12081810</link>
    <topic>ඉංගිරිය  මදුරුවන් බෝවන ස්ථානපවත්වාගෙන ගිය පුද්ගලයන්ට දඩ</topic>
    <author>ඉංගිරිය සමූහ කුමාරි ගමගේ</author>
    <content>ඉංගිරිය පොලිස් වසමේ මදුරුවන් බෝවන ස්ථාන පවත්වාගෙන ගිය පුද්ගලයන් 114 කට සහ ප්‍රධාන මාර්ගයට කැලිකසළ බැහැර කළ පුද්ගලයන් 21 කට ප්‍රධාන මාර්ගයට අපවිත්‍ර ජලය මුදා හැරී පුද්ගලයන් 4 කට විරුද්ධව නඩු පවරා එක් අයකුට රුපියල් දහස බැගින් පුද්ගලයින් 139 කට රුපියල් 139000 ක දඩමුදල් අයකරගෙන ඇත.මේ දඩ මුදල් අයකර ගෙන ඇත්තේ 2012 ජනවාරි පළමු දා සිට මැයි 30 දක්වා කරන ලද සෝදිසි මෙහෙයුම්වලදීය.ඉංගිරිය සෞඛ්‍ය වෛද්‍ය නිලධාරි කාර්යාලය සිවිල් ආරක්ෂක කමිටු සාමාජිකයන් ඒකාබද්ධව ඉංගිරිය පොලිස් පරිසර ඒකකය මගින් මේ වැටලීම් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=r12081811</link>
    <topic>පොල්ගහවෙල ආබාධිතයන් අටකටනිවාස</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොල්ගහවෙල මැතිවරණ කොට්ඨාසයේ ආබාධිත පුද්ගලයන් සඳහා නිවාස අටක් ඉදිකිරීමට රජය මගින් ප්‍ර‍්‍රතිපාදන ලබාදී ඇත.එක් නිවෙසක් සඳහා වැය කැරෙන මුදල රුපියල් දෙලක්ෂ පනස් දහසකි.කහකොටාමඩ, මාගින්ගමුව, තලවත්තේගෙදර, ගලබඩගම, රත්මල්ගොඩ හා තියඩෝර්වත්ත ග්‍රාමසේවා වසම්වල මේ නිවාස ඉදිකැරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s1208181</link>
    <topic>එෆ්.ඒ.කුසලානය සමඟ ලක්ෂ 7ක් දිනාගන්නයුද–නාවික ගැටුම අද නාවලපිටියේදී</topic>
    <author>ප්‍රින්ස් ගුණසේකර</author>
    <content>හොල්සිම් එෆ්.ඒ.කුසලාන පාපන්දු තරගාවලියේ අවසන් මහා තරගය යුද හමුදාව හා නාවික හමුදාව අතර නාවලපිටිය ජයතිලක ක්‍රීඩාංගණයේදී අද පස්වරු 3.15ට ආරම්භ වේ‍.වසර 1945 සිට එෆ්.ඒ‍‍‍.කුසලාන පාපන්දු ඉතිහාසයේ පළමු වරට ආරක්ෂක හමුදා කණ්ඩායම් දෙකක් අවසන් මහා තරගයට පිවිසීම මෙවර විශේෂත්වයකි. පසුගිය වසරේ ශූර යුද හමුදාව හා 2010 වසරේ ශූර නාවික හමුදාව අතර මෙවර අවසන් තරගය ඉතා තියුණු මුහුණුවරක් ගනු ඇත.යුද හමුදා පිලට සංඛ ධනුෂ්ක හා නාවික හමුදා පිලට අජිත් කුමාර නායකත්වය ලබා දෙති.කණ්ඩායම් 139ක් තරග138ක් වෙනුවෙන් මාස 5කට අධික කාලයක් රටපුරා තරග වැදුණු අතර අවසන් පුර්ව වටයේදී නාවික හමුදාව වෙතින් ගෝල් 1-0කින් රත්නම්ද, යුද හමුදාව වෙතින් දඩුවමි පහර 5-3කින් රිනවුන්ද පරාජය වුණි.එෆ්.ඒ.කුසලාන පාපන්දු තරගාවලි වැඩිම ජයග්‍රහණයක් සෝන්ඩර්ස් පිල හිමිකරගත් අතර වසර 22ක් එම ගෞරවය ලබා තිබුණි. අනතුරුව රත්නම් ක්‍රීඩා සමාජය හයවතාවක්, රිනවුන් ක්‍රීඩා සමාජය පස්වතාවක් එෆ්.ඒ.ශූරතාව දිනා සිටියහ.අද අවසන් මහා තරගය ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ. එෆ්.ඒ.ශූරයන්ට මුදලින් රුපියල් ලක්ෂ7ක් හා අනුශූරයන්ට රුපියල් ලක්ෂ 5ක් පිරිනැමීමට කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s12081813</link>
    <topic>නැඟෙනහිර නාගාස් කණ්ඩායමට ජය</topic>
    <author/>
    <content>නැගෙනහිර නාගාස් කණ්ඩායම සහ බස්නාහිර දන්ඩි කණ්ඩායම අතර පැවති තරඟයෙන් නැඟෙනහිර නාගාස් කණ්ඩායම කඩුලු 06ක ජයක් අත්කර ගත්තේය.මුලින්ම පන්දුවට පහර දුන් ඩිල්ෂාන් ප්‍රමුඛ බස්නාහිර දන්ඩි කණ්ඩායම පන්දුවාර 20 අවසානයේදි ලකුණු 146 ලබා ගත්තේය.එම ඉලක්කය හඹාගිය නැඟෙනහිර නාගාස් කණ්ඩායම පන්දුවාර 19 අවසානයේදි ජයග්‍රාහි ලකුණු සිමාව පසු කළේය.සුපිරි පිති හරඹයක් දියත් කල මුෂ්මික් රහිම් අගනා ලකුණු 54 රැස්කර ගත්තේය.බස්නාහිර පිල ඕවර 20 කදී සියලූ දෙනා දැවී 146 (තිලකරත්න ඩිල්ෂාන් 35, ඩැනියල් ස්මිත් 11, දිමුත් කරුණාරත්න 25, කැමරොන් බෝර්ගස් 32, ශාමින්ද එරංග 20/3, අජන්ත මෙන්ඩිස් 34/2)නැගෙනහිර පිල ඕවර 19 කදී කඩුලූ 4 ට 151 (අහ්මඞ් ශෂාඞ් 18, ඇන්ජලෝ මැතිව්ස් 30, මුෂ්ෆිකුර් රහිම් නොදැවී 54, ඇන්ජලෝ පෙරේරා නොදැවී 15, ඩර්ක් නැනිස් 34/3).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s12081811</link>
    <topic>පන්දු රැකීමේ දක්ෂතාවෙන් වයඹට ලකුණු 20ක ජයක්</topic>
    <author>වර්නන් ගුණසේකර පල්ලෙකැලේ සිට...</author>
    <content>ඌව කණ්ඩායමට එරෙහිව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති ශ්‍රී ලංකා ප්‍රිමියර් ලීග් තරගය පන්දු රැකීමේ හා නායකත්වයේ දක්ෂතාව මත ලකුණු 20කින් ජය ගැනීමට වයඹ කණ්ඩායම සමත් විය.ලකුණු 148ක ජයග්‍රාහී ඉලක්කයක් හඹා ගිය තිළිණ කණ්ඩම්බිගේ ඌව කණ්ඩායම තරගයේ තවත් පන්දු 11ක් ඉතිරිව තිබියදී ලකුණු 127කට දැවී ගියේය.ලකුණු 18කට කඩුලු 3ක් දැවී සිටි අසීරු තත්ත්වයෙන් ගොඩ ඒමට සමත් වූ මහේල ජයවර්ධනගේ වයඹ කණ්ඩායම ඉන්පසුව විටින් විට ඌව කඩුලු බිඳ දමමින් මේ තරගාවලියේ ඔවුන්ගේ දෙවැනි ජයග්‍රහණය වාර්තා කළේය.උෟව ඉනිමේ ආරම්භක කඩුල්ල වෙනුවෙන් ෂිවනරීන් චන්ඩර්පෝල් හා ඩිල්ෂාන් මුණවීර ඕවර 3යි පන්දුවකදී ලකුණු 30ක් එක් කළහ. ඉසුරු උදානගේ පන්දුවකට චන්ඩර්පෝල් (පන්දු 11කින් ලකුණු 11යි, හයේ පහරයි) දැවී ගිය අතර මුළු ලකුණු 49දී මුණවීර, චතුරංග කුමාරගේ පන්දුවකට දැවී ගියේය.මුණවීර හතරේ පහර 3ක් හා හයේ පහරක් එල්ල කරමින් පන්දු 19කින් ලකුණු 26ක් රැස් කළේය. ඉනිමේ දෙවැනි පන්දුවේදී ම (ඉසුරු උදානගේ) මුණවීර දවා ගැනීමට වයඹ පිලට අවස්ථාවක් ලැබුනද ඔහු දුන් උඩ පන්දුව රැක ගැනීමට ‘බැක්වර්ඩ් පොයින්ට්’හි පන්දු රකිමින් සිටි උමාර් අක්මාල් අපොහොසත් විය.චන්ඩර්පෝල් හා මුණවීර දුන් උඩ පන්දු දෙක ම ‘කවර්ස්’හි සිට අල්ලා ගත්තේ දිනේෂ් චන්දිමාල් ය.ලකුණු 33කට කඩුලු 3ක් ලබා ගත් චතුරංග කුමාර ‘තරගයේ වීරයා’ ලෙස නම් කෙරිණි. ඉසුරු උදාන ලකුණු 19කට කඩුලු 2ක්ද, අකිල දනංජය ලකුණු 20කට කඩුලු 2ක්ද ලබා ගත්හ.කාසියේ වාසිය දිනා ගත් ඌව කණ්ඩායමේ ආරාධනයෙන් පළමුව පන්දුවට පහර දුන් වයඹ කණ්ඩායමේ පළමු කඩුල්ල පළමු ඕවරයේදීත් දෙවැනි කඩුල්ල දෙවැනි ඕවරයේදීත් බිඳ වැටිණි. ජේකබ් ඔරාම්ගේ තෙවැනි පන්දුවට කඩුලු රකින උපුල් තරංග අතට උඩ පන්දුවක් දෙමින් ටමිම් ඉක්බාල් (0) පළමුව දැවී ගියේය.අනතුරුව උමාර් ගුල් සිය පළමු පන්දුවෙන් ම ඔහුගේ විස්සයි20 නායකයා වන මොහමඩ් හෆීස්ගේ කඩුල්ල ලබා ගත්තේය. ‘මිඩ් ඕෆ්’හි පන්දු රකිමින් සිටි ෂොයිබ් මලික් වෙත උඩ පන්දුවක් දෙමින් හෆීස් (1) දැවී ගියේය.වයඹ නායක මහේල ජයවර්ධන ට රැස්කර ගත හැකිවූයේ ලකුණු 9ක් පමණි. ගුල්ගේ පන්දුවලට පිට පිට හතරේ පහර 2ක් එල්ල කළ මහේල ඔරාම් එවූ පන්දුවක් සිය පිත්තේ අග යාන්තමින් වැදී කඩුල්ලේ ගැටීමෙන් මුළු ලකුණු 18දී දැවී ගියේය.පළමු ඕවර 5 අවසානයේ වයඹ පිල කඩුලු 3ක් දැවී ලකුණු 39ක් ලබා ගෙන සිටියේය.කම්රාන් හා උමාර් යන අක්මාල් සොහොයුරෝ සිවුවැනි කඩුල්ල වෙනුවෙන් පන්දු 16කින් ලකුණු 26ක් එක් කරමින් සිටියදී උමාර්, භානුක රාජපක්සගේ මඳ වේග පන්දුවකට ඔරාම් වෙත උඩ පන්දවක් දෙමින් දැවී ගියේය. එම උඩ පන්දුව ඔරාම් අල්ලා ගත්තේ තමන්ගේ පිටුපසට දිව යමින් ‘තර්ඩ් මෑන්’ හතරේ සීමාව අසලදීය. හතරේ පහර 2ක් එල්ල කළ උමාර් පන්දු 11කින් ලකුණු 13ක් ලබා ගත්තේය.පළමු ඕවර 10 අවසන් වන විට කම්රාන් අක්මාල් හා දිනේෂ් චන්දිමාල් ලකුණු 30ක් රැස් කරමින් වයඹ මුළු ලකුණු ප්‍රමාණය 74 දක්වා ඉහළට ගෙන එමින් සිටියහ. 12 වැනි ඕවරයේදී සචිත්‍ර සේනානායක විසින් එම සබඳතාව බිඳ දමනු ලැබිණි. ඔහුගේ පිට දඟ පන්දුව කම්රාන්ගේ පිත්ත පරදවමින් පිට ඉන්නේ ගැටුනේය. පන්දු 32කට මුහුණ දුන් කම්රාන් හතරේ පහර 5ක් සමග ලකුණු 36ක් රැස් කළේය. ඔහු ලකුණු 14ක් ලබා ගෙන සිටියදී දැවී යාමෙන් බේරිණි. මුළු ලකුණු සංඛ්‍යාව 45ක්ව තිබූ එම අවස්ථාවේදී දිල්හාරගේ පන්දුවකට කම්රාන් දුන් උඩ පන්දුව රැක ගැනීමට ඌව නායක තිලිණ කණ්ඩම්බි අසමත් විය.කම්රාන් හා චන්දිමාල් ඕවර 6යි පන්දු 2කදී ලකුණු 38ක් පස්වැනි කඩුල්ල වෙනුවෙන් එක් කළහ.15 වැනි ඕවරය අවසන් වන විට වයඹ පිලේ 6 වැනි කඩුල්ලත් බිඳ වැටී තිබිණි. දැවී ගිය අනෙක් පිතිකරුවා වූයේ දිනේෂ් චන්දිමාල් ය. ඔරාම්ගේ පන්දුවකට දුන් උඩ පන්දුව කඩුලු රකින තරංග දර්ශනීය අයුරින් රැක ගැනීමෙන් චන්දිමාල් ලකුණු 17කට දැවී ගියේය. එය නවසිලන්ත ක්‍රීඩක ඔරාම්ගේ තෙවැනි කඩුල්ල විය. ඔහු ලකුණු 6ක් පමණක් ලබා දෙමින් කඩුලු 3ක් ලබා ගැනීමට සමත් විය. ඕවර 15ක් අවසානයේ වයඹ පිල කඩුලු 6කට ලකුණු 92ක් ලබා ගෙන සිටියේය.7 වැනි කඩුල්ල වෙනුවෙන් අගනා ලකුණු 41ක් ඕවර 4ක් ඇතුළත රැස් කිරීමට මිලින්ද සිරිවර්ධන හා කෞශල්‍ය වීරරත්න සමත් වූහ. ගුල් විසින් සිරිවර්ධන දවාලමින් එම සබඳතාව අවසන් කරන විට සිරිවර්ධන ලකුණු 28ක් වයඹ ලකුණු පුවරුවට එක් කර සිටියේය. පන්දු 19කට මුහුණ දුන් ඔහු හතරේ පහර 5ක් එල්ල කළේය. කෞශල්‍ය වීරරත්න හා ඉසුරු උදාන (5)ගේ කඩුලු ලබා ගත්තේ දිල්හාර ප්‍රනාන්දු ය. එම උඩ පන්දු දෙක ම රැක ගත්තේ පිළිවෙලින් ‘ෆයින් ලෙග්’ හා ‘තර්ඩ් මෑන්’ යන ස්ථානවල පන්දු රකිමින් සිටි සීකුගේ ප්‍රසන්න ය.වීරරත්න පන්දු 17කින් ලකුණු 24ක් ලබා ගත් අතර හතරේ හා හයේ පහර 2 බැගින් එම ඉනිමට ඇතුළත්ව තිබිණි. හයේ පහර දෙක ම වීරරත්න එක ම ස්ථානයට එල්ල කළේ දිල්හාරගේ පන්දුවලට ය.වයඹ ඉනිම කඩුලු 9කට මුළු ලකුණු 147කට නිමා විය. දිල්හාර ලකුණු 43කට කඩුලු 2ක්ද, ගුල් ලකුණු 48කට කඩුලු 2ක්ද ලබා ගත්හ. මේ තරගාවලියේ මෙතෙක් ජයග්‍රහණයක් වාර්තා කර නැති කඳුරට හා උතුර කණ්ඩායම් අතර තරගය අද පස්වරු 4.00 ට මෙම ක්‍රීඩාංගණයේදී ආරම්භ වෙයි.වයඹ පිල : 147/9 (ඕවර 20) කමරන් අක්මාල් 36, මිලින්ද සිරිවර්ධන 28, කෞශල් වීරරත්න 24 (ජේකබ් ඔරාම් 6/3, දිල්හාර ප්‍රනාන්දු 43/2, උමාර් ගුල් 48/2)ඌව පිල : සියල්ලන් දැවී 127 (ඕවර 18.1) ඩිල්ෂාන් මුණවීර 26, ජේකබ් ඔරාම් 26, සීකුගේ ප්‍රසන්න 19 (චතුරංග කුමාර 33/3, ඉසුරු උදාන 19/2, අකිල ධනංජය 20/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s1208182</link>
    <topic>චන්ද්‍රපෝල් ඌව පිලට</topic>
    <author/>
    <content>බටහිර ඉනිදීය කොදෙව් පිලේ ප්‍රවීණ ක්‍රිකට් ක්‍රීඩක ෂිවනරින් චන්ද්‍රපෝල් දැන් පැවැත්වෙන ශ්‍රී ලංකා ප්‍රිමියර් ලීග් ක්‍රිකට් තරගාවලියට එක්වෙයි.චන්ද්‍රපෝල් ඌව පළාත් කණ්ඩා‍මේ නායකයා ලෙස කටයුතු කිරීමට බලාපොරොත්තු වෙන් සිටි ක්‍රිස් ගේල් වෙනුවට එම පිල නියෝජනය කරයි.‍ලෝක ටෙස්ට් ශ්‍රේණිගත කිරී‍මේ අංක එකේ‍ ස්ථානයේ හිටපු ක්‍රිකට් ක්‍රීඩක චන්ද්‍රපෝල් ටෙස්ට් තරග 144කට එක්දින තරග 228කට හා විස්සයි 20 තරග 22කට ක්‍රීඩා කළ පරිණත ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s1208183</link>
    <topic>විස්සයි 20 ලෝක කුසලානයට ඔස්ට්‍රේලියානු පිල නම් කරයි</topic>
    <author/>
    <content>ශ්‍රී ලංකාවේ පැවැත්වෙන විස්සයි 20 ලෝක කුසලාන ක්‍රිකට් තරගාවලියට සහභාගීවන ඔස්ට්‍රේලියානු ක්‍රිකට් පිල නම් කළේය.අන්තර් ජාතික ක්‍රිකට් තරග බිමෙන් සමුගත් 40 හැවිරිදි බ්‍රැඩ් හොග් නැවැත ඔස්ට්‍රේලියානු කණඩායමට කැදවා තිබීම විශේෂත්වයකි.විස්සයි 20 අන්තර් ජාතික ක්‍රිකට් වරම් දිනා ගැනීමේ අපේක්ෂාවෙන් සිටින තුන් ඉරියව් ක්‍රීඩක ග්ලේන් මැක්ස්වෙල්ට අවස්ථාව උදාකරදීමට ද ඔස්ට්‍රේලියානු තේරීම් කමිටුව පියවර ගෙන ඇත.ඔස්ට්‍රේලියානු විස්සයි 20 නව නායකයා ලෙස ටස්මේනියානු ප්‍රාන්තයේ ජෝජ් බෙයිලි නම් කොට ඇත. 29 හැවිරිදි බෙයිලි එක්දින තරග 9කට හා විස්සයි 20 තරග 4කට සහභාගිවී ඇත.ඔස්ට්‍රේලියානු සංචිතය මෙසේය‍.ඩේවිඩ් වෝර්නර්, ෂේන් වොට්සන්, මැතිව් වේඩ් (කඩුලු රකින්නා), ඩේවිඩ් හසී, මයිකල් හසී, ජෝජ් බෙයිලි (නායක), කැමරන් වයිට්, ඩැනියෙල් ක්‍රිස්ටීන්, ග්ලේන් මැක්ස්වෙල්, බ්‍රැඩ් හොග්, ෂේවියර් ඩොහොතී, ක්ලින්ට් මැකි, මිචල් ස්ටක්, පැට් කමින්ස්, බෙන් හිල්ෆෙන් හවුස්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s1208184</link>
    <topic>විස්සයි 20 ලෝක කුසලානයට බංගලාදේශයත් සුදානම්</topic>
    <author/>
    <content>බංගලාදේශය විස්සයි 20 ලෝක කුසලාන තරගාවලියට සහභාගීවන ක්‍රිකට් පිල නම් කරයි. බංගලාදේශ ටෙස්ට් හා එක්දින කණ්ඩායමේ පළපුරුදු ක්‍රීඩකයෙකු වන කඩුලු රකින ක්‍රීඩක මුෂ්ෆිකර් රහීමි විස්සයි 20 කණ්ඩායමේ නායකත්වයට පත් කොට ඇත.කලකට පසුව බංගලාදේශ ක්‍රිකට් පිලට කැදවු මොහොමඩ් අෂ්රාෆුල්ට ද මෙවර අවස්ථාවක් හිමිව ඇත.බංගලාදේශ විස්සයි 20 ක්‍රිකට් පිල මෙසේය:මුෂ්ෆිකර් රහීමි (නායක), මොහොමඩ් මොහොමදුල්ලා, තමීම් ඉක්බාල්, ජුනයිඩ් සිද්ධික්, ජෆුරුල් ඉස්ලාමි, මොහොමඩ් අෂ්රාෆුල්, ෂකීබ් අල් හසන්, නසීර් හොසේන්, අබ්දුල් රසාක් , එලියාස් සනී, මෂ්රාෆ් මොර්ටසා, ෆර්හාඩ් රීසා, ෂයිෆුල් ඉස්ලිමි, ෂහිර් රහ්මාන්, අබ්දුල් හසන්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s12081812</link>
    <topic>යුද හමුදා පිලට 52-13 දැවැන්ත ජයක් හැව්ලොක්ස්-මහනුවර තරගය අද</topic>
    <author>ෆවුස් මොහොමඩ්</author>
    <content>විශිෂ්ට ක්‍රීඩා රටාවක නිරත වු යුද හමුදා පිල සී.ආර් කණ්ඩායමට එරෙහිව 52-13ක දැවැන්ත ජයක් වාර්තා කිරීමට ඊයේ (17) සමත් විය. අන්තර් සමාජ ඩයලොග් ලීග් පළමු කොට‍සේ රගර් තරගාවලියේ පළඟ ශූරතාව යට‍තේ සී.ආර් පිටියේ පැවැති මේ තරගයේ පළමු භාගය නිමා වනවිට යුද හමුදාව ලකුණු 38-6ක් ලෙස ඉදිරියෙන් සිටියේය.ජයග්‍රාහී යුද හමුදා පිල රැස් කළ ලකුණු සංඛ්‍යාවට ගෝල් 6ක් සහ උත්සාහක දිනුම් 2ක් ඇතුළත් වු අතර සී.ආර්.පිල ‍ෙගා්ලයක් සහ දඩුවමි පහර 2ක් ලබා ගත්තේය.හැව්ලොක්ස්-මහනුවර අද ගැටෙතිමේ අතර අතිශය උණුසුම් මුහුණුවරක් ගත් කුසලාන තරග වට‍යේ පෙරමුණේ පසුවන හැව්ලොක්ස් පිල සහ දෙවැනි තැන සිටින මහනුවර කණ්ඩායම අද (18) හැව්ලොක්ස් පිටියේදී තරගවදී.ප්‍රසාද ලකුණු සටහනේ තුනවැනි ස්ථානයේ පසුවන නාවික හමුදා පිල සහ සිව්වැනි තැන සිටින අප්කන්ට්‍රි ලයන්ස් හෙට (19) නාවලපිටියේදී තරග වදින අතර සි.එව් පිල සහ ගුවන් හමුදාව පළඟ ශූරතා තරගවටය යට‍තේ හෙට සි.එව් පිටියේදී මුණ ගැසෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s1208185</link>
    <topic>බ්ලේක්ටත්ක්‍රිකට් උණ</topic>
    <author/>
    <content>ලන්ඩන් ඔලිම්පික් උලෙළේ කෙටි දුර ධාවන ඉසව්වල සුපිරි දක්ෂතා දැක්වු යොහාන් බ්ලේක් ඔස්ට්‍රේලියානු විස්සයි 20 ක්‍රිකට් තරගාවලියට එක්වීමට කැමැත්ත පළ කරයි.සුපිරි දග පන්දු යවන ක්‍රීඩක ෂේන් වොන්ගේ ආරාධනායෙන් ලොව වේගවත්ම මිනිසා උසේන් බෝල්ට් මෙයට පෙර ක්‍රිකට් තරගවලට එක්වීමේ අදහස සනාථ කළ අතර බ්ලේක් අනතුරුව කැමැත්ත පළ කළේය.ලබන දෙසැම්බරයේ ඔස්ට්‍රේලියාවේදී විස්සයි 20 බිග් බෑෂ් ක්‍රිකට් තරගාවලිය ආරම්භ කෙරෙන අතර බෝල්‍ට් - බ්ලේක්ගේ සහභාගිත්වය සමග තරගාවලියට වෙළද ආකර්ශනය වැඩිවනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s1208186</link>
    <topic>ඔලිම්පික් මැරතන් ශූරයාටඋගන්ඩාවෙන් බරටම තෑගි</topic>
    <author/>
    <content>ඔලිම්පික් මැරතන් ශූර උගන්ඩාවේ ස්ටෙපාන් කිප්රොටිච් එරට රාජ්‍ය උපහාර සමග ඇමෙරිකානු ඩොලර් 80,000ක් හා නව නිවසක් හිමිවිය.ඔහු උගන්ඩාවට පැමිණි පසු විශේෂ උත්සවයක් පවත්වා මේ රාජ්‍ය උපහාරය තිළිණ කෙරුණි. උගන්ඩා ඉතිහාසයේ ඔලිම්පික් රන් පදක්කමක් දිනා ගැනීමේ කීර්තිය හිමිකරගත් කිප්රොටිච් එරට පුවත්පතක් මගින් මහජනතාවගෙන් හා ආයතනික ආධාර මත තවත් ඇමෙරිකානු ඩොලර් 1,20,000ක්ද ලබාදී ඇත.දරුවන් දෙදෙ‍නෙකුගේ පියකුවන කිප්රොටිච් උගන්ඩා බන්ධනාගාරයේ සේවය කරනු ලබයි. ඔලිම්පික් ජයග්‍රහණයෙන් අනතුරුව බන්ධනාගාරයේ ජ්‍යෙෂ්ඨ නිලධාරී තනතුරකට උසස්වීමක්ද ලැබී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s1208187</link>
    <topic>මහර සුපිරි එල්ලේ අවසන් වටය හෙට</topic>
    <author/>
    <content>මහර ආස‍නයේ එල්ලේ කණ්ඩායම් 32ක් හා ත්‍රීරෝද රථ සංගම් 16ක් අතර පවත්වන සුපිරි එල්ලේ තරගාවලියේ අවසන් වටය හෙට (19) කිරිමැටියාගාර විදුහල් ක්‍රීඩා පි‍ටියේදී පැවැත්වේ.නවතරු ක්‍රීඩා සමාජය හා රෙක්සි නිශාන්ත පදනම සංවිධානය කරන මේ තරගාවලියේ ජයග්‍රාහකයන්ට මුදල් තැගි හා ශූරතා කුසලාන පිරිනැමීමට කටයුතු යොදා ඇත.මහර ආසනයේ ත්‍රීරෝද රථ සංගම්වලින් එල්ලේ කණ්ඩායම් 16ක් හා ආසනයේ ක්‍රීඩා සමාජ කණ්ඩායම් 32ක් මුලික වටයේදී තරගාවලියට එක්විය.ත්‍රීරෝද රථ සංගම් තරගමාලාවේ පළමු අවසන් පුර්ව තරගය සඳහා කඩවත එකමුතු සහ දළුපිටිය ත්‍රීරෝද රථ සංගම් තරග වදින අතර දෙවන අවසන් පුර්ව තරගය සඳහා ‍කෝපිවත්ත හන්දිය සහ කිරිමැටියාගාර ශා.අන්තෝනී ත්‍රීරෝද රථ සංගම් තරග වදිති.ත්‍රී‍රෝද රථ සංගම් හා ක්‍රීඩා සමාජ තරගමාලාවේ ශූරතා හිමිකර ගන්නා කණ්ඩායම් දෙක සඳහා කුසලාන සමග රුපියල් 50,000ක් අනුශූරතා සඳහා රුපියල් 25,000ක් බැගින් මෙන්ම වැඩිම ලකුණු සදහා රු.10 000ක්, වැඩිම උඩපන්දු සදහා රු.10 000ක් තරගාවලියේ ශූරයා සදහා රු.15 000ක් මුදලින් ත්‍යාග පිරිනමන බව සංවිධායක මණ්ඩලය පවසයි.දෙවන වටයට සුදුසුකම් ලැබු කණ්ඩායම් 16 සඳහා නිල ඇදුම් කට්ටල ලබා දීමට කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s1208188</link>
    <topic>විවෘත ස්කොෂ් අද</topic>
    <author/>
    <content>ශ්‍රී ලංකා ගුවන් හමුදාව විසින් සංවිධානය කළ විවෘත ස්කොෂ් තරගාවලියේ අවසන් අදියරේ තරග අද (18) සවස 4ට ගුවන් හමුදා රත්මලාන ස්කොෂ් ක්‍රීඩා සංකීර්ණයේදී පැවැත්වේ‍.මෙම අවස්ථාවට ප්‍රධාන ආරාධිත අමුත්තා ලෙසින් ගුවන් හමුදාපති එයාර් මාර්ෂල් හර්ෂ අබේවික්‍රම මහතා සහභාගී විමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s1208189</link>
    <topic>ආසියාතික ප්‍රවීණයන්ගේ ක්‍රීඩා උලෙළට පොලිසියෙන් අනුෂා</topic>
    <author>ඩී.එස්.ගුණතිලක ඌව වෙල්ලස්ස විශේෂ</author>
    <content>තායිලන්තයේ තායිපේ හිදී නොවැම්බර් මස පැවැත්වෙන 2012 ආසියාතික ප්‍රවීණයන්ගේ මලල ක්‍රීඩා උලෙළේ හෙල්ල විසිකිරීම හා කවපෙත්ත විසිකිරීමේ තරග ඉසව් නියෝජනය කිරිමේ අවස්ථාව ශ්‍රී ලංකා පොලිසියේ ජී.ආර්.අනුෂා දිල්රුක්ෂි සුදුසුකම් ලබා ගෙන ඇත.පසුගියදා කොළඹ සුගතදාස ක්‍රීඩාංගණයේදී පැවැති ශ්‍රී ලංකා ප්‍රවීණයන්ගේ මලල ක්‍රීඩා ‍උලෙළේදී හෙල්ල විසිකිරීම හා කවපෙත්ත විසිකිරිමේ තරග ඉසව්වලින් රන් පදක්කම් හිමිකර ගැනීමට සමත් වු ඇය ශ්‍රී ලංකා පොලිසියේද වර්ණලාභී ක්‍රිඩිකාවක්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=s12081810</link>
    <topic>ගජබා සුපර් ක්‍රොස් 26දා</topic>
    <author/>
    <content>ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය ගජබා රෙජිමේන්තුව හා එක්ව සංවිධානය කරන ගජබා සුපර් ක්‍රොස් තරගාවලිය මේ මස 26දා ගජබා රෙජිමේන්තු මධ්‍යස්ථාන සුපර් ක්‍රොස් ධාවන පථයේදී උත්කර්ශවත් ලෙස පැවැත්වේ.යුද්ධයේදී දිවි පිදු හා අතුරුදන් වු ගජබා රෙජිමේන්තුවේ සෙබලුන්ගේ පවුල්වල සාමාජික සාමාජිකාවන්ගේ සුභ සාධන කටයුතුවලට අරමුදල් රැස් කිරීම හා රෙජිමේන්තු මධ්‍යස්ථානයේ යටිතල පහසුකම් නංවාලීම මේ තරගාවලියේ අරමුණවී ඇත.වාර්ෂිකව සංවිධානය කෙරෙන ගජබා සුපර් ක්‍රොස් යතුරු පැදි හා මෝටර් රථ තරගාවලියට මුල්පෙළේ දෙස් විදෙස් ක්‍රීඩකයන් සහභාගී වෙති.අවුරුදු 10,13 හා 16න් පහළ වයස් කාණ්ඩයන්හී තරගකරුවන් සඳහා වෙන්වු යතුරු පැදි ධාවන ඉසව් 4ක්ද ඇතුලුව මෝටර් රථ ඉසව් 10කින් හා යතුරු පැදි ධාවන ඉසව් 13කින් සමන්විත මේ තරගාවලිය 11 වැනි වරටත් පැවැත‍්වේ.ගජබා රෙජිමේන්තු අධිපති හා ආරක්ෂක සේනා අඥපති (වන්නි) මේජර් ජෙනරාල් සුමේධ පෙරේරා මහතාගේ උපදෙස් පරිදි තරගාවලිය සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=f1208181</link>
    <topic>කඩාකප්පල්කාරයන්ට ආණ්ඩුවෙන් කිසිම බුරුලක් නෑ</topic>
    <author>සටහන ඉන්ද්‍රාණි තෝරදෙණිය ඡායාරූප උදේනි රාජපක්ෂ</author>
    <content>පැවැත්වීමට නියමිත පළාත් සභා මැතිවරණය පිළිබඳ ඇත්තේ දැඩි උණුසුමකි. ඒ පිළිබඳත් විපක්ෂයෙන් එල්ල වන චෝදනා පිළිබඳත් කාලීන දේශපාලන තත්ත්වයන් පිළිබඳත් මධ්‍යම පළාත් ආණ්ඩුකාර ටිකිරි කොබ්බෑකඩුව මහතා සමඟ කළ සාකච්ඡාවකි මේ.* නැඟෙනහිර, උතුරුමැද සහ සබරගමු පළාත් සභාවල මැතිවරණය පැවැත්වෙනවා. ඉදිරියේදී අනෙක් පළාත් සභා වල මැතිවරණ පැවැත්වීමටත් නියමිතයි. එක්සත් ජනතා නිදහස් සන්ධානයේ ජයග්‍රහණය පිළිබඳ ඇත්තේ කෙබඳු විශ්වාසයක්ද?ඒකාන්ත වශයෙන්ම විශිෂ්ට ජයග්‍රහණයක් එක්සත් ජනතා නිදහස් සන්ධානය ලබනවා.මේ රටේ ජනතාව පාට පක්ෂ ජාති ආගම් කුල බේදයකින් තොරව තිස් වසරක් පුරා ත්‍රස්තවාදයෙන් පීඩා වින්දා. ජනාධිපති මහින්ද රාජපක්ෂ මහතාගේ නායකත්වය යටතේ් ත්‍රස්තවාදය සහමුලින්ම මේ බිමෙන් තුරන් කළා. එහි තිබුණු බිහිසුණුකම නොදැණුනු හදවතක් මේ බිමේ නෑ.ඒ ලැබුණු නිදහස අද ජීවත්වන හැම කෙනෙක්ම භුක්ති විඳිනවා සේම මතු පරපුරට ද උරුම කර දී තිබෙනවා. ඊට පසුව දැවැන්ත සංවර්ධනයක් රට පුරා සිදු කෙරෙනවා.ගම නැම, මඟ නැම, දිවි නැම වැනි ව්‍යාපෘති රාශියක් ජනතාව අතරට ගොස් තිබෙනවා. අධිවේගී මාර්ග, ගුවන් තොටුපොළවල් විදුලි බලාගාර ඇතුළු විශාල සංවර්ධනයක් රටේ සිදු කෙරෙනවා.ඒ වගේම ප්‍රාදේශීය සභා පළාත් සභා නියෝජිතයින් හරහා විශාල ව්‍යාපෘති ප්‍රමාණයක් ක්‍රියාත්මකයි.ඔවුන්ට තම ජනතාවගේ සංවර්ධන අවශ්‍යතා සපුරාලීමට විශාල මුදල් ප්‍රමාණයක් වෙන් කරනවා. මෙවැනි ග්‍රාමීය සංවර්ධනයක් ප්‍රාදේශීය නියෝජිතයින් හරහා සිදු කළේ මේ රජය පමණයි. ඔවුන්ට කොන්ද කෙළින් තියාගෙන තම ජනතාව ඉදිරියට යන්න පුළුවන් ශක්තියක් මේ රජය ඇති කොට තිබෙනවා.කෘතගුණ දත් ජනතා විශ්වාසය අපිට තිබෙනවා. ඒ නිසා ජයග්‍රහණය පිළිබඳ සැකයක් නෑ.* අද ළමා අපචාර, ස්ත්‍රී දූෂණ. මැරකම් පිළිබඳ කතාබහට ලක් වෙනවා. මේ සම්බන්ධව රජයේ දේශපාලන කරළියේ සිටින ප්‍රබලයින්ගේ නම්ද තිබෙනවා. මේ පිරිස් පිළිබඳ ඔබ රජය සිටින්නේ කුමන ස්ථාවරයකද?මේ පිළිබඳ ජනාධිපතිතුමා දැඩිව සිටිනවා. උසාවියෙන් වැරදිකරුවන් වන අය පක්ෂයෙන් නෙරපා දැමීමටත් තනතුරු අහෝසි කිරීමටත් පක්ෂයේ මහ ලේකම් ඇතුළු මධ්‍යම කාරක සභාව කටයුතු කරනවා. කිසිදු රැකවරණයක් ඔවුන්ට පක්ෂයේ නැහැ. නවක දේශපාලනඥයන් මීට වඩා වගකීමකින් කටයුතු කිරීම පිළිබඳත් ජනාධිපතිතුමා උපදෙස් දී තිබෙනවා.අකටයුතුකම් සිදු කරන දේශපාලනඥයන් පිළිබඳ බුද්ධිමත් ජනතාවද තීන්දු තීරණ ගන්න බවට කිසිදු සැකයක් නෑ.* මැතිවරණ වලදී සුළු පක්ෂවල නියෝජනය අඩුවීම ජයග්‍රහණයට බාධාවක් නොවේද?කොහෙත්ම නෑ. තීන්දුව තිබෙන්නේ ජනතාව අතේ. ජනාධිපති මහින්ද රාජපක්ෂ මැතිතුමා කෙරෙහි පවතින විශ්වාසය සහ රජය කෙරෙහි තබා ඇති විශ්වාසය මත කුමන පක්ෂයකින් කුමන අපේක්ෂකයෙක් කුමන ආකාරයෙන් ඉදිරිපත් වුවත් ජනතා කැමැත්ත ජනතා සුබ සිද්ධිය වෙනුවෙන් පාවිච්චි කරන බවට ලොකු විශ්වාසයක් තිබෙනවා. ඒ විශ්වාසය මත අපට කිසිම බාධාවක් නෑ.* අධික ජීවන බර ජනතාවට ඔරොත්තු නොදෙන බවට චෝදනා එල්ල වෙනවා. ඒ පිළිබඳ කතා කළොත්?අත්‍යවශ්‍ය පාරිභෝගික භාණ්ඩවල මිල සොයා බලමින් ජනතාවට සහනදායි මිලකට වෙළෙඳ පොළේ මිල ගණන් ඇති කොට තිබෙනවා. එජාපය වෙළෙඳපොළ ආර්ථිකය පිළිබඳ විශ්වාසය තබා බඩු මිල ඉහළ පහළ දමන්ට වෙළෙන්දාට බාර දුන්නා. කාලෙන් කාලෙට ජාත්‍යන්තර වෙළෙඳ පොළේ බඩුමිල ගණන් කෙරෙහි විශේෂ අවධානය යොමු කරමින් අත්‍යවශ්‍ය භාණ්ඩවල බදු ඉහළ පහළ දමමින් දේශීය නිෂ්පාදන වලට වටිනාකමක් දෙන්නටත් ආරක්ෂා කර ගන්නටත් මේ රජය කටයුතු කරනවා.* අද විරැකියාව ගැන විශේෂ කතාබහක් ඇති වෙලා. විරැකියාවෙන් පෙළෙන තරුණ පිරිසගේ කැමැත්ත මැතිවරණයකට කෙසේ බලපායිද?ජනාධිපතිතුමාගේ උපදෙස් පරිදි තරුණ පිරිසට විශේෂ අවධානයක් යොමු කොට තිබෙනවා. ඉතිහාසයේ නොවූ විරූ ආකාරයට රැකියා ලබාදී තිබෙනවා. උපාධිධාරීන් සියලු දෙනාම රැකියා සඳහා යොමුකොට ක්‍රමානුකූලව එම කටයුතු සිදු කරගෙන යනු ලබනවා. පවතින පුරප්පාඩු සඳහා නීත්‍යානුකූල බඳවා ගැනීම් විශාල වශයෙන් අඛණ්ඩව සිදු කෙරෙනවා. රාජ්‍ය සේවා තුන්ලක්ෂ පනස් දහසට අඩු කරන්න හදපු පිඹුරුපත් අහෝසි කොට රාජ්‍ය සේවාව ලක්ෂ දොළහ ඉක්මවා තිබෙනවා.මේ කරුණු සැලකීමේදී අනාගතය පිළිබඳව තරුණ පිරිසට විශ්වාසය තැබිය හැකි එකම ආණ්ඩුව මෙය බවට කිසිදු තර්කයක් නෑ. එම නිසා තරුණ පිරිස පිළිබඳද අපට ඇත්තේ තදබල විශ්වාසයක්.* ළඟදීම මධ්‍යම සහ අනෙකුත් පළාත් සභා සඳහා මැතිවරණ පැවැත්වෙනවා. මධ්‍යම පළාතේ මැතිවරණ සූදානම කොහොමද?මේ රජය යටතේ පළාතේ විශාල සංවර්ධනයක් සිදු කොට තිබෙනවා. ජනාධිපතිතුමාගේ විශේෂ අවධානයක් මධ්‍යම පළාතට නිරතුරුව යොමු කරමින් අඩුපාඩු සොයා බලා කටයුතු කරනවා. මෙන්ම නිලධාරීන්ටද උපදෙස් දෙනවා.පසුගිය වකවානුවේ පළාත් සභාව යටතේ සුවිශාල සංවර්ධනයක් සිදු කොට තිබෙනවා. රැකියා විශාල ප්‍රමාණයක් ලබාදී තිබෙනවා. මේ කටයුතු අඛණ්ඩව සිදු කෙරෙමින් පවතිනවා. මැතිවරණයට ජනතාව රවටන පොරොන්දු ලබාදී නව සූදානමක් අවශ්‍ය නෑ. ජනතාව එක්සත් ජනතා සන්ධානය දිනවීමට හොඳ සුදානමකින් ඉන්නවා. ඒ නිසා මධ්‍යම පළාතේ ජයග්‍රහණය විජයග්‍රහණයක් වෙන බවට කිසිදු සැකයක් නෑ.* කොටි සංවිධාන හිතවාදීන් අන්තර් ජාතික වශයෙන් රටට එරෙහි විවිධ කුමන්ත්‍රණ දියත් කරනවා. මෙම වැඩපිළිවෙළ මැඩ පැවැත්වීමට කටයුතු කරන්නේ කෙසේද?අසත්‍ය තොරතුරු අන්තර් ජාතික තලයට යාම වැළැක්වීමට විශේෂ වැඩසටහන් ක්‍රියාත්මක කෙරෙනවා. විදේශ රටවල තානාපතිවරුන්ට මේ පිළිබඳ මනා අවබෝධයක් ලබාදීමට වැඩමුළු පවත්වනවා. සත්‍ය වසන් කොට අසත්‍ය පැතිරවීම වැළැක්වීම අත්‍යවශ්‍ය වෙනවා.පළාත් මට්ටමින්ද අපි මේ පිළිබඳව කටයුතු කරනවා. පළාතට පැමිණෙන විදේශීය ප්‍රභූන් දැනුවත් කරනවා.* රටකට ප්‍රබල විපක්ෂයක් අවශ්‍යයි. අද රටේ ප්‍රබල විපක්ෂයක් නොමැතිකම පිළිබඳ ඔබතුමාගේ අදහස කුමක්ද?අද විපක්ෂය පිළිගන්න තරම් ජනතාව සූදානම් නෑ. ජනාධිපතිතුමාගේ නායකත්වය මත ගෙන යන වැඩපිළිවෙළ ජනතාව පිළිඅරන්. විපක්ෂය ආණ්ඩු පාලනය කරද්දීත් විපක්ෂයේ ඉඳිද්දීත් ඔවුන්ගේ කෙරුවාව ජනතාව හොඳට අඳුරනවා. ඒ වගේම ශක්තිමත් නායකත්වයක් අද විපක්ෂය සතුව නෑ. නායකත්වය ඇතුළු ප්‍රබල කණ්ඩායම කොටස් වලට බේද බින්න වෙලා. විපක්ෂයේ සෑම අංශයකම දුර්වලකම් පිරී ඉතිරිලා.කණ්ඩායම් කීපයකට පිල් බෙදිලා විපක්ෂය ශක්තිමත් කරන්ට ආණ්ඩු පක්ෂයට බෑ. ඔවුන් එය ශක්තිමත් කරගත යුතුයි.* විශ්වවිද්‍යාල ක්ෂේත්‍රයේ මෙන්ම අධ්‍යාපනයේ නොයෙක් කොටස් වල ගැටලු උග්‍ර වෙලා. මේ තත්ත්වය රටේ අනාගතයට බාධාවක් නොවේද?විවිධ අංශවලින් අදෘශ්‍යමාන හස්ත ක්‍රියාත්මක වෙනවා. ජනාධිපතිතුමාගේ මහින්ද චින්තන වැඩපිළිවෙළේ අධ්‍යාපනයට ලබාදී ඇත්තේ සුවිශේෂී තැනක්. පවතින ගැටලුවලට ක්‍රමානුකූලව විසඳුම් ලබාදීමට කටයුතු කරනවා. අධ්‍යාපනය කඩාකප්පල් කරන්ට මේ රජය කුමන බලවේගයකට වත් ඉඩ දෙන්නෙ නෑ.පළාත් මට්ටමින් මෙහි අධ්‍යාපන ක්‍ෂේත්‍රය ඉතා හොඳ මට්ටමක පවතිනවා. බලධාරීන්ගේ දැඩි අවධානය නිරන්තරයෙන්ම මේ ක්‍ෂේත්‍රයට යොමු කොට තිබෙනවා. ප්‍රතිඵල මට්ටමින් ඉතා හොඳ ප්‍රගතියක් පෙන්වා තිබෙනවා. මේ සම්බන්ධයෙන් ජනාධිපතිතුමාගේ පුද්ගලික අවධානය යොමුවී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=f1208182</link>
    <topic>කපිලවස්තු සර්වඥ ධාතුන් වහන්සේහෙට ලක්දිවට වැඩම කෙරේ</topic>
    <author>කොළඹ මාලිගාකන්ද විද්‍යොදය පිරිවෙනේ ආචාර්ය ගයාන් චානුක විදානපතිරණ</author>
    <content>2600 ශ්‍රි සම්බුද්ධත්ව ජයන්තිය නිමිත්තෙන් ශ්‍රී ලංකා ප්‍රජාතාන්ත්‍රික සමාජවාදී ජන රජයේ ජනාධිපති මහින්ද රාජපක්ෂ මහතා ඉන්දීය අග්‍රාමාත්‍ය මන්මෝහන් සිං මහතා වෙත කරන ලද ඉල්ලීම පරිදි කපිලවස්තු ශ්‍රී සර්වඥ ධාතුන්වහන්සේලා ඉන්දීය සංස්කෘතික අමාත්‍යවරිය ඇතුළු දූත පිරිසක් විසින් විශේෂ ගුවන් යානයකින් 2012 අගෝස්තු 19 වන දින (හෙට) පෙරවරු 10.00 ට කටුනායක බණ්ඩාරනායක ජාත්‍යන්තර ගුවන්තොටුපොළට වැඩම කරවනු ලබන අතර, ත්‍රෛනිකායික මහානායක ස්වාමින්වහන්සේලාගේ ආශිර්වාදයෙන් ජනාධිපතිතුමා විසින් ශ්‍රී සර්වඥ ධාතූන්වහන්සේලා පිළිගනු ලබයි.කපිලවස්තු ශ්‍රී සර්වඥ ධාතූන්වහන්සේලා 2012 අගෝස්තු 19 වන දින සිට සැප්තැම්බර් 5 වැනි දින දක්වා ජනාධිපති කාර්යාලය, රාජ්‍ය ආරක්ෂක හා නාගරික සංවර්ධන අමාත්‍යාංශය, ඉන්දීය මහ කොමසාරිස් කාර්යාලය අනුග්‍රහයෙන් බුද්ධ ශාසන හා ආගමික කටයුතු අමාත්‍යාංශයේ දායකත්වයෙන් මෙහි සඳහන් විහාරස්ථානවලදී (දිවා/රාත්‍රී) වන්දනා කිරීමට අවකාශ සලසා ඇත.* කැලණිය මානෙල්වත්ත විහාරය අගෝ. 19, 20, 21 * පැල්මඩුල්ල රජමහා විහාරය අගෝ. 22, 23 * අනුරාධපුර ජයන්ති විහාරය අගෝ. 24, 25, 26 * කන්තලේ අග්‍රබෝධි විහාරය අගෝ 27, 28 * ගම්පොළ නාරංවිට ශ්‍රී සම්බුද්ධ ජයන්ති විහාරය අගෝ 29, 30 * වාරියපොළ ශ්‍රී සුමංගල පිරිවෙන අගෝ. 31, සැප්. 01 * මාතර කොටිකාගොඩ රජමහා විහාරය සැප්. 02, 03, 04,05 දහවල් 12 දක්වාකුසිනාරා නුවර මල්ල රජදරුවන්ගේ උපවත්තන සල් වනයේ දී පිරිනිවන් පෑ ලොව්තුරා බුදුරජාණන් වහන්සේගේ් ශ්‍රී ශරීරය මල්ල රජ දරුවන්ගේ “මකුටබන්ධන” නම් වූ චෛත්‍යස්ථානයට මහ පෙරහරින් වැඩම කරවා ගෙන ගියහ. වැඩම කරවා ගෙන ගොසින් සක්විති රජෙකුගේ ශරීරයට මෙන් මහා සත්කාර දක්වා සියලු වර්ගයේ සඳුන් දරවලින් කළ චිතකයකට සර්වඥයන් වහන්සේගේ ශ්‍රී ශරීරය සහිත රන් දෙන නංවා ආදාහනය කළහ.ආදාහනයෙන් පසුව බුදුරජාණන් වහන්සේගේ ශ්‍රී ශරීරයේ ලලාට ධාතුව ය, අකු ධාතු දෙනම ය, සතර දළදා ය සහ මේ මහා ධාතු සහ නොවිසිරි එලෙසින් ම ඉතිරි විය. අනෙක් සියලු අස්ථි ධාතු මුං පියලි, කඩ සහල්, අබ ඇට යන මේ ප්‍රමාණයන්ට විසිරි ගියේය. විසිරි ගිය ධාතු ප්‍රමාණය ද්‍රෝණ අටකි. මගධ නැළියෙන් නැළි දහසයකි. මේ විස්තර දීඝනිකාය අටුවාවේ දැක්වේ.රැස්ව සිටි රජවරුන්ගේ ඉල්ලීමට අනුව ධාතු බෙදීම සිදු කළේ ද්‍රෝණ බමුණාය. හෙතෙම රන් නැළියක් ගෙන ධාතු සම සේ කොටස් අටකට බෙදුවේ ය. බෙදා ඉන් එක් ධාතු කොටසක් මගධයේ අජාසත්ත මහ රජතුමාටත් එක් කොටසක් විශාලා මහනුවර ලිච්ඡවී රජදරුවන්ටත් එක් කොටසක් කිඹුල්වත්නුවර (කපිලවස්තු පුර) ශාක්‍යයින්ට ත් එක් කොටසක් අල්ලකප්ප රට බුලී රජුන්ටත් එක් කොටසක් රාම ග්‍රාමයේ කෝලිය රජදරුවන්ටත් එක් කොටසක් වේඨදීප නගරාධිපති බ්‍රාහ්මණයාටත් එක් කොටසක් පාවා නුවරවැසි මල්ල රජදරුවන්ටත් දුන්නේය.පසුව ඒ රජවරු ධාතු ගෙන තම තමන්ගේ නුවරවල්වලට ගොසින් ධාතු නිදන් කර මහා ස්තූ®ප අටක් තනා ධාතු වන්දනා කළහ.ධාතු බෙදා අවසන් වූ පසුව පැමිණි පිප්ඵලි පුරවැසි මෞර්ය රජ දරුවෝ ධාතු කිසිවක් නොලැබ බුදු සිරුර දැවූ තැනින් අඟුරු කොටසක් ගෙන තම නුවරට ගොස් එය නිදන් කර ස්තූපයක් කළහ. එය “අංගාර ස්තූපය” නම් විය. ද්‍රෝණ බමුණා ධාතු බෙදූ නැළිය ගෙන එය නිදන් කර ස්තූපයක් තැනුවේ ය. එය “තුම්බ ස්තූපය” නම් විය.මෙසේ ලොව මුල් වරට බුදුරජාණන් වහන්සේ වෙනුවෙන් මහා ස්තූප දහයක් දඹදිව තුළ ඉදි විය.මෙහි දී අපගේ විශේෂ අවධානයට යොමු වන්නේ බුදුරජාණන් වහන්සේගේ පියාණන්ගේ පරපුරේ ඥාතීන් වූ ශාක්‍යයන් ට ලැබූ ධාතු කොටස නිදන් කර කිඹුල්වත් පුරයේ (කපිලවස්තු පුරයේ) තැනූ ධාතු ස්තූප වෙතයි. ක්‍රි. පූ. 6වන සියවසේ පටන් දඹදිවින් බුදු දහම නැති වී යන තුරුම දඹදිව බෞද්ධයන්ගේ මහත් වූ වන්දනාවටත් ගෞරවාදරයටත් පත්වූ මේ ධාතු ස්තූපය කාලයාගේ ඇවෑමෙන් ගරා වැටී, වල් බිහි වී ජරාවාස වී තිබුණි.මේ ධාතු ස්තූපය වෙත මෑත කාලයේ අවධානය යොමු වූයේ 19 වැනි සියවස අගභාගයේ දී ය. කෙසේ හෝ වේවා ඉන්දීය පුරා විද්‍යාඥයන්ගේ ගවේෂණ මගින් මේ ස්තූපය ශාක්‍යයන් විසින් කර වූ ධාතු ස්තූපය බව පැහැදිලිව හඳුනා ගත්තේ ය.ස්තූපය ප්‍රමාණයෙන් තරමක් විශාලය. අවස්ථා කීපයක දී විශාල කර තිබේ. මේ ස්තූපය “කපිලවස්තු ධාතු ස්තූපය” “පිප්හ්රාවා ධාතු ස්තූපය” “ශාක්‍යයන්ගේ ධාතු ස්තූපය” යන නම්වලින් ප්‍රකටය. ශාක්‍ය දේශයේ භූමියෙන් විශාල ප්‍රමාණයක් අද නේපාල් දේශයට අයත් ව තිබේ. කොටසක් ඉන්දියාවට අයත් ව තිබේ.මේ ධාතු ස්තූපය අයත් වන්නේ ඉන්දියාවට ය. ස්තූපය ගඩොලින් බැඳ තිබේ. මෙහි කළ කැණීම්වලින් බුදුරජාණන් වහන්සේගේ ශාරීරික ධාතු හමු වී තිබේ. කපිලවස්තුවේ පිප්හ්රාවා ස්තූපයෙන් හමු වූ එක් මුදු කරඬුවක පියනේ බ්‍රාහ්මීය අක්ෂරවලින් සටහන් කර තිබූ පාඨයෙන් ඒ තුළ වූ අස්ථි කැබලි බුදුරජාණන් වහන්සේගේ ශ්‍රී ශරීරයේ අස්ථි ධාතුව බව සැකයකින් තොරව තහවුරු විය. තව කරඬුවක ද තිබී සර්වඥ ධාතු හමු වී ඇත.අද මේ ධාතුන් වහන්සේලාගෙන් කොටසක් ඉන්දියාවේ දිල්ලි කෞතුකාගාරයේ විශේෂිත ආරක්ෂිත කුටියක තැන්පත් කර ඇත. මේ අස්ථි ධාතුන් වහන්සේලා ප්‍රමාණයෙන් තරමක් විශාලය. අස්ථිමය ස්වරූපය මැනවින් පෙනේ. මේ අස්ථී ධාතු බුදුරජාණන් වහන්සේගේ් හිස් කබලේ අස්ථි ධාතු යයි සැලකේ. 1978 වසරේ දී මේ ධාතුන් වහන්සේලා ලංකාවට වැඩම කරවා ලංකාවේ නොයෙක් ප්‍රදේශවල දී මහජනයාට ප්‍රදර්ශනය කර තිබේ.රාජගුරු වස්කඩුවේ ශ්‍රී සුභූති නායක හිමියන්ගේ ඉල්ලීමකට අනුව කපිලවස්තු මහා ස්තූපයෙන් හමුවූ ධාතුන් වහන්සේලාගෙන් ධාතු විසි එක් නමක් උන් වහන්සේට ලැබී ඇත. පසුව ඒ ධාතුන් වහන්සේලා ගෙන් කොටසක් වැල්ලවත්ත බෝධිරුක්ඛාරාමය, කළුතර මහා සෑය, සිතුල්පව්ව, නව සෑය යන ස්තූපයන් හි නිදන් කර ඇත. ඉතිරි ධාතුන් වහන්සේලා මේ දක්වා ශ්‍රී සුභූති නාහිමියන් වැඩ සිටි කළුතර වස්කඩුව ශ්‍රී අභිනවාරාමයේ තැන්පත් කර ඇත.වාදීභසිංහ මොහොට්ටිවත්තේ ශ්‍රී ගුණානන්ද මහා ස්වාමින් වහන්සේ වැඩ සිටි කොළඹ කොටහේන දීපදුත්තමාරාම මහා විහාරයේ “රත්න චේතිය” නමින් ප්‍රකට මහා ස්තූප තුළ ද කපිල වස්තුවෙන් හමු වූ ධාතුන්ගෙන් ‍ෙකාටසක් නිදහස් කර ඇත. කපිලවස්තු මහා ස්තූපයෙන් හමු වී තායිලන්තයට දී තිබූ සර්වඥ ධාතුන් වහන්සේලාගෙන් තුන් නමක් 1899 වසරේ දී ලංකාවේ සියම්, අමරපුර, රාමඤ්ඤ යන තුන් නිකායට ලැබුණි. රාමඤ්ඤ නිකායට ලැබුණු සර්වඥ ධාතුන් වහන්සේ ගාල්ල වැලිවත්තේ විජයානන්ද පිරිවෙන් මහා විහාරයේ ස්තූපය තුළ තැන්පත් කර ඇත.1978 වසරේ දී ලක්දිව වැඩම කරවන්නට යෙදුණු දිල්ලි කෞතුකාගාරයේ තැන්පත් කර ඇති මේ කපිලවස්තු ධාතුන් වහන්සේලා නැවත වරක් ශ්‍රී ලංකාද්වීපයට වැඩම කරවති. ඒ මේ මස 19 වැනි දිනය. මෙය කල්වැසි සියලු සැදැහැවතුන්ගේ මහත් වූ ප්‍රීති ප්‍රමෝදයට හේතු වේ. එසේ ලක්දිවට වැඩම කරවනු ලබන කපිලවස්තුපුර සර්වඥ ධාතුන් වහන්සේලා ලක්දිව විහාරස්ථාන කීපයක දී සැදෑහැවතුන්ට දැක බලා ගෙන වැඳ පුදා ගැනීමට අවශ්‍ය කරන සියලු කටයුතු මේ වන විටත් සූදානම් කර තිබේ.ලක්වැසියන් වන අප සැමට ඉතා දුර්ලභ වූ මේ අවස්ථාව හිමි වූයේ අපේ රටේ ජනාධිපති මහින්ද රාජපක්ෂ මහතා නිසාය. එතුමා ඉන්දියාවේ අගමැතිතුමාගෙන් කළ ඉල්ලීමකට අනුව කපිලවස්තු ධාතුන් වහන්සේලාගෙන් කොටසක් දින කීපයකට පමණක් ප්‍රදර්ශනය කිරීම සඳහා ලක්දිවට ලබා දීමට එරට රජය කැමැත්ත පළ කර තිබේ. මෙය ලක්වැසි සැමට සුභාරංචියකි.සියලු සත්ත්වයන් දේවාතිදේව අප සර්වඥයන් වහන්සේගේ උතුම් වූ ශාරීරික දැක බලා ගෙන වැඳ පුදා ගෙන දෙව්මිනිස් සැප සම්පත් ළඟා කර ගනිත්වා! උතුම්වූ චතුරාර්ය සත්‍ය ධර්මයන් අවබෝධ කරගෙන මේ ඝෝර භයංකර සසරින් එතෙර වීමට උත්සහ ගනිත්වා!ශ්‍රී ලංකා ජනාධිපති මහින්ද රාජපක්ෂ මහතා ඉන්දීය අගමැති ආචාර්ය මන්මෝහන් සිං මහතාගෙන් කළ ඉල්ලීමකට අනුව කපිලවස්තුවේ පුරාවිද්‍යා කැණීම්වලින් මතු වූ බුදුරදුන්ගේ සර්වඥධාතු දැක්මක් ශ්‍රී ලංකාවේ පැවැත්වීමට කටයුතු කිරීමේ ඵලයක් වශයෙන් අන්තර්ජාතික ආගමික හා සංස්කෘතික කටයුතු පිළිබඳ ජනාධිපති උපදේශක, තායිවානයේ ප්‍රධාන සංඝනායක, ශ්‍රී ලංකා ධර්මචක්‍ර ළමා පදනමේ සභාපති ආචාර්ය බෝදාගම ශ්‍රී චන්දිම නාහිමියන්ගේ අනුශාසකත්වයෙන් මේ මස 19දා සිට 22 වැනිදා දක්වා කැලණිය මානෙල්වතු විහාරයේ දී ප්‍රථම අදියර යටතේ කපිල වස්තුපුර සර්වඥ ධාතු දැක්ම පැවැත්වේ.ජනී ජනයාගේ පහන් සිත් පුබුදාලන බුදුරදුන්ගේ සර්වඥධාතු දැක ගැනීමට ලැබීමත් අතිශය භාග්‍යයකි. වසර 33කට පෙර ජේ. ආර්. ජයවර්ධන ජනාධිපති සමයේ කපිලවස්තුපුර සර්වඥධාතු දැක්මක් සිදුකරන ලදී. එම දැක්ම කැලණිය රජමහා විහාරයේදී ජනී ජනයාට සියැසින් දැක බලාගන්නට අවකාශ ලැබිණි. මේ ඊට පසුව පැවැත්වෙන දෙවැනි දැක්මයි.එදා මේ සර්වඥධාතු දැකගත් අය එම ධාතුවලින් බුදු රැස් විහිදී ගිය අයුරු දැකගන්නට හැකිවූ බවද කියනු ලැබේ. ඒ තරමටම එය ආශ්චර්යයකි.වසර 34කට පසුමෙවර කපිලවස්තුපුර සර්වඥධාතු දැක්ම බුදුරදුන්ගේ පස්වැනි ලංකා ගමන සේ සැලැකේ. වංස කතාගත තොරතුරු අනුව බුදුරදුන් ලක්දිවට තෙවරක් වඩින ලදී. සිවුවැනි වතාව ලෙස ජනතාව සලකන්නේ මෙයට වසර 34කට පෙරාතුව සරවඥධාතු වැඩම වීමයි. වසර 34කට පසු යළි සර්වඥධාතු ලක්දිවට වැඩම වීමෙන් බුදුරදුන් පස්වැනි වරටත් වැඩම වීම සටහන් වේ.කපිලවස්තුපුරය අද්‍යතන අවදියේ හඳුන්වනු ලබන්නේ නේපාලය ලෙසිනි.වර්තමානයේ උත්තර් ප්‍රදේශයේ පිප්‍රාවා (Piprahwa) නමැති ස්ථානයේ කැණීම්වලින් මේ සර්වඥධාතු හමු වී ඇත.මේ සඳහා ඇත්තේ දිගු යටගියාවකි. බුදුරදුන් පන්සාලිස් වසක් ලෝසතුන්ගේ හිතසුව පිණිස දේශනා කළ ධර්මය, සිදු කළ මහා මෙහෙවර අනුව ඒ දහම එක් පුද්ගලයකුට හෝ එක් කොටසකට හෝ සීමාවූවක් නොවේ.සමස්ත සමාජයට බලපාන්නකි. ඒ දහම කාලත්‍රයටම පොදු වූවකි. යථාර්ථවාදී හා හේතුඵල දහම මත නිර්මාණය වූවකි. ඒ නිසයි අදත් ජනතාව ඒ බුදු ගුණ ගයන්නේ.මේ පූජනීය ධාතු (Holy Relics) සොයා ගැනීමේ ගෞරවය හිමිවන්නේ පුරාවිද්‍යාඥ ශ්‍රීමත් ඇලෙක්සැන්ඩර් කනිංහැම් මහතාටය. වසර 113කට පෙරාතුව සොයාගත් මේ සර්වඥධාතු සම්බන්ධයෙන් එදා සමාජයේ සිටි විවිධ අය තම තමන් හිමිකර ගැනීමේ සටනක යෙදුණි. ඒ අය අතර1. වේදේහි පුත්‍ර මගධ දේශයෙහි අධිපති අජාසත් රජු, 2. විශාලාමහනුවර ලිච්ඡවී රජවරු, 3. කපිලවස්තුවේ ශාක්‍යයෝ, 4. අල්ලකප්පයේ බුලී රජවරු, 5. රාම ගාමයෙහි කෝලියවරු, 6. වේදීප නගරාධිපති බ්‍රාහ්මණයා, 7. පාවෙය්‍යක නුවර මල්ල රජදරුවෝ 8. පිප්ඵලි වනයෙහි මෝරියෝ ය.මේ ධාතුවල හිමිකාරිත්වය අතේතේ යට සඳහන් අයටය යනුවෙන් මත ගැටුමක් එදා ඇතිවිය. විශේෂයෙන් කපිලවස්තු පුරයෙහි ශාක්‍යයන්ට ලේ ඥාතිකමක් ඇතැයි කියා ඒ අය සතුකර ගැනීමටද සූදානම් වූ බව ඉතිහාසයෙන් අනාවරණය වේ. මහා පරිනිබ්බාන සූත්‍රයේ දීඝ නිකායේ මේ බව සඳහන් වේ.ද්‍රෝණ බමුණාගේ ප්‍රකාශයමේ මත ගැටුම් පැවැති අවස්ථාවේ “ද්‍රෝණ” නමැති බමුණා ඉතා වැදගත් ප්‍රකාශයක් කරන ලදී. ඒ ප්‍රකාශය මෙසේය.සුණන්තු භෝන්තෝ මම ඒකවාක්‍යං භොන්තෝ අම්හාකං අම්හාකංබුද්ධෝ අහු ඛන්තිවාදෝ නහි සාධුයං උත්තමං පුග්ගලස්ස සරීරභාගේ සියා සම්පහාරෝ එම පාලි පාඨයේ සිංහල අනුවාදය මෙසේය.පින්වත් රජවරුන් මාගේ මේ වචනය අසන්න. අපගේ බුදුරජාණෝ ක්ෂාන්තිවාදියෙක් වූහ. සාමය අගය කළ පුද්ගලයෙක් වූහ. ඒ උතුම් බුදුරදුන්ගේ ශරීර කොටස් වෙනුවෙන් අවි අමෝරාගෙන යුද වදින්නේ නම් එය සුදුසු නොවන්නේ ය. බුදුරදුන්ට සිදුකරන අතිශය අවමානයකි, අගෞරවයකි.මෙසේ ද්‍රෝණ බමුණා අවවාද කිරීමෙන් අනතුරුව බුදුරදුන්ගේ ධාතු ඉල්ලූ අයට (අට පිරිසට) ධාතු අට කොටසකට බෙදා දී එම ධාතු පුරවා තිබූ නැලිය ද්‍රෝණ බමුණා විසින් ලබාගෙන ථූපයක් කරවා පුද සත්කාර කරන ලද බව සඳහන් වේ.දුර්මත දුරලීමමේ ධාතු පිළිබඳ පසුකාලීනව සමහරු අතර කුහුලක් ඇතිවිය. ඇලෙක්සැන්ඩර් කනිංහැම් නමැති පුරාවිද්‍යාඥයා, පසුකාලීනව කරන ලද කැණීම්වලදී මේ දුර්මතයද සිඳ බිඳ දමන ලදී. 2300 තරම් පැරැණි බ්‍රාහ්මී අක්ෂරයෙන් රචිත පද පේළි කිහිපයකින් සමන්විත ලිපියක් හඳුනා ගැනීම අනුව බොහෝ දෙනා කෙරෙහි තිබුණු ඒ දුර්මතයද දුරලන ලදී.“බුධස භගවතෙ සකියා නං” ශාශ්‍ය පුත්‍ර සකියානං භාග්‍යවත් බුදුරජාණන් වහන්සේගේ ශරීරයට අයත් ධාතු මෙහි තැන්පත්කර ඇති බව “ඉයං සලිල නිධනෙ බුධස භගවතෙ සකියානං” යන බ්‍රාහ්මි ලිපි කොටසින් සනාථ වේ.යට සඳහන් පුරාවිද්‍යා සාධක මත මේ සර්වඥධාතු බුදුරදුන්ගේ බව ලෝකයාගේ පිළිගැනීමයි. ලොව විසූ සියලුම පුරාවිද්‍යාඥයන් එය නිගමනය කොට ඇත.සර්වඥධාතු අපට දැක බලගන්නවාය කියන්නේ ජීවමාන බුදුරදුන් දැක බලා ගන්නවා වැනිය. අප කෙරෙහි පවත්නා දුක් සමුදාය මේ සර්වඥ ධාතු දැකීමෙන් පහව යන්නේය. එතරමටම අප කෙරෙහි පහන් සංවේග ඇති වී ජීවිතයේ යථාර්ථය කෙබඳුද යන්න අවබෝධ කොටගත හැකිය.“කපිලවස්තු ධාතු” ලෙස අද ඉතා ප්‍රකට මේ ධාතු වසර 34කට පසු යළිත් වරක් අපට දැකබලා ගන්නට ලැබීමත් අතිශය භාග්‍යයකි. බුදුරදුන්ගේ ශ්‍රී දේහයෙන් ඉතිරි වූ ශරීර අස්ථි කොටස්ම (Fragments of Buddha's Bones) බවත් ඉතා පැහැදිලිය. ලංකාවාසී ජනතාවට යළිත් මේ භාග්‍යවන්ත අවස්ථාව උදාකළ ජනාධිපති මහින්ද රාජපක්ෂ මැතිතුමාට අතිශය කෘතඥතාව පිරිනැමිය යුතුය.දිසා හතක දැක්මප්‍රථමයෙන් පැවැත්වෙන මේ ධාතු දැක්මෙන් අනතුරුව දිසා හතක ප්‍රදර්ශනය කිරීමටද කටයුතු යොදා ඇත. එය කොළඹ දිසාවට පමණක් නොව ලංකාවාසී සියලුම ජන කොටසකටම දැක බලාගෙන තමන්ගේ සිත්වල සුවයක් ජනිත කරගැනීමත් මහත් කුසලයකි.සිත නිවන, ගත සනසන මනස නිරවුල් කරන සර්වඥධාතුවලින් සිදුකරන මෙහෙවර අප්‍රමාණය, ඉතාම විරල ගණයට ගැනෙන මොහොතකි මේ. ජීවමාන බුදුරදුන් අපට යළි දැක බලාගන්නට අවකාශ සැලැසීමක් අතිශය පුණ්‍යකර්මයකි.කපිලවස්තු ධාතු කොතැනද එතැන ජීවමානව වැඩවසන්නේ බුදුරදුන්ය. ඒ දහමය.ජීවිතයෙන් නික්මෙන්නට අවකාශ සලසන බුදු සමය ජීවමාන නියරකට පිවිසීමක් වැනිය. නිවනට මඟ කියන, එය සොයා යන අයට කපිලවස්තු ධාතු දැක බලාගෙන ඒ පරමාර්ථය, කාර්ය සපුරා ගන්නට හැකිවේය යන්න අපේ හැඟීමයි. එබැවින් මේ මහඟු අවස්ථාව මග නොහැර උපරිම ඵල නෙළා ගන්නට උත්සුක වුවහොත් එය ජීවිතයේ එක්තරා කඩඉමක් පසු කළාය යන්න මගේ හැඟීමයි.කපිලවස්තු සර්වඥ ධාතුන් වහන්සේලා ප්‍රථම වරට ශ්‍රී ලංකාවට වැඩම කෙරුණේ 1978 වසරේදීය. ඒ මීට වසර 34 කට පෙරාතුවය. බුදුන්වහන්සේ සිව්වැනි වරටත් ශ්‍රී ලංකාවට වැඩම කළා යන හැඟීමෙන් යුතුව එදා ජනතාව කපිලවස්තු සර්වඥ ධාතුන් වහන්සේලා සියැසින් දැක වැඳ පුදා ගැනීමට පෙළ ගැසී තිබුණි. මේ උදාවී ඇත්තේද එවන් පුණ්‍යවන්ත මොහොතකි.මෙවර කපිලවස්තු සර්වඥ ධාතුන් වහන්සේලා ප්‍රදර්ශනය කෙරෙන සෑම පුණ්‍ය භූමියකම පැය 24 පුරා පිරිත් සඣ්ඣායනා කෙරෙන අතර සර්වඥ ධාතුන් වහන්සේලා උදෙසා උදෑසන, දහවල්, සවස ශබ්ද පූජාවන් සමඟ තේවාවන්ද පැවැත්වේ.විශේෂ අවස්ථාවකදී හැර කපිලවස්තු සර්වඥ ධාතුන් තැන්පත් කර තැබෙන නවදිල්ලි කෞතුකාගාරයෙන් පිටතටවත් නොගැනෙන මෙම සර්වඥ ධාතුන් වහන්සේලා ලංකාවට වැඩම කරවීමට ලැබීමම දුර්ලභ අවස්ථාවකි.එම නිසා සර්වඥ ධාතුන් වහන්සේලා උදෙසා මෙරටදී උපරිම ආරක්ෂාවක් ලබාදීමට කටයුතු සූදානම් කර ඇත. කපිලවස්තු සර්වඥ ධාතුන් වහන්සේලා මෙරටට වැඩම කරවීමේ කටයුත්ත සංවිධානය කෙරෙන්නේ ජනාධිපති කාර්යාලය, රාජ්‍ය ආරක්ෂක හා නාගරික සංවර්ධන අමාත්‍යාංශය හා බුද්ධ ශාසන හා ආගමික කටයුතු අමාත්‍යාංශයේ දායකත්වයෙනි.ඒ අනුව ආරක්ෂක කටයුතු සියලුම ගෞරව පූජාවන් පැවැත්වීමේ කටයුතු සහ සර්වඥ ධාතුන් වහන්සේලා වැඳපුදා ගැනීමට පැමිණෙන ජනතාවට අවශ්‍ය සනීපාරක්ෂක පහසුකම් ඇතුළු සියලු පහසුකම් ක්‍රමානුකූලව විධිමත්ව සැපයීමට කටයුතු සූදානම් කර ඇත.මේ වසර 34 කට පසු ලක්වාසි ජනතාවට උදාවන දුර්ලභ අවස්ථාවකි. ඉන්දියාව සහ ශ්‍රී ලංකාව අතර බැඳීම තහවුරු කරමින් හිමිවන මේ උතුම් අවස්ථාවෙන් ප්‍රයෝජන ලබාගැනීමට ලක්වාසි සියලුදෙනාම පෙළගැසිය යුතුය. සුදුවතින් සැරසී ශ්‍රද්ධා භක්තියෙන් යුතුව ජීවමාන බුදුන්ට කරන උපහාරයක්, නමස්කාරයක් ලෙස සලකා කපිලවස්තු සර්වඥ ධාතුන් වහන්සේලා වැඳපුදා ගැනීම මෙලොව, පරලොව යහපතට හේතු වේ. එසේම මෙය මගනොහැරිය යුතු අවස්ථාවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>18</day>
    </date>
    <link>http://www.dinamina.lk/2012/08/18/_art.asp?fn=f1208183</link>
    <topic>විශාලතම ටින් මාළු කර්මාන්ත ශාලාව ටෙස් මැකරල් පෑලියගොඩට</topic>
    <author>දයා ශ්‍රී නරේන්ද්‍ර රාජපක්‍ෂ ධීවර හා ජලජ සම්පත් සංවර්ධන අමාත්‍යාංශයේ මාධ්‍ය ලේකම්</author>
    <content>ටෙස් සමූහ ව්‍යාපාරයට අනුබද්ධ ටෙස් මැකරල් සැමන් ටින් කර්මාන්තශාලාව 2012 අගෝස්තු 18 වන සෙනසුරාදා ප. ව. 3.00 ට පෑලියගොඩ නවනුගේ පාරේදී, ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මැතිතුමාගේ හා ආර්ථික සංවර්ධන අමාත්‍ය බැසිල් රාජපක්‍ෂ මැතිතුමාගේ ප්‍රධානත්වයෙන් විවෘත කෙරේ. මේ ලිපිය ඒ නිමිත්තෙනි.ශ්‍රී ලංකාවේ ප්‍රථම ටින් මාළු කර්මාන්තශාලාව ආරම්භ වන්නේ 1980 වසරේ දීය. ඒ පේසාලේ හුරුල්ලා ටින් මාළු කර්මාන්ත ශාලාව ආරම්භ කිරීමත් සමඟ ම ය. එය පසුව විවිධ හේතු මත වසා දමුනු අතර අනතුරුව මෙරට පෞද්ගලික අංශයේ ටින් මාළු නිෂ්පාදන කර්මාන්තශාලා කීපයක් සුළු පරිමාණ මට්ටමින් ආරම්භ විය. නමුත් මෙරට ටින් මාළු පරිභෝජනය සම්පූර්ණ කිරීමට ඒවාට නොහැකි විය.අප රටේ ජනතාව සැමන් ටින් කිලෝග්‍රෑම් 51,444 (සැමන් ටින් 120,000 කටත් වඩා වැඩිය) ක් දිනකට පරිභෝජනය කරති. මෙමගින් වසරකට කෝටි 512 ක් පිටරටට ඇදී යයි.එබැවින් මහින්ද චින්තන ඉදිරි දැක්ම අනුව සැමන් ටින් මාළු මෙරටම නිෂ්පාදනය කරමින් පිටරටට ඇදී යන මහා ධනස්කන්ධය වළක්වා ගැනීමට ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා රාජ්‍ය සහභාගිත්වය යටතේ සැමන් ටින් නිෂ්පාදන කර්මාන්තශාලා 3 ක් ආරම්භ කිරීමට සැලසුම් කළ අතර මේ වන විට ඉන් දෙකක් ආරම්භ කර නිෂ්පාදනය අරඹා තිබේ.මේ අනුව රජයේ අනුග්‍රහයෙන් ඇරඹුණ පළමු සැමන් ටින් නිෂ්පාදන කර්මාන්තශාලාව ලංකා ධීවර සංස්ථාවේ හා හැපී කුක් ලංකා ෆුඩ්ස් (පුද්ගලික) සමාගමේ ඒකාබද්ධ ව්‍යාපාරයක් ලෙස 2012 අප්‍රේල් 03 දා ගාල්ල ධීවර සංස්ථා පරිශ්‍රයේ දී ජනාධිපතිතුමාගේ ප්‍රධානත්වයෙන් විවෘත කෙරුණි. ගාල්ල සැමන් ටින් මාළු කර්මාන්ත ශාලාව සඳහා රු. මිලියන 84 ක් (රුපියල් ලක්‍ෂ 840 ක්) ආයෝජනය කර ඇත.ශ්‍රී ලංකාවේ දෙවෙනි ටින් මාළු කර්මාන්තශාලාව ලෙස එන්. එච්. ෆිෂරීස් පුද්ගලික සමාගම ශ්‍රී ලංකා ඉතිහාසයට එක්වේ. මෙම සමාගම මගින් නිෂ්පාදනය කරන ලද සී ක්වීන් ටින් මාළු වෙළෙඳ­‍ෙපාළට හඳුන්වා දීම අමාත්‍ය රාජිත සේනාරත්න මහතා අතින් පසුගියදා සිදුකෙරුණි. පුත්තලම, මුන්දලම පිහිටි එන්. එච්. ෆිෂරීස් පුද්ගලික සමාගම දිනකට ටින් මාළු 10,000 ක් නිපදවීමට සැලසුම් කර තිබේ. මේ නිෂ්පාදන ප්‍රමාණය ඉදිරියේදී දෙගුණයක් කිරීමට ද සමාගම බලාපොරොත්තු වේ. මේ සඳහා කරන ලද ආයෝජනය රු. මිලියන 90 (කෝටි 9 කි) කි.තුන්වන සැමන් ටින් කර්මාන්තශාලාව පෑලියගොඩ නගරයේ දී 2012 අගෝස්තු 18 දා විවෘත කෙරේ. ටෙස් සමූහ ව්‍යාපාර මගින් ආරම්භ කරන මෙම ටෙස් මැකරල් සැමන් ටින් කර්මාන්තශාලාව සඳහා ආයෝජනය කරන ලද මුදල රු. මිලියන 170 (කෝටි 17 කි) කි. මෙම කර්මාන්තශාලාව මගින් පැය 8 ක සේවා මුරයක් යටතේ දිනකට සැමන් ටින් 24,000 ක් නිෂ්පාදනය කිරීමට සැලසුම් කර තිබෙන අතර එය ඉදිරි කාලයේ දී සේවාමුර 2 ක් යටතේ 48,000 ක් දක්වා වර්ධනය කිරීමට අපේක්‍ෂිත බව ටෙස් සමූහ ව්‍යාපාර අධ්‍යක්‍ෂ ශිරාන් ප්‍රනාන්දු මහතා පැවසීය.1980 දී ආරම්භ කරන ලද ටෙස් සමූහ ව්‍යාපාරයේ සභාපති වන්නේ එච්. එන්. ඕ. පී. ප්‍රනාන්දු මහතාය. මෙහි අධ්‍යක්‍ෂ මණ්ඩලය ලෙස එස්. එෆ්. ප්‍රනාන්දු මහත්මිය සමඟ ශිරාන් ප්‍රනාන්දු, රෝෂාන් ප්‍රනාන්දු හා ඩිල්ෂාන් ප්‍රනාන්දු මහත්වරු කටයුතු කරති. ටෙස් සමූහ ව්‍යාපාර මෙරට ප්‍රමුඛ පෙළේ මත්ස්‍ය නිෂ්පාදන අපනයනකරුවෙකි. කීර්තිමත් නාමයක් හිමි යුරෝපීය වෙළෙඳ­‍ෙපාළට ටූනා මසුන් අපනයනය කිරීමේ පුරෝගාමී ව්‍යාපාරයෙකි.කීර්තිමත් ටෙස් නාමය යටතේ නිෂ්පාදනය කරන මෙම ටෙස් මැකරල් සැමන් ටින් ශ්‍රී ලංකාවාසීන්ටම අනන්‍ය වන ආකාරයට නිෂ්පාදනය කර තිබෙන බවත්, එහි අප රටේ ජනතාව බහුලව භාවිතා කිරීමට කැමැත්තක් දක්වන ආකාරයේ රස කාරක යොදා ඇති බවත්, මේ නිසාම අපේම හැඩරුවක් ටෙස් මැකරල් සැමන්වල අඩංගු වන බවත් ටෙස් සමූහ ව්‍යාපාර අධ්‍යක්‍ෂ ශිරාන් ප්‍රනාන්දු මහතා පවසයි. එසේම මෙම ටෙස් මැකරල් සැමන් ටින්වල හදවත සුරකින ඔමේගා 3 ප්‍රෝටීන් මෙන්ම ස්වභාවික මත්ස්‍ය සාරය සහ ලුණුවලින් ද සමන්විත වන බැවින් එහි ගුණය කීප ගුණයකින් වැඩි වේ.ඉදිරියේදී විවිධ ආකාරයේ සැමන් වර්ග නිෂ්පාදනය කිරීමට ද ටෙස් සමූහ ව්‍යාපාර බලාපොරොත්තු වේ.මෙම සැමන් කර්මාන්තශාලා 3 මගින් දිනක නිෂ්පාදන ධාරිතාවය සැමන් ටින් 50,000 ද ඉක්මවනු ඇත. එවිට මෙරටට සැමන් ටින් ආනයනය කිරීම ක්‍රමානුකූලව අඩු කිරීමට හැකි වේ.දැනට දේශීය වෙළඳපොළේ ග්‍රෑම් 425 ක ආනයනික සැමන් ටින් එකක මිල රු. 250/- සිට 320/- ත් අතර පරාසයක පවතී. කුඩා සැමන් ටින් එකක මිල රු. 160/- සිට 240/- අතර වේ.මෙම තත්ත්වය තුළ ධීවර සංස්ථා CEYFISH සැමන්, සී – ක්වීන් සැමන් හා ටෙස් මැකරල් සැමන් ග්‍රෑම් 425 ක මිල ඉතාමත් අඩු මට්ටමක පවතී. එමනිසා පාරිභෝගික ජනතාවට අඩු මිලට ප්‍රමිතියෙන් ඉහළ සෞඛ්‍යාරක්‍ෂිත දේශීය සැමන් නිෂ්පාදනය මිලදී ගැනීමට හැකියාව ලැබෙන නිසා දේශීය සැමන් පරිභෝජනය ද වැඩි වනු ඇත.වර්ෂ 2009 සිට 2011 වසර දක්වා සැමන් ටින් ආනයනය දෙස අවධානය යොමු කිරීමේදී දක්නට ලැබෙන්නේ සැමන් ආනයනය ක්‍රමයෙන් වැඩි වී ඇති ආකාරයයි. එසේම ඒ සඳහා ගෙවන ලද මුදලද ක්‍රමයෙන් වැඩි වී තිබේ. ඒ අනුව 2009 වසරේදී සැමන් ටින් මෙට්‍රික් ටොන් 13,546 ක් ආනයනය කර ඇති අතර ඒ සඳහා වැය කරන මුදල රු. මිලියන 3,536 කි. 2010 වසරේදී සැමන් මෙට්‍රික් ටොන් 16,705 ක්, රු. මිලියන 3,772 ක් වැය කරමින් ආනයනය කර ඇත. එය 2011 දී මෙට්‍රික් ටොන් 18,777 දක්වා වර්ධනය වී ඇති අතර ඒ සඳහා වැය කරන ලද මුදල රු. මිලියන 5118 ක් විය.මේසා විශාල ධනස්කන්ධයක් විදේශ රටවල්වලට ඇදී යාම රටේ ආර්ථිකයට බලවත් පහරකි. එම නිසා එකී මුදල මෙරටට ඉතිරි කර ගැනීමට පියවර ගැනීම අපගේ ආර්ථිකයට ඉමහත් සවියක් වනු නොඅනුමානය.සැමන් ටින්වලට අමතරව කරවල, වියළි හාල්මැස්සන්, උම්බලකඩ ද පිටරටින් මෙරටට ආනයනය කරයි. ඒ සඳහා විශාල මුදලක් වර්ෂයක් පාසා පිටරටට ඇදී යයි. ඒ අනුව 2011 වසරේදී කරවල මෙට්‍රික් ටොන් 19,589 ක් මෙරටට ආනයනය කර ඇති අතර ඒ සඳහා රුපියල් මිලියන 2708 ක් හෙවත් කෝටි 270 ක් වැය කර තිබේ.වියළි හාල්මැස්සන් මෙට්‍රික් ටොන් 27,593 ක් ආනයනය කර ඇති අතර ඒ සඳහා වැය කරන ලද මුදල රු. මිලියන 4328 කි. එසේම උම්බලකඩ මෙට්‍රික් ටොන් 2769 ක් ආනයනය කර ඇති අතර ඒ සඳහා රු. මිලියන 1358 ක් වැය කර තිබේ. මේ අනුව අප 2011 වසරට පමණක් මේ ආකාරයට සැමන් ටින් ඇතුළු මත්ස්‍ය හා මත්ස්‍ය නිෂ්පාදන මෙට්‍රික් ටොන් 81,957 ක් ආනයනය කර තිබේ.ඒ සඳහා වැය කරන ලද මුදල රු. මිලියන 16,240 ක් හෙවත් රු. කෝටි 1624 කි. එසේම අප මත්ස්‍ය හා මත්ස්‍ය නිෂ්පාදන මෙට්‍රික් ටොන් 18,462 ක් විදේශීය රටවල් සඳහා අපනයනය කර ඇති අතර එමඟින් ලද ආදායම රු. මිලියන 21,876 ක් හෙවත් රු. කෝටි 2187.6 කි. මේ අනුව ආනයන අපනයන වෙළෙඳ වාසිය රුපියල් මිලියන 5636 ක් හෙවත් කෝටි 563.6 කි.මේ තත්ත්වය තුළ අප පිටරටින් ආනයනය කරන කරවල, හාල්මැස්සන් හා උම්බලකඩ අප රට තුළම නිෂ්පාදනය කිරීම සඳහා අවශ්‍ය පියවර ගැනීමට ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා මේ වන විටත් සැලසුම් කර තිබේ.දැනටමත් කරවල, හාල්මැස්සන් හා උම්බලකඩ නිෂ්පාදනය ගෘහ කර්මාන්තයක් ලෙස ධීවර ගෘහණියන් විසින් සුළු පරිමාණ ලෙස පවත්වාගෙන යනු ලබති. ඒ සඳහා ඔවුන්ව දිරිමත් කරමින් ණය යෝජනා ක්‍රම සපයමින් තාක්ෂණික දැනුම හා තාක්ෂණික උපකරණ ලබා දෙමින් එම නිෂ්පාදන ධාරිතාවය වර්ධනය කිරීමත් මෙම කර්මාන්තයට තව තවත් ධීවර ගෘහණියන් එකතු කර ගැනීමටත් අපේක්‍ෂා කෙරේ. එසේම මහා පරිමාණ උම්බලකඩ කරවල හා වියළි හාල්මැස්සන් නිෂ්පාදන කර්මාන්තශාලා කීපයක් අප රට තුළ ආරම්භ කිරීමටද ධීවර අමාත්‍යාංශය බලාපොරොත්තු වේ.ඒ සඳහා දැනටමත් ආයෝජකයන් සමඟ මූලික සාකච්ඡා පවත්වා ඇති අතර ඉදිරි කාලය තුළ එම කර්මාන්තය ද සංවර්ධනය වනු ඇත.මේ ඉලක්ක ජයග්‍රහණය සඳහා මෙරට මත්ස්‍ය නිෂ්පාදනය දෙගුණයක් වර්ධනය කර ගත යුතුය. ඒ සඳහා අමාත්‍ය වෛද්‍ය රාජිත සේනාරත්න මහතාගේ මඟපෙන්වීම යටතේ ධීවර අමාත්‍යාංශය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n120820_br2</link>
    <topic>ශ්‍රී සර්වඥ ධාතූන් වහන්සේ වැඳපුදාගත් පිරිස 50000 ඉක්මවයි</topic>
    <author>ඡායාරුප: මංජුල මහින්ද</author>
    <content>කපිලවස්තුපුර ශ්‍රී සර්වඥ ධාතූන් වහන්සේ කැළණිය මානෙල්වත්ත විහාරස්ථානයට වැඩමවීමෙන් පසු මේ වනවිට 50000 කට අධික බැතිමත්හු පිරිසක් වන්දනාමාන කරගෙන ඇතැයි මානෙල්වත්ත විහාරස්ථාන ආරංචිමාර්ග පවසයි.කපිලවස්තු ශ්‍රී සර්වඥ ධාතූන්වහන්සේලා 2012 අගෝස්තු 19 වන දින සිට සැප්තැම්බර් 5 වැනි දින දක්වා ජනාධිපති කාර්යාලය, රාජ්‍ය ආරක්ෂක හා නාගරික සංවර්ධන අමාත්‍යාංශය, ඉන්දීය මහ කොමසාරිස් කාර්යාලය අනුග්‍රහයෙන් බුද්ධ ශාසන හා ආගමික කටයුතු අමාත්‍යාංශයේ දායකත්වයෙන් මෙහි සඳහන් විහාරස්ථානවලදී (දිවා/රාත්‍රී) වන්දනා කිරීමට අවකාශ සලසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n120820_br1</link>
    <topic>කෝච්චියේ හොරෙන් ගෘහ භාණ්ඩ ඇද්ද 12ක් හසුවෙති</topic>
    <author>නිමල් රාජපක්ෂ</author>
    <content>(2012-08-20 12:45)  අනවසරයෙන් දුම්රියේ ගෘහ භාණ්ඩ ප්‍රවාහනය කළ වෙළෙඳුන් දොළොස් දෙනකු දුම්රිය ආරක්ෂක සේවයේ නිලධාරීන් අද අලුයම අත්අඩංගුවට ගෙන ඇත.දුම්රිය මගීන්ගෙන් ලද පැමිණිලි මත මෙම සෝදිසි මෙහෙයුම දියත් කොට තිබේ.අත්අඩංගුවට ගත් වෙ‍‍ළෙඳුන් දොළොස් දෙනාගෙන් රුපියල් 5685/= දඩ මුදලක් දුම්රිය දෙපාර්තුමේන්තුව අයකරගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n1208202</link>
    <topic>ඡන්ද එපා කියා උසාවි යන විපක්ෂයක් අපේ රටේ හැර වෙන කොහෙවත් නෑ</topic>
    <author/>
    <content>මැතිවරණ එපා කියමින් උසාවි යන අපේ රටේ වගේ විපක්ෂයක් නම් මම දැක නැතැයි ජනාධිපති මහින්ද රාජපක්ෂ මහතා ඓතිහාසික අනුරාධපුර නගරයේදී පෙරේදා (18) ප්‍රකාශ කළේය.තමා විපක්ෂයේ සිටියදී අද මැතිවරණයක්, හෙට මැතිවරණයක් අවශ්‍ය බව කියමින් බලපෑම් කළා යැයි සිහිපත් කළ ජනාධිපතිවරයා රටටත් ජනතාවටත් සේවය කර ඇති නම් මැතිවරණවලට බිය යුතු නැතැයි පැවසීය. ජනාධිපතිවරයා මෙසේ ප්‍රකාශ කළේ එළැඹෙන පළාත් සභා මැතිවරණයේ ජයග්‍රහණය තහවුරු කෙරෙන එක්සත් ජනතා නිදහස් සන්ධානයේ මංගල ජන රැලියට අනුරාධපුර සල්ගාදු ක්‍රීඩාංගණයේදී පෙරේදා (18) එක් වෙමිනි.කොටි ත්‍රස්තවාදීන්ගෙන් මවුබිම නිදහස් කර ගැනීමෙන් නොනැවතී ජනතාවට දැනෙන සංවර්ධනයක් අපි ඇති කළා. උපාධිධාරීන් සියලු දෙනාට රැකියා ලබා දුන්නා. අධ්‍යාපනය, සෞඛ්‍ය ක්ෂේත්‍රයන්හි විශාල සංවර්ධනයක් ඇති කළා යැයි ජනාධිපතිවරයා පැවසීය.උතුරුමැද පළාතේ ප්‍රධාන ගැටලුවක් වන වකුගඩු රෝගයට පිළියමක් ලෙස ලබන වසරේ සිට සෑම නිවසකටම පිරිසුදු පානීය ජලය ලබාදීමේ වැඩපිළිවෙළ රජය ක්‍රියාත්මක කරන බවත් ජනාධිපතිවරයා කීවේය.පළාත් සභා මැතිවරණ අභියෝගය බාර ගත්තේ අනන්ත අප්‍රමාණ දුෂ්කරතා තිබියදීත් මේ රටේ කෙළෙහිගුණ දන්නා ජනතාවක් සිටිනා බව ලෝකයට කියා සිටීමට යැයි ජනාධිපතිවරයා ප්‍රකාශ කළේය.අද එළැඹ ඇත්තේ සන්ධානයට මුදල් දී බැදෙන යුගයක් බව සිහිපත් කළ ජනාධිපතිවරයා ආණ්ඩුවේ ගමනට ජනතා ආශිර්වාදය තිබෙන බැවින් උදලු තල පිඟන් කෝප්ප ලබාදී ඡන්දය ගැනීමට අවශ්‍ය නැති බව කීවේය.ඇමැතිවරුන් වන මෛත්‍රීපාල සිරිසේන, නිමල් සිරිපාල ද සිල්වා, විමල් වීරවංශ, ආචාර්ය මර්වින් සිල්වා, එස්. එම්. චන්ද්‍රසේන, තිස්ස කරල්ලියද්ද, දිනේෂ් ගුණවර්ධන, ඒ. එච්. එම්. ෆවුසි මහත්වරු ඇතුළු පිරිසක්ද මේ අවස්ථාවට එක්වුහ.ජයසිරි මුණසිංහ, ධනුෂ්ක ගොඩකුඹුර චූල බණ්ඩාර කුලසේකර, තෙන්නකෝන් කුලසේකරකිත්සිරි වනසිංහ, අමිල ප්‍රභාත් වනසිංහ අනුරාධපුරය සිට.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n1208203</link>
    <topic>අනුරපුර ප්‍රා. සභා 6ක එජාප විපක්ෂ නායකවරු සන්ධානයට</topic>
    <author>ජයසිරි මුණසිංහ, ධනුෂ්ක ගොඩකුඹුර, චූල බණ්ඩාර කුලසේකර, තෙන්නකෝන් කුලසේකර, කිත්සිරි වනසිංහ සහ අමිල ප්‍රභාත් වනසිංහ</author>
    <content>රට ගොඩනඟන නායකත්වය කෙරෙහි පැහැදී එක්සත් ජාතික පක්ෂයේ අනුරාධපුර දිස්ත්‍රික්කයේ ප්‍රාදේශීය සභා 6ක විපක්ෂ නායකවරු ජනතා විමුක්ති පෙරමුණේ ආසන සංවිධායකවරයකු ඇතුළු මන්ත්‍රී කණ්ඩායමක් ජනාධිපති මහින්ද රාජපක්ෂ මහතා මුණ ගැසී එක්සත් ජනතා නිදහස් සන්ධානයේ ජයග්‍රහණය වෙනුවෙන් කැපවීමට ප්‍රතිඥා දුන්හ.එළඹෙන පළාත් සභා මැතිවරණයේදී සන්ධානයේ ජයග්‍රහණය තහවුරු කරන විජයග්‍රාහී මංගල ජන රැලියේදී මේ පිරිස ජනාධිපතිතුමා මුණ ගැසුණා.ජනාධිපතිතුමාගේ නායකත්වයෙන් ලක්ෂ පහකට අධික ජන ගඟකගේ සහභාගීත්වයෙන් මේ මංගල ජන රැලිය අනුරාධපුර සල්ගාදු ක්‍රීඩාංගණයේදී පෙරේදා (18) පැවැත්විණි.ඉපළෝගම ප්‍රාදේශීය සභාවේ විපක්ෂ නායක ප්‍රසන්න සුගත් හේරත්, කැකිරාව ප්‍ර‍්‍රාදේශීය සභාවේ විපක්ෂ නායක අශෝක ගුණසිරි, තිරප්පනේ ප්‍රාදේශීය සභාවේ විපක්ෂ නායක කේ. බී. මුණසිංහ, රඹෑව ප්‍රාදේශීය සභාවේ විපක්ෂ නායක සී. එන්. සාලිය, කහටගස්දිගිලිය ප්‍රාදේශීය සභාවේ විපක්ෂනායක ඒ. තිලකරත්න, ගලෙන්බිඳුණුවැව ප්‍රාදේශීය සභාවේ විපක්ෂ නායක මහින්ද කරුණාරත්න මෙහිදී සන්ධානයට එක් වූහ.ජනතා විමුක්ති පෙරමුණේ මිහින්තලය ආසන සංවිධායක දිස්ත්‍රික් භාණ්ඩාගාරික හිටපු පළාත් සභා මන්ත්‍රී රෝහණ පුෂ්පකුමාර, තලාව ප්‍රාදේශීය සභා මන්ත්‍රී සේපාල දිසානායක, රාජාංගණය ප්‍රාදේශීය සභා මන්ත්‍රී වනිගසේකර, නැෙඟනහිර නුවරගම් පළාත ප්‍රාදේශීය සභා මන්ත්‍රී පී. කේ. එස්. පියසේන, පලාගල ප්‍රාදේශීය සභා මන්ත්‍රී ෆසීල් මහත්වරුද මෙහිදී සන්ධානයට එක් වූහ.ජන රැලියේ ප්‍රධාන වේදිකාවට ගොඩවී ජනාධිපතිතුමා මුණ ගැසී ආචාර කිරීමෙන් අනතුරුව රැස්ව සිටි ලක්ෂ සංඛ්‍යාත ජනකාය ඉදිරියේ එක්සත් ජනතා නිදහස් සන්ධානයේ විජයග්‍රහණය වෙනුවෙන් කැප වන බවට ප්‍රතිඥා දුන්හ.70.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n1208208</link>
    <topic>ලොව ඉහළම සංචාරක ආකර්ශන රටවල් 5 අතර ශ්‍රී ලංකාවත්</topic>
    <author>මහින්ද අලුත්ගෙදර</author>
    <content>ලෝකයේ ආශ්වාදජනක මෙන්ම ඉහළම සංචාරක ආකර්ශනයක් සහිත රටවල් පහ අතරට ශ්‍රී ලංකාව පැමිණ තිබේ.එක්සත් රාජධානියේ සුප‍්‍රකට ‘‘හෙලෝ’’ සඟරාව සිදුකළ සමීක්ෂණයකදී මේ බව අනාවරණය වී ඇත.ඒ අනුව මේ වසරේ ලොව වඩාත්ම ආශ්වාදජනක සංචාරක ගමනාන්ත 5 අතරට ශ‍්‍රී ලංකාව එක්කර තිබෙන අතර ‘‘හෙලෝ’’ සඟරාව සිය ඡායාරූප පෙළ අතරට ශ‍්‍රී ලංකාවේ කඳුකරයේ තේ වතු ආශ්‍රිත ඡායාරූප පෙළක් එක්කර ඇතැයි වාර්තා වෙයි.ඊට අමතරව පින්නවල අලි අනාථාගාරය, පොළොන්නරුවේ ඓතිහාසික නටඹුන් සහ උණවටුන වෙරළ තීරය පිළිබඳ ද එහි විශේෂ ස්ථානයක් හිමිව තිබේ.ශ‍්‍රී ලංකාවේ වන සතුන්, සංස්කෘතික දායාද සහ මනරම් දර්ශන සංචාරකයන් විසින් අනිවාර්යයෙන් අත්විඳිය යුතු බවට සුප්‍රකට හෙලෝ සඟරාව පෙන්වා දෙයි.ශ්‍රී ලංකාවට අමතරව තායිලන්තය, ක්‍රොඒෂියාව, මාලදිවයින සහ සාඞීනියා දිවයින අනෙකුත් ආශ්වාදජනක සංචාරක ගමනාන්ත ලෙස නම්කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n1208204</link>
    <topic>රනිල් ඇතුළු විපක්‍ෂයට දිනන්න බෑ</topic>
    <author/>
    <content>විපක්ෂ නායක රනිල් වික්‍රමසිංහ මහතා ඇතුළු එක්සත් ජාතික පක්ෂයට කිසිදින ජයග්‍රහණය කළ නොහැකි නිසා රටට සේවය කරන්නට ජනාධිපතිතුමා සමඟ අත්වැල් බැඳගත් බව රඹෑව ප්‍රාදේශීය සභාවේ විපක්ෂ නායක සී. එන්. සාලිය මහතා (එ.ජා.ප) පැවසීය.සියලු වාද බේද අතහැර රට ගොඩනඟන්නට එක්වන ලෙස විපක්‍ෂ නායකවරයා ඇතුළු සියලු එජාප සාමාජිකයන් ගෙන් ඉල්ලා සිටින බවත් සාලිය මහතා ප්‍රකාශ කළේ ය.සී. එන්. සාලිය මහතා මේ අදහස් පළ කළේ පළාත් සභා මැතිවරණයේ දී එක්සත් ජනතා නිදහස් සන්ධානයේ විජයග්‍රහණය තහවුරු කෙරෙන දැවැන්ත ජන රැලියේ දී ජනාධිපති මහින්ද රාජපක්ෂ මහතා හමුවීමෙන් පසු අදහස් දක්වමිනි.දෙකඩ වුණු ජනතා විමුක්ති පෙරමුණේ දේපල බෙදා ගන්නට කෙරෙන ආරවුල් දෙස බලා සිටිය දී හටගත් කළකිරීම නිසා සන්ධානය සමඟ අත්වැල් බැඳ ගත් බව ජනතා විමුක්ති පෙරමුණේ මිහින්තලය ආසන සංවිධායක, දිස්ත්‍රික් භාණ්ඩාගාරික, හිටපු පළාත් සභා මන්ත්‍රී රෝහණ පුෂ්පකුමාර මහතා කීවේය.තවත් වසර 50 ක් ගියත් ජනතා විමුක්ති පෙරමුණ වර්ධනය නොවන බවත් පක්ෂයේ බෙදීම් ජනතාව තුළ වර්ධනය කරන්නේ කළකිරීම පමණක් බවත් හෙතෙම කීවේය.ජයසිරි මුණසිංහ, ධනුෂ්ක ගොඩකුඹුර, චූල බණ්ඩාර කුලසේකර, තෙන්නකෝන් කුලසේකර, කිත්සිරි වනසිංහ, අමිල ප්‍රභාත් වනසිංහ අනුරාධපුරය සිට.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n1208205</link>
    <topic>සී සෙල්ස් ජනපති අද ශ්‍රී ලංකාවට එයි</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සදහා සීසෙල්ස් රාජ්‍යයේ ජනාධිපති ජෙම්ස් ඇලික්ස් මයිකල් මහතා අද (20) ශ්‍රී ලංකාවට පැමිණෙයි.ජනාධිපති මහින්ද රාජපක්ෂ මහතාගේ ආරාධනයකට අනුව ශ්‍රී ලංකාවට පැමිණෙන ඒ මහතා දෙරට අතර පවත්නා දිවීපාර්ශවීය සබඳතා තවදුරටත් වර්ධනය කර ගැනීමට අපේක්ෂා කරන බව විදේශ කටයුතු අමාත්‍යාංශය පවසයි.මෙරට රැඳී සිටින කාලයේදී ඒ මහතා ජනාධිපති මහින්ද රාජපක්ෂ සහ ජනාධිපති ජ්‍යෙෂ්ඨ උපදේශක හා ආර්ථික සංවර්ධන ඇමැති බැසිල් රාජපක්ෂ මහත්වරුන් සමඟ ද්වීපාර්ශවික සාකච්ඡා පැවැත්වීමට නියමිත අතර ඊට අමතරව රජයේ ඉහළ පෙළේ නියෝජිතයන් පිරිසක්ද හමුවීමට බලාපො‍රොත්තුවන බවද එම අමාත්‍යාංශය සඳහන් කරයි.මේ අතර පසුගිය අප්‍රේල් මාසයේදී ශ්‍රී ලංකාවට පැමිණි සීසෙල්ස් රාජ්‍යයේ විදේශ කටයුතු ඇමැති ජීන් පෝල් ඇඩම් මහතා දෙරටේ ද්වීපාර්ශවික සබඳතා ශක්තිමත්කර ගනිමින් විදේශ කටයුතු ඇමැති මහාචාර්ය ජී.එල් පීරිස් මහතා සමඟ සාකච්ඡා කළේය.ශ්‍රී ලංකාවට පැමිණෙන සීසෙල්ස් ජනාධිපතිවරයා ලක්ෂ්මන් කදිරගාමර් ජාත්‍යන්තර අධ්‍යයන මධ්‍යස්ථානයේදී පැවැත්වෙන විශේෂ දේශනයකටද සහභාගි වීමට නියමිත බව විදේශ කටයුතු අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n1208206</link>
    <topic>නොරච්චෝල මුස්ලිම් විදුහල් ගොඩනැඟිල්ල අහස් කූරක් වැටී ගිනි ගනී</topic>
    <author>කල්පිටිය සමූහ</author>
    <content>රාමසාන් උපවාසය නිමා කරමින් රාමසාන් උළෙල ඇරඹි බැව් නිවේදනය කරමින් ගිය රථයකින් නිකුත් වූ අහස් කූරක් පතිත වීමෙන් කල්පිටිය නොරොච්චෝල මුස්ලිම් මහ විද්‍යාලීය ගොඩනැගිල්ලක් ඊයේ (19) අලුයම මුළුමනින්ම දැවී ගොස් ඇතැයි කල්පිටිය පොලිසිය පවසයි.(80ය 80) වර්ග අඩි ප්‍රමාණයේ පොල්අතු සෙවිලි කළ එම විදුහල් ගොඩනැගිල්ල මුළුමනින්ම දැවී ගොස් ඇත. සිසුන් අනූහත් දෙනෙකු මේ ගොඩනැගිල්ලේ ඉගෙනුම ලබා ඇත. මේ ගින්නෙන් ලක්ෂ දහයකට ආසන්න පාඩුවක් සිදුව ඇතැයි විදුහල්පති එස්. එච්. කේ. රහුමානියා මහතා පොලිසියට ප්‍රකාශ කර ඇත. කල්පිටිය පොලිසිය වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n1208207</link>
    <topic>සතියක් තිස්සේ දළ ඇත් පොරයක්</topic>
    <author>දඹුල්ල ප්‍රදීප් ගුණවර්ධන</author>
    <content>කැකිරාව බලලුවැව රක්‍ෂිතයේ දේන්නෑව ප්‍රදේශයේදී දළ ඇතුන් දෙදෙනකු අතර වූ ගැටුමකින් එක් ඇතෙකු බරපතළ තුවාල ලබා සිටියදී ඊයේ (19දා) අලුයම මිය ගොස් ඇති බව වනජීවී අංශය කියයි.මේ දළ ඇතා උස අඩි නවයක් පමණ හා වයස අවුරුදු 40ක් පමණ වූවෙකි. අඩි 3 1 / 2 ක් පමණ දික්වු දළ යුගලයක් ඌට තිබිණ.බලලුවැව රක්‍ෂිතයට වෙනත් රක්ෂිතයකින් පැමිණි ඇතෙකු මෙසේ ප්‍රහාරයට ලක්ව ඇති බවත් ප්‍රහාරයෙන් ඇතාගේ සුසුම්නාවට සහ කොඳු ඇට පෙළට සිදුවූ හානි හේතුවෙන් ඇතා මිය ගිය බව මධ්‍යම හා මහවැලි කලාපභාර පශු වෛද්‍ය ඩබ්ලිව්. ඒ. ධර්මකීර්ති මහතා පවසයි.දළ ඇතුන් දෙදෙනා අතර ගැටුම සතියක් පුරාවට තිබී ඇති අතර පසුව මිය ගිය ඇතාගේ පසු පෙදෙස අප්‍රාණික වී ඇද වැටී සිටියදී වනජීවී නිලධාරීන්ට හමුවී ඇත.බරපතළ තුවාල ලබා සිටි ඇතාට වයඹ කලාපභාර පශු වෛද්‍ය චන්දන ජයසිංහ මහතා විසින් ප්‍රතිකාර කරමින් සිටියදී මිය ගොස් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n12082012</link>
    <topic>සෞඛ්‍ය සේවාවන් පුළුල්වීමෙන් දරුවන්ගේ මරණ අද අඩු වී තිබෙනවා</topic>
    <author>සන්ධ්‍යා කරුණාරත්න</author>
    <content>ලෝකය පුරා සිටින දරුවන්ගේ ආරක්ෂාව සැලසීම සඳහා වන නව ප්‍රතිඥාවට ශ්‍රී ලංකාව ද පසුගියදා (17) එක් විය."අපේ දරුවන් ආරක්ෂා කිරීමේ පොරොන්දුව අලුත් කරමු" තේමාව යටතේ එක්සත් ජාතීන්ගේ සංවිධානයේ මහා මණ්ඩලය ඉදිරිපත් කළ නව ප්‍රතිඥාව පිළිගැනීමට ශ්‍රී ලංකාව පසුගියදා (17) එකඟතාව පළ කර තිබේ.එම ප්‍රතිඥාව ඇතුළත් ලියැවිල්ල එක්සත් ජාතීන්ගේ සංවිධානයේ ලෝක ආහාර වැඩසටහනේ ශ්‍රී ලංකාවේ අධ්‍යක්ෂ රේසා හුසෙයිනි මහතා විසින් සෞඛ්‍ය ඇමැති මෛත්‍රීපාල සිරිසේන මහතාට බාරදීම සිදුකෙ‍රිණ.ශ්‍රී ලංකාව තුළ මේ ප්‍රතිඥාව ක්‍රියාත්මක කිරීමට උපරිම දායකත්වය සෞඛ්‍ය අමාත්‍යාංශය මඟින් ලබාදෙන බව සෞඛ්‍ය ඇමැති මෛත්‍රීපාල සිරිසේන මහතා පවසයි.ලෝකය පුරා සිටින කෝටි ගණනක් දරුවන් ආරක්ෂා කිරීමට ප්‍රතිඥාවක් ක්‍රියාත්මක කිරීමට මීට වසර දහයකට පමණ පෙර එක්සත් ජාතීන්ගේ සංවිධානයේ මහා මණ්ඩලය මඟින් ‍ඓතිහාසික තීරණයක් ගැනිණ.සෑම වර්ෂයකදීම දරුවන් ලක්ෂ 76 ක් තමන්ගේ පස් වැනි උපන්දිනය සැමරීමටත් පෙ‍ර මිය යන බවට එක්සත් ජාතීන්ගේ සංවිධානය ගණන් බලා ඇත. විවිධ හේතූන්‍ නිසා මරණයට ගොදුරු වන මේ දරුවන්ගේ ජීවිත ආරක්ෂා කිරීමේ අරමුණෙන් අලුතින් මේ ප්‍රතිඥාව ක්‍රියාත්මක කිරීමට එම සංවිධානය පියවර ගෙන ඇත.ගැබිනි සමයේදී මවට පූර්ව ප්‍රසව සත්කාරක සේවාවන් නිසි පරිදි නොලැබීම, මන්ද පෝෂණය, මිටි බව, නිවැරදිව දරුවාට මව්කිරි ‍නොලැබීම යනාදී කරුණු හේතුවෙන් දරුවන් මරණයට පත්වේ.ලෝකයේ ඇතැම් දරුවන්‍ කිසිවකුගේ ආරක්ෂාවක් නොලබා අඩන්තේට්ටම්වලට ලක්ව මරණයට ගොදුරු වේ. මෙරට ළමා මරණ අනුපාතිකය අවම කර ගැනීමට විශේෂ වැඩපිළිවෙළක් ක්‍රියාත්මක කර ඇත. ඒ අනුව මෙරට ළමා මරණ අනුපාතිකය සජීවි දරු උපත් 10,000 කට 9.7 කි. පූර්ව ප්‍රසව සෞඛ්‍ය සංරක්ෂණය, පසු ප්‍රසව සෞඛ්‍ය සංරක්ෂණය, මව්කිරි ලබාදීම යනාදිය මෙරට ඉහළ මට්ටමක පවතියි.පසුගිය වසර හතළිහ තුළ නව එන්නත් ජාතික ප්‍රතිශක්තිකරණ පද්ධතියට එක්වීම, සෞඛ්‍ය සේවාවන් පුළුල් වීම, අධ්‍යාපනය ඉහළ නැංවීම සඳහා ආණ්ඩුව ඉහළ දායකත්වයක් ලබාදීම වැනි පියවර නිසා මෙරට දරුවන්ගේ මරණ සංඛ්‍යාව අඩු වී ඇතැයි ද සෞඛ්‍ය ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n12082013</link>
    <topic>රත්නපුර දිසාවේ නීති විරෝධීස්ටිකර්-පෝස්ටර්-කටවුට් ඉවතට</topic>
    <author>රත්නපුර විශේෂ සහ කුරුවිට විශේෂ</author>
    <content>මැතිවරණ පනත උල්ලංඝනය කරමින් රත්නපුර දිස්ත්‍රික්කය තුළ මෝටර් රථවල සහ බස් රථවල අලවා ප්‍රදර්ශනය කරමින් තිබූ අපේක්ෂකයින්ගේ ඡායාරූප සහ අංක සහිත ස්ටිකර් 15 සහ 16 දෙදින තුළදී ගලවා ඉවත් කළ බව රත්නපුර දිස්ත්‍රික් නියෝජ්‍ය මැතිවරණ කොමසාරිස් එම්. ඒ. පී. පී. පෙරේරා මහතා පැවසීය.නියෝජ්‍ය මැතිවරණ කොමසාරිස්වරයා මෙසේ ප්‍රකාශ කෙළේ රත්නපුර දිස්ත්‍රික්කය තුළ සාමකාමී මැතිවරණයක් පැවැත්වීම සඳහා ගෙන ඇති ක්‍රියාමාර්ග පිළිබඳ මාධ්‍යවේදීන් දැනුවත් කිරීම සඳහා පැවති සාකච්ඡාවේදීය.රත්නපුර දිස්ත්‍රික් ලේකම් හා තේරීම් භාර නිලධාරි සුනිල් කන්නන්ගර මහතාගේ ප්‍රධානත්වයෙන් රත්නපුර දිස්ත්‍රික් ලේකම් කාර්යාල ශ්‍රවණාගාරයේ දී මෙම සාකච්ඡාව පැවැත්විණි.මෙහිදී තවදුරටත් අදහස් දැක් වූ නියෝජ්‍ය මැතිවරණ කොමසාරිස්වරයා රථවාහනවල ස්ටිකර් ගැලවීම සඳහා පොලිසියේද සහාය ලැබුණි. මුල් අවස්ථාවේ වාහන අයිතිකරුවන් ස්ටිකර් ගැලවීමට අකමැති වුවත්, මැතිවරණ නීතිය තේරුම් කැර දීමෙන් පසු අනකුත් සියලුම දෙනාගේ ස්ටිකර් ඉවත් කරන බවට ප්‍රකාශ කළ පසු විරෝධය පළ කිරීමෙන් වැලකුනේ යැයි හේ කියා සිටියේය.රත්නපුර දිස්ත්‍රික් ලේකම් හා තේරීම් භාර නිලධාරි සුනිල් කන්නන්ගර මහතා කියා සිටියේ මෙවර සබරගමු පළාත් සභා මැතිවරණයේදී රත්නපුර දිස්ත්‍රික්කයේ මැතිවරණය සාමකාමී සාධාරණ මැතිවරණයක් හැටියට මෙවර කටයුතුª පෙනෙන්න තිබෙනවා. මෙම කටයුත්තේ පහසුව සඳහා මැතිවරණ ප්‍රදේශ 8 කට බෙදා නිලධාරි (මැතිවරණ භාර) පත්කර ඔවුන්ගේ අධීක්ෂණය යටතේ පොලිසියේ සහාය ඇතිව මාර්ග බාධක යොදා මැතිවරණ නීති බලගන්වමින් නීති විරෝධී පෝස්ටර් ඉවත් කිරීමටත්, මාර්ගවල ඇඳ ඇති ඡන්ද අංක හා ලකුණු මැකීමටත් පියවර ගෙන තිබෙනවා. විදුලි මණ්ඩල, මාර්ග සංවර්ධන අධිකාරිය සහ ටෙලිකොම් ආයතනයේද සහය ලබා ගැනීමටත් පියවර ‍ෙගන තිබෙනවා. මැතිවරණයේ දී රාජ්‍ය දේපළ යොදා ගැනීම වැළැක්වීම සඳහා පියවර ගෙන තිබෙනවා. මේ රටේ සාමාන්‍ය නීතිය අනුව එසේ වැරැදි ආකාරයට රාජ්‍ය දේපළ යොදා ගන්නා අයට විගණකාධිපති දෙපාර්තමේන්තුවට කටයුතු කිරීමට දැනුම් දී තිබෙනවා යැයි රත්නපුර දිස්ත්‍රික් ලේකම්වරයා පැවසීය.රත්නපුර දිස්ත්‍රික්කය තුළ සාධාරණ මැතිවරණයක් පැවැත්වීම සඳහා මාධ්‍යයෙන් ලැබෙන සහාය අති විශාලයි. මාධ්‍ය තුළින් තොරතුරු හෙළි කිරීම තුළින් නීති විරෝධි මැතිවරණ ක්‍රියාවන් සම්බන්ධ තොරතුරු අපට ලැබෙනවා. මෙය සාධාරණ සාමකාමී මැතිවරණයක් පැවැත්වීමට පහසුවන බව හේ වැඩිදුරටත් පැවසීය.රත්නපුර දිස්ත්‍රික් නියෝජ්‍ය මැතිවරණ කොමසාරිස් එම්. ඒ. පී. පී. පෙරේරා මහතා කියා සිටියේ සබරගමු පළාත් සභාවේ ඇමැතිවරුන් පාවිච්චි කරන ලද සියලුම රථවාහන බාරදී ඇති බව ප්‍රධාන ඇමැතිවරයා භාවිතා කළ වාහන පළාත් සභා භූමියේ නොමැති බවත් වාහන බාරදුන් බවට ලේඛනවල සටහන් වී තිබුණත් එම වාහන එහි නොමැති බවට පැමිණිලි ලැබී තිබෙන බව පැවසූ පෙරේරා මහතා ඒ සම්බන්ධයෙන් පරීක්ෂණ කැරගෙන යන බවද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n12082014</link>
    <topic>එන වසරේ සෞඛ්‍ය සංවර්ධනයට රු. බිලියන 117ක් ලබාදෙනවා</topic>
    <author>සන්ධ්‍යා කරුණාරත්න</author>
    <content>වසර 2013 දී රුපියල් බිලියන 117 ක් ඉක්ම වූ මුදලක් සෞඛ්‍ය ‍ක්ෂේත්‍රයේ සංවර්ධන කටයුතු සඳහා ලබාදීමට රජ‍ය කටයුතු කරන බව සෞඛ්‍ය ලේකම් වෛද්‍ය නිහාල් ජයතිලක මහතා පවසයි.පසුගිය වසරේදී සෞඛ්‍ය ‍ක්ෂේත්‍රයේ සංවර්ධන ක‍ටයුතු සඳහා අයවැයෙන් රුපියල් බිලියන 110 ක් වෙන් කළ බවත් වාර්ෂිකව අයවැයෙන් ලබාදෙන එම මුදල ඉහළ නැංවීමට ආණ්ඩුව කටයුතු කරන බවත් ලේකම්වරයා ප්‍රකාශ කරයි."ආරෝග්‍යා - 2012" ප්‍රදර්ශ‍නයේ අවසන් දිනයේදී ප්‍රධාන ආරාධිත අමුත්තා ලෙස සහභාගී වෙමින් බණ්ඩාරනායක අනුස්මරණ ජාත්‍යන්තර ශාලාවේදී ඔහු මේ බව ඊයේ (19) පැවැසුවේ‍ය. මෙතරම් විශාල මුදලක් ආණ්ඩුව මඟින් සෞඛ්‍ය සේවාවට ලබාදීම සිදු කළත් එය කිසිසේත්ම වියදමක් ලෙස ආණ්ඩුව නොසලකන අතර එය අනාගත ආයෝජනයක් ලෙස සැලකීම රජය මඟින් සිදු කරන බව ද ඒ ‍මහතා ප්‍රකාශ කළේය.මෙරට සංවර්ධනයට නිරෝගී ජනතාවක් බිහි කිරීමේ අරමුණෙන් නොමිලේ ප්‍රතිකාර සේවාවන් වැඩිපුර ලබාදීමට රජය කටයුතු කරන බවත් ජනාධිපති මහින්ද රාජපක්ෂ ආණ්ඩුව යටතේ සෞඛ්‍ය ක්ෂේත්‍ර‍යට ලබාදෙන මුදල වාර්ෂිකව ඉහළ දැමීමට කටයුතු කරන බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n1208209</link>
    <topic>රටත්-ජනතාවත් නංවන්න දැවැන්ත වැඩක් කළ අපට ඡන්දය ගන්න උදලුතල, පිඟන් කෝප්ප දෙන්න ඕන නෑ</topic>
    <author>ජයසිරි මුණසිංහ, ධනුෂ්ක ගොඩකුඹුර, චූල බණ්ඩාර කුලසේකර, තෙන්නකෝන් කුලසේකර, කිත්සිරි වනසිංහ, අමිල ප්‍රභාත් වනසිංහ අනුරාධපුරය සිට</author>
    <content>“රටත් ජනතාවත් නඟා සිටුවීමට අති විශාල වැඩ කොටසක් අප ඉටු කළා. එනිසා ජනතාවට අප පිළිබඳ විශ්වාසයක් ගොඩනැගී තිබෙනවා. එක්සත් ජනතා නිදහස් සන්ධානයට ඡන්දය ලබාදීමට ජනතාව සැදී පැහැදී සිටින්නේ ඒ නිසා” යැයි ජනාධිපති මහින්ද රාජපක්ෂ මහතා පැවැසීය.ජනාධිපතිවරයා එසේ ප්‍රකාශ කළේ එළැඹෙන පළාත් සභා මැතිවරණයේදී එක්සත් ජනතා නිදහස් සන්ධානයේ ජයග්‍රහණය වෙනුවෙන් සංවිධාන කළ විජයග්‍රාහී ජන රැලි මාලාවේ පළමු වැනි රැලියට එක් වෙමිනි. එය අනුරාධපුර සල්ගාදු ක්‍රීඩාංගණයේදී පෙරේදා (18) පැවැත්විණි.ජනාධිපතිවරයා එහිදී මෙසේද පැවසීය.අපි අද ඇවිල්ලා තිබෙන්නේ පළාත් සභා මැතිවරණයට මේ අභියෝගය අපි භාරගත්තේ තමුන්නාන්සේලා කෙරෙහි මේ ප්‍රදේශයේ ජනතාව කෙරෙහි දැඩි විශ්වාසයක් තියලා. නියඟයක් තිබියදීත් මිනිසුන්ට දුෂ්කරතා අනන්ත අප්‍රමාණව තිබියදීත්, ජලය නැතිව දුක් විඳිද්දීත් අපි මැතිවරණයකට ගිහින් මේ රටේ කෙළෙහිගුණ දන්නා ජනතාවක් සිටින බව ලෝකයාට කියන්න පුළුවන් අවස්ථාවක් බවට මෙය පත් කරගන්නට අපි තීරණය කළා. අපිට ඔබ කෙරෙහි විශ්වාසයක් තිබෙනවා.අවුරුදු තිහක් තිස්සේ මේ රටේ කුරිරු යුද්ධයක් පැවතුණු වෙලාවේ තමුන්නාන්සේලා විඳපු දුක ගැන මට අමුතුවෙන් කියන්න ඕන නැහැ. අපි එවැනි යුද්ධයක් අවසන් කරලා මහා සංවර්ධන යෝජනාවලියක් ආරම්භ කරලා ප්‍රදේශයේ සංවර්ධනයක් ඇති කරමින් ජනතාවගේ දුවාදරුවන්ට රැකියා සපයමින් උපාධිධාරීන් පළමු වටයේ දී 45000කටත් දෙවන වටයේදී 47000කට පමණක් නොව අද වන විට සමත්ව සිටින සියලු උපාධිධාරීන් හටත් රැකියා අවස්ථා ලබා දෙන්නට පියවර ගනිමින් අනාගතයේ දූ දරුවන්ට හොඳ අධ්‍යාපනයක් ලබා දෙන්නට පියවර ගනිමින් මහා සංවර්ධන ක්‍රියාදාමයකට අපි ගිහිල්ලා තිබෙනවා.එදා ඉතිහාසයේ කවරදාකවත් නොතිබුණු ලෙස පාරවල් කාපට් කර තිබෙනවා. එදා පැය හයක් පමණ වැය කරමින් කොළඹට පැමිණි ගමනට අද වැය වන්නේ පැය 2 1/2 ක් හෝ 03ක්. එදා පැය 2 1/2 ක් ගිය පදවිය ගමනට අද වැය වෙන්නේ විනාඩි 45යි. මේ වගේ අවශ්‍ය පාරවල් ඒ වගේම මේ පළාතේ් වැව් ටික හදලා තිබෙනවා. යෝධ වැව් 70ක් නැවත ප්‍රතිසංස්කරණය කරමින් කෝටි 700කට වැඩි මුදල් ප්‍රමාණයක් යොදවමින් මහා වාරිමාර්ග යෝජනා ක්‍රමයක් ගෙනල්ලා තිබෙනවා. මොරගහකන්ද ව්‍යාපෘතිය ආරම්භ කරමින් උතුරට ජලය ලබාදීමේ වැඩපිළිවෙළ ආරම්භ කරලා තිබෙනවා. මේ සියලු සංවර්ධන කටයුතු අපි සිදු කරන අවස්ථාවකයි අපි තමුන්නාන්සේලා ඉදිරියට ඇවිත් තිබෙන්නේ. අපිට තමුන්නාන්සේලා ගැන විශ්වාසයක් තිබෙනවා.මේ වෙලාවේ ඇයි මැතිවරණයකට ගියේ කියා බොහෝ අය අපෙන් විමසනවා. මේ වෙලාවේ මැතිවරණයකට යන්න එපා කියලා උසාවියට ගිහින් තහනම් නියෝග ගන්නවා. මමත් විපක්ෂ නායක වෙලා හිටියා. අවුරුදු 17ක් විපක්ෂයේ සිටිමින් මන්ත්‍රීවරයෙක් වශයෙනුත් ගෙදර ඉන්න කොටත් බැට කෑවා. හැබැයි ඒ කාලයේත් අපි පාරට බැහැලා ඉල්ලුවේ අපිට අද මැතිවරණයක් දෙන්න. හෙට මැතිවරණයක් දෙන්න කියලා. හැබැයි මේ අය මැතිවරණය තහනම් කරන්න කියලා උසාවි යනවා. මම මෙහෙම විපක්ෂයක් නම් දැකලා නැහැ.ඒ නිසා තමයි ඒ අය අද සන්ධානය හා එක්වන්නේ. දැන් එතුමන්ලා බැෙඳන කොට මට ලිපි කවරයක් දුන්නා. මම එහි මොනවද තියෙන්නේ කියල බලපුවම රුපියල් දහස බැගින් මට දෙන්නේ මැතිවරණ ව්‍යාපාරයට යොදවන්න කියලා. මේ සල්ලි දීලා බැෙඳන යුගයක්. මෙයින් පෙනෙන්නේ එක්සත් ජාතික පක්ෂයේ කෙරෙහි විශ්වාසයක් නැති බව. මේ දියාරු වෙලා තිබෙන විපක්ෂයක්. රටට වැඩක් කරන්න බැරිව සමහරු සුළු කාරණා නිසා බොරුවට කෑ ගසමින් පෙළපාළි යනවා. අද ජනතා විමුක්ති පෙරමුණේ ප්‍රාදේශීය මන්ත්‍රීවරුත් එනවා.මේකෙන් අපිට පෙනෙනවා අපි යන ගමනට තමුන්නාන්සේලාගේ ආශිර්වාදය තිබෙන බව. මේ පළාතේ ජනතාවගේ ආශිර්වාදය තිබෙනවා කියන විශ්වාසය අපට තිබෙනවා. ඒ නිසා මේ සංවර්ධන වැඩපිළිවෙළ වාරිමාර්ග වේවා, මහාමාර්ග වේවා, විදුලිය වේවා අවුරුදු ගණන් මේ රටේ තිබුණු අඳුරු යුගය නැති කරලා මේ රටේ 90 % ක ජනතාවට අපි විදුලි බලය ලබාදීලා තිබෙනවා. තව අවුරුදු දෙකකින් ලංකාවේ සියලුම නිවාසවලට විදුලිය සපයනවා. අලුත් පාසල් ගොඩනැගිලි හදලා. ගුරුවරු පත් කරලා විශාල ගුරු හිඟයක් තිබුණු යුගය අවසන් කරලා අද ගුරුවරු පත් කරලා අපි මේ රටේ අනාගත පරපුර වෙනුවෙන් ඉපදෙන්න ඉන්න දරුවා වෙනුවෙන් මේ රට අපි රැකගෙන තිබෙනවා. අධ්‍යාපනය සකස් කරලා තිබෙනවා. ඉතිහාසයේ නොමැති විදිහට වවුනියාව, කිලිනොච්චිය, යාපනය, අනුරාධපුරය වැනි රෝහල්වලට විශේෂඥ වෛද්‍යවරු අපි පත් කරලා මේ රටේ සෞඛ්‍ය තත්ත්වය දියුණු කරන්න අපි කටයුතු කරගෙන යනවා.දැන් මේ රටේ පානීය ජලය කෙරෙහි ලබන වසරේ සිට අපි විශේෂ අවධානයක් යොමු කරනවා. පාරවල් හැදුවා වගේම මේ රටේ ජනතාවට බීමට පිරිසිදු ජලය ලබා දෙනවා. මේ පළාතේ තිබෙන වකුගඩු රෝගයට පිළියමක් වශයෙන් පිරිසිදු ජලය ලබාදීමේ වැඩපිළිවෙළක් ලෙස මහා ජල යෝජනා ක්‍රම ආරම්භ කිරීමට බලාපොරොත්තු වෙනවා. එම නිසා සෑම අංශයකින්ම ජනතාවගේ සෑම බලාපොරොත්තුවක්ම ඉටු කරන්න අපි මාර්ගය සකස් කරමින් යනවා. එවැනි අවස්ථාවකයි අපි මේ මැතිවරණය පවත්වන්නේ.ලෝකය අපේ මානව අයිතිවාසිකම් පිළිබඳව කථා කරනවා. අපි ඔවුන්ට කීවා ඇවිත් බලන්න කියලා. ඩොලර්වලට යටත් වෙලා කවුරුහරි කියන කථා අහන්න එපා. අපිට හංගන්න දෙයක් නැහැ. මේ රටේ විතරයි මේ විදිහට තුවක්කුවලින් වෙඩි තියාපු ත්‍රස්තවාදීන්ටත් සමාව දීලා පුනරුත්ථාපනය කරලා සමාජයට යොමු කරලා තිබෙන්නේ. අපි පළිගන්න ජාතියේ මිනිසුන් නොවේ. මේ රටේ ඉතිහාසයේ දුටුගැමුණු රජතුමා ඉගැන්වූ එක පාඩමක් වන ‘සතුරාටත් අපි වෛර නොකිරීම’ තමයි අපි සිදු කරන්නේ. එයයි අපේ වෙනස. ඒ නිසා ඒ වැඩපිළිවෙළ අපි දියත් කරනවා.ඒ නිසා තමුන්නාන්සේලා අපි කෙරෙහි විශ්වාසය තබලා සන්ධානය ජයග්‍රහණය කරවන්න. අපි කරලා තිබෙන වැඩ ප්‍රමාණය අප්‍රමාණයි. ඒ නිසා ඡන්දෙ ගන්න උදලුතල දෙන්න ඕන නැහැ. පිඟන් කෝප්ප දෙන්න ඕන නැහැ. අපිට වෙන දේවල් දෙන්න ඕන නැහැ. අපිට ජනතාව ඡන්දය දෙන්න පැහැදිලිව සැදී පැහැදී සිටින්නේ අපි මේ රටේ ජනතාවට විශ්වාසයක් ඇතිව වැඩ කරලා තිබෙන නිසා. අපි කියන දේ කරන කරන දේ කියන මිනිසුන් ලෙස අද මේ රටේ ජනතාව හඳුනාගෙන තිබෙන බව මතක් කරන්න කැමතියි.ඒ නිසා සහෝදරවරුනි අපි තමුන්නාන්සේලා කෙරෙහි විශ්වාසය තියලා තිබෙනවා. මේ රට නිදහස් කරගත් රජය රට සංවර්ධනය කරමින් මේ රටේ හාමුදුරුවන්ට, දෙමවුපියන්ට, වැඩිහිටියන්ට ගරු කරන පරපුරක් හදන්න සදාචාරාත්මක සමාජයක් ගොඩනගන්න කටයුතු කරනවා. අපි කෙරෙහි විශ්වාසය තබන්න. එක්සත් ජනතා නිදහස් සන්ධානය කෙරෙහි විශ්වාසය තබන්න කියා අනුරාධපුර ජනතාවට කියන්න මම කැමතියි.ශ්‍රී ලංකා නිදහස් පක්ෂයේ මහ ලේකම් සහ සෞඛ්‍ය ඇමැති මෛත්‍රීපාල සිරිසේන මහතා - අපි අද ඓතිහාසික අනුරාධපුර නගරයේදී එක්සත් ජනතා නිදහස් සන්ධානයේ යෝධ ජන රැලිය පවත්වන්නේ. එළැඹෙන පළාත් සභා මැතිවරණයට මේ උතුරු මැදයි සබරගමුවයි නැෙඟනහිරයි ජනතාව දැනුවත් කිරීම අපේ අරමුණයි.සන්ධානය සෑම මැතිවරණයකදීම යෝධ පියවරක් ඉදිරියට තබමින් පළමු ජන රැලිය පවත්වන්නේ අනුරාධපුරයේයි. ඓතිහාසික ජය ශ්‍රී මහ බෝධීන් වහන්සේගේ ආශිර්වාදය අපට ලැබෙනවා. අතිගරු ජනාධිපතිතුමා සෑම මැතිවරණ සටනක්ම පටන්ගත්තේ මෙතැනින්.ජය ශ්‍රී‍්‍ර මහ බෝධීන් වහන්සේ වැඩ සිටින මහා පුුණ්‍ය භූමිය අනුරාධපුරයයි. මේ පින් බිම අපේ විජයග්‍රාහී මැතිවරණ ව්‍යාපාරවල පළමු තැනයි.අපේ රටේ මහා විශාල යුද්ධයක් පැවතුණා. ආණ්ඩු ගණනාවක් එය පරාජය කිරීමට කටයුතු කළා. බැරි වුණා. නායකයෝ කිහිප දෙනෙක් කටයුතු කළා. බැරි වුණා. ඉන්දියානු හමුදාව ලක්‍ෂයක් ආවා. ඔවුන්ටත් එය බැරි වුණා. ජනාධිපතිතුමා යුද්ධය නිමා කළා.අපේ රට ත්‍රස්තවාදයෙන් මුදා ගත්තේ ජනාධිපතිතුමායි. එය කාටවත් නෑ කියන්න අමතක කරන්න පුළුවන් දෙයක් නොවෙයි.මේ රටේ එක්සත් ජාතික පක්ෂයේ ආණ්ඩු අවස්ථා කිහිපයකදී තිබුණා. පාලන යුග තිබුණා. ඩී. එස්. සේනානායක මැතිතුමාගේ, ඩඩ්ලි සේනානායක මැතිතුමාගේ කාලයේ එක්සත් ජාතික පක්ෂයෙන් රටට, ජනතාවට සේවාවක් ඉටු වුණා. දිවංගත එස්. ඩබ්ලිව්. ආර්. ඩී. බණ්ඩාරනායක ශ්‍රී මතාණන්ගේ, සිරිමාවෝ බණ්ඩාරනායක මැතිණියගේ කාලේ අපේ රටට ජනතාවට සේවාවක් ඉටු වුණා. එය කවුරුත් පිළිගන්නා කරුණක්.රනිල් වික්‍රමසිංහ මහත්තයා මේ රටේ පාලනය ටික කාලයක් කළා. ඒ වාගේම 1977 සිට 1994 දක්වා 17 වසරක් එක්සත් ජාතික පක්ෂය රට පාලනය කළා. ඒ කාල සීමාවේදී රනිල් වික්‍රමසිංහ මහත්තයා රටට, ජනතාවට මොනවාද කළේ? 2002 - 2003 රනිල් මහත්තයාගේ පාලන කාලයේ අනුරාධපුරයේ එක බෝක්කුවක් පාලමක් හැදුවාද? කියා මම අහන්න කැමැතියි.ජනාධිපතිතුමාගේ පාලන කාලයේ තරම් රටේ සංවර්ධනයක්, දියුණුවක් සිදුවූ යුගයක් නැහැ. අපේ රටේ සංවර්ධිතම යුගය මෙයයි. මංමාවත්, විදුලිබල, ප්‍රවාහන, අධ්‍යාපන, සෞඛ්‍ය, නිවාස, සුබසාධන අංශවල දැවැන්ත දියුණුවක් මේ කාලයේ සිදු වුණා. සිදු වෙනවා. සිදු කළා.අද එක්සත් ජාතික පක්ෂය තුනට හතරට කැඩිලා, බිඳිලා ගිහින්. ඔවුන් අතර සමගියක් නෑ. රට, රටේ ජනතාවට සේවය කරන්න වැඩපිළිවෙළක් නැහැ. රනිල් මහත්තයා තව අවුරුදු හයකට පක්ෂයේ නායකත්වයේ ඉන්න වැඩපිළිවෙළ යොදා ගත්තා. ඒත් එක්කම ප්‍රශ්නය තවත් අවුල් වුණා.අද අපේ රටේ තිබෙන්නේ එකම එක ශක්තිමත් දේශපාලන ව්‍යාපාරයක් පමණයි. ඒ ජනාධිපතිතුමාගේ නායකත්වයෙන් යුතු එක්සත් ජනතා නිදහස් සන්ධාන ආණ්ඩුව පමණයි. මේ සන්ධානය වටා ජනතාව සියලු බේද අමතක කොට ඒකරාශී වෙනවා. ජනාධිපතිතුමා රට ගොඩනැගීමට පියවර ගෙන තිබෙනවා. අද ජාත්‍යන්තරයෙන් එල්ල වන අභියෝග පරාජයට පත්කිරීමට දේශීය වශයෙන් ජනතා සහාය අවශ්‍ය මොහොතක්. මෙවර පළාත් සභා තුනේම සුවිසල් ජයග්‍රහණයක් බුලත් කොළයට ලබාදී අපි ලෝක ප්‍රජාවට හොඳ පණිවුඩයක් දෙන්න ඕනෑ. උතුරු මැද ජනතාව ඊට සූදානම් වී හමාරයි. බුලත්කොළයට ජයවේවා! සන්ධානයට ජය වේවා!!ශ්‍රී ලංකා නිදහස් පක්ෂ ජ්‍යෙෂ්ඨ උප සභාපති සභානායක සහ වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා - අනුරාධපුර දිස්ත්‍රික්කය ප්‍රධාන උතුරුමැද පළාත ශ්‍රී ලංකා නිදහස් පක්ෂය ප්‍රමුඛ ප්‍රගතිශීලී පක්ෂවලට හැමදාම ශක්තිය ජීවය දිරිය ලබාදෙන ප්‍රගතිශීලී ජනතාවක් ජීවත්වෙන පළාතක්. මේ බව අතිගරු ජනාධිපති මහින්ද රාජපක්ෂ මැතිතුමා ඉතාම හොඳින් දන්නා කරුණක්. එතුමා සෑම මැතිවරණයකදීම පළමු ජන රැළිය පවත්වන්නේ ඓතිහාසික අනුරාධපුරයෙන්.අනුරාධපුරය දිස්ත්‍රික්කයේ ජනතාව අප පක්ෂය සමග පවත්වන්නේ ගහට පොත්ත මෙන් වූ බැඳීමක්. අපි ඒ නිසා ම ආණ්ඩු බලයේ හිටියත් නැතත් අනුරාධපුර දිස්ත්‍රික්කයට ගරු කරනවා. අපි ටිකක් මෑත ඉතිහාසය සිහිපත් කරගන්න ඕනෑ. එදා අනුරාධපුරයේ තිබුණේ මායිම් ගම්මාන. තර්ජිත ගම්මානයි. නමුත් අතිගරු ජනාධිපතිතුමා මේ මායිම් තර්ජිත ගම්මාන සියල්ල ලංකා සිතියමෙන් ඉවත් කළා. දැන් අපේ රටේ සීමා තිබෙන්නේ මහ මුහුදෙන් විතරයි.කොටි ත්‍රස්තවාදීන් අනුරාධපුරයේ ගම්මාන රැසකට පැමිණ පහර දුන්නා. අහිංසක නිරායුධ ගම්වැසියන්ගේ ජීවිත නැති කළා. දේපොල විනාශ කළා. ගුවන් හමුදා කඳවුරට ප්‍රහාර එල්ල කළා. ඓතිහාසික ජය ශ්‍රී මහා බෝධීන් වහන්සේ වැඩසිටින බෝ මළුව අසලට ප්‍රහාර එල්ල කළා. ඒ බිහිසුණු යුගය කාටවත් අමතක කරන්න බැහැ.ජනාධිපතිතුමා රටට එරෙහිව තිබූ දේශීය අභියෝග සියල්ල ජය ගත්තා. දැන් ඒ නිසාම ජනාධිපතිතුමාට ජාත්‍යන්තර අභියෝගවලට මුහුණදීමට සිදුවී තිබෙනවා. අද වන විට රටින් පිටත දමිල ඊළාම් අන්තර්වාර රාජ්‍යයක් සංකල්පයක් වශයෙන් බිහිවී තිබෙනවා. අමෙරිකාවේ හිටපු නීතිපතිවරයා එහි සෙනෙට් සභිකයෙකු ලෙස පත්වී තිබෙන බව මාධ්‍ය වාර්තාවක් පළවී තිබෙනවා. ඒ වාගේම එහි කැබිනට් මණ්ඩලයක්, සෙනෙට් මණ්ඩලයක් තිබෙනවා. ඕස්ට්‍රේලියාවේ සිටින සිංහල වෛද්‍යවරයෝ මේ මණ්ඩලයේ ඉන්නවා යැයි එම වාර්තාවේ දැක්වෙනවා. රටෙන් පිට හදන මේ ඊළාම් රාජ්‍ය සංකල්පය මෙහෙයවන්නේ රුද්‍රකුමාර් කියන අයයි.කොටි ත්‍රස්තවාදීන්ගේ ඉතිරි අඳුරු සෙවණැලි පරාජයට පත් කිරීමට අපි කටයුතු කළ යුතුයි. ඒ සඳහා ආණ්ඩුවට විශාල ශක්තියක් සපයන්නේ උතුරුමැද, අනුරාධපුරයේ ජීවත්වෙන ඔබයි. මෙවර පළාත් සභා මැතිවරණයේදී බුලත් කොළයට වැඩිම ඡන්ද සංඛ්‍යාවක් ලබාදී ඔබ ලෝකයාට හොඳ පණිවුඩයක් දෙන්න. ජනාධිපතිතුමා, ආණ්ඩුව රටට අවැඩක් කරන්නේ් නැහැ කියන පණිවුඩය දෙන්න. ඒ නිසා මේ මැතිවරණය ඉතාම වැදගත්.මහජන එක්සත් පෙරමුණේ නායක සහ ජල සම්පාදන හා ජලාපවාහන ඇමැති දිනේෂ් ගුණවර්ධන මහතා - ජනාධිපතිතුමා අපේ රට කොටි ත්‍රස්තවාදීන්ගෙන් බේරා ගත්තා. එතුමා කොටි ත්‍රස්තවාදය පරාජය කොට රට සංවර්ධන මාවතට ප්‍රවිශ්ඨ කළා. ඊට පෙර කොටි ත්‍රස්තවාදය බෙදුම්වාදය පරාජයට පත් කිරීමට කිසිම නායකයකු සමත් වුණේ නැහැ.කොටි ත්‍රස්තවාදය පරාජයට පත් කිරීමට ජනාධිපතිතුමාගේ අභීත දේශපාලන නායකත්වය අවංක කැපවීම දැවැන්ත අධිෂ්ඨාන ශක්තිය ඉවහල් වුණා.අවුරුදු 30ක් පැවැති මහා විනාශකාරී යුද්ධය නිමා කළ එතුමා රට එක්සේසත් කළා. එක්සේසත් වූ රට තුළ ප්‍රජාතන්ත්‍රවාදය ස්ථාපිත කළා.මෙතන සිටින වැඩිහිටියෝ තම ජීවිත කාලයෙන් භාගයක් මහා විනාශකාරී යුද්ධයෙන් බැට කෑ අයයි. තරුණ පිරිස අවුරුදු තිහක් ඉන් පීඩා වින්දා. අද එවැනි ම්ලේච්ඡ කුරිරු තත්ත්වයක් නැහැ.අද රට වේගවත් සංවර්ධන ගමනකට අවතීර්ණවී හමාරයි. රටේ සංවර්ධන මාවත විවෘත වී තිබෙනවා. අද විවිධ ක්ෂේත්‍ර ඔස්සේ රටේ දියුණුවක් සිදු වෙනවා. මහාමාර්ග විදුලිබල නිවාස සෞඛ්‍ය අධ්‍යාපන ප්‍රවාහන ක්ෂේත්‍ර ඉන් ප්‍රබලයි.අපි ලබන වසරේ පටන් සෑම නිවසකටම පිරිසිදු පානීය ජලය ලබාදීමට වැඩි අවධානයක් යොමුකොට වැඩපිළිවෙළක් සකස් කරනවා. උතුරුමැද පළාත් සභාවෙන් සිදුවූ ජනතා මෙහෙවර අති විශාලයි. මේ අවස්ථාවේ නැවත වතාවක් එක්සත් ජනතා නිදහස් සන්ධානයේ අපේ කණ්ඩායම විජයග්‍රහණයක් ලබා ගන්නවා. ඒ හරහා ජනතා අවශ්‍යතා සියලු බලාපොරොත්තු ඉටු කරන්නට අපි කැප වෙනවා.අද තරග බිමේ දේශපාලනය කරන්න විපක්ෂයක් නැහැ. අද අපේ රටේ ‍ෙද්ශපාලනය කරන්නට විපක්ෂයක් නැහැ. එක්සත් ජාතික පක්ෂයට දේශපාලන වශයෙන් ජනතාව දිනවීමට වැඩපිළිවෙළක් නැහැ. පිළිවෙතක් නැහැ. ජනතා සභාවකට නායකත්වය ලබා දෙන්නට බැරි තරමට එක්සත් ජාතික පක්ෂය වැටිලා.මේ රටේ ආර්ථික අංශයේ නැවුම් බලාපොරොත්තු සපල කිරීමට හැක්කේ අතිගරු ජනාධිපතිතුමාගේ දූරදර්ශී නායකත්වයට පමණයි. රටේ ආර්ථිකය සියයට 7කින් 8කින් වාර්ෂිකව වර්ධනය වෙනවා. ඒවායින් ජනතාවට ප්‍රතිලාභ ලැබෙනවා. රටේ මතු පරම්පරාවේ බලාපොරොත්තු සියල්ල ඉටු කරන නායකත්වය ජනාධිපතිතුමායි.ජාතික නිදහස් පෙරමුණේ නායක නිවාස හා පොදු පහසුකම් ඉදි කිරීම් ඉංජිනේරු සේවා ඇමැති විමල් වීරවංශ මහතා - උතුරුමැද පළාතේ ඡන්දය වසරකට වඩා කෙටි කාලයකදී ආවාම නියඟය නිසා උතුරුමැද ජනතාව සන්ධානයට එරෙහිව අලි පිටුපස යයි කියලා විපක්ෂය ආවා. අද ඇවිත් බලපුවාම පේනවා නියඟ එකක් නොව දාහක් ආවත් රට රැක ගත් ජනාධිපතිතුමා සමඟ උතුරුමැද ජනතාව සිටින බව පේනවා. කාලගුණයට බෑ උතුරුමැද ජනතාවගේ කෘතගුණය වළක්වන්න.ජනාධිපතිතුමා මේ මැතිවරණය වසරකට කලින් තියන්න හිතුවේ මේ වසර අවසානයේ ආයෙමත් ලෝක මානව හිමිකම් සමුළුව තියෙනවා. මේ ආණ්ඩුව මානව හිමිකම් කඩනවා නම් මේ උතුරුමැද ජනයා ආණ්ඩුවට ඡන්දය දෙන්නේ නෑ. මේ ආණ්ඩුව මානව හිමිකම් රකින බවට ජනමතය අරගෙනයි ඒ සමුළුවට යන්නේ.රජරට ජනතාවගේ කෙළෙහිගුණය කාලගුණයට යටපත් කරන්න බැරි බව නිසයි ජනාධිපතිතුමා රජරට තෝරා ගත්තේ. එදා නියඟ නැතත් කුඹුරට යන්න පුළුවන් වුණේ නෑ. එදා 2005 රනිල් වික්‍රමසිංහ දිනුවා නම් අද රජරට නෑ. අද රටම සොහොන් බිමක්. සිංහල, දෙමළ, මුස්ලිම් ජනතාව බහුතරයක් අනාථ කඳවුරුවල. ඒ අවාසනාවන්ත ඉරණමෙන් රට බේරා ගත්තේ ජනාධිපතිතුමා.තිස්ස අත්තනායක මහතා කියනවා ඡන්දය පටන් ගත්ත ගමන් ගොන්නු වරෙව් ඡන්දය දියව් කියලා. එතුමා මේ ගොන්නු කියන්නේ 2005 රට බේරා ගන්න ඡන්දය දීපු ජනතාවට. මේ ඡන්දයේදී තමුන්නාන්සේලාට ලොකු ලොකු කතන්දර හිතන්න නැහැ. එජාපය අද වික්‍රමසිංහ මහත්තයාගේ නින්දගමක් වෙලා.වසර 6 කට බලය තර කර ගත්තා. රුවන් විජේවර්ධන කෘත්‍යාධිකාරී මණ්ඩලයට ගත්තා. එතුමාට ජනාධිපතිකම් ඵලක් නෑ. එතුමාට ඕනේ රුවන් ඥාාති පුතාව නායකත්වයට ගේන්න. එහෙම වෙන කොට එජාප පාක්ෂිකයෝ කළකිරෙනවා. තමුන්නාන්සේලාට හිතන්න තියෙන්නේ යුද්ධය තිබුණු දශක තුනද යුද්ධය අවසන්ව ගෙවුණු වසර තුනද වඩා හොඳ කියලා විතරයි.යුද්ධය තිබුණු කාලේ කාපට් පාරවල් තිබුණේ නෑ. දැන් කාපට් පාරවල් ආවා. ගමට සංවර්ධනය ආවා. යුද්ධය අවසන් වී වසර තුනෙන් සකල රෝග නිවාරණය වුණේ නෑ. නමුත් පරද්දන්න බෑ කිව්ව කොටි පරාද කළ ජනාධිපතිතුමාට පමණයි මේ සියල්ලත් අවසන් කරන්න පුළුවන් වන්නේ.යුද්ධය අවසන් ගෙවුණු වසර තුනේ මහ දැවැන්ත සංවර්ධනයක් වෙනවා. මොන මිලට ඉන්ධන ඉහළ ගියත් රුපියල් 350ට පොහොර දෙන එක නතර කළේ නෑ. මේ රටේ සංවර්ධනය ගොවි ජනතාව අමතක නොකරන නිසයි එහෙම කළේ’ අපිට තියෙනවා වගකීමක් මේ රටට එරෙහි දුෂ්ට බලවේග පරාජය කරන්න.රට බේරාගත් නායකයාට දිය යුතු ජනවරම දෙනවා වගේම මේ රටේ අනාගතය ගොඩනැගීමට කතිරය දෙන්න ඕනේ. අද එජාපය අලියා ගිල්ල දිවුල වගේයි. අද එජාපයත් සංකල්ප වශයෙන් තියෙන්න පුළුවන් භෞතික වශයෙන් නෑ.ගොවිජන සේවා හා වනජීවී අමාත්‍ය එස්. එම්. චන්ද්‍රසේන මහතා - තිස් වසරක කුරිරු යුද්ධය නිමා කළ ජනාධිපතිතුමා රට දැවැන්ත සංවර්ධනයකට යොමු කර ඇති යුගයක පවත්වනු ලබන උතුරුමැද පළාත් සභා මැතිවරණයේදී එජනි සන්ධානයට අති විශිෂ්ට ජයග්‍රහණයක් ලබාදීමට රජරට ගොවි ජනතාව පෙළ ගැසී සිටිනවා.ගොවි ජනතාවට කෘෂිකර්මාන්තයට අවශ්‍ය ජලය ලබාදීම සඳහා කැඩී බිඳී අබලන්වී ගිය පැරැණි වාරි පද්ධති සේම වසර පනහක් හැටක කාලයක් තිස්සේ රොන් මඩින් පිරීගිය වැව් ප්‍රතිසංස්කරණය කරමින් සිටිනවා. ගොවි පවුල් දහස් ගණනකට ජලය ලබාදීම සඳහා යාන්ඔය වාරි ජල යෝජනා ක්‍රමය ඇරඹීමෙන් ත්‍රිකුණාමලය, වවුනියාව හා අනුරාධපුර දිස්ත්‍රික්කයේ ජනතාවට සෙත සැලසෙනවා.නියඟයෙන් විපතට පත් ජනතාවට වන්දි ලබාදීම කඩිනමින් ඉටු කරනවා. නියං සහනාධාර ලබාදීමේ ශ්‍රමදාන නියඟයෙන් විපතට පත් ප්‍රදේශවල අරඹා තිබෙනවා.මෙම මැතිවරණයේදී ජනතාව රජයට අති විශිෂ්ට ජයග්‍රහණයක් උරුම කරනු ලබන්නේ ගොවි ජනතාව දැඩි නියඟයකට මුහුණ දී අසිරුවෙන් සිටින අවස්ථාවකයි.ජනාධිපතිතුමා අරඹා ඇති යෝධ සංවර්ධන ව්‍යාපෘතිවල ප්‍රතිලාභ වත්මන් පරපුරට සේම අනාගත පරපුරටත් උරුම වනවා.මහජන සම්බන්ධතා කටයුතු පිළිබඳ ඇමැති ආචාර්ය මර්වින් සිල්වා මහතා - ජනාධිපතිතුමා අපේ සිවුරඟ සේනාවට උපදෙස් දුන්නා ජයග්‍රහණය සනිටුහන් කරන්න තොප්පිගලට ගිහින් කියලා. ඒකත් රනිල් වික්‍රමසිංහට කැලෑවක්. මේ ඉන්න සියලු දෙනා ජනාධිපතිතුමාගේ ලේ නෑයන්. රුහුණේ ඇරුණාම එතුමාගේ ලේ නෑයන් ඉන්නේ අනුරාධපුරයේයි.පසුගියදා ස්වාසිලන්තයේ රජතුමා ආවා. රජවරු, කුමාරවරු, ජනාධිපතිවරු එනවා. රනිල් මහත්තයාට මොකද ඒ රජතුමාගේ බිරින්දෑවරුන් ගණන. ජේ. ආර්., ප්‍රේමදාස, රනිල් මහත්වරු එල්ටීටීඊ නායකයන් සමඟ සාකච්ඡා කළා. යුරෝපයේ අධිරාජ්‍යවාදීන් කිව්වා අත තියන්න එපා ප්‍රභාකරන්ට කියලා. චන්ද්‍රිකා ජනාධිපතිනියගේ කාලයේ අපටත් ටිකක් ඔලුව නමන්න වුණා. එහෙම වුණේ කොටියට අත තියන්න කෙනෙක් නොසිටි නිසා.ගිවිසුම් අස්සන් කළා. ප්‍රභාකරන් තවත් තර වුණා. ජනාධිපතිතුමා 2005 දී පොරොන්දුවක් වුණා. මහ වැසි වස්සන්නම් කියලා බොරු කයිවාරු ගැහුවේ නෑ. මට රට බාර දෙන්න මම මේ රට එකතු කරන්නම් කියන පොරොන්දුව දුන්නා. එතුමා ඒ දුන්න පොරොන්දුව ඉෂ්ඨ කළා. වික්‍රමබාහුලා සමග තමයි රනිල් වේදිකාවට එන්නේ.චෙන්නායි නුවර තිබුණෙ කරුණානිධිගේ රැස්වීම. ඊළාම් දෙන්න කියලයි රැස්වීම තිබ්බේ. එක් මන්ත්‍රීවරයෙක් කියනවා මහින්ද රාජපක්ෂ ආණ්ඩුව පළවා හැරියොත් පමණයි කියලා. එහෙම කරන්න දෙන්න බැහැ කියන පණිවිඩය ලෝකයාට දෙන්න රජරටින් සබරගමුවෙන් නැගෙනහිරින් දෙන්න කියා ඉල්ලා සිටිනවා.උතුරුමැද පළාත් හිටපු ප්‍රධාන ඇමැති බර්ටි ප්‍රේමලාල් දිසානායක මහතා - අනුරාධපුර දිස්ත්‍රික්කයේ ජනතාවට මැතිවරණ වලට වෙලාවක් නෑ. ජනාධිපතිතුමා කියන ඕනෑම වෙලාවක අපි මැතිවරණයට සූදානම්. නියඟය නොවෙයි ගංවතුර ආවත් අපි මැතිවරණයට සූදානම්. ඒ ජනාධිපතිතුමා ගොවි ජනතාව අමතක නොකළ නිසයි. එතුමා බලයට පත් වූ දා පටන් අද වෙනකම් රුපියල් 350 ට පොහොර ලැබෙනවා.ගොවි ජනතාවට මොන දුකක් කරදරයක් වුණත් ජනාධිපතිතුමා පිහිට වෙනවා. අද ජනාධිපතිතුමා ඇවිත් තිබෙන්නේ වැඩ කරලා පෙන්නලයි. මේ 08 වැනිදා තියෙන්නේ ජනාධිපති පාර්ලිමේන්තුව වෙනස් වන මැතිවරණයක් නොවෙයි. මේ 8 වැනිදා හිටපු මන්ත්‍රීවරුන්ටත් වඩා පිරිසක් පළාත් සභාවට පත් වන මැතිවරණයක් තමයි පැවැත්වෙන්නේ.රඹෑව ප්‍රාදේශීය සභාවේ විපක්ෂ නායක සී. එන්. සාලිය මහතා (එජාප) - අපි එක්සත් ජාතික පක්ෂය අතහැර එන්න හේතු වුණේ එජාපයේ තත්ත්වය නිසයි. ඒ නිසයි කවදාවත් නොසැලෙන රාජ්‍ය නායකයකු වන ජනාධිපතිතුමා සමග එකතු වුණේ. මම ආරාධනා කරනවා එජාපයේ නායකතුමාට රට ගොඩනගන්න ජනාධිපතිතුමා සමඟ එකතු වන ලෙස.එජාප නායකයා ඇතුළු පක්ෂයට කවදාවත් දිනන් බෑ. ඒ නිසයි අවසාන කාලයේ රටට සේවාවක් කරන්නට ජනාධිපතිතුමා සමග එකතු වුණේ. විපක්ෂ නායකවරු 6 දෙනෙක් අද එකතු වෙනවා. ඉදිරියේදී තවත් එකතු වෙනවා.මිහින්තලය ජනතා විමුක්ති පෙරමුණේ සංවිධායක දිස්ත්‍රික් භාණ්ඩාගාරික හිටපු පළාත් සභා මන්ත්‍රී රෝහණ පුෂ්පකුමාර මහතා - අපි ජවිපෙ ලෙස මීට මාස එකහමාරකට පෙර බොහෝ හැල හැල්පීම් වන වෙලාවේ අනුරාධපුර දිස්ත්‍රික්කය බේරා ගන්න කටයුතු කළා. විමල් වීරවංශ සහෝදරයා පක්ෂය හැර යන වෙලාවේ අපි කඳුළු සැලුවා. අපි පක්ෂයෙන් ඇහුවා තවදුරටත් බෙදීම් තියෙනවාද කියා. කිසි ප්‍රශ්නයක් නෑ කිව්වා.මෑතකදී පක්ෂය බෙදුනාම අපි මේ කොටස් දෙක දිහා බලන් හිටියා. මේ කණ්ඩායම් දෙක පක්ෂයේ දේපළ බෙදා ගන්න සටන් කරද්දී ඇති වුණු කලකිරීම නිසයි අපි පක්ෂයෙන් ඉවත් වුණේ. එදා 2005 අපි ජනාධිපතිතුමාට උදවු කළා.අපි බලා සිටියා ජවිපෙ යුද්ධය අවසන්වන තුරු රට වෙනුවෙන් පෙනී සිටියි කියලා. නමුත් එවැනි අවස්ථාවෙන් ඔවුන් වගකීම පැහැර හැරියා. තව වසර 50ක් හිටියත් ජවිපෙ වර්ධනය වෙන්නේ් නෑ. ඒ නිසා අපි අමාරු තීන්දුව අරගෙන සන්ධානයේ ජයග්‍රහණයට එක්වුණා.මහා සංඝරත්නය ප්‍රමුඛ සර්වාගමික පූජ්‍ය පක්ෂය, ඇමැතිවරුන් වන ඒ.එච්.එම්. ෆවුසි, අනුර ප්‍රියදර්ශන යාපා, තිස්ස කරල්ලියැද්ද, නියෝජ්‍ය ඇමැතිවරුන් වන වීරකුමාර දිසානායක, දුමින්ද දිසානායක මහත්වරු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n12082010</link>
    <topic>මෙරට වෙහෙර විහාර නඟා සිටුවීමට රජය ගෙන යන වැඩපිළිවෙළ ප්‍රශංසනීයයි</topic>
    <author>පස්සර සමුහ උබයරත්න වනසිංහ</author>
    <content>මේ රජය තරම් මෙරට වෙහෙර විහාර විහාරස්ථාන හා අනෙකුත් පුජනීය ස්ථානවල දියුණුවට මෙන්ම භික්ෂු භික්ෂුණී පරපුරේ උන්නතිය උදෙසා කටයුතු කළ තවත් රජයක් අපට දැක ගත නොහැකි වන්නේ යැයි විදේශ රැකියා ප්‍රවර්ධන හා සුබ සාධන ඇමැති ඩිලින් පෙරේරා මහතා පැවැසීය. මෙයට ප්‍රධාන හේතුව වන්නේ බෞද්ධ දර්ශනය පදනම් කොට ගත් රාජ්‍ය පාලනයක් මෙරට ක්‍රියාත්මකවීමයි.ඒ යටතේ විහාරස්ථාන හා ඒවාට අනුබද්ධ දහම් පාසැල් සහභාගී කර ගනිමින් සදාචාර සම්පන්න සමාජයක් බිහි කිරීමට අවශ්‍ය කරුණු කාරණා මහින්ද චින්තන වැඩපිළිවෙළ හරහා ඉටු කිරීමට පියවර ගෙන තිබීමද මෙහිදී අගය කළ යුතු වෙනවා යැයි ද ඇමැතිවරයා පැවැසීය.හෙතෙම එසේ ප්‍රකාශ කළේ බදුල්ල දිස්ත්‍රික්කයේ තෝරා ගත් දුෂ්කර ප්‍රදේශයන්හි දහම් පැසැල් 127 ක් සදහා රු.කෝටි 8කට ආසන්න මුදල පරිත්‍යාග කිරීම වෙනුවෙන් පසුගිය (17) බදුල්ල තැපැල් කාර්යාල ශ්‍රවණාගාරයේ පැවැති උත්සව සභාව අමතමිනි.එහිදී වැඩි දුරටත් අදහස් දැක් වු ඇමැති ඩිලාන් පෙරේරා මහතා මෙසේද කීය.අද මේ රට පාලනය කරන්නේ අප ආදරයෙන් ගොඩ නගාගත් රජයක්.එහි නායකත්වය දරණ ජනාධිපති මහින්ද රාජපක්ෂ මැතිතුමා එහි නියමුවා මෙන්ම නිර්මාතෘවරයාද වෙනවා. ඇතැම් ප්‍රදේශවල අප සංචාරය කරන විට මේ අපේ රටදැයි අපටම හිතා ගන්න බැරි තරමට වෙනස් වෙලා තියෙන බව ඉතා පැහැදිලි වෙනවා. ඒ අන් කිසිවක් නිසා නොව රජයේ කඩිනම් සංවර්ධන ව්‍යාපෘති නිසාමයි ඇමැතිවරයා කියා සිටියේය.අග්‍රාමාත්‍ය ලේකම් සේනානි ලංකා ජයරත්න මහත්මිය අදහස් දක්වමින්,දුෂ්කර ප්‍රදේශවල දහම් පාසැල් සංවර්ධනයට මෙම වසරේ රු මිලියන 363ක මුදලක් වෙන් කරල තියෙනවා යැයි පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=n12082011</link>
    <topic>ඉඩමක ගල් බැම්ම කඩා වැටී එහි පාමුල වැඩ කරමින් සිටි කම්කරුවන් දෙදෙනාම මිය යති</topic>
    <author>සබරගමුව සමූහ, කෑගල්ල සමූහ</author>
    <content>කෑගල්ල, කුරුඳුහින්න ප්‍රදේශයේ අතුකෝරළවත්ත නම් ස්ථානයේ මහ මඟට මායිම්ව පිහිටි ඉඩමක අඩි 8ක් පමණ උස ගල් බැම්මක් කඩා වැටීමෙන් ඒ පාමුල ගලා යන කානුවක් සුද්ධ කිරීමේ යෙදී සිටි කම්කරුවන් දෙදෙනෙක් ඊට යටවීමෙන් මිය ගිය පුවතක් පසුගිය 18 දා පස්වරු 4.30 ට පමණ අසන්නට ලැබුණි.මෙසේ අවාසනාවන්ත ලෙස මිය ගොස් ඇත්තේ, හෙට්ටිමුල්ල, මාකුර එම්. ඒ. ප්‍රේමරත්න (43) සහ හෙට්ටිමුල්ල කංකිරිය පදිංචි ඩබ්ලිව්. අසංක රුචිර වික්‍රමරත්න (38) යන දෙදෙනෙකි.දිගින් අඩි 50ක් පමණ හා උසින් අඩි 8 පමණ වූ එම බැම්ම පාමුල කම්කරුවන් පස්දෙනකු සේවය කරමින් සිටි අතර එක් අයෙක් ප්‍රධාන මාර්ගයේ කම්බියක් දිග හරිමින් තවත් හතර දෙනෙක් කානුව සුද්ධ කරමින් ද සිටියහ. දෙදෙනකු බැම්ම කඩා වැටෙද්දී පැන ගොස් දිවි බේරාගෙන ඇති බවද පැවසේ.මියගිය දෙදෙනාගේ මළ සිරුරු කෑගල්ල මහ රෝහලේ අධිකරණ වෛද්‍ය සංකීරණයේ මෘත ශරීරාගාරයේ තැන්පත් කර තිබූ අතර ඒ පිළිබඳ හදිසි මරණ පරීක්‍ෂණය 19 වන ඉරිදා පැවැත්වීමට නියමිතව තිබුණි.කෑගල්ල පොලිසිය වැඩිදුරටත් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=r1208201</link>
    <topic>රුවන්වැල්ල සමථ මණ්ඩල නියෝජිතයන්ට විශේෂ පුහුණුවක්</topic>
    <author>ගෝනගල්දෙණිය සමූහආර්. එම්. අනුර කුමාර</author>
    <content>රුවන්වැල්ල සමථ මණ්ඩලයේ සියලුම නියෝජිතයන් සඳහා විශේෂ පුහුණුවක් පසුගිය දින රුවන්වැල්ල ප්‍රාදේශීය ලේකම් කාර්යාලයේදී පැවැත්විණි.රුවන්වැල්ල ප්‍රාදේශීය ලේකම් නයනානන්ද නිල්වල මහතාගේ මඟපෙන්වීම මත මෙම වැඩසටහන සංවිධානය කර තිබිණ.කෑගල්ල දිස්ත්‍රික් සමථ පුහුණු කිරීම් නිලධාරිනී හිමාලි කාරියවසම් මහත්මිය සහ බදුල්ල දිස්ත්‍රික් සමථ පුහුණු කිරීම් නිලධාරි චින්තක හේරත් මහතා විසින් මෙම පුහුණු වැඩසටහන සඳහා සම්පත් පුද්ගල දායකත්වය ලබාදෙන ලදී.සමථ මණ්ඩලයට ලැබෙන ආරවුල් උපරිම කාර්යක්ෂමතාවයකින් විසඳීම පිළිබඳව සත්‍යතාව මෙහිදී සාකච්ඡා කෙරුණ අතර සමථ මණ්ඩලය විසඳූ හා විසඳීමට ඇති ආරවුල් පිළිබඳ විස්තර ක්ෂණිකව එස්. එම්. එස්. කෙටි පණිවිඩ සේවය මගින් සමථ මණ්ඩල කොමිසම් සභාව වෙත වාර්තා කිරීම පිළිබඳ විශේෂ පුහුණුවක් මෙදින ලබාදුනි.රුවන්වැල්ල සමථ මණ්ඩලයේ සභාපති තිස්ස අභයවර්ධන මහතා ඇතුළු සියලුම සමථ මණ්ඩල නියෝජිතයෝ මෙම වැඩසටහන සඳහා සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=r1208202</link>
    <topic>අනුරාධපුර භික්ෂු පුහුණු මධ්‍යස්ථානයේ ඉදිකිරීම් අවසන් අදියරේ</topic>
    <author/>
    <content>මහින්ද චින්තන ඉදිරි දැක්ම යටතේ, 2012 දැයට කිරුළ ජාතික සංවර්ධන වැඩසටහන් පෙළේ අනුරාධපුර දිස්ත්‍රික් සංවර්ධන වැඩසටහනට සමගාමීව අනුරාධපුර මිරිසවැටිය මහා විහාර පරිශ්‍රයේ ඉදිකෙරෙන මහා විහාර භික්‍ෂු පුහුණු මධ්‍යස්ථානයේ වැඩ නිම වෙමින් පවතී.ශ්‍රී සම්බුද්ධ ශාසනයේ චිරස්ථිය උදෙසා භික්‍ෂුන් වහන්සේ වෙනුවෙන් මෙවැනි භික්‍ෂු පුහුණු මධ්‍යස්්ථානයක් ඉදිකිරීම සඳහා උපදේශකත්වය ලබාදුන් අතිගරු ජනාධිපතිතුමා වෙත රජරට මහා සංඝ රත්නයේ කෘතඥතාවය පළ කෙරෙන බවද, මෙම මධ්‍යස්ථානය ස්ථාපිත කිරීමෙන් පසු රජරට මහ සඟරුවනට මෙතෙක් පැවති විශාල අඩුපාඩුවක් මඟ හැරී යන බවද අනුරාධපුර ශ්‍රී සම්බුද්ධ ජයන්ති විහාරාධිපති, උතුර, උතුරුමැද දෙපළාතේ ප්‍රධාන සංඝනායක නුගේතැන්නේ පඤ්ඤානන්ද නාහිමියෝ පැවසූහ.අනුරාධපුර අටමස්්ථානාධිපති, උතුරු මධ්‍ය දිසාවේ ප්‍රධාන සංඝ නායක, ශාස්ත්‍රපති පල්ලේගම සිරිනිවාස නාහිමියන් ගේ අනුශාසනා පරිදි, ජනාධිපතිතුමාගේ නියමයෙන්, අගමැති දි. මු. ජයරත්න මහතා ගේ උපදේශකත්වයෙන්, බුද්ධ ශාසන හා ආගමික කටයුතු පිළිබඳ නියෝජ්‍ය ඇමැති එම්. කේ. ඒ. ඩී. එස්. ගුණවර්ධන මහතා විසින් 2011 ජුලි මස 07 වෙනි දින මෙම භික්‍ෂු පුහුණු මධ්‍යස්ථානයට මුල්ගල තබන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=r1208203</link>
    <topic>හොරණ පොලිසියේ සැරයන්වරයකු ඝාතනය කළ සැකකරු මෙතෙක් අත්අඩංගුවට ගෙන නෑ</topic>
    <author>පානදුර සමූහ – කපිල සෝමරත්න</author>
    <content>හොරණ පොලිසියේ සැරයන්වරයකුට වෙඩි තබා ඝාතනය කිරීමේ සිද්ධිය සම්බන්ධයෙන් වරදකරු වී පානදුර පළාත්බද මහාධිකරණයෙන් මරණ දඬුවම නියම වූ විත්තිකරුවකු අත්අඩංගුවට ගැනීමට හොරණ පොලිසිය අපොහොසත් වී ඇත.මේ විත්තිකරු නොමැතිව නඩුව මහාධිකරණයේදී පසුගිය කාලයේ විභාග විය. සැකකරු අධිකරණ නඩු විභාගය මගහැර සිටින නිසාවෙන් ඔහු නොමැතිව නඩුව විභාග කෙරුණි.ඔහු අධිචෝදනා ලැබ සිටියේ වර්ෂ 2000 ජූලි මස 8 දින හොරණ පොලිසියේ සැරයන් රෝහණ ජගත් වික්‍රමනායක නැමැත්තාට වෙඩි තබා ඝාතනය කිරීම සහ උදය කුමාර නැමැති පොලිස් නිලධාරියාට වෙඩි තබා තුවාල සිදුකිරීම සම්බන්ධයෙනි.මේ නඩුවේ විත්තිකරුට මරණීය දණ්ඩනය නියම කර මාස හයක් ගතවී ඇතත් තවමත් ඔහු අත්අඩංගුවට ගෙන නැත. මේ විත්තිතරු අත්අඩංගුවට ගැනීමට විවෘත වරෙන්තුවක් මහාධිකරණයෙන් නිකුත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=r1208204</link>
    <topic>පස් කණ්ඩියේ වැදී පෙරළුණු මෝටර් රථයේ සිර වී සිටි බිරියත් නැන්දාත් එළියට ගත්තා</topic>
    <author>පොල්ගහවෙල විශේෂ – කරුණාරත්න කළුආරච්චි</author>
    <content>පොල්ගහවෙල බෞද්ධ විද්‍යාලයේ පිවිසුම් මාර්ගය අසලදී මා පදවාගෙන ගිය මෝටර් රථයේ වේගය අඩු කිරීමට තිරිංග තද කළා. එවිට ඉදිරියේ වම්පස ඇති පස් කණ්ඩියේ හැපුණු මෝටර් රථය උඩුකුරුව ප්‍රධාන මාර්ගයට විසිවී වැටුණා යැයි රියඅනතුරකින් මියගිය කාන්තාවකගේ මරණ පරීක්ෂණයේ දී සාක්කි දෙමින් මිය ගිය අයගේ සැමියා වන අයි. ඒ. ප්‍රේමසේන (59) නැමැති අය කීවේය.කුරුණෑගල, කොළඹ ප්‍රධාන මාර්ගයේ පොල්ගහවෙල බෞද්ධ විද්‍යාලය අසලදී සිදුවූ මේ රිය අනතුරින් මරණයට පත්වුයේ පොතුහැර, බුළුගොල්ල ප්‍රදේශයේ පදිංචි ජී. රමණි වසන්තා ජයසිංහ නමැති (58) දෙදරු මවකි.උඩපොළ ඕතොට නැඟෙනහිර කෝරළයේ හදිසි මරණ පරීක්ෂක වික්‍රමගේ සෝමවර්ධන මහතා ඉදිරියේ පොල්ගහවෙල රෝහලේදී මේ පිළිබඳ මරණ පරීක්ෂණය පැවැත්විය.පොල්ගහවෙල පොලිසියේ පොලිස් පරීක්ෂක, අත්තනායක මහතා සාක්කි මෙහෙයවූ මේ මරණ පරීක්ෂණයේ දී සාක්කිකරු මෙසේ ද කීවේය.මම ගොවිජන සංවර්ධන නිලධාරිවරයකු ලෙස අලව්ව, මහරච්චිල්ල ගොවිජන සේවා මධ්‍යස්ථානයේ සේවය කරනවා. අපි කුලී පදනම මත ලබාගත් මෝටර් රථයකින් මිනුවන්ගොඩ මංගල උත්සවයක් සඳහා නිවෙසින් පිටත්වී ගියා. මා සමඟ බිරියත්, දියණියත් ගියා. අපි ගමන් කළ මෝටර් රථය ධාවනය කෙළේ කපිල නැමැති අයයි.මංගල උත්සවයට සහභාගි වී සවස 4 ට පමණ අපි මිනුවන්ගොඩින් පිටත්වුණා.අපේ නැන්දාත් අප සමඟ ආවා. දියණිය වෙන වාහනයකින් ආවා.අපි පොල්ගහවෙල දුටුගැමුණු හංදියට පැමිණිවිට එතෙක් මෝටර් රථය පදවාගෙන පැමිණි කපිල මෝටර් රථයෙන් බැස කෑගල්ලේ ඔහුගේ නිවෙසට යන බව කියා පිටත්ව ගියා. පොල්ගහවෙල සිට මෝටර් රථය මා ධාවනය කිරීම ඇරැඹුවා. බිරිය රියැදුරු අසුන අසල වම්පස ආසනයේ වාඩිවුණා. නැන්දා පිටුපස අසුනේ වාඩිවී සිටියා.පොල්ගහවෙල බෞද්ධ විද්‍යාලයේ පිවිසුම් මාර්ගය අසලදී මෝටර් රථයේ වේගය අඩු කිරීමට තිරිංග තද කළා. එවිට ඉදිරියේ වම්පස ඇති පස් කණ්ඩියේ හැපුණ, මෝටර් රථය උඩුකුරුව ප්‍රධාන මාර්ගයට විසිවී වැටුණා. මා එළියට ආවා. රැස්වූ පිරිස මෝටර් රථය පෙරළා එහි රෝද මාර්ගයට සම්බන්ධ වන ලෙසට සකස් කළා. පසුව ඒ අය මගේ බිරියත්, නැන්දාත් මෝටර් රථයෙන් එළියට ගත්තා. අපව පොල්ගහවෙල රෝහලට ගෙන ගියා. එවිට බිරියගේ මුහුණින් හා නළලෙන් ලේ ගලමින් තිබෙනවා දැක්කා. මා රෝහලේ සිටින විට බිරිය මියගිය බව දැන ගත්තා.මෙහිදී මේරි වයලට් (66) යන අයද සාක්කි දුන්නාය.මේ පිළිබඳ පශ්චාත් මරණ පරීක්ෂණය පොල්ගහවෙල රෝහලේ දිස්ත්‍රික් වෛද්‍ය නිලධාරිනි එම්. සී. එස්. කේ. අලවල මහත්මිය පැවැත්වුවා ය.මරණ පරීක්ෂණයට ඉදිරිපත් වු සාක්කි හා පශ්චාත් මරණ පරීක්ෂණ වාර්තාව සැලකිල්ලට ගත් හදිසි මරණ පරීක්ෂක සෝමවර්ධන මහතා මෝටර් රථයේ කොටසක් නළලේ වැදීමෙන් මොළය අභ්‍යන්තරයේ සිදුවූ ලේ ගැලීම හා කුඩා මොළයට සිදුවු බරපතළ හානි හේතුවෙන් මේ මරණය සිදුවී ඇති බවට තීරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=r1208205</link>
    <topic>පිළියන්දල බස් පොළේ ගොඩනැගිල්ල වැසි දිනවල ජලාශයක්</topic>
    <author>කැස්බෑව සංචාරක – ධර්මසිරි සුරවීර</author>
    <content>පිළියන්දල නගරයේ පිහිටි ප්‍රධාන බස් රථ නැවැතුම්පොළ ගොඩනැගිල්ල වැසි දිනවලදී ජල තටාකයක් බවට පත්වේ.මේ නිසා වැසි දිනවල බස් රථ නැවතුම්පොළ වෙත පැමිණෙන මගී ජනතාවට දැඩි අපහසුතාවන්ට මුහුණපෑමට සිදුව ඇතැයි මගීහු පවසති.මෙම බස් රථ නැවතුම්පොළ භූමිය මීට කලකට ඉහතදී කොන්ක්‍රීට් ගල් අතුරා සංවර්ධනය කිරීමේදී බස් රථ නැවතුම්පොළ ගොඩනැගිල්ලට අඩියක් දෙකක් පමණ ඉහළින් සංවර්ධනය කළ භූමිය පිහිටීමත්, බස් රථ නැවතුම්පොළ ගොඩනැගිල්ලේ වහලයෙන් බිමට වැටෙන වැසි ජලය ගොඩනැගිල්ල තුළට වැටීම නිසාත්, ජලය බැස යාමට කානු පද්ධතියක් සකස් නොකිරීමත් ආදී හේතූ®න් නිසා මෙම තත්ත්වය උදා වී ඇති බව ඔව්හු කියති.මේ පිළිබඳව අවධානය යොමුකර මෙම වැසි ජලය බැස යාමට කානු පද්ධතියක් සැකසීමට පියවර ගැනීම ශ්‍රී ලංකා ගමනාගමන මණ්ඩලයේ වගකිවයුතු නිලධාරීන්ගේ වගකීම යැයි ද මගීහු ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=s1208201</link>
    <topic>එෆ්.ඒ.කුසලානය නාවිකයෝ රැගෙන යති</topic>
    <author>ප්‍රින්ස් ගුණසේකර සමග නාවලපිටිය විශේෂ, ගම්පොළ සමුහ</author>
    <content>එෆ්.ඒ.කුසලාන පාපන්දු අවසන් තරගයේ විනාඩි 90ක කාලයක් දක්ෂ ලෙස ඉදිරියෙන් සිටි යුද හමුදාවෙන් අවසන් මිනිත්තු කිහිපයේදී ජයග්‍රහණය උදුරා ගත් නාවික හමුදා ක්‍රීඩකයෝ 2012 පාපන්දු ශූරයන් බවට පත්වුහ.නාවලපිටිය ජයතිලක ක්‍රීඩාංගණයේ පැවැති මේ අවසන් මහා තරගයෙන් ජයගත් නාවික හමුදා පිල‍ට රුපියල් ලක්ෂ 7ක් හා එෆ්.ඒ.ශූරතාව පිරිනැමුණු අතර අනුශූරතාව දිනාගත් යුද හමුදා පිලට රුපියල් ලක්ෂ 5ක් පිරිනැමුණි.තරගයේ නියමිත කාලයේදී දෙපිලම ගෝල් 1 බැගින් ලබා සිටි අතර තීරණයක් ලබාගැනීමට දඩුවම් පහර පිරිනැමුණි. එහිදී දඩුවම් පහර 4-3ක් ලෙස නාවික හමුදාව ජය වාර්තා කළේය.යුද හමුදාවේ මොහොමඩ් ඉසෙදීන් තරගයේ 25වැනි මිනිත්තුවේදී ගෝලයක් ලබාගත් අතර 90වැනි මිනිත්තුවේදී නාවික හමුදාවේ ධම්මික රත්නායක ලකුණු සම කළේය.අනතුරුව දෙපිලටම දඩුවම් පහර 5ක් පිරිනැමුණු අතර එහිදී දඩුවම් පහර තුන බැගින් සමවුණි.නැවත දෙපිලටම දඩුවම් පහර තුන බැගින් පිරිනැ‍මීමේදී නාවික හමුදාව සාර්ථක ප්‍රතිඵල නෙලා ගත්තේය.එෆ්.ඒ.කුසලාන පාපන්දු ඉතිහාසයේදී නාවික හමුදාව දෙවතාවක් හා යුද හමුදාව එක් අවස්ථාවක් ශූරතාව දිනා ගැනීමට සමත්ව සිටිති. පසුගිය වසරේදී එෆ්.ඒ.ශූරතාව යුද හමුදාව සතුවිය. තරගයෙන් අනතුරුව 'දිනමිණ'ට ප්‍රකාශයක් කළ යුද හමුදා පිලේ නායක ධනුෂ්ක විජේසිරි පැවැසුවේ ලැබුණු අවස්ථාවලින් උපරිම ප්‍රතිඵල ලබානොගැනීමේ වරදින් මේ පරාජය හිමිවු බවය. එම පරාජයේ වගකීම තම කණ්ඩායම භාරගන්නා බවද හෙතෙම පැවැසීය.කෙසේ වුවද තරගයේ මුල් භාගයේදී නාවික හමුදා පිල මන්දගාමී ක්‍රීඩා විලාශයක නිරතවු අතර අවසන් මිනිත්තු 15ක කාලයකදී යුද හමුදාවට එරෙහිව තර්ජනාත්මක රටාවකට පිවිසියේය.මෙවර හොල්සිම් එෆ්.ඒ.කුසලාන පාපන්දු තරගාවලියට රටපුරා පාපන්දු ලීගවල කණ්ඩායම් 138ක් එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=s1208202</link>
    <topic>ලක්ෂ්මන් ක්‍රිකට් පි‍ටියෙන් සමුගනී</topic>
    <author/>
    <content>ඉන්දීය පළපුරුදු පිතිකරු වී.වී.එස්.ලක්ෂ්මන් අන්තර් ජාතික ක්‍රිකට් බිමෙන් සමුගනියි. ඊළග පරපුරකට ක්‍රිකට් ක්‍රීඩාවේ අවස්ථාව හිමිකර දීම තම සමුගැනීමේ අරමුණ බව හයිද්රාබාද්හී පැවැති මාධ්‍ය හමුවකදී ඔහු පැවැසීය.“මා සිතනවා මාගේ සමුගැනීමේ තීන්දුව ඉතාම නිවැරදි වේලාවක ගත් එකක් කියා. ඉන්දියාව වෙනුවෙන් මා උපරිම යුතුකම කළා කියා විශ්වාස කරනවා” යැයි 38 හැවිරිදි ලක්ෂ්මන් පැවැසීය.ඉන්දියාව හා නවසීලන්තය අතර ටෙස්ට් තරගමාලාව ආරම්භවීමට දින කිහිපයක් තිබියදී ලක්ෂ්මන්ගේ සමුගැනීමේ තීන්දුව පිළිබද ඉන්දීය ක්‍රීඩකයෝ විමතිය පළ කළ බව ඔහු පවසයි.වසර 16ක් ඉන්දීය ක්‍රිකට් පිල වෙනුවෙන් සුවිශාල මෙහෙයක් කළ ලක්ෂ්මන් ටෙස්ට් තරග 134කදී ශතක 17ක් හා අර්ධ ශතක 56ක් සමග ලකුණු 8781ක් රැස් කළ අතර එක්දින තරග 86කදී ශතක 6ක් හා අර්ධ ශතක 10ක් සමග ලකුණු 2338ක් ලබා ගත්තේය.ඔහු සහභාගීවු අවසන් ටෙස්ට් තරගමාලාවේදී බටහිර ඉන්දීය කොදෙව් පිලට එරෙහිව අර්ධ ශතකයක් ද සමග ලකුණු 178ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=s1208203</link>
    <topic>සමරවීරගෙන් ක්‍රිකට් ලෝලීන්ට නුපුරුදු වින්දනයක්</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකා ටෙස්ට් ක්‍රිකට් මැද පෙල පිතිකරු තිලාන් සමරවීර කන්ද උඩරට ක්‍රීඩා ලෝලීන්ට නුපුරුදු වින්දනයක් ලබා දෙමින් දියත් කළ තියුණු පිතිහරඹයත් පාකිස්තාන වේග පන්දු යවන ක්‍රීඩක සොහේල් ටන්විර්ගේ අති දක්ෂ ක්‍රීඩාවත් පෙරේදා පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී කඳුරට කණ්ඩායමට ශ්‍රී ලංකා ප්‍රිමියර් ලීගයේ ප්‍රථම ජයග්‍රහණය ලබා දුන්නේය.උතුර කණ්ඩායමට එරෙහිව ආරම්භක පිතිකරු ලෙසින් පිටියට පිවිසි සමරවීර අනපේක්ෂිත ආක්‍රමණශීලී පිතිකරණයක නියැලුනේය. සාමාන්‍යයෙන් ඉතා සෙමින් ලකුණු රැස් කරන්නෙකු වන ඔහු පෙරේදා ‘චණ්ඩියෙක්’ බවට පත්වෙමින්, පිටියේ සෑම දිසාවකටම හතරේ පහර 9ක් එල්ල කරමින්, පන්දු 45කින් ලකුණු 71ක් වාර්තා කළේය. ඔහුගේ ඒ ඉනිම හයේ පහරකින්ද වර්ණවත් වී තිබිණි. ඉක්බිති, වමතින් වේග පන්දු යවන ටන්විර් ලකුණු 32කට කඩුලු 4ක් ලබා ගනිමින් කඳුරට කණ්ඩායම ජයග්‍රහණය කරා ගෙන ගියේය.පළමුව පන්දුවට පහර දෙමින් කඩුලු 5කට ලකුණු 168ක් ලබා ගත් කඳුරට කණ්ඩායම උතුර කණ්ඩායම ඕවර 16ක් ඇතුළත කඩුලු 7කට ලකුණු 105කට සීමා කරමින් සිටියදී ඇද හැලුනු වර්ෂාව හේතුවෙන් තරගය නතර කෙරුණු අතර කඳුරට කණ්ඩායමට ඩක්වර්ත්/ලුවිස් න්‍යායට අනුව ලකුණු 32ක ජයක් හිමිවිය.කඳුරට : කඩුලු 5 ට ලකුණු 168 යි. ටී.සමරවීර 71, ජීවන්ත කුලතුංග 31, කෞශල් ලොකුආරච්චි නොදැවී 22 (ෆාවිස් මහරුෆ් 36 ට 3 යි).උතුර : කඩුලු 7 ට ලකුණු 105 යි (ඕවර 16)(ටන්විර් 32 ට 4, හැස්ටින්ග්ස් 23 ට 2)නැගෙනහිරට පහසු ජයක්නැගෙනහිර හා බස්නාහිර කණ්ඩායම් අතර සිකුරාදා රාත්‍රියේ පැවැති තරගයේදී නැගෙනහිරට කඩුලු 6 ක පහසු ජයක් අත්විය.බස්නාහිර : ලකුණු 146 යි. තිලකරත්න ඩිල්ෂාන් 35, ඩී. කරුණාරත්න 25, සී. බොගස් 32 (ඊ. ප්‍රසන්න 20ට 3, අජන්ත මෙන්ඩිස් 34 ට 2)නැගෙනහිර : කඩුලු 4 ට ලකුණු 151 යි.ඒ.ෂෙසාඩ් 18, එම්.රහිම් 54, ඇන්ජලෝ මැතිව්ස් 30..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=s1208204</link>
    <topic>පුහුණුකාරිනියගේ ප්‍රකාශයකින් ක්‍රීඩිකාවන්ටත් මාධ්‍ය තහනම් වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් පුහුණුකාරිනී හයසින්ත් විජේසිංහ මහත්මිය මාධ්‍යයට කරන ලදැයි කියන ප්‍රකාශයක් හේතුවෙන් ජාතික නොට්බෝල් ක්‍රීඩිකාවන්ට මාධ්‍ය තහනමක් පැනවීමට කළමනාකාරීත්වය තීරණය කොට ඇත. මේ තත්ත්වය මත ආසියානු නෙට්බෝල් තරගාවලිය අවසාන වනතුරු නෙට්බෝල් අතුරු කමිටුවේ හෝ නෙට්බෝල් කළමනාකාරිනියගේ අවසරයකින් තොරව මාධ්‍ය වෙත ප්‍රකාශ නිකුත් කිරීමට නොහැක.මේ පිළිබදව සදහන් කළ ජාතික නෙ‍බෝල් ක්‍රීඩිකාවක් පැවැසුවේ ජාතික පුහුණුකාරිනිය වැදගත් තරගාවලියක් ආසන්න වෙද්දී මතභේදාත්මක ප්‍රකාශයක් කිරීම සාමාන්‍ය දෙයක් බවයි. කෙසේ වුවද නෙට්බෝල් පරිපාලනයේ ඉල්ලීම පරිදි මාධ්‍යයට කිසිදු ප්‍රකාශයක් ලබා නොදීමට ක්‍රීඩිකාවෝ තීරණය කර ඇතැයිද එම ක්‍රීඩිකාව පැවැසුවාය‍.ආසියානු නෙට්බෝල් ශූරතාවලිය මේ මස 25දා සිට 31දක්වා කොළඹ සුගතදාස ගෘහස්ථ ක්‍රීඩාංගණයේදී පැවැත්වීමට කටයුතු යොදා ඇත. මේ තරගාවලියට ශ්‍රී ලංකාව, ඉන්දියාව, පාකිස්ථානය, මලයාසියාව, සිංගප්පුරුව, නේපාලය, බෘනායි, මාලදිවයින, ජපානය, හොංකොං යන රටවල් සහභාගී වෙති.ශ්‍රී ලංකාව වසර 2001දී කොළඹ පැවැති තරගාවලියේදී ආසියානු නෙට්බෝල් ශූරතාව හිමිකර ගත් අතර 2009දී ක්වාලාම්පුර්හිදී ද ශූරියන් වුහ. ශ්‍රී ලංකා පිලේ නායකත්වයට ලොව උසම නෙට්බෝල් ක්‍රීඩිකාව වු තර්ජනී සිවලිංගම් හා පළපුරුදු ක්‍රීඩිකා ගයත්‍රි ලංකාතිලක නම් කර ඇති අතර තිසාලා අල්ගම හා ගයනි දිසානායක වැනි පාසල් ක්‍රීඩිකාවන්ද කණ්ඩායමට ඇතුළත් වෙති.එයට අමතරව මරීෂා ප්‍රනාන්දු, ශෂිකා සමරසිංහ, චතුරාංගනී ජයසුරිය, විශාඛා ජයසුරිය, සෙමිනී ද අල්විස්, සමන්ති නිලුක්ෂිකා, ධම්මිකා මල්කාන්ති සහ දීපිකා අබේකෝන් කණ්ඩායමට එක්ව සිටිති.කණ්ඩායම් කළමනාකාරිනිය ලෙස දිනෙලි පිටිගලආරච්චි, පුහුණුකරු හයසින්ත් විජේසිංහ, සහය පුහුණුකරු දීප්ති ද අල්විස් යන මහත්මීන්ද ආසියානු නෙට්බෝල් ශූරතාවලියේදී කටයුතු කරති.තරගාවලියට සහභාගීවන මාලදිවයින් ක්‍රීඩිකාවෝ අද ශ්‍රී ලංකාවට පැමිණෙන අතර අනෙක් රටවල් ඉදිරි දිනවල පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=s1208205</link>
    <topic>මහේලගේ වයඹ කණ්ඩායමට පහසු ජයක්</topic>
    <author>වර්නන් ගුණසේකර පල්ලෙකැලේ සිට...</author>
    <content>වයඹ හා බස්නාහිර කණ්ඩායම් අතර ඊයේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැති ශ්‍රී ලංකා ප්‍රිමියර් ලීග් තරගයේදී වයඹ පිල ලකුණු 67ක පහසු ජයක් වාර්තා කළේය.වයඹ කණ්ඩායම පළමුව පන්දුවට පහර දෙමින් කඩුලු 9කට ලකුණු 165ක් රැස් කළ අතර පිළිතුරු වශයෙන් බස්නාහිර පිලට ලබා ගත හැකිවූයේ ලකුණු 98ක් පමණි.ලකුණු 166ක ජයග්‍රාහී ඉලක්කයක් හඹා යාමේදී ඕවරයකට ලකුණු 8කට වැඩි වේගයක් පවත්වා ගෙන යා යුතුව තිබුනද එවැන්නක් බස්නාහිර පිලෙන් කිසිවිටෙකත් දිස් නොවිණි.ඔවුන්ගේ ආරම්භක පිතිකරු යුගලය වූ දිමුත් කරුණාරත්න හා තිලකරත්න ඩිල්ෂාන් ඉනිමේ 6 වැනි ඕවරය සම්පූර්ණ වන විට දැවී ගොස් සිටියහ.අසාර් මහමූඩ්ගේ පන්දුවක් කෙළින්ම කඩුල්ලේ වැදීමෙන් ඩිල්ෂාන් ලකුණු 9කට දැවී ගිය අතර හතරේ පහර 4ක් සමග පන්දු 18කින් ලකුණු 19ක් ලබා ගෙන සිටි කරුණාරත්න පාකිස්තාන විස්සයි 20 ක්‍රිකට් නායක මොහමඩ් හෆීස්ගේ පන්දුවකට පෙරළා ඔහු අතටම උඩ පන්දුවක් ලබා දෙමින් දැවී ගියේය.රිලී රොසොව් තෙවැනි කඩුල්ල ලෙසින් දැවී යාමට පෙර පන්දු 16කින් ලකුණු 20ක් (හතරේ පහර 3) ලබා ගත්තේය. 10 වැනි ඕවරය අවසන් වන විට බස්නාහිර පිලේ කඩුලු 3ක් ලකුණු 62කට බිඳ වැටී තිබුනු අතර වයඹ ඉනිමේ මේ අවස්ථාව වන විට ඔවූහු එක් කඩුල්ලක් පමණක් දැවී ලකුණු 86ක් රැස්කර ගෙන සිටියහ.බස්නාහිර ඉතිරි කඩුලු 7 තරගයේ තවත් පන්දු 5ක් ඉතිරිව තිබියදී ලකුණු 36කට බිඳ වැටිනි. කෞශල්‍ය වීරරත්න ලකුණු 11කට කඩුලු 3ක්ද, අකිල ධනංජය ලකුණු 15කට කඩුලු 2ක්ද ලබා ගත්හ.ලකුණු 65ක් ලබා ගත් කම්රාන් අක්මාල් ‘තරගයේ වීරයා’ විය. මෙය, මේ තරගාවලියේදී ඔහු ලබා ගත් දෙවැනි අර්ධ ශතකය විය.කාසියේ වාසිය දිනා ගෙන පළමුව පන්දුවට පහර දුන් වයඹ කණ්ඩායමේ ආරම්භක පිතිකරුවන් වූ ටමිම් ඉක්බාල් හා කම්රාන් අක්මාල් පළමු කඩුල්ල වෙනුවෙන් පන්දු 22කදී ලකුණු 47ක් රැස් කළහ.සචිත්‍ර සේරසිංහගේ පන්දුවකට ‘මිඩ් ඕන්’හි පන්දු රකිමින් සිටි ජීවන් මෙන්ඩිස් වෙත උඩ පන්දුවක් ලබා දෙමින් ඉක්බාල් දැවී ගියේ හතරේ පහර හතරකුත් තවත් ලකුණු දෙකකුත් වයඹ ලකුණු පුවරුවට එකතු කරමිණි.ඉක්බාල් දැවී යාමෙන් පසුව කම්රාන් හා මොහමඩ් හෆීස් ඕවර 7ක් ඇතුළත ලකුණු 41ක් රැස් කළහ.තරගයේ පළමු ඕවර 10 අවසානයේ වයඹ පිල එක් කඩුල්ලක් පමණක් අහිමි කර ගෙන ලකුණු 86ක් රැස්කර ගෙන සිටියේය. 15 වැනි ඕවරය වන විට තවත් කඩුලු 2ක් බිඳ වැටී තිබිණි. ඒ, මොහමඩ් හෆීස් හා මහේල ජයවර්ධනගේ කඩුලු ය. හතරේ පහර 3ක් එල්ල කළ හෆීස් පන්දු 23කින් ලකුණු 23ක් ලබා ගත්තේය.අනතුරුව, ධම්මික ප්‍රසාද්ගේ පන්දුවකට හිටපු ශ්‍රී ලංකා නායක තිලකරත්න ඩිල්ෂාන් වෙත උඩ පන්දුවක් ලබා දෙමින් වර්තමාන ශ්‍රී ලංකා ක්‍රිකට් නායක මහේල ජයවර්ධන ලකුණු 11කට දැවී ගියේය.එතැන් පටන් වයඹ ඉනිම අවසානය දක්වා කඩුලු 6ක් ලකුණු 44කට බිඳ වැටිනි. ඒ, මුළු ලකුණු 121 සිට 165 දක්වා වූ ක්‍රීඩාවේදීය. වැඩිම ලකුණු සංඛ්‍යාවක් වාර්තා කළ ආරම්භක පිතිකරු කම්රාන් අක්මාල් හතරේ පහර 9ක් එල්ල කරමින් පන්දු 46කින් ලකුණු 65ක් ලබා ගත්තේය.දකුණු අප්‍රිකානු ක්‍රීඩක චාල් ලැන්ග්වෙල්ට් ලකුණු 36කට කඩුලු 3ක් ලබා ගත්තේය.වයඹ පිල - 165/9 (ඕවර 20) කම්රාන් අක්මාල් 65, මොහමඩ් හෆීස් 23, ටමිම් ඉක්බාල් 18 (චාල් ලැන්ග්වෙල්ට් 36/3, ඩිල්ෂාන් 7/1) බස්නාහිර පිල - සියල්ලන් දැවී 98 (ඕවර 19.1) රිලී රොසොව් 20, දිමුත් කරුණාරත්න 19 (කෞශල් වීරරත්න 11/3, අකිල ධනංජය 15/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=f1208201</link>
    <topic>සංවර්ධනයෙන් පස්සේ උතුරට ඡන්දයක් දෙන්නම්!</topic>
    <author/>
    <content>ආරක්‍ෂක අමාත්‍යාංශයේ ලේකම් ගෝඨාභය රාජපක්‍ෂ මහතාගේ ප්‍රධානත්වයෙන් පසුගියදා රටවල් 43ක සහභාගිත්වයෙන් පැවැති අන්තර්ජාතික ආරක්‍ෂක සමුළුව මගින් මෙරටට ලැබුණ ප්‍රතිලාභ රටේ ප්‍රතිරූපය ඉහළ නැංවීමට ලැබුණ සහයෝගය හා ජාතික ආරක්‍ෂාව පිළිබඳ කරුණු ගැන ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජෙනරාල් ලක්‍ෂ්මන් හුළුගල්ල මහතා සමඟ කළ සංවාදයකි මේ.මේ සමුළුව සඳහා රටවල් හතළිස් දෙකක් පැමිණියා. මේ අවස්ථාව සඳහා බටහිර රටවල්, අපේ අසල්වැසි රටවල්, ඇමරිකාව ඇතුළු රටවල් පැමිණියා. එමගින් අපට පුළුවන්කම තිබෙනවා විවිධ රටවල් මෙරට කෙරෙහි ඇතිකරගෙන තිබූ වැරැදි ප්‍රතිරූප නැතිකර ගැනීමට. ඇත්තෙන්ම මෙය ඉතාමත් සාර්ථක සමුළුවක් විදියට හඳුන්වන්න පුළුවන්.ජිනීවා වලදී අපට විරුද්ධව ඡන්දය ලබාදුන් රටවල් පවා මේ ආරක්‍ෂක සමුළුවට පැමිණියා. ඒ වගේම ඇතැම් රටවල විවිධ මත නියෝජනය කරන අයත් පැමිණ සිටියා. උදාහරණයක් විදියට ඉන්දියාව ගනිමු. එතැන ඉන්දීය රජයේ නියෝජිතයන් මෙන්ම ශ්‍රී ලංකාවට හිතවාදී ඉන්දීය ජනතාවාදී පක්‍ෂයේ සුබ්‍රමනියම් ස්වාමි මහතාත් පැමිණියා. ඒ නිසා අපට මේ ආරක්‍ෂක සමුළුවෙන් මුළු ලෝකයටම විශේෂ පණිවිඩයක් ලබාදීමට පුළුවන් වුණා.සාමය හා ස්ථාවරත්වය තමයි මෙහි මූලික තේමාව බවට පත්ව තිබෙන්නේ . මෙහිදී අප පෙන්වා දුන්නා පුනරුත්ථාපනය, ජාතීන් අතර ඒකාග්‍රතාවය යන දේ තේමා කරගෙන තමයි මෙය සිදු කරන්නේ.බොහෝ යුද්ධය තිබූ රටවල් මුහුණ දෙන ප්‍රශ්නය තමයි ප්‍රශ්චාත් යුද කාලයේදී ත්‍රිවිධ හමුදාව රටට බරක් වීම. ඒත් අපේ රටේ හමුදාව එහෙම නෙවෙයි. හමුදාව සංවර්ධනය සඳහා විශාල දායකත්වයක් ලබා දී තිබෙනවා. ‍ෙමයට හොඳම උදාහරණයක්. අපේ රට ප්‍රශ්චාත් යුද සමයේදී රටට යහපත් ආකාරයට හමුදාව යොදා ගැනීමයි. ඒත් ඇතැමුන් මේ යහපත් කාර්යයන් පවා විවේචනය කිරීමට තරම් පටු තත්ත්වයකට පත්වෙලා තිබෙනවා. අපට මේ සමුළුවේදී ඒ ගැන නිසි පැහැදිලි කිරීමක් කිරීමට පුළුවන්කම ලැබුණා. එයත් මේ සමුළුවේදී අප රට ලැබූ විශේෂ අවස්ථාවක් විදිහට පෙන්වා දීමට පුළුවන්.යුද්ධයෙන් පසු අපට පුළුවන් වෙලා තිබෙනවා මේරට වේගවත් ලෙස යථා තත්ත්වයට පත් කිරීමට. බලන්න බොහෝ යුද්ධය තිබූ රටවල් යම් තත්ත්වයට පත්වෙන්න විශාල කාලයක් ගතවුණා. අපට චෝදනා එල්ල කරන අයට මේ යථාර්ථය තේරුම් නොයාම හෝ තේරුම් ගියත් තේරුම් නොගියා සේ සිටීම කණස්සල්ලට හේතුවක්.යුද්ධය නිමා වීමත් සමඟ අපට පුළුවන්වෙලා තිබෙනවා පුනරුත්ථාපන කටයුතු මෙන්ම සමාජය යථා තත්ත්වයට පත් කරන වැඩපිළිවෙළ වේගවත් ලෙස ඉදිරියට ගෙන යාමට. අවුරුදු තිහක යුද්ධය නිමාවීමත් සමඟ ලක්‍ෂ ගණනක සාමාන්‍ය ජනතාවක් සුබසාධන කඳවුරුවලම යොමු කෙරුණා. එතැනදී බොහෝ අය හිතුවා මේ කඳවුරුවලට මේ ජනතාව කොටු වේවි කියලා. ඒත් අපට පුළුවන් වුණා කෙටි කාලයකදී නැවත පදිංචි කිරීම් අවසන් කිරීමට. අද වෙද්දී එම ජනතාවගෙන් 97% පමණ යළිත් පදිංචි කිරීම් සිදුකර තිබෙනවා. ඉතිරි පිරිස තවමත් නැවත පදිංචි කිරීම් සිදුකර නොමැත්තේ. ඔවුන් පදිංචි ප්‍රදේශවල බිම් බෝම්බ ඉවත් කිරීමට ප්‍රමාදවීම යන කාරණය නිසයි. බිම්බෝම්බ ඇතිරීමේදී එදා කොටි සංවිධානය විශාල ලෙසත් ඝනත්වය ඉහළ යන විදිටත් තමයි බිම් බෝම්බ අතුරා තිබෙන්නේ. මේ නිසා තමයි නැවත පදිංචි කිරීම් මේ ප්‍රදේශවල සිදු කිරීමට අපහසු වෙලා තිබෙන්නේ.නැගෙනහිර ප්‍රදේශය ත්‍රස්තවාදයෙන් මුදාගත් සැණෙන් එහි සංවර්ධන කටයුතු සිදුකළා. ඒ කාර්යයයේදී උතුරේ යුද මෙහෙයුම් යන අතර තමයි සංවර්ධන කටයුතු සිදු වුණේ. මෙය විශිෂ්ට හා විශ්මය ජනක දෙයක් විදිහට හඳුන්වන්න පුළුවන්. නැෙඟනහිර සාම්පූර් ප්‍රදේශය ත්‍රස්තවාදයෙන් මුදාගෙන දින තිස් ගණනකදී විදුලිය ලබා දුන්නා. විශාල පාලම් මහා මාර්ග සංවර්ධනය කළා. අලුතින් ඉදිකළා. ඒ විතරක් නොවෙයි නැඟෙනහිර යුද්ධය නිසා අනූහත් දහසක් අවතැන්ව සිටියා. ඔවුන් සියලු දෙනා ගම්බිම්වල පදිංචි කළා. මෙය ප්‍රශ්චාත් යුද සමයේදී අප රටක් විදිහට ලැබූ සාර්ථකත්වයට හොඳම උදාහරණයක්.අපට මේ තත්ත්වය පැහැදිලියි. ඒ නිසා තමයි මේ විදිහේ් ආරක්‍ෂක සමුළුවක් පැවැත්වූයේ. එමඟින් අපට පුළුවන්කම ලැබෙනවා ජාත්‍යන්තර ප්‍රජාව දැනුවත් කිරීමටත් දේශීය ප්‍රජාව දැනුවත් කිරීමටත්.උතුරේ 1981 පසු ජන සංගණනයක් සිදු කළේ මේ අවුරුද්දේදී නිසි ජන සංගණනයක් නොකර ඡන්ද දායකයන් ගණනය කිරීමක් සිදු නොකිරීම තමයි ප්‍රශ්නය. මෙහිදී මූලිකව මේ ගැටලුව විසඳා ගන්න ඕනෑ. ඉන්පසුව තමයි උතුරු පළාත් සභාව සඳහා මැතිවරණය පැවැත්විය යුත්තේ.එහෙම නැතිව මැතිවරණවලට බියවීමක් හෝ මඟහැර යාමක් මෙතැන නැහැ. පසුගිය අවුරුද්දේදී උතුරේ පළාත් සභා මැතිවරණයක් පැවැත්වූවා. එහිදී ආණ්ඩු පක්‍ෂයට බහුතර ආසන ප්‍රමාණයක් ජයග්‍රහණය කරන්න පුළුවන්කමක් ලැබුණේ නැහැ. දෙමළ දේශපාලන පක්‍ෂ බහුතර ආසන ප්‍රමාණයක් ජයග්‍රහණය කළා. මෙතනදී අප බලන්නේ දේශපාලන වැදගත්කම නොවෙයි. ප්‍රජාතන්ත්‍රවාදය ශක්තිමත් කිරීමත් රට යන තත්ත්වයට පත්වීමත් යන කරුණුයි. මෙහිදී අප තව දෙයක් දුටුවා. ආණ්ඩු පක්‍ෂය පරාජය වූ ස්ථානවලදී සැලකිය යුතු ඡන්ද ප්‍රමාණයක් හා නියෝජිතයන් ප්‍රමාණයක් ලබාගැනීමට පුළුවන් වුණා. මෙය විශේෂ අවස්ථාවක් විදිහටත් ප්‍රජාතන්ත්‍රවාදය තහවුරු වූ අවස්ථාවක් විදිහටත් මේ තත්ත්වය පෙන්වා දෙන්න පුළුවන්. ඉදිරි කාලයේදී උතුරු පළාත් සභාව සඳහාත් මැතිවරණයක් පැවැත්වීමට තීරණය වී තිබෙනවා. මෙය ප්‍රජාතන්ත්‍රවාදය තහවුරු වීමක් විදිහටත් ඒ පිළිබඳව ජාත්‍යන්තරයට ලබාදෙන යහපත් අවස්ථාවක් විදිහටත් හඳුන්වා දෙන්න පුළුවන්.මා මීට පෙරත් සඳහන් කළා වගේ මේ අවස්ථාව සඳහා විදේශීයව අපට පක්‍ෂපාති වූ අය වගේම විපක්‍ෂ වූ අයත් පැමිණ සිටියා. ඔවුන්ව දැනුවත් කළේ යුද බිමේ සිටි ජ්‍යෙෂ්ඨ හමුදා නිලධාරීන් විසින්. මෙහිදී විදේශීය නියෝජිතයන්ට හොඳ අවස්ථාවක් ලැබුණා එකඟ නොවන දේ පිළිබඳ ප්‍රශ්න කිරීමට. එහෙත් එහෙම ප්‍රශ්න කිරීමක් සිදුවුණේ් නැහැ.අපට පුළුවන්කම ලැබුණා ඊළාම් හිතවාදීන්ගේ අසත්‍ය හා පදනමක් නොමැති ප්‍රචාර චෝදනා බැහැර කිරීමටත් සත්‍ය තත්ත්වය ලෝකයට පෙන්වාදීමටත්. ඉදිරියේදීත් මේ විදිහේ සමුළු පැවැත්වීමටත් කටයුතු කරනවා.මෙතැනදී ඇතැමුන්ට හිතෙන්න පුළුවන් මේ සමුළුවත් තවත් එක් වාර්ෂික සමුළුවක් බවට පත්වෙයි කියලා. ඒත් මා වගකීමෙන් කියනවා එය එහෙම නොවෙයි කියලා. අපට පුළුවන්කම තිබෙනවා රටට වාසිදායක ලෙස මේ සමුළුව පැවැත්වීමට කියලා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=f1208202</link>
    <topic>පාතාලයට ගෑවෙන අය ශාසනයට අයිති නෑ</topic>
    <author/>
    <content>‍ෙගවුණු කාල වකවානුව රට තුළ මහත් ආන්දෝලනාත්මක කාම අපරාධ රැල්ලක් වාර්තා විය. පොලිස් වාර්තාවලට අනුව දිනකට රට තුළ වාර්තාවන කාම අපරාධ ගණන 05 කි. වාර්තා නොවන ගණන එමෙන් දෙගුණයකි. මෙවැනි අපරාධ මානසිකත්වයක් සමාජය තුළ ගොඩනැගීමට ඇති පසුබිම කුමක්ද? දියුණු රටවල් හා සැසඳීමේදී අප රටේ තත්ත්වය කෙබඳුද? මෙය මැඬලීමට බුදු දහමින් ගත හැකි ආදර්ශ කවරේද යන්න උඩරට අමරපුර නිකායේ අනුනායක, ජපානයේ ප්‍රධාන සංඝනායක, විහාරගොඩ දිඹුලාන පුරාණ මහා විහාරාධිපති යාලගමුවේ ධම්මිස්සර හිමියන් සමඟ කළ සම්මුඛ සාකච්ඡාවකි මේ.මෙය කෙටියෙන් හඳුන්වනවා නම් සමාජයේ අධ්‍යාත්මික පිරිහීම කියලයි කියන්න තියෙන්නෙ. රටක ආර්ථික දියුණුවත් සමඟ සමාජයේ යහපත් චර්යා පද්ධතිය බිඳ වැටෙනවා. ඉස්සර නම් රූමත් කාන්තාවකට සූ සැට අභරණින් සැරසීලා මැණිකක් අතින් ගෙන පේදුරු තුඩුව ඉඳලා දෙවුන්දර තුඩුවට පා ගමනින් නිරුපද්‍රිතව යන්න පුළුවන් විදියේ සමාජ සාරධර්ම පිරි රටක් හැටියට තමයි මේ ධර්මද්වීපය හැඳින්වුණේ.අද තරම් බණ එදා කීවෙත් නැහැ. අද තරම් බණ එදා ඇහුණෙත් නැහැ. නමුත් මිනිසුන් තුළ අල්පේච්ඡතාවය කියන එක එදා මුළු සමාජයේම තිබුණා. අද මුදල මූලික වූ සමාජයක සාරධර්ම ගැන වැටහීමක් නැහැ. එය ලබාගන්න තරම් කාලය කැපකිරීමට කාටවත් වෙලාවක් නැහැ. මේ නිසා යාන්ත්‍රික වූ සමාජ පසුබිමක සියල්ලන් තරගයක යෙදිලා. ඒ තරගයේ ඵලය තමයි සියල්ල හිමිකර ගැනීම. මේ සියල්ල අතර නැති එකම දෙය තමයි සාරධර්ම. එය ළංකර ගන්න කිසිවෙකුගෙ තරගයක් නැහැ. ඇතිකළ යුත්තේ සාරධර්ම රැස්කර ගන්නා සමාජ තරගයක්.මිනිසුන් තුළ අල්පේච්ඡතාව ඇතිකිරීම සියල්ල තාවකාලිකයි කියන දේ. එමඟින් තමයි මේ සාරධර්ම ඇති සමාජයක් බිහිකිරීමේ අඩිතාලම වැටෙන්නෙ. ඉස්සර තිබුණෙ අපේ රටේ කෘෂිකාර්මික ආර්ථික රටාවක්. වැවයි, දාගැබයි, ගමයි, පන්සලයි කියන සංස්කෘතික පසුබිමක්. එක පවුලක දරුවන් 10 යි 12 යි. මේ සියල්ලන්ම එකතු වුණේ තම ගොවිබිම සරු කර ගන්න. හවසට පවුලම පන්සල් යනවා. පවුල තුළ තිබුණෙ පුදුම එකමුතුවක්. සහසම්බන්ධතාවක්. දහමට ඇති නැඹුරුව හැමෝගෙම තිබුණා. එයින් අල්පේච්ඡතාව පිළිබඳ මනා වැටහීමක් තිබුණා.මෙන්න මෙතන තමයි අපිට වරදින්නෙ. බලන්න අද ජපානය. තොරතුරු තාක්ෂණය, අන්තර්ජාලය, ගෝලීයකරණය මේවා අපි ඉගෙන ගන්නෙත් ජපානයෙන්. කෝටි 13 ක ජනතාවක් ඉන්න රටක්. කෝටියකට එකක්වත් ස්ත්‍රී දූෂණයක් වෙන්නෙ නැහැ. එහෙම වුණත් වෙන්නෙ ජපානයට පිටරටකින් ආව මිනිහෙක්ගෙන්.පාසල් වියේදීම හැම දරුවෙකුටම පෙම්වතෙක් ඉන්නවා. පෙම්වතියක් ඉන්නවා. එහෙම කෙනෙක් හඳුනා ගන්නට තමන්ගෙ මවුපියන්, ගුරුවරුන් උදව් කරනවා. ඒ පෙම්වතා, පෙම්වතිය සමාජයේ හැම කෙනෙකුටම බොහොම ගෞරවයෙන් හඳුන්වා දෙනවා. මේ නිසා හැම මොහොතකම තමන්ගෙ සෙවණැල්ල වගේ අත්වැලක් තිබෙනවා. යන එන හැම තැනකම යන්නෙ මේ දෙන්නා. අපේ රටේ එවැනි තත්ත්වයක් ඇති වුණොත් මවුපිය විරෝධතා ඇතිවෙන්නෙ හැමෝටම කලින්. ඉතින් දරුවො මවුපියන්ට බොරු කියන්න පුරුදු වෙනවා. ප්‍රේමය රැකගන්න මොන තරම් අපේ සමාජයේ ළමයින් බොරු කියනවද?බොරු කියන තැනැත්තාට කරන්න බැරි වරදක් නැහැ. එතනින් තමයි සමාජයේ සාරධර්ම ගොඩෙනැගිය යුත්තෙ. ජපානයේ දරුවන් කවදාවත් තම ආදරවන්තයා සමඟ තවත් කෙනෙකුට කියන්න බැරි තැනකට යන්නෙ නැහැ. කියන්න බැරි දෙයක් කරන්නෙ නැහැ. බලන්නෙ නැහැ. අන්තර්ජාලය, වෙබ් අඩවි ඕනෑ තරම් එහෙත් තියෙනවා. නමුත් ස්වයං විනය තුළින් ගොඩනැඟුණු සමාජයක් එහේ තියෙන්නෙ. මේ නිසා සමාජ දූෂිත ක්‍රියා සිදුවෙන්නට ඇති ඉඩකඩ බොහෝම සීමිත රටක් ජපානය කියන්නෙ.ජපානයේ සෑම පුරවැසියෙකුටම නියමිත කාලසටහනක් තියෙනවා. ඒ කාලසටහනට අනුව වැඩ කටයුතු කරන්න අවශ්‍ය යටිතල පහසුකම් රජය මගින් සපයල තියෙනවා. මේ නිසා ඔවුන්ගේ කාලසටහනේ එක් දෙයක් තමයි පිලිවෙත් පුරන එක. අපේ රටේ පෝය දවසකට එන සෙනඟ තරම් සෙනඟක් ජපානයේ සෑම දවසකම පන්සලට එනවා. ඒ ඇවිත් බණ භාවනා, ශීල ව්‍යාපාර ආදී පිළිවෙත් පුරනවා. ඒකට හේතුව තමයි හරි වෙලාවට නියමිත තැනට යන්න අවශ්‍ය මාර්ග පද්ධතියක් ඒ රටේ තියෙන එක. නිසි පරිදි නියමිත වෙලාවට ක්‍රියාත්මක වන දුම්රිය, ගමනා ගමනයක් තියෙනවා. අපේ රටටත් පස්සෙයි ජපානය දුම්රිය ගමනා ගමනයට අවතීර්ණ වුණේ. අද එහි දියුණුව දැක්කම හැම විනාඩි 05 කටම සැරයක් පැයට කිලෝමීටර් 300 ක වේගයෙන් ගමන් කරන බුලට් ට්‍රේන් හැම දුම්රිය මාර්ගයකම තියෙනවා.අපේ රටේ මිනිසුන් දවසේ වැඩිම කාලයක් රස්තියාදු වෙන්නේ මහ මඟ. ඉතින් කොහොමද කාල කළමනාකරණයක් සිදු කරන්නෙ. මිනිසුන් ආගමට, දහමට වෙන්කළ යුතු කාලය මහ මඟ රස්තියාදු වෙන්න වෙන්කරනවා. අල්පේච්ඡතාවය පිරුණු යහපත් සමාජයක් ගොඩනඟන්න තියෙන කාලයයි ඒ මහ මඟ ගෙවා දමන්නෙ. මේක ජනතාවගෙ වරද නෙමෙයි.භික්ෂු සංඝ සමාජය ගොඩනැගිලා තියෙන්නෙ නායකත්වයට ගරු කිරීමේ විනය මත. සමාජයේ විනය කියන්නෙ මේ නායකත්වයට ගරු කිරීම. භික්ෂු සමාජය තුළ වැඩියෙන්ම කැපී පෙනෙන ලක්‍ෂණය තමයි මේක. නමුත් අවාසනාව කියන්නෙ කිසියම් හැකියාවක් තුළින් යම් භික්ෂුවක් දක්‍ෂතා පෙන්වනවද මාධ්‍ය මගින් ඒ භික්ෂුවට මහා විශාල ප්‍රචාරයක් දෙනවා. ඊට පස්සෙ ඒ භික්ෂුව මැති ඇමැති විතරක් නෙවේ රජමැදුරටත් යනවා. රාජ රාජ මහාමාත්‍යාදීන්ගේ ගෞරවයට පත් වෙනවා. උන්වහන්සේටත් නොදැනී සිවිල් බලයක් ගොඩනැඟෙනවා. මේ සිවිල් බලය තුළ උන්වහන්සේ මහා හිමිනමක් වෙනවා. යාන වාහන, මාලිගා හිමි වෙනවා. අතවැසියන්, ආරක්‍ෂකයන් පවා ලැබෙනවා. ඉතින් මෙවැනි පසුබිමක් ගොඩනැඟෙන විට අර නායකත්වයට ඇති ගෞරවය ටිකෙන් ටික ගිලිහෙනවා. අවවාදයක්, අනුශාසනාවක් පිළිගන්න තරම් නිහතමානී මානසික පසුබිම නැති වෙනවා. මෙහි යථා ස්වරූපය මේකයි. නමුත් පාතාලය මෙහෙය වූ භික්ෂුව භික්ෂුවක් නෙවේ. ඒ ශ්‍රමණ වේශධාරියෙක්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=f1208203</link>
    <topic>උතුරුමැදට සමෘද්ධිය ගෙනෙන ජලසම්පාදන ව්‍යාපෘති</topic>
    <author/>
    <content>ජලය නොමැතිව ජීවිතය පවත්වාගෙන යා නොහැකිය. අප වසන පෘථිවි ගෝලයෙන් තුනෙන් දෙපංගුවක් ජලයෙන් යට වී ඇතත්, පානීය ජලය සීමිත සම්පතක් බව ද වටහා ගත යුතු ය.පිරිසුදු පානීය ජලය සඳහා ප්‍රවේශ වීමට පුද්ගලයකුට ඇති අයිතිය මූලික අයිතිවාසිකමක් වශයෙන් එක්සත් ජාතීන්ගේ සංවිධානය පිළිගෙන ඇත. පසුගියදා ශ්‍රී ලංකාවේදී පවත්වනු ලැබූ ජලය හා සනීපාරක්‍ෂාව පිළිබඳ වූ හතරවැනි දකුණු ආසියානු ජාතික වැඩමුළුවේදී ශ්‍රී ලංකාව ද ඇතුළත් දකුණු ආසියාකරයේ ළමා මරණවලට ප්‍රධානතම හේතුව පාචනය වැළඳීම බවත්, එම මරණවලින් 88% සිදුවන්නේ අපිරිසුදු හා දූෂණයට ලක්වූ ජලය පානය කිරීම නිසා බවත් අනාවරණය විය.ශ්‍රී ලංකාවේ භූමි ප්‍රමාණයෙන් 70% ක් පමණ අනුරාධපුරය, පොළොන්නරුව වැනි ප්‍රදේශවලින් සමන්විත වියළි කලාපයට අයත් ය. පානීය ජලය සපයා ගැනීමත්, ගොවිතැනට වාරි ජලය සපයා ගැනීමත් අතීතයේ සිට වියළි කලාපීය ජනතාවට ඉමහත් අභියෝගයක් විය. මේ නිසා ම ලොකු කුඩා වැව්වලින් සමන්විත සුවිශාල වාරිමාර්ග පද්ධතියක් අනුරාධපුරය හා පොළොන්නරුව ආශි‍්‍රතව බිහිවිය. එබැවින්, භූගත ජලයේ වර්ධනයක් ද සිදුවිය. 1948 දී මෙරටට නිදහස ලැබීමෙන් පසු බලයට පත්වූ සෑම රජයක්ම, ජනතාවගේ පානීය ජල ප්‍රශ්න විසැඳීමට මෙන් ම, වැව් අමුණු පිළිසකර කිරීම, අලුතින් ජලාශ නිර්මාණය කරමින් වාරිමාර්ග ජල සම්පත සුලබ කිරීමට ද විවිධ ජලසම්පාදන හා වාරිමාර්ග ව්‍යාපෘති ආරම්භ කළේය.කෙසේ වෙතත් අනුරාධපුර, පොළොන්නරුව ඇතුළු දිස්ත්‍රික්ක කීපයක කෘෂිකර්මාන්තය සඳහා ඉවක් බවක් නොමැතිව පොළොවට යොදනු ලබන විස සහිත රසායනික පොහොර හා දියර වර්ග නිසා, ග්‍රාමීය ප්‍රදේශවල ගෙවතු ආශි‍්‍රතව ඉදිකර තිබූ සාමාන්‍ය ලිංවල ජලයේ කිවුල හා ෆ්ලෝරයිඩ් මෙන් ම, බැර ලෝහ අඩංගු වීමත්, නළ ළිංවල ජලයේ අධික කැල්සියම් ප්‍රතිශතයක් තිබීම මෙන් ම, ස්වාභාවික දිය උල්පත්, වනගහනය හීනවීම හේතුකොටගෙන හිඳී යාමත් නිසා පිරිසුදු පානීය ජලය ජනතාවට සපයා දීම පිණිස ප්‍රමුඛත්වය ලබාදීමට සිදුවිය.ජනාධිපති මහින්ද රාජපක්‍ෂ මැතිතුමා බලයට පත්වීමෙන් පසු උතුරුමැද පළාතේ පානීය ජල හිඟයට විසැඳුම් ලබාදීම සඳහා ජලසම්පාදන ව්‍යාපෘති ජාලයක් ස්ථාපිත කිරීමට මුලපිරුණි. මහ පරිමාණයේ ජලසම්පාදන ව්‍යාපෘති හා සමගාමීව, ගම් මට්ටමේ ප්‍රජා මූල සංවිධාන මගින් නඩත්තු කරන සුළු පරිමාණ පානීය ජල යෝජනා ක්‍රම, ගම්දනව් සිසාරා මේ වන විට ක්‍රියාත්මක කිරීමට පියවර ගෙන ඇත.දැයට කිරුළඅනුරාධපුර දිස්ත්‍රික්කයේ පානීය ජල හිඟයට පිළියම් යෙදීමේදී, මෑතකදී අනුරාධපුර දිස්ත්‍රික්කයේ කේන්ද්‍ර කරගෙන පැවැති 2012 “දැයට කිරුළ” සංවර්ධන වැඩපිළිවෙළ යටතේ, ඒ සඳහා ජනාධිපතිතුමාගේ උපදෙස් මත ලබා දුන් ශක්තිය අතිමහත්ය.මාස තුනක කාලයක් තුළ අනුරාධපුර දිස්ත්‍රික්කයේ පානීය ජල පහසුකම් නංවාලීම පිණිස, අලුතින් ග්‍රාමීය ජල යෝජනා ක්‍රම විවෘත කිරීමට ද, අබලන් යෝජනා ක්‍රම පිළිසකර කිරීමට හා තවදුරටත් පුළුල් කිරීමට ද පිරිසුදු ජලය ලබාදීමේ නව නළ ළිං පද්ධතියක් ස්ථාපිත කිරීමට ද, දුර බැහැර පානීය ජලය ඉතා හිඟ ගම් රැසකට බවුසර මගින් බෙදා දීමට ද යනාදී වශයෙන් දැවැන්ත වැඩ කොටසක් ඉටු කෙරුණි. “දැයට කිරුළ” ප්‍රදර්ශන භූමිය ආසන්නයේ රුපියල් මිලියන 600 ක වියදමක් දරා ඉදිකෙරුණු සුවිසල් ජලසම්පාදන ව්‍යාපෘතිය ඒ අතරින් මුල් තැනක් ගනී. මේ පානීය ජලසම්පාදන සංවර්ධන ව්‍යාපෘති සඳහා, ජලසම්පත් හා ජලාපවාහන මණ්ඩලය, අනුරාධපුර දිස්ත්‍රික්කයට වැය කළ මුදල රුපියල් මිලියන 2000 කට ආසන්නය. පවුල් 60,000 කට පමණ මේ යටතේ පිරිසුදු පානීය ජලය භාවිත කිරීමේ වරම් හිමිවිය.සමීක්‍ෂණවලදී හෙළිවී ඇති ආකාරයට, අනුරාධපුර දිස්ත්‍රික්කයේ පවුල් හත්ලක්‍ෂයකින් 40% ට පමණ පානය සඳහා ප්‍රමාණවත් පිරිසුදු ජල පහසුකම් නොමැත. එය පොළොන්නරුව දිස්ත්‍රික්කයේ 34% කි. වඩාත් පුළුල් අයුරින් සලකා බැලුවහොත් ලෝක සෞඛ්‍ය සංවිධාන තොරතුරුවලට අනුව, දැනට පානීය ජල සම්පත් අහිමිව සිටින දසදෙනෙකුගෙන් අටදෙනකු ආසියාවේ සහ අපි‍්‍රකාවේ ග්‍රාමීය ප්‍රදේශවල ජීවත්වන ජනතාව ය. හරිහමන් සනීපාරක්‍ෂක පහසුකම් නොලැබෙන ජනතාවගෙන් දසදෙනෙකු අතරින්, හත්දෙනෙකු ද ග්‍රාමීය ප්‍රජාවට අයත් ය.මේ වන විට අනුරාධපුර දිස්ත්‍රික්කයේ ජලසම්පාදන සංවර්ධන වැඩපිළිවෙළ ඉතා සක්‍රීය තත්ත්වයක පවතී. උතුරුමැද පළාත තුළ ජනතාවට පානීය ජලය සැපයීමේ දැවැන්ත ජලසම්පාදන යෝජනා ක්‍රම 12 ක් ආරම්භ කිරීමට සැලැසුම් කර තිබේ. අනුරාධපුර දකුණ ඒකාබද්ධ ජලසම්පාදන ව්‍යාපෘතිය, අනුරාධපුර උතුර ව්‍යාපෘතිය, මහවිලච්චිය, පදවිය, ගලෙන්බිඳුණුවැව, තඹුත්තේගම, පරසන්ගහවැව, විහාරපාලුගම, එප්පාවල, ලංකාපුර, වැලිකන්ද සහ හබරණ ජලසම්පාදන ව්‍යාපෘති එම වැඩපිළිවෙළට අයත් ය.අනුරාධපුර දිස්ත්‍රික්කයේ ජලය හිඟ අති විශාල ප්‍රදේශයක් මේ මහ පරිමාණ ජලසම්පාදන යෝජනා ක්‍රමවලින් ආවරණය වෙයි.අනුරාධපුර දකුණ ජලසම්පාදන යෝජනා ක්‍රමයට වැය වෙතැයි ඇස්තමේන්තු කර ඇති මුදල රුපියල් මිලියන 12725 කි. මේ යටතේ 1,39,500 ක ජනගහනයකට පානීය ජල පහසුකම් හිමිවෙයි. අනුරාධපුර උතුර ජල ව්‍යාපෘතිය සඳහා ඇස්තමේන්තු කර ඇති මුදල රුපියල් මිලියන 10462 කි. මේ මගින් 271525 දෙනෙකුට පානීය ජලය සපයනු ඇත. සෙසු යෝජිත ජල ව්‍යාපෘති මෙසේ ය.යෝජනා ක්‍රමය ප්‍රතිලාභීන් වියදමමේ ජලසම්පාදන යෝජනා ක්‍රම මගින් ඉදිරියේදී දිනකට පිරිසුදු කළ ජලය ඝන මීටර් 1,30000 ක පානීය ජල ප්‍රමාණයක් සැපැයීමට අපේක්‍ෂිතය.කුරුවිල වැව, නුවර වැව සහ තිසාවැව අනුරාධපුර (දකුණ) යෝජිත ජලසම්පාදන යෝජනා ක්‍රමය සඳහා ජල මූලාශ්‍ර යොදා ගැනීමට සැලැසුම් කර තිබේ. මේ ජලාශ තුනේ සමස්ත ජල ධාරිතාව අක්කර අඩි 44740 කි. අනුරාධපුර උතුර ජල ව්‍යාපෘතිය සඳහා අවශ්‍ය ජලය සපයා ගනු ලබන්නේ මහකනදරාව සහ වාහල්කඩ ජලාශවලිනි. මහකනදරාව ජලාශයේ ධාරිතාව අක්කර අඩි 36250 කි. වාහල්කඩ අක්කර අඩි 43000 ක ධාරිතාවයකින් සමන්විත ය.යෝජිත සෙසු පානීය ජලසම්පාදන ව්‍යාපෘති සඳහා මහවිලච්චිය ජලාශය, පදවිය වැව, හුරුලුවැව, තඹුත්තේගම වැව, තුරුවිල වැව, කෝන්වැව, දලුකාන වැව, තිසාවැව සහ හිරිවඩුන්න වැව යන ජල මූලාශ්‍ර යොදා ගැනේ.අනුරාධපුර (උතුර) ජලසම්පාදන යෝජනා ක්‍රමය ඉදිකිරීම සඳහා, මේ වන විට ජපාන රජයේ ජපාන ජාත්‍යන්තර ආර්ථික සහයෝගිතා ඒජන්සිය (ජයිකා) ඉදිරිපත් වී සිටී. දැනටමත් “ජයිකා” විද්වත් කණ්ඩායමක් යෝජනා ක්‍රමය ආරම්භ කිරීම සඳහා ශක්‍යතා අධ්‍යයනයක නිරතව සිටිති. එම වාර්තාව සැකැසීම 90% කින් අවසන් කර තිබේ.පානීය ජලයඅනුරාධපුර (දකුණ) ජලසම්පාදන යෝජනා ක්‍රමය සඳහා ජාත්‍යන්තර යෝජනා බාරගැනීම දැනට සිදු කෙරේ. ඉන්දියාව, චීනය, ඔස්ට්‍රේලියාව සහ මහා බ්‍රිතාන්‍යය මේ සඳහා උනන්දුවක් දක්වයි. මේ සුවිසල් ජල යෝජනා ක්‍රමයේ ඉදිකිරීම් වැඩ ද ඉක්මනින් ආරම්භ කිරීමට නියමිතය. ගලෙන්බිඳුණුවැව ජලසම්පාදන ව්‍යාපෘතිය ඉදිකිරීමේ කාර්යය සඳහා මූල්‍ය අනුග්‍රහය දැක්වීමට විමසීම් කර ඇති රටවල් අතර, ජර්මනිය සහ ඔස්ට්‍රේලියාව ද වේ. අනුරාධපුර දිස්ත්‍රික්කයට අයිති නැතත්, විසල් දඹුල්ල ජලසම්පාදන යෝජනා ක්‍රමය අනුරාධපුර දිස්ත්‍රික්කයේ ජල හිඟයෙන් පීඩා විඳින කැකිරාව, පලාගල, මඩාටුගම සහ හබරණ ප්‍රදේශවලට ද එමඟින් පානීය ජලය සපයා දීමට සැලැසුම් කර ඇත. මේ සුවිසල් ජල යෝජනා ක්‍රම සඳහා ඉන්දීය රජය මූල්‍ය අනුග්‍රහය දක්වයි.මේ අතර තඹුත්තේගම වත්මන් ජලසම්පාදන යෝජනා ක්‍රමය පුළුල් කර, මහවැලි ‘එච්’ කලාපයේ පානීය ජල හිඟයට පිළියම් යෙදීම සඳහා අවශ්‍ය විධිවිධාන යොදා ඇත. හල්ලච්චිය වැවට ප්‍රමාණවත් තරම් මහවැලි ජලය සැපැයීම මගින් ජල සැපැයුම දිගු කිරීමට නියමිත ය. චීන රජය තඹුත්තේගම ජල යෝජනා ක්‍රමය සඳහා මූල්‍යමය හා තාක්ෂණික අනුග්‍රහය දක්වයි. මේ අතර මහවැලි අධිකාරියේ ලිඛිත අවසරය ලැබුණ වහාම, එප්පාවල ජල ව්‍යාපෘතියේ ඉදිකිරීම් වැඩ ආරම්භ කිරීමට ජලසම්පත් හා ජලාපවාහන මණ්ඩලය සූදානමින් සිටී. ගල්නෑව හා ඉපලෝගම ප්‍රදේශවල පානීය ජල හිඟයට මේ මගින් තිරසාර විසැඳුම් ලැබෙනු ඇත.මේ කරුණු කාරණාවලින් පැහැදිලි වන්නේ, අනුරාධපුර දිස්ත්‍රික්කයේ පානීය ජල හිඟය දුරුකිරීම සඳහා රජය තම අරමුදල් ඇතුළු විදේශ ආධාර යොදා ගනිමින් කටයුතු කරන ආකාරයයි. අනුරාධපුර දිස්ත්‍රික්කයේ කැබිතිගොල්ලෑව, පදවිය, මැදවච්චිය, කැකිරාව ඇතුළු ප්‍රදේශ කීපයක දරුණු අන්දමින් ව්‍යාප්ත වෙමින් ඇති වකුගඩු රෝගාබාධ හා දන්ත රෝග ඇතුළු පාචනය වැනි රෝග වළක්වාලීමට, මේ ජල සම්පත් සංවර්ධන වැඩපිළිවෙළ මගින් මනා පිටිවහලක් ලැබෙනු ඇත.උතුරුමැද පළාත තුළ ඇති බොහොමයක් රෝගවලට මූලික හේතුව, ජනතාව අපිරිසුදු ජලය පානය කිරීම බවත්, ඊට උදාහරණ ලෙස පළාත තුළ පැතිර යමින් ඇති වකුගඩු රෝගය දැක්විය හැකි බවත්, වෛද්‍ය විශේෂඥවරු පෙන්වා දෙති. මේ වන විට වාර්තා වී ඇති වකුගඩු රෝගීන්ගේ සංඛ්‍යාව 20,000 ක් පමණ වේ.මේ අතර ග්‍රාමීය ජලසම්පාදන ව්‍යාපෘති හෝ ප්‍රජා මූල ජලසම්පාදන යෝජනා ක්‍රම ඉදිකිරීමට කල් ගතවන, ජලය හිඟයෙන් පීඩාවට පත් දුෂ්කර ගම්මාන තුළ රජයේ වියදමින් ජල ටැංකි ස්ථාපිත කර, බවුසර් හතරක් මගින් ප්‍රමාණවත් පානීය ජලය අඛණ්ඩව සැපැයීමේ වැඩපිළිවෙළක් ද අනුරාධපුර දිස්ත්‍රික්කය තුළ දියත් කර ඇත. බිල්ලෑව, සඳමල්ගම, නෙළුම්විල ඇතුළු ගම්මාන සඳහා මෙම පහසුකම සලසා දී ඇත. අවශ්‍ය තරම් වතුර බවුසර් ඇතුළු ජලය පොම්ප කිරීමේ උපාංග හා ශ්‍රමිකයින් සිටී නම්, ජල හිඟයෙන් පීඩාවට පත්ව ඇති ගම් නියම් ගම් රැසකට මේ ක්‍රමවේදය මගින් පිරිසුදු පානීය ජලය සපයා දීමට ජල සම්පත් හා ජලාපවහන මණ්ඩලයට හැකියාව ඇති බව, මේ පිළිබඳ විමසා අනාවරණය කරගත හැකි විය.අනුරාධපුර දිස්ත්‍රික්කය තුළ ජලසම්පාදන ව්‍යාපෘතියෙහි ප්‍රගතිය සම්බන්ධයෙන් ගත් කළ, අනුරාධපුර නගරය, පූජනීය පෙදෙස, පැරැණි නගරය, ෂජයපුර, තුරුවිල, ශ්‍රාවස්තිපුර, සාලියපුර, සුචරිතගම, මිහින්තලේ ප්‍රදේශයන්ට ද මේ කලාපයේ පාසල්, රෝහල්, හමුදා කඳවුරු, පොලිසි ඇතුළු රජයේ ආයතන සමූහය වෙත පානීය ජලය සැපැයෙන ජල මූලාශ්‍ර වන නුවරවැව, තුරුවිල වැව සහ තිසාවැව පිළිබඳව ද සඳහන් කළ යුතු ය.නියඟයට පිළියම්දරුණු නියඟයක් පවතිනා මේ දිනවලද මේ ජලාශ ත්‍රිත්වයෙන් දිනකට ජලය කියුබික් මීටර් 42,000 ක් පමණ පිරිසිදු කර පානය සඳහා නළ මගින් බෙදාහරිනු ලබයි. සමස්තයක් වශයෙන් දෙලක්‍ෂයක පමණ ජනගහනයක් මේ ජලය පාරිභෝජනය කරති.කනගාටුවට කරුණක් වනුයේ, අනුරාධපුර දිස්ත්‍රික් කෘෂිකර්ම කමිටු රැස්වීම්වලදී මිනිස් සහ සත්ත්ව ක්‍රියාකාරකම් නිසා මේ අතිශය වැදගත් වැව් පද්ධතිය රොන්මඩ ඇතුළු දහජරාවෙන් පිරී විනාශ මුඛයට යමින් පවත්නා බව හෙළිවී තිබීම ය. මේ වැව්වල රක්ෂිත හා තාවුලු අනවසර පදිංචිකරුවන්ගේ ග්‍රහණයට හසු වී ඇත. සංචාරක හෝටල්, අනවසරයෙන් තනා ඇති නිවාස, ගොඩනැගිලි, සංචාරක බංගලා වැනි ඉදිකිරීම් නිසා වැව්වලට අපවිත්‍ර ජලය හා කසළ එක්වීම නිරන්තරව සිදුවෙමින් පවතී. වැව් තාවුලු ආක්‍රමණය කර ඇති පිරිස් ඉවත් කර, තාවුලු හා රක්ෂිත, වැව්වලට නිදහස් කිරීමට පියවර ගෙන ඇත.ජල සම්පත් හා ජලාපවාහන මණ්ඩලය පවසන පරිදි, ජලය ඝනමීටරයක් පිරිපහදු කිරීම සඳහා රජය රුපියල් 35 – 40 පමණ මුදලක් වැය කරයි. ජලය අරපරිස්සමින් භාවිත කරන ලෙස ඉල්ලීම් කළ ද, බොහෝ දෙනෙක් සිය වාහන සේදීමට, මල් පාත්ති පෝෂණය කිරීමට ආදී නොවැදගත් දේ සඳහා ද, පානය සඳහා ලබා දෙන ජලය යොදා ගනී.බොහෝ පුද්ගලයින් තමනට නළ ජලය ලැබෙන නිසා, බොහෝ කලක් භාවිත කළ ගෙවත්තේ තිබූ ගැඹුරු සාමාන්‍ය ළිං අත්හැර දමා ඇත. නැතහොත් කොන්ක්‍රීට් ලෑලි යොදා වසා දමා තිබේ. මේ ළිං පිරිසුදු කර, පානය සහ ඉවුම් පිහුම්වලට නොගෙන සෙසු ජල අවශ්‍යතා සඳහා උපයෝගී කර ගැනීම යුගයේ අවශ්‍යතාවක් බව වටහා ගත යුතු ය. නියඟය ඇති සමයේදී පමණක් නොව, වසර පුරා ම මේ පුරුද්ද ඇතිකර ගත යුතුව තිබේ.වැව් ජලයඅපිරිසුදු ළිං, රසායනික ද්‍රව්‍ය යොදා නොමිලේ පිරිසුදු කරදීමේ සේවාවක් ජල සම්පත් හා ජලාපවහන මණ්ඩලය මගින් ආරම්භ කර ඇති බව ද පෙන්වා දිය යුතු ය.අනුරාධපුර දිස්ත්‍රික්කයේ ප්‍රධාන වැව් සියල්ල, වැව් තාවුලු හා වැව් රක්ෂිත අනවසරයෙන් අල්ලා ගැනීම, එම වැව්වල පැවැත්මට බලවත් තර්ජනයක්ව ඇති බව පැහැදිලි විය. මෙය ඉදිරි පානීය ජලසම්පාදන කාර්යාවලියේදී මුහුණපෑමට සිදුවන බලවත් දුෂ්කරතාවක් බව නිසැකය.මිනිසා සතු මාහැඟි සම්පතක් වන ජලය පිළිබඳ සමස්ත ලෝ වැසියන්ගේ චඋ අවධානය යොමුකරලීම සඳහා, එක්සත් ජාතීන්ගේ සංවිධානය 1993 මාර්තු 22 වැනිදා මුල්ම ලෝක ජලය දිනය සමරන ලදුව, එය සෑම වසරකම මාර්තු 22 වැනි දින සැමරීම සිදු කෙරේ.දැනට අනුරාධපුරය ඇතුළු දිස්ත්‍රික්ක කීපයක දරුණු නියඟයක් බලපවත්වයි. පානීය ජල හිඟයක් ඇතිවීමේ අවදානමක් මතුවී ඇත. අනුරාධපුර දිස්ත්‍රික්කය තුළ පමණක් අක්කර 65000 ක පමණ වගාබිම් විනාශ වී ගොස් තිබේ. ජල සම්පත සුරැකීමේ ඇති වැදගත්කම අවබෝධ කර දීමට ද, අවබෝධ කර ගැනීමට ද මේ නියං සමය සුදුසුතම කාලයයි.සෑම වසරකම ලොව පුරා ජලය ඝන කිලෝමීටර් 1500 කට වඩා අපේම නොසැලකිල්ලෙන් අපතේ යයි. අපතේ යන ජලය කිසිදු ප්‍රයෝජනවත් කාර්යයකට යොදා ගැනීමේ පුරුද්දක් අපට නැත.ජනාධිපති මහින්ද රාජපක්‍ෂ මැතිතුමාගේ අවධානය, උතුරුමැද, උතුර හා නැඟෙනහිර පළාත් හි ජනතාව දැනටත් උග්‍ර ජල හිඟයකින් පීඩා විඳීම කෙරෙහි යොමුව තිබීම වාසනාවකි. එතුමාගේ නියමය පරිදි රජය මහවැලි සංවර්ධන ව්‍යාපෘතියේ සැබෑ නොවූ සිහිනයක් සේ සැලකෙන “උතුරුමැද ඇළ” ව්‍යාපෘතිය ආරම්භ කිරීමට කටයුතු සම්පාදනය කරමින් සිටී. ඉදිරි දෙවසර තුළ මොරගහකන්ද ජලාශ යෝජනා ක්‍රමය නිමවීමත් සමඟ අනුරාධපුර මහකනදරාව ඔස්සේ මානන්කට්ටිය වැවේ සිට යාපනය ප්‍රදේශය දක්වා කිලෝමීටර් 95 ක් පමණ දුරකට මේ උතුරුමැද ඇළ ගමන් කරයි. මේ ව්‍යාපෘතිය මගින් උතුරුමැද, උතුර, නැඟෙනහිර හා වයඹ පානීය ජල හිඟයට ලක්ව සිටින පහළොස් ලක්‍ෂයක ජනතාවට පිරිසුදු ජලය සපයා දීමට පියවර ගනු ඇත.මේ ව්‍යාපෘතිය නිමවීමත් සමඟ මුලින් සඳහන් කළ අනුරාධපුර දිස්ත්‍රික්කය තුළ අලුතින් ආරම්භ කිරීමට නියමිත ජලසම්පාදන යෝජනා ක්‍රම හා එක්ව ගත් කළ සමස්ත කලාපය තුළ ජල හිඟයක සේයාවක්වත් දක්නට නොලැබෙනු ඇත. “දැයට කිරුළ 2012” යටතේ ආරම්භ වූ අනුරාධපුර දිස්ත්‍රික්කයේ ජල පහසුකම් සුලභ කිරීමේ ව්‍යාපෘතියේ තවත් එක් ඓතිහාසික පියවරක් සනිටුහන් කරමින්, ජනාධිපති මහින්ද රාජපක්‍ෂ මැතිතුමා අතින් ලබන 16 දා තන්තිරිමලේ නව ජලසම්පාදන ව්‍යාපෘතිය විවෘත කිරීමට නියමිතය. මේ සඳහා රුපියල් මිලියන 300 ආසන්න මුදලක් වැය කර තිබේ. තන්තිරිමලේ පූජා භූමිය හා ඒ වටා ඇති ගම්මාන දොළහකට පමණ මේ මගින් පානීය ජලය ලබාදීමට හැකිය. මේ සඳහා මල්වතු ඔය, ජල මූලාශ්‍රය ලෙස යොදාගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>20</day>
    </date>
    <link>http://www.dinamina.lk/2012/08/20/_art.asp?fn=f1208204</link>
    <topic>කිඹුල් කළු හෙළන පතායා හි කිඹුලෝ...</topic>
    <author>ආසිරි මල්ලවආරච්චි සමඟ නලින් දිල්රුක්ෂ තායි­ලන්ත සංචා­ර­ය­කින් පසු</author>
    <content>දහවල් 12ට පමණ පතායා වෙරළ තීරය ඔස්සේ ඇවිද යන විදෙස් සංචාරකයන්ට මේ කුරුම්බා ගෙඩිය දිව ඔසුවකි. බටහිර රටවලින් පැමිණි සුද්දන්ට නම් පතායා වෙරළේ අව්ව තැපීම විනෝදාංශයකි. බැලූ බැලූ අත වෙරළේ අඩ ඇඳුමෙන් සැරසී සිටින සුදු ජාතික සංචාරකයෝ පවුල් පිටින් අව්ව තපිති. නමුත් ‘සමකය’ ආශ්‍රිත රටවලින් මෙහි පැමිණි සංචාරකයින්ට නම් පතායා හි හිරු රශ්මිය මහත් හිසරදයකි. වෙහෙසකි. ශ්‍රී ලාංකීය හා ඉන්දියානු සංචාරකයෝ බොහෝ පිරිස් අව් කණ්ණාඩි සහ හිස් වැසුම් පැළඳ හිරු රැසින් වැළකී වෙරළේ ඔබ මොබ යති.අපගේ සංචාරක මඟපෙන්වනිය වූ සුපාවන් පිහිමොන්පුන් (suppawan phimonpun) නම් පතායා හි සැඩ හිරු එතරම් මායිම් නොකරයි. ඇය ඉතා ආචාර්යශීලී, චතුර කථිකත්වයකින් හෙබි රූමතියකි. අපට ඇයගේ නම කියා ඇමතීමට අප්‍රමාණ වෙහෙසක් දැරීමට සිදුවූයෙන් ඇය සිනාමුසුව අපට කැමති නමකින් ආමන්ත්‍රණය කරන්නැයි කීය. ඉන්පසු අප ඇය ඇමතූයේ “සරා” (sara) යන කටට හුරු නමකිනි. ඇය ද ඊට සතුටු ප්‍රතිචාර දැක්වූවාය. ඇය සමඟ සතුට සාමිචියේ යෙදෙමින් පතායා වෙරළේ ඇවිද ගිය මටත්, නලින්ටත් එහි වෙහෙස නොදැනිණි.සරා ඉන්පසුව අපව කැඳවාගෙන ගියේ පතායා වෙරළේ සිට කිලෝමීටර් 7ක් පමණ දුරකින් පිහිටි වසර මිලියනයක් පමණ පැරැණි ගල් උද්‍යානයක් සහ කිඹුලන් අභිජනන මධ්‍යස්ථානයකට ය. (The million years stone park and crocodile farm) එම උද්‍යානයේ ඉදිරිපස දොරටුවෙන් ඇතුළට වූ අපට දැනුණේ ගතට සිසිලකි. පතායා නගරය මෙන් නොව ගහකොළ මලින් බරව ඇත. දිය සීරාව දෙපතුල සිප ගනී. උද්‍යානයේ විසල් තුරු ලතාවන් සැඩ හිරු සඟවාගෙනය.එකල තායිලන්තයේ අලංකාර ස්වභාවික පරිසරය සහ වටිනා සංස්කෘතිය ආරක්‍ෂා කර ගැනීමට වෙහෙස වී ක්‍රියා කළ කුන් සුආන් (khun suan) නමැති ව්‍යාපාරිකයකු විසින් වසර මිලියනයක් පමණ පැරණි මේ ගල් උද්‍යානය සංරක්‍ෂණය කර කිඹුල් අභිජනන මධ්‍යස්ථානයක් ද ඊට යාබදව ඇති කළේය. ස්වභාව ධර්මයේ අශ්චර්යයෙන් ඉබේ ඇතිවූ දුර්ලබ හා අපූර්වත්වයෙන් හෙබි මේ ගල් ආකෘති ඔහු විසින් එක්රැස් කර ඊට වටිනාකමක් ලබා දුන්නේය. අද මෙලෙස මේ උද්‍යානය පවත්වාගෙන යාමට කුන් සුආන් වසර 30 ක කාලයක් වෙහෙස මහන්සි වී ඇත.ස්වභාවධර්මයේ අසිරියෙන් නිර්මාණය වූ මේ ගල් ආකෘති රටානාකොසින් (rattanakosin period) යුගයට අයත් බව පැවසේ. වසර මිලියන ගණනක් භූ ගර්භයේ පොසිලකරණය වූ (fossilized) වෘක්ෂලතාවල කඳන් සහ පොළව ආසන්නයේ පිහිටි වර්ණවත් ගල් මෙලෙස මේ උද්‍යානයේ සංරක්‍ෂණය කර මහජන ප්‍රදර්ශනය සඳහා තබා තිබේ.මේ ගල් උද්‍යානය මෙලෙස කුන් සුආන් විසින් සැලසුම් කර ඇත්තේ ඔහුගේ පරිකල්පනය සහ ජීවිතයේ ලද අත්දැකීම් මත බව එහි තිබූ සුවිසල් ගල් පුවරුවේ සඳහන්ව ඇත. මේ ගල් ආකෘති තුළින් මිනිස් ජීවිතයේ යම් යම් අවධීන් නිරූපණ කිරීමට ස්වභාවධර්මයේ මැවුම්කරු සමත් වී ඇති බව එහි ගිය අපට දැකගන්නට ලැබුණි.එම අසිරිමත් වූ ගල් ආකෘති දැකීමට තරම් වාසනාවන්ත වූ අප ඉන්පසු ගියේ ත්‍රාසය සහ භීතිය ගෙන දෙන කිඹුල් සංදර්ශනයක් නැරඹීමටය. මේ කිඹුල් උද්‍යානය සහ අභිජනන මධ්‍යස්ථානය 1992 වසරේදී විවෘත කර ඇති අතර එහි නොයෙක් වර්ගයේ කිඹුලන් 530කට ආසන්න ප්‍රමාණයක් සිටී.එහි එන සංචාරකයින්ට කිඹුල් සංදර්ශනය නැරැඹීම සඳහා කවාකාර පීඨිකාවක් සකස් කර ඇති අතර සංදර්ශනය නැරැඹීම සඳහා එක් අයකුට බාත් 200ක මුදලක් අය කරනු ලැබේ. මෙහිදී සංදර්ශනකරු විසින් කිඹුලාගේ කට ඇර ඔළුව සහ අතපය ඒ තුළට දමා එළියට ගනී. කිඹුලන්ගේ ඇඟ උඩ නැඟ ස්පර්ශ කරමින් වැතිර සිටී.තවකෙකු කුඹුලන්ට කිචි කවා කිඹුලන් කුලප්පු කරයි. තවද එහි ඇති භයානකම ක්‍රියාව වන්නේ මස් කැබැල්ලක් අතින් ගෙන කිඹුලාගේ කට ඇර එය උදරය තුළට දමා නැවතත් එළියට ගැනීමයි. අප එම දර්ශනය කිහිප වරක්ම දුටු අතර එක් වරකදී ක්ෂණයකින් ක්‍රියාත්මක වූ කිඹුලකු සංදර්ශනකරුගේ ඇතුළට දමා තිබූ අත සපා කන්නට ද තැත් කළේය.එහිදී තවත් සංදර්ශනකරුවකු පැමිණ කිඹුලා මෙල්ල කළේය. භීතියත්, ත්‍රාසයත් ගෙන දුන් එම සංදර්ශන පෙළින් පසු එම කිඹුලන් සමඟ සිට ඡායාරූප ගැනීමට ද සංචාරකයන්ට අවස්ථාව උදාකර දෙයි.ඊට යාබදව ඇති කිඹුල් අභිජනන මධ්‍යස්ථානයේ කුඩා කිඹුල් පැටවුන් කෙළිදෙලෙන් ගතකරන අයුරු ද නෙතට ප්‍රිය දසුනක් විය.ස්තූතිය :- Hemas Travel (Pvt) Ltd හි මදුෂ වරු­ස­වි­තාන මහ­තාට මීළ­ඟට (විස්මිත බෝතල් කෞතු­කා­ගා­රය).</content>
  </post></root>