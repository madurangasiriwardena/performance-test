<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120211</link>
    <topic>යුරෝපා චිත්‍රපට උලෙළ-2012 කොළඹ-යාපනය සහ කෑගල්ලේදී</topic>
    <author/>
    <content>යුරෝපා චිත්‍රපට උලෙළ-2012 කොළඹ-යාපනය සහ කෑගල්ලේදීයුරෝපා සංගමය, ඇලියොනිස් ෆෙ‍්‍රාන්සේස් කෝට්ටේ ආයතනය, බ්‍රිතාන්‍ය කවුන්සලය, ජර්මන් සංස්කෘතික ආයතනය හා ප්‍රංශ, ඉතාලි, නෙදර්ලන්ත, නෝර්වේ, පෝලන්ත හා ස්විට්සර්ලන්ත තානාපති කාර්යාල එකතුව පස්වන වරටත් පවත්වනු ලබන 2012 යුරෝපා සිනමා උලෙළ මෙම මස 01 දින සිට 07 දින දක්වා ජාතික චිත්‍රපට සංස්ථා සිනමා ශාලාවේදී (3.30 - 6.30) පැවැත්වෙයි.මෙවර උලෙළේ සංවිධායක කමිටුවේ සභාපතිත්වය දරනුයේ යුරෝපා සංගමයයි. උලෙළේ සම්බන්ධීකරණය ඇජෙන්ඩා 14 ආයතනයයි. පසුගිය වසරවල මෙන් ම මෙවරත් ජාතික චිත්‍රපට සංස්ථාව මෙම උලෙළ සඳහා දායකත්වය ලබා දේ.ශ්‍රී ලංකාවේ දෙමළ භාෂිත සිනමා වසර පනහක් සපුරණ 2012 වසරේ යුරෝපා සිනමා උලෙළේ ආරම්භක චිත්‍රපටය ලෙස තිරගත වනුයේ ‘ඉනි අවන්’ ශ්‍රී ලාංකේය දෙමළ භාෂිත චිත්‍රපටයයි. ප්‍රංශ, ජර්මන් හා මහා බ්‍රිතාන්‍ය චිත්‍රපට උලෙළ කීපයක තිරගත වුණ ‘ඉනි අවන්’ අශෝක හඳගමගේ අධ්‍යක්ෂණයකි. ප්‍රංශය, ජර්මනිය, ඉතාලිය, නෙදර්ලන්තය, පෝලන්තය, නෝර්වේ, ස්විට්සර්ලන්තය හා මහා බ්‍රිතාන්‍ය යන රටවල මෑතකදී ප්‍රදර්ශනය ඇරඹුණ විවිධ සිනමා උලෙළවල සම්මානයට පාත්‍ර වූ යුරෝපීය චිත්‍රපට 14 ක් මෙවර උලෙළේ තිරගත වනු ඇත.“Two Days in Paris” සහ ”Black  venus” ප්‍රංශයෙන් ද, ”Bob Voyage”  සහ “Sonny Boy” නෙදර්ලන්තයෙන් ද, “The Deep Blue Sea” සහ Salmon  Fishing in the Yemen”  මහා බ්‍රිතාන්‍යයෙන් ද, “My Words, My lies, My  love” සහ “Marry &amp; Johnny  සහ Schlafkrankheit” ජර්මනියෙන් ද,80 Millions” පෝලන්තයෙන් ද සහ ”Into Paradiso” ඉතාලියෙන් ද උලෙළේ තිරගත වන චිත්‍රපටයි.ඉන්පසුව මෙම උලෙළ කෑගල්ලේ දී සහ යාපනයේදීත් පැවැත්වෙනු ඇත. කෑගල්ල ශාන්ත ජෝෂප් බාලිකා මහා විද්‍යාලයීය ප්‍රාථමික ශ්‍රවණාගාරයේදී මෙම 08 වන දා පෙ.ව. 9.30 සිට රාත්‍රි 8.30 දක්වාත් යාපනය මහා වීදියේ CPA ශ්‍රවණාගාරයේදී මෙම 15 වනදා පෙ.ව. 9.30 සිට රාත්‍රි 8.30 දක්වාත් චිත්‍රපට දර්ශන පැවැත්වෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120212</link>
    <topic>ගීතා නිපැයූ චිත්‍රපට දැන් ඩී. වී. ඩී. ලෙසින්</topic>
    <author>හේමාලි විජේරත්න</author>
    <content>ගීතා නිපැයූ චිත්‍රපට දැන් ඩී. වී. ඩී. ලෙසින්ප්‍රවීණ සිනමා නිළි චිත්‍රපට නිෂ්පාදිකා ගීතා කුමාරසිංහගේ චිත්‍රපට 04 ක් ඇතුළත් සංයුක්ත තැටි එකතුවක් ‘සතර සම්මානි සිනෙරූ’ නමින් පසුගියදා දොරට වැඩිණි. මෙම චිත්‍රපට එකතුව සඳහා ‘පාලම’ යට චිත්‍රපටයත් ‘ලොකු දුව‘ චිත්‍රපටයත් ‘අනුරාගයේ අනන්තය’ චිත්‍රපටයත් ඇතුළත්ය.බොරැල්ල නාමෙල් මාලිනි පුංචි තියටර් හිදී පසුගිය දා පැවැති සරල චාම් උලෙළකින් මෙම චිත්‍රපට එකතුව දොරට වඩින ලදී. මෙම උලෙළේ ප්‍රධාන ආරාධිත අමුත්තිය වූයේ ප්‍රවීණ සිනමාවේදිනී සුමිත්‍රා පීරිස්ය.‘සතර සම්මානි සිනෙරූ’ එකතුව එළි දැක්වීමේ අරමුණ පැහැදිලි කරමින් ප්‍රවීණ නිළි ගීතා කුමාරසිංහ පැවසුවේ අද ඩී.වී.ඩී. එකතුවක් ලෙසින් එළි දකින මේ චිත්‍රපට හතර පසුපස අතිශය සුන්දර වූත් කිසිකෙනෙකුට නොඇසුණා වූත් මහා කතාන්දරයක් ඇති බවයි.“මේ චිත්‍රපට හැම එකක් පසු පසම මහා කතාන්දරයක් තිබෙනවා. කිසිම චිත්‍රපටයක් එක රැයකින් බිහි කරපු නිර්මාණ වෙන්නේ නෑ ලෝකේ කොහේවත්. චිත්‍රපටයක රඟපාන නළු නිළියන් පමණක් වත් අධ්‍යක්ෂවරයා පමණක්වත් කරන කැප කිරීම්වලින් නිර්මාණ බිහිවෙන්නේ නෑ. අධ්‍යක්ෂවරයා, කැමරා අධ්‍යක්ෂවරයා, නළු නිළියන්, වේශ නිරූපණ ශිල්පීන්ගේ සිට සියලුම කාර්මික ශිල්පීන් ගේ කැපකිරීම් මත තමයි යහපත් නිර්මාණයන් බිහිවෙන්නේ.අද ඩී.වී.ඩී ලෙසින් එළිදකින්නේත් එවැනි කැපකිරීම් රාශියක් මැද කරපු නිර්මාණ 04 ක්. පාලම යට, ලොකු දුව, සළඹක් හඬයි, අනුරාගයේ අනන්තය චිත්‍රපටවල අතීතය මතක් කරත්දී මට වෙලාවකට අඬන්න හිතෙනවා. පාලමයට අධ්‍යක්ෂ එච්.ඩී. ප්‍රේමරත්න අද අපි අතර නෑ. ‘ලොකු දුව‘ රඟපෑ මහා නළු ගාමිණී ෆොන්සේකා අපි අතර නෑ. ජෝ අබේවික්‍රමයන්, කැමරා ශිල්පී සුමින්ද වීරසිංහ, ආචාර්ය ප්‍රේමසිරි කේමදාස, දෙනවක හාමිනේ, සරත් දසනායක අද අපි අතර නෑ. මේ සියලු දෙනාගේ ම කැපකිරීම් නිසා තමයි මේ චිත්‍රපට මේ විදියට බිහි වුණේ.බොහෝ වෙලාවට අපි හිතනවා චිත්‍රපට ඩී.වී.ඩී. කරන්නේ ඇයි? කියලා. නමුත් අපි චිත්‍රපට කරලා හෝල්වල පෙන්වනවා. ඊට පස්සෙ රූපවාහිනි ආයතනයකට රූපවාහිනී අයිතිය දෙනවා. නමුත් අපේ චිත්‍රපටය ලෝකයා අතරට යන්නේ නෑ. ලෝකයේ බොහෝ රටවල ඇවිදින කොට මුණ ගැහෙන ශ්‍රී ලාංකිකයෝ මට කියලා තිබෙනවා අපි ඔයාගේ අර චිත්‍රපටය බැලුවා. මේ චිත්‍රපටය බැලුවා කියලා. කොහෙන්ද බැලුවේ ඇහුවම ඒ බොහෝ දෙනෙක් කියන්නේ ඩී.වී.ඩී එකකින් කියලයි. ඇත්තටම කිවුවොත් බොහෝ දෙනෙක් අතරට චිත්‍රපටය රැගෙන යන්න ඩී.වී.ඩී හොඳ මාධ්‍යයක්.ඉන්දියාවට ගිහින් අපි සත්‍යජිත් රායිගේ සිනමා පට ගන්න ඇහුවොත් ඕන එකක් ගන්න පුළුවන්. ඒ වගේ ම තමයි චිත්‍රපට එකතු කරන අයටත් බොහොම ප්‍රයෝජනවත්. මගේ මේ චිත්‍රපට එකතුවෙන් ලැබුණු මුදල් මම වෙන් කළේ ගීතා කුමාරසිංහ පදනමෙන් සිදුකරන සමාජ සත්කාරක වෙනුවෙන්. ගාල්ල දිස්ත්‍රික්කයේ බෙන්තර - ඇල්පිටිය ආසනයේ පාසල් දූ දරුවන් වෙනුවෙන්.කාන්තාවන් වෙනුවෙන් මවුවරුන් වෙනුවෙන් උදව් කරන්න අපි සමාජ සත්කාරක පදනමක් පිහිටුවල තිබෙනවා. ඒ සඳහා තමයි මේ මුදල් යොදා ගන්නේ.මෙම ‘සතර සම්මානි සිනේ රූ’ ඩී.වී.ඩී. වෙළුමක් ලෙසින් නිෂ්පාදනය කර ඇත්තේ ඩිල්ශාන් හෝම් වීඩියෝ වෙනුවෙන් කුමාර චමින්ද ලියනගමය.පුරා වසර 15 කට ආසන්න කාලයක් සංයුක්ත තැටි බෙදා හරින්නෙක් විදියට කටයුතු කළ කුමාර ඩී.වී.ඩී. නිෂ්පාදකවරයෙකු වශයෙන් දොරට වඩින පළමු අවස්ථාව මෙය වන්නේය.“මම ගාල්ලෙ ඉපදුන කෙනෙක්. මගේ මාමාගේ පුතා වන චින්තක සිරිසේන නිසා තමයි මම කොළඹට ආවේ. ඊට පස්සෙ මම සරත් ගුණරත්න සහ ගාමිණී කියන අයියලා දෙදෙනාගේ ද උදව් ඇතිව කොළඹම පදිංචි වුණා. මම මුලින් ම සංයුක්ත තැටි බෙදා හරින්න පටන් ගත්තේ ටොරානා ආයතනයේ සරත් කොතලාවල මහතාගෙන්. Neero Enterprises කියන ආයතනයට තමයි වැඩිපුර බෙදාහැරීම් කළේ.එහි අධිපති ආරුමුගම් මහත්මයා තමයි මුලින් ම මට අදහස දැම්මේ නිෂ්පාදනය පැත්තටත් අත ගහන්න කියලා. ඊට පස්සේ මට තරංගා අධිපති විජය රාමනායක මහතා කිව්වා හොඳ චිත්‍රපට 04 ක් ගීතා ළඟ තියනවා කියලා. ඊට පස්සේ එච්.එස්. පෙරේරා මහත්මයා තමයි ගීතා මහත්මියට කතා කරල මේ චිත්‍රපට හතර ලබා ගන්න උදව් කළේ. ඊට පසු ගීතා මහත්මිය මුණ ගැහුනම ඇයත් මාව විශ්වාස කරලා චිත්‍රපට දෙන්න කැමැති වුණා.ඇත්තටම කිවුවොත් ලංකාවේ මිනිස්සුන්ට පවුල එක්කම ඇවිත් චිත්‍රපටයක් බලන්න ලොකු මුදලක් වැය වෙනවා. ඒ නිසා අපි තීරණය කළා අඩු මුදලකට බජට් පැක් එකක් වෙළෙඳ පොළට නිකුත් කරන්න. මගේ කුලුදුල් නිෂ්පාදනය සම්මානනීය චිත්‍රපට හා සම්මානනීය නිළියන් සමඟ නිකුත් කරන්න ලැබීම මගේ වාසනාවක්. ඉදිරියේදී සුනිල් ටී. ප්‍රනාන්දුගේ ‘දරුවනේ’ චිත්‍රපටයත් ඩී.වී.ඩී කරන්න බලාපොරොත්තු වෙනවා.හේමාලි විජේරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120213</link>
    <topic>මමත් බයිලා සින්දු කියලා තිබෙනවා</topic>
    <author>සුනිල් මිහිඳුකුල</author>
    <content>මමත් බයිලා සින්දු කියලා තිබෙනවාඔබතුමා ගායකයෙක්, සංගීතවේදියෙක් වුණේ ගෙදර පසුබිමින් යැයි අප සාමාන්‍යයෙන් අසා තිබෙන දෙයක්. ආචාර්ය පණ්ඩිත් ඩබ්ලිව්.ඩී. අමරදේවඔව්. මගේ පියා වෘත්තියෙන් වඩු කාර්මිකයෙක්. ඒ නිසා නිතරම අලුත්වැඩියාව සඳහා වයලින් 10 ක් 15 ක් විතර ගෙදර තිබෙනවා. මම ඒවා වාදනය කරලා සංගීතය ගැන කිසියම් ප්‍රාථමික මට්ටමේ දැනුමක් ලබාගෙන තිබුණා. අවුරුදු හතේ, අටේ ඉඳන්ම මම බඹර තත්, කොවුල් තත් ගැන යමක් කමක් දන්නවා. නමුත් හොඳ සංගීතඥයෙක් වෙන්න නම් සංගීත සම්ප්‍රදාය පිළිබඳ ශාස්ත්‍රාලයීය දැනුමක් තිබිය යුතුය කියන හැඟීම මගේ හිතේ මුල ඉඳන්ම තිබුණා.ඔබත් අපේ රටේ බොහෝ ගායක ගායිකාවන් වගේම පල්ලියේ කන්තාරු සංගීත කණ්ඩායම්වලින් බිහිවූ ගායකයෙක්.ඇත්ත වශයෙන්ම. මගේ පියා බෞද්ධ වුණාට මගේ මවු මෙතෝදිස්ත. ඒ නිසා මම ඇයත් එක්ක පල්ලි යනවා. ඒ ආගමික පසුබිම තමයි මට පල්ලියේ කන්තාරු සංගීත කණ්ඩායමට බැඳෙන්න හේතුවුණේ. දන්නවද, මමත් නත්තල් කැරොල් සින්දු කියලා තිබෙනවා.ඔබතුමා මුල් කාලයේ ගැයූ ගීත බොහෝමයක් ම ලිව්වේත් ඔබතුමා ම නේද? උදාහරණ වශයෙන් ‘ශාන්ත මේ රෑ යාමේ’, ‘පීනමුකෝ කළු ගඟේ’ වගේඔව්. භාෂාව පිළිබඳ කිසියම් සංවේදීතාවයක් මට තිබුණා. මොකද මට හෙළ හවුලේ ඇසුර තිබුණා. ලේඛනයේදි මං ආභාස ලැබුවේ කුමාරතුංග මුනිදාසයන්ගෙන්.ඔබතුමාගේ ඔය මුල් සින්දුවලින් අපට යාන්තමින් වගේ දැනෙන්නේ ආනන්ද සමරකෝන්ගේ ආභාසය.ගීත රචනයේදිත් සංගීත නිර්මාණයෙදිත් මගේ ඒ මුල් ගීතවල තිබෙන්නේ සුනිල් සාන්තගේ, ආනන්ද සමරකෝන්ගේ නිර්මාණ ආභාසය තමයි. ආනන්ද සමරකෝන්ගේ ‘ඇසේ මධුර ජීවනයේ ගීතා’ සින්දුව ඇහුවයින් පස්සේ තමයි මටත් හිතුණේ ඒ වගේ නිර්මාණය කළ හැකිය කියලා. එතකොට ඔහුගේ ‘පුදමු මේ කුසුම්’ ගීතය. ඒක ඉතාම හොඳ නිර්මාණයක්. සුනිල්ට තිබ්බේ පල්ලියේ කන්තාරු සංගීත ආභාසය. සමරකෝන්ට බලපෑවේ රබින්ද්‍ර සංගීතය. මේ දෙදෙනාගෙන්ම දේශීය සංගීතයට සිදුවූ සේවය අප්‍රමාණයි. අනුකාරක සංගීතයක් මුල්බැසගෙන තිබූ යුගයක නිර්මාණාත්මක සංගීතයට අඩිතාලම දැම්මේ ඔවුන් දෙදෙනා.ඔබතුමාගේ සංගීත කලා ජීවිතයට මොහොමඩ් ගවුස් හුඟක් උදව් කරපු කෙනෙක්අපොයි ඔව්. මට ‘අසෝක මාලා’ චිත්‍රපටයේ සහාය සංගීත අධ්‍යක්ෂ කියන ටයිටල් එක දුන්නෙ ගවුස් මාස්ටර්. ඒක ඒ කාලේ හැටියට මට කරපු ලොකු දිරි ගැන්වීමක්.ඔබ තුමා භාත්ඛණ්ඩේ සංගීත විද්‍යාලයට ගියේ කොහොමද?ඒ 1953 දී. මට ඉන්දියාවට ගිහින් සංගීතය ඉගෙනගන්න සල්ලි තිබ්බෙ නැහැ. මහා පත්‍රකලාවේදී ඩී.බී. ධනපාල සූරීන් තමයි ‘ලංකාදීප’ පත්තරෙන් අරමුදලක් පිහිටුවලා මට ඉන්දියාවට යන්න මුදල් සොයා දුන්නේ. ඒකට මහාචාර්ය එදිරිවීර සරච්චන්ද්‍රත් එක් වුණා. අපේ රටේ සමහර ගායකයන්ට කියනවනේ ජනතාවාදී ගායකයා, පොදුජන ගායකයා කියලා. ඇත්ත වශයෙන්ම මම තමයි පොදු ජනතාවගේ ගායකයා. මොකද මේ රටේ සංගීතකාමි ජනයාගේ රුපියලෙන් දෙකෙන් තමයි මම ඉන්දියාවට ගිහින් සංගීතය ඉගෙනගත්තේ. මම ඔවුන්ට මගේ හිස නමා ආචාරය පුදකරනවා. ඉන්දියාවෙදි මට මාසයකට වියදම් වුණේ රුපියල් 200 යි. ඒ මුදල මට ලැබුණේ මේ අරමුදලෙන්. අවුරුදු හතරක් ම මම හිටියේ ඒ මුදල් ආධාරයෙන්.ඔබතුමාට මතක් කරන්න පුළුවන්ද ඒ ඉන්දියාවට ගිය ගමන?මට ලක්නව්වලට ගියේ ධනුස්කොඩියෙන් බැහැලා කෝච්චියෙන්. මොකද, ඒක මගේ මුල්ම විදේශීය සංචාරය. තනිව රටින් බැහැරව ගිය මුල්ම ගමන. ඒ නිසා ඒ ගමන මට ජීවිතේට අමතක වෙන්නේ නැහැ. භාත්ඛණ්ඩේ සංගීත විද්‍යාලයට ඇතුළු වන තැනම සිහින් සිරුරකින් යුතු පුද්ගලයෙක් සිටිනු මම දැක්කා. මට හිතුණේ ඔහු පියන් කෙනෙක් වෙන්න ඇති කියලා. මම ඇහැව්වා ඔහුගෙන් කවුද විදුහල්පතිතුමා, එතුමා කොහෙද ඉන්නේ කියලා. ඔහු හිනාවෙලා කිව්වා මම තමයි විදුහල්පති කියලා.ඒ කවුද?ඒ තමයි පණ්ඩිත් ක්‍රිෂ්ණ නාරායන රතන් ජංකර්. ඊට කලකට ඉහත එතුමා ලංකාවට පැමිණියා. ඒ අපිව වර්ගීකරණය කරන්න. මා ගායකයෙක් හා වාදකයෙක් විදියට විශිෂ්ට ශ්‍රේණියට වර්ගීකරණය වුණේ ඒ අවස්ථාවේ. ගායන ක්ෂේත්‍රයෙන් විශිෂ්ට ශ්‍රේණිය ලැබුවේ කෝකිල දේවි වීරතුංත් මමත් විතරයි. පණ්ඩිත් රතන් ජංකර් තුමා එදා මගෙන් ඇහුවා ඔබ ඇල්බට් පෙරේරා නේද කියලා. ඒක ඒ කාලේ මගේ නමනේ. එතකොට තමයි මට එතුමා කවුද කියලා මතක් වුණේ.එතුමා මාව විද්‍යාලයේ හොඳම වයලින් ගුරුවරයා වූ ශ්‍රී විෂ්ණු ගෝවින්ද් ජෝග් වෙත යොමුකළා. මම විද්‍යාලයේත්, විෂ්ණු ගෝවින්ද් තුමාගේ නිවෙසේත් වයලින් වාදනය ප්‍රගුණ කළා. අවසානයේ මට එතුමාගේ හොඳම ශිෂ්‍යයා බවට පත්වුණා. එතුමා මා ගැන කොයිතරම් පැහැදුණාද කිවහොත් එතුමා ගේ මුණුබුරෙකුට තිබ්බේ මගේ නම. ඒ අමරදේව විජය ජෝග් යනුවෙන්.ඔබේ මුල් නම (ඇල්බට් පෙරේරා) අමරදේව කියා මහාචාර්ය සරච්චන්ද්‍ර වෙනස් කළේ ඔය කියන කාලේම වගෙ නේද?ඔව්. ගුණදාස අමරසේකරත් මට නමක් දැම්මනේ. ‘මේඝවර්ණ’ කියලා. එදා අමරදේව නම නොයෙදුණානම් අද මගේ නම ඩබ්ලිව්. ඩී. මේඝවර්ණ.භාත්ඛණ්ඩ සංගීත විද්‍යාලයේදී ඔබ තුමා විශිෂ්ට ගණයේ දස්කම් පා තිබෙනවා කියලත් අපි අහලා තියෙනවා?මම වරක් සමස්ත ඉන්දීය සංගීත තරගයකින් වයලින් වාදනය කරලා ප්‍රථම ස්ථානය දිනාගත්තා. ඒ සම්මානය තවමත් භාත්ඛණ්ඩේ සංගීත විද්‍යාලයේ සුරක්ෂිතව තිබෙනවා. ඔය දවස්වලම වගේ රතන් ජංකර් පඬිතුමා නවදිල්ලියේ පවත්වපු සරස්වති පූජා උලෙළකදි අඛිල භාරතීය ගුවන් විදුලියෙන් ගැයූ සරස්වති අභිනන්දන ගීතයකට මා සහාය වුණා. ඒ ගීතය ගැයීමට තෝරාගත් එකම ශ්‍රී ලාංකේය සිසුවා වුණේ මම.දේශීය සංගීතය පිළිබඳ අපේ රටේ නොයෙක් කතිකා තිබෙනවනේ. මොකක්ද ඔබ තුමා හිටපු චින්තනමය ස්ථාවරය. නැත්නම් මොකක්ද ඔබතුමාගේ දැක්ම?උත්තර භාරතීය රාගධාරී සංගීතය මහා සම්ප්‍රදාය විදියට අරගෙන ඒ ඇසුරෙන් අපේ ජන සංගීතය පෝෂණය කිරීම තමයි මං අනුගමනය කරන විධික්‍රමය. එය වෙනත් විදියකට කිව්වොත් භාරතීය රාගධාරි සංගීතය ප්‍රධාන ප්‍රවාහය හැටියටත් අපේ ජන සංගීතය එහි අනුප්‍රාණය හැටියටත් ගෙන මේ සම්ප්‍රදායන් දෙක ස්වාධීනව වහරමින් අපේ රීතියක් බිහිකර ගත හැකි බව මගේ විශ්වාසය වෙනවා. කුමන සම්ප්‍රදායක් ඇසුරු කළත් ස්වකීය සංස්කෘතික ස්වතන්ත්‍රභාවය රැක ගැනීම ප්‍රතිභා සම්පන්න කලාකරුවකුට දුෂ්කර වන්නේ නැහැ.ඔබතුමා ඔය කියන කරුණුවලට උදාහරණ දෙන්න පුළුවන්ද? විශේෂයෙන් ජන ගී නාද රටා මූලාශ්‍ර කරගෙන කරපු නිර්මාණවලින්.ඔව්. ‘බිංදු බිංදු රන් ගෝමර මාලා’, ‘පිලේ පැදුර හේනට අරගෙන එනවා’ වැනි ගී, ජන ගීවල එන නාද රටා ආශ්‍රය කරගෙනයි නිර්මාණය වෙලා තියෙන්නේ. අපේ පොළොවේ පස් පෑගූ ගැමියා ගායනා කරපු ජන ගී ආර මොකක්ද කියලා අපි හොයාගන්න ඕනැ.ඒ රීතිය හොයාගෙන එය වර්ධනය කිරීම තමයි සංගීතවේදින් විදියට අපේ වගකීම විය යුත්තේ. ජන සංගීතය කියලා බොහෝ දෙනෙක් හිතන්නේ ජන කවි (ජන ගී) විතරයි. වන්නම්, සවුදම්, ප්‍රශස්ති ආදියත් සොකරි, කෝලම් වැනි ගැමි ජන නාටකවල එන කවි ආදියත්, බලි තොවිල් වැනි යාතු කර්ම ආදියත් නාඩගම් හා නුර්ති ගීතත් ජන සංගීත විෂයයට අදාළයි. මගේ ‘රන්වන් කරල් සැලෙයි’ ගීතය ‘තුරඟා වන්නම’ ආශ්‍රයෙනුයි නිර්මාණය වෙලා තියෙන්නේ. ඒ වගේම ‘බඹරෙකු ආවයි නිරිත දිගේයා’ ගීතයේදි එය ලියූ මඩවල එස්. රත්නායක බලිකම්වලින් කිසියම් ආභාසය ලබා තිබෙන බව කියන්න පුළුවන්.සංගීතය විශ්ව භාෂාවක්. ඒත් ඒ ඒ රටවල තිබෙන ව්‍යවහාරික භාෂාවත් එක්ක මේ සංගීතය සුවිශේෂතා ප්‍රකට කරනවා නේද?ඔව්. ඒක සත්‍යයක්. ලෝකයේ පවතින මහා සංගීත සම්ප්‍රදායන් දෙකම එක් එක් රටවල ව්‍යවහාර වන භාෂාව, එහි රිද්මය, ධ්වනිය හා උච්චාරණ රටාව අනුව ඊට හිමි ස්වරූප ගන්නවා. නිදසුනක් විදියට ගත්තොත් ඉන්දියාවේ රබින්ද්‍ර සංගීතය වංග බස ආශ්‍රය කරගෙයි බිහිවෙලා තියෙන්නේ. හංගේරියාවේ බේලා බාටොක් නමැති සංගීතවේදියා විසින් සිදුකරනු ලැබුවෙත් එවැනිම දෙයක්. ඔහු හංගේරියානු ජන සංගීතයෙන් ආභාසය ලබාගෙන නව සම්භාව්‍ය කෘති රැසක් නිර්මාණය කළා.දෙබුසි, බීතෝවන්, චයිකොවුස්කි, ෆාන්ස් ලිස්ට් වැනි සංගීත නිර්මාතෘවරුන්ගේ ගී තනු ප්‍රංශ, ජර්මන්, රුසියානු, ඉතාලි ආදී රටවල ජාතික අනන්‍යතාව ප්‍රකට කරනුයේ මේ නියාම මත පිහිටාගෙනයි. රටක සංස්කෘතියේ ජීවනාලිය තමයි භාෂාව. අලුත ඉපදුණු ළමයෙක් හුස්ම ගන්නේ හඬලා. ඒ හැඬීම තුළ තියෙනවා අපේ නාදය. අපේ සිංහල ළමයෙකුයි, සුද්දෙකුගේ ළමයකුයි හඬන්නේ දෙවිදියකට. ඒකෙත් රීතියක් තිබෙනවා. සංගීතඥයකුට පුළුවන් වෙන්න ඕනෑ, භාෂාවක ව්‍යාංජන ශක්තිය වටහාගන්න.වඩාත් නිවැරැදි ශ්‍රී ලාංකේය සංගීතය යන්න ද? සිංහල සංගීතය යන්න ද?සිංහල සංගීතය යන්නයි වඩාත් නිවැරැදි. මොකද අපේ රටේ දෙමළ, මුස්ලිම්, බර්ගර් හා මැලේ ජාතිකයන්ට ඔවුන්ටම වෙන්වූ විවිධ සංගීත සම්ප්‍රදායන් අරාබි, බටහිර, චීන, ජපන්, කොරියා, අග්නිදිග ආසියාතික ආදි වශයෙන් පවතින නිසයි.සංගීතයට ඔබතුමා දෙන නිර්වචනය මොකක්ද?සංගීතය කියන්නේ නාද සංයෝග කිරීමේ කලාව. සකල විධ කලාවන් අතරින් වඩාත්ම සුලලිත කලාව සංගීතය කියලනේ කියන්නේ. සංගීතයේ ප්‍රධාන ධාරා දෙකක් තිබෙනවා. එකක් යථාරූපී සංගීතය හෙවත් ශුද්ධ සංගීතය. අනික ව්‍යවහාරික සංගීතය. මම මේ සංගීත භාවිතාවන් දෙකේම නිරතව තිබෙනවා.එතකොට ගීතය?එය සංගීතයේ එක්තරා ප්‍රකාරයක්. එය ජන ගී, ජනපි‍්‍රය ගී හා සුභාවිත ගී යනාදි වශයෙන් කොටස් තුනකට වර්ග කරන්න පුළුවන්. මෙහිදී මා වැදගත්කොට සලකන්නේ සුභාවිත ගීතයයි. මිනිස් කටහඬත් මධුර නාද කෘතියත් යන කලාංගයන්ගේ සංයෝජනය ගීතයයි. එසේම ගීතය යනු සංගීතය හා භාෂාවේ අනුකූලතා පූර්වක සුසංයෝගයේ ඵලයක්. ‘නාද’ නමැති මූල ද්‍රව්‍යයත් ‘වචන’ මූල ද්‍රව්‍යයත් හරියට තෙලුයි වතුරයි වගේ පරස්පර විරෝධි වස්තු දෙකක්. ඒ දෙක අනුකූලතා පූර්වකව සුසංයෝග වෙන්න ඕනැ. එවිටයි සුභාවිත ගීතය බිහි වන්නේ.ව්‍යවහාරික සංගීතයේදී එක් සංගීත සම්ප්‍රදායක් මතම පමණක් පිහිටලා ඉන්න බැරි තත්වයක් තිබෙනවා නේද?ඔව්. දැන් චිත්‍රපට සංගීතය ගත්තොත් ඒක ව්‍යවහාරික සංගීතයට අයිතියි. ට්ත්‍රපටයකදි එහි තේමාවට, අවස්ථාවට ගැළපෙන සංගීතයක් තමයි නිර්මාණය විය යුත්තේ. උදාහරණයක් විදියට ‘රන්මුතු දූව‘ චිත්‍රපටයේ තිබෙනවා තරුණයන් පිරිසක් වැල්ලේ නටමින් සින්දු කියන දර්ශනයක්. එතැනට ගැළපෙන්නේ බයිලා සින්දුවක්. මම ඒකට ‘පිපී පිපී රේණු නටන’ ගීතය නිර්මාණය කළේ බයිලා ගී සම්ප්‍රදාය අනුප්‍රාණය කරගෙන. මගේ ගම මොරටුව නිසා මට කුඩා කාලයේ ඉඳන්ම බයිලා, කපිරිඤ්ඤා ගීත ඇහිලා තිබුණා. ඇත්තටම මමත් පොඩි කාලේ බයිලා කියලා තිබෙනවා.ඔබේ විශිෂ්ටතම ව්‍යවහාරික සංගීත නිර්මාණ ඇතුළත් වන්නේ මුද්‍රා නාට්‍යවලට (විශේෂයෙන් ‘කරදියේ’) යැයි ඇතැම් විචාරකයන් කියා සිටිනවා.‘කරදිය’ ධීවර පසුබිමකින් යුතු මුද්‍රා නාටකයක්. මුහුදුකරයේ උපන් මට ඒ අත්දැකීම වඩාත් හුරුපුරුදුයි. මෙහි එන ‘හෝයියා හෝයියා’ ගීතය මා නිර්මාණය කළේ ධීවර සැහැල්ලකින්. එය සුභාවිත ගීතයට හොඳ නිදසුනක් යැයි මා සිතනවා. මෙය පදමාලාවක් වශයෙන් වෙනමම ගත්තම එයින් ලැබෙන රසය නෙමෙයි ගීතය ඇසීමෙන් අපට ලැබෙන්නේ. ‘නළ දමයන්ති’ නාට්‍යයේ එන ‘ඈත කඳුකර හිමව් අරණේ’ ගීතය ගත්තොත් එය මුලින්ම නිර්මාණය වුණේ තනුව. පසුවයි මහගමසේකර ඊට පදමාලාව ගෙතුවේ.ඔබෙත් මහගමසේකරගෙත් නිර්මාණ සුසංයෝගය සිංහල සුභාවිත ගීතයේ සදානුස්මරණිය අවස්ථාවක්?ඔව්. අපි ‘මධුවන්ති’ වැනි ගුවන්විදුලි වැඩසටහන්වලදි, මුද්‍රා නාට්‍ය, වේදිකා නාට්‍ය හා චිත්‍රපටවලදි නිර්මාණාත්මකව එක්වුණා. එහි ප්‍රතිඵල අති රමණියයි.මෙරට බිහිවුණු විශිෂ්ටතම ගීත රචකයා මහගමසේකර ද?නැහැ. මහාචාර්ය එදිරිවීර සරච්චන්ද්‍ර. එතුමාගේ නිර්මාණ එහෙම පිටින්ම ගීත කාව්‍ය.පිපි තඹරන නද බඹරනපිය රැව් දෙන ලිය කිඳුරනවගේ ගේය පද මොනතරම් උත්කෘෂ්ඨ ද කියලා හිතලා බලන්නඔබතුමා ගත කරන්නේ බොහෝම අල්පේච්ඡ දිවි පෙවතක් බව අපට පෙනෙන්ට තිබෙනවා.මම කවදත් ධනය රැස් කරපු කෙනෙක් නෙමෙයි. කෑමට මුකුත් නැත්නම් කැඳ උගුරක් හරි බීලා ජීවත්වෙන්න පුළුවන්කම මටත් මගේ බිරියටත් තිබුණා.ඔබේ නිර්මාණකරණය දැන් හමාර ද?අපොයි නැහැ. අපේ මොළේ සෛල ඔක්කොම අපිට ප්‍රයෝජනවත් වෙන්නේ නැහැ වගේ මම මෙතෙක් ප්‍රයෝජනයට අරන් තියෙන්නේ මගේ ප්‍රතිභා ශක්තියෙන් ස්වල්පයක් පමණයි. කළ දේට වඩා නොකළ දේ වැඩියි. මගේ හොඳම නිර්මාණ බිහිවන්නේ ඉදිරියේදි.මොනවද ඔබතුමාට අපේ තරුණ ගායකයන්ට, සංගීතවේදීන්ට දෙන්න පුළුවන් සදූපදේශය?ඕනෑම කෙනකුට කිසියම් ජීවිත ප්‍රණිධානයක් තිබෙන්න ඕනැ. (ඕක මහාචාර්ය සරච්චන්ද්‍රයන්ගේ වචනයක්) ඒ කියන්නේ ‘විෂන් ඔෆ් ද ලයිෆ්.’ ජීවිතයේ කිසියම් අභිපේ‍්‍රතාර්ථයක් තියෙන්න ඕනැ. එහෙම නැතුව කිසිම දෙයක් සාර්ථකව කරන්න බැහැ. අනිත් දේ බුදු හාමුදුරුවෝ දේශනා කර වදාළ මධ්‍යම ප්‍රතිපදාවෙන් ජීවිතය ගෙනයෑම වැදගත්.උන්වහන්සේ ඔය ධර්මානුශාසනාව කළේ සෝන තෙරුන්ටයි. සෝන තෙරුන් කලින් හොඳ වීණා වාදකයෙක්. වීණාවේ තතක් වැඩිය තද කළොත් හොඳ හඬක් එයි ද? වැඩිය බුරුල් කළොත් ඒත් හොඳ හඬක් එයි ද? නැහැ. ඒක සුභාවිත රසයක් වන්නේ නැහැ. ඒක කළ යුත්තේ මධ්‍යම ප්‍රමාණයෙන්. නියම නාදය බිහිවන්නේ එතකොටයි. වැඩි වෙන්නත් හොඳ නැහැ; අඩුවෙන්නත් හොඳ නැහැ. ඒක තමයි ජීවිතය.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120214</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමඅද විජේ මල්ලිගෙ කොලොමෙ හීරෝස්ල දෙන්නෙක් ඉන්නව. හැබැයි දෙන්න ෆීල්ඩ් දෙකක. එක්කෙනෙක් ඉන්ටර්නැෂනල් ස්පෝර්ට්ස් ෆීල්ඩ් එකේ, ඒ කියන්නෙ ක්‍රිකට් සීන් එකේ කැප්ටන්ස්ලගෙත් කැප්ටන් කෙනෙක්. මෑන්ස්ගෙ වන්ඩේ, - ටෙස්ට් ක්‍රිකට් රෙකෝඩ්ස් ගැන කිව්වොත් මෑන්ස්ට් කිට්ටු වෙන්න පුළුවන් ලංකාවෙ එකම එක ක්‍රිකටර් කෙනෙක් හරි ඉන්නවද කියල විජේ මල්ලි දන්නෙ නෑ අපේ වර්ල්ඩ් රෙකෝඩ් බෝලර් මුරලි ඇරුනම.විජේමල්ලි සනත් ජයසූරිය කියන මාස්ටර් බ්ලාස්ටර්ට මාතර මෝලර්ට තාමත් ලව්. හැබැයි මෑන්ස්ගෙ වෙනස් කරගත්ත කැරියර් එකට නම් විජේ මල්ලිගෙ කිසිම සපෝට් එකක් නෑ. සනත් ජයසූරිය හැමදාම නිව්ස් මේකර් කෙනෙක් වෙනවා. ලේටස්ට්ම නිව්ස් එක සනත් ආපහු කසාද බැන්ද කියන එක. ක්‍රිකට් බාසාවෙන්ම කිව්වොත් හැට්රික් එක. එක ළඟම විකට් තුනක් ගත්තෙ නැති වුණාට මේ මැරේජ් එකත් එක විදියක හැට්රික් එකක් තමයි. සුමුදු, සැන්ඩ්‍රා දැන් ලේටස්ට්ම මලීකා.සනත්ගෙ ටේස්ට් එකත් මාරම ටේස්ට් එකක් නේ. තුන් දෙනාම එයාර් ලයින් ට්‍රේඩ් එකේ. නෙට් එකේ වෙබ් සයිට්ස්වල සනත්ගෙ අලුත්ම මනමාලි ගැනයි, වෙඩින් ෆන්ක්ෂන් එක ගැනයි ෆුල් කවරේජ්. හොරෙන් කරන්න පුළුවන් වෙඩින්ස් තියෙනවද ලංකාවෙ? පන්සලකට ගිහින් හාමුදුරුවන්ගෙ බ්රැසින්ග්ස් අරගෙන ඊට පස්සෙ මවුන්ට්වල හොටෙල් එකක ප්‍රයිවෙට් ෆන්ක්ෂන් එකක් ගත්ත කියල තමයි වෙබ් සයිට්ස්වල රිපෝට් කරල තිබුනෙ.සනත් ජයසූරියගෙ තර්ඩ් ටයිම් වෙඩින් එක ගැන වෙබ් සයිට් නිව්ස් කියෝපු කට්ටියට නම් හොඳටම තදවෙලා වගේ මාර කොමෙන්ට්ස් දාල තිබුණෙ. ඒ ඔක්කොමල සනත්ටයි සනත්ගෙ අලුත් පාර්ට්නර්ටයි හුඟක් නරක විදියෙ කොමෙන්ට්ස් දාලා තිබුණෙ. විජේ මල්ලි නම්, ඒ සීන් එකට පොඩ්ඩක්වත් එකඟ නෑ. සනත් තුන්වැනි වතාවට මැරි කරනවද, සෙකන්ඩ් මැරේජ් එකෙන් ලීගලි සෙපරේට්වෙලාද ඒ ෆැමිලි එකේ ළමයින්ගෙ අනාගතේ මොකක්ද වගේ දේවල් ගැන කොමෙන්ට්ස් දාපු හුඟ දෙනා අඬල දොඩල විතරක් නෙවි සනත්වයි මලීකවයි බයිට් එකටත් අරගෙන තිබුණෙ අන්තිම බාල භාෂාවෙන්.විජේ මල්ලි හිතන්නෙ ඒක සනත්ගෙ සැන්ඩ්‍රාගෙ මලීකගෙ ප්‍රයිවෙට් ප්‍රශ්නයක් මිසක්, අපි සීනි කිරන්න යන්න ඕන සීන් එකක් නෙවි කියලයි. ලීගල් කේස් එකක් තියෙනව නම් ඒව සනත්ලා සැන්ඩ්‍රලා සෙට්ල් කර ගන්නෙ නැතුවයැ. ළමයින්ට කම්පන්සේෂන් ගෙවන්නෙ නැතුව ඩිවෝස් වෙන්න බැරි බව උසාවිය තීන්දු කරන වැඩක්නේ.සනත්ට 43 ද මලීකට 23 ද කියල පිට ඉන්න අපි මොකට ප්‍රශ්න කරනවද? තර්ඩ් ටයිම් මැරි කරපු ලංකාවෙ පළවැනිය ද සනත් ජයසූරිය කියන්නෙ? සනත් ඉන්ටර්නැෂනල් වගේ ම ලෝකලිස් පොපියුලර් ෆේමස් බුවෙක් නිසානේ මේ සීන්ස්? පරණ ගමේ ගොඩේ විතරක් නෙවි ටවුන්ස්වල වුණත් සල්ලිකාර බිස්නස්මන්ස්ල තව පොලිටිකල් සීන් එකේ අයගේ ප්‍රයිවෙට් ලයිෆ් එක බැලුවොත් සනත් ජයසූරියගෙ කේස් එක මොකක්ද කියල හිතෙනවා. සනත්ගෙ කේස් එක ගැන විජේ මල්ලි නම් කියන්නෙ මෙච්චරයි. කොන්ත නෝනගෙ සැට්ටේ කොන්ත නෝනට ඕනෑ විදියටයි කියලයි. ඒකෙ කටු තිබුණම මොකෝ ගැලවුනාම අපිට මොකෝ. සනත් මලීකා ඔබලට හැපි වෙඩින් ලයිෆ් කියමු අලුත් නිව්ස් එකක් එන කල්.මෙන්න ඊළඟ හීරෝ. මෙයත් හීරෝ කෙනෙක් තමයි සනත්ගෙ ගානට ඉන්ටර්නැෂනල් සීන් එකට නොගියට. මෙයාගෙ සීන් එක ලෝකල් ආර්ට් ෆීල්ඩ් එකේ. නම ඩබ්ලිව්. ජයසිරි. ගම ගාල්ලෙ ද මාතර ද විජේ මල්ලිට ෂුවර් නෑ. හැබැයි මාතර සෙන්ට් තෝමස් එකේ තමයි ඉගෙන ගත්තෙ. සනත් සෙන්ට් සර්වේෂස්නේ. සනත් ක්‍රිකට් සීන් එකේ පෙරළිකාරය වගේ තමයි ඩබ්ලිව් ජයසිරි ආර්ට් ෆීල්ඩ් එකේ. තියටර්වල ද ෆිල්ම්ස්වල, ටෙලි ඩ්‍රාමාස්වල, මීඩියාවල ද, සින්දු ලියන සීන් එකේද මෙකී නොකී ඕනම සීන් එකක ඩබ්ලිව්. ජයසිරි කියන්නෙ යුනීක් පොරක්. ඩබ්ලිව්. ජයසිරිල දෙන්නෙක් නම් විජේ මල්ලිට මුණ ගැහිල නෑ. ඇක්ටින් සීන් එක මෑන්ස්ගෙ ප්‍රොපෙෂන් එක.තියටර් තමයි නම්බර් වන්. විජේ මල්ලිට මතකයි මෑන්ස් පිටරටක වැඩකරල හොයා ගත්ත සල්ලි ටික සුගත්ට දීල (සුගත පාලද සිල්වට) ‘මරාසාද්’ කියන ස්ටේජ් ඩ්‍රාමා එක කරපු හැටි. ඒ තමයි ජයසිරි ජයසිරි හදිසියෙ නිව්ස් සීන් එකට එන්නෙ ලාස්ට් වීක් එන්ඩ් එකේ ‘රාවය’ එක්ක කරපු ඉන්ටර්වීව් එකකින්. මෑන්ස්ගෙ දෘෂ්ටිවාදෙ ගැන අහපු ප්‍රශ්නෙට දීපු උත්තරේ එක්කයි ඩබ්. ජයසිරි විජේ මල්ලි ආපහු දකින්නෙ. හඳගම, ප්‍රසන්න, විමුක්ති වගේ ෆිල්ම් ඩිරෙක්ටර්ස්ලගෙ ෆිල්ම්ස්වලට අපේ රටේ කට්ටියකගෙ මාර ප්‍රොටෙස්ට් එකක් තිබුණ නේ ඒ දවස්වල.මේ කට්ටිය එන්ජීඕ වලට ෆිල්ම්ස් හදන කට්ටිය. මේ ගොල්ලන්ගෙ ෆිල්ම්ස්වල ජාතිකත්වය, ජාත්‍යාලය, දේශ ප්‍රේමය වගේ දේවල් නෑ. තියෙන්නෙ සෙක්ස් සීන්ස්, ජාති විරෝධී, ආගම් විරෝධී අයිඩියාස් විතරයි කියලා. ඉතින් ඔය කියන ජාතියෙ ෆිල්ම්ස්වල හිටපු ඇක්ටර්ස්ල සෙට් එකේ ජයසිරිත් මුලින්ම හිටියා. එතකොට මහේන්ද්‍ර පෙරේරා වගේ තවත් අය. ඒත් මුල් කාලෙ හාමුදුරු රෝල්ස් එක කරපු ජයසිරිට, පස්සෙ කාලෙ සරත් වීරසේකරගෙ ‘ගාමණී’ කියන ෆිල්ම් එකෙත් හාමුදුරු රෝල් එක කරනව දැක්කම විජේ මල්ලි කරකවල අතෑරිය වගේ වුණා. ඉස්සර හාමුදුරුවොයිමේ ‘ගාමණී’ වල හාමුදුරුවොයි වෙනස්. හැබැයි ජයසිරිගෙ ඇක්ටින් දෙකේ ම සුපර්බ්. දුක හිතෙන සීන් එක තමයි ‘ගාමණි’ හාමුදුරු රෝල් එක නොකර ඉන්න හිත කිව්වම, රඟපෑම ජීවිකාව නිසා ප්‍රතිපත්ති රැකගෙන ඒකෙන් අයින් වෙන්න බැරිවුණා කියල ජයසිරි බොහොම ඕපන්ලි කියන කතාව.ෆිල්ම් එක පෙන්නනකොට මෑන්ස් පුදුම විදියට හිතින් දුක් වින්දලු. ඒත් වෙස්ට් එකේ සිඩ්නි පොයිටියර් වගේ ඇක්ටර් කෙනෙක් මේ වගේ සීන් එකකදි දෘෂ්ටිවාදෙ රැකගෙන ෆිල්ම් එකකට බෑ කිව්වලු. ශ්‍රී ලංකාවෙ ජයසිරිල වගේ ඇක්ටින්වලින් ජීවිකාව කරන නළුවන්ට සිඩ්නි පොයිටියර්ල වගේ වෙන්න බෑ කියන එක විජේමල්ලිට නම් තේරෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120215</link>
    <topic>උගත් බුද්ධිමත් කලාකරුවන් රටට දායාද කරන ‘කවිතා’</topic>
    <author>ගාමිණී සුසන්ත</author>
    <content>උගත් බුද්ධිමත් කලාකරුවන් රටට දායාද කරන ‘කවිතා’අපූර්ව ගායනා තරගාවලියක අවසන් පූර්ව වටයේ තරගයක් පසුගිය දිනෙක බත්තරමුල්ල ජනකලා කේන්ද්‍රයේදී පැවැත්විණි. එය අද බොහෝ නාලිකාවලින් විකාශය වන අන්දමේ රියැලිටි සංගීත වැඩසටහනක් නොවේ. එය රටේ උසස් අධ්‍යාපනය හදාරන බුද්ධිමත් දරු දැරියන් අතර සිටින දක්ෂ ගායන ශිල්පිනියන් සහ ශිල්පීන් සොයා යන සංගීතමය වැඩසටහනකි; ගායනා තරගාවලියකි.කුමුදිකා ගයන්ති අත්තනායක, තිළිණි සෞම්‍යා විජේරත්න, ශ්‍රීමාලි ධර්මපාල, මිනේෂ් රණසිංහ, ඉසුරු දිල්ෂාන්, රන්දුල කල්දේරා, සුමිත්‍රා කල්යාණි, අසංක ලියනාරච්චි යන තරගකරුවන් සහ තරගකාරියන් අට දෙනා මෙදින තම ගායනා හැකියාවන් ඉදිරිපත් කළේ “කවිතා” තරගාවලියේ හොඳම ගායකයා සහ ගායිකාව තේරීමේ තරගයේදීය.මෙම තරගකරුවන් තරගකාරියන් අටදෙනා මෙදින ප්‍රදර්ශනය කළ ගායන හැකියාවන් පැවැතියේ ඉතා උසස් මට්ටමකය. එවන් ගායන කුසලතාවයක් පෙන්වුවද බොහෝවිට මොවුන් විශ්වවිද්‍යාලයේදී සෞන්දර්ය විෂයයන් හෝ ගායනය විෂයයක් ලෙස හදාරන සිසු සිසුවියන් නොවේ.මෙදින ඉතා උසස් ගායන හැකියාවක් පෙන්නුම් කළ එක් සිසුවෙක් අවසන් වසරේ වෛද්‍ය ශිෂ්‍යයෙකි. තවත් අයෙක් පරිගණක විද්‍යාව හදාරන්නෙකි. තවත් අයෙක් නීති ශිෂ්‍යාවකි. මොවුනට තමන් උපතින් උරුම කරගත් කලා කුසලතාව රට හමුවේ ඉදිරිපත් කරන්නට හැකි වූයේ උසස් අධ්‍යාපන අමාත්‍යාංශය මගින් සංවිධානය කළ මෙම “කවිතා” වැඩසටහන නිසාය.මෙම දරුවන් තුළ ඇති හැකියාවන් SMS වලට තීරණය කිරීමට ඉඩ නොදීම මෙම තරගයේ ඇති එක් විශේෂත්වයකි. ලක්ෂ්මන් විජේසේකර, නිරංජලා සරෝජනී, සංගීත් වික්‍රමසිංහ මෙම සංගීත වැඩසටහන විනිශ්චය කළ අතර ආචාර්ය දයාරත්න රණතුංග ආරාධිත ප්‍රවීණයා ලෙස මෙදින වැඩසටහනට සහභාගී වී සිටියේය.‘කවිතා’ නම් මෙම අන්තර් උසස් අධ්‍යාපන ආයතනීය නිර්මාණ කුසලතා ඇගැයීමේ සම්මාන උලෙළ ගායනා තරගාවලියකට පමණක් සීමා වූවක් නොවේ. සිනමාව, චිත්‍ර, නර්තනය වැනි විෂයන් ද මෙයට අයත්ය. මෙම සමස්ත වැඩසටහනේ ජාතික අධ්‍යක්‍ෂවරයා වන්නේ මහාචාර්ය සුනිල් ආරියරත්නයන්ය. ‘කවිතා’ වැඩසටහන ආරම්භ කිරීමේ අරමුණ පිළිබඳවත් එහි අන්තර්ගතය පිළිබඳවත් අපි මහාචාර්ය සුනිල් ආරියරත්නයන්ගෙන් විමසා සිටියෙමු.”උසස් අධ්‍යාපන අමාත්‍යාංශය යටතට විශ්ව විද්‍යාල 15 ක් සහ තාක්ෂණික අධ්‍යයන ආයතන 24 ක් අයත් වෙනවා. මෙම ආයතන තුළ ඉන්නේ රටේ බුද්ධිමත්ම දරු පිරිස. ඒ අයට බොහෝවිට තම කලා කුසලතා එළිදක්වන්න මඟක් තිබුණේ නෑ. ලලිත කලාවන්ට හැකියාව තිබෙන සිසු සිසුවියන් සෞන්දර්ය විශ්වවිද්‍යාලය තුළ පමණක් නෙමෙයි අනෙක් උසස් අධ්‍යාපන ආයතනවලත් ඉන්නව.මෙපමණ කාලයකට මොවුන්ගේ කලා කුසලතා ඉදිරිපත් කරන්න අමාත්‍යාංශ මට්ටමින් සහයෝගයක් ලබාදීල නැහැ. යම් යම් විශ්වවිද්‍යාල තුළ කලා උලෙළ පැවැත්වුවත් ඒවා පැවැත්වූවේ ඉතාම අසීරුවෙන්. ඒ; ඒ සඳහා මුදල් සොයා ගැනීම අපහසු නිසා.විශ්වවිද්‍යාල ඉතිහාසයේ පළමු වතාවටයි රාජ්‍ය අනුග්‍රහයෙන් මෙලෙස කලා උලෙළක් පැවැත්වෙන්නේ. “කවිතා” තරගාවලියට තරග ඉසව් රාශියක් තිබෙනවා. හොඳම ගීත රචකයා, චිත්‍රපට තිර නාටක රචකයා, නර්තන ශිල්පියා, නර්තන ශිල්පිනිය වගේම හොඳම වාදන ශිල්පියා, ශිල්පිනිය, හොඳම ජංගම දුරකථන චිත්‍රපට නිර්මාණකරුවා, හොඳම ජන ගායකයා, ගායිකාව වැනි තරග ඉසව් ඊට අයත්. මෙම තරග සියල්ලම සිංහල සහ දෙමළ අංශය වශයෙන් කොටස් දෙකක් තිබෙනවා.මෙම සෑම තරගයකට පළමු ස්ථානයට රුපියල් ලක්ෂයක් ද, දෙවැනි ස්ථානයට රුපියල් හැත්තෑපන් දහසක් ද තුන්වැනි ස්ථානයට රුපියල් පනස් දහසක් ද පිරිනමනවා. මෙම තරගාවලියේ අවසන් මහා තරග ලබන වසරේ පෙබරවාරි 23, 24, 25 යන දින තුනේදි “නෙළුම් පොකුණ” මහින්ද රාජපක්‍ෂ රංගශාලාවේදී පැවැත්වෙනවා. ප්‍රධාන ආරාධිතයා ලෙස ජනාධිපති මහින්ද රාජපක්‍ෂ මහතා සහභාගි වෙන්න නියමිතයි. ‘කවිතා’ වැඩසටහනේ විෂය භාර අධ්‍යක්‍ෂවරු ලෙස ඒ ඒ ක්ෂේත්‍රවල ප්‍රවීණයින් රැසක් තම දායකත්වය ලබා දෙනවා.සාහිත්‍ය අංශය බුද්ධදාස ගලප්පත්ති මහතාත්, වේදිකා නාට්‍ය පිටපත් අංශය පරාක්‍රම නිරිඇල්ල මහතාත්, චිත්‍රපට තිරරචනා අංශය ආචාර්ය ප්‍රණීත් අභයසුන්දර මහතාත්, සංගීත අංශය විශාරද රෝහණ වීරසිංහ මහතාත්, නාට්‍ය අංශය මහාචාර්ය ආරියරත්න කළුආරච්චි මහතාත්, චිත්‍රපට අංශය ජයන්ත චන්ද්‍රසිරි මහතාත්, චිත්‍ර අංශය එස්.එච්. සරත් මහතාත්, විද්‍යුත් මාධ්‍ය අංශය නිව්ටන් ගුණරත්න මහතාත්, ඡායාරූප අංශය ලාල් හෑගොඩ මහතාත් බාරව සිටිනවා.‘කවිතා’ වැඩසටහනේ දෙමළ වැඩසටහන් මාලාව සෑම සෙනසුරාදාවකම ජාතික රූපවාහිනියෙනුත්, සිංහල වැඩසටහන් මාලාව සෑම බදාදාවකම දෙරණ නාලිකාවෙනුත් විකාශය වුණා.”රාජ්‍ය අනුක්‍රහය මෙන්ම උසස් අධ්‍යාපන අමාත්‍යාංශයේ ප්‍රතිපාදන ද ඇතිව ඉදිරිපත් කරනු ලබන මෙම “කවිතා” වැඩසටහන උගත් බුද්ධිමත් කලාකරුවන් රැසක් රටට දායාද කිරීමට ඉවහල් වන බව නිසැකය.ගාමිණී සුසන්තඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120216</link>
    <topic>කලාවට හිතැති ජ්‍යෝතිෂවේදියා</topic>
    <author>චන්ද්‍ර ශ්‍රී</author>
    <content>කලාවට හිතැති ජ්‍යෝතිෂවේදියාජේ.එම්. ජයන්ත ඒකනායක, පාරම්පරික දේශීය හෙළ වෙදකම, ජ්‍යෝතිෂය වගේ ම ගුප්ත විද්‍යාව ගැන නිතර නිතර ගුවන් විදුලි නාළිකාවලින් වගේ ම රූපවාහිනී නාළිකාවලින් ඔබව දැනුවත් කරන අපේ මාධ්‍ය හිතවතුන්ගෙත් මිතුරෙක්.ජනාධිපති සම්මානලාභී ගුප්ත විද්‍යාධරයකු ද වන ජයන්ත, පසුගියදා දිවයිනේ ම සාම විනිසුරුවරයකු ලෙස පත්වුණෙත් මෙතෙක් කරන ලද මෙහෙවරට ගරු බුහුමනක් විදිහට.ග්‍රහ අපල දුරු කරන සෙත් ශාන්ති කර්මවලට රට පුරා බැතිමතුන්ගෙන් අඩුවක් නැතුව පැසසුම් ලබන ජයන්තට කලා ක්ෂේත්‍රයේත් ඇල්ම බැල්ම ලැබෙන්න පටන් අරන්.සෑම බ්‍රහස්පතින්දා දිනකම උදේ 10 සිට දහවල් 12 දක්වා ‘මැක්ස්’ ගුවන් විදුලියේ ‘තරු මඟ‘ සජීවී වැඩසටහන තුළින් නොපෙනෙන ලෝකයෙන් පෙනෙන ලෝකයට ඔහු අප කැඳවාගෙන යන්නේ හරබර තොරතුරුත් එක්ක.ජාතික රූපවාහිනියේ ‘ඇඟිලි සලකුණ’ ට රංගනයෙන් සහභාගි වෙමින් කුසලතා දැක්වූ ජයන්ත ඉදිරියේ තිරගත වීමට නියමිත නිමල් ජයවීරගේ ‘භව අරණ’ ටෙලි නාට්‍යයේත් සැලකිය යුතු චරිතයකට එක්වෙලා.අතුල - සමිතා ගයන ආලෙන් වෙලා... ගීතය ඇතුළු ජනප්‍රිය ගීත කිහිපයකම රූප රචනය සඳහා එක්වෙමින් ජයන්ත තම කලා හැකියාවන් පෙන්වලා. මේ දිනවල එෆ්.එම්. නාලිකා විකාශනය කරන ජනප්‍රිය ගීතයක් වන ලක්ෂ්මන් හිල්මි සංගීතවත් කළ චමිල පාදුක්ක ගයන ‘රතු රෝස මලක්’ හී ගීපද රචකයා වන්නේ ද ජයන්තයි.රංගනයට, ගීත රචනයට උපන් හපන් පාන ජයන්ත චිත්‍රපට හා ටෙලිනාට්‍ය නිෂ්පාදකයන්ට හා අධ්‍යක්ෂවරුන්ට තම නිර්මාණ ඇරඹුමේදී ජ්‍යෝතිෂයට අනුව නාමාක්ෂර සෑදීම සම්බන්ධයෙන් ඉටු කරන්නේ ලොකු සේවයක්.තම නිර්මාණ සාර්ථක වීමෙන් සතුටට පත් බොහෝ නිෂ්පාදකයින්ගෙන් තව තවත් එවැනි ඇරයුම් ලැබීමෙන් තමා අත්විඳින්නේ අපරිමිත සතුටක් බවයි ඔහු පවසන්නේ. ඔහු අතින් නම් තැබුණු ටෙලිනාට්‍ය රැසක් ඉදිරියේදී විකාශය වීමට නියමිත බවත් ඒ සඳහා ඕනෑම අයකුට කලාව වෙනුවෙන් උපකාර කළ හැකි බවත් ජයන්ත පවසන්නේ නිහතමානී හැඟීමකිනි.ජ්‍යෝතිෂය මගින් ජීවිතයේ ඉලක්ක ජය ගැනීමට මඟ කියාදෙමින් ශාන්තිකර්ම මගින් ග්‍රහ අපල දුරු කර වාසනාව උදාකර දෙමින් සැමට සුව සෙත සලසන මේ නවක කලාකරුවාගේ ඉදිරි කලා දිවියට අපෙනුත් සුබපැතුම්. සියපත කාර්යාලය, දංගස්පිටිය, වීරඹුගෙදර, කුරුණෑගල යන ලිපිනයෙන් ඔබටත් ජයන්ත හා සම්බන්ධ විය හැකියි.චන්ද්‍ර ශ්‍රීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120217</link>
    <topic>‘දෙරණ ඩ්‍රීම් ස්ටාර්’ අවසන් තරගය 8 වැනිදා</topic>
    <author>ජිනේන්ද්‍ර</author>
    <content>‘දෙරණ ඩ්‍රීම් ස්ටාර්’ අවසන් තරගය 8 වැනිදාදෙරණ නාළිකාවේ ජනප්‍රියම වැඩසටහනක් වන ‘දෙරණ ඩ්‍රීම් ස්ටාර්’ අවසන් මහා තරගය මෙම 8 වැනිදා සවස 7.00 ට කොළඹ සුගතදාස ගෘහස්ථ ක්‍රීඩාංගණයේ දී උත්සව ශ්‍රීයෙන් පැවැත්වීමට කටයුතු යොදා තිබෙනවා.මෙදින අවසන් තරගය සඳහා සුදුසුකම් ලබා සිටින්නේ රවීන් කනිෂ්ක (කුලියාපිටිය) සසිඳු විජේසිරි (පදවිය) හා සිතුම් නිමන්තයි (කඩුවෙල). මේ ‘දෙරණ ඩ්‍රීම් ස්ටාර්’ (Session 4) හතරවන අදියරයි.දිවයිනේ සෑම ප්‍රදේශයකින් ම නියෝජනය වන පරිදි මේ සිහින තරුව සොයන්නට, අවසන් 48 දෙනා දක්වා නුවර, ගාල්ල, රත්නපුර, දඹුල්ල, විශේෂයෙන් උතුරු නැගෙනහිර සඳහා ත්‍රිකුණාමලයෙත් වෙන් වෙන් වශයෙන් තරග පවත්වන්නට නිෂ්පාදක මඬුල්ල කටයුතු කළා.නිෂ්පාදක කැලුම් දර්ශනමෙවර අවසන් 48 දෙනා දක්වා තේරීම් සියල්ල සිදු කළේ ප්‍රවීණ විනිශ්චය මණ්ඩලයක් වන චන්ද්‍රිකා සිරිවර්ධන, කීර්ති පැස්කුවල් හා නදීක ගුරුගේ යන කලාකරුවන්ගේ නිරීක්ෂණයෙන්. අවසන් 48 අතරින් ජයග්‍රාහකයා තේරීම සිදු කරන්නේ සම්පූර්ණයෙන් ම ප්‍රේක්ෂක ඡන්දය (SMS)  මතයි. මෝටර් රථයක්, ඉඩමක් ඇතුළු ලක්ෂ 70 කට අධික තෑගි මුදලක් ජයග්‍රාහකයන්ට පිරිනැමෙනවා.වැඩසටහන් මාලාව පුරාවටම අතුල අධිකාරිගේ සංගීත අධ්‍යක්ෂණය නැවුම් අත්දැකීමක් වූ අතර වැඩසටහන් අධ්‍යක්ෂක ශර්මිලා ධර්මරාෂා, කැමරා අධ්‍යක්ෂක සරත් සෙනෙවිරත්න, මෙහෙයුම් අධ්‍යක්ෂක මාධව මඩවල, දෙරණ සභාපති ලක්සිරි වික්‍රමගේ යන මහත්වරුන්ගේ සහයෝගය ඉතා අගය කරන බව නිෂ්පාදක කැලුම් දර්ශන සහ ක්‍රිෂාන්ති රාධිකා පවසනවා.එකපාර දෙන්නටම“ඔයා දන්නවද චම්පා වැඩක්. අපේ කම්පනි එකේ බොස්ගෙ පුතා ඒකෙ ඩිරෙක්ටර් කෙනෙක් නෙ. එයා දවසක් දා මගෙන් අහනවා, ‘ඔයා කැමැතිද මගෙත් එක්ක යාළුවෙන්න’ කියල.” අනුලා, චම්පාගේ සුරත තදින් මිරිකමින් කීවාය.“ඉතින්...! ඔයා කැමැති වුණා ද?” චම්පා පුදුමයෙන් මුව අයා ඇසුවාය.“මං කොහොමද අනේ, තාත්තටයි, පුතාටයි දෙන්නටම එකපාර ආදරේ කරන්නෙ? මං බෑ කිව්වා.” අනුලා කීවේ තොදොල් වෙමිනි.නිෂ්පාදිකා ක්‍රිෂාන්ති රාධිකාදායාදය“ජිනේ, උඹ ළඟ සුමංගල ශබ්ද කෝෂය තිබුණා නේද? පොඩ්ඩක් බලපං ‘දායාදය’ කියන වචනෙට සමාන පදයක් විදියට ‘කරුමය’ කියලත් තියෙනව ද කියලා.” රෝහණ තම මිතුරු මහාචාර්යවරයාගේ මේසය වෙත අවුත් ඇසීය.“ඕකට ශබ්ද කෝෂ බලන්ඩ ඕනයැ බං. දායාදය කියන්නෙ තමන්ට ලැබෙන උතුම් දෙයක් නෙ. ඒක කොහොමද කරුමයක් වෙන්නෙ?” මහාචාර්යවරයා පුදුම වෙමින් ඇසීය.‘නෑ බං, මම පත්තරේක කියෙව්වා, මේ ටෙලිනාට්‍ය කාරයෙක් දරු පවුලත් එක්කම පිටරටක පදිංචියට ගිහිල්ලත්, මෙහේ ටෙලි නාට්‍යයක් කරලා පේ‍්‍රක්ෂකයන්ට දායාද කරන්න ආපහු ආවය කියලා. හොඳයි මට කියපං බලන්ඩ, ඒ දායාදය, කරුමයක් නෙමෙයි ද?’ රෝහණ කෝපයෙන් ඇසීය.මටම නෙමෙයිඑක් එන්ජීඕ නියෝජිතයකු නගරයේ කර්මාන්ත ශාලාවක් වෙත ගියේ එහි බලධාරීන් තම සේවකයන් හට ලබා දෙන වරප්‍රසාද සහ සුබසාධන පහසුකම්වල ස්වභාවය පිළිබඳව එහි සේවකයන් හා කතාබහ කොට විමසුමක් කිරීමේ අභිලාෂයෙනි. ඒ අනුව ඔහු එහි සේවය කරන සොමිපාල හමුවී තම විමසුම ඇරැඹීය.සිතුම්‘මිස්ටර් සොමිපාල, මොකද හිතන්නෙ ඔහෙගෙ බොස් ගැන?’‘අපේ බොස් හරිම හොඳයි. දාහකින් හොයා ගන්ඩ බැරි බොහොම හොඳ කෙනෙක්.’ සොමිපාල කටපුරා සිනාසි පිළිතුරු දුන්නේය.‘ඇයි සොමිපාල එහෙම කියන්නෙ?’ අනපේක්ෂිත පිළිතුරෙන් වික්ෂිප්ත වූ නියෝජිත තැන ඇසුවේය.“මෙන්න මේකයි හේතුව සර්. මං වැඩ කරලා ඉවර වෙන කොට අපේ බොස් කාර් එක තියාගෙන මං එනකං බලාගෙන ඉන්නවා. යන ගමන් මගෙන් අහනවා, ‘යමුද, මොනවා හරි බොන්න කියලා.සසින්එහෙම බීලා ඉවර වුණාට පස්සෙ, ‘යමු ෆිල්ම් එකක් බලන්න’ කියලා මාව චිත්‍රපටියක් බලන්න එක්ක යනවා.ඊට පස්සෙ රෑ කෑමට ලොක්කා මාව එයාගෙ ගෙදරට එක්ක යනවා. කාලා ඉවර වුණාම ලොක්කා කියනවා, දැන් මේ රෑ ගෙදර යන්නෙ මොකටද? හෙට උදේම යන්න බැරියැ’ කියල ගෙදර නවත්තා ගන්නවා.එහෙම සලකද්දි කාටද නොහිතෙන්නෙ එයා දාහකින් හොයා ගන්ඩ බැරි, හොඳ කෙනෙක් කියල.” සොමිපාල පැහැදිලි කරමින් කීවේය.‘මොනවා...! මේ සේරම දේවල් ඔහෙට වුණා ද?’ මුව අයා පුදුම වෙමින් නියෝජිත තැන විමසුවේය.‘නෑ මට ම නෙමෙයි. මගෙ පවුල රජිතා වැඩ කරන්නෙත් මේ පැක්ටේරියෙම නෙ. එයාට කීප සැරයක්ම එහෙම වුණා.’ සොමිපාල කීවේය.රවීන්එයාට නෙමෙයි ඔයාට‘මෙයාගෙ වැඩවල කිසිම පිළිවෙළක් නැහැ. ඒ හින්දා මේ වැඩකාර කෙල්ල අපිට ගැළපෙන්නේ නැහැ. එයාව ආපහු ගෙදර යවන්න මම තීරණය කළා.’තම බිරිඳගේ ස්ථිරසාර තීරණයෙන් සසල වූ ලක්ෂ්මන් ඒ බවක් නොපෙන්වා, ඇයට මෙසේ කීවේය.‘චමරි, එහෙම නෙමෙයි, අපිට කුස්සියේ වැඩට කවුරුහරි නැතුව බැරි එකත් සලකලා, අපි මෙයාට තව චාන්ස් එකක් දුන්නොත් නේද හොඳ?’ රුවැති මෙහෙකාරිය සිතෙන් සිහිපත් කරමින් ලක්ෂ්මන් යාප්පුවෙන් තම බිරිඳට කීවේය.‘ඒකිට නෙමෙයි, ඔයාට චාන්ස් එකක් දෙන්ඩ මම කැමැති නැහැ. ඒ හින්දා එයා හෙටම ගෙදර ගියාදෙන්.’ චමරි තම සැමියාට රවමින් කීවාය.ජිනේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120218</link>
    <topic>අමරසේකර සමඟ යළි මඟ වෙත</topic>
    <author/>
    <content>අමරසේකර සමඟ යළි මඟ වෙතඅකල්හි අප අතැර ගිය, විශිෂ්ට පුවත්පත් කලාවේදියෙකු වූ අජිත් සමරනායක, ‘සිහින සාප්පුව‘ නාට්‍යයේ පුහුණුවීමක් නරඹන්නට පැමිණ සිටියේය.”අපි මේ නාට්‍යයට ගුණදාස අමරසේකරටත් ආරාධනා කරමු. එයා සිංහල නාට්‍යයේ අනාගතය රැඳිල තියෙන්නෙ සංවාද නාටක මතය කියල විශ්වාස කරන කෙනෙක්”අජිත් හා අමරසේකරයන් අතර සමීප සබඳතාවක් තිබුණි. අජිත්, මා කැඳවාගෙන කොළඹ දන්ත වෛද්‍ය රෝහලට ගොස් අමරසේකරයන්ට හඳුන්වා දුන්නේය. එවකට ඔහු එහි ප්‍රධානියාය.ආරාධනය පිළිගත් නමුදු අමරසේකරයන් මා සමඟ වැඩි කතාබහක් කළේ නැත. ඔහු අජිත් සමඟ ඉංග්‍රීසියෙන් රටේ දේශපාලනික තත්ත්වය ගැන කතා කළේය.”ලුම්බිණියේ’ පැවැති ‘සිහින සාප්පුව‘ මංගල දර්ශනය සඳහා අමරසේකරයන් ද පැමිණ සිටි නමුත් එය අවසානයේ ඔහු කාටත් නොකියාම ආපසු ගොස් තිබුණි.නාට්‍යකරුවකු නොවූ නමුදු අමරසේකර ද නාට්‍ය පිටපත් ලියා මුද්‍රණය කළේය. ‘කවන්ධයක කතාවක්’ නම් වූ ඒවා මේ වන තෙක්ම වේදිකා ගත වූයේ නම් නැත.ඔහු ලියූ ‘කරුමක්කාරයෝ’ නවකතාව තිස්ස අබේසේකරයන් අතින් සිනමාවට නැඟුණි. ‘ගල් පිළිමය සහ බොල් පිළිමය’ ක්‍රිස්ටි ෂෙල්ටන් ප්‍රනාන්දුගේ අධ්‍යක්ෂණයෙන් ටෙලිනාට්‍යයකට පෙරැළුණි. ඔහුගේ කෙටිකතා කීපයක් ද ඒකාංගික ටෙලි නාට්‍ය වශයෙන් නිර්මාණය වුණි.දැනට වයස 83 සපුරන ගුණදාස අමරසේකරයන් ලියූ නවකතා ගණන 13ක් පමණ වෙයි. කෙටිකතා එකතු 10කි. ඊට අමතරව කාව්‍ය සංග්‍රහ සහ සාහිත්‍ය සහ සමාජ - දේශපාලන විවරණ ද ගණනාවකි.’කරුමක්කාරයෝ’ හැරුණු විට අමරසේකරගේ අනෙක් කිසිදු නවකතාවක් සිනමාවට නොනැඟීම කනගාටුවට කරුණකැයි සිතේ. ‘ගන්ධබ්බ අපදානය’ හෝ ‘දෙපා නොලද්දෝ’ වැනි නවකතා, අපේ රටේ තිර රචකයින් හා සිනමා අධ්‍යක්ෂවරුන් අතින් ගිළිහී ගියේ, සංස්කෘතික වැටකඩොලුවලට ඇති බිය නිසා යැයි සිතමි. එහෙත් එය එසේනම් ඔවුන් කර ඇත්තේ මහා අමනකමකි. සමාව නොදිය හැකි ඓතිහාසික වරදකි.’ගමනක මුල’ කෘතියෙන් ඇරැඹෙන අමරසේකරයන්ගේ ‘නවකතා වංශ කතාව‘ මෙරට යුග ගණනාවක් පුරා දිගහැරෙන සමාජ - දේශපාලන පැනෝරාමාවකි. වැල් නාට්‍ය සඳහා සුදුසු කතා නොමැතිව ප්‍රේක්ෂකයාගේත් තමන්ගේත් ආයු කාලය විනාශ කරමින් සිටින නව පරපුර යැයි හඳුන්වන අවියත් ටෙලිනාට්‍යකරුවන් අමරසේකරගේ ඉහත කී කෘති වෙත යොමු කිරීමට මාධ්‍ය ආයතන ප්‍රධානීන් කටයුතු කරන්නේ නම් එය මහත් මෙහෙවරකි.අමරසේකරගේ දේශපාලන දැක්ම පිළිබඳව ප්‍රබුද්ධ සමාජයේ නොයෙකුත් වාද විවාද තිබෙන බව දනිමු. එහෙත් හරසුන් නාට්‍ය නරඹා මනස කුරුවල් කර ගන්නා ජාතියකට අමරසේකර යනු පහන් ටැඹක් විය හැකිය. ගත යුතු කිසිම දෙයක් නැති කතාවක් නරඹනවාට වඩා අමරසේකර සමඟ ‘යළි මග වෙත’ හැරීම සංවාදමය ප්‍රජා මණ්ඩලයක් ගොඩනැඟීමක් බඳුය.ආතර් හේලිගේ ’Roots’ (මුල්) ටෙලිනාට්‍යයක් වශයෙන් විකාශනය වෙද්දී ඇමෙරිකාවේ නගරයක ටැක්සියක්වත් සොයා ගත නොහැකි වූ බව අප අසා ඇත. තමන්ගේ ‘මුල්’ ගැන කියැවෙන නාටකය නරඹනු රිසියෙන් සියලු කළු ජාතිකයෝ සියලු වැඩ නවතා රූපවාහිනී යන්ත්‍ර අබිමුවට ගොස් සිටියහ.අපේ රටේ මිනිසුන්ටත් තමන්ගේ ‘මුල්’ ගැන ම නොව මුල් ගැළවී ගොස් ඇති අයුරු දැකීමට අමරසේකරගේ කෘති උපකාර වෙයි.පොත් නොකියවන සාක්ෂරතා ඥාන පූර්ණ ජනතාවකට ගමනක මුල සිට යළි මඟ වෙත හැරෙන සැටි ටෙලිනාට්‍යානුසාරයෙන්වත් ප්‍රදර්ශනය කරවීම දෘශ්‍යාබාධිත මාධ්‍ය ආයතනයන්ට මෙලොවදීම ආනිශංස ලැබෙන පුණ්‍යකර්මයක් වනු නිසැකය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120219</link>
    <topic>චිත්‍රයක් තේරුම් ගැනීමට වඩා එය විඳීමයි අවශ්‍ය</topic>
    <author>ඉනෝකා පෙරේරා බණ්ඩාර</author>
    <content>චිත්‍රයක් තේරුම් ගැනීමට වඩා එය විඳීමයි අවශ්‍යඑච්.එස්. සරත්ප්‍රවීණ චිත්‍ර ශිල්පී, එච්.එස්. සරත්ගේ ‘මහා අධිවේගී’ සිතුවම් දැක්ම, මෙම මස 11 වැනි අඟහරුවාදා සවස 6.30 ට කොළඹ ලයනල් වෙන්ඩ්ට් කලාගාරයේදී විවෘත වේ.මේ කතාබහ, ඒ නිමිති කොටගෙනයි.සිතුවම් දැක්මකට ඇයි මෙහෙම නමක්...ඒකට හේතු කිහිපයක් තියෙනවා. එක පැත්තකින් මිනිස් සිතුවිලි අධිවේගී වෙලා, අනෙක් පැත්තෙන් අධිවේගයකින් රට සංවර්ධනය වෙන්න අරන්.විශේෂයෙන් මෙන්න මේ කාරණා දෙක ඔළුවෙ තියාගෙන තමයි මෙවර ප්‍රදර්ශනයට මා චිත්‍ර ඇන්ඳෙ.මිනිස් සිතිවිලි අධිවේගි වෙන්න වෙන්න ඔවුන් තුළ සිටින සෞන්දර්යවේදියා පලා යනවා. රසවින්දනයක් නොදැනෙන පිරිසක් බවට පත් වෙනවා.එක අතකින් මේක මහා ඛේදවාචකයක්.පාරවල් හැදුණට මොන තරම් රථ වාහන තද බදයක්ද... උදේ පටන් බණ ඇහුවට මේ රටේ මොන තරම් මිනී මරනවද... ලේ රහට මස් මාංශ බුදිමින් මතට ලොල් වෙමින් අපරාධ සිදු කරමින් මිනිස්සු පවට නැඹුරු වෙලා තියෙන්නෙ දැන් අධි වේගයෙන්. එහෙම බලනකොට හැමදේම සිදුවන්නේ අධි වේගෙකින්.කලාකරුවකුගේ සොඳුරු සිතිවිලි වලටත් තෙලිතුඩටත් මේ අධිවේගි බව බලපානවා කියලද ඔබ කියන්නෙ...ඇයි නැත්තෙ? අප ජීවත්වෙන්නෙත් මේ අධිවේගි සමාජයේ. ඒ නිසාම අපිටත් සිදුවෙලා තියෙනවා චිත්‍ර කලාවෙන් සෞන්දර්යයෙන් දිනෙන් දින ඈත්වන මිනිසුන් යළි රසවින්දනය වෙත කැඳවාගෙන එන සේ චිත්‍ර කලාව වුණත් වෙනස් කරන්න. වර්ණවලින්, තේමාවෙන් හෝ ශෛලියෙන් අප නිරන්තර උත්සාහ කරන්නේ ඒ දේ කරන්න.නමුත් තරුණ පරපුර අද වෙනදටත් වඩා ප්‍රාසාංගික කලාව කෙරෙහි නැඹුරු වෙලා...ඒත්, එතැන තියෙනවද සෞන්දර්යයක්. නිස්කලංක විඳීමක්. අද තරුණ පරම්පරාවට ඕනේ අධි වේගෙන් ජනපි‍්‍රය වෙන්න. ඒක එකම පිස්සුවක් වෙලා.අත්දැකීම් ලබමින් යන හෙමින් ගමනක් ඔවුන්ට නැහැ. අද ක්‍ෂේත්‍රයට ආවා. හෙට ජනපි‍්‍රය වුණා. යාන වාහන ගත්තා. එපමණයි මේ අයගේ අරමුණ. නමුත් කොයි කාලයක්ද මේ අය පවතින්නේ.මේ සමාජහේ තවමත් අමරදේවලා, නන්දා මාලිනීලා ඉන්නවා. පවතිනවා. මිනිස්සු විඳිනවා. එයයි විය යුත්තේ.නමුත් අද වෙලා තියෙන්නෙ සමාගම්වලට ඕනෙ විදියටයි තරුණ පරම්පරාව මෙහෙය වන්නේ. තරගෙ, අනිකා හඹා යාම මිසක් මේ සමාගමේ මොනවද මේ තරුණ ඔළුවලට දමන්නේ. නැවතීමක්... සිතීමක්... ස්වයං නිර්මාණයක්... පවතින යමක් කිරීමක් ගැන මේ අපට හිතන්වත් වෙලාව තියෙනවද.ඉඳ හිට හෝ මනුෂ්‍යයෙක් චිත්‍රයක් විඳින්න ඕනෙ. ඊට සමාධිගත වෙන්න ඕනෙ. මිනිසුන් තුළ සකල කලාවන් කෙරෙහි භක්තියක් උපදින්න ඕනේ. එතකොටයි මනුෂ්‍ය සිතිවිලි සාමකාමි වෙන්නෙ. සංයමයක් ඇති වෙන්නේ. හැම අවුරුද්දෙ ම කොයි තරම් අමාරුවෙන් හරි මං චිත්‍ර ප්‍රදර්ශනයක් පවත්වන්නේ මේක මගෙන් මේ සමාජයට විය යුතු යුතුකමක් තරමට හිතලා. අලුත් පරම්පරාවෙ නැඹුරුව හොඳයි. ඒත් ඒකට නිසි දැක්මක් නැති එකයි ප්‍රශ්නෙ.සමාජයට පණිවුඩයක් දෙන ඔවුන්ගේ භාව සිතිවිලි අවධි කරන මේ චිත්‍ර ප්‍රදර්ශනය 11 වැනිදා ආරම්භ කළාම, 12, 13 දෙදිනම, උදේ දහයේ පටන් රාත්‍රි නවය දක්වා නොමිලයේ පැවැත්වෙනවා. පැයක් දෙකක් හෝ වෙන් කරගෙන එය විඳින්න යැයි මා ආරාධනා කරනවා.ඒත් සමහර ප්‍රදර්ශනවල චිත්‍ර තිබෙනවා, තේරුම් ගන්නට අමාරු...චිත්‍රයක් තේරුම් ගන්නවට වඩා විඳීමයි අවශ්‍ය. අපේ රටේ බහුතරයක් මිනිස්සු කන බොන එක විතරයි පුරුද්දට කරන්නේ. ගිනි සිළු වගේ නටන නැටුමක් විතරයි බලා ඉන්න කැමැති.චිත්‍රයක් විඳින්නත් මනුෂ්‍යයකුට පිනක් තියෙන්න ඕනෙ. අනෙක් අතට ඩාවින්චිලා, මයිකල් ආන්ජලෝලා ඇන්ඳෙ මිනිස් රූප. අද අපිට අඳින්න වෙලා තියෙන්නෙ මිනිස් ඇටසැකිලි.ඒ කාලෙ විතරක් නෙවෙයි අදත් බොහෝ රටවල ජනතාව චිත්‍ර විඳින්න පුරුදු වෙලා තියෙනවා. අපිට එහෙම පුරුද්දක් ඇති නොවුණේ එක අතකට කලාගාරවලත් අඩුවක් තියෙන නිසා වෙන්න ඇති.ප්‍රදර්ශනය වුණත් සමහර අය බලන්න එන්නෙ අන්තිම මොහොතෙ. දුව දුව. හරියට මිනිය උස්සන්න කලින් බලාගන්න, මළ ගෙදරකට දුවනවා වගේ. මේ අධිවේගී සිතිවිලි දැන් අපිව පාලනය කරන්න අරන් ඉවරයි. අපිත් අඳිනවා. ප්‍රදර්ශන තියෙනවා. ඒත් මේ සමාජය ගොඩගන්න බොහොම අමාරුයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120220</link>
    <topic>සිකුරාදා හැන්දෑව සු.මි.</topic>
    <author/>
    <content>සිකුරාදා හැන්දෑව සු.මි.ලෝකයේ සිටි ඉහළම ගණයේ සිනමා කැමරා ශිල්පීන් අතරට සුබ්‍රත මිත්‍ර ගේ නාමයත් එක් කරන්න පුළුවන් යැයි මා සිතනවා. ඔහු සත්‍යජිත් රායිගේ මුල් කාලීන චිත්‍රපටවල කැමරා අධ්‍යක්ෂවරයා. විශේෂයෙන් රායිගේ ‘ඕපූ ත්‍රිත්වය’, ‘චාරුලතා’, ‘මහනගර්’, ‘ජල්සඝර්’, ‘දේවි’, ‘නායක්’ වැනි චිත්‍රපටවල විතරක් නෙමෙයි රායිගේ මුල්ම වර්ණ චිත්‍රපටය වූ ‘කන්චන් ජුන්ගා’ චිත්‍රපටයේ ද කැමරා ශිල්පියා.රායිගේ චිත්‍රපට වැඩි ගණනකට සුබ්‍රත මිත්‍ර විසින් දෙන ලද ගුණාත්මක භාවය ඔහුගේ පසුකාලීන චිත්‍රපටවලට ඡායාරූප ශිල්පීය වශයෙන් නම් කිසි විටෙකත් නොලැබුණු බවට පිළිගත යුතු බව ‘ද සිනමා ඔෆ් සත්‍යජිත් රායි’ කෘතිය ලියන චිදානන්ද දාස් ගුප්ත ප්‍රකාශ කර සිටිනවා.‘නායක්’ චිත්‍රපටයෙන් පස්සේ සුබ්‍රත මිත්‍ර, රායිගේ චිත්‍රපටවල කැමරාව මෙහෙයවූයේ නැහැ. (ඊට පස්සේ රායිගේ චිත්‍රපටවල කැමරාව මෙහෙයවූයේ සුබ්‍රතගේ ගෝලයා වූ ශෝමේන්දු රෝයි.)රායි අධ්‍යක්ෂවරයකු විදියටත් සුබ්‍රත කැමරා ශිල්පියෙක් විදියටත් දෙන්නා අතර තිබුණේ අපූර්ව නිර්මාණ සුසංයෝගයක්. රායිගේ කාව්‍යාත්මක වූ සිනමා පරිකල්පනය හොඳ හැටි හඳුනාගෙන එය දෘශ්‍ය මාධ්‍යයට නැඟිමේ අපූරු සංවේදිතාවයක් සුබ්‍රතට තිබුණා.මේ වගේ අපූර්ව සුසංයෝග ලෝක සිනමාවේ වුණත් දක්නට ලැබෙනවා. අපේ සිනමාවේත් එහෙමයි. ඩේවිඩ් ලීන් - ෆෙ‍්‍රඩි යන්ග් අතරත් බර්නාඩෝ බර්ටෝලුචි හා විටෝරියෝ ස්ටාරාරෝ අතරත් අකිර කුරෝසාවා හා කශුඕ මියගාවා අතරත්, ටෲෆෝ හා රාවුල් කූටෝ අතරත් තිබුණේ එබඳු සබඳතා.අපේ රටෙත් උදාහරණ ගත්තොත් ලෙස්ටර් හා විලී බ්ලේක් අතරත්, පතිරාජ හා ඩොනල්ඩ් කරුණාරත්න අතරත් ටයිටස් හා ඇන්ඩෲ ජයමාන්න අතරත්, ප්‍රසන්න විතානගේ හා එම්. ඩී. මහින්දපාල අතරත් එබඳුම නිර්මාණ සුසංයෝග දක්නට ලැබුණා.සුබ්‍රත මිත්‍ර සිනමා කැමරාකරණයට යොමු වුණේ අහම්බෙන්. ඔහු මුලින්ම නිශ්චල ඡායාරූප ශිල්පියෙක්. රායිගේ ‘පතෙරේ පංචලි’ චිත්‍රපටයේ කැමරාව මෙහෙයවීමට ලැහැස්ති වෙලා හිටියේ නේමායි ගෝෂ් නමැති කැමරා ශිල්පියා. නමුත් ඔහුගේ නොපැමිණීම මත රායි සුබ්‍රතට කිව්වා චිත්‍රපටයේ කැමරාව මෙහෙයවන්න කියලා. එහිදි සුබ්‍රත විස්මයටත් බියටත් පත්ව තිබෙනවා.“බය වෙන්න කාරියක් නැහැ. ස්ටිල් කැමරාවයි, මූවි කැමරාවයි දෙකම එකයි. දෙකෙන්ම කෙරෙන්නේ එකම කාර්යය. ඔබට තියෙන්නේ බොත්තම ඔබන එක විතරයි.”රායි ඔහු දිරිගැන්වූයේ ඒ විදියට. මෙතැනදි පුදුමෙ කියන්නෙ සුබ්‍රතගේ එක ඇහැක් ටෙනිස් බෝලයක් වැදිලා තුවාල වෙලයි තිබුණේ. අනිත් ඇහෙත් කිසියම් දෘශ්‍ය ආබාධයක් තිබුණා.සුබ්‍රතගේ කැමරාකරණයේ සුවිශේෂතා කීපයක්ම තියෙනවා. ඔහු වඩාත්ම දස්කම් පෑවේ කළු - සුදු සිනමා ඡායාරූපකරණයෙන්. එහිදී ඔහු ආලෝකය හා අඳුර - එයින් පරාවර්තනය වන සෙවණැලි ඉතාම අපූරු විදියට රූපයට හසුකර ගත්තා. විසිරි ආලෝකය ( ) ඔහු තරම් සංවේදීව යොදාගත් සිනමා ඡායාරූප ශිල්පියෙක් ඉන්දියාවේ තවත් නැති තරම්.සිනමාවේ තේමා අනුව එය තැනිය යුත්තේ කළු සුදුවලින් ද නොඑසේ නම් වර්ණවලින් ද යන්න තීරණය කිරීම අධ්‍යක්ෂවරයාගේ කාර්යයක්. මෙය තේරුම් ගන්න අපිට රායිගේ එක්තරා ප්‍රකාශයක් වැදගත් වෙනවා.“ ‘අපරාජිතෝ’ චිත්‍රපටය වර්ණයෙන් නිපදවූවා නම් බරණැස නගරය එහි පවත්නා විවිධ වර්ණයන්ගෙන් වඩාත් උද්දීප්තිමත්ව චිත්‍රපටය තුළ කැපී පෙනෙමින් ඒ හේතුකොටගෙන චිත්‍රපටයට ප්‍රස්තුත වන මූලික මනෝභාවය සුන්වී කෙලෙසි යෑමට ඉඩ තිබුණි.”රායිගේ චිත්‍රපටවල හැරුණුකොට ශ්‍යාම් බෙනගාල්ගේ ‘නේරු’, ජේම්ස් අයිවරිගේ ‘ශේක්ස්පියර් වල්ලා’, භාසු භට්ටාචාර්යගේ ‘තීෂි කසම්’ වැනි චිත්‍රපටවලත් සුබ්‍රත කැමරාව මෙහෙයවා තිබෙනවා. ‘නේරු’ චිත්‍රපටය ඉන්දීය - රුසියානු සම නිෂ්පාදනයක්. ඒ නිසා එහි අධ්‍යක්ෂවරුන් දෙදෙනෙකුත්, කැමරා ශිල්පීන් දෙදෙනකුත් සිටියා.එකම චිත්‍රපටයක කැමරා ශිල්පීන් දෙදෙනකු වැඩ කරන්නෙ කොහොමද කියන එක සුබ්‍රතට ප්‍රශ්නයක් වුණා. ඒ අවුල විසඳුණේ මෙහෙමයි. ඒ රුසියානු ජාතික කැමරා ශිල්පියා පිටත දර්ශනත් සුබ්‍රත ඇතුළත දර්ශනත් (කෘත්‍රිම ආලෝකය සහිතව) ගැනීමට එකඟ වීමෙන්.ඉන්දියාවේ කැමරා ශිල්පියාට වඩා ගායකයා වැදගත්කොට සැලකීම සංවේගයට කරුණක් ලෙස සුබ්‍රත වරක් දක්වා තිබුණා.“මම ජුරියේ හිටපු චිත්‍රපට සම්මාන උළෙලක හොඳම ගායකයාට දහදාහයි; හොඳම කැමරා ශිල්පියාට පන්දාහයි. මම ඒකට විරුද්ධ වුණා. චිත්‍රපටයක වඩාත් වැදගත් වෙන්නේ ගායකයා ද? නැත්නම් කැමරා ශිල්පියා ද? පස්සේ කැමරා ශිල්පියාගේ ගෙවීම් වැඩි කළේ මගේ මැදිහත් වීමෙන්.”2001 දී සුබ්‍රත මියගියා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120221</link>
    <topic>වෙස් මුහුණු කලාව මනෝ විද්‍යාත්මක දෘෂ්ටියෙන්</topic>
    <author/>
    <content>වෙස් මුහුණු කලාව මනෝ විද්‍යාත්මක දෘෂ්ටියෙන්වෙස් මුහුණු කලාව ගැන ජෝන් කැලවේ පියනම, ඕ. පෙර්ටෝල්ඩ්, මහාචාර්ය සිරි ගුනසිංහ, මහාචාර්ය නන්දදේව විජේසේකර, මහාචාර්ය එම්.එච්. ගුණතිලක වැනි විද්වතුන් විසින් සිංහලෙන් හා ඉංගි‍්‍රසියෙන් පර්යේෂණාත්මක ග්‍රන්ථ කීපයක්ම ලියනු ලැබ ඇත.ඒ බොහෝමයක් ම වෙස් මුහුණු කලාවේ කෞතුකවූත් කලාත්මකවූත් වටිනාකම් පාදමින් ලියනු ලැබුවාවූ කෘති වෙයි.මහාචාර්ය ආරියරත්න ඇතුගලගේ ‘වෙස් මුහුණු හා විෂ්පෞරුෂායණය’ නම් වූ ග්‍රන්ථයත් ’මහ සමයම හා ඵටික් නාට්‍යවේදය’ යන ග්‍රන්ථයත් වෙස් මුහුණු කලාවේ සන්නිවේදනාර්ථ විශේෂයෙන් එහි පැනෙන මනෝ විද්‍යාත්මක සංඥාර්ථ හා සායනික මනෝවිද්‍යාත්මක ලක්ෂණ (CLINICAL PSYCHOLOGY) අරභයා ලියූ අතිශය වැදගත් පර්යේෂණාත්මක කෘති දෙකක් ලෙස අපේ සැලකිල්ල ලබයි. මුලින්ම පළමු ග්‍රන්ථය කෙරෙහි අවධානය යොමු කරමු.රෝග නිවාරණය උදෙසා ශ්‍රී ලංකාවේ ඉතාමත් දියුණු ගණයේ වෙස් මුහුණු දැකගත හැකි බවත් මුල් යුගයේ රෝග 19 කට අයත් යක්ෂ වෙස් මුහුණු නිපදවා ඇති බවත් මහාචාර්ය ඇතුගල තෙවැනි පරිච්ඡේදයෙහිලා සඳහන් කරයි. අප කියවා, අසා ඇති ආකාරයට වෙස් මුහුණු පැළැඳ ගෙන කරනු ලබන ‘රට යකුම’ වැනි යාතු කර්මයක් ගර්භ පූජා විශේෂයක් ලෙස සැලකෙන්නකි.වෙස් මුහුණු පැළඳගෙන නටන කෝලම් නැටුම්වල පවා මේ ගර්භ පූජා ලක්ෂණ, ස්ත්‍රි වර්ගීය ජනකත්වය දක්නා ලැබේ. මෙහිදී කෝලම් නැටුම් කලාවේ ආරම්භය කෙරෙහි ද අප සැලකිලිමත් වුවමනාය.කෝලම් නාටක ඉතිහාසයෙහි කියැවෙන්නේ එහි ආරම්භය මහ සම්මත රජුගේ බිසවුන් හට දොළදුකක් ඇතිවී එය සංසිඳවීම සඳහා වෙස් මුහුණු පැළැඳගෙන නැටූ කෝලම්වලින් සිදුවූ බවකි.පහත රට කෝලම් නැටුම්වල එන ‘පංචනාරි ඝටය’ නමැති වෙස් මුහුණු ගැන කරුණු දක්වන මහාචාර්ය එම්.එච්. ගුණතිලක එය ස්ත්‍රී වර්ගීය ජනකත්වය නිරූපණය කෙරෙන සංකේතයක් ලෙස ඕ. පෙර්ටෝල්ඩ් විසින් හඳුන්වා දෙනු ලැබ තිබීම බොහෝදුරට පිළිගැනීමට ඉඩ ඇතැයි තර්ක කිරීමේ වරදක් නොපෙනෙන බව තම ‘කෝලම් නාටක සාහිත්‍යය’ නම් වූ ග්‍රන්ථයෙහිලා සඳහන් කරයි.මහාචාර්ය ඇතුගල තම මුල් පොතට උප මාතෘකාවක් ද ඇතුළත් කරයි. ඒ ‘වෙස් මුහුණු හා අධිපුද්ගල සන්නිවේදනය පිළිබඳ නව මතවාද’ කියාය.දහ අට සන්නිය ගතහොත් ඉන් ධ්වනිතාර්ථවත් වන්නේ රෝගවලට භූතාත්මයක් ආරෝපණය කිරීමක් නොවන්නේ ද? එය නිසැක වශයෙන්ම සායනික මනෝවිද්‍යාත්මක ලක්ෂණ ප්‍රකට කරයි.මහාචාර්ය ඇතුගල විසින් තම දෙවැනි ග්‍රන්ථයෙහි වැදගත් තැනක් දෙනු ලබන්නේ මහ සොහොන් සමයමයටය. මහ සොහොන් සමයමෙහි සමයම් යාම තුනකි. හැන්දෑ සමයම, මහ සමයම හා අලුයම් සමයම යනාදි වශයෙනි. මහ සමයම මැදියම් රැයෙහි නටන්නකි.ළඟදීම වේදිකාවට නැංවෙන ‘මහ සමයම’ නාට්‍යයේ පෙළ බිහිවන්නේ මහාචර්ය ඇතුගලගේ පුර්වෝක්ත පර්යේෂණ කාර්යයට සමගාමීවය. එහෙයින් එය මෙරට සාම්ප්‍රදායික නාට්‍ය කලා ඓතිහාසික විකාශනයේ නිශ්චිත සංධිස්ථානයක් වන්ට බොහෝදුරට ඉඩ ඇත.ලෝක ප්‍රකට විදේශීය නාට්‍යකරුවන් සමකාලීන වේදිකාව මත රඟදැක්වෙන නාට්‍ය සඳහා වෙස් මුහුණු යොදා ගත්තද, වෙස් මුහුණු කලාවක් හා වෙස් මුහුණු පැළඳගෙන නටන කෝලම් නැටුම් කලාවක් පාරම්පරිකව පවත්නා අපේ රටේ සමකාලීන වේදිකාවෙන් වෙස් මුහුණු ඉවත්ව ඇත්තේ ඇයි? මේ ප්‍රශ්නය මතුවන්නේ මහාචාර්ය ඇතුගලගේ පළමු පොතේ එන ‘වෙස් මුහුණු හා වේදිකා නාට්‍ය’ යන පරිච්ඡේදය කියවන කල්හිය.බර්ටෝල්ට් බ්‍රෙෂ්ට් පමණක් නොව ලුයිජි පිරැන්ඩෙලෝ, ඉවුජින් ඕ නීල්, ශොන් පෝල් සාර්ත්‍රේ වැනි නාට්‍යකරුවන් පවා තම නාට්‍යකරණයෙහි ලා වෙස් මුහුණු භාවිතා කළ බව මහාචාර්යවරයා නිදර්ශන සහිතව පෙන්වා දෙයි.වෙස් මුහුණු පැළැඳි නළුවා අති සූක්ෂ්ම වූ මනෝවිද්‍යාත්මක සන්නිවේදනයක යෙදුණු නිර්මාණ ශිල්පියකු බවද හෙතෙම තාර්කිකව පෙන්වා දෙයි. සමකාලීන සිංහල වේදිකාවෙන් මඟහැරී ඇත්තේ ඉතා වැදගත් පාර්ශවයක් බව මින් නොපැනේද? මහාචාර්ය ඇතුගලගේ ‘මහ සමයම’ මේ රික්තය පුරවන සුලු මහා නාට්‍ය නිර්මාණයක් වනු ඇති බවට මම විශ්වාසය පළකරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120222</link>
    <topic>මෙතනට ආවේ ගෑනියෙක් බලන්නද නඩුවක් කතා කරන්නද?</topic>
    <author/>
    <content>මෙතනට ආවේ ගෑනියෙක් බලන්නද නඩුවක් කතා කරන්නද?හිස් බැල්මෙන් තරමක වේලාවක් බලා සිටිමින්.“උපාසක උන්නැහේ” යි ඇමතු විට සුරංග ගේ පියා තිගැස්සී ගියේය.“හිත කලබල කරගන්න දෙයක් මම කිව්වේ නැහැ. කේන්දරේ ග්‍රහ පිහිටීම් අනුව සාත්තරේ මම දන්න විදිහට කිව්වා. ඒවාට කළ යුතු දේවලුත් මං දන්නවා.”“එහෙමයි...”“ළමයි දෙන්නගෙ පොරොන්දම් නරක නෑ. අපේ සුරංගට මේ දවස්වල අපල ටිකක් තදින් තියෙනවා. ඒකට ඔය... අට විසි බෝධි පූජාවක් කරල නූලක් කාරිය දා ගම්මු.”“සතුරු කරදරයක් ය කියල ගෙදර උන්දෑ කිව්වට මාත් බයවෙලා දුවගෙන ආවේ...”“ඊළඟ මාසේ අග විතර වෙනතුරු අපල බලපාන්න පුළුවන්. දෙන්න එකලාසයක් කළා නම් ඒක මේ වෙලාවේ හැටියට සුළුවෙන් හරි පිළියමක් වේවි.”“හාමුදුරුවනේ ඔබ වහන්සේ නැකැත් ටික හදල දුන්න නම්...”“හා ඒක මං කොරඤ්ඤං”සුරංග ගේ පියා ආපසු ආවේ බරවූ සිතින්ය. නිල්මිණි නගරයට යැවීම ගැන මුල සිටම විරුද්ධ වූයේ ඔහුය.“ගමේ එවුන් ඔය ඕනවට වඩා දුර ඇරල උගන්නනවට මං නම් මනාපයක් නැහැ ඕන්.”ඔහු සුරංගට පැවසුවේ කාටත් ඇසෙන්නටය. සුරංග තරමක් දුරට මුලදී එම අදහසට එකඟ වුවත් ඉදිරි අනාගතය ගැන සිතා බැලීමේදී නිල්මිණිගේ උගත්කම ප්‍රයෝජනවත් වෙන බව ඔහු කල්පනා කළේය.“අවුරුදු දෙකනෙ අප්පච්චී. නිල්මිණි නංගි ඉගෙන ගන්න හරි දක්ෂයි.”“ඉතින් ගමේ ඉඳල ඔය කොරන එක කරන්න බැරියැ.”සුරංගට එය නොසිතුණා නොවේ. කුරුණෑගලට ඇත්තේ ටික දුරකි. බෝඩිමක නතර නොවී උදේ හවා යෑමට හැකිකම නැතුවා නොවේ.“බෝඩිමේ නතර වෙලා ඉගෙන ගන්නකොට එහෙ මෙහේ දුවන්න ඕන නැහැ. ටියුෂන් වුණත් ඒකෙම තියනවලු.”අන්තිමට නිල්මිණිගෙ ආරක්ෂාව හා මතු දියුණුව පතා සුරංග ඒ තීරණය අනුමත කළේය. පසුව එය ඔහුට පමණක් නොව නිමන්තට ද ආඩම්බරයට හේතු වූ කාරණයක් ද වූවේය.බෝකුන්දර යෑමට ධනුක මේ තරම් පහසුවෙන් නමා ගන්නට හැකිවීම ගැන කාටත් වඩා සතුටු වූයේ නාලිකාය.“ධනුක මාම මනමාලි බලන්න යන්න කැමැත්ත දුන්නා.”මව කී විට නාලිකාට දැනුණේ පුදුම සහනයකි. සියල්ල මේ තරම් පිළිවෙළට සාමකාමීව අවසානයකට පත්වේ යැයි ඇය බලාපොරොත්තු වූයේ නැත.“මාමා ඕකට කැමැති වුණු එක ලොකු දෙයක්. ආයේ බොන්න පුරුදු වෙන්න ඉස්සර වෙලා මාමගෙ වෙඩින් එක ගන්න තියෙන්නේ.”ඈ තම සතුට පැවසුවේ ඒ අයුරින්ය. තම මව නිල්මිණි ගැනත් අප්‍රසාදය පළ කළාය. ඇය වැනි දුප්පත් එකියකට සම්බන්ධ වූවා නම් මහා විනාශයක් සිදුවෙන බව පවසන විට නාලිකාට වේගයක් ආව ද ඕ එය පාලනය කරගත්තාය.ලහි ලහියේ නව නිවහනේ ඉදිකිරීම් කෙරෙමින් පැවතීම නිසා සුරංගට පන්සල පැත්තේ යාමට තබා නිමන්තට මුණ ගැසීමටවත් අවකාශයක් නොවීය. එහෙත් සෑම දිනකම මෙන් නිමන්ත එහි පැමිණ ගෙයි අඩු පාඩු සොයන්නට පුරුදු වී සිටියේය. ගමේ ලේසි පහසු කෙනකුට ගොඩ නැංවීමට නොහැකි තත්ත්වයෙන් ඉදිවෙන ගෘහය නිසා ඔහුගේ සිතේ ඇතිවූ සාඩම්බර හැඟීම් ඔහු කිසිවකුටවත් හෙළි නොකිරීමට වග බලා ගත්තේය.පොල් අතු හා ටකරම් සෙවිළි කර ඉදිකර තිබු සුරංගගේ කඩය ද නව නිවහනට යා කර නවීකරණය වෙමින් පැවතුණි. තේ, කඩයප්පන්වලට අමතරව එදිනෙදා අවශ්‍ය වන සහල්, පිටි සීනි වැනි දේ එයට එක්වී තිබීමෙන් ගැමියන්ට නිතර කඩමණ්ඩියට දිවීමේ අවශ්‍යතාවක් ද නොවීය.වැවට මුහුණ ලා තිබු කඩ පොඩිය ඉතා ක්‍රමානුකූලව සාදා තිබුණේ නිමන්තගේ ද උපදෙස් මතය. සුරංගට අවශ්‍ය වූයේ එයට නිල්මිණිගේ ද තමාගේ ද නම් එකතු කර ‘සුනිල්මි’ කියා නම තැබීමටය. විවාහයෙන් පසුව එසේ කරන්නැයි නිමන්ත උපදෙස් ලබා දුන්නේය.ැවට දිය නෑමට යන එන සියලුම දෙනා පාහේ සුරංග ගේ කඩේට ගොඩ වී සබන් කැටයක් ආදිය ගැනීමට පුරුදු වී සිටියහ.ඉදිරිපස ඝනව වැවී තිබු උණ පඳුර ළඟ ලී බංකුවක් ගසා උණ පතුරු වලින් තැනු මේසයක් සවි කිරීමෙන් හැන්දෑවේ වෙලෙන් ගොඩ වී එන බොහෝ අයට මෙන්ම සුරංග ගේ මිතුරන්ට ද කාඩ් ගැසීමට හොඳ අවස්ථාවක් උදාවූයේය.විහිළු තහළුවෙන් ගෙවී යන හැන්දෑවල නිල්මිණි ළඟ සිටියා නම්... සිතුණ වාර ගණන සුරංගට මතක නැත. ඇගේ අතින් තමාගේ මෙන්ම ව්‍යාපාරයේ ද දියුණුව සැලසෙන දිනය වැඩි ඈතක නොවන බව සිහි කර ඔහු විරහ සිතුවිලි අමතක කර දැම්මේය.“දැන් සුරංගගේ කඩේ බලන්න ලස්සනයි” නිමන්ත මවටත් පියාටත් ඇසෙන්නට කීවේ, හැන්දෑවක එහි ගොසින් ආ දිනකය.“සුරංග දියුණුවෙන්න මහන්සි වෙනවා. මොකෝ සිගරැට් එකක්වත් බොන එකක්යැ. සිල්ලර වෙළෙඳාම නරක නෑ.”පියාගේ අදහස් ද නිමන්තගේ අදහස්වලට සමානය. එකම නැගණියගේ කටයුතු හොඳින් එකලාසයක් කළ පසු සැනසීමෙන් ඊළඟ කළ යුතු දේවල් සිතා බලන්නට පිළිවන.“උඹ සුරංග ළමයා එක්ක හෙටානිද්දා පන්සල දිහෑ ගියොත් නාක ද?”“ඇයි අප්පච්චි? හාමුදුරුවො එන්ඩැයි කිව්ව ද?” සුරංග නැගිට ගොස් දොර ළඟ සිටගත්තේය.“නෑ. පොරොන්දම් බලල දිනයක් වෙලාවක් බලා තියයි. මං කිව්වා ළඟ දවසක් දාගම්මු කියලා?”“ළඟ දවසක්?”සුරංග ආපසු හැරී අප්පච්චි දෙස බලා සිටියේය. ඔහු තුළ ඇතිවූයේ ගැටලුවකි. ළඟ දිනයකට සූදානම් වීමට තරම් මුදලක් ඔහු ළඟ ඉතිරිව නැතිවීම එයට හේතුවයි.“හාමුදුරුවෝ කියන්නේ සුරංග ළමයට බොහොම අපලයිලු. ඒ හින්ද මංගල්ලේ තීන්දු කරල දෙන්න එක්කාසු කරවන්න කියලා. අපේ ළමයගෙ කේන්දරේ තියනවලු ඒ අපල භංග වෙන යෝගයක්.”“අපට පුළුවන් ද ඒ තරම් ඉක්මනට නංගිගේ කටයුතු කරන්න?”“බැරිවුණත් කරන්න දෙයක් නෑ. හාමුදුරුවන්ට පිටින් යන්ඩ බැහැ. උඹ ගිහින් කතාබස් කරල හොඳ විදිහකට යොදාගෙන වරෙන්.”නිමන්තට විශාල ප්‍රශ්නයක් පැන නැඟුණත් අප්පච්චිගේ කීමට පිටින් යාමට පුළුවන්කමක් නැත. තම පියා යමක් පවසන්නේ ආවාට ගියාට නොවන බව නිමන්ත දන්නේය. පන්සලේ නායක ස්වාමීන් වහන්සේ උගතෙකි. ජ්‍යෝතිෂ මෙන්ම යන්ත්‍ර මන්ත්‍ර සාත්තරය ද හොඳින් ප්‍රගුණ කර ඇත.උන් වහන්සේ සුරංගගේ පියාගේ ලොකු අම්මාගේ පුත්‍රයෙක් ද වන්නේය. මේ හේතු නිසා සුරංගගේ මෙන්ම තම පවුලටත් කරදරයක් වන්නට ඉඩ නොතබන බව නිමන්තට විශ්වාසය.සැඳෑවේ සුරංග හා වැවට බැස බොහෝ වේලාවක් මේ මාතෘකාව කතා කළ ද එක තීරණයකට ඒමට නොහැකි විය. ඉක්මනින් විවාහ වීමේ අවශ්‍යතාවක් නිල්මිණිට තිබෙන බව නොකියා සඟවා ගත්තේ ඉන් නිමන්ත තවත් ප්‍රශ්නයකට මැදිවීමක් නිල්මිණි එය තමාට පැවසු කාරණයක් නිසාත්ය.නිල්මිණි හා විවාහ වීමේ හදිසි අවශ්‍යතාවක් තමාට ද නැති නමුදු, ඈ සැනසීමට ඔහු ඈ හා එකඟත්වයකට පත්විය. මේ නිසා නිමන්ත ගැටලු රැසකට මැදිවී සිටින බව සුරංගට රහසක් නොවේ. ඔහුට නිල්මිණිගෙන් අබ ඇටයකුදු දායාදයක් අවශ්‍ය නොවන්නේය. ඈ එතරම්ම වටිනා වස්තුවකි.“උඹ ඔය ගැන ඔච්චරම හිතන්ඩ ඕන්නැහැ. කසාද බඳින්න මට හදිස්සියක් නැහැනේ.”ඔහු අවංකව ප්‍රකාශ කළේ එහෙයිනි.“අප්පච්චි කියන්නේ පන්සලට ගිහින් හාමුදුරුවෝ මුණ ගැහිල කතා බස් කරන්න කියලා?”“අපේ අම්මත් ඔන්න ඔය වගේ කතාවක් නම් කිව්වා. මට අපලයිලු. ඒත් නිල්මිණිගෙ කේන්දරෙන් කැපිල යනවලු... මට නම් ඒ තරම් විශ්වාසයක් නෑ.”“එහෙම කියන්නත් බෑනේ බං. මතක ද කිරි මාමා වක්කඩේ බිලී බාන්න ගිහින් මොකෙකුටද බය වුණා. ඊට දවස් පහකට කලින් හාමුදුරුවො කිරි මාමට ඔය ටික කිව්වලු. ඉතින් දවස් කීය ද ජීවත් වුණේ?”“මටත් යකෙක් ගහයි කියල කිව්ව ද දන්නෑ? මේ නිමන්ත. නාගෙන තේකක් බීල යන්ද පන්සල පැත්තෙ? එතකොට සහසුද්දෙන් හාමුදුරුවන්ගෙන් දැන ගත්තහැකි?”“එහෙම නම් යමන්. එතකොට ඒකත් ඉවරයිනේ.” නිමන්ත වැවෙන් ගොඩවී ඉක්මනින් සරම ඇඳ ගත්තේය.බෝකුන්දර මනමාලිය බැලීමට ධනුක ගියේ සොහොයුරිය හා මස්සිනා සමඟය. ධනුකගේ නිවෙස තරම්ම නොවූවත් පැරැණි නිවෙස විශාල විය. මනරම් ගෙවත්තක් සමඟ පොල් වගාවක් තිබුණි. නිවෙස ඉදිරිපිට පාරෙන් එපිට පෙනෙන නොපෙනෙන මානයට සරු සාර කුඹුරු යායක් ම මනාලියට දායාද ලෙස වෙන්වී තිබිණ.ඉතා දැකුම්කලු උද්‍යානයක් ලෙස නඩත්තු කර තිබූ ගෙවත්තේ දුර්ලභ ගණයේ බෙහෙත් පැළෑටි වවා තිබුණේ කෘෂිකර්ම උපාධිධාරිණියක වූ මනාලිය විසින් බව කියැවුණි. පුරාජේරුව පෙන්වීමට හෝ සත්‍ය වසන් නොකිරීමට මෙන් හොඳ ජව සම්පන්න අශ්වයින් දෙදෙනෙක් මැද මිදුලේ පෙනෙන මානයේ නිදැල්ලේ සිටියහ.“බලපු ගමන් පැළැන්තිය කියන්න පුළුවන්” යැයි වාහනයෙන් බැසීමටත් පෙරම ශීලා සැමියා දෙසත් මලණුවන් දෙසත් බලමින් බර හඬින් පැවසුවා ය. ධනුක නිහඬවූයේ කිසිවක් කීවොත් කතාව දිග්ගැස්සෙන බව දැන ය.“ගොළුවෙක් වගෙ ඉන්නෙ නැතුව හොඳට කතා කරපන් ඒ මිනිස්සුන්ගෙ සිත් ඇදෙන විදිහට.”“මෙතනට ආවේ ගෑනියෙක් බලන්නද? නඩුවක් කතා කරන්නදැ?” යි කී ධනුක මුහුණ නරක් කරගත්තේ ය. ආපු මෝඩකම ඔහුට සිතුණි. සොහොයුරියගේ කෙළවරක් නැති නීති ඇඟිලි ගැසීම් විටෙක මහා කරදරයක් ය.ගෙට ඇතුළු වන මුල් පඩියේ සිට මාපියන් දෙපළ දෙඅත් එක්කොට ඔවුන් පිළිගත්තේ ඉතාම උණුසුම් ආකාරයෙනි.ඉහළට පීරූ රැළි ගැසුණු කෙස් දෑතින් පිරිමදිමින් නවරත්න බණ්ඩාර අමුත්තන් කැඳවාගෙන ඇතුළු ගෙට ගියේය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120223</link>
    <topic>තර්ජන තිබුණට ගුටි කාලා නැහැ</topic>
    <author>ඉනෝකා සමරවික්‍රම</author>
    <content>තර්ජන තිබුණට ගුටි කාලා නැහැසමාජයේ සිදුවන වංචා, හොර මැරකම් පිළිබඳව මහජනතාවට පැමිණිලි කිරීමට පොලිසිය ඇත්තේය. එසේ වුවත් මිනිසුන් මානසික වශයෙන් කෙරෙන රැවටීම් ආදිය පිළිබඳව කාට නම් පැමිණිලි කරන්නද? කෙනෙකුට විටෙක එසේ සිතෙන්නට පුළුවන. අද වන විට සමාජයේ සිදුවන වංචා, රැවටීම් ආදී වූ කූට දේ පිළිබඳව බොහෝ විට තොරතුරු දැනගත් පමණින් කෙනකුට මතක් වන්නේ ‘බැලුම්ගලය’.”ආ ඕක කියන්න තියෙන්නේ බැලුම්ගලට”.”බැලුම්ගලට කිව්වා නම් ඔක්කොම හරි”මේ අද සමාජයේ පවතින මතයකි.’නෙත්. එෆ්. එම්. ගුවන්විදුලි සේවාවේ බැලුම්ගල පිළිබඳව බොහෝ ජනතා ප්‍රසාදයක් ඇත්තේය. ගවේෂණාත්මක ප්‍රවෘත්ති කලාවේ ඉදිරියෙන් සිටින බැලුම්ගල මේ වන විට ඉහළ ශ්‍රාවක ප්‍රතිචාරයක් දිනාගෙන ඇත්තේය. කුමක්ද මේ බැලුම්ගල?කුලසිරි කාරියවසම්’නෙත් එෆ්.එම්.’ රේඩියෝවේ ‘බැලුම්ගල’ පටන් ගත්තේ දෙදහස් හයේදී විතර. මම බැලුම්ගලට සම්බන්ධ වෙලා අවුරුදු තුනක් විතර වෙනවා මේ වන විට. ‘බැලුම්ගල’ හි මූලික අරමුණ තමයි ජනතාවගේ ගැටලු මේකයි කියනවට වඩා ඒ ගැටලුව හඳුනාගෙන ඊට විසඳුම් ලබාදීමට කටයුතු කිරීම.මම බැලුම්ගලට සම්බන්ධ වුණේ නෙත්. එෆ්.එම්. රේඩියෝවේ කාලීන සිදුවීම් අංශයේ කළමනාකරු නිලූප සංජීව මහතාගේ ආරාධනාවකට අනුව.මේ වන විට ‘බැලුම්ගල’ ඉදිරිපත් කිරීමේ දී නිලූප, චම්ලි, රංගන චාමික, සංජය, දිනිතා හා මම සිටිනවා. මේ තමයි ‘බැලුම්ගල’ අහන අය හඳුනන චරිත. නමුත් ‘බැලුම්ගල’ කණ්ඩායම ඊට වඩා වැඩියි. ඒක සංඛ්‍යාව වශයෙන් කියන්න බැරි තරම්. අපිට කියන්න බැරි තරම් පිරිසක් අප වටා ඉන්නවා. ඒගොල්ලෝ කවුද කියලා අපි හඳුන්වා දෙන්නෙත් නැහැ.යම් සිද්ධියක් පිළිබඳව දැනගන්න ලැබුණාම අපි තොරතුරු ලබාගන්නේ මේ අයගෙන්. යම් සිද්ධියක් පිළිබඳව තොරතුරු හෙළිදරව් කෙරුවට පස්සෙත් ඊට සම්බන්ධ අයගෙන් අපට තර්ජන ගර්ජන එනවිට ජනතාව අපත් සමඟ සිටීම අපට ධෛර්යයක්”.ගුවන්විදුලි මාධ්‍ය ක්‍ෂේත්‍රයේ මෙන්ම පුවත්පත් ක්‍ෂේත්‍රයේ ද කලක් කටයුතු කළ ප්‍රවෘත්ති වාර්තාකරණය, සංස්කරණය ආදිය පිළිබඳව අත්දැකීම් ඇති වර්තමානයේ ‘බැලුම්ගල’ හි කැපී පෙනෙන චරිතයක් වන චරිත් සුද්දත්චාරි ‘බැලුම්ගල’ පිළිබඳව එසේ අදහස් දැක්වීය.‘බැලුම්ගල’ වැඩසටහන ආරම්භ කිරීම පිළිබඳව ‘නෙත් එෆ් එම්’ හි ප්‍රධාන විධායක නිලධාරි අසංග ජයසූරිය මහතා පවසන්නේ මෙවැනි අදහසක්.අසංග ජයසූරිය”අපිට ඕන වුණේ මොනවා හරි කියලා උදේ වරුව ගෙවලා දාන්න නෙමෙයි. මේ සමාජයේ මිනිස්සුන්ට ප්‍රශ්න තියෙනවා. රාජ්‍ය ආයතනයකට වැඩක් කරගන්න ගියාම එතැන ප්‍රශ්න තියෙනවා. රස්තියාදු වෙන්න වෙනවා. ඒ වගේම මිථ්‍යාව සමඟ ප්‍රශ්න තියෙනවා.ඇතැම් විට මිනිසුන් මේ දේවල් නිසා මුලාවෙනවා. ඒ වගේම ආගමට මුවා වී මිනිසුන් විකෘති දේ කරනවා. මේ දේවල් නිසා මිනිසුන් ආර්ථිකමය වශයෙන් අමාරුවේ වැටෙනවා. අපිට ඕන කළේ මෙන්න මේ දේවල් පිළිබඳව ජනතාව තුළ හරි අවබෝධයක් ඇති කිරීමට, ඇත්ත නැත්ත ගැන කෙළින් කතාකරන්න, ඊට සම්බන්ධ අයගෙන්ම තොරතුරු ලබාගන්න.අද වෙනකොට අපේ අරමුණ සාර්ථක වෙලා තියෙනවා.ජනතාව යම් ප්‍රමාණයකට අවබෝධයෙන් ජීවත් වෙනවා. ඒ වගේම සමාජයේ තිබෙන එවැනි පුහු දේවල් වංචනික දේවල් පිළිබඳව අපේ අසන්නන්ම අපව දැනුවත් කරනවා. ඔවුන් අපට තොරතුරු ලබාදෙනවා”‘බැලුම්ගල’ යනු එක් කණ්ඩායමකි. මේ කණ්ඩායම කටයුතු කරන්නේ සමාජ වගකීමකින් යුතුවය. බැලුම්ගලේ සාමාජිකයෝ පිළිබඳව ‘නෙත්. එෆ්. එම්.’ හි ප්‍රවෘත්ති හා කාලීන සිදුවීම් අංශයේ නියෝජ්‍ය සාමාන්‍යාධිකාරි කුලසිරි කාරියවසම් මහතා පවසන්නේ මෙවැනි අදහසකි.”බැලුම්ගල කණ්ඩායම ඉතාම වගකීමක් ඇතුව කටයුතු කරන අය ඉන්නේ. ඔවුන් තුළ මනා කැපවීමක් තියෙනවා. මෙය පැය අටේ රාජකාරියක් නොවෙයි. හැමවිටම අවදියෙන් ඉන්න ඕන රාජකාරියක්. අපේ කණ්ඩායමේ තිබෙන එකමුතුකම, සහයෝගිතාව, කැපවීම, ආදියත් කරන දේ නිවැරැදිව කිරීමත් නිසා තමයි බැලුම්ගල මේ තරමටම ජනතාවට සමීප වෙලා තියෙන්නේ.ඒ වගේම මම මෙහිදී අපේ ආදරණීය අසන්නන් ගැනත් වචනයක් කිව යුතුයි. බොහෝ අවස්ථාවල බැලුම්ගලින් අපි හැප්පෙන්නේ නිල බලය, ධන බලය, තියෙන අය සමඟ. එහෙම බැලුවම අපිට කිසිම බලයක් නැහැ. නමුත් ඕනෑම අභියෝගයකට අද අපිට මුහුණ දීමට පුළුවන් වෙලා තිබෙන්නේ අපේ අසන්නන් නිසා. ‘බැලුම්ගල’ අපට තිබෙන එකම ශක්තිය අපේ ආදරණීය අසන්නන්”‘බැලුම්ගල’ බොහෝ වංචා දූෂණ පිළිබඳව මෙන්ම මිථ්‍යා මත වැපුරූ ස්ථාන, මිනිසුන්ගෙන් අසාධාරණ ලෙස සහ වංචනිකව මුදල් ගැරූ ගුරුන්නාන්සේලා, චීවරධාරීන් පිළිබඳව ද සැබෑ තොරතුරු සමාජයට අනාවරණය කළේය. අවිස්සාවේල්ලේ හොර සාස්තර මධ්‍යස්ථානය, පෙට්ට්‍රල්, ඩීසල් ආදියට භූමිතෙල් කලවම් කිරීම ආදී සිදුවීම් බොහෝමයක් බැලුම්ගලින් සමාජයට අනාවරණය කෙරිණි.ඇතැම් සිදුවීම් අනාවරණය කිරීමේදී එහි අදාළ පාර්ශ්ව බැලුම්ගලේ සාමාජිකයන්ට දෙස් දෙවොල් තැබූහ. මරණීය තර්ජන පවා කළහ.එහෙත් මේ සියල්ල හමුවේ අභීතව තම සමාජ මෙහෙය ඉටු කරන ‘බැලුම්ගල’ කණ්ඩායම වෙනුවෙන් චරිත් පවසන්නේ,”ඇත්ත අපිට තර්ජන තියෙනවා. නමුත් අපි මේ වනතුරු ගුටි කාලා නැහැ. අපි කරන කටයුත්තේ හොර බොරු කරන මධ්‍යස්ථානවලින් අවට ජනතාව ගලවා ගන්න පුළුවන්කම ලැබිලා තියෙනවා.අපිට ප්‍රතිපත්තියක් තියෙනවා. මිනිස්සු ඉන්නේ අපි දිහා ඇස් ඇරගෙන. අපිට රටට සමාජයට වැදි බණ කියන්න බැහැ.ඒ නිසා අපි හැම විටම වැරැදි නොකරන්න වගබලාගෙන ඉන්නේ.අද අපිට පෞද්ගලික ජීවිතයක් කියලා දෙයක් නැහැ. අපි බැලුම්ගල කරන්නේ පැය අටේ රාජකාරියක් හැටියට නොවෙයි. එවැනි තත්ත්වයක් යටතේ ආයතනය අපිත් සමඟ සහයෝගයෙන් කටයුතු කරනවා.‘නෙත් එෆ්.එම්’ ආයතනයේ තනතුරු තිබුණට ලොක්කෝ නැහැ. අපි ඔක්කෝම එක පවුලක්.එක ගෙදරක සාමාජිකයෝ වගේ කටයුතු කරන්නේ. ආයතනය හැම විටම අපි ගැන හිතනවා. අපිට පුහුණුවීම් ලබාදෙනවා. බැලුම්ගලේ ඉන්නේ පුහුණුව ලබපු කට්ටියක්.ඒ නිසා කෙතරම් බැරෑරුම් වුණත් අපි මේ ගමන සැහැල්ලුවෙන් යනවා.”චරිත් මේ වන විට ‘නෙත් එෆ්.එම්. බැලුම්ගලින් හෙළි කළ රහස් 01’ නමින් කෘතියක් ද ලියා පළකර තිබෙනවා. මේ පොත පසුගියදා පිටවුණා.”මේ පොත ආරම්භයක් පමණයි. ඉදිරියේ දී තවත් තොරතුරු ඇතුළත්ව පොත් කීපයක් පළකෙරෙනවා.අපි ‘බැලුම්ගල’ ජනතාවට බලෙන් අස්සවන්නේ නැහැ.මුල් කාලේට වඩා දැන් ‘බැලුම්ගල’ ජනතාව අතර ප්‍රසිද්ධයි. ඒ වගේම අපේ අසන්නන්ගේ ආශිර්වාදය, සමාජයේ ඉන්න වැඩිහිටියන්ගේ ආශිර්වාදය අපට තිබෙනවා කියලා අපි දැන් හොඳින්ම දන්නවා.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120224</link>
    <topic>ජැකලින්, කඩුවෙන් කිරි කයි</topic>
    <author>සුජීව තේවහෙට්ටිගේ</author>
    <content>ජැකලින්, කඩුවෙන් කිරි කයිබොලිවුඩ්පුරයට ගිය අපේ රූමතිය, ජැකලින් ෆර්නැන්ඩස්ට තවත් අලුත් චිත්‍රපටයක තිර පිටපතක් මීට මාස කිහිපයකට උඩදී ලැබුණා. චිත්‍රපටයේ නම, ‘රේස් - 2’. මීට කලින් ද ‘රේස්’ යනුවෙන් චිත්‍රපටයක් තිරගත වූ බව ඔබට මතක ඇති. මේ, ඒ චිත්‍රපටයේම දෙවැනි කොටසයි.චිත්‍රපටයේ අධ්‍යක්ෂවරුන් දෙදෙනා වන අබ්බාස් සහ මස්තාන් මෙහි තිර පිටපත ජැකලින්ට භාර දුන්නේ ඇය ද එහි ප්‍රධාන චරිතයකට තෝරාගෙන සිටින නිසයි. අශ්වයන් හිමිකරුවකු වන කබීර් නමැත්තෙකු, ඔහුගේ පුත්‍රයා සහ කබීර්ගේ සතුරෙකු වූ රන්වීර් සිං ඇතුළු තවත් චරිත රැසක් වටා ගෙතී ඇති ‘රේස් - 2’ චිත්‍රපටයේ ජැකලින්ට ලැබුණු චරිතය ද සුළු පටු එකක් නොවෙයි.චිත්‍රපටයේ එක් ජවනිකාවකදී ජැකලින්ට, සායිෆ් අලි ඛාන් සමඟ කඩු හරඹයකත් යෙදෙන්නට සිදු වෙනවා.ඒ ජවනිකාව කියැවූ විට ඇයගේ සිත තුළ නැගුණේ බියජනක හැඟීමක්. ‘මම කොහොමද කඩු හරඹ කරන්නෙ?’ ඇය එලෙස කල්පනා කරද්දී අබ්බාස් සහ මස්තාන් දෙදෙනා ඇයගේ සැකය දුරු කළා. ‘ජැකලින්, අපි ඔයා වෙනුවෙන් කඩු හරඹ පුහුණු කරන දෙන්නෙක් වියට්නාමයෙන් එක්කගෙන එනවා. හදිසියක් නැහැ.හෙමිහිට මේ චිත්‍රපටයේ දර්ශනයට අදාළ කඩු හරඹ ටික පුහුණු වෙන්න.’ අධ්‍යක්ෂවරුන් දෙදෙනා ජැකලින්ට එලෙස උපදෙස් දුන්නත්, ඇය ඒ වෙනුවෙන් එකඟ වුණේ ලොකු සැකයකින්.’ජැකලින් මේ කඩු හරඹය පුහුණු වුණේ විවිධ වර්ගයේ කඩු කිහිපයක් භාවිත කරමින්. එතරම් මුවහත් නොවූ කඩු, තියුණු වූ උල් හැඩති කඩු ඒ අතර තිබුණා. දැලි පිහියකින් නොවෙයි; දැලි පිහි දෙක තුනකින් තමයි ජැකලින්ට ‘කිරි කන්න’ සිදුවුණේ.සිතට දිරිය ගත් ජැකලින්, මේ අවදානම් සහගත රංගනයට ඉදිරිපත් වුණා. “අපි එක්කගෙන ආපු කඩු හරඹ පුහුණු කරුවන් දෙදෙනා ජැකලින්ට මාස දෙකක් විතර කඩු හරඹ ඉගැන්නුවා. ජැකලීනුත් මේ කටයුත්තට මුළු හිතින්ම කැපවෙලා කඩු හරඹ ඉගෙන ගත්තා.” අබ්බාස් සහ මස්තාන් කීවා.ජැකලින් සහ සායිෆ් අලි ඛාන් අතර ඇතිවන කඩු හරඹය රූපගත කෙරුණේ ඉස්තාන්බුල් නගරයේ දී බවයි, අධ්‍යක්ෂවරුන් දෙදෙනා පැවසුවේ. “ඔය දර්ශනය රූපගත කෙරෙද්දි ජැකලින්ගේ කොණ්ඩය පිළිවෙළකට තියා ගන්න ඕනෙ නිසා අපි එයාගෙ හිසට ආවරණයක් දාන්නයි හිටියේ.ඒත් ඒක දාගත්තාම ජැකලින්ගෙ මූණ හරියට පෙනුණෙ නැහැ. එතකොට පේ‍්‍රක්ෂකයො හිතන්නෙ සායිෆ් එක්ක කඩුහරඹ කරන්නෙ ස්ටන්ට් නළුවෙක් මිසක් ජැකලින් නෙමෙයි කියලයි. ජැකලිනුත් ඒ ආවරණයට කැමති වුණේ නැහැ. ඒ නිසා අපි ඒක අයින් කළා. ජැකලින් තමයි ඒ දර්ශනයේ ඇත්තටම රඟපෑවේ.” අධ්‍යක්ෂ අබ්බාස් කියා සිටියා.මේ දර්ශනය රූපගත කරද්දී පුංචි අතපසුවීමක් සිදුවුණා නම් ජැකලින්ට තුවාල සිදුවෙන්නටත් ඉඩ තිබුණු බවයි චිත්‍රපටයේ අධ්‍යක්ෂවරුන් දෙදෙනා පැවසුවේ. සටන් ඇතුළත් වූ මේ ත්‍රාසජනක ජවනිකා රූපගත කරද්දී කිසිම අවස්ථාවක තමන් වෙනුවෙන් ස්ටන්ට් නළුවෙකු හෝ නිළියක යොදා ගන්නවාට ජැකලින් කැමති වුණේ නැහැ.තමන්ට නියමිත සෑම රංගනයක්ම ඇය විසින් ම නිරූපණය කරනු ලැබුවේ ඉතාම කැමැත්තෙන්.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120225</link>
    <topic>එදා වගේ ම කාර්ය බහුලයි</topic>
    <author>සුජීව තේවහෙට්ටිගේ</author>
    <content>එදා වගේ ම කාර්ය බහුලයිසායිෆ් අලි ඛාන් සමඟ යුගදිවි ගමන් ඇරඹු කරීනා කපූර් දැන් නැවතත් සුපුරුදු සිනමා ලෝකයේ වැඩ කටයුතු සමඟ එක්ව සිටිනවා. වෙනදාට වඩා නැවුම් හැඟුම් වලින් යුතුව ඉදිරිය බලන්නට සූදානම් වන කරීනා, තම මේසය මත එක මත එක තබා තිබෙන අලුත්ම චිත්‍රපට තිර නාටකවලින් එකක් දෑතට ගෙන මාධ්‍යවේදියෙකු සමඟ දොඩමලු වුණා.ඇය වෙත ඔහුගෙන් යොමුවුණේ සිනමාව ගැන ප්‍රශ්නයක් නම් නොවෙයි. ඇයගේ නම අගට ‘ඛාන්’ වාසගම එක් නොවීම ගැනයි. “හුඟ දෙනෙක් මාව දන්නෙ කරීනා කපූර් විදිහටයි. ඒත් මගේ පාස්පෝට් එකේ මගේ නම ‘කරීනා කපූර් ඛාන්’ කියලයි සඳහන් වෙලා තියෙන්නෙ.මම ආදරේ කරලා, විවාහ වුණු කෙනෙක්. අවුරුදු පහක් අපි දෙන්නා ආදරේ කළා. ඒ ආදරේ සුන්දරත්වය තවමත් විඳිනවා.” කරීනා ඒ උත්තරයෙන් කියා පෑවේ වාසගමට වඩා ආදරය උතුම් බවයි.‘ඛාන් කියන වාසගම වගේම ‘බෙගම් ඔෆ් පතාඋඩි’ කියන හැඳින්වීමකුත් ඔයාට දැන් ලැබිලා නේද?’“මොකට ද ඔය වගේ ‘ටයිටල්’? ඔය වගේ හැඳින්වීම්වලට මම කැමති නැහැ. ඒත් යම්කිසි පෙළපතක උරුමක්කාරියක් වීම ගැන නම් සතුටක් දැනෙනවා. වගකීමකුත් මේ එක්කම ලැබිලා තියෙනවා. පතාඋඩි කියන රාජ පරම්පරාවේ සාමාජිකාවක් වීමේ වරමත් ලැබුණා.ඒ ගැනත් සතුටුයි. ඔය මොන තත්ත්වයක් තිබුණත්, මාව අද කවුරුත් දන්නෙ මම සිනමා නිළියක් නිසයි. මගේ නිළිකම හැමදේට ම වඩා ලොකුයි.”‘විවාහය නිසා ඔයාගෙ ජීවිතය වෙනස් වුණේ නැහැයි කියල කියන්න පුළුවන් ද?’ තවත් ප්‍රශ්නයක්.“නැහැ. මට තේරෙන්නෙ නැහැ, ඇයි මේ සමහරු මේ වගේ ප්‍රශ්න අහන්නෙ කියලා. විවාහය මගේ නිළිකමත් එක්ක පටලවාගන්න ඕනෙ නැහැ. පහුගිය අවුරුදු පහේදි, මම සායිෆ්ගෙ පෙම්වතිය වෙලා ඉන්න කාලෙදිත් නිළිකමයි පෞද්ගලික ජීවිතයයි පටලවා ගත්තෙ නැහැ.” කරීනාගේ උත්තරය ඒකයි.‘දැන් පදිංචිය කොහෙද? මුම්බායිවල ද, දිල්ලියෙ ද, පතාඋඩි මාලිගාවෙ ද?’“චිත්‍රපටවල වැඩ නිසා අපි දෙන්නට නිතරම රැඳිලා ඉන්න වෙලා තියෙන්නෙ දිල්ලියේයි. ඒත් අපි දෙන්නා කලින් වගේම මුම්බායිවල පදිංචි වෙලා ඉන්නවා. එදා වගේ ම අදත් අපි කාර්යබහුලයි.”එලෙස කී කරීනා, මේ දෙසැම්බරයේදී ලන්ඩන් නුවර ටික දිනක් විවේකීව ගත කරන්නට බලාපොරොත්තු වන බවටත් ඉඟි කළා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=am1212021</link>
    <topic>කනේ මයිල් ඇති අය හෘදයාබාධ ගැන සැලකිල්ලෙන් ඉන්න</topic>
    <author>සාගරිකා දිසානායක ජයසිංහ</author>
    <content>කනේ මයිල් ඇති අය හෘදයාබාධ ගැන සැලකිල්ලෙන් ඉන්නහෘද රෝග පිළිබඳ විශේෂඥ වෛද්‍යරුවන් ඒකනායකහෘදයාබාධයක් යනු කුමක්දැයි දැන් බොහෝ දෙනා තුළ අවබෝධයක් තිබෙනවා. හෘදයට රුධිරය සපයන කිරීටක ධමනි තුළ මේදය (කොලෙස්ටරෝල්) තැන්පත් වීමෙන් එම නාළ සිහින් වී ඒවා තුළ රුධිර කැටි ඇති වීමෙන් හෘදයට රුධිර සැපැයුම අඩාල වේ. එමඟින් උවදුරට පත් හෘද පේශියේ අදාළ කොටස මිය යාම හෘදයාබාධයක් ලෙස හැඳින්වේ.හෘදයාබාධයක් හටගන්නා පළමු අවස්ථාවේම රෝගියා මරණයට පත්වෙන අවස්ථා බහුලය. ඊට හේතුව හෘද රෝග බොහෝවිට ඇතිවන්නේ ක්‍ෂණිකව වීමය. හෘදයාබාධවලට ගොදුරු වන්නන්ගෙන් 60% ක්ම ඉන් පෙර කිසිදු පපුවේ වේදනාවක් නොතිබූ අය වීම මෙහි ඇති බැරෑරුම් තත්ත්වයයි.එහෙයින් හෘදයාබාධයකට ගොදුරු වීමේ අවදානම් ලක්‍ෂණ ඔබ වෙත ඇත්ද? එසේ නම් ඒවායෙන් වැළැකිය හැක්කේ කෙසේද යන කරුණු පිළිබඳ මූලික අවබෝධයක් සෑම පුද්ගලයකු තුළම තිබීම වැදගත් ය. ඒ පිළිබඳ විස්තර අප පසුගිය ලිපියෙන් ඔබ වෙත ඉදිරිපත් කළෙමු.හෘදයාබාධයකට බලපාන ප්‍රධාන සාධක වන දුම්බීම, රුධිරයේ කොලෙස්ටරෝල් මට්ටම අධික වීම, ස්ථූලතාව, අධික රුධිර පීඩනය, දියවැඩියාව, ව්‍යායාම මද වීම, මානසික අසහනය සහ ජන්ම ප්‍රවේණිය වැනි ලක්‍ෂණවලින් හිතාමතා වළක්වා ගත හැකි සාධක මඟහරවා ගැනීමෙන් හෘදයාබාධවලට ගොදුරු වීමේ අවදානම අඩු කරගත හැකිය. එමෙන්ම මේද සහිත ආහාර, සීනි සහ ලුණු භාවිතය අවම කිරීම, සමබල පෝෂ්‍යදායී, ආහාර සහ ව්‍යායාම ද මානසික සුවයද මඟින් නිරෝගී හදවතක සුවය ළඟා කරගත හැකිය.වයස අවුරුදු හතළිහ පිරුණු විට අවම වශයෙන් වසරකට වරක්වත් වෛද්‍ය පරීක්‍ෂණයක් කර ගැනීම සුදුසුය. විශේෂයෙන් ම ඔබේ පවුලේ හෘද රෝගීන්, දියවැඩියාව හෝ අධික රුධිර පීඩනය සහිත අය ඇත්නම් ප්‍රවේණිගතව එම රෝග ඔබටත් හටගැනීමේ වැඩි අවදානමක් ඇත. එහෙයින් එම රෝගවලට බලපාන වළක්වා ගත හැකි සෙසු අවධානම් ලක්‍ෂණවලින් අත්මිදීමට වගබලාගත් විට එම රෝග ඇතිවීමේ හැකියාව අවම කරගත හැකි වේ.පවුලේ ඥාතීනට ඉහත රෝග පවතින පුද්ගලයන් වයස අවුරුදු හතළිහෙන් පසු වසරකට වරක් වත් රුධිරයේ අඩංගු මේද ප්‍රමාණය, රුධිර පීඩනය, රුධිරයේ අඩංගු සීනි ප්‍රමාණය පරීක්‍ෂා කරවා ගත යුතුය. මීට අමතරව ඇස් පරීක්‍ෂාවද මුඛ පරීක්‍ෂාවද කර ගැනීම වැදගත් වේ.හෘද රෝගයක් ඇති විය හැකියයි සැක කළ හැකි අවස්ථා හඳුනා ගෙන සිටීම ද වැදගත් වේ. ඒ ලක්‍ෂණ නම්:හෘදයාබාධයකට තුඩු දෙන ජානමය ලක්ෂණ ඇතැම් විට පුද්ගලයාගේ බාහිර ලක්ෂණ මඟින් විද්‍යමාන වේ. එවැනි ලක්ෂණ අතරින් බහුලව දැකිය හැකි ලක්ෂණ කිහිපයක් මෙසේ දැක්විය හැකිය.එවැනි ලක්ෂණ සහිත, පවුලේ ඥාතීන් ඉහත රෝගාබාධවලින් පෙළෙන අය තමාටත් එම රෝග හටගැනීමේ හැකියාව ඇති බව වටහා ගත යුතුය. එවැනි පුද්ගලයන් අවදානම් සාධකවලින් වැළකී, පෝෂ්‍යදායී ආහාරපාන ගැනීම ප්‍රමාණවත් ව්‍යායාමවල යෙදීම සහ මානසික ආතතියෙන් තොර මනසක් පවත්වා ගැනීම මඟින් හදවත් රෝගවලින් වැළකී සිටීමට යෞවන වියේ පටන්ම සිතට ගැනීම වැදගත් වේ.කොලෙස්ටරෝල් පිළිබඳ ඔබ දත යුතු දේරුධිරයේ අඩංගු කොලෙස්ටරෝල් “අඩු ඝනත්ව මේද ප්‍රෝටීන” (එල් ඩී එල්) අංශු ලෙස පැවතුණහොත් ඉන් ඇතිවිය හැකි හානිය වැඩිය.එහෙත් එල් ඩී එල් අංශු පවා වැඩිපුර හානිකර වන්නේ ඔක්සිජන් හා සම්බන්ධ වූ විටය. එහි අර්ථය වන්නේ ඔක්සිකරණය නොවූ එල් ඩී එල් අංශුවලින් සිදුවන හානිය අඩු බවය.එල් ඩී එල් අංශු ඔක්සිකරණය වීම වළක්වනුයේ කෙසේ ද?ඒ සඳහා ප්‍රතිඔක්සිකරණ ද්‍රව්‍ය අවශ්‍යය. මිනිසාට ඉතා වැදගත් ප්‍රතිඔක්සිකරණ ද්‍රව්‍ය කිහිපයකි. ඒවා සහිත ආහාර වැඩිපුර ගැනීමෙන් සිරුරට අවශ්‍ය ප්‍රතිඔක්සිකාරක ලබාගත හැකිය.සහ පලතුරුවල සුලභව ඇත. ඒවා සිරුර තුළ දී විටමින් ‘ඒ’ බවට පත් වේ.ප්‍රතිඔක්සිකාරක සහිත ආහාර බහුලව ලබාගන්නා අයට හෘදයාබාධයක් හටගැනීමේ අවදානම අඩු බව වෛද්‍ය පර්යේෂණවලින් සනාථ වී තිබේ.හෘදයාබාධයක් ඇතිවන්නේ කවදා කොතැන කොයි වේලේදැයි කල් තියා කීමේ හැකියාවක් කිසිවෙකු තුළ නැත. නිවසේදී කාර්යාලයේදී හෝ මහමඟදී යමකුට පපුවේ වේදනාවක් ඇති වුවහොත් ක්‍රියා කළ යුතු ආකාරයත් රෝහලට ගෙන යාමට පෙර දිය හැකි ප්‍රථමාධාරත් පිළිබඳව දැන සිටීම වැදගත් ය. එහෙයින් පපුවේ අධික වේදනාවක් දැනුණු විට පහත කරුණු අනුගමනය කළ යුතුය.එම මූලික ප්‍රථමාධාර දීමෙන් පසු හැකි ඉක්මනින් රෝගියා ළඟම පිහිටි රෝහල වෙත ගෙන යාම සුදුසුය.හෘදයාබාධ වැළැක්වීම සඳහා සරල ආහාර උපදෙස් මෙසේ දැක්විය හැකිය.ආහාරයට ගත හැකි ආහාර වර්ග අටකි.සෞඛ්‍යදායී ආහාර පිළිබඳ මූලධර්ම තුනකි.වැළැකිය යුතු ආහාර වර්ග පහකි.පුද්ගලයකුට අවශ්‍ය දෛනික කැලරි ප්‍රමාණය ඒ ඒ පුද්ගලයාගේ උස හා බර අනුව වෙනස් වේ. බර වැඩි නම් හෝ අඩු නම් බර අඩු වැඩි කර ගැනීම සඳහා වෛද්‍ය උපදෙස් මත ලබාගන්නා ආහාර ප්‍රමාණය අඩු වැඩි කරගත යුතුය.කුඩා ළමයින් ශක්තිය වැඩියෙන් වැය කරන හෙයින් ඔවුන්ගේ ආහාර පාලනය සුදුසු නැත. එහෙත් කුඩා කල සිටම පැණි රස සහ ලුණු සීමාවක් සහිතව ලබා දිය යුතුය. පැණි රස කෑම හෝ පැණි බීම බහුලව ගැනීම දන්ත සෞඛ්‍යයට ද අහිතකර වේ. යෞවනයේදී ද පෝෂණය පිළිබඳ විශේෂයෙන් සැලකිලිමත් විය යුතුය.යොවුන් වියේදී හුරු පුරුදු වන දුම්බීම, මත් වතුර බීම අයහපත් ආහාර රටා ඉතා ඉක්මනින් හදවත් රෝගවලට ගොදුරු වීමේ අවදානම ඉහළ දමයි. වයස අවුරුදු තිහෙන් පසුව සෑම පුද්ගලයකුම සිය ආහාර වේල, යහපත් හුරු පුරුදු නිසි ව්‍යායාම හා මානසික සුවය පිළිබඳ විශේෂයෙන් සැලකීම හදවත් සුවය සඳහා බෙහෙවින් වැදගත් වේ.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=am1212022</link>
    <topic>ඔබේ දරුවා විභාග භීතිකාවට ගොදුරු කරන්නේ ඔබමයි</topic>
    <author/>
    <content>ඔබේ දරුවා විභාග භීතිකාවට ගොදුරු කරන්නේ ඔබමයිමනෝවිද්‍යා උපදේශක විශ්‍රාමික මේජර් සුසන්ත ද සිල්වාඔබගේ දුවගේ හෝ පුතාගේ ජීවිත ගමන තීරණය වන අ.පො.ස. සා/පෙළ විභාගයට ඇත්තේ තවත් දින කිහිපයක් පමණි. වසර ගණනක ඔබගේත් දරුවාගේත් මහන්සියේ ප්‍රතිඵල නෙළාගැනීමට දැන් අවස්ථාව උදාවී ඇත. සමහර දරුවන් ඒ සඳහා හොඳ සූදානමකින් යුතුව ඉතා උද්‍යෝගයෙන් ධෛර්යවත්ව සිටිනවා විය හැකිය. තවත් සමහරෙකු විභාගයට බියවී යම් යම් මානසික හා කායික ව්‍යාකූලතාවයන්ට ලක්වී සිටිනවා විය හැකිය. අප මෙම කෙටි සටහන තබනුයේ, එවන් වූ යම් අපහසුතාවයකට පත්ව සිටින දරුවන් ඉන් මුදා ගැනීම සඳහාය.විභාග භීතිකාවට ලක්වීමට ප්‍රධානතම හේතුවන්නේ, දරුවා විෂය දැනුමෙන් පොහොසත් නොවීමයි.තමා පිළිබඳව තමාට ඇති අවතක්සේරුව, සපුරාගත නොහැකි ඉලක්ක පිළිබඳව ඇති බලාපොරොත්තු, මාපියන්ගේ අරමුණු කරා ළමයින් මෙහෙයවීම. ඔබ පන්තියේ පළවැනියා වන්න, වෛද්‍යවරයකු වන්න, වැඩි ලකුණු ගන්න, අපේ එකම බලාපොරොත්තුව ඔබයි වැනි දේ.”මෙයා ඒ 9ක් ගනී” වැනි ගුරුවරුන් හා ඥාතීන්ගේ අධි තක්සේරුව.තවත් ළමයින් සමඟ සංසන්දය කිරීම. අනෙක් ප්‍රධාන කරුණුයි.විභාග භීතිකාව විභාගයට පෙරත් විභාගය අවස්ථාවේදීත්, විභාගයෙන් පසුත් ඇතිවිය හැකිය.මේ වන විටත් ඔබේ දරුවා විභාග භීතිකාවෙන් පෙළෙන්නේ නම්, එය විභාගයට පෙර අවස්ථාවයි. මේ සියලු අවස්ථාවන්හිදී විභාගයට ඇති නොසතුට හා අකමැත්ත නිසා සිත තුළ ඇතිවන ව්‍යාකූලතාව පසුව ශාරීරික ක්‍රියාකාරකම් ලෙස නිරීක්ෂණය වේ.මෙය මනෝ විද්‍යාවේ දී ආරක්ෂක ප්‍රයෝගය ලෙස හඳුන්වනු ලබයි. මෙය සිදුවන්නේ මනසේ ඇතිවන ව්‍යාකූලතා මනස විසින්ම වෙනත් දෙයකට යොමු කිරීමෙනි. පසුව එය මනෝකායික රෝගයක් ලෙස එළියට පැමිණේ.විභාගයට පෙර අවස්ථාවේදී,ළමයා නිතර ලෙඩවීම, නිදිමත ගතිය, ක්ලාන්තය, බඩරිදීම, අතපය පණ නැතිව යාම, අතපය වෙව්ලීම, කෑම අරුචිය, අධිකව දහඩිය දැමීම, විභාගය හා විෂය කරුණු එපාවීම, පාසලට යාම හා උපකාරක පන්තිවලට යාම ප්‍රතික්ෂේප කිරීම, තනියෙන් සිටීමට උත්සාහ ගැනීම, විභාගය අසමත්වීමට හේතු දැන්ම සොයාගැනීම ආදී කරුණු නිරීක්ෂණය වන්නේ නම් ඔබගේ දරුවාට විභාග භීතිකාව හටගෙන තිබෙන්නට පුළුවන.එවැනි අවස්ථාවකදී ඔබ කළ යුත්තේ ළමයාට තරවටු කිරීම නොව මූලිකවම කායික ලෙඩ රෝග පිළිබඳව පරීක්ෂා කිරීමට කායික වෛද්‍යවරයෙකුගේ පිහිට පැතීමයි. එසේ කායික ලෙඩක් නොවන්නේ නම්, මේ සියල්ල මානසික තත්ත්වයන් බව සම්පූර්ණයෙන්ම තීරණය කළ හැකිය. ඔබට කළ හැකි ඊළඟ සුදුසුම පියවර වන්නේ, දරුවාව සුදුසුකම් ලත් මනෝ උපදේශකවරයකු වෙත ඉදිරිපත් කිරීමයි. උපදේශන ශිල්පක්‍රම මඟින් බොහෝ මානසික ව්‍යාකූලතා ඉවත් කළ හැකිය. තවදුරටත් ළමයාගේ තත්ත්වය ඉක්මනින් සුව අතට ගැනීමට අවශ්‍ය වේ නම් සුදුසුකම් ලත් චිකිත්සකවරයෙකු හරහා ළමයාව මෝහන ප්‍රතිකාරයට යොමු කළ හැකිය. මෙම ක්‍රමයේ දී ඇතිවී තිබෙන අසාමාන්‍ය බිය යටි සිතෙන් ඉවත් කොට ධනාත්මක අදහස් දරුවාගේ මනසේ තැන්පත් කළ හැකිවේ.මනෝ විද්‍යාත්මක උපදේශනයේ දී හා මෝහන ප්‍රතිකාරයේදී දරුවාට තම අදහස් ධනාත්මක කරගැනීමට අවශ්‍ය ධෛර්යය, මඟපෙන්වීම ලැබෙනු ඇත. එවැනි භීතිකාවන්ගෙන් මිදීම සඳහා මේ වන විට දියුණු ශිල්පක්‍රම හා නවීන ව්‍යායාම මේ වන විට බිහිවී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=ay1212021</link>
    <topic>හිරිමල් හිරු</topic>
    <author>- කසුරි</author>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.මංගල නැකතින් මනාලිය පිළිගත් මනාල පවුලේ පිරිස, සංග්‍රහ කරන්නට මනාලියගේ පිරිසට, සොයයි රුවැති ළදුන් සිසිල් පැන් බන්දේසි රුවැත්තියන් සමඟ ඒ මේ අත දුවද්දී, “අනේ කළු අයියණ්ඩිගේ මනාලි පිරිසට ඉඩක් ලැබුණොත් නුඹටත් හැකිවේවි පසු සංග්‍රහයට” අම්මාගේ වචන සංග්‍රහය, කළුගේ හදවතේ වේදනා සංග්‍රාමයට එකතු වෙද්දී, රුවින් කොන් වූ කළු නිවසින් ද, කොන් වී හමාරය  - පේරාදෙණිය විශ්ව විද්‍යාලයේ කේ. ඩී. යමුනා ලක්මාලිඋළුවස්සට බර වී ගුරු පාර දෙස නෙත් යොමු කළ සෝමා දිගු සුසුමක් පිට කළාය. මොහොතින් මොහොත ඇය දොරකඩට අඩිය තබන්නේ තම පුතුගේ මුහුණ දකින්නටය. වෙනදා මෙන් නොව අද ඔහු හුඟක් ප්‍රමාදය. දසත පරිසරයම අඳුරෙන් ගිලගන්නට ද ආසන්නය. නමුදු ඔහු තවම නැත. කෙමෙන් ඇගේ මතකය අතීතයට එක්වූයේ නෙතට කඳුළු එක්කරමිනි.පාසල වෙත යාමට විනාඩියක් පමණ ප්‍රමාද වූ දිනයේ පුතු ගේ නෙතින් හැලුණ කඳුළු ඇයට සිහිවිය.”අම්මේ, ඇයි පරක්කුª වුණේ, මට බය හිතුණා අම්මේ.” තම හුරතල් පුතුගේ කඳුළු දැක ඇගේ නෙත් කඳුළින් තෙත් විය.”බස් එක පරක්කු වුණා මගේ පුතේ. දැන් අම්මා ආවනේ. කෝ කඳුළු පිහිදගන්න.” ඇය තම පුතු ළැමට තුරුලු කරගත්තේ අපරිමිත වූ මවු ස්නේහයෙනි.කඳුළු වැල් ඇගේ කම්මුල දිගේ රූරා වැටෙන්නට විය.”පුතාගෙන් කෝල් එකක් ආවා. අද එන්න බෑ වැඩ වැඩියිලු” පාලිකාවගේ හඩින් සෝමා යළි වර්තමානයට පිවිසියාය.දිගු සුසුමක් හෙලූ ඈ අහිංසක සිනහවකින් පාලිකාවට සංග්‍රහ කොට මහලු නිවාසය තුළට සෙමින් සෙමින් පියවර මැන්නාය.”පුතුනේ එදා මා ඔබ විනාඩියක් පාසල තුළ තනිකළ දවසේ මා හදවත පැළී යන්නට විය. නමුදු අද ඔබ මා සදාකාලයටම තනිකර හමාරය.”  - පිළියන්දල බී.ඩී.චතුරි හංසිකාමහා ගිරි කුලක් මත... පැළිච්ච ගලක් මැඳ... පිපිච්ච මලක් වෙන්න... ඔබ මට!  - යුද හමුදා වෛද්‍ය බළකායෙ තුෂාර එස්. ගමගේමා රෝහලේ ගත කරන අවසාන රාත්‍රිය අදයි. හුදකලා වුණ මගේ සිත ගොඩාක් රිදුම් දෙනවා. දරුණු හදවත් රෝගයකින් පෙළෙන මට වරින් වර රෝහල් ගතවීම පුරුද්දක් වෙලා. ඒත් හැමදාමත් ගෙදර යනතුරාවට ඇඟිලි ගණින මගේ සිත අද රෝහල තුළ නතර වෙලා.”ළිහිණි හෙට ගෙදර යන්න පුළුවන්” සිනාමුසු මුහුණින් යුතුව ඔයා මට පැවසුවේ ඔය දුක සිතේ සඟවාගෙන කියලා මම දන්නවා.රෝහල් කාර්ය මණ්ඩලය සමඟින් සතුටු සාමීචියේ යෙදෙන ඔයාගෙ පුටුව අද හිස්වෙලා. ඔයා ඔයාගෙ දුක සඟවා ගන්නට අසීරු උත්සාහයක යෙදෙනවා.රෝහල් කොරිඩෝරය දෙසින් ඔයාගෙ පා ගැටෙන හඬ මා සවනත වැකෙනවා. වෙනදාට යුහුසුලුව වාට්ටුවට පැමිණෙන ඔයා අද සක්මන් කරනවා. මම දන්නවා ඔය සිත නොසන්සුන් වෙලා. මගේ නික්ම යාම ඔයාට දරාගන්න අමාරුයි. මම ඔයාගෙ පියවර හඬ ඔස්සේ ඉදිරියට ඇදුණා. ඔයා ඈත බලාගෙන දිගු කල්පනාවක.”ළිහිණි”.. මාව දුටු ඔයාගෙ හඬ අවදි වුණා. ඔයා මගේ ළඟට ආවා.”ඇයි අද නිදාගන්නෙ නෑ”.. “නෑ” මම සිනාසෙන්නට උත්සාහ කළා. ඔයා හිතේ දුක සඟවගෙන කතාකළා.”දැන් හොඳයි .. හෙට ගෙදර යන්න පුළුවන්නෙ..” ඔයාගෙ හඬ මා සවනත වැකුණා. හ්ම්.. “මොකද කැමති නැද්ද ගෙදර යන්න..””ඇත්තමයි දැන් නම් මෙහේ ඉන්නමයි හිත””බොරු” ඔයාගෙ හඬ දඟකාර වෙලා. ඔයා කොරිඩෝරය දිගේ ඇවිදගෙන ගියා. මම ඔයා පසුපස ගියා. කොනක වූ බංකුව මත වාඩි වූ ඔයා මට කතාකළා. ඔයාගෙ හඬ ගොඩාක් සංවේදී වෙලා. ඔයා මාව ඔය උණුසුමට ළංකර ගත්තා.”මට ලෝබයි”.. ඔයා මුමුනනවා.”ඇයි””ඔයා යනවට””ඉතින්””මම හෙට ඉඳන් තනිවෙනවා”මම දිගු සුසුමක් හෙළුවා.”යන්න වෙනවනෙ, ඉන්න බෑනෙ””ඒක තමයි .. නේද” ඔයා දුක සඟවාගෙන ආයාසයෙන් සිනාසුණා. මම ඔය හැඟුම් බර මුහුණ දිහාවෙ බැලුවා. මට දැනෙනවා ආදරය ගොඩාක් ශක්තිමත්. මගේ හිත සුවපත් කළේ ඔයාගෙ ආදරය. හෙට ඉඳන් ආයිත් මම තනිවෙනවා.”මොනවද හිතන්නෙ” ඔයා ආයිත් දොඩමලු වෙනවා.”මොනවත් නෑ..” ඒත් මගේ සිතේ දුක සඟවගන්න මට බෑ. නෙතඟින් කඳුළු කඩා වැටෙනවා.”ළිහිණි .. ඔයා අඬනවා””නෑ .. ඇඬෙනවා...””හරි බබා මම ඔයාලගෙ ගෙදර එන්නම්..””කවදටද””මට නිවාඩු දවසට””ප්‍රොමිස්””ප්‍රොමිස්” ඔයා මගේ සුරත ගුලිකර ගත්තා.ඩොක්ටර් වසන්ත .. ඔයා මගේ ජීවිතය වෙනස් කළා. හැමදාමත් හඬන සිතත් සමඟින් හුදකලා වුණ මගේ සිත හඳුනාගත්තා. දවසක් හරි ජීවත් වෙන්නට බලාපොරොත්තු දුන්නා. ඒ බලාපොරොත්තුවත් සමඟින් අද මම ජීවිතයට අකුරු අමුනනවා. අනාගතේ මොන වගේ වෙයිද මම දන්නෙ නෑ. ඒත් සිනහව ආගන්තුක වුණ මගේ ජීවිතයට සිනහව අරගෙන ආපු ඩොක්ටර් වසන්ත .. ඔයා හැමදාමත් ම මගේ ජීවිතයේ වසන්තය බව නම් මම දන්නවා.  - මීරිගම කල්හාරි පුෂ්පා තමරා කාන්තිදූගේ සොහොන් කොත මට දෙයි කමටහන් ජීවිතය ගෙනයන්න අනේ නැහැ ජීවිතය නවතන්නබවුන් වඩමි මම සිත තවන්නට? නැත. සිත සිත සංහිඳි කරන්නට ඇගේ සොහොන් කොත මට මහ බණ පොතකි ඒ බණ කතා මගේ සිත විනිවිද මොකක්දෝ තෙපළයි  - අලව්ව කොට්ටපිටියේ පඤ්ඤාසාර හිමිතෙපලු වදන් දෙකතුන ඔය දෙනෙත බලා මතකයි මෙමට මගෙ මුළු ජීිතය පුරා මා හා සිනාසුණ ඔය මුවකමල එදා ගල කෙටු රුවක මෙන් ඇත හදවතේ දරාආලය පුරා තිබුණේ සඳවතියට ය කාලය ගෙවුණු හැටි කාටත් අමතකය ඉණිමං තනාගෙන ළං වෙන්නට සිටිය අසරණ පෙම්වතා මම තාමත් බිමය  - පාදුක්ක කුෂාන් විජේවර්ධනකඳුළ වියැකුණ සොඳුරු දෙනෙතක් සුසුම නැවතුණ පැතුම් අහුරක් සතුට ඉහිරුණ නැවුම් හැගුමක් රැගෙන එළැඹිණි සොඳුරු දිනයක්හොරණ රුවනිබිඳ දැමු මහගෙදර කාටවත් මතක නෑ තැනේ ඒ බිම්කඩෙහි සුවිසාල මන්දිරය සිනා කඳුළුත් සතුට එකතු වූ ඒ බිමෙහි ගොඩනැඟේ අබිමනින් සුවිසාල මන්දිරය පොඩි පුතුනි උඹට දැන් මතක නෑ කබොක් ගල් වලින් තැනු අපේ ඒ පුංචි ගෙය ලේලියගේ අණසකට සිහින මැදුරක් තනයි බ්ලොක් ගලින් උඩඟු සතුටින් යුතුව කඳුළු පිස දමමි මම තරහ නෑ මගේ පුතේ මගෙ සිහින ගලා ගොස් අතීතෙට මුසුවේය  - නුගේගොඩලේඛා ගුණසිංහදහස් කම්කටුලු උහුලන සිත මාගේ දැවෙයි යමපලක ඇති ගින්දර වාගේ සිතක් තිබුණට අහසේ සඳ වාගේ නැතිය ආලෝකෙ නැතිනම් ඔබ ආයේ  - විල්පොත එම්. දේවගේ විමුක්ති ඩිල්ෂාන්සෑම රැයකම, සිහින පෝලිම් ගණන් දුටු මුත් ඒ එකම හීනයක වත් හිටියෙ නෑ මං...කොච්චර නම් දුක හිතුණි ද? මට මං ගැන ලැබෙන්නේ කවදා ද? අයිතියක් මං ගැනම  - ගාල්ල අනෝමා මල්ලව ආරච්චිදුන් ආදරයට වඩා ලද ආදරය වැඩි බව දනිමි මම... ලද ආදරයට වඩා පිදූ ආදරය වැඩි බව දනියි ඔබ... මතු සසරෙත් අප ළංවෙමු මේ අයුරින්... කිසි දින වෙන් නොවන ලෙස...- ශ්‍රී ජයවර්ධනපුර විශ්වවිද්‍යාලයේකුමාර ගුරුසිංහආරච්චිනිදි යහනේ දුටු සේයා පටයකි අවදි වූ විට දැනෙන්නේ හිස් බවක් පමණයි  - බෙලිගල මනහර මහින්ද වෑකඩසවිබල අහිමි වැරහැලි අතපය ගැහිණ දෙකොපුල වළ ගැසී හකුපාඩා පෙනිණ නොපෙනෙන නෙතග කඳුළකි සෙනෙහස පිරුණ සුසුමක් පිටව යයි පෙර උණුසුම රැඳුණයහනින් මා රැගෙන පැදුරක හොවාපන් කෙඳිරිලි හඬින් කවි පදයක් කියාපන් වෙව්ලන ඇඟිලි තුඩු හිස මත තියාපන් හිස සිඹ වැලඳ “බුදු සරණයි” කියාපන්- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aj1212021</link>
    <topic>CAT යන්ත්‍ර ජේම්ස් බොන්ඩ් චිත්‍රපටයේ</topic>
    <author/>
    <content>CAT යන්ත්‍ර ජේම්ස් බොන්ඩ් චිත්‍රපටයේජේම්ස් බොන්ඩ් චිත්‍රපට මාලාවේ නවතම චිත්‍රපටය වන ”SKYFALL” හි වික්‍රමාන්විත ක්‍රියා සඳහා CAT යන්ත්‍ර යොදා ගනියි.ජේම්ස් බොන්ඩ් චරිතය නිරූපණය කරන Daniel Craig  විසින් CAT යන්ත්‍රයක් යොදා ගනිමින් වික්‍රමාන්විත ක්‍රියාවන්හි නිරත වන දර්ශන එහි ඇතුළත්ව තිබේ.චිත්‍රපටයේ CAT හයිඩ්‍රොලික් එක්ස්කැවේටර් යන්ත්‍ර ක්‍රියාත්මක වන අයුරු දැකීමෙන් ශ්‍රී ලංකාවේ කැටපිලර් යන්ත්‍ර අලෙවියේ, බලයලත් අලෙවි නියෝජිතයින් ලෙස UTE අපට සැබැවින්ම විශාල සතුටක් හා ආඩම්බරයක් ඇති වුණා.”UTE ප්‍රධාන විධායක නිලධාරි රියාඩ් ස්මයිල් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aj1212022</link>
    <topic>ස්ලිම් සම්මාන උලෙළේ දී යූනියන් ඇෂුවරන්ස් සම්මානයට</topic>
    <author/>
    <content>ස්ලිම් සම්මාන උලෙළේ දී යූනියන් ඇෂුවරන්ස් සම්මානයටයූනියන් ඇෂුවරන්ස් ජීවිත අංශයේ ජ්‍යෙෂ්ඨ වෙළෙඳනාම කළමනාකරු අමින්ද උදිතතිලක, CRM  සහකාර කළමනාකරු දිනූෂා චන්ද්‍රතිලක, සාමාන්‍ය රක්ෂණ අංශයේ අලෙවි කළමනාකරු ඩෙන්සිල් පෙරේරා, අලෙවි හා සන්නිවේදන කළමනාකරු රජීව් ඩේවිඩ්, අලෙවි අංශයේ සහකාර අලෙවි කළමනාකරු දර්ශන අමරසිංහ හා ජීවිත අංශයේ සහකාර වෙළෙඳනාම කළමනාකරු කසුන් සමීර යන මහත්ම මහත්මීන් ස්ලිම් හි උප සභාපති ගයිරුක ද සිල්වා මහතා අතින් සම්මානය ලබා ගැනිමේ අවස්ථාවට එක්වෙමින්.යූනියන් ඇෂුවරන්ස් පසුගියදා නිමාවට පත්වූ ස්ලිම් වෙළෙඳ නාම විශිෂ්ටත්ව සම්මාන උලෙළේ දී ඉහළම ඇගැයීමට පාත්‍ර විය. එහිදී සම්මානයට පාත්‍ර වූ එකම රක්ෂණ සමාගම යූනියන් ඇෂුවරන්ස් වීම ද විශේෂත්වයකි.සම්මාන උලෙළේ පිදෙන ප්‍රධානම සම්මානයක් වන වසරේ සේනා සන්නාමය රිදී සම්මානය යූනියන් ඇෂුවරන්ස් විසින් දිනාගන්නා ලදී.”පාරිභෝගික අවශ්‍යතා සඵලකර දීම සඳහා නවීන තාක්ෂණය හා අන්තර්ජාලය යොදා ගනිමින් කටයුතු කරන අතර භාෂා ත්‍රිත්වයෙන්ම සිය පාරිභෝගිකයින්ගේ රක්ෂණ වන්දි ගෙවීම් හා අනෙකුත් සේවා අවශ්‍යතා වෙනුවෙන් ක්‍රියාකිරීමට කටයුතු කරන බව යූනියන් ඇෂුවරන්ස් අලෙවි හා ජීවිත සේවා සාමාන්‍යාධිකාරි රුක්මන් වීරරත්න මහතා සම්මානය පිළිබඳ අදහස් දක්වමින් ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aj1212023</link>
    <topic>රේණුකා ෂෝ වොලස් සමාගම සිය වර්ධක සැලසුම ඉදිරිපත් කරයි</topic>
    <author/>
    <content>රේණුකා ෂෝ වොලස් සමාගම සිය වර්ධක සැලසුම ඉදිරිපත් කරයිරේණුකා ෂෝ වොලස් සමාගම සිය නව මෙහෙවර සහ ආයතනික අනන්‍යතාව හඳුන්වා දෙයි. මෙම පරිවර්තනයත් සමඟම සිය අවධානය මුළුමනින්ම කෘෂි ව්‍යාපාර අංශයේ සිට අංගසම්පූර්ණ ආහාර හා පාන වර්ග සමාගමක් වෙත යොමු කෙරේ.සමාගමේ ප්‍රධාන විධායක නිලධාරි / විධායක අධ්‍යක්ෂ ෂමීන්ද්‍ර රාජයියා මහතා ප්‍රතාශ කළේ “අප සමාගම නිරතව සිටින සම්පූර්ණ ව්‍යාපාර මාලාව සහ අප මුදා හරින අවස්ථා අපගේ නව නමින් මනාව පෙන්නුම් කෙරෙයි.තමන් අයත් වන කොටසේ අදාළ ප්‍රමුඛ සමාගම් බවට පත්ව ඇති ආහාර පාන නිෂ්පාදන සහ අලෙවි සමාගම් සමූහයක් මෙයින් එකට එක්වෙයි.ශ්‍රී ලංකාවේ පරපුරෙන් පරපුරට වෙළෙඳ නාම මාලා මඟින් ගොඩනැඟූ විශ්වාසයේ උරුමය මෙමඟින් පෙන්නුම් කෙරේ.අප අපේක්ෂා කරන්නේ ගමන්මඟ තහවුරු කර ගනිමින් අමුද්‍රව්‍ය සහ ඉහළ කොටස් දක්වා තක්සේරු දාමය පාලනය කරමින් අපගේ මෙහෙවර වන – අපගේ දේශීය හා ජගත් පාරිභෝගික සමූහය සෑම දිනකම ප්‍රණීතව තබා ගනිමු” යන්න සපුරා ගැනීමයි.නව හඳුන්වාදීමේ දී විශේෂයෙන් අවධානය යොමු කෙරුණේ ගෙදර දොර ප්‍රචලිත වෙළෙඳ නාම වන කැප්ටන්, ජැක් මැකරල්, කැප්ටන් සෝයා මීට්, රේණුකා පොල් නිෂ්පාදන, රිච්ලයිෆ් කිරි නිෂ්පාදන, සන් ගෝල්ඩ් ක්ෂණික පාන, චියර්ස් පලතුරු යුෂ, ප්ලාසා ටින්මාළු සහ රේනර්ස් වර්ණක සහ එසෙන්ස් කෙරෙහිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aj1212024</link>
    <topic>ලාෆ්ස් ගෑස් 11 වසර සමරයි</topic>
    <author/>
    <content>ලාෆ්ස් ගෑස් 11 වසර සමරයිලාෆ්ස් ගෑස් පී.එල්.සී.සමාගම 11 වැනි වසර සමරයි. ගෑස් වෙළෙඳපොළේ සියයට 30ක කොටසකට උරුම කම් කියන සමාගමේ ඉදිරි දැක්ම ගැන එහි ප්‍රධාන මෙහෙයුම් නිලධාරි මුරාඩ් රහිම්ඩීන් මහතා මෙසේ කියයි.පාරිභෝගික සබඳතාවය හා දිගින් දිගටම පවත්වාගෙන යා හැකි ක්‍රියාශීලිත්වයෙන් අප ආයතනයේ හා ක්‍ෂේත්‍රයේ සංවර්ධනය උදෙසා අප බැඳී සිටිමු. පාරිභෝගික අවශ්‍යතා රැසක් එක වහළක් යටදී ඉටුකරගත හැකි ආයතනයක් ලෙස අපව හැඳින්වුවහොත් එය නිවැරදියි. අපි විසින් කර්මාන්තශාලාවලට අදාළ නව ස්ථාපිත කිරීම සඳහා අවශ්‍ය ඉංජිනේරු ශිල්පීය විසඳුම් ගෘහස්ථ නඩත්තු කටයුතු ඉටුකිරීම, පුහුණු කිරීම්, සමීක්ෂණය කිරීම් සහ සංවර්ධනය කිරීම් ආදියෙහි නියැළෙනවා.”විශිෂ්ට මට්ටමේ සේවවාන් අඛණ්ඩව සැපයීමටත්, වර්ධනීය සේවය නොකඩවා පවත්වාගෙන යාමටත් ලාෆ්ස් ගෑස් සමාගම නව වාහන රැසක් සඳහා මුදල් ආයෝජනය කර ඇත. එසේම ගෑස් සිලින්ඩර පිරවීමේ කටයුතු වඩාත් කාර්යක්ෂමව කිරීම සඳහා සහ පහසුවෙන් කිරීම අරමුණු කොට ගනිමින් ගෑස් ගබඩා පහසුකම් පුළුල් කරන ලදී.පිබිදෙන දේශීය සමාගමක් ලෙසින් ක්‍ෂේත්‍රයට සිය දායකත්වය පිරිනැමීම සම්බන්ධයෙන් ලාෆ්ස් සමාගම, දේශීය සහ ජාත්‍යන්තර ආයතන රැසක අගය කිරීමට ලක්වී තිබේ. සිය ව්‍යාපාරික ඉලක්ක ජයගැනීම, සුපිරි අලෙවි ක්‍රමවේද, සේවය, තත්ත්වය සහ සුරක්ෂිතත්වය වෙනුවෙන් ද ලාෆ්ස් ගෑස් හිමිකරගෙන ඇත්තේ කීර්තිමත් නාමයකි යැයි ද ඒ මහතා කියයි.IDP එඩියුකේෂන් ඕස්ට්‍රේලියා ආයතනය තම සේවා වඩාත් කාර්යක්ෂමව කරමින් නව කාර්යාල පරිශ්‍රයකට පිවිසෙයි. අංක 1, ශාන්ත ඇල්බන් පෙදෙස, ගාලු පාර, කොළඹ 4 ඔවුන්ගේ නව ලිපිනයයි.වාර්ෂිකව වැඩිම සිසුන් පිරිසක් ඕස්ට්‍රේලියාවේ අධ්‍යාපනය සඳහා යොමු කරන IDP ආයතනය සිය සේවා සපයන්නේ නොමිලයේය.IDP, ඕස්ට්‍රේලියාවේ විශ්වවිද්‍යාල පද්ධතියට සහ සීක් ආයතනයට අනුබද්ධ ආයතනයකි. ඕස්ට්‍රේලියා අධ්‍යාපනය සඳහා පහසුකම් සැලසීමේ නිල සහකරු වන IDP සමඟ අධ්‍යාපනය සඳහා ඕස්ට්‍රේලියාවට යාම වඩාත් සුරක්ෂිත වන්නේ ඔවුන් සතු දැනුම, පාඨමාලා හා විශ්වවිද්‍යාල පිළිබඳ තොරතුරු අන් කවරෙකුටත් සම කළ නොහැකි බැවිනි.වීසා ලබාගැනීම, නවාතැන් පහසුකම් සපයා ගැනීම ඇතුළු ඕස්ට්‍රේලියාවට යන සිසු සිසුවියන්ට අවශ්‍ය සියලු පහසුකම් සඳහා සහාය වීමට IDP සැදී පැහැදී සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aj1212025</link>
    <topic>මොබිටෙල් කැපී පෙනෙන ලාභයක්</topic>
    <author/>
    <content>මොබිටෙල් කැපී පෙනෙන ලාභයක්මොබිටෙල් ආයතනය සිය ක්‍ෂේත්‍රය තුළ නිර්මාණය වී තිබෙන දැඩි තරගකාරී ස්වභාවය හමුවේ වුවද සිය ආදායම් ප්‍රමාණය වැඩි කරගනිමින් අඛණ්ඩ වර්ධනයක් පවත්වා ගැනීමට සමත්ව සිටියි. 2012 පළමු මාස 9 තුළ මොබිටෙල් ආයතනය පෙර වසරට සාපේක්ෂව සිය ආදායම රුපියල් බිලියන 18.2ක් දක්වා 14%ක වර්ධනයක් පෙන්නුම් කර ඇත. මොබිටෙල් ග්‍රාහක පිරිස මෙන්ම මොබිටෙල් පිළිබඳ පාරිභෝගික අත්දැකීම් ඉහළ යාම මෙම ආදායමේ වර්ධනයට හේතු වී තිබේ.අභියෝග සහිත වටපිටාවක වුවද පොලී ගෙවුම්, බදු ගෙවුම්, අවප්‍රමාණය වීම්, හිලව් කිරීම් ආදියට පෙර ආදායම සහ පොලී ගෙවුම්, බදු ගෙවුම් ආදියට පෙර ආදායම ආදී වූ ලාභ පෙන්නුම් කෙරෙන දර්ශක පිළිවෙළින් 20% සහ 30%කින් ඉහළ ගොස් ඇත.රුපියලේ ආන්තික අගය ඉහළ යාම හේතුවෙන් ආදායම් වර්ධනය වූ අතර එහි ප්‍රතිඵලයක් ලෙස මොබිටෙල් ආයතනය රුපියල් බිලියනයක කැපී පෙනෙන ශුද්ධ ලාභයක් අත්කරගැනීමට සමත්විය. මෙම වටපිටාව තුළ රුපියල අවප්‍රමාණය වීමෙන් 2012 වර්ෂයේ මුල් මාස 6 තුළ සිදුවූ අලාභ මඟහරවා ගැනීමට ද මොබිටෙල් ආයතනයට හැකියාව ලැබේ.ලංකෙම් සිලෝන් ඉතාලියෙහි පින්තාරු දැවැන්තයා වන කැන්ඩිස් සමඟ අත්වැල් බැඳ ගනී. ඒ අනුව ශ්‍රී ලාංකීය පාරිභෝගික ජනතාව හට ලොව උසස්තම මෝස්තර මාදිලීන් හි අත්දැකීම තම බිත්ති මතට එකතු කිරීමට අවස්ථාව සැලසෙනු ඇත.එම අත්වැල් බැඳ ගැනීම සනිටුහන් කරමින් කොළඹ දී පැවැති උත්සව අවස්ථාවට මෙරට ඉතාලි තානාපති ෆැබ්‍රිසියෝ අර්පියා, ශ්‍රී ලංකා වාස්තු විද්‍යාඥයින්ගේ සංගමයේ සභාපති රන්ජන් නඩේසපිල්ලේ, ලංකෙම් සිලෝන් නියෝජ්‍ය සභාපති එස්.ඩී.ආර්.අරුද්ප්‍රගාසම්, කළමනාකාර අධ්‍යක්ෂ අනුෂ්මාන් රාජරත්නම් සහ රුවන් වීරසිංහ යන මහත්වරුන් ඇතුළු පිරිසක් සහභාගි වූහ.”දශක තුනක පමණ සාර්ථක මෙහෙයුම් කාලයකින් පසු අප විසින් සකස් කරන ලද අනාගත සැලසුම් මත පදනම්ව වෙළෙඳපොළ ප්‍රමුඛයන් අතර වැජඹීමට අප සමත් වී තිබෙනවා. සෑම පාරිභෝගික කාණ්ඩයකටම අනුරූප වන අයුරින් වූ වෙළෙඳපොළ කණ්ඩයන් පවත්වා ගනිමින් සියලු දෙනාටම එක සේ සේවාවන් දැක්වීමට අපට හැකි වී තිබෙනවා.” යනුවෙන් රුවන් වීරසිංහ මහතා එහිදී කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aj1212026</link>
    <topic>ශ්‍රී රැම්කෝ ලංකා නව වෙළෙඳනාම තානාපති</topic>
    <author/>
    <content>ශ්‍රී රැම්කෝ ලංකා නව වෙළෙඳනාම තානාපතිශ්‍රී රැම්කෝ ලංකා සමාගම නොබෝදා සිය ව්‍යාපාරික ගමන් මඟෙහි වැදගත් අවස්ථා 03ක් සමරනු ලැබීය.”අප සමාගම තත්ත්ව සහතිකය ලබා ගත් අතර අපි අද අපෙගේ නව අනන්‍යතාව එළිදක්වන අතරම ගායක සුනිල් පෙරේරා අපගේ වෙළෙඳනාම තානාපති ලෙස පත් කරන්නේ” යැයි ශ්‍රී රැම්කෝ සමාගමේ අධ්‍යක්ෂ ප්‍රේම් ජී.ශංකර් මහතා පැවැසීය. එම අවස්ථාවට ඉන්දීය මහ කොමසාරිස් කාර්යාලයේ නියෝජිතයෝ, සමාගමේ බෙදාහැරීමේ නියෝජිතයෝ සහභාගි වූහ.තන්තු - සිමෙන්ති සෙවිලි තහඩු සඳහා ශ්‍රී ලංකාවේ ඇති ඉහළ ඉල්ලුම හඳුනා ගනිමින් ඉන්දියාවේ රැම්කෝ සමූහ ව්‍යාපාරය සිය නිෂ්පාදන කර්මාන්ත ශාලාව මාකඳුර කර්මාන්ත පුරයේ ආරම්භ කරන ලදී. එහි ඇස්බැස්ටෝස් සෙවිලි තහඩු සහ සිවිලින් සඳහා වන පැතලි තහඩු නිපදවයි.2012 Bestweb.lk උලෙළේදී හොඳම ශ්‍රී ලාංකීය e-commerce හා දැන්වීම් ප්‍රචාරක වෙබ් අඩවිය සඳහා වන රන් සම්මානය මෙන්ම හොඳම ශ්‍රී ලාංකීය වෙබ් අඩවිය සඳහා වන රිදී සම්මානය දිනාගැනීමට Anything.lk වෙබ් අඩවිය සමත් විය Anything.lk හි ප්‍රධාන විධායක නිලධාරි රීසා සාරුක් ප්‍රකාශ කර සිටියේ මේ සම්මාන දෙකම, ශ්‍රී ලංකාවට වඩාත් කාර්යක්ෂම, භාවිත කිරීමට පහසු e-commerce සේවා හඳුන්වාදීම සඳහා ලද සම්මාන වන හෙයින් තමන් මේ පිළිබඳව අතිමහත් සතුටට පත්වන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aj1212027</link>
    <topic>සන්සිල්ක් හෙයා එක්ස්පර්ට්ස් මේ වසරේ අවසන් වැඩමුළුව ගාල්ලේ දී</topic>
    <author/>
    <content>සන්සිල්ක් හෙයා එක්ස්පර්ට්ස් මේ වසරේ අවසන් වැඩමුළුව ගාල්ලේ දීසන්සිල්ක් විසින් සංවිධානය කරනු ලබන “ඉභදඵඪතඬ ඩ්චඪප ඡ්යනඥපබඵ” වැඩමුළු මාලාවේ මේ වසරේ අවසන් වැඩමුළුව ගාල්ල කේන්ද්‍ර කර ගනිමින් ආරම්භ විය. ගම්බද කාන්තාවන්ගේ හැකියා හා දක්ෂතා ඔප්නංවමින් ඔවුන් රූපලාවණ්‍ය ක්‍ෂේත්‍රයේ නිපුණයන් බවට පත්කිරීම සන්සිල්ක් විසින් සිදුකරනු ලබන මෙම සමාජ සත්කාරක සේවාවේ ප්‍රධානතම අරමුණයි. ප්‍රවීණ රූපලාවණ්‍ය ශිල්පීන් හා උපදේශකයින්ගේ සහභාගිත්වයෙන් ගාල්ලේ පැවැති එම අවසන් වැඩමුළුව සඳහා 2000 ආසන්න පිරිසක් සහභාගි වූහ.අඛණ්ඩව වසර 10ක් මුළුල්ලේ ග්‍රාමීය කාන්තාවන්ගේ දක්ෂතා ඔප්නංවමින් ඔවුන් විධිමත් පුහුණුවක් සහිත රූපලාවණ්‍ය ශිල්පීන් බවට පත් කිරීම සඳහා සන්සිල්ක් මඟින් මෙවැනි පුහුණු වැඩමුළු ක්‍රියාවට නංවනු ලබයි.වෘත්තිමය හිස කේ සැකසුම් හා රූපලාවණ්‍යවේදීන්ගේ සංගමයේ වෘත්තීය ප්‍රවීණයින් විසින් එහිදී හිස කේ සත්කාරක ක්‍රමවේදයන් හා පෝෂණය ලබාදීම පිළිබඳව පමණක් නොව රූපලාවණ්‍ය සත්කාරක ක්‍රම පිළිබඳව ද දැනුවත් කරන ලදී.කොමර්ෂල් බැංකුවේ සමාජ සත්කාරක භාරයේ සම්බන්ධීකාරක ප්‍රියන්ති පෙරේරා මහත්මිය ශ්‍රී ලංකා වාණිජ මණ්ඩලයේ සභාපති සුසන්ත රත්නායක මහතා වෙතින් සම්මානය ලබා ගනිමින්.ශ්‍රී ලංකා වාණිජ මණ්ඩලය විසින් සංවිධානය කළ 2012 විශිෂ්ටතම ආයතනික පුරවැසි සම්මාන උලෙළෙහි දී අධ්‍යාපන සහ පුහුණු ක්‍ෂේත්‍රයන්ගෙන් හොඳම ආයතනික සමාජ වගකීම් ව්‍යාපෘතියට හිමි සම්මානය දිනා ගැනීමට කොමර්ෂල් බැංකුව සමත් විය.එම ක්‍ෂේත්‍රය යටතේ සම්මානයට පාත්‍රවීමට කොමර්ෂල් බැංකුවට හැකි වූයේ සිසු දරු දැරියන්ට විශේෂයෙන් ග්‍රාමීය පෙදෙස්වල ඇති පාසල්වලට අංගසම්පූර්ණ පරිගණක පුහුණු මධ්‍යස්ථාන ලබාදෙමින් ඔවුන්ට තොරතුරු තාක්ෂණය හැදෑරීමට අවශ්‍ය පහසුකම් සකසා දීම, විශේෂ අවශ්‍යතා ඇති කණ්ඩායම්වලට පරිගණක පුහුණු මධ්‍යස්ථාන ලබාදීම සහ උපාධි අපේක්ෂකයින්ට වාර්ෂිකව ශිෂ්‍යත්ව ලබා දීමේ වැඩසටහන් ප්‍රමුඛත්වය ගෙන සංවිධානය කිරීම වෙනුවෙනි.සම්මාන උලෙළේ විශිෂ්ටතම ආයතනික සමාජ වගකීම් ව්‍යාපෘතීන් සඳහා වූ සම්මාන, කාණ්ඩ පහක් යටතේ ප්‍රදානය කෙරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aj1212028</link>
    <topic>කොටස් වෙළෙඳ පොළ හරහා මාධ්‍ය වැඩමුළු</topic>
    <author>තාරක වික්‍රමසේකර</author>
    <content>කොටස් වෙළෙඳ පොළ හරහා මාධ්‍ය වැඩමුළුසතිය ආරම්භක සඳුදා වෙළෙඳ පොළ ගනුදෙනු අඩු විය. ඒ පෙර සතිය අවසානයේ දැක්වුණු ගනුදෙනු සංඛ්‍යාව වූ 3547 ගනුදෙනු 3408 ක් දක්වා පහළ යමිනි.දිනයේ වැඩිම කොටස් අලෙවි වූයේ බ්ලු ඩයමන්ඩ් (ඡන්දය බලය රහිත) සමාගමේය. අලෙවි වූ කොටස් ගණන 1159310 කි. වෙනත් කිසිදු සමාගමක කොටස් මිලියනය ඉක්මවා අලෙවි වූයේ නැත.කොටස් 100 කට වඩා අලෙවි වූ කිසිදු සමාගමක මිල සැලකිය යුතු ලෙසින් ඉහළ ගියේ නැත.කළම්ඹු ෆාමසි කොටසක මිල රුපියල් 510.00 සිට 499.50 ක් දක්වා රුපියල් 10.50 ක් අඩු විය. එහෙත් එක් අවස්ථාවක කොටසක මිල රුපියල් 518.00 ක් දක්වා ඉහළ ගොස් තිබුණි.හේලිස් - එම් ජී ටී කොටසක මිල රුපියල් 9.90 කින් පහළ ගියේය. රේඩියන්ට් ජෙම්ස් කොටසක මිල පෙර දිනට සාපේක්ෂව රුපියල් 10.60 කින් පහළ ගියේය පසු දින එනම් 27 වැනිදා පසළොස්වක පොහෝ දිනය වූ බැවින් එදින ගනුදෙනු සිදුවූයේ නැත. 28 වැනිදා බදාදා මිලියනය ඉක්මවා කොටස් අලෙවි වූ සමාගම් ගණන 4 ක් දක්වා ඉහළ ගියේය.එයිට්කන් ස්පෙන්ස් කොටස් 1300435 ක් ද ජේ කේ එච් කොටස් 1857334 ක් ද පිරමල් ග්ලාස් කොටස් 1194602 ක් ද බ්‍රවුන්ස් ඉන්වෙස්ට්මන්ට් කොටස් 2035353 ක් ද අලෙවි විය.ගනුදෙනු සංඛ්‍යාව යළි ඉහළ ගියේය. ඒ 4046 ක් වාර්තා කරමිනි.මිල ඉහළ යාම් අතුරින් සමාගම් කිසිවක් කැපී නොපෙනුණු අතර ඉන්ඩස්ට්‍රියල් ඒ එස් පී එච් කොටසක මිල රුපියල් 28.10 කින් පහළ යාම කැපී පෙනුණි.පෙර සතිය අවසානයේ සමස්ත කොටස් මිල දර්ශකය ඒකක 5407.11 ක් ලෙස දැක්වුණු අතර සඳුදා (26) එම අගය දැක්වුණේ ඒකක 5384.89 ක් ලෙසය. බදාදා (28) එම අගය දැක්වුණේ ඒකක 5334.68 ක් ලෙසිනි.මිලංකා කොටස් මිල දර්ශකය පෙර සතියේ සිකුරාදා දැක්වුණේ ඒකක 4955.21 ක් ලෙසය. සඳුදා එය දැක්වුණේ ඒකක 4935.51 ක් ලෙසය.බදාදා එය දැක්වුණේ ඒකක 4858.15 ක් ලෙසය. කොටස් වෙළෙඳ පොළ ගනුදෙනු තැරැව්කාර සමාගම්හි ක්‍රියාකාරකම් හා ආයෝජකයන්ට ණය ලබාදීම ඇතුළු විශේෂ වැදගත් කරුණු රැසක් සම්බන්ධව සාකච්ඡා කෙරෙන වැඩමුළුවක් පසුගිය 28 වැනිදා සිට තෙදිනක් කොළඹ කොටස් වෙළෙඳ පොළ ශ්‍රවණාගාරයේදී පැවැත්වුණි. මාධ්‍යවේදින් දැනුවත් කිරීම සඳහා පැවති මෙම වැඩමුළුව ඉතා වැදගත් ඵලදායි කරුණු රැසකින් යුක්ත වූවක් විය. ඉදිරියේදී ද මෙවන් වැඩමුළු පැවැත්වීමට කටයුතු යොදා ඇතැයි ද කොටස් වෙළෙඳ පොළ පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa1212091</link>
    <topic>ශිරාණි තිලකවර්ධන සාක්කි දෙයි</topic>
    <author/>
    <content>තේරීම්කාරක සභා විමර්ශන කටයුතු දිගටමඅගවිනිසුරුවරියට එරෙහිව ඉදිරිපත් කර ඇති දෝෂාභියෝගය විමර්ශනය කිරීමට පත් කර ඇති විශේෂ පාර්ලිමේන්තු තේරීම් කමිටුවේ කටයුතු දිගටම පවත්වාගෙන යාමට එම කමිටුව තීරණය කර ඇත.සිකුරාදා එම කමිටුව හමුවේ ශ්‍රේෂ්ඨාධිකරණ විනිසුරු ශිරාණි තිලකවර්ධන මහත්මිය ද සාක්කි දුන්නා ය.අගවිනිසුරුවරියට විරුද්ධ දෝෂාභියෝගය පරීක්ෂා කිරීමට පත්කර ඇති පාර්ලිමේන්තු තේරීම් කාරක සභාව ඉදිරියේ පෙනී නොසිටීමට අගවිනිසුරුවරිය තීරණය කිරීම නිසා එහි කටයුතු පවත්වාගෙන යාමට කිසිදු බාධාවක් ඇති නොවන බවත් නීති විශාරදයෝ පවසති.පාර්ලිමේන්තුවේ ස්වාධිපත්‍ය ගැන විශ්වාස කරන තේරීම් කමිටුවට ඇතුළත් සියලු මන්ත්‍රීවරුන්ගේ යුතුකම වන්නේ කමිටුව තුළ සිටිමින් එම පරීක්ෂණය සම්පූර්ණ කිරීමට සහාය දීම බවත් ඔවුහු සඳහන් කරති.ඉකුත් 6 වැනිදා අගවිනිසුරුවරිය තේරීම් කාරක සභාවෙන් පිටව යාම සිදු වූ අතර ගිය සිකුරාදා සවස ද විශේෂ තේරීම් කමිටුව රැස්වී එහි කටයුතු කරගෙන ගිය බව ද කමිටුවේ ඉදිරි කටයුතු පිළිබඳ විමසූ අවස්ථාවේ නියෝජ්‍ය කථානායක චන්දිම වීරක්කොඩි මහතා සිළුමිණට පැවැසීය. විපක්ෂයේ මන්ත්‍රීවරු හතරදෙනා ද තේරීම් කමිටුවෙන් ඉවත්වීමට යන බව සිකුරාදා නිවේදනය කෙරිණි.පාර්ලිමේන්තු තේරීම් කමිටුව ඉදිරියේ පෙනී සිටිනවාද නැද්ද යන්න තීරණය කිරීමේ අයිතිය අගවිනිසුරුවරිය සතු නමුත් තම නිර්දෝෂීභාවය වෙනුවෙන් කරුණු දැක්වීමට අවස්ථාව තිබියදී ඉන් ඉවත්වීම වැරැදි පූර්වාදර්ශයක් බවත් එම නීති විශාරදයෝ පෙන්වා දෙති.අගවිනිසුරුවරිය කමිටුව ඉදිරියේ පෙනී නොසිටීමට තීරණය කිරීම නිසා තේරීම් කමිටුව බල රහිත නොවන බව පෙන්වා දුන් නීතිඥ ආචාර්ය ප්‍රතිභා මහානාම හේවා මහතා ස්ථාවර නියෝග 78(4) නියෝගය අනුව විශේෂ කාරක සභාවේ අඩකට අඩු නොවන ගණ පූරණයකින් (6) කමිටුවේ කටයුතු පවත්වාගෙන යාමට බාධාවක් නොවන බව ද පෙන්වා දුන්නේය.පාර්ලිමේන්තු කමිටුව ඉදිරියේ පෙනී නොසිටීමෙන් කමිටුව පක්ෂපාතී එකක් බව පෙන්වීමට අගවිනිසුරුවරිය උත්සාහ ගන්නා බව පෙනෙන නමුත් මීට පෙර නෙවිල් සමරකෝන් අගවිනිසුරුවරයා හා කොලින්තෝමේ, විමලරත්න වැනි ෂඬසුරුවරුන් කර ඇත්තේ තමන්ගේ නිදහස සඳහා තේරීම් කමිටුවට කරුණු ඉදිරිපත් කිරීම බව ද මහානාම හේවා මහතා කීය.නෙවිල් සමරකෝන් මහතාට විරුද්ධව ඉදිරිපත් කළ දෝෂාභියෝගයේ දී රනිල් වික්‍රමසිංහ, ආර්.ප්‍රේමදාස වැනි මන්ත්‍රීවරුන් එම තේරීම් කමිටු තුළ කටයුතු කර ඇති අතර විමර්ශනය අවසානයේ සෙසු මන්ත්‍රීවරුන්ගේ මතයට එකඟ නොවන්නේ නම් තම මතය තනිව හෝ කණ්ඩායමක් ලෙස වෙනම ඉදිරිපත් කිරීමට ඕනෑම මන්ත්‍රීවරයකුට ඉඩ තිබියදී විපක්ෂ මන්ත්‍රීවරුන් කමිටුවෙන් ඉවත් වන්නේ නම් එය කනගාටුවට කරුණකැයි මහානාම හේවා මහතා තවදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa1212092</link>
    <topic>කිලෝමීටර් 932 ක් දිග පිරිත් නූලක්</topic>
    <author>රමණී සුබසිංහ</author>
    <content>රමණී සුබසිංහශ්‍රී ලංකාවාසීන්ට සෙත් පතා රතන සූත්‍ර දේශනාවෙන් බල ගැන්වූ කිලෝ මීටර් 932 ක් වු පිරිත් හුයක් වදුරඹ සිට යාපනය නාගවිහාරය දක්වා වූ මාර්ගයේ දෙසැම්බර් මස 12 අලුයම 12.12 (2012.12.12.12.12) සිට ස්ථානගත කිරීමට කටයුතු යොදා ඇත.සංස්කෘතික හා කලා කටයුතු අමාත්‍යාංශයේත් ජාතික සම්පත් පිළිබඳ ජ්‍යෙෂ්ඨ අමාත්‍යාංශයේ සහ එම අමාත්‍ය පියසේන ගමගේ මහතාගේ විශේෂ සහාය මත වදුරඹ මිහිඳු සමාජ සංවර්ධන කේන්ද්‍රය මේ පුණ්‍ය කටයුත්ත සංවිධානය කොට ඇත.වදුරඹ සිට ගාල්ල, මාතර, හම්බන්තොට, කතරගම, ලුණුගම් වෙහෙර, වැල්ලවාය, බණ්ඩාරවෙල, නුවරඑළිය, මහනුවර, අනුරාධපුරය හරහා යාපනය නාග විහාරය දක්වා වූ මාර්ගයේ ඉහළින් මෙම පිරිත් හුය ස්ථානගත කෙරෙන අතර ප්‍රාදේශීය ලේකම් කොට්ඨාස 60 ක් පමණ ඉන් ආවරණය කෙරෙනු ඇත.අදාළ සියලු ප්‍රාදේශීය සභාවන් හි සභාපතිවරුන් සහ පළාත් සංස්කෘතික මධ්‍යස්ථාන මේ සඳහා අවශ්‍ය සහාය ලබාදීම සිදු කරනු ඇති අතර දෙසැම්බර් 21 දා යාපනය නාග විහාරයට පැමිණීමෙන් මේ පින්කම අවසන් කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa1212093</link>
    <topic>ආකාශ වස්තු පිටසක්වල තර්ජන නොවේ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමේ දිනවල රටේ විවිධ ප්‍රදේශවල ඉහළ අහසේ දක්නට ලැබුණු බවට වාර්තා වෙන ආලෝකවත් ආකාශ වස්තු පිටසක්වළ තර්ජනයක් වීමට ඉඩක් නැති බවත් මේ සිදුවීම් අහසට යවා ඇති ආගන්තුක දේවල් හා උල්කාපාත කඩාවැටීම් නිසා දක්නට ලැබෙන සිදුවීම් බවත් කොළඹ විශ්ව විද්‍යාලයේ භෞතික විද්‍යා මහාචාර්ය චන්දන ජයරත්න මහතා පවසයි.මේ පිළිබඳව අනවශ්‍ය බියක් ඇති නොකරගත යුතු බවත් ඔහු කීය.මොරටුව ආතර් සී. ක්ලාක් මධ්‍යස්ථානයේ තාරකා යෙදවුම් පිළිබඳ උපදේශක වන මහාචාර්ය ජයරත්න තවදුරටත් පවසන පරිදි මේ සිදුවීම් මීට පෙරත් වාර්තා වී තිබේ.ලෝකයේ විවිධ ප්‍රදේශවලදීත් මෙවැනි දේ දක්නට ලැබී ඇත. එසේ වුවත් පිටසක්වල යානයක් මෙලෙස ආලෝක වස්තුවක් ලෙස දර්ශනය වීමට ඉඩක් නැති බවත් ඒ පිළිබඳව තවදුරටත් පර්යේෂණ කරන බවත් ඒ සඳහා කණ්ඩායමේ දෙකක් යොදවා ඇති බවත් මහාචාර්යවරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa1212094</link>
    <topic>හමුදා නිරීක්ෂණයන්ට හසුවන්නේ නෑ</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාශ්‍රී ලංකාවේ ප්‍රදේශ කිහිපයක රාත්‍රි අහසේ දක්නට ලැබුණු බව කියන අද්භූත ආලෝක පිළිබඳ අදහස් දක්වන ගුවන් හමුදා මාධ්‍ය ප්‍රකාශක, මෙබඳු අද්භූත වස්තූන් ගුවන් හමුදා නිරීක්ෂණ පද්ධතිවලට නිරීක්ෂණය නොවන බවත් ගුවන් යානාවක් වැනි වස්තුවක් ගැන නම් එම උපකරණ ආධාරයෙන් තොරතුරු ලබාගත හැකි බවත් කීය.මේ පිළිබඳව සම්පූර්ණ පරීක්ෂණයක් සිදු කොට තොරතුරු ලබා ගැනීමෙන් තොරව නිශ්චිත අදහසක් පළ කිරීම අසීරු බව හෙතෙම පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa1212095</link>
    <topic>ඉවත්වූ බව දැනුම් දී නෑ</topic>
    <author/>
    <content>තේරීම් කාරක සභාවෙන් ඉවත්වූවේ යැයි කියන විපක්ෂ මන්ත්‍රීවරුන් එසේ ඉවත්වූ බව කථානායකවරයාට දැනුම් දී නැතැයි රාජ්‍ය පරිපාලන ඇමැති ඩබ්ලිව්.ඩී.ජේ. සෙනෙවිරත්න මහතා පැවැසීය.සෙනෙවිරත්න මහතා එසේ පැවසුවේ පාර්ලිමේන්තුවේදී ඊයේ පැවැති විශේෂ ප්‍රවෘත්ති සාකච්ඡාවකදී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa1212096</link>
    <topic>ජනවාරි 01 දා සිට ‘ලංගම - ප්‍රයිවෙට්’ එකට</topic>
    <author>තාරක වික්‍රමසේකර</author>
    <content>තාරක වික්‍රමසේකරලබන ජනවාරි මස 01 වැනිදා සිට ලංගම හා පෞද්ගලික බස් රථ සියල්ල ඒකාබද්ධ කාලසටහනක් යටතේ ධාවනය කරනු ලබන බව පෞද්ගලික ප්‍රවාහන සේවා අමාත්‍ය සී.බී.රත්නායක මහතා සිළුමිණට කීය.මේ වන විට 70%ක් පමණ බස් රථ සේවා ඒකාබද්ධ කර ඇතැයි පැවසූ ඇමැතිවරයා බස් රථ ඒකාබද්ධ කිරීම තුළින් මඟීන්ට මෙන්ම ලංගමටත් පෞද්ගලික බස් රථ සේවාවටත් ඵලදායක වන බවද කීය.ඒකාබද්ධ සේවා තුළින් ලංගමට අසාධාරණයක් වන බවට ඇතැමුන් අසත්‍ය චෝදනා කලත් ඒකාබද්ධ ගමන් වාර සකසන්නේ ලංගමට 40%ක් හා පෞද්ගලික බස් රථ සඳහා 60%ක් වන පරිදි බව ද ඇමැතිවරයා කීය.ලංගම බස් රථ 7000කටත් අඩු ප්‍රමාණයකට පෞද්ගලික බස් රථ 25000ක් පමණ ධාවනයේ තිබෙන බව ද කී ඇමැතිවරයා ගමන් වාර සකසා ඇති 60% සහ 40% අනුපාතය ලංගම බස් රථ සේවයට වඩාත් ඵලදායී වන බවද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa1212097</link>
    <topic>අගවිනිසුරුවරියගේ පරීක්ෂණයට සුපිරි තත්ත්වයක් ලබා දිය යුතු නෑ</topic>
    <author/>
    <content>රාජ්‍ය සේවා වෘත්තීය සමිති සම්මේලනයේ සභාපතිඅගවිනිසුරු ආචාර්ය ශිරාණි බණ්ඩාරනායක මහත්මියට එරෙහිව දැන් පැවැත්වෙන පරීක්ෂණය අධිකරණ ක්‍රියා මාර්ගයක් නොව විනය ක්‍රියාමාර්ගයක් බවත් ඇයත් අයත්වන්නේ රාජ්‍ය සේවයට නිසා ඇය වෙනුවෙන් සිදු කෙරෙන පරීක්ෂණයට අමුතු සුපිරි තත්ත්වයක් ලබා නොදිය යුතු බවත් රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්.එච්. පියදාස පෙරේරා මහතා පැවසීය. ලොකු පොඩි භේදයක් නොමැතිව නීතිය කාටත් සාධාරණ විය යුතු බවත් උගත් නූගත් යනුවෙන් වෙන් කිරීමක් විය නොහැකි බවත් ඒ මහතා කීය.ශ්‍රී ලංකා පදනම් ආයතනයේ දී වෘත්තීය සමිති ඒකාබද්ධ පෙරමුණේ මෙහෙයවීමෙන් මෙම රැස්වීම පැවැත්විණි.මෙය පැවැත්වුණේ අගවිනිසුරු ආචාර්ය ශිරාණි බණ්ඩාරනායක මහත්මියට එරෙහිව ඉදිරිපත් කර ඇති දෝෂාභියෝගය සහ ඒ සම්බන්ධයෙන් කථානායකවරයා විසින් පත්කර තිබෙන පාර්ලිමේන්තු තේරීම් කාරක සභාවේ ක්‍රියාදාමයන්ට එරෙහිව මතු වී ඇති විරෝධතා සම්බන්ධයෙන් වෘත්තීය සමිති හරහා ජනතාව දැනුවත් කිරීමට ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa1212098</link>
    <topic>උත්සව සමයේ හිඟයකින් තොරව භාණ්ඩ</topic>
    <author>අරුණි මුතුමලී</author>
    <content>අරුණි මුතුමලීඑළැඹෙන උත්සව සමයේ අත්‍යවශ්‍ය භාණ්ඩ අවශ්‍ය තරම් තොග නිකුත් කර ඇති බවද එම නිසා කිසිදු හිඟයකින් තොරව භාණ්ඩ ලබා ගැනීමට පාරිභෝගිකයන්ට අවස්ථාව උදා වී ඇති බව ද සමූපකාර හා අභ්‍යන්තර වෙළෙඳ කටයුතු අමාත්‍ය ජොන්ස්ටන් ප්‍රනාන්දු මහතා පවසයි.හාල්, පරිප්පු, බී ලූනු, අල, වියළි මිරිස්, හාල්මැස්සන්, ටින් මාළු, පාන්පිටි, සීනි, මුංඇට, කඩල ආදි අත්‍යවශ්‍ය පාරිභෝගික ද්‍රව්‍ය අවශ්‍ය තොග සමූපකාර හා සතොස අලෙවි හල්වලට නිකුත් කොට ඇති බවත් ඇමැතිවරයා කීය.මේ අතර පාරිභෝගික අවශ්‍යතාවලට මුවාවී වැඩි මිලට ආහාර ද්‍රව්‍ය අලෙවි කිරීමට උත්සහා ගන්නා වෙළෙඳුන් සොයා පාරිභෝගික අධිකාරියේ විශේෂ වැටලීම් ඒකක දිවයින පුරා මෙහෙයුම් ක්‍රියාත්ම කර ඇති බවද ඒ මහතා අවධාරණය කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa1212099</link>
    <topic>හැඳුනුම්පත නොමැති අයට විශේෂ සහනයක්</topic>
    <author/>
    <content>මේ මස 11 වැනි දින සිට 20 වැනි දින දක්වා පැවැත්වීමට නියමිත අ.පො.ස (සා. පෙළ) විභාගය සඳහා ජාතික හැඳුනුම්පත් ලබා ගැනීමට නොහැකි වූ අපේක්ෂකයන්ට විශේෂ සහනයක් වශයෙන් පාසල් අයැදුම්කරුවන්ට තම විදුහල්පති සහතික කරන ලද උඩුකය ඡායාරූප දෙකක් ශාලාධිපති වෙතට ඉදිරිපත් කිරීමෙන් විභාගයට පෙනී සිටීමට අවසර ලබා දී ඇත.පෞද්ගලික අයැදුම්කරුවන්ට ග්‍රාම නිලධාරි විසින් සහතික කරන ලද ඡායාරූප දෙකක් ප්‍රාදේශීය ලේකම්වරයාගේ අනු අස්සනින් යුතුව ශාලාධිපති වෙත ඉදිරිපත් කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa12120910</link>
    <topic>පාසල් ප්‍රගතිය මසකට වරක් පිරික්සයි</topic>
    <author>සුභාෂිණී ජයරත්න</author>
    <content>සුභාෂිණී ජයරත්නලබන වසර ආරම්භයත් සමඟ සෑම ජාතික හා පළාත් පාසලක්ම මාසික ප්‍රගති සමාලෝචනයකට භාජනය කිරීමට අධ්‍යාපන අමාත්‍යාංශය හා පළාත් අධ්‍යාපන අමාත්‍යාංශ මඟින් පියවර ගන්නා බව අධ්‍යාපන අමාත්‍යාංශයේ ලේකම් ගෝඨාභය ජයරත්න මහතා ‘සිළුමිණ’ ට පැවැසීය.ඉගෙනුම් ඉගැන්වීම් ක්‍රියාවලිය ශක්තිමත් කිරීමටත්, ශිෂ්‍ය කේන්ද්‍රීය අධ්‍යාපනයට ප්‍රමුඛතාව දීම සඳහාත් මේ වැඩපිළිවෙළ ක්‍රියාත්මක කැරේ.මේ වනවිට සෑම පළාත් හා ජාතික පාසලකටම 2013 වසර සඳහා ළඟා කරගත යුතු අධ්‍යාපන සැලසුම් ලබාදී ඇති අතර ඒවා සෑම පාසලක් ම අනිවාර්යයෙන් ම ක්‍රියාවට නැංවිය යුතු බවත් මේ මාසික ප්‍රගති සමාලෝචන වාර්තාව ජාතික පාසල් වල විදුහල්පතිවරු අධ්‍යාපන අමාත්‍යාංශ ලේකම්වරයාට ද පළාත් පාසල් විදුහල්පතිවරු කලාප අධ්‍යාපන අධ්‍යක්ෂකට ද යොමු කළ යුතු බව ලේකම්වරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa12120911</link>
    <topic>අපේ ගුවන් සේවය දකුණු ආසියාවේ ආරක්ෂිතම ගුවන් සේවය බවට පත්වීම ආඩම්බරයක්</topic>
    <author/>
    <content>- ජනපතිදකුණු ආසියාවේම ආරක්ෂිත හා නිරුපද්‍රිතම ගුවන් සේවය බවට පත්වීමට ශ්‍රී ලංකාවට හැකිවී තිබීම ආඩම්බරයක් යයි මහින්ද රාජපක්ෂ ජනාධිපතිතුමා පවසයි.ජනාධිපතිතුමා මේ බව පැවසුවේ ශ්‍රී ලංකා සිවිල් ගුවන් සේවාවේ සියවැනි වසර සැමරීම නිමිත්තෙන් අරලියගහ මන්දිරයේ දී පසුගිය සිකුරාදා පැවැති උත්සවයේදීය.ශ්‍රී ලංකාවේ අහසත් මුහුදත් ගැන බරපතළ ලෙසම හිතුවේ මහින්ද චින්තනය බව පැවසූ ජනාධිපතිතුමා කැපවීමෙන් ක්‍රියා කරන්නේ නම් ලොව හොඳම ගුවන් සේවා දහය අතරට පැමිණීමට අපට හැකි බවත් කීය.පැවැති ආණ්ඩු අහස සහ සාගරය ගැන එතරම් නොසිතූ නිසා මවුබිමේ ආරක්ෂාවට පවා එම තත්ත්වය අහිතකර ලෙස බලපෑ බවද පැවසීය. අද වන විට අපේ අහසත් මුහුදත් ගැන අපේ දැඩි සැලකිල්ල යොමුවී තිබෙන බවද කොටි ත්‍රස්තවාදීන් කොළඹට ගුවනින් පහර දෙන විට අපේ රට අනාරක්ෂිත බවට ලොව පුරා පැතිර ගිය මතය අද වන විට ඉවත්කර ආසියාවේ ආරක්ෂිතම ගුවන් සේවය බවට පත්වීමට අපට හැකියාව ලැබී තිබෙන බවත් කීය.ගුවන් සේවා ඇමැති ප්‍රියංකර ජයරත්න මහතා ද කතා කළ අතර මේ අවස්ථාවට නියෝජ්‍ය ඇමැතිවරුන් වන ගීතාංජන ගුණවර්ධන, සරත් කුමාර ගුණරත්න, ගුවන් සේවා අමාත්‍යාංශයේ ලේකම් වෛද්‍ය රවීන්ද්‍ර රුබේරු, ගුවන් සේවා සමාගමේ සභාපති ප්‍රසන්න වික්‍රමසූරිය යන මහත්වරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa12120912</link>
    <topic>රණවිරු සුබසාධන වැඩ දිගටම ක්‍රියාත්මක කරනවා</topic>
    <author>දයා ඩී.ෆොන්සේකා</author>
    <content>දයා ඩී.ෆොන්සේකාරණවිරු සුබසාධනය සඳහා රජය ක්‍රියාත්මක කරන වැඩපිළිවෙළ නොනවත්වා ක්‍රියාත්මක කරන බව ආර්ථික සංවර්ධන අමාත්‍ය බැසිල් රාජපක්ෂ මහතා කීය.ඇමැතිවරයා මේ බව සඳහන් කෙළේ රණවිරු ප්‍රතිලාභ ලබාදීම සඳහා බත්තරමුල්ලේ වෝටර්ස් එජ් හෝටලයේ දී පැවැති උත්සවයේදීය. ආබාධිත රණවිරුවන්ට, මියගිය රණවිරුවන්ට ඔවුනගේ බිරින්දන්, මවුපියන් හා ඥාතීන්ට ලබාදෙන ප්‍රතිලාභ මඟින් ඔවුන් යැපෙන පුද්ගලයන් නොව රටට ආර්ථික ශක්තිය ලබාදෙන අය බවට පත්කිරීම බව ඇමැතිවරයා කීය.ජනාධිපතිතුමා හා ආරක්ෂක ලේකම්තුමා ඇතුළු රජය කිසිදිනෙක රට බේරාගත් වීරෝදාර රණවිරුවන් අමතක නොකරන බවත් රණවිරු ප්‍රතිලාභ ලබා දෙන්නේ පසුගිය අයවැයෙන් ජනාධිපතිතුමා ලබාදුන් පොරොන්දුවක් ඉටු කිරීම වශයෙන් බවත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa12120913</link>
    <topic>‘ශ්‍රී ලංකාවේ සංචාරක ව්‍යාපාරය අපේක්ෂා සහ අභියෝග‘ කෘතිය ජනගත කිරීම අද</topic>
    <author/>
    <content>ශ්‍රී ලංකාවේ සංචාරක ව්‍යාපාරයට අදාළ තීරණාත්මක පැතිකඩ රැසක් ආවරණය කරමින් ‘ශ්‍රී ලංකාවේ සංචාරක ව්‍යාපාරය, අපේක්ෂා සහ අභියෝග‘ මැයෙන් සම්පාදිත නවතම සංචාරක ග්‍රන්ථය ජනගත කිරීමේ මහෝත්සවය, 2012 දෙසැම්බර් 09 වැනි ඉරිදා පෙ. ව. 10.00 ට කොළඹ විශ්ව විද්‍යාලයේදී පැවැත්වේ.මෙම අවස්ථාවට ප්‍රධාන ආරාධිතයා වශයෙන් කොළඹ විශ්වවිද්‍යාලයේ උපකුලපති මහාචාර්ය ක්ෂණිකා හිරිඹුරේගම මහත්මිය ද, විශේෂ ආරාධිතයා වශයෙන් ශ්‍රී ලංකා සංචරණයේ සභාපති භාෂ්වර සේනාංක ගුණරත්න මහතා ද සහභාගි වේ.මෙම ග්‍රන්ථ මාධ්‍යවේදී ශ්‍යාම් නුවන් ගනේවත්ත සහ පැතුම් වික්‍රමරත්නගේ සංස්කරණයකි. කොළඹ විශ්වවිද්‍යාලයේ ආර්ථික විද්‍යා අංශයේ ජ්‍යෙෂ්ඨ කථිකාචාර්ය, ආචාර්ය සුරංග සිල්වා මහතාගේ උපදේශකත්වය ඇතිව මෙම ග්‍රන්ථය සම්පාදිතය. ග්‍රන්ථය පිළිබඳ සියලු විමසීම් 0773558189, 0714939151 යන දුරකථන අංකවලිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aa12120914</link>
    <topic>නොබෙල් සාම ත්‍යාගය යුරෝපා සංගමයට</topic>
    <author/>
    <content>මේ වසරේ නොබෙල් සාම ත්‍යාගය යුරෝපා සංගමයට හිමි වී තිබේ. එය ලබන දහවැනිදා ලබාදීමට නියමිතය. නොබෙල් කමිටුව ප්‍රකාශ කර ඇති පරිදි යුරෝපා සංගමයට මෙම ත්‍යාගය හිමි වීමට හේතුව එම සංගමය යුරෝපා කලාපයේ සාමය ස්ථාපිත කිරීම වෙනුවෙන් කර ඇති මෙහෙයයි.ඊට අමතරව කලාපයේ ප්‍රජාතන්ත්‍රවාදය සහ මානව අයිතිවාසිකම් සුරැකීම කෙරෙහි යුරෝපා සංගමයෙන් සිදුවන සේවය ද සැලකිල්ලට බඳුන් වී තිබේ.මෙම වසර වෙනුවන් නොබෙල් සාම ත්‍යාගය යුරෝපා සංගමයට හිමිවන බව පසුගිය ඔක්තෝබර් මාසයේ දී ප්‍රකාශයට පත්විය. 1901 සිට මෙම ත්‍යාගයට හිමිකම් කියන විසි එක්වැනි අන්තර්ජාතික සංවිධානය වන්නේ ද යුරෝපා සංගමයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ab1212091</link>
    <topic>ආචාර්ය ශිරාණි බණ්ඩාරනායක මහත්මියගේ දෙබිඩි ජීවිතය</topic>
    <author>දේශපාලන ලියුම් කරුවකු විසිනි</author>
    <content>ඕනෑම රටක ඉහළතම ශ්‍රේෂ්ඨාධිකරණ නිලධාරියා වන්නේ අග්‍රවිනිශ්චයකාරවරයා ය. එවැනි පුද්ගලයෙකුගෙන් මුළු රට ම ඉතා ඉහළ මට්ටමේ හැසිරීමක්, විනයක් සහ යහපත් ක්‍රියාපටිපාටියක් බලාපොරොත්තු වනු ඇත. එහෙයින්, එම ධූරය දරන පුද්ගලයෙකු ඉහළතම අවංකභාවයක් අනුගමනය කළ යුතු ය.එපමණක් නොව, එම තනතුර දරන පුද්ගලයෙකු විසින් සමහරවිට මනුෂ්‍යයෙක් හැටියට ඉඳහිට වරදක් සිදු වූවත්, ඕනෑකමින් විනය කඩකිරීමක් හෝ දූෂිත ක්‍රියාවලියක යෙදීමක් කිසි විටෙක සිදු නොකළ යුතුය. එමෙන්ම, ඒ පුද්ගලයා තමාගේ ක්‍රියාපටිපාටිය ගැන කිසිදු ප්‍රශ්නාර්ථයක් මතු නොවන්නට ද, සැලකිලිමත් විය යුතු ය.ඊට අමතරව, තම මුදල් ගනුදෙනු සම්බන්ධයෙන් කිසිදු විෂමතාවයක් නොමැතිව කටයුතු කිරීමට ද අගවිනිසුරුවරු වග බලා ගත යුතුය.තත්ත්වය මෙසේ තිබියදී, වර්තමාන අගවිනිසුරු තුමිය වන ආචාර්ය ශිරාණි බණ්ඩාරනායක මහත්මිය එවැනි තලයේ ක්‍රියාපටිපාටියක් අනුගමනය නොකරන බව ඉතා පැහැදිලිය.මුදල් විශුද්ධිකරණයබොහෝ දෙනෙක් දන්නා පරිදි, මුදල් විශුද්ධිකරණය ගැන සැක මතුකරන කටයුතු කීපයක් අද වන විට එම විෂයට සම්බන්ධ අය හඳුන්වා දී ඇත. මේවා අතර ප්‍රමුඛ ස්ථානයක් ලබාගන්නා ක්‍රියාමාර්ග නම්:(අ) යම් පුද්ගලයෙකු බැංකු ගිණුම් සමූහයක් පවත්වාගෙන යාම. ඒ හරහා ගනුදෙනුවල වටිනාකම සහ සුලභභාවය වසන් කර ගැනීමට උපක්‍රමයක් ලෙස එම ගිණුම් පාවිච්චි කරනු ඇත.(ආ) බැංකු ගිණුම් කෙටි කාලයක් තුළදී පමණක් පාවිච්චි කරමින් ගිණුම් රාශියක් විවෘත කිරීම සහ වසා දැමීම. මෙයින් පෙනී යන්නේ, සමහරවිට, ගිණුම පාවිච්චි කරන පුද්ගලයා නීති විරෝධී ගනුදෙනුවක් සඳහා ගිණුමක් පාවිච්චි කොට, එම ගනුදෙනුව හමාර වූ පසු එය වසා දමා ඒ පිළිබඳව තොරතුරු දිගින් දිගටම පවත්වාගෙන යාම අත්හිටුවීමයි.(ඇ) සාමාන්‍යයෙන් ගිණුම් පරීක්ෂා කරන බලධාරීන් ගිණුම් පිළිබඳව වැඩි සැලකිල්ලක් දක්වන්නේ එම ගිණුම්වල දෙසැම්බර් මස අග හෝ මාර්තු මස අග පවතින ශේෂයන් පිළිබඳවය. මුදල් විශුද්ධිකරණ පුද්ගලයින් බොහෝ දෙනෙක් මේ බව දන්නා හෙයින් එවැනි දිනවල වැඩි අගයකින් යුතු ගනුදෙනු පවත්වා නොගෙන ඒවාවල ඇති ශේෂය අඩු එකක් බවට හෝ ශුන්‍ය බවට පත්කර ගැනීමත් තවත් ක්‍රමවේදයකි.මෙම ඉහත කී කරුණු වෙත අවධානය යොමු කරමින්, ආචාර්ය ශිරාණි බණ්ඩාරනායක මහත්මියගේ ජාතික සංවර්ධන බැංකුවේ පවතින එක ගිණුමක් (අංක 101110002058) පිළිබඳව විග්‍රහයක් කරන්නේ නම් පහත පෙන්වා දී ඇති කරුණු මතු වන්නේය.ශේෂය ශුන්‍ය කිරීම1. 2007 / 2008 වසර තුළදී ආචාර්ය බණ්ඩාරනායක මහත්මිය ඉහත කී ගිණුමෙහි හර කිරීම් 4 ක් තුළින් රු. 5,524,875.25 ද බැර කිරීම් 8 ක් තුළින් රු. 5,524,875.25 ද ගනුදෙනු කර ඇත. 2008 පෙබරවාරි මස 8 දින, එම ගිණුමේ රු. 674,323.52 තිබුණි. එදින එම සම්පූර්ණ මුදල ගිණුමෙන් ඉවත් කර ගනිමින් ශේෂය ශුන්‍ය බවට පත් කර ඇත. එම තත්ත්වය 2008 මාර්තු මස 31 දා තෙක් පවත්වා ගෙන යන ලදී.ඒ අනුව, ආචාර්ය බණ්ඩාරනායක මහත්මිය තම වත්කම් සහ බැරකම් ප්‍රකාශනයේ එම ගිණුම පිළිබඳව කිසිදු තොරතුරක් ලබා නොමැත. එහෙත්, වත්කම් හා බැරකම් ප්‍රකාශනයට අදාළ රෙගුලාසිවලින් කියා තිබෙන්නේ, ප්‍රකාශනය ලබාදෙන පුද්ගලයෙකු ශේෂය ශුන්‍ය වුවත් එම ගිණුම පිළිබඳව තොරතුරු ලබා දිය යුතු බවය.2. ඉහත කී ගිණුම 2008 මැයි 6 දින තෙක් පාවිච්චි නොකර ඇති අතර එදින රු. 519,534.55 ගිණුමට බැර කර ඇත. ඊට පසුව, රු. 31,860,754.47 වටිනා හර කිරීම 22 කින් ද, රු. 31,860,754.47 වටිනා බැර කිරීම් 41 කින් ද, 2009 පෙබරවාරි මස 3 දින තෙක් ගනුදෙනු මේ ගිණුමේ වාර්තා වී ඇත.ඉන් පසුව, 2009 පෙබරවාරි මස 3 දින ගිණුමේ තිබූ සම්පූර්ණ මුදල වූ 616,895.75 ගිණුමෙන් ඉවත්කර ගනිමින්, නැවත වරක් ගිණුමේ ශේෂය ශුන්‍ය බවට පත් කරන ලදී. ඒ ආකාරයට 2009 මාර්තු මස 31 දින ගිණුම ශුන්‍ය ශේෂයක් පෙන්නුම් කර ඇත. ඊට සමාන්තරව, ආචාර්ය බණ්ඩාරනායක දෙවෙනි වරටත් එම ගිණුම පිළිබඳව කිසිදු තොරතුරක් තම 2009 වත්කම් හා බැරකම් ප්‍රකාශනයේ සඳහන් නොකර ඇත.3. 2009 ජූලි මස 3 දා තෙක් ඉහත කී ගිණුමේ ශුන්‍ය තත්ත්වය පවත්වාගෙන යන ලද අතර, එදින වන රු. 500,000.00 ක මුදලක් ගිණුමට බැර කොට ඇත. ඊට පසුව, 2010 ජනවාරි 13 දා තෙක් මෙම ගිණුම ක්‍රියාකාරී අන්දමට පවත්වා ගෙන යමින් බැර 18 ක් හරහා රු. 15,508,794.63 සහ හර කිරීම් 10 ක් හරහා රු. 15,508,794.63 වාර්තා වෙමින් ගිණුම පවත්වාගෙන ඇත.එහෙත්, 2010 ජනවාරි 13 දින ගිණුමේ අඩංගුව තිබූ මුළු මුදල වන රු. 700,078.18 ගිණුමෙන් ඉවත් කරන ලද අතර, නැවත වරක් ගිණුමේ ශේෂය ශුන්‍ය බවට පත් කොට ඇත. එම තත්ත්වය දිගටම පවත්වාගෙන යමින් 2010 මාර්තු මස 30 දින තුන්වැනි වරටත් ගිණුමේ ශේෂය ශුන්‍ය වී ඇත. ඊට සමාන්තරව, ආචාර්ය බණ්ඩාරනායක මහත්මිය ලබා දෙන්නා වූ වත්කම් හා බැරකම් ප්‍රකාශනයෙන් මෙම ගිණුම පිළිබඳව කිසිදු තොරතුරක් ලබා නොදෙනු ඇත.4. ඉහත ආකාරයට ගිණුම ශුන්‍ය ලෙස පවත්වාගෙන ගොස් 2010 අපේ‍්‍රල් මස 7 වැනි දින නැවත වරක් ගිණුමට රු. 910,473.22 ක මුදලක් බැර කොට ඇත. ඊට පසුව, එම ගිණුම පෙරටත් වඩා සක්‍රීය ලෙස පවත්වාගෙන යමින් රු. 57,488,454.95 වටිනා හර ගනුදෙනු 27 කින් ද, රු. 57,488,454.95 ක් වටිනා බැර ගනුදෙනු 37 කින් ද, 2011 පෙබරවාරි 18 දින තෙක් පවත්වාගෙන යන ලදී.එහෙත්, නැවත වරක් ගිණුමේ තිබෙන සම්පූර්ණ මුදල වන රු. 2,057,098.56 මුදල 2011 පෙබරවාරි මස 18 දින ඉවත් කර ගනිමින්, ගිණුම නැවතත් ශුන්‍ය බවට පත් කොට ඇත. ඒ ආකාරයට හතරවෙනි වරටත් ගිණුමේ ශේෂය 2011 මාර්තු මස 31 දින වන විට ශුන්‍ය කරන ලදී. ඊට සමාන්තරව හතරවෙනි වරටත් ආචාර්ය බණ්ඩාරනායක මහත්මිය එම ගිණුම පිළිබඳව, තම වත්කම් හා බැරකම් ප්‍රකාශනයේ කිසිදු තොරතුරක් ලබා නොදෙනු ඇත.ගිණුම් සක්‍රිය මට්ටමට5. ගිණුම ශුන්‍ය තත්ත්වයේ 2011 මැයි මස 5 දා තෙක් පවත්වාගෙන යනු ලැබ ඇත. ඊට පසුව, මේ වන විට ඉතා පැහැදිලි ලෙස කෙරෙන ක්‍රියාවලිය අනුව, නැවත වරක් ගිණුමට රු. 974,280.39 බැර කොට ඇත. ඊට පසුව, ඉතා දැවැන්ත ලෙස ගිණුම සක්‍රීය මට්ටමකට පිවිසෙමින් 2012 මාර්තු මස 30 දා තෙක් බැර ගනුදෙනු 171 තුළින් රු. 256,414,342.34 ද හර ගනුදෙනු 88 ක් මඟින් රු. 256,416,639.42 ද වශයෙන් මෙම ගිණුම පෝෂණය කොට ඇත.එහෙත්, 2012 මාර්තු මස 30 දින ගිණුමේ පවතින මුළු මුදල වන රු. 10,047,779.95 සම්පූර්ණයෙන්ම ඉවත් කර ගනිමින් පස්වෙනි වරටත් ගිණුමේ ශේෂය ශුන්‍ය බවට පත් කොට ඇත. ඒ අනුව, නැවතත් 2012 මාර්තු මස 31 දා වන විට ගිණුමේ ශේෂය ශුන්‍ය වී ඇත. ඊට සමාන්තරව, පස්වෙනි වරටත් ආචාර්ය බණ්ඩාරනායක මහත්මිය තම වත්කම් හා බැරකම් ප්‍රකාශනයේ මෙම ගිණුම පිළිබඳව කිසිවක් සඳහන් කර නැත.6. 2012 අපේ‍්‍රල් මස 5 දින එම ගිණුමට නැවත වරක් රු. 10,047,779.95 බැර කිරීමෙන්, නැවතත් ගිණුම සක්‍රීය මට්ටමකට පත් කොට ඇත.ඉහත කී දැවැන්ත මෙහෙයුමෙන් පෙනී යන්නේ එම මෙහෙයුම් ඉතා සූක්ෂම ලෙස සහ සැලසුම් සහගතව කරන ලද එකක් බවය. එවැනි ගනුදෙනු කිරීම් ශ්‍රේෂ්ඨාධිකරණයේ විනිසුරු කෙනෙකුගෙන් නොව, සාමාන්‍ය පුද්ගලයෙකුගෙන්වත් බලාපොරොත්තු විය නොහැකි ගනුදෙනු මාලාවකි. එම ගිණුමේ පරිහරණය වූ මුදල් ප්‍රමාණය අගයන්වල දැවැන්ත භාවයෙන් ද තීරණාත්මක දිනවල සිතා මතා ගිණුම් ශේෂයේ අගය ශුන්‍ය බවට පත් කිරීමෙන් ද පෙනී යන්නේ එම ගිණුම පිළිබඳව තොරතුරු අනාවරණය කිරීමට, ගිණුම් හිමියාට දැඩි අකමැත්තක් තිබූ බවය.එවැනි ක්‍රියාමාර්ගයක් සාමාන්‍යයෙන් කරන්නේ යම් දෙයක් සඟවා ගැනීමටත් ඒ පිළිබඳව තොරතුරු ලබා ගැනීම අපහසු කිරීමටත් අරමුණු කරන පුද්ගලයෙකි. සාමාන්‍යයෙන් එවැනි ක්‍රියාමාර්ගයක යෙදෙන්නේ ඉහළ මට්ටමේ මුදල් විශුද්ධිකරණ පුද්ගලයෙකු හෝ බදු පැහැර හරින පුද්ගලයෙකු හෝ වෙනත් නීති විරෝධී කටයුත්තක නිරත වන පුද්ගලයෙකු පමණි.එහෙයින්, ආචාර්ය බණ්ඩාරනායක මහත්මිය පළමුව ඇයගේ මහාධිකරණ විනිසුරු පදවිය ද, දෙවනුව ඇයගේ අගවිනිසුරු පදවිය ද වාසියක් ලෙස ගෙන ඇයගේ කටයුතු ගැන කිසියම් හෝ බලධාරියෙකු සෝදිසි කිරීමක් හෝ විභාග කිරීමක් නොකරනවා ඇතැයි යන විශ්වාසයෙන් මෙසේ කටයුතු කළායැයි ද ඉතා සාධාරණ සැකයක් පැන නැඟී ද ඇත.අපක්ෂපාතීව සිදුකිරීමමෙම ක්‍රියාපටිපාටිය විග්‍රහ කරන ඕනෑම කෙනෙකුට පෙනී යන්නේ එය අතිශයින්ම සැක සහිත සහ නීති විරෝධී තත්ත්වයක් මතු කරන එකක් බවය. තවද, එම කටයුතු ඕනෑකමින් කර ඇති බවත් ය. රටක අගවිනිසුරු පදවියේ කටයුතු කිරීම යනු, එම රටෙහි නීතිය එම අගවිනිසුරුවරයා වෙත බල නොපානු යැයි නොසිතිය යුතු ය.පුද්ගලයෙකුගේ පදවියේ උස් පහත් භේදය රටක නීතිය බලපැවැත්වීම කෙරෙහි බලපාන්නේ නැත. ඒ අනුව, ආචාර්ය බණ්ඩාරනායක මහත්මිය ගේ මෙම දැඩි සැකයක් මතු කරන මූල්‍ය ගනුදෙනු විභාග කිරීම ආරම්භ කිරීමේ කාලය දැන් එළඹ ඇත. එම කටයුතු ඉතාමත් අපක්ෂපාතීව සිදු කරවීමට නම් තවදුරටත් ඇයට රටේ අගවිනිසුරු පදවිය හොබවීමට නොහැකි බැව් ඕනෑම කෙනෙකුට සක්සුදක් සේ පැහැදිලි ය.දේශපාලන ලියුම් කරුවකු විසිනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ab1212092</link>
    <topic>තේරීම් කාරක සභාව ඉදිරිපත් වෙන කරුණු අනුව තීරණයක් ගනීවි</topic>
    <author>සරත් පෙරේරා</author>
    <content>නීතිඥ ආචාර්ය ප්‍රතිභා මහානාමහේවා*දැන් තේරීම් කාරක සභාවට නොයන්න අගවිනිසුරු තුමිය තීරණය කිරීමෙන් සිදු වෙන්නේ කුමක් ද?මං හිතන්නේ විත්තිකරු ආවෙ නැහැ කියල තේරීම් කාරක සභාවේ වැඩ පිළිවෙළ නවතින්නේ නැහැ. එහෙම නවත්තන්න පුළුවන්කමකුත් නැහැ.අගවිනිසුරු වරියට පාර්ලිමේන්තු ස්ථාවර නියෝග අනුව තමන් හෝ තම නියෝජිතයන් මාර්ගයෙන් කරුණු දක්වන්න 78 (5) වගන්තිය යටතේ සියලු අයිතිය ලැබෙනවා.එහි කියවෙනවා චෝදනාවට ලක් විනිශ්චයකාරවරයාට එකී විශේෂ කාරක සභාව ඉදිරියේ පෞද්ගලිකව හෝ නියෝජිතයකු මඟින් හෝ පෙනී සිටීමට ද කරුණු කියා සිටීමට ද තමන්ට නගා ඇති චෝදනා විසාධනය කිරීම සඳහා වාචිකව හෝ ලිඛිතව සාක්ෂි ඉදිරිපත් කිරීමට ද අයිතිය ඇත්තේ ය කියල කියනවා.දැන් මෙතන විනිශ්චයකරු තේරීම් කාරක සභාවට තම පැත්තෙන් කරුණු දැක්වීමට ඉදිරිපත් නොවෙනවා නම් තේරීම් කාරක සභාවට තමන් ඉදිරියට එන කරුණු අනුසාරයෙන් නිගමනවලට එන්න සිදු වෙනවා. අනෙක් සියලු මාර්ගවලින් මේ චෝදනාවල සත්‍ය අසත්‍යතාවය සොයල ඔවුන්ට නිගමනවලට එන්න සියලු අයිතිය තියනවා.මේ ස්ථාවර නියෝග ඉහළ විනිසුරුවරුන්ට විරුද්ධව ඉදිරිපත් වන දෝෂාභියෝග සම්බන්ධයෙන් හඳුන්වා දෙන්නේ 1984 අපේ‍්‍රල් 4 වැනිදා. අද වෙනකම් මේ ව්‍යවස්ථා පදනම වෙනස් කරන්න කිසිසේත් ලොකු උත්සාහයක් දරල නැහැ. 2000 ව්‍යවස්ථා කෙටුම්පතක මේක වෙනස් කරන්න තිබුණ කිව්වත් පොඩි ව්‍යායාමයකින් මේක පනතකින් වෙනස් කරගන්න තිබුණා. ඒ සඳහා අවුරුදු 28 තුළ අඩු ගණනේ ඒ ඉහළ විනිසුරුවරුවත් ඉල්ලලවත් නැහැ.*සියලු නඩුවල විත්තිකරුවන් කරුණු දැක්වීම ප්‍රතික්ෂේප කරනවනම් නඩු කෘත්‍යයන්ට සිදුවන්නේ කුමක් ද?මේක වැරදි පූර්වාදර්ශයක්. මේක ව්‍යවස්ථා විරෝධීවත් නීතියට විරුද්ධ දෙයක්වත් නෙවෙයි. මුළුමනින්ම නීතියට අනුකූල ව්‍යවස්ථානුකූල ක්‍රියාමාර්ගයක්. එතුමිය අධිකරණයේ ඉහළම නිලධාරියා වශයෙන් කරුණු දැක්විය යුතුමයි. අපි පිළිගන්නා නීති මූලධර්ම අනුව ඕනම සැකකරුවෙක් වැරදිකරුවෙක් ලෙස නිගමනය කරනකම් සැලකෙන්නේ නිර්දෝෂ පුද්ගලයෙක් වශයෙන්.අගවිනිසුරු තුමියටත් තමන්ට විරුද්ධව මේ ඉදිරිපත් කරල තියන චෝදනා පිළිනොගන්නවානම් ඒ පිළිබඳ කරුණු දක්වන්න මුළුමනින්ම දොරටු විවෘතව තිබෙනවා. එහෙම වේලාවක ඒ අවස්ථාවෙන් ප්‍රයෝජන නොගෙන එය මගහැර යාම වැරදියි. අනෙක් පැත්තෙන් මෙවැනි ගරු තනතුරක් දරන තැනැත්තකුට මේ ක්‍රියාමාර්ගය කොහෙත්ම ඔබින හෝ සුදුසු දෙයක් නොවෙයි.මේ දෝෂාභියෝග විභාගය පුළුවන් තරම් ඉක්මනින් අවසන් කිරීම රටට ඉතාම අවශ්‍යයයි. මොකද ප්‍රජාතන්ත්‍රවාදයේ යහපැවැත්ම සඳහා තම බලසීමා තුළ ක්‍රියා කරන ව්‍යවස්ථාදායකයක් විධායකයක් හා අධිකරණයක් අත්‍යවශ්‍ය වන නිසා. එසේ නොවෙනවානම් ප්‍රජාතන්ත්‍රවාදයේ රටේ පැවැත්ම අස්ථාවර කෙරෙනවා.මේ සම්බන්ධව පනවා ඇති පාර්ලිමේන්තු ස්ථාවර නියෝග මඟින් විමර්ශන කටයුතු සඳහා මසක කාලයක් නියම කර ඇත්තේ ද මේ නිසයි.රටේ නීතිය අනුව දෝෂාභියෝගයකට ලක්වූ අගවිනිසුරුවරියකට හෝ අගවිනිසුරුවරයකුට ඒ සම්බන්ධව පත්කෙරෙන පාර්ලිමේන්තු තේරීම් කාරක සභාව හැර යන්නට බැහැ. ඇයට නිදහසට කරුණු දැක්වීමට තිබෙන එකම ස්ථානයත් එයයි. එතුමිය හෝ එතුමියගේ නීතිඥයන් එම කාරක සභාවේ පෙනී නොසිටියහොත් ඔවුන්ට කරුණු දැක්වීමට තිබෙන අවස්ථාව අහිමි වී යනවා.මේ රටේ ඉහළ අධිකරණ විනිසකරුවන්ගේ අයිතිවාසිකම් පිළිබඳව පනතක් නැති නිසා ඒ සම්බන්ධව 1984 ඇතිකර ගත් පාර්ලිමේන්තු ස්ථාවර නියෝග 78 ඒ බල පැවැත්වෙනවා. ඒ අනුව එම පාර්ලිමේන්තු තේරීම් කාරක සභාවේ විමර්ශන කටයුතු සම්බන්ධයෙන් පාර්ලිමේන්තු අනුමැතිය බල පැවැත්වෙනවා. එක් මසක් තුළ එම වාර්තාව පාර්ලිමේන්තුවට ඉදිරිපත් කිරීමට නොහැකි වන්නේ නම් කාලසීමාව දීර්ඝ කිරීමට හේතු දක්වමින් පාර්ලිමේන්තුවෙන් අවසර ඉල්ලා සිටිය යුතු අතර එසේ අවශ්‍යයයි සැලකෙන කාලසීමාව දීර්ඝ කිරීමට ඉඩදීමට පාර්ලිමේන්තුවට හැකි බව ස්ථාවර නියෝගවල 78 (6) වගන්තියෙන් කියනවා.මෑතකම ඕස්ට්‍රේලියාවේ උපරිමාධිකරණ විනිසකරුවකු ඉවත් කළේ ඒ පිළිබඳව ස්වාධීන කමිටුවකින් දුන් තීරණයක් අනුව පාර්ලිමේන්තුවේ අනුමැතිය අනුවයි. මෙතන විෂම පැවැත්ම ඔප්පු වීම වගේම පාර්ලිමේන්තුවේ අනුමැතිය ලැබීමත් වැදගත්. ඇමරිකාවේ වුණත් ඉහළ විනිසුරන්ට විරුද්ධව දෝෂාභියෝගය බාර දෙන්නේ කොංග්‍රසයට වුණත් පරීක්ෂණය පවත්වන්නේ ඡන්දයෙන් පත්කරන සෙනෙට් සභාවෙන්. ඒකත් අපේ විදියම තමයි.මේ දෝෂාභියෝග ඉදිරිපත් කළ පමණින් ඒ චෝදනා සනාථ වෙන්නේ නැහැනේ. ඒ පිළිබඳ විභාගය කරුණු ඔප්පු කිරීම ප්‍රධානයි. ඊළඟ ඒ නිර්දේශ මොනව වුණත් පාර්ලිමේන්තුවට ඉදිරිපත් කරල ඒව පාර්ලිමේන්තුවෙනුත් අනුමත වෙන්න ඕන. ඊළඟට අවසන පියවර වශයෙන් ජනාධිපතිතුමාට තමයි අවසාන තීන්දුව ගන්න තිබෙන්නේ.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ab12120910</link>
    <topic>මුස්ලිම් ජනතාවට ඉහළම ගෞරවය දක්වන නායකයා සමඟ එකතු වුණා</topic>
    <author>සාකච්ඡා කෙළේ ඉන්දික පොල්කොටුව</author>
    <content>එම්. ආර්. එම්. හම්ජාඩ් මධ්‍යම පළාත් සභාවේ මහනුවර දිස්ත්‍රික් එජාප කණ්ඩායම් නායකමධ්‍යම පළාත් සභාවේ 2013 අයවැය ඡන්ද විමසීමේදී එම පළාත් සභාවේ ජ්‍යෙෂ්ඨ මන්ත්‍රීවරයකු මෙන්ම, එජාප මහනුවර දිස්ත්‍රික් කණ්ඩායමේ මුල් තැනට මනාප හිමිකර ගත් පළාත් සභා මන්ත්‍රී එම්. ආර්. එම්. හම්ජාඩ් මහතා ආණ්ඩුවට සහාය දෙමින් ඡන්දය ප්‍රකාශ කළ අතර එම එජාප මන්ත්‍රීවරයා සමඟ ‘සිළුමිණ’ කළ කෙටි සංවාදයයි මේ.ඔබ මෙවර පළාත් සභා අයවැයේ දී ආණ්ඩු පක්ෂයට සහාය දීමට හේතුව කුමක් ද?අද ජනාධිපතිතුමන් ප්‍රමුඛ වත්මන් ආණ්ඩුව රට යෝධ සංවර්ධන මාවතකට ප්‍රවිෂ්ඨ කර තිබෙනවා. එවන් මොහොතක ජාති, ආගම්, පාට, පක්ෂ භේදයෙන් තොරව අපි අපේ යුතුකම ඉටුකළ යුතුයි. එම යුතුකම තමයි මා ඉටුකළේ.විශේෂයෙන් මුස්ලිම් ජනතාව නියෝජනය කරන දේශපාලනඥයන් විදියට අපි කොයි තැන හිටියත් ඉහළම ගෞරවය කරන නායකයා වත්මන් මහින්ද රාජපක්ෂ ජනාධිපතිතුමායි. ඒ නිසයි එජාපයේ දීර්ඝ කාලීන අත්දැකීම් ඇති මුස්ලිම් නායකයා වන මගේ මාමා කාදර් ඇමැතිතුමා ජනාධිපතිතුමන් සමඟ එක්වූයේ. එතුමන් එක් වූවාට පසු මහනුවර දිස්ත්‍රික්කයේ සිංහල දෙමළ මුස්ලිම් ජනතාවට විශාල සේවාවක් කිරීමට හැකි වුණා.ඔබ හිතනවා ද ආණ්ඩුවත් සමඟ එක්වීමෙන් පසු ඔබටත් එවැනි සේවාවක් ජනතාවට කිරීමට හැකිවෙයි කියා...?මම මේ විදියට ආණ්ඩුවට සහාය ලබා දෙන්නට පෙර මා විපක්ෂයේ මන්ත්‍රීවරයෙක් කියා නොසලකා අපේ මුස්ලිම් ජනතාවට සේවය කිරීම උදෙසා බැසිල් රාජපක්ෂ ඇමැතිතුමා රුපියල් මිලියන 15 ක ප්‍රතිපාදන ලබා දුන්නා. එමඟින් විශාල සේවාවක් මහනුවර දිස්ත්‍රික්කයේ ජනතාවට ඉටු කිරීමට අපට හැකි වුණා. ඉතින් මා රජයට සහාය නොදී සිටිය කාලයේ එවැනි සේවාවක් කිරීමට හැකි වුණානම් ඉදිරියේදී විශාල සේවාවක් නිසැකවම කිරීමට හැකියාව තිබෙනවා.ඔබ මේ විදියට රජයට සහාය දුන්නත් මුස්ලිම් ජනතාව සිටින්නේ එජාපය සමඟ කියා මතයක් තිබෙනවා නේද?ක මීට අවුරුදු ගාණකට පෙර වලංගු මතයක්. අද එහෙම නැහැ. අද අපේ රටේ සිටිනවා සිංහල දෙමළ මුස්ලිම් සියලු ජනතාවට හදවතින්ම නායකයා යැයි ඛ්ව හැකි ජනාධිපතිවරයෙක්. එතුමා ජනාධිපති වූවාට පසු මේ රටේ සියලු මුස්ලිම් නායකයන් එතුමන් සමඟ එක්වුණා. බලන්න එජාපයේ හිටපු හැම මුස්ලිම් නායකයෙක්ම අද සිටින්නේ මහින්ද රාජපක්ෂ ජනාධිපතිතුමත් සමඟයි.ඒ වගේම මේ රටේ මුස්ලිම් ජනතාව සිටින්නෙත් එතුමන් සමඟයි. ඒ නිසයි මුස්ලිම් රාජ්‍යයන් අපට සහාය ලබා දෙන්නේ. මේ විදියට මාව රජයට සහාය ලබා දීමට වැඩියෙන්ම උනන්දු කළේ දිස්ත්‍රික්කයේ මුස්ලිම් ජනතාවයි. අපිට රට වෙනුවෙන් ජනතාව වෙනුවෙන් වැඩ කරන්න තියෙන හොඳම කාලයයි මේ. මේ වගේ කාලයක් අපේ ජීවිත කාලයටම නොලැබේවි. අපිට ඒ සේවාව මේ කාලයේ කිරීමට නොහැකි වුණොත් අපේ අවසන් කාලයෙන් ජනතාව අපට සාප කරාවී.අයවැය ඡන්දයේ දී රජයට සහාය ලබාදීම ඔබට ඔබේ පක්ෂයෙන් ගැටලුවක් නැද්ද?මා මේ අයවැයේදී රජයට සහාය ලබා දෙන විට අපේ එජාප මන්ත්‍රී කණ්ඩායම, අමාත්‍යාංශ පහේම වැය ශීර්ෂවලදී ආණ්ඩුවට විරුද්ධ නොවී නිහඬව සිටියා. ඇත්තෙන්ම ඒ කියන්නේ එයාලා විරුද්ධ නොවුණේ ආණ්ඩුවේ මෙන්ම පළාත් සභාවේ වැඩ පිළිවෙළ හොඳයි කියන එක නේද? මම විතරක් නොවෙයි එජාපයේ බොහෝ දෙනෙක් මේ විදිහට පහුගිය කාලය පුරාවට රජයට සහාය ලබා දුන්නා.ඇත්තෙන්ම අද එජාපය කියා එකක් නැහැ. ඔක්කෝමලා වාගේ ඉන්නේ ආණ්ඩුවත් එක්කයි. අද එක රටයි, එක නායකයායි. මේ නායකයා සියලු ජාතීන්ගේ නායකයායි. ජාතියේ අසහාය නායකයායි. අපි මොන දේශපාලන පක්ෂවල හිටියත් පළමුව කළ යුත්තේ අපේ මව්බිම වෙනුවෙන් කටයුතු කිරීමයි. එයට දේශපාලන පාට, පක්ෂ අමතක කළ යුතුයි.විශේෂයෙන් මා සඳහන් කළ යුතුයි ජනාධිපතිතුමා හා බැසිල් රාජපක්ෂ අමාත්‍යතුමා පිළිබඳ මගේ ලොකු විශ්වාසයක් තිබෙනවා. පළාතේ ප්‍රධාන අමාත්‍යවරයා ලෙස සරත් ඒකනායක මහතා අද විශාල වැඩ කොටසක් පළාතේ සංවර්ධනය වෙනුවෙන් කරගෙන යනවා.සාකච්ඡා කෙළේ ඉන්දික පොල්කොටුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ab1212094</link>
    <topic>නායකත්වයේ හය අවුරුද්ද</topic>
    <author>සටහන - සුභද්‍රා දේශප්‍රිය</author>
    <content>එක්සත් ජාතික පක්ෂයේ නායකත්වය වසර හයක කාලයකට බල පැවැත්විය යුතුය යන යෝජනාව පසුගියදා පැවැති එක්සත් ජාතික පක්ෂයේ මහ සම්මේලනයේදී ඡන්ද 4978 කින් සම්මත විය.මේ අනුව එක්සත් ජාතික පක්ෂයේ නායක රනිල් වික්‍රමසිංහ මහතාට තවත් ඉදිරි වසර හයක කාලයක් සඳහා එක්සත් ජාතික පක්ෂයේ නායකත්වය දැරීමට ඉඩ ලැබේ.නායකත්වයේ සය අවුරුද්ද ගැන පළවන අදහස් කිහිපයක් මෙසේ ය.මේ වගේ දේශපාලන විහිළුලෝකයේ කොහේවත් නෑදොස්තර රාජිත සේනාරත්නධීවර සහ ජලජ සම්පත් සංවර්ධන ඇමැතිලෝකයේ ප්‍රජාතන්ත්‍රවාදී සංගම්වල නායක්වය උසුලන එතුමාට පක්ෂයේ ප්‍රජාතන්ත්‍රවාදය රකින්න බැහැ. ඒ සංගම්වලත් එතුමා නායකත්වය දීර්ඝ කරගෙන ද කියන්න අපි දන්නේ නැහැ.එක්සත් ජාතික පක්ෂයේ හිටපු නායක ජේ.ආර්. ජයවර්ධන මහතා නියමිත කාලයට මැතිවරණ සඳහා ඉදිරිපත් වුණා. විපක්ෂයේ නායක ධූරයට එතුමා පත් වුණත් පක්ෂය තුළ ප්‍රජාතන්ත්‍රවාදය රැක ගැනීමට නොහැකි රනිල් වැනි විපක්ෂ නායකවරයකු මේ රටේ බලයට පැමිණියොත් රටට ම කුමක් සිදුවිය හැකිද?විපක්ෂයේ ඇතුළේ ප්‍රජාතන්ත්‍රවාදීව කටයුතු නොකරන මෙවැනි පුද්ගලයන්ට බලයක් ලැබුණොත් රටේ ජනතාවට කුමක් සිදුවිය හැකි ද? ලෝකයේ කොහේවත් නැති මෙවැනි දේශපාලන විහිළු අපි නම් දැක නැහැ.අවුරුද්දෙන් අවුරුද්ද වෙනුවටහයෙන් හය පක්ෂයට ස්ථාවරයක්තිස්ස අත්තනායක එ.ජා.ප මහලේකම් පාර්ලිමේන්තු මන්ත්‍රීඑක්සත් ජාතික පක්ෂ ව්‍යවස්ථාව අනුව පක්ෂ නායකයා සහ නිලධාරීන් තෝරා පත් කරගැනීම වසරකට වරක් විය යුතුයි. 2011 වර්ෂයේ නිලධාරීන් පත්කර ගැනීම සිදු වුණත් ජාතික සම්මේලනයේ 2011 වර්ෂයේ නිලධාරීන් පත් කර ගැනීම සම්බන්ධයෙන් පිරිසක් උසාවි ගියා. ඒ නඩුව තවම විභාග වෙමින් පවතිනවා.2012 වසරට නිලධාරීන් තෝරා ගැනීම සම්බන්ධයෙන් අප ව්‍යවස්ථානුකූලව ක්‍රියා කළා. ගිය වසරේ පක්ෂ සම්මේලනය අවස්ථාවේ දී සිරිකොත මූලස්ථානය ඉදිරියට පැමිණි පක්ෂයේ පරාජිත පාර්ශ්වයන් සිරිකොතට අලාබ හානි කළා.මේ මඟින් මේ සිද්ධිය සම්බන්ධයෙන් සොයා බලා වාර්තාවක් ඉදිරිපත් කරන්නට නීතිඥ කමිටුවක් පත්කර තිබෙනවා. ඒ නිර්දේශය අනුව නායකයන් පත් කර ගැනීම වර්ෂයෙන් වර්ෂය සිදු කිරීමෙන් පක්ෂය තවදුරටත් අවදානමට ලක් වෙනවා.ඒ අනුව වර්ෂයෙන් වර්ෂය නිලධාරීන් තෝරා ගැනීම වෙනුවට නිශ්චිත කාලයක් සඳහා නිලධාරීන් තෝරා පත් කර ගැනීම මඟින් පක්ෂය ස්ථාවර වීමට පදනම වැටෙනවා. එයින් පක්ෂය ස්ථාවර වෙනවා.  මෙහිදී සැබෑ ලෙස ම පක්ෂයේ බිම් මට්ටමේ ජනතා හැඟීම් ප්‍රකාශ වුණා. සම්මේලනයේදී ලබාදුන් වැදගත් තීන්දුවට අපි සියලු දෙනාම සහයෝගයෙන් සම්මුතියේ එකමුතුකමින් ක්‍රියා කළ යුතුයි.එකමුතුකම සම්මුතිය සම්මේලනයේ හැම තැනදීම අපි රැක ගත්තා. මේ මැතිවරණය දිනුවත් පැරදුණත් නායකයෙක් තෝරා ගන්න අවශ්‍ය වී තිබුණා. ඒ අනුව මේ කාල සීමාව උපරිම වසර හයක් වුණාට අවමය නියම වෙන්න තීන්දු වෙන්නේ ඔහු පත් වීමෙන් පසුව පැවැත්වෙන ජාතික මැතිවරණයෙන්. පක්ෂ සම්මේලනයේ පක්ෂය ස්ථාවර කරන්න ආරක්ෂා කරන්නත් සියලු දෙනා දුන් තීන්දුවට අපි ගරු කරනවා.විපක්ෂනායකකමට කවුරු ආවත්ආණ්ඩුවට අභියෝගයක් නෑරෝහිත අබේගුණවර්ධන වරාය සහ මහාමාර්ග නියෝජ්‍ය ඇමැතිරනිල් වික්‍රමසිංහ මහත්තයාට ආණ්ඩු බලය ලබා ගැනීමේ ඡන්දයෙන් පිට පිට විසිතුන් වතාවක් පැරදුණත් විපක්ෂ නායක ධූරය රැකගැනීමට එතුමාට හැකියාව තියෙනවා.විශේෂයෙන් විපක්ෂයේ මැතිවරණ පරාද වෙන්න තරග කරන්නේ නැහැ එතුමා. එතුමාට පුළුවන් වුණා නම් එතුමා ජීවත් වෙලා ඉන්න තාක් විපක්ෂ නායක ධූරය ලබාගන්න එතුමා ඒ දේත් කරාවි. විපක්ෂයේ එතුමත් සමඟ එක පුද්ගලයෙක් ඉතුරු වුණත් රනිල් මහත්තයා කිසි කෙනකුට කතා කිරීමේ නිදහසවත් ලබාදී නැහැ.පක්ෂයේ ප්‍රජාතන්ත්‍රවාදය රැකෙන ආකාරයෙන් තේරුම් ගන්න පුළුවන් මේ රටේ නායකත්වයට බැරි වෙලාවත් පත් වුණොත් ජනතාවට කුමක් සිදුවේ දැයි හිතා ගන්න බැහැ.විපක්ෂයේ ඉදිරි වසර හයක කාලයකට රනිල් මහත්තයා නායකත්වයට පත් වුණත් නැතත් වෙන කෙනකු පත් වුණත් මේ රජය සොලවන්නවත් බැහැ. වැඩ කරපු නායකයෙක් මේ රටේ ජනාධිපතිතුමා - ජනතාවගේ ප්‍රසාදයෙන් ජනතාවාදී රජයක් ගොඩනැඟූ නායකයෙක් මේ රජය ස්ථාවරයි. විපක්ෂයට කවුරු ආවත් රජයට කිසිදු අභියෝගයක් නැහැ.එජාප ඉහළ නායකත්වයට සුදුස්සා රනිල් හැර වෙන කවරෙක්ද?ඇමැති ඩියු ගුණසේකරඑක්සත් ජාතික පක්ෂයේ ඉහළ මට්ටමේ නායකත්වය දිය හැකි පුද්ගලයා රනිල් වික්‍රමසිංහ මහතා යි එක්සත් ජාතික පාක්ෂිකයන්ගේ සහයෝගය ලබන්න හැකි නිලධාරියා ඔහු.සම්මේලනයේ සියලු දෙනා අතුරින් ජනප්‍රියම පුද්ගලයා පක්ෂ සම්මේලනය විසින් තෝරා පත් කරගෙන තිබෙනවා. ඒ අය තීන්දු කර තියෙනවා නායකත්වයට සුදුස්සා රනිල් මහත්තයා බව. වෙනත් විකල්පයක් දැනට නැති නිසා පාක්ෂිකයන්ගේ මතය එයයි.අපි අවංකවමසතුටුවෙනවාසරණ ගුණවර්ධන ඛනිජ තෙල් නියෝජ්‍ය ඇමැතිඅපි අවංකව ම සතුටු වෙනවා රනිල් මහත්තයා විපක්ෂ නායකයා වීම ගැන. මෙය එක්සත් ජාතික පක්ෂයේ කසාදය තවත් දික් කරගත්තා වගේ වැඩක්. එක්සත් ජාතික පක්ෂයේ පලපුරුදු නායකයා රනිල් වික්‍රමසිංහ නායකත්වයට සුදුසු යැයි සම්මේලනයේ නියෝජිතයන් පිළි අරගෙන තියෙනවා.පොදුජන ප්‍රසාදය නොලත් මෙවැනි නායකයකුගෙන් සැදුම් ලත් විපක්ෂයට කවදාවත් ගොඩ එන්න බැහැ. පවතින රජය වසර 20 ක් ඉදිරියට යනවා ඒ විස්ස ගෙවී ගියත් විපක්ෂයට නායකත්වයක් ගොඩ නැඟා ගන්න බැහැ. ඒ ගැන අපිට විශ්වාසයි.එජාප හය වසරක නායකත්වය නිසාරනිල්ට ගීනස් පොතට යන්න ලැබේවික්‍රීඩා ඇමැති මහින්දානන්ද අලුත්ගමගේනායකත්වයේ සය වසර මේ රජයට ලබාදුන් ආශිර්වාදයක්. අපි ප්‍රාර්ථනා කරනවා චිරාත් කාලයක් එතුමාට විපක්ෂ නායක ධූරයේ ම වැජඹෙන්න වාසනාව ලැබේවා කියා එපමණක් නොවෙයි ශ්‍රී ලංකාවේ විපක්ෂ නායක ධූරයේ වැඩිම කාලයක් සිටි නායකයා ලෙස රනිල් මහත්තයාට ගීනස් පොතට යන්න ලැබේවා කියලත් ප්‍රාර්ථනා කරනවා.එජාප පක්ෂ සම්මේලනය බුද්ධිමත් පියවරක් අරගෙන රනිල් මහත්තයා ම පත් කළේ දෙවැනි පෙළ ඉන්න පතෝල බණ්ඩක්කා වගේ පිරිස අතරින් කෙනෙක් තෝරනවාට වඩා මෙතුමාම සුදුසු යැයි එහි නියෝජිතයෝ තීන්දු කරන්නට ඇති.මැතිවරණ 23 ක් එක පිට පිට පරාද වුණ විපක්ෂයේ අවුරුදු 18 විපක්ෂයේ ඉඳලත් තවදුරටත් විපක්ෂ නායක ධූරයේ සුදුස්සා ලෙස පත්කර ගැනීමෙන් ඒ පක්ෂයේ අභ්‍යන්තරයේ තත්ත්වය අපිට හිතාගන්න පුළුවන්. එවැනි පරාජිත නායකයෙක් රටේ නායකයා ලෙස පත් කර ගන්න තරම් මේ රටේ ජනතාව මන්ද බුද්ධිකයෝ නොවෙයි.විපක්ෂ නායකතුමාටඅපේ සුභාශිංසනපණ්ඩු බණ්ඩාරනායක දේශීය වෛද්‍ය නියෝජ්‍ය ඇමැතිඑක්සත් ජාතික පක්ෂයට හොඳ නායකත්වයක් ලැබී ඇති බව පේනවා. මෙය රජයට සදාකාලික ජයග්‍රහණයක් ලැබෙනවා මෙවැනි විපක්ෂ නායකයෙක් විපක්ෂයේ නායකත්වය ලැබීම. විපක්ෂ නායක ධූරයේ දීර්ඝ කාලයක් කටයුතු කරන්න ශක්තිය ධෛර්යය ලැබේවා කියලා ප්‍රාර්ථනා කරනවා.අපේ කැපවීමපක්ෂයේ ජයග්‍රහණය වෙනුවෙන්බුද්ධික පතිරණ එජාප පාර්ලිමේන්තු මන්ත්‍රීමෙදා සම්මේලනයේ දී අපි පාර්ලිමේන්තු මන්ත්‍රීවරු නව දෙනෙක් පැහැදිලිව ම මේ සම්බන්ධව විරුද්ධත්වය ප්‍රකාශ කළා. එපමණක් නොවෙයි අපි මේ යෝජනාවට විරුද්ධව ඡන්දය ප්‍රකාශ කළා. දේශපාලන පක්ෂයක් කියන්නේ ඒ මතවාදය නියෝජනය කරන සමූහයකගේ සාමූහික ප්‍රයත්නයක් දේශපාලන ප්‍රයත්නයක් දේශපාලන පක්ෂයක් තුළ පක්ෂ අභ්‍යන්තර ප්‍රජාතන්ත්‍රවාදය ඉතා වැදගත්.එ.ජා.ප ප්‍රජාතන්ත්‍රවාදී පක්ෂයක් හැටියට පක්ෂයේ ජාතික මහා සම්මේලනය, ජාතික විධායක සභාව, කෘත්‍යාධිකාරි මණ්ඩලය පාර්ලිමේන්තු මන්ත්‍රී කණ්ඩායම මෙකී ස්ථානවලදී ප්‍රමුඛ වෙනවා. අපේ මතය ඉදිරිපත් කරන්න, අපේ මතය වෙනුවෙන් පෙනී සිටින්න, අපේ මතය වෙනුවෙන් ඡන්දය ප්‍රකාශ කරන්න, අපිට අයිතිය තියෙනවා.ඒ වගේ ම මේ සම්මේලනයේ දී අපේ නියෝජ්‍ය නායකතුමා, කරන ලද කතාව ඉතා වැදගත්. ඔහු පැහැදිලිවම ඔහුගේ ස්ථාවරය ප්‍රකාශයට පත් කළා පමණක් නොව සම්මේලනයට පැමිණි සාතිශය බහුතරයක් නියෝජිතයන් එහි නියෝජ්‍ය නායකතුමාගේ මතය පිළිගත් බවත් අපි දැක්කා. වරප්‍රසාද වරදාන වෙනුවෙන් පක්ෂ මාරු කරන නින්දිත ප්‍රතිපත්ති අපට නැහැ. පක්ෂය ජයග්‍රහණය කරා ගෙන යාමට වෙහෙස වී ගතයුතු සියලු ක්‍රියා මාර්ග ගැනීමට ඒ වෙනුවෙන් ඇප කැප වීමටත් අපි මොහොතක්වත් පසුබට වෙන්නේ නැහැ.එදා සම්මත වුණේපක්ෂයේ ඉදිරි ගමනට අදාළ යෝජනාවක්අකිල විරාජ් කාරියවසම් එ.ජා.ප. පාර්ලිමේන්තු මන්ත්‍රීමේ එ.ජා.ප අති බහුතරයකගේ සම්මුතියෙන් සම්මත වූ යෝජනාවක්. පක්ෂ සම්මේලනයේ අති බහුතරයකගේ අනුමැතියෙන් තවත් වසර හයකට විපක්ෂ නායක ලෙස රනිල් වික්‍රමසිංහ මහතා තේරී පත් වුණා. වසරන් වසර මැතිවරණ පැවැත්වීම පක්ෂයේ අභිවෘද්ධියටත් පක්ෂ නායකයාට ස්ථාවර වීමටත් බාධා පැමිණෙන නිසා පක්ෂයේ අභිවෘද්ධියට බලපාන කරුණක් නිසා අපි සියලු දෙනාම ඒ යෝජනාවට එකඟයි..සටහන - සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ab1212095</link>
    <topic>සහාය සැබෑ නායකත්වයටයි</topic>
    <author>රංජිත් සියඹලාපිටිය</author>
    <content>දැයට කිරුළ වැඩසටහනේ ප්‍රගති සමාලෝචනය සොයා බැලීම සඳහා යොදාගත් ගමන කාලය මෙන්ම සම්පත් ඉතිරි කර ගැනීම සඳහා අම්පාර, මඩකළපුව, ත්‍රිකුණාමලය, පොළොන්නරුව යන දිස්ත්‍රික්ක දින 02 කින් ආවරණය වන පරිදි යොදා ගතිමි.අමාත්‍ය විමල් වීරවංශ සමඟ 2012 දෙසැම්බර් 01 වැනි දා උදෙන්ම පොල්ලේබැද්ද ආදිවාසී ගම්මානයට ගියේ දැයට කිරුළෙන් ඔවුන්ට සාදා දෙන නිවාසවලට මුල්ගල තැබීමට ය.ඇමැතිතුමා බරපතළ දේශපාලන ප්‍රශ්න පිළිබඳව කාටත් තේරෙන භාෂාවෙන් කරුණු කියද්දී, සාම්ප්‍රදායික දුනු ඊතල ගත් ආදිවාසී සහෝදරයින් ද හිස වනමින් අවධාරණය කළේ ජාතික ප්‍රශ්න අපි සියල්ලන්ගේම කියන්නා වාගේය.ඒ රැස්වීම අවසන් වූයේ කිරි කොරහ නැටුමෙනි. ආශීර්වාදය සඳහා වූ මේ නැටුමෙන් පසු නැට්ටුක්කාරයෝ බුලත් කොළද රැගෙන අමුත්තන් කරා එන්නේ පඬුරු ලබා ගැනීමටය. පඬුරු සූදානම් කර ගෙන නොසිටි, මේ ගැන නොදන්නා අමුත්තන් සී සීකඩ දිව යෑම කාටත් විනෝදය ගෙන දෙන්නක් විය.”ආශිර්වාද එපා කියමින් ආතබූත කඩාගෙන දුවනවා”විමල් අමාත්‍යවරයා කීවේ කවුරුත් සිනා ගන්වමිනි.පසු දා පාන්දර මොබිටෙල් කුලුනක් ලබා දීමට වැඩ අරඹූයේ පුල්ලුමලේ ගම්මානයේ ය. එල්ටීටීඊ කාන්තා බළකාය විසින් සම්පූර්ණයෙන්ම පාලනය කළ ගම්මානයේ පන්සලත්, කෝවිලත් දෙකම ගිනි තබලාය.”තොප්පිගල ත්‍රස්තවාදීන්ට නායකත්වය දුන් රමේෂ් සිටියේ අපේ ගමේ.”එක් වැඩිහිටියෙක් කතා කරද්දී කීවේ ලජ්ජාවෙන් වාගේය.විනාශ වූ පන්සල අයිති ටැම්පිට විහාරයේ ඥානානන්ද හාමුදුරුවොත්, කෝවිලේ තරුණ පූසාරිතුමාත් එක ළඟ වාඩි වී අපේ කටයුත්තට ආශිර්වාද කළහ.එතනින් පසු පුදුකුඩිඉරිප්පු ටෙලිකොම් විවෘතය යි.විනයාගමූර්ති මුරලිදරන් නැත්නම්, කරුණා අම්මාන් නියෝජ්‍ය අමාත්‍යවරයා පැමිණියේ මා ගියාට ටික වෙලාවකට පසුවය. තමා මහින්දෝදය විද්‍යාගාරයකට මුල්ගල තැබීමට ගිය නිසා ප්‍රමාද වූ බව කියමින් කරුණා අම්මාන් නියෝජ්‍ය අමාත්‍යතුමා කළ කථාවෙන් 3/4 ක් ම යොදා ගත්තේ මා පැමිණීමට පෙර එන්නට බැරි වීම ගැන කනගාටුව ප්‍රකාශ කර සිටීමටය. ඒ අතර නැඟෙහිර පළාත් සභාවේ උප සභාපතිතුමා හොඳ කතාවක් කීවේය.”ඉස්සර මම පොලිසියේ, ඒ කාලයේ පිල්ලෙයාන් හිටපු මහඇමැතිතුමායි මමයි මරාගන්න තරම් ආරවුල් තිබුණා. ඒත් අද අපි ඔක්කොම ජනාධිපතිතුමා එක්ක එකතු වෙලා සංවර්ධන වැඩ.”ඊළඟට ත්‍රිකුණාමලයේ අන්වලිපුරම් ටෙලිකොම් විවෘතයයි. නැඟෙනහිර පළාත් සභාවේ ප්‍රධාන අමාත්‍ය නජිබ් ඒ. මජීඩ් මහතා සමඟ එකතු වූ නැඟෙනහිර පළාත් සභාවේ සභාපතිනි ආරියවතී ගලප්පත්ති මහත්මිය කීවේ, ඉස්සර නම් මේ පාරේ යනවා තියා හිතන්නවත් බැරි බවත්, අද සියල්ල වෙනස් වෙලා ඇති බවත් . උත්සවයේ පිළිගැනීමේ කථාව කළේ දෙමළ සංවිධාන නියෝජනය කරන උප්පුවේලි ප්‍රාදේශීය සභාවේ සභාපතිවරයා වීම තවත් සුවිශේෂීත්වයකි.වැඩ ටික සියල්ල ඉවර කරගෙන කොළඹට එනගමන් තාප්පයක කව්දෝ ලියූ වැකියක් දුටුවෙමි.එහි ලියා තිබුණේ “කරුණා රජගෙදර” කියාය. ඒ ලියන මහත්තරුන්ට සම්පූර්ණයෙන්ම වැරැදිලා නැත.නමුත් වාක්‍ය තවත් අංග සම්පූර්ණ කළ යුතුය.කරුණා පමණක් නොව ලාංකේය ජාතියට ආදරය කරන්නෝ, ජාති, කුලමල, පළාත්, භාෂා, ආගම් භේදයකින් තොරව අද රජගෙදරය. ඔවුන් සියලු දෙනාට විශ්වාසය තැබිය හැකි නායකයෙක් වටා ඔවුන් එකතුවී ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ab1212096</link>
    <topic>කිරිකොරහෙන් පස්සේ ඇමැතිවරුන්ට වාහන මාරුවෙලා</topic>
    <author>චන්දන බණ්ඩාර</author>
    <content>එජාප සම්මේලනයට පෙර දින රාත්‍රියේ හිටපු එජාප පාර්ලිමේන්තු මන්ත්‍රී ජේ. සී. අලවතුවලගේ දියණියගේ විවාහ මංගල උත්සවය පැවැත්විණි. ඇයගේ අතිනත ගත් මනාලයා වූයේ විනිල් මැණික් ව්‍යාපාරිකයාගේ පුත්‍රයාය.මේ විවාහ මංගල උත්සවයේදී එජාප නායකයා ජේ. සී. අලවතුවල හිටපු මන්ත්‍රීවරයාගේ දියණිය වෙනුවෙන් සහ ජනාධිපතිතුමා මනාලයාගේ පාර්ශ්වය වෙනුවෙන් අස්සන් තැබුවේය. මේ විවාහ මංගලෝත්සවයට රජය සහ විපක්ෂය නියෝජනය කරමින් මැති ඇමැතිවරු එක්ව සිටියහ.එජාප මහලේකම් තිස්ස අත්තනායක සහ ඇමැති ආචාර්ය මර්වින් සිල්වා ද මේ මංගල උත්සවයට එක්ව සිටියහ. මේ අතරතුර එජාප මහලේකම් තිස්ස අත්තනායක මංගල උත්සවයට පැමිණ ටික වේලාවකින් යන්නට සූදානම් වූ විට එය ඇමැති ආචාර්ය මර්වින් සිල්වා දුටුවේය.“මහලේකම් තුමා කොහේද දුවන්න හදන්නේ” ඇමැති මර්වින් සිල්වා එජාප මහලේකම්වරයාගෙන් විමසා සිටියේය. “හෙට අපේ සම්මේලනය නිසා වැඩ හුඟක් තියෙනවා. ඒ නිසායි මං යන්නේ” එජාප මහලේකම් තිස්ස අත්තනායක ඇමැති මර්වින්ට කීවේය.“මහලේකම් තුමා හෙට ඉතින් සිරිකොතේ යුද්ධයක් තමයි වෙන්නෙ. ඔබතුමාට මගෙන් මොනවාහරි සහයෝගයක් ඕන වුණොත් කියන්ඩ. මං මහජන සබඳතා ඇමැති විදියට සමාජයේ ඕනෑම ප්‍රශ්නයක් විසදන්ඩ මැදිහත් වෙනවා” ඇමැති මර්වින් එජාප මහලේකම්වරයාට කීය.ඒ සමඟම එතැනට ආවේ පාර්ලිමේන්තු මන්ත්‍රී නීතිඥ නාමල් රාජපක්ෂය. “බලන්න නාමල් මන්ත්‍රීතුමා මං තිස්ස අත්තනායක මහලේකම්තුමාට උදව් කරන්ඩ කැමැතියි කිව්වා. මොකද සම්මේලනයේ ප්‍රශ්නයක් වුණොත්” ඇමැති මර්වින් කියා සිටියේය.“එහෙම කලබලයක් වෙන එකක් නැහැ.” එජාප මහලේකම්වරයා එසේ කියමින් මංගල උත්සවයෙන් පිටව ගියේය. ඉන් අනතුරුව එජාප මහලේකම්වරයා කෙළින්ම ගියේ සිරිකොත පක්ෂ මූලස්ථානයට ය. එහි මධ්‍යම රාත්‍රී එක පමණ වෙන තෙක් රැඳී සිට පක්ෂ සම්මේලනයේ කටයුතු සොයා බැලුවේය.එජාප සම්මේලනය පැවැති දෙසැම්බර් පළමුවැනිදා උදෑසන 7.00 වන විට එජාප මහලේකම්වරයා සිරිකොත පක්ෂ මූලස්ථානයට ගියේය. එදින උදෑසන 7.45 පමණ වන විට එජාප නියෝජ්‍ය නායක සජිත් පේ‍්‍රමදාස එහි පැමිණියේය. එහි පැමිණි සජිත් කියා සිටියේ මහලේකම්වරයා සමඟ පෞද්ගලිකව කථා කිරීමට අවශ්‍ය බව ය. ඒ වන විට එජාප කොළඹ දිසා නායක රවි කරුණානායක ද සිටියේ එජාප මහලේකම්වරයා සමඟ ය.ඒ අනුව එජාප මහලේකම්වරයා රවි කරුණානායක මන්ත්‍රීවරයා තම කාමරයේ සිටියදී නියෝජ්‍ය නායක සජිත් කැඳවාගෙන ගියේ එජාප නායකයාගේ කාමරයට ය. “නියෝජ්‍ය නායකතුමා අද සම්මේලනයේදී අවුලක් ඇති කරන්ඩ එපා. එහෙම වුණොත් ඒක ගම් මට්ටමේ සාමාජිකයන්ගේ අනාගතයට බලපානවා. ඔබතුමා කල්පනාවෙන් වැඩ කරන්ඩ. අනෙත් අයගේ බලපෑම්වලට අහුවෙන්ඩ එපා.” එජාප මහලේකම්වරයා නියෝජ්‍ය නායක සජිත් පේ‍්‍රමදාසට කියා සිටියේය.“ඒක නම් ඇත්ත. නමුත් නායකත්වය අවුරුදු 6 ක් දීර්ඝ කිරීමේ යෝජනාවට මං විරුද්ධයි. ඒ ගැන මට අදහස් දැක්වීමට අවස්ථාව ලබා දෙන්ඩ” එජාප නියෝජ්‍ය නායක සජිත් පේ‍්‍රමදාස එජාප මහලේකම්වරයාගෙන් ඉල්ලා සිටියේය.“හොඳයි. මං නායකතුමාට කියලා කථාව අරගෙන දෙන්නම්. හැබැයි පක්ෂය බේද භින්න වන විදියේ කථාවක් කළොත් ඒකේ අවදානම තියෙන්නේ ඔයාටම තමයි.” එජාප මහලේකම්වරයා නියෝජ්‍ය නායක සජිත් පේ‍්‍රමදාසට පැහැදිලි කැර දුන්නේය.ඒ අනුව එජාප සම්මේලනයේ දී අදහස් දැක්වීමට නියෝජ්‍ය නායක සජිත් පේ‍්‍රමදාසට අවස්ථාව එජාප නායකයා විසින් ලබා දී තිබිණි.අගවිනිසුරුවරියට එරෙහි දෝෂාභියෝගය පිළිබඳ කරුණු අධ්‍යයනය කරන පාර්ලිමේන්තු තේරීම් කාරක සභාවේ විපක්ෂයේ නියෝජිතයන් සමඟ විශේෂ සාකච්ඡාවක් එජාප නායකයාගේ ප්‍රධානත්වයෙන් පැවැත්විණි. එජාප මහලේකම් තිස්ස අත්තනායක, ජෝන් අමරතුංග, ලක්ෂ්මන් කිරිඇල්ල, දෙමළ ජාතික සන්ධාන මන්ත්‍රී සුමන්තිරන් සහ ආර්. සම්බන්දන් යන මන්ත්‍රීවරු ඊට එක්ව සිටියහ.“අපි දෝෂාභියෝගය විමර්ශනය කිරීමේ කටයුත්ත පාර්ලිමේන්තු තේරීම් කාරක සභාවට සීමා කරමු. මේ වෙනකොට මේ සිදුවීමට මැතිවරණයක වගේ ප්‍රචාරයක් ලැබිලා. ඒ නිසා මේ කටයුත්ත තේරීම් කාරක සභාවෙන් පිටත සාකච්ඡාවීම සුදුසු නැහැ” එජාප නායකයා අවධාරණය කළේය.දෙමළ ජාතික සන්ධානයේ නායක ආර්. සම්බන්දන් දක්වා සිටියේ ද එවැනි අදහසකි. “අපි මෙතනින් නවතින්නේ නැහැ. නමුත් සමහර සිදුවීම් ගැන මීට වඩා අප කවුරුත් වගකීමෙන් කටයුතු කළ යුතුයි” ආර්. සම්බන්දන් මන්ත්‍රීවරයා කියා සිටියේය.“දෝෂාභියෝගයේ සමහර කටයුතු ගැන අපට එකඟ වෙන්ඩ බැරි වුණත් මේ කටයුත්ත නිමා වෙනතුරු සම්පූර්ණ නිගමනයකට එන්ඩ බැහැ” එජාප මන්ත්‍රී ජෝන් අමරතුංග කියා සිටියේය.සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දුගේ උපන්දිනය යෙදී තිබුණේ ගිය බදාදාටය. එදින උදෑසන 5.45 ට පමණ ඇමැති ජොන්ස්ටන්ගේ දුරකථනයට ජනාධිපති ලේකම් කාර්යාලයෙන් ඇමැතුමක් ලැබී තිබිණි. නමුත් පෙර දින රාත්‍රියේ වැඩි වේලාවක් අයවැය කතාවට අවශ්‍ය තොරතුරු රැස් කිරීම නිසා ඇමැතිවරයාට එම ඇමැතුමට පිළිතුරු දීමට නොහැකි වී තිබිණි.එදින පුවත්පත්වල ද ඇමැතිවරයාගේ උපන්දිනය එදිනට යෙදී ඇති බව වාර්තාකොට තිබිණි. ඒ සමඟම එදින පුරාම ඇමැතිවරයාට සුබ පැතුම් ගලා ආවේය. මේ නිසාම එදින ඇමැතිවරයාගේ දුරකථනය ස්වංක්‍රීයව අක්‍රීය වී තිබිණි.මේ අතර උදෑසන 8.15 ට පමණ ජනාධිපති ලේකම් කාර්යාලයෙන් ඇමැති ජොන්ස්ටන්ගේ ජංගම දුරකථනයට ඇමැතුමක් ලැබිණි. “ජොනී සුබ උපන් දිනයකට මං සුබ පතනවා” ජනාධිපතිතුමා කියා සිටියේය. “බොහොම ස්තුතියි ජනාධිපතිතුමනි” ජොන්ස්ටන් ඇමැතිවරයා පිළිතුරු දුන්නේය.“ඒක නෙමෙයි ජොනී තාම තරුණයි නේද? කොහොමද තරුණකම රැකගෙන වැඩ කරන්නෙ” ජනාධිපතිතුමා ජොන්ස්ටන් ඇමැතිවරයාට විහිළුවක් කරමින් විමසා සිටියේය.“ඔව් සර් ඉතින් මං තරුණකම රැක ගන්නවා. මගේ හදවතට තාම 24 යි ජනාධිපතිතුමනි” ඇමැති ජොන්ස්ටන් කියා සිටියේය. හොඳයි හොඳට වැඩ ටික කරගෙන යන්න” ජනාධිපතිතුමා ඇමැති ජොන්ස්ටන්ට කියා සිටියේය.මේ අතරතුර ජොන්ස්ටන් ඇමැතිවරයාගේ උපන්දිනය දා රාත්‍රියේ හෙතෙම වෙනුවෙන් උපන්දින සාදයක් සංවිධානය කොට තිබිණි. ඒ ඇමැතිවරයාගේ පුත්‍රයා ඇතුළු හිතවතුන් පිරිසක් විසිනි.අයවැය විවාදයට සහභාගි වී ජොන්ස්ටන් ඇමැතිවරයා අමාත්‍යාංශයට පැමිණ පසුව පාර්ලිමේන්තු මන්ත්‍රී නීතිඥ නාමල් රාජපක්ෂ වෙළෙඳ අමාත්‍යාංශයට පැමිණියේ ය. මන්ත්‍රී නාමල් පැමිණ ඇමැති ජොන්ස්ටන් කැඳවාගෙන ගියේ ඔහුගේ උපන්දින සාදයට ය. ඇමැතිවරයාට සුබ පැතීමට නියෝජ්‍ය ඇමැති නියෝමාල් පෙරේරා සහ පාර්ලිමේන්තු මන්ත්‍රීවරුන්වන ජේ. ශ්‍රී රංගා සහ රෝෂාන් රණසිංහ සහ පවුලේ හිතවතුන් සීමිත පිරිසක් පමණක් එක්ව සිටියහ.දෙසැම්බර් 01 වෙනිදා පක්ෂ සම්මේලනයට සහභාගි වීමට කරු ජයසූරිය මහතාට අවස්ථාව ලැබිණි. මෙයට කලින් නියෝජ්‍ය නායකයා ලෙස ගරු ගාම්භීරව ඇතුළු වූ කරු මහතා මෙවර සිනහමුසු මුහුණින් ඇතුළු වනු දුටු බොහෝ දෙනකු පැමිණ ඔහුට ආචාර කර, අදහස් හුවමාරු කර ගැනීමට අමතක නොකළහ. සම්මේලනය හමාර වී කරු ජයසූරිය මහතා එළියට පැමිණෙන විට පාක්ෂිකයන් කරු ජයසූරිය මහතා වට කර ගනිමින් දිරිමත් කළ අතර, ඔවුනට කරු ජයසූරිය මහතා කීවේ, තම හෘද සාක්ෂියට එකඟව ක්‍රියා කළ බවත්, එක්සත් ජාතික පක්ෂය ගොඩනැඟීම සඳහා හදවතින්ම කැප වෙන බවත් ය.ශ්‍රීපාද අඩවියේ ඓතිහාසික දිවා ගුහාව ඇතුළු විහාරස්ථාන 18ක අධිපතිව වැඩ විසූ අපවත්වී වදාළ පත්බේරියේ සෝමානන්ද නාහිමිපාණන් වහන්සේගේ ආදාහන පූජෝත්සවය පසුගියදා පැවතියේ පරකඩුව මෙනේරිපිටිය විදුහල් භූමියේ ය.ආදාහන පූජෝත්සවය සබරගමු මහ ඇමැති මහීපාල හේරත් සහ ඇමතිනී පවිත්‍රා දේවී වන්නිආරච්චිගේ සංවිධානත්වයෙන් සිදු කෙරිණි.ආදාහන පූජෝත්සවයට දහස් සංඛ්‍යාත පිරිස් එක්ව සිටි අතර, අමරපුර නිකායේ මහ නායක දවුල්දෙන ඥානිස්සර මහ නාහිමි ඇතුළු සංඝයාවහන්සේ 500 වැඩි නමක් ද ඊට සහභාගි වූහ. ඇමැති ඩබ්.ඩී.ජේ.සෙනෙවිරත්න, පළාත් සභාවේ සභාපති කංචන ජයරත්න ඇතුළු විශාල ගිහි පිරිසක් ද ඊට එක්ව සිටියහ.අපවත් වී වදාළ සෝමානන්ද නාහිමිපාණන් පිළිබඳව ජනාධිපති මහින්ද රාජපක්ෂ මහතා විසින් එවා තිබූ ශෝක පණිවුඩය කංචන ජයරත්න පළාත් සභාපතිවරයා සභාව හමුවේ තැබීය.විපක්ෂ නායක රනිල් වික්‍රමසිංහ ද ශෝක පණිවුඩ එවා තිබිණි. එහෙත් රනිල්ගේ ශෝක පණිවුඩය සභාව හමුවේ තැබීමට ඒ වන විටත් එක්සත් ජාතික පක්ෂය නියෝජනය කරන කිසිදු මහජන නියෝජිතයකු එහි නොසිටියෙන් ආදාහන උලෙළ සංවිධායකයෝ මුහුණ පෑයේ මහත් ගැටලුවකට ය. එ.ජා.ප.ය නියෝජනය කරමින් පාර්ලිමේන්තු මන්ත්‍රීවරයකු පළාත් සභා මන්ත්‍රීවරයකු තබා අඩු තරමින් ප්‍රාදේශීය සභා මන්ත්‍රීවරයකුවත් සොයා ගැනීමට නොහැකි වූයෙන් අවසානයේ නිවේදකයාටම රනිල් වික්‍රමසිංහ ගේ ශෝක ප්‍රකාශය සභාව හමුවේ තැබීමට සිදුවිය.මේ අතර ආදාහන පූජෝත්සවයට වැඩම කර සිටි මහා සංඝයා වහන්සේ අතර සිටි එක් වයෝවෘද්ධ සඟ නමක් ප්‍රකාශ කළේ අනේ ඩී.එස්.සේනානායක වැනි දැවැන්ත නායකයින් ආරම්භ කළ ලංකාවේ ලොකු ම දේශපාලන පක්ෂයට ගිය කලක්, අද නායකයාගේ පණිවුඩය මේ සභාව හමුවේ කියවන්නවත් වගකිවයුත්තෙක් මෙතැන නැතැයි” යනුවෙනි.රත්නපුර නගරයේ මොරගහයට මංසල අසල නව ඉන්ධන හලක් පසුගියදා ෂවෘත වූයේ මැති ඇමැතිවරු රැසකගේ සහභාගිත්වයෙනි.එදින උදෑසන 10.01ට යෙදුණු ශුභ නැකතින් ඉන්ධන හල විවෘත කිරීමට කටයුතු සූදානම් කර තිබූ අතර, අමාත්‍ය සුසිල් ප්‍රේමජයන්ත සබරගමු මහ ඇමැති මහීපාල හේරත් සහ ඇමැති ඩබ්.ඩී.ජේ.සෙනෙවිරත්න යන අයට ඒ සඳහා ඇරැයුම් ලැබී තිබිණි.සිරිත් පරිදි කල්වේලා ඇතිව මහ ඇමැති මහීපාල හේරත් පළමුව ද ඇමැති ජෝන් සෙනෙවිරත්න දෙවනුව ද එහි ළඟා වූහ. සුසිල් ප්‍රේමජයන්ත වෙනුවට නියෝජ්‍ය ඇමැති සරණ ගුණවර්ධන මඟ එමින් සිටින බව සඳහන් කළ ඉන්ධන හල හිමිකරුවෝ කෙසේ වෙතත් අවසානයේ නියමිත නැකතට ම ඉන්ධන හල විවෘත කිරීමට මහීපාල සහ ජෝන් සෙනෙවිරත්නට ඇරැයුම් කළහ. විවෘත කිරීම් සිදු කළේ ඇමැති දෙපොළ විසින් ම ඉන්ධන පොම්ප ක්‍රියා කරමින් එහි පැමිණි රථවලට ඉන්ධන පුරවමිනි.මහ ඇමැතිත් කැබිනට් ඇමැතිවරයකුත් ඉන්ධන පොම්ප අතැතිව වාහනවලට ඉන්ධන පුරවන මේ දුලබ දර්ශනය දැක බලා ගැනීමට එම උත්සවයට ඇරයුම් ලැබූවෝ පමණක් නොව මඟ තොට යමින් සිටියෝ ද එහි රොක් වූහ.පළාත් සභා යනු සුදු අලි යැයි ඒවා ආරම්භයේ පටන් ම ඊට වැදුණු ලේබලයකි. ඒ පිළිබඳ මතිමතාන්තර පවතින අතරතුර සබරගමු මහ ඇමැති මහීපාල හේරත් පසුගිය දින කීපය පුරා සබරගමු පළාත් සභාව සතු මූලික රෝහල් හතේ ම තතු සොයා බලමින් නිරීක්ෂණ චාරිකාවකට එක්ව සිටියේ ය.පළාත් සෞඛ්‍ය අමාත්‍ය ධූරය ද සමඟ තෙවන වරටත් මහ ඇමැති ධූරයට පත් මහීපාල හේරත්ට පැවරීමට ජනාධිපතිතුමා පියවර ගෙන තිබිණි. පළාත් සභාව යටතේ ඇති මූලික රෝහල් අතුරින් බලංගොඩ, ඇඹිලිපිටිය, කහවත්ත, කරවනැල්ල සහ මාවනැල්ල යන මූලික රෝහල් ඉතා ඉහළ මට්ටමක පවතී.පසුගිය වසර කීපය පුරා රත්නපුර මහ රෝහලේ සිදුවූ දරු උපත් සංඛ්‍යාව කෙමෙන් අඩු වෙමින් පවතින අතර පළාත් සභා රෝහල්වල සිදුවන දරු උපත් සංඛ්‍යාව වසරක් පාසා වැඩි වෙමින් පවතී. ඒ එම රෝහල්වල පහසුකම් වැඩිවීමත්, ඒ නිසා ම ප්‍රදේශවාසීන් පළාත් සභා රෝහල් කෙරෙහි වැඩි විශ්වාසයක් තැබීම නිසාත් ය.කරවනැල්ල රෝහල පළාත් සභාවට පවරන කොට මේ රෝහලේ සිටියේ එක වෛද්‍යවරයෙක් විතරයි.ඒත් අපි යටතේ මේ වන විට කරවනැල්ල රෝහලේ විශේෂඥ වෛද්‍යවරු ඇතුළු වෛද්‍යවරුන් 51 දෙනෙක් සේවය කරනවා. ඒ වැඩි වූ වෛද්‍යවරුන් 50 දෙනා ම කරවනැල්ල රෝහලට ආවේ ඔය කියන සුදු අලියාගේ පාලනය යටතේ. මහ ඇමැතිවරයා කරවනැල්ල රෝහල නිරීක්ෂණය කරමින් තම කාර්ය මණ්ඩලය අමතා කීය.කරවනැල්ල රෝහල නිරීක්ෂණය කිරීමට සබරගමුව පළාත් සභාවේ කාන්තා මන්ත්‍රීවරියන් දෙදෙනා ම මහ ඇමැතිවරයා සමඟ සිටියහ.ඒ අතුරින් වෛද්‍ය තුසිතා විජේමාන්න විපක්ෂ නායකවරිය වන අතර, වත්සලා ජනාදරී පත්මසිරි මෙනෙවිය ලංකා සමසමාජ පක්ෂය නියෝජනය කරමින් එක්සත් ජනතා නිදහස් සන්ධානයෙන් මෙවර සබරගමුව පළාත් සභාවට තේරී පත් වූ දිවයිනේ ළාබාල ම පළාත් සභා මන්ත්‍රීවරිය ද වේ. ඈ ජයවර්ධනපුර විශ්වවිද්‍යාලයේ උපාධිධාරිනියක සේම නීති ශිෂ්‍යාවක ද වේ.කරවනැල්ල රෝහලේ දියුණුවට අදාළව අදහස් විමසමින් මහ ඇමැතිවරයා “මොනවද දුවට කියන්න තියෙන්නෙ”, නවක මන්ත්‍රීවරිය දෙස බලමින් විමසීය. ආරම්භක පළාත් සභාව නියෝජනය කරමින් තේරී පත්ව මෙයට විසි වසරකට පමණ පෙර නාඳුනන තුවක්කුකරුවකුගේ වෙඩි පහරට ලක්ව මරණයට පත් වූ තම සුළු පියා වූ නීතිඥ ලෙස්ලි යටන්වල පිළිබඳ මතකයට සමවැද සිටි ඇයට එම මොහොතේ කිසිවක් පැවසීමට නොහැකි වූයේ ඒ මතකයන් එතරම්ම රුදුරු සහ කටුක වූ නිසා යැයි මන්ත්‍රීවරිය පසුව පැවසුවාය.මේ අතර මෙවර ඵලදායිතා තරගාවලියේ දී දිවයිනේ හොඳම ග්‍රාමීය රෝහලට හිමි සම්මානයෙන් පුද ලද උඩවලව රෝහල ද මහීපාල හේරත් මහ ඇමැතිවරයාගේ නිරීක්ෂණයට ලක් විය.ඔහු එහි ප්‍රධාන වෛද්‍ය නිලධාරි වසන්ත කුමාරසිරි මහතාට ශුභ පතන අතරතුර වසර කීපයකට පෙර එම රෝහලේම එක්තරා දුෂ්ට බලවේගයකින් මේ තරුණ වෛද්‍යවරයා මුදාගැනීමට හදිස්සියේ ක්‍රියාත්මක කළ මෙහෙයුමත් මහීපාල හේරත් සිහිපත් කළේය.ශ්‍රී ලංකාවේ කුමන හෝ විශ්වවිද්‍යාලයක වෛද්‍ය පීඨයෙන් පිටවන්නෝර්ඕඕඉ උපාධිධාරීන් වෙති.එහෙත් උඩවලව රෝහලේ ප්‍රධාන වෛද්‍ය නිලධාරි වසන්ත කුමාරසිරිට ර්ඕඕඉ උපාධි දෙකක් ඇතැයි පැවසේ. ඒ එකක් වෛද්‍ය විද්‍යාලයෙන් ලැබුණකි. අනෙක එම රෝහලේ පෙදරේරු වැඩ ඇතුළු සෙසු අලුත්වැඩියා කටයුතුවලදී මේසන් බාස්වරුන්ට බදාම සැපයීම ද මේ තරුණ වෛද්‍යවරයා විසින්ම ඉටු කරන බැවිනි.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ පසුගියදා අම්පාර බලා පිටත් වූයේ වැඩ කටයුතු කිහිපයකට ය. පළමු කටයුත්ත වූයේ අම්පාර, මහඔය පොල්ලේබැද්ද ආදිවාසීන් වෙනුවෙන් ඉදි වන විශේෂ නිවාස ගම්මානයේ ඉදිකිරීම් ඇරැඹීමේ උත්සවයට සහභාගි වීමට ය. මේ සඳහා ඇරැයුම් කොට තිබුණේ විදුලි සංදේශ හා තොරතුරු තාක්ෂණ අමාත්‍ය දැයට කිරුළ සංවර්ධන ප්‍රදර්ශන කමිටුවේ සභාපති, රංජිත් සියඹලාපිටියයි.අම්පාර දිස්ත්‍රික් පාර්ලිමේන්තු මන්ත්‍රීවරු වන රියර් අද්මිරාල් සරත් වීරසේකර, ශ්‍රියානි විජේවික්‍රම, පොල්ලේබැද්ද ආදිවාසී නායකතුමා, අමාත්‍යාංශ ලේකම් විමලසිරි පෙරේරා ඇතුළු විශාල පිරිසක් මේ අවස්ථාවට එක්ව සිටියහ.මේ උත්සවය ආදිවාසී රැඟුම් හා සංස්කෘතික අංග රැසකින් සමන්විත විය.අවසන පැවතියේ, ”කිරි කොරහ නැටුම” ය. නැටුමෙන් අනතුරුව නැටුම් කණ්ඩායමේ අයකු නැටුම නැරඹූවන් වෙත එන්නේ පඬුරු ලබා ගැනීමටය. ඒ අනුව විමල් වීරවංශ, රංජිත් සියඹලාපිටිය, ශ්‍රියානි විජේවික්‍රම ඇතුළු විශේෂ ආරාධිතයෝ් පඬුරු ලබා දුන්හ.උත්සවයේ කටයුතු නිමවීමෙන් අනතුරුව විමල් වීරවංශ හා රංජිත් සියඹලාපිටිය යන ඇමැතිවරුන්ගේ වාහන දෙක ඔවුන් රැගෙන යාම සඳහා පැමිණියේ එකම අවස්ථාවකය.පැමිණි වාහනයකට නැඟගත් විමල් වීරවංශ “රංජිත් ඇමැතිතුමා මාත් එක්කම යමු” යනුවෙන් පැවසීය.”දෙන්නටම එකම වාහනේ තමයි යන්න වෙන්නේ, ඔබතුමා ඔය නැගලා තියෙන්නේ මගේ වාහනයට” රංජිත් සියඹලාපිටිය ඇමැතිවරයා සිනහවෙමින් පැවැසීය.”කිරි කොරහ නැටුමෙන් පස්සේ වාහන මාරු වෙලා” සරත් වීරසේකර මන්ත්‍රීතුමා පැවසුවේ කවුරුත් සිනහ ගන්වමිනි.එම උත්සවයෙන් අනතුරුව විමල් වීරවංශ අමාත්‍යවරයා අම්පාර දෙහිඅත්තකණ්ඩිය බලා පිටත්වූයේ ජනසෙවණ නිවාස ගම්මානය ජනතා අයිතියට පැවරීමේ උත්සවයට සහභාගී වීමට ය.උත්සව සභාව දෙස බැලූ ඇමැතිවරයාට දැකගැනීමට හැකි වූයේ අමාත්‍යාංශ ලේකම් විමලසිරි පෙරේරා වේදිකාවේ අසුන්ගෙන සිටින බව ය.”ආ.. ලේකම්තුමා මම හිතුවේ කිරි කොරහ නැටුමෙන් පස්සේ ඔබතුමා අතුරුදන් වුණා කියලයි” විමල් ඇමැතිවරයා “පඬුරු” සිදුවීම සිහියට නඟමින් පැවසුවේ කවුරුත් සිනහ ගන්වමිනි.පසුගිය බ්‍රහස්පතින්දා ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ වැය ශීර්ෂය පාර්ලිමේන්තුවේ දී විවාදයට ගැනිණි. විවාදය ආරම්භයේ සිටම ඉතාමත් උණුසුම් විය. විපක්ෂය වෙනුවෙන් අදහස් දැක්වූ සජිත් ප්‍රේමදාස මන්ත්‍රීතුමා සුපුරුදු පරිදි අමාත්‍යාංශයේ කටයුතු පිළිබඳව කිසිදු සාධනීය යමක් නොදකිමින් විවේචනය කළේය.අසත්‍ය කරුණු රැසක්ම දිගින් දිගටම ඉදිරිපත් කරමින් විපක්ෂය සැලසුම් කරුණු ගොඩනඟන අන්දම විෂය භාර අමාත්‍යවරයා සාවධානව බලා සිටියේය. පිළිතුරු කතාව සඳහා අවස්ථාව එළඹිණි. විමල් වීරවංශ ඇමැතිවරයා මතු කළ ප්‍රශ්න සඳහා පිළිතුරු දෙමින් සිය කතාව අරඹනවාත් සමඟම සජිත් ප්‍රේමදාස, දයාසිරි ජයසේකර, හරීන් පීරිස් හා සුජීව සේනසිංහ යන මන්ත්‍රීවරු 04 දෙනා නැඟී සිටිමින් දිගින් දිගටම බාධා කිරීමට පටන් ගත්හ.විශේෂත්වය වූයේ රනිල් වික්‍රමසිංහට පක්ෂපාත පිරිස් මේ බාධා කිරීමට සහභාගි නොවීමය.”දැන් මේ මෙතැන කෑගහන්නේ, සජිත් පේ‍්‍රමදාස අනාථ කරපු පිරිස” යැයි වරක් විමල් වීරවංශ පැවසුවේ එහෙයිනි.”මේ විදිහට බාධා කරන්නේ ඇයි? සැලසුම් සහගත ලෙස බොරු චෝදනා ඉදිරිපත් කරලා, බොරු තර්ක ගොඩනඟලා ඒවාට පිළිතුරු දෙන්න හදන කොට බාධා කරන්නේ ඇයි? හේතු සාධක සහිතව, දත්ත සහිතව මම පිළිතුරු දෙන්න සූදානම්. ඒකට මේ ගොල්ලො බයවෙලා. සත්‍ය තොරතුරු ජනතාවට යනවාට සජිත් මන්ත්‍රීතුමා ඇතුළු පිරිස බය වෙලා. ඒකයි මේ බාධා කරන්නේ. කොහොම වුණත්...” යනුවෙන් පැවසූ විමල් වීරවංශ සිය පිළිතුරු කතාව සිදු කරගෙන යාමට කිසිදු ලෙසකින් නොහැකි වන සේ ඉහත කී සජිත්, දයාසිරි, හරීන් හා සුජීව යන එ.ජා.ප. මන්ත්‍රීවරු බාධා කළහ.ලලිත් දිසානායක, ලොහාන් රත්වත්තේ, අරුන්දික ප්‍රනාන්දු, ඒ.එච්.එම්.අස්වර් යන ආණ්ඩු පක්ෂ මැති ඇමැතිවරු ද විමල් ඇමැතිවරයාට එල්ල කරන අඛණ්ඩ බාධා කිරීම් මැඬපැවැත්වීමට කටයුතු කරන අයුරු දක්නට ලැබිණි. දෙපිරිස අතර උණුසුම් වචන හුවමාරු වීම් ද සිදුවීය. කෙසේ නමුත් විනාඩි 10 – 15 අතර කාලයක් අඛණ්ඩව බාධා කිරීම් සිදුවිය.මෙහිදී, ආණ්ඩු පක්ෂයේ ප්‍රධාන සංවිධායක, අමාත්‍ය දිනේශ් ගුණවර්ධන යෝජනාවක් ගෙන එමින් “කැබිනට් අමාත්‍යවරයාට බාධා කරන්න එපා. පිළිතුරු කතාවට ඉඩ දෙන්න. ඔහුට වැඩිපුර විනාඩි 10ක් ලබා දෙන්න” යනුවෙන් මූලාසනයෙන් ඉල්ලා සිටියේය.””එහෙමනම් විපක්ෂයටත් ඕනේ” සජිත් ප්‍රේමදාස මන්ත්‍රීවරයා යළි කෑගැසුවේය.”විපක්ෂයට බාධා කළේ නැහැ. ඇමැතිතුමාටයි බාධා කළේ. ඔහුටයි කාලය අහිමි වුණේ.” දිනේෂ් අමාත්‍යවරයා යළි පැවසීය.විපක්ෂයේ විරෝධය නිසා මේ වැඩිපුර විනාඩි 10 ලබා ගැනීමට ඡන්ද විමසීමකට යාමට සිදු විය.එහිදී එජාපය, දෙමළ ජාතික සන්ධානය ඇතුළු පක්ෂවල ඡන්ද 18 ක් විරුද්ධව ලැබුණු අතර පක්ෂව ඡන්ද 42 ක් ලැබිණි. කෙසේ නමුත්, අමාත්‍යවරයා ලැබුණු අමතර විනාඩි 10 තුළ ද ඉතා දැඩි විරෝධයක් හා ගාලගෝට්ටියක් ඇති කිරීමට ඉහත කී එජාප මන්ත්‍රීවරු කටයුතු කළහ.“අමාත්‍යාංශය මඟින් කරන වැඩ කොටස නිසයි, රට වෙනුවෙන් කරන මැදිහත් වීම නිසයි ඔබතුමා ගැන බොහෝ පිරිස්වල අවධානය යොමුව තිබෙන්නෙ. ඒ නිසයි මේ වගේ විරෝධතා මතු වන්නේ. ඵල ඇති රුකටනේ ගල් ගහන්නේ.” විවාදයෙන් අනතුරුව, දිවා භෝජනය සඳහා යමින් සිටි විමල් වීරවංශට මාධ්‍යවේදීන්ගේ භෝජනාගාරය අසල දී හමු වූ හිතවත් පාර්ලිමේන්තු මාධ්‍යවේදී පිරිසක් කියා සිටියහ.ශ්‍රී ලංකාවේ රුසියානු සමූහාණ්ඩුවේ නව තානාපති ඇලෙක්සැන්ඩර් ඒ කර්චාවා සහ ජාතික නිදහස් පෙරමුණේ නායක, අමාත්‍ය විමල් වීරවංශ අතර විශේෂ හමුවක් පසුගිය සතියේ දී සිදු විය.“ශ්‍රී ලංකාව බෙදුම්වාදී ත්‍රස්තවාදයෙන් මුදා ගැනීමෙන් අනතුරුව ඊට එරෙහිව පැන නැඟුණු බලපෑම්වලදී අපට දැවැන්ත ශක්තියක් ලබා දුන් රුසියානු සමූහාණ්ඩුවට ශ්‍රී ලංකා රජයේත්, මහජනතාවගේත් විශේෂ ස්තුතිය පිරි නමනවා” මෙහිදී විමල් වීරවංශ පැවසීය.“රුසියානු සමූහාණ්ඩුව 2013 වසරේ එක්සත් ජාතීන්ගේ මානව හිමිකම් කවුන්සිලයේ සාමාජිකත්වය දරන්නේ නැහැ. නමුත් 2014 වසරේදී යළිත් එහි සාමාජිකත්වය දරන්න අප බලාපොරොත්තු වෙනවා. කෙසේ නමුත් ශ්‍රී ලංකාවට එරෙහිව එල්ල වන අන්තර්ජාතික බලපෑම්වලදී කිසිදු අසාධාරණයක් සිදුවීමට රුසියාව ඉඩ තබන්නේ නැහැ. 2013 දී අපි සාමාජිකත්වය නොදැරුවත් අප සමඟ දැඩි මිත්‍රත්වයකින් කටයුතු කරන රටවල සහයෝගය ලබා දීමට කටයුතු කරනවා. බ්‍රසීලය ඇතුළු රුසියාව, ඉන්දියාව සහ චීනය සාමාජිකත්වය දරන බ්‍රික් සංවිධානයේ ද සහාය ලබා ගැනීමටත් අපි කටයුතු කරනවා.” මෙහිදී රුසියා තානාපති ඇලෙක්සැන්ඩර් කර්චාවා සඳහන් කළේය.ශ්‍රී ලංකාවේ ඒකියභාවය ආරක්ෂා කර ගැනීමේ වැදගත්කම හා ඊට එරෙහිව පෙළ ගැසෙන බලපෑම් පිළිබඳව ද මෙහිදී අදහස් හුවමාරු විය. ඊට අමතරව රුසියානු සමූහාණ්ඩුව තුළ රාජ්‍ය නොවන සංවිධාන සීමා කිරීමේ පනතක් සම්මත කර ගත් බවත්, රාජ්‍ය නොවන සංවිධානවලට මුදල් ලැබෙන්නේ කෙසේ ද යන්න හෙළි කිරීම සඳහා අදාළ වගන්ති රැසක් එම පනතට ඇතුළත් කර තිබෙන බව ද ඇලෙක්සැන්ඩර් ඒ කර්චාවා මෙහිදී පෙන්වා දුන්නේය.කෘතහස්ත දේශපාලනඥයකු වූ දිවංගත ඩී. ඒ. රාජපක්ෂ මහතාගේ 45 වන ගුණ සමරුව ගිය සතියේ පැවැත්විණි. ඒ වෙනුවෙන් විශේෂ ගුණ සමරු දේශනයක් ගිය සෙනසුරාදා ජනාධිපතිතුමාගේ ප්‍රධානත්වයෙන් අරලියගහ මැදුරේදී පැවැත්විණි.ගුණ සමරු දෙසුම පැවැත්වූයේ ලන්ඩන් විශ්ව විද්‍යාලයේ ජ්‍යෙෂ්ඨ කථිකාචාර්ය ආචාර්ය අමල් ගුණසේන මහතා විසිනි. මෙහිදී අරලියගහ මැදුරේ තැන්පත් කර තිබු ඩී. ඒ. රාජපක්ෂ මහතාගේ පිළිරුවට මල්මාලාවක් දමා උපහාර දැක්වූයේ ජ්‍යෙෂ්ඨ ඇමැති මහාචාර්ය තිස්ස විතාරණ විසිනි.ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය, කථානායක චමල් රාජපක්ෂ, ආර්ථික සංවර්ධන ඇමැති බැසිල් රාජපක්ෂ, ආරක්ෂක ලේකම් ගෝඨාභය රාජපක්ෂ සහ මැති ඇමැතිවරු රැසක් ඊට එක්ව සිටියහ.නියෝජ්‍ය ඇමැති රෝහිත අබේගුණවර්ධන විසින් රචිත ග්‍රන්ථ දෙකක් එළිදැක්වීම පසුගියදා අරලියගහ මැදුරේ දී සිදුවිය. ඒ රෝහිත ග්‍රන්ථය සහ රෝහිත භාෂණ යන කෘති යුගලයයි. එහිදී ජනාධිපතිතුමා ඇමැති රෝහිත අබේගුණවර්ධනගේ දේශපාලන ජීවිතය ගැන ද අදහස් දැක්වීය.“රෝහිත ප්‍රාදේශීය සභාවෙන් දේශපාලනය පටන් අරගෙන ජාතික දේශපාලනයේ යෙදෙනවා. බොහෝ උදවිය ප්‍රාදේශීය සභාවෙන් නගර සභාවෙන් දේශපාලනය පටන් ගත්තට ජාතික දේශපාලනයට ආවාම අර ප්‍රාදේශීය සභාවේ නගර සභාවේ හැසිරුණ විදියට වැඩ කරන්නේ. නමුත් රෝහිත පරිණත දේශපාලනඥයෙක් විදියට ජාතික දේශපාලනයේ යෙදෙනවා.”ජනාධිපතිතුමා රෝහිත අබේගුණවර්ධනගේ දේශපාලන කටයුතු අගය කරමින් කතා කළේය. ඉන් අනතුරුව ජනාධිපතිතුමා විසින් රටේ වත්මන් තත්ත්වය හා ඇතැමුන්ගේ හැසිරීම් ගැන ද අදහස් දැක්වීය. “වසර 30 ක යුද්ධයෙන් දිනාගත නොහැකි වූ දේ අලුත්කඩේ ගොස් දිනා ගන්නට ඇතැමුන් උත්සාහ කරනවා. ඒ විතරක් නෙමෙයි කළ වැරැදි හෙළි වෙන විට විපක්ෂයට ගොස් ආණ්ඩුවට බැණ වදිනවා.නීතිඥයකු ලෙස මා හැම විටම අධිකරණයට ගරු කරන කෙනෙක්. මම ඒ වෘත්තියේ නිරත වෙනකොටත් එහි ගෞරවය ආරක්ෂා වෙන ෂදියට කටයුතු කළා. දැන් ඉන්න අය පාර්ලිමේන්තුවට ගිහින් කතා කරන්නේ රටේ ප්‍රශ්න නෙමෙයි. එක එක න්‍යාය පත්‍රවලට අනුව තමයි ඒ අය වැඩ කරන්නේ. කොතරම් ප්‍රශ්න ආවත් ඒවායින් කලකිරෙන අයට දේශපාලනය කරන්ඩ බැහැ. රට බාරගන්ඩ එනවානම් ප්‍රශ්නවලට මුහුණ දීමට සූදානම් විය යුතුයි” ජනාධිපතිතුමා කියා සිටියේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ab1212097</link>
    <topic>මාධ්‍ය සමබරතාව රකින කුලුනක් වෙන්න ඕනැ</topic>
    <author/>
    <content>තිස්ස අත්තනායක පාර්ලිමේන්තු මන්ත්‍රීවිධායක ව්‍යවස්ථාදායක හා අධිකරණ යන අංශ තුනම ස්වාධීන විය යුතු කියන නමුත් මාධ්‍ය ස්වාධීන මෙන් ම ප්‍රජාතන්ත්‍රවාදය ශක්තිමත් කරන කුලුනක් බවට පත්විය යුතු යි.මාධ්‍ය ආයතන විවිධ අරමුණු වෙනුවෙන් පෙනී සිටිනවා. මාධ්‍ය තුළ සමබරතාවය නැතිවෙලා. ඒකපාර්ශ්වීය වාර්තාකරණයක් තියෙන්නේ.මාධ්‍ය නිදහස ගැන කතා කරන විට අපේ රට සිටින්නේ 160 වන ස්ථානයේ ය. මේක බරපතළ තත්ත්වයක්. තොරතුරු දැන ගැනීමේ අයිතිය අද අවුරා තිබෙනවා.කරු ජයසූරිය මන්ත්‍රීතුමා තොරතුරු දැන ගැනීමේ පනත් කෙටුම්පතක් ඉදිරිපත් කළා. ආණ්ඩුව ඒකට අලුත් පනතක් ගේනවා. ඒකත් තවම නැහැ. බෝඩ් ලෑලි වලින් පමණක් මාධ්‍ය නිදහස පෙන්වන්න බැහැ.විද්යුත් නාළිකා පිළිබඳ විස්තරයක් ලබාදිය යුතු බවත්. මේවාට බලපත් ලබාගත් අය විශාල ගණන්වලට මේ බලපත් විකුණා තිබෙන බවත් පාර්ලිමේන්තුවේදී අදහස් දක්වමින් අත්තනායක මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ab1212098</link>
    <topic>මාධ්‍යය නිදහස අනිසි ආකාරයෙන් භාවිත කිරීම වැරැදියි</topic>
    <author/>
    <content>කෙහෙළිය රඹුක්වැල්ල ජනමාධ්‍ය හා ප්‍රවෘත්ති ඇමැතිමාධ්‍ය නිදහස තිබුණත් ඒ මාධ්‍ය නිදහසට මුවා වී ඇතැම් මාධ්‍ය නින්දිත ලෙස පහරදීම, මාධ්‍ය නිදහස නොවන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ඇමැතිවරයා මේ බව පවසා සිටියේ පාර්ලිමේන්තුවේදී ඉකුත් 5 වැනිදා පැවැති ජනමාධ්‍ය හා ප්‍රවෘත්ති අමාත්‍යාංශයේ අය වැය කාරක සභා විවාදයේ පිළිතුරු කතාව කරමිනි.සිය කතාවේදී ඇමැතිවරයා දැක්වූ අදහස් මෙසේ ය.“මාධ්‍ය නිදහස ගැන බොහෝ කතා ඇති වුණා. ඇතිවෙනවා. නමුත් මාධ්‍ය නිදහසේ දී ඇතැම් මාධ්‍ය හැසිරෙන්නේ කුමන ආකාරයෙන් ද විමසිය යුතුයි. මාධ්‍යය හැසිරවීමට මිම්මක් හා නිර්ණායක තිබිය යුතු ය.මාධ්‍ය නිදහසක් තිබුණත් ඇතැම් මාධ්‍යය තමන්ට ලියන්නට කියන්නට තිබෙන ඒ නිදහස වල් බූරු නිදහසක් කොට පාවිච්චි කරනවා. පුවත්පත් කොපමණ සංඛ්‍යාවක් රටේ තිබෙනවාද? මේවායින් දේශපාලනඥයන්ට කොපමණ විවේචන එල්ල වෙනවාද? ඔවුන් පතුරු ගසනවාද?සති අන්තයේ පුවත්පත් ගෙන බැලුවවිටත් රජයේ පුවත්පත් හැරුණු විට අනිකුත් පුවත්පත් රාශියකින් ම කොපමණ විවේචන රජයට එල්ල කරනවාද? ඇතැම් වාර්තා උපයෝගි කරගෙන කොපමණ කරුණු කාරණා පළ කරනවාද පතුරු ගහනවාද මේවා ගැන කටයුතු කරන්නට යාමේදී මේ ලියන අයම මාධ්‍ය නිදහස ගැන ඉදිරිපත් වී කටයුතු කරනවා. මාධ්‍ය නිදහස සීමා කරන්න යනවා කියා කෑ ගසනවා.තොරතුරු ලබා ගැනීමේ නිදහසට අපි අවහිර සිදු කර නැහැ. රාජ්‍ය ගිණුම් කාරක සභාවේ සහ කෝප් කමිටුව විසින් යම් යම් අවස්ථාවලදී අදාළ පුද්ගලයන් ආයතන නිලධාරීන් ගෙන්වා කරුණු විමසීමේදී පවා මේ පිළිබඳ තොරතුරුත් පළ කරනවා. රජයේ වැඩ සටහන් හා අනිකුත් සිදුවීම් ගැන පුවත්පත් සාකච්ඡා නිවේදන මගින් අවශ්‍ය තොරතුරු පළ කරන්නට මාධ්‍යවලට ඉඩ දී තිබෙනවා.තොරතුරු ලබා ගැනීමේ නිදහසට අපි අවහිර කර නැහැ. නමුත් ඇතැම් මාධ්‍ය හා වෙබ් අඩවි රාශියකින් ම පාහේ පළ කරන්නේ මොනවා ද නමක් ගමක් ලිපිනයක් නිසි තොරතුරක් ලබාදුන් ක්‍රමයක් නැති කරුණුයි.මේවායින් සිදු කරන්නේ සම්පූර්ණයෙන් ම මඩ ප්‍රචාරයන් ය. වැරැදි දේ පළ කිරීම්වල දී නිවැරැදි කිරීම් සිදු කරන්නයි පැහැදිලි කරමින් අපි යවන නිවේදනයක් වුව ඔවුන් විසින් පළ කරන ලද ප්‍රවෘත්තියට ලබාදුන් ප්‍රචාරය හා ප්‍රමාණයට පළ නොකරමින් අපේ නිවේදනය ඉතා කුඩාවට හරි ගස්සා පුවත්පතේ කොනක හෝ පළ කිරීමක් පමණයි සිදු කරන්නේ.මාධ්‍යවේදීන් වෙනුවෙන් රුපියල් මිලියන ගණනින් මුදල් වෙන් කර ලැප්ටොප් ලබාදුන්නේ නවලොව දැනුම තාක්ෂණයක් සමඟ ලබාදීමේ අරමුණිනි. මහින්ද රාජපක්ෂ ජනාධිපතිතුමාගේ රජය පැහැදිලිව මාධ්‍යවේදීන් මාධ්‍යකරුවන් වෙනුවෙන් පහසුකම් සලසන්නට පියවර ගත් රජයක්. අපි ඒ පොරොන්දුව ලබාදුන්නා.ලැප්ටොප් ලබාදීමේ වැඩපිළිවෙළ අපි 2011 දී සකස් කරනු ලැබුවත් එය ක්‍රියාත්මක කරන්නට සිදුවූයේ 2012 වර්ෂයේදීයි. මෙහිදී අප මාධ්‍යවේදීන් 500 දෙනකුට ලැප්ටොප් ලබාදුන්නා. මේවා මෙහෙම ලබා දුන්නාට පස්සේ නොයෙකුත් චෝදනා විවේචන රැසක් අපට එල්ල වුණා.මමයි ජ්‍යෙෂ්ඨ. ලැප්ටොප් ලැබිලා තියෙන්නේ අපිට වඩා අඩු සේවයක් තිබෙන අයට. ජ්‍යෙෂ්ඨත්වයන් නැති අයට බවත් කොටසක් පැවසුවා. මෙවැනි චෝදනා එන බව අප දැනගෙන සිටියා. මාධ්‍ය ආයතනත් මාධ්‍යවේදීනුත් කලාකරුවනුත් දැනුවත් කරලයි ලැප්ටොප් සහ වාහන පහසුකම් සඳහා ණය සහන ලබාදුන්නේ.වාහනයක් ලබාදුන්නේ රුපියල් මිලියන 1.2 ණය ක්‍රමයට මේ ණය පොලී රහිත ණයයි. රජයයි මේවායේ පොලිය ගෙවන්නේ. මේ සියල්ල සිදු කළේ මාධ්‍යවේදීන් හා කලාකරුවන්ගේ යහපත උදෙසායි. මාධ්‍යවේදීන්ගෙන් පිටස්තර කිසිවකුටත් ලැප්ටොප් ලබාදී නැහැ.මාධ්‍යවේදීන්ගේ දැනුවත් බව හා උසස් අධ්‍යාපන කටයුතු දැනුම ලබාගැනීම උදෙසා මාධ්‍ය පුහුණු අභ්‍යාස විද්‍යාලයක් ඉංග්‍රීසි දැනුම වැඩි දියුණු කර ගන්න තාක්ෂණ දැනුම ලබාදීමට ආදී විවිධ පහසුකම් ඇති කිරීමට, අධ්‍යාපන කටයුතු වැඩිදුර හැදෑරීමට රු. 1,00,000 බැගින් ලබාදීමටත් ආදී දැවැන්ත වැඩපිළිවෙළ රාශියක් ද අපේ රජය මේ වනවිට ක්‍රියාත්මක කර තිබෙනවා.මේ සියලු කටයුතුවලින් මහින්ද රාජපක්ෂ ජනාධිපතිතුමාත් රජයත් මාධ්‍යය දැවැන්ත පිළිගැනීමකට ලක් කරමින් කටයුතු කරනවා. අවශ්‍ය පහසුකම් ලබාදෙන්න පියවර ගන්නවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ab1212099</link>
    <topic>මේ ගැටුමට මුල පිරුවේ අධිකරණ සේවා කොමිසමයි</topic>
    <author/>
    <content>ගෝමින් දයාසිරි ජ්‍යෙෂ්ඨ අධිනීතිඥමේ ගැටුම ව්‍යවස්ථාදායක, විධායකය හා අධිකරණය අතර ඇතිවුණේ කොහොම ද කියල මුලින් කිව්වොත්...?අධිකරණය කිසි දිනක ව්‍යවස්ථාදායකය හෝ විධායකය සමඟ සටනකට ගියේ නෑ. අපේ ව්‍යවස්ථාව මහ බල කණු තුනක් මතයි රඳා පවතින්නේ. ඒ ව්‍යවස්ථාදායකය විධායකය හා අධිකරණය.අධිකරණය කියන්නේ විනිශ්චයකරුවන්. විනිශ්චයකරුවන් නෙමෙයි මේ ඝට්ටනයට මුල පිරුවේ. අධිකරණ සේවා කොමිසමයි මේ ඝට්ටනයට මුල පිරුවේ.අධිකරණ සේවා කොමිසම කියන්නේ පාර්ලිමේන්තු පනතකින් ඇතිකළ රාජ්‍ය ආයතනයක්. ඒකත් තවත් රාජ්‍ය ආයතනයක්. එහි සභාපති ධූරයේ ඉන්නේ අගවිනිසුරු තුමිය. එයට තවත් ජ්‍යෙෂ්ඨ විනිසුරුවරුන් දෙදෙනෙකු ජනාධිපති තුමා විසින් ශ්‍රේෂ්ඨාධිකරණයෙන් පත් කරනවා.මෙහි ආරම්භය ඇතිවුණේ ඉතා කනගාටුදායක අන්දමින්. අයවැය ලේඛනය සකස් කිරීමේදී අප අමතක නොකළ යුතු දෙයක් තමයි ජනාධිපතිතුමා මුදල් ඇමැති බව. එතුමා කැඳවීමක් කරා අධිකරණ සේවා කොමිසමට. මොකද එහි මුදල් ප්‍රතිපාදන සියල්ලක් සපයන්නේ මෙම අයවැය ලේඛනයෙන්.එතුමා මේ කොමිසමේ කොමසාරිස්වරු තිදෙනාම කැඳෙව්වා සාකච්ඡාවකට. මොන ආකාරයකට ද වේතන, මුදල් අතිරේක කරුණු ගැන සාකච්ඡා කරන්න. ඊළඟ මුදල් වර්ෂයේ වැඩ කටයුතු කෙසේ විය යුතු ද යන්න ගැන කතා කරන්න.හිටපු අගවිනිසුරු සරත් සිල්වා මහතාත් කියා තිබුණා තමා අගවිනිසුරු ලෙස කටයුතු කළ අවදියේ හැම වසරකම මෙවැනි සාකච්ඡාවලට ජනාධිපතිතුමා හමුවීමට ගිය බව. එසේ ගිහින් අධිකරණ සේවා කොමිසමට අවශ්‍ය ප්‍රතිපාදන ලබාගත්තා කියා.ඉතින් මෙවැනි ඉල්ලීමක් කළාම අගවිනිසුරු තුමිය ජනාධිපති ලේකම්ගෙන් ඒ ඉල්ලීම ලිඛිතව කරන්න කියා ඉල්ලුවා කියා දැනගන්න ලැබුණා. ලිඛිතව ඒ ඉල්ලීම ජනාධිපති ලේකම් තුමා කළාට පසුව ලැබුණ පිළිතුර තමයි විධායකයේ සමහර පිරිස් අධිකරණයේ කටයුතුවලට ඇඟිලි ගසන නිසා අපි ඒ සාකච්ඡාවට එන්නෙ නැහැ කියලා. මමත් විශ්වාස කරනවා විධායකයේ සමහරු අධිකරණයේ කටයුතුවල ඇඟිලි ගැසීමක් අනිවාර්යයෙන් කරන්න ඇති.නැතිනම් එවැනි බොරු වැරදි ප්‍රකාශ කිරීමක් අගවිනිසුරු තුමිය විසින් කෙරෙන්නේ නැහැ. මම විශ්වාස කරනවා එහෙම දෙයක් වුණයි කියලා. මෙතනදි එහෙම දෙයක් වුණානම් ඊළඟට ගත්ත පියවර කුමක් ද. ඊළඟ අධිකරණ සේවා කොමිසම ගත්ත පියවර තමයි මාධ්‍ය හරහා ප්‍රකාශයක් නිකුත් කිරීම.එසේ විධායකය විසින් ඇඟිලි ගසනවා කියලා, කියලා කීම ඒක බොහොම භයානක දෙයක්. මොකද ඒකෙ වැදගත්කම වෙන්නේ කෙළින්ම පණිවුඩයක් ඇරිය ජාත්‍යන්තරයට මේ අවස්ථාවේ මේ රටේ නීතිය, යුද්ධය සම්බන්ධයෙන් ඔවුන් නොයෙක් චෝදනා කරන අවස්ථාවක.අපේ විරුද්ධවාදී බටහිර රටවල් ඒ වගේම විරුද්ධවාදී පිරිස් එන් ජී ඕ සංවිධාන ජිනීවා නුවර මේ වගේ අපට විරුද්ධ ව්‍යාපාරයක් ගෙනයන අවස්ථාවක අපි හොඳ ප්‍රදානයක් කළා.ඔවුන්ගේ තර්කය තවත් සාර්ථක කරන්න මෙතනදි රජයේ අංශ දෙකක්නේ. එකක් විධායකය, අනෙක සංස්ථාවක්. මේ අධිකරණ සේවා කොමිසම.මෙතනදි ඇත්තෙන්ම මගේ විශ්වාසය නම් අගවිනිසුරු තුමිය හා අනෙක් ජ්‍යෙෂ්ඨ විනිසුරුවන් අධිකරණ සේවා කොමිසමෙන් නිර්දේශ වශයෙන් කළ යුත්තේ ජනාධිපති තුමා ගිහින් මුණ ගැසිලා කෙළින්ම මූණට කියන්න ජනාධිපතිතුමාගේ සමහර නියෝජිතයන් කරන ඇඟිලි ගැසීම්වලින් අපිව බේරා දෙන්න කියලා.මොකද මගේ විශ්වාසය ජනාධිපතිතුමාට යමක් කියන්න ඕනනම් මූණටම කියන්න පිටිපස්සෙන් ගිහින් කියන්න ඕන නැහැ. අපි වගේ නිකමො නෙවෙයිනේ. අග්‍රවිනිශ්චයකාර තුමිය හා රටේ ජ්‍යෙෂ්ඨම විනිසකරුවන් තිදෙනකුට කන්දීමක් සිදු වෙනවා. ඔවුන් බලවත් පිරිස්. ඔවුන් මොකටද බයේ ඉන්නෙ කෙළින්ම මූණට කියන්න තිබුණ මෙහෙම දෙයක් වෙනවා කියලා. ඒ වෙනුවට ජාත්‍යන්තරයට උදව් වෙන මේ වගේ දෙයක් කිරීම ඉතාම වැරදිසහගත දෙයක්.මොකද යන පණිවුඩය රටට අවනම්බුවක් ගේනවා. ඊට අමතරව රාජ්‍ය නායක තුමා කාටහරි කැඳවීමක් කළානම් යන්නේ නැහැයි කියල කියන්නත් බැහැ.ඒ වගේම මේ යෑම ඔවුන්ගේ නිල රාජකාරියක්.මෙතනින් තමයි ඝට්ටනය ආරම්භ වුණේ. දවස් දෙකකට පසු ඊටත් වඩා දරුණු ප්‍රකාශයක් අධිකරණ සේවා කොමිසම විසින් කෙරුවා. මාධ්‍යය හරහා. ඒකත් ජාත්‍යන්තරයට ගියා.ඒක තමයි අධිකරණ සේවයේ නිලධාරීන්ට අවශ්‍ය ආරක්ෂාව නැති ය කියලා. ආරක්ෂාව දැන් දෙන්නේ පොලීසිය. ඒ ආරක්ෂාව ඔවුන් ගෞරවනීයව ලබා ගන්නවා. ඒ ආරක්ෂාව ප්‍රමාණවත් නැතිනම් ඒක මුල් වතාවෙම මාධ්‍යයට කියලා ලෝකෙ වටේ යැවීම ද යුතුකම. වගකීමක් ඇති පිරිසක් වශයෙන් නැතහොත් පොලිස්පති හෝ වෙනත් බලධාරියකුට කියලා. තමන්ට තවත් තරකර ගැනීම අවශ්‍යනේ. ඒ වෑයම කිසිසේත් සාර්ථක නොවුණොත්නේ මෙවැනි ප්‍රකාශයක් කිරීම වුණත් සාධාරණ වෙනවනම් වෙන්නෙ.තමුන් මුලින්ම ඒ සිද්ධි දෙක නිසා තමයි විධායකයයි අධිකරණ සේවා කොමිසම අතර ගැටුම ඇතිවුණේ. ඉතින් සමහරු කියනවා මේක ඇතිවුණේ දිවි නැගුම පනත නිසා කියලා. තවත් සමහරුමේක ඇතිවුණේ අගවිනිසුරුතුමියගේ ස්වාමිපුරුෂයාව තනතුරින් ඉවත් කිරීම කියලා. ඒ දෙකම මම දන්නේ නැහැ ඇත්තද කියලා. ඒව ගැන අපි කල්පනා නොකළත් මෙතැනදි ආරම්භයක් ඇතිවුණේ කලින් කියපු මාර්ගයෙන්. අද වුණත් විධායකයෙන් පටන් අරන් ඊට පස්සේ අධිකරණයයි ව්‍යවස්ථාදායකයයි ඝට්ටනයකට ගියා.මේක ඇත්තෙන්ම එතනදි වුණත් අධිකරණයේ කිසිම විනිසකරුවකු නොවෙයි මැදිහත් වෙන්නේ. මේක සිදුවන්නේ ශ්‍රේෂ්ඨාධිකරණයේ නේ. ඒක වුණත් අධිකරණයේ කොටසක් තමයි. ඒ මඟින් දෙන නීති ඔවුන්ගේ නියෝග පාර්ලිමේන්තුව සෑහෙන දුරට ඔවුන්ගේ අණසක යටතට ගෙන ඒමේ වෑයමක්.ඉතින් කොයි දවසකවත් පාර්ලිමේන්තුව ලෑස්ති නැහැ අධිකරණයට යටත් වන්න. ඕකෙන් තමයි ඔය ගැටුම වර්ධනය වුණේ.මුලින් අධිකරණය විධායකය අතර ඇතිවුණ ගැටුම ව්‍යවස්ථාදායකය හා අධිකරණය අතර ගැටුමක් බවට පරිවර්තනය වුණේ කොහොමද?ඒකත් ඊළඟ පියවරක් වශයෙනුයි මා දකින්නේ. මොකද මීට ප්‍රථමයෙන් වසර අටකට විතර ඉස්සර මෙවැනිම දෝෂාභියෝගයක් ගෙනාව සරත් සිල්වා මහතා අගවිනිසුරුවරයාව සිටියදී.ඒක ගේන අවස්ථාවේදී අධිකරණය මීටත් වඩා ශක්තිමත්ව ඔවුන් කියා සිටියා අතුරු නියෝගයක් මත එම දෝෂාභියෝගය පරීක්ෂා කිරීමට නම් කරල තිබෙන පාර්ලිමේන්තු කාරක සභාව අක්‍රිය කරන්නැයි කියලා. ලංකාවේ එහෙම වුණ පළමුවැනි අවස්ථාව.පාර්ලිමේන්තුවේ බලය උත්තරීතරභාවයට පරමාධිපත්‍යයට හානියක් වන සේ තීන්දුවක් දුන්න මුල් වතාව තමයි ඒක. ඒ අවස්ථාවේදී කථානායක අනුර බණ්ඩාරනායක මහතා. එතුමා පත්කළේ එ.ජා.ප. රජයකින්. එතුමා කියා සිටියා මේ සියලුම කරුණු විභාග කරලා වෙනත් නීති ග්‍රන්ථත් අනුසාරයෙන් කියා සිටියා අධිකරණයට කිසිදිනක හැකියාවක් නැහැ කියලා පාර්ලිමේන්තුවට නියෝග පනවන්න. පාර්ලිමේන්තුව ගන්න ක්‍රියාමාර්ග කඩාකප්පල් කිරීමට ක්‍රියාමාර්ග ගන්න අධිකරණයට හැකියාවක් නැහැයි කියලා, කෙළින් කිව්වා.එහෙම කලොත් අපි ඒ නියෝග බාර ගන්නේ නැහැ අපි ඒවා ඉවත් කරනවා කියලා. එහෙම තීරණයක් දුන්න අවස්ථාවේදී එදා උන්න රජයත්, එදා හිටිය විපක්ෂයත් එකඟව ඒක බාරගත්තා. මොකද ඔවුන් පිළිගත්තා අනුර බණ්ඩාරනායක මහතාගේ කරුණු දැක්වීම හා නීතිමය ස්ථාවරය තමයි අද ව්‍යවස්ථාවේ නියම අර්ථනිරූපණයක් කිරීමේ මාර්ගය කියලා. එහෙම බාර ගැනීමෙන් පස්සේ අධිකරණය ඒ අවස්ථාවේ ඝට්ටනයට ගියේ නැහැ. එවැනි ප්‍රකාශයක් කළාම අධිකරණය සාමකාමීව ඒ මඟින් ඈත්වෙලා ඒ තීරණය බාරගත්තා.මෙතැනදි වැදගත් කරුණු දෙකක් තියෙනවා. එකක් තමයි මුලින්ම මූලාශ්‍රයක් තැබුවා අධිකරණයට ඇඟිලි ගැසීමට පාර්ලිමේන්තුව කෙරෙහි ඒක නීතිමය නෙමෙයි කියලා පාර්ලිමේන්තුව තීරණය කළා. ඒ වගේම තීරණය කළා එහෙම කළොත් අපි ඒව බාරගන්නේ නැහැ කියලා. ඉතින් පූර්ව ආදර්ශයක් තියනවා.ඊට අමතරව පාර්ලිමේන්තුවේ ක්‍රියා කලාපය ගැන සරත් සිල්වා මහතාට පෞද්ගලික හානියක් වුණත් එතුමා ගියේ නැහැ නැවත වරක් එවැනි නියෝග දීමෙන් පාර්ලිමේන්තුව සමඟ හැප්පෙන්න. ඒක කඩාකප්පල් කිරීමේ වෑයමකට. ඔහු දැනගත්තා පාර්ලිමේන්තුව කියන්නේ ජනතාව විසින් පත් කරන නියෝජිතයන්. අධිකරණය වගේ නෙවෙයි.ජනතාව ඔවුන් පත්කරන්නත් පුළුවන්. ජනතාව ඔවුන් එළියට දාන්නත් පුළුවන්. ඒක කරලත් තියෙනවානේ. මේ රටේ අපි දැක්කා 1956 ආසන 8කට බැස්සා. 1977 ශ්‍රී.ල.නි.ප.ය සමඟි පෙරමුණ ආසන අටකට බැස්සුවා. එහෙම ශක්තියක් තියන ප්‍රජාතන්ත්‍රවාදය ගරුකරන පිරිසක් තමයි මේ රටේ රටවැසියන්. එවැනි තත්ත්වයක් යටතේ අධිකරණය බාරගත්තා එහෙම කිරීමේ අයිතියක් ඔවුන්ට නැතිය කියලා. තවත් ආදර්ශයක් තියනවා.මේ ළඟදි චමල් රාජපක්ෂ කථානායකතුමා ඔහුගේ තත්ත්වය බාල්දු කරාම අධිකරණය විසින්, එතුමා කියා සිටියා පාර්ලිමේන්තුවේ එවැනි දෙයක් අපි පිළිගන්නේ නැහැ කියලා. කථානායකතුමාගේ ස්ථාවරය තත්ත්වය ඔහුගේ තිබෙන බලතල දුර්වල කරන්න අධිකරණයට නියෝග දෙන්න බැහැයි කියන ස්ථාවරයට එතුමා ගියා. ඒකත් අධිකරණය බාරගැනීමක් සිදුවුණා.මොකද අධිකරණයට කිසිවිටක පාර්ලිමේන්තුවට ඇඟිලි ගහන්න බැහැයි කියන සිද්ධාන්තය ඇතිවුණා. මෙතැනදි එවැනි පූර්වාදර්ශ අධිකරණය ක්‍රියාකළ මාර්ගයෙන් වෙනස් මාර්ගයකයි දැන් යන්නේ. ඒ නිසා තමයි රටට ඉතාම අහිතකර දෙයක් වෙලා තියෙන්නේ, විධායකය එක්කත් රණ්ඩු කරගන්නා, ව්‍යවස්ථාදායකය එක්කත් රණ්ඩු කරගන්නා මේ අමුතුම අධිකරණයක් වශයෙනුයි මා දකින්නේ.මොකද මෙහෙම අනෙක් රටේ මහා බලකණු දෙකක් ප්‍රජාතන්ත්‍රවාදය අනෙක් කකුල් දෙකටම පහර ගැසීමෙන් සිදුවන්නේ මේ ආයතන තුනම ඝට්ටනකාරී තත්ත්වයකට යනවා. ඒකෙ අවාසිය සිදුවන්නේ ලංකාවට. ලංකාවේ වැසියන්ට. මොකද අපේ විරුද්ධවාදීන් මේක හොඳට බලාගෙන ඉන්නවා. මට පේන විදියට මේක යටින් පිරිසක් ඉන්නවා මේක උසිගන්වන්න.මේ බාහිර බලපෑම් අත පෙවීම් ගැන පහදන්නේ කොහොමද?මගේ තියන කනගාටුව මට පේන විදියට මෙතන විධායකයත් වැරදි කරනවා. අධිකරණයත් වැරදි කරනවා. නමුත් මෙතැනදි මේ ඝට්ටනකාරී ස්වභාවයකට අධිකරණය ගියාම ව්‍යවස්ථාදායකයයි විධායකයයි දෙකම කවුද හරි කවුද වැරදි කියල ඇහුවොත් මම කියන්නේ දෙගොල්ලොම වැරදි තියනවා කියලයි. අඩුපාඩු තියනවා.මම එක පැත්තක් නොගෙන සමබරව කතා කරන්න කැමැතියි. ජනතාවට දෙන්න ඕන නියම අදහස. ඒ නිසා මෙතනදි අධිකරණයට පාර්ලිමේන්තුවත් සමඟ ඝට්ටනය පුද්ගලික ඝට්ටනයකට නෙමෙයි පරිවර්තනය වෙලා තියෙන්නේ. ඒක ආයතන දෙකක් අතර ඇතිවන ඝට්ටනයක්. මේ බලතල තියෙන්නේ අපේ රටේ විතරක් නෙවෙයි. අපි මේ පැවැත්ම ඉගෙන ගත්තේ බ්‍රිතාන්‍ය පාර්ලිමේන්තු ක්‍රමයෙන්. ඒක මයි වෙනත් පොදු රාජ්‍ය මණ්ඩල රටවල ක්‍රියාත්මක වෙන්නෙත්. ඇමරිකාවේ වුණත් තියෙන්නේ මීට සමාන ක්‍රමයක්. ඇමරිකාවේ විනිශ්චයකාරයෙක් අස් කරන්න පුළුවන්. චෝදනා පත්‍රය ඉදිරිපත් කරන්නේ කොංග්‍රසයට. සෙනට් සභාව තමයි විභාග කරන්නේ. දෙකම ජනතාව පත් කරන සභා. වෙනසක් නැහැ ලංකාවේ තත්ත්වයත් ඒ හා සමානයි.මෙතනදි මේ ඝට්ටනයට යාම මීට ප්‍රථමයෙන් මේ ඝට්ටනයට ඔන්න මෙන්න කියල තියන අවස්ථාවක අධිකරණය පසුබැස්සේ. නමුත් මෙතනදි ඔවුන් මුහුණට මූණ දාල සටන් කරන්න ගියොත් අධිකරණයේ සමහර පිරිස් ඇත්තෙන්ම සිදුවන්නේ ලොකු ඝට්ටනයක්. නඩුකාර තුමන්ට ව්‍යවස්ථාව අර්ථ නිරූපණය කිරීමේ අයිතිය තිබෙනවා. අනෙක් පැත්තෙන් ව්‍යවස්ථාදායකය තමන්ගේ උත්තරීතර භාවය ආරක්‍ෂා කරන්න ඕන. නැත්නම් සිදුවන්නේ විශාල විපතක්. මොකද එහෙම නම් සාමාන්‍ය මිනිස්සුන්ට අධිකරණය උපකරණයක් කරගෙන නඩු පවරල ඒ නඩුව මාර්ගයෙන් නියෝග ගන්න පුළුවන් පාර්ලිමේන්තුවේ ක්‍රියාකලාපය සම්පූර්ණයෙන් අඩපන කරන්න.එහෙම කරන්න දෙන්න බැහැ. එහෙම වුණොත් නීතිය හදන්නත් ක්‍රියාත්මක කරන්නත් ආයතනයක් නැතුව යනවා. පාර්ලිමේන්තුව තම බලය නීති කෙටුම්පත් කිරීමේ බලය ඉක්මවා ගිහින් එය නවත්වන්න පුළුවන්. නමුත් ඔවුන්ට පාර්ලිමේන්තුවේ තියන වරප්‍රසාද පාර්ලිමේන්තුවේ මන්ත්‍රීවරුන්ට තියන ශක්තිය දුර්වල කරන්න බැහැ අධිකරණයේ නඩු තීරණවලින්.එහෙම කළොත් එයින් සම්පූර්ණ කඩා වැටීමක් සිදුවෙනවා. ඒක තමයි මෙතන තියන අවාසි ලක්ෂණය. මීට පෙර මෙහෙම තත්ත්වයක් ඇති වුණාම සරත් සිල්වා සමයේ ඔවුන් ඝට්ටනයට ගියේ නැහැ. නැවත වරක් ඔවුන්ගේ සම්බන්ධතා ඇතිකර ගෙන මේ රට මේ තාක් කල් ගෙන ගියා.අද එහෙම නෙවෙයි මේක විවෘත සටනක් බවට පත්වෙලා එක එක පියවර ගන්නවා. මේකෙන් විධායකයටවත් ව්‍යවස්ථාදායකයටවත් වැටීමක් නෙවෙයි මේ ක්‍රියාමාර්ගයෙන් වන්නේ අපේ ශක්තිය බිඳ වැටීමක්. ඒක තමයි මා කියන්නේ අද රාජ්‍ය වෙනස් කිරීමේ චේතනාවක් තියෙනවද කියලා මේ හරහා. මොකද මේ සටනේ ඉන්න සමහර කොටස් අපි දැක්කා ඔවුන් එදා යුද්ධ කාලෙ හැසිරුණ හැටි. ඔවුන් එදා කාටද වැඩ කෙරුවේ රට කඩන්න බෙදන්න රට විකුණන්න යන පිරිසක් එක්ක ක්‍රියා කරන්න ගියොත් සිදුවන්නේ මේ අවස්ථාවේදිත් රට දෙකට කැඩිල යාමක් සිදුවෙනවා.මේක බොහොම බැරෑරුම් ප්‍රශ්නයක්. මෙතනදි මා ද කියන්නේ ජනාධිපතිතුමාගේ අග්‍රවිනිශ්චයකාරතුමිය දෙන්නටම අන්‍යෝන්‍ය සම්බන්ධතාවයක් ඇතිව වැඩ කරන්න බැරි නම් දෙන්නගෙන් එක්කෙනෙක් ඉවත් වෙන්න ඕන. කවුද ඉවත් වෙන්නේ කියලා ඒක ජනතාව තෝරයි. ඒක මට තෝරන්න බැහැ.මට කියන්න පුළුවන් එකම දේ තමයි අද බැලුවොත් ජනාධිපතිතුමා යුද්ධය ජයග්‍රහණය කරල සාමය භුක්ති විඳින අවස්ථාවක ජනතා ප්‍රණාමය දිනාගත් පුද්ගලයෙක් වශයෙන් අපට කියන්න පුළුවන් එදින ඡන්ද ප්‍රතිඵල වලිනුත් ජනාධිපතිතුමා දිනනවා කියන එක. අධිකරණය මේ කරුණුත් තම මනසට ගත යුතුයි. මොකද එතකොට තමයි මේ මුළු චිත්‍රයම දකින්න පුළුවන්. ඒ තත්වය යටතේ ඔවුන් කළ යුත්තේ මෙවැනි සම්මතයකට යාම නෙමෙයි.අධිකරණය කියල තියනවා අපි මේක බාරගන්නේ නැහැ. ආණ්ඩු පක්‍ෂය විතරක් නෙමෙයි විපක්‍ෂයත් ඉන්නේ ඒ මාවතේ. විපක්‍ෂයේ ඉන්නවා ඔය කමිටුවේ හතර දෙනෙක්. ඔවුන්වත් උසාවියට කැඳවලයි තියෙන්නේ. ඔවුන්වත් නඩුවට සම්බන්ධවෙන්නේ නැහැ. මොකද පාර්ලිමේන්තු මන්ත්‍රීවරයකුට එහෙම සම්බන්ධ වුණොත් ඔහුගේ බාරගැනීමක් සිදුවෙනවා අපි අධිකරණයට යටත්ව ඉන්නවා කියලා.පාර්ලිමේන්තුවේ උත්තරීතරභාවය හා පාර්ලිමේන්තුවේ පරමාධිපත්‍යය ප්‍රජාතන්ත්‍රවාදයේ අත්‍යවශ්‍ය ලක්‍ෂණයක් වශයෙන් අපි සලකා එය අපි ආරක්‍ෂා කළ යුතුයි. පෞද්ගලිකව කියනව නම් මේ ඇතැම් මන්ත්‍රීවරු ගැන මගේ විශ්වාසයක් නැහැ. මට ඊට වඩා විශ්වාසයක් තියනවා සමහර විනිශ්චයකරුවන් ගැන.සමහර විනිශ්චයකරුවන් ඉද ඉන්න ඉතා දක්ෂ පුද්ගලයන්. එහෙම විශ්වාසයක් නැහැ මට ව්‍යවස්ථාදායකය එහි සාමාජිකයන් ගැන. නමුත් කියන්න දෙයක් තියනවා. අපි මේ අවස්ථාවේදී ව්‍යවස්ථාදායකයටත් ප්‍රජාතන්ත්‍රවාදයටත් මහා පහරක් ගහනවා අපේ ව්‍යවස්ථාවට පටහැනිව ක්‍රියාමාර්ගයක යෙදෙනව නම්.ව්‍යවස්ථාව අනුව ව්‍යවස්ථාදායකය විධායකය හා අධිකරණයට පැවරී ඇති වගකීම ගැනත් කතා කළොත්?මෙතනදි අපි අමතක නොකළ යුතු දෙයක් තමයි විධායකය කියන්නේ ජනාධිපතිතුමා. ව්‍යවස්ථාදායකය කියන්නේ පාර්ලිමේන්තුව. ඒ ආයතන දෙකම මහජන ඡන්දයෙන් පත්වන පිරිස්’ ඔවුන්ව ඉවත් කරන්නත් පුළුවන් ජනතාවට. එමනිසා ජනතාවට සමීපව ඉන්න පිරිසක් වශයෙන් ඔවුන් දන්නවා ජනතාවගේ අවශ්‍යතාවය. නමුත් මෙතනදි වැදගත් වන්නේ අධිකරණයේ නිලධාරින් ඉවත් කරනවා නම් ක්‍රමයක් තියනවා. ඒ ක්‍රමයත් සඳහන් කරල තියනවා අපේ ව්‍යවස්ථාවේ.දැන් ව්‍යවස්ථාවේ අධිකරණය විනිසකරුවන්ට විරුද්ධව ගෙන යන ක්‍රියා කලාපය එක්සත් ජාතික පක්‍ෂ රජයකත් එදා නෙවිල් සමරකෝන් මහත්තයට චෝදනා ආ විට ක්‍රියාත්මක කිරීමට ගෙනන ලද රීති. ඒ රීතිවල මම දකිනවා නොයෙක් දුර්වලතා අඩුපාඩුකම් දෝෂ තියනවා. මට තේරෙන්නේනැත්තේ අපි මේ දෝෂ දැකල තියනවා අවුරුදු විසිපහකටත් වැඩි කාලයක් තිස්සේ ඒ වගේම ඒ කාලය තුළ විනිසකරුවන් හතර දෙනකුට මේ තේරිම් කාරක සභා ඉදිරියේ පෙනී සිටීමට සිදුවුණා. ඉතින් මේක අහිතකරනම් විනිශ්චයකරුවන්ට හෝ වෙනත් පිරිසකට කළ යුත්තේ කුමක් ද. ඔවුන් කියා සිටින්න ඕන බලධාරීන්ට දේශපාලන බලවතුන්ට මේක ඉවත් කරන්න. වෙලා තියෙන්නේ අවුරුදු 25 ක් මේ නීතිය තියනවා.ඒ වගේම ඒ කාලසීමාව විනිශ්චයකරුවන් හතර දෙනෙක් දඬුවම් කිරීමට කැඳවලා තියෙනවා. මේක බලපාන ඉහළ විනිසුරුවන් හා මේ ගැන අද වැලපෙන සිවිල් සංවිධාන අවුරුදු විසිපහක් මේක දැක දැක නිකන් හිටියේ ඇයි. මේක ජාතික දුර්වලකමක්. විනිශ්චයකරුවන් විශේෂයෙන් තමන්ගේ ප්‍රශ්න තමන්ම විසඳගන්න ඕන. මාධ්‍යකරුවන්ටත් තිබුණා සාපරාධි අපහාස කිරීමේ නීතිය.මාධ්‍යකරුවන්ට හැකිවුණා ඒක වෙනස් කරගන්න. ඒ වගේ අවශ්‍ය වෙනස්කම් කර නොගත්තොත් එහි ඵල විපාකත් විඳින්න වෙනවා. දැන් තියෙන ක්‍රියාමාර්ග ආරම්භ කළායින් පස්සේ ආපසු යන්න බැහැ. එහෙම කළොත් නීති පද්ධතියම කඩා වැටෙනවා. නීතිය නඩුවක් දාන අවස්ථාවේ තමයි බලපාන්නේ.තමන්ගේ සගයන්ට වූ දේ දැක දැක විනිශ්චයකරුවන් නිදාගෙන ඉඳලා දැන් කතා කිරීමෙන් ඵලක් නැහැ. මා හිතන්නේ නැහැ මේ වෙලාවේ විනිශ්චයකරුවන් සද්ද කරනවා කියලා. මේ ඝෝෂාව කරන්නේ ශිරානි බණ්ඩාරනායක මැතිනියගේ දෝෂාභියෝගයට විරුද්ධ පිරිස් විසින්. එතන විවිධ පිරිස ඉන්නවා.මේ ආයතන අතර අන්‍යෝන්‍ය සබඳතාව පවත්වාගන්නේ කොහොම ද?විධායක ව්‍යවස්ථාදායකය හා අධිකරණය කියන්නේ එකිනෙකා සුපරීක්ෂණය හරහා ප්‍රජාතන්ත්‍රවාදයේ ව්‍යුහය සකස් කිරීමක්. මෙතනදි මේ යෝධයෝ තුන් දෙනාගෙන් එකිනෙකාට ගහගන්න හැදුවොත් කඩා වැටෙන්නේ මුළු අත්තිවාරමමයි. මේකෙන් තමයි රට සෝදාපාළුවකට විතරක් නෙවෙයි මේ රටේ නැවත වරක් බෙදුම්වාදයට යන්න පුළුවන් ගමනක් මේක.ඒ නිසා එක ස්ථාවරයක ඉඳන් අඩුපාඩුකම් තියනවනම් ඒව නිවැරැදි කරල අපි යන්න ඕන ඉදිරියට නැතහොත් සිදුවන්නේ අපි මේ සුළු ප්‍රශ්නවලට යොමුවී විශාල පරිමාණයේ ප්‍රශ්නවලින් ඉවත් වෙනවා. සටනකට යාමට උසිගැන්වීම ඉතාම අහිතකරයි. ඒ නිසා පරීක්ෂණයක් තියනව ඒක ඉක්මනින් අවසන් කර හෙළි කිරීමක් කරන්න ඕන ජනතාවට. මොකද ජනතාවට පාර්ලිමේන්තු ක්‍රමය යටතේ එවැනි පරීක්ෂණවලට සහභාගිවීමේ හෝ කන්දීමේ අයිතියක් නැහැ. ඒ නිසා තමයි අවශ්‍යතාවක් තියනවා මෙතන විධිමත් ක්‍රමයක් තිබිය යුතුයි.මේ ආයතන තුන අතර මෙතරම් ඝට්ටනකාරී තත්ත්වයක් කවදාවත් දැකල නැහැ. මෙතන ඉන්නවා පිරිසක් ශ්‍රී ලංකාවට අහිතකර ප්‍රශ්නයක් ඇතිවෙනවානම් ඔවුන් සමඟ සිටිනවා. හැමෝම නෙවෙයි විරුද්ධ වෙලා විවේචන කරලා වැරදි හදාගන්න හදන බුද්ධිමත් පිරිසක් ඉන්නවා. ඒක තමයි ප්‍රජාතන්ත්‍රවාදයේ ලක්ෂණය. විරුද්ධ වන පිරිස හිර ගෙවල්වලට දාන්නෙ නැහැ අපේ ක්‍රමය යටතේ. ඒක නිසා සුහදව ඇතිවන ප්‍රශ්න නිරාකරණය අත්‍යවශ්‍යයි. නමුත් මේ අවස්ථාවේ මම දන්නේ නැහැ ජනාධිපතිතුමාත් අග්‍රවිනිශ්චයකාරතුමියත් අතර මේ ඝට්ටනය විහිදී ගිය ආකාරය අනුව සුහදව වැඩ කරන තැනකට නැවත එයි කියලා.පාර්ලිමේන්තුවේ බලයත් ආරක්ෂා විය යුතුයි. අධිකරණයේ ගෞරවයත් ආරක්ෂා විය යුතුයි. අගවිනිසුරු තුමියටත් චෝදනාවලට උත්තර දෙන්න අයිතියක් තියනවා. ඒක විනිශ්චයකරුවන් දේශපාලන මට්ටමකට වැටිලා මේ ප්‍රශ්නය ඒකෙන් අයුතු ප්‍රයෝජන ගන්න හෝ අනෙක් පැත්තෙන් විනිශ්චයකරුවන්ට අගෞරව වන සේ ජනතාව හැසිරවීමත් වැරදිය. ඒක තමයි දෙපැත්තෙන්ම සිදුවන්නේ. මෙතන අගවිනිසුරු තුමිය උත්තර දෙන්න ඕන පාර්ලිමේන්තු කාරක සභාවට. නෙවිල් සමරකෝන් මහතාත් කළේ ඒකයි. මේ දෝෂාභියෝග විභාගය ඉක්මනින් අවසන් කළ යුතුයි. මොකද පුද්ගලයෙක් නොව රට ආරක්ෂා කිරීමයි වැදගත් වන්නේ.(ශාන්ත රෝහණ රණවක මෙහෙයවූ ශ්‍රී ලංකා ගුවන්විදුලි සංස්ථාවේ ‘ඇතුළු පැත්ත’ සාකච්ඡාව ඇසුරිනි.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af1212094</link>
    <topic>අමර සර සිරි... සිරි සිරිපොද වැස්ස</topic>
    <author>කසුරි</author>
    <content>අමරණීය අමර සර යළි නැඟී නෙළුම් පොකුණ සිසාරා මියුරු සරින් දෝංකාර දෙන්නට පටන්ගත්තේය. මහා අත්පොළසන් හඩකින් නෙළුම් පොකුණෙහි නෙළුම් මල් පියලි පමණක් නොව නෙළුම් පොකුණෙහ් හතර වට ඇති බිත්ති පවා දෙදරුම්කා ගියේය.අසූපස් විය පසු කළද තවමත් සිය හඬ පෞරුෂයේ තාරුණ්‍යය ද ශබ්ද මාධුර්යයද අංශු මාත්‍රයකිනු දු බිඳ වැටෙන්නට ඉඩ නොදුන් මේ අසාමාන්‍ය දැවැන්ත ප්‍රතිරූපයක් ඇති පුංචි මිනිසාට අත්පොළසමක් දෙන්නට වරමක් ලැබීමට තරම් මම වාසනාවන්තයෙකු වූයෙමි.වාලුකා කාන්තාරයේ ගිනියම් වැලි පොළොවේ රස්නයෙන් මගේ දෙපා පතුල් හි දිය බුබුළු මතුවී තිබිණි. ඒවායින් නැඟෙන ඉවසාගත නොහැකි වේදනාවෙන් මගේ අධ්‍යාත්මය අඩපණ වී ඇත්තාසේ ය.දෙපතුල් දොවා ගන්නට දිය කඩිත්තක් සොයමින් මම වාලුකා කාන්තාරයේ අනන්තයෙහි පෙනෙන මිරිඟුදිය දිස්වෙන ඉසව්ව වෙත පියමං කරමින් සිටියෙමි. තණපතක දැවටුණු පිනිපොදක තෙත පහසවත් නොලැබිණි. (වැලි කතරක, තණපතක පහස කෙසේ නම් ලබන්නදැයි පසුව මට සිතිණි. එය හුදු ස්වප්න මායාවක් පමණි.)එහෙත් දකිමින් සිටි ස්වප්න මායාව, සැබෑවක් වූ අසිරිමත් මොහොතක් උදාවිය. නෙළුම් පොකුණක් මත සිරිපොද වැහි බිංදු වැටෙමින් තිබුණේය. නෙළුම් පත් සිලි සිලි රිද්මයෙන් සලිත වෙමින් වස්සානයේ සමූහ ගීතය ගායනා කරමින් සිටියේ ය.මම නෙළුම් පොකුණෙහි ඉවුර අසබඩ තණ බිස්සක සුවපහසුව වාඩිගත්තෙමි. මගෙ දෙකම්මුල් නොව දෙසවන් මතට ද වස්සානයේ වැහි බිංදු පතිත වන්නට විය.”ඈත කඳුකර හිමවි අරණේ සීත චන්දන ලපලු සෙවණේ සුළං රැල්ලේ පාව එන්නේ ඔහුගෙ නාමය වේ”සැබැවින් ම ඔහුගේම හඬෙහි මධුර දෝංකාරය මතින් ඔහුගේ ම නාමය පාවී ආවේය.”අමරදේව“නෙළුම් පොකුණ වටා සිටි සුවහසක් ජනයා එකම සුසුමකින් අමරදේවයන් සමඟ ඒකාත්මික වන්නට පටන් ගත්තේ, ඔහුගේ රුව දුටු පළමු තත්පරයේ සිටය.අසූපස් වියැති අමරදේව හඬ විසිවයස් තාරුණ්‍යයේ ප්‍රේමණීය දෝංකාරය පොද වැස්සක් බවට පත්ව ආධ්‍යාත්මයේ පත්ලෙහි සිට රසික ජන මුව විට දක්වා වූ ඉඩහසර මෝහනීය මධුර ස්වරයෙන් පුරවාලන්නට පටන්ගත්තේය.”ජගන් මෝහිනී මධුර භාෂිණි චාරු දේහිනී කමල වාසිනී”ඔව්.. ඒ තාරුණ්‍යයේ චමත්කාරජනක කටහඬ මැයි... මෝහනීය සර බිඳකින්වත් පලුදු වී නොමැත්තේය. රසික ජනයා දැහැන්ගත වූ ආනන්දනීය හෝරාව එළැඹියේය.”සන්නා ලියනේ සන්නා ලියනේ මේ හිමිදිරි උදයේ...”නෙළුම් පොකුණෙහි විසල් වේදිකා මණ්ඩපය මොනවට හැඩගැන්වී තිබිණි. එහි තැන තැන වාඩිගෙන සිටි සන්නාලි ළඳුන් පොකුර සීරුවට සළුවක් වියමින් සිටියහ.”සැන්දෑ අහසේ සුදුමැලි පාටින් සීතල සළුව වියන්නේ මියගිය ඇයගේ මිනිය වසන්නයි සීතල සළුව වියන්නේ”අමරදේවයන් සමඟ ඒකාත්මික වන්නට සේකරයෝ ද නෙළුම්පොකුණට ප්‍රාදුර්භූත වූහ.”පිය සබඳ ගතින් වෙන්වුවද සැමදා මම ඔබ ආත්මය තුළ නිසොල්මන්ව සිටියෙමි”වසන්තය උදාවී ඇත. මම ඈත අහස දෙස බලා සිටිමි. සිහින් මල් පියල්ලක් මඳ සුළඟේ පාවී පාවී අවුත් මගේ දෝත මතට නොව ආධ්‍යාත්මය මතට වැටිණි.එහි පහස කෙතරම් සියුමැලි වීද යත් මගේ දෑස් අඩවන් විය. ආධ්‍යාත්මය සියුමැලි බවින් පිරෙන්නට පටන්ගත්විට ගොරෝසු කඩතොලු සියල්ල පිරිමැදී සුමටවී ගියේය. සියුම් බව පමණක් ම ශේෂ විය. ඒ සියුම් ආධ්‍යාත්මය පුරාම මනෝරම්‍ය දෝංකාරය යළි නැඟෙන්නට පටන් ගත්තේය.”වසන්තයේ මල් කැකුළු නෙලාලා ඔබ මා දෝතට ගෙනෙනතුරා මඟ බලමින් මා සිටියා සොඳුරු වසන්තය ගෙවෙන තුරා අහස පොළොව ගිනියම් අව්වේ ගහකොළ මැලැවෙන ගිම්හානේ අවසානේ ඔබ ආවා ඔබ අතැවු මල් එකිනෙක පරවීසුළඟේ විසිරෙනු මා දුටුවා සුළඟේ විසිරෙන ඒ මල් අතරින් ඔබගෙ රුව මා දුටුවා ”සහෘදය දැහැනින් මිදෙන්න” හඬක් ඇසී මම දැහැනින් මිදුනෙමි.”අමරදේව ගයන ගී අසන්න.. ඔහු දෙස බලන්න. කුඩා රූපකාය තුළ තෘප්තියෙන් වෙසෙන මහා ගාන්ධර්වයා දකින්න. මහා දැවැන්ත සිරුරුවලින් යුත් ඇතැම් පුරුෂ ගායකයන් ස්ත්‍රී හඬින් ගී ගයද්දී මේ කුඩා සිරුරෙන් නැඟෙන මහා හඬ පෞරුෂයට සවන් දෙන්න.”මහගමසේකරයෝ, මානවසිංහයෝ පමණක් නොව ඩෝල්ටන් අල්විස් හුද මට කියන්නට වූහ.මම ඔවුන් දෙස බැලුවෙමි. එහෙත් ඔවුන් පෙනෙන්නට සිටියේ නැත.”සංගීත ක්‍ෂේත්‍රය මෙන්ම පදමාලා ක්‍ෂේත්‍රය ද මිය ඇදෙන්නට පෙර අපි සමුගෙන පැමිණියෙමු.”ඔවුහු තව්තිසාවෙහි සිට මට කීහ.”අමරදේවයන් ගැයූ ගීතය නෙළුම් පොකුණෙහි ගයන්නට මහාචාර්ය සනත් නන්දසිරි”ජැක්සන් ඇන්තනි වෙන කවරදාටත් වඩා සංවර සහ ගෞරවාන්විත රිද්මයකින් නෙළුම් පොකුණ සිසාරා නැඟෙන ගීතමය දියරැල්ල මැනවින් මෙහෙය වීය.සනත් ගේ ගැඹුරු හඬ ගාම්භීර සරකින් නැඟෙන්නට පටන් ගත්තේය.”මහ වැස්සට පෙර නිමිති පෙනෙනවා කවුළුව අතරින් සිරකඩ එනවා මල්පැණි වඩියක උණුසුම ලබනට යන්නට ඕනෑ කඩ මංඩිය වෙත”අපි මල්පැණි වඩියක රස පහස ලබන්නට කඩමංඩිය වෙතට නොගොස් නෙළුම් පොකුණෙහි කන්ඩිය මත වාඩිගෙන සිටියෙමු. සනත් ගේ හඬ වියැකී ගියේය.”අපි කැමතියි ගුරු අමරදේවයිනි ඔබතුමාගේ ම හඬින් එම ගීයෙහි පදයක් දෙකක් අසන්නට..”නෙළුම් පොකුණු කණ්ඩිය මත වාඩිවී සිටි රසික ජනයාගේ පැතුම ඉවෙන් මෙන් දැන ජැක්සන් යළි වඩාත් සංවරව ආයාචනාත්මකව සහ ගෞරවාන්විතව ඉල්ලා සිටියේය.”පාරට බැස්සම නොවැ සීතල වැඩි තනිකම ඊට වැඩීයි එපා එපා මී විත මගෙ දෙතොලට ආපසු මගෙ කුටියට යනවා මා ආපසු යනවා”අමරණීය අමර සර යළි නැඟී නෙළුම් පොකුණ සිසාරා මියුරු සරින් දෝංකාර දෙන්නට පටන්ගත්තේය. මහා අත්පොළසන් හ¾ඩකින් නෙළුම් පොකුණෙහි නෙළුම් මල් පියලි පමණක් නොව නෙළුම් පොකුණෙහ් හතර වට ඇති බිත්ති පවා දෙදරුම්කා ගියේය.අසූපස් විය පසු කළද තවමත් සිය හඬ පෞරුෂයේ තාරුණ්‍යය ද ශබ්ද මාධුර්යයද අංශු මාත්‍රයකිනු දු බිඳ වැටෙන්නට ඉඩ නොදුන් මේ අසාමාන්‍ය දැවැන්ත ප්‍රතිරූපයක් ඇති පුංචි මිනිසාට අත්පොළසමක් දෙන්නට වරමක් ලැබීමට තරම් මම වාසනාවන්තයෙකු වූයෙමි.”පිලේ පැදුර හේනට අරගෙන යනවා එළා පැදුර මැස්සේ එහි සැතපෙනවා”ඒ මොහොතෙහිදී එක් පදයක් අමතකව ගොස් අමරදේවයන්ගේ මිමුණුම් හඬ ඇසෙන්නට පටන්ගත්තේය. ඒ හදිසි මිමුණුම් හඬ එතෙක් මෙතෙක් අප අසා ඇති සියලු පද ගායනාවන්හි ගැබ්වූ මාධුර්යය පරාජය කළේය. අපි ඒ අසමාන මිමිණුම් හඬින් දැහැන්ගතව දෑස් පියා ගත්තෙමු.අමරදේවයිනි ඔබේ මිමුණුම් හඬ අපේ ආධ්‍යාත්මය පුරා විසිර වූ මනෝරම්‍ය රංජනය අප කිසිදාක අත් විඳ නැත.”අමරදේව භාෂා ප්‍රවීණයෙක්. අතිශය සංවේදී මිනිසෙක්. ඔහුගේ ගැයුම ;මන් ම පද බැඳුම ද අද්විතීයයි.”පූරක ජැක්සන් එපරිදි පවසා වඩාත් අප කුතුහලයට පත් කළ ප්‍රකාශය ඉදිරිපත් කළේ මෙසේයි.”ගුරු අමරදේවයන් අතින් ලියැවුණු පරම්පරා ගණනාවක රසික ජන සමූහයා කුල්මත් කළ මනබන්ධනීය ශාන්ත මේ රෑ යාමේ ගීය ගයන්නට අමරදේවයන් සමඟ එක්වන්නේ කවුරුන්ද... මම නොකියමි. බලන්න... විඳගන්න.. ඒ අසිරිමත් අත්දැකීම.”තමන් සමඟ “ශාන්ත මේ රෑ යාමේ” ගයන්නට එන්නේ කවුරුන්දැයි දැකගන්නට අමරදේවයෝ ද වටපිට බලන්නට වූහ.ශාන්ත මේ රෑ යාමේ ගීතයේ හඳුන්වාදීමේ සංගීතය ද ඇරැඹිණි. එහෙත් කිසිවෙක් වේදිකා මණ්ඩපයට අවතීර්ණ වී නොමැත.වේදිකා මණ්ඩපය පසෙකින් තනා තිබුණු පිය ගැට පෙළ බසින සුදු ඇඳගත් තරුණයන් තිදෙනෙකි.”මේරියන්ස් නලීන්”මා අසල අසුනෙහි සිටි සහෘදයා ඔහුගේ මිතුරාට කියනු මට ඇසිණි.පොපියන තාරුණ්‍යයේ සිහින ගායකයා නලීන් පෙරේරා පැමිණ අමරදේවයන්ට නමස්කාර කළ අයුරු... සහ ශාන්ත මේ රෑ යාමේ ගීය ගැයූ අයුරු නොව ම සිතෙහි වඩාත් සංවේදී තැනෙක ශේෂ වූයේ ඔහුගෙන් පිටවුණු මේ මනබැන්දූ වචන කිහිපයයි.”අමරදේව සර් අපට මුලින් හමුවුණා නම් අප ඉන්නේ අද සිටින තැන නොවෙයි. වඩාත් උත්කර්ෂවත් තැනක. අමරදේව සර් ගේ ගායනයට දහස් වාරයක් වන්දනා කරනවා නම් එතුමාගේ නිහතමානීකමට දස දහස්වාරයක් වන්දනා කරනවා.”නලින්ගේ ඒ වදන් මුතු ඇටසේ ඇමිනෙන්නට වූ කල්හි නැඟෙන්නටවූ අත්පොළසන් හඬට යළිත් වරක් නෙළුම් පොකුණෙහි විසල් ද්වාරයන් පවා සලිත වී ගියේය.වික්ටර්, සුනිල්, නන්දා, නීලා, නිරෝෂා මතු නොව පුත් රංජන්, දූ සුභානි ගේ හඬ සමඟ වැටුණු සිරිපොද නිමා විණි. නෙළුම් පොකුණෙහි ඉවුර මතින් අපි නැඟී සිටියෙමු.පිටත පරිසරය වෙනස්ය. දැහැන බිඳී ගොසිනි. වාහන හඬ ඇසේ. අතොරක් නැතිව කන්කරච්චලය පැතිරෙයි.එහෙත්... ඒ කන්කරච්චලය මොහොතකට නිහඬ කොට යළිත් ඒ අපූර්ව හඬ දෝංකාර දෙන්නට පටන්ගත්තේය.”නිම් හිම් සෙව්වා මා සසරේ...”අමරදේවයන්ගේ සුගායනීය ගැඹුරු හඬ සමඟ තවත් ගැඹුරු හඬක් නින්නාද වෙමින් තිබිණි. ඒ නිමල් මෙන්ඩිස්ගේ හඬයි. ඔහු “නිම්හිම් සෙව්වා මා සසරේ” ගීතයට ඉපදෙන්නට අත්වැල් දුන් ඉංගි‍්‍රසි ගීතය ගයන්නට විය.නිම්හිම් සෙව්වා මා සසරේ” කොළඹ පුරවරයේ වාහන නළාහඬ යටපත්කොට අමරණීය අමරහඬ දෝංකාර දෙන්නට විය.අමරදේවයන් පිළිබඳ බොහෝ අය නොදන්නා හයිකු සම්ප්‍රදායයේ කවියක් ම සිතට කඩාපැන්නේ මහත් වූ ප්‍රහර්ෂයකිනි. ඒ බර්ටි ජයසේකරගේ “සුන්වූ කැටපත්” නම් කාව්‍ය සංග්‍රහයේ අන්තර්ගතවූවකි.”ඉපිද මැරේ.. යළි ඉපිදේ..” අමරදේවත් කියන කියුමක්නෙළුම්පොකුණ පරිශ්‍රයේ ප්‍රධාන ද්වාරය අසල සිට පවසමි.”ගුරු අමරදේවයිනි.. ඔබ කිසි දිනෙක මිය යන්නේ නැත. සරච්චන්ද්‍රයන් ඔබට අමරදේව යයි නම් තැබුවේ නිකමට නොවේ.”කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af1212092</link>
    <topic>‘මම විභාගෙට ලිව්වෙ චූටි මල්ලිත් වඩාගෙන’</topic>
    <author>රමණී සුබසිංහ ඡායාරූප චන්දන උඩුවාවල</author>
    <content>කිරි සප්පයන් දෙදෙනකුට අම්මා වුණ දස හැවිරිදි අක්කාඋඩුදුම්බර තෙල්දෙණිය කොට්ඨාසයේ රඹුක්වැල්ල කනිෂ්ඨ විද්‍යාලයේ පහ වසරේ ඉගෙනුම ලබන නිලූෂා දිල්ෂානි සිසුවිය පිළිබඳ සංවේදී පුවතක් අපට පසුගිය සතියේ අසන්නට ලැබුණි. කුඩා සහෝදරයන් දෙදෙනෙකු සමඟ මේ දියණිය තනිකර දමා ඔවුන්ගේ මව විදේශ රැකියාවකට ගොසිනි. පියා ද නිවස හැර ගොස් ය.ආච්චි අම්මාගේත්, සීයාගේත් රැකවරණය ලබන මේ දරුවන් ගෙවන ජීවිතය ඉතාම කටුකය. පාසල් අවසන් වාර විභාගය පැවති පසුගිය දිනෙක ඇය වයස අවුරුදු දෙකක් තරම් වූ කුඩා සොහොයුරා ද වඩාගෙන ගියේ මල්ලී ගේ රැකවරණයට නිවෙසේ කිසිවකු නොසිටි නිසාය. විභාගය ලිවීමේ දැඩි අවශ්‍යතාවය ද නිසාය. පාසලේ ගුරුවරු පවසන්නේ අත දෙන්න කෙනෙක් සිටී නම් ඉගෙනීමට දක්‍ෂ මේ දියණිය බොහෝ දුර යන බවයි. මේ ඒ දිරිය දියණිය ගේ කතාවයි.‘මම රට යන්නද පුතේ’ අම්ම දවසක් මගෙන් ඇහුවා. ඒ වචනවල තේරුම හරියට ම නොතේරුණත් මට මතක් වුණේ චූටි මල්ලි.’එපා අම්මෙ. අම්ම රට ගියා ම චූටි මල්ලි බලාගන්නෙ කවුද?’ කියල මම අම්මට කිව්වා.ඒත් කටු මැටි ගහපු එකම එක කාමරයක් තියෙන පුංචි ගෙදර වෙනුවට වීදුරු ජනෙල් දාපු ලස්සන ගෙදරක්, ලොකු ටී.වී. එකක්, කතා කරන බෝනික්කෙක්, රසම රස චොක්ලට් ගොඩාක් අරන් දෙනවා කියද්දි නම් අම්ම රට ගියොත් හොඳයි කියල මටත් හිතුණා.’මේ කිරි සප්පයෝ තුන් දෙනෙක් තනිකරල උඹ රට රාජ්ජෙ ගියාම උන්ට යන කල මොකක්ද?’ කියල කිරි අම්මයි, කිරි අත්තයි හැම වෙලාවෙම අම්මට දොස් කිව්වා. තාත්තත් රණ්ඩු වුණා. ඒ විදිහට ටික කාලයයි ගෙවුණේ. දවසක් අම්මා උදෙන් ම ගමනක් ගියා.’මගෙ දුව මල්ලිලා දෙන්න බලාගෙන පරිස්සමට ඉන්න ඕන’ කියල අම්ම ගෙදරින් පිට වුණේ මගේ මූණත් ඉඹල. අම්ම එහෙම කියන කොට මට හිතුණෙ මම දැන් ලොකු ළමයෙක් කියල. මගෙ හිතට හරි සතුටක් දැනුණා. සීතලේ නිදා ගෙන හිටපු චූටි මල්ලිට රෙද්දකුත් පොරවලා මම එදා ඉස්කෝලෙට ගියා. දවල් ගෙදර එන කොටත් අම්ම ගෙදර ඇවිත් නෑ. නැඟිටපු වෙලාවේ ඉඳන් බඩගිනිවෙලා අඬන චූටි මල්ලි ගේ ඇස් දෙකත් ඉදිමිලා. කටහඬත් වෙනස්වෙලා.’කොලු පැටියා බත් කටක් කන වයසක ද ඉන්නේ. උදේ ඉඳන් ම තේ කහට ටික විතරයි.’ කියල කිරි අම්මත් අඬනවා. මම ගේ ඇතුළට දිව්වා. ළිප මුල්ලේ කෙළවරක තිබ්බ පිටි ටින් එකේ අඩියට වෙන්න තිබුණු පිටි ටික සූරලා මම කිරි අම්මට දුන්නා. ඈ හදල දුන්නු කිරි ටික එක හුස්මට බීපු චූටි මල්ලියා ඇඬීම නවත්තලා ලස්සනට හිනා වුණා. අම්ම ගේ මූණටත් වඩා මල්ලිගෙ ඒ හිනාව මට හැමදාම මතක් වෙනවා.එදා හැන්දෑවෙ අම්ම කොහේදෝ ඉඳලා උඩහ ගෙදර නැන්දට කෝල් කරල තිබුණා. ‘මම රට යනවා කියලා අම්මට කියන්න.’ නැන්දා ඒ පණිවිඩේ කිව්වේ පුදුම වෙලා. ඒ වෙලාවෙ මගෙ පපුව හිරවෙනවා වගේ දැනුණා. ඇස්වලින් කඳුළු බේරුණා. නැන්දා කියන්නේ බොරු. මේ ඉන්නේ අපේ අම්මා. අම්ම ලස්සනට හිනාවෙවී ගේ ඉස්සරහ හිටගෙන ඉන්නවා වගේ මට දැනුණා. මම ඇස් දෙක පිහදාලා හොඳට බැලුවා. අම්ම හිටියෙ නෑ.ඒ දැනට අවුරුද්දකට විතර කලින්. එදා ඉඳන් අපි හැදුණේ කිරි අම්මා ළඟ. වෙනදා අම්මා ගේ තුරුලේ හිටපු චූටි මල්ලියා දැන් නිදා ගන්නේ මට තුරුල් වෙලා. මද්දු මල්ලි දකුණු පැත්තේ. රෑට බඩගිනි වෙලා සැරෙන් සැරේ ඇහැරිලා අඬන චූටි මල්ලි නළවන්නෙත් මම. හිස් සූප්පුවක් දීල උකුලේ තියලා නළවන කොට මල්ලිට ආයෙත් නින්ද යනවා. මටත් නින්ද යනවා.අම්මා ගිය දවසෙ ඉඳන් අපේ තාත්තත් හැමදාම ගෙදර එන්නෙ නෑ. රස්සාව කුලී වැඩ. ඒත් හැමදාම වැඩ නෑ. මාසයකට දෙකකට සැරයක් චූටි මල්ලිට කිරි පිටි පැකට් එකක් ගෙනත් දෙනවා.දවසක් කිරි අම්ම මාත් මල්ලිලා දෙන්නත් එක්ක අපේ පළාතේ ආණ්ඩුවේ ලොකු කන්තෝරුවකට ගියේ තාත්ත ඉඳල හිටල ගෙනත් දෙන කිරි පැකට් එකෙන් විතරක් මල්ලිගෙ බඩ පුරවන්න බැරි හින්දා. අපේ කතාව අහගෙන හිටිය ඒ කන්තෝරුවේ ලොකු මහත්තයා කිව්වේ ‘මොනව කරන්නද අම්මේ. මගේ සාක්කුවෙන් දෙන්න ද?’ කියලා. වචනයක්වත් කතා නොකරපු කිරි අම්ම අපි තුන්දෙනත් අරගෙන ආපහු හැරුණා.අවුරුදු ගාණක් මේ ගුරු ජීවිතේ අපි බොහෝ අත්දැකීම් ලැබුවා. දරුවො ගැන හිත සසල කරන සිදුවීම් දැක්කා. ඒත් මේ තරම් සංවේදී සිදුවීමක්, දැඩි සහෝදරත්වයක් තිබෙන දරුවෙක් දැක්කේ පළමු වතාවට. මේ දරුවා අපට විතරක් නෙමෙයි. සහෝදරකමේ අගය ගැන මුළු රටට ම හොඳ පණිවුඩයක් දුන්නා.මේ දරුවා වගේ ම මේ පාසලේ ඉන්න හුඟක් දරුවො අසරණයි. ගුරුමණ්ඩලයත් මමත් වෙනත් පාසල්වලට මාරු නොවී මේ පාසලේම රැඳී ඉන්නේ ඔවුන් ගේ අනාගතය වෙනුවෙන්. තෙල්දෙණිය අධ්‍යාපන කලාපේ දුෂ්කර පාසලක් වුණත් 2011 වසරේ අ.පො.ස සාමාන්‍ය පෙළ 70% ඉහළම ප්‍රතිශතය තිබුණේ අපේ පාසලට.විදුහල්පති ඒ.එම්.ඒ.ඩබ්ලිව්. ජයතිලක මහතාකිරි අම්මගේ ඇහෙන් වැටුණු කඳුළුවලින් මල්ලිගේ පිට තෙමෙනවා මම දැක්කා. කිරි අම්මට තවත් දුක හිතෙයි කියලා මම අහක බලා ගත්තා. දවසක් චූටි මල්ලිට කිරි බෝතලේ දෙන කොට මද්දු මල්ලිත් ඒ කිරි ඉල්ලලා ඇඬුවා.’මගෙ හොඳ මල්ලිනේ, ඔයා අඬන්න එපා. ඔයාට බත් කන්න පුළුවන්නේ. මේ පිටි ටික ඉවර වුණොත් චූටි මල්ලි බඩ ගින්නේ නේද?’ මම මල්ලිව තුරුලු කරගෙන එහෙම කිව්වා. මගේ මල්ලිත් චූටි මල්ලිට හරිම ආදරෙයි. එයා ආයේ කවදාවත් පිටි කිරි ඉල්ලලා ඇඬුවේ නෑ.අපේ තනියට කිරි අම්ම ළඟ හිටියත් අපිට රසට කෑම බීම දෙන්න, ගවුම් කමිස අරන් දෙන්න කිරි අම්මටයි කිරි අත්තටයි සල්ලි නෑ. වයස වැඩි හින්දා කුලී වැඩක් ලැබෙන්නෙත් නෑ. අම්ම රට ගිය මුල්මාස දෙක තුනේ විතරක් එවපු සල්ලිත් ඉවරයි.අපේ කිරි අත්ත උදේ ඉඳන් රෑ වෙන තුරුත් හේන් වැඩ කරනවා. කිරි අම්ම හේනට යන්නේ මම ඉස්කෝලේ ඇරිල ගෙදර ආවට පස්සේ. හැන්දෑ වරුවේ මල්ලිලා දෙන්නත් බලාගෙන මම ගෙදර ඉන්නවා. කිරි අම්මත් හේනට යනවා. චූටි මල්ලිගෙ ඇඳුම් ටිකවත් සෝදලා දෙන්න කියලා සමහර වෙලාවට කිරි අම්ම මට කියනවා. ඒ වැඩ වැඩි හින්දා. ඒ වැඩේට නම් මම මඟ හරිනවා. කම්මැළිකමට නෙවෙයි. රෙදි සෝදනකොට මගෙ ඇඟිලි රිදෙනවා.දැන් නම් මගේ චූටි මල්ලි බත් කනවා. වයස අවුරුදු දෙකක්නේ. කිරි අම්ම කියන්නේ ආරංචියක් නැතත් අම්ම රට ගිහින් දැන් අවුරුද්දකුත් ගෙවිල ඉවරයි කියලා. තුන්වේලම අපට බත් ලැබුණත් කිරි අම්ම නම් හුඟක් දවස්වල බඩගින්නේ. මුට්ටියේ ඉතිරිවෙන දවල් කෑම පංගුව රෑට අපි තුන්දෙනාට බෙදල දීලා කිරි අම්මා තේ කහට කෝප්පෙකින් බඩ පුරව ගන්නවා. ඒ වෙලාවට නම් මට බය හිතෙනවා. හරියට කෑමක් බීමක් නැතිව කිරි අම්මත් ලෙඩ වුණොත් මගේ මල්ලිලා දෙන්නා බලා ගන්නේ කවුද? ඉස්කෝලෙ පරිසර පාඩමේ දී අපේ ගුරුතුමී කිව්වේ නිරෝගී වෙන්න නම් සමබල ආහාර වේලක් ගන්න ඕන කියලයි.කිරි අම්මත් සැරෙන් සැරේ ලෙඩ වෙන්නේ හරියට කෑමක් බීමක් නැති හින්ද කියලයි මට හිතෙන්නේ. අහල පහල අය නම් කියන්නේ ඔය වයසක මනුස්සයට කිරි දරුවො තුන් දෙනෙක් බලා ගන්නත් පුළුවන් ද කියලා. ඒත් කිරි අම්ම නම් කවදාවත් ඒ ගැන මැසිවිලි කියන්නේ නෑ. මට වාගෙම මල්ලිලා දෙන්නටත් ගොඩක් ආදරෙයි.උදේ පාන්දරින් ම මම ඉස්කෝලෙට යන්නේ මද්දු මල්ලිත් එක්ක. මගේ මල්ලි වාගෙම පුංචි නංගිලා මල්ලිලා අම්මලා තාත්තලාගේ අතේ එල්ලිලා ලස්සනට හිනා වෙවී පාසලට එනවා. ‘අක්කේ, අපේ අම්මයි තාත්තයි හිටියා නම් අපිටත් ඒ විදිහට යන්න තිබුණා නේද?’ කියලා මල්ලි මගෙන් අහනවා. මටත් එහෙම හිතෙනවා. ‘මගෙ මල්ලිට මම ඉන්නවනේ’ එහෙම කියල මම මල්ලි ගේ හිත හදනවා.හැන්දෑවට ගෙදරදී මම මද්දු මල්ලිට අකුරු කියල දෙනවා. චූටි මල්ලිත් ළඟ තියාගෙන පාඩම් පොතේ තියෙන කවි කට පාඩම් කරනවා. මල්ලිලාට සෙල්ලම් කරන්න කොස් කොළ තොප්පි, කුරුම්බැට්ටි මැෂින් හදලා දෙනවා. වහින වෙලාවට නම් කඩදාසි ඔරු හදල ඉල්ලලා මල්ලි කරදර කරනවා.ඔවුන් ජීවත්වූ නිවෙසමම මගේ මල්ලිලා දෙන්නට වාගෙ ම පොත්වලටත් ගොඩක් ආදරෙයි. කඩදාසි ඔරු හදන්න මම කවදාවත් පොත්වල කොළ කඩන්නේ නෑ. අපිට අකුරු ලියන්න, චිත්‍ර අඳින්න පොත් පත් වාගෙම පෑන් පැන්සල් අරන් දෙන්නෙ ඉස්කෝලෙ ගුරුවරු. විදුහල්පතිතුමා, පන්තිබාර ගුරුතුමිය වගේ ම ගුරුවරු හැමෝම අපිට ගොඩක් ආදරෙයි. මම ඉගෙන ගන්න කැමතිත් ඒ හින්දමයි. පහුගිය දවස්වල ඉස්කෝලේ වාර විභාගෙ තිබුණා. ඒ දවසක කිරි අම්මට හොඳටම අසනීප වුණා.”මගෙ පුතේ මල්ලිලා දෙන්නත් බලාගෙන අද ගෙදර ඉන්න.”එහෙම කියල කිරි අම්මයි කිරි අත්තයි බෙහෙත් ගේන්න ඉස්පිරිතාලෙට ගියා. “විභාගෙට නොගිහින් මම කොහොමද හයේ පන්තියට පාස් වෙන්නේ. යාළුවෝ ඔක්කොම අද විභාගෙට ලියයි.”මගෙ ඇස්වලට කඳුළු පිරුණා. ‘මගෙ අම්ම හිටියා නම් කවදාවත් මට මෙහෙම වෙන්නේ නෑ.’ මට එහෙම හිතුණා. මල්ලිලා දෙන්නම ඇහැරුණෙත් ඒ වෙලාවේ.දෙන්නටම තේ බොන්න දුන්නු මම මද්දු මල්ලිගේ මූණ කට සෝදලා ඇඳුමක් ඇන්දුවා. ඊට පස්සේ චූටි මල්ලිව සේදුවා. ගමනක් යන්න තරම් හොඳ ඇඳුමක් නැති වුණත් මල්ලිට පරණ කමිසයක් ඇන්දුවා. පොත් ටික මද්දු මල්ලි අතට දීලා මම චූටි මල්ලි වඩා ගත්තා.’මම කොහොම හරි අද විභාගෙ ලියනවා.’ එහෙම හිතාගෙන පාරට ආවා. පාරේ වළවල්, ගල්පතුරුවල වැදිලා මගේ එක රබර් සෙරෙප්පුවක් ගැලවෙනවා. ඒ හැම වෙලාවකම එක අතකින් පොත් ටික ගත්තු මද්දු මල්ලි ඒ සෙරෙප්පුව හදලා දෙනවා. ඒ විදිහට අපි ඉස්කෝලෙට ගියා. ළමයි විතරක් නෙවෙයි. ගුරුවරුත් පුදුම වෙලා බලාගෙන හිටියා. මගේ ඇස්වලට කඳුළු ආවා. බයට නෙවෙයි. ඒ වෙලාවෙ මට ගොඩාක් දුක හිතුණා. විදුහල්පතිතුමා මට කතා කළා.’ඇයි පුතේ මල්ලිත් අරගෙන ඉස්කෝලෙට ආවේ’ එතුමා මගෙන් ඇහුවා. මම විස්තරේ කිව්වා. මට විභාගෙ ලියන්න ඕනෑ කියලත් කිව්වා. විදුහල්පතිතුමා හරිම කරුණාවන්තයි. මට විභාග ශාලාවට යන්න ඉඩ දුන්නා.අපේ පන්ති බාර ගුරුතුමී විතරක් නෙවෙයි. ගුරුවරු හැමෝම මල්ලිව වඩාගන්න හැදුවා. මගේ මල්ලි මා ළඟින් හෙල්ලෙන්නේවත් නෑ. මල්ලිට කෑම බීම ගොඩක් දුන්නා. ඒත් කිසිම කෙනෙක් ළඟට යන්න මල්ලි කැමති වුණේ නෑ. මම මල්ලිත් තුරුළු කරගෙන ම ප්‍රශ්න පත්තරේට උත්තර ලිව්වා. ටික වෙලාවකින් මල්ලිට නින්ද ගියා. එක ගුරුතුමියක් මල්ලිව මේසයක් උඩ නිදි කළා.එදා මේ සිදුවීම දැකපු ගුරුවරු හුඟ දෙනෙක් ඇඬුවා. මටත් ගොඩාක් දුක හිතුණා. ඒත් මොනවා කරන්නද? අපේ අම්ම අපි ළඟ නෑනේ.’කුඩා දරුවන් ඉන්න මවුවරුන් පිට රට රැකියාවලට යාම තහනම්’ පත්තර පිටුවක එහෙම ප්‍රවෘත්තියක් තියෙනවා දවසක් මම දැක්කා. එහෙම නම් අපේ අම්මා රට ගියේ කොහොමද? අපි තුන්දෙනා තාමත් පොඩි දරුවොනේ. සල්ලි ගොඩක් අරගෙන එනවා කියලා අම්මා රට ගියත් දැන් අම්ම ගැන කිසිම තොරතුරක් නෑ. අහස් යාත්‍රාවක හඬ ඇහෙන කොට මල්ලියි මමයි මිදුලට දුවනවා. අනේ! අපේ අම්මා ඒ අහස්යාත්‍රාවෙන් එනවා නම්! ඒත් අපිට අම්මත් නෑ. තාත්තත් නෑ.විදේශ සේවා නියුක්ති කාර්යාංශයේ නැන්දලා මාමලාට නම් අපේ අම්මා ගැන තොරතුරක් හොයා ගන්න පුළුවන් වෙයි. අනේ නැන්දේ, මාමේ අපේ අම්ම ආයෙත් ගෙන්වලා දෙන්න. එතකොට අනිත් ළමයින්ට වගේ ම මටයි මල්ලිලා දෙන්නටයි ආයෙත් සතුටින් ඉන්න පුළුවන්. අම්ම ගේ අතේ එල්ලිලා ඉස්කෝලේ යන්න පුළුවන්. ඒ විතරක් නෙවෙයි. තාත්තත් ගෙදර එයි.අම්ම රට ගියේ අපිට ලස්සන ගෙයක් හදල දෙන්න. අලුත් ගෙවල් එපා. වහින වෙලාවට වහලෙන් වැටෙන වතුර බිංදුවලට වළං මුට්ටි තියල නොතෙමී ඉන්න පුළුවන්.එක ම කාමරේ අපි පස්දෙනාට ගුලිවෙලා ඉන්න පුළුවන්. ඒ කාමරේම පාඩම් කරන්නත් පුළුවන්. අම්මයි තාත්තයි ළඟ ඉන්නවා නම් ඒ හැම දුකක්ම උහුලන්න පුළුවන්. අම්ම ආවොත් කිරි අම්මටයි කිරි අත්තටයි නිදහසේ පිනක් දහමක් කරගන්නත් පුළුවන්.නිලූෂා දුවගේ විස්තර 0815789778 දුරකතන අංකයෙන් ලබාගන්න පුළුවන්.විශේෂ ස්තූතිය උඩුදුම්බර රඹුක්වැල්ල කනිෂ්ඨ විද්‍යාලයේ සුජීවා නිල්මිණී ගුරුතුමියටරමණී සුබසිංහ ඡායාරූප චන්දන උඩුවාවලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af1212093</link>
    <topic>රේඛා</topic>
    <author>රූපාන්ති බුලත්සිංහල</author>
    <content>මේ සිද්ධිය වුණේ අම්පිටියේ. මේ කාලයක් තිස්සේ දිගින් දිගටම ජයට සිද්ධ වුණ දෙයක්. ඒත් ඒ ගැන හොයන්න කාටවත් ඕනේකමක් තිබුණේ නැහැ. ඒත් අද එය අතටම අහුවෙලා. මේ අඩු සැමි යුවලට ජාවාරම ජයටම කරගෙන යන්න බැරිවෙලා.අඹු සැමියන් එකතු වෙලා ව්‍යාපාර කිරීම හොඳයි. ඒකෙන් දෙදෙනා අතර අන්‍යෝන්‍ය සහයෝගීතාව තවත් වැඩි වෙනවා. ඒත් නීතියෙන් වලංගුතාවක් නැති මත්කුඩු ජාවාරම් කරන්න නම් කොහෙත්ම එකතු විය යුතු නැහැ. ඒකෙ හානිය මෙලොවට විතරක් නෙවෙයි පරලොවටත්. මෙලොව සැපතක් කරගැනීම වගේ පරලොව සැපතක් කරගැනීමත් අනිවාර්ය වෙනවා. නැතිනම් මුළු ආත්මයම දුකක්.වස විස හරි කන්න දීලා තමන්ගේ මඩිය තර කරගන්න අපේ ඇත්තන් පුරුදු වෙලා. ඒ තරමටම ගුණදම් හෑල්ලු වෙලා. මේ ආයිබොවන්ඩ අන්න ඒ වගේ කතාවක්. නැත්නම් ලාභ ලබන්න අනිත් අයගේ ශරීර සෞඛ්‍ය උගසට තියපු කතාවක්. හනේ... හනේ... අනේ ඇත්තට මේ ඉතින් මොන ලෝකෙට යන්න ද? කරන කලට පව් මීරිය මීසේ වුණාට; ආයිබොවන්ඩ, විඳින කල එපායැයි ගිනි සේ දැනෙන්නේ. ඒ කොහොම වුණත් මේ අයට ඒක වැඩක් වුණේ නැහැ.මේ අය කල් ඉකුත් වුණ ආහාර අඩු මිලට විකිණුවා. මේක වුණේ බේරුවල ප්‍රදේශයේ. කොහෙද ඉතින් හැමදාම ඉතින් හැංගි හැංගි මූණ බැන්දට හරියන්නෙ නෑ. කොහොමින් කොහොම වුණත් නටන්න වෙන්නෙ එළියේ. අනේ ඉතින් කල් ඉකුත් වුණ ආහාර ද්‍රව්‍ය විකුණු අය අවසානයේ අසුවුණා.හැමදාම නරක දේවල් කරන්න ලැබෙන්නෙ නැහැ. කොයි වෙලාවේදී හරි අහුවෙනවා. ඒ කියන්නෙ බොරුවට පැවැත්මක් නෑ. යහගුණයෙන් දිවි ගෙවීම තරම් උතුම් දෙයක් තවත් නෑ. හැබැයි ඉතින් අපේ බොහෝ ඇත්තන්ට මේක බැරි එක තමයි ප්‍රශ්නෙ.විහිළු තහළු කෙළි කවටකම්වල කෙළවරක් තියෙන්න ඕන. පී‍්‍රතියෙන් ජීවත්වෙන්න හැමෝටම කැමැතියි. පී‍්‍රතිය ජීවිතයේ ඇති පරම වස්තුවකි. එහෙත් මේ වස්තුව ලබා ගැනීමට ගොස් බොහෝ දෙනා එයම ඛේදාන්තයක් කරගනී. මේ එවැනි ඛේදාන්තයක් කියන්නට අපි ගන්නා වෑයමකි. පුංචි දේවල්වලට ඇනකොටගෙන බේද භින්න වීමට අපිට හුරුවක් නැත.එහෙත් ඇතැම් අයට කෑවහම බිව්වහම තමන් කවුද කියන එකවත් මතක නෑ. ඒ තරමටම අවසිහිය. කුඹුරුපිටියේ මංගල සාදයක වුණ හබයක් කියන්න අපට අවසර; පී‍්‍රති ප්‍රමෝදය ඇලලී ගිය මොහොතක හැමෝම හිටියේ සතුටින්. හැමෝටම තිබුණේ විනෝද වෙන ආසාව, කාලෙකින් හමුවුණ නැදෑ පරපුර ඇති පදම් විනෝද වුණා. මේ අල්ලපනල්ලේ එක් අයෙකුගේ කකුලක් තවත් අයෙකුට පෑගුණා. මේ එච්චර දෙයක් නෙවෙයි, කොහොම වුණත් බහින්බස්වීම දිගටම ඇවිලිලා ගියා.අන්තිමේදී මහ රණ්ඩුවකින් කෙළවර වුණා. කොහොම වුණත් මේ පුංචි දෙය හොඳට මතක තියාගන්න.  මේකෙන් කියන්නේ හැමදේටම ඔළුව පාත් කරගෙන නිවටයෙක් වෙන්න කියන එක නෙවෙයි. පුංචි පුංචි දේවල් දිහා උපේක්ෂාසහගතව බලන්න කියන එකයි. ඒ කියන්නේ නිවටකම නොවන බව මතක තබාගන්න. හැමදේම හිතින් විඳගෙන නිවටයෙක් වීම ඉවසීම නොවේ. ප්‍රඥාවෙන් කරුණු කාරණා බේරුම් කරගැනීම වටී.  පසුගිය දිනවල ආබාධිතයන් වෙනුවෙන් දිනයක් වෙන් වුණා. ගෙවල්වල කොන්වෙලා සමාජයේ කොන්වෙලා සිටින පිරිසට මේක මහත් පිටිවහලක් වුණා.ඇත්තම ඒගොල්ලන්ට ආබාධිත කියන වචනය යොදන්න සුදුසු නැහැ. ඒ අයට ශරීර අංගවලින් අඩුපාඩු තිබුණට දක්ෂතාවලින් නම් අඩුපාඩු නැහැ.ඒ තරමටම ඒ අය දක්ෂයි. ඒ අයට නොතිබුණේ තමන්ගේ දක්ෂතා ඉදිරිපත් කරගන්න වේදිකාවක්. ඒක මහත් අඩුපාඩුවක් වුණා. කාලයක් මේ ප්‍රශ්නය දිගින් දිගටම ප්‍රශ්නයක් වී ඉතිරි වුණා. ඒත් එදා, අද ඒ අය වෙනුවෙන් වේදිකාවක් ඉදිවෙලා. හැමෝගෙම දක්ෂතාවන් එළිදරව් වෙලා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af1212095</link>
    <topic>කෑම කාලා වතුර බීවා නම්...</topic>
    <author>මහින්ද අබේසුන්දර</author>
    <content>කවි වැනිමිනිස්සුවත්මන් පරම්පරාවේ ඇතැමුන් නොදන්නවාට ආණ්ඩුක්‍රම ව්‍යවස්ථාව ගැන කතා කරන විට අපට නම් මුලින්ම සිහිපත් වන්නේ ආචාර්ය කොල්වින් ආර්. ද සිල්වාය. කොල්වින් හැදු ව්‍යවස්ථාව කඩින්කඩ වරින්වර සංශෝධනය කළ ජේ. ආර්. ජයවර්ධන ද ඊළඟට අපට සිහිපත් වෙයි.සිරිමාවෝ බණ්ඩාරනායක මැතිනියගේ නායකත්වයෙන් පිහිටැවූ 1970 සමඟි පෙරමුණු ආණ්ඩුවේ වැවිලි කර්මාන්ත පදවිය දැරුවේ ආචාර්ය කොල්වින් ආර්. ද සිල්වාය. ඊට හාත්පසින්ම වෙනස් විෂයයක් වූ ආණ්ඩුක්‍රම ව්‍යවස්ථාව හැදීම ඔහුට භාර දී ඔහුට ව්‍යවස්ථා කටයුතු ඇමැති පදවිය ද පිරි නැමුවේය.ව්‍යවස්ථා කටයුතු පිළිබඳ විශේෂඥයන් වන ආචාර්ය ඇන්. ඇම්. පෙරේරා, ආචාර්ය කොල්වින් ආර්. ද සිල්වා, ෆීලික්ස් ඩයස් බණ්ඩාරනායක ඇතුළු පිරිසක් සිටින ආණ්ඩුව අත තැබුවේ ශ්‍රේෂ්ඨ ක්‍රියාවකටය. ව්‍යවස්ථාව නිර්මාණය කිරීමේ කාර්යයේදී මුළු පාර්ලිමේන්තුවම ව්‍යවස්ථා සම්පාදක මණ්ඩලයක් සේ එක්වී එම කාර්යයට පූර්ණ සහාය දුන්නේය.අද වගේ දවසක් එවැනි කර්තව්‍යයකට අත ගැසුවේ නම් මුලින්ම විරුද්ධ වන්නේ රනිල් වික්‍රමසිංහ, තිස්ස අත්තනායක සහ රවි කරුණානායක බවට අප සැක කරන්නේ එම ඇත්තන්ගේ වර්තමාන හැසිරීම නිසාය. චීනය සමඟ එක්වී චන්ද්‍රිකාවක් ගුවන්ගත කිරීම ගැන තිස්ස අත්තනායක විරෝධය පළ කිරීමත් එයට වැය ගණන් හිලව් ඉල්ලා සිටීමත් ගැන මෙනෙහි කරන විට ව්‍යවස්ථාවට විරුද්ධ වීම අරුමයක් නොවේ.ව්‍යවස්ථාව හදද්දී සාමාන්‍යයෙන් පාර්ලිමේන්තුවේ සාකච්ඡා වූයේ ඉංගී‍්‍රසි භාෂාවෙනි. එය අසාමාන්‍ය දෙයක් නොවේ. එහෙත් සිංහල කතා කරන එක් ඇමැතිවරයෙක් එහිදී කී කතාව අපට අදත් සිහිපත් වෙයි.“ගරු කථානායක තුමනි, ව්‍යවස්ථා හදන එක මහ ලොකු කෙංගෙඩියක් නෙවෙයි. මමත් ව්‍යවස්ථා කීපයක්ම හදල තියෙනවා. මරණාධාර සමිතියේ ව්‍යවස්ථාව, සමූපකාර සමිති ව්‍යවස්ථාව හදල මටත් හොඳ පළපුරුද්දක් තියෙනවා”ඒ කතාව අසා සිටි සෙසු මන්ත්‍රීවරු සිනාසී එය බැහැර කළෝය. 1972 ආණ්ඩුක්‍රම ව්‍යවස්ථාව හදා රාජකීය නව රඟහලට ගොස් එය සම්මත කර ගැනීම ද විශේෂයකි. එය ශ්‍රී ලංකා දේශපාලන ඉතිහාසයේ සුවිශේෂි අවස්ථාවක් ලෙස සටහන් විය. එය අප සටහන් කළේ අද කවුරුත් ව්‍යවස්ථාව, අධිකරණය සහ ව්‍යවස්ථාදායකය ගැන කතා බහ කරන නිසාය.එක දවසක් මම කොල්ලුපිටියේ කොල්වින්ගේ නිවෙසට ගියේ කොල්වින් සමඟ කතාබහ කොට සම්මුඛ සාකච්ඡාවක් සකස් කොට ජනදින පත්‍රයේ පළ කරන්නටය. වේලාව උදේ අටට පමණ ඇත. කොල්වින් මා කැටුව උදේ කෑම මේසයට ගියේය. කෑම මේසය හරි සරුය.බත් - පොල් සම්බල් මාළු ඇඹුල් තියල් - ආප්ප ඉඳිආප්ප ආදියෙන් පිරී පැවතුණි.“සහෝදරයා කෑම කමු ද?” කොල්වින් යෝජනා කළේය.කන්නට සිතුණත් මොකක්දෝ අවාසනාවට ‘මම කාලා ඉන්නේ’ යැයි බොරුවක් කීවෙමි. “මොනවද සහෝදරයා බොන්නේ” කොල්වින් යළිත් මගෙන් ඇසුවේය.“වතුර එකක් බිව්වාම ඇති” මම කීවෙමි.“කෙල්ලේ මේ මහත්තයාට වතුර එකක් ගෙනවිත් දීපන්” කොල්වින් කුස්සිය පැත්තට අණ කළේය.දැන් සම්මුඛ සාකච්ඡාවත් ඉවරය. කොල්වින් උදේට කෑම කාලත් ඉවරය. සම්මුඛ සාකච්ඡාවත් අවසන් වනතුරු කෑවා නම් කොච්චර ප්‍රමාණයක් කන්නට ඇත්දැයි මගෙන් ඇසීම අසාධාරණය.“සහෝදරයා වතුර ආවේ නැහැ නේද” කොල්වින් වතුර වීදුරුව මතක් වූයේ දැන්ය.කොල්වින්ට තරමක් කේන්ති ගියා වගේ පෙනිණි. ඔහු මහ හඬින් කෙල්ලට කතා කළේය.“මේ මහත්තයා වතුර එකක් විතරයි නේ ඉල්ලුවේ. උඹ ඒකවත් දුන්නේ නැහැ නොවැ” කොල්වින් කී විට කෙල්ල දුවගෙන ගොස් වතුර වීදුරුවක් ගෙනාවේය. කෑම ටිකකුත් කාලා වතුර එක බීවා නම් මොනතරම් ජොලිදැයි සිතුණේ මරදානේ හෝටලයකට ගොස් උදේට පානුයි පරිප්පුයි කද්දීය.කටාන ආසනයට ලංකා සම සමාජයෙන් තරග කළේ හෙක්ටර් ප්‍රනාන්දුය. ඔහුට විරුද්ධ ඡන්ද පෙත්සමක් වැටුණි. හෙක්ටර් වෙනුවෙන් පෙනී සිටියේ කොල්වින්ය. ඒ පක්ෂයේ වැඩක් නිසාය. නඩුවෙන් කොල්වින් පැරදුණේය. නඩුව අවසන් වී කොල්වින් සවස් කාලයේ පාර්ලිමේන්තු ආවේය.අපට මතක හැටියට ඔහු අගලවත්ත මන්ත්‍රීය. පාර්ලිමේන්තු ආ කොල්වින් එවේලේ පැවැති විවාදයකට එක්විය. කතාවක් කරන්නට පටන් ගත්තේය. සාමාන්‍ය අමුතු ආරම්භයක් ගැනීම කොල්වින්ගේ සිරිතකි. කොල්වින් කතාව පටන් ගත්තේ මෙසේ ය.ගරු කථානායක තුමනි! එළියේ වැහි පොද වැටෙන වෙලාවේ - දසතින් අඳුර පැතිරෙන වෙලාවේ - කාගේත් අවධානය යොමුවී ඇති මේ වෙලාවේ...මේ අවස්ථාවේ බිංගිරිය ලො. බ ජයසේන නැගිට “කටානත් පැරදිච්ච වෙලාවෙ“ කියා වාඩි වුණේය. කවුරුත් සිනාසුණහ.“කමක් නෑ කථානායක තුමනි! සිනාසෙද්දෙන්. අපි කතා කරමු” කොල්වින් කීය.පසුව ලියමි - පසුගිය 25 වෙනිදා බර්නාඩ් ගැන ලියද්දී කොළඹ නැඟෙනහිර යනුවෙන් සටහන් වූයේ ප්‍රමාද දෝෂයකිනි. එය දකුණු කොළඹ යනුවෙන් නිවැරැදි විය යුතුය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af1212096</link>
    <topic>“අපේ රටට රතු වැස්ස ආවේ උල්කාපාතවලින්?”</topic>
    <author>සකස් කෙළේ සුනිල් දයා අල්විස්</author>
    <content>“පෘථිවියට ජීවින් ආවේ වල්ගා තරුවකින්”පසුගිය නොවැම්බර් මාසයේ දී රතු වැස්ස ශ්‍රී ලංකාවේ ප්‍රදේශ කිහිපයකම ඇද හැලුණා. ඒක අලුත් සිදුවීමක්. මේ රතු වැස්සේ නිදර්ශක ඉන්දියාවේ කේරළයෙන් කල් ගොස් ලැබුණ නිදර්ශකවලට වඩා නැවුම්ම නිදර්ශක. ඒ නිසා ඉදිරි කාලයේ දී එමඟින් සිදුකරන පර්යේෂණ අනුව මේ නිදර්ශක පරීක්ෂා කිරීමෙන් අලුත් කරුණු ලොවටම හෙළි කරන්නට පුළුවන් වෙනවා.මෙසේ සිදු කරන පරීක්ෂණවලදී අපේ රටට ඇද හැලුණ වැස්සේ කිසියම් ජීවීන් වර්ගයක් සිටියහොත් එය රතු වැස්සේ පර්යේෂණවල අලුත්ම ප්‍රගතියක් පෙන්නුම් කරන්නක් ද වෙනවා.මේ කරුණු හෙළිදරව් කර සිටියේ ශ්‍රී ලාංකිකයකු වන එංගලන්තයේ බකිංහැම් විශ්ව විද්‍යාලයේ සහ කාඩිෆ් විශ්ව විද්‍යාලයේ මහාචාර්යවරයකු හා එංගලන්තයේ බකිංහැම් තාරකා ජීව විද්‍යා අධ්‍යයන අංශයේ අධ්‍යක්ෂවරයා ද වන මහාචාර්ය චන්ද්‍ර වික්‍රමසිංහ මහතාය.ශ්‍රී ලංකාවේ හටගත් රතු වැස්සට පෙර ඉන්දියාවේ කේරළයේ රතු වැස්සක් වර්ෂ 2001 - 2008 සහ 2012 යන වර්ෂවලදී හටගෙන තිබෙන බව ද එතුමා පැවසීය.එංගලන්තයේ වේල්ස්හි කාඩිෆ් සරසවියේ මහාචාර්ය හා බ්‍රිතාන්‍යයේ බකිංහැම් සරසවියේ තාරකා ජීව විද්‍යා අධ්‍යයන අංශයේ අධ්‍යක්ෂ මහාචාර්ය චන්ද්‍රා වික්‍රමසිංහ ඡායාරූපය - දුෂ්මන්ත මායාදුන්නඑතුමා මේ අදහස් පළ කළේ රතු වැස්ස පිළිබඳව අලුත්ම පර්යේෂණ කිරීමට බොරැල්ලේ වෛද්‍ය පර්යේෂණ ආයතනයේ ඉහළම විද්‍යාඥයන් සමඟ පැවැත්වූ පර්යේෂණ වැඩමුළුවකින් අනතුරුව සිළුමිණට අදහස් ප්‍රකාශ කරමිනි.කේරළ රතු වැස්ස හට ගැනීමට පෙර එහි අහසේ විශාල පිපිරීම් හටගෙන තිබේ. රතු වැස්ස හටගෙන ඇත්තේ ඉන්පසු අවස්ථාවකදීය.නමුත් ශ්‍රී ලංකාවේ මෑතකදී හටගත් රතු වැස්ස එසේ හට ගැනීමට පෙර පිපිරීම් ශබ්ද ඇතිවී නොමැත. කේරළ වැස්සේ සාම්පල පර්යේෂණ සඳහා යොමු කිරීමට ඉදිරිපත් කර ඇත්තේ ද කල්ගත වීමෙනි. එහෙත් ශ්‍රී ලංකාවේ හටගත් රතු වැස්සේ සාම්පල හා අදාළ විස්තර දින තුනක් වැනි කෙටි කාලයකින් මහාචාර්ය වික්‍රමසිංහ මහතා වෙත යොමුකොට තිබේ. ඔහු මෙරට පැමිණියේ රතු වැස්ස පිළිබඳව පර්යේෂණ කිරීම සඳහාය.අපේ රටට ලැබුණ රතු වැස්සේ කිසිම ලෙඩ රෝගයක් පැතිර යාමේ අවදානමක් හෝ වැස්ස හටගත් එම ප්‍රදේශවලට අහිතකර තත්ත්වයක බලපෑමක් ගැන ද මෙතෙක් වාර්තා වී නැත.මෙරට හට ගත් රතු වැස්සේ ජල නියැඳි තමා ඇතුළු තම පර්යේෂක කණ්ඩායම විසින් තවදුරටත් පරීක්ෂාවට ලක්කර ශ්‍රී ලංකාවේ රතු වැස්සේ ප්‍රතිඵලයක් හෝ රහසක් තිබෙනවා නම් ඒ බව ඉදිරියේදී අනාවරණය කරන බව මහාචාර්ය චන්ද්‍ර වික්‍රමසිංහ මහතා බොරැල්ල වෛද්‍ය පර්යේෂණායතනයේ පැවැති හමුවකදී ‘සිළුමිණ’ට ප්‍රකාශ කර සිටියේය.මහාචාර්ය චන්ද්‍ර වික්‍රමසිංහ මහතා කේරළයට ඇද හැලුණ රතු වැස්ස ගැන ද පර්යේෂණ පැවැත්වූවෙකි. ඔහු මහා බ්‍රිතාන්‍යයේ තාරකා ජීව විද්‍යා අංශයේ අධ්‍යක්ෂ ධුරය ද හොබවයි.ශ්‍රී ලංකාවේ හටගත් රතු වැස්ස පිළිබඳව දින තුනක වැනි කෙටි කාලයකින් අවශ්‍ය සියලුම විස්තර වෛද්‍ය පර්යේෂණ ආයතනයේ වෛද්‍ය අධ්‍යක්ෂ අනිල් සමරනායක මහතා තමා වෙත ඉදිරිපත් කර සිටි බැවින් මේ රතු වැස්ස ගැන අලුත් යමක් ඇද්ද එහි කිසියම් වර්ගයේ ජීවින් සිටී ද යන්න ගැන පර්යේෂණ පවත්වා කරුණු අනාවරණය කිරීම වැදගත් වන බැවින් ශ්‍රී ලංකාවේ සංචාරයකට පැමිණ අවශ්‍ය කරුණු ලබා ගනිමින් සිටින බව ද ලබන බදාදා වන විට නැවත එංගලන්තයට යන නිසා තමා ලබා ගත් තොරතුරු තවදුරටත් පර්යේෂණයට භාජනය කර යමක් පවසන්නට හැකි වනු ඇතැයි ද හෙතෙම කීය.ජීවයේ ජීව සෛල තිබෙන්නේ පෘථිවිය මත පමණක් බව අප දරන මතය වුවත් ඔහු දක්වන්නේ ජීවයේ තිබෙන සෛල අභ්‍යාවකාශයේත් තිබෙන බවයි. ‘පැන්ස්පමියා වාදය’ ඔහුගේ මතය. ‘ස්පෝටනවාදය’ කියා තවත් මතයක් ලොව පවතී.කේරළයේ හටගත් රතු වැස්සට පෙර විශාල පිපිරීමක් ශබ්දයක් අහසේ ඇතිවූ නිසා එය විශාල උල්කාපාතයක කඩා වැටීමක් හා එහි ටොන් ගණනක ද්‍රව්‍යය රතු වැසි සමඟ පැවතුණි. රතු පාටට වැසි ලැබුණේ ලවණ එහි අඩංගු වූ නිසාය. ඒවා ඇල්ෆා සෛලවලට සමානය.රතු වැස්සේ හඳුනාගත් ඇල්ගි වර්ග විශේෂ අන්වීක්ෂ ඡායාරූප මගින් පෙනෙන අයුරු.ලංකාවේ හටගත් රතු වැස්සටත් සමහර විටඋල්කාපාතයක හෝ වල්ගා තරු කඩා වැටීමේ ප්‍රතිඵලයක් විය හැකිය. මිහිතලය මත ජීවීන්ගේ ආරම්භය විශ්වයේ තවත් කොතැනක සිට පැමිණි ජීවයකින් ආරම්භ වූ බව මහාචාර්ය චන්ද්‍ර වික්‍රමසිංහයන්ගේ මතයයි.අපේ රටේ පෘථිවිය මතටත් හැමදාම අභ්‍යාවකාශයේ වල්ගා තරු ඇතුළු වස්තුන් කඩා වැටෙමින් පවතී. මේවා හරහා මිහිතලය මතට යම්කිසි ආගන්තුක දේ පැමිණෙන්නට පුළුවන. මේ මතය අනුව රතු වැස්සේ ද යම්කිසි ජීවයක් තිබෙනවා ද කියා සොයා බැලීම් සිදු කෙරෙයි.රතු වැස්සේ තිබෙන යම්කිසි ඇල්ගී වර්ගයක බැක්ටීරියාවක් තිබෙනවා ද කියා බලන්න ඒවා වගා කළ යුතුය. එසේ වගා කිරීමේ දී යම්කිසි ගුණනය වීමක් සිදු වෙනවා ද කියාත් බැලිය යුතුය. මේවා ඉලෙක්ට්‍රොනික උපකරණ යොදාගෙන සිදුකළ යුතු වැඩිදුර හැදැරීම්ය.කේරළයේ රතු වැස්සේ සිදුකරන ලද ඇල්ගී පරීක්ෂාවේදී මිහිතලයේ කෙසේ හෝ තිබෙන ජීවයක් ගැන DNA - RNA  අංශු තිබෙන බව තහවුරු වී නැහැ. එවැනි අනු අන්තර්ගත වී නොමැති බවයි දැනට පෙනී යන්නේ.ශ්‍රී ලංකාවේ රතු වැස්ස මුලින්ම හට ගත්තේ සෙවනගල ප්‍රදේශයට. ඊට පසුව කඩින්කඩ ඒ ප්‍රදේශය හරහා මොනරාගල ඇතුළු ප්‍රදේශ කිහිපයකට ද අවසාන වතාවට කරුවලගස්වැව ප්‍රදේශයට ද එම වැසි හට ගෙන තිබේ. එතැනින් පසුව මිනිත්තු පහක පමණ කාලයක් රතු වැසි මීගලෑවට ලැබී ඇත.මහාචාර්ය චන්ද්‍ර වික්‍රමසිංහගේ අතීත පර්යේෂණ අනුව අපේ විශ්වයේ සූර්යග්‍රහ මණ්ඩලය හැර තවත් එවැනි සූර්යග්‍රහ මණ්ඩල රැසක් ද පවතී. මේවායේන් ජීවය තිබෙන ග්‍රහලෝක කිහිපයක් තිබෙන බව තාක්ෂණික දියුණුව පදනම් කරගෙන සොයාගෙන තිබේ. ලබා ගත් ඡායාරූප මඟින් ද මේ බව තහවුරු කරගෙන තියෙනවා.වල්ගා තරු කඩා වැටීම විටින් විට සිදු වී තිබෙනවා. මේවායේ ජලය - වාෂ්පශීලී වායුව වගේම ජීවීන් ඇති බවට කරුණු තහවුරු කරන සාධක බහුලයි. පෘථිවියේ මෙන්ම අනන්ත වූ විශ්වයේ ද ජීවින් සිටිය හැකියි. අපට පෙනෙන හා නොපෙනෙන ග්‍රහලෝකය වුවත් හොඳ පරිසර තත්ත්වයක් මත ජීවින් සිටිය හැකියි.බෞද්ධ දර්ශනය අනුව ද මේ විශ්වය පුරාම ජීවින් සිටිය හැකියි.පෘථිවියට ජීවිය පැමිණියේ වෙන කිසිම ක්‍රමයකින් නොව යෝධ වල්ගා තරුවක් කඩා වැටීමෙන්, වල්ගාතරු පෘථිවියට හුඟාක් කඩන් වැටෙනවා. මුලින් සඳහන් කර සිටි අන්දමට වල්ගා තරුවල ජීවය පවතින සාධක තිබෙනවා. අපේ මේ පෘථිවියටත් ජීවය ලැබුණේ වල්ගා තරුවලින් ජීවය තිබෙන ග්‍රහලෝක විශ්වයේ හුඟාක් පවතිනවා.මගේ මතය වන්නේ පෘථිවියට ජීවය පැමිණියේ වල්ගා තරු කඩන් වැටීමෙන් බවයි.ලෝකයේ විවිධ රටවල සිද්ධ වෙච්ච සිදුවීම් ගැන පරීක්ෂා කිරීමේ දී උල්කාපාත පෘථිවියට කඩා වැටීම ජීවයේ ආරම්භයට හේතුවක් වී තිබෙනවා.මේ පිළිබඳව අපිත් නාසා ආයතනයත් නිරන්තරයෙන්ම පර්යේෂණ කරනවා.මීගලෑව ප්‍රදේශයට වැටුණ රතු වැසිවල සාම්පල වෛද්‍ය පර්යේෂණ ආයතනයේ නොමැති බැවින් කිසියම් කෙනෙකු එම රතු වැස්ස අවස්ථාවෙ සාම්පල ලෙස වැසි ජලය ලබාගෙන තිබෙන්නේ නම් පර්යේෂණවලට ප්‍රයෝජනය සඳහා වෛද්‍ය පර්යේෂණ ආයතනයට ගෙනැවිත් බාර දෙන ලෙස එම ආයතනය ඉල්ලීමක් කරයි. නැතිනම් මේ ගැන 0112-693532 - 34 හෝ 0718112786 දුරකථනවලට දැනුම් දිය හැකිය.රතු වැසි වැනි වැසි ඇතිවන්නේ ඇයි යන්න ගැනත් ශ්‍රී ලංකාවට ලැබුණ රතු වැසි ගැනත් මහාචාර්ය චන්ද්‍ර වික්‍රමසිංහ මහතාගේ ද සහයෝගය ලබාගෙන තවදුරටත් හැදැරීම් සිදු කරයි.මේ වැස්ස ගැන සිදුකළ හැකි පර්යේෂණ සඳහා පහසුකම් අප රටේත් පවතින නමුත් ලොවටම මෙය වැදගත් කරුණක් වන නිසා පිරටට සහායත් අවශ්‍ය නම් එම සහායත් ලබාගෙන මේ පිළිබඳව වැදගත් කරුණු හෙළිදරව් කිරීම මහාචාර්ය චන්ද්‍ර වික්‍රමසිංහ මහතාගේත් වෛද්‍ය පර්යේෂණ ආයතනයේ අධ්‍යක්ෂ වෛද්‍ය අනිල් සමරනායක මහතාගේත් අරමුණ වී ඇත.සකස් කෙළේ සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af1212097</link>
    <topic>ගේට්ටු 18 ක් සමඟ පොකුණු රැසක් තිබෙන කරඳගොල්ලේ රාවණා උමඟ</topic>
    <author>විජේරත්න හෙන්නායක වැල්ලවාය සමූහ</author>
    <content>එය අරුම පුදුම ගුහාවකි. එක පැත්තක පිට්ටනියකි. තවත් පැත්තක පොකුණුය. අනෙක් පැත්තේ බුදු පිළිම ඇතුළු පුරා විද්‍යා ස්මාරක රැසකි. අවට අරුම පුදුම පරිසරයකි. හිතා ගන්නට බැරි සිසිලසක් ගතට සිතට දැනේ.මෙහි ගේට්ටු 18 ක් අතීතයේ තිබී ඇත. දැන් ඇත්තේ එක් ගේට්ටුවකි. කිලෝමීටර් දෙකක් දුරට ගුහාව ඇති බව පෙනේ. ගල් ඇඳක් ද මෙහි ඇත. මේ සියල්ල දක්නට ඇත්තේ ඈත අතීතයකට හිමිකම් කියන ඌව පළාතේ කරදගොල්ල ප්‍රදේශයේදීය.ඇල්ල - වැල්ලවාය මාර්ගයේ සිට කරඳගොල්ල විදුහල් මාර්ගයට පිවිස කිලෝමීටර් 05 ක් පමණ ඉදිරියට යා යුතුය. මෙහි කුඩා නිවසක් අසලින් පෞද්ගලික ඉඩමක් හරහා දකුණට කි. මී. 02 ක් පමණ (නිශ්චිත පාරක් නැත) මානා පඳුරු සහිත කන්දක් තරණය කිරීමෙන් පසු මෙම ගුහාවට යා හැක. දුෂ්කර ගමනකි. මෙය රාවණා රජුගේ නිර්මාණයක් බව පැරැන්නෝ කියති.පුළුල් පරාසයක විහිදී ඇති මෙම සුවිසල් ගුහාව මාර්ග, පිට්ටනියක් හා ජලාශයක් (පොකුණක්) පුරා විද්‍යා ස්මාරක යනාදියෙන් සමන්විත බව පැවැසේ. මානා පඳුරුවලින් ගහන කන්දක දුෂ්කර ගමනකින් පසු යථෝක්ත ගුහාවට ළඟා විය හැක.ජන ශූන්‍ය ප්‍රදේශයක් වන මෙහි ඉඳහිට ඇසෙන පක්ෂින්ගේ හඬක් හැර මිනිස් කටහඬක් නැති තරම්ය. මෙම අපූරු ගුහාව පිළිබඳව කීපදෙනෙක් මෙසේ කරුණු දිග හැරියහ. ඌව - කරඳගොල්ල පදිංචි බී. එම්. අබේතිස්ස පොඩිනිලමේ මහතා (52), මේ ගුහාව පිළිබඳව පළමුවෙන්ම දැන ගත්තේ 1989 වසරේදී. මා දැනට වාර තිහක් පමණ ගුහාවට බැස තියෙනවා. පළමුවෙන්ම ගිය දිනය මතකයි.දිග කිලෝමීටර් 2යි ලස්සන බුදු පිළිමයක් තිබෙනවා ඇතුළේ නයෙක් ඉන්නවාමා එදා ගියේ නෙල්ලි කඩන්නයි. එහිදී හමුවුණා නාඳුනන පුද්ගලයෙක්. ඔහු කීවා “වරෙන් උඹට පෙන්වන්න දෙයක් තියෙනවා” යයි මා මේ ගුහාවට කැඳවාගෙන ගියා. දැනට ගුහාවට බහින තැන එදා පඩි පෙළක් තිබුණා. එහි යන විට දකුණු පැත්ත බාග දොරටුවක් සහිත කාමරයක ගල් ඇඳක් තිබුණා. තරමක් ලොකු කාමරයක උස බුදු පිළිමයක් තිබුණ අතර එහි බිත්ති දිලිසෙමින් තිබුණා. එහෙත් පසු කලෙක එහි දොර වැසී ගිහින්.දොරටු 18 ක් තිබුණා මතකයි. හැමෝටම එහි යන්න බෑ. කෙසේ හෝ එම පාර පසුව සොයා ගන්න බැරිවුණා. තවත් සිදුවීමක් වුණා වසර දොළහකට පමණ පෙර දිනක විස්සකට වැඩි පිරිසක් සමඟ ගුහාව ඇතුළට යන විට පුද්ගලයන් සිව්දෙනෙක් පාර හරස් කර හිටගත්තා. අපට බයක් දැනුණා.කොහෙද යන්නෙ? අපෙන් ඇසූ පසු “ගුහාව බලන්න ආවා” කිව්වා. ඊට පසු ඔවුන් නොපෙනී ගියා. ඒ වෙලාවේ මා ඔවුන්ට උත්තර දී ඇත්තේ වෙනත් භාෂාවකින්. ගිය අය එය වීඩියෝ කළා. ඒත් දැන් එය සොයා ගන්න බෑ. වීඩියෝ කළ තැනැත්තා මිය ගිහිං. මේ ස්ථානය පිළිබඳව එදා සිට පළාත් මහ ඇමැති, දිසාපති හා පොලීසියට දැනුම් දුන්නා. ඒත් කිසිම පලක් වුණේ නෑ. පොඩිනිලමේ මහතා පවසයි.ඌව කරඳගොල්ල කේ. සෝමදාස මහතා මෙම ගුහාවට දස වරක් ගොස් තිබේ.එහි යාම අති දුෂ්කරයි. මුලින්ම මා ගියේ තවත් කණ්ඩායම් සමඟ. ඒ කඹයක ආධාරයෙන්. ඇතුළු වී මීටර 400 ක් පමණ පහළට බැස ගිය පසු පොකුණක් වැනි ජලාශයක් හමු වෙනවා. එහි ජලය පිරිසිදුයි. මා හැම වාරෙම භාජනයකට ජලය ගෙනවිත් දරුවන්ටත් බොන්න දෙනවා.පොකුණ ළඟ කුඩා සෙල්ලිපියක් තියෙනවා. මා තවම පොකුණෙන් එහාට ගොස් නෑ. බය නිසා. මේ ස්ථානය දන්නා තරමින් හාස්කම් ඇති තැනක්ව තිබුණේ. ඒත් දැන් දැන් කාන්තාවන් පවා ගොස් තිබෙනවා. එවිට බලය අඩුවෙනවලු. කෙසේ හෝ මෙම ස්ථානයට තවම රජයේ අවධානය යොමු වී නෑ. පුරාවිද්‍යා අංශයට වැදගත් තැනක් බව කිව හැකියි. සංචාරක ව්‍යාපාරයට යහපත් විය හැකියි. මෙය අපේ උරුමය. ඒවා රැකිය යුතුයි. අපට ඇති ප්‍රෞඪ ඉතිහාසයම පිළිබිඹු වන තැනක් බව කිව හැකියි.වැල්ලවායේ සුනිල් ඩී. ආනන්ද මහතා ද මේ පිළිබඳව කරුණු දක්වයි.අපේ හෙළ රජ දරුවන්ගේ විස්මිත දස්කම් අප දැක ඇතත් මෙතෙක් අප නොදුටු දෑ බහුතරයක් ඒ අතර තිබෙනවා. රාවණා රජුගේ නිර්මාණයක් වන වැල්ලවායේ සොයා ගත් මෙම සුවිසල් ගුහාවෙන් පැහැදිලි වෙනවා මෙම ස්ථානය පිළිබඳව ප්‍රදේශවාසීන් දැනුම්වත් වී සිටියත් රටට එය ගියේ නෑ. කිනම් හෝ රජයකින් මෙම ඓතිහාසික ස්ථානයේ සංවර්ධනයක් හෝ ආරක්ෂාවක් සිදු නොවීම අභාග්‍යයකි. එය එසේ වූද වන මැද නිහඬ පරිසරයක පිහිටි මෙම ස්ථානයේ දිවා රෑ ආරක්ෂකයෙක් සිටින බවනම් සත්‍යයකි.ඒ ගුහා ප්‍රවේශ මාර්ගයේ ඉහළින් ගල් ලෑල්ලක් මත මහත් උජාරුවෙන් වැජඹෙන සුවිශේෂී නාග රාජයායි. අසාමාන්‍ය වූ මෙම නාග රාජයා සිය අසුනේ සිට පෙනය පුම්බා සිටින අයුරු තෙජාන්විතය. මෙහි යනෙන ඇතැමුන් නාගයා නොදුටුව ද ඒ සෑම කෙනෙක්ම නාග රාජයාට ගරු බුහුමන් කර අවසර ගෙන යාමට අමතක නොකරති. මේ නිසා ගුහාව නරඹා ආපසු එන තෙක් කිසිදු නොමනා දෙයක් නොකිරීමට සියල්ලෝ වග බලා ගනිති.වැල්ලවායේ කේ. බී. එම්. ජයවික්‍රම මහතා පවසන්නේ, රාවණා ගුහාව පිළිබඳ දැනගත් දා සිට එය බලන්න යන්න ලොකු ආසාවකින් හිටියේ. එහි ගියපු අය කියන විස්තර අනුව යාමට ඇති බය සමඟ ගමන කල් ගියා. අවසානයේ දසදෙනෙකුගේ කණ්ඩායමක් හදාගෙන දැඩි අධිෂ්ඨානයෙන් ගියා යයි පවසයි. ප්‍රදේශවාසී කීප දෙනෙක් ද හිටියා. ඒ අයගේ මග පෙන්වීම අනුව ගුහාව ඇතුළට කඹවල ආධාරයෙන් උදේ 9.00 ට පමණ බැස්සා. බහින්න පමණක් පැය 5 ක් පමණ ගියා. හැම කෙනෙක් අතේ විදුලි පන්දම බැගින් තිබුණා. ඇතුළත යාමට පාරවල් නෑ. ඉතා පරෙස්සමෙන් යායුතු ඇත්තේ. මේ අතර හිටි ගමන් උඩින් ගල් කෑලි ගැලවී වැටෙනවා.කිලෝ මීටර දෙකක් ඈත එළිය විහිදෙනවා. අධි බලැති ආලෝකයේ නිමක් නෑ.අහසට ටෝච් එකක් ගැහුවා වගේ. වවුල්ලු නැති වුණත් ලිහිණින් සිටින බව පෙනුණා. කෙසේ හෝ තවත් ඉදිරියට යාම භයානක බැවින් ගමන නවත්වා කඹවල ආධාරයෙන් උඩට ආවා.ඒ පස්වරු 5.30 ට පමණ. ගුහාව එක දිනයක නැරැඹීම කළ නොහැක්කක්. අවම වශයෙන් ඒ සඳහා දින දෙකක්වත් අවශ්‍ය වෙනවා” ජයවික්‍රම මහතා පැවසීය.විජේරත්න හෙන්නායක වැල්ලවාය සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af1212098</link>
    <topic>සිහින කුමාරියගේ මළ සිරුරත් කපන්න සිදුවුණා</topic>
    <author>සටහන ටිරෝනි වෑවලගේ</author>
    <content>ලිංගාශි‍්‍රත රෝග සහ ඒඩ්ස් මර්දන ව්‍යාපාරයේ හිටපු අධ්‍යක්ෂ වෛද්‍ය නිමල් එදිරිසිංහනව යොවුන් වියේදී මම ඒ කාලේ හිටපු ප්‍රසිද්ධ සිනමා නිළියකගේ චිත්‍රපට ගොඩක් ආශාවෙන් බැලුවා මතකයි. ඒ නිළිය මගේ සිහින කුමාරිය. හරිම රූප සම්පන්නයි. කාලයත් එක්කම ඒ නිළියමගේ මතකයෙන් ඈත් වෙලා ගියා. දවසක් මට මරණ පරීක්ෂණයක් කරන්න සිරුරක් ගෙනැවිත් තිබුණා. ඒ සිරුර දිහා බලන්න අමාරුයි. කළුවෙලා, විකෘති වෙලා. අන්තිමට බලනකොටමේ මම තරුණ කාලේ ගොඩක් පි‍්‍රය කරපු නිළිය. ඇය පසුකාලීනව මත්පැන්වලට ඇබ්බැහි වෙලා. දවසකට අරක්කු බෝතලයක් විතර බීලා අන්තිමට සිරෝසීස් හැදිලා තමයි මියගිහින් තිබුණේ.ඔහු මෙම සාකච්ඡාව ලබා දෙන මොහොතේ කොළඹ ලිංගාශි‍්‍රත රෝග මර්දන ඒකකයේ අධ්‍යක්ෂවරයා ලෙස සේවයේ යෙදී සිටියේය. එහෙත් මෙම ලිපිය පුවත්පතේ ප්‍රකාශිතව ඔබ වෙත පැමිණෙන විට ඔහු එකී ධුරයෙන් විශ්‍රාම ගොසින්ය.1952 වසරේ දෙසැම්බර් හත් වැනි දින උපත ලැබූ ඔහු හැට විය සපුරාලීමෙන් පසුව තවත් එක් දිනක් හෝ සේවයේ යෙදී සිටීමේ අපේක්ෂාවෙන් තොර වූයේය. එහෙත් සැබැවින්ම වෛද්‍ය නිමල් එදිරිසිංහ යනු අත්දැකීම් ගබඩාවකි.ලිංගාශි‍්‍රත රෝග යැයි කී පමණින් බොහෝ දෙනා තුළ ඇති වන්නේ ලජ්ජාව මුසු බියකි. මේ හේතුවෙන් ප්‍රජනක පද්ධතිය ආශි‍්‍රත රෝගවලට ගොදුරු වන බොහෝ රෝගීහු ප්‍රතිකාර ගැනීමට සායන කරා පැමිණෙන්නේ නැත. රෝහල්වල අනෙකුත් ඒකකවල රෝගීන් පිරී ඉතිරී යද්දී වෛද්‍ය නිමල් එදිරිසිංහට තම ඒකකයට අදාළව රෝගීන් ගෙන්වා ගැනීමට, ප්‍රතිකාර සඳහා ඔවුන් දිරිමත් කිරීමට විවිධ වැඩසටහන් ක්‍රියාත්මක කිරීමට ද සිදු විය. විශ්‍රාම දිවියේ අබියස සිටිමින් ඔහු තම අතීත මෙහෙය සිහිපත් කරන්නේය.“මම මෙතන වැඩ බාර ගත්තේ 2006 මාර්තු මාසේ. මුලින්ම මම තේරුම් ගත්ත දේ තමයි සෞඛ්‍ය අමාත්‍යාංශයට හෝ අපට තනිවම රටේ ඒඩ්ස් රෝගය මර්දනය කරන්න බැහැ කියන එක. ඒ වෙනුවෙන් රටේ හැම ආයතනයකම, හැම පද්ධතියකම සහයෝගය අවශ්‍යයි. ප්‍රධානම දේ තමයි දැනුවත් වීම, අවබෝධය. මම ආරම්භ කළා වැඩපිළිවෙළක් පාසල් දරුවන් දැනුවත් කරන්න. මොකද පාසල් දරුවන් තමයි පසුකාලීනව සමාජය පුරා විසිරී පැතිරී යන්නේ.ආරම්භක අවස්ථාවේදී ඔවුන් දැනුම්වත් කිරීම පසුකාලීනව සමාජය දැනුවත් කිරීමට වඩා පහසුයි. ඒ වගේම සාර්ථකයි. එතනදී අපි ගුරුවරුන් පුහුණු කළා. දරුවන්ට දැනුම ලබා දෙන අන්දම සම්බන්ධයෙන්. මේ වැඩපිළිවෙළට අපට ගෝලීය අරමුදලෙන් මූල්‍ය පහසුකම් ලැබුණා. අධ්‍යාපන අමාත්‍යාංශයවැඩමුළුවකට සහභාගි වෙමින්ේ සහායත් ලැබුණා. විශේෂයෙන් සබරගමු පළාතේ මේ වැඩපිළිවෙළ ඉතා සාර්ථකව ක්‍රියාත්මක කරන්න අපට හැකියාව ලැබුණා.ඒ වගේම මෙම ඒකකයේ සේවකයන්ගේ පහසුව වෙනුවෙන් ගිණුම් අංශයක්, තොරතුරු කළමනාකරණ අංශයක් වගේම සියලුම අංශ සමඟ අන්තර් සබඳතා පවත්වන බහු ආංශික ඒකකයන් ඇති කරන්න ක්‍රියා කළා. අපේ වෙබ් අඩවිය මේ වන විට සක්‍රීය සහ යාවත්කාලීන ලෙස හොඳින් ක්‍රියාත්මක වෙනවා.වෛද්‍ය නිමල් එදිරිසිංහ තම සේවය සම්බන්ධව අදහස් පැවසුව ද වැඩි අවධානය යොමු වන්නේ එච් අයි වී ආසාදිතයන් සහ ඒඩ්ස් රෝගීන් ගැනත් රෝගය මර්දනයට තම කාලසීමාවේදී කළ හැකි වූ දේ ගැනත් පැවසීමට බව පෙනේ. සමබරතාව පවත්වා ගැනීමේ වගකීම මට පැවරී ඇත්තා සේය.සැබවින්ම ඒඩ්ස් යනු දැඩි ලෙස අවධානයට පාත්‍ර විය යුතු රෝගී තත්ත්වයකි. ඒ සම්බන්ධව ඔහු සතු අවබෝධය හේතුවෙන්ම, තම වගකීම නිසි ලෙස ඉටු කිරීමේ අපේක්ෂාව හේතුවෙන්ම ඔහු එච් අයි වී සහ ඒඩ්ස් ආසාදිතයන් ගැන වැඩි අවධානයක් යොමු කරමින් අදහස් දක්වන්නේ ය. ඔහු පෙන්වා දෙන අන්දමට මෙරට ජන සමාජයට ඒඩ්ස් රෝගය පතුරුවන ප්‍රධාන කණ්ඩායම් තුනකි. ඒ වෛශ්‍යාවන්, සම ලිංගික පිරිමින් සහ මත්ද්‍රව්‍ය භාවිත කරන්නන්ය. මේ පිරිස් දැනුවත් කරමින් රෝගයෙන් ආරක්ෂා වීමට සහ රෝගය ව්‍යාප්තිය වැළැක්වීමට තමා ගත් වෙහෙස ඔහු අවධාරණය කරන්නේය.“එතනදී අපට පොලිස් නිලධාරීන් දැනුවත් කරන්නත් සිද්ධ වුණා. ඉහත කී ප්‍රධාන කණ්ඩායම් තුනට රෝගයෙන් ආරක්ෂා වීමට දැනුවත් කරද්දී අපට පොලීසියේ සහායත් අවශ්‍ය වුණා. නමුත් රාජ්‍ය ආයතනයක් ලෙස මත්ද්‍රව්‍ය භාවිත කරන්නන් සහ වෛශ්‍යාවන් වැනි කණ්ඩායම් සමඟ වැඩ කිරීමේ දී යම් යම් අපහසුතාවන්ට මුහුණ දෙන්න සිද්ධ වුණා. ඔවුන් දැනුම්වත් කිරීමේදී එහෙම වුණත් ඔවුන් රෝගීන් වෙලා අපි ළඟට පැමිණියාම අපේ රාජකාරි ඉටු කරන්න ගැටලු මතු වුණේ නැහැ.ඒත් මම හැම තිස්සෙම විශ්වාස කරන්නේ රෝගයෙන් ආරක්ෂා වීම සහ රෝගය වැළැක්වීම වඩා වැදගත් කියලයි. ඒ නිසා ඉහත කී කණ්ඩායම් දැනුම්වත් කිරීම රාජ්‍ය නොවන සංවිධානවලට බාර දුන්නා. මට මතකයි එක පාරක් ගණිකා නිවාසයක දැනුම්වත් කිරීමේ දේශනයකදී අපේ හෙදියක් ඇතුළු කණ්ඩායමක් පොලිස් අත්අඩංගුවට පත් වුණා. නමුත් ඔවුන් නිල ඇඳුමෙන් සිටි නිසා අනන්‍යතාව හෙළි කරලා නිදහස් වුණා. දැන් රාජ්‍ය නොවන සංවිධාන මෙකී දැනුම්වත් කිරීම් කරනවා. අපි ඒ අයට පහසුකම් සලසනවා.”වෛද්‍ය නිමල් එදිරිසිංහ මහතා ඉදිරිපත් කරන සංඛ්‍යා ලේඛනවලට අනුව දැනට ලංකාවේ වෙසෙන එච් අයි වී ආසාදිතයන් සංඛ්‍යාව හාර දහස ඉක්මවයි. ඒ අතරින් මේ දක්වා හඳුනාගෙන සිටින පිරිස එක්දහස් හයසීයක් පමණ වේ. මෙම පිරිස බෙදී යන්නේ සියයට හතළිස් දෙකක් කාන්තාවන් සහ සියයට පනස් අටක් පිරිමි වශයෙනි. එච් අයි වී ආසාදිත කාන්තාවන් අතරින් සියයට හැත්තෑවකටම වෛරසය ශරීරගත වී ඇත්තේ තමන්ගේ ස්වාමි පුරුෂයන් හේතුවෙන් වීම ඛේදයකි.වෛද්‍ය එදිරිසිංහ වැඩිදුරටත් පෙන්වා දෙන්නේ අපේ රටේ සංස්කෘතිය හා බැඳී ඒකස්වාමිකව පවුල් ජීවිත ගෙවන යහපත් කාන්තාවන් හේතුවෙන් එච් අයි වී පැතිරීම අවම වී ඇති බවයි. එහෙත් පුරුෂයින් සම්බන්ධයෙන් නම් එවැනි සහතික ඉදිරිපත් කිරීමට නොහැකි වීම ඛේදයකි.“අපේ අතීත පරම්පරාවන්ට විවාහ ජීවිතය සහ ලිංගික ජීවිතය එකක් වුණා. නමුත් අද තත්ත්වය වෙනස්. විවාහයෙන් කාලයක් ගත වෙනකොට නොයෙකුත් සම්බන්ධකම් හදා ගන්නවා. එක්කෝ විවාහ වෙන්නේ ආදරය පදනම් කරගෙන නෙමෙයි. මුදල් හෝ වෙනත් සාධක මත. ඉතින් පවුල් ජීවිතයේ සතුට හොයන්නේ වෙනත් අයගෙන්. අපේ රටේ පිරිමින් අතර මේ තත්ත්වය ඉතාම සුලභයි. කාන්තාවන් අතරත් දැන් දැන් මෙවැනි සම්බන්ධතාවලට පෙලඹීම වැඩියෙන් දක්නට පුළුවන්. ඒක ඛේදනීය කාරණයක්.”නිමල් එදිරිසිංහ පවසන බොහෝ දේ පෙන්වා දෙන තවත් වැදගත් අරුතක් සහිතය. එනම් දිවියේ යථාව ගැන අවබෝධය ඔහු තම වෘත්තිය තුළින්ම ලබා ඇති බවයි. පන්සිල් නොරකින මිනිසුන් තමන්ටම කර ගන්නා හානිය ගැන ඇසින් දුටු සාක්ෂි ඔහු හමුවේ ඉතා සුලබය. එහෙත් ඔහුගේ අදහස තමාට ජීවිතාවබෝධය ලැබීමට තරම් හේතු වූ අත්දැකීම් අදින් බොහෝ කලකට පෙර තමා ලැබු බවයි.“1992 දී මම කොළඹ සහකාර අධිකරණ වෛද්‍ය නිලධාරියා වශයෙන් පත්වීම් ලැබුවා. එතන මගේ සේවා කාලය අවුරුදු තුනයි. මම හිතන්නේ මේ අවුරුදු තුන මට බොහෝ දේ ඉගැන්නුවා කියලයි. මම සේවයට වාර්තා කළ දිනවලම තමයි එවකට නාවික හමුදාපති ක්ලැන්සි ප්‍රනාන්දු බෝම්බ ප්‍රහාරයකට ලක් වුණේ. ඔහුගේ මරණ පරීක්ෂණයට මාත් පෙනී හිටියා. හිටපු ජනාධිපති රණසිංහ පේ‍්‍රමදාස වගේම ජනාධිපති අපේක්ෂක වශයෙන් සිටියදී මියගිය ගාමිණී දිසානායක මහත්වරුන්ගේ මරණ පරීක්ෂණවලදීත් මම සහාය වුණා.මේ මිනිස්සු රටේ පතාක යෝධයෝ වගේ ජීවත්වුණු මිනිස්සු. ඒත් ඔවුන්ගේ මරණ හරිම ශෝචනීයයි. මට මතකයි පේ‍්‍රමදාස හිටපු ජනාධිපතිතුමා මියගිය දවසේ මම හිටියේ නාරාහේන්පිට. බෝම්බ පිපිරීමක් වෙලා කියලා පණිවිඩය ආවා.මරණ පරීක්ෂණ කරන්න වෙන නිසා මම ඉක්මනට කාර්යාලයට ආවා. පස්සේ ආරංචි වුණා ජනාධිපතිතුමාත් මිය ගිහින් කියලා. මම ඉක්මනට කොළඹ හදිසි අනතුරු ඒකකයට ගියා. කතාව ඇත්ත ද බලන්න. එතන තිබුණු සිරුරු අතරින් ජනාධිපතිතුමාගේ සිරුර හඳුනාගෙන තිබුණේ නැහැ. නමුත් පසුව එතුමාගේ සිරුර අපට ලැබෙන්න සැලැස්සුවා. අතේ තිබුණු ඔරලෝසුවෙන් එතුමාගේ සිරුර හඳුනාගත්තා කියලා තමයි ප්‍රසිද්ධ වුණේ. මට මතකයි මම මුලින්ම ගිහින් බලපු සිරුරු අතරේ එක් සිරුරක අතක ඒ ඔරලෝසුව තිබුණා.ගාමිණි දිසානායක මහතා මියගිය ස්ථානය දැක්කාම මට ඇතිවුණේ හරිම කනගාටුවක්. එතන පොළව ලේවලින් මඩවෙලා තිබුණා. එවැනි දර්ශන කාටවත් දකින්න නොලැබෙනවා නම් හොඳයි. ඒ තරමට හිතට ශෝකයක් දැනෙනවා එවැනි දේ දැක්කාම. මරණ පරීක්ෂණ කරන ස්ථානයේ බිම ගාමිණී දිසානායක මහතාගේ සිරුර දාලා තිබුණා. මම ඒක දැක්කම සේවකයකුට කිව්වා මේ සිරුර මේසයකින් තියන්න කියලා. රටට සේවය කරපු, ගෞරවනීය මිනිස්සු මරණයේදී වුණත් ගෞරවයට පාත්‍ර වෙන්න ඕනේ. හැබැයි කොහොම ජීවත් වුණත් මියගියාට පස්සේ නිකම්ම ප්‍රාණ නිරුද්ධ සිරුරක් විතරයි කියන දහම නම් මම හොඳින්ම වටහා ගත්තා.”වෛද්‍ය නිමල් එදිරිසිංහ පවසන දේ බුදු දහමට කොතරම් සමීපදැයි සිතේ. දහම වඩා හොඳින් වටහා ගත හැක්කේ එය ප්‍රායෝගිකව අත්විඳි විටය. ඔහු එම දුලබ අවස්ථාව උදාකර ගත්තෙක් ලෙස පවසන මතක රසවත් සේම හරවත් නොවන්නේ ද?“නව යොවුන් වියේදී මම ඒ කාලේ හිටපු ප්‍රසිද්ධ සිනමා නිළියකගේ චිත්‍රපට ගොඩක් ආශාවෙන් බැලුවා මතකයි. ඒ නිළිය මගේ සිහින කුමාරිය. හරිම රූප සම්පන්නයි. කාලයත් එක්කම ඒ නිළිය මගේ මතකයෙන් ඈත් වෙලා ගියා. දවසක් මට මරණ පරීක්ෂණයක් කරන්න සිරුරක් ගෙනැවිත් තිබුණා. ඒ සිරුර දිහා බලන්න අමාරුයි. කළුවෙලා, විකෘති වෙලා. අන්තිමට බලනකොට මේ මම තරුණ කාලේ ගොඩක් පි‍්‍රය කරපු නිළිය.ඇය පසුකාලීනව මත්පැන්වලට ඇබ්බැහි වෙලා. දවසකට අරක්කු බෝතලයක් විතර බීලා අන්තිමට සිරෝසීස් හැදිලා තමයි මියගිහින් තිබුණේ. එදත් මම හිතුවා කොහොම හිටපු මනුස්සයෙක් ද මේ කියලා. අධිකරණ වෛද්‍ය නිලධාරී කියන්නේ ගොඩක් දේ ඉගෙන ගන්න ලැබෙන තැනක්. ඒ වගේම තමයි අද සේවය කරන ස්ථානයත්. මනුස්ස ජීවිතේ ගැන මෙතනිනුත් ගොඩක් දේ ඉගෙන ගන්න පුළුවන්.”වෛද්‍ය එදිරිසිංහට බාධා කිරීම් හෝ ප්‍රශ්න කිරීමෙන් මැදිහත් වීම් අවශ්‍ය වන්නේ නැත. කිව යුතු දේ සහ කිව යුතු සීමාව ඔහු මැනවින් දන්නේය. සැට විය සපුරන ඔහුගේ වෘත්තිය ජීවිතය ඔහුට ඒ වෙනුවෙන් අවශ්‍ය දැනුම ලබා දී ඇතිවාට සැක නැත. එමෙන්ම ඔහුගේ වෘත්තිය ඉතිහාසය ඒ ගැන බොහෝ සාක්ෂි ද සපයන්නේ ය. ගාල්ල ඉමදූවේ උපත ලබන නිමල් එදිරිසිංහ හවුපෙ. විද්‍යාලයෙන් තම පාසල් ජීවිතය අරඹන්නේය.පහේ පන්තිය තෙක් මාතර රාහුලයට යන නිමල් එතැන් සිට උසස් පෙළ දක්වා ඉගෙනුම ලබන්නේ ගාල්ල මහින්ද විද්‍යාලයෙනි. 1972 වසරේදී කොළඹ වෛද්‍ය විද්‍යාලයට ඇතුළත් වන ඔහු වෛද්‍යවරයකු ලෙස ඉන් පිට වන්නේ 1977 වසරේදීය. ප්‍රථම පත්වීම ලෙස ගාල්ල මහ රෝහලේ සේවයට වාර්තා කරන වෛද්‍ය නිමල් අවසානයේ දී එහිම අධ්‍යක්ෂවරයාගේ භූමිකාව ද හොබවන්නේය.“ඒ කාලේ හරිම වියවුල් සහිතයි. ඉන්දු ලංකා ගිවිසුම 88 - 89 භීෂණය වගේ සිදුවීම් එක්ක රටම තැති ගැනිලයි හිටියේ. ගාල්ල මහ රෝහල ඇතුළෙත් යම් යම් සිදුවීම් වුණා. රෝහලේ ඔවර්සියර්වරයා වෙඩි තියලා මැරුවා. එවකට රෝහලේ හිටපු වැඩ බලන අධ්‍යක්ෂ ඉල්ලා අස් වුණා. රෝහල් අධ්‍යක්ෂ තනතුර කිසිම කෙනෙක් බාර ගත්තේ නැහැ. එතකොට සාමාන්‍ය වෛද්‍යවරු අතරින් ජ්‍යෙෂ්ඨතමයා විදිහට හිටියේ මම. අධ්‍යක්ෂ ධුරය බාරගන්න කියලා මට ඉල්ලීම් ආවා. මම අභියෝගය බාර ගත්තා. ඊට පස්සේ කවදාවත් හර්තාල්වලදී රෝහල වහන්න සිදුවුණේ නැහැ. මේ වගේ අහම්බෙන් තමයි මම පරිපාලනයට ආවේ.”එලෙස අහම්බෙන් පරිපාලනයට පැමිණි ඔහු ඉන්පසු දිගින් දිගටම රෝහල් පරිපාලනයේම රැඳෙන්නේය. ගැටුම් ඇතිවීම, ගැටුම් නිරාකරණය කර ගැනීම, අරමුදල් සම්පාදනය සහ අරමුණු ඉලක්ක කරා ළඟා වීම ඔහුගේ රාජකාරි ජීවිතයේ සාමාන්‍ය දේ බවට පත් වන්නේය. විශ්‍රාම ජීවිතය අභියස සිටින ඔහු සැබැවින්ම වෘත්තිය ජීවිතයට ආයුබෝවන් කියනු ඇත්තේ තෘප්තිමත් සිතිනි. ඒ තමාට කළ හැකි වූ මෙහෙය ගැන සැබෑ තක්සේරුවක් තමා තුළම පවතින නිසා යැයි මම අනුමාන කරමි.“විශ්‍රාම ගන්නා තුරු වසර හයක් තිස්සේ ඔහු සේවය ලබා දුන්නේ ද ප්‍රතිකාර ඒකක අතරින් අතිශයින් වැදගත් මෙන්ම සංවේදී ඒකකයකටය. ඔහු එහිලා කළ මෙහෙය මෙහි ලියවී ඇත්තේ සංක්ෂිප්ත ලෙසිනි. එහි තව ලිවිය යුතු දේ බොහෝය. විශ්‍රාමය අබියස සිටිමින් ද ඔහු තවමත් සේවය වෙනුවෙන් කැප වේ.“ඒඩ්ස් රෝගය ගැන රටම වැඩි අවධානයක් යොමු කළ යුතු කාලය ඇවිත් තියෙන්නේ. ලෝකයේ ඒඩ්ස් රෝගය වැඩියෙන්ම ව්‍යාප්ත වන රටවල් නවය අතරට ශ්‍රී ලංකාවත් එක් වෙලා ඉවරයි. රටේ සාමය උදා වීමත් සමඟම සංචාරක ව්‍යාපාරය දියුණු වුණා. එය ඉතා හොඳ දෙයක්. ඒත් ඊට සාපේක්ෂව සංචාරක ව්‍යාපාරයෙන් සමාජයට ලැබෙන අයහපත් ඵල විපාක සම්බන්ධව මිනිසුන් දැනුවත් කළ යුතුයි. එයින් වැළකීමට, ආරක්ෂා වීමට දැනුම ලබා දිය යුතුයි.ඒඩ්ස් රෝගීන් හෝ එච් අයි වී ආසාදිතයන් කිසිසේත්ම වෙන් කොට සැලකිය යුතු නැහැ. එච් අයි වී ආසාදිතයින් හඳුනාගෙන ප්‍රතිකාර ලබා දුන්නොත් ඔවුන් ඒඩ්ස් රෝගයෙන් ආරක්ෂා කර ගත හැකියි. ඒඩ්ස් රෝගීන් වුණත් නිසි ප්‍රතිකාර දිගටම ලබා ගත්තොත් රෝගය ඔවුන්ට ප්‍රශ්නයක් වන්නේ නැහැ. හරියට දියවැඩියාව වගෙයි. රෝගය සමඟ ඔවුන්ට ජීවත්විය හැකියි. නමුත් මෙහි ඇති වෙනස තවත් අයෙකුට රෝගය බෝ වීමට ඇති හැකියාවයි.ඒ ගැන අවධානයෙන් පසු වීමෙන් තමාට පමණක් නොවෙයි සමාජයටම යහපතක් කළ හැකියි. එක අවස්ථාවකදී කෙන්යාවේ ජනගහනයෙන් සියයට හතළිහක් එච් අයි වී ආසාදිතයන් වුණා. ඉන්දියාව ලෝකයේ වැඩියෙන්ම ඒඩ්ස් ව්‍යාප්ත වන රට බවට පත් වුණා. අද මේ රටවල් දෙකම තත්ත්වය පාලනය කරගෙන තියනවා. ඒ නිසා අපට ඒඩ්ස් රෝගයෙන් ආරක්ෂා වීම අසීරු ඉලක්කයක් නෙමෙයි. දැනුම සම්පාදනය තමයි අඛණ්ඩව කළ යුතු වන්නේ.”ඔහු අපේ ජන සමාජය ඒඩ්ස් රෝගය සම්බන්ධයෙන් ක්‍රියා කළ යුතු අන්දම ගැන එසේ පවසයි. රාජකාරියටම තම දිවිය කැප කළ ද වෛද්‍ය නිමල් දරු තිදෙනෙකුගේ සෙනෙහෙබර පියෙකි. අද උසස් අධ්‍යාපනයට යොමුව සිටින තම දරුවන් ගැන ඔහු අදහස් දක්වන්නේ සතුටෙනි. තවමත් රාජකාරිය වෙනුවෙන් කැප වන ඔහුගේ බිරිය ද වෛද්‍යවරියකි. දිවිය පුරා සේවයට කැප වී කළ මෙහෙය අවසානයේ විශ්‍රාම ජීවිතය සැහැල්ලුවෙන් ගෙවීම තම ලොකුම අපේක්ෂාව බව වෛද්‍ය නිමල් එදිරිසිංහ පවසයි.සටහන ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af1212099</link>
    <topic>රදාවඩුන්නේ වේවැල්</topic>
    <author>ඉනෝකා පෙරේරා බණ්ඩාර ඡායාරූප - දුෂ්මන්ත මායාදුන්නේ</author>
    <content>කොයි වෙළෙඳාමත් වගේ වේවැල් කර්මාන්තයත් මුදලාලිලාගේ මාෆියාවට නතු වී දැන් ටික කලකි.එහෙත් රදාවඩුන්නේ ගැමියෝ, අත් නෑර බැරි කමට හෝ වේවැල් බඩු වෙළෙඳාමේ යෙදෙන හේතු ගණනාවකි.ගමක් හැටියට ඒ ඔවුන්ගේ ජීවන වෘත්තියයි. අනෙක් අතට වේවැල් වියන්නට හුරු වූ දෑත් බැඳ, නිකම් බලා ඉන්නට වැඩිහිටි පරම්පරාවේ අය කොහෙත්ම කැමැති නැත. ලාබ - පාඩු කෙසේ වෙතත් දවසේ වියදම හෝ පියවා ගන්නට හැකි එකම මඟ ඔවුන් අත්නාරින්නේ ඒ නිසාය.නා නා අයුරින් වියූ වට්ටි - පෙට්ටි - ඉඳිආප්ප තට්ටු - කිරි ගොටු - පුටු... ඇතුළු දහසකුත් නිර්මාණ, පාරේ යනෙන කෙනකුට මිලදී ගන්නටත් දකින්නට හා ආසා හිතෙන්නටත් ප්‍රදර්ශනය කර තිබෙනු විනා, බටලීයේ කජු ලියන් මෙන් අත වනා අඬ ගසන අය මෙහි නැත.දැන් නුවර පාරෙ යන කෙනෙක් වාහනය නවතා කඩයකට ගොඩ වන්නේ ද කලාතුරකිනි. ආසාවට බඩු අත ගෑ බැලුවට මිලදී ගන්නේ එහෙමත්ම කෙනෙකි.පාරට නොවැටුණු පාරේ මිනිස්සුවාහනේ ඉඳගෙනම ගණන් අහන අයත් ගණන ඇසූ සැණින් අද්දා යන අයත් නම් ඉස්සරට වඩා වැඩි වී තිබේ.එහෙත්, සැහැල්ලුව... සිරියාවන්ත කම... ඇඟට දැනෙන සනීපය වගේ, හිත ඇදී යන කාරණා නිසා වේවැල් පුටුවක වාඩිවෙන්නට ආසා කළ මිනිසුන් තවම සහමුලින්ම වඳ වී ගොස් නැතිවීම රදාවඩුන්නට මෙන්ම වේවැල්දෙණියටත් බලාපොරොත්තු උපදවයි.ඒ කාලේ වැඩ දමා වියාපු කොහිල් පුටු, සෙල් පුටු, ඔබරෝයි පුටු, මොනර පුටු, පිඹුරා පුටු හෝ රොකින් චෙයාර් දැන් නම් වියනවා තබා හිතන්නටත් බැරිය.වේවැල්වල ගණන් හැටියට විකුණා ගන්නට බැරි මේ පුටු වියා හූල්ලමින් බලා ඉන්නවට වඩා, ඉඳහිටවත් විකිණෙන ඇඳි පුටුවක් හෝ සමනල පුටුවක් වියන එක ඇඟට ගුණය.වේවැල් ගණන් යාම තරමටම, කර්මාන්තයේ වැටීමට බලපෑ අනෙක් හේතුව, ප්ලාස්ටික් වසංගතේ ගෙයක් ගෙයක් ගාණේ රිංගා ගැනීමය.ඉඳිආප්ප වට්ටියේ, කිරි ගොට්ටේ පටන් හැම දේම ප්ලාස්ටික් වෙද්දී, වේවැලින් කළ නිමැවුම් දූවිලි වදිමින් නුවර පාර අද්දර හුදෙකලා වූයේය.50 වසරකට ආසන්න සිය ජීවන වෘත්තිය, විවිධ හැල හැප්පිලිවලට මුහුණ දෙමින් පැවත එන අයුරුව, හැත්තෑ දෙහැවිරිදි ආර්. පී. විමලසේනගේ හිතට කනගාටුවකි. කරන්නට දෙයක් නොමැත. හේ, කර්මාන්තය ද අත් නාරියි.“මං ගමෙන් කොළඹට ගියේ බොහොම තරුණ කාලේ. ඒත් අවුරුදු 10 කට පස්සෙ මං ආයේ ගම ආවා. ඒ කාලෙ වේවැල් වැඩ කළේ තැනින් තැන. ඒත් හොඳ ඉල්ලුමක් තිබුණා. යන්තමින් දැනගෙන හිටියට මං ගමේ කෙනකුගෙන් වේවැල් වැඩ බොහොම හොඳින් ඉගෙන ගත්තා.ඉස්සර නම් ගම ඇතුළේ හැතැප්ම දහයක් පහළොවක් ගියාම කපන්න වේවැල් ඕනෙ තරම් තිබුණා. අද වේවැල් හිඟයි. ඉස්සර අපි වේවැල් ගත්තෙ මිටි වලින්. අද ගන්නෙ කිලෝ ගාණට. රුපියල් 500 ට තිබුණු මැලේසියන් වේවැල් කිලෝව දැන් රුපියල් 1500 ක්. ලංකා වේවැල් නම් කිලෝව රුපියල් 400 යි. ඒත් මැලේසියන් වැල එන්නෙ හොඳට සුද්ද කරලා. පදං කරලා. කෙළින්ම වියන්න ලේසියි.අම්පාර, මහියංගණේ, බිබිල, හසලක, සිංහරාජ අඩවිය, බදුල්ල වගේ පළාත්වලින් තමයි ඒ කාලේ ඉඳලා ලංකා වේවැල් තොගේට කපාගෙන ආවේ. ඒවා ගේන මුදලාලිලාගෙන් තමයි අපි වගේ අය මිලදී ගන්නේ. රට වැලුත් එහෙමයි. ඒ මුදලාලිලා කිහිප දෙනෙක් අතරේ තමයි බිස්නස් එක තියෙන්නේ. පොඩි මිනිහා වෙළෙඳාම අත්හරින තරමට ඒක මාෆියාවක් වෙලා.අවුරුදු 30 - 40 කට ඉස්සර අඩි 8 ක් දිග ‘ගෙඩි වේවැල්’ කෑලි 100 ක මිටියක් අපි ගත්තේ රුපියල් 35 - 40 යි. මහත ‘මා වේවැල්’ අඩි 15 ක වැලක් රුපියල් 20 - 25 යි. අද කෙළින්ම ඒක රුපියල් 150 - 200 යි. කොහොමද ඉහ ගහන්නේ, වියලා ඉවරවෙලා ගණන නියම කළාම විකුණනවා තියා හිතන්නවත් බැහැ. ඒත් මිනිස්සු බඩු බලාපොරොත්තු වෙන්නෙ අඩු මුදලට.ප්‍රදීපු අතින් නිමැවුණු වේවැල් ඇත්තුඉස්සර අපි මේක කළේ පවුලේ විශාල ව්‍යාපාරයක් විදියට. හැමදාම දහ පහළොස් දෙනෙක් වැඩ. පිටරට “ඕඩර්ස්” පවා හරියට. අද ඒ මොනවත් නැහැ.ඒ කාලෙ මේ දිග වේවැල් අපි නැව්වෙ, හැඩ කළේ ලාම්පු තෙල් දාලා හුළං ගහපු ‘බෝ ලෑම්ප්’ ලාම්පුවට අල්ලලා රත් කරමින්. අද නම් ඒවා කෙරෙන්නෙ ගෑස්වලින්.මහත ෆේ‍්‍රම් එක ගහන්න මා වේවැල් නවා ගන්න ඕනෙ. පොඩි වේවැල් දෙකට ඉරලා තමයි වියමන සිද්ධ වෙන්නේ. පිටි වැලක් අහුවුණොත් මිස මේ වේවැල් බඩුවලට ගුල්ලො එන්නෙ නැහැ.ඒ කාලෙ මට ආවා ඕඩර් එකක් ඇමරිකාවට. අඩි 40 ක් දිග කන්ටේනරයක් පිරෙන්න වේවැල් පුටු සෙට්, බට කූඩ, වේවැල් කූඩ, බෑග්, විසිතුරු බඩු අපි වියලා යැව්වා. අද පරම්පරාවේ හුඟ දෙනෙක් ගමෙන් පිට රස්සාවලට ගිහින්. කැමැත්තක් ඇති කිහිප දෙනෙක් විතරයි තරුණ අයගෙන් ගමේ රැඳිලා ඉන්නේ.හැබැයි! මේ තරුණ ළමයි හරි දක්ෂයි. ෆොටෝ එකක් පෙන්නුවම ඒ අය ඒ ඕනෑම නිර්මාණයක් කරනවා.මට ඉන්නෙ දූයි පුතයි. ඒ දෙන්නත් මගේ ව්‍යාපාරයට අතගැහුවට, පස්සෙ අතෑරලා දැම්මා. ඔළුව උස්සන්න බැහැ පොඩි මිනිහෙකුට. මුදලාලිලා හතර පස් දෙනෙක් අතරේ තමයි මේ වෙළෙඳාම දැන් රැඳිලා තියෙන්නේ. පිටරටින් වේවැල් ගෙන්වන්නෙ ඒ අය. හිතූ ගණන්වලට විකුණන්නෙ ඒ අය. බඩු හදවන්න, මිලදී ගන්න, රට යවන්න මේ ඕන දෙයක් ඒ අයට පුළුවනි.මේ පාර අයිනෙ ගෙවල්වල කඩ කරන අය නිසා තමයි මෙහෙමවත් පොඩි මිනිහෙක් වේවැල් බඩු වෙළෙදාමක් කරගන්නේ. හැතැප්ම එකහමාරක් වගේ දුරක, කඩ එකසිය පනහක් විතර ප්‍රමාණයක තමයි, රදාවඩුන්නේ මේ වේවැල් ව්‍යාපාරය විහිදිලා තියෙන්නේ.ඉස්සර වගේ කෑලි හයේ ‘ඔබ්රෝයි’ පුටු සැට් එකක් එහෙම හදලා තියන්න හරි ආසයි. ඒත් රුපියල් 35,000 ක් විතර මිල වෙන නිසා, ඕඩරයක් ආවොත් ඇරෙන්න හදලා තියන්න වත්කමක් දැන් අපිට නැහැ.අපි වගේ පාරම්පරික දැනුම තියෙන මිනිස්සුත් එක්කම මේ කර්මාන්තය වැළලිලා ගියොත් අපරාදේ. ඒත් ඉතින් කරන්න දේකුත් නැහැ...”ගමක් හැටියට ගොදුරුව ඇති මේ ව්‍යසනය, රදාවඩුන්නට හා වේවැල්දෙණිය ගම් දෙකටම පොදු වුවත් ඒ මතින් නැඟිටින්නට වෙර දරන තරුණයෙක් දෙන්නෙක් හෝ තවම සිටීම සතුටට කරුණකි.තිස් හැවිරිදි ප්‍රදීප් සඳුන් කුමාරත් එවැනි තරුණයෙකි.“අම්මා - තාත්තා වේවැල් බඩු හදන පරිසරයකයි පුංචි කාලේ ඉඳලා අපි හැදුණෙ වැඩුණෙ. ඒ නිසා මගේ පවුලේ අයියයි - මල්ලියි දෙන්නටත් වේවැල් නිර්මාණ පුළුවන්. තාත්තගෙන් ඉගෙන ගත් ශිල්පයෙන් අලුත් දෙයක් කරන්නයි මගේ හිතේ හැම වෙලාවෙම ආසාවක් තිබුණේ.මිනිස්සු කොහොමටත් එකම දේ මිලදී ගන්න අකැමැතියි. අපේ ගමේ වේවැල් සමිතියෙන් පිලිපීනයෙන් ගුරුවරියක් ගෙනැල්ලා කරපු දින 10 ක පාඨමාලාවෙන් පස්සෙ මේ කර්මාන්තයට මගේ තියෙන ආසාව තවත් වැඩිවුණා.ඇතා වියන ප්‍රදීප්මොරටුව විශ්ව විද්‍යාලෙ සිසුන් පිරිසක් මෙහේ ඇවිත් කළ වැඩසටහනත් ඒ වගේ. ඔවුන් ‘ඩිසයින්’ කළ නවතම නිර්මාණ රැසක් අපි අත්හදා බැලුවා. ඇත්තටම ඒවා ලෝක වෙළෙඳපොළට යවන්න පුළුවන්නම් මේ රදාවඩුන්න ගැන ජාත්‍යන්තරයටත් යාවි. අපිත් දැනගෙන හිටියෙ නැහැ මේ තරම් අති නවීන විදියට වේවැල්වලින් නිර්මාණ කරන්න පුළුවන් කියලා.ඒ අය මේ පළාතේ සති දෙකක් විතර නැවතිලා හිටියා. උදෙන්ම එනවා අපි ළඟට. ඒ අයගෙ ‘ඩිසයින්ස්’ අපි ලවා නිර්මාණ කරගත්තේ ඔවුන් දන්නා අලුත් දේවල්, ක්‍රමවේද අපේ දැනුමටත් එකතු කරමින්. මේ පළාතේ හුඟ දෙනෙක් අතින් ඔවුන් නව නිර්මාණ රැසක් බිහි කෙරෙව්වා.මං කළේ කාර් එකේ ඩිකියෙ දමාගෙන යන්න පුළුවන් විදියෙ අලුත්ම පුටු කට්ටලයක්. ටීපෝ එකක්. මේ සියල්ල ඇසිරුවම එක පෙට්ටියක් විතරයි. ඇත්තටම ඒක දැක්කම කාට වුණත් ආසා හිතෙනවා...”ලංකා වැලෙහි ඇති හීනි ගතිය නිසා සිදුවන වැඩ පරක්කුවට ප්‍රදීප් කැමැති නැත. හොඳ පිරිච්ච ගතියක් එන මැද ප්‍රමාණයේ, පදං කළ මැලේෂියන් වැල කොයි නිර්මාණයටත් පහසුව සහ ලස්සන ගෙනෙන බව ප්‍රදීප්ගේ අදහසයි.ඔහු අතින් නිමැවෙන සද්දන්ත ඇතුන් දෙදෙනෙකි. මේ තරමට විසල් වේවැල් අලියෙක් නිමවන්නට සති තුනක් ගත වේ. “මේ කරන්නේ ඕඩරේකට. ඒ අය ගෙනාවේ පිංතූරයක් විතරයි. මගේ ඔළුවේ තමයි නිර්මාණය කළ යුතු විදිය ගොඩ නැඟුණේ. තරු හෝටලයක ආලින්දයට තියන්නයි මේ අලි දෙන්නා හදන්නේ. පිට උඩ වාඩිවෙලා ඉන්න පුළුවන් තරමට උස ශක්තිමත්.වේවැල් කිලෝ 10 කට වැඩිය ගියා එක අලියෙක් නිම කරන්න. වියදම සැරයි. ඒත් ඉන් ඉස්මතු වන අභිමානවත් බව කෙනකුගේ ඇහැට මොන තරම් පි‍්‍රය ද. අපෙන් වැඩක් ගන්නවානම් ඒ ආයතනවලටත් හොඳයි. අපිටත් හොඳයි.අනික මේක මට බොහොම සුන්දර - චමත්කාරජනක කලාවක්. අත් කැපුණට කාලෙ ගතවුණාට අවසානයේ නිර්මාණය දකිද්දි හිතට දැනෙන සතුට අමිලයි. ඒ වගේමයි හොඳ මිලකුත් ලැබෙනවා. අමුද්‍රව්‍යවල මිල ගණන් අපිට ලොකු පසුබෑමක් ඇති කරන ප්‍රශ්නයක් තමයි. නමුත් මං කියන්නෙ ‘බැට කන වේවැල් කර්මාන්තය’ කිය කියා ඉන්නෙ නැතිව නව නිර්මාණ හරහා අපේ ප්‍රයෝජනය රටට ගන්න කියලා.අපිව අයිති වෙන්නෙ කුඩා කර්මාන්ත ක්ෂේත්‍රයට. මැති ඇමැතිවරු එනවා, බලනවා, යනවා. එතැනින් එහාට මොනවත් වෙන්නෑ. රජයේ මැදිහත්වීම මත මේ වේවැල් ගෙන්වා බෙදා හැරීම වෙනවා නම්, නීති රීති ක්‍රියාත්මක නම්, කර්මාන්තය මීට වඩා සුරැකේවී.අනික නව නිර්මාණ පිළිබඳ ජාත්‍යන්තර දැනුම තව තවත් ලැබෙනවා නම් අපිට පුළුවන් ජාත්‍යන්තරයේ තරගකාරිත්වයට ගැළපෙන ලෙසම අලුත් දේ කරන්න.මං වගේ හිතන තරුණයෝ සිය දෙනකුට වැඩි පිරිසක් මේ ගමේම ඉන්නවා. අපි රජයෙන් හැම දේම ඉල්ලන්නෑ. පන්සලේ හාමුදුරුවොයි ගමේ සමිතියි එකතු වෙලා සාධාරණ මිලට වේවැල් කන්ටේනරයක් ගේන තැනටම කටයුතු කළා. නමුත් ඒක කොහෙන් හරි කඩාකප්පල් වෙනවා. මෙන්න මේ අසාධාරණයට රජය මැදිහත් වුණොත් අපිට ඇති...”පණ අදින කර්මාන්තයකට ජීවය දෙමින් නැවුම් බලාපොරොත්තු එක් කරන ප්‍රදීප් ඇතුළු රදාවඩුන්නේ තරුණයෝ රටට ආශිර්වාදයකි. සම්පතකි.ඉදින්, අප ඔවුන්ට දිය යුත්තේ ශක්තිය - ධෛර්යය මිස අන් කවර නම් දෙයක්ද...ඉනෝකා පෙරේරා බණ්ඩාර ඡායාරූප - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af12120910</link>
    <topic>වැරැදි කළ අය සුවසේ නිවැරැදි වුන් දුකසේ</topic>
    <author>ඉනෝකා සමරවික්‍රම</author>
    <content>වැදූ මවටයි මහ පොළවටයි නිවනක් නැහැ” යන කියමන සනාථ වන සිදුවීම් දිනෙන් දින සිදුවේ. අම්මා යන උත්තරීතර බව කෙළෙසමින් ඇතැම් සිදුවීම් වෙද්දී තවත් තැනෙක තම දියණියන් පුතුන් වෙනුවෙන් අප්‍රමාණ වූ දුක් ගිනි උහුලන අම්මාවරු අප අතර වෙති.පසුගිය දිනවල සබරගමු පළාතේ ගම්මානයකින් අසන්නට ලැබුණු මේ කතාව බෙහෙවින් හද සසල කළේ ය. මේ කතාවේ දඬුවම කෙනෙකුට සාධාරණයයි සිතෙන විට තවත් කෙනෙකුට එය අසාධාරණයයි සිතෙන්නට පුළුවන.එහෙත් මේ අම්මාවරුන් ගේ හැටිය. දියණිය දුක් උහුලනු බලා සිටිය නොහැකි වූ අම්මා කෙනෙක් ගත් තීරණය කෙතරම් දුරට සාධාරණ දැයි ඔබම සිතන්න. ඒ අම්මාගේත් දියණියගේත් දුක්බර කතාව මෙසේ ය.සබරගමු පළාතේ ගම්මානයක උපන් රත්නාවතී විවාහ දිවියට එළැඹුණේ තරුණ විය ඉක්මවා යමින් සිටියදී ය. ඇගේ අත ගත්තේ වැලිගොඩ දැමීම ජීවන වෘත්තිය කරගත් අයෙකි.ඔහු විමලසිරි. විමලසිරිත් රත්නාවතීත් එක වහලක් යටට වූදා සිට සිහින මැවුවේ දරු සිගිත්තෙකු ගේ මුහුණ බැලීමට ය. ඔවුන් පැතුවා සේ ම රත්නාවතී හුරුබුහුටි දූ සිඟිත්තකගේ මවක වූවා ය.විමලසිරි වෙනදාටත් වඩා වැඩියෙන් වැඩ කළේය. වැලිගොඩ දැමීමෙන් ලද සොච්චම් මුදල පවුල් බර දරන්නට මදි වුව ද ඔහුට වෙනත් රැකියාවක් කරන්නට ද නොහැකි විය. රත්නාවතී සිහින මැවුවේ දූ සිඟිත්තිය පාසල් යවා හොඳින් උගන්වා යහපත් අනාගතයක් ඇයට තිළිණ කර දෙන්නට ය.එහෙත් ඒ සිහින හැම එකක් ම බොඳව ගියේ ඇය නොසිතූ විදියට ය. ඒ දියණිය මන්දමානසික රෝගී තත්ත්වයෙන් පසුවූ බැවිනි... රත්නාවතිත් විමලසිරිත් දියණිය සුවකර ගැනීම සඳහා අප්‍රමාණ වෙහෙස වූහ. එහෙත් ඒ සියල්ල අසාර්ථක විය. අවසානයේ ඔවුන් දරුවා හදා වඩා ගන්නටත් ආදරයෙන් රැක බලා ගන්නටත් හුරු වූහ.උණහපුලුවාට ඌගේ පැටියා මැණිකක් සේම රත්නාවතීටත් පුංචි නිර්මලි මැණිකක් ම වූවා ය. වසර දෙක තුන ගෙවී ගොස් නිර්මලී යොවුන් වියට එළැඹෙමින් සිටියා ය. නිහඬ දැරියක් වූ ඇයගේ සියලු කටයුතු කළ යුතු වුණේ මව විසිනි. ඇයට කතා කිරීමට අපහසු ය. යමක් තේරුම් ගැනීමට අපහසු ය. මේ නිසා ම නිර්මලී වෙනුවෙන් ම කෙනෙක් ළඟින් සිටිය යුතුය.මේ අතර විමලසිරි ද විටින් විට රෝගී වන්නට විය. වසර හතළිහකට අධික කාලයක් වැලිගොඩ දැමීමේ නිරතව සිටි ඔහුගේ පිටකොන්දේ රෝගී තත්ත්වයක් මතු විය. ඔහුට රැකියාවට යාම අපහසු විය. බොහෝ දවස් ගෙවුණේ ඇඳටම ය. විටින් විට ඔහු රෝහල් ගතව ප්‍රතිකාර ගත්තේ ය.මේ කාලය තුළ දියණියත් විමලසිරිත් නඩත්තු කරනු ලැබුවේ රත්නාවතී විසිනි. ඇය අතට අහුවෙන කුලී වැඩක් කෙරුවා ය. උදය වරුවේ වත්තක රබර් කිරි කැපුවා ය. විමලසිරි රෝහල් ගත වූ විට ඇය දියණිය තනිවම ගෙදර දමා නොගියා ය.ගෙදර සිටින විට විමලසිරි දියණිය බලා ගත්තේ ය. විමලසිරිගේ රෝගය ක්‍රමයෙන් උත්සන්න විය. ඔහු රත්නපුර දිස්ත්‍රික්කයේ රෝහලකට ඇතුළත් විය. ගෙදර අමාරුකම් එමට ය. රත්නාවතී වත්තේ රබර් කපන්නට ගියා ය. මුදලක් සොයාගත් විට විමලසිරි බලන්නට රෝහලට ද ගියා ය. බඩුවක් මුට්ටුවක් ගෙන ඒමට කඩ පිළට ගියා ය. ඇය මේ සියලු ගමන් බිමන් ගියේ පහළොස් වියේ පමණ සිටි මන්දමානසික දියණිය නිර්මලී ද කැටුව ය. එක මොහොතක් හෝ ඇය නිවසෙහි තනිකර යෑමට ඇය අකමැති වූවා ය.නිර්මලීගේත් රත්නාවතීගේත් ජීවිත වල මූසල බව ගෙන ආවේ නොසිතූ දිනයක ය. එදින නිර්මලී හිසරදය හා උණ වැලඳ රෝගීව සිටියා ය. ඇය හඬන්නට වූවා ය. රත්නාවතී එදින වත්තේ වැඩට යා යුතු ය. රෝගී දියණිය රැගෙන යාමට ද නොහැකි ය. එහෙත් වෙනත් කරන්නට ද දෙයක් නැත. රත්නාවතී අසල ගෙයක ඇය නතර කළා ය. ඒ ද හිතකින් නොවේ. නිවසේ සිටියේ දන්නා හඳුනන ගැහැනියක පමණි. ඇගේ සැමියා බැහැරක ගොසිනි. නිර්මලී බලාගැනීම ගැහැනියට බාර දුන් රත්නාවතී වැඩට ගියා ය. ඒ ගියේ ද දියණිය ගැන තැවෙමිනි. දැවෙමිනි.නිර්මලී බලාගැනීමට බාරගත් ගැහැනියගේ සැමියා මෙදින නිවසට ආවේ අනපේක්ෂිත ලෙස ය. මන්දමානසික තත්ත්වයේ පසු වූවත් රූමත් දැරිය දුටු ඔහුගේ සිතට හැඟීමක් ආවේ ය. දැරිය ගෙයි දමා බිරිඳ වත්ත පහළට යනතුරු බලා සිටි මිනිසා දැරිය තම ග්‍රහණයට හසුකර ගත්තේ ය. උදයේ පිපුණු සුන්දර මලක් තැලී පොඩි වී යන අයුරින් දැරිය ගේ ජීවිතය ද තැළී පොඩි වී ගියේ නිමේෂයකිනි. කිසිවක් කරකියා ගත නොහැකි වූ දැරිය හඬන්නට වූවා ය. දහවල රත්නාවතී එන විට දැරිය උදෑසනටත් වඩා හඬන බව ඇයට වැටහිණි. ඇය ඇවිටිලි කරමින් නිර්මලීගෙන් ඒ බව විමසුවා ය. එහෙත් දැරියට කිසිවක් කියාගත නොහැකි විය.මාසයක් දෙකක් ගතව ගියේ ය. දැරිය පෙර දවසක හැඬුවේ මන්දැයි මවට තේරුම් යන්නට වූයේ ඒ වනවිට ය. ඒ වනවිට දැරිය ගැබ් ගෙන සිටියා ය. රත්නාවතීට කිසිවක් තේරුම් ගැනීමට නොහැකි විය. දෑස සේ රැකගත් දියණියට සිදුවූ මේ ව්‍යසනයට කෙසේ නම් මුහුණ දෙන්න ද? මන්දමානසික දැරිය මවක් වන්නේ කෙසේ ද? රත්නාවතී දියණිය කැඳවාගෙන ගියේ නගරයේ රහසිගතව ගබ්සා කිරීම් කරගෙන ගිය වෛද්‍යවරයකු ළඟට ය.දියණියට ගබ්සාවක් සිදු කෙරිණි. එහෙත් අවාසනාවක මහත. නිර්මලීට අධිකව රුධිරය වහනය වන්නට විය. එය නතර කර ගැනීමට බැරි වූ තැන නිර්මලීව රෝහලට ඇතුළත් කැරිණි. වෛද්‍යවරයා නිර්මලී පිළිබඳව තොරතුරු විමසුවේ ය. රත්නාවතීට හංගන්නට කිසිවක් ඉතිරිව නොතිබිණි. ඒ වනවිට නිර්මලීගේ පියා ප්‍රතිකාර ලබමින් සිටියේ ද එම රෝහලේ ය.නිර්මලී ද වැඩිදුර ප්‍රතිකාර සඳහා රෝහලේ නතර කැරිණි. ඇගේ ජීවිතය තව තවත් විනාශ වෙනු බලා සිටිය නොහැකි තැන ඇගේ මව දියණිය වෙනුවෙන් සාධාරණ තීරණයක් ගත්ත ද රත්නාවතීට ගැලවීමක් නොතිබිණි. නීති විරෝධී ගබ්සා කිරීමට යාමේ වැරැද්දට ඇය නීතියේ රැහැනට හසු විය. ඇය රක්ෂිත බන්ධනාගාර ගත කෙරිණ. නිර්මලී පරිවාස භාරයේ ය.එහෙත් නිර්මලීගේ ජීවිතය කෙළෙසා දැමූ පාපතරයා තවමත් නිදැල්ලේ ය. ඉතින් නීතියේ සාධාරණත්වය කොතැන ද? මේ අහිංසක පවුල තවදුරටත් ජීවිතය විඳවිය යුතු ද?(මෙහි එන නම් ගම් මනඞකල්පිත ය. එහෙත් කතාව සත්‍යය.)ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af12120911</link>
    <topic>ගමක් කඳුළින් නැහැවූ බයිසිකලයක්, දරුවන් දෙදෙනෙක් හා කෝච්චියක්</topic>
    <author>පින්තූර හා සටහන ගාල්ල දිසා සමූහ නන්දසිරි වැලිගමගේ</author>
    <content>මේ කහට ටිකක්වත් බොන්න ගෙදර සීනි ටිකක්වත් නෑ. ඔයා කඩේට ගිහිල්ල සීනි ටිකක් අරන් එන්න මෙහෙම කීවේ, ගිමාන්ගේ ආච්චි ලලිතා. ගිමාන්ගේ සීයාට.පව්! ආච්චි සීයාට ඔහොම ඉන්න කියන්න මං කඩේට ගිහිල්ල සීනි ටිකක් අරන් එන්නම්. කෝ දෙන්න ආච්චියෙ මට සල්ලි. එහෙම කිව්ව පුංචි ගිමාන් පුතා මෙයට දින දෙකකට පෙර අම්මා එව්ව සල්ලිවලින් සීයා ගෙනැවිත් දුන් අලුත්ම අලුත් බයිසිකලය නැඟී යන්නට ගියේ තල්පේ හන්දියේ ඇති කඩයෙන් සීනි ටිකක් අරන් එන්න.ඒත් සීනි මීපැණි වන් රැසැති මේ දරුවාගේ ළෙන්ගතුකම ආච්චි සීයාට විතරක් නොව මුළු ගම්මානයම තිත්ත කසායක් බවට පත්වන්නට ගියේ නිමේශයකි.හබරාදූව තල්පෙ පනංගල ඉදිගහකැටිය පුංචි ගම්මානයකි. ගෙවල් දොරවල් සැදී ඇත්තේ එකිනෙකට ළංවන්නට. ගෙවල් දොරවල්වල සිටින උදවිය ද, එතරම් වත්පොහොසත්කම් ඇති අයවළුන් නොවේ.මේ ගමේ සිටිය එක් පවුලක් වූයේ මේ ආච්චි සීයා හා එයාගේ දියණියක් වූ චතුරිකා දිලානිය.ඇයගේ දරුවෝ සිවුදෙනෙක් සිටිති. තුන්වැනියා වූයේ ගිමාන් සත්සරය. ඔහුගේ වයස දහයකි. පාසල් ගියේ හබරාදූව අභයදූත විදුහලටය.දරු පවුලේ බර කරට ගන්නට වූයේ චතුරිකාටය. ඒත් ගමේ ලණු පොටක් අඹරලා, කුලී වැඩක් කරල මේ පවුල කොහොම රකින්න ද?මෙන්න! මේ නිසයි චතුරිකාට රට යන්නට සිතුණේ. එහෙම නැතුව සමනලියක් වගේ විනෝද වේවි රට සල්ලි හොයන්නට නොවේ.අවසානයේ චතුරිකා සෞදියේ ගෘහ සේවිකාවක් වූයේ මේ දරු පවුල රැකගන්නටය.මැක්සිම් ගෝර්කි වරක් කීවේ මේ ලෝකයේ තියන හැම යහපත් දෙයක්ම මැවුණේ මවගෙ කිරිවලින් හා හිරු එළියෙන් කියාය.මේ දරු පැටව් ටික දාල චතුරිකා ඒ අම්මත් රට ගියෙ. මගේ අම්මේ! තාත්තේ අනේ මගේ මේ අසරණ දරු පැටව් ටික ඇස්දෙක වගේ බලාගන්න කියලයි.මෙහෙම ගිය චතුරිකා විදේශගතව මේ වන විට වසර එකහමාරක් ගතවෙලා ඉවරයි. මේ පුංචි පැටව් ටික රැකබලා ගත්තේ මේ අසරණ ආච්චියි. සීයයි.හැමදාමත් අම්මා කථා කරන විට ලියුම් එවන විට ඒවට උත්තර දෙන මේ ගිමාන් පුතා අම්මට කිව්වේ “අනේ මගේ රත්තරන් අම්මේ මට බයිසිකලයක් ගන්න සල්ලි එවන්න” කියලයි.මෙයට සතියකට පෙර අම්මා සීයාට සල්ලි ටිකක් එවල කීවේ අනේ තාත්තේ මේ පුංචි එකාට කොහොමහරි පුංචි බයිසිකලයක් අරන් දෙන්න කියලා. දිනය ගෙවී ගිය පස් වැනිදා පුංචි පුතා ඉස්කෝලේ ගියෙත් නෑ. ඇයි පාසල් වාර විභාගයත් ඉවරයි. ඉස්කෝලවල උගන්වන්නෙත් නෑ.ීයේ මම හයවැනි පංතියට පාස්වෙලා. ඉතින්! මට අම්ම එව්ව සල්ලිවලින් බයිසිකලයක් අරන් දෙනවා නේද?ළඟට ඇවිල්ල තුරුළු වෙලා මෙහෙම අහනකොට තාත්තෙක් නැති අම්මගෙ උණුසුමක් හුරතලයක් නැති දරු පැටියකුට දෙන්න තියන ආදරය නිසාම සීයා උදෙන්ම ගාලු ගොස් ගිමාන්ට ගෙනත් දුන්නේ මේ පුංචි බයිසිකලය.ගිමාන් පුංචි පුතාගේ අඹ යාළුවා තමයි රශ්මිත මධුෂාන්. එයා සිටියෙත් මේ ගේ ළඟම. මේ දෙන්න වැඩිහරියක් හිටියේ එකට සෙල්ලම් කළේත් එකට. මේ දෙන්න හරිම ආස පරෙවියන් උඩ යවන්න.ගිමාන්ට බයිසිකලය ලැබුණු වහාම දුවගෙන ආවෙ මේ මධුෂාන්. මධු අපි රවුමක් යමුද කියල දෙන්න එකතු වෙලා කළේ මුළු උදය කාලේම බයිසිකල් පැදීම.ගිමාන්ගේ ආච්චි සීයට කීවේ සීනි ටික ගේන්න ගිමාන් කැමැත්තෙන්ම ඉදිරිපත් වුණේ බයිසිකල් පැදීමට ඇති ආසාවම නිසයි. බයිසිකලයේ නැඟුණු ගිමාන් කඩේට යන්න පිටත්වුණා හරිම පී‍්‍රතියෙන්. ගියෙ ටිකම දුරයි. ඉස්සරහට හමුවුණේ මධුෂාන්.මධු අපි යමුද තල්පෙ හන්දියට සීයාට සීනි ටිකක් ගෙනත් දෙන්න. නඟින්නකෝ ඔයත් බයිසිකලයට කියා කීව ගිමාන් තම මිතුරා ද බයිසිකලයෙ තියාගෙන හන්දියට යන්නට වුණේ කුරුල්ලො දෙන්නෙක් පියාඹන්නා වගේ.පුංචි සිත්වල තරහ මරහ නෑ. ඊර්ෂ්‍යාව ක්‍රෝධය නෑ. තියෙන්නෙ ආදරය ළෙන්ගතුකම. ඔය සේරම නැතිවෙන්නෙ ලොකු වෙනකොටනේ.ඉතින් මේ සමනල පැටව් දෙන්න රූං ගාලා බයිසිකලයෙන් ඉදිරියටම එන්නට වුණා. වෙලාව දවල් එකහමාරට විතර ඇති. අපි පුංචි කාලෙ කිව්ව අඟුරු කකා වතුර බිබී කොළඹ දුවන යකඩ යකා කිව්ව මේ යකඩ යකා දැන් නවීකරණය වෙලා අතිධාවනකාරීව සිහිබුද්ධියක් නැතුව දුවන්න පටන් අරගෙනයි දැන් තියෙන්නෙ.හෙල්ලි හෙල්ලි තිබුණ පැරැණි කෝච්චි පාර දැන් අලුත්වෙලා පරණ සිල්පර කොටන් වෙනුවට අලුත් ඒව ඇවිල්ලා.ඉස්සර වගේ නොවේ රේල් පාරත් බිම් මට්ටමේ ඉඳල අඩි තුන හතරක් ඉස්සිලා. ඉස්සර වගේ නොවේ දැන් යකඩ යකා දුවන්නේත් මාරාවේසෙන් වගේ.ඉතින් මේ වෙනස පුංචි එවුන්ට දැනෙන්නෙ නෑ. පුංචි එවුන්ට නොවේ මහ එවුන්ටත් දැනිල නෑ. ගෙවීගිය මාසයක් තුළ මේ හබරාදුව හරියෙ එක කිලෝමීටරයක් තුළ කෝච්චිය බිලි ගත් මනුස්සයන් ගණන දහයක්.කෝච්චි පාර අලුත් වුණා වගේම මේ පාර හරහා වැටී තිබෙන හරස් මාර්ග වෙනදාට වැඩිය අනාරක්ෂිත වෙලා.ඇයි! කෝච්චි පාර උසයි. හරස් පාර පහතයි. මෙතනින් එහාට මෙහාට යනෙන විට පාර මාරු වෙන කොට වාහන නවතිනවා. පස්සට යනවා. දන්නෙම නැතුව වේගෙන් එන මේ යකඩ යකා මේවත් අමුණගෙන යන්නෙ මිනිස් ජීවිත තුට්ටුවකටවත් ගණන් ගන්නෙ නැතුවය.පුංචි ගිමාන් හා මධුෂානුත් වේගෙන් ආව අනිත් පැත්තෙන් ගාල්ල පැත්තෙ ඉඳල මාතර පැත්තට යන වවුනියා - මාතර කෝච්චියත් වේගෙන් ආවා.දැන් මධුෂාන් ගිමාන් හරියටම රේල් පාර උඩට බයිසිකලය ගන්න හදන විටම උස්වූ රේල් පාර මැද්දෙට බයිසිකලය වැටිලා.හිත් පිත් නැති කෝච්චිය ඔහේ පිඹගෙන ආවා විතරයි ආපු වේගයට කොහොම නතර කරන්න ද කියල හිතා ගන්නත් බෑ. යකඩ යකා නරුම යකකු වගේ මේ දෙන්නවත් ඇදගත්තා. එක්කෙනෙක් මීටර් පනහක් විතර දුරට වීසි කළා. අනිකා මීටර් සීයක් දුරට ඇදී ගියා.හරිම සතුටකින් සීනි ගෙන්න ගිය අඹ යාළුවන් දෙන්නකු අවසන් ගමන් ගියෙ මෙන්න මෙහෙමයි.ගිමාන්ගේ සීයා තාමත් අඬනවා මම මොනව කරන්න ද? මේ දරුවො ටික රැකගත්තේ ඇස් දෙක වගේ. මගේ දුවා රට ගියේ මේ දරු පවුල ජීවත් කරන්න. මම එයාට මොනවා කියන්න ද අනේ මන්දා මටයි ගෑනිටයි වෙලා තියෙන්නෙ දිවිනහ ගන්න. ඒත් තව දරුවො දෙන්නෙක් ඉන්නව නෙව බලාගන්න.මහත්තයො, මේ කෝච්චි පාර අලුතින් හැදුව දවස්වල ඉඳලම කෙරෙන්නෙ මිනිස්සු බිලි ගන්න එක. මේවා නතර කරන්න ක්‍රමයක් හදන්න කීවට කවුරුවත් හදන්නෙ නෑ.මම කියන්නෙ අර ඉස්සර වගේ ආයිමත් උණ බම්බු ගේට්ටුවක් දාන්න ඕන. නැතිනම් රේල් පාර තමයි අපේ මිනිසුන්ගේ අලුත්ම මාරයා වන්නේ.මගේ දරු පැටියා විතරක් නොවෙයි අල්ලපු ගෙදර දරු පැටියගෙ ජීවිතයත් ඉවර වුණා. මේ දෙන්න පුදුම යාළුවො. එකට හිටියා. එකට ගියා. එකටම අවසන් ගමනත් ගියා. මහත්තයො අපි මේවා කොහොම ඉවස ගන්න ද?අර මධුෂාන්ගෙ තාත්තා හිටියෙ හමුදාවෙ. දැන් එයාට දරුවන් නෑ.අපි මේවාට මුහුණ දෙන්නෙ කොහොම ද? දුප්පත්කමට මගේ දුවා රට ගියා. දුප්පත්කමට අපි මේ පැටව් ටික රැකබලා ගත්තා.දැන් බලන්න බෑ රේල් පාර දිහා. කෝච්චියක් දකින විට ඇඟ නළියනවා.අනේ මහත්තයො මුළු රටටම කියන්න මේ කෝච්චි පාර හොඳට හැදුව වගේම පාරේ මාරු වන මිනිසුන්ගෙ ජීවතත් ආරක්ෂා කරන්න හොඳ ආරක්ෂක පියවරක් ගන්න කියා.එයා අපෙන් මේ ටික ඉල්ලුවෙ ඉකි ගගහ අඬමින්. අපිත් මේවා ලියන්නෙ කඳුළු සලසලා. ඉතින් මේව බලන කියවන වගකිවයුතු අයවළුන්ගෙ යුතුකම මේ රේල් පාර දිගේ ගලා යන අහිංසක මිනිසුන්ගෙ ලේ කඳුළු ගංගාවල් නතර කරන්න පුළුවන් විකල්ප ආරක්ෂක ක්‍රමයක් වහා සකස් කරන එකයි.මිනිස්සු මැරෙනවා. ළමයිනුත් මැරෙනවා. ඒත් මෙහෙම අහිංසක ළමයි නිරපරාදේ අකාලයේ මියයන එක ජාතියේ මහා ඛේදවාචකයක්.අපි මේ ගමට යන විට මුළු ගම්මානයම කඳුළු ගම්මානයක් වෙලා. ගෙවල්වල අම්මලා අත් නිකට තියාගෙන හූල්ලනවා.හැම නෙතකම කඳුළු. ඒ අතරින් තවත් දේවලුත් පිටවෙනවා. කෙනෙක් දෙස් තියනවා තවත් කෙනෙක් දොස් කියනවා.අපිටත් කීප දෙනෙකු අපෙත් වස්දොස් හැරියා. මොනව කරන්න ද?මෙන්න මෙහෙම අනුවේදනීය දේවල් නෙත ගැටෙන විට තමයි වතුරේගම විමලකිත්ති හාමුදුරුවො එදා මරණය ගැන ලියාපු කවි පන්තියේ අන්තිම කවිය මතකයට එන්නෙ.ඉපදීම මරණේ ද දෙකම පැරදෙයි හැම සඳ නොමැරී නොම ඉපිද නිකම් හිටියොත් වඩා නරක දපින්තූර හා සටහන ගාල්ල දිසා සමූහ නන්දසිරි වැලිගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=af12120912</link>
    <topic>පැය විසිහතරක් අතරමංව හිටියත් මහ මුහුදට අපි තාමත් ආදරෙයි</topic>
    <author>අමල් යශෝමන් ජයසිංහ ඡායාරූප - විමල් කරුණාතිලක</author>
    <content>මුළු රැයක් ම මහ මුහුදේ ඈත දියඹේ මං තනිවෙලා ඉන්නෙ කියල දැනුණාම මට මගේ ජීවිතය ගැන ආසාවටත් වඩා මගෙ නෝනා මගෙ පුංචි දුව දහස් වාරයක් මට මතක් වුණා. බොඳවූ සිහිනයක් වගේ ඒ මුහුණු මා ඉදිරිපිට මැවුණා වගේ මතකයි.මට සිහිය නැති වුණොත් කාට හෝ මාව හමුවේවි කියල මං හිත හදාගත්තා. කොහොම හරි මට මගේ දරු පවුල අතරට ආපසු එන්න ලැබුණාට දෙවියන් වහන්සේට ස්තූති වේවා.”ඔහුගේ දෑසේ මෝදු වෙන්නට ඔන්න මෙන්න කියා තිබු කඳුළක් ද දුටිමි. සත්තකින් ම මහ මූදේ කිමිදීම අපට අරුමයක් නෙවි. ඒ බියකරු අත්දැකීම කියා හෝ කිසිම බියක් අපට නෑ. හෙටත් ආපහු කිමිදුමට මං යනවා. මේ කිමිදීම ඇත්තෙන්ම සුන්දරජනකයි. යැයි ස්ථිර හඬකින් කීයේය.කිමිදුම් උපදේශක ඔලිවෙන්සෝ ආර්නෝල්ඩ් බිරිය සහ දියණිය සමඟඔහු ගල්කිස්සේ පිහිටි කළම්බු ඩයිවර්ස් ආයතනයේ කිමිදුම් උපදේශකවරයකු වන රත්මලානේ පදිංචි ඔලිවෙන්සෝ ආර්නෝල්ඩ් මහතා ය.වෙනදා මෙන්ම ඉකුත් 2 වැනිදාත් ඔහු සේවය කරන සමාගමට අයත් ‘නිල් මැරයන්’ වර්ගයේ බෝට්ටුවකින් හෙතෙම ගල්කිස්ස මුහුදු වෙරළින් මහ මුහුදේ කිමිදීමට ගියේය.ඔහුගේ නායකත්වයෙන් ප්‍රංශ ජාතිකයකු ඇතුළු සිවුදෙනෙකු ද එක්ව එදින පෙරවරු 8.15 ට පමණ පිටත්වූයේ මීට ටික දිනකට පෙර ශ්‍රී ලංකාවට පැමිණ සිටි ප්‍රංශ ජාතික පැට්‍රිස් ජර්මොන් එඩ්ගා මහතාට මුහුදු පත්ලේ මීට වසර 25 කට පෙර සැඟව ගිය නැවක් පෙන්වනු පිණිසය. සෙසු අය එක්වූයේ ඔවුන්ගේ දෛනික දිවියේ විනෝදාංශය ලෙසින් කිමිදීමටය.ඒක ‘කාර් නැවක්’. විශාලයි. ඒ කාර් නැවෙන් තමයි කාර් හා කාර්වල අමතර කොටස් ප්‍රවාහනය කෙළේ. අද ඒක මුහුදු පතුලේ සැඟවෙලා. එහි ඒත් ඒ කාර් නැව ඇතුළට යන්න තහනම්. ඊට හේතුව නැව තුළට යනවානම් ඒ සඳහා මනා විශේෂ පුහුණුවක් වගේම නිපුණත්වයක් ලබා තිබිය යුතුමයි ඒ හින්දා අපි ඒ කාර් නැව වටේම ගියා.ඇත්තෙන්ම එහි මුහුදු පතුල ප්‍රදේශය හරිම ලස්සනයි.  වචනවලින් ඒ ලස්සන කියාපාන්න අමාරුයි. එහි පිහිටි කොරල් විශ්මිතයි. එක රෑනට ඉන්න මත්ස්‍යයන් හරිම අලංකාරයි. විවිධ වර්ණ පිහිටි ඒ පසුබිම, අප සිත් සේ ඒ මේ අත කිමිදෙමින් නැරැඹුවා. එහි ගිය අයකුට නැවත නැවතත් ගිහින් බලන්න හිත් දෙනවා. අපි ගමනට අරන් ගියේ වතුරයි, බිස්කට්විතරයි. මුහුදේ අඩි 30 - 40 කිමිදුම් කරන අය තව ඉන්නවා.හදිසියේ ඔහුගේ මුහුණ අඳුරු වළාවක මෙන් කළු පැහැ ගැන්විණි. සිවුදෙනාම එකට එක්ව සයුරේ ඉහළ පහළ යමින් කිමිදෙමින් සිටියදී සෙසු තිදෙනාට මෙන් අපේ ආර්නෝල්ඩ්ට ද බලවත් අපහසුතාවක් දැනිණි. මහමුහුදේ පිහිනීම, කිමිදීම ඉතා සුළු ක්‍රියාවක් වුවද දැන් දැන් කිසිවක්ම සිතාගත නොහැකිය. මහමුහුදට දියවැලක් (කරන්ට් එකක්) පැමිණ තිබේ. නැවතීමක් ද නැත. එතරම් ප්‍රචණ්ඩය.තම තමන් ඇදී යන්නාක් මෙන් දැනේ. තිදෙනාම එකට එකතු කොට එලෙසින්ම පසුවන්නැයි උපදෙස් දුන් හේ වහා තමන් පැමිණි බෝට්ටුව සෙවීය. ‘දෙවියනේ, අපේ බෝට්ටුව ඈත පුංචියට තිතක් වෙලා. එතැනට මට යාගන්නත් බැරි තරමට දියවැල මාව ග්‍රහණයට අරන්. මං දහිරිය දා පිහිනුවා. ඒත් මේ යෝධ දිය සීරාව මට අවශ්‍ය තැනට යන්න දෙන්නේ ම නැහැ. දැන් කළුවර වැටෙන්නත් ළඟයි.රෑ වුණොත් තවත් ප්‍රශ්න මතු වෙනවා. නමුත් අපේ බෝට්ටුව පැත්තට ළංවෙන්නවත් විදිහක් නැහැ. මෙහෙම දෙයකට මින් පෙර මුහුණ නොදුන් මට මුකුත් හිතාගන්න බැරිව ගියා. මං තවත් පිහිනනවා. අනේ අපේ කණ්ඩායම විසිරී ගියා. මා සමඟ සිටි තුන්දෙනා මඟ හැරිලා. මං තනිවෙලා දියවැල මාව ග්‍රහණයට අරන්. මං වීරිය අරන් මහ හයියෙන් කෑ ගැහුවා. අනේ කාටවත් ඇහෙන කෙනෙක් නෑ. ජැකට් එක ඇති නිසා ගිලෙන්නෙ නෑ. ඒත් මුහුදු සැඩ වතුර පහරට ජැකට් එකේ කොළරයට මගේ බෙල්ල පිහියකින් කැපෙන්නා වාගෙ වේදනාවක් දැනුණා.(ඔහු පෙන්වයි ඒ ගෙලෙහි මාලයක් මෙන් හරහට රත් පැහැව ගිය දරුණු කැපීමක්) එවේලෙහි නාවික හමුදාවට අයත් ඩෝරා යාත්‍රාවක් ඔහුට පෙනෙන මානයට පැමිණෙනු ජටු හේ යළි යළිත් කෑ ගැසුවේය. ‘මං එහෙම කෑගැහුවට ඒ ඩෝරාවේ ඇන්ජිමේ සද්දෙට මගේ හඬ ඇහිල නෑ. මාව පසුකර බඩු නැව් කීපයක් එක පෙළට ගියා. මේ වන විට දියවැලට නතු වූ ඔහු දියඹේ පාණදුර වරාය දෙසට සැතපුම් 19 ක් පමණ ගසාගෙන පැමිණ හමාරය. අපේ මුහුදු සීමාවටත් එහා ඔබ්බටම ගිහින්.නැව් යන මාර්ගයටත් එපිටින් මං මුහුදුබත් වී ඇති බව තේරුණා. මං බලාපොරොත්තු අත්හැරියා. දැන් පිටරටකට යන නැවක් මිසක් මාව බේරාගන්ඩ කෙනෙක් නෑ කියල වැටහුණා. කමක් නෑ. සිහිය නැතිවුණොත් කාටහරි මාව හමුවේවි කියලා දෑසම පියාගත්තා.ගල්කිස්ස මුහුදු වෙරළේ සිට කිමිදීමේ කටයුතු වෙනුවෙන් පැමිණි ඔවුන්ගේ බෝට්ටුවේ පසුවූ උපුල් බාලසූරිය තවමත් හෝඩුවාවක් පවා නොදුන් කිමිදුණු සිවුදෙනා ගැන කුතුහලයටත් බියටත් පත්ව ඔහු වහා ගල්කිස්ස පොලීසියට පැමිණිලි කර සිටියේය. ඒ වන විට හවස හය ද පසුවී තිබිණි. නාවික හමුදාව, ගුවන් හමුදාවේ ද යාත්‍රා ඔවුන් සොයමින් සයුර කැලඹුව ද හෝඩුවාවක් හෝ නොලැබිණි. සිද්ධිය සැල වූ විගස ආරක්ෂක අමාත්‍යාංශය ද යුහුසුලුව ක්‍රියා කරන්නට වූයේ අතුරුදන් කිමිදුම්කරුවන්ගේ ජීවිත බේරා ගැනීමටය.තම ඥාති පුත්‍රයාගේ, සැමියාගේ, අතුරුදන්වීම සැලවී කිමිදුම්කරුවන් සිවුදෙනාගේම ඥාති මිත්‍රාදීහු වැල නොකැඩී ගල්කිස්ස මුහුදු වෙරළට පැමිණ පරක් තෙරක් නොපෙනෙන අන්ධකාරයෙන් වැසී ගත් මහමුහුද දෙසම බලා සිටින්නට වූහ. මේ වන විට පැය විසි හතරක් ගත වී හමාරය. මුළු රැයක් මහ සයුරේ හුදෙකලාවම වී හමාරය. පසුදා අරුණලු වැටිණි. ඉතිරිව තිබුණේ කවරකු හෝ පිහිටට ඒවි යන පුංචි විශ්වාසයකි. දිය මත පාවෙමින් තිබුණේ දිය හබරල ගාලකි. ඒ මත තිබුණේ පොල් අත්තකි. හදිසි නුවණක් පහළ විය.‘මං ඒ පොල් අත්ත මගේ කකුලක උඩ තියල කෙළින් කළා. මගේ අත් ඉස්සුවාට කාටවත් පේන්නෙ නැති හින්දා මං පොල්අත්ත ඉහළට එසවූයේ ඒකයි. කීප වරක් ඒ මේ අතට වැනුවා. ඒ එක්කම මට බෝට්ටුවක් පෙනුණා. මං පොල්අත්ත තවත් ඔසවා වැනුවා’ යැයි කී ඔහුගේ මුවඟට හදිසියේ සිනාරැල්ලක් නැඟී ආයේය. තවත් සිනාසුණේය.මුහුදු ළිහිණියන් රෑනක් අපේ කතානායකයා හුන් තැන සිටම වනනා පොල් අත්තට ද ඉහළින් එක රවුමට කැරකී පියාසර කරමින් හඬ නඟන්නට වූහ. ඒ දුටු එක් ධීවරයකු අනෙක් අයට කීවේ ‘අන්න මාළු අයිනක්. මුහුදු ළිහිණියා පොරකන්නෙ ඒකයි. යමු’‘නිම්සර පුතා’ ධීවර බෝට්ටුව එහි ළඟා වන විට එහි ධීවර පිරිසගේ දෑත් සිය හිසේම ගැසිණි. මුහුදු ළිහිණීන් එක පොදියට කෑ ගැසුවේ මහ මුහුදේ අතරමංව විඩාවෙන් බරිතව පසුවන මේ මිනිසා දැකය. ඔවුහු වහා ඔහු බෝට්ටුවට ගොඩකර ගනු ලැබුව ද හෙතෙම අයිස් පෙට්ටියේ හිස තබාගත් වන ම සිටියේය. ඉතා අඩපණව මෙන් පසුවූ ඔහුගේ මුවින් පිට වූයේ ‘අපේ තව තුන්දෙනෙක් මහමුහුදෙ අතරමං වෙලා ඉන්නෙ. අනේ එයාලව සොයා දෙන්නැයි කීම පමණකි. ධීවර බෝට්ටුවේ සිටි මංජුල, නන්දසිරි, මහේෂ් හා කළු සොහොයුරන් ඔහුට ඇවැසි පහසුකම් සපයමින් උවටැන් කළහ.“අපි යමින් සිටියෙ අපේ ධීවර රස්සාවෙ. මේ වගේ අපේ මනුස්සයෙක් මේ වගේ විපතකට වැටිල ඉන්න කොට අහක බලන්න බැහැ. අපි මහත්තයාව බේරාගත්තෙ ඒකයි. අපට රස්සාව පැත්තෙන් ලොකු පාඩුවක් වුණා. මනුස්සකමේ නාමයෙන් ඒ පාඩු අපි බැලුවේ නෑ. ජීවිතයයි වටින්නෙ” නිම්සර පුතා ධීවර බෝට්ටුවේ රංගන මහතා සිළුමිණට කීවේ එසේය.අපේ ආර්නෝල්ඩ් තම තිදෙනාට සිදුවූයේ කුමක්දැයි නොදැන සිටියා පමණක් නොව ඔහු බේරා ගත් පසු ආරක්ෂක අංශවලින් ද ඉල්ලා සිටියේ තිදෙනා සොයා දෙන ලෙසටමය. දුරස් කරවීමට සමත් වූ දියවැල ඒ තිදෙනා ද සිය ග්‍රහණයට නතුකොට තිබිණි. තම නායකයාට අත්වූයේ කෙබඳු ඉරණමක්දැයි සිතා ගැනීමට පවා අපහසුව මේ තිදෙනා එකට එක්ව ජැකට් අල්වාගත් වනම මහා දියඹේ අතරමංව සිටියහ.අපට ඔක්සිජන් අඩු බවක් දැනුණා. අපි හතර දෙනාම උඩට ආවා. බැලින්නම්, අපේ බෝට්ටුවෙන් අපි මීටර 500 ක් විතර දුරට ඇවිත්. අපේ උපදේශක ආර්නෝල්ඩ් අපි තුන්දෙනාව එක තැන තබා ගියේ බෝට්ටුව බලන්න. ඔහු ආපහු එන්න පමාවෙද්දි අපට හිතුණා අපෙන් ඈතට ඔහුව දියවැල අරන් ගිහින් කියලා. මේ වන විට අපිත් ගසාගෙන ගිහින් වෙන දිසාවකට’ යැයි අතුරුදන් වූ තිදෙනා අතර කොල්ලුපිටියේ නකීම් අලි හුසේන් මහතා තමන් මුහුණ පෑ බිහිසුණු අත්දැකීම විස්තර කරන්නට වූයේ එසේය. ජැකට්ටුවේ කොළරයට ඔහුගේ ගෙලෙහි ද රත් පැහැ කැපුම් තුවාලයක් බඳුය.මුලින් කී නකීම් විනෝදාංශය ද කිමිදුම වූ අතර හේ තවමත් අවිවාහකයෙකි. පෙනුමැති තරුණයෙකි. බම්බලපිටියේ ඩුවලෙන්ස් සමාගමේ අධ්‍යක්ෂවරයා ද වන ඔහු මුහුණදුන් මේ බිහිසුණු සිද්ධියට පසුව තම ආයතනයට පැමිණි විට දී ඔහුගේ කාර්ය මණ්ඩලය හා සේවක සේවිකා පිරිස එක්ව මල්මාලා පලඳවා උණුසුමින් පිළිගනු ලැබූහ.‘අපි පිහිනුවා ඒත් පලක් වුණේ නැහැ. දැන් රෑ බෝ වී ගෙන එනවා. හිතාගන්න බැරි මහ භයානක දියවැලක්. අපි උත්සාහ කළේ ඉර පායන නැඟෙනහිර දිසාවට පිහිනා ගොස් පිළිසරණක් හෝ අපේ ගොඩබිමක් සොයා ගන්න. අපි වරින් වර එකට නිදාගත්තා මුහුද මතම. ජැකට් නිසා ගිලෙන්නෙත් නෑ. මුළු රෑම මහ මූදේ අප තනියෙන්. අපේ කටේ දිව හරියට හම් කෑල්ලක් වෙලා වගේ. ඒත් කවදාවත් හිතන්නෙපා කිමිදීම අනතුරු භයානක දෙයක් කියලා. ‘ඩයිවිං’ හරියට පුහුණු වුණාම කිසිම ප්‍රශ්නයක් නෑ. මේ ආපු දියවැල, යැයි කී ඔහු නිදහස්ව සිනාසෙන්නේය.ප්‍රංශ ජාතික පැට්ට්‍රිස් මහතාද වෛද්‍ය පරීක්ෂණයට බඳුන් කෙරිණි. බම්බලපිටියේ පදිංචි මොහොමඩ් අස්මත් ඉක්බාල් මහතා ද තුරුණුය. එක් දරු පියකු වූ ඔහු පි‍්‍රයමනාපය. ගෝල්පේස්වල ඉඳල සැතපුම් 8 ක් දුරට අපේ කිමිදුම් කලාපය වුණේ. මේ කොහෙන්දෝ ආපු කරන්ට් එකක් (දියවැලක්) හින්දා සෑහෙන්න අපට කරදර වුණා. මීට පෙර නොලද අත්දැකීමක්. මේ අත්දැකීම වේදනාකාරි වුවත් ඒ ගැනත් සතුටක් නැතිවා නොවේ.මීටර 32 යි පොයින්ට් 5 ක් අප මුහුදු පත්ලේ. අපි උඩට බැලුන් එකක් ඇරියත් අපේ බෝට්ටුවෙ ස්කීපර් ඒක නොදැක්කෙ එයා අහක බලන් හිටපු හින්දා. අපි කෑ ගැසුවාට ඇහිලත් නෑ මුහුදු සුළං නිසා. ගොඩබිමට පිහිනන්න අපි තුන්දෙනා කතා කරගෙන පිහිනුවා. ජීවිත ආරක්ෂක ඇඳුම් කට්ටල නිසා ගිලෙන්නෙ නෑ. මළත් උඩ පාවෙනවා. මහ රාත්‍රියේ නාවික හමුදා යාත්‍රා දුටුව ද ඔවුන් දෙසට පැමිණිය ද ඔවුන් කෑ ගසන හඬ ද නොඇසී දකුණට හරවා ගියේය. එකම උත්සාහය පිහිනා ගොඩබිමකට ළඟාවීමය. ගොඩබිම නොපෙනී ගොස් තිබේ. එය දෑස් වංචා කළාක් මෙනි.“අපිට උණ බම්බුවක් හමුවුණා. අපි තුන්දෙනාම ඒ උණ බම්බුව වස්තුවක් වගේ බදා අල්ලා සිටියා. ඉන් පස්සෙ බැලුන් එකක් කෙළවරට අමුණා ඉහළට ඔසවා වැනුවා. දැන් අපි මේ ගසාගෙන ඇවිත් ඉන්නෙ ෂිපින් ලයින් එකටත් එපිටින්. මං අනික් අයට ඒ වෙලාවෙ කීවා අපි දෙවියන් විශ්වාස කරමු කියලා. අපිට කිට්ටුවෙන් බෝට්ටුවක් අපි දැක්කා. එයාලා මසුන් අල්ලන කට්ටියක් ඉන්න බෝට්ටුවක්. ඒ මිනිසුන් අපට උදව්වට ආවා. අපි ඒ වෙලාවෙ එයාලට කිව්වා අපේ එක්කෙනෙක් අපෙන් මඟහැරිලා. සොයා දෙන්න කියලා.මේ වන විට කිමිදුම් ගමන් 41 වරක් ගොස් ඇති අස්මත් තමන් අත්විඳි බිහිසුණු බව දකින්නේ අන් අය මෙන්ම සැහැල්ලුවෙනි. ආයෙත් කිමිදුමට යනවාදැයි මා විමසුමේදී ගත් කටට ම ඔහු කීයේ ‘අපොයි ඔව් - මං ආපහු යනවා ඩයිවිං බයක් වෙන්න දෙයක් ඇත්තේම නැහැ’ කියාය. ඒ විගස අප අතරට ආ ඔහුගේ අම්මා සැරෙන් මෙන් කීවේ ‘තාත්තා තාමත් අඬනවා. ආයෙත් නම් අපි පුතාට යන්ඩ දෙන්නේ ම නෑ’ කියාය. පුතු සිනාසුණේය.පාණදුර ධීවර වරායේ ධීවරයන් පිරිස ආර්නෝල්ඩ් මහතා නිරුපද්‍රිතව බේරා ගෙන තිබියදී මොවුන් තිදෙනා හමුවූයේ දෙහිවල ඈත දියඹේ හුදෙකලාව සිටියදීය. කරුණා පෙරදැරිව තිදෙනා නිරුපද්‍රිතව බේරාගත් ධීවර පිරිස තම ජීවනෝපාය එදිනට මඟ හැරුණත් මිනිස්කම වෙනුවෙන් කැපවීමට ලැබීම සතුටක් බව කීය. එතැනින් වෛද්‍ය පරීක්ෂණ සඳහා රෝහල් ගත කැරිණි. සියල්ලෝ ම සුවෙනි. බියකුදු අහලකවත් නැත. ඔවුහු මහ මුහුදට පණ මෙන් ආදරය කරති. එනිසා කිමිදීම අත්හරින්නට සිතක් නැත.අමල් යශෝමන් ජයසිංහ ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=as1212091</link>
    <topic>“අප්පෙක් නැති නිසා මගෙ දරුවන්ට ඉස්කෝලත් නෑ”</topic>
    <author>සටහන හා සේයාරූ උපාලි සමරසිංහ</author>
    <content>“අප්පෙක් නැති නිසා මගෙ දරුවන්ට ඉස්කෝලත් නෑ”කල්අඩි ගමේ යෝගේෂ්වරිගේ කඳුළු කතාවනීලම් කුණාටුව මෙහි එන්නට එදා මහත් සේ පොර බැදුවේය. අහස කළු වලාවෙන් සැරැසිණි. එළියට බහින්නටවත් බැරි තරමට තද සුළඟත් ‘චුරු’ ‘චුරු’ වැස්සත් මේ ගම් බිම්වලට මහත් සේ කරදර කළේය. එහෙත් “නීලම්” සොබාදම් මවගේ ඇරයුමෙන් ඉන්දියාවේ තමිල්නාඩුව හරහා කොහේදෝ ගමනක් යන්නට ගියේය. එදා නීලම් ඇවිත් විනාශයක් කළානම්... අපට තවත් බොහෝ අනුවේදනීය දේ කියන්නට සිදුවනු ඇත.ඒත් දැන් ඒ කල්ලඩි අහස් කුස දීප්තිමත් ය. හිරු එළියෙන් ප්‍රභාමත් වූ වලාකුළු එහි සැරිසරයි. අප දැන් ඒ ගමේ කරක් ගසන මේ මොහොතේ නම් හිරු අහසේ ගිනි ගනිමින් තිබේ. හිරු තාපය දැඩිය.කොටි මහා විරු ගම්මානය මෙයයි. කොටි නායකයන්ගේ ඊනියා ඊලම් සිහිනය ඉදිකරන්නට කොටි ‘කාඩර්’ලා බිහි කළේ මේ ගමයි. දෙමළ ජනතාවෝ එල් ටී ටී ඊ ය තම විමුක්තිදායක හමුදාව යැයි සිතූහ. එහෙත් ඒ විමුක්තිය ලැබුවා යැයි සිතූ මිනිසුන් අතර සිටි යෝගේෂ්වරී හා ඇගේ දරුවන් මට කියු කතාව හරිම අනුවේදනීයය. මේ ඊළාම් සිහින පුරවරයේ තවත් යෝගේෂ්වරිලා කොතෙකුත් ඇද්දැයි නොදනිමි.දූවිලි වැකුණු ඇඳුමින් පිරි පුංචි දරුවන් හතර දෙනාත් සමඟ ඇය අනුන්ගේ අගු පිලක වැටී ජීවත්වූවාය. කාගෙන් හරි යමක් ඉල්ලා දරුවන්ට දෙන්නට ඒ අම්මා බොහෝ සේ දුක් වින්දාය. කුලී වැඩ කළා ය. දර පැළුවාය. එමතු ද නොව ඇය කළපුවේ ඉස්සන් අත්ගොටුවෙන් ඇල්ලුවාය. ඉස්සන්ගේ කටු වැදී ඒ අත්ල පුපුරු ගසමින් වේදනා විඳීයැයි යෝගේෂ්වරි බොඳවූ දෑසින් මදෙස බලා කීවාය. ඇත්තටම ඒ අත් දරිද්‍රතාවයේ, කටුක බවේ මං සලකුණු කදිමට කියා පෑවේය.කල්අඩි පන්සල් මිදුලේ සෙවෙණ වූ තුරු වදුලක් ඇති තැනෙක මම ඇය හා කතා කළෙමි. ඒ අහිංසක දරුවන් ඒ අවස්ථාවේත් “සා පුඩුංග“ “සා පුඩුංග“ යැයි කියා කෑමට යමක් ඉල්ලා සිටියේ බඩගින්න උහුලනු නොහැකිවය. නාවික හමුදාවෙන් පන්සලට ලැබුණු කෑම ටිකක් ඔවුනට ලැබිණ.යෝගේෂ්වරිට කැඩුණු සිංහලයෙන් කතා කළ හැකිය. එය මගේ වාසනාවට හේතු විය. දැනට තිස්තුන් වියේ පසුවන ඇය වැලහින්නක මෙන් හඬමින් හූල්ලමින් කී කතාව මිනිස් හදක් ඇති කෙනෙකුට අසා සිටීමට බැරි තරම්ය. එය දෙමළ ජාතීවාදීනට කොටි නායකයනට එරෙහි කතාවකි. නමුත් සත්‍යය හා යථාර්ථය එයයි. මම එය නොවලහා ඔබට කියමි. මේ යෝගේෂ්වරිගේ හඬයි.“මහත්තයා, මේ දරුවො හතර දෙනාම මගේ. තව අවුරුදු 13 ක දුවක් මට ඉන්නවා. මේ දරුවො කිසිම කෙනෙකුට උප්පැන්නයක් නෑ. උප්පැන්නයක් සල්ලී දීලා හොරට හදාගත්ත නිසා මගේ ඒ ලොකු දුව අද ත්‍රිකුණාමලයේ ක්‍රිස්තියානි හොස්ටල් එකක ඉගෙන ගන්නවා. අනෙත් ළමයිනට උප්පැන්න ප්‍රශ්නෙ නිසාම ස්කෝල නෑ.”උප්පැන්නයක් නැති, පාසල නැති මේ අහිංසක දරුවන්ගේ අනාගතය කෙබඳු වේ ද? මෙය දෙමළ විමුක්තිකාමින් ඔවුනට සාදා දුන් ලෝකය දැයි මම නොදනිමි. වාසනාවකට හෝ අවාසනාවකට ඇය ළඟ ඇති දරුවන් සිවුදෙනාම පිරිමි දරුවෝය. නිදර්ශන්ට අවුරුදු 11 කි. කබීෂන්ට අවුරුදු 9 කි. දිනුට අවුරුදු 6 කි. තිවාකරන් බාලම දරුවාට යම්තම් අවුරුදු 4 පිරුණා පමණි. මේ දරුවන් ඉපදී තිබුණේ ත්‍රස්තවාදයෙන් ශාපලත් මේ දේශයේමය. පහසුකම් බොහොමයක් පිරි ත්‍රිකුණාමල ඉස්පිරිතාලයේය. ඒත් ඒ විමුක්තිදායකයන් කිසිවෙක් මේ දරුවන් ගැන නොසිතුවේය. ඔවුන් සමාජ ප්‍රශ්නයක් එළියට දැම්මා පමණි.ඔබගේ මාපියන් කවුරුන් ද? ඔබට මෙවැනි ජීවිතයක් ලැබුණේ කොහොම ද? මම ඇසුවෙමි.ඇය මොහොතක් දෑස් මහත් කොට බලා යළිත් බිම ඔබා ගත්තේය. ඒ දුර්වර්ණ වූ දෙකොපුල් රූරා කඳුළු බිඳු ‘සට’ ‘සට’ ගා වැටිණි.“මගෙ අම්මා මාව විකුණලා තියෙන්නෙ ඉපදිලා දවස් 3 කින්. ත්‍රිකුණාමලයේ යම් වත්කමක් තිබු පවුලකට අපෙ අම්මා මාව දීලා තියෙන්නේ දරුවෙක් වගෙ බලාගන්නවා කී නිසයි. ඒ ගෙදර මහා විශාල ගෙදරක්. ඒ මැඩම්ට දරුවො කීප දෙනෙක්ම හිටියා. මං පුංචි දවසෙ පටන්ම ඒ අය හදාගෙන තිබුණෙ වැඩකාරකමට. යම්තම් අතපය හයිය එන අවුරුදු 5 - 6 වයසේ ඉඳන් මං ඒ අයගේ ගෙදර පිටි කෙටුවා. තිරිඟු, හාල්, කුරක්කන්, මුංඇට, උළුඳු හොඳට පිටිවෙන්න කොටන්න ඕනෑ. එහෙම නොකෙටුවොත් උදේට දවල්ට කෑම හම්බ වෙන්නෙ නෑ. කොහොමහරි කොටලා ඉවරවෙනකොට මගෙ අත් පුපුරු ගහනවා වේදනාවෙන්.හවස් වරුවට මැඩම්ගේ දරුවන්ගේ ඇඳුම් ටික හෝදන්න ඕනැ. ඒ ටික නොකෙරුණොත් රෑට නිදා ගන්නවත් ලැබෙන්නෙ නෑ. මේ වගේ අනන්ත දුක් විඳලා මං ඒ ගෙදර බත් කටක් කාලා ලොකු වුණා.එල්.ටී.ටී.ඊ. සිර මැදිරියක්මා හිතන්නෙ මගෙ තරුණ කාලෙ එළැඹුණේ ඒ අතර. මං ලොකු ළමයෙක් වුණාමත් ඒ අය චාරිත්‍ර කළේ නෑ. නිකම් රෙදි අම්මා ගෙන්වලා කටයුතු කළා විතරයි. සාමාන්‍යයෙන් මං ඇසුරු කළ අහල පහල ගෙවල්වල යාළුවො කීවා මං ලස්සනයි කියලා. මං අකුරක්වත් ඉගෙන ගන්ඩ පාසලට ගියේ නැති හින්දා මට කෙනෙක් කතා කළ දේ විතරයි තේරුණේ.කුන්තදාසන් කියලා තරුණයෙක් ඒ ගෙදර ආ ගියේ මේ අතරයි. ඒ කාලෙ එල් ටී ටී ඊ හා ශ්‍රී ලංකා හමුදාව අතර විටින් විට සටන් තිබුණා. කුන්තදාසන් මේ ගෙදර ඇවිත් මගේ දෛවය වෙනස් කළා කියලා හිතෙනවා. එයාව මට පෙනුණෙ වීරයෙක් වගේ. මාව ඒ අපායෙන් බේරාගන්ඩ ආ සුර දූතයෙක් වගේ. එයා දවසක් රාත්‍රියේ මා නිදාගෙන ඉන්න තැනට ආවා. එයා කෙල්ලෙක් හැටියට හිටපු මා එදා ගැහැනියක් කළා.කුන්තදාසන් තමන්ගේ රාජ්‍යයක් දේශයක් ගැන මට සුරංගනා කතා කිව්වා. අන්තිමේ මගෙ බඩේ මාස තුනක දරුවෙක්. එල් ටී ටී ඊ නායකයො මිනිහෙක් නැතිව දරුවෙක් ලැබෙන්න ඉන්න මාව අල්ලගෙන වධ කඳවුරකට ගෙනාවා. උන් පොළොවේ අඩි හප්පලා ‘යකෝ, බඩේ ඉන්න එකාගෙ තාත්තා කවුද’ කියලා ඇහුවා. මං ඇත්තම කීවා කුන්තදාසන් තමයි තාත්තා කියලා. කුන්තදාසන් ඒ ගොල්ලන්ගෙ ජනපි‍්‍රය භටයෙක්. එයාව ගෙනැල්ලා කරුණු විමසුවාම එයා එල් ටී ටී ඊ නායකයින්ට කීවේ, මේකි, දහදුරාවේ ගිහින් දරුවො හදාගෙන, සංවිධානෙට ගන්ඩ ගියාම මේකි මට මෙහෙම චෝදනා කරනවා’ කියලයි.ඒ වතාවෙ සංවිධානෙ ලොක්කො මාව වධ කඳවුරකට දැම්මා. හිස ‘බූ’ ගාලා, තට්ටය විතරක් තිබ්බා. කටු කම්බි කූරුවලින් හදාපු පුංචි කූඩුවක මං දවස් 14 ක් හිටියා. වතුර ටිකයි, තෝසෙ දෙකකුයි විතරයි දවසට ලැබුණේ. ඒත් මගේ කුස ටික ටික ඉදිරියට නෙරාගෙන එනකොට මුන්ට මාව ප්‍රශ්නයක් නිසා ගහලා එළියට දැම්මා.ටික දවසකින් ආරංචි වුණා කුන්තදාසන් මියගියා කියලත්. මං ඉබාගාතේ ඇවිදගෙන ඇවිදගෙන ත්‍රිකුණාමලේ හැම වීදියක් දිගේම යන්ට ඇති.ඉඳලා හිටලා මිනිහෙක් දෙන්නෙක් මට කන්ඩ මොනවා හරි දුන්නා. දරුවා ලැබුණාම ඉස්පිරිතාලෙන් මාව පැන්නුවා. ඒ දරුවා හදාගන්ඩ මං නොවිඳිනා දුක් වින්දා. ඒ දරුවා මං වගේමයි. ලස්සන කෙළි පැංචියක්. මං එයාට හොරට උප්පැන්නයක් හදාගත්තා. යම්තම් හොස්ටල් එකකට දාගත්තා. ඒත් මේ දරුවො...ඇය යළිත් හූල්ලමින් හඬන්නීය.කුත්නදාසන් නැතිව මේ දරුවො ලැබුණේ? මම අසමි.ගැහැනියකට වරදින්ඩ යන්නෙ ඉතාම පුංචි කාලයයි. මගේ පස්සෙන් පිරිමි එන්ඩ පටන් ගත්තා. ඒත් මං ඒ ජරා වැඩට කැමැති නෑ. එක මිනිහෙක් මාවයි දරුවයි බාරගන්ඩ කතා කළා. මං ඒ මිනිහට අහුවුණා.මාත් එක්ක මේ දරුවො සේරම හම්බ වෙනකම් මිනිහා ජීවත්වුණා. අප ජීවත්වුණේ වැල්ලබඩ පුංචි පැල්පතක එයා කළේ මාළු රස්සාව. ඒ මිනිහත් මාව බැඳලා නැති නිසා මේ දරුවන්ටත් උප්පැන්න ලැබුණේ නෑ. පස්සෙදි එයාගෙ කොළඹ ඉන්නා ගෑනි මෙහෙ ඇවිත් මිනිහව අරගෙන යන්ඩ ගියා. එයා ආමර් වීදියේ කෙනෙක්. එයා එක්ක යනකොටත් එයා කලින් බැඳලා හිටි බවක් මා දැන හිටියේ නෑ.පස්සෙ මං හැම පළාතෙම දරුවන් එක්ක හිඟා කකා ඇවිද්දා. ළමයින්ට ස්කෝල හොයන්න පි‍්‍රන්සිපල් මහත්තුරු හම්බ වුණා. කවුරුවත් මට පිහිට වුණේ නෑ. උප්පැන්නෙ නැතිනම් මෙහෙ එන්ඩ එපා කීවා.ඒ විදියට තමයි මං කල්අඩි පැත්තට ආවේ. මේ පැත්තෙ ගැහැනියක් මට කුලී ගෙවන්නෙ නැතිව ඉන්ඩ පැල්පතක් දුන්නා. දැන් දරුවො එක්ක මං ඉන්නෙ ඒකෙ.මං කුලී වැඩ කරලා හම්බ කරන්නෙ. ඉස්සන් අල්ලලා දර පළලා ගාණක් හොයා ගන්නවා. ඒත් මේ පොඩි එවුන්ට උගන්වන්ඩ අනෙත් අම්මලා වගේම මාත් ආසයි. ඒත් අපට ඉස්කෝලයක් උප්පැන්නයක් දෙන්නෙ කවුද?යුද්ධය ඉවර වෙලා දැන් සාමය ඇවිත්. අපට හම්බ කරන්ඩ මහන්සි වෙන්ඩ පුළුවන්. ඒත් දෙයියනේ! මගේ දරුවන්ට අනාගතයක් ලබාගන්ඩ කවුද උදව් කරන්නෙ... ඇය මගෙන් ඇසුවාය.කල්අඩි පුදබිමෙන් දැනගන්නට ලැබුණු අන්දමට මේ යෝගේෂ්වරිට හුදෙකලාව අසරණව ජීවත්වන්නවත් මේ කුරිරු සමාජය ඉඩ නොදෙයි. රාත්‍රියේ ඇය හා පැටවුන්ගේ දොරට තට්ටු කැර ඇගේ රිරී මාංශය උරා බොන්නට වෑයම් කරන නරුම කැළ කවුරුන් ද? එදා කොටි මහ විරු ගමේ බිහිවූ මේ නරුමයන් මට්ටු කළ යුතුය. එය අද අදම සිදුවිය යුත්තකි.සටහන හා සේයාරූ උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=as1212093</link>
    <topic>නෙළුම් විල</topic>
    <author/>
    <content>නෙළුම් විලඋත්සවය ඇරැඹිණි.ගුරු සහෘදයකුට සමු දීමේ මෙබඳු උත්සව රැසකට මා ඉකුත් විසිතුන් වසර පුරා ම සහභාගි වී තිබේ. එහෙත් මෙය එහෙම උත්සවයකට ම වඩා වෙනස් බව මට හැඟෙමින් තිබිණ.ගුරු දිවියෙන් සමු ගත්තේ හොරණ කලාපයේ සංචාරක විශේෂඥ ගුරුවරයකු ලෙස සේවාව කළ එච්. සෝමසිරි මහතා ය. හොරණ තක්ෂිලාවේ දෑස නොපෙනෙන රිද්මි හඳපාන්ගොඩ සිසුවියට බ්රේල් ක්‍රමයෙන් උගන්වා සා/පෙළ විභාගයෙන් විශිෂ්ට සාමාර්ථ්‍ය නවයක් හිමිකර ගැනීමට ශක්තිය සැපයීමෙන් ඇගේ දිවිය ආලෝකවත් කර තිබුණේ ඔහු ය.විශේෂ අධ්‍යාපන ඒකකයක් නොමැති බව සැබෑ’මුත් අප විදුහලට (ඉංගිරියේ ගාමිණි මධ්‍ය මහා විද්‍යාලයයට) ඔහු ගේ අමිල සේවාව සතියකට දෙවරක් ලැබිණ.දෑස නොපෙනෙන සිසුන් දහහතර දෙනකුට සරසවි වාසනාව පාදා දුන් ගුරුවරුන් අතරින් දෙවැනි විශිෂ්ටයා වූයේ ද ඔහු ය.හෙතෙමේ තිස්තුන් වස සපිරි සිය ගුරු දිවිය ගැන මෙනෙහි කළේ සතුටිනි. තමන් අකුරු ඉගැන්වූ දෑස නොපෙනෙන සිසු දරුවන් ගැන, ඔවුන් ඉගෙන ගැනීමට විඳි දුක් පීඩා ගැන, ඔවුන් අවසානයේ ලද ජයග්‍රහණ ගැන ඔහු වාග් චිත්‍ර මැවුවේ අප විස්මයට පත් කරවමිනි.‘මගේ ආරාධනාව ලද විශේෂ පුද්ගලයෙක් අද මෙහි ඒමට නියමිතයි. ඔහු එනතුරු මා බලා සිටිනවා’ ගුරුවරයා කීවේ ය. එහෙත් ඒ වන විටත් ආරාධිතයා පැමිණ සිටි වග ඔහු දැන සිටියේ නැත.ඒ වූකලි දෘශ්‍යාබාධිත උපාධිධරයන්ගේ සංගමයේ භාණ්ඩාගාරික ඉෂාර ලක්මාල් තරුණයා ය. ඔහු වේදිකාවට ගොඩ වූයේ ය.ඔහු සුනිල් එදිරිසිංහයන් ගයන ගීයක පද කිහිපයක් කීවේ ය.“... අපෙ ගුරුතුමා යයි තවමත් ඉස්කෝලේ...” ගීතයේ එහෙම කියවුණාට මගෙ ආදරණීය ගුරු පියා, සැබවින්ම මගේ දිවියේ මා ලද දෙවන පියා අදින් පසු ඉස්කෝලෙ එන්නෙ නෑ. එතුමා මට “හරි පුදුම ඉස්කෝලෙ” ටොට්ටො චාං ගෙ ගුරුතුමා වගේ. “ගුරු ගීතයේ” අල්තීනායිගෙ ගුරුතුමා වගේ. ඒබ්‍රහම් ලින්කන් ගේ පුතාගේ ගුරුතුමා වගේ...”මෙසේ අපේ හැඟීම් ඉසියුම් කළ හේ උදාර මිනිස්කමේ මුදු මොළොක් තැන් ස්පර්ශ කළේ ය.“එක්තරා අවස්ථාවක එතුමා මා එතුමා ගේ යතුරු පැදියේ පිටුපස හිඳුවා ගෙන තරගයකට සහභාගි කරවන්න මහරගම කැඳවා ගෙන ගියා. මගදි වැස්සක් පටන් ගත්ත. යතුරු පැදිය මග නවත්තපු එතුමා තමන් ඇඳගෙන හිටිය ජැකට්ටුව ගලවල මට අන්දවලා ‘හරි, යමු පුතා!’ කියල ආයෙමත් ගමන ආරම්භ කළා. මාව වැස්සෙන් ආරක්ෂා කරගත්තු එතුමා තෙමි තෙමී බයිසිකලේ පැදෙව්වා. ඒ විදිහට තමයි එතුමා අදාළ ස්ථානයට නියමිත වෙලාවට මා රැගෙන ගියේ... මට මගේ ගුරුතුමා පිරුවානා පොත් වහන්සේ නමක්.”දෑස නොපෙනෙන ඒ තරුණයාගේ කතාවෙන් මම සෙසු අය මෙන් ම විස්මයට පත්වීමි. විසිපස් වසරකට පෙර, අපගේ ගුරු දේවයන් වූ වේයන්ගොඩ සියනෑ අධ්‍යාපන විද්‍යා පීඨයේ ආරම්භක පීඨාධිපති කර්නල් කරුණා වල්ලභ නිලමේ මැතිඳුන් කළ හරබර කතා මට සිහිපත් විය.තවත් විස්මයාවහ සිද්ධියක් වූයේ මේ තරුණයා කතා කරමින් සිටියදී ය.උනුන් අත් අල්ලා ගෙන තනි පෙළක් සේ සැදුණු තරුණයෝ සිවු දෙනෙක් විදුහල් සේවකයකු ගේ මහ පෙන්වීම ලැබ සබා ගැබට පිවිසෙමින් සිටියහ. ඒ සමඟ ම සිය මවගේ සහායෙන් පැමිණෙමින් සිටි තරුණියක් ද වූවා ය.පෙර දා රැයෙහි තම මිතුරු ඉෂාර ගෙන් ලද දුර ඇමතුමෙන් ප්‍රබෝධයට පත් මොවුන් බෝ දුර ගෙවා තිළිණ ද රැගෙන පැමිණෙමින් සිටියේ තම ලොවට එළිය දුන් ගුරු පියාණන්ට සමු දෙනු පිණිස ය.ඔවුන් නියෝජනය කරමින් තරුණ සේවා සභා නිවේදක කසුන් නයනජිත් කතා කළේ ය. ඉෂානි රණසිංහ තම ගුරු පියාණන් ගේ ඉල්ලීම ඉටු කරමින් සමිතා එරන්දතී ගයන ‘ඉර පායා’ ගීය ගැයුවා ය.උත්සවය නිමා විය. බර වූ හදින් අපි සමු ගතිමු.සැබෑ ගුරු පියකු ගේත්, සුන්දර සිසු කැලක ගේත් ඒ ඇසුර අපට ජීවිතය ගැන පාඩමක් කියා දුන්නේ ය.සෝමසිරි මැතිඳුනි, ඔබට ද ඉෂාර, කසුන් දෙපළට ද ඉෂිනිට ද චමින්ද, චමිල්, සුනිල් යන සරසවි සිසුනට ද පින්.දෑස් නොපෙනෙන දරුවනි, මේ පිනින් මතු සසරේ සරණ තෙක් ඔබේ ‘නෙතු එළි වේවා!’ඉංගිරියේ, ගාමිණි මධ්‍ය මහා විද්‍යාලයයේ චාරිකා වීරකෝන් මහත්මිය විසින් යොමු කරන ලද ලිපියක් ඇසුරිනි.  හදිසි අනතුරකට මුහුණ දුන් වයස අවුරුදු තුන හමාරේ අප කුඩා දියණිය ගම්පහ රෝහලට ද එතැනින් රිජ්වේ ළමා රෝහලට ද ගෙන යන ලදි.ඇගේ ජීවිතය බේරා ගන්නට වෛද්‍යවරුන් ඇතුළු කාර්ය මණ්ඩලය ගත් වෙහෙස අපමණ ය. අප ගේ මෙන් ම ඔවුන් ගේ ද දෑස්වල වූයේ කඳුළු ය.ඇයට කරන ලද සැත්කම පැය නවයක් පමණ දිගු විය. ඉන් පසු ඇගේ ජීවිතය බේරිණ.මාස තුන හමාරකට පසු හොඳින් සුවපත් වූ දෙසඳි දියණිය නිවෙසට කැඳවා ගෙන යෑමට අපට හැකි විය.ඇයගේ ජීවිතය බේරා ගැනීමට වෙහෙස වූ වෛද්‍යවරුන් ඇතුළු කාර්ය මණ්ඩලවලට පින් දෙමු.  කල්එළියේ සිළුමිණ පාඨක පිරිසක් විසින් යොමු කරන ලද ලිපියක් ඇසුරිනි.  ගවයකු හෝ අහිංසක බල්ලකු දුටු විට මසිත අනුකම්පාවෙන් පිරී යයි. සතා කෙරෙහි ළෙන්ගතු කමක් ඇති වෙයි. අපේ ගෙදර සිටි බල්ලාට අම්මා බෙහෙවින් අනුකම්පාව දැක්වූවා ය. තම බත්පතේ මුල් පිඬ ඌට දීම ඇගේ සිරිත විය.තවත් කලෙක අපේ ගෙදර කුඩා බලු පැටියෙක් සිටියේ ය. ඌ ජන්මයෙන් ම අන්ධ වූවෙකි. අම්මාගේ පණ තිබුණේ ඌ ළඟ ය.දවසක් රෑ මේ පැටවා හිතුමතේට කොහේදෝ ගොස් සිටියේ ය. අප රෑ ඌ සෙව්වත් සොයා ගැනීමට බැරි විය.පසු දා උදයේ ම අම්මා බලු පැටවා සොයා පිටත්ව ගියා ය. බොහෝ වේලාවකට පසු ඇය ආපසු ආවේ ඒ අහිංසකයා ද රැගෙන ය.‘මං හුඟක් දුර ඇවිද්ද. මෙන්න බොලේ බල්ලො ගොඩක් මැද්දෙ මෙයා ඉන්නව ගැහි ගැහි’ඉන් පසු ඌ මිය යන තුරුම ගෙදරින් ගියේ නැත.අපේ ගෙදර කිරි හරක් දෙතුන් දෙනෙක් ද සිටියහ. උන්ට තණකොළ ටික කපා දුන්නේ ද, වතුර ටික පෙව්වේ ද අම්මා ය. සවස උන් ගාල් කර ළඟට කෑම ටික දුන් අම්මා සුව පහසුව නිදා ගන්නට පිදුරු ද එළා දුන්නා ය.මේ වැඩ ටික ඉවර වෙන්නේ කරුවල වැටුණු පසු ය. අම්මා නා ගත්තේ ඉන් පසුව ය.අම්මා නෑවේ ගෙට ටිකක් දුරින් පිහිටි ළිඳකිනි. දවසක් ළිඳට ගිය අම්මා බොහෝ වේලාවක් යනතුරු ගෙදර පැමිණියේ නැත.මගේ සහෝදරයා ඇය සොයන්නට ගියේ ය. අහෝ! ඇය ළිඳ ළඟ වැටී සිටියා ය. ඇයට ආඝාතය සැඳී තිබිණි.සොහොයුරා ඇය ඔසවාගෙන ආවේ මහත් වූ කම්පාවෙනි.බේත් - හේත් කළ ද ඇය ලද්දේ යාන්තම් සුවයකි. ලෙඩ ඇඳේ සිටිය දී පවා ඇගේ හිත තිබුණේ ගවයන් වෙත ය.‘අනේ පුතේ උන්ට වතුර ටික දුන්න ද? කෑම දුන්න ද?’ ඇය දවස පුරා එසේ විමසුම් කළා ය.අම්මා මිය යන විට ලෙඩ ඇඳටම වසර නවයක් ගෙවී ගොස් තිබිණ.අම්මා නැතත් ඈ තුළ වූ සත්ත්ව කරුණාව මා තුළ ඇත.ඒ ඇය මට කියා දුන් පාඩමයි.  වේයන්ගොඩ, වඳුරව, විනී පේ‍්‍රමරත්න මහතා විසින් යොමු කරන ලද ලිපියක් ඇසුරිනි.   මට මගේ දුක කියන්නට කෙනෙක් නොවී ය. එහෙයින් මම නෙළුම්විලට කීමි.මගේ ඒ දුක හසුනක් ලෙස නෙළුම්විලේ පළ විය. ඒ වසර පහකට පමණ පෙර 2007 මාර්තු මාසයේ ය.එදා මා ඒ ලිපිය ලිව්වේ ඉතා අසරණව සිටිය දී ය. අද මෙය ලියන්නේ ඉතා සතුටිනි; සැනසිල්ලෙනි.එකල මම දහඅට හැවිරිදි සිසුවියක වීමි. ම’පියා මට අහිමි වූයේ මා කුඩා අවදියේමය.මම පවුලේ වැඩිමහලු දියණිය ද වීමි. මට උගන්නන්නට මගේ මෑණියෝ දුක් කඳුළු හෙළූහ.මා සා.පෙළ විභාගයට ඒ සාමාර්ථ්‍ය නවයක් සහ බී සාමාර්ථ්‍යයක් ලබා ගත්තේ මගේ උත්සාහයත් මවගේ දහදියත් නිසා බව කිව යුතු ම ය. උසස් පෙළ දොරටුව අබියසට පැමිණ සිටි මට එතුළින් සාර්ථකව ලෝකයට පිවිසීම අභියෝගයක්ව පැවතියේය. මම අසරණ වීමි. මට සිහිපත් වූයේ නෙළුම්විල ය. මම ලිවීමි.‘පිපෙන්නට වෙර දරමි’ යන හිසින් නෙළුම්විලේ ඒ ලිපිය පළවීමත් සමඟ ම මා උපන් දිවයිනේ මිනිස් හදවත් ඇති බොහෝ දෙනා මගේ පිහිටට ආහ. ඒ උදාර මිනිසුන් විසින් එවන ලද ලිපි දහස් ගණන දෑතින් දරා ගත් මසිතෙහි ඇති වූයේ මා තනිවී නැත යන ශක්තියයි.ස ැබැවින්ම නෙළුම්විලට පින්සිදු වන්නට අද මම දසත සුවඳ පතුරවන සුන්දර කුසුමක් ලෙස පිපී සිටිමි.උසස් පෙළට විද්‍යා අංශයෙන් මුහුණ දුන් මම බී සාමාර්ථ්‍ය දෙකක් සහ සී සාමාර්ථ්‍යයක් ලැබ සරසවි වරම් ලදිමි. එහෙත් සරසවි සිහිනය පසෙක ලූ මම සියනෑ අධ්‍යාපන විද්‍යා පීඨයට ඇතුළු වී ගුරු ශිෂ්‍යාවක ලෙස දෑවුරුදු පුහුණුව ලැබීමි. අද මම කුරුණැගල මා උසස් පෙළ හැදැරූ පාසලේ ම ගුරුතුමියක ලෙස දියණිවරුන්ගේ විද්‍යා හා ගණිත දැනුම උසස් තලයකට නැංවීමට මහන්සි වෙමි.මෙතැන් පටන් මගෙන් සිප් නැණ ලබන දස දහස් සංඛ්‍යාවක දරුවන් ගේ මුවින් නැගෙන තුති පැසසුම් නෙළුම්විලටත්, ඒ සමඟ නිරන්තරව රැඳෙන මා දිරිමත් කළ ‘සිළුමිණ’ පාඨක සියලු දෙනාටත්, මගේ මෑණියන්ටත්, මට සෙවණ වූ ව/ ම කඳුබඩගම විද්‍යාලයයේ ගුරු මාපියවරුනටත් ඉතා නිහතමානීව පිරිනමමි.පහනින් පහන දල්වන්නට එළිය දුන් සැමට මුළු හදවතින් ම තුති පුදමි.  මහව, නිෂාන්ති රාජපක්ෂ මෙනෙවිය විසින් යොමු කරන ලද ලිපියක් ඇසුරිනි.නෙළුම් විල සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=as1212094</link>
    <topic>සාර්ථක විවාහයකට දෙදෙනාගේ ම කැපවීම අවශ්‍යයයි</topic>
    <author>රමණී සුබසිංහ</author>
    <content>සාර්ථක විවාහයකට දෙදෙනාගේ ම කැපවීම අවශ්‍යයයිසමාජයේ ජීවත්වන හැම, දම්වැල් පුරුක් මෙන් ඔවුනොවුන් හා සම්බන්ධ වෙති. ඒ ඕනෑම සම්බන්ධතාවයක් තහවුරු වී තිබෙන්නේ යුතුකම් හා වගකීම් මත ය. කුඩා දරුවා ගේ පටන් වැඩිහිටියා දක්වාම ඒ ඒ පුද්ගල ප්‍රමාණයේ හැටියට ඔවුනොවුන්ගෙන් එකිනෙකාට ඉටුවිය යුතු යුතුකම් හා වගකීම් කොටසක් වේ. මව්පිය දූදරු, හිත මිතුරු, ගිහි පැවිදි, සේව්‍ය සේවක ආදි සම්බන්ධතා මෙන්ම ස්වාමි භාරයා සම්බන්ධතාවය ද යහපත්ව ගොඩනඟා ගත හැකි වන්නේ එසේ එකිනෙකා කෙරෙහි කටයුතු කරන ආකාරය අනුවය.විශේෂයෙන් යහපත් පතිනියක වන්නට සූදානම් වන තරුණ දියණියක් තමන් ස්වාමිපුරුෂයාට, ඔහු ගේ නෑදෑ හිත මිතුරන්ට පැවතිය යුතු ආකාරය ගැන යම් අවබෝධයක්, අධිෂ්ඨානයක් ඇතිකර ගත යුතු වන්නේ විවාහයට පෙර සිටමය. ඒ ගෘහස්ථ ජීවිතය සැපවත් වන්නේ අඹු සැමියන් අතර තිබිය යුතු වගකීම පිළිබඳව අවබෝධයෙන් ක්‍රියා කිරීමෙන් පමණක් වන නිසාය.පවුලේ සමගියත්, සමාදානයත්, සතුටත්, ගුණධර්ම වර්ධනයත් ඇති වන්නට නම් අඹු- සැමියන් අතර අවංක විශ්වාසයක් හා නිහතමානී බවක් තිබිය යුතුය. සැමියා ගේ උත්සාහය හා අවංක බව ආදි ගුණයන් මෙන් ම බිරියක ගේ අවංක විශ්වාසයත් අන්‍යෝන්‍ය සම්බන්ධය තහවුරු කිරීමට හේතු වේ. විවාහය සාර්ථක වන්නේත්, සතුට රඳා පවතින්නේත් ඇය තමා සරණ පාවා දුන් සැමියාට අවංකව, කීකරුව, පි‍්‍රයමනාපව හා හිතවත්ව ක්‍රියා කරන්නේ නම් පමණි.ශාස්ත්‍රපති ගලගම ධම්මරංසි හිමිමෙහි දී බුදුරජාණන් වහන්සේ සිඟාලෝවාද සූත්‍රයේ දී පැහැදිලි කළ භාර්යාවක විසින් සිය ස්වාමි පුරුෂයාට සංග්‍රහ කළ යුතු ආකාරය ගැන විමසීම ඉතා වැදගත් ය. ගේ දොර වැඩපල මනාකොට කිරීමෙන් ද, පිරිවර ජනයාට මනාකොට සංග්‍රහ කිරීමෙන් ද, පර පුරුෂ සේවනයෙහි නොයෙදීමෙන් ද, රැස් කළ වස්තුව රැක ගැනීමෙන් ද, සියලු කටයුතු අනලස්ව ඉටු කිරීමෙන් ද ආදි ලෙස බිරියක් සිය සැමියාට අනුග්‍රහ කරන්නේ නම් එවැනි පවුලක ගැටුම් නිර්මාණය වන්නේ නැත.‘මම එවන් ගුණ ඇති යහපත් බිරියක වෙමි’ යන අධිෂ්ඨානයෙන් දියණියක් පතිකුලයට යනවා නම් ඇය ගේ විවාහය අසාර්ථක වන්නේ නැත. බුද්ධ කාලීන භාරතයේ ජීවත් වූ නකුල මාතා හා නකුල පිතා ගේ චරිත සාර්ථක විවාහ ජීවිතයක් අපේක්ෂා කරන ඕනෑම කෙනකුට මහඟු ආදර්ශයන් ය.දිනක් බුදු රජාණන් වහන්සේ හමුවට එන ‘නකුල’ නම් ඒ පියා මෙසේ පවසන්නේ ය. ‘ස්වාමිනී භාග්‍යවතුන් වහන්ස! අපි දෙදෙනා විවාහ වූ දා පටන් සැරයටියෙන් යන තුරාම, දුක සැප බෙදාගෙන ආදරයෙන් ජීවත් වුණෙමු. මම කිසිම දිනෙක මා ගේ භාර්යාව දෙස තරහෙන් රවා නොබැලූයෙමි. තද වචනයෙන්, පරුෂ වදනින් කතා නොකළෙමි. නින්දා අපහාස නොකළෙමි. අවමන් නොකළෙමි”ඒ ඇසු නකුල මාතාවන් ද,‘භාග්‍යවතුන් වහන්ස. ඔහු කී දේ සැබෑවක්ම ය. මම ද කිසිම දිනෙක ඔහු ගේ විශ්වාසය කඩ නොකළෙමි. සිත නොරිදවූයෙමි. අපි ඉතා ආදරයෙන් සෙනෙහසින් ජීවත් වූයෙමු.භාග්‍යවතුන් වහන්ස, මරණින් මතු මාතු මනාප කායික නම් වූ දේව සභාවට පැමිණෙන්නට නම් බිරියක විසින් පැවතිය යුතු වන්නේ කෙසේ දැ’ යි විමසන්නී ය.එවිට බුදුරජාණන් වහන්සේ; නකුල මාතාවනි, මෙලොව ස්ත්‍රී තෙමෝ, අර්ථ කැමති වූ, හිත කැමති වූ, මවුපියන් විසින් අනුකම්පාව නිසා යම් හිමියකුට පාවා දෙත්නම්, ඕ ඔහුට පළමුව නැඟී සිටින්නේ ය, මනාප හැසිරීම් ඇත්තීය, පි‍්‍රය වචන ඇත්තී ය. තම සැමියා ගේ මවුපියන් තමන් ගේ ආදරණිය මව සහ පියා කොට සලකන්නීය.සංග්‍රහ කටයුතු නොපිරිහෙලා ඉටු කරන අතරම ඔවුන් ආදරයෙන් රැකබලා ගන්නීය. තම සැමියා අනුගමනය කරන ආගමික ශාස්තෘවරුන් වෙත කළ යුතු යුතුකම්, ඇප උපකාර වේ නම් ඒ සියල්ල නොපිරිහෙලා ඉටු කරන්නී ය. එවැනි චරිතයකින් යුතු කාන්තාව මරණින් මතු මාතු මනාප කායික නම් වූ දෙවියන් ගේ දිව්‍ය සභාවට පැමිණෙන්නේ ය’ යි දේශනා කළහ.මේ දේශනාවන්ගෙන් පැහැදිලි වන්නේ විවාහය සාර්ථක වන්නට සැමියා හා බිරිය යන දෙදෙනා අතර දැඩි අධිෂ්ඨානයක්, කැප වීමත් තිබිය යුතු බව ය.අද අප ජීවත් වන්නේ ඉතා සංකීර්ණ වූ සමාජ වටපිටාවක ය. ආර්ථික හා සමාජයීය වශයෙන් එකිනෙකාට වෙනස් වූ පරිසරයක ය. එවැනි පසුබිමක එකිනෙකා සංසන්දනය කරමින් සැමියා බිරිය ගේ හෝ, බිරිය සැමියා ගේ අඩුපාඩු සොයන්නට විමසන්නට ගියේ නම් එතැන නිර්මාණය වන්නේ ගැටුමකි. විශේෂයෙන් යහපත් පතිනියක් අසීමිත ආශාවන් පසුපස එළවන්නේ නැත. ලද දෙයින් සතුටු වන ඇය ආදායම්, වත්කම් අනුව ගෙදර ආර්ථික කටයුතු මෙහෙයවන්නී ය.සැහැල්ලුවෙන් පෝෂණය වන ඇය මධ්‍යස්ථ ජීවිතයක් අපේක්ෂා කරන්නී ය. අද බොහෝ විවාහයන් ඉතා කෙටි කලකදී දික්කසාද බවට පත්වන්නේ, පවුල්වල අසමගිය ඇතිවී සතුට සැනසුම ගිලිහී යන්නේ අඹුසැමියන් අතර තිබිය යුතු මේ ගුණාංග වර්ධනය කරන්නට නොහැකි වී ඇති නිසා ය. එහි අවසාන ඵලය අහිංසක දූ දරුවන් මවුපිය සෙනෙහස නොලැබ අතරමං වීම ය. අනාගතයේ දාමරිකයන්, මං පහරන්නන් ලෙස සමාජ ගත වන්නේ බොහෝ විට එවැනි වටපිටාවක හැදෙන වැඩෙන දරුවන් ය.අතීතයේ විශේෂයෙන් බෞද්ධයින් ගේ විවාහ ජීවිතය ගොඩනැඟුණේ ආගම දහම මුල් කරගෙනය. ඒ විවාහයේ සැමියා බිරිය ඉක්මවා යාමක් හෝ බිරිය සැමියා ඉක්මවා යාමක් දක්නට නොවීය. පියා ගෙදර ප්‍රමුඛත්වයේ ලා සැලකූ ඒ යුගයේ පවුල් ආරවුල් අවමය. දරුවන් ද අයාලේ ගියේ නැත. ඒ පවුල් පරිසරය කෙමෙන් වෙනස් වෙමින් අද වන විට බොහෝ පවුල්වල බිරිය බලාපොරොත්තු වන්නේ සැමියා තම අණසක යටතේ සිටිනවා දකින්නට ය. එසේත් නැතිනම් සැමියා තම බිරිය අණසකට ගෙන ඇය පීඩාවට පත් කරන්නේ ය. එවැනි සිතුම් පැතුම් ඇති පරිසරයක සතුටක්, සමාදානයක් හෝ මානසික නිදහසක් හෝ නොමැත.අඹු සැමියන් අතර යම් එකඟතාවකට පැමිණ තමන්ගේ ජීවිතය සාර්ථක කරගන්නට හැකි මාවතක ගමන් කළ යුතුය. ඊට සූදානම් විය යුතු වන්නේ විවාහයට පෙර සිටමය. විශේෂයෙන් දියණියනි, ඔබ එහි දී වඩාත් කල්පනාකාරී විය යුතුය. උපායශීලී විය යුතුය. බුදු දහමට අනුව ජීවිතය හැඩ ගස්වා ගන්නවානම් ඒ ගමන දුෂ්කර නොවන්නේ ය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=as1212095</link>
    <topic>හැමදේමත් සම්පූර්ණයි ඒත් දුව තාම ගෙදර හේතුව කේන්දරේද?</topic>
    <author>අද කතාබහවේයන්ගොඩ සුමනදාස නාමරත්න ලිව්වේසේමාලි කැල්ලපත</author>
    <content>හැමදේමත් සම්පූර්ණයි ඒත් දුව තාම ගෙදර හේතුව කේන්දරේද?ඉන්දුමතී හරිම ලස්සනයි. වැදගත් දැන උගත්කම් තියෙන පවුලක තරුණ දුවෙක්. පේරාදෙණිය විශ්ව විද්‍යාලයෙන්ගෞරව උපාධියක් ලබාගෙන ඉහළ තානාන්තරයක් ඇතිව රැකියාවකත් යෙදෙනවා. වත් පොහොසත්කම් නොඅඩු මේ පවුලේ දරුවො දෙදෙනාගෙන් බාලයා ඉන්දුමතී. මව ඇයට ගැළපෙන පවුලකින් තරුණයකු හොයන්න පටන් ගත්තේ වයස අවුරුදු 22 පහුවුණදා සිටයි.පවුල් බරත් නැති ගේ දොර වැඩපොළ දත් පතිනියක වීමට අද කාලේ ඉල්ලන සියලු සුදුසුකම් සපුරා තිබියදීත් ඉන්දුමතීට ගැළපෙන තරුණයෙක් තාමත් හමුවුණේ නැහැ. ඇගේ මව නම් මේ ගැන කියන්නේ කේන්දර පරහක් නිසා දියණියගේවිවාහය පහුවෙනවා කියලයි.අපේ රටේ සංස්කෘතිය අනුව දුවක් දීගතල දෙන්නට පෙර විවාහ යෝජනාවකදී පොරොන්දම් හා කේන්දර ගැළපීම් ඉතා තදින් ම පරීක්ෂා කෙරෙනවා. ඉතින් ඉන්දුමතී විවාහයකට ඕනෑ යැයි කියන සියලු සුදුසුකම් සපුරා තිබියදීත් තාමත් ගෙදර. ඒ ඇයි?පතිනියක වීමට යන දියණියකට අද මුහුණ දෙන්න වෙන ඒ කාරණාව ගැන අපි මේ පොරොන්දම් හා කේන්දර සීහුම් ගැන වෙනමම දෘෂ්ටි කෝණයකින් බලන ඡ්‍යොතිෂවේදියකුගෙන් විමසා බැලුවා. මේ කතා බහ ඔහු සමඟයි.“යුග දිවියට එළඹෙන වයසෙහි පසුවන දූ පුතුන් සිටින මවුපියන් බහුතරයක් තම තමන්ගේ අභිලාෂ හා ආකල්ප සමඟ පෑහෙන්නා වූ විවාහ සහකරුවෙක් හෝ සහකාරියක් තම දරුවා වෙනුවෙන් තෝරා ගැනීමේ භාරදූර ගැටලුවට අද මුහුණපා සිටිනවා. බහු ජාතික, බහු ආගමික සමාජ සංයුතියකින් යුතු අප රටෙහි බොහෝ දෙනෙකු තවමත් අතීත සමාජ ක්‍රමයන්හි නෂ්ඨාවශේෂයන් බවට පත් වෙමින් ඇති විවිධ සංස්කෘතික හා සමාජ චර්යාවන්ගෙන් බැහැර වීමට ඇති බිය එම ගැටලුවට ප්‍රධාන හේතුව වී ඇති බවයි පේන්නෙ.පුවත්පත්වල පළවන මංගල යෝජනා දැන්වීම් නිරීක්ෂණය කිරීමේදී මෙම ගැටලුවේ එක් පැතිකඩක් මනාව පැහැදිලි වෙනවා. කවුරුන් හෝ කී නිසා නැතහොත් අනාදිමත් කාලයක් තිස්සේ විශ්වාස කළ නිසා හෝ කිසිදු විද්‍යාත්මක පදනමක් නොදැක හෝ නොවිමසා හෝ හඳහනේ කොටුවක සිටින අශුභ යැයි සම්මත හංවඩුවක් ගසා වෙන්කරගත් ග්‍රහයින්ගේ ගැළපීමකට ඒ සෑම දැන්වීමකම මුල් තැන දී ඇති බවයි.විවාහයෙහි අශුභතම ග්‍රහයා වශයෙන් විරුදාවලී ලබා ඇත්තේ කුජ ග්‍රහයාය. ඊළඟට ශනි හා රාහුයි. කුජ භෞම දෝෂය, ශනි සප්තමය, ශනි මංගල දෝෂය, කාල සර්ප යෝගය, හතර කේන්ද්‍ර පාළුව ආදී නන් වැදෑරුම් ග්‍රහ පිහිටීම්වලට සරිලන කේන්ද්‍ර හිමියන් සොයමින් කාලයත් ධනයත් නිකරුණේ වැය කරමින් දරුවා ගෙදරට නාකි වෙනතුරු පොරොන්දම් ගැලපීම විවාහාපේක්ෂිතයන්ට කෙසේ වෙතත් ඡ්‍යොතිෂ්‍ය වෙළෙන්ඳුන්ට ජය මඟුල් ය.ශාස්ත්‍රීය සිද්ධාන්ත මගින් නිසිලෙස තහවුරු කරන ලදැයි කිසිදු සම්භාව්‍ය ග්‍රන්ථයක සඳහන් එමෙන් ම ලෝකය පුරා සිටින ඡ්‍යොතිෂවේදීන් විසින් සාමූහිකව එකඟත්වයකට ද නොපැමිණි කුජ දෝෂය හින්දු ඡ්‍යොතිෂයෙන් මෙරටට සංක්‍රමණය වූ සංකල්පයකි. කේන්ද්‍රයේ 1,2,4, 7, 8, 12 යන ස්ථානයන්හි කුජ සිටීනම් එය කුජ දෝෂය වශයෙන් පිළිගනී. සමහරු මෙය ලග්නයේ සිට ද සමහරු චන්ද්‍රයාගේ සිට ද තවත් සමහරු කලාත්‍රතාරක සිකුරුගේ සිට ද ගණනය කරනවා.එහි ද සමමිතියක් නැහැ. මේ කුජ දෝෂය නිසා විවාහ සහකරු හෝ සහකාරිය අකල් මරණයට පත්වීම හෝ වෙන්වීම හෝ සිදුවෙතැයි ජාතක පරිජාත කතුවරයා සඳහන් කරනවා. ඉහත කී විවිධ කෝණ ඔස්සේ කුජගේ පිහිටීම සලකද්දී සමස්ත ජනගහනයෙන් අඩක් පමණ කුජ දෝෂය සහිත වූ අයයි.එමෙන් ම කිසිදු දේශයක කිසිදු ඡ්‍යොතිෂවේදියෙකු හෝ ඡ්‍යොතිෂ්‍ය සංස්ථාවක් හෝ විසින් මෙවන් ග්‍රහ පිහිටීම් සහිත අයගේ කේන්ද්‍ර වැඩි ගණනක් ඇසුරෙන් සමීක්ෂණයක් කර ඒ සෑම කෙනෙක් ම එවැනි ඉරණමකට පත්ව ඇතැයි යන මතය තහවුරු කර නැහැ. ශනි හෝ රාහු හෝ පිළිබඳව පවත්නා මිථ්‍යා සංකල්පය ද මීටම සමානයි.කෙනෙක් තවකෙක් හා විවාහ වීමෙන් තමාගේ හෝ අනෙකාගේ හෝ කර්ම ශක්තීන් අභිබවනය කළ හැකි බවක් කිසිදු ආගමක හෝ සංස්කෘතියක හෝ විද්‍යාවක හෝ සඳහන් ව නැහැ. විවාහ සඵලතාවය, වෙන්වීම, දික්කසාදය හා දරු සම්පත් ආදී සැමකක් ම තමන් විසින් පූර්ව භවයන්හි දී කරණ ලද්දා වූ කුශලාකුශල කර්මයන්ට අනුරූප වන පරිද්දෙන් සිදුවනවා හැර විවාහ සහකරු හෝ සහකාරියගේ ජන්ම කේන්ද්‍රයේ ග්‍රහ පිහිටීම් නිසා එවැන්නක් සිදුවෙතියි යන ආකල්පය කර්ම නියාමයට පටහැණියි.කුජ, ශනි, රාහු ආදීන්ගේ ස්ථානීය පිහිටීම් අශුභ යැයි මදකට උපකල්පනය කරමු. එවන් අශුභ කේන්ද්‍රයකට ඒ සමාන ග්‍රහ පිහිටීම් සහිත කේන්ද්‍ර හිමියෙකු හා ගැලපීම ගිනි ගොඩකට පෙට්‍රල් දැමීමක් විනා ගින්න නිවා දැමීමක් නොවන තර්ක බුද්ධියට ගෝචර විය යුතු ය.මෙය අද ග්‍රහ අපලවලට මැණික් පැලඳීමේ දී අශුභ ග්‍රහයාටම ආකර්ෂණය වන මැණික් පැලඳීම වැනි අනර්ථකාරී ක්‍රියාවක්. කෙනෙකුගේ විවාහය, විවාහයෙන් පසු ජීවිතය, ආයුෂ, ලෙඩ රෝග ආදිය නිවැරදිව සකස් කළ කේන්ද්‍රයකින් අනාවරණය කර ගත හැකියි.”ජන්ම කේන්ද්‍රය යනු යමෙකු පූර්ව භවයන්හි කරණ ලද්දාවූ කර්මයන්හි ප්‍රතිඵල දැක්වෙන සිතියමක් පමණයි. එහි දැක්වෙන සියලු දේ කර්ම පරාමිතියට (ම්චපථඪජ ර්‍ථචපචථඥබඥප) යටත්ය. සාවද්‍ය ආකල්ප මත පිහිටා පොරොන්දම් ගලපා විවාහය සිදු කිරීම, කර්මය වෙනස් කිරීමේ ප්‍රාතිහාර්යක් නොවනු ඇත.පුද්ගලයෙකුගේ විවාහ ජීවිතයේ විවිධ හැලැහැප්පීම් සිදුවීම ස්වාභාවික ය. එය කුජගෙන් හෝ ශනිගෙන් හෝ රාහුගෙන් හෝ පමණක් සිදුවෙතැයි සම්මතයක් ඡ්‍යොතිෂ්‍ය විද්‍යාවේ නොදැක්වේ.ඕනෑම ග්‍රහයෙක් මගින් එවැන්නක් සිදුවිය හැකි ය. උපතේදී තමන් වැන්දඹු වන ග්‍රහයෝග පවතී නම් කවුරුන් සමඟ විවාහ වූවත් එය වැළැක්විය නොහැකි ය. දික්කසාදය ද වෙන්වීම ද එපරිද්දෙන්ම ය.දැනට අප රටෙහි භාවිතා වන කේන්ද්‍ර අතරෙන් වැඩි සංඛ්‍යාවක් දළ කේන්ද්‍ර වන අතර, කුමන ග්‍රහයෙකුගේ හෝ නිවැරදි ස්ථානගතවීම එමගින් තීරණය කළ නොහැකි ය. දළ කේන්ද්‍රය යනු සෞරග්‍රහ මණ්ඩලයේ අංක 360 සමාන කොටස් 12 කට බෙදා සකස් කළ සටහනකි. එහෙත් සත්‍ය වශයෙන් ම සෑම රාශියක් ම ඒකාකාරී අංශක ප්‍රමාණයක නොපිහිටයි. ග්‍රහයින්ගේ නිවැරදි ස්ථාන ගතවීම නිරීක්ෂණය කිරීමට ප්ලැසිඩස් (ර්‍ථතචජඪඤභඵ) ක්‍රමය අනුව භාවකේන්ද්‍රයක් සැකසීම වඩාත් යෝග්‍ය ක්‍රමය වේ.කෙසේවතුදු ග්‍රහ මණ්ඩලයේ කිසිම ග්‍රහයෙක් සර්ව ශුභ හෝ සර්ව අශුභ යැයි තීරණය කිරීමට මිනුම් දඬුවක් නොමැත. ග්‍රහයාගේ ස්ථානගතවීම අනුව එම ග්‍රහයා ශුභ ද අශුභ ද යන්න තීරණය කළ යුතු ය. බොහෝ දෙනෙකු අසුබ යැයි තීරණය කර ඇති කුජ, ශනි, රාහු සංකල්පය හෝ කාලසර්ප යෝගය හෝ පවත්නා කේන්ද්‍ර හිමියෝ වාසනාවන්ත විවාහ ජීවිත ගත කරති.විවාහ සහකරුවෙක් හෝ සහකාරියක් තෝරා ගැනීමේදී සම්මත ආකල්පයන් තුළ ග්‍රහයින් තේරීමට හෝ ගැළපීමට වඩා අදාළ අයගේ ආයුෂ, වැලඳීය හැකි ලෙඩ රෝග, විවාහයෙන් පසු යුගදිවි සන්තෘෂ්ටිය, අනියම් සම්බන්ධතා ඇතිවීමේ ඉඩකඩ වැනි කරුණු පිළිබඳව සැලකිලිමත් වීම ප්‍රසන්න යුග දිවියකට මග පාදනු ඇත. එමෙන් ම බොහෝ දෙනෙකු අශුභ යැයි කියන ග්‍රහයින් අතිශයින් ම යහපත් ප්‍රතිඵල ගෙන දෙන යෝග කාරක විය හැකි ය.“අනුවණයෝ ග්‍රහයින්ට අවනත වෙති. නුවණැත්තෝ ග්‍රහයින් අබිබවා යති.” - ආචාර්ය බී.වී. රාමන්, ඉන්දියාව.අද කතාබහවේයන්ගොඩ සුමනදාස නාමරත්න ලිව්වේසේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=as1212096</link>
    <topic>මූලාන්ට නැනී කෙනෙක්</topic>
    <author>සේමාලි කැල්ලපත  </author>
    <content>මූලාන්ට නැනී කෙනෙක්සතකුත් සිවුපාවකුත් වූ මේ දෙදෙනා අතරේ ඇත්තේ පුදුමාකාර හිතමිතුරුදමක්. මිනිස් ඇසුරේ ඇතිදැඩි වන සතුන් අතරින් මුල් තැනේ ඉන්නේ බල්ලන් හා පූසන්. අපේ රටේ බොහෝ දෙනා පක්ෂීන් ද සුරතලයට ඇති කරනවා.බටහිර රටවල උරගයන් හා මීයන් ද මිනිස් සුරතලුන් බවට පත්ව ඉන්නවා. ගෙදර සුරතලයට ඇතිකරන දැවැන්ත මීහරකුන් දෙදෙනෙක් සිය විසිත්ත කාමරයේ ම තබාගෙන සිටිනා විදෙස් යුවළක් ගැනත් පසුගියදා තොරතුරු වාර්තා වුණා.එහෙම වුණත් ව්‍යාඝ්‍රයකු වැනි මිනී කන රුදුරු සතකු මිනිස් ඇසුරේ ජීවත්වීම අසන්නටත් පුදුමයක්. දැවැන්ත වැඩුණු ව්‍යාඝ්‍රයකු හා මිනිසකු අතර මේ අතිජාත මිතුරුදම ගැන පසුගියදා තොරතුරු වාර්තා වුණේ ඉන්දුනීසියාවේ මාලාංග් ප්‍රදේශයෙන්.අබ්දුල්ලාට වයස අවුරුදු 31 යි. මේ ව්‍යාඝ්‍ර පැටියා ඔහුට ලැබෙද්දි වයස යන්තම් මාස තුනයි. අබ්දුල්ලා ව්‍යාඝ්‍ර පැටියා නම්කළේ මූලාන් ලෙසින්. එදා සිට මූලාන් හා අබ්දුල්ලා අතිජාත මිත්‍රයෝ. මූලාන්ට දැන් වයස අවුරුදු 4 ක්. එදා මෙදාතුර කෙදිනකවත් මේ දෙදෙනා වෙන්වෙලා නැහැ. අබ්දුල්ලාහ්ත් මූලානුත් සෙල්ලම් කරන්නේ රණ්ඩු වෙන්නේ නිදා ගන්නේත් එකටමයි.මූලාන් ස්ටෝන් 27 ක් බර දැවැන්ත ව්‍යාඝ්‍ර ධේනුවක්. ඌ නිතරම සටනට කැමැතියි. මේ දෙදෙනා නිතර එකට කල්ගත කළත් මූලාන් ගේ නියම අයිතිකාරයා වෙන කෙනෙක්. අබ්දුල්ලාහ් මේ ව්‍යාඝ්‍රයාගේ ‘නැනී’ පමණයි. මූලාන් තම ස්වාමියාට නෙවෙයි මේ නැනීටයි එකතු.ඒ බැඳීම දෙදෙනා එකිනෙකාගෙන් වෙන් කරන්න බැරි තරම්. ඇතැම් දිනවල ඔවුන් නිදා ගන්නෙත් එකම ඇඳේ. මේ දෙදෙනා වෙනුවෙන් මූලාන් අයිතිකාරයාගේ වත්තේ වෙනම කුටියක් තියෙනවා.මූලාන් සහ අබ්දුල්ලාහ් දෙදෙනා සෙල්ලම් කරනවා බලන් ඉන්න අපූරුයි. ව්‍යාඝ්‍රයා අබ්දුල්ලාහ් වටේ දුවමින් විහිළුවට ඔහුගේ ඇඟට පනින්නේ සුරතලයට ඇතිකරන බල්ලෙක් වගෙයි.පුදුමාකාර ශක්තියකින් යුතු මේ සතාගේ දඟකාරකම් ඇතැම් අවස්ථාවල අබ්දුල්ලාහ්ට දරා ගන්නත් බැරි තරම්. වරක් මූලාන් ගේ අතක නිය පහරක් වැදී අබ්දුල්ලාහ් ගේ මුහුණ දරුණු ලෙස තුවාල වුණා. එහෙත් මේ දෙදෙනා අතර ඇති බැඳීම සහ මිතුදම නම් කිසි කෙනෙකුටවත් බිඳින්න බැහැ.  සේමාලි කැල්ලපත  ජර්මනියේ රූට්ලින්ගන් නම් වූ කුඩා නගරය ගිනස් වාර්තා පොතට එක්වුණේ ලොව පටුම වීදිය පිහිටි නගරය ලෙසයි. වීදිය නරඹන්නත් ඒ හරහා ගමන් කරන්නත් ලොව නන්දෙසින් සංචාරකයන් ඇදී එනවා. මේ වීදිය නගරවාසීන්ට ආඩම්බරයක්. ඒත් ඒ ආඩම්බරය ඉක්මනට අහිමි වේදෝයි බියක් දැන් ඒ නගරවාසීන්ට ඇතිවෙලා.පළලින් අඟල් 12.2 ක් හා දිගින් අඩි දොළහමාරක් වන මේ පටු වීදිය දෙකෙළවර ඉංගි‍්‍රසි හා ජර්මන් බසින් ලොව පටුම වීදිය ලෙස සඳහන් පුවරුවක් සවිකර තිබෙනවා. මෙතැන ගිනස් වාර්තා පොතට එක්වූයේ 2007 වසරේදීයි.පටු වීදිය දෙපස ඇති බිත්තිවලට මෑත කාලයේ ජලය කාන්දු වීම නිසා බිත්ති ඉලිප්පීමකට ලක්ව ඇති බව වාර්තා වෙනවා. ඒ නිසා වීදිය හරහා ගමන එන්න එන්නම දුෂ්කර වී සිය නගරයේ සාඩම්බරය තමන්ට අහිමි වේදෝයි නගරවාසීන් දැන් බිය පළ කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=as1212097</link>
    <topic>දෙපාවාරු නැතේ සැත්කම් පිහිය අතේ</topic>
    <author/>
    <content>දෙපාවාරු නැතේ සැත්කම් පිහිය අතේඔහු දොස්තර මයායෝ. දකුණු අපි‍්‍රකාවේ ජොහැන්නස්බර්ග් නුවර මහ රෝහලේ ස්නායු ශල්‍ය වෛද්‍යවරයා. අති දක්ෂ ශල්‍ය වෛද්‍යවරයෙක් වගේම කරුණාවන්ත හදවතක් ඇති උතුම් මිනිසෙක්.ඔහු මේ තත්ත්වයට ආවේ ඉතා දුක් විඳලා. ඔහුට කුඩා කලදීම දෙමවුපියන් අහිමි වුණා. සිය කුඩම්මාගේ සෙවනේ රැඳී සිටි ඔහු සිය නෑයෙකු රෝහල්ගතව සිටියදීයි රෝගීන්ට කරුණාවන්ත වෛද්‍යවරයකු වීමට ඉටා ගත්තේ. වීදියේ දරුවන් සමඟ සිටිමින් ඉතා දුෂ්කර ජීවිතයක් ගෙවමින් පාඩම් කළ ඔහු උත්සාහයෙන් වෛද්‍යවරයකු ලෙස උපාධිය ලබාගත්තා.ඔහුට උදව් කළේ ඔහුගේ ගුරුවරයා වූ ජොහැන්නස්බර්ග් මහ රෝහලේ ප්‍රධාන ස්නායු ශල්‍ය වෛද්‍ය දොස්තර මොරිසියෝ සොරියෝයි. ඔවුන් දෙදෙනා රෝහලේ රෝගීන්ගේ හොඳහිත දිනා ගනිමින් සේවය කරද්දියි දිනෙක දොස්තර මයායෝගේ පැතුම් පුපුරා යමින් මේ අනතුර සිදුවුණේ.දොස්තර මයායෝ සැත්කමකට සූදානමින්ඒ වන විට ඔහු විවාහ වී දරු දෙදෙනෙකුගේ පියෙකු වී සිටියා. හත් හැවිරිදි නෙහීමියා පුතුත් තුන් හැවිරිදි ජෙනිවි දියණියත් වසර කීපයක් පෙම්කොට විවාහ වූ බිරිය ජුලියාත් ඔහුගේ කුරුලු කැදැල්ලේ ආදරයයි.එදා සිය බිරියට හා දරුවන්ට සුබපතා ඔහු රෝහලට එන්නට පිටත් වුණා. ඔහුගේ නිල් පැහැති ෆොක්ස්වැගන් රිය මාර්ගයේ රතු එළියට නැවැත්තෙන්නට හිතුවා විතරය.හිටි හැටියේ මාර්ගයේ පසෙකින් වෙඩි හඬ දෙකක් ඇසුණා. මයායෝ එක්වරම හිස පහත්කොට රියේ වකුටු වුණා. ඔහුගේ දකුණු උරහිස අතරේ මහා බරක් පැටවූවා සේ ඔහුට දැනුණා. පාලනය කරගත නොහැකි වූ රිය මාර්ගයෙන් ඉවතට ගොස් ලයිට් කණුවක හැපුණා. කවුදෝ ඇවිත් දොර ඇරියා.‘කාරෙකක් ගිනි ගන්නවා’ඔහු යළි යළිත් කෑගහන හඬ මැදින් මයායෝ සන්සුන් වන්නට උත්සාහ කළේ අනතුරු පිළිබඳව හොඳින් දැක දැන ඇති නිසායි ‘කාරෙක ගිනිගත්තොත් මං මැරෙයි’ ඔහුට හිතුණා.ඒ සමඟම තමා කීපදෙනෙකු විසින් රියෙන් ඉවතට ගෙන ගිලන් රියකට නංවා ගනු ඔහුට දැනුණේ අඩසිහියෙන්.“හලෝ රිචඩ් මයායෝට වෙඩි තියලා”මේ අතර රෝගීන්ට ප්‍රතිකාර කරමින් සිටි දොස්තර සොරියෝ ගේ ජංගම දුරකථනයට ආ පණිවිඩයෙන් ඔහු කලබල වුණා.ඊට කිලෝමීටර් හතක් එපිටින් පිහිටි විල්පාර්ක් රෝහලට දොස්තර සෝරියෝ එද්දි මයායෝට ර්අධ් ඉජචද පරීක්ෂණයකටත් භාජනය කොට ඉවරයි. ඉන්පසු ශල්‍ය වෛද්‍ය සොරියෝ සියලු පරීක්ෂණ කොට අවසන්ව සිත සැහැල්ලු කරගත්තේ රිචඩ් මයායෝ නම් වූසිය දොස්තර සගයාට ජීවිත අනතුරක් නැති බව සනාථ කරගෙනයි. ඒත් ඔහුට යම් සැකයක්දොස්තර මයායෝ, දොස්තර සෝරියෝ සහ වේදාතිබුණා. ඔහු මයායෝගේ අත අල්ලා එසවූවා.“ඔයාට මං අත අල්ලනවා දැනෙනවා ද?”“ඔව්” මයායෝ කීයේ සිහින් කෙඳිරියකින්.“මෙතන”“දැනෙනවා”ඊළඟට දොස්තර සොරියේ සිය අත මයායෝගේ සිරුරේ පහළට කෙමෙන් ගෙන ගියා.“මෙතන ඔයාට දැනෙනවා ද?”“නැහැ”ඊළඟට සොරියෝ සිය අතින් මයායෝගේ දෙපා ඇල්ලුවා.“දැන් දැනෙනවා ද?”“නැහැ”සෝරියෝ නැවැත්තුවා.“රිචඩ්” ඔහු සිය සගයා ගේ මුල් නමින් ඇමතුවේ දුකින්. දොස්තර රිචඩ් මයායෝට කාරණය වැටහුණා. ඔහුත් ස්නායු ශල්‍ය වෛද්‍යවරයෙක් නිසා. ඔහුගේ දෑසින් කඳුළු කැට දෙකක් බේරුණා. තමාගේ සිරුරේ පහත කොටස පණ නැතිව ඇති බව ඔහු වටහාගත්තා.“ඔළුවේ තියෙන උණ්ඩය එළියට ගන්න බැරි ද?” මයායෝ සිය සගයාගෙන් ඇසුවේ සිහින් හඬින්.සොරියෝ හිස සැලුවා.“දැන් ඔයාට අඩු වශයෙන් අත්දෙකවත් ක්‍රියා කරවන්න පුළුවන්. ඔය උණ්ඩය ගන්න ගියොත් ඒකත් නැති වේවි...”අනතුරුව රිචඩ් මයායෝ තමන් සේවය කරන ජොහැන්නස්බර්ග් මහ රෝහලට ගෙන ආවා. එහිදී ලද ප්‍රතිකාරවලින් ඔහු මදින්මද සුවය ලැබුවා. එහි වෛද්‍යවරුන් හෙදියන් මෙන්ම සුළු සේවකයන් පවා ඔහුට උදව් කළේ මයායෝ තුළ පැවති කරුණාවන්ත කම නිසාමය.“මයායෝ දොස්තර මහත්තයට ඉක්මනට සුව වේවා. ඔවුන් කොරිඩොරයේ සිට පැතුවේ වාට්ටුවට ගෙනයද්දී. බොහෝ දෙනාගේ ඇස්වල කඳුළු.ඊළඟ මාස නවය පුරාම රෝහල් වාට්ටුව මයායෝ ගේ ගෙදර බවට පත්වුණා. රෝහල් ඇඳේ දිගාවී ඔහු කල්පනා කළා.“මට ම ඇයි මෙහෙම වුණේ. ඒ වෙඩි උණ්ඩ දෙක සාප්පු හිමියෙකු විසින් මංකොල්ලකරුවෙකුට එල්ල කළ වෙඩි පහර. ඒ කොහොම වුණත් ස්නායු ශල්‍ය වෛද්‍ය වෘත්තියෙන් පිට මට ජීවත් වෙන්නට ඕනෑ නැහැ.”මයායෝට උවමනා කළේ කොහොම හරි යළිත් සුවපත්ව ස්නායු ශල්‍ය වෛද්‍ය වෘත්තියේ යෙදී රෝගීන් සුවපත් කිරීමයි.ඔහුගේ සහායක වෛද්‍යවරුන්ගේ ද පැතුම වූයේ එයයි.“ඔයා සුවපත් වෙන්න. අපි උදව් කරන්නම්.”එසේ කීවේ ඔහුට උදව් කරන චිකිත්සකවේදී වේදායිප් නම් වූ චීන - දකුණු අපි‍්‍රකානු සම්භවයක් තරුණියයි.“බය වෙන්න එපා. ඔබට අවශ්‍ය මොකක්ද?”මට ඕනෑ එකම දෙයයි. ආයෙත් වැඩට යන්නයි. ස්නායු ශල්‍ය වෛද්‍යවරයෙකු වශයෙන් වැඩ කරන්නයි.”“හරි එය කෙරේවි.” වේදා සොරියෝ සමඟ මේ ගැන කතා කළා.“මිනිස්සු දකින්නෙ මෙයාගෙ රෝද පුටුවනෙ ඒකයි ප්‍රශ්නෙ”සොරියෝ කීය.රෝද පුටුවෙන් ගොස් සැත්කම් කළ හැකි වෛද්‍යවරුන් පිළිබඳව වේදා අන්තර්ජාලය හරහා සොයා බැලුවේ මයායෝට උදව් කරන අදහසින්.එහිදී රෝද පුටුවෙන් ගොස් වෙදකම් කරන චිකාගෝ හි ශල්‍ය වෛද්‍යවරියක් ඇයට මුණ ගැසුණා.“ඔබේ වෛද්‍යවරයාට එය කළ හැකියි. ඔහුව දිරිමත් කරන්න.”වේදා මයායෝ දිරිමත් කළා. “ඔබට එය කළ හැකියි. අපි දැන්ම පටන්ගනිමු.”ඇය ඔහුගේ දෑත්වල මස්පිඬු ක්‍රියාත්මක කිරීමට අභ්‍යාසයන්හි යෙදවූවා.ඔහුගේ බිරිය මරියා ද ඔහු දිරිමත් කරමින් උදව් කරන්නට පටන් ගත්තා.රිචඩ් මයායෝ සිත දිරිමත් කරගනිමින් නැවත උපන් අයෙකු මෙන් වැඩ පටන්ගන්වා ඔහුගේ මනසත් දෑතත් හොඳින් වැඩ කළා. මුලින් හරියාකාර හැසිරවීමට නොහැකි වූ ඇඟිළි හොඳින් හැසිරවිය හැකි වූයේ වේදාගේ ව්‍යායාම වලින් අනතුරුවය. දිවා රෑ නොබලා වේදා හා මරියා මෙන්ම දොස්තර සොරියෝ ද ඔහු අසලින් සිටියේ රෝද පුටුවෙන් යන දක්ෂ ස්නායු ශල්‍ය වෛද්‍යවරයෙකු ලොවට බිහි කිරීමටයි.ටිකෙන් ටික ශක්තිමත් වන දෑතේ දසැඟිළි හොඳින් ක්‍රියාත්මක වෙන්නට පටන්ගත්තත් ඊට වඩා දැඩි බාධකයක් ඉතිරිව තිබුණා.ඒ ඔහුගේ ශල්‍යකර්ම පහසුවීම සඳහා පහසුවෙන් නැමිය හැකි සිටගත හැකි රෝද පුටුවක් හදා ගැනීමය. මුලින් ම කතා කළ රෝද පුටු සමාගම එය කළ නොහැකි දෙයකැයි කීවත් වේදා සිය උත්සාහය අත්හැරියේ නැහැ. අන්තිමේදී මයික් හොර්න් නම් වූ රෝද පුටු පිළිබඳ විශේෂඥ ඉංජිනේරුවරයෙකු ඇයට හමුවුණා.“එය කළ හැකියි” ඔහු කීවා. එහෙත් ඒ සඳහා ඩොලර් 11500 ක් වියදම් වනවා. වේදා ආබාධිතයන් සඳහා උදව් කරන සංවිධාන කීපයකට කතාකොට අවශ්‍ය මුදල් සපයා ගත්තා.නැවත රැකියාව ආරම්භ කළොත් මයායෝට ද ඒ වියදම දැරිය හැකියි. හෝර්න් වැඩ පටන් ගත්තා.මයායෝට පහසුවෙන් ඉඳගෙන සියල්ල කළ හැකි පරිදි පුටුව නිර්මාණය වුණා. සොරියෝ මුලින්ම එහි හිඳගෙන අත්හදා බැලුවේ සිය සගයාට මෙහි ඉඳගෙන කටයුතු කළ හැකිවේ දැයි පරීක්ෂා කරන්නයි.පුටුව ක්‍රියාත්මක කළ හැකි පරිදි මයායෝ ගේ දෑත් හා ශරීරය ශක්තිමත්ව තියෙනවා. වේදා මිතුරියකට කියා මයායෝට විශේෂ ශල්‍යාගාර ඇඳුමක් නිර්මාණය කළා.දැන් සියල්ල සූදානම්.“හෙට ඔයා මට සහාය වෙන්න ඕනෑ” සොරියො එදා මයායෝගෙන් ඉල්ලා සිටියා.පසු දා උදෑසන වාට්ටුවේ ප්‍රධාන හෙදි සොහොයුරිය ඇතුළු සියලු දෙනාම දොස්තර රිචඩ් මයායෝට සුබ පැතුවා. ඔහු තමාම රෝද පුටුව පදවාගෙන ශල්‍යාගාරයට ගියේ සතුටින්. ඒත් සැකයෙන්. ඔහු රෝද පුටුවේ ගොස් ශල්‍යකර්මයට සහභාගි වන්නට උත්සාහ කළා. ඔහුගේ දෑතට විශාල බරක් දැනුණා. දෑත් ක්‍රියාත්මක වන්නේ නැහැ. ඔහු ආපසු හැරුණා.“මට බැහැ මේක කරන්න” ඔහු කෙළින්ම සිය කාමරයට ගොස් වැලපුණා. ඔහු රෝද පුටුවේ බැටරි ගලවා දැමුවේ බලාපොරොත්තු අත්හරිමින්.දින කීපයක් ගතවුණා. තරුණ මෝටර් සයිකල් කරුවෙක් අනතුරට භාජනය වී රෝහලට ගෙනාවා. ඔහුට හදිසි ශල්‍යකර්මයක් කළ යුතුයි.“රිචඩ් යමු අද උත්සාහ කරල බලමු” සෝරියෝ ඔහු ශල්‍යාගාරයට කැඳවාගෙන ගියා.තරුණයාගේ ඔළුව කුඩුවෙලා. ඔහුගේ හිස් කබල විවෘත කර ශල්‍යකර්මය ආරම්භ කළේ මයායෝ මය. ඔහුට ඉස්සර මතක් වුණා. සිය ආබාධිත බව අමතක වුණා. ඔහුගේ දෑතේ ඇඟිළි වැඩ කළේ යන්ත්‍රයක් වගේ. තරුණයාගේ හිස විවර කොට මොළයේ නහර එකිනෙක සොයා ගෙන අවශ්‍ය දේ කළා. ලේ ගලන තුවාල සීල් කළා. පැය තුනයි විනාඩි දහයක් පුරා මයායෝ ක්‍රියාත්මක වුණේ ආවේශයකින් වගේ.සොරියෝ පසෙකින් බලා සිටියේ වරදක් වුණොත් කියා දීමටයි. එහෙත් කිසිදු වරදක් නැහැ. සැත්කම සාර්ථකයි.පසු දා උදේ මයායෝ රෝගී තරුණයා වෙත ගියා. “දැන් ඔබට කොහොම ද? මං කියන දේ ඇහෙනව ද?” ඔහු ඇසුවා.රෝගියා හිස සැලුවා.“ඇඟිලි සොළවන්න” රෝගියා ඇඟිලි සෙලවූවා. සියල්ල සාර්ථකයි. තවත් ආබාධිත දෙපා පණ නැති ශල්‍ය වෛද්‍යවරයෙක් ලොවට බිහි වුණා.උත්සාහයේ සාර්ථකත්වය.රිඩර්ඩ් ඩයජස්ට්දයා ඩී. ෆොන්සේකාචීනයේ ජනගහනය මෙන්ම භූමි ප්‍රමාණයත් විශාලයි. මේ නිසා චීනුන්ගේ ඉදිකිරීම් වැඩත් අතිවිශාලයි කිවහොත් නිවැරැදියි. ඔවුන් මෑතකදී අති විශාල ක්‍රීඩා පිට්ටනියක් ගොඩ නැගුවා. මේ ක්‍රීඩා පිටිය තැනුවේ අහස උසට ගිය තට්ටු ගොඩනැගිල්ලක් මුදුනේයි.නැගෙනහිර චීනයේ පූටියෑං නගරයේ මධ්‍යම විද්‍යාලයක උඩම තට්ටුවේ තැනූ එළිමහන් ක්‍රීඩා පිටියක් වූ මෙහි විශාලත්වය කෙතරම් ද යත් එහි බාස්කට් බෝල් පිටි 3 ක් අත්පන්දු පිටි 2 ක් සහ මීටර් 200 ධාවන පථයක් ද තිබෙනවා. මේ සඳහා යුආන් මිලියන 30 ක් හෙවත් ඩොලර් මිලියන 4.82 ක් වැයවෙලා. මෙහි සම්පූර්ණයෙන් වැඩ නිමවෙන්නේ ලබන පෙබරවාරියේලු. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av1212092</link>
    <topic>මුදල් වෙනුවට</topic>
    <author>ෆවුස් මොහොමඩ්</author>
    <content>මුදල් වෙනුවට’මොකෝ බං මේ මූඩ් ගහලා? හවස ෆිල්ම් එකක් බලලා පොඩි ජොලියක් හෙම දාලා එමු.’ අල්ලපු කාමරේ සිටින රොෂාන් තම විශ්වවිද්‍යාල සගයා වන චමිල දෙස බලා කීවේය.”උඹ මේ බණ කතාකරනවා. ෆිල්ම් එකක් බලනවා වගෙ දේකට වත් සල්ලි නැති හින්දා මම ගෙදරට ලියලා ඇරියා, ‘හොඳට එළිය තියෙන ලාම්පුවක් පාඩම් කරද්දි ඕනෑ වෙනවනේ, ඒක ගන්ඩ සල්ලි එවන්ඩය’ කියල” මුහුණ එල්ලා ගත් චමිල කීවේය.”ඉතින්” මොකද වුණේ?” රොෂාන් ඇසුවේ කුතුහලයෙනි.“ගෙදරින් ලාම්පුවක් එවලා තිබුණ බං” චමිල ශෝකයෙන් කීවේය.තම වාට්ටුවේ සිටින සිරකරුවන් බැලීම සඳහා ඔවුන්ගේ ඥාතීන් හට අවකාශ ලබා දෙන කාලසීමාව තුළ එහි සිටි සිරකරුවකු වන වික්ටර් බැලීම සඳහා කිසිවකු හෝ නොපැමිණෙන බැව් දුටු ජේලර් තැන වික්ටර් ගෙන් මෙසේ ඇසීය.”ඇයි තමුසෙ බලන්න විතරක් කවුරුවත්ම මෙහෙ එන්නෙ නැත්තෙ? තමුසෙට නෑදෑයෝ, යාළුවෝ කවුරුවත්ම නැද්ද?””මොකෝ නැත්තෙ සර්. යාළුවෝ, නෑදෑයෝ ගොඩක්ම ඉන්නවා. ඒත් ඒ ඔක්කොම ඉන්නෙ මෙහෙනෙ.” වික්ටර් පිළිතුරු දුන්නේය.හැත්තෑ හැවිරිදි වික්‍රමාරච්චි, අහම්බෙන් තමාට හමුවූ විසි හැවිරිදි රුවැති තරුණියක හා විවාහ වූවේය. විවාහයෙන් දෙසතියකට පමණ පසු ඔහු තම හිතවතෙකු වන දොස්තර අමරසිංහ මුණගැසුණේය.”මං ළඟදි බැන්දනෙ ඩොක්ටර්. මම ආවේ පොඩි චෙක්අප් එකකට.” වික්‍රමාරච්චි සිනාසී කීවේය.”මනමාලිගෙ වයස කීයද?” වික්‍රමාරච්චිව හොඳින් පරීක්ෂා කළ වෛද්‍යවරයා ඇසීය.”අවුරුදු 20යි.” වික්‍රමාරච්චි ආඩම්බරයෙන් පිළිතුරු දුන්නේය.”හොඳයි. එහෙමනං මිස්ටර් වික්‍රමාරච්චි කවුරු හරි තරුණ කෙනෙක්ව ගෙදර නවත්තා ගන්න එක කෝකටත් හොඳයි” උපදෙසක් ලබා දෙමින් වෛද්‍යවරයා කීවේය.නැවත වික්‍රමාරච්චි හට වෛද්‍ය අමරසිංහ මුණගැසුණේ මාස කීපයක ඇවෑමෙන් එක්තරා සම්භාෂණයකදීය.”ආ.. මිස්ටර් වික්‍රමාරච්චි, මොකෝ මේ තනියම? කොහොමද මිසිස් වික්‍රමාරච්චිට හෙම?” වෛද්‍යවරයා සිනාසෙමින් ඇසීය.”එයාට මේ දවස්වල බබෙක් ලැබෙන්න ඉන්නවා ඩොක්ටර්” වික්‍රමාරච්චි කීවේ තරමක ලැජ්ජාවකිනි.”ඇත්තට! එතකොට කොහොමද අර ගෙදර නවත්ත ගත්ත එක්කෙනා? එයා තවම ගෙදර ඉන්නවද?””අපොයි ඔව් ඩොක්ටර්. එයාටත් දැන් බබෙක් ලැබෙන්න ඉන්නවා” වික්‍රමාරච්චි කීවේය.නවීන විලාසිතාවේ වර්ණවත් බ්ලවුසයක් සහ සායක් හැඳ, අව් කණ්ණාඩියක් පැළඳ, කොණ්ඩය වර්ණ ගන්වා සිටි අයේෂා පාළු පාර දිගේ කඩිනමින් යද්දී, යන මඟ හරස් කොට ඈ වෙත පැමිණි හොරෙක් කිනිස්සක් ලෙළවමින් තර්ජනාත්මකව මෙසේ කීවේය.”නෝනා, ඔහේ ළඟ තියෙන සල්ලියි, වටිනා දේවලුයි, ඔක්කොම පුළුවන් තරම් ඉක්මනින් මට දෙනවද?””මගෙ ළඟ ඇති සල්ලියක් නැහැ. අනික මේ සේරම බාල ඉමිටේෂන් බඩු” ඈ ගණනකට නොගෙන කීවාය.”නෝනා, බොරුව දැම්මොත් මමම සර්ච් කරනවා හරිද?” සොරා කෝපයෙන් ගුගුළේය.”ඉතින් සර්ච් කරලා බලනවා. මම කිව්වේ ඇත්ත” අයේෂා ස්ථිර හඬකින් කීවාය.සොරා ඇගේ බ්ලවුසයට අත දමා එහි මුදල් සඟවා ඇත්දැයි පිරික්සුවේය. පසුව හේ ඇගේ මුළු සිරුරේම අහුමුළු ඇවිස්සුවේ මුදල් කිසිවක් කොහේ හෝ සඟවා ඇතැයි සැකයෙනි.”කෝ කිසිම මුදලක්, වටිනා කියන දෙයක් හොයා ගන්ඩ නැහැනෙ” හති වැටුණු සොරා අපේක්ෂා සුන්ව කීවේය.”ඒකට කමක් නෑ. තමුසෙ නවත්තන්නෙ නැතුව දිගටම හොයාගෙන යනවා. මම චෙක් එකක් ලියලා තමුසෙට දෙන්නං” අයේෂා තම හෑන්ඩ් බෑගයට අත දමමින් හැඟුම්බරව කීවාය.අමෙරිකාවේ සුපිරි ටෙනිස් ක්‍රීඩිකා සෙරීනා විලියම්ස් සහ ඇගේ පුහුණුකරු පැට්‍රික් මොරටොග්ලෝගේ ප්‍රේමය පසුගියදා අනාවරණය වුණා. මේ වසරේ දී විම්බල්ඩන්, ඔලිම්පික් සහ අමෙරිකා විවෘත ටෙනිස් ශූරතා දිනු සෙරීනාට සිය පුහුණුකරුගේ සහාය නොඅඩුව ලැබී තිබුණා.තරමක දීර්ඝ ඉතිහාසයක් තිබෙන දෙදෙනාගේ අප්‍රකට ප්‍රේම කතාව කරළියට ආවේ පසුගියදා නිවාඩුවක් ගත කිරීමට හදිසියේ ම මේ දෙන්නා ප්‍රංශයට ආවට පස්සෙයි. සෙරීනා සහ ඇගේ පුහුණුකරුගේ ප්‍රේම කතාව පැපරාසි ඡායාරූප ශිල්පීන්ට නම් හංගන්න බැරිවුණා.අතිනත අල්ලාගෙන දෙදෙනා ඇවිදින ඡායාරූප වාගෙම වෙනත් ඡායාරූපත් ඔවුන් ප්‍රසිද්ධියට පත්කළා. මේවා සාමාන්‍ය පින්තුර කියලා ඇතැමුන් ඒවා ප්‍රතික්ෂේප කළත් පින්තූරවලින් මුළු කතාවම කියැවෙන්නේ නෑනේ කියලයි පැපරාසී ජායාරූප ශිල්පීන් නම් කියන්නේ.  වත්මන් ක්‍රීඩා ලෝකයේ ජනප්‍රියතම පාපන්දු තරුව වන පෘතුගාලයේ ක්‍රිස්ටියානෝ රොනල්ඩෝගේ අලුත්ම පෙම්වතිය වන්නේ සුරූපී මෝස්තර නිරූපණ ශිල්පිනි අයිරිනා ෂයික්. ඇය රුසියානු ජාතික තරුණියක්.26 හැවිරිදි අයිරිනා මේ වනවිට ලෝකයේ ඉහළම මට්ටමේ වෙළෙඳ දැන්වීම් ගණනාවකට එක්වී සිටිනවා. පසුගියදා ඇගේ අනුග්‍රහකත්වයෙන් රුසියාවේ හොඳම මෝස්තර නිරූපණ ශිල්පිනිය තේරිමේ රියැලිටි වැඩ සටහන් මාලාවේ දෙවැනි අදියර ක්‍රියාත්මක වුණා.‘මේ හැමදේම පස්සෙන් ඉන්නේ එයා‘ එහි දී ඇය මාධ්‍ය හමුවේ එසේ කීවේ රොනල්ඩෝ ගැනලු.ලොව පුරා සුරූපි කාන්තාවන්ගේ ආකර්ශනය දිනාගත් රොනල්ඩෝට මීට කලින් තවත් පෙම්වතියන් රැසක් හිටියා. ඔහුගේ අසීමිත ජනප්‍රියත්වය කෙසේද යත් ෆේස්බුක් සමාජ වෙබ් අඩවියේ මිලයන 50ක අනුගාමිකයන් සතුකරගත් පළමු ක්‍රීඩකයා වීමටත් සමත්වුණා.සුප්‍රකට ‘පීපල්’ සඟරාව මගින් තේරූ මේ වසරේ වැඩිම ලිංගික ආකර්ශනයක් ඇති ක්‍රීඩකයා සම්මානයත් හිමිවුණේ රොනල්ඩෝටයි.මොහොමඩ් අලිගේ බොක්සිං අත්වැසුම් කෝටි 9කට අලෙවි වෙයි බොක්සිං වළල්ලේ විශිෂ්ටයා ලෙස හඳුන්වන මොහොමඩ් අලිගේ ඉපැරැණි බොක්සිං අත්වැසුම් යුගළ 2ක් පසුගියදා වෙන්දේසියක දී රුපියල් කෝටි 9කට අලෙවිවුණා.ඔහු 1964 වසරේ දී සනී ලිස්ටන් පරාජය කිරීමට පාවිච්චි කළ අත්වැසුම් යුවලත්, 1971 වසරේ දී ජෝ ෆ්‍රෙසියර්ට පරාජය වුණු තරගයට පාවිච්චි කළ අත්වැසුම් යුවළත් තමයි මේ විදිහට අලෙවි වුණේ. මේ අත්වැසුම් ඉතා සුරක්ෂිතව තිබුණේ අලිගේ පුහුණුකරු ලෙස කටයුතු කළ ඇන්ජෙලෝ ඩන්ඩී ළඟයි.90 හැවිරිදි ඩන්ඩී මේ වසර මුලදී මියයෑමෙන් පසුව ඔහුගේ දියණියක් තමයි ඒවා ආරක්ෂා කළේ. මේ වෙන්දේසියෙන් ලැබුණු මුදල් මොහොමඩ් අලි පදනමට බැර කළ බව ඇය පැවසුවා.ඉන්දියා පිලේ ප්‍රබල දඟපන්දු යවන්නා වන හර්බජන් සිං සහ බොලිවුඩ් නිළි ගීතා බස්රා අතර ඇති දිගු කාලීන පෙම් සම්බන්ධතාව විවාහයෙන් කෙළවර වනු ඇතැයි ඔවුන්ගේ සමීපතම මිතුරු මිතුරියන් පවසනවා.සෙසු පෙම් සම්බන්ධතා වාගෙම හර්බජන්-ගීතා පෙම් සම්බන්ධතාවත් කාලයක් මාධ්‍යයට රහසක් වුණා. නමුත් පසුගිය ඔක්තෝබරයේ දෙදෙනා විවාහ වන බවට පැතිරී තිබූ ප්‍රවෘත්තියෙන් පස්සේ ගීතා සිය ප්‍රේම කතාව ප්‍රසිද්ධියට පත්කළා.ඒ ඔක්තෝබරයේ විවාහවන පුවත අසත්‍යයක් කියලයි. හැබැයි ඒත් හර්බජන් නම් තවමත් කියන්නේ ඇය ඔහුගේ හොඳම මිතුරියක් කියායි. ඉන්දියාවේ ජායිපූර් නුවර තරු හතේ හෝටලයක සතියක නිවාඩුවක් ගතකළ මේ පෙම්යුවළ මුම්බායි බලා යාමට ගුවන්තොටුපළට ආ මොහොතේ ඡායාරූප ශිල්පීන්ගෙන් බේරිල්ලක් නැතිවුණා. ඒ මොහොතේ දී නම් දෙදෙනා හිතේ හැටියට පින්තූර ගන්න ඡායාරූප ශිල්පීන්ට ඉඩ දීලා. ඒ සම්බන්ධව දෙදෙනාගේ සමීපතම මිතුරෙක් කිව්වේ බාජිටත් ගීතාටත් දැන් මේ ප්‍රේම කතාව හංගන්න කිසිම හේතුවක් නෑ කියලයි. දෙන්නා ළඟදීම විවාහ වන බවක් ඔහු කියනවා.ආජෙන්ටිනාවෙන් බිහිවී පාපන්දු ලෝකය ජයගත් විශිෂ්ට ක්‍රීඩක මැරඩෝනා නිතර නිතර පුවත් මවන්නෙක් ලෙසයි ප්‍රකටව සිටින්නේ. පුහුණුකරුවෙක් ලෙස නොයෙකුත් ක්‍රීඩා සමාජවල කටයුතු කළ මැරඩෝනා එක්සත් අරාබි එමීර් රාජ්‍යයේ සුප්‍රකට අල් වසල් පාපන්දු ක්‍රීඩා සමාජයේ පුහුණුකරු ලෙස මෑත කාලයේ වැඩ කළා. නමුත් අවිනීත හැසිරීම සම්බන්ධයෙන් මීට මාස කීපයකට පෙර ඔහු ඒ තනතුරෙන් නෙරපා දැමුවා.ඔහුගේ පුත් ඩියාගෝ සිනග්රා තම පියාගේ අවිනීත හැසිරීමට එරෙහිව දැඩි වාග් ප්‍රහාරයක් පසුගියදා එල්ල කළා. එක්තරා රූපවාහිනි වැඩසටහනකදි 52 හැවිරිදි තම පියා තරම් තමා ස්ත්‍රී ලෝලියෙක් නොවන බව ඔහු කළ ප්‍රසිද්ධ ප්‍රකාශයෙන් මැරඩෝනා දැඩි ලෙස කෝපයට පත්වූ බවයි කියන්නේ.කොහොමවුනත් සිනග්රා සහ මැරඩෝනා අතර කිසිදු අයුරක පිය පුතු සම්බන්ධතාවක් නම් තිබුණේ නෑ.1986 වසරේ දී මැරඩෝනාගේ බිරිය වෙරෝනිකාට සිනග්රා ලැබෙද්දී ඒ ඔහුගේ දරුවෙක් බව පිළිගන්න ඔහු මැලිවුණා. ඒ බව තහවුරු කරන්න ඩී.එන්.ඒ. පරික්ෂණයකට පෙනී සිටීමත් ඔහු ප්‍රතික්ෂෙප කළා. පසුකාලෙක මැරඩෝනා ගොල්ෆ් ක්‍රීඩාවේ නිරතව සිටියදී සිනග්රා හමුවූ වී තිබුණු අතර පිය පුතු සම්බන්ධතාව මාධ්‍යයෙන් වහගන්න ඩොලර් මිලියනයක් පුතාට දෙන්නත් මැරඩෝනා සූදානම් වුණා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av1212093</link>
    <topic>හොඳීන් සතුටින් සැහැල්ලුවෙන් ඉන්නවා</topic>
    <author>ගාමිණී සුසන්ත</author>
    <content>හොඳීන් සතුටින් සැහැල්ලුවෙන් ඉන්නවාපබෝධා සංදීපනීකොහොමද පබෝධා ‘බොරලු පාර’ ටෙලිනාට්‍යයේ ‘පිංකි’ ට සමාජයේ ගොඩක් දෙනෙක් ආදරෙයි නේද?ඇත්තටම ඔව්. ‘බොරලු පාර’ ටෙලිනාට්‍යය පටන්ගත්ත දවසේ ඉඳලම ඉතාම හොඳ රසික ප්‍රතිචාර ලැබෙනවා. සමාජයේ විවිධ වයස් මට්ටම්වල විවිධ තරාතිරම්වල උදවිය මේ ටෙලිනාට්‍යය නරඹන බව ලැබෙන ප්‍රේක්ෂක ප්‍රතිචාරවලින් පේනවා. මේ ටෙලිනාට්‍යය මේ තරම් සමාජයේ ජනපි‍්‍රය වුණේ එහි පිටපතේ තිබෙන උසස් බව සහ අධ්‍යක්‍ෂවරයගේ දක්ෂතාව නිසයි.ඒ වගේ ම ලංකාවේ ඉන්න දක්ෂම ප්‍රවීණ රංගන ශිල්පීන් රැසක්ම මේ ටෙලිනාට්‍යයට දායක වෙලා තියෙනව. ඒකත් ‘බොරලු පාර’ ටෙලිනාට්‍යය සාර්ථක වෙන්න එක හේතුවක්.’බොරලු පාර’ ටෙලිනාට්‍යයේ ‘පිංකි’ තමන්ගේ ජීවිතයේ ගන්නා යම් යම් තීරණ පබෝධා හැටියට ඔබත් ඔබගේ ජීවිතයේදී ගනීවි කියල හිතනවද?නිවාර්යෙන්ම ගන්න පුළුවනි. පිංකි කියන්නෙ ඉතාම ධනවත් පවුලක තරුණියක්. එයා ආදරය කරල විවාහ වෙන්නෙ දුප්පත් පවුලක කොල්ලෙක් සමඟ. ජීවිතය ගොඩනඟා ගන්න පිංකි තම සැමියට ලොකු සහයෝගයක් දෙනව. පිංකි තමන්ගෙ තාත්තටත් හරිම ආදරෙයි.ඇය හිතනව තමාගෙන් තාත්තට වැරැද්දක් වුණු බව. දෙමවුපියො හැම තිස්සෙම හිතන්නෙ දරුවන්ගෙ යහපතනෙ. තාත්තගේ බලාපොරොත්තු ඉටු කරන්න බැරි වීම ගැන පිංකි දුක් වෙනව. නමුත් පිංකි තමන්ගේ තාත්ත සමඟත් සැමියා සමඟත් සමබරව කටයුතු කරනවා.මේ ටෙලිනාට්‍යයේ රඟන ප්‍රවීණ රංගන ශිල්පීන් සමඟ වැඩ කිරීම ඔබට හොඳ අත්දැකීමක් වෙන්න ඇති?ඇත්තටම ඒක හරිම අපූරු අත්දැකීමක් වුණා. එවැනි ප්‍රවීණයින් සමඟ වැඩ කරන විට අපිට අපේ පැත්ත හදාගන්න විශාල උදව්වක් ලැබෙනව. අපේ රටේ රංගනය ඉගෙන ගන්න පාසල් නැහැ. අපට ඒ ගැන යමක් ඉගෙනගන්න වෙන්නෙ ප්‍රවීණ ශිල්පීන්ගෙන්.රංගනය පිළිබඳව හොඳ අවබෝධයක් තියෙන, ඒකට ගරුත්වයක් තියෙන ප්‍රවීණයින් සමඟ වැඩකරන විට අපිවත් ‘පොලිෂ්’ වෙනවා. ඒක හරියට වටිනවා. ‘බොරලු පාර’ ටෙලිනාට්‍යයේ මගේ රංගනය කැපිල පෙනෙන්නේ එවැනි ප්‍රවීණයන් පිරිසක් සමඟ රඟපාන්න ලැබිම නිසයි.මේ දවස්වල මොනවද කරන්නේ?මේ දවස්වල සනත් අබේසේකරගේ “මීදුම වගේ ඇවිදින්” ටෙලිනාට්‍යයේ වැඩවලට සම්බන්ධ වෙලා ඉන්නවා. මම රංගනයෙන් දායක වුණු ඇලරික් ලයනල් ප්‍රනාන්දුගේ නවතම චිත්‍රපටය ඉදිරියේදී තිරගත වෙන්න තියෙනව.කොහොමද ඉතින් අලුත් ජීවිතේ?හොඳින් සතුටින් සැහැල්ලුවෙන් ඉන්නව. මම විවාහවෙලා තවම මාස කීපයයිනෙ. මගෙ සැමියා ව්‍යාපාරික කටයුතුවල යෙදිල ඉන්නව.විවාහයෙන් පසුව රඟපානවට ඔබේ සැමියා කැමැතිද?මගේ රංගන කටයුතුවලට දැන් ලොකුම දිරි ගැන්වීම ලැබෙන්නෙ එයාගෙන්. හැබැයි මම හිතුවෙ නෑ මට මේ වගේ සහයෝගයක් ලැබෙයි කියල. එයා මට හැමතිස්සෙම කියන්නෙ හොඳ රංගනයක් ඉදිරිපත් කරන්න නිර්මාණයක් ලැබුණොත් ඒක බාර අරගෙන හොඳින් කරන්න කියල. එයා කලා පවුලකින් එන කෙනෙක් නෙමෙයි. නමුත් කලාව ගැන හොඳ අවබෝධයක් එයාට තියෙනව.ඒ වගේ ම මගේ හැකියාවන්ට එයා ගරු කරනව. ඒක ඉතාම වටිනා දෙයක්. මගේ සැමියා වගේ ම එයාගෙ අම්මයි තාත්තයි මගේ වැඩ වලට ගොඩක් උදව් කරනවා. මගේ දෙමවුපියන් වගේම මා ගැන සොයා බලනවා.ලංකාවේ පැවැත්වෙන සිනමා සහ ටෙලිනාට්‍ය උලෙළ ගැන ඔබ මොනවද හිතන්නෙ?ඕනෑම විනිශ්චය මණ්ඩලයක ඉන්නෙ මිනිස්සු. ඔවුන් ගේ තියෙන්නෙ විවිධ රසඥතාවයන්. ඉතින් ඔවුන් තීරණ ගන්නේ ඔවුන්ගේ ඒ රසඥතාව අනුවයි. ඒක කාටත් පොදුයි. මම එවැනි ජූරියකට ගියත් මමත් එහෙමමයි. ඉතින් විනිශ්චය පිළිබඳ විවේචනය කරන එක වැරදියි. විනිශ්චය මණ්ඩලයේ තීරණය අපි බාරගන්න ඕන.රංගනයට රූපය කෙතරම් වැදගත් කියල ද ඔබ හිතන්නේ?හොඳ රංගන ශිල්පියෙකුට හෝ ශිල්පිනියකට රූපය එතරම් වැදගත් නෑ. අපේ රටේ සහ ඉන්දියාවේ තමයි රංගනයේදී රූපයට වැඩි තැනක් දෙන්නේ. හොඳ නිර්මාණ කරන බොහොමයක් රටවල රංගනයේදී සලකා බලන්නේ එම ශිල්පීන් තුළ තිබෙන රංග පෞරෂයයි.නමුත් ලස්සන තරුණියක් ගැන කියවෙන කතාවකට රූපය අවශ්‍යයි. නමුත් හොඳ රංගනයකට රූපය වැදගත් නොවන බවයි මගේ හැඟීම.පබෝදා සංදීපනී කලා පවුලකින් පැවත එන දක්ෂ යොවුන් රංගන ශිල්පිනියකි. මේ දිනවල ජාතික රූපවාහිනියෙන් විකාශය වන “බොරලු පාර” ටෙලිනාට්‍යයේ ඇය පිංකි ලෙස අගනා රංගනයක නියැළෙන්නීය. පබෝධා මේ වන විට චිත්‍රපට කීපයකටත් ටෙලිනාට්‍ය ගණනාවකටත් රංගනයෙන් දායක වී ඇත. පබෝධා යුග දිවියට පිවිසියේ මීට මාස කීපයකට පෙරදීය.සිනමාව තුළ දැනෙන රංගනයක් ඉදිරිපත් කරන්න තවමත් අවස්ථාව ලැබුණේ නැහැ නේද?”වෑ කන්ද වළව්ව“ චිත්‍රපටයේ මම හොඳ රංගනයක් කළා කියල මම හිතනව. නමුත් ප්‍රේක්ෂකයින්ට හොඳින් දැනෙන අන්දමේ චරිතයක් රඟපාන්න තවම අවස්ථාවක් ලැබිල නෑ තමයි.රසික රසිකාවියන් දක්වන ආදරය ඔබට ගැටලුවක් වුණු අවස්ථා තිබෙනවාද?නැහැ. මම කලා පවුලක කෙනෙක්. පුංචි කාලෙ ඉඳලම මම කලාවට සම්බන්ධයි. රසික රසිකාවියන්ට සිනහවකින් වචනයකින් සංග්‍රහ කරන එක මට නුහුරු නුපුරුදු දෙයක් නෙමෙයි. ඒ නිසා රසික රසිකාවියන්ගේ ආදරය මට ගැටලුවක් වෙලා නෑ,,කලාව තුළ සහ ජීවිතය තුළ ඔබට තිබෙන බලාපොරොත්තු පිළිබඳවත් සඳහන් කළොත්...?කලාව කියන්නෙ මගේ ජීවිතයේම කොටසක්. මම කලාව එක්කයි ඉපදුණේ. ඒක මං සංසාරෙන් සංසාරෙට අරගෙන යන දෙයක්. ඒ නිසා දිගටම කලාවේ ඉන්නත් හොඳ නිර්මාණවලට දායක වෙන්නත් බලාපොරොත්තු වෙනවා.ඒ වගේම සැමියට හොඳ බිරිඳක් වෙන්නත් මගේ සහ මගේ සැමියගේ දෙමවුපියන්ට හොඳ දියණියක් විදියට ඉඳීමත් තමයි බලාපොරොත්තුව. ඒ වගේම මවක් වීමේ වටිනා බලාපොරොත්තුවත් දැන් මා ළඟ තියෙනවා.ගාමිණී සුසන්තඡායාරූපය – ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av1212094</link>
    <topic>දුව කරුණාවතී අම්මා මල්කුමාරි</topic>
    <author/>
    <content>දුව කරුණාවතී අම්මා මල්කුමාරිවිජේ මල්ලි, අජිත් ජිනදාසගේ මඟ පෙන්වීම යටතේ, වේදිකා නාට්‍ය සහාය ශිල්පියකු ලෙස ජයලත් මනෝරත්න, කේ.බී.හේරත්, නිමල් ඒකනායක, වැනි නාට්‍යකරුවන්ගේ නිර්මාණවලට සම්බන්ධ වූ, අමතක නොවන චරිතයක්. අතුල චන්ද්‍රපාල නම් වූ ඔහු නාට්‍ය ලෝකයේ ශිල්පීන් දැන සිටියේ ‘විජේ මල්ලි’ නමින්.මහාචාර්ය සුනන්ද මහේන්ද්‍රයන්ගේ ‘සොක්‍රටීස්’ නාට්‍යයට විජේ මල්ලි සම්බන්ධ වුණේ එහි සහාය අධ්‍යක්ෂ නිමල් ඒකනායක මඟින්. තම ඇවතුම් පැවතුම් සහ කියුම් කෙරුම් මඟින් විජේ මල්ලි නාට්‍ය ලෝකයේ කතාබහට බඳුන් වූ චරිතයක් වුණා. විජේ මල්ලිට බර වචන උච්චාරණය කිරීමේ අපහසුතාවයක් තිබුණා. එම උච්චාරණ අපහසුතාව ඉව ඇල්ලූ ඔහුගේ සගයකු වූ අසෝක සොයිසා දවසක් දා විජේ මල්ලිගෙන් මෙහෙම අහනවා.” විජේ මල්ලි මොකක්ද බං අර සුනන්ද සර්ගෙ අලුත් නාට්‍යය””මනෝ අයියා එහෙම රඟපාන නාට්‍යයනෙ” විජේ මල්ලි පිළිතුරු දෙන්නෙ එහෙම.”ඒක හරි බං. මං ඇහැව්වේ ඒකෙ නම. ඒක මට මේ ටිකට අමතක වුණානෙ.” අශෝක විජේ මල්ලි කොටුකර ගැනීමේ අදහසින්. ‘සොක්‍රටීස්’ යන නම විජේ මල්ලි දන්නා නමුත් ඔහු මොකක් හෝ කියා එය මඟහරින්නේ උච්චාරණ අපහසුව නිසා.දවසක් දා ‘සොක්‍රටීස්’ නාට්‍යයේ දර්ශන දෙකක් හංවැල්ලේ රාජසිංහ විද්‍යාලයේ දී පැවැත්වුණා. මොකද්දෝ හේතුවක් නිසා එහි උප ප්‍රධාන චරිතය රඟන ජයශ්‍රී චන්ද්‍රජිත් එදා ආවේ නැහැ. අන්තිම මොහොතේ එම චරිතය ආවරණය කිරීම සඳහා එවැනි ඌන පූරණයන්ට දක්ෂයකු වූ, එම නාට්‍යයේ ශිල්පියකු වන රිචඩ් මානමුදලි යොදා ගත්තා.සොක්‍රටීස් ගේ සගයකු ලෙස ජයශ්‍රී චන්ද්‍රජිත් රඟපෑ ඇරිස්ටොෆානිස් චරිතය, පේ‍්‍රක්ෂකයන්ට අඩුපාඩුවක් නොදැනෙන අයුරින් ආවරණය කිරීමට එදා මානමුදලි සමත්වුණා. ඊළඟ සතියේ ජෝන් ද සිල්වා රඟහලේ දී ‘සොක්‍රටීස්’ දර්ශනයක් පැවැත්වුණා. ඒ සඳහා එම රඟහලේ නේපථ්‍යාගාරයට ජයශ්‍රී ගොඩවෙන කොටම එහි සිටි විජේ මල්ලි මෙහෙම කිව්වා.”ආ.. ජයශ්‍රී අයියා එදා හංවැල්ලේ ‘සොක්‍රටිස් ෂෝ එකට ආවේ නැහැනෙ. ඒත් රිචඩ් අයියා නියමෙට ඇරිස්ටොසාට රඟපෑවා.” විජේ මල්ලිගෙ උච්චාරණයෙන් නේපථ්‍යාගාරය සිනාවෙන් පිරුණා.80 දශකයේ අගභාගයේ රටේ ඇතිවුණු භීෂණ තත්ත්වය නාට්‍යවල පැවැත්මට බාධාවක් වූ සමයේ විජේ මල්ලි ජීවිකාව උදෙසා ත්‍රීවීලර් රථයක් පදවන්නට පටන් ගත්තා. ඔහු තම ත්‍රීවීලරය තබාගෙන සිටියේ පිළියන්දල නගරයේ. එතැනින් උදේ හවස යනෙන යුවතියක් වෙත අවිවාහකයකු වූ විජේ මල්ලිගේ අවධානය යොමු වුණා.මාස දෙක තුනක් ඈ වෙත ඇස ගසාගෙන සිටි විජේ මල්ලි දවසක් දා ඇය සමඟ කතා කළා. ඒ හමුවෙන් ටික දොහකට පස්සෙ ඇය හා ස්ථිර සබඳතාවයකට තම කැමැත්ත ඔහු ඇයට ප්‍රකාශ කළා. ඇගේ යෝජනාවක් අනුව සති අන්තයක ඔහු දැඩිගම ප්‍රදේශයේ ඇගේ නිවෙසට ගියා. ඇගේ මවත් එක්ක කතාබහකරලා ඇය හා විවාහ වන්නට තමා කැමැති බැව් පැවසුවා.මාස කීපයක ඇවෑමෙන්, නාට්‍ය ක්‍ෂේත්‍රයේ තමා දන්නා හඳුනන ශිල්පීන් හට ආරාධනා කරලා, ජයට මඟුල් කන්නට විජේ මල්ලි හිතුවා. තම විවාහයට අස්සන් තැබීමට ඔහු ආරාධනා කළේ ජයලත් මනෝරත්නයන්ට.ඊළඟ සතියේ දිනයෙක යෙදී තිබුණු නාට්‍යයකදී මට මනෝරත්නයන්ව හමුවුණාම ඔහු මෙහෙම කිව්වා.”එඩ්වඩ්, ඇයි විජේ මල්ලිගෙ ම¼ගුල් ගෙදර නාවේ, ෂා, අපරාදෙ උඹ ඒකට ආවෙ නැත්තෙ?””මට වෙනින් වැදගත් වැඩක් තිබුණා මනෝ. ඇයි මොකද වුණේ?” මම කුතුහලයකින් ඇහැව්වා.”විජේගෙ මනමාලි ගමේ හැදුණු වැඩුණු බොහොම අහිංසක කෙල්ලෙක්. මංගල්ලෙට ඈ සැරසිලා හිටියෙත් සුදු සාරියක් ඇඳලා බොහොම චාම් විදියට පුඞ! බලන්ඩ එපායැ මනමාලිගෙ අම්මා. දිලිසෙන සාරියක් ඇඳලා, කොණ්ඩේ මල් ගහලා මූණ පාට කරලා ගිනිකිකිළි වගෙ. කසාදෙට අස්සන් කරන්ඩ ඉඳ ගත්තාම මනමාලි තමන්ගෙ නම බොහොම හෙමිහිට මිමිණුවා. එයා ඇම්.ඩී.කරුණාවතී. උඹට කියන්ඩ එඩ්වඩ්, අම්මාගෙ නම මොකක්ද දන්නවද? දිස්නා මල්කුමාරි! මනෝ කිව්වා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av1212095</link>
    <topic>අනුපමාගේ නිල් නුවන් පින්බරයි</topic>
    <author>වසන්ත ජයසිංහ ආරච්චිගේ</author>
    <content>අනුපමාගේ නිල් නුවන් පින්බරයිඇය අනුපමා ගුණසේකර. රටම ඇය හඳුනාගන්නේ මෙරට රියැලිටිකරණයේ පූර්වාදර්ශය ගොඩනැඟු ‘සිරස’ සුපර් ස්ටාර් පළමු අදියරේ ජයග්‍රාහිකාවක් විදිහට. සංගීත පසුබිමක් හදාගනිමින් ක්ෂේත්‍රයට ආ අනුපමා වසර හයකට පසු සිය කුලුදුල් සංගීත වීඩියෝව ‘එක යායට හීන ගෙනැල්ලා’ ගීතයත් සමඟ මේ දිනවල නැවතත් කරළියට ඇවිල්ලා. සෞන්දර්ය කලා විශ්වවිද්‍යාලයේ නර්තන පීඨයේ කර්ණාටක සංගීත විෂයය පිළිබඳ කථිකාචාර්යවරියක ලෙස අද ක්‍රියාකාරී අනුපමා හා පසුගිය දවසක කළ පිළිසඳරයි මේ.ඔබේ සමාජගත වීම සිදුවුණු තැනින්ම මේ කතාබහ ඇරැඹුණොත් හොඳයි කියලා හිතෙනවා.බොහෝ දෙනෙක් මාව දැන හඳුනාගත්තේ ‘සුපර් ස්ටාර්’ තරගය හරහා. විශේෂයෙන් ‘නිල් නුවන් පින්බරයි’ කියන වැලැන්ටයින් ගීතයත් එක්ක තවත් කතාබහ වැඩිවුණා. නමුත් දැන් මම ස්වාධීනව වැඩ කරන ගායිකාවක්. ඒ වගේම විශ්ව විද්‍යාල කථිකාචාර්යවරියක් විදිහට කටයුතු කරනවා.ඇයි ඔබ එවැනි රියැලිටි වැඩසටහනකට සම්බන්ධ වෙන්න හිතුවේ.මම හිතන්නේ අපේ යෞවනය ආරම්භක කාලේ හැකියාව කියන දේ උරගා බලන්න ලොකු ඕනකමක් තිබුණා. නමුත් මම එය ගෙවා දමා අධ්‍යාපනය තුළ යම් සංයමයක් ගොඩනඟාගෙන ඉවරයි. ඒත් සුපර් ස්ටාර්කරණය පිළිබඳ කතා කරන්න මම කැමැති නැහැ.ඇයි ඔබ කතා කරන්න අකැමැති. ඔබත් එහි ආරම්භක සාමාජිකයෙක්නේ.ඒ ගැන තවදුරටත් කතා කරන එක ඵලදායක නැහැ කියලා මම හිතනවා. තරු කියන දේ රියැලිටි හරහා පායනවා ඇත්ත. ඒත් ඒ දිස්නේ කාලයක් පුරා රඳවා ගන්න හැකියාව ලැබෙන්නේ තමන්ගේ සංගීත භුමිකාව තුළ යම් අධ්‍යාපනික රාමුවක ඉන්න පුළුවන්නම් හැමදාම තරුවක් වගේ ඉන්න පුළුවන් කියලයි මම හිතන්නේ. එහෙම වුණොත් හොඳ රඳා පැවැත්මක් හදාගන්න පුළුවන්.මම හිතන්නේ ඔබ යම් හිත් රිදීමකින්, පසුතැවීමකින් කතා කරනවා කියලයි.නැහැ එහෙම පසුතැවීමක් දැන් නැහැ. මුල් කාලයේ තරු බිහිකරපු තැන්වලින් මදිපුංචිකම් නොතිබුණා නෙමෙයි. නමුත් දැන් ඒ ගැන හිතන්නේ නැහැ. මොකද මුළු රටම මාව දැනගත්තේ ඒ හරහා. විශේෂයෙන්ම මගේ හැකියාව දැන හඳුනාගත්තා. බොහෝ දෙනෙක් දැන හඳුනාගත්තා මට ඉහළ ස්වරවල ගයන්න පුළුවන් කියලා. අද ඒ හැකියාව ඔස්සේ මට පුළුවන් වෙලා තියෙනවා සමාජයට යමක් තිළිණ කරන්න.හොඳයි අද බිහිවන තරු හෙට නිවිලා යන්න හේතුව මොකක්ද?මම හිතන්නේ ඒකට එක හේතුවක් කියලා කියන්න අමාරුයි. බොහෝ දෙනෙකුට හැකියාව තිබුණට ජීවිතේ පිළිබඳ, සමාජය පිළිබඳ අත්දැකීම් අඩුයි. මේ තරගවලට වැඩි හරියක් එන්නේ ගම්බද ළමයි. ඒ නිසා හොඳ මඟ පෙන්වීමක් අවශ්‍යයි. අනෙක් දේ තරුවක් මොන තැනින් බිහිවුණත් ස්වාධීන වෙන්න ඕන. දෙරණෙන් හෝ ජාතික රූපවාහිනියෙන් හෝ සිරසෙන් බිහිවුණත් ඔහුට ඇයට රටම ආදරය කරනවා. ඒ නිසා ස්වාධීන වෙන්න ඕන වගේම රටටම ඔහු හෝ ඇය පොදු කලාකරුවෙක් වුණොත් පැවැත්මක් තියෙයි.අද වෙලා තියෙන්නේ තමන්ට ස්වාධීනව ගොඩනැඟෙන්න බැරිවෙලා. උණුසුම් ප්‍රතිචාර ලැබෙනකොට, ප්‍රසංග වේදිකාවේ කාර්යබහුල වෙනකොට අලුත් දෙයක් කරන්න අමතක වෙනවා. ඒ නිසා අනන්‍යතාවක් ගොඩනඟාගන්න බැරුව අද මේ අය අතරමං වෙනවා.අද වෙනකොට ඔබ කර්ණාටක සංගීතය හදාරන්න පෙලඹිලා. මොකක්ද ඒකට හේතුව.ඉතාම හොඳ සම්භාව්‍ය සංගීත සම්ප්‍රදායක්. ඊට විශේෂ වුණු අනන්‍යතාවයක් තියෙනවා. ගායනා ක්‍රම, ශෛලි තියෙනවා. ස්වරනාම දාසයක් තියෙනවා. සංකීර්ණ සංගීත සම්ප්‍රදායක් වගේම විශේෂ වුණු වෙන සම්ප්‍රදායන්වල නැති අනන්‍ය ගුණාංග තියෙනවා කියන එක මම කියන්න ඕන. එය හදාරන්න මට අවශ්‍ය වුණේ හොඳ සංගීත කටහඬක් හදාගන්න මට ඕනකමක් තිබුණා. වසර හතරක් තිස්සේ මම ඒ ගැන හැදෑරීම් කළා. තමන්ගේ හැකියාව දියුණු කරගන්න ඕනෑම සංගීත සම්ප්‍රදායයක යෙදෙන්න ඕන. මට ඒ සඳහා ගුරුහරුකම් දුන්න කලාශූරි අරුන්දති ශ්‍රී රංගනාදන් වගේම අරුණපි‍්‍රය අරුරත් ගුරුවරුන් මතක් කරන්න ඕන.වසර හයක් වගේ දිගු කාලයකට පස්සෙයි ඔබ ඔබේ පළමු ගීත වීඩියෝව කරන්නේ.මෙතරම් කාලයක් මම කළේ අධ්‍යයනය කළ එක. දෙමළ ජන ගී සම්බන්ධව හැදෑරීම් කළා. විවිධ රටවල ජන ගී ගයන්න මම කැමැතියි. පසුගිය කාලයේ ලංකාවේ පැවැත්වුණා මහද්වීප පහක ජන ගී සංදර්ශන ප්‍රසංගයක්. එතැනදි අරාබි ජන ගීයක් මට අහන්න ලැබුණා. ඔහුත් සමඟ මම කතා කළා. ඒ අනුවයි ‘එක යායට හීන ගෙනැල්ලා’ ගීතය නිර්මාණය වුණේ. තිළිණ රුහුණගේ සංගීතයට එය රඛිත වාකිෂ්ඨ පද රචනය කළේ. ඉදිරියේදී ලාංකේය රසිකයින්ට මෙවැනි ජන ගී මූලාශ්‍ර හරහා අපූරු සංගීත රසයක් ලබා දෙන්න වගේම අධ්‍යාපනයක් ලබා දෙන්නයි අද මගේ බලාපොරොත්තුව.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av1212096</link>
    <topic>ජැක්සන් රේණුකාගේ හුණුවටයේ කතාව</topic>
    <author>තුෂාරි</author>
    <content>ජැක්සන් රේණුකාගේ හුණුවටයේ කතාවසෝමරත්න දිසානායක අධ්‍යක්ෂණය කරන රේණුකා බාලසූරිය නිෂ්පාදනය කරන නවතම චිත්‍රපටය ‘සිරි පැරකුම්’ හි රූගත කිරීම් දින 70 ක් පුරාවට සිදුවුණා. ඒ නිසාම චිත්‍රපටයට සම්බන්ධ වූ හැමෝටම තම පවුල්වලින් මඳකට දුරස්වයි ඉන්න සිද්ධ වුණේ.මේ අතරතුර දී පුතෙකුගේ අයිතිය සම්බන්ධයෙන් ඇතිවුණු ගැටලුවක් පිළිබඳ ආරංචියකුත් අපිට දැනගන්නට ලැබුණා. මේ සිදුවීමට මුහුණ පෑවේ ප්‍රවීණ රංගන ශිල්පී ජැක්සන් ඇන්තනියි. සිරි පැරකුම් රජුගේ තරුණ අවධිය නිරූපණය කරන්නේ, ජැක්සන්ගේ වැඩිමහල් පුතු වූ අකිල ධනුද්දරයි. චිත්‍රපටයේ රූගත කිරීම් නිසා අකිලටත් දෙමාපියන්, සහෝදර සහෝදරියන් හිතවතුන්ගෙන් ඈත්ව විවිධ ප්‍රදේශවල කැලෑවල මාස දෙකක පමණ කාලයක් ගත කරන්න සිදුවුණා.මේ අතරතුර තම පවුලේ පෞද්ගලික කාර්යයන් වෙනුවෙන් අකිලව කොළඹ නිවෙසට ගෙන්වා ගැනීමට අවශ්‍ය වුණා. ජැක්සන් චිත්‍රපටයේ නිෂ්පාදිකා රේණුකා බාලසූරියට කතාකර මේ බව දැන්වුවා. ජැක්සන් අපේක්ෂා නොකළ අන්දමේ පිළිතුරක් තමයි රේණුකාගෙන් ක්ෂණිකවම ලැබුණේ.“අකිල දැන් අයිති මටයි. මේ චිත්‍රපටය රූගත කරනතුරු අයිති මටයි. මමයි දැන් අකිල ගේ අම්මා. ඒ මගේ පුතා. කොහෙත්ම, චිත්‍රපටයේ රූගත කිරීම් ඉවරවෙනකම් අකිලව සෙට් එකෙන් හොල්ලන්නවත් දෙන්නෙ නැහැ. කොළඹ එවන්නේ නැහැ.ජැක්සන් කිසිවක් හිතාගන්නට නොහැකිව ගොළු වුණා. මොකද රේණුකා කියූ දේ සම්පූර්ණ ඇත්ත නිසා.සීයලාගේ සතුටදෝරෙ ගලා ගිහින්...ධර්මරත්න පෙරේරා හා සමන් අතාවුදහෙට්ටි ප්‍රවීණතම කලාකරුවන් දෙදෙනෙක්. ඒ විතරක් නෙමෙයි සැබෑ ජීවිතයේ දී ඔවුන් දෙමස්සිනන් ද වෙනවා. ඒ ධර්මරත්න පෙරේරාගේ පුතු රංග අරවින්ද පෙරේරා සමඟ සමන් අතාවුදහෙට්ටිගේ දියණිය තාරකා අතිනත ගත් හින්දා. පසුගිය දා මේ දෙදෙනාටම මිල කළ නොහැකි සම්මානයක් ලැබුණා. ඒ ගැන අපිටත් ආරංචි වුණා. මේ සම්මානය ඔවුන්ට ලබා දුන්නේ පුතු රංගත් දියණිය තාරුකාත් විසිනුයි.ඒ මේ දෙදෙනාම මුත්තණුවන් බවට පත්වීම. ඒ පුංචි මුණුපුරෙක් මෙලොව එළිය දැකීම. මේ ගැන හරිම සතුටින් තමයි අපිත් එක්ක ධර්මරත්න පෙරේරා කතාබහ කළේ.“අපේ පුංචි මුනුපුරා තරුසර යුවරංග. ඒ නම දැම්මේ සමන්. මොනතරම් සම්මාන ලැබුණත් මුණුපුරා තරම් වටිනා සම්මානයක් තව කොහෙද?පබිලිස්ගේ ජීවිත කතාව සිනමාවටමෙරට සිටින ජ්‍යෙෂ්ඨතම සූපවේදියකු වන පබිලිස් සිල්වාට අපි කවුරුත් ආදරය කරනවා. අපේ රටට ඉවුම් පිහුම් කලාවෙන් දේශීය වශයෙන් මෙන් ම ජාත්‍යන්තර මට්ටමින් ඔහු අත්පත් කරදුන්න කීර්තිය අපමණයි.පබිලිස් සිල්වාගේ ජීවිත කතාව, අළලා ජාත්‍යන්තර මට්ටමේ වාර්තා චිත්‍රපටයක් නිර්මාණය කිරීමේ භාරදූර කාර්යයට මෙරට ප්‍රවීණතම නිර්මාණශීලී අධ්‍යක්ෂවරයෙක් මුල පුරා තිබෙන බව අපිට දැනගන්නට ලැබුණා. ඔහු බර්ට්‍රම් නිහාල්. මේ සිනමා පටය ඔස්සේ පබිලිස් සිල්වාගේ සත්‍ය ජීවිත කතාව සංචාරක අවධානය දිනාගන්නා අයුරින් නිර්මාණය කිරීමට බර්ට්‍රම් උත්සාහ දරනවා.එසේම පබිලිස් සිල්වා මුහුණ දුන් දුක් ගැහැට, ඔහුගේ ජීවිතය යහපත් කර ගැනීමට වෙරදැරූ අන්දම, ජීවිතය ජයගත් අයුරු, මේ හැමදේම සමාජයට ආදර්ශවත්ව මෙයින් ඉදිරිපත් කෙරෙනවා.‘ආදරේ නම්’ වගේම ‘මල් මිටක්’ ලස්සනයිලුකලා ලොවේ නම රැන්දු යොවුන් ගායිකාවක ලෙස සුරේනි ද මෙල් හඳුන්වන්න පුළුවන්. කාලෙන් කාලෙට නවතම අත්හදා බැලීම් සංගීත ක්ෂේත්‍රයට එක්කාසු කරමින් අලුත් නිර්මාණ ඔස්සේ රසිකයන් පිනවන්නට සුරේනි හැමදාමත් උත්සාහ ගන්නා ගායිකාවක්. ‘ආදරේ නම් එන්න මා වෙත...’ වැනි විවිධ ශෛලියේ ගීත නිර්මාණය කරමින් ඔබ අප මුණ ගැසුණු ඇය ඇගේ නවතම ගීත ඇල්බමය මේ වන විට නිර්මාණය කර තිබෙනවා. එය නම් කොට තිබෙන්නේ ‘මල් මිටක්’ නමින්. මේ ගැන සුරේනි අපිත් එක්ක කතාබහ කළා.“ ‘මල් මිටක්’ මගේ නමවැනි ගීත ඇල්බමය. මෙයට ගීත 14 ක් ඇතුළත් වෙනවා. ‘මල් මිටක්’ ගීතයට වීඩියෝ එක නිර්මාණය කර අවසන්. එයට මේ දවස්වල රසික ප්‍රතිචාර ඉහළින්ම ලැබෙනවා. ඒ වගේම චැනල්ස් කීපයකම විකාශය වෙනවා. මෙහි පද රචනය සහ තනු නිර්මාණය මගේමයි. සංගීතය මාධව හේවාවසම් ගේ. මම හිතනවා මේ ගීත ඇල්බමය රසිකයන් අතර මගේ පෙර ගීත මෙන්ම ජනපි‍්‍රය වේවි කියා.‘උමා’ ගැන ගයේෂා උදම් වෙයිරූ රැජිනක යොවුන් ටෙලිනාට්‍ය නිළියක ලෙස නමක් දිනූ ගයේෂා පෙරේරා මේ දවස්වල අපූරු ටෙලි නාට්‍ය චරිතයකට පණපොවන බව අපට දැනගන්නට ලැබුණා. “සිහින සිත්තරා වී” ටෙලි නාට්‍යයේ ප්‍රධාන චරිතයක් වන ‘උමා’ චරිතයට දායක වන්නේ ඇයයි. මේ ගැන ගයේෂා අපිත් එක්ක කතා කළා.“උමා කියන්නේ නාගරික පන්නයේ ගැහැනු ළමයෙක්. ඇය ආදරයට ආදරය කරන, ආදරය නිසා ජීවිතයේ විවිධ හැලහැප්පීම් ඇතිකර ගන්නා යුවතියක්. උමා චරිතය මගේ ටෙලි නාට්‍ය රංගන ගමන්මඟ වෙනසකට ලක්කරන මා ගැන වෙනදාටත් වඩා පේ‍්‍රක්ෂක කතාබහට බඳුන් වන චරිතයක් වේවි කියලා මම හිතනවා.”ඉදිරියේ පැවැත්වෙන රූ රැජින තරගාවලී කීපයකටම ලංකාව නියෝජනය කරමින් සහභාගි වන්නට මා අදහස් කරනවා. ඒ වගේම ලබන වසරෙන් පසුව මම යළිත් රූ රැජන තරගාවලීන් සඳහා ඉදිරිපත් නොවන්නත් පුළුවන්. ඒ නිසා ඉදිරි වසරේ දී ලැබෙන තරගවලින් මගේ උපරීම දක්ෂතාව ඉදිරිපත් කරන්නට මම උත්සාහ ගන්නවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av1212097</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්න‘කරුමක්කාරයෝ’ ට මුලින් මතෝරාගත්තේ ස්වර්ණාවද?මීගමුවේ යොහාන් කුමාර් ද සිල්වාප්‍රශ්නය - පණ්ඩිත් ආචාර්ය අමරදේවයන් ගයන ‘වඳිමු සුගත ශාක්‍ය සිංහ’ ගීතයේ එක් තැනක තිබෙනවා, ‘රමණී කල්හාර කුසුම්’ කියා. මෙහි ‘කල්හාර’ යනු කුමක්ද?පිළිතුර - කල්හාර යනු ‘මන්දාරම’ වගේ ම බුදුන් පිදීමට යොදාගන්නා මලක්.තුම්මෝදර සිරිල් පල්ලියගුරුප්‍රශ්නය - අන්තර් ජාතික පුවත්පත් ආයතනය 2000 වසරේදී ප්‍රකාශයට පත් කළ පනස් වසරක මාධ්‍ය නිදහස උදෙසා ලෝකයේ සටන් කළ මාධ්‍යවේදීන් 50 දෙනා අතරට එස්මන්ඩ් වික්‍රමසිංහගේ නමත් එක්කර තිබෙනවා. එය යුක්ති සහගතද?පිළිතුර - ඒක ලෝකයේ ලොකුම විහිළු පනහෙන් එකක් ලෙස නම් කරන්න පුළුවන්.පිටකෝට්ටේ සරත් සංජීව පෙරේරාප්‍රශ්නය - ‘මෙරා සායා’ චිත්‍රපටය ගැන යමක් කියන්න.පිළිතුර - රාජ් කෝශ්ල අධ්‍යක්ෂණය කළ මෙම චිත්‍රපටයේ සුනිල් දත්, සධානා, ප්‍රේම් චොප්රා ප්‍රධාන චරිත රඟපෑවා. සංගීතවත් කළේ මදන් මෝහන්.මෝදර එම්.ආර්.සී. ඩයස්ප්‍රශ්නය - ලබන වසර බෝ නොවන රෝග පිළිබඳ වර්ෂය ලෙස නම් කර තිබෙනවා.පිළිතුර - ඒ නිසා බෝවෙන රෝග නම් හදාගන්න එපා. මොකද, ඒවට සැලකිල්ලක් නැතුව යයි.ගල්ගමුවේ විජයානි පද්මලතාප්‍රශ්නය - රත්මල්දෙණියේ මේධානන්ද ස්වාමීන් වහන්සේගේ ‘කූටාලි වැඩ කරන්න එපා’ ලිපියට ධම්මික බණ්ඩාර පිළිතුරක් දී නැත්තේ ඇයි?පිළිතුර - කොහොමද දෙන්නේ? ‘හොරු සමඟ හෙළුවෙන්’ නේ.මාතලේ ධර්මා ඒකනායකප්‍රශ්නය - රුවන්මැලි මහ සෑය, ලෝවාමහපාය, ථූපාරාමය බදු දැවැන්ත පූජනීය ස්ථාන එදා හිටපු අපේ මුතුන් මිත්තෝ ඉදිකළා. අද එවැනි මහා පරිමාණ ගොඩනැඟිලි බිහි නොවන්නේ ඇයි?පිළිතුර - දැන් පාරක්, පාලමක් හදන්නත් චීනෙත් නැතුව බැරි තත්වයක්නේ රටේ තියෙන්නේ.හිනිදුම සීතා කන්නන්ගරප්‍රශ්නය - ‘අක්කෙ අක්කෙ අර බලන්නකෝ - වැස්සක් නොවැ එන්නේ’ නම් වූ ගීතය ගයන්නේ ආනන්ද සමරකෝන් ද?පිළිතුර - නැහැ. සූර්යශංකර් මොල්ලිගොඩකඩවත පහළ බියන්විල භද්‍රා බියංකා මධුප්‍රශ්නය - කතරගම දෙවියන් අදහන්නේ ලංකාවේ පමණ ද?පිළිතුර - නැහැ. ඉන්දියාවේ විශේෂයෙන් දකුණු ඉන්දියාවේ ඇතමුන් අදහනවා. වෙන රටවල (එංගලන්තය, ඇමෙරිකාව, ප්‍රංශය, ජපානය, චීනය, ජර්මනිය වැනි රටවල නම්) එහෙම දෙවි කෙනෙක් ඉන්නවද කියලවත් දන්නෙ නැතුව ඇති.හබරාදුවේ ගාමා ගාමිණී සුබසිංහප්‍රශ්නය - ආචාර්ය තිස්ස අබේසේකර ගේ ‘කරුමක්කාරයෝ’ චිත්‍රපටයට මුලින් ම තෝරා ගත්තේ ස්වර්ණ මල්ලවආරච්චි ද?පිළිතුර - ඔව්. තමා කවදහරි ‘කරුමක්කාරයෝ’ නවකතාව සිනමාවට නඟනවා නම් එහි සෝමක්කාගේ චරිතයට ස්වර්ණා තෝරාගන්නා බවට තිස්ස ඇයට පොරොන්දුවක් දී තිබුණා. නමුත් මේ චිත්‍රපටය නිපදවන අවදිය වෙනකොට ස්වර්ණා ලංකාවේ හිටියේ නැහැ.මීගමු කොච්චිකඩේ විජිත ලාල්ප්‍රශ්නය - ජාතික චිත්‍රපට සංස්ථාවට තවමත් සාමාන්‍යාධිකාරිවරයෙක් නැහැ නේද?පිළිතුර - ඔව්. නිසි පරිපාලනයක් සඳහා සාමාන්‍යාධිකාරිවරයකු අවශ්‍ය යි. සභාපතිවරයා ඉන්න ඕනෑ සිනමා කර්මාන්ත වෙනුවෙන් වැඩ කරන්න. සංස්ථාවේ පරිපාලන කටයුතු කළයුත්තේ සාමාන්‍යාධිකාරිවරයායි.පිළියන්දල විජිතා කාරියප්පෙරුමප්‍රශ්නය - මහාචාර්ය, සංගීත් නිපුන් සනත් නන්දසිරි ගයන ‘ගීතා දයාබර ගීතා’ ගීතයේ පදමාලාව කාගෙද?පිළිතුර - බුද්ධදාස ගලප්පත්ති ගේ.මේ සතියේ පහත නම් සඳහන් අයත් ප්‍රශ්න එපා තිබුණා. ගම්පහ අඹන්විට සිරිවර්ධන. රදාවානේ එම්. ධර්මසේන, කඩවත රන්මුතුගල එම්.එම්. පෙරේරා, බේරුවල චන්ද්‍රසිරි පීරිස්, කොටුගොඩ යාගොඩමුල්ලේ සුනිල් චන්ද්‍රසේකර, නාරම්මල කෝට්ටපිටියේ චිත්‍රානන්ද සමරතුංග, හංෂිකා ප්‍රියදර්ශනි, මාකන්දන සෝමසිරි සෝමරත්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av1212098</link>
    <topic>මවුබිමට ආදරය කරන පුද්ගලයන් ගැන කියැවෙන සිනමා නිර්මාණයක්</topic>
    <author>ගාමිණී සුසන්ත</author>
    <content>මවුබිමට ආදරය කරන පුද්ගලයන් ගැන කියැවෙන සිනමා නිර්මාණයක්‘ප්‍රතිරූ’වෛද්‍ය කපිල සූරියආරච්චි‘ප්‍රතිරූ’ අපූර්ව චිත්‍රපටයකි. එය යුද්ධය පිළිබඳව නිපදවන ලද වාර්තා චිත්‍රපටයක් හෝ ක්‍රියාදාම චිත්‍රපටයක් හෝ නොවේ. එය තම මාතෘභූමියට ආදරය කරන්නවුන් පිළිබඳව කියවෙන යුද්ධය පසුබිම් කරගත් චිත්‍රපටයකි. ‘ප්‍රතිරූ’ චිත්‍රපටය සඳහා 2011 වසරේදී හොඳම පළමු අධ්‍යක්ෂණයට හිමි ‘හුස්ටන්’ සම්මානය හිමිවිය.මෙම චිත්‍රපටයේ අධ්‍යක්ෂවරයා වෛද්‍ය කපිල සූරියආරච්චිය. තම පළමු සිනමා නිර්මාණයෙන්ම ඔහු දක්ෂ සිනමා කරුවකුගේ පෙරමඟ සලකුණු පෙන්වා ඇත. ප්‍රතිරූ චිත්‍රපටයට පසුබිම් වූ තොරතුරු සහ එහි අන්තර්ගතය පිළිබඳව විමසීමට පසුගිය දිනෙක අපි වෛද්‍ය කපිල සූරියආරච්චි හමුවීමු.’ප්‍රතිරූ’ චිත්‍රපටයේ වස්තුබීජය ඔබේ සිතේ පහළ වුණේ කොහොමද?මෙහි වස්තුබීජය පහළ වුණේ ”මගේ මාතෘ භූමිය වෙනුවෙන් මම යමක් කළ යුතුයි” කියන හැඟීම මගේ හිතේ පැළපදියම් වෙලා තිබුණු නිසයි. ’ප්‍රතිරූ’ මම නිර්මාණය කරන්න සූදානම් වුණු පළමු චිත්‍රපටය නෙමෙයි. ප්‍රතිරූ චිත්‍රපටය පිළිබඳ සංකල්පය මගේ හිතට ආවට පසුව චිත්‍රපටයකට ඊට පෙර මගේ හිතේ තිබුණු වස්තුබීජය මගේ හිතෙන් ඉවත් වුණා. ’ප්‍රතිරූ’ පිළිබඳව අදහස මගේ හිතේ මුලින්ම ඇතිවුණු වෙලාවේ ඒ අදහසින් මට හිතුණේ ගීතයක් ලියන්න.ඒ අනුවයි මගේ “සල නිසල” සංගීත චිකිත්සක වැඩසටහන අමරසිරි පීරිස් මහතාට ගායනා කිරීම සඳහා “අම්මාවරු නොමැකෙන ප්‍රතිරූ” නම් ගීතය ලිව්වේ. ඊට පසුව මම ඒ සංකල්පයෙන් කෙටිකතාවක් ලිව්වා. ඊටත් පසුව මම තීරණය කළා ඒ සංකල්පයෙන්ම සිනමා නිර්මාණයක් කරන්න. එහි ප්‍රතිඵලයයි ’ප්‍රතිරූ’ චිත්‍රපටය.සිනමා කෘතියක් නිර්මාණයට විශාල මුදලක් වැය කළ යුතු යුගයක ඔබ මෙවැනි තේමාවක් තෝරාගැනීම අවදානම් සහගත වැඩක් කියා සිතුණේ නැතිද?ඇත්තෙන්ම මෙය අවදානම් සහගත වැඩක් බව සිතුණා. නමුත් කලාත්මක ආකාරයට සිත් ඇදගන්නා ආකාරයට මෙම සංකල්පයෙන් චිත්‍රපටයක් නිර්මාණය කළොත් ප්‍රේක්ෂකයින් එය ඉතාම ආදරයෙන් වැළඳගනීවි යන විශ්වාසය මට තිබුණා. ඒ නිසයි මම මේ තේමාවෙන් චිත්‍රපටයක් නිර්මාණය කළේ. ඕනෑම පුද්ගලයෙක් තමන් උපන් භූමියට ආදරය කරනවා. බොහෝ දෙනෙක් ඉන්නෙ මේ හැඟීම හංගාගෙනයි. සමහරු “මවුබිමට ආදරය කරනවා” කියල කියන්න ලැජ්ජයි.ඔවුන් හිතන්නෙ ඒක සමච්චලයට ලක්වෙන වැඩක් කියල. තවත් සමහරු හිතනව මාතෘභූමියට ආදරය කිරීම ආණ්ඩුවෙ වැඩක් කියල. නැහැ. ඒක එහෙම නෙමෙයි. තමන් උපන් භූමියට මිනිහෙක් ආදරය කරන්නෙ හදවතින්ම එන හැඟීමකින්. රටවල් ගණනාවක සංචාරය කළ කෙනකුට එහෙම නැතිනම් ටික කාලයක් හෝ මවුබිමෙන් බැහැරව සිටි කෙනකුට තම මවුබිමට ඇති ආදරය වැඩියෙන් දැනෙනවා.මවුබිමට ආදරය කිරීම කියන තේමාව සිනමාවට නැඟීමට ඔබ පසුබිම් කරගත්තේ පසුගිය කාලයේ අපේ රට වෙළාගෙන සිටි යුද්ධය. ඒ ඇයි?තම මවුබිමට ආදරය කළ විරුවන් ගැන කියවෙන අපට ඉතාම සමීපතම අත්දැකීම තමයි පසුගිය කාලෙ නිමාවුණු යුද්ධය. මෙම යුද්ධය නිසා මවුබිමට ආදරය කළ විශාල පිරිසක් තම අත පය, දෑස් වැනි ශරීර අවයව වගේම තම ජීවිතත් අහිමි කරගත්තා.රට වෙනුවෙන් යුද කළ විරුවන් ගැන බොහෝ තැන්වල බොහෝවිට කියවුණා. නමුත් මේ රණවිරුවන්ගේ පිටුපසින් සිටි අම්මල තාත්තල බිරින්දෑවරු ගැන අපි කතා කළා මදියි කියලයි මම හිතන්නෙ.මවුබිමට ආදරය කරන පුද්ගලයින් මවුබිමේ නිදහස වෙනුවෙන් සටන් වදින පුද්ගලයින් වීරයින් වෙනවා. ඒ වීරයින් නිර්මාණය කරන්නේ මවක්. එතැනිනුයි මගේ හිතටඅදහසක් ආවෙ මවුබිමට ආදරය කරන පුද්ගලයින් ගැන කියවෙන සිනමා නිර්මාණයක් කරන්න.”මෙම චිත්‍රපටයේ දී ඔබ ‘අම්මා’ ඉස්මතු කරන්න උත්සාහ කළේ ඇයි?ලෝක ඉතිහාසයේ ඉතාම ඈත අතීතයේ පටන් ම සෑම නිදහස් සටනකම ඒ වගේම සෑම සාර්ථක මිනිසකු පිටුපසම කාන්තාවක් ඉඳල තියෙනව. ඒ කාන්තාව අම්මා වුණු අවස්ථා බොහොමයි. මැක්සිම් ගෝර්කිගේ ‘අම්මා’ චරිතය ගත්තත්, අපේ විහාර මහා දේවියගේ චරිතය ගත්තත් ඉහත කියමන සත්‍ය බව පේනවා.අපේ රටේ පසුගිය කාලෙ පැවැති යුද්ධය තුළත් තම මවුබිම බේරාගන්ඩ තම දරුවන් කැප කළ මවුවරු ඕනෑතරම් සිටියා.ඒ අම්මාවරු ගැන අපි කතා කළා මදි කියල මට හිතුණා. ඒ වගේම තම මවත් මාතෘ භූමියත් අතරේ වෙනසක් නෑ කියල දනවන්න මට ඕනෑ කළා. ඒ වගේම හැංගිලා මාතෘ භූමියට ආදරය කරන පුද්ගලයින්ව කතා කරවන්න, ඔවුන්ව එළියට ගන්න මට ඕනෑ කළා. ඒ නිසයි මට මේ චිත්‍රපටයේ තේමා පාඨය ලෙස “උත්තරීතර මාතෘභූමිය වෙනුවෙන් පිදෙන සිනමාත්මක උපහාරය” කියල නම් කළේ.මම ලෝකයේ රටවල් 35ක විතර සංචාරය කරල තියෙනවා. ඒ හැම රටකදීම මට හමුවුණු අම්මල එක සමානයි.ඒ මවුගුණය පෙන්වන්නයි මට ඕන කළේ. මා දැක්ක අම්මලා සතුව තිබුණු සෑම ගුණයක් ම ‘ප්‍රතිරූ’ චිත්‍රපටයේ ලීලාවතී කියන චරිතයට ආරූඪ කරන්න මම උත්සාහ කළා. ඒ සඳහා මම තෝරා ගත්තේ අපේ නිළි රැජන මාලිනී ෆොන්සේකා. ඇය ඉතාම සාර්ථකව මගේ හිතේ තිබුණු ලීලාවතී අම්මව නිර්මාණය කළා.ලීලාවතී කියන අම්මා තමන්ගේ දරුවට ආදරය කරනව. ඒ වගේම අනුන්ගේ දරුවන්ටත් ආදරය කරනවා. ඊට අමතරව ඒ අම්මා මවුබිමටත් ආදරය කරනවා. මාතෘභූමියට ආදරය කරන ලීලාවතී අම්මා අතින් නිර්මාණය වෙන්නෙ රටට ආදරය කරන වටිනා දරුවෙක්. ලීලාවතී අම්මා ඒ තමන්ගේ දරුවට රටට ආදරය කරන්න කියා දෙනවා. ඒ නිසයි ‘ලීලාවතී’ අම්ම කියන්නෙ “පුතේ මමයි මවුබිමයි අතරේ වෙනසක් නෑ. උඹට මට ආදරය කරන්න ඕන නම් මවුබිමට ආදරය කරපන්, මාව සිපගන්න ඕන නම් මවුබිම සිපගනිං, මා දිහා බලන්න ඕන නම් මහපොළොව දිහා බලාපං” කියල.එතකොට මේ ’ප්‍රතිරූ’ චිත්‍රපටය පසුගිය යුද සමය ගැන කියවෙන චිත්‍රපටයක් නෙවෙයිද?නැහැ. මෙය යුද්ධය පිළිබඳව කළ චිත්‍රපටයක් නෙමෙයි. මාතෘභූමියට ආදරය කළ සහ ආදරය කරන පුද්ගලයින් ගැන කියන්න පසුබිමක් ලෙසයි එම යුද්ධය කියන සංකල්පය යොදාගත්තේ. අපේ රටේ මිනිසුන්ට ඉතාම සමීප මෑත කාලීන අත්දැකීම තමයි යුද්ධය. ඒ නිසයි මගේ මූලික තේමාවේ පසුබිම් කතාව ලෙස යුද්ධය තෝරාගත්තේ. මෙහිදී මම එක වෙඩි උණ්ඩයක්වත් පත්තු වෙනව පෙන්වන්න උත්සාහ ගත්තේ නැහැ. ඒ අත්දැකීම විඳල විඳල දැකල දැකල අපේ මිනිසුන්ට යුද්ධය හොඳටම එපා වෙලා. ඒ නිසයි මම මේ චිත්‍රපටයේ කිසිම තැනක යුද්ධය නොපෙන්නුවේ.යුද්ධය හා බැඳුණු මේ චිත්‍රපටයේ එන ඇතැම් සිදුවීම් සහ ඒ චරිත ඔබට සත්‍ය ලෙසට සමීප සිදුවීම් ද සමීප චරිත ද?ඇත්තෙන්ම ඔව්, මම යුද්ධයට සම්බන්ධ වෙලා සිටි කෙනෙක්. ඒ; තුවක්කුව අරගෙන යුද බිමට යාමෙන් නෙමෙයි. යුද බිමේදී තුවාල ලබන සොල්දාදුවන් සුවපත් කරන වෛද්‍යවරයෙක් හැටියට. වෛද්‍යවරයෙක් හැටියට මට මුල්ම පත්වීම ලැබුණේ පොළොන්නරුවට. ඒ යුද්ධය උග්‍රවට තිබුණු කාලෙ. මම අවුරුදු අටක් පොළොන්නරුව රෝහලේ සේවය කළා. යුද්ධය ආශ්‍රිතව මට ලැබුණු අත්දැකීම් අනන්තයි. යුද සෙබළුන්ගේ වගේම ඒ ප්‍රදේශවල ජීවත්වුණා මිනිසුන්ගේ දුක වේදනාව හොඳින් අත්විඳි කෙනෙක් මම.යුද්ධයට සම්බන්ධව සිටි සෙබළුන්ගේ ගැටලු ගැනත් ඔවුන්ගේ මානසික තත්ත්වයන් ගැනත් හොඳ අවබෝධයක් මට තිබුණා. මේ සියලු ආකාරයට ලැබුණු අත්දැකීම් මම ‘ප්‍රතිරූ’ චිත්‍රපටය නිර්මාණය කිරීමට යොදාගත්තා.දිනක් මම අමතක නොවන අත්දැකීමක් ලැබුවා. එදා ඉතා බරපතළ ලෙස තුවාල ලැබූ සෙබළෙකුට ප්‍රතිකාර කරන්න මට සිදුවුණා. ඔහුගේ ජීවිතය බේරාගන්න ඉතාම සුළු කාලයක් තුළ රුධිරය ලබා දී සැත්කමක් කළ යුතුව තිබුණා. මම ඒ අවස්ථාවේදී සෘජු පාරවිලයනයෙන් කෙළින්ම ඒ සෙබළාට තවත් අයකුගේ රුධිරය ලබා දුන්නා. ඒ සෙබළාගේ ජීවිතය බේරුණා.මේ සිදුවීම දැනගත් ජෙනරාල් ඩෙන්සිල් කොබ්බෑකඩුව මහතා මාව හමුවෙන්න පොළොන්නරුව රෝහලට ආවා. “ඔබ කළ ක්‍රියාවට කොළඹ ඉඳල දුරකථනයෙන් හරි ලිපියකින් හරි ඔබට ස්තුති කරන්න මට පුළුවන් වුණත් ඔබ හමුවන්නට මම පොළොන්නරුවට ආවෙ ඔබට ඇති ආදරය නිසයි” කියල ජෙනරාල් කොබ්බෑකඩුව මගේ අත අල්ලගෙන කිව්වා.ඒ වගේ තවත් සිදුවීමක් මට මතක් වෙනවා. පොලොන්නරුව රෝහලේ දවසක් මම වැඩ කරන විට වෙඩි වැදිල රෝහලට ගෙනාව සෙබළෙක් මගෙන් ඇහුව “ඩොක්ටර් මම මැරෙයිද?” කියල. ඒ වෙලාවෙ මම කිව්ව “ඔයා මැරෙන්නෙත් නෑ. අපි ඔයාට මැරෙන්න දෙන්නෙත් නෑ” කියල. එතකොට ඒ සොල්දාදුව කිව්ව “නෑ ඩොක්ටර් මම මැරෙන්න බය නෑ. ඒත් මට ඉක්මනට යුද්ධෙට යන්න ඕන” කියල. ඒක මම අත්විඳපු සත්‍ය සිදුවීමක්. ඒ සිදුවීම සහ ඒ සෙබළා කියූ වචන මම ඒ විදියටම “ප්‍රතිරූ” චිත්‍රපටයට යොදා ගත්තා.ඒ වගේම පොළොන්නරුව රෝහලේ ඒ සිදුවීමට භාජනය වුණු සෙබළා සිටි ඇඳම ඒ ස්ථානයම තෝරාගෙන මම ඒ දර්ශනය ’ප්‍රතිරූ’ චිත්‍රපටයට රූපගත කළා. ඒ වගේම එල්.ටී.ටී.ඊ. ගැහැනු ළමයකුට ලීලාවතී අම්ම බත් කවන එක යුද්ධය තිබුණු පළාතෙ සිංහල අම්ම කෙනෙක් කළ දෙයක්. ඒ වගේම ගමකට කොටි ගහපු වෙලාවක ගෙදර තිබුණු කැත්තකින් ගහල ත්‍රස්තවාදීන් දෙදෙනෙක් මරා දමන්න එක අම්ම කෙනකුට හැකිවුණා. ඒ සිදුවීමත් මම ‘ප්‍රතිරූ’ චිත්‍රපටයට යොදාගත්තා.’ප්‍රතිරූ’ චිත්‍රපටයේ ලීලාවතී අම්ම එළියට එන්නෙ කැත්තත් අරගෙන. ඒ අම්මා තමයි හිනාවෙන්නෙ; ඒ අම්මම තමයි අඬන්නෙ. මම ලීලාවතී අම්මව නිර්මාණය කළේ අම්මල සිය ගණනකගේ ගුණ එකතු කරල. මේ විදියට පොලොන්නරුවේ සේවය කරන විට මා ලැබූ අත්දැකීම් මම ’ප්‍රතිරූ’ චිත්‍රපටයට යොදාගත්තා.වෛද්‍යවරයෙක් වෙන්න අවුරුදු ගණනක් ඉගෙනගෙන අවුරුදු ගණනක් ඒ වෘත්තියෙත් යෙදිල ඔබ සිනමාකරුවෙක් වෙන්න හිතුවේ ඇයි?මේ චිත්‍රපයේ මම පෙන්වන්න හදන ඉස්මතු කරන්න හදන අම්මා පොලොන්නරුවේ මගේ සායනවලට ඇවිත් තියෙනව. ඒ වගේ අම්මල බොහෝ දෙනෙක් එක්ක මම කතාකරල තියෙනව. මට මතකයි එක අම්ම කෙනෙක් ගැන හොඳටම. ඒ අම්මා මම පවත්වපු ක්ෂයරෝග ක්ලිනික් එකට බෙහෙත් ගන්න එනව. ඒ අම්ම ක්ලිනික් එකට එන්න මඟවියදම හොයාගන්නෙ ගොටුකොළ මිටි කීපයක් විකුණල. සමහර දවස්වලට ඒ අම්මට ආපසු යන්න බස් එකට සල්ලි දුන්නෙ මම. කොච්චර දුෂ්කරතා තිබුණත් එකදිගට බෙහෙත් අරගෙන ඒ අම්ම ක්ෂයරෝගය නිට්ටාවට සුව කරගත්තා.අන්තිම දවසේ මම ඒ අම්මට කිව්ව “අම්මෙ දැන් අම්මට හොඳයි. කාල බීල සතුටින් ඉන්න” කියල. එතකොට ඒ අම්ම මට පින් දීල මෙන්න මෙහෙම කිව්ව. “මහත්තය මගේ ලෙඩේ හොඳ කළ නිසා දැන් මට සතුටින් ඉන්න පුළුවනි; ඒ වගේම මහත්තයො අපේ ගමට කොටි ගහනකොට අනිත් මිනිස්සුත් එක්ක කැලේට ගිහින් හැංගෙන්නත් දැන් මට පුළුවන්” කියල ඒ අම්ම කිව්ව. ඒ අම්මට ක්ෂයරෝග කැස්ස තියෙන හින්ද කොටි ත්‍රස්තවාදීන් ගමට පහර දෙන විට කැලේ හැංගෙන්න කවුරුත් ඒ අම්මව එක්කගෙන ගිහිල්ල නෑ.කැස්ස නිසා කොටින්ට අහුවෙයි කියල. මේවාගෙ අත්දැකීම් තමයි ’ප්‍රතිරූ’ නිර්මාණය කරන්න මාව පෙලඹුවේ. මේ චිත්‍රපටය නැරඹූ ගොඩක් දෙනෙකුගේ දෑස්වලට චිත්‍රපටයේ කුමන හෝ සිදුවීමක්, දෙබසක් නිසා හෝ කඳුළක් උනල තියෙනව. ඒ තම මවට මාතෘභූමියට බොහෝ දෙනෙක් ආදරය කරන නිසයි. ඒ ආදරය හංගාගෙන ඉන්න බැහැ. ඒ හැඟීම නොදැනීම පිටවෙනවා. මම මේ චිත්‍රපටයෙන් බලාපොරොත්තු වුණේ අන්න ඒ දේයි.’ප්‍රතිරූ’ අධ්‍යක්ෂණය කරන විට ජෝ අබේවික්‍රම රංගනවේදියාව අධ්‍යක්ෂණය කරන්න ලැබීම ඔබට දැනුණේ කොහොමද?මීට පෙර ටෙලි නාට්‍යයකදී මට ජෝ මහත්තයව අධ්‍යක්ෂණය කරන්න ලැබුණා. එහිදී මම විශාල අපහසුතාවකට පත්වුණා. නමුත් එහිදී ජෝ මහත්තයා මට ගොඩක් උපදෙස් දුන්න මගේ වැඩේ හරියට කරන්න. ’ප්‍රතිරූ’ හදන විට ජෝ මහත්තයගෙන් ලැබුණු සහයෝගය නම් ඉතා ඉහළයි. ඔහුව අධ්‍යක්ෂණය කිරීම හරිම පහසුයි.ඔහු රංගනය පිළිබඳ විශ්වවිද්‍යාලයක් වගෙයි. ජෝ මහත්තයගෙ රංගන ’ප්‍රතිරූ’ චිත්‍රපටයට ආලෝකයක්. මට හිතෙනව ජෝ මහත්තය කොහේ හරි ඉඳල ’ප්‍රතිරූ’ චිත්‍රපටයට ආශිර්වාද කරනව කියල.ගාමිණී සුසන්ත කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av1212099</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමයුරෝපියන්් ෆිල්ම් ෆෙස්ටිවල් කියල අවුරුදු පතා ශ්‍රී ලංකාවෙ පවත්වන ඉන්ටර්නැෂනල් ෆිල්ම් ෆෙස්ටිවල් එකක් පසුගිය සුමානෙ පටන්ගත්ත. 30දා පටන් අරගෙන හත්වැනිදා පෙන්නල ඉවර වෙච්ච ෆෙස්ටිවල් එකට ඕපනින් ඩේ එකේ පෙන්නපු හඳගමගෙ ‘ඉනිඅවන්’ එක්ක ෆිල්ම්ස් පහළොවක් තිබුණා. ප්‍රංශය, ජර්මනිය, පෝලන්තය, එංගලන්තය, නෙදර්ලන්තය, ස්විට්සර්ලන්තය, නෝර්වේ, ඉතාලිය වගේ රටවල්වල ෆිල්ම්ස්.මේවා අතරේ ඉන්ටර්නැෂනල් ෆෙස්ටිවල්ස්වලට නොමිනේට් වෙච්ච පික්චර් එකක් දෙකක් තිබුණ කියලයි විජේ මල්ලිට මතක. 2012 ෆෙස්ටිවල් එක තිබ්බෙ පස්වැනි වතාවට. ෆිල්ම් කෝපරේෂන් එකත් සපෝට් කරපු මේ ෆෙස්ටිවල් එක සම්බන්ධීකරණය කරන්න එජෙන්ඩා 14 ලොක්කි අනෝමා රාජකරුණගෙ කන්ට්‍රිබියුෂන් එකත් විජේ මල්ලිට අමතක කරන්න බෑ.ඒත් මේකෙ දුක හිතෙන පැත්ත තමයි, මේ වගේ ඉන්ටර්නැෂනල් ෆිල්ම්ස් ටිකක්, තරංගනී වගේ එයාර් කොන්ඩිෂන්ඩ් සිනමා හෝල් එකක නොමිලෙ පෙන්නලත්, ඒව බලන්න එන ඕඩියන්ස් එකක් දකින්න නැතිවීම. අනෝමා රාජකරුණා ළමය කතාකළේ පුදුම කලකිරීමකින්. ඇත්ත නේන්නම්. අවුරුද්දක් තිස්සේ එම්බසීස් එක්ක කතාකරල, කෝර්ඩිනේට් කරලා නොමිලේ පෙන්නන්න ගෙනාපු ෆිල්ම්ස් බලන්න ඕඩියන්ස් එකක් නෑ කියන්නෙ කියල වැඩක් නෑ අපේ රටේ ඕඩියන්සස් ගැන.විජේ මල්ලි හැමතිස්සේම සෙන්ටර් ඉයර් එක්ස්පීරියන්සස් ගැන මතක් කරන්න එච්චර කැමති නෑ. ඒත් හැත්තෑව අසූව කාලෙ මේ ජාතියෙ ෆෙස්ටිවල්ස්වලට ආපු යන්ග් ජෙනරේෂන් එකේ ඕඩියන්ස් එකට අද මොකද වෙලා තියෙන්නෙ කියල නම් ප්‍රශ්නයක් ඇතිවෙනවා.ඒ කාලෙ මෙහෙම රටවල් පහ හයක ෆිල්ම්ස් එකට නොපෙන්නුවට ජර්මනිය, චෙකොස්ලෝවැකියාව, පෝලන්තය වගේ රටවල්වල එම්බසීස් වෙන වෙනම පෙන්නපු ෆිල්ම් ෆෙස්ටිවල්ස්වලට වුණත් හිටපු ඕඩියන්ස් ගැන මතක් වෙනකොට විජේ මල්ලිට නම් මාර දුකක් දැනෙනවා.ඒ දවස්වල වගේ ද මේ කාලෙ? හැම යුනිවර්සිටියක වගේම ෆිල්ම්ස් ගැන ඩිපාර්මන්ට්ස් තියෙනවා. සිලබස්වලට ෆිල්ම්ස් කියන සබ්ජෙක්ට් එක ඇතුළත්. කැලණිය, කොළඹ ශ්‍රී පාලියෙ, පේරාදෙණියෙ ෆිල්ම්ස් ගැන ස්ටඩි කරන ළමයි ඉන්න වග විජේ මල්ලි දන්නවා. අඩු ගණනෙ ඒ ගොල්ලන්ගෙන් පනහක් හැටක්වත් මේ වගේ ෆෙස්ටිවල් එකකට එන්නෙ නැත්තෙ මොකද කියල විජේ මල්ලිට හිතාගන්න බෑ.හොඳයි ඒගොල්ලො පැත්තක තියමුකො. අපේ රටේ ටෙලිවිෂන් ෆීල්ඩ් එකේ,, ස්ටේජ් ඩ්‍රාමා ට්ඛල්ඩ් එකේ, සිනමා ෆීල්ඩ් එකේ, ඇක්ටින් සබ්ජෙක්ට් එකේ ඉන්න අක්කල අය්යල විතරක් නෙවි, නංගිලා මල්ලිලා උනත් කොච්චර කෝටියක් ඉන්නවද?අනේ ඉතින් ඒගොල්ලන්ට මොකටද මේ ජාතියෙ ෆිල්ම්ස්වල ඇක්ට් කරන ඇක්ටර්ස්ලගෙ ඇක්ට්‍රසස්ලගෙ ඇක්ටින් බලලා? මොනව ඉගෙන ගන්නද? අපේ කට්ටියට ඇක්ටින් ගැන තියෙන නොලේජ් එකත් එක්ක ඔය පිටරටක ඇක්ටර් කෙනෙකුගෙන් ඇක්ට්‍රසස් කෙනෙකුගෙන් මොනව ඉගෙන ගන්නද? ශ්‍රී ලංකාවෙ ඉතින් ඉන්නෙ වර්ල්ඩ් ක්ලාස් ඇක්ටර්ල, ඇක්ට්‍රසස්ල නේ? ඒකනේ, ප්‍රසන්න විතානගේ ගෙ ලේටස්ට්ම ෆිල්ම් එකේ, ‘ඔබ එන්න ඔබ නැතුව‘ ඇක්ට් කරපු මේන් ඇක්ට්‍රසස්ට ගෝව ෆෙස්ටිවල් එකේ බෙස්ට් ඇක්ට්‍රසස් එවෝඩ් එක ලැබෙන්නෙ.හැබැයි ප්‍රසන්නගෙ මේන් ඇක්ට්‍රසස් ශ්‍රී ලංකාවෙ නිළියක් නෙවි කියන්නෙ. ඒක ගැන අපේ සිනමාවෙ අප්කමින් අක්කලා, නංගිලා අප්සෙට් ගහන්න ඕන නෑ ප්‍රසන්නත් එක්ක, ඒගොල්ලන්ගෙ ඇක්ටින් ටැලන්ට් එක අන්ඩර් එස්ටිමේට් කරල කන්නඩවලින්නිළියක් අරගෙන එයාට ඉන්ටර්නැෂනල් එවෝඩ් එකකුත් අරගන දුන්න කියලා. ඉන්ටර්නැෂනල් සීන්ස් එකට යන්න නම්, ඉන්ටර්නැෂනල් ෆිල්ම්ස් බලලා ඉගෙනගෙන තියෙන එකත් එක විදියක කොලිෆිකේෂන් එකක්. ඒත් අපේ අය, යුරෝපියන් ෆිල්ම් ෆෙස්ටිවල් වගේ එකක් ගැන දන්නෙවත් නැතිකොට මොන ඉන්ටර්නැෂනල් එවෝඩ්ස් ද මෙයාලා.කොහොම වුණත් අනෝමා ළමයට විජේ මල්ලි නම් කියන්නෙ ඔය ඕඩියන්ස්වල පුවර් රෙස්පොන්ස් එක ගැන කලබල නොවී වැඩේ කරගෙන යමු කියලයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av12120910</link>
    <topic>මලට බඹරෙකු සේ සිතට එන</topic>
    <author>ජෝජ් රොබ්සන් ද සිල්වා</author>
    <content>මලට බඹරෙකු සේ සිතට එනක්ලැරන්ස්සුමියුරු සත්සර රාවයට මුසුව ඔහුගේ ගී හඬ ගුවන් තලයේ පාවී ඇවිත් අදත් ගීතලෝලී සිත් ස්පර්ශ කොට අමන්දානන්දයට පත් කරන අයුරු අපූර්ව ය. වියෝ වී වසර දාසයකට පසුව අද ද ඔහු සිය සහෘද සිත් සමීපයේ හිඳිමින් ගී ගයනු වැනිය.ගායන ශිල්පියෙකු, ගී පද රචකයෙකු, තනු නිර්මාණකරුවෙකු, වාදකයෙකු සහ සංගීතඥයෙකු ලෙස සිය ප්‍රතිභාවෙන් ශ්‍රී ලාංකේය සංගීත ක්ෂේත්‍රයට අමිල මෙහෙයක් ඉටු කළ ඔහු ක්ලැරන්ස් ආතර් සෝමසිංහ විජේවර්ධනය. කවුරුත් දන්නා නමින් නම් ක්ලැරන්ස් විජේවර්ධනය.1943 අගෝස්තු තුන්වැනිදා හපුතලේ දී මෙලොව එළිය දුටු ක්ලැරන්ස් සහෝදර සහෝදරියන් සිවු දෙනෙකුගේ පවුලේ වැඩිමලා වූවේ ය. පාසල් වියේ දී සංගීතයට මෙන්ම පාපන්දු ක්‍රීඩාවටත් විනෝද ගමන් යාමටත් බෙහෙවින් පි‍්‍රය කළ ක්ලැරන්ස් ගිටාරයක් දකින්න සිත තුළ පැවති ආසාවට මිතුරෙකුගේ ඇඳුම් සෝදා දුන් අයුරු 1980 වසරේ දී ඔහු වෙනුවෙන් පළ කළ “මල්පියලි” සඟරාවේ විශේෂ කලාපයට අප සමඟ පැවසුවේ නිහතමානී හසරැල්ලකින් මුව සරසා ගෙනය.සැබැවින්ම ඔහු නිහතමානි, සරල මිනිසෙකු වූවේ යයි අපි සිතමු. වයස අවුරුදු එකොළහේ දී පළමු වරට ගිටාරයක් වාදනය කළ ක්ලැරන්ස් 1996 දෙසැම්බර් 13 වැනිදා ජීවිතයෙන් සමුගෙන යනතුරු ගිටාරයට පෙම් කළේය. සුමියුරු ගී තනු දහස් ගණනක් මවන්න ගිටාරය ඔහු සහාය කර ගත්තේය.අද මේ වන විට ක්ලැරන්ස් පරිහරණය කළ ගිටාරය මේ රටේ නැතත් (එය ඕස්ට්‍රේලියාවේ වෙසෙන ක්ලැරන්ස්ගේ බිරිඳ ශීලා සහ දියණිය අමිලා ළඟ ය.) ඔහු නිර්මාණය කළ තුන්දහසක් පමණ වූ රසබර ගීතාවලියෙන් ගීත දහසකට වඩා ප්‍රමාණයක් අපගේ රස වින්දනය පිණිස ඉතිරිව ඇත. “සංගීත කණ්ඩායම්” කුලයේ පුරෝගාමියා වූ නෙවිල් ප්‍රනාන්දුගෙන් ඇරඹි බවට සැලකිය හැකි බටහිර ජනපි‍්‍රය සංගීත කලාවට දේශීයත්වය මුසු කිරීමේ දී ක්ලැරන්ස්ගේ නිර්මාණ දායකත්වය සුවිශේෂය.සංගීත කණ්ඩායම්, චිත්‍රපට රූපවාහිනී නාට්‍ය, පටි සහ තැටි සඳහා ක්ලැරන්ස් ගී පද රචනය, තනු නිර්මාණය සහ ගායනය යන ත්‍රිවිධාකාරයෙන් කර ඇති දායකත්වය පිළිබඳව තොරතුරු බිඳක් මෙම සමරු සටහනේ මෙලෙස අකුරු කිරීම වටී යයි සිතමු.හැටේ දශකයෙන් ඇරඹෙන ඔහුගේ ප්‍රසිද්ධ සංගීත චාරිකාවේ මුලින්ම “මුන්ස්ටෝන්” කණ්ඩායම සමඟ කළ නිර්මාණ ද ඉන්පසු “ගෝල්ඩන් චයිම්ස්” - “සුපර් ගෝල්ඩන් චයිම්ස්” සහ “මදාරා” කණ්ඩායම් සමඟ කළ නිර්මාණ ද ගීතලෝලීන් අතර ජනපි‍්‍රයත්වයට පත්විය. එම ගී අතර “වන දෙව් ලිය තුරුලේ” - “කාගෙද ගොන් වස්සා” - “මම එදා ගොසින්” - “දිල්හානි දුවනී” - මංගෝ කළු නැන්දේ” - “රුවන්පුරය” - කිම ද නාවේ” - “ගමෙන් ලියුමක් ඇවිල්ලා” - “උඩරට නිළිය හැඩ වගේ” - “මා ආදරෙයි නංගියේ” වැනි ගී මුතු සිය ගණනකි.ක්ලැරන්ස්ගේ කණ්ඩායම් සංගීත දිවියේ ස්වර්ණමය යුගය වූ හැත්තෑව දශකයේ දී ඔහුගේ විවාහය ද (1972 මැයි 15 වැනි දා ශීලා රම්‍යදාස සමඟ) සිදු වූ අතර චිත්‍රපට සංගීත අධ්‍යක්ෂණයට එක් වීම ද සිදු විය. ඒ 1975 දී “සිකුරුලියා” චිත්‍රපටයේ සංගීත අධ්‍යක්ෂවරයා වෙමින්ය. එම චිත්‍රපටයට ජේ. ඒ. මිල්ටන් පෙරේරා “කොමල ලියා සිකුරුලියා” ගීතය අද ද ගීතලෝලීන් අතර ජනපි‍්‍රය ගීතයක් වන අතර “අපේක්ෂා” (1978) - “හලෝ ශ්‍යාමා” (1982) - “චලිත රංගාලි” (1985) වැනි චිත්‍රපට සඳහා ද ඔහු සංගීත අධ්‍යක්ෂණයෙන් දායක වූවේය. ඔහුගේ සිතැඟි සත්සරින් රිද්ම ගත වූ ක්ලැරන්ස්ම ගැයූ “සැණකෙළියේ සඳ එළියේ දිමුතු ලතාවයි” ගීතය මෙන්ම “සඳ තනිවෙලා” සහ “කලක් ඇවෑමෙන් පෙරුම් පුරා” (මිල්ටන් මල්ලවආරච්චි සමඟ ඇන්ජලින් ද ලැනරෝල් ගුණතිලක) - “ඔකඳ වෙලා සිත” (ඇන්ජලින්) - “සොඳුරු ලොවට මල් වැහැලා” (එච්. ආර්. ජෝතිපාල සමඟ සුජාතා අත්තනායක) - “වසන්තයේ මල් කැකුළයි” (ඉන්ද්‍රානි පෙරේරා) වැනි ගීත ද තවමත් රසික ආදරය දිනාගෙන ඇති සුමියුරු චිත්‍රපට ගීත වේ.කරුණාරත්න අබේසේකරයන් විසින් රචිත “දිලීප පොඩි පුතු” ගීතය ගයමින් ඒකල (තනි) ගීත ගායනයට එක් වූ ක්ලැරන්ස් “මලට බඹරෙකු සේ” - “මුව හසරැලි සාගරේ” - “හද විලේ ඔබ පිපුණා” - “සිහින ලොවක් දුටුවා මතකයි” - “රන් දුනුකේ මල” - “රන් සමනලයින් ඉගිලෙනු දැක මට” - “දුව මා වගේදෝ” - “හිරු පිබිදෙන විට” (මාලිනියේ) - “හින්දි වදන් මියුරු සරින්” - “දිනෙක මේ නදී තීරේ” වැනි රසබර ගීතාවලියක් සිය හඬින් ගීතවත් කළේ ය. ඔහු ආචාර්ය පේ‍්‍රමසිරි කේමදාසයන්ගේ සංගීතය “ජනක හා මංජු” චිත්‍රපටය සඳහා ලතා වල්පොල සමඟ ගැයූ “ලෝකේ ජීවත් වෙන්නට ලස්සන ඕනෑ වේ” ගීතය සහ තනිව ගැයූ “සුවඳක් දැනේවි හදේහි ආදර ලෝකේ හා හා” ගීතය ද ගීතලෝලීන්ගේ සිත්ගත් ගීතය.“සුසීමා” සහ “නිදිකුම්බා මල්” ටෙලි නාට්‍ය සඳහා ද සංගීත නිර්මාණයෙන් දායක වූවේ ක්ලැරන්ස් ය. මෙම ටෙලි නාට්‍යයේ ආචාර්ය පණ්ඩිත් ඩබ්ලිව්. ඩී. අමරදේවයන් සිය ගීතය ගැයීමෙන් පසුව වැනි ප්‍රතිභාසම්පන්නයෙකුගේ තනුවකට ගීතයක් ගයන්න ලැබීම පිළිබඳව මහත් සතුටින් කළ ඇගයීම තමාට චිත්ත පී‍්‍රතියක් වූ වග එකල ක්ලැරන්ස් අප සමඟ නිහතමානීව ප්‍රකාශ කළේ ය. “සුසීමා” ටෙලි නාට්‍ය සඳහා ක්ලැරන්ස් නිර්මාණය කළ “දේවතාවන් සිතන දේවල්” (ක්ලැරන්ස්) - “සිතේ සුසුම් නිවනා ගායනා” (ක්ලැරන්ස් සමඟ ජැක්සන් ඇන්තනී) - “රෑ තාරකාවෝ මුමුණා කියයි” (ජැක්සන් සමඟ ජෝර්ජ් සේනානායක) සහ “දෑස පියා ගත් කල මැවෙන්නෙ ඔබෙ රුව“ (ජැක්සන් සහ ජෝර්ජ්) ටෙලි නාට්‍ය ගීත ක්ෂේත්‍රයේ අමතක කළ නොහැකි රසබර ගී නිර්මාණය.ගුවන් විදුලිය, කැසට් පට සහ තැටි සඳහා ද ක්ලැරන්ස් කළ නිර්මාණ දහස් ගණනකි. ;මහි දී සිය සහෝදර ගායක ගායිකාවන් වෙනුවෙන් ගී පද රචනයෙන් මෙන්ම ස්වර (තනු) රචනයෙන් ද නොමසුරුව දායකත්වය සපයා ඇති ක්ලැරන්ස් සිය නිර්මාණ ප්‍රතිභාව මෙන්ම සිය අනන්‍යතාව ද එම නිර්මාණවලින් පෙන්වා තිබීම විශේෂය. “විකසිත වත කමලේ” (මහාචාර්ය සංගීත් නිපුන් සනත් නන්දසිරි) - “සීත රෑ වසන්තේ” (සනත් සමඟ මල්කාන්ති) - “සීගිරි ළඳුනේ” - “රුවට රුවේ සකුරා ඉවුරේ” (ටී. එම්. ජයරත්න) -”රටකින් එහා ඉගිලී” - “ඈත රන් විමන්” - “පැතුම් පිරීලා” - “හිරු ද මුවා වී” (පි‍්‍රයා සූරියසේන) - “මල් පිබිදෙන එක වසන්ත සමයක” - “උමයංගනියෝ” (එච්. ආර්. ජෝතිපාල) - “තනි වී සිටින්නයි” - “අවසර නැත මට” - “සුළඟේ පාවී” - “කෙසේ කියන්න ද” - “මට මෙන් ඔහුට ද” (මිල්ටන් මල්ලවආරච්චි) - “පුංචි පුතා මගෙ ඉස්කෝලේ ගිය” - “මා පෙර සසරේ” (ඇන්ජලින්) - “මතකය ඇසුරින්” - “එදා තරම් මගේ සිතේ” - “එක දවසක් මා දුටුවා” (ඉන්ද්‍රානි පෙරේරා) - “කඩුපුල් මලක් පිපිලා” - “රූ සිරිය ඈගේ දෙව්ලියක වාගේ” (වර්නන් පෙරේරා) - “උතුමාණෙනි” සහ “කැලේ සිංහයා” (නිහාල් නෙල්සන්) - “බෙත්ලෙහෙම් පුරේ” (අනිල් භාරතී) - “යොවුන් සිහින ලෝකේ” (මරියසෙල් ගුණතිලක) - “වේදිකාව ජීවිතේ අපේ” (අතුල අධිකාරි) - “මී විත පුරවා” (මර්වින් මිහිඳුකුල) වැනි ජනපි‍්‍රය ගීත දහස් ගණනක් එම නිර්මාණ අතර වේ.වර්තමානයේ දී ක්ලැරන්ස් නිර්මාණය කළ ගීත සම්බන්ධව පැන නැඟී ඇති සිද්ධි කිහිපයක් ද වේ. ගායන ශිල්පී ඇනස්ලි මාලේවන අධිකරණ නඩුවේ නඩු විභාගයකට මුහුණ දී සිටින අතර ගායන ශිල්පී රජිව් සෙබස්තියන් අධිකරණ නියෝගයක් අනුව ක්ලැරන්ස් විජේවර්ධනයන්ගේ බුද්ධිමය දේපළ වෙනුවෙන් විජේවර්ධන පාර්ශ්වයට වන්දි මුදලක් ගෙවමින් සිටියි. එමෙන්ම “ටොරානා” ආයතනයට එරෙහිව කෝටියක වන්දි මුදලක් අය කර ගැනීම පිණිස ශ්‍රේෂ්ඨාධිකරණයට ඇපෑලක් ඉදිරිපත් කිරීමට ද ක්ලැරන්ස් විජේවර්ධන පාර්ශ්වය කටයුතු යොදා ඇත. මේ අතර ලාංකිකා පෙරේරා, අනිල් භාරතී, පි‍්‍රයා සූරියසේන සහ “මේරියන්ස්” නලීන් පෙරේරාට ද ක්ලැරන්ස්ගේ බුද්ධිමය දේපළ භාවිතය පිළිබඳව එන්තරවාසි යවා තිබේ.මෙහි දී සඳහන් කළ යුතු විශේෂ කරුණක් ද ඇත. එනම් වර්තමානයේ ක්‍රියාත්මක වන “බුද්ධිමය දේපළ පනත” පණ ගැන්වීමට අතීතයේ දී ක්ලැරන්ස් ද දායක වූ වගයි. එහෙත් තවමත් අප රටේ සංගීත ක්ෂේත්‍රයේ නියැළෙන ගායක ගායිකාවන්, ගී පද රචකයින් සහ සංගීතඥයින් බුද්ධිමය දේපළ පනත පිළිබඳ නිසියාකාර හැදෑරීමක් කර හෝ වැටහීමක් ලබා නොමැති හෙයින් එදා ක්ලැරන්ස් කළ එම යහපත් දායකත්වය පිළිබඳ ඇගැයීමක් මෙතෙක් කෙරී නොමැත. එහෙයින් අවම වශයෙන් 2003 අංක 36 දරන බුද්ධිමය දේපළ පනතින් සලසා ඇති ප්‍රතිපාදන පිළිබඳ පමණක්වත් දැන සිටීම සංගීත ක්ෂේත්‍රයේ නියුතු සැමට යහපත් වේ යැයි අපි යෝජනා කරමු.ක්ලැරන්ස්ගේ නිර්මාණ සම්බන්ධයෙන් පැන නැගී ඇති තවත් ප්‍රධාන සිද්ධියක් වී ඇත්තේ ඔහුගේ නිර්මාණ නව පරපුරේ ගායක ගායිකාවන් ගායනය කිරීම ය. මේ වන විට “කඳු පාර ඈත අයිනේ” (සංඛ දිනෙත්) - “තනි වී සිටින්නයි” (සුරේන්ද්‍ර පෙරේරා) - “මතකය ඇසුරින්” (අමිලා නදීෂානි) වැනි ගීත විද්‍යුත් මාධ්‍ය මෙන්ම දුරකථන රිංගින් ටෝන්ස් මඟින් ද නිතර ශ්‍රවණය කළ හැකිව තිබේ. එමෙන්ම මෙම 15 වැනි දා පැවැත්වෙන “ක්ලැරන්ස් ගීතෝපහාර” ප්‍රසංගයේ දී එළිදැක්වීමට නියමිත “ක්ලැරන්ස් නිර්මාණ” (අංක - 1) ගීත ඇල්බමයෙන් ද ක්ලැරන්ස් නිර්මාණය කළ “මැණිකේ සුදු මැණිකේ” (සමන් ද සිල්වා) - “ඔබෙන් පමණි මා දුටුවේ” (අතුල අධිකාරි) - “සිහිල් නුවන් තුළ” (ඉසුරු ජයරත්න) - “විකසිත වත කමලේ” (උදේශ් ඉන්දුල) - “නිරංජලා කාටදෝ” (සුරේන්ද්‍ර සමඟ අමිලා) - “එක දවසක් මා දුටුවා” (ගයනි මධුෂානි) - “සුළඟේ පාවී” සහ “මී විත පුරවා” (උදේශ් නිලංග) - “මා ආදරෙයි නංගියෙ” (සන්තුෂ් සමඟ උමාරියා) - “පැතුම් පිරීලා” (අජිත් බණ්ඩාර) - “තනි වී සිටින්නයි” (සුරේන්ද්‍ර පෙරේරා) - “මතකය ඇසුරින්” (අමිලා නදීෂානි) වැනි ජනපි‍්‍රය ගීත 14 ක් ඉදිරිපත් කෙරුනු ඇත.ක්ලැරන්ස්ගීතෝපහාර ප්‍රසංගය15 වැනිදාමියුසියස් විද්‍යාලයීයශ්‍රවණාගාරයේ දී!මෙම ගීත ඇල්බමයේ ඇතුළත් සියලුම ගී තනු නිර්මාණ සහ ඇතැම් පද රචනා ක්ලැරන්ස්ගේම වන අතර ඔහු පද රචනය නොකළ ගීත කිහිපයට අදාළ ගී පද රචකයින්ගේ අවසරය ලබා ගෙන මෙම ගීත ඇල්බමය නිෂ්පාදනය කර ඇත. මෙම “ක්ලැරන්ස් නිර්මාණ” ගී ඇල්බමය සංගීතවත් කර ඇත්තේ නව පරපුරේ සංගීතඥයෙකු වන නඳුන් රත්නායකය.විජේවර්ධන පවුලේ සාඩම්බර ඉදිරිපත් කිරීමක් ලෙසින් මෙම 15 වැනිදා සවස 7 ට මියුසියස් විද්‍යාලීය ශ්‍රවණාගාරයේ දී පැවැත්වෙන “ක්ලැරන්ස් ගීතෝපහාර” ප්‍රසංගයේ දී ක්ලැරන්ස්ගේ නිර්මාණ ගායනයට ඇන්ජලින් ද ලැනරෝල් ගුණතිලක, ටී. එම්. ජයරත්න, සමන් ද සිල්වා, වර්නන් පෙරේරා, රනිල් මල්ලවආරච්චි, චාන්දනී හෙට්ටිආරච්චි, අතුල අධිකාරී, ශ්‍යාම් ෆොන්සේකා, වින්ස්ලෝ සික්ස්, සමන් රත්නවීර සහ දමයන්ත කුරුප්පු ඇතුළු නව පරපුරේ ජනපි‍්‍රය ගායක ගායිකාවන් කිහිප දෙනෙකු ද එක්වන අතර ප්‍රසංගය සංගීතවත් කරනු ලබන්නේ “විෂන්” විසින් ය. කථනය කැළුම් ශ්‍රීමාල් විසින් කරනු ලබන මෙම ප්‍රසංගය සංවිධානය කර ඇත්තේ ක්ලැරන්ස් විජේවර්ධන බුද්ධිමය දේපළ පිළිබඳ ඇටොර්නි බලකරු ලෙස කටයුතු කරන සිරි හෙට්ටිආරච්චි විසින්ය.ජෝජ් රොබ්සන් ද සිල්වා- ක්ලැරන්ස් බිරිඳ ශීලා විජේවර්ධන”ක්ලැරන්ස්ගේ දාසය වැනි අනුස්මරණය නිමිත්තෙන් පවත්වන ‘ක්ලැරන්ස් ගීතෝපහාර’ ප්‍රසංගය හා එයාගේ ගීත සම්බන්ධයෙන් නීතිමය ක්‍රියාමාර්ග කිහිපයක් ගැනීමට සිදු වී ඇති නිසයි මං මෙවර ලංකාවට ආවේ. අමාලි දුවත් එක්ක මම දැන් පදිංචි වෙලා ඉන්නේ ඕස්ට්‍රේලියාවෙයි. ක්ලැරන්ස්ගේ ගිටාරය වගේම එයා ගී ලියූ පොත්පත්, පින්තුර හැමදේම දැන් දුව ළඟයි තියෙන්නේ. කොහේ හිටියත් අපිට ක්ලැරන්ස්ව නිතරම මතක් වෙනවා. එතකොට ගොඩක් දුකයි.””ක්ලැරන්ස් මුලින්ම සින්දු ලියන්න ගත්තේ මටයි. ඒ කාලේ එයා පදිංචි වෙලා උන්නේ අපේම ගෙදරකයි. අපි දෙන්නා අතරේ ආදරයක් ඇතිවුණා. ‘කිමද නාවේ’, ‘සිහින් සිනාවයි’, ‘සුදු මැණිකේ’ වගේ ගීත එයා මට ලියූ ගීතවලින් සමහරක්. මා වෙනුවෙන් එයා අන්තිමට ලියූ ගීතය ‘මගෙ සිරියාවතී’ ගීතය යි. ‘ක්ලැරන්ස් සිහිවටන’ (2) ඇල්බමයට එයා ඒ ගීතය ගායනා කළා වගේ මට මතකයි. ඒ වගේම අමාලි දුව වෙනුවෙන් ක්ලැරන්ස් ‘දුවනී’ – ‘අමිලා දුවේ’ – ‘ඔබ පරදා’ වැනි ගීත කිහිපයක්ම ලියා ගායනා කළා. ඔය එක සින්දුවකදී ක්ලැරන්ස් දුවට තිබුණු එයාගේ ආදරය හෙළි කරනවා. “ලෝකෙන්ම වටින්නේ දුව තමයි” කියලා.”ක්ලැරන්ස් ගේ බුද්ධිමය දේපළ පිළිබඳව පැන නඟින ගැටලුවලට මුහුණ දීමට මමත් අමාලි දුවත් මේ රටේ නැති නිසා අපි දෙදෙනා වෙනුවෙන් ක්ලැරන්ස්ගේ නිර්මාණ සම්බන්ධයෙන් කටයුතු කිරීමට අපි සිරි හෙට්ටිආරච්චි ඇටෝර්නි බලකරු ලෙස පත්කර තිබෙනවා. ඔහු ඉතා හොඳීන් එම කටයුතු කරගෙන යමින් ක්ලැරන්ස්ගේ අයිතිවාසිකම් සුරකිනවා.”-ක්ලැරන්ස් ගේ නිර්මාණ පිළිබඳව ඇටෝර්නි බලකරු සහ ” ක්ලැරන්ස් ගීතෝපහාර”ප්‍රසංගයේ සංවිධායකසිරි හෙට්ටිආරච්චි” ක්ලැරන්ස්ගේ නිර්මාණ යුගයෙන් යුගයට පැවතිය යුතුයි. ඒ නිසයි ඔහුගේ ගී නිර්මාණ නව පරපුරේ දක්ෂ ගායක ගායිකාවන් ලවා ගායනය කරවන්නේ. සමහරු මෙය ක්ලැරන්ස්ගේ හඬ නැති කිරීමක්, ක්ලැරන්ස්ගේ සින්දු කා දැමීමක් හෝ ක්ලැරන්ස්ට අවමන් කිරීමක් ආදී වශයෙන් අර්ථ දක්වනවා විය හැකියි.එහෙත් එම අදහස් නිවැරැදි නැහැ. නව පරපුරේ දක්ෂයින් ලවා ක්ලැරන්ස්ගේ නිර්මාණ ගායනය කරවීම හේතුවෙන් ඔහුගේ නිර්මාණ නව පරපුරට දායාද කිරීමක් සිදු වෙනවා. එම නිසා ක්ලැරන්ස් ගේ නිර්මාණයන්ට සාර්ථක පැවැත්මක් තිබෙනවා.””බුද්ධිමය දේපළ පනතෙන් සලසා දී තිබෙන ප්‍රතිපාදන යටතේ ක්ලැරන්ස් ගේ නිර්මාණ නිසි අවසරයකින් තොරව ගායනා කිරීමේ දී සහ විකෘති කිරීම් සිදුවන අයුරු නැවත පටිගත කිරීම් ආදිය කර භාවිත කිරීමේ දී සියලුම ගායක ගායිකාවන්ට සහ ව්‍යාපාරිකයින්ට එරෙහිව නීතිමය පියවර ගෙන තිබෙනවා.දැනට ‘ටොරානා’ ආයතනයට එරෙහිව පැවරූ නඩුව අප ජයග්‍රහණය කර තිබෙනවා. අප කළ ඉල්ලීම් දාහතෙන් දාසයක්ම අපට ලබාදීමට මහාධිකරණය නියෝග කර ඇති අතර ළඟදීම ශ්‍රේෂ්ඨාධිකරණයට ඇපෑලක් ඉදිරිපත් කිරීමට ද කටයුතු යොදා තිබෙනවා.එමෙන්ම රජීව් සෙබස්තියන් හට ක්ලැරන්ස් ගේ ගී නොගයන ලෙස අධිකරණය මඟින් නියෝග කර ඇති අතර ඇනස්ලි මාලේවන, ඉන්ද්‍රානි පෙරේරා, ප්‍රියා සූරියසේන, අනිල් භාරතී, ලංකිකා පෙරේරා, නලින් පෙරේරා වැනි ගායක ගායිකාවන්ටත් නීතිඥයින් මඟින් දැනුම් දී තිබෙනවා ක්ලැරන්ස් ගේ ගී ගායනා නොකරන ලෙස, මේ සියලුම කටයුතු අප කරගෙන යන්නේ ක්ලැරන්ස් ගේ නිර්මාණ අයිතීන් ඔහුගේ හිමිකරුවන්ට ලබා දීම උදෙසා සහ එම ගීත මතු පරම්පරාවට දායාද කර දීමේ යහපත් චේතනාවෙනුයි.”ඇන්ජලින්ද ලැනරෝල් ගුණතිලක“ක්ලැරන්ස් පළමුවෙන්ම නිහතමානී ගුණ යහපත් පුද්ගලයෙක්. ඒ වගේම හොඳ ගායකයෙක්. අමුතුම රසවත් ශෛලියකින් තනු නිර්මාණය කළ සංගීතඥයෙක්. ගී පද රචනයටත් ක්ලැරන්ස්ට හොඳ හැකියාවක් තිබුණා.ක්ෂණිකව ස්වර මාරු වීම ක්ලැරන්ස්ගේ තනුවල මා දුටු සුවිශේෂ ලක්ෂණයක්. එම නිසා ඔහුගේ තනු එකවර වටහාගන්න අමාරුයි.”“ක්ලැරන්ස්ගේ සංගීතයට ‘අපේක්ෂා’ චිත්‍රපටයේ ‘සඳ තනිවෙලා’ - ‘කලක් ඇවෑමෙන්’ සහ ‘රෑ සීතලයි’ වැනි ගී ගැයීමට ලැබීම නිසා එදා මම හරි සතුටට පත්වුණා.ක්ලැරන්ස් මට ගයන්න නිර්මාණය කර දුන්නු ‘පුංචි පුතා මගෙ ඉස්කෝලේ’ - ‘මාලී මනමාලී’ - ‘මා පෙර සසරේ’ - ‘ඔකඳ වෙලා සිත’ සහ ‘ඉමල් පුතා’ ඇතුළු හැම ගීතයකටමත් මම ආසයි.” සමන් ද සිල්වා“ක්ලැරන්ස් කණ්ඩායම් සංගීතයේ පුරෝගාමී නිර්මාණකරුවෙකු වගේම පොප් සංගීතයේ පීතෘවරයා යි. තවත් අයුරකින් කියනවා නම් මේ රටේ සංගීත ක්ෂේත්‍රයේ පෙරළිකාරයා ක්ලැරන්ස්.ගී පද රචනය, තනු නිර්මාණය, ගායනය, සංගීත අධ්‍යක්ෂණය මෙන්ම ගිටාර් වාදනයටත් ක්ලැරන්ස් සතුව තිබුණු දක්ෂතාව සම කරන්න වෙන කවුද ඉන්නෙ...? ක්ලැරන්ස් විතරමයි. ක්ලැරන්ස් නොම්මර එක. ඉන්පසු අංකයක් තමයි වෙනින් කාට වුණත් හිමි වෙන්නේ.”“මගේ ගායන ජීවිතයට සම්පූර්ණ අතහිත ලැබුණේ ක්ලැරන්ස්ගෙනුයි. මගේ සමහර ගීත පටිගත කරද්දී ක්ලැරන්ස් ආවේ එතුමාගේ වියදමිනුයි.එතුමා නැති වීම ලොකු පාඩුවක්. එම පාඩුව පෞද්ගලිකව මට දැනෙනවා වගේම අද අපේ සංගීත ක්ෂේත්‍රයටත් දැනිලා තිබෙන බව පැහැදිලිව හැඟෙනවා.” ටී.එම්.ජයරත්න“ක්ලැරන්ස් ආශ්‍රය කරන්න හොඳ අපේ සංගීත ක්ෂේත්‍රයේ උන්නු සහෘදයෙක්. එතුමා මට ගීත හතලිස් එකක් නිර්මාණ කර දී තිබෙනවා. එතුමාටම ආවේණික වූ, සහෘද හදවත් වලට සමීප නිර්මාණ ශෛලියක් තිබුණු නිර්මාණ ශිල්පියෙකු ලෙස මා එතුමාව සලකන්නේ. සරල, හිස උදුම්මා නොගත් නිහතමානි පුද්ගලයෙකු ලෙස එතුමා මගේ මතකයේ රැඳී සිටිනවා.එවැනි මා පි‍්‍රය කළ තවත් දෙදෙනෙකු තමයි ස්ටැන්ලි පීරිස් සහ සරත් දසනායක. ක්ලැරන්ස්, ස්ටැන්ලි සහ සරත් යන තිදෙනා එක මල් කිනිත්තක් කියලයි මට හැඟෙන්නේ.”“පේ‍්‍රමසිරි කේමදාස, රෝහණ වීරසිංහ, ස්ටැන්ලි පීරිස්, සරත් දසනායක වැනි අපේ ප්‍රතිභාපූර්ණ සංගීතඥයින් සැමටම වෙන වෙනම අනන්‍යතා තිබුණා. නිර්මාණයක් ඇහෙද්දීම අපට කියන්න පුළුවන් එම නිර්මාණය ඔවුන් අතරින් කා විසින් නිර්මාණය කරන ලද්දක් ද කියන වග. ක්ලැරන්ස් විජේවර්ධනයනුත් සිය අනන්‍යතාව නිර්මාණය තුළ සලකුණු කර තබන්නට සමර්ථ වුණා.මොනතරම් ප්‍රතිභාවක් තිබුණත් තමන්ට අවිනිශ්චිත හෝ නොදන්නා යමක් වේ නම් දන්නා අයෙකුගෙන් විමසා දැනගන්න තරම් නිරහංකාර මහත්මා ගතිගුණ එතුමාගේ පැවති බව මා පෞද්ගලිකව අත්දැක තිබෙනවා.එතුමා මට නිර්මාණය කර දුන් හැම නිර්මාණයකටම මං කැමැතියි. එතුමා ගැයූ ගී අතරින් ‘ගමෙන් ලියුමක් ඇවිල්ලා’ ගීතය මං ආසාම ගීතයක්. මමත් එතුමා වෙනුවෙන් පැවැත්වෙන ‘ක්ලැරන්ස් ගීතෝපහාර’ ප්‍රසංගයට සහභාගි වෙනවා.” අතුල අධිකාරි“ක්ලැරන්ස් අයියාව මට මුලින්ම හමුවුණේ මගේ වයස අවුරුදු පහළොවේදීයි. ඒ මමයි නීලූයි (නීල් වර්ණකුලසූරිය) සංගීත ප්‍රසංගයක් සඳහා ගායක ගායිකාවන් ගෙන්වා ගැනීමට ක්ලැරන්ස් අයියාව හමුවීමට ගිය දවසකදීයි. එදා සිට සංගීත ක්ෂේත්‍රයේ මං ගොඩක් පි‍්‍රය කරපු පුද්ගලයෙකු වුණා ක්ලැරන්ස් අයියා.ඊට පෙර මා ඔහුට පි‍්‍රය කළේ කලාකරුවෙකු ලෙස පමණයිනේ. මුණ ගැහිලා කතාබහ කළාට පස්සේ ඔහු මගේ පි‍්‍රයතම පුද්ගලයෙකු ද වුණා. ක්ලැරන්ස් අයියා තමයි අපේ සංගීත කණ්ඩායමට ‘සන්ෆ්ලවර්’ නම දුන්නෙත්.කාලයක් අපි ක්ලැරන්ස් අයියා සමඟ එකට වැඩ කළා. ඒ අපේ කණ්ඩායමට වැඩ නොතිබුණු අවස්ථාවල දී. ඉන්පසු අපේ දැන හැඳුනුම්කම දිගටම තිබුණත් මට ක්ලැරන්ස් අයියාගෙන් කරගන්න ලැබුණේ එකම එක ගීතයක් (වේදිකාව ජීවිතේ අපේ”) විතරමයි.”“ක්ලැරන්ස් අයියා අපේ සංගීත ක්ෂේත්‍රයට එතෙක් නොපැවති නැවුම් සංගීත ශෛලියක් ගෙන ආවා. ඔහු කරපු හැම නිර්මාණයක්ම වාගේ ජනපි‍්‍රය වීම සුවිශේෂයි.ක්ලැරන්ස් අයියා ඔහුට නිර්මාණය කර ගත් ගීත පමණක් නෙමේ වෙනත් ගායක ගායිකාවන්ට නිර්මාණය කළ ගීතත් ඉහළම ජනපි‍්‍රයත්වයකට පත් වුණා. මේ තරම් ජනපි‍්‍රය ගීත ප්‍රමාණයක් නිර්මාණය කළ ක්ලැරන්ස් අයියා වගේ වෙන කෙනෙකු නැහැ කියලා තමයි මට නම් හිතෙන්නේ.” සංගීත අධ්‍යක්ෂ නඳුන් රත්නායක“ක්ලැරන්ස් විජේවර්ධන අපට උන්නු ප්‍රතිභාපූර්ණ සංගීතඥයෙක්. ඔහු නිර්මාණය කළ ගීතවල සදාකාලික වටිනාකමක් තියෙනවා.එවැනි නිර්මාණ එකතුවක (“ක්ලැරන්ස් නිර්මාණ” අංක - 1 ගීත ඇල්බමයේ) සංගීතය සපයන්න මා හට අවස්ථාව ලැබීම විශාල භාග්‍යයක් ;ලස මා සලකනවා.මුලින්ම මට මේ භාග්‍ය උදාකර දුන් ශීලා විජේවර්ධනටත්සිරි හෙට්ටිආරච්චිටත් මං ස්තූතිවන්ත වෙනවා. ඔවුන් මට කීවේ මුල් නිර්මාණ විකෘති නොකර නව සංගීතය සපයන්නයි. මම ඉතාම පරිස්සමින් මුල් නිර්මාණවල රසය රැකගෙන වර්තමාන පරම්පරාවට ගැළපෙන අයුරින් මේ ඇල්බමයේ ගීත සංගීතවත් කළා.පරම්පරාවෙන් පරම්පරාවට පැවතීමට සුදුසු සර්වකාලීන වටිනාකමක් ක්ලැරන්ස්ගේ නිර්මාණවල ඇති බවයි මගේ හැඟීම.”රොබ්සන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av12120911</link>
    <topic> ‘හඳහාමී’ ගීයෙන් අම්මලා අදත් දරුවන් නළවනවා</topic>
    <author>චන්ද්‍ර ශ්‍රී සෝමසිරි</author>
    <content> ‘හඳහාමී’ ගීයෙන් අම්මලා අදත් දරුවන් නළවනවා-චන්ද්‍රා කබ්රාල්තාත්තාට හොරෙන් ලොකු අය්යාගේ අතේ එල්ලී ඇය එදා ගුවන්විදුලියට ගියේ බයේ ගැහෙමිනි. ගී ගැයීමේ ආශාව නිසාම ගෙදරට ‘පුංචි හිතුවක්කාරියක’ වූ ඇය එදා ළමා මණ්ඩපයේ ගැයූ පළමු ගීයෙන්ම කාගේත් ප්‍රසාදය දිනාගත්තාය.මේ පුංචි හැඩකාරියගේ මිහිරි හඬ ළමා මණ්ඩපය මෙහෙයවු මාමලාගේ කතාබහට ලක්වූවා පමණක් නොව තව තවත් ළමා වැඩසටහන්වලට දොර ඇරගන්නට තරම් වාසනාවන්ත විය. ඇගේ මතකයේ හැටියට පළමු ගීතය ගැයුවේ 9 වැනි වියේදීය.කටේ කිරි සුවඳ යන්නටත් පෙර ගායනයෙහි හුරු බුහුටිකම් පෙන්නූ ඇයට එකල ප්‍රසිද්ධ ගී තැටි සමාගම්වලින් ද පිට පිට ඇරයුම් ලැබිණ. 50, 60 දශකයේ රසිකයින් අතර ආදරයට ලක්වූ ඇගේ ගීත අදත් ඉඳ හිට අපට ඇසේ. ‘ආදරේ ඇයි පොඩි හඳ මාමේ’, ‘වේවා ඔබ මගෙ සුදු අයියා’, ‘මල් පැණි මී පැණි සූකිරි ආදී’ ඇගේ ලැයිස්තුවේ අදත් පෙරමුණේ ඇති ගීතය.ගිම්හානෙ සන්ධ්‍යා වලා, පොඩි නංගා මගේ, පිබිදෙන්න මල් කුමාරී, තනියම ඇයි මේ උදේ, හැට හැත්තෑව දශකවල ජනප්‍රිය වූ ඇගේ තවත් ගීත කීපයකි. එවක ප්‍රවීණ ශිල්පීන් වූ සුසිල් පේ‍්‍රමරත්න, ඩී.ඩී.ඩැනී, මල්ලිකා ද සිල්වා ඇතුළු ගායක ගායිකාවෝ රැසක් ඇයට ගායනයෙන් එක්වූහ. බොහෝ ගීතවලට සංගීතය සැපයුවේ වින්සන්ට් පෙරේරා, ඩී.ඩී. ඩැනී ප්‍රමුඛ ගාන්ධර්වවේදීන්ය. එවක ගුවන්විදුලියේ ළමා මණ්ඩපය මෙහෙය වූ ආනන්ද සරත් විමලවීරයන් රසබර, හරබර ගී පද ලියාදෙමින්, ඇගේ ගායන දස්කම් දැක ඇගේ ගමන් මඟ එළිපෙහෙළි කළවුන් අතර කැපී පෙනිණි.‘හඳහාමී’ ගැයූ පාසල් වියේ දීජීවිතයේ සැඳෑ සමය නීරෝගීව, සැහැල්ලුවෙන් සතුටින් ගෙව්වත් කිසියම් කනස්සල්ලක සේයාවක් ඇගේ කතාබහින් මතුවිය. “මගේ ගීත එකක්වත් අද මා ළඟ නෑ. ගුවන්විදුලියෙ තිබුණු තැටි කීපයකත් ඉරි ඇඳල. කවුරු කරලද දන්නෙ නෑ. මා ළඟ තියෙන්නෙ කැසට්වලින් එහෙන් මෙහෙන් එකතු කරගත්තු ගීත කිහිපයක් විතරයි.” ඒ ගැන ඇය වැඩිපුර කතා කිරීමට ද කැමැත්තක් නැතුවා සේය.ඇගේ කතාබහ අදත් හුරුබුහුටිය. “ආදරේ ඇයි පොඩි හඳමාමේ” ඇය සෙමින් මුමුණද්දී එදා එච්.එම්.වී. තැටියේ ගී හඬ මට සිහිපත් විය. ගතින් වියපත් වුවද හඬින් ඈ තාමත් 50 දශකයේය. ඇය 1969 වසරේ විවාහයෙන් පසුව ගීත ගායනයට සමුදුන්නේ සැමියාගේ මෙන්ම දරුවන් තිදෙනාගේ කටයුතු වෙනුවෙන් කැපවෙන්නටය. අද ජීවතුන් අතර නැති ඇගේ සැමියා අධිනීතිඥ රාජා ගුණරත්නය. ලොකු දුව ඉනෝකා මොන්ටිසෝරි ගුරුවරියකි. පොඩි දුව මාලිකා නීතිඥවරියකි. එකම පුතු රාජිත පෞද්ගලික ආයතනයක විධායක නිලධාරියෙකි.තමා ගායිකාවක ලෙස ජනප්‍රිය වෙනවාට පියා එතරම් කැමැත්තක් දැක්වූවේ නැතත් තම ගීත අසා ඔහු සතුටු වූ අවස්ථාව ද තිබූ බව ඇය සිහිපත් කරන්නේ ආඩම්බරයෙනි.“කිරිබත්ගොඩ ‘හිමාලි’ සිනමා හල අයිතිව තිබුණෙ අපේ තාත්තට. එහි පළමු සංවත්සරයට එදා ජනප්‍රිය කලාකරුවන් වන එඩී, ඩේසි අක්කා, රීටා රත්නායක ඇතුළු විශාල පිරිසක් ආවා. එයාල මං ගැන තාත්තාට කියල උනන්දු කෙරෙව්වා. චිත්‍රපටවල රඟපාන්නත් දෙන්න කිව්වා. ඒත් ඒවට ඉන්දියාවට යන්න වෙන හින්දා තාත්තා කොහොමත් කැමැති වුණේ නෑ. ඒ නිසා කොච්චර ආසාව තිබුණත් තාත්තගෙ වචනයට පිටින් යන්න හිත දුන්නෙ නෑ.” ඇයට අදත් මව්පිය සෙනෙහස මහමෙරක් මෙනි.විවාහ වූදාකැලණියේ ශාන්ත පාවුළු බාලිකාවේ පුංචි දැරියකව සිප් සතර හදාරද්දී පාසලේ කලා කටයුතුවලට ඈ නැතිවම බැරි විය. ගුවන්විදුලියෙන් රටම ජයගත් ගායිකාවක වීමේ වරම උරුම කරගත්තේ ද ඒ පාසලේ පන්නරයෙනි. පාසල් දැරියකව ළමා මණ්ඩපයේ ගී ගැයීමට මුලින්ම ඉඩකඩ ලැබුණේ එවක ගුවන් විදුලියට සම්බන්ධ ව සිටි ඇගේ ඥාති සහෝදරයකු වන වින්සන්ට් කබ්රාල් ගේ මඟපෙන්වීමෙනි. පියාට හොරෙන් ලොකු අයියා සමඟ ගුවන් විදුලියට ගිය ඒ අකීකරු ගමන තමාගේ ජීවිතයට වාසනාව ගෙනදුන් හැටි ඇය සිහිපත් කරන්නේ තරමක ආඩම්බරයකින්.”මං ගීත ගායනා කරල තියෙන්නෙ බොහොම ටිකයි. මතක හැටියට 20ක් විතර ඇති. ඒ ගීත ඔක්කොම වගේ ලිව්වේ සරත් විමලවීර අයියා. මගේ ගායන හැකියාව හොඳින් තේරුම්ගත්තු සරත් අයියා එදා ළමා මණ්ඩපයෙ හැම වැඩසටහනකට මාව සම්බන්ධ කරගත්තා. එදා මගේ ගීත වැඩි හරියක් එච්.එම්.වී. තැටිවලට නැඟුණේ සරත් අයියගෙ මඟ පෙන්වීම හින්දා.” එදා තමාට මුහුණ දීමට සිදුවූ ඇතැම් අකටයුතුකම් කීපයක් ගැන ඇය සිහිපත් කළත් ඒවා පළ නොකරන ලෙස බැගෑපත්ව ඉල්ලා සිටියාය.අඩසියවසක් ගෙවී ඇත ද ඇගේ ගීත අදත් මිහිරිය. ඈත ගම්දනව්වල අම්මලා ඇගේ ‘හඳහාමී’ ගීය මුමුණමින් අදත් ඉඳහිට ඔවුන්ගේ කුඩා බිළිදන් නළවති. විදෙස් රටවල වෙසෙන අම්මලා ද අදටත් ඒ ගීය ගයමින් මිණිබිරියන් නළවන බව දුරකථනයෙන් ආගිය තොරතුරු කියද්දී ඇගේ සිත අහිංසක සතුටකින් ඉපිලෙයි. නිවී සැනසිල්ලේ ගෙවෙන ඇගේ දිවියට අමරණීය මතකයක් එක් කළ ඒ අපූරු දිනය ඇයට අදත් රටක් රාජ්‍යයක් වටී.ඒ සමකාලීනයකු වූ ඩී.ඩී.ඩැනී සංගීත වේදියාණන් වෙනුවෙන් පැවැත්වු උපහාර උත්සවයට සහභාගි වීමට ලැබීමයි. ඩී.ඩී.ඩැනී සංගීතවේදියාණන් සමඟ ගැයූ ඔරු පදිමු යමුනා ගංගාවේ, වේවා ඔබ මගෙ සුදු අයියා, පෙන්වන්න මගෙ මගෙ හොඳ අම්මා, දියබුබුළු නෑනේ – අද කැලණි ගඟේ වැනි ගී මතක ඔස්සේ ඇය එදා සුන්දර ළමා වියට පියමැන්නාය.ඉඳ හිට පාසලක කලා උලෙළකට හැරෙන්නට අද ඇයට ගායනා ඇරයුම් නැති තරම්ය. පාසල් ළමයින්ගේ සුරතල් ලෝකයේ ඇය අදත් එදා මෙන් ‘හඳහාමී’ ගීතය ළයාන්විතව ගයයි. අවිවේකී කිරිබත්ගොඩ නගරයේ ‘හිමාලි’ සිනමාහලට යාබද නිවෙසේ විවේකීව, දරු සෙනෙහස ලබන ඇය ප්‍රවීණ ගායිකා චන්ද්‍රා කබ්රාල්ය.එදා “හඳහාමී” ගීතයෙන් රටම නැළවූ මේ ගී කෙවිළියට ඉඳහිට හෝ ඇමතුමක් ලැබෙන්නේ ඇගේ සමකාලීන හිත මිතුරියන් කිිහිපදෙනකුගෙන් පමණි. ඩී.ඩී.ඩැනී සමකාලීන මිතුරාගේ උපහාර උත්සවයේදී තමන්ට ද ඇගයීම් තිළිණයක් හිමිවීම තමන් ජීවිතයේ ලද ඉහළම උපහාරය බව ඇය සිහිපත් කරන්නේ දැඩි අභිමානයකිනි.චන්ද්‍ර ශ්‍රී සෝමසිරිඡායාරූප - විමල් කරෑණාතිලක කුඩා කල පටන් කලා ක්ෂේත්‍රයට හැකියාවක් ඇල්මක් පෙන්වුවද ඇයට ඒ සඳහා අවස්ථාව උදාවූයේ යොවුන් විය ඉක්ම ගියාට පසුවය. එහෙත් ඉතාම කෙටිකාලයක් තුළ රංගන ක්‍ෂේත්‍රයේ ස්ථාවර වන්නට ඇයට හැකියාව ලැබී ඇත. ඒ ඇය සතු නිසඟ රංගන කුසලතාව නිසාය. ඇය පුෂ්පා රත්නායක.මාතලේ යටවත්ත ප්‍රදේශයේ උපන් පුෂ්පා තම අධ්‍යාපන කටයුතු හැදෑරුවේ මාතලේ සංඝමිත්තා බාලිකා විදුහලෙනි. පාසල් වේදිකාව පුෂ්පාට නුහුරු නුපුරුදු තැනක් නොවීය. පාසලේ පැවති විවිධ කලා කටයුතු සඳහා ඇය තම දායකත්වය නොපැකිලව ලබාදුන්නාය. එහෙත් තමා තුළ තිබූ හැකියාවන් ඉදිරියට ගෙන ඒමට යොවුන් ඇයට අවස්ථාව ලැබුණේ නැත. ඒ විවාහයෙන් පසුව දරුවන් වෙනුවෙන් සෑම මොහොතක්ම කැප කළ නිසාය.”කුඩා කල පටන් නාට්‍ය චිත්‍රපට නරඹන්න ආශා කළා. එම කලා නිර්මාණ හොඳින් රස වින්දා. මගේ සැමියා විදුලිබල මණ්ඩලයේ සේවය කළේ. ඔහුත් මගේ කලා හැකියාවන් අගය කළා. නමුත් දරුවන් වෙනුවෙන් කැපවූ නිසයි රංගනයට වෙලාවක් සොයාගන්න මට නොහැකිවුණේ. දැන් දරුවන් ලොකුයි. ඔවුන් විශ්වවිද්‍යාල අධ්‍යාපනය හදාරනවා. දැන් තරමක විවේකයක් තිබෙන නිසයි මම රඟපෑමට ඉදිරිපත් වුණේ.””මම ටෙලිනාට්‍ය රංගනයට එක්වුණේ උපුල් ගුණවර්ධනගේ ‘නමක් නැති මිනිහෙක්’ ටෙලිනාට්‍යයෙන්. ඉන්පසුව ‘දූවරු’ ‘ආදරෙයි අහස තරම්’, ‘සඳට අහස ආදරෙයි’, ‘ආයෙමත් ආදරෙන්’, ‘භාර්යාවෝ’ යන ටෙලිනාට්‍යවල රඟපාන්න අවස්ථාව උදාවුණා.ඒ වගේම මම රංගනයෙන් දායක වී ඇති ‘සංසාර ප්‍රාර්ථනා’, ‘නාඩගම් කෝලම්’,, ‘සංසාර සක්මන’ ටෙලිනාට්‍ය ඉදිරියේ දී විකාශය වීමට නියමිතයි. ‘සංසාර සක්මන’ ටෙලි නාට්‍යයේ මම රඟපෑ මහළු මවගේ රංගනයට මම ඉතාම කැමැතියි.ටෙලිනාට්‍යවලට අමතරව රූපවාහිනී වෙළෙඳ දැන්වීම් දහයකට අධික සංඛ්‍යාවකට මම මේ වන විට දායක වෙලා තියෙනවා. ඒ වගේම චිත්‍රපට 10කට ආසන්න සංඛ්‍යාවකටත් රංගනයෙන් දායක වීමේ අවස්ථාව ලැබිලා තියෙනවා.””මම රඟපාන්නෙ රංගනයට තිබෙන කැමැත්ත නිසාමයි; එහෙම නැතිව මුදල් සෙවීමේ අරමුණින් නෙමෙයි. ඒ කැමැත්තට අවස්ථාව ලැබුණේ පමා වෙලා වුණත් ඒ ගැන මම පසුතැවෙන්නේ නෑ. මම දන්නව මට කිසියම් රංගන හැකියාවක් තිබෙන බව. ඒ හැකියාවට තැනක් දීමයි මගේ අරමුණ.සුසන්ත  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av12120912</link>
    <topic>අපි කවුරුත් කරන්නේ මොනව හරි විකුණන එක</topic>
    <author>හේමාලි විජේරත්න</author>
    <content>අපි කවුරුත් කරන්නේ මොනව හරි විකුණන එකතෙවැනි වතාවටත් ජනපි‍්‍රයම ටෙලිනාට්‍ය නිෂ්පාදක වූඋපුල් ජයසිංහවසර කිහිපයක් එක දිගටම ජනපි‍්‍රය නිෂ්පාදකයා ලෙසින් සම්මාන දිනා ගැනීමේ රහස කුමක්ද?මම හිතන්නේ ඒක තීරණය කරලා තිබෙන්නේ ප්‍රේක්ෂකයෝ. ඔවුන්ගේ රසිකත්වයට ගැළපෙන නිර්මාණ ඉදිරිපත් කිරීමේ නිෂ්පාදකයා මමයි කියලා ඔවුන් ඒ තීරණය දීලා තිබෙනවා. මේ තීරණය මට හරියට වටිනවා. ඒ මොකද මේ රටේ ප්‍රේක්ෂකයෝ තමයි මගේ නිර්මාණ හරියටම විවේචනය කරන ඒවාට නිවැරදි විනිශ්චය ලබාදෙන එකම පිරිස. ඔවුන් ලබා දෙන විනිශ්චය නිෂ්පාදකවරයෙකුට අතිශයින්ම වටිනවා.ඔබ මේ කීවැනි වතාවටද ජනපි‍්‍රයම නිෂ්පාදකවරයා වීමේ භාග්‍යය හිමිකර ගත්තේ?රයිගම් ටෙලි සම්මාන උලෙළේදි ජනපි‍්‍රයම නිෂ්පාදකවරයා වශයෙන් දෙවතාවක් මට සම්මාන හිමිවෙලා තිබෙනවා. සුමති සම්මාන උලෙළින් මෙවර හිමිවුණේ තුන්වැනි සම්මානය.ඔබ කියන්නේ ලංකාවේ රසිකයන්ගේ රුචිකත්වයට ගැළපෙන්නේ ‘බොඳ මීදුම්’, ‘සිහින පියාපත්’ වැනි නිර්මාණ කියලද?ඔව්. අදටත් ප්‍රේක්ෂකයෝ ඉල්ලන්නේ මෙවැනි නිර්මාණ. නිෂ්පාදකවරයෙක් ලෙසට මම දිය යුත්තේ මේ රටේ ප්‍රේක්ෂක ජනතාව අපේක්ෂා කරන දේ. ඒ දේ තේරුම් අරගෙන ඔවුන්ට සරිලන නිර්මාණ තමයි මම නිෂ්පාදනය කළේ. ඒ ටෙලිනාට්‍ය ජනතාව වැලඳ ගත්ත නිසානේ ඒක ජනපි‍්‍රයම ටෙලි නාට්‍ය වශයෙන් සම්මානයට පාත්‍ර වුණේ. මෙවර සම්මානයෙනුත් ඒක නැවත වතාවක් ඔප්පු කරලා තිබෙනවා.සමහරු ඔබට චෝදනාත් කරනවා ඔබ අනියම් ක්‍රම මඟින් මේ සම්මානය ලබා ගන්නව කියලා?වැඩක් කරන මනුෂ්‍යයාටනේ හැමදාමත් චෝදනා එන්නේ. මම ඉස්සර සී.ඩී. කරන කාලෙත් ඔයවගේ චෝදනා රැසක් මට තිබුණා. මගේ සී.ඩී. ජනපි‍්‍රය කරගන්න මම අනියම් ක්‍රම පාවිච්චි කරනවා කියලා. සමහරවිට මගේ ටෙලිනාට්‍ය ජනපි‍්‍රය නොවී, සම්මාන නොලබා තිබුණා නම් ඔය චෝදනා කිසිවක් කවුරුත් මට කරන එකක් නෑ. ඔය හැම පහරදීමක් ම මම කල්පනා කරන විදියට මගේ ගමනට ලොකු ශක්තියක්. එවැනි පහරදීම් මධ්‍යයේ තමයි මම මේ සාර්ථක ගමන ආවේ. ඕක මට විතරක් නොවෙයි සමාජයේ ඕනෑම කැපිල පෙනෙන චරිතයකට තිබෙන දෙයක්.ඒ අය තමයි කැපිල පේන්නේ. කතා බහට ලක්වෙන්නේ. මේ සියලු දේ මධ්‍යයේ වසර තිහකට ආසන්න කාලයක් ව්‍යාපාරික ජීවිතෙත්, කලා ජීවිතෙත් තවමත් මම සක්‍රීයයි. ඒ ගැන මට සතුටුයි. ඒ නිසා මේ පහරදීම් මම සලකන්නේ මට ලැබෙන සම්මාන විදියටයි.සුදත් රෝහණ සමඟ සම්මානය අතැතිවඔබ ටෙලිනාට්‍ය ක්ෂේත්‍රයට පිවිසෙන්නේ කලාව වෙනුවෙන් ඇති ආදරය නිසාද නැතහොත් ව්‍යාපාරිකයෙකු වශයෙන් ඉන් ලැබෙන ආර්ථිකමය ප්‍රතිලාභ නිසාද?මගේ ජීවිතේ මුලින්ම ගොඩ නැඟෙන්නේ කලාවට ආදරේ කරන කලාකාමියෙක් විදියට. එතැන ව්‍යාපාරික ජීවිතයක් තිබුණේ නෑ. මම මොරටුව විශ්ව විද්‍යාලයේ ඉංජිනේරු ශිල්පය ඉගෙන ගන්න ශිෂ්‍යයෙක් විදියට එච්.ආර්. ජෝතිපාලයන්ට සහ ගාමිණී ෆොන්සේකාට පි‍්‍රය කළ කෙනෙක්.ඔවුන් දෙදෙනා නිසා සින්දු අහන්නත්, චිත්‍රපට බලන්නත් පිස්සුවක් ඇති කරගත් කෙනෙක්. ඒ හින්දමයි මම ජෝතිපාලයන් ගාවට ගිහින් සින්දු කැසට් කරන්න පටන් ගත්තේ. ඒක දිනෙන් දින සාර්ථක වෙලා මම ව්‍යාපාරිකයෙක් වුණේ ඉබේයි. ඊට පස්සේ තමයි නිෂ්පාදන වැඩි වුණේ, යාන වාහන ගත්තේ, කාර්යාල හදා ගත්තේ.අනිත් පැත්තෙන් මම හිතන විදියට ලංකාවේ හැම කලා ශිල්පියෙක් ම ව්‍යාපාරිකයෙක්. ගායකයෙක් තමන්ගේ හඬ විකුණනවා. නළුවෙක් නිළියක් තමන්ගේ රූපය රංගනය විකුණනවා. මම කළේ මේ හැමදෙනාම එකතු කරලා නිර්මාණයක් හදල විකුණපු එකයි. ඔය හැමෝම කරන දේ තමයි මමත් කළේ.නළු නිළියන්, ගායක ගායිකාවන්, කැමරා ශිල්පීන් ඇතුළු කාර්මික ශිල්පීන් මේ හැමදෙනාම එකට බඳින නූල තමයි නිෂ්පාදකවරයා. මාලයක් ගත්තොත් මුතු ටික ශිල්පීන් නම් එය අමුනන නූල නිෂ්පාදකවරයායි. ඒ නිසා මමත් ව්‍යාපාරිකයෙක් නොවෙයි. මමත් ශිල්පියෙක්. නමුත් සමාජ සම්මතයක් තිබෙනවා නිෂ්පාදකවරයා ව්‍යාපාරිකයෙක් කියලා. නමුත් මම නම් හිතන්නේ මමත් කලාකරුවෙක් කියලයි.මෙවර සුමති සම්මානය ඔබට දිරියක් වෙන්නේ කොහොමද?නිෂ්පාදකවරයෙකුට හිමිවන එකම සම්මානය තමයි ජනපි‍්‍රයම ටෙලි නාට්‍යය සඳහා වන සම්මානය. එහෙම නැතිනම් සම්මාන හිමිවන්නේ ටෙලිනාට්‍යයේ ශිල්පීන්ට පමණයි. ඒ නිසා මම හිතන්නේ මේ සම්මානය නිෂ්පාදකවරයෙකුට හරිම වැදගත්. සම්මාන නැතිනම් ඉතින් නිෂ්පාදකවරයෙකුට ලැබෙන්නේ එක්කෝ ලාභය නැතිනම් පාඩුව නේ.පසුගියදාක ඔබට විදේශ රටකදී වෙනත් සම්මානයක් ලැබුණා කියලා ආරංචියි. ඒ මොනවටද?ඒක මගේ ජීවිතේ අලුත්ම පැත්තකට ලැබුණු සම්මානයක්. ව්‍යාපාරිකයෙක් වශයෙන් පසුගිය කාලයේ මම අලුත් ව්‍යාපාරයකට අත ගැහුවා. ඒ තමයි ටැක්සි මීටර් නිෂ්පාදනය. ඒකේ නම ‘නිල්වලා මෙගා’. මේ නිෂ්පාදනය සඳහා මාත් එක්ක එකතු වුණේ දේශීය ටැක්සි මීටරයේ පියා විදියට සලකන දොස්තර අරුණ රත්නසූරිය. මේ ව්‍යාපාරය එක පැත්තකින් විදේශ විනිමය ඉතිරි කිරීමේ මඟක්. ඒ ටැක්සි මීටර් නිෂ්පාදනය වෙනුවෙන් තමයි ලන්ඩන් නුවරQභඪතඪබර ඛ්පධඹද ඤඪධථචදඤසම්මානය අපේ ටැක්සි මීටර් ආයතනයට ලැබුණෙ. මේක ලෝකයේ ටැක්සි මීටර් සමාගමක් ලබපු එකම අන්තර්ජාතික තත්ව සම්මානයයි. ඉදිරියේදිත් අපි මේ පැත්තෙන් අලුත් අලුත් අත්හදා බැලීම් කරන්න බලාපොරොත්තු වෙනවා.ඔබේ ඉදිරි නිර්මාණ කටයුතු කොයි වගේද?ඉකුත් දා පැවති සුමතිටෙලිසම්මාන උලෙළේ ජනපි‍්‍රයම ටෙලිනාට්‍යය සඳහා වනසම්මානය මෙවරත් දිනාගත්තේ ‘සිහින පියාපත්’ ටෙලි නාට්‍යය නිෂ්පාදනය කළ ආචාර්ය උපුල් ජයසිංහය. පිට පිටම තුන්වැනි වතාවටත් ජනපි‍්‍රයම නිෂ්පාදකවරයා ලෙසින් සම්මාන දිනා ගනිමින් සහ තවදුරටත්ටෙලිනාට්‍ය ක්ෂේත්‍රයේ නවනිර්මාණ උදෙසා සිය නිෂ්පාදන දායකත්වය පිරිනමමින් සිටින උපුල් ජයසිංහ සමඟයිමෙවර අපේ පිළිසඳර.’හිරු’ රූපවාහිනී නාළිකාවේ විකාශය වෙනවා ‘සිහිනයකි ජීවිතේ’ ටෙලි නාට්‍යය. සිරස නාළිකාවේ ජනවාරි මාසයේ සිට ‘ඡායා’ ටෙලි නාට්‍යය විකාශය වෙනවා. ස්වාධීන රූපවාහිනියත් ළඟදීම අපේ ටෙලි නාට්‍යයක් විකාශනය කරන්න නියමිතයි.ඊට අමතරව ජනපි‍්‍රය නවකතාකරු සුජීව ප්‍රසන්න ආරච්චි ඔහුගේ ‘ඡායා’, ‘සපු’, ‘කරුවල ඇයි විජිතයම මගේ’, ‘වර්ෂා’ ඇතුළු නවකතා රැසක් මට දීලා තිබෙනවා ටෙලි නාට්‍යය කරන්න. නිර්මාණ පිළිබඳ මට සීමා මායිම් නෑ. සමහරවිට ටෙලි නාට්‍යය එහෙම නැතිනම් චිත්‍රපටයක් වෙයි. මම කොහොමත් හිතුවක්කාරයෙක්. මට හිතෙන දේ කරාවි.හේමාලි විජේරත්න ජනගී ප්‍රසංගය 14 දා අලව්වේදීශ්‍රී ලංකා ගුවන් විදුලි සංස්ථාවේ අධි ශ්‍රේණි ජනගී ශිල්පී අභාවප්‍රාප්ත කලා භූෂණ ජනාධිපති සම්මානලාභී කේ.ජී. ගණිත සාරයන් ගේ කණිටු පුත් වාද්‍ය විශාරද කේ.එන්. සුනිල් ශාන්තයන් සහ ඔහුගේ සොහොයුරිය වන ඒ ශ්‍රේණියේ ජන ගී ගායන ශිල්පිනි ඥානා එළමල්දෙණිය ශිල්පිනියගේ දෙටු දියණිය සුභාග්‍යා ගීතානි එළමල්දෙණිය යන දෙදෙනා ගේ කුලුඳුල් ‘ජනගී’ ප්‍රසංගය 14 වැනි සිකුරාදා සවස අලව්ව පුරහලේදී 2.30 ට සහ 6.30 ට පැවැත්වේ.  ඔනිල යසස් ද සිල්වා හා රශිකා ෂෙහානි පෙරේරා එක්ව ප්‍රථම වරට පවත්වනු ලබන ‘Left Right’ සිතුවම් දැක්ම මෙම 12 වැනිදා ප.ව. 12.12 ට කොළඹ කලා භවනේ දී පැවැත්වේ.මෙම සිතුවම් දැක්ම 12, 13, 14 තෙදින පුරා පැවැත්වීමට නියමිත අතර මෙයට ඔනිල සහ රශිකා දකුණතින් හා වමතින් එකිනෙකා ඇඳි තෙල් සායම්, දිය සායම්, රේඛා සිතුවම් 25 බැගින් හා ස්ථාපන ඉදිරිපත් කිරීමට නියමිතය.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av12120913</link>
    <topic>මොන දේ විඳ දරාගන්නත් මට ශක්තිය තියෙනවා</topic>
    <author>ජෝජ් රොබ්සන් ද සිල්වා  </author>
    <content>මොන දේ විඳ දරාගන්නත් මට ශක්තිය තියෙනවානාලක අංජන කුමාරනාලක අංජන කුමාර ඉදිරිපත් කරන ‘අංජන රංජන’ ගී ප්‍රසංගය මෙම 14 වැනි සිකුරාදා පස්වරු 6.30ට කොළඹ බිෂොප් විද්‍යාලීය ශ්‍රවණාගාරයේ දී පැවැත්වේ.නාලක අංජන කුමාරගේ සුමියුරු නාද රටාවන්ගෙන් ඔපවත් වූ ගීත මෙහිදී ආචාර්ය පණ්ඩිත් අමරදේව, ආචාර්ය වික්ටර් රත්නායක, කරුණාරත්න දිවුල්ගනේ, නන්දා මාලිනී, දීපිකා ප්‍රියදර්ශනී පීරිස්, ජගත් වික්‍රමසිංහ, නිරෝෂා විරාජිනී, කසුන් කල්හාර, ප්‍රදීපා ධර්මදාස, ඉන්දිකා උපමාලි, යමුනා විනෝදනී, ක්‍රිශාන්ත එරන්දක, අමල් පෙරේරා වැනි ජනප්‍රිය ගායක ගායිකාවන් රැසක් විසින් ගායනා කරනු ලබයි. නාලක අංජන කුමාර හා මහින්ද බණ්ඩාර ඉදිරිපත් කරන ගිටාර් වාදනයකින් ප්‍රසංගය නිමා වෙයි.ඔබට වරම් නැති මට ද වරම් නැතිසෙනෙහස කොතැන ද සැඟව ගියේඉවත ගලා ගිය කඳුළක දිය වීප්‍රථම පේ‍්‍රමයයි බොඳව ගියේ...! (ගායනය - කරුණාරත්න දිවුල්ගනේ) (පද - රංජිත් රූපසිංහ) (සංගීතය - නාලක අංජන කුමාර)සොඳුරු රිද්ම රටා මවන්නට ඔහු සතුව ඇති ප්‍රතිභාව ඒ එකම ගීතයෙන් වුවද අපට හඳුනා ගත හැකි ය. අපේ සංගීත ක්ෂේත්‍රයේ අභියෝගාත්මක ගිටාර් වාදන ශිල්පියා ද වන ඔහු දක්ෂ සංගීතඥයෙකු මෙන්ම “ඒ” ශ්‍රේණියේ ගායන ශිල්පියෙක් ද වේ. වෘත්තියෙන් ඔහු ශ්‍රී ලංකා ගුවන්විදුලි සංස්ථාවේ සංගීත පාලකවරයා ය. මෙම උඳුවප් මහේ සිසිලසට සිය නාද වියමනෙන් එනම් “අංජන රංජන” ගී මියැසියෙන් මිහිර මුසු කරන්නට සැරසෙන ඔහු නාලක අංජන කුමාරය.මේ නාලකගේ හෘද්‍යාංගම සිතුවිලිය.“මේ දවස් වල උදේ ඉඳලා රෑ වනතුරු මගේ වැඩේ දුවන එක තමයි. ‘අංජන රංජන’ ප්‍රසංගයේ කටයුතු වගේම එහිදී එළිදක්වන මගේ ගිටාර් වාදන ඇතුළත්ධ්ඵධතචබඥඤ ජ්ඪදඨඥපඵ සංයුක්ත තැටියේ කටයුතුත් අතරමැද කාර්ය බහුලයි. හැබැයි ඒ සේරමත් හරි, මට දරාගන්න අමාරු මගේ ප්‍රසංගයට මේ රටේ කිසිම අනුග්‍රාහකයෙකු මට තවම සොයා ගන්න බැරි වීම හින්දායි. (වේදනාත්මක ස්වරයෙන්) ඇත්තටම ‘මම මේ රටේ කලාකරුවෙක් ද’ කියලා දැන් මට හිතන්න වෙලා. ඒත් පටන් ගත්ත වැඩේ මං කොහොම හරි කරන්න ඕනේ. පොලියකට ණයක් වෙලා හරි මං මේ ප්‍රසංගය කරනවා.”අප රටේ ප්‍රසිද්ධ ආයතන රැසක්ම නිතර කලාකරුවන්ගේ ප්‍රසංග සඳහා අනුග්‍රහ ලබා දෙනවානේ. ඔබ එම ආයතනවලට ගියේ නැද්ද...?“ඔව්, මම ගියා. ඒ හැමෝම කිව්වේ ‘මේ වර්ෂය සඳහා වෙන් කළ මුදල් ඉවරයි’ කියලා පමණයි. ඉතින් තවත් එතැනින් එහාට මොන අනුග්‍රහයක් ද.ඒ ගැන මට දුකයි. මම විශ්වාස කරගෙන උන්නු ආයතන සහ පුද්ගලයින් උන්නා මම වැඩක් කරද්දි මට අනුග්‍රහය ලබා දෙයි කියා. ඒත් ඒ සියල්ල මායාවක් පමණයි. මං මේ ක්ෂේත්‍රයේ යථාර්ථය තේරුම් ගත්තා. ඒ වගේම ‘මම මේ රටේ කලාකරුවෙක් ද’ යන වග නැවත නැවතත් සිතා බලන්න ඔවුන් මාව පෙලඹුවා. මොන දේ වුණත් මට ශක්තිය තියෙනවා විඳ දරා ගන්න. මගේ අම්මා මට කිව්වේ ‘පුතේ හොඳ මිනිහෙක් වෙයන්’ කියලයි. අම්මාගේ ඒ වචන මම මේ වෙලාවේ මට ශක්තියක් කරගන්නවා.ඇත්තමයි, මං හොඳ මිනිහෙක් තමයි. අව්‍යාජ පෞරුෂයක් නැති මිනිහෙකුට සැබෑ කලාකරුවෙකු වෙන්න බැහැ. අපේ සංගීත ක්ෂේත්‍රයේ එවැනි අව්‍යාජ පෞරුෂයෙන් හෙබි අමරදේවයන් වැනි සැබෑ කලාකරුවන්ගේ ඇසුර මා හට ලැබී තිබීම පිළිබඳව මේ අවස්ථාවේ දී මං සතුටු වෙනවා.ඔබ සේවය කරන ආයතනයෙන් හෝ සහෝදර මාධ්‍ය ආයතනවලින් වත් ඔබගේ ප්‍රසංගයට මාධ්‍ය අනුග්‍රහයක් නොලැබේ ද...?“මා සේවය කරන ගුවන් විදුලි සංස්ථාවේ සිටි එෆ්. එම්. සේවයෙන් සහ මෑතදී බිහි වූ හිරු ටී. වී. ආයතනයෙන් මාධ්‍ය ආවරණය ලැබෙනවා. ඔවුන්ට ඒ ගැන මා ස්තුතිවන්ත වෙනවා. මට හිතාගන්න බැරි මා කැපවීම් කළ ජාතික රූපවාහිනියෙන් මගේ ප්‍රසංගයට කිසිදු දායකත්වයක් නොලැබීම පිළිබඳවයි. කමක් නැහැ, කෙසේ හෝ මම මේ ප්‍රසංගය කරනවා.මම මේ ගමන ආවේ සෝමදාස ඇල්විටිගල, පේ‍්‍රමසිරි කේමදාස, පණ්ඩිත් ඩබ්ලිව්. ඩී. අමරදේවයන් වැනි ප්‍රතිභාපූර්ණ නිර්මාණකරුවන්ගේ නිර්මාණ විඳලා. රජරටින් ස්වාධීනව තනිව ගමනක් මං ආවේ. ක්ෂේත්‍රයේ අකටයුතුවලින් සසල වී ඒවාට එරෙහිව සටන් කරන්න යනවා වෙනුවට ඉවසීමෙන් හා හික්මීමෙන් මීළඟ පරම්පරාවට මා ලද දැනුම බෙදා දෙමින් මේ ගමන බාධා පීඩා අතරමැදින් වුවද යන්න මං වෑයම් කරනවා. ඒ සඳහා අමරදේවයන් වැනි ප්‍රවීණයන්ගෙන් මා හොඳ ආදර්ශ ලබාගෙන තිබෙනවා.”ඔබේ කලා දිවියේ සුවිශේෂ වූ කටයුතු කිහිපයක් මතකයට නඟමු ද...?“ඕනෑම ගීතයක ස්වර මාලාව කිසදු සංගීත භාණ්ඩයක් නොමැතිව ක්ෂණිකව අධි වේගයෙන් පවසන්න පුළුවන් සුවිශේෂ හැකියාවක් මට තියෙනවා. (නාලක ක්ෂණිකවම “කුරුටු ගෑ ගී පොතේ” ගීතයේ ස්වර මාලාව ගයමින් ඔහුගේ දක්ෂතාවයේ අපූර්වත්වය විඳගන්නට අපට අවස්ථාව සලසා දෙමින්...) මම විතරයි ඔය හැකියාව ඇති ශිල්පියෙකුට මේ රටේ ඉන්නේ. එහෙව් මම තමයි අද මෙහෙම විඳ වන්නේ. ජාතික රූපවාහිනියෙන් විකාශය කළ ගිටාර් හතකින් සංගීතවත් කළ අභියෝගාත්මක සම්භාව්‍ය ගීත වැඩ සටහනේ සංගීත අධ්‍යක්ෂණය කළේ මමයි. ‘රජ්ජුමාලා’ චිත්‍රපටයේ මෙන්ම ‘ජීවිතය සුන්දරයි’ රූපවාහිනී නාට්‍යයේ සංගීත අධ්‍යක්ෂණයත් මගෙයි.‘බව දුක සහ බව කර්ම’ චිත්‍රපටයේ සංගීත අධ්‍යක්ෂණයේ දී ගුණදාස කපුගේ ශූරින්ගේ සහාය අධ්‍යක්ෂවරයා වූවේ මම. එසේම ‘කම්පන’ ප්‍රසංගයේ ගිටාර් වාදනයත්, සංගීත අධ්‍යක්ෂණයත් මා කළ සුවිශේෂ කටයුත්තක්. එමෙන්ම අමරදේව ගාන්ධර්වයාණන්ගේ ප්‍රසංගයන් වලදී මම ගිටාර් වාදනයෙන්, සංගීත අධ්‍යක්ෂණයෙන් සහ සමූහ ගී ගායනයෙන් දායක වී තිබෙනවා. ශ්‍රාවකයින්ගේ රස වින්දනය පිණිස ගී තනු නිර්මාණය කර තිබෙනවා. මගේම හඬින් ගීත ගායනා කර තිබෙනවා.ඔබ ගැයූගී තවම ජනපි‍්‍රය නොවුණේ ඇයි...?“ජනපි‍්‍රය වෙන්න නම් විද්‍යුත් මාධ්‍ය වලින් ප්‍රචාරය වී අපේ ගීත ජනතාවට ඇහෙන්න ඕනේ. මොකද ගීත ජනපි‍්‍රය වෙන්න ඕනෙත් ජනයාට පි‍්‍රය වීමෙන්නේ. ඔවුන්ට නෑසෙනවා නම් එම ගීත ජනපි‍්‍රය වෙන්නේ කොහොම ද? මා ගැයූ ගීත ප්‍රචාරය නොවන හින්දා ඒවා ජනපි‍්‍රය වීම කෙසේ වෙතත් මා ගීත ගයා තිබෙන බවවත් ගීත ශ්‍රාවකයින් දන්නේ නැතුව ඇති.”ජෝජ් රොබ්සන් ද සිල්වා  කමල් ශ්‍රී ලියනගේ ලියූ ළමා ග්‍රන්ථ 10 දොරට වැඩීමේ උලෙළ පසුගියදා කොළඹ සීනෝර් ෆුඩ් ඔරියෙන්ටල් හෝටලයේදී පැවැත්විණි.එහිදී එම පොත් කතුවරයා විසින් ‘මිහිර’ පුවත්පතේ කර්තෘ අජිත් ධර්මසිරි ට පිළිගැන්වූ අයුරු.පසෙකින් වාසනා පොත් ප්‍රකාශන ආයතනයේ අධිපති නිහාල් කුමාර ද වෙයි. මෙම ළමා පොත් 10 දංකොටුවේ ‘වාසනා’ ප්‍රකාශනයකි.ඡායාරූපය- විමල් කරුණාතිලක  වේදිකා, සිනමා, ටෙලිනාට්‍ය රංගන ශිල්පියකු සහ චිත්‍ර ශිල්පියකු වන ස්ටැනි ද සිල්වාගේ ඒක පුද්ගල චිත්‍ර දැක්ම ‘තෙලි තුඩක අසිරිය’ අදත් (9) පෙ.ව. 10.00 සිට ප.ව. 7.00 දක්වා මහවැලි කේන්ද්‍රයේදී පැවැත්වේ.1978 ‘නිශාචරයෝ’ චිත්‍ර කතාවෙන් ඇරඹි තෙලි සිතුවම් සහ චිත්‍ර ශිල්පියකු ලෙස වසර 37 අතීත ආවර්ජන තෙලි තුඩක අසිරිය මඟින් කල එළි දැක්වීම ඔහුගේ අරමුණයි.චිත්‍ර ශිල්පියකු ලෙස කලා ලෝකයට පැමිණි ස්ටැනි ද සිල්වා හෙන්රි ජයසේනගේ ‘අහස් මාලිගා’ නාට්‍යය ඔස්සේ රංගනයටත් “කැඩපතක ඡායා” චිත්‍රපටය ඔස්සේ කලා අධ්‍යක්‍ෂණයටත් සම්බන්‍ධ වෙමින් ස්වර්ණ සංඛ සම්මානයටද පාත්‍ර වූ කලාකරුවෙකි.හොලිවුඩ් සිනමාවේ දැවැන්ත චිත්‍රපට අධ්‍යක්‍ෂවරයකු වන ස්ටීවන් ස්පිල්බර්ග් ගේ “ඉන්දියානා ජෝන්ස්” චිත්‍රපටයට ද ඔහු රංගනයෙන් දායක වීම ඔහුගේ කලා දිවියේ සුවිශේෂී ජයග්‍රහණයකි. ප්‍රංශයේ පැරිසියේ මීගමු සංවිධානය 12 වැනි වරටත්ඉදිරිපත් කරන නත්තල් උත්සවය මෙම 15 වැනි සෙනසුරාදා සවස 3ට පැරිසියේ දී පැවැත්වේ.උත්සවයෙන් ලැබෙන මුළු ආදායම මවුබිමේ සුබසාධනය උදෙසා වැය කිරීමට තීරණය කර ඇත.මෙම උත්සවයේ මුළු ආදායම අඩු පහසුකම් ඇති රෝහලකට පරිත්‍යාග කිරීමට සංවිධානය බලාපොරොත්තු වේ.නත්තල් නාට්‍ය, කැරොල් ගී ඇතුළු ආරාධිත ගායක ගායිකාවන් සහභාගිවන සංගීත ප්‍රසංගයකින් නත්තල් උත්සවය වර්ණවත් වේ.කාන්තාව හා මාධ්‍ය සාමූහිකය සංවිධානය කළ 2012 කෙටි චිත්‍රපට තරගයට කීර්ති බණ්ඩාර නිර්මාණය කළ “සෙවණැලි ඇද මිනිස්සු” කෙටි චිත්‍රපටය ළඟදීම තිරගතවෙයි. මෙහි කීර්ති බණ්ඩාර, අංජනා සෙව්වන්දි, සුජාතා ගජවීර, ජයමිණි කාරියප්පෙරුම රඟපාති. මෙය අනූපමා ෆිල්ම්ස් ඉදිරිපත් කිරීමකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av12120914</link>
    <topic>චීන ගුවන් විදුලියේ සිංහල සේවය ලක්ෂ 60 ක් අහනවා</topic>
    <author>බුද්ධිකා බ්‍රාහ්මණගේ</author>
    <content>චීන ගුවන් විදුලියේ සිංහල සේවය ලක්ෂ 60 ක් අහනවාචීන ගුවන් විදුලියේ සිංහල සේවයේ අධ්‍යක්ෂ කියයි“ආයුබෝවන් මේ චීන අන්තර්ජාතික ගුවන් විදුලියේ සිංහල සේවයයි”යනුවෙන් චීන උච්චාරණයට හුරු සිංහල බසින් චීන ජාතිකයන් ගුවන් විදුලිය ඔස්සේ අමතනු ඔබත් අසා ඇති. චීන ජනරජය සිංහල සේවාව ආරම්භ කළේ මීට වසර 35 කට ඉහත 1975 දීය. මේ ගුවන්විදුලි සේවයේ ආරම්භක අරමුණ වූයේ නොබැඳි මිත්‍රත්වය තීව්‍ර කිරීමයි.වසර දහස් ගණනකට ඉහත සේද මාවත ඔස්සේ ඇරැඹි වෙළෙඳාම් මතින් ගොඩ නැඟුණු මිත්‍රත්වය බුදු දහමත් කලාපීය දේශපාලනයත් හේතුවෙන් වඩාත් දියුණු වූ අතරම චීන සිංහල සේවය ඒ මිත්‍රත්වය දියුණු කිරීමේ පාලමක් බවට පත්විය.පසුගිය දිනක ශ්‍රී ලංකාවට පැමිණි චීන අන්තර්ජාතික ගුවන් විදුලියේ සිංහල සේවයේ අධ්‍යක්ෂ වං ෂියාඕ තුං මහතා ඔවුන්ගේ සිංහල සේවාවේ අත්දැකීම් පිළිබඳවත් ඊට සවන් දෙන අපගේ ශ්‍රාවකයින් පිළිබඳවත් දැක්වූ අදහස් මෙසේයි.“මම සිංහල භාෂාව ඉගෙන ගත්තේ අපගේ බීජිං විශ්ව විද්‍යාලයෙන්. මට සිංහල ඉගැනීම ඉතාම අසීරු ඉලක්කයක් වුණා. චීන උච්චාරණය හුරු අපට සිංහල භාෂාව හැදෑරීම පහසු කටයුත්තක් නොවේ. අනෙකුත් රටවල භාෂා අධ්‍යයනය, විවිධ සංස්කෘතීන් පිළිබඳව දැනගැනීම අපගේ විදේශ ප්‍රතිපත්තියේ එක් අංගයක්.බීජිං විශ්ව විද්‍යාලයේ යුරෝපා, ආසියා, අපි‍්‍රකා, ලතින් ඇමෙරිකානු භාෂා 71 පමණ උගන්වනවා. ඒ භාෂා අතරින් භාෂා 60 කින් පමණ අපි ගුවන් විදුලි සේවා පවත්වාගෙන යනවා. අපේ සිංහල සේවාව ශ්‍රවණය කරන අසන්නන් ප්‍රමාණය මිලියන 6 ක් පමණ වෙනවා. චීනයේ තොරතුරු, සුප ශාස්ත්‍රය, චීනයේ දේශපාලනය ගැන සිංහල අසන්නන් හරිම උනන්දුයි.”“කෝටි ගණනක ජනතාව කතා කරන චීන බස මගේ මවු බස වුණත් මම වැඩ කරන්නේ සිංහල භාෂාවෙන්. මම සිංහල භාෂාවට වගේම ශ්‍රී ලංකාවටත් කැමැතියි. සිංහල මිනිස්සුන්ට මම හරිම ආදරෙයි.”නිතිපතාම අපගේ තැපැල් මල්ල ශ්‍රාවක ඉල්ලීම්වලින් පිරී ඉතිරිලා. 1975 සිටම කෙටි තරංග ඔස්සේ අපේ ගුවන් විදුලිය බොහෝ දෙනෙක් ශ්‍රවණය කරනවා. 2010 අපේ‍්‍රල් 5 සිට එෆ්. එම්. තරංග ඔස්සේ බස්නාහිර ප්‍රදේශයේ විසුරුවා හැරීම් සිදු කරනවා. අන්තර්ජාලය ඔස්සේ ද ලෝකය පුරා සිටින සිංහල ශ්‍රාවකයන් අපිත් සමඟ එකතු වෙනවා.චීන සංගීතය, ජන සංගීතය, බුදුදහම, චීනයේ ස්වභාවික ස්ථාන, චීන මහා ප්‍රාකාරය වගේ දේවල් ගැන ශ්‍රාවකයින් නිතර විමසනවා. අපි ඒ දේවල් ගැනත් වැඩසටහන් ප්‍රචාරය කරනවා.මෙතෙක් කලක් චීනයේ සිට විකාශය වූ සිංහල සේවය ශ්‍රී ලංකාවේ සිටම විකාශය කිරීමටත් දැන් සැලසුම් කර තිබෙනවා. ඊට අවශ්‍ය ශබ්දාගාර ආදිය මේ වන විටත් ඉදිකර අවසන්.දැනට දහවල් 11.30 සිට 1.30 අතරත් සවස 5.30 සහ 7.30 අතරත් පමණක් සිංහලෙන් වැඩසටහන් විකාශය වුවත් 2013 දී සේවාව වඩාත් පුළුල් කිරීමට චීන රජය අපේක්ෂා කරයි.පසුගිය 35 වසර පුරාම චීන ගුවන්විදුලියේ සිංහල සේවයට බැඳී සිටි සිංහල ශිල්පීහු සැලකිය යුතු පිරිසක් සිටිති. ඒ අතර මඩවල එස්. රත්නායක, චුලාභය ශාන්ත කුමාර, සුනේත්‍රා රාජකරුණානායක, චන්දන තිලකරත්න මෙන්ම අප ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා ද චීන ගුවන් විදුලියේ සේවය කර අත්දැකීම් ලබා ඇත.බුද්ධිකා බ්‍රාහ්මණගේඡායාරූපය - සුදත් නිශාන්ත   පසුගියදා කොළඹ දිස්ත්‍රික් ලේකම් කාර්යාලයීය ශ්‍රවණාගාරයේ පැවැති ‘2012 කොළඹ දිස්ත්‍රික් සාහිත්‍ය කලා මහෝත්සවයේ දී මහරගම ප්‍රාදේශීය ලේකම් කාර්යාලය නියෝජනය වන පරිදි, චිත්‍ර හා කාටුන් අංශය වෙනුවෙන් කරන ලද මෙහෙය උදෙසා, සංස්කෘතික කටයුතු අමාත්‍යාංශයේ ලේකම් වසන්ත ඒකනායක මහතා අතින් හිටපු විදුහල්පතිවරයකු හා චිත්‍ර ශිල්පියකු වන ජයන්ත වික්‍රමසිංහ මහතා ‘කොළොම්තොට භූෂණ’ සම්මානය ලබා ගත් අයුරු.   හිත හදාගන්න පුළුවන් නම් හදාගන්න තිබුණා ඔබ මවා දුන්නු ලෝකයෙ මම නිහඬ වෙලා උන්නා දුර ඈත ඉඳන් සිහින ගෙනත් මගෙ ලෝකය පුරවා බොරු ආදරයක් පෙන්නා ඔබ මා අසරණ කෙරුවාමගෙන් අරගෙන – ආදරේ අහුරක් දුන්නෙ මා හට – ආදරේ බිඳුවක් ඒක නිසයි කඳුළුම විතරක් ආදරය නිහඬම සෙවණක්දුරින් ඉඳගෙන – ආදරේ කෙරුවත් ඔයා දන්නෙ නෑ - තිබුණු සෙනෙහසක් ඒක නිසයි මෙතරම්ම දුකක් ආදරය නිහඬම ගොදුරක්පද රචනය - සත්‍යජිත් ලක්මාල් තනු නිර්මාණය - රොෂාන් ප්‍රනාන්දු සංගීතය – මහින්ද බණ්ඩාර ගායනය – මංජුල පුෂ්පකුමාරමහරගම පිළිකා රෝහලේ වාට්ටුවක ගිලන් ඇඳක හිඳ මෙවර ‘ගී මිහිර’ ගෙනෙන්නට අප සමඟ එක්වන්නේ නව පරපුරේ ජනප්‍රිය ගී පද රචකයෙකි. ‘ඔබට තිබෙන ආදරේ’, ‘නිවාඩුවට මං එන්නම්’, ‘පිනි වැටුණට සුදු නෙළුමට’ (රොෂාන් ප්‍රනාන්දු) ‘ලොකු පුතේ’, ‘හැමදේම ලැබුණු’ (කිංස්ලි පීරිස්), ‘සුදු ගවුමෙ රැලි හද හද’ (දමිත් අසංක), ‘ගොළු දරුවෙක්’ (අසංක ප්‍රියමන්ත),’ගාඩි කෙල්ල’ (චාමර වීරසිංහ) වැනි නව පරපුරේ සිත් ගත් ගී සංකල්පනා ගණනාවක් උපන් හදවත හිමි, ඇසක පිළිකාවක් හේතුවෙන් ගිලන් ඇඳක ඉන්නා ඔහු - සත්‍යජිත් ලක්මාල්ය.”පිළිකාවක් කියන්නේ ලෙඩක් ද කරුමයක් ද කියන දේ දන්නේ පිළිකාවක් හැදුණු කෙනෙක් විතරයි. උහුලන්න පුළුවන් වේදනාවක් නෙමෙයි විඳවන්න වෙලා තියෙන්නේ. අපි හිතන තරම් මේ ලෝකය සුන්දර නැති බව මට දැනෙන්න පටන් ගත්තේ මේ ලෙඩේ හැදුණට පස්සෙයි.හැමදේම මතක් වෙලා මේ වාට්ටුවේ කඳුළුත් එක්ක බත් කනකොට දුක වැඩියි. මොනවා කරන්නද මේ දුක මම ම විඳවන්න ඕනනේ. ඉඳහිට හරි සැනසීමක් ලබන්නේ මා ලියූ ගීත අහලයි. අමාරුවෙන් වුණත් ළඟදි මම මේ අත්දැකීම් ඇසුරෙන් අලුත් ගී සංකල්පනාවක් ලිව්වා. “කඳුළුත් එක්ක බත් කනකොට වාට්ටුවේ දුප්පත් වුණා මගෙ ඇස් දෙක පැයෙන් පැයේ” කියලා ළඟදි අහන්න ලැබෙයි ඒ ගීතයත්.”සත්‍යජිත් වේදනාව වසන් කරගෙන අප සමඟ ඊළඟට කතාබහ කළේ මෙවර ‘ගී මිහිර’ ගෙනෙන ඔහුගේ “හිත හදාගන්න පුළුවන් නම් හදාගන්න තිබුණා” ගී පද රචනය පිළිබඳවයි.”මේ ගී සංකල්පනාවේ ඉන්න පෙම්වතා විවාහක ද, අවිවාහක ද මං දන්නේ නැහැ. ඔහු චපල යුවතියකට මුලා වී මුළු සිතින්ම ආදරය කළ ආදරවන්තයෙක්. ඔවුන්ගේ ආදරයේ විශේෂත්වය වූයේ ඔවුන් ආදරය කර තිබුණේ දුරින් ඉඳගෙන වීමයි. දුරින් සිට පෙම් කළත් ළඟින් හිඳිනවාටත් වඩා බලාපොරොත්තු ඔහුගේ සිතේ ඇය විසින් ඇතිකළා. ඇය මවා දුන්නු සිහින ලෝකයට මැදිවෙලා ඔහු මුළු ජීවිතයම ඇගේ ආදරයමයි කියා හිතාගෙන උන්නත් අවසානයේ ඔහුට ඇගෙන් උරුම වුණේ කඳුළු විතරයි.””මුලදී ආදරය නිහඬම සෙවණක් ලෙස සිතූ ඔහුට පසුව හැඟුණේ ආදරය නිහඬ ගොදුරක් ලෙසයි. ඔහුගේ හිතේ චපල ඇගේ ආදරය වෙනුවෙන් සිතුවිලි පාපොච්චාරණයක් තමයි මම මේ ගී සංකල්පනාව පද රචනයේ දී කෙරුවේ. බටහිර හා දේශීය සංගීතය එකට මුසුකර නිදහසේ, ශ්‍රවණය කරන්නයි මේ ගීතය නිර්මාණය කළේ. පසුගිය වකවානුවේ දී මෙන් ම තවමත් රිංගින් ටෝන්ස් සඳහා වැඩිපුර මෙම ගීතය යොදා ගැනෙන්නේ ගීත රසික සිත් සසල කිරීමට මේ ගීතයට හැකි වී ඇති නිසා කියා මට හිතෙනවා. තරුණ පරම්පරාව වෙනුවෙන් නිර්මාණය කළත් වැඩිහිටි රසිකයින් ද මේ ගීතයට ප්‍රිය කරනවා.”තව තවත් ගීතලෝලී සිත්ගන්නා ගී සංකල්පනා නිර්මාණය කරන්නට “සත්‍යජිත්ට ඉක්මන් සුවසෙත ලැබේවා”යි අපි ප්‍රාර්ථනා කරමු.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av12120915</link>
    <topic>ගෑනියෙක් ගේන කොට මොන තරම් දේවල් තියෙනවද හොයන්න බලන්න</topic>
    <author/>
    <content>ගෑනියෙක් ගේන කොට මොන තරම් දේවල් තියෙනවද හොයන්න බලන්නඒ පිටුපසින් බිරින්දෑ ඉතා ළෙන්ගතු අයුරින් සොයුරියගේ අතින් ගෙන ගියා ය. මේ උණුසුම් පිළිගැනීමෙන් ම දෙපාර්ශ්වයේ සබකෝලය මඟ හැරී හොඳ සුහදතාවයක් ගොඩ නැගුණි.“කොහොමද දැන් ගෙදර. අම්මයි අප්පච්චියි ඉන්න කාලේ දෙවංගියක් විතර ආවා ගියා මතකයි.”දෙමාපියන් සිහිපත් වීමෙන් ශෝකයක් දැනුණ ද ඉන් කියැවුණේ දෙගොල්ලන් ගැන අමුතුවෙන් සොයන්නට කියන්නට දෙයක් නැති බවය.“කොටසක් වහලා දාපු ගමන්. මට දැන් වැඩ කාරයො තියාගන ඇතිවෙලා. කුඹුර කරන්නෙත් අඳේට නිසා ඒවයැ වැඩත් අඩුයි.”“අප්පේ, කොහොම සෙනඟ පිරිච්ච තැනක් ද? රත්මල්කඩුව උන්නැහැ ඉන්න කාලේ හැමදාම වැඩ. ඔය කුඹුර කාටවත් දුන්නෑ.”“අපේ මලයට කුඹුර ගැන හොයනව තියා ඒක තියෙන්නේ කොහෙද කියලවත් සෝදිසියක් නෑ.”“කොහෙ කරන්ඩ ද? නඩු අහන්න බලන්ඩයි උසාවි යන්ඩයි නේද පුතා?”“පුතා...” ඒ බර හඬිවන් ධනුක තිගැස්සී පියවි ලොවට ආවේය.“ඔය අද ආවෙත් වැඩ කාටවත් පවරලා. ඒවා ඉවරවෙලා එන්ඩ හිටියොත් කවදාවත් මෙයාට කසාද බඳින්න නම් ලැබෙන්නෑ.”ශීලාගේ කතාවට උරහිස් ගස්සමින් හඬ නඟා සිනාසුණ නවරත්න බණ්ඩාර උජාරුවෙන් ධනුක දෙස බලා සිටියේ ය. ධනුක වට පිට බැලුවේ මනාලියගේ ප්‍රමාදය සිතින් නොරිස්සමින්ය.“මම පුද්ගලික ගමන් යොදා නොගන්නේ මගේ ම යහපත ගැන සිතනවට වඩා ක්ලයන්ටිස්ල ගැන හිතන්න ඕන නිසා.”“හරියට හරි පුතා...”ඔහු වහා අනුමත කළේ ය. ක්‍රමයෙන් හැම දෙනා අතර හොඳ කතා බහක් ඇති විය.ඇය ආවේ මෑණියන් සමඟ ය. ධනුක වාඩි වී සිටි ස්ථානයට ඇගේ පිවිසීම මුල සිටම ඉතා හොඳින් දර්ශනය වීම නිසා ඔහුට ඇගේ සෑම ඉරියව්වක් ම නිරීක්ෂණය කිරීමට හැකි විය.මනාව වැඩුණ අඟ පසඟ පළමු දැකීමෙන් ම ඔහු ආකර්ෂණය විය. ළා කහ පැහැති ඔසරියට සිහින් මාල පොටක් බැඳ තිබීමෙන් චාම් බව ඉස්මතු වී පෙනුණි. ඇය මව සමඟ පැමිණ ධනුක ඉදිරිපිට සිටගන්නා විට ධනුක නැඟී සිටියේය.“ඕක අතට ගන්න...”ශිලා රහසින් පැවසුවා ය. ධනුක බුලත් හෙප්පුව මත දෙඅත් තබා ඇගේ මුහුණ මැනවින් බලා සිටියේ ය. සෙමින් මෝදුවන සඳක් පරිද්දෙන් ඇගේ දෙතොල් මත මඳ සිනහවක් නැඟිණි. ඇත්තෙන්ම ඇය රූමත් ය. සුන්දරය, ධනුක බුලත් හෙප්පුව අතට ගෙන සොහොයුරිය දෙස බැලුවේ ඊළඟට කළ යුතු දේ අසන්නටය.“අම්මා නැතිවෙච්ච දා ඉඳල මෙයා අක්කගෙ තුරුල්ලේ තමයි. හැම දෙයක් ම අක්ක කරල දෙනකම් බලා ඉන්නවා.එවර කතා කළේ ධනුකගේ මස්සිනා ය. ඒ කතාවට කවුරුත් සතුටු වූ බව මුහුණුවලින් දිස් විය. සුලෝචනා ඒ ඇගේ නමයි. කෑම බීම එමට සාදා තිබූ බව මේසයේ ඉඩ කඩ මඳකමින් පැහැදිලි විය. ඇය සමඟ නිදහසේ කතා බස් කිරීමට ඉඩ සලස්වන්නට මෙන් ශීලා මැද මිදුල පැත්තට ඇදුණේ සැමියාට අතින් සන් කරමිනි. ධනුක නැගිට ආලින්දය පසුකර මිදුලට බැස්සේ ය. ගාණකට කපන ලද ඊතණ පඳුරු තුනක් හෝ හතරක් පේළියට සිටුවා තිබුණි. මල් පිරී තිබූ රතු සුදු හා ළා පැහැති රෝස පඳුරු ඉතා මනරම් දසුනක් විය. කට්ටි දෙකකට වන සේ සකස් කර තිබූ දෙවැනි මිදුලට බැසීමට පඩි කිහිපයක් තිබුණෙන් ඔහු දෙවැනි මිදුලට බැස්සේ ය. විශාල ගස් කොළන් වුවත් ඒවා නන් විසිතුරු විය. තැඹිලි පැහැති පොකුරු මල් ගස යට හොඳ හෙවණක් තිබූ නිසා ධනුක එහි ගියේය.සුලෝචනා වට පිට බලද්දී ධනුක බිම වැටී තිබූ මලක් අහුලා නැහැයට ළං කරනු දුටුවා ය. ඕ සෙමින් ඔහු දෙසට ගමන් කර නැවතී බලා සිටියේ ඔහුගේ අවධානය ලැබෙන තුරුය.“මේ මල් මොනවද?”ඔහු ඈ වෙතට යොමු කළේ ප්‍රශ්නයකි. සුලෝචනා ඉදිරි දුර ප්‍රමාණයන් ගෙවා ඔහු සමීපයට පිවිසියාය.“නම දන්නේ නැහැ. ඒක අප්පච්චිට යාළුවෙක් දීලා. හරිම ලස්සනයි නේද?ධනුක හිස සෙලවීය. ඈ සිනාසෙන විට කම්මුල් දෙකම සුලිවලින් අලංකාර විය.“මොකෝ බලන්නේ?”සුලෝචනා කෝමල ස්වරයෙන් අසමින් මල් කිහිපයක් අහුලා ගත්තාය.“මම ආවෙත් ඒකටනේ... ඉතින් බලන්න අවසර ගන්න ඕන නැහැ.”දෙදෙනාගේ මිහිරි සිනා හඬින් මලිත්තන් දෙදෙනෙක් ඉගිලී ගියහ.“එහෙම නම් කාටත් හොරෙන් මිදුලට බැස්සේ?” ඇය දෙතොල් උල් කළේ සුරතල් ලෙසිනි.“මේ මල් හිටවන්නේ ඔයාද? හරියට උද්‍යානයක් වගේ ලස්සනයි.”ධනුක ඈ දුන් මල් පොකුර ඈතට කර හැඩ බැලීය.“මමත් මල් පැළ ගේනවා. හිටවන විදිහ පෝර දමන විදිහ කියල දුන්නාම සේකර ඒවාට සාත්තු කරනවා. ඔයා මල්වලට ආසයි වගේ නේද?”“එච්චරම නැහැ. ඒත් දැක්කාම හිතට පුදුම සතුටක් දැනුණා.”“මල් විතරමද?”ඈ ගුරුවරියක් නිසා මුඛරි කමක් රැඳී ඇති බවක් ධනුක සිතාගත්තේය. පිළිතුරක් දීමට ප්‍රථම වැඩිහිටියන් ඔවුන් විපරම් කරනු දැකීමෙන් සුලෝචනා උඩ මිදුල දෙසට දිව ගියේ සිනාසෙමින්ය.“මොකද ළමයා ඔහොමත් දුවනවද ගෑනු ළමයි?”මව මවා ගත් ආඩම්බරයෙන් පැවසුවාය. සුලෝචනා මවගේ ඇඟේ දැවටෙමින් සිනහව නතර කර ගත්තාය.“මොනවද දෙන්නා ඔච්චර වෙලා කතා කළේ? අපේ මලයට නම් නඩුවලින් තොර ලෝකයක් නෑනේ?”බෝකුන්දර වලව්වෙන් සමුගන්නා විට සැන්දෑවීමට ආසන්නව තිබුණි. බොහෝ තොරතුරු කතා බස් කිරීමත්, උදේ සිට ලැබූ වෙහෙසත් නිසා, ශීලා ආ ගිය තොරතුරු කතා කිරීම පසුවට කල්දමා විවේක ගත්තා ය. වාහනයේදී ඇසූ ප්‍රශ්නවලට ධනුක පිළිතුරු සැපයූවේ කෙටියෙනි.එක පාරටම හා’ යි කියන්න අපටත් බැහැ. ගෑනියෙක් ගේන කොට මොන තරම් දේවල් තියෙනවද හොයන්න බලන්න.”ශීලා ධනුක ගේ මුහුණේ ඇති කැමැත්ත නොසලකමින් කතා කළේ තරමක මාන්නයකින්ය.“ඒ උදවිය නම් අත උඩින් කැමැතියි වගේ ධනුකව හොඳට හිතට අල්ලලා.”මස්සිනාගේ කතාවට ධනුක හිස හරවා බැලුවේ සිනා සෙමිනි.“අකැමැති වෙන්න මොනවද අපේ අඩු? ධනුක ඔයා මොකද ඒ කෙල්ල ගැන හිතන්නේ? අපරාදේ කියන්න බෑ සුලෝචනා නම් නියම කුමාරිහාමි කෙනෙක් තමයි. පෙනෙයි ද හැඩ??”“දැන් අක්කම කිව්වේ එක පාරට ‘හා’ යිකියන්න එපා කියලනේ.”“මෝඩයො, ඒක කියන්න එපා කිව්වේ ඒ උදවියටයි. අපිත් ටිකක් ගණං උස්සල ඉන්න ඕනේ. දැක්කනේ කුඹුරු පෙන්වල කිව්ව දේවල්?”“අපි ඕවා පස්සෙ කතා කරමු ශීලා. මල්ලි කැමැති නම් අපි ඒ අයට ඒක හදිස්සි නොවී දන්වමු.”කතාව එතනින් හමාර විය.හැන්දෑවේ සුරංග හා නිමන්ත පන්සලට ගොස් බොහෝ වේලාවක් ස්වාමින් වහන්සේ සමඟ කතා බහින් පසු වූහ.හාමුදුරුවන්ගේ අදහස වූයේ ලබන මස අග වීමට පෙර විවාහය සිදුවීම කළ යුතු බව ය. ඉන් ඔබ්බට සුරංගට විවාහ යෝගයක් ඇත්තේ ම නොමැති බව උන්වහන්සේ ගේ තද විශ්වාසය ඊට හේතුව විය.“කොහොමද හාමුදුරුවනේ මේ හදිස්සියෙ කසාද බඳින්නේ? අපේ නඟාගේ විභාගෙටත් තව වැඩි දවසක් නෑනේ?”සුරංගට ද ඇසීමට තිබුණේ ඔය ප්‍රශ්නයමය. දෙදෙනාම සිතුවේ ඉන් හාමුදුරුවන් කලබලයට පත්වී වෙනත් විකල්ප අදහසක් දරාවි කියා ය. එහෙත් ඒ නිහඬ බව බොහෝ සෙයින් ගැඹුරු බවක් ගත්තේ ය.“මේක ඒ තරම් හොඳ කාලයක් නොවෙයි දෙන්නටම. වැඩි හිටියො එක්ක කතා බස් කරල තීන්දුවකට ආවොත් හොඳයි.”උන්වහන්සේ අන්තිමට පැවසුවේ එපමණකි. සුරංග හා නිමන්ත ආවා මෙන් ම තීරණයකින් තොරව පන්සල් භූමියෙන් පිටමං වූහ.“කෝකටත් හෙට අනිද්ද ගිහිල්ල නංගි හම්බවෙලා කතා කරමු. එයා නම් එක පයින් කැමැති වෙයි?”“වෙන ප්‍රශ්නයක් නැහැනේ නිමන්ත. මට නම් තේරෙන්නෙ නෑ හාමුදුරුවෝ මොකද ඔය තරම් හේතු කාරණා කියන්නේ කියලා.“මොකක් හරි තියෙන හින්දනෙ බං කියන්නේ. ඕකට ඔච්චර නහින්ඩ ඕන්නැහැ. හෙට නෙවෙයි අනිද්ද සෙනසුරාදා යමන් නුවර.”නිමන්ත කීවේ දෑත් විදහා නළුවකු රඟපාන අයුරින් ය. සුරංගට දැනෙන්නේ අපමණ සැහැල්ලු බවකි. නිල්මිණි හා ඉක්මනින් විවාහ වීමේ අදහස ඔහුට දැනුණේ ඈ අවසාන වරට ගමට ඇවිත් සිටි දිනවලදී ය. ඇය සමඟ කතා කිරීමේ දී ඔහුට බොහෝ වැදගත් කරුණු ඇගෙන් ලබා ගන්නට හැකිවීම එක් හේතුවකි. නිරන්තරයෙන් සිතට ගලා ආ සැහැල්ලු බව හා සැනසීම තවත් කරුණකි.උදේ හීල නිමවා සුරංග හා නිමන්ත නුවර යෑමට පිටත් වූයේ දහවල් නිල්මිණි හමුවීමේ බලාපොරොත්තුවෙනි. මව විසින් සාදන ලද පැණි අලුවා බෑගයක් පුච්චා තලා ගත් කජු මද උරයත් සුරංග අතේ තැබූ නිමන්ත, ඇයට වියදමට දීමට මුදල් ස්වල්පයක් ද කලිසමේ රුවා ගත්තේය.දහවල් කෑම වේලාවට ප්‍රථම නිල්මිණිගේ නේවාසිකාගාරය අසලට ගිය දෙදෙනා වට පිට බැලුවේ තවමත් නිල්මිණි පාසල ඇරී නේවාසිකාගාරයට නොපැමිණියේ මන්දැයි සිතමින්ය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av12120916</link>
    <topic>‘හඳයා’ ළමා චිත්‍රපටයක් ද?</topic>
    <author>සුනිල් මිහිඳුකුල</author>
    <content>‘හඳයා’ ළමා චිත්‍රපටයක් ද?ජාතික හා ජාත්‍යන්තර මට්ටමේ සම්මාන දිනාගත්තා වූද, විචාරක ප්‍රශංසාව නොමඳව ලබාගත්තා වූද ටයිටස් තොටවත්තයන්ගේ ‘හඳයා’ චිත්‍රපටය ළමා චිත්‍රපටයක් ලෙස හැඳින්විය හැකි ද? එහි කතා පුවත ළමා චිත්‍රපටයකට සුදුසු වන්නේ ද?මෙබඳු ප්‍රශ්න මට පැන නැඟුණේ මා මෑතදි කියවු එක්තරා පොතක් හේතුකොටගෙනය. එය ඕෂදි ගුණසේකර විසින් ලියන ලද ‘ළමා සිනමාව : විමර්ශනාත්මක අධ්‍යයනයක්’ නමැති පොතය.‘හඳයා’ ළමා චිත්‍රපටයක් නොවන බවටවත් එහි කතා පුවත ළමා චිත්‍රපටයකට අනුචිත වන බවටවත් ඇය තම පොතේ කිසිවක් සඳහන් නොකරයි.එහෙත් එය කියවා නිමවූ කල්හි ඉහත ප්‍රශ්න දෙක මසිතෙහි පැන නඟිනු වැළැක්විය නොහැකි වූ බව කිව මනාය.‘හඳයා’ කෙසේ වෙතත් ‘ළමා චිත්‍රපට’ යන වර්ගීකරණය යටතේ මෙරට නිෂ්පාදිත චිත්‍රපට බොහෝමයක්ම ළමා චිත්‍රපට නොවන බව ඕෂදි තම පොතෙන් අවධාරණය කරයි. ‘මඩොල් දූව‘, ‘අලි පැටියෝ ඔයයි මමයි’, ‘අලි පැංචා මගේ මිතුරා’ එවන් සිනමාපට තුනකි. ‘මඩොල් දූව‘ හැඳින්වීම වඩාත් නිවැරදි වන්නේ ළමා චිත්‍රපටයකටත් වඩා යොවුන් චිත්‍රපටයක් ලෙසය. සෙසු චිත්‍රපට දෙක ‘සූරිය අරණ’ ජනපි‍්‍රය වීමෙන් ඉනික්බිතිව හුදු වාණිජමය අරමුණ පෙරදැරි කරගෙන තැනු කබල් ළමා චිත්‍රපටය.මෙහිදි මට එක්තරා සිද්ධියක් ද සිහියට එයි. ‘අලි පැටියෝ ඔයයි මමයි’ චිත්‍රපටය නැරඹු එක් දේශපාලනඥයකු පවසා සිටියේ අප නිපදවිය යුත්තේ මෙවන් චිත්‍රපට බවයි. ඉන් ප්‍රකාශ වූයේ වෙන අන් කිසිවක් නොව එම දේශපාලනඥයාගේ අවරසිකත්වයයි.ළමයකු හෝ ළමයින් ප්‍රධාන චරිත රඟපෑ පමණින් එය ළමා චිත්‍රපට වන්නේ ද? පැහැදිලිවම නැත. එසේ නම් ‘බයිසිකල් තීෆ්’, ‘පාතර් පංචාලි’, ‘ද ටින් ඩ්‍රම්’ වැනි සිනමාපට ද ළමා චිත්‍රපට ලෙස හැඳින්විය හැකි වනු ඇත. ඒ අරුතින් සලකා බලන කල සෝමරත්න දිසානායකගේ ‘සරෝජා’ හෝ ‘සූරිය අරණ’ හෝ ‘සමනළ තටු’ හෝ ළමා චිත්‍රපට නොවන්නේය. ඒ; ඒවායේ තේමාවන් ළමා මනස ඉක්මවන සුලු බැවිනි.‘සරෝජා’ හා ‘සූරිය අරණ’ ළමා චිත්‍රපට ද යන ප්‍රශ්නය ඕෂදි ද මතුකර ඇත.මෙහිදී අප සැලකිල්ල යොමාලන්නේ ආචාර්ය ලෙස්ටර් ජේම්ස් පීරිස් වරක් දක්වා තිබු අදහසක් කෙරෙහිය. ඒ මෙපරිදිය.“...’සූරිය අරණ’, ‘සමනළ තටු’ වගේ චිත්‍රපටත් ළමා චිත්‍රපට හැටියට හඳුන්වන්න බැහැ. ළමයින් සඳහා ප්‍රධාන වශයෙන්ම තේමාකර ගත යුත්තේ විනෝදාස්වාදය පමණයි. එයට දේශපාලන හෝ විවිධ සමාජ අර්ථකථන කිසිසේත්ම අදාළ වන්නේ නැහැ.” (‘සරසවිය’ 9. 3. 2006)පූර්වෝක්ත පසුබිම තුළ අපට හැබෑ ළමා චිත්‍රපට ලෙස පිළිගත හැකි චිත්‍රපට මොනවා ද? මගේ දැක්මට අනුව නම් ‘පිංහාමි’ හා ‘අතුරු මිතුරු’ හොඳ ළමා චිත්‍රපට දෙකකි.එහෙත් ‘හඳයා’ ළමා චිත්‍රපටයක් ද? මෙහිලා මා මුලින්ම මතු කළ ප්‍රශ්නයට දැන් අපට ප්‍රවිෂ්ට විය හැකිය.‘හඳයා’ යනු ප්‍රතිවිරෝධතා බහුල චිත්‍රපටයකි. එහි වැඩිහිටියන් විසින් ළමයින් වෙත මුදා හරිනු ලබන ප්‍රචණ්ඩත්වය ඇත. මත්පැන් බොන දර්ශන ඇත. ඉහත සිනමා පොත ලියු ඕෂදි ගණන් බලා ඇති ආකාරයට එහි මත්පැන් බොන අවස්ථා 8 ක් ඇත. මෙහි චරිත තනිකරම කළු (දුදන) සුදු (සුදන) වශයෙන් බෙදේ. හොඳ චරිත සඳහා පැහැපත් මුහුණු සහිත ළමා නළුවන් ද දුෂ්ට චරිත සඳහා පැහැපත් නැති කොටින්ම පෙනුමෙන් ද අඩු ළමා නළුවන් යොදාගෙන ඇත. ළමා චිත්‍රපටයක නුවුවමනා ආකාරයේ දර්ශන (ගැමුණු විජේසූරිය හා පර්ල් වාසුදේවි පෙනී සිටින ජවනිකා) මෙහි ඇතුළත්ය.‘හඳයා’ විචාරක ප්‍රශංසාව නොමඳව දිනු චිත්‍රපටයක් බව මම මෙහි අන් තැනක කියා සිටියෙමි. කරුණාසේන ජයලත්, එච්. ඒ. සෙනෙවිරත්න වැනි විචාරකයන් එය වර්ණනා කළේ ඉහළින්මය. එසේ වුවත් ඉහත අඩුපාඩු ඔවුන් දෙදෙනාට පෙනී ගොස් නොතිබිණි.‘හඳයා’ හි මෙකී දුබලතා තර්කානුකූලව පෙන්වා දුන් එක්තරා විචාරකයකු ගැන මෙහිලා කිසියම් සඳහනක් කළ යුතුය. ඔහු කුමුදු කුසුම් කුමාර ය. ‘මාවත’ සඟරාවට ඔහු ‘හඳයා’ අළලා ලියු විචාරයකදි මේ ඌනතා සෘජුව පෙන්වා දුන්නේය. ඔහුගේ අදහස් කුළුගැන්වෙන අපූර්ව ශීර්ෂ පාඨයක් ද එම විචාර ලිපියට යොදා තිබිණි. ඒ ‘මුඩුක්කුවක රඟදැක්වෙන සුරංගනා කතාවක් : හඳයා?’ යන්නයි.කුමුදු කුසුම් කුමාර යනු එක්තරා කාලයක යථාර්ථවාදී වුත් ප්‍රගතිශීලි වූත් දැක්මකින් සිනමා විචාර ලියු ලේඛකයෙකි. එදා පියල් සෝමරත්න හැරුණුකොට ‘මාවත’ සඟරාවට සිනමා විචාර බොහෝමයක්ම ලීවේ ඔහුය. අද කොළඹ විශ්ව විද්‍යාලයේ දේශපාලන විද්‍යා අංශයේ ආචාර්යවරයකු වන කුමුදු දැන් සිනමා ලේඛනයෙන් හා විචාරයෙන් දුරස්ථව සිටීම මෙරට සිනමා සංස්කෘතියට බලවත් පාඩුවක් බව ද පෙන්වා දිය යුත්තකි.‘හඳයා’ හි පැනෙන ඉහත අඩුපාඩුවලට මුඛ්‍ය හේතු දෘෂ්ටිමය දුබලතා බව කුමුදු ‘හඳයා’ විචාරයෙහිලා කියයි.ඉහත කරුණු, කාරණා ‘හඳයා’ චිත්‍රපටය දෙස අලුත් විදියකට බලන්න, එය වෙනත් දෘෂ්ටිකෝණයකින් යුතුව කියවීමට දොරක්, කවුළුවක් අපට විවෘත කර දෙනු ඇතැයි මම සිතමි.එසේම මේ සියල්ලෙන්ම සාක්ෂාත් වන තවත් එක් කරුණක් ඇත. ඒ නම් අපට අර්ථවත් ළමා චිත්‍රපට එකක් දෙකක් තිබෙනු හැරුණුකොට පොදුවේ ගත හැකි ළමා සිනමාවක් කියා දෙයක් නොමැති බවය. ඒ කෙරෙහි අවධානය යොමුකිරීම සමකාලීන සිනමාකරුවන්ගේ වගකීම වන්නේය.  ලෝක සිනමාවේ විවිධ ශානර (GENRE) දක්නට ලැබෙනවා. සංගීතමය චිත්‍රපට කියන්නෙත් එබඳු එක් වර්ගීකරණයක්. ‘මයි ෆෙයාර් ලේඩි’, ‘සිඟින් ඉන්ද රේන්’, ‘වෙස්ට් සයිඩ් ස්ටෝරි’, ‘සවුන්ඩ් ඔෆ් මියුසික්’ මෙබඳු ශානරයේ චිත්‍රපටවලට හොඳ උදාහරණ.ඉන්දීය සිනමාවේත් හොඳ සංගීතමය චිත්‍රපට තිබෙනවා. මෙහෙබුබ් ඛාන්ගේ ‘අන්මොල් ගාඩි’, උදය ශංකර්ගේ ‘කල්පනා’, කමල් අම්රෝයිගේ ‘පාකීසා’ මෙන්ම රාජ් කපුර්ගේ ‘බර්සාත්’ ද හොඳ සංගීතමය චිත්‍රපට ලෙස විචාරකයන් සලකනවා.රාජ් කපුර්ගේ හැම චිත්‍රපටයක්ම වගේ අපේ රටේ තිරගත වෙලා තිබෙනවා. එක්කෝ මහජන ප්‍රදර්ශන විදියට. නොඑසේ නම් චිත්‍රපට උත්සවවලදි. 1995 දී ඔහුගේ චිත්‍රපට උලෙළක් කොළඹ පැවැත්වුණා. ඒ ආසියානු සිනමා කේන්ද්‍රය වාර්ෂිකව පවත්වගෙන ආ ඉන්දීය චිත්‍රපට උලෙළේ පියවරක් වශයෙන්.රාජ් කපුර්ගේ චිත්‍රපට අතරින් ‘බර්සාත්’, ‘සංගම්’, ‘මේරා නාම් ජෝකර්’ යන චිත්‍රපට තුනට මම පෞද්ගලිකව කැමැතියි.’සංගම්’ චිත්‍රපටයට පාදක වුණේ ටෙනිසන් ගේ ‘ඊනොක් ආඩ්න්’ කවි පොත බව මෙම චිත්‍රපටයේ තිරකතා රචකයා වූ ඉන්දර් රාජ් ආනන්ද තමා සමඟ පැවසූ බව ආචාර්ය තිස්ස අබේසේකර වරක් සඳහන් කර තිබුණා. (අපේ ‘සුදෝ සුදු’ කවි පොතට හා ඒ ඇසුරෙන් තැනුණු චිත්‍රපටයට වස්තු වුණේත් මේ කතාවම තමයි.)’සංගම්’ චිත්‍රපටයේ ප්‍රධාන චරිත තුනයි. ඒ ගෝපාල් (රාජ් කපුර්) සුන්දර් (රාජේන්ද්‍ර කුමාර්) හා රාධා (වෛජයන්තිමාලා). මේක තුන් කොන් පෙම් කතාවක්. හොඳ භාවාත්මක ප්‍රේම වෘත්තාන්තයක්. මෙහි වඩාත්ම හොඳින් රඟපාන්නේ කවුද කියලා කියන්න අමාරුයි. මොකද තුන්දෙනාම ඉතාම විශිෂ්ට ලෙස චරිතාංග නිරූපණයේ යෙදෙනවා.’සංගම්’ විතරක් නෙමෙයි; රාජ් කපුර්ගේ හුඟක් චිත්‍රපටවල සාර්ථකත්වයට කලා ශිල්පීන් දෙන්නෙක් බලපෑවා. එක්කෙනෙක් රාජ්ට තිරයේ පසුබිම් ගී ගැයූ මුකේශ්. අනිත් කෙනා ඒ චිත්‍රපට සංගීතවත් කළ ශන්කර් සහ ජායිකිෂන් යුවළ. ‘සංගම්’ චිත්‍රපටයේ ගීත අතිශයින් ම මිහිරියි.1954 දි රාජ් කපුර් ලංකාවට ඇවිත් තියෙනවා. එහිදි ඔහු එඩීලා - රුක්මණිලත් එක්ක විනෝද වුණු ආකාරය දැක්වෙන අපූර්ව ඡායාරූපයක් රුක්මණි ලියපු ‘මගේ ජීවිත විත්ති’ පොතෙන් දැකගන්න පුළුවන්. ඒ ඡායාරූපයට අනුව රුක්මණි කියන සින්දුවකට තබ්ලාවෙන් සහාය වෙන්නේ රාජ්.ලංකාවේදි රාජ්ට එක්තරා විරිදු සින්දුවක් අහන්න ලැබුණා. ඔහු ‘ශ්‍රී 420’ චිත්‍රපටයට ගීත පටිගත කරද්දි ශන්කර් ජායිකිෂන්ට ඒ විරිදුවේ තනුව කිව්වා. ‘දිල්කා හර්සු නෙ දිල්වාලා’ ගීතය නිර්මාණය වුණේ ඒ විරිදුවට සමාන තනුවකට අනුවයි. පස්සෙ ‘සරාගොයියා හරි මිනිහා’ යන නමින් සිංහලට ගත්තෙත් ඒ හින්දි ගීතයේ තනුවමයි.ලංකාවට ඇවිත් චිත්‍රපටයක් කරන්නත් රාජ්ට අදහසක් තිබුණා. ඒ චිත්‍රපටයේ නම ‘අජන්තා’. ඉන්දියාවේ අජන්තා හා එල්ලෝරාවල චිත්‍ර ඇඳපු ශිල්පියා සීගිරි බිතු සිතුවම් නිර්මාණය කරන්න ලංකාවට එනවා. ඔහු මෙහිදි සිංහල තරුණියක් සමඟ ප්‍රේම සම්බන්ධයක් ඇතිකර ගන්නවා. ඒක තමයි මේ චිත්‍රපටයේ කතා තේමාව. සීගිරි චිත්‍ර ඇන්ඳේ අජන්තා හී චිත්‍ර ඇඳපු ශිල්පියා ම බවට පිළිගැනීමක් රාජ්ට තිබුණු බව මේ කතාව මාත්තෙක්ක කියපු ප්‍රේම්නාත් මොරායස් තවදුරටත් මා හා කියා සිටියා.රාජ් කපුර් ගේ චිත්‍රපටවල නව නළු රසයම තිබෙනවා. රොමෑන්ටික් ප්‍රේමකතාව, විරහව, හාස්‍යය, ගීත රසය මේ ඔක්කොම කැටිකරගත් වෘත්තාන්ත තමයි ඔහුගේ චිත්‍රපටවල තිබුණේ. ඉන්දීය සිනමා ඉතිහාසය අළලා යෑෂ් චෞද්රි අධ්‍යක්ෂණය කළ ‘ෆ්‍රේම් විතින් ද ෆේ‍්‍රම්’ නම් වූ වාර්තා චිත්‍රපටයේ රාජ් කපුර්ගේ සම්මුඛ සාකච්ඡාවක් ඇතුළත් වෙලා තිබෙනවා. එහිදි සිනමාව යනු බහු කලා මාධ්‍යයක් බව කියන රාජ් එහි සංගීතය, කවිය, නාට්‍ය, චිත්‍රය යනාදි වශයෙන් සෑම කලාවකම අංගෝපාංග තිබෙන බව අවධාරණය කරනවා.එසේ වුවත් රාජ් කපුර් මහලොකු සිනමාකරුවෙක් නෙමෙයි. කොටින්ම මහාචාර්ය විමල් දිසානායකට විමර්ශනාත්මක පොතක් ලියන්න තරම් විශිෂ්ට සිනමාකරුවෙක් නෙමෙයි. විමල්ගේ පොතට වඩා බනී රූබන්ගේ ‘ද ෆැබියුලස් ෂෝමන්’ පොත හොඳ බව අමරනාත් ජයතිලක මාත්තෙක්ක කියා තිබෙනවා. ඇත්තෙටම රාජ් ‘ෂෝමන්’ කෙනෙක් තමයි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=av12120917</link>
    <topic>අමීර්-රාණි රඟන ‘ටලාෂ්’ දැන් රිදී තිරේ</topic>
    <author>සුජීව තේවහෙට්ටිගේ</author>
    <content>අමීර්-රාණි රඟන ‘ටලාෂ්’ දැන් රිදී තිරේබොලිවුඩ් තිරයට අලුතින් ම එක් වූ චිත්‍රපටය, ‘ටලාෂ්’ අධ්‍යක්ෂණය කළේ, රීමා කාග්ටියි. පසුගිය වසරේ මාර්තු මාසයේදී මේ චිත්‍රපටයේ වැඩකටයුතු ඇරඹුණා. මෙහි රූපගත කිරීම් සිදුවුණේ ඉතාමත් විනෝදකාමී ගතියකින් බවයි, චිත්‍රපටයේ ප්‍රධාන චරිත නිරූපණය කළ අමීර් ඛාන්, රාණි - මුඛර්ජි සහ චිත්‍රපටයේ අධ්‍යක්ෂවරිය පැවසුවේ.අමීර් රඟපාන්නේ සුර්ජාන් සිං නමැති පොලිස් නිලධාරියෙකුගේ චරිතයක්. රාණි, ඔහුගේ බිරිඳ ලෙස රඟපානවා චිත්‍රපටයේ කතාවට නම් හාස්‍යය මුසු වී නැහැ. සංවේදී සහ ත්‍රාසජනක දර්ශන ඇතුළත්ව තිබෙනවා.ඒ වුණත් අමීර්, රාණි සහ සෙසු නළු නිළියන් මෙන් ම චිත්‍රපටයේ කාර්මික ශිල්පීන් පවා රූපගත කිරීම් කිරීමෙන් පසුව ලැබෙන විවේක වේලාවන් තුළ විහිළු තහළු කරගනිමින් සිටි බවයි ආරංචි.“අධ්‍යක්ෂ රීමා නිතරම මාත් එක්ක විහිළුවට රණ්ඩු වුණා. මේ විහිළු නිසා අපිට වෙහෙසක් දැනුණෙ නැහැ.” අමීර් පැවසුවා. අමීර් සමඟ විහිළු තහළු කරගත්තේ රීමා විතරක් ම නොවෙයි.රාණි ද ඔහු සමඟ කෙළිදෙලෙන් කාලය ගත කළා. “රාණි මට හුඟක් වෙලාවට මගේ උදේ කෑම එක හරියට කන්න දුන්නෙ නැහැ. ඉස්සර ‘ලගාන්’ චිත්‍රපටය රූපගත කරද්දිත් එයා ඔහොමමයි.ඒ චිත්‍රපටයේ නිෂ්පාදකවරයා මමයි. ඒත් ඒ දවස්වලත් මම උදේ කෑම ගන්න කොට එයා ඇවිත් ඒකට බාධා කරනවා. ඒ විහිළුවටයි.” අමීර් සුපුරුදු සිනහව නංවමින් පැවසුවා.අමීර්, මේ චිත්‍රපටය රූපගත කරන අයුරු බලන්නට පැමිණි ළමයින් සමඟ පවා සෙල්ලම් කරමින් සිටි බවයි දැනගන්නට ලැබුණේ.මේ චිත්‍රපටයේ අමීර් සහ රාණිගේ පුත්‍රයා ලෙස රඟපෑ කුඩා ජිනීත් සමඟ ද අමීර් සෙල්ලම් කරමින් විනෝද වූ බවත් පැවසෙනවා. ජිනීත් කීවේ අමීර්, රාණි සහ සෙසු අය තමන්ට බෙහෙවින් ම ආදරය දැක්වූ බවයි. ‘ටලාෂ්’ චිත්‍රපටය නොවැම්බර් 29 දා තිරගත කිරීම ආරම්භ කළා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=am1212091</link>
    <topic> නිතර රූපවාහිනිය නැරඹීම දරුවාගේ මානසික වර්ධනයට බාධාවක්</topic>
    <author>ගාමිණී සුසන්ත</author>
    <content> නිතර රූපවාහිනිය නැරඹීම දරුවාගේ මානසික වර්ධනයට බාධාවක්රිජ්වේ ආර්යා ළමා රෝහලේළමා මානසික රෝග පිළිබඳ විශේෂඥ වෛද්‍යස්වර්ණා විජේතුංගඅපේ පුතා හරිම දඟයි.” ”අපේ දුව වැඩිය කතා කරන්නෙ නෑ ඔහේ පැත්තකට වෙලා ඉන්නවා.”ඒ වගේ කතා ඔබත් අසා ඇතිවාට සැක නැහැ. කුඩා දරුවන් ඇති මවුපියන්ට දරුවන්ගේ ඒ වගේ හැසිරීම් ඉතා ගැටලුකාරී තත්ත්වයක්. එවැනි ලක්‍ෂණ දරුවන් වෙතින් පෙන්නුම් කරන්නේ ඇයි, ඒවා යථා තත්ත්වයට පත්කරගත හැකිද? ඒ සඳහා කළ යුත්තේ මොනවාද? වැනි ගැටලු අපි ළමා මානසික රෝග පිළිබඳ විශේෂඥ වෛද්‍ය ස්වර්ණා විජේතුංග මහත්මිය වෙත යොමු කළෙමු.දරුවකුගේ කිසියම් මානසික අඩුපාඩුවක් ඇතිනම්, එම දරුවා වෙතින් පෙන්නුම් කෙරෙන විශේෂ ලක්‍ෂණ, වෙනස්කම් මොනවාද?ළමයා යනු මානසිකව සහ ශාරීරිකව දිනෙන් දින මොහොතින් මොහොත වර්ධනය වන කෙනෙක්. ළමයාගේ වර්ධනය එක තැනක නැවතී තිබෙන්නේ නෑ. කිසියම් ළමයකු තුළ මානසික ඌනතාවක් ඇති බව දැනගත හැකි වන්නේ එම වයසේ වෙනත් දරුවන් කරනු ලබන සහ කළ යුතු ක්‍රියාකාරකම් පිළිබඳව සන්සන්දනාත්මකව විමසා බැලීමෙන්.ළමා අවදිය යනු සෑම අංශයකින්ම ඉක්මන් වෙනසක් වර්ධනයක් දකින්න ලැබෙන කාලයක්. ළමා කාලයේ සිට වැඩිහිටි වියට පත්වන තෙක් එක් එක් කාල පරිච්ඡේද වලදී කායික, බුද්ධිමය සහ සමාජමය වශයෙන් ළමයා දියුණු වෙනවා. මේ, මේ වයසේදී මේ මේ දේවල් කළ යුතු යැයි කියා සම්මතයක් තිබෙනවා.එලෙස කිසියම් වයසකදී ළමයකු කළ යුතු කාර්යක් හෝ කීපයක් නොකරන්නේ නම්, එම දරුවාගේ වර්ධනයේ අඩුපාඩුවක් තිබෙනවා.කිසියම් දරුවකු තුළ මානසික වර්ධනයේ ඌනතාවයක් ඇති බව හඳුනාගන්නේ ඒ ආකාරයෙන්. උදාහරණ හැටියට දරුවකු ඇවිදීමට, බහතේරීමට, කතා කිරීමට, ප්‍රමාදවීම මෙන් ම වෙනත් දරුවන් සමඟ මුහුවීම එකට එකතු වී වැඩ කිරීම ප්‍රමාදවීම වැනි ලක්‍ෂණයන් කිසියම් දරුවකු වෙතින් පෙන්නුම් කළ හැකියි.එසේම තවත් දරුවකු අනෙක් සෑම විෂයකටම දක්ෂතා පෙන්නුම් කර ගණිතය වැනි එක් විෂයට දක්ෂ නොවිය හැකියි. කුඩා දරුවකු වෙතින් පෙන්නුම් කරන මානසික වර්ධනයේ ඌනතා ලෙස හඳුනාගන්නේ එම තත්ත්වයනුයි. සාමාන්‍ය දරුවන් මෙන් නැති වුණත් මෙම දරුවන් සෙමෙන් සෙමෙන් ඉබි ගමනින් මෙන්, ඉහත සඳහන් කළ හැකියාවන්ගේ වර්ධනයක් පෙන්නුම් කරනවා. එසේම මෙම දරුවන්ගේ වර්ධනය වීමේ චක්‍රය ඒ අයුරින්ම පෙන්නුම් කරනවා.ප්‍රධාන වෙනස වන්නේ සමාජයේ අනෙක් දරුවන්ගේ වර්ධනයට වඩා ප්‍රමාදයක් පෙන්වීම පමණයි. මේ දරුවකුගේ වර්ධනය පැත්තෙන් ඇතිවන ගැටලු.හොඳින් කතා කරමින් සිටි දරුවකු හදිසියේම කතා නොකිරීම මානසික වර්ධනයේ සහ මානසික ඌනතාවක් ද?ඔව්; එවැනි දෙයක් සිදුවන්නේ දරුවකුගේ වර්ධනය හදිසියේ ම ඇනහිටීමකින්. හදිසියේ ම කතාව ඇනහිටීම මෙන්ම දරුවකු තුළ පවතින තවත් හැකියාවන් වන වචනවලින් තොරව අංග චලනවලින් යමක් ප්‍රකාශ කිරීමේ හැකියාව නැතිවීම ද දරුවන් තුළ ඇතිවන තවත් මානසික ඌනතාවක් නිසා ඇතිවන තත්ත්වයක්. උදාහරණයක් ලෙස ඇඟිල්ල දිගුකර යමක් පෙන්වීමේ හැකියාව මුහුණින් ඉරියව්වලින් ඉඟියකින් යමක් ප්‍රකාශ කිරීමේ හැකියාව නැතිවීමත් මෙහිදී දක්වන්න පුළුවනි.එලෙස දරුවාට තමන්ගේ අවශ්‍යතා ප්‍රකාශ කරගන්න නොහැකි වුණාම ප්‍රචණ්ඩ වීම හැඬීම වැනි වෙනත් හැසිරීම් දක්වන්න ළමයා පෙලඹෙනවා. ඒ වගේම සම වයසේ දරුවන් සමඟ හොඳින් එකතුවීම වැනි හැකියාවන් ඉතාම හොඳින් පෙන්නුම් කරන තවත් දරුවකු පාසල් යාම පටන්ගත් විට අධ්‍යාපන කටයුතුවලට දුර්වලතාව පෙන්නුම් කළ හැකියි. මෙම දරුවනට කතා කිරීමට ගීත ගායනා කිරීම මෙන් ම සමවයසේ යහලුවන් සමඟ ඇසුරු කිරීමටත් හොඳ හැකියාවක් ඇතත් මොවුන් අකුරු ලිවීමට ගිය විට අකුරු නිවැරැදි ලෙස හඳුනා ගන්නේ නෑ. ඇතැම් විටෙක එවැනි දරුවන් අකුරු ලියන්නේ පැත්ත මාරු කරමින්. මෙම රෝග තත්ත්වය Dyslexia ලෙස හඳුන්වනවා. මෙම දරුවනට කියවීමට ගණන් හැදීමට මෙන්ම යම් යම් සංකල්ප හඳුනා ගැනීමේ අපහසුතාව තිබෙනවා. එවැනි දරුවන් විශේෂ අධ්‍යාපන අවශ්‍යතා ඇති දරුවන් ලෙස හඳුන්වනු ලබනවා.ඇතැම් දරුවන් ඉතා දඩබ්බර දඟ ස්වභාවයක් පෙන්නුම් කරනවා. මෙම තත්ත්වයන් දරුවන් තුළ ඇති කිසියම් මානසික ඌනතාවයක් නිසා සිදුවන්නේ ද?බොහෝ දරුවන් වෙතින් පෙන්නුම් කරන ලක්ෂණයක් තමයි අධික දඟ ස්වභාවයක් පෙන්නුම් කිරීම.බොහෝ මවුපියන් ඒ තත්ත්වය දරුවා කිසියම් මානසික ඌනතාවයක් නිසා හට ගන්නක් බව තේරුම් ගන්නේ නෑ. එසේ දරුවාගේ තත්ත්වය නිවැරැදි ලෙස තේරුම් නොගෙන දරුවනට සැරවැර වීම, දඬුවම් කිරීම ඉතා වැරදියි. මෙම දරුවන් “අධි ක්‍රියාකාරී දරුවන්” ලෙසයි හඳුන්වනු ලබන්නේ. මෙම රෝග තත්ත්වය Attenti on Defficient Hyperactivity Disorder (ADHD) ලෙස හඳුන්වනු ලබනවා. එසේම ළමයින් වෙතින් දඟ ස්වභාවය පෙන්නුම් කෙරෙන තවත් මානසික ඌනතාවයක් තිබෙනවා. එය හඳුන්වනු ලබන්නේ Sensory intergration problem ලෙසයි. මෙම තත්ත්වයට හේතුවන්නේ දරුවන්ගේ මොළයේ වර්ධනයත් සමඟම සිදුවන අසාමාන්‍යතාවයක්. ඇතැම් විටෙක එවැනි දරුවන් තමන්ගේ කන්වලට දැනෙන ශබ්දය වැඩි නම් කන් වසාගෙන පැත්තකට වී සිටිනවා. ඇසෙන ප්‍රමාණය මදි නම් එම දරුවන් අධික ලෙස කෑ ගසමින් හෝ අධික ශබ්දයක් ඇසෙන සේ යමකට ගසමින් සිටිනවා.ඒ දරුවනට සන්සුන් වීමට එම ශබ්දය යම් පමණකට හෝ අවශ්‍යයි. මෙම රෝගී තත්ත්වයට හේතු වන්නේ දරුවාට වටපිටාවෙන් දැනෙන උත්තේජනවලට වැඩි හෝ අඩු බවයි. මෙම තත්ත්වයන් වැඩිහිටියන් හොඳින් තේරුම් ගත යුතුයි. එසේම වෛද්‍යවරයා ද මෙවැනි දරුවන්ගේ තත්ත්වය නිවැරැදිව තේරුම් ගැනීම අවශ්‍යයි. එසේ තේරුම් නොගෙන අධික්‍රියාකාරී දරුවන් යැයි කියා ඖෂධීය ප්‍රතිකාර ලබාදීම වැරදියි. එය දරුවාට කරනු ලබන අසාධාරණයක්.ඉහතින් දැක්වූ අධික්‍රියාකාරී දරුවන් (ADHD)  තුළ අවධානය අඩුයි; ක්‍රියාකාරකම් වැඩියි. ක්‍රියාකාරිත්වය වැඩි නිසා මෙම දරුවනට එක දෙයකට අවධානය යොමු කිරීම ඉතා පහසුයි. මෙවැනි දරුවන් ඉතා ආවේගශීලියි. උඩ නැගීම, බිමට පැනීම, නිවසේ බඩු බාහිරාදිය නිතර ඇදීම වැනි ක්‍රියාකාරකම් මේ දරුවන් අධිකව පෙන්නුම් කරවා. එවැනි හැසිරීම් තමන්ගේ නිවසට පමණක් සීමා වන්නේ නෑ. මෙම දරුවන් පන්සලකට පල්ලියකට ගිය විටද ඉතා දඟ හැසිරීම් පෙන්නුම් කරනවා.පාසලේදී එවැනි දරුවන් ගුරුවරුනට ඉතාම කරදරයක් ලෙස හැසිරෙනවා. මෙම දරුවන් මුළු පන්තියටම බාධාවන අයුරින් කිසිසේත්ම අදාළ නොවන ප්‍රශ්න ගුරුවරයාගෙන් අසනවා. තමාගේ වාරය එනතෙක් ඉවසා සිටීමට මොවුන්ට නොහැකියි. මේවා ඒ දරුවන් සිතා මතා කරන ක්‍රියාවන් නෙමෙයි. අධික්‍රියාකාරිත්වය නිසා දරුවන් සිදු කරන ඉහත ක්‍රියාවන් බොහෝ විට මවුපියන් වැඩිහිටියන් නොසලකා හරිනවා. “ළමයි ඔහොම තමයි. ළමයි කොහොමත් දඟයිනේ” කියා වැඩිහිටියන් පවසනවා. එය වැරදි මතයක්. කුඩා අවදියේදී පෙන්නුම් කරන එවැනි ලක්‍ෂණ දරුවාගේ මොළය ටිකින් ටික දියුණු වන විට තරමක් මගහැරී යා හැකි වුවත් සියයට හැටක් පමණ ලක්‍ෂණ වැඩිහිටියන් වූ විට පවා පෙන්නුම් කළ හැකියි. එවැනි මානසික තත්ත්වයකින් පෙළෙන දරුවන්ගේ ජීවිතයට විශාල වශයෙන් පාඩු සිදුවෙනවා. අඩු අවධානය නිසා බොහෝ විට මොවුන්ගේ අධ්‍යාපනය කඩා කප්පල් වෙනවා.එවිට ගුරුවරයා වෙතින් මෙන් ම පන්තියේ සිටින අනෙක් දරුවන් වෙතින් මෙම දරුවා කොන් වෙනවා. වැඩිහිටියන් වූ පසුව මත්පැන් වලට මත්ද්‍රව්‍යවලට යොමුවන්නේ කුඩා අවදියේ මෙවැනි මානසික ඌනතාවයක් පෙන්නුම් කළ දරුවන් බව පෙනී ගොස් තිබෙනවා. ඒනිසා එවැනි අධික්‍රියාකාරී දරුවන් සුදුසු වෛද්‍යවරයකු වෙත යොමු කළ යුතුයි.හොඳින් මුඛරිව කතා කරමින් සිටි දරුවකු හදිසියේ ම ගොත ගැසීමට හෝ කතාව සම්පූර්ණයෙන්ම නැවැත්වීමට පෙලඹෙනවා. ඒ ඇයි?දරුවකුට එකවර ඇතිවන චිත්ත වේගයක් නිසා දරුවකුගේ හැසිරීම එකවරම වෙනස් වෙන්න පුළුවනි. බාහිරින් මෙම දරුවන්ට බලපානු ලබන ප්‍රශ්න බොහෝවිට ඒ සඳහා හේතු වෙනවා. ගොත ගැසීම ඉතා පුංචි දරුවන් වෙතින් දකින්න ලැබෙන ලක්‍ෂණයක්. වයස අවුරුදු 2 – 3 දරුවකුගේ බහ තෝරන වයසයි. ඒ වගේම එම වයස දරුවකුගේ භාෂාව හොඳින් දියුණුවන වයසයි. එම වයසේ දරුවන් අදහස් ගණනාවක් එකවර ප්‍රකාශ කිරීමට උත්සාහ කරමින් එය කරගත නොහැකිවීමත් නිසා එම වයසේ දරුවන් වෙතින් ගොත ගැසීමක් පෙන්නුම් කළ හැකියි.කතා කිරීමේදී හුස්ම ගැනීම සහ අදහස් ප්‍රකාශ කිරීම යන දෙකම එකවර සිදුවිය යුතුයි. හුස්ම උඩට අල්ලා ගනිමින් කතා කිරීම අපහසුයි. ඉතා කුඩා දරුවන් ගේ ගොත ගැසීමක් සිදුවන්නේ හුස්ම උඩට අල්ලාගෙන කතා කිරීමට යාම නිසයි; ඒ වගේම ඉතා සුළු කාලයකදී අදහස් විශාල ප්‍රමාණයක් ප්‍රකාශ කිරීමට යාම නිසයි. එසේම දරුවකු තරමක් ලොකු වූ පසුව දරුවාට බලපානු ලබන යම් යම් චිත්ත වේගයන් නිසාද දරුවකු ගොත ගැසීමට පෙලඹෙනවා. “ඔටිසම්” වැනි රෝග තත්ත්වයකදී හොඳින් කතා කර කර සිටින දරුවන්ගේ කතාව ඉබේටම නැවතෙනවා.දරුවකු තුළ සුළු ගොත ගැසීමක් පවතින විට “පුතේ ඔහොම නෙමෙයි කතා කරන්නේ. හරි විදියට කතා කරන්න” කියා කියන්න කියන්න දරුවාගේ ගොත ගැසීම වැඩිවෙන්න පුළුවනි. මෙහිදී ක්‍රමයෙන් අඩු වේගයකින් දරුවාට කතා කිරීමට පුහුණු කළ විට දරුවගේ ගොත ගැසීම බොහෝවිට නැතිවී යනවා. මෙහිදී දරුවාට හුස්ම ගැනීමට පුහුණු කිරීමත්, දරුවාගේ මනස සන්සුන් කිරීමත් ඉතා වැදගත්. එවැනි ක්‍රමවලින් දරුවාගේ ගොත ගැසීම නැවැත්වීම අපහසු නම්, කථන චිකිත්සකවරයකුගේ උපදෙස් ලබාගැනීම අවශ්‍ය වෙනවා.දරුවකු කතා කළ යුත්තේ කුමන වයසේදී ද?දරුවකු ඉපදී මාස 4 ක් 5 ක් පමණ යන විට ඒ දරුවා පුංචි පුංචි ශබ්ද පිට කරනවා. ඊට පසුව “බම් බම්”, “මම් මම්” වැනි ශබ්ද පිට කිරීමට පටන් ගන්නවා. එය හඳුන්වන්නේ “බබ්ලින්” යනුවෙන්. දරුවකුට අවුරුද්දක් පමණ වන විට එම දරුවා වචනයක් දෙකක් කියන්න ගන්නවා. එසේ කියන වචන සාමාන්‍යයෙන් නිවැරැදිව කියන්න හැකියාව තිබෙනවා. එවිට “අම්මා” “තාත්තා” වැනි වචන පිට කරනවා.දරුවාට වයස අවුරුදු 2 ක් වන විට වචන දෙකක් එකතු කර කීමේ හැකියාව දරුවාට තිබෙනවා. ඒ; “අම්ම ගියා” වැනි වාක්‍ය. දරුවාට අවුරුදු 3 ක් පමණ වන විට වචන 3 ක වාක්‍යයක් කීමේ හැකියාව දරුවාට ඇති වෙනවා. ඒ වගේම අවුරුදු 3 ක් වන විට වචන 20 කට අධික සංඛ්‍යාවක් දරුවා දන්නවා. මෙහිදී වයසට අනුව දරුවකු කතා කරන වචන ප්‍රමාණය එකම වයසේ දරුවන් අතර වුවත් යම් යම් වෙනස් අගයන් ගන්න පුළුවන්.තවත් දරුවන් පිරිසක් ඉන්නවා වැඩිහිටියන් කියන දේම ඒ අයුරින්ම කියන. මෙයත් එක්තරා අඩුපාඩුවක්. ඒ බව නොදත් අම්මලා “අපේ දරුවා අපි කියන එකම කියනවා. හොඳට කතා කරනවා” කියා පවසනවා. ඒ සිතිවිල්ල වැරදියි. තමන්ට ඇහෙන දේ ඒ අයුරින්ම ගිරවෙක් වගේ කියන එක දරුවන් තුළ ඇතිවන ඌනතාවයක්.දරුවන්ගේ කතාවලින් හෙළි වන තවත් ගැටලු තිබෙනවා ද?ඕනෑම දරුවෙක් කතා කරන ස්වරයක් තිබෙනවා. එය වෙනස් වන්නේ ශබ්දය උස් පහත් කරන ආකාරය අනුව. ඇතැම් දරුවන් කතා කරන්නේ ඉතා ඉහළ ස්වරයෙන්. ශබ්දය උස් පහත් කරමින් ශබ්දය පිට කිරීමට එම දරුවන් දන්නේ නෑ. මෙයත් එක්තරා අන්දමක ගැටලුවක්. ඒ වගේම ඇතැම් දරුවන් වැඩිහිටියන් පාවිච්චි කරන වචන කියමින් ඉතා ගැඹුරු දේවල් ප්‍රකාශ කරනවා. හර බර දේවල් කතා කරනවා. මෙවැනි දරුවන්ට තමා කියන දේ මේ අවස්ථාවේ කීම සුදුසු ද කියා තේරෙන්නේ නෑ. තම මව්පියන් නිවසේදී කතා කළ දේවල් එවැනි දරුවන් ඒ ආකාරයෙන්ම සමාජය ඉදිරියේ තබනවා. දරුවන්ගේ මෙවැනි හැසිරීම් නිසා මවුපියන් ඉතා අපහසුතාවට පත්වන අවස්ථා තිබෙනවා.වැඩිහිටියන් කතා කරන විට එයට බාධා කරමින් ඇතැම් දරුවන් හැසිරෙන්නේ ඇයි?ඒ; ආවේගශීලී දරුවන්ගේ එක්තරා ලක්ෂණයක්. ඒ දරුවන්ට තමන්ගේ වාරය එන තෙක් සිටීමට ඉස්පාසුවක් නෑ. ඊට අමතරව කුඩා දරුවන් තමන් කෙරෙහි මවුපියන්ගේ අවධානය යොමු කරවා ගැනීම සඳහාත් ඒ විදියට හැසිරෙනවා.බහතෝරන වයසේ පසුවන දරුවන්ට රූපවාහිනිය නැරැඹීමට සැලැස්වීම සුදුසු ද?ගෙදර දොරේ වැඩ පහසුවෙන් කරගැනීමට ඇතැම් අම්මලා දරුවාව රූපවාහිනියට යොමු කරනවා. එසේ නැතිනම් මව රැකියාවකට ගොස් ඇතිවිට දරුවා බලාගන්නා වැඩිහිටියා තමන්ගේ පහසුවට දරුවාට රූපවාහිනිය නැරැඹීමට සලස්වනවා. මෙය ඉතාම අහිතකර වැරැදි ක්‍රියාවක්. කතා කිරීමට ප්‍රමාද දරුවන් රූපවාහිනියට යොමු කිරීම ඉතාම අහිතකරයි. අවුරුදු 2 කට අඩු දරුවන් රූපවාහිනියට යොමු කිරීම සුදුසුම නෑ. දරුවකුට අවුරුදු 5 ක් පමණ වන තෙක් දිනකට පැය 2 කට වැඩියෙන් රූපවාහිනිය නැරැඹීමට ඉඩ දීම සුදුසු නෑ.බොහෝ අම්මලා දරුවා නළවන්නේත් දරුවාට කවන්නේත් රූපවාහිනිය දමාගෙන. ලෝකයේ මේ වන විට කර තිබෙන පර්යේෂණ මඟින් හෙළි වී ඇත්තේ නිතර රූපවාහිනිය නැරැඹීමට දරුවා යොමු වීම දරුවාගේ මානසික වර්ධනයට බාධාවක් බවයි.රූපවාහිනියෙන් විකාශය වන ටෙලි නාට්‍යවලින් මෙන්ම වෙනත් වැඩ සටහන් වලින්ද සෑම විටම පෙන්වන්නේ දරුවන් තිගැස්සීමට ලක්වෙන දර්ශන. දරුවාගේ වර්ධනයට එය බාධාවක්. එලෙස දරුවා නිතර නිතර තිගැස්සුණු විට දරුවාගේ මොළය තුළ අනවශ්‍ය රසායනික ක්‍රියාදාමයක් සිදුවී එය දරුවාගේ මානසික වර්ධනයට සෘජු ලෙසම බලපෑම් ඇති කරනවා.වයස අවුරුදු 3 න් පසුව දරුවාට රූපවාහිනිය නැරැඹීමට දෙන්නේ නම්, දරුවා සමඟ මව එක්වී සංවාදයක් ලෙස රූපවාහිනී වැඩසටහන නැරැඹීම සුදුසුයි. එසේ නැතිව රූපවාහිනී වැඩසටහනටම අවධානය යොමු කරගෙන එහිම එල්බගෙන රූපවාහිනිය නැරැඹීම සුදුසු නෑ.රැකියාවකට යන මවකගෙන් දරුවා දුරස් කර දරුවා දිවා සුරැකුම් මධ්‍යස්ථානයක තැබීම මඟින් දරුවාගේ කතා කිරීමට බාධා ඇතිවේ යැයි කීම මිථ්‍යාවක්. කතා නොකරන දරුවන් එම වයසේම තවත් දරුවන් පිරිසක් අතරට යැවීම කතා කිරීමට පහසුවක් ගෙන දීමට සමත්.මව්පියන්ගේ හැසිරීම් දරුවකුගේ මානසික ශාරීරික වර්ධනයට කෙතරම් බලපෑමක් කරනවා ද?මවුපියන්ගේ හැසිරීම් දරුවන්ගේ වර්ධනයට සෘජු ලෙසම බලපානවා. දරුවන් සමාජය අනුකරණය කරන පිරිසක්. තමාට සමීපතම මවුපියන්ව දරුවා සෘජු ලෙසම අනුකරණය කරනවා. තාත්තා නිවසේදී ප්‍රචණ්ඩකාරී හැසිරීමක් පෙන්වන්නේ නම් දරුවා තාත්තා මෙන්ම ප්‍රචණ්ඩව හැසිරීමට පෙලඹෙනවා. අම්මා නිවසේදී කෑගසා කතා කරයිනම් දරුවා ද කෑගසා කතා කිරීමට පෙලඹෙනවා. ඒ නිසා මවුපියන් දරුවන් ඉදිරියේ හැසිරිය යුත්තේ ඉතාම වගකීමෙන් යුතුවයි.දරුවන්ට සීමාවන් පැනවීම නුසුදුසු ද?දරුවන්ට යම් යම් දේවල්වලට අවස්ථාව ලබා දීමත් යම් යම් දේවල් වලට සීමාවන් පැනවීමත් කළ යුතුයි. දරුවකුට තමා ආරක්ෂිත යැයි දැනෙන්නට නම් සීමාවල් තිබිය යුතුයි. එසේ නැතිවූ විට ලණුව ලිහන ලද ගවයකු මෙන් දරුවා ඕනෑම පැත්තකට යන්න ඉඩ තිබෙනවා. ඕනෑ දෙයක් කරන්න ඉඩ තිබෙනවා.සීමාවන් තුළ සිටින විට දරුවාට තමා ආරක්ෂිතයි කියා හැඟීමක් ඇති වෙනවා. එය ඉතා වැදගත්. ඒවා දැඩි නීති නොවිය යුතුයි. උදාහරණයක් විදියට කිසියම් වෙලාවකට කලින් ගෙදරට එන්න ඕන යැයි කියා මවුපියන් විසින් දන්වා තියෙනවානම් දරුවා සැම විටම සිතනවා ඒ වේලාවට කලින් ගෙදරට එන්න. ඒ වේලාව පහුවෙලා ගෙදර යන්න ගියොත් තමාට අනතුරක් වේයැයි හැඟීමක් දරුවාට ඇති වෙනවා.“මට කරදරයක් වෙන්න ඉඩ තියෙන නිසයි අම්මලා මේ වේලාවට කලින් ගෙදර එන්න කිව්වේ කියලා දරුවා සිතනවා. එවිට දරුවා නියමිත වේලාවට නිවසට එනවා. එසේ නැතිව මේ වේලාවට කලින් ගෙදර එන්න ඕන. නැතිනම් ගහනවා යැයි කීම වැරදියි.මවුපියන් මේ විදියට සීමාවන් දමන්නේ තමාගේ ආරක්ෂාවට බව දරුවාට වැටහෙන්න ඕනැ. ඒ නිසා දරුවාගේ වර්ධනයට මවුපියන්ගේ සුපරීක්ෂාකාරී බව ඉතා වැදගත්. ඒ වගේම අම්මයි තාත්තයි දරුවාට ආදරය කරන බව දරුවාට දැනෙන්න ඕන. ඒ වගේම තමන්ගේ නිවස සිර ගෙයක් නොවන බවත් තමන්ට නිදහසේ සෙල්ලම් කිරීමට නිදහසක් නිවස තුළ තිබෙන බවත් දරුවන්ට දැනෙන්න ඕන. හොඳ මානසික තත්ත්වයක් ඇති දරුවකු බිහිවීමට එය ඉතා ප්‍රයෝජනවත්.පාසල් යන වයසේ පසුවන දරුවන් නිතර හිසේ කැක්කුමයි බඩේ කැක්කුමයි යැයි කීම කිසියම් මානසික තත්ත්වයක් නිසා සිදුවන්නක් ද?සෑම දෙයකටම මානසික හේතුවක් ඇතැයි සිතීම සුදුසු නෑ. ඇතැම් විට දරුවන්ගේ නිතර ඇතිවන හිසේ කැක්කුම් බඩේ කැක්කුම්වලට කිසියම් ශාරීරික හේතුවක් තිබෙන්නත් පුළුවනි. එවැනි ශාරීරික හේතුවක් නැති විට දරුවකු එවැනි මැසිවිල්ලක් කියයිනම් එය දරුවා තුළ තිබෙන මානසික පීඩනය එළියට පෙන්වන එක් ක්‍රමයක් විය හැකියි.පාසල් වැඩ කිරීමට ඇති අපහසුව, යහළුවන් සමඟ ඇතිකරගන්නා ගැටුම් ආදිය මෙවැනි මානසික පීඩනයකට හේතු විය හැකියි.දරුවන් වෙතින් ඉහතින් දැක්වූ ආකාරයේ මානසික ඌනතාවයන් පෙන්නුම් කිරීමට හේතු මොනවා ද?එවැනි තත්ත්වයන් ඇතිවීමට ළමයා තුළ ඇතිවන චර්යාත්මක වෙනස්කම්, මෙන්ම චිත්තවේගී වෙනස්කම් ද හේතු වෙනවා. මෙම දෙආකාරයේ වෙනස්කම්වලට ප්‍රධාන වශයෙන්ම හේතු වන්නේ දරුවා සතු ගතිගුණයි. චිත්ත ස්වභාවයයි.කිසියම් දරුවකු සතු ගතිගුණවලට, චිත්ත ස්වභාවයට බොහෝ දුරට හේතු වන්නේ මවුපියන්ගේ ජානවලින් එන ගති ලක්ෂණයි. මවගේ පියාගේ බුද්ධි මට්ටම දරුවන්ගේ බුද්ධි මට්ටමටත් සිතිවිලි රටාවටත් බලපෑමක් කරනවා. ඉහත සඳහන් කළ හේතූන් සෑම එකකම ප්‍රතිඵලයක් හැටියටයි ළමයකු තුළින් මානසික රෝගාබාධ පෙන්නුම් කරන්නේ.කිසියම් දරුවකුට වෙනත් ළමයෙක් ශාරීරික හිංසාවක් කළ විට, ගුරුතුමිය දොස් නැඟු විට එකවරම මානසිකව වැටෙන්නේ නෑ. එම දරුවා මානසිකව වැටෙන්නේ පරිසරයෙන් එන පීඩනයන්, කැලඹීම් දරාගත නොහැකි නිසයි. ප්‍රශ්නයක් විසඳා ගැනීමට හැකියාවක් නැතිවූ විට මානසිකව හැකිළෙනවා. ඒ නිසා මවුපියන් හොඳ මානසික සවිමත් බවක් ළමයාට ලබාදීමට උත්සාහ කිරීම වැදගත්. ළමයින්ගේ මනසේ ඇතිවන රෝගාබාධවලට හේතු මේ යැයි සෘජුවම කිව නොහැකියි.ළමයකුගේ මානසික ස්වභාවය වෙනස්වීමට මවගේ හැසිරීම සෘජුවම බලපානවා. කිසියම් ආකාරයකින් ළමයා ළදරු වියේදී මව මානසික ආතතියෙන් පෙළෙයි නම්, ළමයාගේ අවශ්‍යතා කෙරෙහි වැඩි අවධානයක් යොමු කිරීමට අම්මාට හැකි වන්නේ නෑ. එය දරුවාත් මවත් අතර බැඳීම අඩුවීමට හේතුවක්. ඉපදුණු දා පටන් මව තම දරුවාට දක්වන ආදරය, මවත් පියාත් අතර ඇති බැඳීම දරුවාගේ මානසික වර්ධනයට ඉතා වැදගත්.ඉහතින් දැක්වූ මානසික ඌනතාවයන්ගෙන් දරුවන් මුදා ගැනීමට ප්‍රතිකාර තිබෙනවා ද?ඉහතින් දැක්වූ ගැටලුවලට කලින් හඳුනාගෙන ප්‍රතිකාර ලබා දුන්නොත් දීර්ඝ කාලීනව එන්න තිබෙන ගැටලු අවම වෙනවා. කිසියම් අයුරකින් මෙවැනි දරුවන්ට අවශ්‍ය ප්‍රතිකාර ලබා දුන්නේ නැතිනම්, එම දරුවා වැඩිහිටියක් වන්නේ ද එම මානසික ඌනතාවයන් සමඟයි. එම නිසා තම දරුවා තුළින් කිසියම් මානසික වෙනස්කම් පෙන්නුම් කරන්නේ නම් ඒවාට ඉක්මනින් ප්‍රතිකාර කිරීමට ක්‍රියා කිරීම ඉතා වැදගත්.අධි ක්‍රියාකාරිත්වය වැනි රෝගවලට ඖෂධීය ප්‍රතිකාර තිබෙනවා. ඊට අමතරව ළමයින්ගේ හැසිරීම නිවැරැදි කරන චර්යාත්මක ප්‍රතිකාර මව්වරුන්ට පහදා දෙනවා. ගුරුවරුනුත් මෙවැනි දරුවන් පිළිබඳව අවදියෙන් කටයුතු කළ යුතුයි. මෙම රෝගවලදී දෙන ඖෂධීය ප්‍රතිකාර දීර්ඝ කාලීනව ගත යුතු යැයි කියා බිය විය යුතු නෑ. බොහෝ ඖෂධ කෙටිකාලීනයි. එම ඖෂධවලින් සාර්ථක ප්‍රතිඵල ලබාගත හැකියි. ඇතැම් ඖෂධ පාසල් නිවාඩු කාලයේ දෙන්නේ නෑ. ඒ නිසා මෙම ප්‍රතිකාර ඉතාම සරලයි.මානසික ඌනතාවක් ඇති දරුවන් පිළිබඳව නිවෙසේ උදවිය, අවට සිටින්නන් කෙසේ හැසිරිය යුතු ද?දරුවන් සැම විටම උත්සාහ කරන්නේ තමන් කැමැති දේ ලබා ගැනීමටයි. තමන්ට අවශ්‍ය දේ නිවෙසේ කා වෙතින් හෝ ලබා ගැනීමට දරුවන් උත්සාහ කරනවා. ළමයෙක් කිසියම් වරදක් කළ විට “පුතේ ඒක වැරදි දෙයක්, නිවැරැදි දේ මේකයි” යනුවෙන් පෙන්වා දිය යුතුයි. අම්මා නිවැරැදි යැයි දරුවාට පෙන්වා දෙන දේ තාත්තා විසින් වැරදි යැයි පෙන්වා දීම සුදුසු නෑ. එවිට නිවැරැදි දේ කුමක් ද කියා තීරණය කරගැනීමට දරුවාට නොහැකි වෙනවා. දරුවා මානසික අවුලක පැටලෙනවා. එසේම ළමයෙක් සුළු හෝ හොඳ දෙයක් කළ විට එය අගය කිරීම ඉතාම වැදගත්. නිවෙසක වැඩකටයුතුවල කිසියම් පිළිවෙළක් තිබීම දරුවන්ගේ මානසික තත්ත්වය හොඳ වීමට ප්‍රබල හේතුවක්.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=am1212092</link>
    <topic> දිනපතාම ව්‍යායාම ඕනැ නෑ</topic>
    <author>සාගරිකා දිසානායක ජයසිංහ</author>
    <content> දිනපතාම ව්‍යායාම ඕනැ නෑහෘද රෝග පිළිබඳවිශේෂඥ වෛද්‍යරුවන් ඒකනායකහදවත් රෝග හා සෘජුවම සම්බන්ධතා දක්වන ලෙඩ රෝග කිහිපයක්ම තිබේ. ඒ අතරින් ඉතා බහුල සහ ප්‍රධාන රෝග දෙකක් පිළිබඳව ඔබ දැන සිටීම වැදගත් වෙයි. අධික රුධිර පීඩනය සහ ස්ථුලතාව ඒ රෝග දෙකයි.අපේ රටේ මුළු ජනගහනයෙන් 20% ක් අධික රුධිර පීඩනයෙන් පෙළෙති. මෙම රෝගීන් අතරින් හඳුනාගත හේතුවක් මත රුධිර පීඩනය ඉහළ නැග ඇත්තේ සියයට 10 ගේ පමණි. ඉතිරි 90% ක්ගේම රුධිර පීඩනය ඉහළ යෑමට මුල් වූ නිශ්චිත හේතුවක් හඳුනා ගෙන නැත.අධික රුධිර පීඩනය, දියවැඩියාව හා හෘදයාබාධ අතර සෘජු සබඳතාවක් පවතී. අධික රුධිර පීඩනය සහ දියවැඩියාව යන රෝග දෙකෙන්ම පෙලෙන අයට හෘදයාබාධයක් වැලඳීමේ අවදානම ඉතා ඉහළය. එමෙන්ම දියවැඩියා රෝගීන් අතර අධික රුධිර පීඩනයෙන් පෙළෙන රෝගීහු ද බොහෝ වෙති. එම රෝග දෙකම හෘද රෝග හෝ හෘදයාබාධ වැලඳීම පහසු කරවයි. එහෙයින් හදවතේ නිරෝගී බව පතන සැවොම අධික රුධිර පීඩනය වැලඳීමට හේතු සහ ඒවා වළක්වා ගන්නේ කෙසේ ද යන කරුණු දැන සිටීම වැදගත් වෙයි.රුධිර පීඩනය ඉහළ යෑම අධික රුධිර පීඩනය යනුවෙන් හැඳින්වේ. වර්තමානයේ නිරෝගී පුද්ගලයකුගේ සාමාන්‍ය රුධිර පීඩනය ලෙස සැලකෙන්නේ 140 - 90 දක්වාය. දියවැඩියා රෝගීන්ගේ නම් එය 130ත් 80ත් අතර විය යුතුය. ඊට වඩා ඉහළ නම් රුධිර පීඩනය ඉහළ යෑම හෙවත් අධික රුධිර පීඩන තත්ත්වයක් ඇතැයි වෛද්‍යවරු නිගමනය කරති. රුධිර පීඩනය ඉහළ යාමට හේතු ගණනාවක් බලපායි.ඒ අතරින් ප්‍රධාන වන්නේ මානසික අසහනයයි. මානසික අසහනය හෙවත් ආතතියෙන් යුතුව පසුවන පුද්ගලයන්ගේ රුධිර පීඩනය නිරායාසයෙන් ඉහළ යයි. අධික ලෙස මත් වතුර බීම, ඇතැම් වකුගඩු රෝග ශරීරයේ විවිධ ඉන්ද්‍රියයන්ගෙන් ඇතැම් රසායනික ද්‍රව්‍ය වැඩිපුර ශ්‍රාවය වීම මෙන්ම උපත් පාලන පෙති හා වෙනත් ඖෂධ වර්ග ගැනීමත් රුධිර පීඩනය ඉහළ යාමට හේතු වෙයි.අධික රුධිර පීඩනයෙන් පෙළෙන වැඩි දෙනෙක් කිසිදු රෝග ලක්ෂණයක් පළ නොකරති. ඇතැම් විට හිසරදය, කරකැවිල්ල, වෙහෙස වීමේ දී හතිය, නාසයෙන් ලේ ගැලීම, අධික ලෙස මුත්‍රා පහ වීම, ඇස් පෙනීම බොඳ වීම, තාවකාලිකව හෝ දිගුකාලීනව අත් පා පණ නැති වීම, යන රෝග ලක්ෂණ ඇති විය හැකිය. මේවායෙන් කවර හෝ ලක්ෂණයක් වේනම් ;;වද්‍යවරයකු හමු වී තම රුධිර පීඩනය මැන බැලීම වැදගත් වෙයි.අධික රුධිර පීඩනය අද බහුල රෝගයක් බවට පත්වී තිබේ. එහෙයින්ම “අද කාලේ ප්‍රෙෂර් නැත්තේ කාටදැයි?” සිතා එය නොසලකා හැරීමෙන් බලවත් ප්‍රශ්න පැන නැගීමට ඉඩ ඇත. අධික රුධිර පීඩනය සඳහා නිසි ප්‍රතිකාර නොකළහොත් හදිසි හෘදයාබාධ ඇතිවීමට සහ හෘද අකර්මණ්‍යතාව, වකුගඩු අක්‍රියවීම, අංශභාගය සහ දෑස් අඳවීම වැනි බරපතළ රෝගවලට ගොදුරු විය හැකිය.අධික රුධිර පීඩනය ඇතැයි හඳුනා ගත් විට ඒ සඳහා ලබා දෙන ඖෂධ වෛද්‍යවරයාගේ උපදෙස් පරිදි නොකඩවා ලබා ගත යුතුය. වැඩි දෙනකුට බරපතළ රෝග ලක්ෂණ නොදැනෙන හෙයින් රෝගය නැතැයි හෝ සුව වී ඇතැයි සිතා බෙහෙත් අතරමඟ නැවැත්වීම මෙන්ම හිතූමතේට බෙහෙත් ගැනීම ද නොකළ යුතුය. අධික රුධිර පීඩනය මනාව පාලනය කිරීමෙන් හෘදයාබාධ මෙන්ම අංශභාගයට ගොදුරු වීම ද වළක්වා ගත හැකිය.ඔබ අධික රුධිර පීඩනයෙන් පෙළේ නම් පහත කරුණු පිළිබඳ අවධානය යොමු කිරීමෙන් එය අඩුකර ගන්නට හැකි වේ.ඔබේ දෛනික ආහාර වේලට එකතු කරගන්නා ලුණු ප්‍රමාණය අඩු කරන්න.ලුණුවලින් පොහොසත් ආහාර වන කරවල, ටින් කළ ආහාර, ලුණු මිශ්‍ර අල පෙති, කටගැස්ම, සෝස් වර්ග සහ කල් පැවැත්මට සැකසූ ආහාරවලින් වැළකී සිටින්න.පලතුරු හා එළවළු වැඩිපුර ආහාරයට ගන්න.සිරුරේ බර අඩුකරගන්න.සුදුසු ව්‍යායාම සහිත ක්‍රියාකාරී දිවියක් ගත කරන්න.මානසික සුවය රැකගන්න.ස්ථුලතාව අද ලංකාවේ පමණක් නොව ආසියා ශාන්තිකර කලාපීය රටවල බහුලව ව්‍යාප්ත වෙමින් පවත්නා බෝ නොවන රෝග අතරින් මුල් තැනක් ගනී.යමකුගේ ශරීර බර ඔහුගේ ස්ත්‍රී පුරුෂ භාවයට, වයසට හා උසට ගැළපෙන බරට වඩා වැඩිනම් ඔහු හෝ ඇය ස්ථුලතාවයෙන් පෙළෙන බව කිව හැකිය. නිරෝගී උස අඩි පහක් වන පිරිමියකුට තිබිය යුතු සාමාන්‍ය බර රාත්තල් 120 කි. උස අඩි 5 ක් වන ස්ත්‍රියකට තිබිය යුතු සාමාන්‍ය බර රා. 115 කි. උස වැඩි වන සෑම අඟලක් සඳහාම රාත්තල් 4 ක් එකතු කරන්න. උස අඩු වන සෑම අඟලක් සඳහාම රාත්තල් 4 ක් අඩු කරන්න.මේ අගයන් ගණනය කළ යුත්තේ පාවහන් රහිතව සැහැල්ලු ඇඳුම් ඇඳ සිටියදීය.ශරීරයේ බර අධික වන සෑම අයකුම පිෂ්ට ආහාර සීමා කළ යුතුය. දිනකට ඔබ ලබා ගන්නා ශක්ති ප්‍රමාණයට සමාන ශක්ති ප්‍රමාණයක් වැය කරන්නේ නම් සිරුරේ බර ස්ථාවරම පවතිනු ඇත. ඔබ ලබන ආහාරය කුමක් වුවත් ඉන් ලබන ශක්ති ප්‍රමාණය ඔබගේ ශක්ති අවශ්‍යතා ඉක්මවා නොයා යුතුය. ඔබ වැය කරන ශක්ති ප්‍රමාණයට වඩා ඔබ ආහාර ගන්නා විට ඔබ මහත් වෙයි. එය ස්ථුලතාවට හේතු වෙයි.ඇතැම් පුද්ගලයන් කොපමණ කෑවත් මහත් වෙන්නේ නැත. තවත් සමහරුන් තරමක ආහාර ප්‍රමාණයක් ගත්ත ද ඉක්මනින් මහත් වෙයි. එසේ සිදු වීමට හේතුව වන්නේ මිනිසකු ගන්නා ශක්ති ප්‍රමාණයෙන් වැඩි ප්‍රමාණයක් දවාලන්නේ කොඳු ඇට පේළියට සම්බන්ධ පේශීය. ඇතැමුන්ගේ මෙම මාංශ පේශී ඉතා කාර්යක්ෂම ලෙස මේද හා ග්ලූකෝස් දැමීමට සමත් වෙයි. මේ පුද්ගලයන්ගේ බර වැඩි වන්නේ කලාතුරකිනි. ඇතැමකුගේ පේශී වැඩි රුචියක් දක්වන්නේ ග්ලූකෝස් දවාලීමටය. එවිට ඉතිරි වන මේදය ශරීරයේ බර වැඩි කිරීමට හේතු වෙයි. මේ තත්ත්වය ඇති හෝ ස්ථුලතාවෙන් පෙළෙන අයකු නම් ඔබ කළ යුත්තේ ඔබ ගන්නා මුළු කැලරි අගය අඩු වන සේ ආහාර සීමා කිරීමය.ආහාර වේල් අතර පරතරයක් තබා ගන්න. වැඩි ආහාර ප්‍රමාණයක් එක වේලකට ගැනීමෙන් වළකින්න.කුඩා ප්‍රමාණයෙන් ආහාර වේල් තුනක් ගැනීම සුදුසුය.ස්ථුලතාව නිසා ඇති වන රෝග තත්ත්ව රැසකි. ඒ පිළිබඳ දැන සිටීම වැදගත්ය.තරබාරු සිරුර ඉන්සියුලින් හෝමෝනයට ප්‍රතිරෝධයක් දක්වන හෙයින් දියවැඩියාව වැලඳේ.අධික රුධිර පීඩනය ඇතිවේ.හදවතට වැඩ අධික වීම නිසා හදවතේ වම් පැත්ත ගන වී ඉදිමෙයි.රුධිරයේ කොලෙස්ටරෝල් ඇතුළු මේද අංශු වැඩි වේ.අධික තරබාරුව නිසා පෙණහලු චලනය අඩු වී ඔක්සිජන් හීනතාවක් ඇති වීමෙන් හතිය ඇතිවේ. ඔක්සිජන් හීනතාව නිසා රුධිරයේ රක්තානු වැඩි වී ගන වේ. එවිට අත්ල පත්ල හා මුහුණ ද තද රතු පැහැ ගනියි.තරබාරු බව ශ්වසනයට බාධා කරයි. රාත්‍රියෙහි නිදන විට ශ්වසනය නවතී. නින්දට බාධා වන නිසා දවස පුරා නිදිමත දැනෙයි.දෙපාවල නහර ගැට ගැසේ.ගර්භාශය හා පියයුරු පිළිකා ඇතිවීම තරබාරු කතුන් අතර වැඩිය. තරබාරු පිරිමින් අතර ගුදය, පුරස්ථිති ග්‍රන්ථය යන ස්ථානවල පිළිකා වැඩිපුර හැදෙයි.පිත්තාශයේ ගල් ඇති වේ.අස්ථි ගෙවී යාමෙන් හන්දිපත් රුදාව ඇතිවේ. වළලුකර, දණහිස යන තැන්වලට මෙය වැඩිපුර බලපායි.සම මතුපිට දිලීර ආසාදන ඇති වේ.ස්ථුලතාව ඇති වන්නේ තෙල් තැන්පත් වීමෙනි. පිරිමින්ගේ කඳේ උඩ කොටසෙහි හා බඩෙහි බැඳෙන තෙල් රෝග අවදානමට හේතු වෙයි. කාන්තාවන්ගේ නිතඹෙහි සහ කලවාවල තෙල් තැන්පත් වේ.තුන් වේලම ආහාර ගත යුතුය. එක් වේලක් අතහැර ඊට සරිලන පරිදි තව වේලකදී ආහාර නොගත යුතුය. තුන් වේලම ප්‍රමාණවත් තරම් සුළුවෙන් සමබල ආහාර වේලක් ගැනීම වැදගත්ය.ව්‍යායාම නිරෝගී දිවියකට අත්‍යවශ්‍ය වේ. එහෙත් හෘදයාබාධ වැළැක්වීමට හෝ හෘදයාබාධ වැලඳුණු රෝගීන්ගේ සුවය පතා වෛද්‍ය උපදෙස්වලින් තොරව ඕනෑම ආකාරයක ව්‍යායාමයක යෙදීම සුදුසු නැත. ව්‍යායාම යනු කය වෙහෙසීමය. එය තෙආකාරය.1. ස්වායු ව්‍යායාම2. නිර්වායු ව්‍යායාම3. හුදු තෙහෙට්ටුවස්වායු ව්‍යායාම :මේ වර්ගයේ ව්‍යායාම, ඔක්සිජන් භාවිතය කාර්යක්ෂම කිරීමට සමත් වේ. වඩාත් ප්‍රයෝජනවත් වන මෙම වර්ගයේ ව්‍යායාම වේ. අත් පා ඈත්කර තබමින් ඉක්මනින් ඇවිදීම වඩාත් සුදුසු ව්‍යායාමයකි. මිනිත්තු විස්සකදී හෝ ඊට අඩුවෙන් සැතපුමක් ඇවිදීමට හැකිනම් වඩාත් සුදුසුය.විදුලි සෝපානය වෙනුවට පඩි නැගීම සහ බැසීම.පිහිනීම,බයිසිකල් පැදීම.ඔබ කවර ව්‍යායාමයක යෙදුණත් එය සතියකට තුන් වරක් වත්, අවම වශයෙන් පැය බාගයක් වත් කළ යුතුය.සාප්පු යාමේ දී ඉක්මනින් ඇවිද යාමට හුරු වන්න.ඔබේ නියමිත බස් නැවතුම් පළට කලින් බැස පා ගමනින් යාම වඩා සුදුසු ය. දිනපතා සැතපුමක් හෝ එකහමාරක් වත් ඇවිද යා හැකි නම් කදිම.නිර්වායු ව්‍යායාම :මේ වර්ගයේ ව්‍යායාමවල යෙදීමෙන් ශරීරයේ ඔක්සිජන් භාවිතය වඩාත් කාර්යක්ෂමව කරගැනීමේ අවස්ථාව නොලැබේ. එනිසාම මෙවැනි ව්‍යායාමවලින් රෝගීනට සහනයක් නොලැබේ. නිර්වායු ව්‍යායාමවලට නිදසුන් වන්නේ බර ඉසිලීම, යමක් තල්ලු කිරීම හෝ බරැති යමක් ඇදීම වැනි දේය.හුදු තෙහෙට්ටුව :නිවැරැදි ව්‍යායාමවලින් පවා ඔබ වෙහෙසට පත්වෙන්නට හැකිය. එහෙත් කවර ආකාරයක හෝ සෞඛ්‍යදායී ව්‍යායාමයක නොයෙදී වුව ද ඔබ දැඩි වෙහෙසීමකට පත්විය හැකිය. සුළු සුළු වැඩ රාශියක යෙදුණු විට දවස අවසානයේ ඔබට මහත් වෙහෙසක් දැනෙනු ඇත. එය සැබැවින්ම සිරුරට අහිතකරය.ස්වායු ව්‍යායාමවල වැඩිපුර යෙදෙන්න. ඔබ කරන ව්‍යායාම ප්‍රමාණය සහ ඒ සඳහා ගත කරන කාලය ක්‍රමයෙන් ඉහළ නැංවිය යුතුය. එක වර වැඩි වේලාවක් වෙහෙස වෙමින් ව්‍යායාමයක යෙදීම නොසුදුසුය.දිනපතා ව්‍යායාමවල යෙදෙනු වෙනුවට අවම වශයෙන් සතියකට දින තුනක් වත් පැය භාගයක් හෝ තුන්කාලක් වත් ව්‍යායාමවල යෙදීම වැදගත් ය.ව්‍යායාමවල යෙදෙන විට සතුටින් එහි යෙදීම වැදගත්ය.ව්‍යායාමවල යෙදෙන විට සුදුසු පාවහන් සහ ඇඳුම් පැලඳුම්වලින් සැරසෙන්න. ඇඟ වැහෙන ඇඳුමක් හැඳ සිටීමේ වැදගත්කම වන්නේ දහදිය වාෂ්ප වී යාමෙන් ශරීරය හදිසියේ සිසිල් වීම වළක්වාලීමය.ව්‍යායාම කිරීමෙන් පසු නෑමට පෙර දහදිය නිවෙන තුරු මදක් විවේක ගන්න.සුළු වශයෙන් හති වැටෙන තුරු ව්‍යායාමවල යෙදෙන්න. කල් යාමේ දී හති නැතිව ව්‍යායාම කිරීමට සිරුර හුරු වෙයි. ව්‍යායාම කිරීම නවතා මිනිත්තු දහයක් ඇතුළත ඔබගේ හුස්ම ගැනීම යථා තත්ත්වයට පත් විය යුතුය. මිනිත්තු 10 කට පසුවත් එසේ නොවුවහොත් ඔබ ප්‍රමාණය ඉක්මවා ව්‍යායාමවල යෙදී ඇති බව වටහා ගත යුතුය.හදවතේ සුවය සඳහා ඉහත සඳහන් සියලු කරුණු වැදගත් වේ. කුඩා කල සිටම නිසි පෝෂ්‍යදායී ආහාරපාන ව්‍යායාම සහ යහපත් චර්යාවනට හුරුවීමෙන් සුවපත් හදවතක් මෙන්ම සුවපත් දිවියක් ද ඔබට උරුම වනු නිසැකය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=am1212093</link>
    <topic>හමේ ලෙඩට ගන්සූරිය පස් පංගුව</topic>
    <author>ටෙක්ලා පද්මිණි කාරියවසම්</author>
    <content>හමේ ලෙඩට ගන්සූරිය පස් පංගුවආයුර්වේද පර්යේෂණ ආයතනයේකායික රෝගී අංශයේවෛද්‍ය යූ. ඩී. එස්. සෙව්වන්දිනීරෝගි සම සිතට සතුට ද සැනසිල්ල ද ළඟා කරයි. මිනිස් සිරුරේ උණුසුම රඳා පවත්වා ගැනීමට ද සම මහෝපකාරී වේ. සිරීම් තැළීම් හැරුණු විට චර්ම රෝග ඇති වන්නේ ත්‍රි දෝෂ කෝප වීමෙනි.ආසාදනය වූ හෝ තුවාල වූ සම හරහා සිරුරට ඇතුළු වන රෝග කාරක, මිනිස් සිරුරේ අභ්‍යන්තර ඉන්ද්‍රියන්ට හානි පමුණුවයි. ත්‍රිදෝෂ කෝප වීම හේතු කොට ගෙන වැලඳෙන චර්ම රෝග සප්ත ධාතු ගතවීම රෝගය සුව කිරීමේ හැකියාව අහුරා දමයි.චර්ම රෝග වැලඳීමට වයස් සීමාවක් බල නොපාන අතර ආයුර්වේද වෛද්‍ය ක්‍රමයේ චර්ම රෝග සඳහා දරුවන්ට “ගන්සූරිය පැණිය” නිර්දේශ කොට ඇත. ඒ අනුව යමින් ආයුර්වේද පර්යේෂණායතනයේ වෛද්‍ය සෙව්වන්දි මහත්මිය ගන්සූරිය ගසේ පස් වර්ගය (පස් පංගුව) කසාය කොට බීම ඕනෑම චර්ම රෝගයකට ගුණ දෙන ඖෂධයක් බව හඳුනා ගෙන ඇත.චර්ම රෝග රාශියක් ආයුර්වේද වෛද්‍ය ක්‍රමයේදී හඳුන්වා දෙන අතර දද, කුෂ්ට, කිටිබා, විපාදිකා, ගජචර්ම, ආදි වශයෙන් ඒවා බෙදා දක්වා ඇත. දද වලදී කැසීම සහිතව ශ්‍රාවය ගලන බිබිලි මතුවී සම අවලස්සන වේ.කිටිබ (සුදු කබර) රෝගයේ දී සම මතුපිට පොතු ගැලවී කැසීම් සහිත සම මතුපිට ලප ඇතිවේ.විපාදිකා අවස්ථාවේ සම ගැලවී යයි. අත් කකුල් ආදියෙහි කෙළවරවලට මේ රෝගය වැලඳීමේ ප්‍රවණතාව වැඩිය. චර්ම දල තත්ත්වයේදී සිරුර පුරාම කුඩා බිබිලි මතුවේ. කැසීම් සහිතය. ගජ චර්ම රෝගයේ දී හස්තියෙකුගේ සම මෙන් පුද්ගලයාගේ සම ගොරෝසු වේ.ආයුර්වේදය අනුව චර්ම රෝග වැලඳෙන්නේ වාත කෝප වීම මුල් කොටගෙනය. චර්ම රෝග නිට්ටාවට සුවකළ හැකි ඖෂධ ආයුර්වේදයේ තිබුණ ද සමේ රෝග නිට්ටාවටම සුවකර ගැනීම සඳහා ආහාර හා පැවතුම් ආදිය ද පාලනයකින් යුතුව පවත්වා ගත යුතුය.සමේ රෝගයක් වැලඳි විට දී වෛද්‍යවරයකු හමුවීම ඉතා අවශ්‍ය වේ. එතෙක් අමු කහ කොහොඹ කොළ තැම්බු වතුරින් සේදීම යෝග්‍ය වේ.නෙල්ලි රසකිඳ තම්බා බීමට ගැනීම ද ඉතා ගුණදායකය.සමේ රෝග වැලඳුණු පුද්ගලයන්ගෙන් තුනෙන් දෙකක්ම ප්‍රතිකාර ගැනීමට නොපැමිණ අත්බෙහෙත් කිරීමට හුරු වී සිටිති.චර්ම රෝගයක් ඇතිවිට ආහාර පාලනය කළ යුතුය. තිෂ්ණ, උෂ්ණ, ලවණ, අධික අම්ල ආහාරපාන ගැනීම සුදුසු නොවේ.කාර්යබහුල වීම හේතුකොට ගෙන සැකැසු ආහාර වෙළෙඳ පොළෙන් මිලයට ගෙන කුසගිනි නිවා ගැනීම චර්ම රෝගීහු නොකළ යුතුය. වාත කෝප වීම ප්‍රධාන කොට ඇතිවන චර්ම රෝගවලදී ඉහත ආහාර පාලන අත්‍යවශ්‍ය වේ.උෂ්ණ කාලවලදී ඇතිවන සමේ රෝගවලදී පුද්ගලයා ඇඟ නිවෙන සුදුසු ප්‍රතිකාර ලබාගත යුතු අතර විහරණ ආදියෙහිදී පරෙස්සම් විය යුතුය.කොළ කැඳ, නෙල්ලි, රසකිඳ, තම්බා බීම, නීර මුල්ලිය, පොල්පලා, ඉරමුසු, රණවරා ආදි ද්‍රව්‍ය ආහාර ලෙස හෝ පාන ලෙස සකසා ගැනීම තේ - කෝපි හා කෘත්‍රීම පානයන් ගෙන් ඈත්වී සිටීම කළ යුතු වේ.දුකෙන් කනස්සල්ලෙන් සිටීම හා මානසික හේතු චර්ම රෝග ඇතිවීමට හෝ වැඩි වීමට හේතු වේ.චර්ම රෝග ශරීර අභ්‍යන්තරයට බලපෑම් කරනු ලබන අතර කෘමි ආසාදන ඒ අතර ප්‍රධාන වේ. පොතු කබර රෝගය පුද්ගලයාගේ සන්ධි වලට බලපෑම් කරනු ලබන අතර සන්ධි ඉදිමීම වේදනාව ඇතිවීම දක්නට ලැබේ.චර්ම රෝගයක් හේතු කොටගෙන සිරුරට ඇති ආරක්ෂාව අහිමි වන අතර “සම” හරහා විෂබීජ ශරීර ගතවී අභ්‍යන්තර ඉන්ද්‍රියන් පීඩාවට පත් කරවයි. කුරූලා යෞවනයන් අතර බහුල තත්ත්වයකි. එහෙත් කුරුලෑ එකක් දෙකක් තිබීම රෝගී තත්ත්වයක් ලෙස නොසැලකිය යුතුය. හෝමෝන ක්‍රියාකාරිත්වයෙ වෙනස්කම්, දූවිල්ල, සමෙහි තෙල් කොටස් නිසි ලෙස බැහැර නොවීම, හේතුවෙන් හා ශ්‍රාවිය ග්‍රන්ථිවල පිටත එන අපද්‍රව්‍ය නිසි ලෙස බැහැර නොවීම, කුරුලෑ ඇතිවීමට හේතු වේ.කුරුලෑ මිරිකීම හේතුකොටගෙන පැතිර යාම හා සම අවලස්සන වීම කැළැල් ඇතිවීම සිදුවේ. ඒ සඳහා වෙනිවැල් ගැට තම්බා සේදීම, කලාඳුරු අල ඇල් දියෙන් හා කිරිවලින් ගල ගා ආසාදිත ස්ථානයෙහි ගැල්වීම යෝග්‍ය වේ.ඊට අමතරව කොත්තමල්ලි, ලෙත්සුඹුලු, වදකහ, සුදු හදුන්, ඇල් දියෙන් හෝ පිනි දියෙන් ගල ගා ආලේප කිරීම කුරුලෑ සමනයට යෝග්‍ය වේ.එහෙත් බහුල ලෙස මුහුණෙහි බෙල්ලෙහි, ළැම හා පිට ආදි ප්‍රදේශයන්හි කුරුලෑ ඇතිවීම වෛද්‍ය උපදෙස් පැතීම කළ යුතු අවස්ථාය.රුව අවලස්සන කරන සමේ රෝගයක් වන අලුහම් කාන්තා ලාවණ්‍යයෙහි ලක්ෂණයක් ලෙස ද සලකති. ඇඳුම් පැලඳුම් තුවාය අත්ලේන්සු මඟින් අලුහම් පැතිර යා හැකිය. අලුහම් ඇති අයෙකු තම ඇඳුම් ඉතා පිරිසුදුව භාවිත කළ යුතුය.අලුහම් අත්බෙහෙත් භාවිතයෙන් සමනය කරගත හැකි රෝගී තත්ත්වයකි.එහෙත් අලුහම්හි ලක්ෂණ ප්‍රකට කරන වෙනත් රෝග ඇති බැවින් වෛද්‍යවරයකු හමුවී රෝග නිර්ණය කරගැනීම වැදගත් වේ.අලුහම් සඳහා කොහොඹ කොළ පෙර කොළ අඹරා ගෑම යෝග්‍යය. ක්‍රිමින් නිසා ඇතිවන අලුහම් තත්ත්වයකදී ඒ සඳහා ඖෂධ භාවිත කළ යුතුය.ඇතැම් විට ආලේපන අසාත්මික වීම හේතුකොට ගෙන ද චර්ම රෝග ඇතිවිය හැකිය. ආහාර අසාත්මිකතා හේතුකොට ගෙන ඇතිවන චර්ම රෝගයන්හිදී වතුර වැඩි ප්‍රමාණයක් පානය කිරීමෙන් විෂ ශරීරයෙන් ඉක්මනින් ඉවත් කරගත හැකිය.චර්ම රෝග හදාගන්නේ නැතිව ඉන්න පුළුවන් ලෙඩක් නොවේ. චර්ම රෝග අප නොදැනුවත්වම වැලදෙන්න පුළුවන්. එහෙත් ඒ රෝග සමනය කරගැනීමේ හැකියාව පවතී.යෝග්‍ය ආහාර ගැනීම, සුවදායි මානසික තත්ත්වයක සිටීම, පිරිසුදුව සිටීම මඟින් චර්ම රෝග වැලඳීම අවම කරගත හැකිය. ඇතැම් චර්ම රෝග ජාන මඟින් පැතිර යයි.රත ගාය ලෙස දක්වන රතු බිබිලි ඇතිවූ විට දරුවන්ට ප්‍රතිකාර ලෙස රත කල්කය ලබාදීම ප්‍රතිශක්තිකරණය වැඩි වී රෝග සමනයට හේතු වේ.ඕනෑම චර්ම රෝගයක දී ගන්සූරිය පොතු නුග පොතු රත් වදමල් බෝ පොතු වෙනිවැල්ගැට කහ කොහොඹ ආදිය තම්බා සේදීම යෝග්‍ය ප්‍රතිකර්මයකි.අංග ලක්ෂණ විද්‍යාවේදී ශරීරයේ ඉන්නන් පිළිබඳව කිව්වත් ඒ ගැන හිතන්නේ නැතිව ඉන්නන්ට ප්‍රතිකාර කළ යුතුයි. මන්ද යත් සමේ ගැටිත්තක් ලෙස මතුවන ඉන්නන් හටගන්නේ ශරීරයේ සෛල අසාමාන්‍ය ලෙස වර්ධනය වීම හේතු කොටගෙන බැවිනි. විශේෂයෙන්ම හදිසියේ මතුවන ඉන්නන් පිළිබඳව සැලකිලිමත් වීම ඉතා වැදගත්ය. අවදානම් සහිත ඉන්නන් බැලු බැල්මට හඳුනාගත නොහැකිය. ඒ සඳහා වෛද්‍යවරයකු හමුවීම යෝග්‍ය වේ. ඉන්නන් සඳහා ලබු දලු හුණු සමඟ තලා ගෑම යෝග්‍ය වේ.ඊට අමතරව කෙසෙල් තන්තිරිය පුච්චා ඇල් දියෙන් දියකර ඉන්නන් මත ආලේප කිරීම මෙන්ම බුරුල්ල ගෙඩි ඉස්ම ආලේප කිරීම ඉන්නන්ට ප්‍රතිකර්මයකි.ලිංගාශි‍්‍රත ඉන්නන් සඳහා සුදුසු වෛද්‍යවරයකු හමුවී ප්‍රතිකාර ගැනීම අනිවාර්යෙන් කළ යුතුයි. සමේ තැන තැන කළු වීම ද සෙම ආශි‍්‍රත රෝගවලදී හා අධික දහදිය දැමීම හේතු කොටගෙන ඇතිවන සමෙහි ආසාදන තත්ත්වයකි. බෙල්ල නාසය දෙපස කළු වීම මෙහිදී දැකිය හැකිය.මිනිස් සිරුරේ විශාලම ඉන්ද්‍රිය වන සම ආරක්ෂා කර ගැනීමට පිරිසුදුව සිටීම වැඩිපුර දියර වර්ග පානය අත්‍යවශ්‍ය වේ.ටෙක්ලා පද්මිණි කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=am1212094</link>
    <topic> “පිට කෙනෙක් එක්ක කතා කළත් තාත්තා මාව කාමරයට දාලා වහනවා”</topic>
    <author/>
    <content> “පිට කෙනෙක් එක්ක කතා කළත් තාත්තා මාව කාමරයට දාලා වහනවා”මනෝවිද්‍යා උපදේශකවිශ්‍රාමික මේජර් සුසන්ත ද සිල්වාදිනක් මා වෙත පැමිණියේ තරුණ වියේ පසුවුවත් වයසට වඩා දිරාපත් වූ පෙනුමක් ඇති තරුණියක් හා ඇගේ යෙහෙළියයි.“අපි කැම්පස් එකේ ඉගෙන ගන්නෙ. දැන් දෙවැනි වසරෙ. මගේ යාළුවා මීට ඉස්සර හොඳට ලස්සනට හිටියා. නමුත් දැන් එයාට තද හිසේ කැක්කුමක් ඇති වෙනවා. කෑම ගන්නත් අපහසු වෙනවා. හරියට කෙට්ටු වෙලා, කැත වෙලා.”යෙහෙළිය දිගටම කියාගෙන ගියාය. පසුව ඇයව නවතා ප්‍රධාන ප්‍රශ්නය ඇති තරුණියගෙන් විමසා මෙහි නිවැරැදි බව සොයා ගත්තෙමු.ප්‍රශ්නයට මැදිවූ තරුණියගෙන් තොරතුරු විමසීමේදී ඇයගේ මවුපියන් සිටින බවත් එක් සහෝදරයෙකු රැකියාවක නියුතුව සිටින බවත් තොරතුරු හෙළි විය. ඇයගේ හිසරදය සම්බන්ධයෙන් සිදුකරන ලද වෛද්‍ය වාර්තා සාමාන්‍ය බවට සහතික කොට තිබිණි.“මට හොඳට ඉගෙනගන්න පුළුවන්. නමුත් presentation දෙන්න තියෙනකොට තමයි මට එපාවෙන්නෙ.”ඒ කතාවත් සමඟම අපට ඇයගේ රෝගී තත්ත්වය පිළිබඳව හොඳ හෝඩුවාවක් ලැබිණි. තව තවත් ඇය සමඟ හිතවත්ව කතාබහේ යෙදෙද්දී ඇය ඉගෙනීමට දක්ෂ බවත්, නමුත් පිරිසක් ඉදිරියට ගොස් යම් දේශනයක් කරන්නට ඉතාම ලැජ්ජ හා බිය බවත් හෙළි විණි.ඇයට ඒ තත්ත්වය පාසල් වියේ සිටම තිබු බවත් පොතපතින් පමණක් සිදුකරන විභාගවලදී ප්‍රශ්නයක් නොවූ බවත් හෙළි විය. ඇයට යම් දිනෙක පිරිසක් ඉදිරියේ දේශනයක් කිරීමට විශ්ව විද්‍යාලයේ 2 වසරේදී සිදුවන සෑම විටම ඇය අධික මානසික පීඩනයට පත්ව හිසරදය හා කෑම අරුචිය වැනි රෝගී තත්ත්වයන්ට ලක්වූවාය. ඒ තත්ත්වය දුරදිග යාම නිසා ඇයට අනෙකුත් දේශන සඳහා ද සහභාගිවීම මඟහැරී පාඩම් අතපසු වී තිබිණි.මුල් දිනයේම ඇයගේ මානසික තත්ත්වය නඟා සිටුවීමට හා වේදිකා භීතිකාව දුරු කිරීමට අවශ්‍ය මනෝ විද්‍යාත්මක උපදේශනය ආරම්භ කරන ලදි.තෙවැනි වාරයේ දී ඇය යම් මට්ටමකට පැමිණ සිටි අතර ඇගේ කැමැත්ත මත මෝහන නිද්‍රවට පත්කොට ඒ මානසික තත්ත්වයට හේතුව සොයා ගැනීමට උත්සාහ කළෙමු. එහිදී හෙළි වූයේ, ඇයගේ පාසල් වියේ සිටම ඇය තම පියාගේ දෝෂ දර්ශනයට ලක්වූ බවත් කිසිදු පිටස්තරයකු සමඟ කතා කිරීමට ඉඩ නොදුන් බවත්ය. එසේ කතාකොට අසුවුවහොත් පියා විසින් ඇයව කාමරයක දමා පැය කිහිපයක් සිරකොට තිබූ බවත්ය. ඇයගේ ගෙදර විස්තර විමසූ විට ඇය කීවේ “අනේ මට ගෙදර යන්න බැහැ. මම නිවාඩුවට යන්නෙත් යාළුවන්ගේ ගෙදර” යනුවෙනි. මනෝ විද්‍යාත්මක ප්‍රතිකාරවලින් පසු ඇය නැවත හොඳින් ඉගෙන ගත හැකි ඕනෑම පිරිසක් ඉදිරියේ කිසිම පැකිළීමකින් තොරව හොඳින් දේශනයන් පැවැත්විය හැකි තත්ත්වයට පත්වූවාය. මේ සියල්ල සඳහා ඇයගෙන් හා ඇගේ මිතුරියගෙන් ලැබුණු සහාය වැදගත් විය.මේ වන විට මේ දෙදෙනාම ඉතා සාර්ථකව තම තෙවැනි වසරේ ඉගෙනුම් කරමින් විශ්ව විද්‍යාලයේ සිටිති. දැන් ඇයට තිබු හිසරදය හා කෑම අරුචිය නැත. ඉතා සුන්දර දක්ෂ ශිෂ්‍යාවක් බවට ඇය පත්ව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=ay1212091</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.විද්‍යාව කෙතරම් දියුණු වුවත් තාක්ෂණය කෙතරම් ඉහළ ගියත් කොපමණ ධනය තිබුණත් කොපමණ හමුදාවක් හිටියත් කෙතරම් නවීන අවි තිබුණත්වළක්වන්නට බැරි සියල්ලේ අනිත්‍ය බව බුදුදහමේ සත්‍ය බව ලොවට කියා දෙන අද හෙටම නොවුණත් කවදාහරි සිදුවන එකම දේ...පරගම්මනජයන්ත ඒකනායක**********************************************************************************”ඔයා ආයෙ මට කතා කරන්න එපා. මට මගේ හිත හදාගන්න දෙන්න.” මම ඔයාට එහෙම කිව්වෙ ඔයාට ආදරේ නැතිව නෙමෙයි. ඔයාගේ හැසිරීම මට දරාගන්න අමාරු වුණ හින්දයි. ඔයා ජීවත් වුණේ මම ඔයාගේ ලෝකෙ නැති ගාණට. මට ගොඩක් දුර සිටිය ඔයා මට කතා කරන එක අඩු කරා. මම ඉන්නවද නැද්ද කියලවත් බැලුවේ නෑ.”ආදරේ කරන කෙනෙක් එහෙම අමතක කරලා ඉන්න පුළුවන්ද?” මම එහෙම අහපුවහම ඔයා කිව්වේ “මම ඔයාව අමතක කරල නෙමෙයි. මට ඔයාට කතා කරන්න වෙලාවක් නෑ. වැඩ.” කියල.ඒත් මම කොයි තරම් ආසාවෙන් ද බලන් හිටියෙ ඔයා කතා කරයි කියලා. මම දන්නෙ නෑ ඔයා කිව්වෙ ඇත්තද? නැද්ද කියලා. නමුත් මම ඔයාව විශ්වාස කරා. ඒත් මට ඒ දුරස්වීම දරාගන්න අමාරු වුණා. ඒකයි මම හිතාගත්තෙ හැමදාම ඒ දුක උහුලන්න බැරි නිසා ඔයාව අමතක කරලා හිත හදාගන්න. ඒ නිසයි මම කිව්වෙ “ආයෙ කවදාවත්ම මට කතා කරන්න එපා” කියලා.ඉඳල හිටලා මට කතා කරපු ඔයා එදා ඉඳන් මටඛ්චතතඑකක් වත් දුන්නෙ නෑ. ඔයා මට ඇත්තටම ආදරේ කළා නම් එහෙම ඉන්න බෑ නේද? දැන් අපි වෙන්වෙලා. මං දන්නව ඔයා මම එපා කිව්ව නිසා කතා කරන්නැත්තේ. “ඔයා එපා කියනව නම් මං බලෙන් ඔයාට කතා කරන්නෙ නෑ.” කියල ඔයා කිව්වා.ඒත් මගෙ හිත ඔයා කොයි වෙලේ හරි කතා කරයි කියලා බලන් ඉන්නෙ. ගෙවෙන හැම තත්පරේකම මතක් වෙන්නෙ ඔයාව. ඇහිපිල්ලම් ගහන වාරයක් පාසා මැවෙන්නෙ ඔය මූණ. ඒ තාමත් ම ඔයාව අමතක කරන්න අමාරු වුණ නිසයි.  කුරුණෑගල නයෝමි**********************************************************************************ඉසුරු මුණියේ පෙම් යුවළ මැවූ ඔහු තවම තනිකඩය... පේ‍්‍රමයේ නොකිළිටි බව ගලක කැටයම් කළ ඔහු, කලාවැව ඉස්මත්තේ, නැඟී බිඳී යන රළදෙස බලා තම වේදනාවන් පිරිමදියි ඔහු ”ඉසුරුමුණියේ නුඹ තැනු ඒ පෙම්වතිය කොහිදැයි කියා” මා ඇසු කල, ”හිනැහුනා ඔහු තවම තනිකඩ යැයි කියා”  ගාල්ල ඉෂානි සෙව්වන්දි**********************************************************************************නෙතු රන්දා සතර අතේ තාමත් ඔබ නොසෙව්වාට හිත ඇතුළේ හොරෙන් වගේ නොකියම එබිකම් කළාටමල් පාරට එදා වගේ අත් පටලා නොආවාට කල් බලන්න හීනෙන් වත් ළඟකදි මට බැරි වුණාටමීදුම යට සීතලේට උණු කඳුළක් හිර කළාට චුට්ටක් වත් නෑ වෙනසක් නුඹෙයි මගෙයි අතීතයට  විවෘත විශ්වවිද්‍යාලයේටෙක්ලා ජයන්ගනී**********************************************************************************මගේ සිත හඬයි හේතුව තනිකමයි... ඒ ආදරය නිසයි මා විඳින්නේ ආදරය ද නැතිනම් විරහාවද... සැඟැවී තෙරපි යන සිතුවිලි නොතෙරෙයි මට... ඇස් මානයේ නොපෙනි යන චායා නොතෙරෙයි මට... මා තනි කර ඔහු යන්නේ කොයිබ ද? නෙතු අඟ කඳුළ පමණයි තනියට තුරුළු වී ළග ඉන්නේ... කඳුළ නුඹ අති පේ‍්‍රමණීයයි.. සැමදා සැමට ළඟ ඉන්නේ නුඹ පමණයි...ගම්පොළ කුමාරි ජයවර්ධන**********************************************************************************දුරකථනේ කනේ රැඳී දේදුනු කුඩෙ හිසේ රැඳී අඩි උස පාවහන් නැගී පේමාලිංගනේ යෙදී පාරෙ මාරු බලාගෙනයි සෙත්තපෝච්චිය ඒවී මට හරි බයයි නංගියේ මට හරි බයයි නංගියේ එපා යන්න අධිවේගේ පිල්කඩකට ගොඩවදින්න වැස්ස සැරයි තෙමෙන් එපා මගෙ ආයුෂ අරන් ඉන්න මට හරි බයයි නංගියේ මට හරි බයයි නංගියේ දඟකාර කළු කෙල්ල කරුණාවෙ අයැදිල්ල අතුරු ආන්තරා වැඩියි පරෙස්සමෙන් ගෙදර යන්න මට හරි බයයි නංගියේ මට හරි බයයි නංගියේ  පිලපිටිය පෙම්දස් කුරුකුල**********************************************************************************ජනෙල් කවුළුවෙන් දුටිමි මා ඇයව පළමුවර හොර ඇසින් මා දෙසම බලා ඇය හිනැහුණායමා සිතද ඇය කෙරේ බැදිණි තිර ලෙස හොඳට දින පතා අපි දෙදෙන හමු වීමු කවුළුවෙන් මගෙ නිවස වෙත ඇයව කැන්දාගෙන එන්නට අම්මා කිසි දිනක ඉඩ නොදෙන බව දනිමිඇය කෙරෙහි බැඳුන සිත මුදා හැරුමට නොහැකිය මව නැති දිනයක කළුවර වෙලාවක මම පිටුපස දොරටුවෙන් ඇයව මගේ කාමරයට කැදවාගෙන ආමි ගැහෙන සිතිවිල්ලෙන් මගෙ කාමරය මට සුරපුරයක් සේ විය ඇය මා තුරැලු වී මොනවදෝ මුමුනයි සැක සිතී දෝ මවට හොර රහසේම ඇවිදින් මගේ කාමරය තුළ තදින් විපරම් කළා මව අතට අසු වූ විට අපි දෙදෙන ගොළු විමු කලබලව ඇය හනික ජනේලය අතරින් ඥාව් කියා පැන ගියා බී. එස් ජයවර්ධන  ළමා සංවර්ධන මධ්‍යස්ථානයේචලන රංග**********************************************************************************කළුවර ඇවිත් තුරුලුව හිඳියි සඳ වුවත් නුඹ දුර වැඩියි... දැන් මගේ සිහිනය නුඹයි කළුවර මගේ ඇස් දෙක වගෙයි...එන්. ඩබ්ලිව්. පී. ලාල්**********************************************************************************පුංචි සිත රැවටෙනවා ක්ෂිතිජ රේඛාව දැක සිතනවා යම් තැනක අහස හමුවෙයි පොළොව... මං මුළා වූ විටෙක වැලි කතර මත තනිව මිරිඟුවට දුව යනවා පැන් බිඳක් සොයාගෙන... මද සුළඟ ලෙස ළංව සැඩ සුළඟ වී ගිය ද මගෙයි ඔබ හැමදාම සිතමි මම තුන් රෑම...  වත්තලනිසංසලා සිරිවර්ධන**********************************************************************************සීමා මායිම් වෙනස්ව වැටෙහි පැළ ඉනි ඉස්සී ඉදිරියටම යයි නිරතුරු තණ්හාවේ අත් ඉස්සී ඔබගේ සෙනෙහස ලැබුමට වෙහෙස දරනමුත් නිරතුරු දිනෙන් දිනම ඔබ ඈතට යවා පැළ ඉන්න වගේ අරණායක  ගුණපාල කරුණාතිලක**********************************************************************************මම දුවකි, සොයුරියකි, බිරියකි, නමුදු මවකි කියන්නට තරම් කළ පින් මදි වීද  මිනුවන්ගොඩනිලූ**********************************************************************************නුඹ ඇවිත් ගිය දා මගේ නිවසට තිබුණා දමා ගොස් තුත්තිරි මල් පොකුරක් මා සිටි අසුන මත මතකයි හොඳ හැටි තිබුණේ ඒ මල් පොකුර නුඹෙ සුරතල් සුරතේ උණුසුමේ බව...කළුබෝවිල ජයනාත් ඉන්ද්‍රජිත්**********************************************************************************තරු පායාවිත් රහසක් කොඳුරයි අපි ගත කළ මිහිරිම වස්සානය දරන්න බෑ තවත් මේ හැඟුම් හීනෙන්වත් ඇවිත් යන්න අද රෑවත්....  රත්නපුරතිළිණි සුරංගිකා**********************************************************************************හිරිමල් යෞවනය කියන්නේ අලුත් අලුත් දේ හොයන්න දකින්න ආසා වයස. ඉතින් අද ඒ ආශාව ඉටු කරන්න අප ඔබට කියනවා වෙනස් යමක්. අප හැමදාම හිතුවේ මිනිස්සුන්ට විතරයි කතා කරන්න පුළුවන් කියලා. අප කුඩා අවදියේ දොස්තර හොඳහිත නැත්නම් ඩොක්ටර් ඩූලිට්ල් බලලා ආසාවෙන් හිටියා අපටත් කතා කරන සත්තු දකින්න පුළුවන් වුණානම් කියලා. ඒකට දැන් අවස්ථාව තිබෙනවා.දකුණු කොරියාවේ එවර්ලන්ඩ් සත්ත්ව උද්‍යානයේ තමයි මේ පුදුම දේ දකින්න පුළුවන් වන්නේ. එහි සිටින 22 හැවිරිදි කොෂික් (Koshik) නම් අලියා තමයි මිනිසුන් සමඟ කතා කරන්නේ.කොෂික්ට මූලිකවම වචන 5 ක් උච්චාරණය කරන්න පුළුවන්. ඒ ඉංගි‍්‍රසියෙන් hello තේරුම දෙන කොරියන් භාෂාවේannyong වචනයත් ඉඳගන්න යන තේරුම ඇති අන්ජා(Anja) බිම දිගා වෙන්න කියන නුඹ් (nuo), හොඳයි කියන චෝආහ් (choah) සහ නෑ කියන අනියා (Aniya) කියන වචනයි. මේ බව මුලින්ම කීවේ Current biology කියන සඟරාව.කොෂික් මේ විදිහට කතා කරන්න පුරුදු වෙලා තියෙන්නේ එයා අවුරුදු හතක් පමණම මේ සත්ත්ව උද්‍යානයේ කිසිම අලි යාළුවෙක් නැතුව මිනිසුන් සමඟම සිටිය නිසාලු. අදහස් හුවමාරු කරගන්න කොහොමහරි ක්‍රමයක් හොයාගන්නත් එපැයි.කොෂික් මේ වචනවල තේරුම හොඳට දන්නවා වුණත් ඒවා කියන්නේ අණක් දෙන්නවත් පිළිතුරක් හැටියටවත් නම් නෙමෙයි.මීට කලිනුත් ආසියානු අලියෙක් ඉඳලා තියෙනවා රුසියානු හා කසක් භාෂාව ටිකක් කතා කරන්න හැකියාව තිබුණු.කොහොම වුණත් දැන් කොෂික්ට තරමක් උනන්දුව දක්වන යෙහෙළියක් ඉන්නවලු හාටි කියලා. හැබැයි එයාට තාම කොෂික් Annyon වත් Nuo  කියලවත් කිව්වේ නම් නෑලු. මේ ගැන වැඩිදුර විස්තර බලන්න ඕන නම් www.wired.com  කියවන්න.මුතු**********************************************************************************”හානේ.. මිදුල පුරාමත් වත්ත වටේටමත් මල් වවලා හරිම ලස්සනයි. නංගි කිව්ව වගේම කළා නේද?””යන්.. යන්.. ගේ ඇතුළට. මල් බලන්න බැරියැ පස්සෙ. ආව මහන්සියත් ඇතිනෙ..”මට අවශ්‍ය වූයේ අක්කාගේ මහන්සිය නිවාලන්නට නොව අතීතය නමැති මගේ ඇතුළු හද ගැබ විවර නොකරන්නට වග බලා ගන්නට නොවේද? ”මම මල්ගාලට ආසයි අක්කේ. අපි ඉපදුණු අපිත් එක්ක එකට හැදුණු වැඩුණු ගස් වැල් තියෙන ඒ පරිසරයට මම ගොඩක්ම ආදරෙයි” ඒ වචන ටික පිට වෙද්දි මගේ දෙනුවන් කඳුළින් පිරුණේ ඉබේටම වගේ.කහපාට රුක් අත්තන මලුයි රෝසපාට කනේරු මලුයි එකට එකතු කරලා ඒව අතරට ෆර්න්ස් අතු කෑලි කිහිපයක් එක්ක හදන සුන්දර මල් පොකුරක් අතින් ගත්ත සුන්දර යුවතියක්. කහ සහ කොළ මිශ්‍ර ටයි පටිය. සුදු යුනිෆෝමයෙන් සැරසිලා මං ගමන් ගත්තු මාවතේ කී දෙනෙක් නම් හිටියද මං දිහා බලාගෙන.එදා මම නිහතමානි වුණා නම්.. ඒ සොඳුරු හිත තේරුම් ගන්න මට පුළුවන් වුණා නම්.. ”අනේ අනේ මට නම් එපා ඒ මනුස්සය කළුවට කළුවේ බාතාරෙ වගේ. ඉස්කෝලෙදි කරදර කළා මදිවට ගෙදරටත් එනවා කරදර කරන්න...””ලස්සනයි කියලා ඔය තරම් අහංකාර වුණාට පොඩි දුවේ, දරුවෙක් දෙන්නෙක් හම්බ වුණාම ඔය අත පය දියාරු වෙලා යනවා. පිරිමියෙක් එහෙමද? කළු වුණාට ඒ මහත්තය මොන තරම් ගුණ යහපත් මනුස්සයෙක්ද?” අතුල සර් ගැන අම්මලා කියද්දී අමන්ද ගැන ඥාති සොයුරිය කිව්වේ මෙහෙමයි.පෙනුම වගේ ම අපේ අයිය හරි හොඳයි... රා, අරක්කු කටේ තියන්නෙ නෑ... නංගිට රජ සැප දෙයි. නංගිට ඉතින් තවත් මොනවද. බලන්නකො නංගි ගියාම.” එහෙත් ඔවුන් මා ඉදිරියේ මැවූ දිව්‍ය ලෝකය, පාට පාට සමනල වර්ණයෙන් යුතු සුරංඟනා ලෝකයක් පමණක් බව පසක් වන විට මගේ කුසෙහි ජීවියෙක් ද වැඩෙමින් සිටියේය. මා පාසලින් ඉවත් වන විට සාමාන්‍ය උප ගුරුවරයෙකු වූ අතුල සර් වැඩි කල් නොගොස් එහි විදුහල්පති වූ අයුරු මා ගෙදර ගිය ඉඳ හිට දිනක වුවද අම්මාගේත් නංගිලාගේත් මුවින් පිටවූයේම ඔහුගේ යසස ගැනය. කීර්තිය ගැනය. එවිට නෙතු පිරෙන කඳුළැලි අතරින් මට ඔහුගේ රුව, මගේ පාසල් සමය සිහිපත් වෙයි.සඳවති මැණිකෙ හැමදාම ලස්සන මල් පොකුරක් ගේනවනෙ. මටත් ගෙනත් දෙන්නකො ඔය රෝසපාට මල් අත්තක්.මා දුටු විගස සිනාවක් නැති වූ දිනයක් නැති වූවා පමණක් නොව මට පෑ සෙනෙහසේ ද ඉමක් නොවීම එදා මා දුටුවේ මොන තරම් සැහැල්ලුවටද? එහෙත් අද ඒ අතීතය සිහිනයක් ම පමණ මය. මටත් දරු දෙදෙනාටත් වඩා මත්පැන් බෝතලයට ආදරය කළ අමන්ද ඉතා ඉක්මනින් අපේ ලෝකයෙන් වෙන්වූයේ මා අඳුරු පුදසුනක පරමලක් කරමිනි.  සමන්පුර මැණිකේ ජයසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj1212091</link>
    <topic>සුසුකි හා මරුටි පැය 24 පුරා විහිදුණු ආපදා සේවයක්</topic>
    <author/>
    <content>සුසුකි හා මරුටි පැය 24 පුරා විහිදුණු ආපදා සේවයක්සුසුකි හා සුසුකි මරුටි රථවල දැන් ආපදා වීමකින් තොරව ගමන් කළ හැකි වන පරිදිAMW ආපදා සේවය පුළුල් කරයි. Al- Futtaimසමාගමේ සභාපති ලෙන් හන්ට්, AMW ආයතනයේ සභාපති තිලක් ද සොයිසා කළමනාකාර අධ්‍යක්ෂ සමන්ත රාජපක්ෂ, අධ්‍යක්ෂ රථ වාහන ශිවන්ත ද සොයිසා, සාමාන්‍යාධිකාරී සුසුකි හා සුසුකි මරුටි විරාන් ද සොයිසා, සුසුකි හා සුසුකි මරුටි සේවා ප්‍රධානී ලහිරු චාමර සිල්වා යන මහත්වරුන්ගේ ප්‍රධානත්වයෙන් රාජගිරිය සේවා මධ්‍යස්ථානයේදී ආරම්භ විය.We are here for you  යන සංකල්පය යටතේ ක්‍රියාත්මක වන මෙම ව්‍යාපෘතිය මෙහෙයවනු ලබන්නේ සුසුකි හා සුසුකි මරුටි සේවා ප්‍රධානී ලහිරු චාමර සිල්වා මහතාගේ අධීක්ෂණය යටතේය. එම ව්‍යාපෘතියේ පළමු පියවර ලෙස කොළඹ දිස්ත්‍රික්කය ආවරණය වන පරිදි පැය 24 පුරා පැවැත්වෙන මෙම සේවාවට අයත් සේවා වනුයේ වාහන ඇදගෙන ඒම, වාහන පටවාගෙන ඒම සහ ආපදාවට ලක්වුණු ස්ථානයට ගොස් එම ස්ථානයේදීම නඩත්තු කටයුතු කර දීමයි.දෙවන පියවර ලෙස ලංකාව පුරා විහිදී ඇති අපගේ නියෝජිත ජාලය හරහා ද දිස්ත්‍රික්ක මට්ටමින් ද අනාගතයේ දී ඔබට මෙම සේවාව ලබා ගත හැකි වනු ඇත. 2013 ජනවාරි මස සිට මෙම සේවාව අනුරාධපුරය, මහනුවර සහ මාතර යන දිස්ත්‍රික්ක වලින් 0773 043434 දුරකථන අංකය ඔස්සේ පැය 24 පුරා ලබාගත හැකි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj1212092</link>
    <topic>ප්‍රථම සීනි රහිත බිස්කට් ෆීල් ගුඩ් නමින් වෙළෙඳපළට</topic>
    <author/>
    <content>ප්‍රථම සීනි රහිත බිස්කට් ෆීල් ගුඩ් නමින් වෙළෙඳපළටවසර ගණනාවක පර්යේෂණයන්ට හා අධ්‍යනයන්ට අනුව, මැලිබන් බිස්කට් නිෂ්පාදන පුද්ගලික සමාගමේ සභාපති ඒ. ජී. රත්නපාල සමරවීර මහතාගේ මඟ පෙන්වීම යටතේ මැලිබන් බිස්කට් විසින් ශ්‍රී ලංකාවේ ප්‍රථම සීනි රහිත බිස්කට් නිෂ්පාදනය හඳුන්වා දෙයි.“මෙම නිෂ්පාදනය දියුණු කිරීම එතරම්ම පහසු කාර්්‍යයක් නොවුණේ සීනි යනු බිස්කට්වල රසවත්භාවය මතු කරන්නට පමණක් නොව ඒවායෙහි පෙනුම වර්ධනයට, රසය ඉහළ නැංවීමට, වර්ණය හා මතුපිට ස්වභාවයේ වර්ධනයට මෙන්ම පිරවුම්කාරකයක් ලෙසින් ද ක්‍රියා කරනා සංඝටකයක් වන නිසයි.” යනුවෙන් මැලිබන් බිස්කට් හි තත්ත්ව ආරක්ෂණ සහ පර්යේෂණ සංවර්ධන සාමාන්‍යාධිකාරිණී වර්ණා ප්‍රනාන්දු මහත්මිය පවසා සිටියාය. ඒ අනුව මැලිබන් බිස්කට් මුහුණ දුන් ප්‍රධානතම අභියෝගය වූයේ ඉහත කී කිසිවකට හානියක් නොවන අයුරින් සීනි සංඝටකය ඉවත් කිරීමයි.මෙහිදී සීනි වෙනුවට භාවිත කෙරූ විකල්ප රසකාරකයන් වූයේ පිරවුම්කාරකයක් හා රසකාරකයක් ලෙස යොදාගැනෙනා මල්ටිටෝල් සහ පැණි රසය ලබා දීම සඳහා යොදා ගැනෙනා ස්පෙලෙන්ඩා තත්ත්ව නාමයේ සුක්‍රලෝස් යන රසකාරක වේ. මෙම දෙවර්ගයම ස්වභාවික ආකාරයෙන් සීනි රසය ලබා දීමට සමත්ය. තිරිඟු පිටි, ලුණු, එළවළු තෙල් හැරුණු කොට බිස්කට්වල සෞඛ්‍ය හිතකර භාවය තව දුරටත් ඉහළ නැංවීම සඳහා ධාන්‍යමය ඉරිඟු සහ තිරිඟු තන්තු ආදිය ද මෙහි අඩංගු වේ යනුවෙන් මැලිබන් තත්ත්ව කළමනාකාර දුවින්ද්‍ර කොරයා මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj1212093</link>
    <topic>හම්බන්තොට තොරතුරු තාක්ෂණ උද්‍යානයේ අතිනවීන ජාතික දත්ත මධ්‍යස්ථානයක්</topic>
    <author/>
    <content>හම්බන්තොට තොරතුරු තාක්ෂණ උද්‍යානයේ අතිනවීන ජාතික දත්ත මධ්‍යස්ථානයක්ට්‍රයිමැක්ස් තොරතුරු තාක්ෂණ පදනම් සහ සේවා ආයතනයේ සභාපති සහ කළමනාකරණ අධ්‍යක්ෂ සූර්ය ප්‍රකාශ් මැද්‍රෙචා මහතා සහ විදුලි සංදේශ සහ තොරතුරු තාක්ෂණ අමාත්‍යාංශයේ ලේකම් එච්. එම්. ගුණසේකර මහතා නිල ගිවිසුම හුවමාරු කරගනිමින්. ආයෝජන මණ්ඩලයේ සභාපති / සාමාන්‍යාධිකාරී එම්. එම්. සී. ෆර්ඩිනැන්ඩෝ ට්‍රයිමැක්ස් තොරතුරු තාක්ෂණ පදනම් සහ සේවා ආයතනයේ ජාත්‍යන්තර ව්‍යාපාර හා සෞඛ්‍යාරක්ෂිත අභ්‍යාස ප්‍රධානී අෂ්වනී සිවාස්තව සහ ට්‍රයිමැක්ස් තොරතුරු තාක්ෂණ පදනම් සහ සේවා ආයතනයේ අලෙවි ප්‍රධානී සංගීතා ෂංකර් මෙනෙවිය ද ඡායාරූපයේ සිටිති.ඉන්දියාවේ, ට්‍රයිමැක්ස් තොරතුරු තාක්ෂණ පදනම් සහ සේවා ආයතනය හා ශ්‍රී ලංකා විදුලි සංදේශ සහ තොරතුරු තාක්ෂණ අමාත්‍යාංශය අතර පසුගියදා අත්සන් තැබුණු නිල ගිවිසුමට අනුව යෝජිත “සකී” දත්ත මධ්‍යස්ථානයක්, ශ්‍රී ලංකාවේ හම්බන්තොට නගරයේ “සකී” ශාස්ත්‍ර සහ තාක්ෂණ උද්‍යානයේදී ස්ථාපිත කිරීමට නියමිතය.එහිදී දෙපක්ෂය අතර නිල ගිවිසුම් අත්සන් තැබීමට, පාර්ලිමේන්තු මන්ත්‍රී නාමල් රාජපක්ෂ, විදුලි සංදේශ සහ තොරතුරු තාක්ෂණ අමාත්‍ය රංජිත් සියඹලාපිටිය, විදුලි සංදේශ සහ තොරතුරු තාක්ෂණ අමාත්‍යාංශයේ ලේකම් එච්. එම්. ගුණසේකර, ආයෝජන මණ්ඩලයේ සභාපති / සාමාන්‍යාධිකාරී එම්. එම්. සී. ෆර්ඩිනැන්ඩෝ සහ ඉන්දියාවේ ට්‍රයිමැක්ස් තොරතුරු තාක්ෂණ පදනම් සහ සේවා ආයතනයේ සභාපති සහ කළමනාකරණ අධ්‍යක්ෂ සූර්ය ප්‍රකාශ් මැද්‍රෙචා යන මහත්වරුන්ගේ ප්‍රධානත්වයෙන් සිදුකෙරුණි. විදුලි සංදේශ සහ තොරතුරු තාක්ෂණ අමාත්‍යාංශයේ නායකත්වය සහ පාර්ලිමේන්තු මන්ත්‍රී නාමල් රාජපක්ෂ මහතාගේ මෙහෙයවීම යටතේ සහ ඔහුගේ “නව දැක්ම” සංකල්පයට අනුව මෙම අති නවීන තොරතුරු තාක්ෂණ උද්‍යානය, ජාත්‍යන්තර ගුවන් තොටුපොළ, වරාය, ගොඩබිම් මාර්ග ජාලයන් සහ ක්‍රීඩා නගර වැනි විවිධ අංශයන් තුළ ශීඝ්‍ර දියුණුවක් පෙන්නුම් කෙරෙන දකුණුලක හම්බන්තොට නගරයේදී ඉදිකිරීමට නියමිතය. මේ තුළින් දිවයිනේ සමාජයීය, ආර්ථික හා ජාත්‍යන්තර පැතිකඩයන් හි සංවර්ධන කටයුතු, ප්‍රවර්ධනය කරමින් මෙරට අනාගත ආයෝජනයන් සඳහා දකුණුලක වඩාත් ප්‍රකම්පිත සන්ධිස්ථානයක් බවට පත්කිරීමේ හැකියාව මෙමඟින් ලැබෙනු ඇත.මෙම “සකී” දත්ත මධ්‍යස්ථානය තුළින් ජාතික මට්ටමේ උපයෝගීතාවයන් සඳහා දාරකත්වය සැපයීම සහ එය ශක්තිමත් කිරීම තුළින් වඩාත් ආරක්ෂිත කළමනාකරණ හවුල්කාරිත්වයක් සඳහා පදනමක් ලබාදෙන අතරම එමඟින් රජය - රජය අතර, රජය සහ ජනතාව අතර එමෙන්ම රජය සහ වෙළෙද සේවාවන් අතර වඩාත් කාර්යක්ෂම, වේගවත්, විශ්වාසදායි සේවාවක් ද සැපයේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj1212095</link>
    <topic>ඩිමෝ රිය හරසර සියඹලාපේ</topic>
    <author/>
    <content>ඩිමෝ රිය හරසර සියඹලාපේඩීසල් සහ මෝටර් ඉංජිනේරු පොදු සමාගම (ඩීමෝ) විසින් නොබෝදා, සියඹලාපේ පිහිටි ඔවුන්ගේ නවීන සේවා සංකීර්ණයේදී ටාටා වෙළෙඳ වාහන සඳහා රිය හරසර 2012 සංවිධානය කරන ලදි. තෙදිනක් පුරා පැවැති නොමිලේ සේවාව සහ පරීක්ෂණ වැඩමුළුවට ටාටා වෙළෙඳ වාහන 700 කට අධික ප්‍රමාණයක් එක් විය.අලෙවියෙන් පසු සේවාව දෙස බලන කල ඩිමෝ සියඹලාපේ සංකීර්ණයේදී ඕනෑම ටාටා වෙළෙද වාහනයකට නවීනතම වැඩමුළු හා අලුත්වැඩියා පහසුකම් සැපයිය හැකිය. නවීනතම මෙවලම් හා උපකරණ, වාහනවල දෝෂ හඳුනාගත හැකි පිළිගත් මෘදුකාංග සහ දක්ෂ තාක්ෂණික කාර්ය මණ්ඩල සහිත ඩිමෝ සියඹලාපේ ශ්‍රී ලංකාවේ ඉතා උසස් හා විශාල වෙළෙඳ වාහන සේවය සහ අලුත්වැඩියා පහසුකම් තිබෙන ස්ථානය ලෙස පෙනෙන්නට ඇත. වර්ධනය වන ටාටා පාරිභෝගික මූල අවශ්‍යතාවයන්ට මුහුණදීමට අද වන විට ඩිමෝ ශාඛාවන්හි ස්ථානගත කර ඇති වැඩමුළු 10 ක්, රට පුරා සංචාරය කරන ජංගම වැඩමුළු 5 ක් හා පත්කළ සේවා හා අලෙවි නියෝජිතයන් 50 ක් ඩිමෝ සියඹලාපේ සංකීර්ණය සතුය.මෙම උත්සවයේ සමාරම්භය ඩිමෝ සභාපති රංජිත් පණ්ඩිතගේ මහතා, ඩිමෝ හි ප්‍රධාන විධායක නිලධාරී ගහනාත් පණ්ඩිතගේ මහතා සහ ඩිමෝ හි අධ්‍යක්ෂවරුන් විසින් සිදුකරන ලදි. මෙම විවෘත කිරීමේ උලෙළට ටාටා අංශයේ සාමාන්‍යාධිකාරී විජිත බණ්ඩාර මහතා, ටාටා වෙළෙඳ වාහන සේවා හි සාමාන්‍යාධිකාරී මහේෂ් කරුණාරත්න මහතා සහ ටාටා මෝටර්ස් හි දේශීය කළමනාකාර අරුප් බරුආ මහතා සහභාගි වූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj1212096</link>
    <topic>සමාජ වගකීම් මැනවින් ඉටුකළ රක්ෂණකරු ජනශක්ති</topic>
    <author/>
    <content>සමාජ වගකීම් මැනවින් ඉටුකළ රක්ෂණකරු ජනශක්තිජනශක්ති ඉන්ෂුවරන්ස්, සිය පාරිභෝගිකයාට විශිෂ්ට සේවාවක් සපයමින් ඉටු කළ සමාජ සත්කාරක සේවා වෙනුවෙන් ආයතනික සමාජ සත්කාරක තිළිණ ප්‍රදානෝත්සවයේදී සම්මානයෙන් පිදුම් ලැබුවේය. වාණිජ මණ්ඩලය විසින් සංවිධානය කරන ලද එම සම්මාන උලෙළේදී ජනශක්ති ඉන්ෂුවරන්ස් මෙලෙස  ‘Best Corporate Citizen’සම්මානයෙන් පිදුම් ලැබීය. ජනතාවට සුවිශේෂි මෙහෙවරක් ඉටු කරමින් සමාජයට, සිය පාරිභෝගිකයින්ට හා සේවකයින් වෙනුවෙන් සමාජ, ආර්ථික හා ආචාරධර්ම ක්‍රියාවට නැංවීම වෙනුවෙන් එම සම්මාන රාත්‍රීයේදී සම්මානයෙන් පිදුම් ලැබු එකම රක්ෂණ ආයතනය, ජනශක්ති ඉන්ෂුවරන්ස් සමාගම වීම ද විශේෂත්වයක් විය.ජනශක්ති රක්ෂණ සමාගමේ කළමනාකාර අධ්‍යක්ෂ ප්‍රකාශ් ෂාෆ්ටර් මහතා කීවේ, “සම්මානයට පාත්‍ර වූ මලල ක්‍රීඩක ක්‍රීඩිකාවන් වෙනුවෙන් ක්‍රියාත්මක, අපගේ සමාජ සත්කාරක සේවාව ඔස්සේ අප වසර ගණනක සිට විවිධ දුෂ්කරතා වලට මුහුණ පා සිටින ක්‍රීඩක ක්‍රීඩිකාවන්ගේ දක්ෂතා වැඩිදියුණු කරගැනීමට අවශ්‍ය දායකත්වය ලබාදීමට කටයුතු කළා. එය සමාජය වෙත අපගේ වගකීම් ඉටු කිරීම සහ ඒ සඳහා ඇති කැපවීම වෙනුවෙන් ඉටුකරන සේවයක් ලෙස අප දකිනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj1212097</link>
    <topic>ජ්‍යෙෂ්ඨ පුරවැසියන්ට සෙලාන් සුහද සේවා</topic>
    <author/>
    <content>ජ්‍යෙෂ්ඨ පුරවැසියන්ට සෙලාන් සුහද සේවාජ්‍යෙෂ්ඨ පුරවැසියන් හා විශේෂ අවශ්‍යතාවයන් ඇති සිය සේවාදායකයන් වෙනුවෙන් වූ සේවා සැපයීම අරමුණු කර ගනිමින් ආරම්භ කෙරුණු සෙලාන් බැංකුවේ නවතම සේවාව ‘සෙලාන් සුහද සේවාවයි.’සෙලාන් බැංකු ශාඛා වෙත පැමිණෙන ගනුදෙනුකරුවන් අතරින් ජ්‍යෙෂ්ඨ පුරවැසියන් සහ විශේෂ සහයක් අවශ්‍ය අය සඳහා සුවිශේෂී අවධානයක් යොමු කෙරෙන සේවාවක් ලෙස “සෙලාන් සුහද සේවා” හඳුන්වා දිය හැකිය.මෙම ප්‍රශංසනීය සමාජ සත්කාරක සේවාව දිවයින පුරා පිහිටි ශාඛා 143 කින් සැදුම්ලත් සෑම සෙලාන් බැංකු ශාඛාවකම ක්‍රියාත්මක වේ. මේ අනුව සෑම ශාඛාවකම විශේෂ පුහුණුව ලත් කාර්ය මණ්ඩලයකින් සමන්විත වූ කවුන්ටරයක් විශේෂ අවශ්‍යතා සහිත පුද්ගලයින් සඳහා ම වෙන් කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj1212098</link>
    <topic>‘වෙබ් පාඨශාලා’ වැඩසටහනට සිංගර් සහයෝගය</topic>
    <author/>
    <content>‘වෙබ් පාඨශාලා’ වැඩසටහනට සිංගර් සහයෝගයඑටිසලාට් ලංකා සමාගමේ ප්‍රධාන විකිණුම් නිලධාරී සංජීව සමරසිංහ, ප්‍රධාන වාණිජ නිලධාරී රොබර්ට් ලී, රාජ්‍ය වාණිජ විවිධ නීතිගත සංස්ථාවේ සභාපති ප්‍රදීප් ගුණවර්ධන, සිංගර් ශ්‍රී ලංකා සමූහ ප්‍රධාන විධායක නිලධාරී අසෝක පීරිස් මහත්වරු.එටිසලාට් ලංකා සමාගම මෙරට තොරතුරු තාක්ෂණ දැනුම ප්‍රවර්ධනය කිරීම උදෙසා තවත් වැදගත් ඉදිරි පියවරක් ගෙන තිබේ. මෙරට ප්‍රමුඛතම ව්‍යාපාරික ආයතනයක් වන සිංගර් ශ්‍රී ලංකා සමාගම සමඟ සහයෝගිතාවයකට එළඹෙමින් එටිසලාට් සමාගම රාජ්‍ය වාණිජ (විවිධ) නීතිගත සංස්ථාව සමඟ එකතුව හඳුන්වා දුන් වෙබ් පාඨශාලා ඉ-අධ්‍යාපන ක්‍රමවේදය ප්‍රවර්ධනය කිරීම එහි අරමුණ වී තිබේ.වෙබ් පාඨශාලා යනු සිසුන්ට සහ ගුරුවරුන්ට අන්තර්ජාලය හරහා ප්‍රවේශ විය හැකි සහ ජාතික අධ්‍යාපනික විෂය නිර්දේශයේ අන්තර්ගත දැනුම ලබාගත හැකි ඉගෙනුම් ක්‍රමවේදයකි. ශ්‍රී ලාංකීය දරු දැරියන්ට අවශ්‍ය දැනුම ලබා දෙන ගුණාත්මක වේදිකාවක් ලෙස වෙබ් පාඨශාලා වැඩසටහන හැඳින්විය හැකි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj1212099</link>
    <topic>මාස් අභිමානි 2012 කාන්තාවෝ</topic>
    <author>ඡායාරූපය - සුදම් ගුණසිංහ</author>
    <content>මාස් අභිමානි 2012 කාන්තාවෝMAS සමූහ ව්‍යාපාරයේ සේවිකාවන්ගේ විශිෂ්ටතා අගයන “අභිමානි 2012” කොළඹ 07 පදනම් ආයතනයේදී ශ්‍රී ලංකා ළමා රෝග පිළිබඳ විද්‍යාලයේ සභාපතිනි සහ ශ්‍රී ලංකා ජාතික ළමා ආරක්ෂණ අධිකාරියේ අධ්‍යක්ෂ මණ්ඩල සාමාජික මහාචාර්ය අස්විනි ප්‍රනාන්දු මහත්මියගේ හා MAS සමූහ ව්‍යාපාරයේ සමූහ අධ්‍යක්ෂ අජය අමලියන් මහතාගේ ප්‍රධානත්වයෙන් පසුගියදා පැවැත්විණි. ඡායාරූපයේ දැක්වෙන්නේ MAS සමූහ ව්‍යාපාරයේ බංගලාදේශ, ඉන්දීය, මාලදිවයින සහ ශ්‍රී ලංකා ශාඛාවලින් තෝරාගත් දිරිය කාන්තාවෝය.ඡායාරූපය - සුදම් ගුණසිංහහඳුන්කූරු වෙළෙඳපළේ පෙරළියක් ඇති කරමින් ශ්‍රී ලංකාභිමානය ඔප්නංවමින් සියයට සීයයක්ම ස්වභාවිකත්වය මෙන්ම දේශීයත්වය කැටි වූ AURA නමින් හඳුන්කූරු පෙළක් HDDES  ව්‍යාපාර සමූහය දේශීය වෙළෙඳ පළට හඳුන්වා දෙයි. HDDES  ව්‍යාපාර සමූහය නිරන්තර නව නිපැයුම් මඟින් ශ්‍රී ලාංකීය අනන්‍යතාවය විදේශීය වෙළෙඳපොළ තුළ පැතිර වූ දේශීය ව්‍යාපාරයකි. පුරා වසර 30 ක් තුළ විදේශීය වෙළෙඳපොළ තුළ ශ්‍රී ලංකාභිමානය කැටිකර ගත් විශිෂ්ට වූ HDDES  නාමය අඛණ්ඩව රැකගත් ව්‍යාපාරයකි. 2005 සහ 2008 වසරවල අපනයනය සඳහා වූ ජනාධිපති සම්මානයෙන්ද පුද ලැබු මෙම ආයතනය පසුගිය වසර 10 තුළ විවිධාකාර අපනයන සම්මානවලින් පුද ලැබු අතර 2011 වසරේ ජාතික අපනයන වාණිජ මණ්ඩලය විසින් පිරිනැමු කෘෂිකර්මාන්ත හා වෙනත් අතුරු නිෂ්පාදන අංශය (මහා පරිමාණ) අපනයන අංශය සඳහා වූ රන් සම්මානය දිනා ගැනීමට ද සමත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj12120910</link>
    <topic>Junckers දැවමය බිම් අතුරන වෙළෙඳපළට</topic>
    <author/>
    <content>Junckers දැවමය බිම් අතුරන වෙළෙඳපළටනිලන්ත ප්‍රනාන්දු, අධ්‍යක්ෂ/සභාපති - Delmege Forsyth අයේන්ද්‍ර බණ්ඩාරනායක, අධ්‍යක්ෂ - Delmege Forsyth දිල්හාන් ද සිල්වා, කාණ්ඩ සභාපති - Delmege Forsyth ;හන්රික් ලන්බි පීටර්සන්, අපනයන කළමනාකාර - Junckers  සහ සුරේෂ් කුමාර් මන්සුඛානී, දේශීය කළමනාකාර.ඩෙල්මේජ් සම්මානනීය ඩෙන්මාර්ක සමාගමක් වන Junckers Denmark  හා එක්ව ශ්‍රී ලංකාවට නවතම ගන දැවමය බිම් ඇතුරුම් හඳුන්වා දෙයි.මෙම ගන දැවමය බිම් ඇතුරුම් සතුව අද්විතීය ගුණාංගයන් සහ වාසිදායක තත්ත්වයන් බොහෝය. HDF, පයින් දැව, ප්ලයිවුඩ් හෝ වෙනත් දැව අන්තර්ගතය ලෙස යෙදූ සකස් කරන ලද දැවමය බිම් ඇතුරුම් හා බලන කල ගන දැවමය බිම් ඇතුරුම් හි සම්පූර්ණයෙන්ම අන්තර්ගත අමුද්‍රව්‍ය වන්නේ ගන දැව වේ. එසේම මීට පෙර පැවතියේ මුහුණත් ස්තරය පමණක් මිලි මීටර 1 සිට 5 දක්වා ඇති තුනී ලෑලි පතුරු වලින් යුක්ත බිම් ඇතුරුම් වන අතර මෙය සම්පූර්ණයෙන්ම ගන දැවයෙන් යුක්තය. මෙම බිම් ඇතුරුම් ඔප දැමීමේ හැකියාව ඇති අතර ඉන් කිසිදු හානියකින් තොරව ගෙබිම වඩාත් ස්වභාවික හා කල් පවත්නා ආකාරයට තබා ගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>09</day>
    </date>
    <link>http://www.silumina.lk/2012/12/09/_art.asp?fn=aj12120911</link>
    <topic>ගනුදෙනු අඩු වුවත් සුළු කොටස්හි අලෙවිය වැඩි වෙයි</topic>
    <author>තාරක වික්‍රමසේකර</author>
    <content>ගනුදෙනු අඩු වුවත් සුළු කොටස්හි අලෙවිය වැඩි වෙයිසතිය ආරම්භයේ දී වෙළෙඳපොළ ගනුදෙනු පහළ ගියේය. ඒ පෙර සතියේ සිකුරාදා 4333 ක්වූ ගනුදෙනු සංඛ්‍යාව 3661 ක් දක්වා පහළ යමිනි.රුපියල් 2.50 ක් 3.00 ක් හැරෙන්නට වෙනත් වැඩි අගයකින් කොටස් මිල ඉහළ ගියේ නැත. මිල පහළ යාම් අතුරින් ඩිමෝ සමාගම (රුපියල් 16 කින් මිල පහළ ගියේය) නෙස්ලේ (9.80 කින්) එන් ඩී බී කැපිටල් (රුපියල් 8.80 කින්) මිල පහළ ගියේය.මිලියනය ඉක්මවා කොටස් අලෙවි වූ සමාගම් අතර කොකෝ ලංකා (රයිට්ස්)XR (1332632) පෑන් ඒෂියා (1151419) සමාගම් කැපී පෙනුණි.පසු දින එනම් අඟහරුවාදා (05) ගනුදෙනු ඉහළ ගියේය.ෆීන්ලෑස් කළම්ඹු සමාගම කැපී පෙනුණි.සිලොන් බෙවරේජ් සමාගමේ කොටසක මිල රුපියල් 30 කින් ද සෙලින්කෝ ඉන්ෂුවරන්ස් කොටසක මිල රුපියල් 23.50 කින් ද පහළ ගියේය.එන්වි රිසෝසස් (WC 2014) කොටස් 24952117 ක් ද එන්වි රිසෝසස් (WC 2015) කොටස් 25033502 ක් ද අලෙවි විය. රේණුකා ෂෝ කොටස් (RIGHTS) XR 1518431 ක් ද අලෙවි විය. ෆී‍්‍ර ලංකා කොටස 1578950 ක් අලෙවි විය.බදාදා (05) ආසිරි සර්ජිකල් කොටස් 4107627 ක් ද අවිවා එන් ඩී බී කොටස් 1500350 ක් ද අලෙවි විය. රේණුකා ෂෝ (රයිට්ස්) කොටස් 2353437 ක් අලෙවි විය. මිල ඉහළ යාම් අතුරින් සමාගම් එතරම් කැපී පෙනුණේ නැත.පීපල්ස් ලීසිං ඇන්ඩ් ෆිනෑන්ස් පී එල් සී කොටසකට ශත 75 ක් ගෙවනු ලබන බව නිවේදනය කර තිබුණි. එසේම සී අයි සී හෝල්ඩින්ග්ස් පී එල් සී කොටසකට ශත 63 ක් ගෙවනු ලබන බව ද නිවේදනය කර තිබුණි.සමස්ත කොටස් මිල දර්ශකය පෙර සතියේ දී ඒකක 5351.25 ක් වූ අතර සතිය ආරම්භක සඳුදා එය ඒකක 5337.71 ක් ද අඟහරුවාදා එය ඒකක 5331.45 ක් ද බදාදා දින ඒකක 5323.21 ක් ද විය.මිලංකා මිල දර්ශකය පෙර සතිය අවසානයේ ඒකක 4868.83 ක් ද සතිය ආරම්භක සඳුදා ඒකක 4841.09 ක් ද අඟහරුවාදා ඒකක 4855.61 ක් බදාදා ඒකක 4856.84 ක් ද විය.සතිය පුරාම වෙළෙඳ පොළේ දක්නට තිබුණේ ඒකාකාරි ස්වභාවයකි. මිල ඉහළ යාම් අතුරින් සමාගම් කැපී නොපෙනුණ අතර සමාගම්හි සුළු සුළු කොටස මිලදී ගැනීමට වැඩි පිරිසක් උනන්දු වූහ. එසේ වුවත් සුළු සුළු කොටස් මිලට ගැනීම් යම් ප්‍රවණතාවක් දක්නට ලැබුණි.කෙසේ වුවත් අඟහරුවාදා සිදුවූ ගනුදෙනු 3669 වෙනුවට බදාදා ගනුදෙනු 3510 ක් සිදුවිය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa1212161</link>
    <topic>අගවිනිසුරුවරියගේ හැසිරීම තනතුරට ගැළපෙන්නේ නැහැ</topic>
    <author/>
    <content>මාධ්‍ය සංදර්ශන පැවැත්වීම දේශපාලකයන්ගේ කාර්යයක් බව ද සම්භාවනීය තනතුරක් හොබවන අගවිනිසුරුවරියකට කෑකෝගසන මිනිසුන් පිරිවරා එවැනි මාධ්‍ය සංදර්ශනවලට සම්බන්ධ වීම කිසිසේත් ගැළපෙන ක්‍රියාවක් නොවන බව ද ඇමැතිවරු කියා සිටිති.මේ පිරිස අතර දේශපාලකයන්, එන්.ජී.ඕ.කාරයන් ද විවිධ නඩුවල පැමිණිලිකරුවන් හා චූදිතයන් ද සිටි බව ඔවුහු කියා සිටියහ.ජනාධිපතිතුමාගේ ප්‍රධානත්වයෙන් අරලියගහ මන්දිරයේදී පැවැති මාධ්‍ය ප්‍රධානීන්ගේ හමුවකට එක්වෙමින් ඇමැතිවරු කිහිපදෙනෙක්ම මේ බව කියා සිටියහ.නෙවිල් සමරකෝන් මහතා තමන්ට විරුද්ධව දෝෂාභියෝගයක් ඉදිරිපත් කළ අවස්ථාවේ ක්‍රියාකළ ගෞරවනීය ආකාරය වත්මන් අගවිනිසුරුවරිය ආදර්ශයට ගත යුතු බවත් මෙතරම් බැරෑරුම් නොවන චෝදනාවකට ලක්වුණත් ඒ චෝදනාව පිළිගෙන අවසානය දක්වා තම නිදහසට කරුණු දැක්වීමට සමරකෝන් අගවිනිසුරුතුමා වෙනුවෙන් පෙනී සිටි රාජනීතිඥ එස්. නඩේසන් මහතා මාර්ගයෙන් කටයුතු කළ බවත් එම ඇමැතිවරු පෙන්වා දුන්නේය.පෙළපාළි, විරෝධතා, පොල් ගැසීම් මඟින් ව්‍යවස්ථාව කඩකිරීම පිළිබඳව එල්ල වූ චෝදනාවලට පිළිතුරු දිය නොහැකි බවත් ඇය වටා එක්වුණ ඇතැමුන් ඩොලර්වලට කෑදර එන්.ජී.ඕ. කල්ලිවලට සම්බන්ධ වූවෝ වෙති.වත්මන් අගවිනිසුරුතුමියට දෝෂාභියෝගයක් ගෙන ආ යුතු බවට එජාප මහලේකම් තිස්ස අත්තනායක මහතා විසින් කළ ප්‍රකාශයක් 2010 ජූලි 11 දින රාවය පුවත්පතේ වාර්තා කර තිබූ අයුරු. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa1212162</link>
    <topic>දැයට කිරුළෙන් සංවර්ධනයට කෝටි 6000 ක්</topic>
    <author>නිහාල් පී. අබේසිංහ අම්පාරේ සිට</author>
    <content>නිහාල් පී. අබේසිංහ අම්පාරේ සිට“නැඟෙනහිරුන්ගේ ආශ්චර්යය” යන තේමාව ඔස්සේ පවත්වන 2013 දැයට කිරුළ ජාතික සංවර්ධන වැඩ පිළිවෙළ වෙනුවෙන් රජය රුපියල් කෝටි 6000 ක සංවර්ධන කටයුතු නැගෙනහිර පළාතට හා පොළොන්නරුව දිස්ත්‍රික්කයට සිදු කරයි. ඒ අනුව 2013 දැයට කිරුළ 7 වැනි සංවර්ධනාත්මක හා ප්‍රදර්ශනාත්මක වැඩ සටහන මඟින් ඉහත දිස්ත්‍රික්කවල ප්‍රාදේශීය සංවර්ධනයේ විප්ලවීය පරිවර්තනයක් සිදුකරන බව දැයට කිරුළ සංවිධායක කමිටු සභාපති ඇමැති රංජිත් සියඹලාපිටිය මහතා පවසයි.මේ අතරින් වැඩිම මුදල ලබා දී ඇත්තේ පොළොන්නරුව දිස්ත්‍රික්කයටයි. ඒ මුදල රුපියල් දස ලක්ෂ 15112 කි. අම්පාරට රුපියල් දස ලක්ෂ 13108 ක්ද මඩකළපුවට රු. දස ලක්ෂ 8243 ක්ද, ත්‍රිකුණාමලයට රුපියල් දස ලක්ෂ 8852 ක්ද මේ යටතේ වැය කරනු ඇතැයි අම්පාර දැයට කිරුළ පිළිබඳව නිරීක්ෂණ චාරිකාවට එක්වෙමින් ඇමැති සියඹලාපිටිය මහතා කීය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa1212163</link>
    <topic>නීති කැඩූ ශ්‍රේෂ්ඨාධිකරණ  විනිසුරුවරුන් 5 ක් ගෙදර</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාහොන්ඩියුරාස් රාජ්‍යයේ පාර්ලිමේන්තුව පසුගිය සතියේ එරට ශ්‍රේෂ්ඨාධිකරණ විනිසුරුවන් සිව්දෙනකු සේවයෙන් පහ කළේය. හොන්ඩියුරාස් පාර්ලිමේන්තුවේ මන්ත්‍රීවරුන් 128 දෙනකුගෙන් 97 දෙනකුම අධිකරණ විනිසුරුවන් සිව් දෙනකු ඉවත් කිරීම අනුමත කරමින් ඡන්දය ප්‍රකාශ කර තිබේ. මේ විනිසුරුවන් ඉවත් කිරීමට හේතුව වී ඇත්තේ හොන්ඩියුරාස් ජනාධිපති පෝෆිරියෝ ලෝබෝ එරට මත්ද්‍රව්‍ය ඇතුළු සංවිධානාත්මක අපරාධවලට සම්බන්ධ පොලිස් නිලධාරීන් නෙරපා හැරීම මඟින් එරට ජාතික පොලීසිය පිරිසුදු කිරීමේ යෝජනාවක් ඔවුන් විසින් ප්‍රතික්ෂේප කිරීම නිසාය.එරට පාර්ලිමේන්තුවේ කථානායක පාලක පක්ෂයේ ජුවාන් ඕලන්ඩෝ හර්නැන්ඩනස් පවසන්නේ මේ විනිසුරුවන් විසින් දෙන ලද තීන්දුව රටට බරපතළ ප්‍රශ්න මතු කරවන්නක් වූ බවයි.මේ අතර සේවයෙන් ඉවත් කළ විනිසුරුවන් පවසන්නේ මෙසේ සේවයෙන් පහකිරීම නීති විරෝධී මෙන්ම අසාධාරණ ක්‍රියාවක් බවය.කෙසේ වෙතත් මේ තීන්දුව නිසා එරට ශ්‍රේෂ්ඨාධිකරණය හා පාර්ලිමේන්තුව අතර අර්බුදයක් මතුවිය හැකි බව දේශපාලන විශ්ලේෂකයෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa1212164</link>
    <topic>දිල්ෂානි දුවට හතරවටින් අත්</topic>
    <author/>
    <content>උඩුදුම්බර රඹුක්වැල්ල කනිෂ්ඨ විද්‍යාලයේ ඉගෙන ගන්නා නිලූෂා දිල්ෂානි දුව ගේත් ඇයගේ කුඩා සහෝදරයන් දෙදෙනාගේත් සංවේදී කතාව පසුගිය සතියේ ‘සිළුමිණ’ පුවත්පතේ පළවිය. මවු සෙනෙහසත් අරන් අම්මා දුරු රට ගිය ද අසරණ වූ ඒ පුංචි දරුවන් ගේ ජීවිත කතාව කියවා දරු සෙනෙහස උතුරා ගිය මේ රටේ බොහෝ මවුපියවරු කඳුළු සැලූහ.ඒ දරුවන්ට උපකාර කරන බවට බොහෝ දෙනා ඒ දියණියට මෙන් ම සිළුමිණටත් පොරොන්දු වූහ. දුෂ්කර මං මාවත් පසු කරමින් දුර ඈත ප්‍රදේශ වලින් පවා පැමිණි පිරිස් සති ගණනකට සෑහෙන වියළි ආහාර ද්‍රව්‍ය, පොත්පත් පෑන් පැන්සල් ඒ දරුවන්ට තිළිණ කළහ.මහා සංඝරත්නය, රාජ්‍ය හා පෞද්ගලික ආයතන නිලධාරීන්, ව්‍යාපාරිකයින් වගේ ම විශ්‍රාමිකයින් ද ඒ සද් කාර්යයෙහි ප්‍රමුඛත්වය ගත්හ. අම්මා දුරු රට යන්නට මත්තෙන් මේ පුංචි දුව ගේ හිතේ ඇඳුණු ලස්සන ගෙදරක් තැනීමේ සිහිනය සැබෑ කරගන්නට මේ වනවිට පිඹුරුපත් සැකසෙන බවත්, විදේශ සේවා නියුක්ති කාර්යාංශය සමඟ සාකච්ඡා කොට දරුවන් ගේ මව ආපසු ගෙන්වා දීමටත්, පියා ගේ රැකවරණය ලබා දීමටත් අවශ්‍ය කටයුතු යොදා ඇති බවත් දරුවන්ට පරිත්‍යාග ලබාදීම සම්බන්ධීකරණය කරන උඩුදුම්බර පොලිස් ස්ථානාධිපති පොලිස් පරීක්ෂක කපිල දිසානායක මහතා කීවේ ය.මේ දරුවන්ට ලැබෙන පරිත්‍යාග රඹුක්වැල්ල ශ්‍රී පූර්වාරාම විහාරාධිපති පහළ මාර ගහවැව අමරමෝලි හිමියන් , උඩුදුම්බර ප්‍රාදේශීය ලේකම්තුමා මාධ්‍යවේදී චන්දන උඩුවාවල මහතාත් මේ කටයුතු අධීක්ෂණය කරති.එම්.ජී.එන්.ඩී.කේ. සමරසිංහ දුවගේ නමින් උඩුදුම්බර ලංකා බැංකුවේ 074100544 අංකය යටතේ ගිණුමක් ආරම්භ කර ඇත. දරුවන් ගේ ඉදිරි අධ්‍යාපනයට වැය කෙරෙන්නේ ඉන් ලැබෙන පොළී මුදල ය. මේ සඳහා ඔබට ද ආධාර කළ හැකි ය.ඔවුන්ට නිවෙසක් තනා දෙන්නට, ඒ සඳහා ඇවැසි ඉඩමක් මිලට ගන්නට ඉදිරියේ දීත් ඔබගේ පරිත්‍යාග බලාපොරොත්තු වෙමු.පසුගිය සතිය පුරා මේ දරුවන් ගැන තොරතුරු විමසා ආදරය, සෙනෙහස, රැකවරණය ඉල්ලා හඬන දරු පැටවුන් ගේ දුකට පිහිට වන්නට ඉදිරිපත් වන සංවේදී හදවත් ඇති මිනිසුන් මේ රටේ අප්‍රමාණ බව අප කාර්යාලයට ලැබුණු දුරකථන ඇමතුම්වලින් ම පැහැදිලි විය. ඒ පිළිබඳ අපේ ස්තුතිය පළ කරමු.081 - 5789778 අංකයෙන් මේ දියණිය හෝ ඇයගේ මිත්තණිය ඇමතිය හැකි ය. එසේ නැතිනම් 0112429263 - 265 ‘සිළුමිණ’ කර්තෘ මණ්ඩලය අමතන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa1212165</link>
    <topic>ආකාශ වස්තුවලට බය වෙන්න එපා</topic>
    <author/>
    <content>- මහාචාර්ය චන්දන ජයරත්නමේ දිනවල රාත්‍රී අහසේ දක්නට ලැබෙන ආකාශ වස්තූන් සම්බන්ධව කිසිඳු බියක් ඇති කරගත නොගත යුතු බවත් රාත්‍රි අහසේ දිස්වන උල්කා වර්ෂා මේ මාසයේ සාමාන්‍යයෙන් දැකගත හැකිවන දර්ශනයක් බවත් කොළඹ විශ්වවිද්‍යාලයේ භෞතික විද්‍යා අධ්‍යයන අංශයේ මහාචාර්ය චන්දන ජයරත්න මහතා සිළුමිණට කීය.බ්‍රහස්පති ග්‍රහයා පෘථිවිය ආසන්නයෙන් ගමන් කිරීම නිසා වරින්වර රාත්‍රි අහසේ දීප්තිමත් ආලෝකය සහිත වස්තු දැකගත හැකිවන බවත් මහාචාර්යවරයා කීය.සුළු උල්කාපාත වර්ෂාවක් පොළොවට පතිත නොවන නිසා එයින් කිසිදු බලපෑමක් ඇති නොවන බවත් ලබන වසරේ පෙබරවාරි මාසයේදි පෘථිවියට කිලෝමීටර 16000 ක් පමණ ආසන්නයට ග්‍රාහකයක් ළංවන බවත් එම ග්‍රාහකයේ විෂ්කම්භය මීටර් 45 ක් පමණ බවත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa1212166</link>
    <topic>වැඩියෙන් ලකුණු ගත්තොත් ෆේල්</topic>
    <author>තාරක වික්‍රමසේකර</author>
    <content>තාරක වික්‍රමසේකරලබන වසරේ ජනවාරි මස 01 වැනිදා සිට වැරැදි කරන රියැදුරන්ට ලකුණු ලබා දීමට පියවර ගන්නා බව මෝටර් රථ ප්‍රවාහන කොමසාරිස් ජෙනරාල් එස්. එම්. හරිස්චන්ද්‍ර මහතා සිළුමිණට කීය.මේ යටතේ ආරම්භයක් ලෙස මත්පැන් පානය කර රිය පදවන්නන්ට හා මාරාන්තික අනතුරු සිදුකරනු ලබන රියදුරන්ට එරෙහිව ලකුණු ලබාදීම සිදු කෙරෙන බවත් එක් වරදකට අවම වශයෙන් ලකුණු 12 ක් ලබා දිය හැකි බව ද වැරැදි දෙකම එක විට සිදු කළහොත් එම රියැදුරාගේ බලපත්‍රය අත්හිටුවනු ලබන බවත් කී කොමසාරිස්වරයා වැරැදි අනුව ලබා දෙන ලකුණු එකතු කර ලකුණු 24 ක් සම්පූර්ණ වූ පසුව බලපත්‍රය වසරක කාලයකට අත්හිටුවනු ලබන බව කීය.වසරකට පසුව යළි බලපත්‍රය ලබා දෙන අතර වැරැදි සඳහා ලකුණු ලබාදීම යළි සිදු කෙරේ.ඉහත වැරැදි දෙකම එකවර සිදු කර අධිකරණයෙන් බලපත්‍රය අහෝසි කළහොත් යළි රියැදුරු බලපත්‍රයක් ලබාගැනීමට නොහැකි වන බව ද කොමසාරිස්වරයා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa1212167</link>
    <topic>නත්තලට සහන මාළු</topic>
    <author>සුභද්‍රා දේශපි‍්‍රය</author>
    <content>සුභද්‍රා දේශපි‍්‍රයනත්තල් උත්සව සමයට පාරිභෝගිකයන්ට අවශ්‍ය මාළු සහන මිලට ලබාදීමේ අරමුණින් ධීවර සංස්ථාවේ අලෙවිසල් එකසිය විසි තුනකට අධික ප්‍රමාණයන් සහ ජංගම ධීවර අලෙවි රථ, බජට් ෂොප් රැසක් සූදානම් බව ධීවර සංස්ථා සභාපති මහිල් සේනාරත්න මහතා පවසයි.අවශ්‍ය මාළු තොග ධීවර සංස්ථා ගබඩාවල රැස්කර ඇති බවත් හිඟයකින් තොරව සාධාරණ මිලකට මාළු ලබා ගැනීමට හැකි බවත් හෙතෙම පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa1212168</link>
    <topic>යුද්ධයෙන් අවතැන් වූවෝ ලක්ෂ 5ක් යළි පදිංචි කරති</topic>
    <author>නිහාල් පී.අබේසිංහ</author>
    <content>රු.කෝටි 31721ක යටිතල පහසුකම්නිහාල් පී.අබේසිංහතිස් වසරක කුරිරු යුද්ධයෙන් පසු පුද්ගලයන් ලක්ෂ 5කට ආසන්න පිරිසක් උතුරු නැඟෙනහිර ප්‍රදේශවල යළි පදිංචි කර රුපියල් කෝටි 31721 ක් වටිනා යටිතල හා සාමාජීය පහසුකම් ඔවුන්ට ලබාදී ඇතැයි උතුරු පළාතේ නැවත පදංචි කිරීම හා සංවර්ධනය පිළිබඳ කාර්යසාධක බළකාය පවසයි.2009 – 2012 කාලය තුළ එක්සත් ජාතීන්ගේ ආයතන වෙතින් රුපියල් දස ලක්ෂ 56810ක මුදලක් මේ සඳහා ලබාදී තිබේ. මෙම බළකාය මඟින් කළ කාර්යභාරය පිළිබඳව කටයුතු මෙහෙයවීමට උතුරු වසන්තය නම් ජාතික මට්ටමේ වැඩසටහනේ අමාත්‍ය බැසිල් රාජපක්ෂ මහතාගේ ප්‍රධානත්වයෙන් ක්‍රියාත්මක විය.මේ උතුරු වසන්තය වැඩසටහන යටතේ සෞඛ්‍ය ක්‍ෂේත්‍රය නංවාලීමට රුපියල් දසලක්ෂ 2135ක් වැයකර තිබේ. හානියට පත් පාසල් ගොඩනැඟිලි 1630ක් රුපියල් දසලක්ෂ 1341ක වියදමින් පුනරුත්ථාපනය කර තිබේ.වර්තමානයේ උතුරේ පාසල් 1026න් පාසල් 990කම අධ්‍යාපන කටයුතු සිදු කරනු ලබන අතර සිසුහු 260,582ක අධ්‍යාපන කටයුතු සඳහා ගුරුවරුන් 13,967 දෙනෙකු සේවයේ යොදවා ඇත.උතුරේ වැසියන් සඳහා ස්ථිර නිවාස ඉදිකිරීමේ වැඩපිළිවෙළ යටතේ ස්ථිර නිවාස 78,144 ක් ඉදිකිරීමට නියමිතයි. මෙම නිවාස වැඩපිළිවෙළට අයත් 27,983ක් දැනටමත් ඉදිකර ඇත. ඉන්දියානු රජයේ මූල්‍ය ආධාර යටතේ ඉදිකිරීමට නියමිත නිවාස 38000න් නිවාස 1000ක් ඉදිකර ප්‍රතිලාභීන් වෙත ලබා දී ඇත.මන්නාරම පාලම, සංගුපිටිය පාලම, අරවි ආරු පාලම් ඉදිකිරීම් ඇතුළු මාර්ග සංවර්ධනය සඳහා රුපියල් මිලියන 75,071 ක් රජය විසින් වැය කොට ඇත.ජල පහසුකම් හා සනීපාරක්ෂක පහසුකම් සඳහා ඉහළ ප්‍රමුඛත්වයක් ලබා දී ඇති අතර මේ සඳහා රුපියල් බිලියන 54.9ක මුදලක් උතුරේ ජනතාව වෙනුවෙන් ආයෝජනය කර ඇත.අත්හැර දමා තිබූ කුඹුරු අක්කර 180,000ක් යළි අස්වැද්දීම සඳහා බීජ වී නොමිලයේ ලබාදීම ඇතුළු සහනාධාර යටතේ පොහොර ලබාදීම සඳහා කටයුතු කරන ලදී.සියලු වැසියන්ට විදුලිය ලබාදීමේ ප්‍රතිපත්තිය යටතේ මේ වනවිටත් රුපියල් බිලියන 13.200ක වියදමින් මහා පරිමාණ විදුලි යෝජනා ක්‍රම නවයක් ක්‍රියාත්මකයි. ඉතිහාසයේ ප්‍රථම වතාවට ජාතික විදුලිබල පද්ධතිය විදුලි සම්ප්‍රේෂණයට උතුර ද ඇතුළත් කර ඇත.උතුරේ සමස්ත වාරිමාර්ග සංවර්ධනය සඳහා රුපියල් මිලියන 6333.9 වැය කර තිබේ.කෘෂිකර්මය මෙන්ම ධීවර කටයුතුවල උතුරේ ජනතාව බහුලව නිරතවන හෙයින් ධිවර කටයුතුවල සංවර්ධනය සඳහා ද රජය විසින් සැලකිය යුතු ආයෝජනයක් කර ඇත. ශ්‍රී ලංකාවේ වෙරළ තීරයෙන් තුනෙන් එකක ප්‍රදේශයක් උතුරු පළාතෙන් ආවරණය වේ. ධීවර ආම්පන්න හා අවශ්‍ය උපකරණ නොමිලයේ ලබාදීමේ ප්‍රතිඵලයක් ලෙස 2007 වසරේදී මෙ.ටො. 15,250 ක් වූ උතුරේ මත්ස්‍ය නිෂ්පාදනය 2011 වන විට මෙ.ටො. 48,520 දක්වා වැඩි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa1212169</link>
    <topic>දියුණු රටවල් පවා පෞද්ගලික අංශ සහය ලබා ගන්නවා</topic>
    <author/>
    <content>- ඇමැති අමුණුගමරාජ්‍ය ඒකාධිකාරයක් වශයෙන් පැවැති අධ්‍යාපන හා සෞඛ්‍ය ක්ෂේත්‍රය මුළු ලෝකය පුරාම පාහේ බල රහිත වී ඇති බවක් අද එය යල් පැන ගිය සංකල්පයක් බවට පත්ව ඇති අතර චීනය, රුසියාව වැනි රටවල් පවා සංවර්ධන කාර්ය භාරයේදී පෞද්ගලික අංශයේ දායකත්වය ඉහළින්ම ලබා ගන්නා බවත් ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය නියෝජ්‍ය මුදල් අමාත්‍ය ආචාර්ය සරත් අමුණුගම මහතා කියයි.දරුවන්ට ඉදිරියට යාමට, රටේ සංවර්ධනයට උරදීමට හා රැකියා ලැබෙන අවස්ථා උදාවන අයුරින් අධ්‍යාපන ක්‍රමය වෙනසකට භාජනය කළ යුතු බව පෙන්වා දෙන අමුණුගම මහතා අධ්‍යාපන හා සෞඛ්‍ය ක්ෂේත්‍ර තරගකාරි අන්දමින් ඉදිරියට ඇදෙන අවස්ථාවක පෞද්ගලික අංශයේ දායකත්වය ඒ සඳහා වැඩියෙන් ලබා ගත යුතු බවත් පැවැසීය.රජයේ වෑයම ඈත පිටිසර ගම්මානවල ජනතාවගේ දූ දරුවන්ට අනාගත ලෝකය ජය ගතහැකි ආකාරයේ පාඨමාලා හා පුහුණුව වැඩියෙන් ලබා දීම බවද පෙන්වා දුන්නේය.රටේ අධ්‍යාපන ක්‍රමය සකස් විය යුත්තේ රටේ සංවර්ධනය වේගවත් කිරීම හා රැකියා උත්පාදනයට සරිලන ආකාරයෙන් බව පෙන්වා දුන් අමාත්‍යවරයා දැනට අධ්‍යාපන හා රැකියා අවස්ථා අතර ඇති නොගැලපීම ඉවත් කර රටේ සංවර්ධනය හා බද්ධ වන ආකාරයේ අධ්‍යාපන ක්‍රමයක් ක්‍රියාත්මක කළ යුතු බව ද ඒ මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa12121610</link>
    <topic>රණවිරු පවුල් 102කට නව නිවාස ප්‍රදානය 17 දා</topic>
    <author>දයා ඩි.ෆොන්සේකා</author>
    <content>දයා ඩි.ෆොන්සේකාසිවිල් ආරක්ෂක බළකායේ සේවා වනිතා ඒකකය මඟින් නිවාස නොමැති සාමාජිකයන් වෙනුවෙන් දෙවන අදියර යටතේ ඉදිකළ රණවිරු නිවාස 102ක් සඳහා යතුරු ප්‍රදානය කිරීම සහ බළකා සාමාජිකාවන්ගේ දරුවන්ට තෙවන වරටත් නොමිලේ අභ්‍යාස පොත් ප්‍රදානය කිරීම රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ හා රාජ්‍ය ආරක්ෂක හා නාගරික සංවර්ධන අමාත්‍යාංශයේ සේවා වනිතා ඒකකයේ සභාපතිනි අනෝමා රාජපක්ෂ මහත්මියගේ ප්‍රධානත්වයෙන් හෙට (17දා) සවස 2.30ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වීමට කටයුතු සූදානම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aa12121611</link>
    <topic>රදම්පොළ නව නගරය විවෘත වෙයි වියදම කෝටි 700 යි</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහගැමි අසිරිය තවදුරටත් රැකගනිමින් නව නගර සැලැස්මට අනුව අංගසම්පූර්ණ පහසුකම් යටතේ රුපියල් ලක්ෂ 700ක වියදමින් නවීකරණයෙන් ඉදිකරන ලද මාතර, රදම්පොල ආදර්ශවත් නව නගරය ඉකුත් 12 වැනි දින මැදියම් රාත්‍රි 12ට විනාඩි 12ක් තිබියදී හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා අතින් ජනතා අයිතියට පැවරිණි.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ සංකල්පයකට අනුව පෞරාණිකත්වයට සහ ගැමිකමට මුල්තැන දෙමින් නවීකරණය කරන ලද සියලු පහසුකමින් යුතු රදම්පොල නගරය ජන අයිතියට පවරා දීමේ දී මැදියම් රාත්‍රියක දී සිදුවූ එකම රාජ්‍ය උත්සවය බවට ද ඉතිහාසයට එක්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ab1212162</link>
    <topic>ජේ. ආර්. විනිසුරුවන් හත් දෙනෙක් ගෙදර යවාපු බව අමතක කරන්න එපා ජනපති</topic>
    <author>කරුණාදාස සූරියආරච්චි</author>
    <content>කතුවරුහමුවපසුගිය දවසක ජනාධිපතිතුමා පුවත්පත් කතුවරුන් සහ ප්‍රවෘත්ති අධ්‍යක්ෂවරු හමු වුණා. හැමදාමත් සිදුවන පරිදි ඒ හමුවීම ඕනෑම දෙයක් කියාගත හැකි පරිදි සුහදව තිබුණා. ආරම්භ වුණේ ම සුහද ආකාරයකින්.ජනාධිපති ලේකම් ලලිත් වීරතුංග මහත්මයා හමුවීම පටන් ගත්තේ සුහද සාකච්ඡාවකට ඇරයුම් කරමින්. ඒ සැනින් මාධ්‍යවේදියෙක් නැඟූ ප්‍රශ්නය කාටත් තිබූ ප්‍රශ්නයක් බව ඔවුන්ගේ දෙතොල්වලට නැඟුණු මඳ සිනාව කියා පෑවා.තවත් ස්වාධීන කමිටුවක් පත් කරන්න ඔබතුමා අදහස් කළේ ඇයි?මේ දෝෂාභියෝගය දීර්ඝව කෙරුණු කතාබහක ආරම්භක ප්‍රශ්නයයි. ජනාධිපතිතුමා පිළිතුරු දුන්නේ සුපුරුදු සැහැල්ලුවෙන්.“පාර්ලිමේන්තුවෙන් මට ලැබෙන්නේ තීන්දුවක් විතරයිනේ. මට අවශ්‍ය වුණා මොකක්ද වෙලා තියෙන්නේ කියලා ඇත්තටම හොයා බලන්න. මේක ව්‍යවස්ථාවට අනුකූල කමිටුවක් නොවෙයි.”ඊට පස්සෙ කර්තෘවරු දිගින් දිගටම ප්‍රශ්න කළා. සුහද ස්වරයක් තිබුණත් ඒවා තීරණාත්මක ප්‍රශ්න. ඒ වනවිට අනුර යාපා, සුසිල් ප්‍රේමජයන්ත, බැසිල් රාජපක්ෂ, මෛත්‍රීපාල සිරිසේන, විමල් වීරවංශ, ඩිලාන් පෙරේරා යන ඇමැතිවරු සාකච්ඡා සභාවේ අසුන් ගෙන හිටියා.තේරීම් කාරක සභාවේ සාමාජිකයන්ගේ අනුපාතය ගැන ප්‍රශ්න කළා. එනම් ආණ්ඩු පක්ෂයෙන් හතයි, විපක්ෂයෙන් හතරයි. මේ ප්‍රශ්නයට උත්තර දුන්නේ සුසිල් ප්‍රේමජයන්ත ඇමැතිතුමා.“තේරීම් කාරක සභාව පත් කරන්නේ පාර්ලිමේන්තුවේ ඒ ඒ පක්ෂ වලට ලැබුණු මන්ත්‍රී සංඛ්‍යාවේ අනුපාතය අනුවයි. හතයි හතර නියෝජනය ඇති වුණේ ඒ විදියට. එක්සත් ජාතික පක්ෂ රජය කාලේ අගවිනිසුරුට එරෙහිව නැඟුණු දෝෂාභියෝගයට නව දෙනකුගෙන් යුත් තේරීම් කාරක සභාවක් පත් කළා. අනුපාතය වුණේ හතට... දෙකයි.”අග විනිසුරුවරියගේ පාර්ශ්වයෙන් කියන්නේ කමිටු සාමාජිකයන්ගෙන් අපහාසාත්මක ප්‍රකාශ වුණා කියලයි.මේ උණුසුම් ප්‍රශ්නයට පිළිතුරු දුන්නේ කමිටු සභාපති වශයෙන් කටයුතු කළ අනුර යාපා ඇමැතිතුමායි.“එහෙම කිසිම දෙයක් සිදු වුණේ නැහැ. නැඟිට ඉවත්ව යාමේ තත්ත්වය ඇති වුණේ පළවෙනි චෝදනාව ගැන විමර්ශනය පටන් ගත් විගසමයි. ඒ චෝදනාවේ තිබෙන්නේ ගෝල්ඩන් කී වංචාව පිළිබඳව අගවිනිසුරුවරියගේ ඛ්ැසිරීම ගැනයි. ඒක තමයි තීරණාත්මක චෝදනාව. ඉන්පසුව සාක්ෂි දුන් ශිරාණි තිලකවර්ධන ශ්‍රේෂ්ඨාධිකරණ විනිසුරුවරිය පැහැදිලිව කියා සිටියා, තමන් කැමැත්තෙන් ඒ නඩු විභාගයෙන් ඉවත් නොවූ බව, ඒ නඩුව විනිශ්චය කිරීමේ වගකීම අගවිනිසුරුවරිය බාර ගෙන තිබුණා. ඒ පිළිබඳව තමයි බොහෝ ප්‍රශ්න උද්ගත වෙලා තිබුණේ. ඒවාට පිළිතුරු නොදී එතුමිය සහ නීතිඥ මණ්ඩලය ඉවත්ව ගියා.”ඒ චෝදනාවලට පිළිතුරු සපයාගන්න අවශ්‍ය තරම් කාලයක් නොතිබූ බවට එතුමියගේ පාර්ශ්වයෙන් නැඟෙන චෝදනාව ගැන ඔබට තිබෙන පැහැදිලි කිරීම කුමක්ද?“කාලයක් තිබුණේ නැත කියන ප්‍රකාශය සම්පූර්ණයෙන් අසත්‍යයයි. ඕනෑ තරම් කාලය තිබුණා. ඇගේ නීතිඥ සමාගම ‘රිවිර’ පත්තරයට ඉදිරිපත් කළ ලිඛිත ප්‍රකාශය ඒ බව සනාථ කරනවා. එහි නඟා ඇති චෝදනාවලට පිළිතුරු සපයා තිබෙනවා. ඒ පිළිතුරු සැපයිය යුතුව තිබුණේ මාධ්‍ය හරහා නොව තේරීම් කාරක සභාව ඉදිරියේ. ඒ තමයි ව්‍යවස්ථානුකූල පියවර. එහෙත් ව්‍යවස්ථානුකූල පියවරට පිටතින් ගොස් නිදහසට කරුණු මාධ්‍යයට ඉදිරිපත් කළා. එය සම්පූර්ණයෙන් ම නොකළ යුතු ක්‍රියාවක්.”තේරීම් කාරක සභාව අගවිනිසුරුවරිය සහ ඇගේ නීතිඥ කණ්ඩායම අපහසුවට පත් කළා ද? මේ ප්‍රශ්නයට පිළිතුරු දුන්නේ සුසිල් ප්‍රේමජයන්ත ඇමැතිතුමා.“අපහසුවට නොවේ, ඉතිහාසයේ නොවූ ආකාරයට කටයුතු කළා. නෙවිල් සමරකෝන් අගවිනිසුරුවරයාට මෙවැනි ම දෝෂාභියෝගයක් එල්ල වුණු අවස්ථාවේදී ඔහුට සිය රථයෙන් පාර්ලිමේන්තු සංකීර්ණයට ඇතුළුවීමට ඉඩ ලැබුණේ නැහැ. ගේට්ටුව අසල දී සිය රථයෙන් බැස රැඳී සිටින විට දිනේෂ් ගුණවර්ධන මන්ත්‍රීවරයාගේ රථයෙන් ඔහු කැඳවාගෙන ආවා. ඔහු පාර්ලිමේන්තුවට ඇතුළු වුණේ සාමාන්‍ය ජනයා ඇතුළුවන දොරටුවෙන්මයි. එහෙත් මේ අගවිනිසුරුවරියට , ඈ පැමිණි රථයෙන් ම පාර්ලිමේන්තු විශේෂ දොරටුව දක්වා පැමිණෙන්නට ඉඩ කඩ ලැබී තිබුණා. නෙවිල් සමරකෝන් මහතා “චෙක්” කළ නමුත් ශිරාණි මහත්මිය කිසිම ‘චෙක්’ කිරීමකට භාජනය වුණේ නැහැ. ඈ පාර්ලිමේන්තුවට ඇතුළු වූයේ ජනාධිපතිතුමා ද ඇතුළු වන විශේෂ දොරටුවකින්. ඈ සමඟ පැමිණි නීතිඥ මණ්ඩලයට ද මේ වරප්‍රසාද ලැබී තිබුණා. නෙවිල් සමරකෝන් මහතා සමඟ පැමිණියේ රාජ නීතිඥ එම්. නඩේසන් මහතා පමණයි. එහෙත් මේ අගවිනිසුරුවරියට නීතිඥ මණ්ඩලයක් සමඟ පැමිණීමටත් නීතිඥ සංගමේ අධිපතිවරයාට පමණක් නොව ඔහුගේ පුත්‍රයාටත් පැමිණීමට අවසර දී තිබුණා.”ඇතැම් අවස්ථාවලදී උදේ වරුවේ නියමිතව තිබූ විමර්ශන කටයුතු අගවිනිසුරුවරියගේ නීතිඥයන්ගේ ඉල්ලීම පරිදි සවස් වරුවට කල් දැමීම වැනි නම්‍යශීලී පිළිවෙතක් අනුගමනය කිරීමට තරම් කාරක සභාව කටයුතු කළා.එසේ නම් ඇය ඉවත්ව ගියේ ඇයි? කර්තෘවරයෙක් තීරණාත්මක ප්‍රශ්නයක් ඇහුවා. ඒ ප්‍රශ්නයට පිළිතුරු දුන්නේ විමල් වීරවංශ ඇමැතිතුමා.ඒක හදිසියෙන් සිදුවූ සිද්ධියක් නොව පෙර සැලැස්මක් අනුව සිදුවූ දෙයක් බව දැන් පැහැදිලියි. තීරණාත්මක පළවෙනි චෝදනාව පිළිබඳ විමර්ශනය කිරීමට සූදානම් වනවිට ම තමයි ඉවත්ව යාම සිදුවුණේ. දැන් පෙනෙන විදියට බොහොම ගැඹුරු සැලසුමක පියවරක් හැටියට තමයි මෙය තේරුම් ගත යුත්තේ. තේරීම් කාරක සභාවෙන් පිටව යාම සහ එහි පසුබිම් හේතු සාධක පිළිබඳව දැන් කෑ ගසන්නේ එල්.ටී.ටී.ඊ. ත්‍රස්තවාදය තුරන් කිරීමේ අරගලයට එරෙහිව කෑ ගැසූ පිරිසක් බව රහසක් නොවේ. ඡායාරූප සහ වීඩියෝ පට ඒ බව සනාථ කරනවා.ඊට පසු දවසේ තේරීම් කමිටු සභාව රැස් වූ විට විපක්ෂ මන්ත්‍රීවරු ද පිටව ගියා.මෙහිදී ජනාධිපතිතුමා සාකච්ඡාවට මැදිහත් වෙමින් විපක්ෂ මන්ත්‍රීවරුන්ට තිබුණේ කාරක සභාවේ සිටිමින් තමන්ගේ මතය වෙනුවෙන් අරගල කිරිම බව ප්‍රකාශ කළා.“අපි මේ විපක්ෂ මන්ත්‍රීවරුන්ගේ කණ්ඩායමේ සිටියා නම් අපි කරන්නේ අපි දරන මතය වෙනුවෙන් තර්ක කිරීමයි.”මෙහිදී යළිත් සාකච්ඡාවට සම්බන්ධ වූ විමල් වීරවංශ ඇමැතිවරයා මෙසේ කියා සිටියා.“ඒ අය ආවේ ම නැඟිට යාමේ බලාපොරොත්තුවෙන්. මුලින් දිවුරුම් දෙන්න බෑ කිව්වා. ඕනෑම උසාවියකට ගියාම අපි කරන්නේ සත්‍ය පවසන බව දිවුරුම් දීමයි. මේ තත්ත්වය උඩ පැය දෙකක විතර විවාදයක් ඇති වුණා. පාර්ලිමේන්තු කාරක සභා සම්ප්‍රදායන් අනුව නිශ්චිත චෝදනා විභාගයට කිසිම ඉඩක් දුන්නේ නැහැ.ඩිලාන් පෙරේරා ඇමැතිවරයා සාකච්ඡාවට විටින් විට සම්බන්ධ වෙමින් නීතිමය කරුණු පැහැදිලි කරන්නට උත්සාහ කළා.“මම දඹුල්ලේ උසාවියේ නීතිඥවරයකු වශයෙන් වැඩ කරන කොට මගේ ළඟ වාඩි වී සිටි තවත් නීතිඥවරයකු සමඟ සිනා සුණා කියා විනිශ්චයකාරතුමා මට තදින් අවවාද කළා. යම් කිසිවකු උසාවියේ කකුලක් පිට කකුලක් දාගෙන හිටියොත් විනිශ්චයකරුවන් තදින් ක්‍රියා කරනවා. කිසියම් චූදිතයෙකු උසාවියෙන් නැගිට ආවොත් රිමාන්ඩ් කරනවා.මේ පිළිවෙත හොඳින් ම දන්නා අගවිනිසුරුවරියක තමයි එදා ව්‍යවස්ථානුකූල කාරක සභාවකින් ඉවත්ව ගියේ. මෙය තනතුරට නොගැළපෙන විෂමාචාරයක් ලෙසටයි හැඳීන්විය හැක්කේ.එහිදී නැවතත් සාකච්ඡාවට සම්බන්ධ වූ අනුර යාපා ඇමැතිවරයා අතීතයට ගිය තවත් සිද්ධියක් මතක් කර දුන්නා.“අගවිනිසුරුවරියට සහ ඇගේ ස්වාමියා වූ ප්‍රදීප් කාරියවසම් මහතාට එරෙහිව පාර්ලිමේන්තුව තුළ හර්ෂ ද සිල්වා, අනුර කුමාර දිසානායක, දයාසිරි ජයසේකර වැනි මන්ත්‍රීවරුන් කතා කළ ආකාරය හැන්සාඩ් ගත වී තිබෙනවා.ඩිලාන් පෙරේරා මහතා නැවත කතාවට මැදිහත් වෙමින් ඉදිරිපත් කළේ අතීතයට ගිය තවත් මතකයක්.“අමතක කරන්න එපා මේ ව්‍යවස්ථාව යටතේ ම ජේ.ආර්. ජයවර්ධන ජනාධිපතිවරයා විනිසුරුවන් හත් දෙනෙක් ගෙදර යැව්වා.”මෙහිදී ජනාධිපතිවරයා මැදිහත් වෙමින් ප්‍රකාශ කළේ ජේ.ආර්. පූර්ණ බලතල පාවිච්චි කළා, මම ඒ බලතල පාවිච්චි නොකරන එක තමයි ප්‍රශ්නෙකට තියෙන්නේ. ඒ නිසා මේ අය තැළෙන යකඩය උඩ පැන පැන තලන ආචාරියා වගේ. අමතක කරන්න එපා. විනිසුරු මහානාම තිලකරත්න මහතාට එරෙහිව චෝදනාවක් නැඟුණු විට එතුමා ඒ තනතුරේ ගෞරවය ආරක්ෂා කරමින්, එතුමාගේ ද ගෞරවය ආරක්ෂා කර ගනිමින් උසාවි කටයුතු වලින් ඉවත් වුණා.නැවතත් සාකච්ඡාවට සම්බන්ධ වූ විමල් වීරවංශ ඇමැතිවරයා කරුණු කිහිපයක් ම අවධාරණය කළා.“දැන් අගවිනිසුරුවරිය හැසිරෙන්නේ අගවිනිසුරු තනතුරට ගැළපෙන ආකාරයට නොවෙයි. උද්ඝෝෂණ ව්‍යාපාර, කෑ කෝ ගැසීම්, පොල් ගැසීම් මේ සියල්ල ඈ ප්‍රතික්ෂේප කළ යුතුව තිබෙනවා. එහෙත් ඈ එයින් උද්දාමයට පත් වී ඇති ආකාරයක් තමයි පෙනෙන්නේ. ජනතාව පිරිවරා සිටීම දේශපාලකයකුගේ හැසිරීමක්. අලුත්කඩේ උසාවි සංකීර්ණය ලිප්ටන් වට රවුමක් වගේ. අධිකරණය ක්ෂේත්‍රය දේශපාලනීකරණය වී තිබේ ද යන්න විමසා බැලීම මාධ්‍යවේදීන්ගේ කාර්යයක්.මේ උද්ඝෝෂණවල මූලිකත්වය ගෙන සිටින විජයදාස රාජපක්ෂ මහතා එක්සත් ජාතික පක්ෂ මන්ත්‍රීවරයකු බව අමක කරන්න එපා.“මාධ්‍යවේදීන් මේ හැසිරීම් ගැන විමසිලිමත්ව සොයා බලා ජනතාවට පැහැදිලි කරනවා නම් ඒක වඩාත් වැදගත්.”දීර්ඝ සාකච්ඡා වාරයකින් පසු ‘දැන් එහෙනම් මොනවා හරි කමු’ ජනාධිපතිවරයා සිනාමුසු මුහුණින් පවසන විට උදේ දහයේ කණිසම පසුවී තිබුණා.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ab1212163</link>
    <topic>අගවිනිසුරුවරියට දෝෂාභියෝගයක් ගේන්න කියලා කන්කෙඳිරි ගෑවේ එජාපයයි</topic>
    <author>සකස් කළේසරත් පෙරේරා</author>
    <content>අගවිනිසුරුවරියට විරුද්ධව දෝෂාභියෝග චෝදනා පිළිබඳව විශේෂ පාර්ලිමේන්තු තේරීම් කාරක සභාව ලබාදුන් වාර්තාව නිදහස් හා අපක්ෂපාතී වාර්තාවක් බවට තමන් සහතික වන බව ද ඒ පිළිබඳව විවේචන කරන අයට තමන් කියන්නේ ඒ වාර්තාව තමන්ම කියවා සත්‍ය අවබෝධ කරගන්නා ලෙස බව ද එම විශේෂ පාර්ලිමේන්තු තේරීම් කාරක සභාවේ සභාපති වශයෙන් කටයුතු කළ පාරිසරික කටයුතු ඇමැති අනුර පි‍්‍රයදර්ශන යාපා මහතා පවසයි.කමිටු වාර්තාව ගැන සිළුමිණ සමඟ විශේෂ සම්මුඛ සාකච්ඡාවකට එක්වෙමින් ඇමැතිවරයා මේ ප්‍රකාශය කළේය. එහිදී ඇසූ ප්‍රශ්න කීපයකට ඇමැතිවරයා දුන් පිළිතුරු මෙසේ යි.අගවිනිසුරුවරියට විරුද්ධ දෝෂාභියෝග විභාග විශේෂ තේරීම් කාරක සභාවේ සභාපති හැටියට කටයුතු කළේ ඔබයි. මේ පරීක්ෂණ ගැන කියන්නේ කුමක් ද?දැන් ලංකාවේ දෝෂාභියෝග පිළිබඳව ශ්‍රේෂ්ඨාධිකරණයේ හෝ අභියාචනාධිකරණයේ විනිසුරුවරයකුට හෝ අගවිනිසුරුවරයාට විරුද්ධව දෝෂාභියෝගයක් ආපු වේලාවට ක්‍රියා කළ යුතු අකාරය සඳහන් වෙන්නේ ආණ්ඩුක්‍රම ව්‍යවස්ථාවේ ඒ කරන විදිය. ඒ ඇර මේ සම්බන්ධයෙන් ක්‍රියා කරන්න වෙන කිසිම ක්‍රමයක් නැහැ ලංකාවේ පාර්ලිමේන්තු තේරීම් කාරක සභාවක් පත් කිරීමෙන් ඇරෙන්න. අපට පැවරුණ රාජකාරිය අපි අදාළ කාලය තුළ නිමා කරල වාර්තාව පාර්ලිමේන්තුවට දීල තියනවා.උත්තර දීමට අගවිනිසුරුවරියට ප්‍රමාණවත් කාලයක් නොදුන් බවට කෙරෙන චෝදනාව ගැන කුමක් ද කියන්නෙ?කමිටුවෙන් දුන් දින 22 ට අමතරව දින තිහක කාලයක් එතුමියට ලැබුණ පිළිතුරු දෙන්න. පිළිතුරු දෙන්න කාලය දුන්නෙ නැහැ කියන්න බැහැ. පරීක්ෂණයෙන් නැගිටල ගිහිල්ලා තේරුමක් නැහැ. නෙවිල් සමරකෝන් මහතාට විරුද්ධ දෝෂාභියෝගයේදී එතුමා වෙනුවෙන් පෙනී හිටපු එස්. නඩේසන් රාජනීතිඥවරයා ඒ පරීක්ෂණය අවසන් වෙනකම් එතුමා වෙනුවෙන් මොන විදියේ කරුණු දැක්වීමක් කළා ද කියල ඒ කමිටු වාර්තා ගැන පරීක්ෂා කළාම පේනවා. මේ පරීක්ෂණයේදී අගවිනිසුරු තුමියත් නීතිඥයොත් ඉවත් වෙලා ගියා.තව කාලය පාර්ලිමේන්තුවෙන් ලබාගන්න හැකිව තිබියදීත් වාර්තාව දෙන්න මේ තරම් ඉක්මන් වුණේ ඇයි...?අගවිනිසුරුයි නීතිඥයොයි විපක්ෂ කමිටු නියෝජිතයොයි නැගිටල ගියාම ඉතින් මං වෙන මොනව කරන්න ද? ඉදිරිපත් වෙලා තියන කරුණු අනුව තීන්දුවක් දීම තමයි මට කරන්න පුළුවන්. ඒක තමයි මං කළේ. කරුණු ඉදිරිපත් වුණු වැරදි පහෙන් තුනකට එතුමිය වැරදිකාරය බව ඔප්පු වුණා.මේ වාර්තාව අද ඇතැමුන්ගේ විවේචනයට ලක්වෙලා තිබෙනවා නේද?මම අදත් කියන්නේ මං ගත්තු තීන්දුව හරි. කමිටුවක් හැටියට ගත්තු තීන්දුව නිවැරැදියි. අපි විශ්වාස කරන්නේ මේ රටේ ඉහළම අධිකරණ ධුරයක් දරන තැනැත්තෙකුට රට ගැන විශාල විශ්වාසයක් තියෙන්න ඕන. ඒ මහජන විශ්වාසය උපරීම මට්ටමකින් තියාගන්න වැඩ කරන්න ඕන. මහජන විශ්වාසය කඩකරන ආකාරයේ ක්‍රියා සිදුකළොත් ඒ අය ඒ තනතුරට සුදුසු නෑ කියන එක තමයි මුළු ලෝකෙම නීති විශාරදයන්ගේ මතයත් වෙන්නේ. ඒ අනුව තමයි අපි කමිටුවක් විදියට වැඩ කළේ. අපිට ලැබුණ තොරතුරු අපට ලැබුණ අදහස් උදහස්. විශේෂයෙන් ශ්‍රේෂ්ඨාධිකරණයේම විනිශ්චයකාරවරියක් සාක්ෂි දුන්නා. ඒ ශිරානි තිලකවර්ධන මැතිනිය. ඒකත් ප්‍රබල සාක්ෂියක්. මේ කරුණු උඩ තමයි. එතුමිය සිද්ධි ගණනාවක් උඩ කතා කෙරුවා. එක සිද්ධියකදි මේ කරල තියන ගනුදෙනුත් එක්ක එකට එකතු කෙරුවහම අපට තේරුණා ඒකම ප්‍රමාණවත් ඇති කියලා නිගමනවලට එන්න.චෝදනාවලට වැරදිකරු කර පාර්ලිමේන්තු කමිටු වාර්තාව දැන් ඉදිරිපත් කර තිබියදිත් අගවිනිසුරු තුමිය සාමාන්‍ය පරිදි ධුරයේ කටයුතු කරගෙන යන බව මාධ්‍ය වාර්තා කළා. ඒ ගැන කුමක් ද කියන්නෙ?ලංකාවේ නීතිය අනුව දෝෂාභියෝගයක් පවතින අවස්ථාවක අගවිනිසුරු තුමිය කළ යුත්තේ කුමක් ද කියල සඳහන් වෙලා නැහැ.පාර්ලිමේන්තුව තුළ තමයි ඊළඟට ඒ ක්‍රියාවලි වෙන්නේ. මාසෙක කාලෙකට පස්සේ පාර්ලිමේන්තුව තුළ යෝජනා සම්මතයක් විය යුතුයි කියල තමයි කියන්නේ. ඊට පස්සෙ ජනාධිපති තුමාගේ ප්‍රකාශයක් හරහා තමයි දෝෂාභියෝග ක්‍රියාවලිය අවසන් වන්නේ. මේක තමයි ලංකාවේ තියන නීතිය. ඒ අතරතුර මොනව ද කළ යුත්තේ කියන ප්‍රශ්නයට මා උත්තර දෙන්න යන්නේ නැහැ.දෝෂාභියෝගය ඉදිරිපත් වීම හා අවසානයක් දකිනතුරු විනිසුරු ධුරය සම්බන්ධයෙන් ගත යුතු ක්‍රියාමාර්ග ව්‍යවස්ථාව අනුව පැහැදිලි නැහැ.ඔව්. ව්‍යවස්ථාව අනුව පැහැදිලිතාවයක් මටත් පේන්නේ නැහැ. ව්‍යවස්ථාව අනුව තමන් ගත යුතු ස්ථාවරය තීරණය කළ යුත්තේ සිද්ධියට සම්බන්ධ තැනැත්තා විසිනුයි. ඔහු හෝ ඇය තීන්දු කළ යුතුයි වඩා ප්‍රඥාවන්ත ක්‍රියාමාර්ගය මොකක්ද කියලා. ඒක මට අයිති ප්‍රශ්නයක් නෙවෙයි.අගවිනිසුරුවරියට විරුද්ධව චෝදනාවන් ඉදිරිපත් කරන්නේ පාර්ලිමේන්තු මන්ත්‍රීවරු. පැමිණිලිකරුවොම ඒ පැමිණිල්ල විභාග කිරීම ගැනත් නැඟෙන චෝදනාව ගැන කියන්නේ කුමක් ද? මේ පරීක්ෂණ ස්වාභාවික යුක්තියේ මූලධර්මයට විරුද්ධයි ඛ්යල චෝදනා කෙරෙනවා...?නැහැ. මම අස්සන් කරල නැහැ දෝෂාභියෝගයට. එතකොට පැමිණිලිකාරයෙක් වෙන්න බැහැනේ. කමිටුවේ අනෙකුත් සාමාජිකයොත් අස්සන් කරල නැහැ දෝෂාභියෝගයට.ඔය කියන ස්වභාවික යුක්තියේ මූලධර්මය මට තේරෙන්නෙ නැහැ ඕක අලුත් එකක්. ඒක හන්ද තමයි පක්ෂ විපක්ෂ සියල්ලන්ගෙන්ම මේ තේරීම් කමිටුවට දාන්නේ. මේක තමයි ලංකාවේ නීතිය. ලංකාවේ තියන ක්‍රමවේදය. මේකට එහා ගිය ක්‍රමවේදයක් ලංකාවේ නැහැ.ඔබතුමාලගේ විශේෂ පාර්ලිමේන්තු තේරීම් කාරක සභාව මේ වාර්තාව ඉදිරිපත් කිරීමේදී දැක්වූ ශීඝ්‍රතාව ගිනස් වාර්තාවක් බවයි විපක්ෂ නායකවරයා නම් කියන්නෙ?රනිල් වික්‍රමසිංහ මහත්තයා ඒ කතාව කියන එක වැරදියි. ඔහු හොඳින් දන්නවා එහෙම නම් ඔහුට තිබුණා ඔහුගේ පාර්ලිමේන්තු කණ්ඩායම රඳවා තබන්න. එහෙමනම් ඔහුට තිබුණා තමුන්ගේ තේරීම් කාරක සභා කණ්ඩායම ලවා විරුද්ධ වාර්තා ලියවන්න. ඔහුට පුළුවන්කම තිබුණා මේ පිළිබඳව තේරීම් කාරක සභා තුළ ඉඳන් තමන්ගේ අදහස් දක්වන්න. නැගිටලා ඉවතට ගියාට පස්සේ තේරීම් කාරක සභාවේ සාමාජිකයන් නෙවෙයිනේ. දැන් මොනව කතා කරන්නත් යූඇන්පීයට අයිතියක් නැහැ නැගිටලා ගියාට පස්සේ.ඇත්තටම මෙතුමියට විරුද්ධව දෝෂාභියෝගයක් ගෙන ආ යුතුයි කියලා පාර්ලිමේන්තුව තුළ කන්කෙඳිරි ගෑවේ තප්පිලුවේ හඬ නැඟුවේ එක්සත් ජාතික පක්ෂයයි. මාස දෙක තුනකින් සියල්ලම අමතක වෙලා දේශපාලන කරුණු මත පමණක් තර්ක ඉදිරිපත් කරනකොට මං හිතන්නේ ඒක ඉතාම අශෝබන ක්‍රියාවක්. ලංකාවේ දේශපාලනය තුළ රනිල් වික්‍රමසිංහ මහත්මයලා වගේ අයට තැනක් නැත්තෙත් මං හිතන්නේ ස්ථිර නිගමනයක ඉන්න බැරිවීම නිසා. අපි ඉදිරිපත් කරපු වාර්තාව වැරදියි කියනවනම් ඒක එතන ඉඳගෙන මොනවද වැරදි කියල කියන්න තිබුණා.මේ කමිටු පරීක්ෂණය පොදු රාජ්‍ය මණ්ඩල ලැටීමා ප්‍රකාශයට විරුද්ධ බව විපක්ෂ නායකයා කියනවා.අපි කෙරුවේ මේ රටේ ව්‍යවස්ථාවෙන් අපට පැවරුණ රාජකාරිය. ලැටීමා ප්‍රකාශනය කියල කිව්වට ඒකෙ මොනව තියනව ද කියල මං නම් දන්නේ නැහැ. එහෙම ප්‍රකාශනයක් පිළිබඳව කිසිම තීන්දුවක් මේ වෙනකම් පාර්ලිමේන්තුව අරන් නැති බවත් කියන්න පුළුවන්. ඒ නිසා දැනට තියන එකම ක්‍රමය පාර්ලිමේන්තු මන්ත්‍රීවරුන් දෝෂාභියෝග යෝජනාවක් කතානායක තුමාට ඉදිරිපත් කෙරුවම පාර්ලිමේන්තු තේරීම් කාරක සභාවක් පත්කරල තොරතුරු විමර්ශනය කිරීමටයි බල කරල තියෙන්නේ. මෙතන අපට තියෙන්නේ විමර්ශනයක්. ඒ විමර්ශනයත් මාසයක කාලයක් තුළ කරන්න ඕන කියල කියනවා.මාසෙක කාලෙට වැඩිය ඕන නම් ඒකට පාර්ලිමේන්තුවෙන්ම තමයි දින ඉල්ල ගන්නත් වෙන්නෙ.පාර්ලිමේන්තුව තියෙන්නෙ නීති හැදීමට පමණයි පාර්ලිමේන්තුවට අධිකරණ ක්‍රියාවලියක් කරන්න බැරි ය කියන තර්කයට කමිටු සභාපති හැටියට ඔබ කියන්නේ කුමක් ද. ඔබලා ඇහුවේ නඩුවක් ද?නැහැ. අප කෙරුවේ පරීක්ෂණ පැවැත්වීමක්. මේක නඩු ඇහීමක් නෙවෙයි. මේක අධිකරණ ක්‍රියාමාර්ගයක් නෙවෙයි. පාර්ලිමේන්තු තේරීම් කාරක සභාවක්. අපට තියෙන්නේ කරුණු සොයා බලා පාර්ලිමේන්තුවට වාර්තා කිරීමක් පමණයි.ඒක අධිකරණය ක්‍රියාමාර්ගයක් විදියට මට පේන්නේ නැහැ.කමිටුව කළේ ස්වාධීන අපක්ෂපාතී පරීක්ෂණයක් බව ඔබ සහතික කරනව ද?ඔව් සත්තකින්ම. අපට ලැබුණ තොරතුරු මතම තමයි නිගමනවලට ආවේ. අපට ලැබුණ තොරතුරු අනුව සමහර චෝදනාවලින් අපි එතුමිය නිදහස් කෙරුවා. ඒ වගේම අපට තියන තොරතුරු චෝදනා තුනකට එතුමිය වගකිව යුතුයි කියලා අපි තීන්දු කෙරුවා.දැන් ජනාධිපතිතුමා කියල තියනවා දෙවැනි ස්වාධීන කමිටුවකට මේ වාර්තාව යොමු කරන්න තමා බලාපොරොත්තු වන බව...?ඒක එතුමාගේ තීන්දුවක් වෙන්න ඕන. ඒ ගැන මට මොකුත් කියන්න පුළුවන්කමක් නැහැ. අපි පාර්ලිමේන්තු කමිටුව වශයෙන් අපේ කටයුතු අවසන් කරල තියනව කියන එකයි මට කියන්න පුළුවන්. ඊට වඩා අපට කරන්න දෙයක් නැහැ. අපේ කටයුතු අවසන්.ඉන්දියාවේ නැතිනම් වෙන රටක වගේ ස්වාධීන කමිටු පිහිටුවීමේ ඉල්ලීමකුත් තියනවා. පොදු රාජ්‍ය මණ්ඩල විනිසුරුවරුන් තුන්දෙනකු පත්කරල මේ වගේ පරීක්ෂණ කරන්න පුළුවන් විදියේ පනත් කෙටුම්පතක් විජේදාස රාජපක්ෂ මහත්මයා පාර්ලිමේන්තුවටත් ඉදිරිපත් කරල තියනව නේද?ඒව එක එක රටවල එක එක ක්‍රමවේද හඳුන්වල දීල තියනවනේ. හැබැයි ඒ හැම තැනම අවසානයේ තීන්දුව ගන්නේ පාර්ලිමේන්තුවේ මන්ත්‍රීවරු. මෑතකම පිලිපීනයේ විනිසුරුවරයෙක් සම්බන්ධ තීන්දුවක් ගත්තා. එතකොට තීන්දුව ගත්තෙත් පාර්ලිමේන්තු මන්ත්‍රීවරු. දැන් ලංකාවේ තියෙන්නේ මේ ක්‍රමය. මේ ක්‍රමය වෙනස් කරන්න ඕනනම් එසේ නොකර වෙන ක්‍රමයක් ගැන කතා කිරීමේ තේරුමක් තියනව කියල මං හිතන්නෙ නැහැ.නෙවිල් සමරකෝන් අගවිනිසුරුවරයාට විරුද්ධව දෝෂාභියෝගය ආ වේලාවේ කමිටු දෙකක් පත්කළා. එකක් චෝදනා ගැන කරුණු සොයා බලන්නත් අනෙක ඒ ගැන තීන්දු ගන්නත්. ඇයි මෙතනදි එක කමිටුවකට සීමා වුණේ?ස්ථාවර නියෝග ඒ වෙලාවේ තිබුණේ නැහැනෙ ඒ දෝෂාභියෝගය ඉදිරිපත් කළ වේලාවේ. නෙවිල් සමරකෝන් මහත්තයට දෝෂාභියෝගය ගෙනාව වෙලාවේ පළමු කොමිටිය කරුණු සොයා බලන්න පත් කළේ එදා ස්ථාවර නියෝග නොතිබුණ නිසා. අපට ක්‍රියා කළ යුත්තේ කොහොම ද කියල මේ ස්ථාවර නියෝග තිබුණා. ඒ නිසා මෙදා කොමිටි දෙකක් පත් කරන්න අවශ්‍යතාවක් තිබුණේ නැහැ. අපි ඒ මඟ පෙන්වීම අනුව අපේ විමර්ශන කටයුතු කළා.නීති ක්ෂේත්‍රයේ ඇතැම් පිරිස් මේ වාර්තාවට විරුද්ධව පාරට බැසීම ගැනත් කතා කළොත්...?මෙහෙමයි.හැමදේකටම විරුද්ධ වෙන කණ්ඩායමකුත් රටේ ඉන්නවනේ. විපක්ෂයේ අය නැතිනම් දේශපාලන සබඳතා තියන එන් ජී ඕ පිටිපස්සේ යන අය එහෙම නැතිනම් මේ පිළිබඳව මොන යම් ආකාරයේ හෝ මේ පිළිබඳව ප්‍රශ්නයක් ඇති කරන්න උත්සාහ කරන කණ්ඩායමක් තමයි දිගින් දිගටම මේ කටයුත්තේ යෙදිල ඉන්නේ. ඒ අය ඒ පිළිබඳව කටයුතු කරන එක අපට නවත්වන්න පුළුවන්කමක් නැහැ. මං හිතනව ඒ අතරේ සාධාරණව හිතන සාධාරණව කතා කරන්න, කල්පනා කරන්න පුළුවන් මේ පිළිබඳව යම් අධ්‍යයනයකින් පස්සේ තීන්දුවක් ගන්න පුළුවන් දේශපාලනයෙන් තොරව හිතන්න පුළුවන් බුද්ධිමත් පිරිසකුත් මෙතන ඉදියි කියලා. ඒ නිසා මේ පිරිස උත්සාහ කරන දේ ඉෂ්ට කරගන්න පුළුවන් වෙයි කියලා මං හිතන්නේ නෑ. අපි කටයුතු කළේ මුළුමනින් ව්‍යවස්ථානුකූලව.නීතිය ගැන කටයුතු කරන ඇතැම් නීතිඥයෝ සාධාරණය ඉටුකරගන්න කියලයි පාරට බැස්සෙ?මේ කණ්ඩායම ඉතින් දිගටම ඔතන හිටියනේ. ඔය අය සංදර්ශන පවත්වපු කණ්ඩායමක්නේ. අග්‍රවිනිශ්චයකාර තුමියව පාරට බයින කොට අතට අත දුන්නා. පොල් ගැහුවා. පිරිත් කිව්වා. ඕව කවදාවත් කෙරිච්ච නැති වැඩනේ. මේක ලංකාවේ පළවැනි දොෂාභියෝගය නෙමේනේ. මේ සියල්ලම එක කණ්ඩායමක් කෙරුවේ. ඒ කණ්ඩායම ඊළඟ වැඩ කොටසක් කරන්න උත්සාහ කරන එක අපට අරුමයක් නෙවෙයි.පාරිසරික කටයුතු පිළිබඳ ඇමැති අනුර පි‍්‍රයදර්ශන යාපාසකස් කළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ab1212161</link>
    <topic>ජනතාවගේ පරමාධිපත්‍ය බලය හමුවේ අධිකරණ බලයට හිමි තැන</topic>
    <author>ඉන්දික ජයරත්න</author>
    <content>අගවිනිසුරුවරියට එරෙහි දෝෂාභියෝගයට අදාළ තේරීම් කාරක සභාවේ කටයුතු මේ වන විට අවසන් වී තිබේ. චෝදනා 14 කින් සමන්විත දෝෂාභියෝග යෝජනාව පාර්ලිමේන්තු මන්ත්‍රිවරු 117 දෙනෙකුගේ අත්සනින් යුතුව ඉකුත් නොවැම්බර් 01 වැනිදා කථානායකවරයාට භාර දෙනු ලැබීය.ආණ්ඩුක්‍රම ව්‍යවස්ථාවේ 107(2) ව්‍යවස්ථාව පරිදි උපරිමාධිකරණ විනිශ්චයකාරවරයෙකුගේ විෂම පැවැත්ම හෝ අබලතාව හෝ පදනම් කොට ඉදිරිපත් කරන ලද දෝෂාභියෝග යෝජනාවක් පාර්ලිමේන්තුවේ මුළු මන්ත්‍රී සංඛ්‍යාවෙන් බහුතර සංඛ්‍යාවක් විසින් සම්මත කරන ලද පාර්ලිමේන්තුවේ යෝජනාවක් ජනාධිපතිවරයා වෙත ඉදිරිපත් කිරීමෙන් පසුව ජනාධිපතිවරයා විසින් කරනු ලබන නියෝගයකින් අදාළ විනිශ්චයකාරවරයා ඉවත් කළ හැකි බව දැක්වේ.කාර්ය පටිපාටියආණ්ඩු ක්‍රම ව්‍යවස්ථාවේ 107(3) ව්‍යවස්ථාව සඳහන් කර ඇත්තේ ඉහත සඳහන් කර ඇති 107(2) ව්‍යවස්ථාවේ ප්‍රකාශිත විෂම පැවැත්ම හෝ අබලතාව පිළිබඳ විමර්ශනය සඳහා වන්නා වූ කාර්ය පටිපාටියයි. එම කාර්ය පටිපාටිය පාර්ලිමේන්තුව මඟින් සම්මත කරන ලද නීතියකින් හෝ ස්ථාවර නියෝග මඟින් හෝ විධිවිධාන සැලැස්විය යුතු බව සඳහන් වේ.අගවිනිසුරු ආචාර්ය ශිරාණි බණ්ඩාරනායක මහත්මියට එරෙහි දෝෂාභියෝගය විමර්ශනය කිරීම සඳහා වන පටිපාටිය පිළිබඳව පසුගිය සමයේ මහත් ආන්දෝලනයක් ඇති විය. එවැනි ආන්දෝලනයකට හේතු වූයේ පාර්ලිමේන්තුව මගින් එවැනි විමර්ශනයකට නීති සම්මත කොට නොමැති වීම හේතුවෙනි. නමුත් 1978 දෙවන ජනරජ ආණ්ඩු ක්‍රම ව්‍යවස්ථාව සම්මත කර ගැනීමෙන් අනතුරුව අගවිනිසුරු ධුරයට පත් නෙවිල් සමරකෝන් මහතාට එරෙහිව ඉදිරිපත් කරන ලද දෝෂාභියෝගය සඳහා චෝදනා විමර්ශනය කිරීම සඳහා අනුගමනය කරන ලද පටිපාටිය ආචාර්ය ශිරාණි බණ්ඩාරනායක අගවිනිසුරුතුමියට එරෙහි දෝෂාභියෝගය විමර්ශනය සඳහා අනුගමනය කරන කාර්ය පටිපාටියට පූර්වාදර්ශයක් වන බව එම දෝෂාභියෝගය පිළිබඳ පක්ෂව අදහස් දක්වන අය ඉදිරිපත් කරන ප්‍රබල තර්කයක් විය.පාර්ලිමේන්තු ස්ථාවර නියෝග107(3) ව්‍යවස්ථාව වැඩිදුරටත් දක්වන්නේ නීති මඟින් හෝ ස්ථාවර නියෝග මඟින් හෝ අදාළ චෝදනා විමර්ශන සඳහා පටිපාටිය හෙවත් විධිවිධාන සැලැස්විය යුතු බවයි. 1978 දෙවන ජනරජ ව්‍යවස්ථාව සම්මත වීමෙන් අනතුරුව පාර්ලිමේන්තුව විසින් මෙම කාරණය අරභයා නීති සම්මත කොට නොතිබුණත් නෙවිල් සමරකෝන් හිටපු අගවිනිසුරු සම්බන්ධයෙන් අදාළ පටිපාටින් අනුගමනය කිරීම සඳහා අතීතයට බලපැවැත්වෙන පරිදි පාර්ලිමේන්තු ස්ථාවර නියෝග සකස් කොට තිබේ.ශ්‍රී ලංකා පාර්ලිමේන්තු ලේකම් කාර්යාලය මඟින් ප්‍රකාශිත ශ්‍රී ලංකා ප්‍රජාතාන්ත්‍රික සමාජවාදී ජනරජයේ පාර්ලිමේන්තුවේ ස්ථාවර නියෝග යටතේ 78(2) ස්ථාවර නියෝගයේ මේ ආකාරයෙන් සටහනක් ඇත. එනම් මෙම නියෝගයේ (1) ඡේදයෙහි සඳහන් කරනු ලැබූ යෝජනා සම්මතයක් පාර්ලිමේන්තුවේ න්‍යාය පත්‍රයට ඇතුළත් කරනු ලැබූ කල්හි කථානායකවරයා එම යෝජනා සම්මතයේ දක්වා ඇති කරුණු විභාග කොට පාර්ලිමේන්තුවට වාර්තා කිරීම සඳහා පාර්ලිමේන්තු මන්ත්‍රීවරුන් 07 දෙනෙකුට නොඅඩු සංඛ්‍යාවකින් සමන්විත පාර්ලිමේන්තු විශේෂ කාරක සභාවක් පත් කළ යුතුය.මෙම ස්ථාවර නියෝගය පරිදි 2010 දී පැවති පාර්ලිමේන්තු මැතිවරණයෙන් පාර්ලිමේන්තුව සඳහා තේරී පත් වූ එක් එක් දේශපාලන පක්ෂවල පාර්ලිමේන්තු නියෝජනයට අනුපාතිකව කථානායකවරයා දෝෂාභියෝග චෝදනා විමර්ශනය සඳහා මන්ත්‍රීන් 11 දෙනෙකුගෙන් යුතු විශේෂ තේරීම් කාරක සභාවක් පත් කරන ලදී. අදාළ චෝදනා විමර්ශනයට මාසයක කාලයක් ලබා දෙනු ලැබූ අතර ස්ථාවර නියෝග පරිදි එම විමර්ශන කටයුතු සිදු කිරීමට තේරීම කාරක සභාවේ වගකීමයි.ස්ථාවර නියෝග 78(5) හි දක්වා ඇත්තේ පාර්ලිමේන්තුවේ අවධානය යොමු කිරීම සුදුසුයැයි කාරක සභාවට හැඟෙන කවර හෝ කරුණු පිළිබඳ විශේෂ වාර්තාවක් ඉදිරිපත් කිරීමටද එම කාරක සභාවට හැකි බවයි.ඒ අනුව යම් යම් අවස්ථාවන්හිදී මෙම කාරක සභාවේ නියෝජිතයින් පාර්ලිමේන්තුවේදී තේරීම් කාරක සභාවට අදාළ කටයුතු පිළිබඳව පාර්ලිමේන්තුවේදී කරුණු දැක්වූ අතරම ඇතැම් අවස්ථාවන්හිදී මාධ්‍ය භාවිතයන් පිළිබඳව යම් මාර්ගෝපදේශනයන්ද ඉල්ලා තිබුණි.පාර්ලිමේන්තුව දැනුම්වත් කිරීමකෙසේ නමුත් විමර්ශන කටයුතු සඳහා ලබා දී තිබූ කාලය ඉක්මයාමකින් තොරව තම විමර්ශන සිදු කළ තේරීම් කාරක සභාව ඒ පිළිබඳව ඉකුත් දෙසැම්බර් 08 වැනිදා පාර්ලිමේන්තුව දැනුම්වත් කළේය. පාර්ලිමේන්තු ස්ථාවර නියෝග අනුව පාර්ලිමේන්තුවට එම දැනුම්දීම සිදු කළ දින සිට මාසයක කාලයක් ගතවන තුරු ඒ පිළිබඳව ඉදිරි කටයුතු සිදු නොවන බව ස්ථාවර නියෝගවල සඳහන් වේ. එය ස්ථාවර නියෝග 78 අ(1) ස්ථාවර නියෝගයේ සඳහන් වේ.මෙම කාලය තුළ අබලතාව හෝ විෂමාචාරය පිළිබඳ දෝෂාභියෝගචෝදනාවට ලක්වූ උපරිමාධිකරණ විනිසුරුවරයාට හෝ විනිසුරුවරයට සිය ධුරයෙන් ඉවත් වීමේ හැකියාවද පවතින බව නීති ක්‍ෂෙත්‍රයේ විද්වත්හු පෙන්වා දෙති. ඔවුන් මේ සඳහා පූර්වාදර්ශයක් ලෙස සලකන්නේ හිටපු අගවිනිසුරු නෙවිල් සමරකෝන් මහතාට එරෙහි දෝෂාභියෝග සිද්ධියයි. ඔහුට එරෙහි දෝෂාභියෝගයේදී එය විමර්ශනය කළ විශේෂ තේරීම් කාරක සභාව චෝදනා දෙකක් සම්බන්ධයෙන් ඔහු වරදකරු කළ අතර එම සමහන් කාලය තුළ ඒ මහතා සිය ධුරයෙන් ඉල්ලා අස්වීමත් සමඟ එකී දෝෂාභියෝගයට අදාළ ඉදිරි ක්‍රියාමාර්ග අහෝසි වුණි. හිටපු අගවිනිසුරු නෙවිල් සමරකෝන් මහතා වරදකරු වූ චෝදනා සම්බන්ධයෙන් නාමමාත්‍රික වැරදිකරුවෙක්ම පමණක් විය.වත්මන් අගවිනිසුරු ආචාර්ය ශිරාණි බණ්ඩාරනායක මහත්මියට එරෙහි දෝෂාභියෝගයට අදාළ කටයුතුවල තීරණාත්මක පරිච්ඡේදයක් නිමා වී තිබෙන අතර ඉදිරිපත් කර ඇති චෝදනා 14 න් චෝදනා 05 ක් තේරීම් කාරක සභාව විමර්ශනය කිරීමෙන් අනතුරුව අදාළ දෝෂාභියෝගයේ 01, 04 සහ 05 යන චෝදනා වලට ඇය වරදකරු බව තීරණය කර තිබේ. එමඟින් වැඩිදුරටත් දක්වා ඇත්තේ ඔප්පු වී ඇති විෂමතා පිළිබඳ චෝදනා එතුමිය ධුරයෙන් ඉවත් කිරීමට තරම් ප්‍රබල බවයි. චෝදනා 02 සහ 03 සම්බන්ධයෙන් කරුණු ඔප්පු වී නොමැති බැවින් එකී චෝදනා වලින් එතුමිය නිදහස් කිරීමටද තේරීම් කාරක සභාව යෝජනා කර ඇත.නෙවිල් සමරකෝන් පූර්වාදර්ශයආණ්ඩුක්‍රම ව්‍යවස්ථාවේ 107(2) ව්‍යවස්ථාව පරිදි ඇයට එරෙහිව දැනට පවතින තත්ත්වය තුළ මතු සඳහන් කළ සමහන් කාලයෙන් අනතුරුව පාර්ලිමේන්තුවේ යෝජනා සම්මතයකින් අනතුරුව එකී යෝජනා සම්මතය ජනාධිපතිවරයා වෙත ඉදිරිපත් කිරීමෙන් පසු එතුමන්ගේ නියමයකින් ව්‍යවස්ථානුකූලව අදාළ ධුරයෙන් ඉවත් කිරීමේ හැකියාව පවතී.බොහෝදෙනා නිර්මාණය වී ඇති තත්ත්වය අනුව බලා සිටින්නේ අගවිනිසුරුවරිය නෙවිල් සමරකෝන් පූර්වාදර්ශය පරිදි ස්වකීය ධුරයෙන් ඉල්ලා අස්වෙයිද? නොඑසේ නම් අගවිනිසුරු දෝෂාභියෝගය පිළිබඳ අලුත් පූර්වාදර්ශයක් රටට නිර්මාණය කරමින් ආණ්ඩු ක්‍රම ව්‍යවස්ථාව ප්‍රකාරව ඉදිරි කටයුතු සඳහා ඉඩ සලසමින් තවදුරටත් ධුරයේ රැඳී සිටීද? කියායි.ශ්‍රී ලංකාව නූතන ජාතික රාජ්‍යයක් බවට පත් වූ අවස්ථාවේ සිට වර්තමානය දක්වාම විධායකය, ව්‍යවස්ථාදායකය හා අධිකරණය යන බල ත්‍රිත්වයම එකිනෙක ආයතන සමඟ මනා අවබෝධයකින් හා සුහදත්වයකින් කටයුතු කර තිබේ. අගවිනිසුරු දෝෂාභියෝගය දේශපාලනිකව අර්ථකථනය කිරීමට උත්සාහ දරන පිරිස් මෙම ක්‍රියාවලියෙන් රට තුළ නව දේශපාලන අර්බුදයක් පිළිබඳ සිහින මවමින් සිටී. රටක ප්‍රජාතන්ත්‍රවාදයේ යහපැවැත්ම උදෙසා විධායක, ව්‍යවස්ථාදායක හා අධිකරණ යන ආයතන මනා සහයෝගීතාවයකින් හා අන්‍යොන්‍ය අවබෝධයකින් කටයුතු කිරීමේ අවශ්‍යතාව පවතී. මහා බ්‍රිතාන්‍යයේ වෙස්මිනිස්ටර් සම්ප්‍රදාය හෙවත් පාර්ලිමේන්තු සම්ප්‍රදාය ගරු කරන ශ්‍රී ලංකාවේ 1947 හඳුන්වා දුන් සෝල්බරි ව්‍යවස්ථාවේ සිට අද භාවිත වන 1978 සම්මත කරන ලද දෙවන ජනරජ ආණ්ඩු ක්‍රම ව්‍යවස්ථාව දක්වා සෑම ආණ්ඩු ක්‍රම ව්‍යවස්ථාවකින්ම මහජන නියෝජිතයන්ගෙන් සමන්විත වන්නාවූ ව්‍යවස්ථාදායකය හෙවත් පාර්ලිමේන්තුවේ බලය ශක්තිමත් කර තිබේ.1978 ආණ්ඩු ක්‍රම ව්‍යවස්ථාවේ සඳහන් වන්නේ පරමාධිපත්‍ය බලය ජනතාව කෙරෙහි පිහිටා ඇති බවයි. ඊට පාලන බලතල, මූලික අයිතිවාසිකම් සහ ඡන්ද බලයද ඇතුළත් වේ. ජනතාවගේ ව්‍යවස්ථාදායක බලය පාර්ලිමේන්තුව වෙතද ජනතාවගේ විධායක බලය ජනතාව විසින් තෝරා ගනු ලබන ජනාධිපතිවරයා වෙතද පවතී.ජනතාව සහ අධිකරණ බලය නීතිය අනුව පාර්ලිමේන්තුව විසින්ම ක්‍රියාත්මක කළ හැකි පාර්ලිමේන්තුවේ සහ එහි මන්ත්‍රීවරුන්ගේ වරප්‍රසාද, පරිහාර හා බලතල සම්බන්ධයෙන් විනා ජනතාවගේ අධිකරණ බලය ආණ්ඩු ක්‍රම ව්‍යවස්ථාවෙන් ඇති කොට පිහිටුවන ලද හෝ ආණ්ඩු ක්‍රම ව්‍යවස්ථාවෙන් පිළිගන්නා ලද අධිකරණ, විනිශ්චය, අධිකාර සහ ආයතන මඟින් පාර්ලිමේන්තුව විසින් ක්‍රියාත්මක කළ යුතු බව ආණ්ඩු ක්‍රම ව්‍යවස්ථාවේ 4(ඇ) වගන්තියේ සඳහන් වේ.ජනතාවගේ අධිකරණ බලයඉහත සඳහන් ඡේදයේ ප්‍රකාශිත වැදගත්ම කාරණයක් වන්නේ ජනතාවගේ අධිකරණ බලයද යම් සුවිශේෂී කාරණයක් අරබයා පාර්ලිමේන්තුව හෙවත් ව්‍යවස්ථාදායකය වෙත පවතින බවයි. ආණ්ඩුක්‍රම ව්‍යවස්ථාවේ 4(ඇ) මගින් පාර්ලිමේන්තුවේ සහ එහි මන්ත්‍රිවරුන්ගේ වරප්‍රසාද, පරිහාර හා බලතල සම්බන්ධයෙන් අධිකරණ බලය පර්ලිමේන්තුව සතු වන බව කියවේ. මීට අමතරව ආණ්ඩු ක්‍රම ව්‍යවස්ථාවේ 15 වන පරිච්ඡේදයේ අධිකරණය පිළිබඳ සඳහන් 107 (2) ව්‍යවස්ථාවේ ප්‍රකාශිත උපරිමාධිකරණ විනිසුරුවරුන් සම්බන්ධ අබලතාව හෝ විෂමතාව පිළිබඳ දෝෂාභියෝග පිළිබඳ විමර්ශනයට 107(3) ව්‍යවස්ථාව මඟින් එම අධිකරණ බලයද ව්‍යවස්ථාදායකයට හෙවත් පාර්ලිමේන්තුවට පවරා තිබේ.ශ්‍රී ලංකාවේ දැනට භාවිත 1978 ආණ්ඩු ක්‍රම ව්‍යවස්ථාව හෙවත් දෙවන ජනරජ ආණ්ඩු ක්‍රම ව්‍යවස්ථාවේ වැදගත් සන්ධිස්ථානයක් වන්නේ මෙහි සඳහන් කළ පාර්ලිමේන්තු මන්ත්‍රී වරප්‍රසාද, පරිහාර හා බලතල සම්බන්ධයෙන් සහ උපරිමාධිකරණ විනිසුරුවරුන් සම්බන්ධ දෝෂාභියෝගය පිළිබඳ අධිකරණ බලතල ව්‍යවස්ථාදායකය වෙත හිමිවී තිබීමයි.එබැවින් පාර්ලිමේන්තුවේ කථානායකවරයා විසින් පාර්ලිමේන්තු ස්ථාවර නියෝග පරිදි දෝෂාභියෝග චෝදනා විමර්ශනයට තේරීම් කාරක සභාවක් පත් කළේය. දෝෂාභියෝග චෝදනාවක් ලද උපරිමාධිකරණ විනිසුරුවරයා හෝ විනිසුරුවරිය ව්‍යවස්ථානුකූලව එම තේරීම් කාරක සභාව හමුවේ පෙනී සිටීමට බැඳී සිටී.දෝෂාභියෝග චෝදනා විමර්ශනය කරන තේරීම් කාරක සභාවේ කටයුතු අතරතුර අගවිනිසුරුතුමිය එම විමර්ශන කටයුතුවලින් ඉවත් වූවාය. නමුත් විමර්ශන කමිටුව සිය කටයුතු අවසානයක් දක්වා කර ගෙන යන ලද බව අප කවුරුත් දන්නා කාරණයකි. කෙසේ නමුත් අගවිනිසුරු ශිරාණි බණ්ඩාරනායක මහත්මිය නිර්මාණය වී තිබෙන වත්මන් වටපිටාව තුළ කවර ඉදිරි ක්‍රියාමාර්ගයක් අනුගමනය කළත් විධායක, ව්‍යවස්ථාදායක හා අධිකරණ යන බල ත්‍රිත්වයේ එක් බල ධූරාවලියක් වන අධිකරණ ක්‍රියාවලියේ ශ්‍රේෂ්ඨාධිකරණයේ අගවිනිසුරු ධුරයට අදාළ කාර්යයන් සහ කර්තව්‍යයන් එතුමිය වෙත පැවරී ඇති බැවින් එහි භාරදූර බව සහ වගකීම් සහගතබව අවබෝධ කොට ගෙන එතුමිය ක්‍රියා කරනු ඇතැයි මධ්‍යස්ථ බොහෝදෙනා විශ්වාසය පළ කර සිටිති.ඇමෙරිකා ප්‍රවෘත්ති නිවේදනයමෙම ලිපියේ එක් තැනෙක සඳහන් කළ පරිදි නිර්මාණය වී තිබෙන වත්මන් පසුබිම ඇතැම්දෙනා ආණ්ඩුවට එරෙහි දේශපාලන සාධකයක් ලෙස භාවිත කිරීමේ උනන්දුවකින් කටයුතු කරන බවද පෙනී යයි. අලුත්කඩේ උපරිමාධිකරණ භූමියෙන් ඉදිරි ජනාධිපතිවරණයට මෙම පිරිස් පොදු අපේක්ෂිකාවක සොයමින් සිටින බව දැනට නිර්මාණය වී තිබෙන වටපිටාවෙන් මනාව පෙනී ගොස් තිබේ. එවැනි සිල්ලර අවශ්‍යතාවයන්ට ගොදුරු නොවීමේ පුළුල් වගකීමක් අගවිනිසුරු ආචාර්ය ශිරාණි බණ්ඩාරනායක මහත්මියට ඇත. ඇතැම් බටහිර රටවල් මෙම සිද්ධිය පිළිබඳව අවධානය යොමු කොට තිබෙන බව පෙනී යන්නේ ඔවුන් විසින් මේ පිළිබඳව කර තිබෙන නිවේදන දෙසට අවධානය යොමු කිරීමේදීය. ඇමරිකා එක්සත් ජනපද රාජ්‍ය දෙපාර්තමේන්තුව අගවිනිසුරු දෝෂාභියෝගය පිළිබඳව ප්‍රවෘත්ති නිවේදනයක් නිකුත් කොට තිබේ. රටක අභ්‍යන්තර කටයුතු පිළිබඳව ඇඟිලි නොගැසීම පිළිගත් රාජ්‍යතාන්ත්‍රික සම්ප්‍රදායකි. ඇමරිකා එක්සත් ජනපදයද අවස්ථා කිහිපයකදී තම රටේ අගවිනිසුරුන් පිළිබඳ විනය ක්‍රියාමාර්ග ගෙන තිබේ. එය ඇමරිකා එක්සත් ජනපදය සතු හිමිකමක් මෙන්ම ඊට අත පෙවීමට වෙනත් රටකට සදාචාරාත්මක අයිතියක් නැති බවද අනෙකුත් අය දැන ගත යුතුය. එම තත්ත්වය ශ්‍රී ලංකාව අරබයා ඇමරිකා එක්සත් ජනපදයද අවබෝධ කර ගැනීම වඩා වැදගත් වේ.පුරවැසියන්ගේ යුතුකමශ්‍රී ලංකාවේ දේශපාලන ස්ථාවරභාවය සහ යහපත් අනාගත පැවැත්ම උදෙසා වගකීම්සහගතව ක්‍රියා කිරීම සියලු ශ්‍රී ලාංකේය පුරවැසියන් සතු වගකීමකි. ඇතැම් බටහිර බලවේගයන්ට සහ රාජ්‍ය නොවන සංවිධානයන්හි උවමනා එපාකම් වලට අනුව ශ්‍රී ලංකාවේ දේශපාලන න්‍යාය පත්‍රය හසුරුවාලීමට කටයුතු නොකිරීම සියලුදෙනාගේ වගකීමකි. ඇතැම් පිරිස් අගවිනිසුරු දෝෂාභියෝග සිද්ධිය පාකිස්ථානයේ විධායකය සහ අධිකරණය අතර ඇති වූ ගැටුමක් ලෙස අර්ථ නිරූපණය කිරීමට උත්සාහ කරති. එම පිරිස්ම මීට සුළු කලකට පෙර ශ්‍රී ලංකාවේ අරාබි වසන්තයක සිහිනය දුටුවේය. නමුත් එම සියලුදෙනා තවමත් මේ වනාහි ශ්‍රී ලංකාව බව අවබෝධ කරගත් බවක් පෙනෙන්නට නැත. එබැවින් රට පිළිබඳව වන්නාවූ වගකීමෙන් ක්‍රියා කිරීමේ අවශ්‍යතාව රටට ආදරය කරන සියලුදෙනාට යළි යළිත් සිහිපත් කරවමු.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ab1212164</link>
    <topic>අගවිනිසුරුතුමියනි අපට සාධාරණයක් කරන්න</topic>
    <author>සටහන - අරුණි මුතුමලීඡායාරූපය - සුදම් ගුණසිංහ</author>
    <content>“සෙලින්කෝ සමූහ ව්‍යාපාරයට අයත් ගෝල්ඩන් කී ක්‍රෙඩිට් කාඩ් ආයතනයේ බිලියන 26.5 ක් තැන්පත් කළ තැන්පත්කරුවන් 9128 දෙනකු අගතියට පත් වුණා. ඒ මුදල් සෙලින්කෝ අධිපති දේශමාන්‍ය ආචාර්ය ලලිත් කොතලාවල මහතා හොරකම් කරලා අද වනවිට වසර 4 ක් ගත වෙලා තිබෙනවා. ඒත් ගෝල්ඩන් කී තැන්පත්කරුවන්ට කිසිදු සාධාරණයක් වෙලා නැහැ. 2008 දෙසැම්බර් 18 වැනිදා ගෝල්ඩන් කී ක්‍රෙඩිට් කාඩ් ආයතනය වසා දැමුණා. ඒ පාර අපි 23 දෙනකු මූලික අයිතිවාසිකම් නඩුවක් ශ්‍රේෂ්ඨාධිකරණයේ ගොනු කළා. ඒ 2009 මාර්තු 23 වැනිදා.”“එවකට අග්‍රවිනිශ්චයකාර ධූරය දැරූ සරත් එන්. සිල්වා මහතා නියෝගයක් ලබා දුන්නා 23 දෙනකු විසින් ගොනු කළ නඩුවක් වුවත් එය මේ ආයතනයට අදාළ සියලු තැන්පත්කරුවන්ට පොදු බවට 2009 ජූලි මස ඒ අගවිනිසුරුතුමා විශ්‍රාම ගිය පසු ඒ නඩුව විභාග වුණේ ශ්‍රේෂ්ඨාධිකරණ විනිසුරුවරියක් වන ශිරාණි තිලකවර්ධන මහත්මියගේ ප්‍රධානත්වයෙන්. ඇය මේ නඩුව විභාග කළ වසර එකහමාරක කාලය තුළ නිත්‍යානුකූලව කළ හැකි බොහෝ දේ කිරීමට උත්සාහ කළා. ඒ වගේ ම ඒවායින් සමහර දේ අප වෙනුවෙන් කර දුන්නා. ඉන් එකක් තමයි ගෝල්ඩන් කී හි වත්කම් විකුණා තැන්පත්කරුවන් 7128 දෙනකුට දෙවරකදී රුපියල් ලක්ෂය බැගින් ලබාදීමට කටයුතු කිරීම.මේ අතර ගෝල්ඩන් කී ආයතනයේ හිටපු අධ්‍යක්ෂවරුන් සමඟ තැන්පත්කරුවන් නියෝජනය කරන සංගම් දෙකේ එකඟතාවයක් ඇති කරගනිමින් ශ්‍රේෂ්ඨාධිකරණයට ඉදිරිපත් කළා තැන්පත්කරුවන් ගේ මුදල් ගෙවීමේ සැළැසුමක්. එයට 2011 ජුනි මස 29 වැනිදා ශ්‍රේෂ්ඨාධිකරණයෙන් අනුමැතිය ලැබුණා. නමුත් මේ සැළැස්මට එරෙහි වූ එක් තැන්පත්කරුවෙක් සිටියා. ඔහු පෙත්සම්කරුවකු නොවන කෙනෙක්. ජූඩ් මාකෝ පෙරේරා නැමැති ඔහු මෙම සැලැස්මට එකඟ නොවන බව කියමින් ශිරාණි තිලකවර්ධන විනිසුරුතුමියගේ තීන්දුව අභියෝගයට ලක් කළා. එසේ කරමින් විනිසුරුවරුන් පස් දෙනකුගෙන් යුත් විනිසුරු මඩුල්ලකින් නඩුව විභාග කරන ලෙස ඉල්ලා මෝසමක් ඉදිරිපත් කළා.“මේ පෙත්සම මූලික කරගෙන කිසිදු නීතිමය පදනමක් නොමැතිව එතෙක් මෙම නඩුව විභාග කළ විනිසුරු ශිරානි තිලකවර්ධන මහත්මියට ස්ව කැමැත්තෙන් එම නඩුවෙන් ඉවත්වන තැනට කටයුතු යෙදුණා.”“ඊට පසු පැමිණි අගවිනිසුරු ශිරානි බණ්ඩාරනායක මහත්මියගේ මූලිකත්වයෙන් නඩුව විභාගයට ගන්නට වුණා. මෙවැනි ම තවත් නඩුවක් වූ අගතියට පත් තැන්පත්කරුවන් ගොනු කළ සෙළින්කෝ ශ්‍රීරාම් තැන්පත්කරුවන්ගේ නඩුවත් සෙලින්කෝ ෆිනෑන්ස් ඇන්ඩ් ගැරන්ට් තැන්පත්කරුවන්ගේ මූලික අයිතිවාසිකම් නඩුවත් අගවිනිසුරුතුමිය ඇය විසින් ම විභාගයට ගැනීමට කටයුතු කළා.”“සියලු තැන්පත්කරුවන්ගේ බලාපොරොත්තුව වූයේ එතුමිය මෙහෙයවූ පළමු නඩු විභාගයේදී ගෝල්ඩන් කී තැන්පත්කරුවන් ට 2011 දෙසැම්බර් අවසානයට පෙර සියයට 15 ක මුදලක් ලබාදීමට කටයුතු කරන ලෙස කළ ප්‍රකාශය ක්‍රියාත්මක වේය යන්නයි. නමුත් තැන්පත්කරුවන්ගේ අභාග්‍යයකටත් ආසියාවේ විශාලම හොරකම සිදුකළ ලලිත් කොතලාවල, කාවන් පෙරේරා, සාරද සුමනසේකර යන වංචනික අධ්‍යක්ෂවරුන්ගේ භාග්‍යයකටත් ඒ ප්‍රකාශය අද වනතුරු ක්‍රියාත්මක වී නැහැ.“නඩු වාර 26 ක් විභාගයට ගත් මේ නඩුව ගත වූ කාලය තුළ යම් යම් වෙනස්වීම් සහ සෙලින්කෝ ආයතනයට යම් යම් වාසිදායක තත්ත්වයන් ඇති වූ බවත් එමගින් කොතලාවල ඇතුළු සොර නඩයට තමන් ගත කළ සුඛෝපභෝගී ජීවිත එලෙසම ගෙවීමට අවස්ථාවත් සැලසුණු බව අපට පෙනුණා.”“වරින් වර කොතලාවල මහතා හමුවූ විට අපට පැවසූ පරිදි අප දන්නා තරමින් අගවිනිසුරුවරියගේ නිත්‍යානුකූල ස්වාමි පුරුෂයා වන ප්‍රදීප් කාරියවසම් මහතා ලලිත් කොතලාවල මහතා යටතේ සෙලින්කෝ ආයතනයේ වසර එක හමාරක් පමණ සේවය කළ අයෙක්. එවැනි තත්ත්වයක් තිබියදී ආචාර්ය ශිරානි බණ්ඩාරනායක මහත්මිය මේ නඩුව සියතට ගැනීම කෙතරම් සදාචාරාත්මක ද කියන ප්‍රශ්නය අපට නැෙඟනවා.”“එසේ සිතෙන්නට තවත් හේතුවක් නම් 2011 සැප්තැම්බර් 13 වැනිදා ඇය මේ නඩුව බාර ගන්නා විට ඇය සමඟම පැමිණි විනිසුරු රත්නායක මහතා පෞද්ගලික හේතුවක් මත මේ නඩුවට පෙනී සිටීමට නොහැකි බව පවසා ඉවත් වීමයි. ඔහුට එසේ කළ හැකි නම් මෙතුමිය එසේ නොකළේ ඇයි? ඇයටත් සදාචාරාත්මක අයිතියක් තිබුණා. මේ නඩුවෙන් ඉවත් වන්න.”“ඒ වගේ ම සරත් එන්. සිල්වා අගවිනිසුරුතුමාට පසු එම තනතුරට පත් වූ අශෝක සිල්වා මහතාට ද සිය ගණන් පෙත්සම් ලැබුණත් ඔහු ඒවා විභාග කරන්න බාර ගත්තේ නැහැ.”“එදා සිට අද දක්වා මේ නඩුවට සහභාගි වූ විනිසුරුවරුන් ගෙන් අඛණ්ඩව රැඳී සිටින්නේ ශ්‍රී පවන් විනිසුරුතුමා පමණයි. එහෙත් මේ වනවිට මේ නඩුව කෙරෙහි පවතින ආකල්පය ක්‍රම ක්‍රමයෙන් වෙනස් වෙමින් යන බව අපට වසර 4 ක පුරා ලද අත්දැකීම් විග්‍රහ කිරීමේදී දැනෙනවා.”“තවත් කරුණක් නම් ගෝල්ඩන් කී නඩුව සඳහා අගවිනිසුරු සරත් එන්. සිල්වා මහතා නියෝගයක් දී තිබුණා සියලු වත්කම් විකිණීමේදී ශ්‍රේෂ්ඨාධිකරණය පත් කළ වටවල කමිටුවෙන් අවසර ගත යුතු බවට. නමුත් මේ අගවිනිසුරුවරිය ඒ කමිටු නිර්දේශයන් මායිම් කළේ නැහැ. ඒ වගේ ම ඇය නිර්දේශ කළා රාජගිරියේ ගෝල්ඩන් කී අක්ෂි රෝහල සහ නාරාහේන්පිට ළමා රෝහල ඇතුළු වත්කම් විකිණීම සඳහා පුවත්පත් දැන්වීම් පළ කරන්න කියා. ඒ සඳහා ලක්ෂ 25 ක් පමණ වැය කරන්නට සිදු වුණා. ඒ තැන්පත්කරුවන්ට බෙදාදීමට තිබූ මුදල්වලින්. නමුත් දැන්වීම්වලට අනුව ගැනුම්කරුවන් හා නියෝජිතයන් අධිකරණයට පැමිණ සිය නීතිඥවරුන් මාර්ගයෙන් මේ වත්කම් මිලදී ගැනීමට සූදානම් බව පැවැසූ විට ශිරානි බණ්ඩාරනායක අගවිනිසුරුවරිය ප්‍රකාශ කළේ වත්කම් විකුණන්න උසාවිය සුපර්මාර්කට් එකක් නොවේ කියායි.”“ඇයට එහිදී අමතකව ගොස් තිබුණා එතුමිය විසින් ම දුන් නියෝගයක් අනුවයි දැන්වීම් පළ කළේ කියා. ඒ වගේ ම ගෝල්ඩන් කී කලර් ලැබ්, වාහන ආදී වෙනත් වත්කම් විකුණන විට උසාවිය සුපර් මාකට් එකක් නොවූ බවත් අමතකව ගොස් තිබුණා. ශිරානි තිලකවර්ධන මහත්මිය වත්කම් විකුණා මුදල් දුන් බවත් ඇයට අමතකව තිබුණා.”“මේ නිසා සිදු වූයේ තැන්පත්කරුවන්ගේ බලාපොරොත්තු කඩ වී දිළිඳුකම දරාගත නොහැකිව සියදිවි නසා ගන්නා මට්ටමට පැමිණීමයි. ජෝසප් ප්‍රනාන්දු සහ ඔහුගේ බිරිඳ තලවිල වෙරළේදී වහබීලා මැරුණේ ඒ තත්ත්වය නිසයි.”“මේ වසරේ පෙබරවාරි 16 වැනිදා ශිරානි බණ්ඩාරනායක අගවිනිසුරුවරිය තීන්දුවක් දුන්නා. මේ නඩුව වැරදියි කියලා. එයට හේතුව නඩුවේ එක් වගඋත්තරකරුවකු ලෙස මුදල් අමාත්‍යවරයා වන ජනාධිපතිතුමා නම් කර ඇති බැවින් මෙය වාණිජ අධිකරණයට යොමු කළ යුතු බව ඇය කීවා. එහිදීත් එතුමියට අමතක වීම් සිදුව තිබුණා. එතුමිය විසින් ම විභාග කරන සෙලින්කෝ ශ්‍රීරාම් නඩුවෙත් ළඟදී ශ්‍රේෂ්ඨාධිකරණයේ විභාග වුණ දිවි නැඟුම පනතට එරෙහිව නඩුවේ දීත් ජනාධිපතිතුමා මුදල් ඇමැතිවරයා ලෙස වගඋත්තරකරුවකු ලෙස නම් කර ඇති බව. ඒ වගේ ම ශ්‍රී රාම් නඩුව ඉදිරියට ගෙන යාමට ඉඩදී ගෝල්ඩන් කී නඩුව පමණක් විභාගය අවසන් කිරීමට හේතුව කුමක්ද? ගෝල්ඩන් කී තැන්පත්කරුවන්ට පමණක් වැදුණු ශාපය කුමක්ද?“මේ පිළිබඳව විරෝධතා ගොනු කරන්න කියා දැනුම් දුන් වෙලේ දඹුල්ල, කුරුණෑගල වගේ ම තවත් දුර ඈත ගම්වලින් පිරිස් ඇවිත් දින පහක් පුරා උදෑසන 9 සිට සවස 3 දක්වා විරෝධතා ගොනු කළා. වාණිජ අධිකරණයට මේ නඩුව ගෙන යන්න එපා කියලා. ලලිත් කොතලාවල මහතා ඇතුළු අධ්‍යක්ෂවරු ඇප කොන්දේසි කඩකර ඇති බවට අත්සන් 2000 ක් පමණ යුත් දිවුරුම් පෙත්සමක් අධිකරණයට යොමු කළා. එක් පුද්ගලයකුගේ පෙත්සමට සැලකූ එතුමිය මේ පෙත්සම් සියල්ල නොසලකාහැරීම කෙතරම් නිත්‍යානුකූල ද? සාධාරණද?”“ආසන්නම නඩු වාරය පැවතුණේ 2012 ජූලි 16 වැනිදා. තැන්පත් කරුවන්ගේ බලවත් ඉල්ලීම මත අගවිනිසුරුවරිය ලිඛිත කරුණු දැක්වීමට අගෝස්තු 20 ට පෙර ද ඊට එරෙහිව වගඋත්තරකාර පාර්ශ්වයේ කරුණු දැක්වීමට සැප්තැම්බර් 17 දින ද දක්වා කල් ලබා දුන්නා. නමුත් ජුනි 28 වැනිදා අගවිනිසුරුතුමිය පැය දෙකකට ආසන්න කාලයක් තැන්පත්කරුවන් වෙනුවෙන් පෙනී සිටි නීතිඥ මහතා වන මහාචාර්ය සෆ්රුල්ලා සමඟ වාද කළේ අප පුදුමයට පත් කරවමින්. මොකද වගඋත්තර කරුවන් නියෝජනය කරන රොමේෂ් ද සිල්වා මහතා කළ යුතු කාර්යයයි ඇය කළේ.“මේ වනවිට මේ ගෝල්ඩන් කී නඩුවේ තීන්දුවක් දිය යුතු කාලය එළැඹ තිබෙනවා. ඒ කාලය තුළදීම දෝෂාභියෝගය ඇයට එල්ල වුණා. එහිදී ඇය ආරක්ෂා කරන්නේ කවුද? අහිංසක මිනිසුන්ගේ බිලියන 26.5 ක් සොරාගෙන තැන්පත්කරුවන් 20 දෙනකු පමණ සිය දිවි නසා ගැනීමට කටයුතු කළ ලලිත් කොතලාවල වෙනුවෙන් පෙනී සිටි රොමේෂ් ද සිල්වා මහතායි.”මෙහිදී යමෙකු කිව හැකියි එය ඔවුන්ගේ වෘත්තිය බව. නමුත් නීතියේ සාධාරණත්වය හා සදාචාරය ගැන එවිට ඇතිවන තත්ත්වය කුමක්ද?“ගෝල්ඩන් කී නඩුව ලබන 4 වැනිදා විභාග කිරීමට නියමිතයි. ගැනුම් කරුවන් ඉදිරි පිටදී උසාවිය සුපර් මාකට් එකක් නොවේ කීමෙන් ඔවුන් බියපත් වුණා. ඒ වගේ ම ශිරානි තිලකවර්ධන විනිසුරුතුමිය ඉදිරිපත් කළ ගෙවීම් සැලැස්ම අනුව කටයුතු කළා නම් මේ වනවිට අපට අපේ මුදලින් සියයට 45 ක් ලැබීමට තිබුණත් ඒ 2011 දෙසැම්බර් සිට මාස හයෙන් හයට සියයට 15 බැගින් වාර තුනකදියි. මේ සැලැස්මට එකඟව අස්සන් තැබූ ජූඩ් මාකෝ පෙරේරා ගේම පෙත්සමකට අනුවයි සියල්ල වෙනස් කිරීමට අගවිනිසුරුවරිය කටයුතු කළේ.”“ඒ වගේ ම ආචාර්ය ශිරාණි බණ්ඩාරනායක අගවිනිසුරුවරිය වෙනුවෙන් පෙනී සිටින රොමේෂ් ද සිල්වා මහතා ලලිත් කොතලාවල මහතා වෙනුවෙන් පෙනී සිටියා සේ ම සාලිය පීරිස් මහතා පෙනී සිටින්නේ අදටත් ආගිය අතක් නැති සිසිලි කොතලාවල මහත්මිය වෙනුවෙන්.නලින් ලද්දුහෙට්ටි මහතා ගල්කිස්ස දිසා අධිකරණයේ විභාග වුණු ගොල්ඩන් කී හි අධ්‍යක්ෂවරයකු වන සුරම්‍ය කරුණාරත්න වෙනුවෙන් පෙනී සිටි නීතිඥවරයායි.”ගෝල්ඩන් කී තැන්පත්කරුවන්ගේ සංගමයේ සභාපතිනිදුෂාන්ති හපුගොඩසටහන - අරුණි මුතුමලීඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ab1212165</link>
    <topic>උසිගැන්වීම්වලට අසුවෙලා නීතිඥයන් හාස්‍යයට ලක්විය යුතු නෑ</topic>
    <author>සාකච්ඡා කෙලේ-ශ්‍රී ලංකා ගුවන් විදුලි සංස්ථාවේ නියෝජ්‍ය අධ්‍යක්ෂ ජෙනරාල් ටී. ඩී. කේ. ජයන්ත</author>
    <content>හිටපු මහාධිකරණ විනිසුරු චන්ද්‍රසේන රාජපක්ෂඇත්තෙන්ම මගේ හැඟීම නම් පාර්ලිමේන්තු තේරීම් කාරක සභාවක් පත් කිරීමෙන් ආණ්ඩුක්‍රම ව්‍යවස්ථාවෙන් සම්පූර්ණ බලතල තිබෙනවා අග්‍රවිනිශ්චයකාරවරයා අභියාචනාධිකරණ විනිසුරුවරුන් හා ශ්‍රේෂ්ඨාධිකරණ විනිසුරුවන් ඉවත් කිරීමේ කාර්යපටිපාටියට.එම කාර්යපටිපාටියට දැනට එළඹිලා තියනවා පාර්ලිමේන්තුව විසින් විෂමාචාර පැවැත්ම හේතුකොටගෙන වර්තමාන අග්‍රවිනිශ්චයකාරතුමිය ඉවත් කිරීම සඳහා.අපේ ජනාධිපතිතුමා ගණකාධිකරුවන්ගේ ආයතනයේ නව ගොඩනැඟිල්ල විවෘත කරන අවස්ථාවේදී කරන ලද කතාවක් මමත් අහගෙන හිටියා. පාර්ලිමේන්තු කමිටු වාර්තා අධ්‍යයනයට ස්වාධීන කමිටුවක් පත්කිරීම ගැනයි ඒ.ඇත්තෙන්ම එතුමා කියන ලද කාරණය පිළිබඳව අපි සැලකිල්ලට ගන්නකොට එතුමාගේ සංවේදිත්වය පිළිබඳව අපි අවධානය යොමු කරන්න ඕන.මොකද ආණ්ඩුක්‍රම ව්‍යවස්ථාවේ හෝ වෙනත් කිසිම ලිඛිත නීතියක ඒ වගේ ප්‍රතිපාදනයක් දකින්නට ලැබෙන්නේ නැහැ. එතනින් අපට අදහස් වන්නේ එතුමාගේ තියන සංවේදී බවත් මෙම ප්‍රශ්නය නිසියාකාරව විසඳා ගැනීමට එතුමා දක්වන ආකල්පයත් පිළිබඳව පමණයි. මොකද අද රටේ සිදුවන සිද්ධි බැලුවහම මේ සිද්ධි පදනම් කරගෙන අනිවාර්යයෙන් මේ ප්‍රශ්නයට එතුමා සෘජුව මැදිහත් වී ඇති බව පේනවා. මොකද මේ බලය සම්පූර්ණයෙන් තියෙන්නේ පාර්ලිමේන්තුවට. පාර්ලිමේන්තුව විසින් සම්මත කරගෙන ඉන් අනතුරුව එතුමාට තමයි අවසාන වශයෙන් තීරණයක් ගන්න තිබෙන්නේ.එතුමා ට ඒ තීරණය ක්‍රියාත්මක කිරීමට බලය තිබෙනවා. එහෙම නැතිනම් ඒක ප්‍රතික්ෂේප කරන්නත් එතුමාට බලය තිබෙනවා. ඒ වගේ බලයක් තිබෙන අවස්ථාවක එතුමා කියන්නේ ඉන් ඔබ්බට ගිහිල්ලා අනිවාර්යයෙන්ම මේ සම්බන්ධයෙන් අවශ්‍ය නම් ස්වාධීන කොමිසමක් දාල එතුමා ඒ සම්බන්ධයෙන් කටයුතු කරනවායි කියන කාරණය. එතනින් අපට හොඳටම පැහැදිලි වෙනවා එතුමාගේ සද්භාව චිත්තය.එතුමාට කිසිම අවස්ථාවක මොනම හේතුවක් නිසාවත් කෙනකු අපහසුතාවයට හෙලන්නට එහෙම නැතිනම් එතුමාට අග්‍රවිනිශ්චයකාරතුමිය අපහසුතාවයේ හෙලන්නට කිසිම අවශ්‍යතාව ක් නොමැති බව මේ අනුව හොඳටම පැහැදිලියි.එහෙම නම් අපි ප්‍රධාන වශයෙන්ම සැලකිල්ලට ගන්න ඕන මේ දෝෂාභියෝගයක් ඉදිරිපත් කරපු පළමුවැනි අවස්ථාව නෙවෙයි. මීට ඉස්සරවෙලා අගවිනිසුරුවරුන් දෙදෙනකු ශ්‍රේෂ්ඨාධිකරණ විනිසුරුවන් දෙදෙනකුට එරෙහිව දෝෂාභියෝග ඉදිරිපත් වුණා. එම දෝෂාභියෝග ඉදිරිපත් වුණ අවස්ථාවල මේ වගේ ආන්දෝලනයක් කවදාවත් ඇතිවෙලා තිබුණේ නැහැ.දැන් තමයි ප්‍රධාන වශයෙන්ම අපේ රටේ ජනතාවගෙන් කොටසකට මේක ප්‍රශ්නයක් වෙලා තිබෙන්නේ. එහෙම නම් මේ ක්‍රියාමාර්ගය වැරදි නම් මේ ව්‍යවස්ථාව සම්මත වෙලා දැන් අවුරුදු 34ක් වෙනවා. ඒවා සැලකිල්ලට ගන්න තිබුණේ ඒ කාලෙ. එසේ නොකර ව්‍යවස්ථාපිත ප්‍රඥප්තියක අන්තර්ගත කරුණු මේ අවස්ථාවේදී ක්‍රියාත්මක කරන විටක මේ වගේ කටයුතුª කිරීම සාමාන්‍ය ජනජීවිතය කඩාකප්පල් කිරීමට ගන්නා වෑයමක් බවයි පෙනෙන්නෙ.කෙසේ නමුත් මේ අවස්ථාවේ ජනාධිපතිතුමා දක්වා තිබෙන ආකල්පය පිළිබඳව රටේ ජනතාව ප්‍රධාන වශයෙන් මේ පිළිබඳව උද්ඝෝෂණය කරන්නන් විශේෂයෙන් අවධානයට යොමු කළ යුතුයි. මොකද එතුමාට කිසිම අවශ්‍යතාවක් නැහැ අග්‍රවිනිශ්චයකාරතුමිය ධූරයෙන් ඉවත් කිරීමට. නමුත් ව්‍යවස්ථාපිත ප්‍රඥප්තියේ තියනවා විෂමාචාර පැවැත්මක් තියනව නම් එවැනි තැනැත්තකුට දෝෂාභියෝගයක් ගෙන එන්න පුළුවන් කියලා. දැනට එවැනි යෝජනාවක් ගෙනල්ලා ඒක විමර්ශනය කරලත් අවසන්.අවසාන වශයෙන් නිගමනය ගන්න තිබෙන්නේ ජනාධිපතිතුමාට ව්‍යවස්ථාවෙන් ලැබිලා තියන බලතල අනුව. ඒ අනුව මේ ආකාරයට ජනාධිපතිතුමා ක්‍රියාකිරීමට සූදානම් වීමෙන් අපිට හොඳින්ම පෙනී යන්නේ එතුමාගේ තිබෙන ගැමිකම. එතුමා නීතිඥ මහත්මයෙක්. නිකම්ම නීතිඥ මහත්මයෙක් නෙමෙයි ප්‍රායෝගික නීතිඥ මහත්මයෙක්. ඒ නිසා එතුමාට නිසි තීරණයක් ගන්න ශක්තිය හා ධෛර්යය ලැබේවායි කියල මම ප්‍රාර්ථනා කරනවා. ඒ එක්කම එතුමාගේ තිබෙන මේ හොඳ හැඟීම පිළිබඳව අපි කවුරුත් අවධානය යොමු කරන්න ඕන.මමත් අධිකරණ සේවාවේ අවුරුදු 29ක් හිටපු පුද්ගලයෙක්. මම අගවිනිසුරුවරුන් දෙදෙනකුට හා ශ්‍රේෂ්ඨාධිකරණ විනිසුරුවන් දෙදෙනකුට විරුද්ධව දෝෂාභියෝග ගේන කොටත් විනිසුරු ධූරයේ සිටියා. ඒ තත්ත්වය ගැන කල්පනා කරනකොට මට පේන්නේ නැහැ අද අපේ නීතිඥමහත්වරුන් උගත් විනිශ්චයකාරතුමන්ලා ඇයි මේ විදියට කටයුතු කරන්නේ කියලා. මගේ නම් ප්‍රධාන වශයෙන් හැඟීම එතුමා මේ රට ත්‍රස්තවාදයෙන් ගලවාගත් නායකයා. වෙන මොනවා නොකළත් එතුමා රට දිනා දුන්නා.ඒ නිදහසම ප්‍රමාණවත්. එතුමා කරපු ප්‍රකාශයෙන් එතුමා ගේ විනිවිදභාවය හොඳටම පැහැදිලියි. සාමාන්‍ය ජනජීවිතය අඩාල නොකර මේ වගේ අවස්ථාවක කවුරුත් බුද්ධිමත්ව කටයුතු කරන්න ඕන.මොකද එක එක්කෙනාගේ උසිගැන්වීම් පෙලඹීම් තියෙන්න පුළුවන්. ඒ උසිගැන්වීම් හේතුවෙන් නීතිඥවරු, විනිසුරුතුමන්ලා හාස්‍යයට ලක්විය යුතු නැහැ. නිවැරදි තීරණ අරන් රට ගැන හිතා කවුරුත් කටයුතු කළ යුතුයි. ගුවන් විදුලි වැඩසටනක් ඇසුරිනිසාකච්ඡා කෙලේ-ශ්‍රී ලංකා ගුවන් විදුලි සංස්ථාවේ නියෝජ්‍ය අධ්‍යක්ෂ ජෙනරාල් ටී. ඩී. කේ. ජයන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ab1212166</link>
    <topic>මේසය කැඩී කොල්වින් බිම</topic>
    <author>මහින්ද අබේසුන්දර</author>
    <content>ආචාර්ය කොල්වින් ආර්. ද සිල්වා එදා අධිකරණයේදී හැසිරුණු ආකාරයත් නඩුවලට පෙනී සිටිමින් තර්ක කළ ආකාරයත් අද පෙළපාළි යන - පොල් ගසන - වර්ජනය කරන නීතිඥ මහත්වරුන්ට කදිම ආදර්ශයකි. කළු කබායත් කළු ලෝගුවත්, කළු කලිසමත් ඇඳගෙන උසාවියට ඇතුළු වී නඩුකාර හාමුදුරුවන්ට හිස නමා ගෞරව කළ මොහොතේ සිට හැසිරෙන්නේ දැවැන්ත චරිතයකට පණ දෙන්නා සේය. කොල්වින්, නඩුකාර හාමුදුරුවන් අමතන විලාසය ගෞරවනීය තත්ත්වය, නඩුව ඉදිරිපත් කරන නර්තන විලාසය එම නඩු වාර්තා කරන්නට යන මාධ්‍යවේදීහු මුව අයා බලා සිටිති.කොබෙයිගනේ රූප සුන්දරිය මරා දැමීමේ නඩුවේ විත්තිකරුවන් පෝරකයට නියම වී තිබුණි. අභියාචනයට පෙනී සිටියේ කොල්වින්ය. කොල්වින්ට ඇත්තේ උසාවිය හමුවේ හෙළිවුණ සාක්කි එකින්එක ගෙන අභියාචනාධිකරණ විනිසුරු තුමන් දැනුවත් කිරීමය.දැන් උසාවිය කොල්වින්ගේ රංග ශාලාවය. පැමිණිල්ල මෙහෙයවූ පැමිණිල්ල වෙනුවෙන් සාක්කි දුන් පොලිස් නිලධාරියාගේ සාක්කිය ගැන තර්ක කිරීම කොල්වින් ආරම්භ කළේය.කොල්වින්ගේ එක අතක පොලිස් නිලධාරියා දුන් සාක්කියේ පිටපතය. දැන් වචනයෙන් වචනය කියවමින් කොල්වින් විනිශ්චයකාරවරයාට කරුණු පහදයි. ඔහු පොලිස් නිලධාරියාගේ සාක්ෂිය විස්තර කරයි.“ස්වාමීනි - මියගිය කාන්තාව රූප සුන්දරයකි. ඇයගේ මළසිරුර මං නිරීක්ෂණය කළෙමි. ඇය අඩ නිරුවත්ව සිටියාය. ඇයගේ මළසිරුර සායකින් වැසී තිබුණි. පහත් වී බලන විට සායට යටින් ඇගේ රහස් ප්‍රදේශය ද පෙනේ”පොලිස් නිලධාරියාගේ සාක්කි සටහන කියවා “පහත් වී බලන විට ඇයගේ රහස් ප්‍රදේශය ද පෙනේ” යන්න කොල්වින් කීවේ දණ නමා පහත් වී උඩ බලාගෙනය. ඔහු එසේ රඟපෑම නිසා නඩුකාර හාමුදුරුවන් ද රහස් ප්‍රදේශය දුටුවා සේ දැනුණි. ඒ තරමටම කොල්වින් තාත්විකය. රංගශීලීය.ලංකා සමසමාජ පක්ෂයත්, ලංකා කොමියුනිස්ට් පක්ෂයත් සමඟ පෙරමුණු ආණ්ඩුවෙන් ඉවත් වී විපක්ෂයට ගියේ 1975 දීය. 1976 දී සිරිමාවෝ බණ්ඩාරනායක මැතිනිය මැයි දිනය කල් දැමුවාය. මැයි දිනය මැයි 1 දා සැමරීම සාමාන්‍ය සිරිත නමුත් මැයි දිනයට කම්කරුවන් පාරට බස්සන වමේ පක්ෂවලට රිදවන්නටදෝ මැතිනිය මැයි දිනය මැයි පළමුවැනිදා නොව ඊට පසු දිනකට කල් තැබුවාය.ඇත්ත පත්‍රයේ බී. ඒ. සිරිවර්ධනගේ ශීර්ෂ පාඨය වූයේ “සිරිමට මැයි පහුවෙලා” යන්නය. කෙසේ මැයි දිනය කල් දැම්මත් ලංකා සමසමාජ පක්ෂය පක්ෂ මූලස්ථානයේ දී ඉතා චාම් විදියට මැයි දිනය සැමරුවේය. පෙළපාළි නැත. සටන් පාඨ නැත. පුංචි රැස්වීමක් පමණි.එහෙත් පෙරළිකාරයකු වූ වාසුදේව නානායක්කාර පාක්ෂික පිරිසත් සමඟ පෙළපාළියකින් ටී. බී. ජායා මාවත දිගේ සමසමාජ පක්ෂ මූලස්ථානයට ළඟා වූයේ සටන් පාඨ කියමිනි. පෙළපාළිය දැන් පක්ෂ මූලස්ථානය ළඟය. වාසු, කොල්වින් හමුවී “සහෝදරයා, විනාඩි පහක්වත් අපේ සහෝදරවරුන්ට කතා කරන්න ඕන” යයි කීවේය. කොල්වින් පහළට බැස්සේය. කබල් මේසයක් තබා කොල්වින් ඒ මේසය මතට නැංවීය.කොල්වින් නීති විරෝධී පෙළපාළියේ ආ පිරිස අමතා වේගවත් කතාවක් කළේය. විනාඩි දහයෙන් කතාව අවසන් කරන්නට වූවේ පොලීසිය කට්ටිය විසුරුවා හරින්නට කඳුළු ගෑස් ප්‍රහාරයක් එල්ල කළ නිසාය. කොල්වින්ගේ කකුල් දෙකට කඳුළු ගෑස් එල්ල විය. එම ප්‍රහාරයත් සමඟ කොල්වින් නැඟ සිටි කබල් මේසයත් කඩාගෙන බිමට වැටුණේය. කොල්වින් එක තැන් වූවේ එදා සිටය.එක් තැන්වී සිටි කොල්වින් බලන්නට අබ්දුල් කෆූර් මාවතේ නිවෙසට අපි ගියෙමු. “අපි” කීවේ මම - අජිත් සමරනායක සහ තවත් කෙනෙකි. ඔහු කවුදැයි මතක නැත. ලෙඩකු බලන්නට ගිය විට කතා කරන්නේ ලෙඩා ගැන සහ ලෙඩේ ගැනය. සමහරු ලෙඩාට ප්‍රතිකාර යෝජනා කරන්නේ විශේෂඥ වෛද්‍යවරුන් සේය. එහෙත් එදා කඳුළු ගෑස් සිද්ධිය නිකමට මෙන් සිහිපත් කළ කොල්වින් දේශපාලනය - ජනමාධ්‍යය, අධිකරණය සහ ජනමාධ්‍යවේදීන් ගැන කතා කළේය. ඒ කතාවේ එක් කොටසක් පමණක් මගේ හිතේ සනිටුහන් වී තිබේ. ඒ වත්මන් පරපුර හිතුවේවත් නැති කරුණකි.“අයිසේ සහෝදරයා අති විශිෂ්ට ලෙස ඉංගී‍්‍රසි භාෂාවෙන් ලියන දෙන්නෙක් මම දන්නවා. එක්කෙනෙක් අජිත් සමරනායක. අනෙක් එක්කෙනා අමිත අබේසේකර” කොල්වින් කීවේය. අමිත අබේසේකර මැටි වැඩ ගුරුවරයෙකි. එහෙත් ඔහු හොඳ ඉංගී‍්‍රසි තීරු ලිපි රචකයෙකි.කොල්වින් අජිත් සහ අමිත ගැන එසේ කී විට අජිත් තවත් කෙනකු ගැන කීවේය. ඒ කොල්වින්ය. කොල්වින් මහ හඬින් සිනාසුණේ ය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ab1212167</link>
    <topic>සජිත්ගේ සිහින ගීතය විමල් ගයයි</topic>
    <author>චන්දන බණ්ඩාර</author>
    <content>ගිය සතියේ දී ජනාධිපතිතුමාගේ ප්‍රධානත්වයෙන් අරලියගහ මන්දිරයේ දී මුද්‍රිත සහ විද්‍යුත් මාධ්‍ය ප්‍රධානීන්ගේ මාසික හමුව පැවැත්විණි. මේ මාධ්‍ය හමුවේදී ප්‍රධාන මාතෘකාව වූයේ අගවිනිසුරුවරියට එරෙහි දෝෂාභියෝගයයි.එහිදී විද්‍යුත් සහ මුද්‍රිත මාධ්‍ය ප්‍රධානීන් ජනාධිපති තුමාගෙන් විමසා සිටියේ දෝෂාභියෝගයෙන් පසුව පැන නැඟුණු කරුණු කාරණා ගැනය.“මේ දෝෂාභියෝගය පිළිබඳ ක්‍රමවේදය 1978 ව්‍යවස්ථාවට ඇතුළත්ව තිබෙනවා. මා ඔබතුමාලාට දෙන්නම් එදා අගමැති ආර්. පේ‍්‍රමදාස මහතා තේරීම් කාරක සභාවේ සභාපති ලෙස කළ ප්‍රකාශයක්. රටේ අධිකරණයේ නිදහසට අත තියන්ඩ අපට ඕනෑ නෑ. ඒක අමු බොරු චෝදනාවක්. මේ රටේ අධිකරණයේ ඉහළම ධූරය සම්බන්ධයෙන් පාර්ලිමේන්තු මන්ත්‍රීවරුන්ගේ අස්සනින් එන කරුණු විභාග කළ යුතුයි. කාටවත් ඒක වැරැදියි කියන්ඩ බැහැ” ජනාධිපතිතුමා පුවත්පත් කතුවරු හමුවේ අවධාරණය කළේය.ඉන් අනතුරුව පාර්ලිමේන්තු තේරීම් කාරක සභාවේ කටයුතු ගැන එම කමිටුවේ සභාපති ඇමැති අනුර පි‍්‍රයදර්ශන යාපා කරුණු ඉදිරිපත් කෙළේය. “ව්‍යවස්ථාවේ තිබෙන විධිවිධාන අනුව අප ඉතා ප්‍රවේශම් සහගතව මේ කාර්යය කළේ. අගවිනිසුරුතුමිය, ඇගේ නීතිඥ රොමේෂ් ද සිල්වා වගේම නිලකන්දන් නීතිඥ සමාගම සහ එහි නීතිඥවරුන් මේ කමිටුවට පැමිණ සිටියා. අප ඉදිරිපත් කළේ අගවිනිසුරුතුමියගේ අස්සනින්ම තිබුණ ලියකියවිලි. ඒවායේ සත්‍යතාවය වලංගු භාවය ගැන ප්‍රශ්න මතු කළේ නැහැ. ඔවුන් වැදගත් පුද්ගලයන් සේ සලකා අප කටයුතු කළා. අප ඉතා නම්‍යශීලීව කටයුතු කළා. ඒ සියල්ල පටිගත වෙලා තිබෙනවා” ඇමැති අනුර පි‍්‍රයදර්ශන මාධ්‍ය ප්‍රධානින් හමුවේ අවධාරණය කළේය.ඉන් අනතුරුව මාධ්‍ය ප්‍රධානීන් හමුවේ කරුණු දැක්වූයේ ඇමැති විමල් වීරවංශය. “අගවිනිසුරුවරියට බැන්නා, අපහාස කළා කියන කතාව අමු බොරුවක්. ඔබලාට බලන්න පුළුවන් පටිගත වෙලා තියෙන සී. ඩී. එක. සාක්කි දීමට පෙර ඒ අයට දිවුරුම් දෙන්න පවා බෑ කියලා අගවිනිසුරුවරිය කීවා. ඒවා පාර්ලිමේන්තු සම්ප්‍රදාය. මං දැඩි අවධාරණයෙන් කියනවා. මුල සිටම අගවිනිසුරුවරියගේ අරමුණ වුණේ මේ කාරක සභාවෙන් ඉවත්ව යාම. ඇය එය කළා. අධිකරණය දේශපාලන භූමියක් කළේ කවුද? එය උත්තරීතර ද? ඇය සෙනඟ පිරිවරාගෙන මහජනතාවගේ දොරටුවෙන් පිටව ආ අයුරු ඔබ දුටුවා. අද ඇය වටා ඉන්නේ කවුද? දෙමළ ඩයස්පෝරාවේ අය නොවෙයි ද? ඔබලාට හැකිනම් මේ තීන්දුව වැරැදියි කියලා ඔප්පු කරන්න.” ඇමැති විමල් වීරවංශ කියා සිටියේය.ඉන් අනතුරුව මාධ්‍ය ප්‍රධානීන් හමුවේ යළිත් ජනාධිපතිතුමා අදහස් දැක්වූයේය. “දැන් බලන්න මේ දෝෂාභියෝගය කතාව ගෙනාවේ එජාපය. තිස්ස අත්තනායක වැනි මන්ත්‍රීවරුන් එදා කිව්වේ මොනවා ද? ඒ අය ඉතා නිර්දය ලෙස කළ විවේචන අද අමතක කර ආණ්ඩුවට චෝදනා කරනවා. අද මෙය දේශපාලන ප්‍රශ්නයක් කළේ අප නෙමෙයි. අධිකරණ භූමියේ නීතිඥයින් හැසිරෙන ආකාරය බලන්න” ජනාධිපතිතුමා කියා සිටියේය.“අපි මොනතරම් ශක්තිමත් ආණ්ඩුවක් වුණත් අපි නීතිය, සදාචාරය මනුස්සකම යටකරගෙන යන ගංවතුරක් නෙමෙයි. මා තවම මට තිබෙන බලතල පවා පාවිච්චි නොකළ ජනාධිපතිවරයෙක්. මා ජනතාව තෝරාගත් පාර්ලිමේන්තුවටත් අධිකරණයටත් එක හා සමානව ගරු කරනවා. මගෙන් අගවිනිසුරු ධුරය ඉල්ලා සිටි ජනාධිපති නීතිඥවරු පවා සිටියා. මා ඒවාට සවන් දුන්නේ නැහැ.” මා අගවිනිසුරු පත් කළේ ජ්‍යෙෂ්ඨත්වය මත. එදා ඇයට විරුද්ධ අයත් සිටියා. එදා ඇයට එරෙහිව පාරට බැහැපු අය අද ඇය රකින්න කෑගහනවා” ජනාධිපතිතුමා කියා සිටියේය.අයවැය ඡන්ද විමසීමෙන් පසු ආණ්ඩු පක්ෂයේත් විපක්ෂයේත් බොහෝ පිරිසක් කථානායකවරයාගේ ආරාධනය පරිදි කථානායක නිල නිවෙසට පැමිණියේ රාත්‍රී භෝජන සංග්‍රහයට සහභාගි වීමටය. මහින්ද රාජපක්ෂ ජනාධිපතිතුමා විපක්ෂ නායක රනිල් වික්‍රමසිංහ ඇතුළු පිරිස එදින රාත්‍රී බොහෝ වේලාවක් ගත කළේ සංගීත රසය ද සමඟ ය. විපක්ෂ නායකවරයා ජනාධිපතිතුමා පැමිණීමට පෙර එතැනින් පිටත් වුණේ වෙනත් භෝජන සංග්‍රහයකට ආරාධනා ලැබ තිබූ නිසා ය.ජනාධිපතිතුමා පැමිණෙන විට දෙපක්ෂයේ ම මැති - ඇමැතිවරුන් බොහෝ සුහදව අදහස් හුවමාරු කර ගනිමින් සිටියහ. ජෝන් අමරතුංග, නාමල් රාජපක්ෂ, දයාසිරි ජයසේකර, ගයන්ත කරුණාතිලක, විමල් වීරවංශ ඇතුළු පිරිස සිටිනා දෙසට පැමිණියේ “කොහොමද ඉතිං? කට්ටියටම අද සිංදුත් කියන්න ඉඩක් තියෙනව වගෙයි” කියමිනි. ඒ අනුව දයාසිරි මන්ත්‍රීවරයාත් විමල් වීරවංශ ඇමැතිවරයාත් ඊට සූදානම් වූයේ “එහෙනං ඔබතුමාගෙ ආරාධනය අපි පිළිගන්නම්” කියාය. ඒ අනුව මන්ත්‍රී දයාසිරි ජයසේකරත්, ඇමැති විමල් වීරවංශත් ගීත කීපයක් ගායනා කළහ.ඒ අතර ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ “ජනාධිපතිතුමාට කීවේ සර්! අනිත් ගායකයා අපට අමතක වුණා. මේ සජිත් පේ‍්‍රමදාස මන්ත්‍රීතුමාත් හොඳ ගායකයෙක් නේ” කියාය.“ඔව්! ඔව්! එයත් මේ දවස්වල හොඳ ගායනා කීපයක් කරනවා මං දැක්කා. එයාටත් අවස්ථාවක් දෙන්න” ජනාධිපතිවරයා හෙට්ටිගේට කීය.“සර්! සජිත් මන්ත්‍රීතුමා බොහෝ තැන්වල ගායනා කරන ‘මාස්ටර් සර් මට හිමි තැන දෙන්න’ කියන ගීතය ගායනා කරන්න කියා අපි ඉල්ලමු.” හෙට්ටිගේ කියද්දී දිනේෂ් ගුණවර්ධන, සුසිල් පේ‍්‍රමජයන්ත, මහින්දානන්ද, ජගත් පුෂ්පකුමාර යන අමාත්‍යවරුන් කීවේ “එතුමාට ඔය සිංදුව කියල වැඩක් වෙන පාටක් පේන්න නැති නිසා අද නං ඒක ගායනා කරන එකක් නෑ” කියාය.මේ වන විට ඇමැති විමල් වීරවංශ ගීත කීපයක් ගායනා කර ඔහු විසින්ම ඊළඟට ආරාධනා කළේ සජිත් පේ‍්‍රමදාසටය. එය පිළිගත් මන්ත්‍රී සජිත් ගීතයක් ගායනා කර නැවත ජනාධිපතිවරයා ළඟට පැමිණ වාඩි වූයේ සුහද කතාබහට එක්වීමටය.“සජිත් දැන් කොහොමද ඔයාගෙ අම්මට. සනීපෙන් ඉන්නව ද?” ජනාධිපතිවරයා සජිත් පේ‍්‍රමදාස මන්ත්‍රීවරයාගෙන් විමසා සිටියේ බොහෝ ළෙන්ගතුව ය.“ඔව් ජනාධිපතිතුමනි! අම්මා හොඳින් ඉන්නවා. බොහොම ස්තුතියි!” සජිත්ගේ පිළිතුර විය. මේ රාත්‍රී භෝජන සංග්‍රහයට දෙමළ සන්ධානයේ ආර්. සම්බන්දන් මන්ත්‍රීවරයා ඇතුළු මන්ත්‍රීවරුන් පිරිස ද සහභාගි වී සිටියහ.විමල් වීරවංශ, මහින්ද අමරවීර, දයාශ්‍රිත තිසේරා යන ඇමැතිවරු එකම මේසයක අසුන් ගෙන සිටි අතර විපක්ෂ නායක රනිල් වික්‍රමසිංහ අසුන් ගෙන සිටියේ ද ඊට යාබද මේසයක ය.රනිල් වික්‍රමසිංහ ගෙන් බොහෝ පිරිස් එක්සත් ජාතික පක්ෂ සමුළුව පිළිබඳ යම් යම් දෑ විමසන අයුරුත් ඔහු ඉතා සැහැල්ලුවෙන් ඒවාට පිළිතුරු දෙන අයුරුත් මෙහිදී දැකගත හැකි විය.“සමුළුව අවසන් වුණාට පස්සේ විපක්ෂ නායකතුමා සතුටින් නේද ඉන්නෙ?” විමල් වීරවංශ ඇමැතිවරයා රනිල් වික්‍රමසිංහගෙන් විමසා සිටියේ ය.“ඔව්! විමල් ඇමැතිතුමා මම කොහොමත් සතුටින් තමා ඉන්නේ” ඊට පිළිතුරු දෙමින් රනිල් වික්‍රමසිංහ පැවසීය.ජනාධිපතිතුමන් ද රනිල් වික්‍රමසිංහ එ.ජා.ප නායකයා සමඟ ද බොහෝ විපක්ෂ මන්ත්‍රීවරුන් සමඟ ද සුහද කතාබහක නිරත වනු දැක ගත හැකි විය.මේ අතර ගීත ගායනය සඳහා ද අවස්ථාව එළඹිණි. මෙහිදී කාගේත් අවධානය දිනා ගනිමින් එක්සත් ජාතික පක්ෂ පාර්ලිමේන්තු මන්ත්‍රී දයාසිරි ජයසේකර ගීත තුනක් ගායනය කළේ ය. ඉන් අනතුරුව අමාත්‍ය විමල් වීරවංශ ගීත තුනක් ගායනය කරන අයුරු දැකගත හැකි විය.“විපක්ෂය කතා කළාට පස්සේ ආණ්ඩු පක්ෂය පිළිතුරු කතාව කරනවා වගේ මෙන්න විපක්ෂයේ දයාසිරි මන්ත්‍රීතුමා සිංදු තුනක් කීවාට පස්සේ ආණ්ඩු පක්ෂයේ විමල් ඇමැතිතුමා සිංදු තුනක් කියනවා. මේක හරියට ගීතයෙන් විවාද කරනවා වගේ වැඩක්නේ” තරුණ මන්ත්‍රීවරුන් කිහිප දෙනෙක් අසල සිටි පිරිස් සිනහ ගන්වමින් පැවසූහ.ඉන් අනතුරුව, ගීත ගායනයට එක් වූයේ එක්සත් ජාතික පක්ෂ නියෝජ්‍ය නායක සජිත් ප්‍රේමදාස මන්ත්‍රීවරයා ය.සජිත් මන්ත්‍රීවරයාගේ ගායනයෙන් අනතුරුව ජනාධිපතිතුමන් ඇතුළු මැති ඇමැතිවරු පිරිසක් විමල් ඇමැතිවරයාගෙන් මෙසේ ඉල්ලා සිටියහ.“විමල් තව සිංදුවක් කීවා නම් හොඳයි නේද?” ඒ අනුව ඇමැති විමල් වීරවංශ ගීතයක් ගායනය කිරීම සඳහා පැමිණි අතර මෙවැනි පුරෝ කථනයක් ද ඊට එක් කළේ ය.“මම මීළඟට ගායනය කරන්නේ එක්සත් ජාතික පක්ෂයේ නියෝජ්‍ය නායක සජිත් ප්‍රේමදාස මන්ත්‍රීතුමාගේ ගීතය”දැන් කවුරුත් සිටින්නේ කුතුහලයෙනි. ඒ සජිත් ගේ ගීතය කුමක්ද, කියා අසන රිසියෙනි.“හැබැයි දැන් ඒක කීවොත් සජිත් මන්ත්‍රීතුමාගේ හිත රිදෙයි.” යනුවෙන් පැවසූ ඇමැති විමල් වීරවංශ “සජිත්ගේ ගීතය” විමල් වටකරගත් පක්ෂ, විපක්ෂ මන්ත්‍රීවරු විමසූහ.“මම කියන්න හැදුවේ සේනානායක වේරලියද්ද ගායනය කරන ගීතයක්...”“ඒ මොකක්ද” පිරිස කලබලයෙන් විමසති.“කොහේ කොතැනක තැනේවි දෝ...අපට ලෝකයක්...අපි අපේම ලොවක් තනා...ගැන්ම සිහිනයක් - සැබෑම සිහිනයක්”අවට සියල්ලන් සිනහ ගන්වමින් විමල් ඇමැතිවරයා කීය.දෙපැත්තට බෙදී කෙතරම් වාද විවාද කරගත්ත ද අවසානයේ ඒ සියල්ල අමතක කර සුහදත්වයෙන් එක්ව සිටීම ගැන කථානායකවරයා සිටියේ මහත් පී‍්‍රතියෙනි.ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, අගමැති ලේකම් එස්. අමරසේකර ඇතුළු නිලධාරී පිරිසක් ද මේ අවස්ථාවට එක්ව සිටියේ දේශපාලන ක්ෂේත්‍රයේ ආගිය තොරතුරු කතා කරමිනි.රාත්‍රී 12 පසු වීමෙන් අනතුරුව සියලු දෙනා කථානායක නිල නිවෙසින් පිටව ගියේ පුරා මාසයක පමණ කාලයක් අයවැය විවාදයෙන් වූ තෙහෙට්ටුව ද ඉවත් කරගනිමිනි.ඇමැති දි. මු. ජයරත්න මහතාගේ අසනීප තත්ත්වය ක්‍රමයෙන් සුව අතට හැරෙමින් තිබේ. පසුගිය දිනවල ජනාධිපතිවරයා ඇතුළු මැති - ඇමැතිවරු රැසක් අගමැති වරයාගේ සුව දුක් බැලීමට විසුම් පායට ගියහ. තමන්ට ඇතිවූයේ සුළු අසනීපයක් බවත් එය ගණන් නොගැනීම නිසා ටිකක් අමාරු වූ ආකාරය ගැනත් අගමැතිවරයා ඔහු බැලීමට පැමිණි අයට කියා සිටියේය.ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ කීවේ “ඔබතුමා පසුගිය දිනවල පාර්ලිමේන්තුවට නොපැමිණීම නිසා අපි හැම දෙනාටම පාළුවක් දැනුණු” බවය.“තව සති කීපයකින් විතර මට එන්න පුළුවන් වෙයි. හැබැයි මම බේරුණේ අපේ ජනාධිපතිතුමා නිසා. එතුමා කියපු දවස්වලම ප්‍රතිකාර ගත්තනං මෙහෙම දුරදිග යන්නෙ නෑ. එතුමා මං ඇමෙරිකාවට යැව්වෙ නැත්නම් මම අද නෑ. ඒ වගේම එතුමා මා බලන්න ඇමෙරිකාවටත් ආවානේ. මේ වගේ උතුම් ජනාධිපතිවරයෙක් ලෝකෙ කොහේවත් නෑ. දැන් මට හොඳට සනීප වේගෙන එනවා.” දෑසේ කඳුළු පුරවාගෙන අගමැතිවරයා මහත් සංවේදීව කීවේ හෙට්ටිගේ ගේ දෑතම අල්ලා ගනිමිනි. අය - වැය සම්මත වීමෙන් අනතුරුවගිය සතියේ දී එජාප නායකයා විසින් එජාප 54 වැනි සමුළුව මෙහෙයවූ සංවිධායක කමිටුව සිරිකොත පක්ෂ මූලස්ථානයට කැඳවනු ලැබීය. තිස්ස අත්තනායක, මංගල සමරවීර, රුවන් විජේවර්ධන සහ ගාමිණී ජයවික්‍රම පෙරේරා එම හමුවට එක්ව සිටියහ.එජාප 54 වැනි සම්මේලනය සාර්ථකව පැවැත්වීමට දායක වූ සියලු දෙනාට ම එහිදී එජාප නායකයා ස්තුතිය පළ කළේ ය. එහිදී එජාප නායකයා විසින් එජාප මහලේකම් තිස්ස අත්තනායකට විශේෂ ස්තුතියක් පුද කළේය.මේ අතරතුර ගිය සතියේ දී නීතිඥ ජේ. සී. වැලිඅමුණ සමඟ නීතිඥවරුන් පිරිසක් පැමිණ එජාප නායකයා හමුවීය. ඒ සාකච්ඡාව පැවතියේ සිරිකොත එජාප මූලස්ථානයේදීය.එහිදී ජේ. සී. වැලිඅමුණ නීතිඥවරයා විමසා සිටියේ අගවිනිසුරුවරියට එරෙහි දෝෂාභියෝගය පිළිබඳ එජාප ස්ථාවරය ගැන ය. “අපේ ස්ථාවරය ඉතාම පැහැදිලියි. මේ වෙනකොට අධිකරණ ක්ෂේත්‍රය සහ ව්‍යවස්ථාදායකයේ විවිධ ගැටලු මතු වෙලා. මේ නිසා මේ මොහොතේ අපි හිතන්නේ පාර්ලිමේන්තු කමිටුවේ තීරණය ස්වාධීන මණ්ඩලයකින් සලකා බැලීම ගැනයි. එයින් ලැබෙන තීරණය හරි හෝ වැරැදි විය හැකියි. නමුත් අප එය පිළිගත යුතුයි. ඒ ස්වාධීන තීන්දුව ලැබෙන තෙක් අප බලා සිටිනවා. ඒ නිසා එජාපය මේ මොහොතේ කාගේවත් පැත්තක් ගන්නේ නැහැ” එජාප නායකයා කියා සිටියේය.මේ අතර ගිය සෙනසුරාදා පාර්ලිමේන්තුවේ දී එජාප නායකයා කථානායකතුමාගෙන් විමසා සිටියේ විසර්ජන පනත් කෙටුම්පත ගැන අධිකරණ නියෝගයට කුමක් වන්නේ ද කියාය. එහිදී කථානායකතුමා කියා සිටියේ නීතිපතිගේ උපදෙස් අනුව තමන් කටයුතු කරන බවයි.එජාපයේ ප්‍රධානත්වයෙන් යුත් ඒකාබද්ධ විපක්ෂයේ හමුවක් ගිය සතියේ පැවැත්විණි. ඒ ජාවත්තේ පිහිටි එජාප නායකයාගේ කාර්යාලයේදී ය. එහිදී එජාප මහලේකම් තිස්ස අත්තනායක 2013 වසර සඳහා වන ඒකාබද්ධ විපක්ෂයේ වැඩසටහන ඉදිරිපත් කළේය. එය ඒකාබද්ධ විපක්ෂයේ සාමාජිකයන් විසින් ඒකමතිකව අනුමත කර තිබිණි.ගිය අඟහරුවාදා ශ්‍රී ලංකා කාර්මික වාණිජ මණ්ඩලයේ ව්‍යාපාර ඇගැයීමේ සම්මාන උලෙළක් පැවැත්විණි. ඊට ඌව පළාත් මහ ඇමැති ශෂින්ද්‍ර රාජපක්ෂ සහ එජාප මහලේකම් තිස්ස අත්තනායක විශේෂ අමුත්තන් ලෙස එක්ව සිටියහ.මේ අතරතුර ගිය සතියේ දී එජාපය විසින් විදේශ තානාපතිවරුන් පිරිසක් වෙනුවෙන් රාත්‍රී භෝජන සංග්‍රහයක් පවත්වන ලදී. එය පැවැතියේ එජාප මන්ත්‍රී රවි කරුණානායකගේ නිවෙසේදී ය. ඒ සඳහා විදේශ තානාපතිවරුන් 45 දෙනකු පමණ සහභාගි වී සිටියහ. එහිදී එජාපය වෙනුවෙන් නායක රනිල් වික්‍රමසිංහ, මහලේකම් තිස්ස අත්තනායක, මංගල සමරවීර, විජේදාස රාජපක්ෂ, ලක්ෂ්මන් කිරිඇල්ල, ජෝන් අමරතුංග යන පිරිස එක්ව සිටියහ.මේ අතර එජාප කෘත්‍යාධිකාරී මණ්ඩල රැස්වීම ගිය සතියේ දී සිරිකොත එජාප මූලස්ථානයේදී පැවැත්විණි. එජාප කෘත්‍යාධිකාරී මණ්ඩල රැස්වීමේ දී මුලින්ම සිදු වූයේ කෘත්‍යාධිකාරී මණ්ඩල සාමාජිකයන්ගේ නිල කාලය 2013 ජනවාරි 10 දින දක්වා දීර්ඝ කෙරිණි.ඉන් අනතුරුව එජාප කෘත්‍යාධිකාරී මණ්ඩලයේ දී සිදු වූයේ එජාප 54 වැනි පක්ෂ සම්මේලනයට පසුව එජාප නායකත්වය සහ පක්ෂය විවේචනය කළ පළාත් පාලන ආයතන මන්ත්‍රීවරුන් හය දෙනකු එජාපයෙන් නෙරපා දැමීම ය.“පක්ෂයේ විනයක් තිබිය යුතුයි. එය එජාප සාමාජිකයාගේ සිට එජාපයේ ප්‍රධාන තනතුරු උසුලන සියලු දෙනාටම පොදු වූ කාරණයක්. ඊළඟට තමයි එදා සම්මේලනයේ දී කෘත්‍යාධිකාරී මණ්ඩලයේ සාමාජිකයන් තිදෙනෙක් සම්මේලනයට පරක්කු වෙලා ආවේ. එදා පැවැති ඡන්දයේ දී ඊට විරුද්ධව හෝ පක්ෂව ඡන්දය ලබා දුන්නානම් ගැටලුවක් නැහැ. නමුත් නියමිත වේලාවට පක්ෂ සම්මේලනයට පාර්ලිමේන්තු මන්ත්‍රීවරුන් දෙදෙනෙක් පැමිණියේ නැහැ. එජාප නායකයා නම් ගම් නොකියා කීවේ පාර්ලිමේන්තු මන්ත්‍රී රංජන් රාමනායකට සහ හරීන් ප්‍රනාන්දුට බව කෘත්‍යාධිකාරී මණ්ඩල සභිකයෝ වටහා ගත්හ.පළාත් ඇමැති ධූරයක් දරමින් පළාත් සභා අහෝසි කළ යුතු බවට හඬ නඟන ගම්මන්පිලගේ අමාත්‍යාංශයේ වැය ශීර්ෂය පරාජය කිරීමට එජාපය සූදානම් බවට මාධ්‍ය වාර්තා කළේ මීට සති තුනකට පමණ පෙර ය. පළාත් සභා ක්‍රමය රැක ගැනීම සඳහා ආණ්ඩු පක්ෂයේ මන්ත්‍රීවරු ද තමන්ට සහය පළ කරන බව ද එජාපය පැවසීය. එබැවින් පසුගිය 10 දා කාගෙත් අවධානය බස්නාහිර පළාත් සභාවට යොමු වී තිබිණි.අමාත්‍යාංශ වැය ශීර්ෂය ආරම්භ වූ සැණින් සභාවෙන් පිටතට පැමිණි එජාප මන්ත්‍රීවරු 14 දෙනකු කළු පාට සාටක පැලඳ ගම්මන්පිලට එරෙහි සටන් පාඨ කීහ. ඒ සමඟම උඩු මහලේ සිට කිසිවෙක් වතුර පිර වූ කුඩා ප්ලාස්ටික් බාල්දියක් උද්ඝෝෂකයින් වෙත විසි කළේ සියලු දෙනා තෙත් කරමිනි. එජාපයේ මන්ත්‍රී සේනක එය නැවත උඩ විසි කිරීමේ ප්‍රතිඵලයක් ලෙස යළි බිමට ආ බාල්දිය මන්ත්‍රීවරයෙකුගේ මුහුණට වැටිණ.එජාපයේ මෙම උද්ඝෝෂණය පිළිබඳ විපක්ෂයේ ම මන්ත්‍රීවරුන් ආණ්ඩු පක්ෂය දැනුම්වත් කර තිබුණු හෙයින් ආණ්ඩු පක්ෂය ද එජාපයට එරෙහිව විරෝධතා පුවරු ගෙනැවිත් තිබිණි. ඔවුහු එම පුවරු ද රැගෙන එජාප මන්ත්‍රී පිරිසට එක් වූහ. එවිට විපක්ෂයේ පළාත් මන්ත්‍රී රෝස් ප්‍රනාන්දු ආණ්ඩු පක්ෂයේ පළාත් මන්ත්‍රී ආනන්ද හරිශ්චන්ද්‍ර අත තිබුණු පෝස්ටරය උදුරා ඉරා දැම්මේ ය. ඒ සමඟම ආණ්ඩු පක්ෂයේ මන්ත්‍රීවරු ද විපක්ෂයේ පෝස්ටර් උදුරා ඉරා දැමූහ.අවසානයේ දී විපක්ෂ මන්ත්‍රීවරු තමන්ගේ පෝස්ටර් උදුරා ගැනීම පිළිබඳ සභාවට පැමිණ සභාපතිට පැමිණිලි කළහ. එවිට ආණ්ඩුවේ පළාත් මන්ත්‍රී අම්ජාඩ් පැවසුවේ රෝස් තමන්ගේ නහය සපා කෑ බවයි. ඒ සමඟම පළාත් මන්ත්‍රී මෙරිල් පැවසුවේ මෙතරම් මන්ත්‍රීවරුන් සිටිය දී පළාත් මන්ත්‍රී අම්ජාඩ් ගේ පමණක් නාසය සපා කෑමෙන් රෝස් අන් මන්ත්‍රීවරුන්ගේ වරප්‍රසාද උල්ලංඝණය කර ඇති බවයි.සභාව යළි ඇරඹුණු පසු එජාපය රහසිගතව සභාවට ගෙනා ගම්මන්පිලට එරෙහිව පෝස්ටර් දෙකක් එසැවීය. සූදානමින් සිටි ආණ්ඩු පක්ෂයේ මන්ත්‍රීවරු පළාත් ඇමැති ගම්මන්පිලට සහාය පළ කරමින් පෝස්ටර් විශාල ගණනක් එසවූ අතර සභාපති අණින් නිලධාරිහු පෝස්ටර් සියල්ල පිටතට ගෙන යෑමට කටයුතු කළහ.ඡන්දය විමසන අවස්ථාවේ ආණ්ඩු පක්ෂයේ මන්ත්‍රීන් 70 න් 68 ;දනකු ම සභාවට පැමිණ සිටි අතර ඒ මෙවර අයවැය විවාදයේ වැඩිම පැමිණීමයි. නමුත් විපක්ෂයෙන් පැමිණ සිටියේ මන්ත්‍රීන් 36 න් 22 ක් පමණි. විපක්ෂයේ හිස් පුටු පෙන්වමින් කතා කළ පළාත් ඇමැති උදය ගම්මන්පිල පැවසුවේ මෙය විශ්වාස භංගයක් වී ඇත්තේ තමන්ට නොව විපක්ෂ නායක සහ විපක්ෂයේ ප්‍රධාන සංවිධායකට බවයි. එබැවින් විපක්ෂ නායක පළාත් සභා මන්ත්‍රී මංජු ශ්‍රී අරංගල සහ විපක්ෂයේ ප්‍රධාන සංවිධායක ජෝර්ජ් පෙරේරාට තනතුරුවලින් ඉවත් වන මෙන් ගම්මන්පිල ඉල්ලීය. එමෙන් ම කුමන මත ගැටුම් තිබුණත් සහෝදරත්වයේ නාමයෙන් ඡන්දය දීමට පැමිණි ආණ්ඩු පක්ෂයේ මන්ත්‍රීවරුන්ට ද ගෙදර නැවතුණු විපක්ෂයේ මන්ත්‍රීවරුන්ට ද පළාත් ඇමැති ගම්මන්පිල ස්තුති කළේ ය. අවසානයේ වැඩි ඡන්ද 46 ක් වැය ශීර්ෂය සම්මත වුණු අතර පක්ෂ විපක්ෂ භේදයකින් තොරව කවුරුත් පළාත් ඇමැති ගම්මන්පිලට සුබ පැතූහ.පසුගිය සතියේ බ්‍රිතාන්‍යයේ සිට විශේෂ නියෝජිතයින් දෙදෙනකු ලංකාවට පැමිණ සිටියහ. මේ දෙදෙනා පැමිණ සිටියේ, 2013 වසරේ ලංකාවේ පැවැත්වීමට නියමිතව ඇති 2013 පොදු රාජ්‍ය මණ්ඩලයීය තරුණ සම්මේලනයේ සැසිවාරය ගැන එකඟතා කිහිපයක් ඇතිකර ගැනීම සඳහා ය.පසුගිය සඳුදා මේ නියෝජිතයින් දෙදෙනා පැමිණ සිටියේ, මහරගම ශ්‍රී ලංකා යූත් මධ්‍යස්ථානයට ය. එතැන් සිට එම නියෝජිතයින් දෙදෙනා අධිවේගී මාර්ගය ඔස්සේ හම්බන්තොට දක්වා කැඳවාගෙන ගියේ ය. මේ නියෝජිතයින් දෙදෙනා සමඟ තරුණ සම්මේලනය ගැන සාකච්ඡා කිරීමට යෞවන කටයුතු පිළිබඳ අමාත්‍ය ඩලස් අලහප්පෙරුම කල්වේලා ඇතිවම හම්බන්තොට පීකොක් හෝටලයට පිවිසියේ ය. සාකච්ඡාවේ විශේෂ නියෝජිතයා වූ නාමල් රාජපක්ෂ මන්ත්‍රීවරයා එම සාකච්ඡාවට පැමිණියේ සවස 5 පමණ වනවිට ය. ඔහු පැමිණි වහාම කළේ තම ප්‍රමාදයට හේතුව කියමින් විශේෂ නියෝජිතයින්ගෙන් හා ඇමැතිතුමාගෙන් සමාව ගැනීම ය. පළමුව දෙදෙනාම ඇමැතිවරයාට ප්‍රකාශ කළේ, මෙහි පැමිණීමට ප්‍රථම අපි ශ්‍රී ලංකාවේ මාර්ග මෙතරම් හොඳ බැව් නිකමට හෝ නොසිතූ බවයි.“මගේ අද මහජන දිනය. තරුණ තරුණියෝ 3000 ක් විතර එනවා. ඒ ගොල්ලන්ගේ ප්‍රශ්නවලට උත්තර නොදී එන්න විදිහක් නැහැ. අඩුම තරමේ ඒ අය සමඟ කතා කරන්න ඕනේ. හිත රිදවන්න මම කැමති නැහැ.”“මට ඒ ගැන සමාවෙන්න. මම උදේ ඉඳන් බිස්කට් එකක්වත් කෑවේ නැහැ. මම මොනවා හරි පොඩි දෙයක් කාලම මෙතනට එන්නම් කියූ නාමල් පළමුවෙන් ම කළේ එතන සූදානම් කර තිබූ එළවළු සමඟ කැකුළු හාලේ බත් තමන්ම බෙදාගෙන ආහාර ගැනීමයි. මිනිත්තු කිහිපයකින් යළි සාකච්ඡාවට පැමිණි නාමල්ට විශේෂ නියෝජිතයෝ ප්‍රශංසා මුඛයෙන් කතා කළහ. ඊට හේතුව ජනාධිපතිවරයකුගේ පුත්‍රයකු වූවත් ඔහු පෙන්නුම් කළ නිහතමානී අවංකභාවය නිසා ය.“ඔබ බොහෝ නිහතමානී තරුණ නායකයෙක්. අපි ඔබ ගැන ආඩම්බර වෙනවා. ඔවුහු කීහ.සාකච්ඡාවෙන් අනතුරුව, නාමල් මේ දෙදෙනා රැගෙන ගියේ, හම්බන්තොට අභිනවයෙන් ඉදිවන සම්මන්ත්‍රණ ශාලා පරිශ්‍රය වෙත ය. ප්‍රදේශයේ සංවර්ධනය ගැන විස්තර කරමින් ඒවා කදිමට දිස්වෙන සම්මන්ත්‍රණ ශාලාවේ උඩුමහලේ සිට නාමල් විශේෂ නියෝජිතයින්ට ඩලස් ඇමැතිවරයා සමඟ සියල්ල විස්තර කර පෙන්වන්නට පටන් ගත්තේ ය.දිවා ගුහාව යැයි විශ්වාස කරන කුරුවිට බටතොට ලෙන් විහාරය ඇතුළු විහාරස්ථාන 18 කට අධිපතිව වැඩ විසූ පත්බේරියේ සෝමානන්ද නාහිමිපාණන් වහන්සේ පසුගියදා අපවත් වූහ.උන්වහන්සේගේ අපවත් වීම සැළ වූ පසු දේහය තැන්පත් කර තිබු උන්වහන්සේ අවසන් වරට වැඩ විසූ පරකඩුව විහාරස්ථානය වෙත හිමිදිරි පාන්දරම ගිය සබරගමු මහ ඇමැති මහීපාල හේරත් ආදාහන කටයුතු සිදුවන ආකාරය පිළිබඳ සොයා බැලීය. මහ ඇමැතිවරයා දිගු කලක පටන් ඇසුරු කරන ශ්‍රී ලංකා අමරපුර මහ නිකායේ එක්නැලිගොඩ පාර්ශ්වයේ කෑගලු දිසාවේ අධිකරණ සංඝනායක ධුරය හොබවන අපවත්වී වදාළ නාහිමිගේ දෙටු ශිෂ්‍ය මෙනේරිපිටියේ චන්ද්‍රරතන හිමියන් සහ කුරුවිට ප්‍රාදේශීය සභාවේ සභාපති පේ‍්‍රමරත්න මල්කැකුල ද මහ ඇමැතිවරයා එහි යන විට එහි වූහ.අපවත් වී වදාළ නාහිමියන්ගේ චරිතාපදානය ඇතුළත් ගුණ සමරුව භික්ෂුන් වහන්සේ පිරිසක් ඒ වන විටත් සම්පාදනය කරමින් සිටි අතර මහ ඇමැතිවරයා සඳහන් කළේ එය මුද්‍රණය කිරීමේ බරපැන තමන් දරන බව ය. ඊට අමතරව ආදාහන කටයුතු සඳහා ප්‍රයෝජනයට ගැනීමට බස් රථ දෙකක් සහ තවත් වාහනයක් ද මහ ඇමැතිවරයාගේ නියමයෙන් අදාළ කමිටුවට භාර දීමට තීරණය විය. කෙසේ වෙතත් ආදාහනය පැවැත්වීමට නියමිත දින පෙර යොදාගත් අත්‍යවශ්‍ය රාජකාරියක් යෙදී ඇතැයි සඳහන් කළ මහ ඇමැතිවරයා විහාරස්ථානයෙන් නික්ම ගියේ අවශ්‍ය සෙසු කටයුතු සොයා බැලීම සඳහා තම කාර්ය මණ්ඩලයේ ලේකම්වරයකුට නියම කරමිනි.පසුගිය ඉරිදා එජාප හිටපු නියෝජ්‍ය නායක කරු ජයසූරිය මල්වතු මහනාහිමියන් බැහැදැකීමට ගියේය. කරු සමඟ මෙහිදී හිටපු ඇමැතිවරයකු වන නීතිඥ හරේන්ද්‍ර දුනුවිල ද අධිකරණ ක්ෂේත්‍රයේ කීර්ති නාමයක් දිනාගත් හිටපු විනිශ්චයකාරවරයෙක් ද ඊට එක්විය. මල්වතු මහ නාහිමියන් සමඟ කෙරුණු අදහස් හුවමාරුවේ දී කරු සියල්ල සමාලෝචනය කරමින් කතාබහේ නිරත විය.වෛද්‍ය වසන්තා ජයසූරිය මහත්මියගේ සභාපතිත්වයෙන් යුතු සූර්ය පදනම මඟින් මෙහෙයවන ඉංගී‍්‍රසි, පරිගණක හා දෙමළ පාඨමාලා හැදෑරු ශිෂ්‍ය භික්ෂුන් වහන්සේ සහ තරුණ සිසු සිසුවියන් පිරිසකට සහතික පත්‍ර ප්‍රදානය කිරීමේ උත්සවය පැවැතියේ පසුගිය ඉරිදා ය. මෙහිදී කතා කළ කරු කීවේ නොමිලේ පවත්වන මේ පාඨමාලාවන් හි අරමුණ වනුයේ දැනුමින් සන්නද්ධ, ශික්ෂණයක් ඇති තරුණ ;පළක් සමාජයට දායාද කිරීම බවයි. එසේ ම මේ තරුණ පෙළට කිසිවකු පසුපස ගොස් රැකියා අවස්ථාවක් ලබා ගැනීම වෙනුවට ආත්ම ගෞරවයක් ඇතිව ජීවනෝපාය මාර්ගයක් උදා කර ගැනීමට අවශ්‍ය පසුබිම ගොඩ නඟා දීම මෙහි තවත් අරමුණක් බව ද කරු කීවේ ය.එක්සත් භික්ෂු පෙරමුණේ ප්‍රධාන තනතුරු නියෝජනය කරන සංඝයා වහන්සේ කරුගේ අමරසේකර මාවතේ නිවෙසට පසුගිය 10 වැනි දා වැඩම කළේ එක්සත් භික්ෂු පෙරමුණේ ඉදිරි වැඩ පිළිවෙළ සංවිධානය කර ගැනීම පිළිබඳව තීන්දු තීරණවලට එළැඹීමටය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af1212161</link>
    <topic>ලෝක විනාශ කතාව විකුණන්ඩ හදාපු පට්ටපල් බොරුවක්</topic>
    <author/>
    <content>කෝටියක් දෝෂ භංග කරවන ග්‍රහ යෙදුමක් සිදුව ඇති මෙවැනි අවස්ථාවක ලෝක විනාශයක් පිළිබඳව මේ කෙරෙන කතා පට්ටපල් බොරු යැයි ප්‍රවීණ ඡ්‍යොතිෂඥ සුමනදාස අබේගුණවර්ධන මහතා පවසයි.ලෝක විනාශ කතා ගැන ඡ්‍යොතිෂ මතය ගෙනහැර දක්වමින් අබේගුණවර්ධන මහතා මේ ප්‍රකාශය කෙළේය.මේ මස 21 වැනිදා ලෝක විනාශය සිදුවන බවට පළවී ඇති මතය බොරු කරමින් 22 වැනිදාටත් නියතයෙන්ම හිරු පායන බව ද අබේගුණවර්ධන මහතා කීය.ලෝක විනාශයක් පිළිබඳව ලංකාවේ විතරක් නෙවෙයි ලෝකය පුරාම ඇති මතවාද ගැන මෙරට ප්‍රවීණ ඡ්‍යොතිෂඥයෙක් ලෙස ඔබ කියන්නේ කුමක්ද?මොනවා කිව්වත් හැම මිනිසකුගේම සිත තුළ මේ ගැන කුකුසක් තියෙනවා. සෙනසුරු, රාහු, කුජ ලෝකයට මහා විපත්, භූමිකම්පා ඇති කළා. මහා විනාශ ඇති කරන ග්‍රහයෝ තුන්දෙනා මේ වෙලාවේ සුබවාදීව ඉතාම බලගතුව ඉන්නවා.අඟහරු උච්චව මකර රාශියේ ඉන්නවා. රාහු නීච භංග රාශියෝග බලයේ ඉන්නවා. සෙනසුරු උච්චව ඉන්නවා. මෙහෙම ග්‍රහ තත්ත්වයක් තියෙන අවස්ථාවක ඔය කියන ලෝක විනාශය ආවොත් ඡ්‍යොතිෂය සම්පූර්ණ බොරුවක් වෙන්න ඕනෑ. මෙහෙම එකක් වෙන්න කොහොමත් විදියක් නැහැ ඡ්‍යොතිෂ මතය අනුව. මායාවරු ගහපු කැලැන්ඩරයේ අවුරුදු 5125කින් එහාට මේ දෙසැම්බර් 21න් එහාට නැති එකනේ මේ වෙලාවේ ලෝක අවසානයකට අල්ලාගෙන කතා කරන්නේ. ඒගොල්ලන්ට අඩුපාඩුවක් වුණාද අතුරු අන්තරාවකට මුහුණ පාල එතැනින් එහාට ලියා ගන්න බැරි වුණා ද අපි දන්නේ නැහැ. ඒ මොනවා වුණත් මේ වෙලාවේ ලෝක විනාශයක් වෙන ග්‍රහයෝගයක් නැති බව මා පැහැදිලිව කියන්න ඕනෑ.මේ ලෝක විනාශ කතාව ගැන මේ ලංකාවේ විතරක් නෙවෙයි ලෝකෙම මිනිස්සු කතාවෙන වෙලාවක්?මෙය අන්තර්ජාතික අන්තර්ජාල කුමන්ත්‍රණයක් විදියටයි මා දකින්නේ.ඡ්‍යොතිෂයට අනුව මීට පෙරාතුව සිදුවුණ විපත් ගැන අපි කතා කොට තියෙනවා. සුනාමිය ගැනත් එය සිදුවන්න පෙර අපි කතා කළා. අපිට සුනාමිය කියලම හරියට තෝරා බේරාගන්න බැරිවුණා. නමුත් මහා විපතක් කියා එදා අපි කිව්වා.විපතක් සිදුවෙන්න නම් මේ ග්‍රහලෝකේ ග්‍රහයෝ දොළොස් දෙනා අතර විපත් ගෙන දෙන ග්‍රහයන් ඉන්නවා. ඒ තමයි සෙනසුරු, රාහු, කුජ ග්‍රහයෝ. ඊගාවට කේතු ග්‍රහයා. ඒගොල්ලො තමයි මේ විපත් ගෙනදෙන්නේ. අඟහරු ග්‍රහයා මේ මහා භූමි කම්පාවලට හේතුකාරකයි. සුනාමිය වගේ භූමිය සම්බන්ධ වෙලා ඇතිවන සියලු විපත්වලට අඟහරු ග්‍රහයා තමයි වගකියන්නේ.අඟහරු හෙවත් කුජ ග්‍රහයා මේ මාසේ 18 වැනි අඟහරුවාදා පස්වරු 3.11ට තමන්ගේ උච්චභවනය වන මකර රාශියට ගිහින් උච්චත්වයට පත්වෙනවා. ඒ අනුව ක්‍රිස්තුª වර්ෂ 2011 ක් වූ ජූනි 6 වැනිදා රාහු කේතු ග්‍රහයෝ නීචත්වයට පත්වුණා. ඒ ග්‍රහයෝ නීචත්වයට පත්වීම අනුව පසුගිය කාලයේ විවිධ කාන්තා ඝාතන, බාලාපරාධ ඇතුළු හිරිකිත දේවල් හුඟාක් සිදුවුණා.මේ අඟහරුගේ උච්චත්වයත් එක්ක රාහු කේතුගේ නීචත්වයෙන් ඇතිවන අසුබ තත්ත්වය අහෝසි වෙනවා. ඒක මේ 18 වැනිදා සිදුවෙනවා. අපට අපල ගෙන දෙන නම ඇහුවම බයවෙන සෙනසුරු ග්‍රහයා කවුරුත් දන්න මේ සෙනසුරු ග්‍රහයා මේ මොහොතේ ඉන්නේ උච්චව. සෙනසුරු ග්‍රහයා මේ අවුරුද්දේ අගෝස්තු 4 වැනි සෙනසුරාදා උදේ 8.44ට උච්චත්වයට පත්වුණා. එයා තාමත් උච්චව ඉන්නේ. 2014 දෙසැම්බර් 2 දක්වාත් උච්චව ගමන් කරනවා.ඡ්‍යොතිෂයට අනුව අපල ගෙන දෙන විපත් ගෙන දෙන කරදර ගෙන දෙන බාධා ගෙන දෙන අවුල් වියවුල් ගෙන දෙන ඒ ග්‍රහයෝ හතරදෙනාම ඉතා බලගතුව ඉන්නවා.මේ අනුව ඔය කියන විදියේ ලෝක විනාශයක් කිසිසේත්ම ඇතිවෙන්න ඉඩක් නැහැ අපි දන්න ඡ්‍යොතිෂ්ශාස්ත්‍රය අනුව.ඇත්තෙන්ම ග්‍රහයන්ගේ තත්ත්වයන් අනුව ග්‍රහ මාරු, ග්‍රහ දෘෂ්ටි, සූර්ය ග්‍රහණ, චන්ද්‍ර ග්‍රහණ අනුව යම් යම් බාධා කරදර ජනතාවට ගෙන දෙන්න පුළුවන්. නමුත් බලගතු ආකාරයෙන් උදාහරණයක් විදියට කිව්වොත් අපි 2004 දෙසැම්බර් 26 වැනිදා සුනාමි වගේ විපතකට මුහුණ දුන්නා. ඒ තරම්වත් ලොකු විපතක් මේ වෙලාවේ සිදුවෙන්න විදියක් නැහැ. බරපතළ ගනයේ දෙයක් කිව යුතු තරමේ දෙයක් වෙන්න විදියක් නැහැ. ලෝක විනාශයක් කියන්නේ මේ ලෝකෙ කෝටි 700කට වැඩි ජනතාව මුළුමනින් අළු දූවිලි වෙලා යන්න ඕනැනේ. මේක මුළුමනින් මුසාවක්.දවස් තුනක් ඉර පායන්නෙ නැති කතාවකුත් පැතිරෙනවා.මේ කටකතා ජනතාව අපහසුතාවට පත් කරන්න ගොතපු ඒවා. මම එහෙම කියන්නේ මම ඡ්‍යොතිෂවේදියෙක් විදියට. අප ලබන අවුරුද්දට සුබ පැතුම්පත් හැම දෙයක්ම සැලසුම් කරල තියෙන්නේ.මේ කියන විදියටම 21 වැනිදාත් ලෝකෙ පැවැත්ම එහෙමම ඉස්සරහට යනවා. විනාශයක් නැහැ. කිසිම ප්‍රශ්නයක් නැහැ. මේ රටේ ග්‍රහ තත්ත්වය ගැන සිළුමිණ ඇතුළු පුවත්පත්වලට මම අනේකවාරයක් සම්මුඛ සාකච්ඡා දීල තියනවා. ඒ මෙතෙක් මං කියපු හැම අනාවැකියක්ම හරියටම නිවැරැදි වුණා. බලගතු වේලාවල අපි කියනවා විය හැකි දේ. දේශපාලන අනාවැකි හරියටම මං කිව්වා.ඒ වගේ මෙතැනදි කිව යුතු තරමේ ලොකු දෙයක් වෙන්න ඉඩක් නැහැ. ඔය ඉර පායන්නේ නැති කතා පට්ටපල් බොරු විදියට තමයි මට පෙනෙන්නේ. මේක කුමන්ත්‍රණකාරී වැඩ පිළිවෙළක් විදියට තමයි මට පෙනෙන්නේ.නව සංවර්ධන යුගයක් උදාවෙලා මේ රටේ ජනතාව සතුටින් කා බී සුබ නව වසරකට මුහුණ දෙන්න බලාපොරොත්තු සහගතව සිටිනවා. ඒක නවත්තන්න කරන කුමන්ත්‍රණයක් විදියට තමයි මම මේ කතා දකින්නේ.ලෝකය පුරාම මේ කතාවලින් සැලුන සුළු පිරිසකුත් ඉන්නවා..?එහෙම සැලෙන්න කිසිම හේතුවක් නැහැ. අපි දකින ග්‍රහ තත්ත්වය අපේ රටට විශේෂයෙන් නෙමෙයි ලෝකයම බලල තමයි අපි කියන්නේ. රටක් වෙනකොට නගරයක් වෙනකොට ගමක් වෙනකොට සෘතු වෙනස් වීම් අනුව පොඩි පොඩි වෙනස්කම් වෙනවා. ඒවා අනාදිමත් කාලයක් තිස්සේ සිදුවුණු දේවල්. ඒවා ඇරෙන්න ඔය කියන ලෝක විනාසයක් වෙන්න කොහෙත්ම ඉඩක් නැහැ.ඔබතුමා හිතන විදියට ලෝක විනාශයක් වෙන්න ග්‍රහයෝ කොහොම පිහිටන්න ඕනෑ කියලද හිතන්නේ?ප්‍රවීණ ඡ්‍යොතිෂඥ සුමනදාස අබේගුණවර්ධනමේ ප්‍රශ්නය අහපු එක හොඳයි. ඔය කියන ලෝක විනාශයක් වෙන්න නම් රාහුගේ නීචත්වය එහෙමම තියෙන්න ඕනෑ. කේතුගේ නීචත්වයත් එහෙමම තියෙන්න ඕනෑ. ඒ වගේම කුජ හා සෙනසුරු ග්‍රහයන් උච්ච නොවී නීච තත්ත්වයෙන් ඉන්න ඕන.කුජගේ උච්චත්වයත් කේතුගේ උච්චත්වයයි හේතුකොට ගෙන ඕනෑම දෝෂයක් භංග කරන ග්‍රහ යෙදුමක් මෙතන යෙදී තිබෙනවා. ඒක විශේෂ හොඳ තත්ත්වයක්. ඕනෑම දෝෂයක් අහෝසි වෙලා යනවා. කෝටියක් දෝෂ භංග කරන භංග වෙන භංග කරවන යෙදුමක් මෙතන ඇවිත් තියෙනවා.මේ වසරේ අවසන් ඡායා චන්ද්‍රග්‍රහණය සිදුවූයේ නොවැම්බර් මාසේ 28 වැනිදා. ඒක සිදුවුණේ වෘෂභ රාශියෙන්. එදා පැවැති නැකත නම් කැති නැකතේ තුන්වැනි පාදය. ඒක වුණේ නොවැම්බර් 28 වැනිදා රාත්‍රි 2.04 වෙලාවට. මේ වසරේ අවසන් වරට වුණ ඡායා චන්ද්‍රග්‍රහණයෙන් වත් එහෙම බලගතු අපල තත්ත්වයක් කිසිසේත්ම පෙන්නුම් කරන්නේ නැහැ.මේ ගෙවී යන 2012 වසරට වඩා 2013 වසර හැම අතින්ම සුබ වසරක් වෙනව කියලයි මේ රටේ ජනතාවට මා අවධාරණයෙන් කියන්නේ.ඡ්‍යොතිෂයේ කොහේ හරි කියවෙනවද ලෝක විනාශයක් වෙන්න තියෙන අවස්ථාවක් ගැන?නැහැ. එහෙම කොහේවත් කියැවිලා නැහැ. අපේ මේ ඡ්‍යොතිෂ ශාස්ත්‍රයේ අර ප්‍රංසයේ ශාන්ත රෙමි ප්‍රදේශයේ එක්දාස් පන්සිය ගණන්වල ජීවත් වූ ලෝකයේ ලොකුම අනාවැකි කියන්නා වූ නොස්ට්‍රාඩාමුස්වත් මෙහෙම ලෝක විනාශයක් ගැන කියා නැහැ. අරාබිකරයේ සිදුවන සුළු දේවල් ගැන කියා තිබුණත් එයා ලෝක විනාශයක් ගැන කියල නැහැ. ඔහු කියපු සැබෑවුණ අනාවැකි ගැන කවුරුත් දන්නවනේ.මේ ලෝක විනාශ කතා ආරම්භ වුණේ අන්තර්ජාලයෙන්. චිත්‍රපට ලෝක විනාශය ගැන නිපදවා තියෙනවා. මේ පුංචියට පටන්ගත් ලෝක විනාශ කතාව ලෝකය පුරාම එක්තරා අන්දමක ව්‍යාපාරයක් කරගෙන තියෙන්නේ මාධ්‍ය කලඑළිදැක්වීම් හරහා. මේක අද ලෝකයේ වැඩිම අවධානය යොමුවන කරුණු දෙකතුනෙන් එකක් වෙලා ඒ කියන දෙසැම්බර් 21 දිනය ළංවීමත් සමඟ. දකුණු ආසියාවේ කටකතාවලට රැවටෙන වැඩිම පිරිස ඉන්නෙ මා හිතන්නේ මේ අපේ රටේ. ලබන අවුරුද්දේ පළමුවැනි කාර්තුව නිම වෙන කොට මේ රටේ සංවර්ධනයේ මහ පෙරැළි කිහිපයක් වෙනවා.ලෝකයේ මුල්ම දින දර්ශනය හදපු අයනේ මායාවරු කියන්නේ. ඔවුන් ලෝකෙ දක්ෂ අනාවැකි කාරයෝ වගේම දක්ෂ ගණිතඥයෝ. ඒ අය ඉර නඟින්නේ කීයටද ඉර බසින්නේ කීයටද කියල නිශ්චිතවම කියාපු උදවිය. අහවල් ග්‍රහය අහවල් වෙලාවට අහවල් රාශියට මාරුවෙනව කියන එක ටක්කෙට කියාපු උදවිය. අහවල් සූර්යග්‍රහණය අහවල් චන්ද්‍රග්‍රහණය අහවල් දවසේ අහවල් රාශියේ දී සිදුවෙනවා කියල නිවැරැදිවම කියූ අය.මේ අය තාරකා ශාස්ත්‍රය හා ඡ්‍යොතිෂය ගැන ලොකු දැනුම් සම්භාරයක් තිබුණ අය. ඔවුන් වෙන ග්‍රහ ලෝකවල ජීවීන් එක්ක සබඳතා පැවැත්වූවා කියලත් කියනවා.වෙන ග්‍රහ ලෝකවල ජීවීන්ගේ ආක්‍රමණයකින් ලෝක විනාශය වේවි කියල ඇතමුන් කල්පනා කරනවා..?ඒවත් නිකම්ම උපකල්පන විතරයි. එහෙම වීමට ඉඩක් නැහැ.ඇතැම් ග්‍රහලෝකවල ජීවීන් ඉන්නවා කියන එක තමා ඡ්‍යොතිෂයෙනුත් පිළිගන්නේ. ඇතැම් ග්‍රහලෝකවල ජීවයට උචිත පරිසරයක් තියනව කියල දැන් දැන් පිළිගැනීමටත් ලක්වෙමින් තිබෙනවා. ඔය සමහර පළාත්වල දකින්න ලැබුණ එළි සමහරු පිටසක්වල යානා ලෙස පෙන්නන්නයි හදන්නේ. මේකත් කොච්චර කතා තිබුණත් තවමත් ලෝකෙ තහවුරු නොවූ කරුණක්. ඔය කියන ජීවීනුත් අප හිතන විදියේ ස්වරූපයක් නොගන්න පුළුවන් වගේම ඒ යානාත් මේ ලෝකෙ වගේ ලෝහමය යානා නොවන මීට දියුණු තාක්ෂණයක් යොදා ගන්නවා විය හැකියි.හුඟක් දෙනා අද කතා කරන අගවිනිසුරුවරියට විරුද්ධව දෝෂාභියෝගයට කුමක්ද වෙන්නේ?මේක තමයි මේ රටේ මුළුමනින් ක්‍රියාත්මක වන පූර්ණ වශයෙන් ඵල දරන දෝෂාභියෝගය. නෙවිල් සමරකෝන් මහතාගේ දෝෂාභියෝගයේදී ඔහු විශ්‍රාම ගියා. සරත් එන්.සිල්වා මහතාට විරුද්ධ දෝෂාභියෝගය ඉදිරියට ගියේ නැහැ.මොන තරාතිරමේ කෙනෙක් වුණත් වරදක් කරල තියෙනව නම් දඬුවම් විඳින්න ඕන. මම අගවිනිසුරුතුමියගෙ පවුලම දන්නවා. එතුමිය මේ වෙලාවේ ගෙවන්නේ ඉතාම තදබල අපල කාලයක්. එතුමියගේ සැමියා කටයුතු කළේ මම ක්‍රියාකාරී අධ්‍යක්ෂ ලෙස කටයුතු කරන ජාතික ඉතිරි කිරීමේ බැංකුවේ සභාපතිවරයා විදියටයි.ලෝකෙම ප්‍රථම අගමැතිනිය බිහිවුණෙත් මේ රටෙන්නේ. ඒ ගෞරවනීය කාන්තා පරපුරට අවමන් වන ආකාරයට අද මේ රටේ අගවිනිසුරුවරිය චෝදනාවට ලක්වෙලා තියෙනවා. මම ඒ පවුලෙම කේන්දර දන්නවා. ඔවුන් ගෙවන්නේ ඉතාම අසුබ කාලයක්.මං මේ වේලාවේ වඩාත්ම කනගාටුවට පත්වෙනව මේ රටේ ගෞරවනීය සම්භාවනීය තනතුරක් අපකීර්තියට පත්වීම ගැන.ශ්‍රී ලංකාව බෞද්ධ රටක්. අපේ ජනතාවගෙන් අති බහුතරය බෞද්ධ ජනතාව. පන්සිල් පද පහෙන් දෙවැනි පන්සිල් පදය මේ දෝෂාභියෝගෙත් එක්ක කඩා බිඳ දමා තියෙන බව පැහැදිලියි.එය මේ රටේ පොඩි ළමයි පවා දන්නවා. මේ පන්සිල් පද කඩපු අය ආරක්ෂා කරන මුවාවෙන් යම් පිරිසක් ඉදිරිපත්වීම ගැන පුදුම වෙනවා වගේම කනගාටු වෙනවා.නීති ක්‍ෂේත්‍රයේත් දැන් තියන අවුල් වියවුල් නැති වෙලා බොහොම සුබදායී වෙනසක් ලබන වසරේ මුල් භාගයේම දැකිය හැකිවේවි. ඒ අතරම රජයේ මතයට ජනතාවට වැඩි වැඩියෙන් ගරු කරන්න පෙලඹෙන තත්ත්වයක් ඇති වෙනවා.පාසල් අධ්‍යාපනයේ තියෙන අවුල් වියවුල් මුළුමනින්ම නිරවුල් වෙනවා.   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af1212162</link>
    <topic>දැන් ඉදෙන්නේ කොසොල් රජු සිහිනෙන් දුටු බත් හැළිය ද?</topic>
    <author>විශ්‍රාමික ගණකාධිකාරී සුමනදාස නාමරත්න</author>
    <content>ලෝකය විනාශ වන දිනය නිවැරැදිව දැනගැනීමට ලොව පුරා ඇවිද ගිය විද්වතුන් පිරිසක් නිවැරැදි පිළිතුරක් දීමට සමතෙකු හමු නොවූ නිසා නැණවත් දාර්ශනිකයකු වශයෙන් ප්‍රසිද්ධව සිටි නස්රුදීන් හමුවීමට ගොස් ලෝකය විනාශ වන දිනය ගැන විමසූවා. “ඇත්තටම ලෝක විනාශය කියන්නේ මම මැරෙන දවස” නස්රුදීන් බොහොම උජාරුවෙන් පිළිතුරු දුන්නා.නස්රුදීන්ගේ මේ කියමන සමඟ සිහියට එන ලෝක විනාශය දැන් අත ළඟයි. මියෙම්වායි... රැකෙම්වායි... වැඩි පිරිසක් දන් පින් කරති. හඳහන් බලති. ගුරුකම් කරති. ආරක්ෂා වෙති. ඒ අයගේ ලෝකය දැන් අවසානයටම ළඟා වෙලා. තව දවස් පහයි. හැබැයි මේ ගැන මොකුත්ම දන්නෙ නැති පිරිසකුත් ඉන්නව. දවස පුරාම හේනෙ කුඹුරෙ නැත්නම් බැද්දෙ ඉන්න පත්තර රේඩියෝ නැති අහිංසකයන්ට ලෝක විනාශයක් ගැන කිසිම ගැටලුවක් නැහැ. එහෙම එකක් ගැන දන්නෙත් නෑ. ඒකත් එක්තරා ලෝකයක්. ඒ ලෝකය විනාශ වෙන්නෙත් නෑ.දේශ දේශාන්තර තොරතුරු අල්ල උඩ තියෙන නෙල්ලිය වගේ දන්න කට්ටිය නම් බය වෙලා. ඒ කට්ටිය විශ්වාස කරනවා තව දවස් පහකින් අපි ඉවරයි කියල. මායාවරුන්ගේ දින දර්ශනය යැයි කී පමණින් අපට මැවී පෙනෙන්නේ නිවසේ බිත්තියේ එල්ලා ඇති කැලැන්ඩරයක් වැනි එකකි. තවදුරටත් විස්තර කළහොත් කැලැන්ඩරයේ 2012 දෙසැම්බර් මාසයට අදාළ පිටුවේ 21 වෙනිදායින් පසු දිනයන් සඳහන් නොවන බව දැනේ. එහෙත් විනාශයේ දිනය ගණනය කරන ලද කැලැන්ඩරය අද අප භාවිත කරන ග්‍රෙගරියන් කැලැන්ඩරය නොව,,Long Count Calender යනුවෙන් හැඳින්වෙන මායා, ඇස්ටෙක්, ටොල්ටෙක් හා ඔල්මෙක් යන පුරාතන මධ්‍යම ඇමෙරිකානු ජාතීන් විසින් පරිහරණය කරන ලදැයි ද මායාවරුන් විසින් සකසන ලදැයි ද විශ්වාස කරති. කිසිදු අක්ෂරයක් හෝ ඉලක්කමක් හෝ නොමැති ජ්‍යාමිතික සටහන් වලින් පමණක් සුසැදි චිත්‍රයකි.වසරකට ආසන්න කාලයක් තිස්සේ සමස්ත ලෝකයාම ත්‍රාසයටත් භීතියටත් පත් කරවමින් අංක එකේ ප්‍රවෘත්තිය බවට පත් වූ ලෝක විනාශය නැතහොත් ඒ අඳුරු දිනය ගැන අනාවැකි පැවසීමට පෙර, මායා වරුන් විසින් පවසන ලදැයි කියන මෙම අනාවැකියට අදාළ දිනය 2012 දෙසැම්බර් 21 බව නිවැරැදිව තීරණය කළේ කවුරුන් ද කෙසේ ද යන්න පළමුවෙන් සොයා බැලිය යුත්තකි.ලෝක විනාශය ගැන කසුකුසුව ඇරැඹීමට බොහෝ කලකට පෙර එනම් 1995 දෙසැම්බර් මස පළවූ මවුන්ටන් ඇස්ට්‍රොලොජර් සඟරාවේ මේ සම්බන්ධයෙන් සෑහෙන විස්තරයක් පළවී ඇත. ඒ අනුව මායාවරුන් යනු ආකාශ වස්තු පිළිබඳව ගවේශකයෝ වෙති. ආකාශ වස්තුන්ගේ චලිත ස්වභාවයන් අනුව ඔවුහු දින දර්ශනයන් සැකසූහ. මේ සඳහා ඔවුහු “කෙටි කාලීන ගණනය”(Short Count) සහ “දිගු කාලීන ගණනය” (Long Count) යනුවෙන් ගණිත ක්‍රම දෙකක් භාවිත කළහ. මෙම ගණිත ක්‍රමය ක්‍රි. පූ. 355 දී ආරම්භ වී යැයි එක් මතයක් ද, ක්‍රි. පූ. 32 දී ඇරඹිනැයි තවත් පුරාවිද්‍යා මතයක් ද වේ. මෙයින් දිගු කාලීන ගණනය සඳහා භාවිත කර ඇති චක්‍රය මෙසේ ය.දින ගණන හැඳින්වීම / අර්ථය01 කින් (Kin)20 උයිනල් (Uinal)360 ටුන් (Tun)7200 කාටුන් (Katun)144000 බක්ටුන් (Baktun)මායාවරුන්ගේ වසරකට දින 360 කි. (දින 365 යනුවෙන් ද මතයක් පවතින අතර එහි වෙනස වන දින 5 අඳුරු දිනයන් වශයෙන් සැලකූ බව කියැවේ.) ඔවුනගේ ගණිත සම්ප්‍රදායෙහි පදනම 20 වේ. ඉහත චක්‍රයේ 360 ටුන් හැරුණු විට අනෙක්වා 20 ගුණාකාරයන්ය. වසරකට ඇති දින ගණන 360 ක් වීම සඳහා උයිනල් 20, 18 න් ගුණ කර ඇත. බක්ටූන් 13 ක් හෙවත් දින(144000 ය 13) 1872000 ක් හෙවත් වසර 5125.36 ක් යනු මායාවරුන්ගේ ගණනය අනුව මහා චක්‍රයකි (Great Cycle). අප දන්නා ගණිත කර්මයන් අනුව 1872000 ........ 5125.36 = 365.24 සූත්‍රය ආදේශ කළ විට මෙහි වසරකට ඇති දින ගණන 365.24 ක් බව පෙනේ. ඡ්‍යොතිෂ්‍යයේදී වසරක දින ගණන 365.25 ක් වේ. මේ අනුව උයිනල් 20 ක් 18 න් ගුණ කර වසරකට දින ගණන 360 ක් වශයෙන් ගැනීම සහ ඒ අනුව අනාගත කාල ගණනය කෙතරම් නිවැරැදි ද යන්න විමැසිය යුත්තකි.තවදුරටත් විමසීමේදී ඉහත කී දින 1872000 ක් හෙවත් මහා චක්‍රයක් අවසන් වනුයේ ලබන 21 වෙනි දිනටය. ඒ අනුව මහා චක්‍රයේ ආරම්භය විය යුත්තේ මායාවරුන්ගේ මිණුම අනුව කින් 0, උයිනල් 0, ටුන් 0, බක්ටුන් 0 වූ දිනයෙහි දී හෙවත් කුමන හෝ යුගයත් ආරම්භක දිනයේදීය. අප අද භාවිත කරන දින දර්ශනය අනුව මෙම දිනය කවදා විය යුතු ද? තාරකා විද්‍යාව, පුරා විද්‍යාව, මානව විද්‍යාව හා ප්‍රතිමා ශිල්පය යන ක්ෂේත්‍රයන්ට අනුකූලව මෙම දිනය ක්‍රිස්තු පූර්ව 3114 අගෝස්තු මස 11 වෙනි දින විය හැකි බව මේ පිළිබඳව පර්යේෂණයක් කළ එරික් තොම්සන් පඬිවරයා සඳහන් කරයි. මායාවරුන්ගේ තොරතුරු අනුව එම දිනය ඔවුන්ගේ දෙවියන්ගේ උපත සිදුවූ දිනය ද වේ. ඒ අනුව එය සත්‍ය ග්‍රහ චලිත විශ්ලේෂණයන් මත පදනම් වූවක් නොව මිථ්‍යා විශ්වාසයන් මත පදනම් වූවක් බව පෙනේ.මෙම ගණනයන් හි නිවැරදිතාව කෙසේවතු දු මායාවරුන්ගේ ගුප්ත සටහන් ඇසුරෙන් ගණනය කර ඇති දෙසැම්බර් 21 වෙනි දිනය තාරකා විද්‍යාව හා ඡ්‍යොතිෂය අනුව උත්තරායන සිසිර සෘතුව ඇරැඹෙන දිනය වීම සැලකිය යුත්තකි. ඊට හේතුව වනුයේ උත්තරායන සිසිර සෘතුව ඇරැඹෙන දිනය වන විට පෘථිවිය සූර්යා වටා භ්‍රමණය වෙමින් ලම්බාකාරව පැත්තෙන් පැත්තට පැද්දෙමින් ගොස් පෘථිවි චුම්භක ධ්‍රැවයෙන් සැලකිය යුතු ප්‍රමාණයක් ඔබ්බට ගොස් තිබීමය. එනම් උත්තරායන සිසිර කේන්ද්‍රය මේ වන විට පවතිනුයේ ධනු රාශියේය. එය මීට වසර 200 කට පමණ පෙර පැවතියේ ධනු රාශියේය. ඒ අනුව පෘථිවි අක්ෂය අංශක 30 ක පමණ ආපස්සට තල්ලු වී ඇත. තාරකා විද්‍යාවේදී මෙයPrecession හෙවත් “සාපේක්ෂ අක්ෂ භ්‍රමණය” යනුවෙන් හැඳින්වේ. අද ඡ්‍යොතිෂ්‍යවේදීහු විසින් භාව කේන්ද්‍ර ගණිතයේදී මෙය “අයනාම්ශ” යනුවෙන් හඳුන්වති.අයනාම්ශ හෙවත් සාපේක්ෂ අක්ෂ භ්‍රමණය ගණනය කිරීමේදී වුව විවිධ ඡ්‍යොතිෂ්‍ය පද්ධතීන් අතර ඒකමිතියක් අදත් දක්නට නොමැත. දැනට ලෝකය පුරා අයනාම්ශ සූත්‍ර 25 ක් පමණ භාවිතයේ පවතී. මායාවරුන් විසින් මෙම දෙසැම්බර් 21 වැනි මහා චක්‍රයක අවසාන දිනය තීරණය කිරීමට හේතු වූ ප්‍රධාන කරුණ ශිශිර සූර්ය නිවෘත්තිය (Winter Solstice) නම්, ඔවුන්ගේ කාල චක්‍රයේ ආරම්භක දිනයත්, මේ වන විට පෘථිවි අක්ෂයේ වෙනස්වීමට සාපේක්ෂව එය (අයනාම්ශ) ශුන්‍ය අගයක් ගත් දිනයත් සමාන විය යුතුය. තාරකා ශාස්ත්‍රයේ මුල් කෘතිය වශයෙන් සැලකෙන, “මය” නම් සෘෂිවරයා විසින් රචනා කළ “සූර්ය සිද්ධාන්තය” හි දැක්වෙන ග්‍රහ සංචරණයන්හි ස්ථානීය අගයන් ආදේශ කිරීමේදී ක්‍රි. පූ. 3102 පෙබරවාරි 17 හෝ 18 යන දිනයකදී සියලු ග්‍රහ වස්තූන්හි මධ්‍ය ධ්‍රැවකය හෙවත් දේශාංශකය අංශක බින්දුවෙහි (0) හි පැවති බව වරහමිහිරගේ “පංච සිද්ධාන්තිකා” ග්‍රන්ථයෙන් හෙළිවේ. මායාවරුන්ගේ ගණිත වේදය පිළිබඳව අදහස් දක්වන්නවුන්ගේ මතයට අනුව එය ක්‍රි. පූ. 3114 අගෝස්තු 11 වේ.මේ අනුව අකුරක් හෝ ඉලක්කමක් හෝ නොමැති ජ්‍යාමිතික රූප සටහන් පමණක් සහිත මායාවරුන්ගේ දින දර්ශන ක්‍රම වේදය සමාලෝචනය කර අදහසක් ප්‍රකාශ කරන්නවුන් වෙතින් වැරදි අර්ථනිරූපණයක් සිදුවී ඇති බව පැහැදිලි වන අතර මායාවරුන්ගේ මහා චක්‍රය දෙසැම්බර් 21 වෙනි දිනයෙන් අවසන් වීමේ ඉඩකඩ අල්පය.ගණිතමය තොරතුරු එසේ වුවද මායාවරුන්ගේ ව්‍යඛ්‍යානයන් අනුව මෙම කාල චක්‍රය (Cycle) හැඳින්වීම සඳහා මායාවරුන් භාවිත කර ඇත්තේ “ලෝකය” යන වචනයයි. ඒ අනුව යුගයේ අවසානයEnd of the Cycle End of the World  යනුවෙන් ව්‍යවහාරයට පැමිණ ඇති අතර යුගයේ අවසානය නැතහොත් ලෝකයේ අවසානය යන්න “ලෝකයේ විනාශය” යනුවෙන් අරුත් ගැන්වීමක් කර ඇති බව පැහැදිලි වේ. “END” යනු ‘අවසානය’ විනා ‘විනාශය’ නොවේ.මායාවරුන්ගේ තවත් චිත්‍රයකින් පියාඹන කුරුල්ලෙකු දැක්වෙන අතර, කුරුල්ලාගේ බඩ පෙදෙස සූර්යා වශයෙන් ද, වලිගය සෙනසුරු, සිකුරු සහ බුධ යනුවෙන් ද, හොට පෙදෙස පෘථිවිය වශයෙන් ද අර්ථ කථනය කර ඇත. මෙම අර්ථ නිරූපණයට සමාන වන්නේ ඉංගී‍්‍රසි ක අක්ෂරයේ හැඩයට ග්‍රහයින් තිදෙනෙක් ස්ථානගත වීම හැඳින්වෙනකර්‍ණච් හෙවත් “දෙවින්ගේ ඇඟිල්ල දිගු කිරීම” වශයෙන් ඡ්‍යොතිෂ්‍යයේ එන ඉගැන්වීමකි. එය මෙසේ ය. ග්‍රහයින් දෙදෙනෙක් එකිනෙකා අංශක 60 ක හෙවත් ෂෂ්ඨමක (YOD ) දෘෂ්ටියෙන් ස්ථානගත වෙද්දී තුන්වැනි ග්‍රහයෙක් පෙර කී ග්‍රහයින් දෙදෙනාගේ දෘෂ්ටි රේඛාවේ මධ්‍ය ලක්ෂයට අංශක 90 ක් ලම්බකව පිහිටීමත් අනෙකුත් ග්‍රහයින් ෂෂ්ඨමක කෝණයට ප්‍රතිවිරුද්ධව පිහිටීමත් සිදුවූ විගස සූර්ය කුණාටු ඇතිවීමෙන් විනාශයක් සිදුවන බව කියැවේ. මායාවරුන්ගේ අදහස පරිදි බ්‍රහස්පතී හෙවත් ගුරු ග්‍රහයා සහ පෘථිවිය අංශක 60 කින් යුත් ෂෂ්ඨමක දෘෂ්ටියෙන් යුක්තවද්දී, සූර්යයා තුන් වෙනි ග්‍රහයා වශයෙන් ස්ථානගත වී ක නියමය සෑදෙන අතර සෙනසුරු, සිකුරු හා බුධ ග්‍රහයින් ෂෂ්ඨම කෝණයට ප්‍රතිවිරුද්ධව එක පෙළට පිහිටීමෙන් දෙවියන් විසින් අප වෙත ඇඟිල්ල දිගු කරන බව හෙවත් ලෝකය විනාශ වන බවයි. එහෙත් තාරකා විද්‍යානුකූලව ගණනය කිරීමේදී ප්‍රධාන ග්‍රහ වස්තූන්ගේ මෙවැනි පෙළගැස්මක් සිදුවීමේ ප්‍රවණතාවක් කිසි විටෙකත් ඇති නොවේ.“සප්ත සූර්යෝදගමන සූත්‍රය” අනුව බුදුවරුන් පස් දෙනෙක් පහළ වන එක් කල්පයක් අවසන් වීමෙන් පසු සූර්යයන් සතක් පායා ලෝකය දා අළු වන බව සඳහන් වේ. කල්පයක් යනු වසර 4,320,000,000 කි. දළ වශයෙන් ගණනය කළ විට තවමත් ගෙවී ඇත්තේ ඉන් වසර 1,972,949,115 ක් පමණ වේ.මේ අතර ඡ්‍යොතිෂ්‍ය විද්‍යාවට දේවත්වය ආරූඪ කරගත් හින්දූන් විශ්වාස කරන්නේ ඇතිවීම, පැවතීම හා නැතිවීම නියෝජනය කරන විෂ්ණු, බ්‍රහ්ම හා ඊශ්වර දෙවිවරුන් අතරින් ඊශ්වර හෙවත් ශිව දෙවියන් සිය තුන් වෙනි ඇස ලබන 21 වෙනි දින විවෘත කර ලෝකය දෙස බැලීමෙන් මුළු විශ්වයම ගින්නෙන් දා අළු වන බවයි. එහෙත් එවැන්නක් ඊශ්වරයාට කළ හැක්කේ පැවැත්මෙහි අධිපති මහ බ්‍රහ්මයාගේ ආයු කාලය වන කල්ප 720 ක් හෙවත් සූර්ය වර්ෂ 3,110,400,000,000 කට පසුව පමණක් බව හින්දු දහමෙහි ඉගැන්වේ.මේ නයින් බලන කල මෙම සියලු මතිමතාන්තර අනුව ලබන 21 වැනිදා ලෝක විනාශයක් සිදුවෙතැයි යන විශ්වාසය හුදෙක් පදනම් විරහිත උපකල්පනයන් පමණි.කෙසේවතුදු වර්තමානයේ ලෝකය විනාශ වෙමින් පවතින බව සැබෑවකි. යුදමය අරාවුල් සහ සමාජමය අර්බුද නිතර අසන්නට ලැබේ. නිරන්තරයෙන් ස්වාභාවික විපත්වලට ගොදුරු වන්නන් වැඩිය. මිනිසාගේ අකුසලයන් වැඩිවත්ම පඨවි, ආපෝ, තේජෝ හා වායෝ යන සතර මහා භූතයන්ගේ කිපීමෙන් අනාගතයේ ව්‍යසන ඇතිවන බව බුදු දහමේ ඉගැන්වෙයි. කොසොල් රජු දුටු සිහිනයක එකම බත් හැළියේ හොඳින් ඉදුණු බත් ද, බෙරිවූ බත් ද, සහල් ඇට එලෙසින්ම තිබූ කොටසක් ද වශයෙන් වූ පුදුම බතක් විය. හොඳින් ඉදුණු බත් ධාර්මික මිනිසා ද, බෙරි වූ බත් අදමිටුවන්ගේ විනාශය ද, සහල් ඇට මහා නියඟය ද පෙන්නුම් කරන බව බුදුන් වහන්සේ දේශනා කළහ. සත්‍ය වශයෙන් අද මේ බත් හැළිය ඉදෙමින් පවතී.ලෝක විනාශයක් වුවත් නොවූවත් මේ බත් හැළියේ කොටස් තුනටම හිමිකරුවෝ අද මේ ලෝකය තුළ සිටිති. අඳුන් හඳුන් ලේ රීරි පුදමින් යන්තර මන්තර කිරීමෙන් හෝ බාර හාර ඇප ඔප්පු කිරීමෙන් හෝ විනාශයෙන් ගැලවිය නොහැකිය. ධර්මයෙහි හැසිරෙන්නා ධර්මය විසින් ආරක්ෂා කෙරේ.විශ්‍රාමික ගණකාධිකාරී සුමනදාස නාමරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af1212163</link>
    <topic>මේක තනිකරම හුඹස් බියක්</topic>
    <author>සාකච්ඡා කෙළේරමණී සුබසිංහ</author>
    <content>නුදුරු දිනෙක විශ්වය විනාශ වේ ය යන අස්ථාන බිය දැන් ලෝකය පුරාම පැතිර තිබේ. පෙරදිග රටවලටත් වඩා විශේෂයෙන් ඇමෙරිකාව මුල්කර ගත් අපරදිග රටවල ඒ මතය වඩාත් ප්‍රචලිත වූයේ ලෝකයේ විනාශය පෙන්වන චිත්‍රපට නිෂ්පාදනය කොට තිරගත කිරීමත් සමඟය. අතීතයේ මෙක්සිකෝවේ ගෝතමාලාවේ විසූ මායාවරුන්ගේ දින දර්ශනයට අනුව 2012 දෙසැම්බර් 21 වැනිදායින් පසු ලෝකය ගැන අනාවැකි නොලියවී තිබීම ඊට ප්‍රධාන හේතුවයි. කෙනෙකුට බණ භාවනා කිරීමෙන් සිත එකඟ කොට විවිධ ධ්‍යාන උපදවා ගත හැකි බවත් එසේ, සිත දියුණු කර ගත් අයට අනාගතය ඇතුළු බොහෝ දේ දැකිය හැකි බවත් බුදුරජාණන් වහන්සේ දේශනා කළහ. එදා ලෝකය ගැන අනාවැකි කී ඒ මායාවරුන්ගේ ප්‍රධානියා දෙසැම්බර් 21 වැනිදායින් පසු ලෝකයේ ඉදිරි අනාගතය ගැන නොලියන්නට ඇත්තේ උපදවා ගත් ධ්‍යාන බලය පිරිහීම නිසා හෝ රෝගාතුර වීම නිසා වීමට පුළුවන. එසේත් නැතිනම් ඔහු මියයාම නිසා වීමට පුළුවන. එසේ අනාගතය නොලියවී තිබීම පමණින් ලෝක විනාශයක් පිළිබඳ අද සමාජයේ ඇත්තේ හුඹස් බියක් පමණි.කල්ප විනාශය පිළිබඳ දීර්ඝ විස්තරයක් සම්බුද්ධ දේශනාවේ අන්තර්ගතය. එය විමසීමෙන් විශ්වයේ ආරම්භයත් එහි විනාශයත් ගැන මනා අවබෝධයක් ලබා ගැනීම අසීරු වන්නේ නැත.බෝසත්වරු සම්බුද්ධත්වයට පත්වීම සඳහා පාරමී ධර්ම පුරණ කාලය හඳුන්වා ඇත්තේ කල්ප නාමයෙනි. එසේ කල්ප නාමයෙන් හඳුන්වා ඇත්තේ වර්ෂවලින් ගිණිය නොහැකි බැවිනි.‘යොදුනක් දිග, යොදුනක් උස, යොදුනක් පළල ඒකඝන පර්වතයක් යම්කිසි පුද්ගලයෙක් අවුරුදු සියයකට වතාවක් සිනිඳු කසී සළුවකින් පිස දැමුවහොත් පර්වතය ගෙවී යන්නේ ය. එහෙත් කල්පය එයටත් වඩා දීර්ඝ කාලයකැ’ යි බුදුරජාණන් වහන්සේ සංයුත්ත නිකායේ අනමතග්ග සංයුත්තයේ ‘පබ්බත සූත්‍රයේ’ දී විස්තර කොට ඇත. ගෙවී ගොස් ඇති එවැනි කල්පවල සීමාවක් නැති බවත්, ඒ සා විශාල දීර්ඝ කාලයක් පුරා සත්ත්වයන් සසර සැරි සරන බවත් එහි පැහැදිලි කොට ඇත.‘යොදුනක් දිග, යොදුනක් පළල, යොදුනක් ගැඹුරු වළක සම්පූර්ණයෙන් ම අබ පුරවා ඇත. කිසියම් පුරුෂයෙක් අවුරුදු සියයකට වතාවක් එම අබ වළෙන් ඇටයක් ඉවත් කරයි. එසේ ඉවත් කර ගෙන යන විට අබ වළෙහි අබ ඇට අවසාන වෙයි. එහෙත් කල්පය ගෙවී නැත’ යි ‘සාසප’ සූත්‍රයෙන් පැහැදිලි කොට ඇත. යොදුනක් යනු සැතපුම් දහසයක් බව බණ පොතෙහි සඳහන් ය. මෙයින් පැහැදිලි වන්නේ ද කල්පයක ඇති දීර්ඝ බවයි.මෙම කල්ප බුදුවරුන් ගේ පහළ වීම අනුව, සාර, මණ්ඩ, වර, සාරමණ්ඩ, හා මහා භද්‍ර කල්පය යැයි පස් ආකාරය. සාර කල්පයේ දී බුදුවරයන් වහන්සේ පහළ වන්නේ එක් නමකි. බුදුවරු දෙනමක් පහළ වන කල්පය මණ්ඩ කල්පයයි. වර කල්පයේ දී බුදුවරු තුන් නමකි. සාර මණ්ඩ කල්පයේ දී බුදුවරු සතර නමකි. මහා භද්‍ර කල්පයේ දී බුදුවරු පස් නමක් පහළ වන අතර අප දැන් සිටින්නේ මහා භද්‍ර කල්පයේ ය. මේ මහා භද්‍ර කල්පයේ කකුසඳ, කෝණාගමන, කාශ්‍යප හා ගෞතම යන බුදුවරු සිව් නමක් ලොව පහළ වූහ. ඉදිරියට බුදු වීමට ඇත්තේ මෛත්‍රී බුදුරජාණන් වහන්සේ ය. ගෞතම බුදුරජාණන් වහන්සේ දේශනා කළ පරිදි මෛත්‍රී බුදුරජාණන් වහන්සේගේ පරිනිර්වාණයෙන් කාලාන්තරයක් ගතවූ පසු මේ මහා භද්‍ර කල්පය අවසන් වන්නේය.ඉහත දැක්වූ කල්පයන්ට අමතරව බුදුවරු පහළ නො වන කල්පයන් ද අපමණ ය. ශුන්‍ය කල්ප වශයෙන් දක්වා ඇත්තේ එම කල්පයන් ය.කල්ප විනාශය පටන් ගත් කල්හි පළමුවෙන්ම ඉතා දැඩි වර්ෂාවක් ඇති වෙයි. එයින් මහත් සේ සතුටට පත් මනුෂ්‍යයෝ තම තමන් ගේ සියලු බෝග වගාවන් පටන් ගනිති. පැළ හට ගන්නා කල වැසි වැසීමට සූදානම් වන්නාක් මෙන් මේඝ ගර්ජනා ඇති වන්නේ ය. එහෙත් වැහි බිඳුවකුදු නොවසින්නේ ය. එතැන් පටන් දිගු කලක් වැහි පොදක්වත් නොලැබේ. වැව් පොකුණු සිඳී යයි. ගංගාවන් වියැළේ. ගහකොළ මැරී, සතුන් මැරී, මිනිසුන් ද මැරී යන්නට පටන් ගනී. මේ කාලයෙහි ස්වල්ප වශයෙන් වුව ද පින් ඇති ස්ත්‍රී පුරුෂයෝ මැරී ගොස් දිව්‍ය ලෝකවල උපදිති. එහි ධ්‍යාන උපදවා ඇතැම් කෙනෙක් බඹලොව උපදින්නාහුය. කලක් ගත වූ විට දෙවැනි ඉරක් පායන්නට පටන් ගනී. මෙසේ සූර්යයන් සත් දෙනෙක් පායති. ඒ වන විට සියලු සත්ත්වයන් මැරී මහා සමුද්‍රය පවා වියළී ගොස් නිමය. සත් වැනි ඉර පායත් ම මුළු පෘථිවි ධාතුවම එක ම ගිනි ජාලයක් සේ ඇවිල යන්නේ ය. මහ පොළව විනාශ වීමෙන් පසු මුළු අජටාකාශයම මහ ගණ අඳුරකින් වැසී යයි.මහා පෘථිවිය විනාශ වීමෙන් පසු චාතුර්මහා රාජිකය, තාවතිංසය, යාමය, තුසිතය, නිර්මාණරතිය, පරනිම්මිත වසවර්තිය යන සදෙව් ලොව ද බ්‍රහ්ම ලෝක පහක් ද විනාශයට පත්ව ආභස්සර බඹලොව දක්වා දැවී යන්නේ ය. ලෝකය විනාශ වන්නේ ඒ අයුරිනි.ඉදින් අවුරුදු දස දහසකටත් වඩා ඉක්ම ගොස් මහා සම්පත්තිකර වර්ෂාවක් ඇති වේ. සක්වල ධාතුවම සිසිල් වේ. බ්‍රහ්ම ලෝකය, දිව්‍ය ලෝකය, මහ පොළව, මහ සමුද්‍රය, ඉර හඳ තාරකා යන සියලුම දහස් ගණන් ග්‍රහ ලෝක පහළ වේ.මෙසේ කාලාන්තරයක් ගෙවී ගිය තැන ලෝකය නැවත ප්‍රකෘතිමත් වේ. සංවට්ඨ, සංවට්ඨට්ඨායී, විවට්ඨ හා විවට්ඨායී කල්පය නමින් එය කොටස් හතරකින් සිදු වේ. සත්ත්ව ලෝකයේ හට ගැනීම පටන් ගත් පසු විවට්ඨායී නමින් දැක්වෙන හතරවන භාගයේ දී ගුණ ධර්ම නිසා මිනිසා ගේ ආයුෂ වැඩි වී සෞභාග්‍යය ද වැඩේ. එවිට සම්මා සම්බුදුරජාණන් වහන්සේ ද පහළ වෙති. ඒ අනුව මේ මහා භද්‍ර කල්පයේ බුදුවරුන් සතර නමක් පහළ වූ අතර, ඉහත දැක්වූ පරිදි විවර්තස්ථායි කල්පයෙහි එනම් හතරවන භාගයේ දී අවුරුදු අසංඛ්‍ය ගණන් ඉක්ම ගිය විට පස්වන බුදුරජාණන් වහන්සේ එනම් මෛත්‍රී නම් සර්වඥයන් වහන්සේ පහළ වෙති.ශ්‍රී ලංකා අමරපුර මහා සංඝ සභාවේ සභාපති අග්ගමහාපණ්ඩිතකොටුගොඩ ධම්මාවාස අනුනාහිමිඒ සිදුවන්නේ මෙසේ ය. මේ බුද්ධ ශාසනය කාලාන්තරයක් ගත වන විට අධර්මය බහුල වීම නිසා පිරිහී යන්නේ ය. එම ශාසන විනාශයට හේතු සතරකි. කාලාන්තරයක් ගතවීමෙන් අනිත්‍ය ස්වභාවය සනාථ කරමින් ශාසනය අභාවයට යාම (රත්තඤ්ඤු මහත්තතා) පළමු වැන්න ය. බුදු දහම ලොව විවිධ රටවල පැතිර යාම නිසා ඒ ඒ මිනිසුන් අතර පවතින අනිකුත් ආගම් - ධර්ම සහ දේව විශ්වාසාදිය සමඟ මිශ්‍ර වීමෙන් පිරිසිදු බුදු දහම කුමක්දැයි අනාගත ජනයාට දැන ගත නොහැකිය. මේ අනුව ලොව අනෙකුත් දෘෂ්ටීන් විශ්වාසයන් අතරට වැටීමෙන් පිරිසිදු බුදු දහම මැකී යනු ඇත. ඒ වේපුල්ල මහත්තතාවය නිසා ඇතිවන විපතයි.වෙහෙර විහාරස්ථානවලට - සංඝයාට අසීමිත ලෙස ධනය ගලා ඒම නිසා පිරිසිදු පැවිදි බව අමතක වීම ලාභග්ග මහත්තතාවය නිසා සිදු වේ. සතර වන හේතුව බාහුසච්ච මහත්තතාවයි. එනම් ශ්‍රාවක භික්ෂුන් වහන්සේ අනාගතයේ ලෝකයෙහි පවතින, ඇතිවන විවිධ ශබ්ද ශාස්ත්‍ර කර්මාන්ත ශිල්ප විදියට ඇබ්බැහි වීමේ පිරිසිදු තථාගත ධර්මය සුළු කොට සැලකීමයි. එය ශාසන පරිහානියට හේතු වේ. එවිට මනුෂ්‍යයෝ පංචශීල ප්‍රතිපදාව කඩකරන්නාහු ය. ප්‍රාණඝාතාදී බරපතළ අකුසල ධර්මයන්ට ඇබ්බැහි වන්නා හ. මෑණියෝය, නැගණියෝය, දියණියෝය, සහෝදරයෝය, මයිලණුවෝය, පියාණෝය ආදි වශයෙන් නොසලකා ඔවුනොවුන් කාම සංසර්ගයෙහි යෙදෙන්නාහුය. අසීමිත ආශාවක් ඇති කර ගනිති. වැඩිහිටි ගෞරවය අතහැර දමති. මෙසේ යුතුකම් නොසලකන අයුක්තියට ම නිතර කැමති පාප ක්‍රියාවන් හි නිරත මනුෂ්‍යයන් වැඩිවීම නිසා මිනිසා ගේ ආයුෂය ක්‍රමයෙන් දස වසරින් දස වසර අඩුවී ගෙන අඩුවී ගෙන යයි. අවසානයෙහි මිනිසා ගේ පරම ආයුෂ දස වසර දක්වා පහත බසී.මෙකල හතර පස් වියේ දැරියන් ආවාහ විවාහ කර දෙති. සියලු රසයෝ අතුරුදන් වෙති. ඇල් වී බඳු අග්‍ර රසයෙන් යුත් ධාන්‍ය වර්ග නැති වේ. කඩල, කුරක්කන්, තිරිඟු බඳු ධාන්‍ය අග්‍ර භෝජනය වේ. කුසලය යන නාම මාත්‍රය පවා අසන්නට නොලැබේ. එකල මිනිස්සු අසවලා මව මරණ ලද්දේ ය, පියා මරණ ලද්දේ ය යි තව තවත් බිහිසුණු දේ කරන්නා හ. ඒ අපරාධකාරයා ම වීරයෙක් කොට ඔහුටම ගරු සරු දක්වන්නා හ. සතුන් මරා මස් කෑම බහුලව කරන්නා හ. කෝපය වෛරය බොරුව රජ කරන්නේ ය. රට වැසියෝ පාලකයන් ද, පාලකයෝ රට වැසියන් රවටන්නා හුය. දෙවියන් ගේ බැල්ම නොලැබෙන්නේ ය. එකල ස්ත්‍රී පුරුෂයන් ;ග් අධික ආශාව නිසා දුර්භික්ෂ ඇති වේ. මුළාව වැඩිවීම නිසා රෝග බහුල වේ. ද්වේශය වැඩි වීම නිසා ඔවුනොවුන් කපා කොටා ගන්නා කාල පරිච්ඡේදයක් වන්නේ ය. දුර්භික්ෂ නිසා ආහාර පාන නැතිව අපමණ සත්ත්වයෝ මැරෙති. ආහාර ආශාවෙන්ම මැරෙන නිසා ඔවුහු පේ‍්‍රත ලෝකයෙහිම උපදිති. රෝගාබාධ නිසා දුක් විඳ මැරෙන සත්ත්වයෝ අහෝ! මේ බඳු රෝග නම් තව කෙනෙකුට නො වැලඳේවා යි සිතන නිසා ඔවුහු මෙත් සිතින් මැරී දෙව්ලොව උපදින්නා හුය. ඊර්ෂ්‍යාව ක්‍රෝධය නිසා ඔවුනොවුන් ඇනකොටා ගෙන තද වෛරයෙන් මියයන නිසා නරකයෙහිම උපත ලබන්නේ ය. මේ අතර මෘගසංවර්ෂාව නම් කල්පාන්ත වැස්ස ද පටන් ගන්නේ ය. එයින් තෙමෙන සත්ත්වයෝ ඔවුනොවුන් කෙරෙහි තද වෛරයෙන් ‘ඕකා අල්වාගනිව්, කපවි, කොටව්, මරව් යයි කෑ ගසන්නේය. අතට ගත් දේ කවරක් වුව එය ආයුධයක් වන්නේ ය. එකෙකුට අනෙකෙකු දුටු විට ඔහු - ඇය මරණු කැමැත්තම පහළ වන්නේ ය. පාපයේ බරපතළකම එතරම් වැඩි ය.මේ දුක්ඛිත තත්ත්වය දුටු නුවැණැත්තෝ ද අතිශය ටික දෙනෙක් ම වෙති. ඔවුහු මෙසේ සිතති. අහෝ! ලෝක විනාශය පැමිණියේ ය. දෙදෙනෙකුට එක තැනක ජීවිත්විය නොහැකිය යැ’යි ස්ත්‍රී පුරුෂයන් ඔවුනොවුන් මරා ගනු දැක වහ වහා දෙතුන් මසකට සෑහෙන්න ආහාරපාන සපයා ගෙන හුදෙකලාවම ගස් අතරට හෝ පර්වත ගුහාවකට ගොස් මාස ගණන් සැඟවී ගත කරන්නා හ. ඒ මෘගසංවර්ෂාවෙන් ගැලවෙනු පිණිසය.එසේ බුද්ධිමත්ව සිතන්නෝ ලක්ෂයකට දෙතුන් දෙනකුට වඩා නොවන්නා හුය. අන් සියල්ලෝ ඔවුනොවුන් මරාගෙන විනාශ වෙති. කලකට පසු ගල් ගුහාවලින් නික්ම අවුත් ඉතිරි වූ දෙතුන් දෙනා සිදු වී ඇති විපත ගැන කතා කොට පාපයේ වැඩිවීම නිසා මනුෂ්‍යයෝ විනාශ වූහ. සිතාමතා කටයුතු කිරීම නිසා අපි ටික දෙනා ඉතිරි විය. දැන් අපි සියලු පාපයන් දුරු කරමු. වැඩිහිටියන් ගරු කරමු. ගුණදම් වඩමුයි කතිකා කොට ප්‍රාණඝාතයෙන් වළකිති. දස කුසල් සමාදන් වෙති. විෂම ලෝභය දුරු කරති. මෙත් සිතින් වාසය කරති. පණ ඇති කිසිවකුටත් සිහිනයකින් පවා විපතක් නො සිතති.මෙම ස්වල්ප දෙනා උතුම් ගුණ වඩන්නට පටන් ගත් කල්හි ඔවුන්ගේ ආයුෂ දස වසරින්, විසි අවුරුද්ධකට දික්වෙයි.ගුණධර්ම දියුණු වෙත් ම ඔවුන්ගේ දරුවන් ගේ ආයුෂ තිස් අවුරුද්ද, හතළිස් අවුරුද්ද, පනස් අවුරුද්ද බැගින් වැඩි වෙමින් දෙසීයක් දක්වා අවුරුදු ආයුෂ වර්ධනය වන්නේ ය. කෙමෙන් ජනගහනය ද වැඩි වන්නේ ය. ගස්කොළ මල් ඵලවල ශරීරයට හිතකර ගුණ අධික වන්නේ ය. අතිශය හිතකර දේශගුණයක් පහළ වන්නේ ය. මෙසේ මනුෂ්‍යයෝ තව තවත් කුසල් කරන්නා හ. කාලාන්තරයක් ගත වන විට කෝටි සංඛ්‍යාත ජනගහනයක් ඇති වෙති. ඔවුහු ශීලා දී ගුණධර්ම ඇත්තෝ ය. මේ නිසාම දිව්‍ය ලෝකවල, බ්‍රහ්ම ලෝකවල සිට චූත වන්නෝ ම මේ මිනිස් ලොව උපදිති. මිනිසුන් ගේ ආයුෂ අවුරුදු අනුදහස දක්වා වැඩි වන්නේ ය.මෙසේ මිනිසා ගේ ආයුෂ අවුරුදු ලක්ෂය වන්නේ ය. මෙසේ අධික සැප සම්පත් නිසාම කාලාන්තරයක් ගත වන විට නැවත මනුෂ්‍යයෝ ගුණ ධර්ම කෙරෙහි තිබු දැඩි සැලකිල්ල අඩු කරගන්නා හුය. නැවතත් ටිකින් ටික උන් ගේ රූප සෝභාව පිරිහෙති. පරමායුෂ අවුරුදු අසු දහසකට අඩු වන්නේ ය.මිනිසුන් ගේ ආයුෂ අවුරුදු අසූ දහසක් වන කල්හි බුද්ධ කෝලාහලය හට ගන්නේ ය. එනම් බුදු කෙනකු පහළ වීමට පෙර මෙවන් උතුමෙක් ඇති වන්නාහ’යි ලෝකයේ ඇතිවන කැලඹීමයි. සම්මා සම්බුදු රාජාණන් වහන්සේ නමක් ලොව පහළ වීමට අවුරුදු දහසකට කලින් ලෝක පාලක දේවතාවෝ තව අවුරුදු දහසකින් බුදු කෙනෙක් පහළ වන්නාහ’යි මිනිස් පථයට පැමිණ කියාගෙන යන්නා හ. එය බුද්ධ කෝලාහලය යි. අප ජීවත්වන මේ මහා භද්‍ර කල්පයෙහි එසේ මතු බුදු වන පස්වැනි බුදුරජාණන් වහන්සේ මෛත්‍රී බුදුරජාණන් වහන්සේ ය.මෙසේ බුදු දහමට අනුව නුදුරේ ලෝක විනාශයක් වන්නේ නැත. ලෝක විනාශයක් සිදු නොවුණ ද ලෝකයට යම් යම් විපත්ති කරදර සිදු නොවේයැයි කිව නොහැකිය. අද ජන සමාජයන් හි විවිධ අපරාධ ය. ඇනකොටා ගැනීම්ය. ගුණ ධර්ම පිරිහී ගොස් ය. රට රටවල් අතර යුද කල කෝලාහලය. මෙසේ මිනිසා අදැහැමි වීම නිසා විශේෂයෙන් මිනිසා පරිසරයට හිතකාමී නොවීම නිසා පරිසරය මිනිසාට එරෙහිව නැඟී සිටින ස්වභාවයක් අපි දකිමු. පසුගිය කාලයේ ලෝකයේ රටවල් රැසක ඇති වූ සුළි කුණාටු, ගං වතුර, නායයාම් ඊට හොඳම උදාහරණයන් ය. මේ විපත්තීන්වලින් මිදීමට එකම මඟ අදැහැමි බව දුරලීමය. විශේෂයෙන් තම තමන්ගෙන් අන්‍යයන්ට ඉටුවිය යුතු යුතුකම් වගකීම් දැන ඒවා නිසියාකාරව ඉටු කිරීමය. පංචශීල ප්‍රතිපදාව ආරක්ෂා කිරීමය. මෙලොවක් නැත, පරලොවක් නැත එහෙයින් සත්ත්ව ඝාතනය කළාට කම් නැත යන මිථ්‍යා දෘෂ්ටිය දුරු කිරීම ද දස රාජධර්මයෙන් රට පාලනය කිරීම ද එහි දී ප්‍රධානය.මේ ගුණ ධර්ම දියුණු වූ කල සමාජය යහපත් ය. සමාජය යහපත් වූ කල එයින් යම් බලයක් ඇති වන්නේ ය. ඒ අපේ චිත්ත බලයයි.චිත්ත බලය ගුණාත්මක වූ කල එය වාතයට මිශ්‍ර වේ. එය ගහකොළවලට සතුන්ට යහපත් ය. ඒ යහපත මේ පෘථිවි තලයම යහපත් ලෙස වෙනස් කරන්නේ ය. පෙර රජ දවස අප රට රුහුණු පිහිටි මායා යැයි කොටස් තුනකට වෙන් වුණි. මායා නම් කඳු රටය. අපේ රජවරු ඒ උස් කඳු මත උස්ව නැඟෙන තුරු රෝපණය කළේය.ඒ තුරු ලතා අහසේ පා වෙන වැහි වළාකුළු රඳවා ගත්තේය. කඳුකරයට ඇද හැළෙන වැසි දිය ක්‍රමවත්ව රට පුරා ගෙන ගියේ ය. පරිසරය ආරක්ෂා කළේය.අදට ඇවැසි වන්නේ ද එවැනි පරිසර හිතකාමී වැඩ පිළිවෙළකි. එවිට පරිසරයෙන් වන බොහෝ විපත්තීන්වලින් මිදෙන්නට අපට පුළුවන.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af1212168</link>
    <topic>ලෝක විනාශයක් සිදුවෙන බවට විද්‍යාත්මක සාක්ෂි නැහැ</topic>
    <author>සාකච්ඡා කෙළේතාරක වික්‍රමසේකර</author>
    <content>දැන් ටික කාලයක ඉඳල අපේ අයට අලුත්ම තාලේ ලෙඩක් හැදුණා.‘ලෝක විනාශය’‘කවදද?’‘ලබන 21 වැනිදා තමයි ලෝකෙ විනාශ වෙන්නෙ’දැන් අවුරුදු කීපයක ඉඳල මේ කතාව ලෝකෙ පුරාම පැතිරුණා.ඔය කියන විදිහට ලෝක විනාශයට තවත් හරියටම දවස් 5 යි තියෙන්නෙ.මොනව වෙයි ද?අපේ රටේ අයටනං මේක තවමත් අප්‍රභ්‍රංසයක්.ඉරණවිල, ඇඹිලිපිටිය පැත්තෙ දැකපු උඩු ගුවනේ ආකාශ වස්තු නිසා ලෝක විනාශ කතාව අපේ අයගෙ ඔළුවටත් තදින් දැනිල වගේ.2012 ලෝක විනාශය ගැන හදපු ඉංගි‍්‍රසි චිත්‍රපටයකුත් පසුගිය කාලේ බොහොම ජනපි‍්‍රය වුණා.මේ සියල්ලටම පාදක වී ඇත්තේ මායන්වරුගේ දින දර්ශනයක් 2012 දෙසැම්බර් 21 වැනිදා අවසන් වීමයි. එසේ අවසන් වූ පසුව ලෝකය විනාශ වී අලුතින් ලොවක් බිහිවන බවට මතයක් පවතිනවා.මේ කතාන්දර සියල්ලම අපට කිසිදු සාක්ෂ්‍යයකින් තොරව ලැබුණු ඒවා මිස ඊට විද්‍යාත්මක පදනමක් නැහැ.අප මේ ගැන කොළඹ විශ්ව විද්‍යාලයයේ භෞතික විද්‍යා අංශයේ මහාචාර්ය චන්දන ජයරත්න හමුවුණා.මහාචාර්ය චන්දන ජයරත්නයන් පවසන්නේ ලෝක විනාශය පිළිබඳ කතාව හුදෙක් මිථ්‍යා මතයක් පමණක්ම නොව ව්‍යාපාරික ප්‍රජාවගේ ප්‍රෝඩාවක් බවයි.ලෝක විනාශයෙන් බේරීම සඳහා ඇමෙරිකාවේ පොළව යට නිවාස තනා විකිණීම ද මේ දිනවල සිදු කෙරෙනවා.රතු වැස්ස වගේම මේ දවස්වල රාත්‍රී කාලයේ ඉහළ අහසෙ දක්නට ලැබෙන ආකාශ වස්තු හා ලෝත විනාශය අතර කිසිදු සම්බන්ධයක් නැහැ.ලෝක විනාශ කතාව ආරම්භ වුණේ මායන්වරුන්ගේ දින දර්ශනය 2012. 12. 21 අවසන් වන නිසයි. එහෙත් මීට පෙරත් මේ වගේ දින දර්ශන අවසන් වී තිබෙනවා. එහිදී කිසිදු ගැටලුවක් ඇතිවූයේ නැහැ. එහෙත් වර්තමානයේ අන්තර්ජාලය හරහා සිදු කරනු ලබන ව්‍යාජ ප්‍රචාර නිසා මේ තත්ත්වය උග්‍ර වෙලා.ලෝක විනාශය වන බව පවසන කිසිවකු ඒ සඳහා පිළිගත හැකි මතයක් තර්ක ඉදිරිපත් කරන්නේ නැහැ.මායන්වරුන්ගේ පළමු දින දර්ශනය ක්‍රිස්තු පූර්ව 3114 අගෝස්තු මස 11 වැනිදා අවසන් වුණා. එහිදී ලෝක විනාශයක් සිදු වූයේ නැහැ. එමෙන්ම මායන්වරුන්ගේ ප්‍රකාශ මෙතරම්ම අප විශ්වාස කරන්නේ නම් ඔවුන් විසින් ලෝක විනාශය සිදුවෙතැයි දක්වා ඇති ක්‍රිස්තු වර්ෂ 4772 ඔක්තෝබර් 21 දිනය ගැන අද අවධානය යොමු නොකරන්නේ ඇයි.මායන්වරුන් මේ වන විට ගොතමාලාවේ ඉතා සුළු ගෝත්‍රික පිරිසක් බවට පත්වෙලා. ඔවුන්ගේ වත්මන් නායකයාම පවසා සිටිනවා 2012 දී ලෝක විනාශයක් කිසිසේත්ම සිදු නොවන බවට.එසේනම් මේ අසත්‍ය ප්‍රචාර ගෙනයන්නේ කවුද?ගෝතමාලා රාජ්‍යයත් සංචාරක ව්‍යාපාරය දියුණු කර ගැනීමේ අරමුණින් මෙවන් ව්‍යාජ ප්‍රචාර ගෙනයනවා. මීට පෙර 2003 දී ලෝක විනාශය සිදුවන බවට මතයක් පැතිර ගියා. පසුව එය 2006 දී බව ප්‍රකාශ වුණා. දැන් එය 2012 දක්වා පැමිණ තිබෙනවා.කොළඹ විශ්ව විද්‍යාලයයේභෞතික විද්‍යා අංශයේ මහාචාර්ය චන්දන ජයරත්න2000 වසරේදී ක 2 ම් වෛරසය මඟින් පරිගණක විනාශ කරනු ලබන බවට මතයක් ද පැතිර ගියා.මේ තවත් එවන් අසත්‍ය ප්‍රචාරණයක් පමණයි. ඇතැමුන් පවසන්නේ දින 3 ක් සූර්යාලෝකය නොලැබී පෘථිවිය අඳුරු වන බවයි.මේ සියල්ලටම දක්වන හේතු කිසිවක් පිළිගැනීමට බැහැ.ලෝක විනාශයක් සිදුවන්න පුළුවන් ක්‍රම තියෙනවා. ඒත් එවැනි විනාශයක් සිදුවන ලකුණු අහලකවත් නැහැ. තවත් වසර මිලියන 4500 ක් වත් ඒ සඳහා ගත වනු ඇති බව කිව යුතුයි.ව්‍යාජ ප්‍රචාර ගෙනයන්නන් පවසන්නේ ප්ලුටෝ ග්‍රහයා තරම් විශාල ග්‍රහ වස්තුවක් පෘථිවියේ ගැටීම නිසා ලෝක විනාශය සිදුවන බවයි. එවන් කිසිවක් මේ වන විට පෘථිවිය ආසන්නයේවත් නොමැති බව ඉහළ අහසේ රඳවා ඇති අධෝරක්ත කිරණ දුරේක්ෂ මඟින් සොයාගෙන තිබෙනවා.එමෙන්ම එවන් ග්‍රාහකයක් තිබුණේනම් සිකුරු සහ අඟහරු ග්‍රහයන්ගේ කක්ෂ වෙනස් විය යුතුයි. නමුත් එවැන්නක් සිදුවී නැහැ. සූර්ය කුණාටු මඟින් ලෝකය විනාශ විය හැකි බව ද තවත් මතයක් ගෙනවිත් තිබෙනවා. සූර්ය කුණාටු ඇතිවීම සාමාන්‍ය දෙයක්. සූර්යය කුණාටු මඟින් චන්ද්‍රිකාවන්ට යම් බලපෑමක් ඇති වී එමඟින් අපේ සන්නිවේදන පද්ධතියේ තාවකාලික දෝෂ ඇතිවන්න පුළුවන්.තවත් මතයක් වන්නේ පෘථිවිය කැරකැවෙන උතුරු දකුණු අක්ෂ මාරු වන බවයි. පෘථිවියේ වයස දැන් අවුරුදු මිලියන 4500 ක්. මේ තාක් එවැන්නක් සිදුවී නැහැ. එසේනම් එකවරම එවැන්නක් සිදු වන්නේ කෙසේ ද?එසේම පෘථිවියේ චුම්භක ක්ෂේත්‍රයේ උතුරු - දකුණු මාරු වන බවටත් මතයක් ගෙනවිත් තිබෙනවා.සෑම අවුරුදු මිලියන 2500 කටම වරක් එසේ උතුරු දකුණු මාරුවීම් සිදුවනවා. එය ගැටලුවක් වන්නේ නැහැ. සෞර ග්‍රහ මණ්ඩලයේ පවතින සියලු ග්‍රහලෝක එක් පේළියකට පැමිණීමෙන් අපට හානිවන බවට ද මතයක් පවතී.එහෙත් ග්‍රහලෝක 3 ක් එක් පෙළට තිබුණ අවස්ථා කොතෙකුත් තිබෙනවා. ඉන් සිදුවූ හානියක් නැහැ. සෞර ග්‍රහ මණ්ඩලයේ සියලු ග්‍රහලෝක එක්වුවද පෘථිවියේ ගුරුත්වාකර්ෂණ බලය ඒ සියල්ලටම වඩා වැඩියි.ලෝක විනාශය සිදුවිය හැකි ක්‍රම කිහිපයක් තිබෙනවා. ඉන් පළමුවැන්න මීට පෙරත් අප කතා කළ පරිදි සූර්යයාගේ හයිඩ්‍රජන් ඉන්ධනය අවසන් වී සූර්යයා විශාල වී පෘථිවිය ඒ තුළ වැටී දැවී යාමයි. සූර්යයාගේ හයිඩ්‍රජන් ඉන්ධනය අවසන් වීමට තවත් වසර මිලියන 4500 ක කාලයක් තිබෙනවා.එමෙන්ම කිලෝමීටර් 10 ක් පමණ විෂ්කම්භයක් ඇති ග්‍රාහකයක් පෘථිවියේ වැදීමෙන් ලෝක විනාශයක් සිදුවීමට පුළුවන්.එවැන්නක් ආසන්නයේවත් නැහැ. එහෙත් මීටර් 250 ක පමණ විෂ්කම්භයක් ඇති ග්‍රාහකයක් දැනට සොයාගෙන තිබෙනවා. එය පෘථිවියට ආසන්න වන්නේ 2036 අපේ‍්‍රල් මාසයේදීය. එහෙත් එය පැමිණීමට පෙර එය ඉවත් කිරීමට විද්‍යාඥයන් කටයුතු සකස් කරනවා.දින 3 ක් පෘථිවිය අඳුරේ තිබී එමඟින් ශාක විනාශ වී ශාක භක්ෂකයන් ද ඒ හරහා මාංශ භක්ෂකයන් ද ක්‍රමයෙන් විනාශ වී යාමට පුළුවන් බව ද මතයක් මතු වී තිබෙනවා. පෘථිවිය එසේ අඳුරු වීමට නම් විශාල න්‍යෂ්ටික බෝම්බ පුපුරා යා යුතුයි. එවන් තත්ත්වයක් දකින්නවත් නැහැ. මේ කරුණු සියල්ල එකට ගත් කළ අපට පෙනී යන්නේ ලෝක විනාශය ගැන කියන සියල්ලම මවාපෑම් බවයි. ඒ මවාපෑම් ඔස්සේ තම පටු අරමුණු ඉටු කර ගැනීමත් එමඟින් ආර්ථික වාසි ලබා ගැනීමට උත්සාහ දරන පිරිසක් බිහි වී ඇති බවයි.සාකච්ඡා කෙළේතාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af1212169</link>
    <topic>ඉවසීමෙන් ක්‍රියාකරමු</topic>
    <author>ඡ්‍යොතිෂඥ රනේෂ් වර්නන් කුමාරසේන</author>
    <content>මේ දිනවල වැඩි වශයෙන් ලෝක විනාශයක් ගැන කියැවෙන ප්‍රවෘත්ති අසන්නට ලැබේ. සමහර මතවාද ‘නියුස්ට්‍රඩන්’ වැනි අනාවැකි කරුවන්ගේ ප්‍රකාශ මත ද, වර්තමානයේ විශ්වාසනීය නිරීක්ෂකයන් සිටින නාසා ආයතනයේ ප්‍රකාශ ද උපයෝගී කරගනිමින් කතාබහ සිදුකැරේ.එම සියලු මතවාදයන් ප්‍රසිද්ධියේ සිදුවන විට ඉතාමත් රහසිගතව හා අප්‍රසිද්ධියේ සංවිධානාත්මක මට්ටමෙන් ක්‍රියාත්මක වන, මිථ්‍යාව පතුරුවා හරින මිථ්‍යා දෘෂ්ටික ආගමික ක්‍රියාකාරකම් ප්‍රසිද්ධියේ හෙළා දැකිය යුතුය.විශ්වයේ සිදුවන වෙනස්වීම් සියලුම ජීවීන්ට මෙන්ම අජීවී වස්තූන්ට ද බලවේගයන් කෙරෙහි ද එකසේ බලපෑමක් ඇතිකරනු ලබන්නකි. විශ්ව ක්‍රියාකාරකම් හා මිනිසා අතර සම්බන්ධතාවය හඳුනා ගැනීම. ඡ්‍යොතිෂය යැයි කියනු ලැබේ. අහසේ පෑයූ දීප්තිමත් තරුවක් නිසා දෙවියන් වහන්සේගේ පුත් යේසුස් වහන්සේගේ පැමිණීම සනාථ වූවා සේම සිදුහත් කුමරුගේ ජන්ම පත්‍රය පරීක්ෂා කර ලොවටම ශ්‍රේෂ්ඨ, ලොවෙහි අග්‍රවන බවට ප්‍රකාශ කළේ ද ඡ්‍යොතිෂයයි.එසේ නම් මම ඡ්‍යොතිෂ විද්‍යාවට අනුව ලෝක විනාශය ගැන කතා කිරීම සරල මාතෘකාවක් නොවන නිසා ඡ්‍යොතිෂය මේ පිළිබඳව ඉතා සරලව කරුණු සඳහන් කිරීමට අදහස් කළෙමි.ලෝක විනාශයකට පෙර සිදුවන වෙනසකට ලක්වීමක් ලෙස මේ සිදුවීම සඳහන් කළ හැක. එනම් 2012 දෙසැම්බර් 23 වැනි දින සෙනසුරු සහ රාහු යන දෙදෙනාගේ හමුවීම ලෝකයෙහි ආර්ථික සමාජයීය, දේශපාලනික සහ ආගමික වශයෙන් පරිවර්තනයකට මුල පිරීමක් ලෙස දැකිය හැක.මේ සියලු වෙනස්වීම් පෞද්ගලික වශයෙන් ද බලපාන අතර රටට බලපාන අයුරු සඳහන් කිරීම පළමුව වැදගත් යැයි සිතමි.කම්කරු ශ්‍රමිකයින්ට ඉතාමත් හොඳ කාලයක් බිහිවන අතර විදේශිකයන්ට අප ශ්‍රමිකයන්ගේ අවශ්‍යතාව බොහෝ වශයෙන් අත්‍යවශ්‍ය වේ. ආයතන ප්‍රධානීන් සහ ප්‍රභූන්ට වැඩ කරන ජනතාව සමඟ ඉවසීමෙන් කටයුතු කිරීමට සිදුවනවා මෙන්ම ජනතාවගේ ඉවසීම ඉක්මවා යන අවස්ථා දැකගැනීම සිදුවේ.ගොවි ජනතාවගේ ශක්තිය ඉස්මතු වේ. ඔවුන්ගේ වගාවන්ට අවශ්‍ය පහසුකම් මෙන්ම බෝගවලට සාධාරණ මිලක් ලබාදීමට වගකිවයුත්තන්ට සිදුවේ. ආනයන භාණ්ඩ කෙරෙහි ඇති වන ප්‍රතිපත්තිමය වෙනස්වීම් නිසා ගොවි ජනතාවගේ උද්යෝගය වැඩි වුවත් ප්‍රවාහන ගැටලු බාධකයක් ලෙස පවතී. ජාත්‍යන්තර වශයෙන් අප ආර්ථිකය කෙරෙහි බලපාන කරුණු රැසක් ප්‍රබල ලෙස ඉස්මතු විය හැක. කෙසේ වෙතත් පුහුණු ශ්‍රමිකයන්ගේ අවශ්‍යතාව සපුරාලීමට හැකිවීම වෙනසකට හේතුවනවා ඇත.සමාජයීය වශයෙන් ගත්කළ ජනතාව රැවටීමෙන් මුලාවෙන් සහ කොන් වීමෙන් වැළකේ. ජනතාව බුද්ධිමත් වේ. අසාධාරණයට ලක් වූ අය මෙන්ම කම්කරු දිළිඳු ජනතාවගේ අවශ්‍යතාවන් සොයා බලා කටයුතු නොකළහොත් ගැටලු රැසකට මුහුණ දිය හැක. ප්‍රභූන් අතහැර කම්කරු නායකයින් හා ඔවුන් වෙනුවෙන් අවංකව පෙනී සිටින්නන් වෙනුවෙන් ක්‍රියාකිරීම පෙන්නුම් කෙරේ. ඉවසීමෙන් කටයුතු කිරීම සියල්ලන්ටම සතුට ගෙන දෙන්නක් වේ.දිළිඳු, වැඩ කරන ජනතාව වෙනුවෙන් පෙනී සිටින දේශපාලන නායකයන්ගේ බලය තව තවත් වැඩි වන අතර එහෙයියන් දේශපාලනය විනාශ වනු ඇත. සෙනසුරු තම උපරිම බලය යොදා ඔළුව නැති රාහු තම පැත්තට නම්මාගනී. එහි ප්‍රතිඵලයක් ලෙස අසාධාරණය වෙනුවෙන් නැඟීසිටීම, අරගලවල යෙදීම්, රහස් කුමන්ත්‍රණ මෙන්ම අන්තර්ජාතික වශයෙන් අප දේශපාලනයට සිදුවන ඇඟිලි ගැසීම්වල වැඩි වීමක් සිදුවීමට ඉඩ ඇත.ඔළුව නැති රාහු මෙහෙයවා සිදුකරනු ලබන ඝාතන රැසක් සිදුවීමට ද ඉඩ ඇත. එහෙයින් මෙම කාලය තුළ කල්පනාවෙන් සහ ඉවසීමෙන් ක්‍රියා කළ යුතු අතර, රහස් කුමන්ත්‍රණ කෙරහි දැඩි අවධානය යොමු කළ යුතු කාලයක් බව ඉතා විශ්වාසයෙන් සඳහන් කරමි.ආගමික වශයෙන් ගත් කළ මිථ්‍යා දෘෂ්ටික ආගම් දැඩි අපහසුතාවට පත්වේ. බොරු කියමින් ජනතාව මුලා කරමින් සිටි ආගමික සංවිධානයන්ට එරෙහිව ජනතාව නැඟී සිටිනු ඇත. බෞද්ධ ජනයා මිථ්‍යා දෘෂ්ටියෙන් මිදෙයි. මිථ්‍යාව පතුරුවා හරිමින් තම බඩ ගෝස්තරය ගැන පමණක් සිතූ ඡ්‍යොතිෂවේදීන්ට ද අපල කාලයක් බව සිහිතබා ගැනීම මැනවි. දුෂ්ශීල පුජකයන්ට ද නරක කාලයක් බව මෙහිලා තවදුරටත් සඳහන් කරමි.ජනතාවත් පූජනීය ස්ථානත් අතර ඇති සම්බන්ධය වැඩි වන නිසා පුජ්‍ය පක්ෂයේ සහයෝගය දේශපාලකයින්ගෙන් ගිලිහී ජනතාව සමඟ ඉදිරියට ඒමක් පෙන්නුම් කෙරේ. ආගමික වශයෙන් ඇතිවන බලපෑම මිනිසාගේ ආධ්‍යාත්මය සුවපත් කරන්නක්ම වේවායි මම ප්‍රාර්ථනා කරමි.රාහු යනු සෞරග්‍රහ මණ්ඩලයේ සිටින අකීකරුම ග්‍රහයා ලෙස නම් දරා සිටී. මිනිසුන් උමතු කරවන, මානසික පීඩනය වැඩිකරවීමට හැකි, නිතර ඇවිද්දවන, ඉක්මන් තීරණ ගැනීමට පොලඹවන, අවිනිශ්චිත ක්‍රියාකාරකම්වල යොමු කරවන ලජ්ජා නැති, බොරු උඩඟුකමින් පිරුණු සිතක් ඇති, නොඉවසිලිමත් ගති ඇති අයකු ලෙස ඉතා ප්‍රසිද්ධය. එමනිසා සෙනසුරුගේ සහ රාහුගේ මේ හමුවීම සෙනසුරුගේ බලාපොරොත්තු ඉෂ්ට සිද්ධ වීමක් ලෙස ද සැලකිය හැක.උපතින්ම රාහු සහ සෙනසුරු සතුරු ස්ථානවල සිටියදී උපත ලැබූ අය ද, රාහු නීච ස්ථානවලදී උපත ලැබූ අය ද, විශේෂයෙන් රාහු හෝ සෙනසුරු මහ දසා අතුරු දසා පසුකරයි නම් කල්පනාකාරී වන්න. ඔබ ගන්නා ක්‍රියාමාර්ග සහ නොඉවසිලිමත්කම තම පවුලේ අයටත් සමාජයටත් හිසරදයක් වීමට ඉඩ ඇත.රට ගොඩනැඟීමට අවශ්‍ය ශක්තිය විදෙස් ගතව සිටින අප සහෝදර ජනතාවගෙන් අපේක්ෂා කළ හැක. මෙම සියලු ක්‍රියාදාමයන් රටේ දුප්පත්කම දුරලීමට අවශ්‍ය අවියක් කරගැනීමට බුද්ධිමතුන්ගේ අවධානය යොමු කළ යුතු කාලයකි.විදෙස් ගතව සිටින බුද්ධිමත් ජනතාව තම රට ගොඩනැඟීමේ අවස්ථාවට සම්බන්ධ වී පරාර්ථකාමී අදහස් පෙරටුකොටගත් අභිමානවත් ශ්‍රී ලංකාවක් වෙනුවෙන් නැඟී සිටීම අපේක්ෂා කරමු.අප රට පිළිබඳව අවධානයෙන් සිටීමට ඉහත කරුණු මා සඳහන් කළ අතර පුද්ගලයාගෙන් පුද්ගලයාට සිදුවන බලපෑමට ඔබ තනිවම මුහුණ දිය යුතු වේ. එමනිසා ඔබගේ පවුලේ දෛවඥ වෙත ගොස් සෙනසුරුගේ සහ රාහුගේ එකතුව ඔබට බලපාන්නේ කෙසේද යන වග පරීක්ෂා කරගන්න.කෙසේ වෙතත් සමස්ත ලෝකවාසී ජනතාව වෙනුවෙන් බෞද්ධ ජනතාව ඉදිරියට විත් මේ සඳහා පිළියම් යෙදිය හැකි බව මගේ විශ්වාසයයි.එමනිසා තුනුරුවන් සරණ ගිය බෞද්ධයාට මෙම අවස්ථාවේදී නියමිත යුතුකමක් හා වගකීමක් වේ. ඉදිරියට එන්න, මහා සංඝයා ආරක්ෂා කරගන්න. සෑම පුජනීය ස්ථානයකම, නිවෙසකම, ව්‍යාපාරික ස්ථානයන්හි ද, අධ්‍යාපනික ස්ථානයන්හි ද, ‘රතන සූත්‍රය’ සජ්ඣායනය කරන්න. මිථ්‍යාවෙන් මිදී ඇස් අරින්න සියලු දෙනාට මෛත්‍රී කරන්න. සත්‍යයට ගරු කරන්න. බොරුව සහ රැවටීම ප්‍රතික්ෂේප කරන්න.මේ ප්‍රතිපත්ති අනුගමනය කරමින් ජීවත්වන ඔබට ඒකාන්තයෙන්ම ජයග්‍රහණය හිමි වනු ඇත. සියලු විනාශයන් හමුවේ ඔබ නොසැලී සිටින අයුරු ඔබම දැක සතුටු වන්න.ඡ්‍යොතිෂඥ රනේෂ් වර්නන් කුමාරසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af1212164</link>
    <topic>2012 -12 -12 දා දහවල් 12.12 ට මිණිපුරයෙන් මිණිකැටයක්</topic>
    <author>සටහන / ඡායාරූප රත්නපුර දිසා විශේෂනිරෝෂණ පෙරේරා</author>
    <content>බුදු සිරිපා වන්දනාවට සමන් දෙවිඳුන්ගේ අඩවිය ලක ලෑස්ති වෙද්දි 12. 12. 12 අමතක නොවන දිනයේ දී මිණිපුරයෙන් අසන්නට ලැබුණේ වාසනාවන්ත පුවතකි.මුළු ලෝකයම මේ සුවිශේෂ දිනය ගැන අවධානයෙන් දෑස් හැර බලා සිටියේය. සමන් දෙවිඳුන්ගේ අඩවිය පමණක් නොව ලොවම මවිතයට පත් කරමින් 12. 12. 12 උපන් වාසනාවන්ත දියණිය මධ්‍යහ්න 12 යි විනාඩි 12 ටම ලොව එළිය බැලුවාය.දොළහ ඉලක්කම් පහක් සපුරන මෙවැනි දරු උපතක් යළිත් කිසිදාක සිදු නොවේ. එහෙත් ඉලක්කම් පහක් සපුරන දිනයක් වේලාවක් නම් තව අවුරුදු සියයකින් නැවත උදාවෙනු ඇත.රත්නපුර මහ රෝහලේ දී උපන් මේ දියණියට තවමත් නමක් තබා නැත.ඇය තම මව සමඟ 14 සිකුරාදා මේ සටහන ලියන මොහොතේදිත් රත්නපුර මහ රෝහලේ සිටී.වාසනාවන්ත 12 දියණියගේ මව ගයනි සුසන්තිකා මහත්මියයි. ඇය මඩබද්දර විදුහලේ ගුරුවරියකි. පියා රුක්මන් ගුණතිලක මහතායි. ඔහු කිරිඇල්ලේ කවුරුත් දන්නා මැණික් ව්‍යාපාරිකයෙකි. ඒ මවටත් පියාටත් උපන් දියණිය මිල කළ නොහැකි මිණි කැටයක් තරම් අගනා දියණියකි.ඇත්තටම අපි වාසනාවන්තයි. දරුවෙකු බලාපොරොත්තුවෙන් සිටි අපට අමතක නොවන දිනයක අමතක නොවන වේලාවක දෝණියක් උපන්නා. මටයි මහත්තයාටයි දැනෙන්නේ ලොව සිටින වාසනාවන්තම දෙමාපියන් අපි බවයි.ගයනි මහත්මිය “අම්මා” කෙනෙකු වුණේ අනෙත් බොහෝ අම්මලාට වඩා අමතක නොවන ආදරණීය සුන්දර මතකයක් සමඟිනි. රත්නපුර මහා රෝහලේ මාතෘ හා ළදරු ඒකකයේ වෛද්‍යවරුන් හෙද හෙදියන් ඇතුළු සමස්ත කාර්ය මණ්ඩලයේ ආදරයට ලක්වූ සුන්දර කිරිකැටියා තුරුලේ තබාගෙන ගයනි එලෙස කීවාය.ගයනිත් රුක්මනුත් විවාහ වී වසර හතරකි. ඔවුන්ගේ සොඳුරු කැදැල්ල සුන්දර කරන ආදරණිය බලාපොරොත්තුව වාසනාවන්ත ලෙස දැන් ඉටුවී තිබේ. රුක්මන් අප සමඟ කථා කළේ හැඟුම්බරවය. පියෙකු වීමේ අභිමානය සිත්හි ඇතිවය.කරදරයකින් තොරව දරුවා ලැබෙන්න කියලා අපි ප්‍රාර්ථනා කළා. බෝධි පූජා තිබ්බා. සමන් දෙවියන්ගේ පිහිට ආශිර්වාදයෙන් අපට දෝණියක් ලැබුණා. ලබන මාසයේ අලුත් නිවසක පදිංචියට යාමට මමත් බිරිඳත් සැලසුම් කර තිබුණා. දැන් අපට අපේ දුවත් සමඟම ඒ නිවසට යාමට පුළුවන්.12. 12. 12 වැනිදා දහවල් මම රත්නපුර මහා රෝහලට ඇවිත් සූතිකාගාරයට පිවිසෙන ගොඩනැගිල්ලේ රැඳී සිටියා. එදින දහවල් 12. 25 ට පමණ මගේ බිරිඳ ගයනිට දුවක් ලැබුණු බව මම දැනගත්තා. දියණිය බිහිවුණේ 12. 12. 12 දහවල් 12 යි 12 බව දැනගත්තාම මට එය අදහාගන්නත් බැරිවුණා. 12. 12. 12 බබා ලැබෙන බව වෛද්‍ය උපාලි ජයවර්ධන මහතා දින ලබා දී තිබුණා.විශේෂඥ වෛද්‍ය උපාලි ජයවර්ධන මහතා ගයනිගේ සායනික කටයුතුවලදී වෛද්‍ය උපදෙස් ලබා දුණි. රත්නපුර මහා රෝහලේ වෛද්‍යවරියන් වන උත්තරා හා කුමාරි මෙනෙවියන් ද ගයනිගේ දරු ප්‍රසූතියේ දී වෛද්‍ය කටයුතු සිදු කරන ලදී.මිණිපුරයෙන් ලොවට දායාද වූ මිණි කැටයක් බඳු දියණියටත් ඇය බිහිකළ මවටත් සුමන සමන් සුරිදුන්ගේ ආශිර්වාදයෙන් නිදුක් නිරෝගි සුවය ප්‍රාර්ථනා කරන්නෙමු.සටහන / ඡායාරූප රත්නපුර දිසා විශේෂනිරෝෂණ පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af1212166</link>
    <topic>පුංචි අයට දැනුම දෙන්න හඳමාමට සවන් දෙන්න</topic>
    <author>සටහන සහ ඡායාරූපයටිරෝනි වෑවලගේසැමියා කේ. ජයතිලක සමඟ</author>
    <content>ප්‍රවීණ ගුවන්විදුලි නිවේදිකා සුමනා ජයතිලක“හඳමාමා වැඩසටහනේ පටිගත කිරීම්වලදී පුංචි දරුවන් සහභාගි වෙනවා. ඔවුන් නියමාකාරයෙන් හසුරුවාගෙන වැඩසටහනට අවශ්‍ය දේ ලබා ගැනීම අභියෝගාත්මකයි. හැබැයි සුන්දරයි. හුඟක් වෙලාවට පොඩි දරුවෝ හඬනවා. ඉතින් මොකද කරන්නෙ? ඔවුන් නළවා ගන්න ඕනේ. පුංචි දරුවන්ට හඬන්න එපා කියලා වැඩක් නෑ. මමත් ඔවුන් එක්ක හඬනවා. ටික වෙලාවක් ගියාම දරුවන්ට හිනා යනවා. ඔවුන් නැළවෙනවා. එතැනදී තමයි මම හඬන්න එපා කියලා ඔවුන් වැඩසටහනට යොමුකර ගන්නේ...”ඇය මවක සදිසිය. නැත නැත. ඇය තුළ තවමත් කුඩා දරුවකු ජීවත්වන බව පැහැදිලිවම පෙනේ. එබැවින්ම ඇය එක් ලෙසකින් මවක්, මිත්තණියක් වන්නා සේම කුඩා දැරියක ද වන්නීය. ඇතැම් විට ඇය ළමා මනෝ විද්‍යාව ගැන ගැඹුරින් හදාරා නැතුවා වන්නට පුළුවන.එහෙත් ප්‍රායෝගිකව ඇය තරම් දරුවන් ගැන අවබෝධයක් බහුතරයක් ළමා වැඩසටහන් ඉදිරිපත් කරන මාධ්‍යවේදීන්ට නම් නැති බව පැහැදිලිය. ඒ සඳහා හොඳම සාක්ෂිය වන්නේ ඇය දරුවන් අමතන අන්දමයි. ඔවුන් වටහා ගන්නා අන්දමයි. අදහස් ප්‍රකාශනයට සහ ඒ ඔස්සේ නිර්මාණකරණයට දරුවන් පොලඹවා ගන්නා අන්දමයි. ඇය යළිත් තමා සතු ඒ අපූරු ශක්‍යතාව මා හමුවේ පෙන්නුම් කරමින් තම අත්දැකීම් පවසන්නීය.“මම දැන් දරුවන්ගෙන් අහනවා, ඔයාලා ලොකු වෙනවා, අම්මා වගේ, තාත්තා වගේ. තාත්තා කාර් එකේ වැඩට යනවා. ඔයත් ඒ වගේ කාලෙදි මොනවද කරන්න කැමති කියලා. එක දරුවෙක් අපූරු උත්තරයක් දුන්නා.“මම කැමතියි මුදලාලි කෙනෙක් වෙන්න.”වෙනස් උත්තරයක්. මම ඇහැව්වා ඇයි ඔයා මුදලාලි කෙනෙක් වෙන්න කැමති...“එතකොට මට ඇති තරම් සීනි බෝල කන්න පුළුවන්නේ...”අප ද දන්නා හඳුනන කාලයේ සිට ඇය ඉදිරිපත් කළ “හඳමාමා” වැඩසටහන් සේම ඇයගේ අත්දැකීම් ද රසවත් ය. එපමණ ද නොවේ. ඇය මා හමුවේ එකී අත්දැකීම් පවසන අන්දම ද රසවත් ය. විශේෂයෙන් ඇය භාවිත කරන වචන අවධානය යොමු කරවා ගැනීමට සමත් ය. එයට හේතුව එම වචන සුලබ ඒවා නොවීමයි. එසේ නොවන තරමටම සරල ද වීමයි. වැඩසටහන සම්බන්ධයෙන් උදෘතයන් දෙමින් එවන් වූ වචන පරාසයක සැරිසැරුව ද ඇය සාමාන්‍ය කතාබහේ දී සාමාන්‍ය කාන්තාවක්ම වූවාය.“මම උපන්නේ 1937 දී. කොළඹ, නාවල. අම්මා පුංචි කාලෙදිම මියගියා. එතනදී මටයි මල්ලිටයි, නංගිටයි අම්මා විතරක් නෙමෙයි, අම්ම බිහි කරන්න සූදානම් වුණු පුංචිම මල්ලිත් නැති වුණා. තාත්තා වෙන විවාහයක් කර ගත්තේ නැහැ. අපිව හැදුවේ තාත්තයි, තාත්තගේ අම්මයි, නංගියි. මම අධ්‍යාපනය ලැබුවේ මියුසියස් පුහුණුවීමේ පාසලෙන්.ඒ කාලේ පාසලේ ගොඩක් විෂය බාහිර කටයුතු කෙරුණා. මමත් ගොඩක් දේට දක්ෂයි. පාසලේ ගුරුවරයකු වුණු කේ. ජී. පෙරේරා මහත්මයා රේඩියෝ සිලෝන් එකට එනවා නොයෙක් වැඩසටහන්වලට. එතුමා මගේ දක්ෂතාවන් හඳුනාගෙන හිටියා. ඒ නිසා ගද්‍ය පාඨ කොටස් කියවන්න, පද්‍ය ගායනා කරන්න මාවත් කැඳෙව්වා. ඒ විදිහට තමයි මම මුලින්ම ගුවන්විදුලියට ආවේ. එතකොටත් මම පාසල් ශිෂ්‍යාවක්.”දැනට හැත්තෑ පස් වසරක ජීවිත අත්දැකීම්වලට හිමිකම් කියන ඇය පවසන අන්දමට ඉන් අර්ධයකටත් වඩා වැඩි කාලයක් ගුවන්විදුලිය හා බැඳී සිටින්නීය. ගුවන්විදුලිය මඟින් කළ හැකි හඬ මෙහෙවර යොවුන් වියේදීම මැනැවින් වටහා ගන්නා සුමනා ජයතිලක කිසි විටෙකත් ඉන් බැහැර වීමට නොසිතන්නීය. 1950 වන විට ඇය ගුවන් විදුලියේ හඬ පරීක්ෂණවලින් සමත් වූ ස්වාධීන ශිල්පිනියකි.“දෙවැනි එළිසබත් රැජනගේ මෞලි මංගල්‍යය නිමිති කරගෙන ගුවන්විදුලියේ විශේෂ වැඩසටහන් කීපයක්ම ප්‍රචාරය වුණා. එතනදී එක් පැදි පෙළක් ගායනා කළේ මමයි. ඒ කවි ලිව්වේ හියුබත් දිසානායක. ඒ කාලේ ගුවන්විදුලි වැඩසටහන්වලට සහභාගි වුණාම හඬ ප්‍රචාරය වන මිනිත්තුවකට රුපියල් දෙකයි පනහ බැගින් ගෙවනවා. එතකොට මම ඉදිරිපත් වෙන වැඩසටහන් ප්‍රචාරය වුණු ගුවන් කාලයට අනුව මට රුපියල පහළවක් විතර ලැබුණා. ඒ කාලේ අපේ ගෙදර හරිහම්බ කරන කෙනෙකුට හිටියේ තාත්තා විතරයි. ඒ නිසා මට ලැබුණු මුදල ලොකු පහසුවක් වුණා.”ගුවන් විදුලිය හා බැඳුණු අතීත මතක අතරට ඇය තම විවාහය පිළිබඳ රසවත් කතාව ද එක් කරන්නීය. එය වඩාත් රසවත් වන්නේ ඇයගේම ප්‍රකාශන විලාසය නිසාවෙනි. එකල පැවති ‘ජ්‍යෙෂ්ඨය’ නමින් හැඳින්වූ විභාගයේ ප්‍රතිඵල නිකුත් වීමත් සමඟම ඇය විවාහප්‍රාප්ත වූවාය. ඒ පසුකාලීනව ප්‍රකට සාහිත්‍යවේදියකු වූ කේ. ජයතිලක ශූරින් සමඟිනි.“පාසලේ ඉන්න කාලේ එක දවසක් ගුරු මණ්ඩලය විනෝද චාරිකාවක් ගියා. ගුරු මණ්ඩලයේ යහළු මිත්‍රයන් කීප දෙනෙකුත් ඒකට සහභාගි වුණා. ශිෂ්‍යාවන් කිහිප දෙනෙකුටත් චාරිකාවට සහභාගි වෙන්න වරම් ලැබුණු නිසා ඒ කීප දෙනා අතරට මාත් අයත් වුණා. ඔහු චාරිකාවට සහභාගි වෙලා තිබුණේ ගුරු මණ්ඩලයේ මිත්‍රයෙක් විදිහට. එදා මම බොහොම විනෝදකාමීව හැසිරුණා. සින්දු කිව්වා, කවි කිව්වා. ඔහු චාරිකාවේදී මට කතා කළේවත් නැහැ. ඒත් මා ගැන ඇතිවුණු අදහස සඳහන් කරලා විදුහල්පතිනියට ලියුමක් ලියලා තිබුණා. මගේ තාත්තා මුණ ගස්වන්න කියලා. පස්සේ ඔහු අපේ ගේ හොයාගෙන ආවා. ඉක්මනින් විවාහයත් සිද්ධ වුණා. අපට දරුවෝ හතර දෙනෙක් ඉන්නවා. විවාහයෙන් පස්සේ මගේ සැමියාගෙන් මගේ නිර්මාණවලට ලැබුණේ විශාල දායකත්වයක්. කොටින්ම ගුවන් විදුලි වැඩසටහන්වලට මා කැටුව ගියෙත් ඔහුයි.”ඉන් පසුව විවර වන්නේ ඇගේ ජීවිතයේ වේදිකා නාට්‍ය හා බැඳුණු පැතිකඩයි. ගුවන් විදුලි ශිල්පිනියක් ලෙස ප්‍රචලිත වුවද ශ්‍රී ලාංකේය වේදිකා නාට්‍ය ක්ෂේත්‍රයේ ඇගේ දායකත්වය ද අති මහත්ය. මහා සාහිත්‍යවේදී සරච්චන්ද්‍රයන්ගේ නාට්‍යවලින් ආභාසය ලබන සුමනා ජයතිලක පසුකාලීනව තවත් ප්‍රසිද්ධ අධ්‍යක්ෂවරුන් රැසකගේ නාට්‍ය සඳහා රංගනයෙන් දායක වන්නීය.“ඒ 1963 විතර. මම හරි ක්‍රියාශීලී චරිතයක්. දක්ෂකම් හුඟක් තිබුණා. මගේ සැමියා මා ඉතා හොඳින් තේරුම් ගත් අයෙක්. ඔහු මා කැටුව ගියා මහාචාර්ය එදිරිවීර සරච්චන්ද්‍ර ළඟට. ඒ තමයි මගේ නාට්‍ය ජීවිතයේ ආරම්භය. මුලින්ම මට ලැබුණේ අත්වැල් ගායනය. ඒත් පස්සේ මම රංගනයෙන් දායක වුණා. පී. වැලිකලගේ රත්නාවලී, මැටි කරත්තය, බලන කපොල්ල යන නාට්‍යවල රඟපෑවා. ඔහුගේ දවසක වෙනස කියන නාට්‍යයේ එකම කාන්තා චරිතය කළේ මමයි. ගුණසේන ගලප්පත්තිගේ කුණ්ඩලකේෂි, මූදු පුත්තු යන නාට්‍යවල චරිත නිරූපණයත් මට හිමිවුණා. මහාචාර්ය සරච්චන්ද්‍රයන්ගේ එලොව ගිහින් මෙලොව ආවා, හස්ති කාන්ත මන්තරේ, පබාවතී කියන නාට්‍ය තුනේ රඟපෑමට ලැබීම මම සලකන්නේ වාසනාවක් හැටියටයි.”ඇය තම රංගන ජීවිතය එසේ සිහිපත් කරන්නීය. ඒ ශ්‍රී ලාංකේය වේදිකා නාට්‍ය සහෘද පිරිස ඇගේ රංගන හැකියාවන් හඳුනාගත් යුගයයි. එහෙත් සැබැවින්ම ඇගේ සහජයෙන් ලත් සැබෑ කුසලතාව කැටිව ඉලක්කගතව තිබුණේ වෙනම ඉසව්වක් කෙරෙහිය. ඒ ඉසව්වේ හිමිකරුවන් වූයේ දේශයේ ළමා පරපුරයි. ඇයගේ මහා මෙහෙවර ඇරැඹෙන්නේ එතැනිනි. ඒ 1963 බව ඇයගේ මතකයයි. වෙළෙඳ සේවයේ ළමා වැඩසටහනක් කිරීමේ ආරාධනාවක් ඇයට ලැබෙන්නේය. ඒ එවකට වෙළෙඳ සේවයේ අධ්‍යක්ෂ ධුරය හෙබැවූ ලිවී ආර්. විජේමාන්න ගෙනි.“මේක අලුත්ම අත්දැකීමක් වුණා. මොකද? මම කලින් ළමා වැඩසටහන්වලට දායක වෙලා තිබුණට ඒ සියල්ල විකාශය වුණේ වෙළෙද සේවයෙන් නෙමෙයි. ඒ සඳහා වාණිජමය ඉලක්ක තිබුණේ නැහැ. මෙතනදි මට උපදෙස් ලැබුණේ අනුග්‍රාහකයාටත් ප්‍රසිද්ධියක් ලැබෙන, රටේ දරුවන්, පොදු ශ්‍රාවකයන් අතර ප්‍රසිද්ධියට පත් වන වැඩසටහනක් කරන්නයි. ඉතිහාසයෙන් මට උදාහරණ තිබුණේ නැහැ. නමුත් මට මේ අලුත් ආරාධනාව අභියෝගයක් වුණේ නැහැ. වැඩසටහනේ අධ්‍යක්ෂ වුණේ කේ. ඒ. ඩබ්ලිව්. පෙරේරා. එතුමා තමයි වැඩසටහනට හඳමාමා කියන නම දැම්මේ.ලොව ගනඳුරු දුරු කරන්න ගුණ නුවණට මඟ පෙනෙන්න පුංචි අයට දැනුම දෙන්න හඳමාමට සවන් දෙන්නවසර ගණනාවක සිට අපේ ළමා පරපුරට ඉතාම හුරුපුරුදු ඒ වදන් ලියවුණේ මගේ අතින්. ගායනා කළේ මිල්ටන් පෙරේරා. මේ සරල පද හතරට සෞම්‍ය සංගීතයක් ලබා දුන්නේ පී. එල්. ඒ. සෝමපාල. මට ලැබුණු උපදෙස් අනුව වෙළෙඳ සේවයට ගැළපෙන අන්දමට වැඩසටහන සකස් කළා. එතනදී මම කරපු මූලික වෙනස්කම තමයි අහගෙන ඉන්න ළමයින්ගෙන් ප්‍රතිචාර ලබන්න සැලසුම් කිරීම. ස්වදේශීය සේවයේ අතිශයින් ජනපි‍්‍රය වූ ළමා මණ්ඩපයෙන් හඳමාමා වෙනස් වුණේ අන්න එතනදී.හඳමාමා වැඩසටහන ඇතුළේ ආරම්භයේ දී චිත්‍ර පිටුව, ප්‍රශ්න පිටුව, වාක්‍ය පිටුව කියලා කොටස් තුනක් තිබුණා. දරුවන්ගේ ප්‍රතිචාර සම්බන්ධයෙන් මූලික වුණේ චිත්‍ර පිටුව. ඒක වුණේ මේ විදිහට. මට අහන්න ලැබුණු ජන කතා, බණ කතා, වීර කතා මම චිත්‍ර පිටුවේ දී දරුවන්ට අහගෙන ඉන්න කියනවා.ඊට පස්සේ දරුවන්ට තියෙන්නේ කතාව අහගෙන ඉඳලා ලබපු වින්දනය චිත්‍රයකට අඳින්නයි. ඒ චිත්‍ර චිත්‍ර පිටුවට ලැබුණාම මම ඒ චිත්‍ර හරියට අගය කරනවා. දරුවා ඇඳලා තියෙන්නේ ඉරි කෑලි ටිකක් වුණත් ඒ එයාගේ ප්‍රකාශනය. එයාගේ වින්දනය. ඒක මට වටිනා ප්‍රතිචාරයක්. ආ... මේ ඉන්නේ මහදැන මුත්තා වෙන්න ඇති නේද? හරි අපූරුයි’ ඔන්න ඔය වගේ ප්‍රතිචාර මම චිත්‍රය කියවමින් දරුවන්ට ලබා දෙනවා. ලංකාවේ පළමුවැනි වරට විද්‍යුත් මාධ්‍යයට චිත්‍රය සම්බන්ධ කරලා සෞන්දර්ය අත් විඳින්න පටන් ගත්තේ හඳමාමා වැඩසටහන තමයි. ප්‍රශ්න පිටුව දරුවන්ගේ සාමාන්‍ය දැනීම වෙනුවෙනුත්, වාක්‍ය පිටුව නිර්මාණකරණයට දරුවන් පෙලඹවීමේ තවත් අරමුණක් ලෙසිනුත් ක්‍රියාත්මක වුණා.”එලෙසින් සුමනා ජයතිලක හඳමාමා හෘදයාංගම ළමා වැඩසටහනේ ආරම්භය සනිටුහන් කරන්නීය. එක්තරා වකවානුවකදී රටේ දරුවන් අතර ජනපි‍්‍රයතම වැඩසටහන වූයේ හඳමාමාය. ඒ සඳහා හොඳම උදාහරණය වන්නේ හඳමාමා සමඟ හැදී වැඩී අද වැඩිහිටි පරපුරට අයත්ව සිටින පිරිස සැලකිල්ලට ගැනීමයි. හඳමාමාට වසර පනහක් සපිරෙන මේ මොහොතේ එදා හඳමාමා රසවිඳි දරුවෝ අද වියපත්ව වැඩිහිටියන් ලෙස අතීත මතක ස්මරණය කරන්නෝය. හඳමාමා නිර්මාතෘ සුමනා ජයතිලක ඒ බව පවසන්නේ ඉමහත් ආඩම්බරයෙනි.“ජනමාධ්‍ය ඇමැති කෙහෙළිය රඹුක්වැල්ල මහතා කියනවා පොඩිත්තෙක් විදිහට හඳමාමා වැඩසටහනට සම්බන්ධ වුණු හැටි තවමත් හොඳට මතකයි කියලා. බන්ධුල ගුණවර්ධන ඇමැතිතුමත්, එස්. එම්. චන්ද්‍රසේන නියෝජ්‍ය ඇමැතිතුමත් හඳමාමා වැඩසටහනට සහභාගි වෙලා තියෙනවා. පනස්වැනි සංවත්සරයේදී හඳමාමා වැඩසටහනට පොඩිත්තන් ලෙස දායක වුණු කිහිප දෙනෙක්ම උත්සවය මෙහෙයවීමට දායක වෙනවා. රත්නා ලාලනී ජයකොඩි, ප්‍රදීපා ධර්මදාස, හේෂාන් ගමගේ, සිසිර ප්‍රනාන්දු, සහන් රංවල සහ දර්ශන ප්‍රමෝද් ඒ අතර ඉන්නවා. මේ පිරිස හඳමාමා පනස් වසරක අතීතය එදාට සිහිපත් කරාවි.”අඩසියවසක මිහිරි මතක ඉපදෙන හඳමාමා ස්වර්ණ ජයන්ති සැමරුම් ප්‍රසංගය ලබන විසි එක් වැනිදා ගුවන් විදුලියේ ආනන්ද සමරකෝන් මැදිරියේ දී පැවැත්වීමට නියමිතය. ඒ ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙනි. හඳමාමා වෙනුවෙන් වසර පනහක් තිස්සේ වෙහෙසුණු සුමනා ජයතිලක පනස් වැනි සංවත්සරය වෙනුවෙන්ද එකසේ ශ්‍රමය කැප කරමින් සිටින්නීය. ඇය අත නොයෙකුත් ලිපි ලේඛන රැසකින් පිරී ඉතිරී යන දිනපොතයි. ඇය කාර්යබහුලත්වය මඳකට අමතක කරමින් දිනපොත පෙරළා තම දරු මුනුපුරන්ගේ ඡායාරූප කිහිපයක් ගෙන මට දක්වන්නීය. ඒ අතරින් ඇය විශේෂත්වයක් පෙන්වන්නේ තම මුනුපුරු පිරිසටය. සැමියාගේ වියෝව ද දරා ගත් ඇය අද තම මුනුපුරු මිනිබිරියන් සතුට ලෙසින් සලකන්නා සේය. එහෙත් ඇය සොහොයුරියක, මවක, මිත්තණියක වූයේ ඔවුන්ට පමණක් ද? නැත. පනස් වසරක් පුරාවට හඳමාමා සමඟ රැඳි ශ්‍රී ලාංකික ළමා පරපුර ඒ ගැන සාක්ෂි සපයන්නේය.“හඳමාමා වැඩසටහනේ කාලයෙන් කාලයට නොයෙකුත් වෙනස්කම් සිද්ධ වුණා. ආරියසේන මිල්ලවිතානච්චි, ගුණතුංග කේ. ලියනගේ, ලැම්බට් පෙම්මාවඩු, කේ. එස්. වික්‍රමරත්න වරින් වර හඳමාමාගේ කොටසට හඬ දායක කළා. අද වෙනකොට ජූඩ් අයිවන් මාමාගේ චරිතයට හඬ දායකත්වය සපයනවා. නිෂ්පාදකවරුන් වෙනස් වෙලා වෙනස් වෙලා ඇවිත් තුෂාරි පෙරේරා වර්තමානයේ හඳමාමා නිෂ්පාදනයට දායක වෙනවා. අද බොහෝ විද්‍යුත් මාධ්‍යවල තිබෙන්නේ දරුවන් වැඩිහිටියන් බවට පත්කරවන වැඩසටහන්. ඒවා ළමා වැඩසටහන් නෙමෙයි. ඒත් ඒවා අද ජන සමාජය ආකර්ෂණය කරගෙන. හරවත් ගුණාත්මක වැඩසටහන්වලට විකාශන කාලය තෝරා බේරා ගැනීමත් අසීරුයි. දැන් හඳමාමා සෑම සෙනසුරාදා දිනකම පස්වරු 6.30 - 7.00 අතර ප්‍රචාරය වෙනවා. දරුවන්ටම කැපවුණු මෙවැනි කාල වේලාවක් හඳමාමා වෙනුවෙන් වෙන්කර දීම සම්බන්ධව මම ශ්‍රී ලංකා ඉන්ෂුවරන්ස් ආයතනයට ස්තුතිවන්ත වෙනවා. ඒ වගේම ගුවන් විදුලියේ සභාපතිතුමාටත් මගේ ස්තුතිය පුද කරනවා.”ඇය වචනයෙන් මෙන්ම ක්‍රියාවෙන් ද බොහෝ ආදර්ශ සපයන්නීය. දශක හයකටත් වඩා කාලයක් පුරා දිවෙන අත්දැකීම් කිසිසේත් සුළුකොට තැකීමට නොහැකිය. කාලයට ඇය වියපත් කිරීමට නොහැකිවා සේය. ඇය කාලයත් සමඟ ඉදිරියට යන්නීය. එය හරවත් දේ අගයන මවුපියන්ගේ, ඔවුන්ගේ දරුවන්ගේ වාසනාව නොවේ ද? හඳමාමා සමඟ වැඩුණු පොඩිත්තන් අද වැඩිහිටියන්, මවුපියන් බවට පත්ව ඔවුන්ගේ දරුවන් ද හඳමාමා සමඟ වැඩෙනු දැකීම අපේක්ෂා නොකරන්නේ ද? සුමනා ජයතිලක මාතාව ඉසිඹුවක් ගැන සඳහනක් නොකරන්නීය. ඒ වෙනුවට ඇය පවසන්නේ තම ඉදිරි බලාපොරොත්තු සම්බන්ධයෙනි.“සමහරු මගෙන් ඇහුවා ඇයි ලියන්නේ නැත්තේ කියලා. මම කිව්වා මම කතා කරන කෙනෙක්. ලියන කෙනෙක් නෙමෙයි. මගේ සැමියා ලිව්වා. ඒත් දැන් මට හිතෙනවා කතන්දර ටිකක් ලියන්න ඕනෙ කියලා. මම දන්න ළමා කතා විශාල ප්‍රමාණයක් තියනවා. ඒ අතරින් අකුරු කරපු පළවැනි ළමා කතා ගොනුව මෙවර සංවත්සර උත්සවයේදී ‘ළමා කතන්දර - පළවෙනි අංකය’ නමින් එළි දැක්වෙනවා. ඉදිරියේදී මම තවත් ළමා කතන්දර ලියාවි.”සටහන සහ ඡායාරූපයටිරෝනි වෑවලගේසැමියා කේ. ජයතිලක සමඟකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af1212167</link>
    <topic>රේඛා</topic>
    <author>රූපාන්ති බුලත්සිංහල</author>
    <content>පුංචි කාලේ අපි ඉගෙන්නෙ එහෙමයි. ඒ කියන්නෙ පුංචි කාලේ දරුවන් සමාජයට වැඩදායී ලෙස හැදෙන්න අවශ්‍යයි. පාසලකදී මෙන්ම නිවසකදී තමයි දරුවෙක් හැඩගස්වන්නේ. ඒ නිසාම නිවසෙ වටපිටාවත්, පාසලක වටපිටාවත් හොඳින් තියෙන්න ඕනෙ. එහෙම නැත්නම් ඒක ගැටලුවක් විතරක් නෙවෙයි අනාගත පරපුරට කරන හානියක්.අපේ මේ සූදානම පාසලක් අවට අපිරිසිදු කළ පිරිසක් ගැන එවැනි කතාවක් කියන්න. මේ පිරිස පාසල සමීපයේ ගණිකා මඩමක් පවත්වාගෙන ගිහිල්ලා. අන්තිමේදී මේ සිද්ධිය කනින් කොනින් ආරංචි වුණා. බදුරලිය ප්‍රදේශයේ හා හෝ ගාලා මේ සිද්ධිය පැතිරුණහම හැමෝගෙම ඇස් ඇරුණා. කොහොම වුණත් ඕනෙම නැති දේවල් පාසලක් ඉදිරිපිටට නෙවෙයි, කොහේට වුණත් ඕනෙම නැහැ.‘මාළු පාන්’ කතාවක්මාළු පාන් ඇතුළේ තියෙන්නේ මාළු, ඒත් සමහර ඒවා ඇතුළේ මාළු වෙනුවට තියෙන්නේ නිකංම නිකං එළවළු ටිකක්. අල බතල දෙකේ වෙනසක් නැතිවෙන විදිහට ඒවත් රිංගවනවා. හරියට හරි මාළු පාන් කාල තියෙන්නෙ කීයෙන් කී දෙනා ද? ඇත්තටම මාළු කියලා කිව්වට මේක මේ මාළු පාන්ම නොවෙන බව තේරෙන්නේ පස්සේ. මේ කතාව කිව්වේ මාළු පාන් ඇතුළේ දමා තිබූ වෙනත් දෙයක් මතක් වෙලා. ඒක මේ රසවත් කරන දෙයක් එහෙම නෙවෙයි. ගංජා මාළු පාන් ඇතුළට මාළු වගේ දාපු ගංජා. මේක මේ හැදුවේ විකුණන්න එහෙම නෙවෙයි. ගංජා ප්‍රවාහනය පහසු කරන්න. කොහොමද ටිකිරි මොළේ කිව්වට ආයිබොවන්ඩ. මේ මාළු පාන් වැඩි දවසක් ප්‍රවාහනය කරන්න ලැබුණේ නැහැ. අතේ මාට්ටු වුණා. එකපාරක් දෙපාරක් ගත්තහම කැරකිලා වැටෙනවා. ශරීර පෝෂණය වෙනුවට ශරීරයට ලැබෙන්නෙ මත.රඟපෑම සහ අසුවීමමේ ලෝකයම රඟමඬලක් කිව්වේ ෂේක්ස්පියර්. අපි හැමෝම ඒ රඟමඬලෙ නළුවෝනේ. එහෙම හිතාගෙන බොහොම දෙනෙක් නොයෙක් රඟපෑම්වල නිරත වෙනවා. මේ රඟපෑම් නිසා සමහර අය ඒවාට අහුවෙනවා. ඒ ඇරුණහම වෘත්තිමයෙන් රඟපාන අයත් ඉන්නවා. මේ කතාව ඒ වගේ කෙනෙකුත් රඟපෑමකට අහුවෙලා.රඟපාන කෙනෙක් රඟපෑමකට අහුවුණහම වැඩේ කොහොම ද? ඒකනේ අරුමේ. මේක මේ වෙලා තියෙන්නේ නිළියකට. වාහනයක් ගන්න යෑමේ දී ව්‍යාජ ලිපි ලේඛනවලට එයා අහුවෙලා. අන්තිමට තමයි දන්නේ මේවා බොරු ලිපි ලේඛන කියලා. පේනවානේ ඒකෙ වග, රඟපාන්නියක් රඟපෑමකට අහුවෙලා. අනේ කාලේ වනේ වාසේ කියලා කියන්නේ නිකංයැයි.ළමා කාලයපිළිවෙළකටඕනෑපාසලකින් කෙරෙන්නේ සිප් සතර ක්‍රමවත්ව ලබා දෙමින් සාරදහම් අගයන අනාගත පරපුරක් බිහි කිරීම. ඒක පාසලකට අයත් යුතුකමක් වගේම වගකීමක්. ළමා කාලය නිසි ලෙස පිළියෙල නොවුණහොත් යෞවනය සහ වැඩිහිටි වයස් අතරමං වෙන්නේ නිරායාසයෙන්. අද මුළු සමාජයම ඒ බව දැනගෙන. ඒත් ඒ වල්මත් වීම නැවත හදන්න බෑ. සමහර මිනිස්සු වැඩිහිටි වයසට පත්වුණහම මංමුලා වෙලා. ඒ මුල් කාලයේ නොලැබුණ සාරධර්මවල ප්‍රතිඵල.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af12121610</link>
    <topic>ප්‍රසිද්ධ අයට චෝදනා වැඩියි</topic>
    <author>නීතිඥ අනුර හෑගොඩ</author>
    <content>පසුගියදා එංගලන්තයේ ගුවන්විදුලි චැනල හිමි සුප්‍රසිද්ධ ධනවතකුට මහ අකරතැබ්බයක් වුණා. ඔහුගේ නම ස්ටෙෆාන් ග්ලෙන්සර්.තචඵබ ටථ සහ තවත් චැනල් කීපයක් අයිති මොහු ලන්ඩන් උමං දුම්රියේ දී කාන්තාවකට ලිංගික අතවර කිරීමේ වරද මත අත්අඩංගුවට ගැනුණා. ජර්මනියේ උපත ලද ස්ටෙෆාන් පනස් එක් හැවිරිදි තිදරු පියෙක්. මොහු කාන්තාවන්ගේ පසුපස ප්‍රදේශය දෙස බලමින් කීප වරක් ලන්ඩනයේ උමං දුම්රියෙන් එහාට මෙහාට ගමන් කරමින් සිටියා. නමුත් ඔහුට නොදැනුවත්ව ලන්ඩනයේ ගමනාගමන පොලීසියේ සිවිල් ඇඳුමෙන් යුත් නිලධාරීන් දෙදෙනකුගේ උකුසු ඇසට මොහු ගැටී තිබුණා.ලන්ඩනය එහෙම සෙල්ලම් කරන්න පුළුවන් තැනක් නෙවෙයි. ආරක්ෂක කැමරා පද්ධති හැමතැනම. කිසි අරමුණක් නැතිව දුම්රියට නඟිමින් බහිමින් සිටි මොහු ඔක්ස්ෆර්ඩ් සර්කස් නමැති ජනාකීර්ණ උමං දුම්රිය පොළේ සිටි කාන්තාවන් දෙදෙනකුට අනවශ්‍ය ලෙස ඉතාම සමීපව සිටගෙන සිටිනවා දුටු පොලිස් නිලධාරීන් ඔහුට නොදැනෙන්න ඔහු ලුහුබැන්දා. කාන්තාවන්ගේ ඇඟේ තැවරෙමින් දුම්රියේ ගමන් කළ ඔහු බොන්ඩ් ස්ට්‍රීට් නැමැති දුම්රියපොළෙන් බැස තවත් කාන්තාවකගේ පසුපස හිට ගනිමින් දුම්රියට නඟින්නට සූදානමින් සිටියා. දුම්රියට ගොඩවූ පසු තම ඉදිරිපස කාන්තාවගේ පසුපස ප්‍රදේශයේ තැවරෙනු දුටු පොලිස් නිලධාරීන් සැනෙකින් ඔහු අත්අඩංගුවට ගත්තා. ලිංගික අතවර කිරීමට උසාවියේදී වරද පිළිගත් ඔහු කීවේ තමාගේ රෝගයකට පිළියමක් ලෙස පානය කළ ගංජා හේතුවෙන් ඔහුගේ මනස විකල් වී මෙවැනි දෙයක් සිදුවුණු බවයි. කෙසේ වෙතත් ඔහුට දඬුවම් දීම දෙසැම්බර් 20 දා දක්වා කල් තබා තිබෙනවා.මේ අතර රේඩියෝ සහ රූපවාහිනී ක්‍ෂේත්‍රයේ ප්‍රමුඛයකු ලෙස සැලකුණු වසරකට පෙර මියගිය ජිමි සැවිල්ට විරුද්ධව බාලවයස්කාර ලිංගික අපචාර චෝදනා 450ක් සහ දූෂණ චෝදනා 31ක් දැනට ඉදිරිපත් වී ඇති අතර දිනෙන් දින එම සංඛ්‍යාව වැඩිවෙමින් පවතී. ඔහු දැනට ජීවතුන් අතර නැතත් ඔහු කටයුතු කළ බීබීසීයේ ඔහු සමඟ එකල කටයුතු කළ සුප්‍රසිද්ධ රේඩියෝ, රූපවාහිනී චරිත ගණනාවක් මේ ආකාරයේ චෝදනාවලටම හසුවී පොලිස් අත්අඩංගුවට ගෙන ප්‍රශ්න කිරීම් කර තිබෙනවා.මෙයින් ප්‍රධානතමයා වන්නේ මැක්ස් ක්ලිෆඩ් නැමැති මහජන සම්බන්ධතාවන් පිළිබඳ බ්‍රිතාන්‍යයේ අංක එකේ පුද්ගලයායි. පසුගිය අවුරුදු හතළිහ පනහ තිස්සේ ඔහු කළේ බ්‍රිතාන්‍යයේ සහ ඇමෙරිකාවේ ප්‍රසිද්ධ පුද්ගලයන්හට චෝදනා, අකරතැබ්බයන් වූ විට එයට මැදිවී චෝදනා දෝෂ අවම කර ගැනීමේ කාර්යයේ යෙදීමය. එංගලන්තයේ ටීවී, පුවත්පත්, රේඩියෝ ආදියේ අයිතිකරුවන් මෙන්ම කර්තෘවරුන් බොහොමයක් මොහුගේ මිතුරන් වන නිසා ඔහුගේ සේවාදායකයන් පිළිබඳව ඒවායේ පළ වන ප්‍රවෘත්තිවල හානිය අවම කරගැනීමේ හැකියාව මොහු සතුව තිබිණි.නමුත් පසුගිය සතියේ එංගලන්ත පොලිසිය මඟින් මොහු අත්අඩංගුවට ගනු ලැබූ අතර ඒ පිළිබඳව මහත් ප්‍රසිද්ධියක් මාධ්‍ය විසින් ලබා දී තිබිණි. බාලවයස්කාර ලිංගික අපචාර චෝදනා ප්‍රතික්ෂේප කරන ඔහු අවසානය දක්වා සටන්කරන බව කියා තිබේ.ජිමී සැවිල් ජීවත්ව සිටිය දී ඒ පිළිබඳව චෝදනා ඉදිරිපත් කර තිබුණේ දෙතුන්දෙනෙක් පමණි. එහෙත් බීබීසීයත් පොලිසියත් ඒවා ඒ හැටි ගණන් නොගත් අතර ජිමීට විරුද්ධව පුවත්පතක් සකසා තිබූ වාර්තාවක් ද පලකිරීම නවතා දමන ලදී. ඔහු ඒ තරම් බලගතු පුද්ගලයකුව සිටියේ ය. එහෙත් දැනට පවතින විශාල චෝදනා ප්‍රමාණය අතරතුර නිත්‍ය වශයෙන්ම අපචාරයට ලක්වූවන් පමණක් නොව මුදල් ගරා ගැනීමේ අභිලාෂයෙන් අසත්‍ය ප්‍රකාශ කරන අය ද සිටින බව කතාවට භාජනය වී ඇත.මෙවැනි අසත්‍ය චෝදනාවක් පසුගියදා කොන්සර්වැටිව් පාක්ෂික සුපිරි ධනවතකු වූ සර් රොබට් මැක්ඇල්බයින් වෙත එල්ලවිණි. දැනට තිස්එක් වැනි වියේ පසුවන පුද්ගලයෙක් ළමා නිවාසයක සිටින අවදියේ එනම් වසර 2000 දී රොබට් විසින් තමා අපයෝජනයට ලක් කරන ලදැයි චෝදනා නැඟීය. මේ පිළිබඳව විමසූ බීබීසී නිව්ස් නයිට් අංශය ඒ පිළිබඳව වාර්තාමය ප්‍රවෘත්තියක් විකාශය කළ අතර රොබට් මැක්ඇල්පයින් හට නිදහසට කරුණු කීමට ඉඩක් දී තිබුණේ නැත. රොබට් මැක්ඇල්පයින් එය සහමුලින්ම ප්‍රතික්ෂේප කළ අතර ඒ පිළිබඳව පසුව විමර්ශනයක් කළ බීබීසීය එය වැරැදි පුවතක් බව පිළිගෙන ඔහුගෙන් සමාව අයැදී ය.එහෙත් ඒ වන විටත් ජීවිතයේ කිසිම දිනෙක විෂමාචාර පිළිබඳව චෝදනාවක් ලැබ නොසිටි ශ්‍රීමත් රොබට් මැක්ඇල්පයින් බ්‍රිතාන්‍ය පුරා අපකීර්තියට පත්ව සිටියේ ය. නිසි ලෙස විමර්ශනය නොකොට කරන අභූත චෝදනාවකින් පසු සමාව ගත්තද පලක් වන්නේ නැත. ඒ බ්‍රිතාන්‍යයේ කීර්තිමතුන් රැසක් එළිවන විට බිමට ඇද දැමීමට එහි මාධ්‍යය සැදී පැහැදී සිටින නිසා ය.එහෙත් මුලින් කියූ කරුණ පිළිබඳව සලකා බලා එංගලන්තයේ බස් දුම්රිය ගමනා ගමනයේ යෙදෙන අය කාන්තාවන් දෙස ආකර්ෂණය නොවී සිය ගමන්බිමන් වල යෙදෙනු ඇතැයි තරයේ විශ්වාස කරමු.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af12121611</link>
    <topic>තාත්තාගෙන් නැටුම වගේම අම්මාගෙන් ඉවසීම දායාද ලෙස ලැබුණා</topic>
    <author>සාගරිකා දිසානායක ජයසිංහඡායා - සුදම් ගුණසිංහ</author>
    <content>උපුලී මෑතකදි ඔබගේ නර්තනයක් අපිට දකින්න ලැබුණේ නෑ. දැන් නැටුම නවත්වලාද?සාකච්ඡාව අරඹණු රිසින් මා ඇගෙන් ඇසුවා.”අපොයි නෑ. තවම නටනවා. හැබැයි දැන් ඉස්සර තරමටම මම නටන්නේ නෑ. අපි දෙන්නාම දැන් නටනවාට වඩා අපේ නර්තන කණ්ඩායම මෙහෙයවනවා. කණ්ඩායම හරහා අපේ නැටුම් ඉදිරිපත් කරනවා.”නර්තන කණ්ඩායම බොහොම කාර්ය බහුලයි නේද?ඔව්. බොහෝම. දිනපතාම වගේ මේ රටේ හෝ වෙනත් රටක කොතනක හෝ සන්දර්ශනයකට සහභාගි වෙන්නට තිබෙනවා.නර්තන කණ්ඩායමේ කී දෙනෙක් ඉන්නවාද?තිහක් පමණ සිටිනවා.ඔවුන් හැම දෙනා ඔබේ කණ්ඩායමේ ස්ථිර සාමාජිකයන්ද?ඔව්. ඔවුන් වෙන රැකියාවක් කරන්නේ නෑ. දිනපතාම පෙ.ව. 10 සිට ප.ව. 2.00 දක්වා ඔවුන් මේ නිවසට පැමිණ පුහුණුවීම්වල යෙදෙනවා.මේ පුහුණුව කවර ආකාරයේ එකක්ද?එය හුදු නැටුමට පමණක් සීමා වූවක් නොවේ. අපි නැටුමට ශිල්පියාගේ මුළු සිරුරත් මනසත් එකසේ ඊට හුරු කරවනවා. නැටුම සම්පූර්ණයෙන් ම හොඳ භාවනාවක්. සාර්ථක නර්ථනයක් ඉදිරිපත් කරන්නට හිත එක්තැන් කර ගැනීම අත්‍යවශ්‍යයි. හොඳින් පුහුණු වූ අපේ ශිල්පීන්ට අපි භාවනාක්‍රම, ව්‍යායාම, ආශ්වාස ප්‍රස්වාස කිරීමේ අභ්‍යාස වගේම නර්තනය පිළිබඳ දර්ශනයත් උගන්වනවා.මේ විෂයයන් උගන්වන්නේ කව්ද?චන්න. ඔහු හැම දේම අලුතින් සොයා යන ගැඹුරින් හදාරන ඒ මඟින් නව නිර්මාණ කරන කෙනෙක්.ඔහු මේ විෂයයන් පිළිබඳ දැනුම ලබා ගන්නේ කොහොමද?නැටුමේ මූලාරම්භය වගේම ඒ ඒ නර්තන විෂයය පිළිබඳව ඔහු මේ රටේ සිටි සෑම ප්‍රවීණ නර්තන ගුරුවරයකුගෙන්ම හොඳින් හදාරා තිබෙනවා. චිත්‍රසේන – වජිරා යුවළ, අපේ තාත්තා වැනි ගුරුවරුන්ගෙන් උඩරට නැටුම පිළිබඳ වගේම අපේ රටේ පවතින අනෙකුත් නැටුම් සම්ප්‍රදායයන් ගැනත් ඔහු හොඳීන් හදාරා තිබෙනවා. වෙනත් රටවලට ගියත් ඒ පිළිබඳව ලියැවුණු පොත පත රැගෙන එනවා. ඔහු ලබාගත් දැනුම ඔහු අපටත් ලබා දෙනවා.අපට කීවේ, ඔබත් ඔහුගෙන් ඉගෙන ගන්නවාද?ඔව්. මමත් හැමදාම ඒ පුහුණුවීම්වලට සහභාගි වෙනවා. ව්‍යායාම් කරනවා. දර්ශනය පිළිබඳ භාවනා සහ යෝග ක්‍රම ඉගෙන ගන්නවා. මේවා ගැඹුරින් අධ්‍යයනය කරන විටයි මට තේරෙන්නේ අපි මොනවද දන්නේ? තව කොයිතරම් දේවල් අපිට ඉගෙන ගන්න තියෙනවද කියලා?මේ ඉගෙන ගන්නා කරුණු නිර්මාණවලට උපකාරී වෙන්නේ කොහොමද?සෑම ශිල්පියකුටම එකම ආකාරයට සාර්ථකව උපරිම ශක්තිය යොදලා රංගනයේ යෙදෙන්න මේ පුහුණුව හා දැනුම උපකාරී වෙනවා. චන්න හැම විටම අලුත් නිර්මාණයක් කරන්නයි උත්සාහ කරන්නේ. ඒ නව නිර්මාණ සඳහා මේ දැනුම උපකාරී වෙනවා. අලුතින් කරන නිර්මාණය ඉදිරිපත් කරන්නේ ශිල්පීන්. ඔවුන්ගේ රංගනය සාර්ථක වුණොත් පමණයි නිර්මාණය සාර්ථක වෙන්නේ. ජනතාව දන්නේ නෑ සාර්ථක නිර්මාණයක් ඉදිරිපත් කරන්න කොයි තරම් කැප වෙන්න ඕනෑද කියලා.මේ නිර්මාණ සඳහා ඔබෙන් ලැබෙන දායකත්වය කෙබඳුද?ඇතැම්විට නර්තන, චලන, ඉරියව් හා අවස්ථා නිරූපණය පිළිබඳ මගේ දැනුම මම චන්න සමඟ බෙදා ගන්නවා. බොහෝවිට නැටුමේ මූලික සංකල්පය හා නර්තන නිර්මාණය චන්නගේ. ඒත් මගේ සහය අවශ්‍ය වූ විට මා එයට දායක වෙනවා.බොහෝ විට නිර්මාණ සඳහා අවශ්‍ය ඇඳුම් නිර්මාණය කෙරෙන්නේ මා අතින්. චන්නයි මමයි සාකච්ඡා කරලා රෙදි තෝරාගෙන ඇඳුම් ආභරණ ආදිය නිර්මාණය කරනවා.ඔබ කලාව ජන්මයෙන් දායාද කොටගත් දියණියක්. ඔබේ පියා ඇසුරේ ගත කළ ඒ ළමා විය කෙබඳු වූවක්ද?මගෙත් නංගී ජයවන්තිගෙත් ළමා කාලය ගෙවුණේ මහා කලාගාරයක් තුළ කියලයි මට නම් හිතෙන්නේ. මගේ පියා මේ රටේ ප්‍රථම රජයේ ලලිත කලායතනයේ නර්තන අංශයේ ප්‍රථම විදුහල්පතිවරයා. ඒ වගේම උඩරට නැටුම ලෝකයට ගෙනගිය පුරෝගාමි කලාකරුවෙක්.තාත්තා ඇසුරු කළේ මේ රටේ හිටි ඉහළම ප්‍රභූවරු. ඉහළ කලාකරුවෝ. තාත්තා හමුවෙන්නට අප පදිංචිව සිටි රාජගිරියේ සහ මාදින්නාගොඩ නිවෙස්වලට නිතරම මේ ප්‍රභූවරුන්, කලාකරුවන් ආවා ගියා. අපි හැදුණේ වැඩුණේ මේ උසස් පුද්ගලයන් හා තාත්තා අතර වන සංවාද විවාදවලට කන් දෙමින්. අලුත් නිර්මාණවල රසය අසමින් දකිමින්.කවුද නිතරම ආ ගිය කලාකරුවන්?මහගමසේකර, අමරදේව, ලයනල් අල්ගම, සෝමදාස ඇල්විටිගල, එඩ්වින් සමරදිවාරක, ඩී.බී. ධනපාල, ගුණපාල මලලසේකර, ජේ.ඩී.ඒ. පෙරේරා වැනි කලාකරුවන් වගේම ඒ කාලෙ හිටපු පණ්ඩිත හාමුදුරුවන් තාත්තා ළඟින් ඇසුරු කළා.පුංචි කාලෙම ඔබත් නැටුමට යොමු වෙන්න ඇති.?ඔව් බහ තෝරන කාලේ පටන්ම කනට ඇහුණේ ජන ගී, වන්නම්, තොවිල් කවි, බෙර දවුල් හඬ. තාත්තාගේ ගාම්භීර ඒ වගේම ළයාන්විත කටහඬ. මේවා උදේ දවල් රෑ අහන දකිනකොට පුංචි කාලේ ඉඳලාම නැටුමටමයි හිත ගියේ.ඔබ අධ්‍යාපනය ලැබුවේ?මුලින්ම මියුසියස් විද්‍යාලයට. ඉන්පසුව දේවි බාලිකා විද්‍යාලයට. අවසානයට විසාකා විද්‍යාලයට. කැලණිය විශ්ව විද්‍යාලයෙන් ලලිතකලාවේදී උපාධිය ලබා ගත්තා.ඇයි ඒ තරම් පාසල් මාරු කළේ?තාත්තා වගේ ම අම්මාත් නැටුම් ශිල්පිනියක්. අපේ නැන්දා චිත්‍රා අල්ගම. ඈත් නැටුම් ගුරුවරියක්. නංගිගෙයි මගෙයි අධ්‍යාපන කටයුතු බලා කියාගෙන ලොකු සහයෝගයක් දුන්නේ නැන්දා. ඈ උගන්වන පාසල්වලට තමයි අපිත් ගියේ. නැන්දා ඒ ඒ පාසල්වලට මාරු වී යන විට මාත් ඒ පාසලට එක්ක ගියා.ඔබේ අම්මා කව්ද?ප්‍රේමලතා. ඈත් නැටුම් පරපුරකින් පැවත එන්නියක්. මුල් කාලේ නර්ථන ශිල්පිනියක්.පසුව?මුල් කාලේ තාත්තාගේ නැටුම් සන්දර්ශනවල නැටුවත් අප ඉපදුණු පසු ඈ නැටුමෙන් ඉවත් වී තාත්තාගේ කටයුතුවලට සහය වෙමින් අප බලා කියා ගත්තා.ඈ කෙබඳු චරිතයක්ද?මහා ඉවසීමේ බලයක් ඇති, ඉතාම නිවුණු තැන්පත් චරිතයක්.එහෙම කියන්නට හේතුව?ඈ තාත්තාගේ ගමනට පූර්ණ සහය දෙමින් ඔහුගේ කටයුතු වලට අවශ්‍ය හැමදේම ඉටු කර දුන්නා. තාත්තාට බොහොම ගරු කළා. කවදාවත් අම්මා තාත්තාගේ වචනයකට පිටින් ගියේ නෑ. කවදාවත් අම්මා තාත්තා සමඟ දබර වෙනවා අපි අහලා නෑ. අපිවත් බලාගෙන ගේ දොර වැඩපල සියල්ලත් බලාකියා ගත්තා.ඔබේ පියා සැර පරුෂ චරිතයක්ද?නෑ. තාත්තා හරිම ආදරණීයයි. ඒත් බොහොම දැඩියි. වේලාවක් කීවොත් වේලාවට වැඩ කළ යුතුයි. වැඩක් කරනවා නම් ඒ වැඩේ හරියටම කළ යුතුයි. අපිවත්, ශිෂ්‍යයන්වත් තාත්තාට පිටින් ගියේ නෑ. තාත්තා අපිට හරිම ආදරේ බව දන්නවා වුණත් අප තුළ ඔහු කෙරෙහි විශාල ගෞරවය මුසු බියක් තිබුණා. අපි හැම ප්‍රශ්නයක්ම තාත්තාට ඉදිරිපත් කළේ අම්මා හරහායි.ඔබ පියාගෙන් නර්තනය දායාද කර ගත්තා. මවගෙන් උරුම වූයේ මොනවාද?ඉවසීම. විශාල ලෙස ඉවසන්නට පුරුදු නොවුණා නම් චන්න වැනි අතිශය කාර්ය බහුල නර්ථන ශිල්පියකු සමඟ මට මේ ගමන මේ තරම් දුරක් සාර්ථකව එන්න බෑ.එහෙම කියන්නේ ඇයි?අපේ තාත්තා, චන්න වගේ පුද්ගලයන් පවුලට පමණක් සීමා වූ චරිත නොවෙයි. ඔවුන් රටට වගේම ලෝකයටත් පොදු වූ සමාජයීය චරිත. ඔවුන් ගෙවන ජීවිත බොහොම කාර්ය බහුලයි. ඇතැම්විට පවුල දරුවන් වෙනුවෙන් කැපකළ යුතු කාලය නිර්මාණ වෙනුවෙන් හෝ සමාජය වෙනුවෙන් කැප කරනවා. බිරිය හා දියණියක වශයෙන් අප එය හොඳින් තේරුම් ගත යුතු වෙනවා.ඔබට චන්න හමුවුණේ කොහොමද?මා උසස් පෙළ පන්තියේ ඉගෙනුම ලබන කාලේ. ටවර් හෝල් පදනමෙන් නැටුම් කණ්ඩායමක් හැදුවා. ඒ කණ්ඩායමට ලංකාවේ දක්‍ෂතම නැටුම් ශිල්පීන් සහභාගී වුණා. මමත් චන්නත් ඒ කණ්ඩායමට තේරුණා. අපේ තාත්තා ඒ කණ්ඩායම භාරව කටයුතු කළා. එමඟින් ප්‍රථම වතාවට චීනයේ නැටුම් සන්දර්ශනයක් සඳහා යන්නට අපට අවස්ථාව ලැබුණා. එහිදී චන්න හඳුනා ගත්තා. ඒ ඔහු චිත්‍රසේන – වජිරා යුවළගෙන් නැටුම් හදාරා ඒ ඇසුරින් අලුතින් ඔහුගේම ශෛලියක් ඉදිරිපත් කරන්නට උත්සාහ දැරූ කාලේ.ඉතින්?ඉතින් ඔහුගේ අලුත් රංගන වින්‍යාසය කෙරෙහි මගේ සිත ඇදිලා ගියා. මා ඔහුට ආරාධනා කළා අපේ තාත්තා ඉගැන්වූ පණීභාරත කලායතනයට සම්බන්ධ වෙලා ඔහුගේ ශෛලිය අපේ සිසුන්ටත් උගන්වන්න කියලා.ඔහු ආරාධනාව පිළිගත්තාද?ඔව්. ඔහු ඇවිත් අපේ පන්තියේ ඉගැන්වුවා.ඉන් පස්සේ?චන්නටත් – මටත් යුග නර්ථන අංග ඉදිරිපත් කරන්න අවස්ථාව ලැබුණා.ඉන් පස්සේ චන්න – උපුලි යුගයක් ඇරැඹුණා?ඔව් ඉබේම. මගේ නමත් චන්නගේ නමත් ක්‍ෂෙත්‍රයේ පැතිරී ගියා. අපි දෙදෙනාගේ සංකලනයත් හොඳට ගැළපුණා.ඉතින් කවුද මංගල යෝජනාව කළේ?චන්න. පස්සේ මම තාත්තාට කීවා. අප දෙදෙනාගේ එක් වීමෙන් නැටුම් කලාවට යහපතක් වේවි කියලා හිතලා තාත්තා ගේ ආශීර්වාදය ලබා දුන්නා.ඔබ දෙපළ විවාහ වුණේ?1990 වසරේදි. අපේ දූ අසේකා උපන්නේ 1992 දි.අසේකා දැන් සුන්දර යුවතියක්?ඔව්. ඈ මෙවර කොළඹ කාන්තා විද්‍යාලයෙන් උසස් පෙළ විභාගය සඳහා පෙනී සිටිනවා.ඈ හදාරන්නේ කුමන විෂයයන්ද?රංගනය හා නාට්‍ය කලාව ඇතුළු කලා විෂයයන්.ඈ නැටුමටත් හපන්?ඇයටත් මට වගේම උපතින්ම එය පිහිටා තිබෙනවා.ඈත් අනාගතයේ වෘත්තීය නැටුම් ශිල්පිනියක් වේවිද?බොහෝ විට එහෙම වේවි. අංග රචනය ඇතුළු නර්තනයට අදාළ විෂයයන් පිළිබඳ ඉන්දියානු සරසවියකට ඇතුළු වී උසස් අධ්‍යාපනය ලබන්නටත් ඈ කැමතියි.නැටුමයි පවුල් ජීවිතෙයි සමබරව පවත්වාගන්නේ කොහොමද?පවුලම නටන නිසා අමුතුවෙන් පවුල් ජීවිතේ ලොකු අවුලක් වෙන්නේ නෑ. ගේ දොර පරිපාලනය වගේම ඉවුම් පිහුම් කටයුතුත් සියල්ලම චන්නගේ අම්මා සොයා බලා ඉටු කරනවා. ඒක මට ලොකු හයියක්.ඔබ වාසනාවන්ත ලේලියක්?ඔව්. ඒ අතින් මම වාසනාවන්තයි.ගෙවුණු අතීතය ගැන මොකද හිතෙන්නේ?දැන් මට පනහ ලබන්නත් ළඟයි. මුළු ජීවිතේම කළේ නටපු එක තමයි. රටේ මිනිස්සු මොනවා කිව්වත් මගේ අවංක හැඟීම ලාංකීය නැටුම් කලාව ලෝකය වෙත ගෙන යන්නට, අපේ නැටුම් කලාවේ උන්නතිය උදෙසා මමත් චන්නත් ;ලාකු මෙහෙවරක් කළා කියන එකයි.ළඟදී අලුතින් නිර්මාණ කරනවාද?ඔව්. නෙළුම් පොකුණ රංග ශාලාවේ ප්‍රථම වාර්ෂික සංවත්සරය සඳහා මහාචාර්ය ආරියරත්න ඇතුගල මහතා විසින් පිටපත ලියන ලද ‘මහසෝන් සමයම’ නර්තන සන්දර්ශනයට නැටුම් නිර්මාණය කරන්නේ චන්න. මමත් ඊට දායක වෙනවා. රිදී රැයක් 10 වැනි ප්‍රසංගයට සූදානම් වෙනවා. පිටරටවල් කිහිපයකට සංදර්ශන සඳහාත් ඇරැයුම් ලැබී තිබෙනවා.ඔබේ අනාගත පැතුම?ඇෙඟ් පතේ ශක්තිය, නිරෝගී සුවය තියෙන තුරුම නර්තනයේ යෙදීම. අපිත් වයසට යනවා. එතකොට පේ‍්‍රක්‍ෂකයන් අපේ නැටුම් බලන්න කැමති වෙන්නේ නෑ. එදාට අනාගත පරපුරට ශිල්පය බාර දිලා විවේක ගන්නව. අපට සමුදෙමින් උපුලී කීවා.සාගරිකා දිසානායක ජයසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af12121612</link>
    <topic>නිහඬ වුණ සිතාරය</topic>
    <author>සංගීත විද්‍යා අධ්‍යයනාංශයේ මහාචාර්ය කෝලිත භානු දිසානායක</author>
    <content>පණ්ඩිත් රවි ශංකර් හින්දුස්තානි රාගධාරී සංගීතයෙහි පතළ මහා චරිතයකි. ශ්‍රේෂ්ඨ සංගීතඥයෙකි. සංගීතයෙහි දිව්‍යමය භාෂිතය සමනික්‍රමණය කළ මහා ප¼ඩි රුවනකි. “ගාන්ධර්ව“ යන පදයෙහි නිර්වචනයට ඉඳුරාම ගැලපෙන අකාලික වැයුම් අමාවක සංස්කාර ගුණෝපිත මනුෂ්‍ය ගාන්ධර්වයෙකි. හෙවත් මිනිසුන්ගේ සංගීතඥයෙකි.ඉහත හැඳීන්වීමෙන් අප අතරින් නොබෝදා සමුගත් ශ්‍රේෂ්ඨ භාරත පුත්‍රයෙකුගේ ප්‍රායෝගික ජීවිතයෙහි අගය මොනවට පැහැදිලිවේ. මේ මහා සංගීතඥයාගේ දීර්ඝ සංගීත චාරිකාව සංගීත ශික්ෂණ ශාස්ත්‍ර විද්‍යා විෂයෙහි මෙන් ම ශික්ෂණ ශාස්ත්‍ර ගවේෂණයෙහි කොතරම් වැදගත් වන්නේ ද යන්න පිළිබඳව මෙම ලිපිය මඟින් අවධානය යොමු කෙරේ. යථෝක්ත වැදගත්කම අවබෝධ කර ගනු පිණිස ප්‍රථමයෙන් උත්තර භාරතීය සංගීත වංශය මෙන් ම සංගීත අධ්‍යාපනයෙහි පිළිවෙත් හා ප්‍රායෝගික පසුබිම සුළුවෙන් හෝ හැඳිනගත යුතු ය. එම හැඳින ගැනීම ඇසුරෙහි පමණි පණ්ඩිත් රවි ශංකර් දැකිය හැකි වන්නේ.භාරතීය සංගීත වංශයෙහි “මාර්ග“ සහ “දේශී” වශයෙන් සංගීතය දෙආකාර කොට දක්වා ඇත. “මාර්ග“ සංගීතය දෙවියන්ගේ හෝ දිව්‍යමය සංගීතය වන අතර “දේශී” සංගීතය පුහුදුන් මිනිසා හට ය. භාරතීය සංගීතයෙහි භාව, රස, අර්ථ සහ ධ්‍යාන යන සංකල්ප ගැඹුරින් විමසීම මඟින් තහවුරු වන්නේ මිනිසා අතර භාවිත “දේශී” සංගීතයෙහි දිව්‍යමය මාර්ගය අන්තර්ගතව පවතින බවයි. සංගීතය ශික්ෂාකාමී ලෙස පරිහරණය කරන විට දිව්‍යමය තත්ත්වයට අදාළ ශිල්පියා පාත්‍ර වන්නේ නිතැතිනි. ඔහුගේ හෝ ඇයගේ ස්වරය තුළ දෙවියන් වැඩ වාසය කරයි. භාරතීය සංගීතයේ සෑම ස්වරයකට ම දේවත්වය සම්බන්ධ කොට ඇත. ස,රි,ග,ම,ප, ධ සහ නි යන ස්වර හතට පිළිවෙළින් අග්නි, බ්‍රහ්ම, සරස්වතී, මහදේව, ලක්ෂමිපති, ගනේෂ සහ සූර්ය හා දේවතාවන් අධිපතිත්වය දරන බවට විශ්වාස කෙරේ.භාරතීය සංස්කෘතික ජීවිතයට අනුව කල්පනා කරන විට මෙය හුදෙක් ම මිත්‍යාවක් ලෙස ඉවතලිය නොහැකි ය. සෑම ස්වරයක ම පවතින අදෘශ්‍යමාන ශක්ති විෂයික බව ඊට සාක්ෂි සපයයි. ස්වරයක ගැබ්ව ඇති ධ්වනි අනුපාතය නිසි ලෙස හසුරුවන්නා දෙවියන් දකියි. දිව්‍යමය භාෂිතය ඔහු හෝ ඇය සතු ය. සංගීතයෙහි දිව්‍යමය මාර්ගය ඔහු හෝ ඇය ඉදිරියෙහි පවතින්නේ ය. පණ්ඩිත් රවි ශංකර් මෙහි විස්තර කළ ආකාරයට සෑම ස්වරයක ම දිව්‍යමය බව නිසි ධ්වනි අනුපාතය සමඟ සුරක්ෂා කරමින් හසුරුවන්නේ පෙළහර පාන්නාක් මෙනි. එය ඇදහිය නොහැකි ය. “මෙවන් වැයුම් අමාවක නිරත වන්නෝ දෙවිවරු නොවන්නේ ද?” යැයි අසා දකින කෙනෙකුට සිතෙනු ඇත.“මේ යන්නේ දිව්‍යමය මාර්ගයක නොවේ ද?” අයෙක් විමසති. මේ මහා සංගීතඥයා “දේශී” සංගීතයෙහි “දිව්‍යමය මාර්ගය” පසක් කරගත්තේ ය. පණ්ඩිත් රවි ශංකර් පෙර කල මහා පින් ඇත්තෙකි. එතුමා සංස්කාර ගුණෝපිත වන්නේ අපූර්ව සංසාර චාරිකාවෙහි ප්‍රාර්ථනා කළ අභිසංස්කාර බලයෙනි.රවි ශංකර් “සාධනා” ලබන්නේ අල්ලාඋද්දීන් ඛාන් ශ්‍රේෂ්ඨ ආචාර්යවරයාගෙනි. “සාධනා” යනු ගුරුකුල අධ්‍යාපනයෙහි ශිෂ්‍යයෙකු විසින් ලබන “කායික” හා “මානසික” ශික්ෂණයයි. මෙම අධ්‍යාපනික පිළිවෙත සංගීතය ඇසුරෙහි භාවිත වන්නේ අතිශය වටිනා සංගීත ශික්ෂණ ශාස්ත්‍ර විනය මෙන් ම පුද්ගල විනය ද ඇති කරමිනි. මෙවැනි ගුරුකුල අධ්‍යාපනයකින් දමනය කළ සංගීතඥයෙකු ගේ ගායන වාදන ඇසුරෙහි විද්‍යාමාන වන ප්‍රධාන ලක්ෂණ කිහිපයකි. සංගීත ශික්ෂණ ශාස්ත්‍ර විෂයෙහි සංකල්පීය සහ ප්‍රකාශන අගයයක් ස්පර්ශ කිරීම මීට අදාළ ය. ස්වර, රිද්ම, තාල සහ සංගීත ප්‍රබන්ධ මඟින් නිරූපණය කෙරෙන අනේක විධ වූ සංකල්ප හා ප්‍රකාශන අගයයක් පණ්ඩිත් රවි ශංකර්ගේ ප්‍රායෝගික ජීවිතයට සම්බන්ධ කොට විමසීම මඟින් එතුමා ස්වකීය සංගීත අධ්‍යාපනයෙහි ඇති කරගත් “සාධනා” කෙතරම් යථාර්ථයක් වී ඇති ද යන්න අවබෝධ කරගත හැකි ය. වසර 92 තරම් ජීවිත කාලයක අඛණ්ඩව පවත්වාගෙන ආ සංකල්පීය හා ප්‍රකාශන අගයෙහි විසල් බව අතුල්‍ය වන්නේ පෙර කී “සාධනා” අනුහසිනි. පුණ්‍ය මහිමය ඇති පුද්ගලයෙකු ලබන නිවැරැදි ශික්ෂණ ශාස්ත්‍ර විද්‍යාත්මක අධ්‍යාපනය රටකට නොව මේ මහා විශ්වයටම වැඩදායක ආයෝජනයකි. පණ්ඩිත් රවි ශංකර් නිවැරදි “සාධනා” වැඩීම මගින් නිවැරදි දැක්ම ඇති කරගත්තෙකි.මිනිසා ස්වභාවයෙන් ම වශී වන්නේ සංගීතයෙහි අත්‍යන්තයෙන් ම රඳා පවතින නාමයටයි. උත්තර භාරතීය සංගීතයෙහි ගයන වයන නාදමය රූපාර්ථ හෙවත් “රාගය” සඳහා දී ඇති නිර්වචනයට අනුව එය ජීවත්වන ප්‍රාණියෙකු හා සමාන කොට ඇත. ඒවා ජීවත් කරවන්නෝ “සාධනා” වඩවාගත් සංගීතඥයෝ ය. උත්තර භාරතීය සංගීතයෙහි පොදු ප්‍රායෝගික තේමාව වන්නේ “රාග“ භාවිතයයි. “රාගය” කාමය හෙවත් බැඳීම ඇති කරන්නේ ය. සංගීතයෙහි සංගෘහිත කාමය හෝ බැඳීම විටෙක ලෞකිකත්වය ඇති කරයි. එම සංගීතයම තවත් විටෙක ආධ්‍යාත්මය හෝ මනෝ සුචරිතය ඇති කරන්නේ ආශ්චර්යවත් ලෙසිනි. මෙය අර්ථ කාමය ලෙස හැඳින්වේ. මේ මහා පඬිවරයාගේ සංගීත නිමැවුම් ලෞකිකත්වය හා අර්ථ කාමය ඇති කරන්නේ නැවුම් සුලලිතයන් ඇති කරමිනි. “අර්ථ කාමය” ඇති කරගන්නේ ශ්‍රාවක මනස යම් උත්තීරණයකට ලක් කරමිනි. එතුමා ලෝක පූජිත සංගීතඥයෙකු වූයේ මෙම විසල් ප්‍රායෝගික සත්‍යය නිසා ය. එතුමා ශිල්පයට අවංක විය. මේ අනුව පණ්ඩිත් රවි ශංකර්ගේ ජීවිතය ශික්ෂණ ශාස්ත්‍ර විද්‍යා විෂයෙහි වැදගත් වන ආකාරය හඳුනාගත හැකි ය.ශික්ෂණ ශාස්ත්‍ර ගවේෂණයෙහි එතුමාගේ ජීවිතය වැදගත්වන ආකාරය “ශාස්ත්‍රීය” සහ පාරිහාරික” වශයෙන් දෙආකාර කොට දැක්විය හැකි ය. හින්දුස්ථානි රාග පරිහරණය කිරීමේදී ඒවායෙහි යථාරූපී ගුණයට තුඩු දෙන න්‍යාය හා පිළිවෙත් පහත සඳහන් පරිදි දැක්විය හැකි ය.1. නාද නිෂ්පත්තිය හා නාදමය ආකෘතියෙහි න්‍යාය.2. ගායනය හෝ සංගීත භාණ්ඩ ආශ්‍රි ශිල්පයෙහි න්‍යාය.3. විශේෂිත පොදු ශිල්ප ක්‍රම.4. නාදය, තාලය, වෘත්තය හෝ මාත්‍රාව සහ තනුව ආශ්‍රිත විවර්ධනයෙහි න්‍යාය.5. ප්‍රාසාංගිකත්වය හා බැඳුණු ධර්මතා හෝ ආචාර ධර්මමෙම න්‍යාය හා පිළිවෙත් සියල්ලම ඉතා සුක්ෂ්මව විග්‍රහ කර ගැනීමට එතුමාගේ පරිපූර්ණ සිතාර් වාදනයක් ශ්‍රවණය කිරීම හොඳටම ප්‍රමාණවත් ය. මෙම වැයුම් අමාවෙහි වෙසෙස් ගුණයක් ලෙස දැක්විය හැකි වන්නේ යථා රූපී සංගීතය තුළ ද නිර්මාණාත්මක වියමන සිදු කරන ආකාරයයි. ලොවක් වශී වූයේ මෙම විරල ගුණයටයි. යථාරූපී සංගීතය ඇසුරෙහි සිදු කරන නිර්මාණාත්මක වියමන රාගය’ ජීවත් කරවීමට අවශ්‍ය ආශ්වාසය ලබා දෙන්නේ ය. එමඟින් රසික පර්ෂදය ආස්වාදය ලද්දාහු ය. රවි ශංකර් සමහර රාග ඇසුරෙහි නිර්මාණාත්මක වීම නිසා හෙතෙම රාගධාරි සංගීතයෙහි ස්වාධිපත්‍යය, නිර්මල බව හා සම්ප්‍රදාය අත් හැරීමට අකමැති සංගීතඥයින්ගේ දෝෂ දර්ශනයට ලක් විය. ඔහු හිතුවක්කාර තීරණ ගත්තේ ය. විවිධ රාග විෂයෙහි නවතම ස්වර සංගනි හෝ රාග වාචක නිර්මාණය කරන ලද්දේ වෙනස්වන නවතාව කෙරෙහි යොමු වෙමිනි. නමුත් මහා සම්ප්‍රදායෙහි අනිවාර්ය ව්‍යවහාරය හෝ රීතිය එලෙසින් ම ආරක්ෂා කළේ ය. තවද මේ මහා සංගීතඥයා භාරතීය සංගීතයට නව සංස්කරණ ඉදිරිපත් කළේ ය. පැය 2 හෝ ඊට ආසන්න කාලයක කරනු ලබන වාදනයක සියලු ප්‍රායෝගික භාවිතයක් ඒකරාශී කොට ඇතැම් වාදන විනාඩි 7 කට සීමා කොට ඉදිරිපත් කළේ ය.එය බොහෝ දුරට අවස්ථානුරූපීව භාවිත කරන ලද්දේ බටහිර ප්‍රේක්ෂකයා වෙනුවෙනි. මෙවැනි ක්‍රියා හමුවේ ද එතුමා දෝෂ දර්ශනයට ලක්විය. අනභිභවනීය සම්ප්‍රදායකට හානි පමුණුවන්නේ යැයි චෝදනා එල්ල විය. නමුත් ඒවා සියල්ල කාලයත් සමඟ අවලංගු තර්ක බවට පත්විය. උත්තර භාරතීය සංගීතයෙහි පාරිහාරික සංචරණි සංහිතාව බටහිරට හඳුන්වාදීමේ හා ජනප්‍රිය කරවීමේ ගෞරවය හිමිවන්නේ පණ්ඩිත් රවි ශංකර් හට ය. බටහිර රසික ප්‍රජාව අමන්දානන්දයට හා විශ්මයට පත් වූයේ භාරතීය සංගීතයෙහි සෘති සංවාදය, තාල නියමයෙහි හා රිද්ම රචනයෙහි සංකීර්ණ භාවිතයන් හමුවෙහි ය. මුල් කාලීනව එතුමාගේ නිත්‍ය සහාය තබ්ලා වාදකයා වූයේ උස්නාද් අල්ලා රඛාය.භාරතීය සංගීතයේ රාග විෂයෙහි එන ප්‍රමාණ සෘති ආන්තරික භාවිතය බටහිරට නවමු අත්දැකීමකි. බටහිරට ඇත්තේ ස්වර පුවරුවෙහි හඳුනාගත් ශුද්ධ හෝ කෝමල ස්වර පමණකි. නමුත් භාරතීයයන් හට සප්තකය තුළ ද සෘති 22 කි. ඒවා රාග ඇසුරෙහි භාවිත වන්නේ අතිශය සංකීර්ණ චලිතයක් වශයෙනි. එවැනි ප්‍රායෝගික මූලයන්ගෙන් සමන්විත උත්තර භාරතීය සංගීතය යථාරූපී සූක්ෂ්මතාවන්ට යටත්ව භාවිත කිරීමට රවි ශංකර් උත්සුක විය. ක්‍රමිකව යම් යම් පර්යේෂණ කෙරෙහි ද යොමු විය.සුප්‍රකට බටහිර සංගීතඥ යෙනුඩි වෙනුහිත් සමඟ සිදු කළ අත්හදා බැලීම් අතර ‘තිලංග‘ රාගය ඇසුරෙහි ඉදිරිපත් කළ යුගල වාදනය මහා සංස්කෘතියක බිහිවූ භාරතීය සංගීතය සමඟ බටහිර සංගීතය ඒකාබද්ධ වූ අවස්ථාවකි. එම වාදනයෙහි උභය ශික්ෂණාත්මක ස්වර ඉපැදවීම විමර්ශනය කළ හැකි ය. භාරතීය සංගීතය බටහිර සංගීතය හා මුසු කරමින් සිදු කළ නිර්මාණ පාරිහාරික භාවිතයෙහි විපුල ගුණය කියා පායි.“Passages” නමින් ෆිලිප් ග්ලෑස් යන සංගීතඥයා සමඟ නිර්මාණය කළ Offerings, Sadha Nipa, Channels and Winds, Ragas in Minor Scale, Meetings along the Edge ~ƒ Prashanti (Peacefulness)  ආදිය අතිමහත් ජනප්‍රියත්වයට පත් විය. තවද Tana Mana නිර්මාණ එකතුව සඳහා එතුමා විසින් නිර්මිත සංගීතාංග කිහිපයක් මතු සඳහන් වේ. Chase, Tana Mana, Village Dance, Seven and 10 1/2, Friar Park, Romantic, Voyage, Memory of Uday, West Eats Meat, Reunion යන සංගීතාංග එහි ඇතුළත් ය. ඒකල ගායන වාදන ප්‍රමුඛව බිහි වූ රාගධාරී සංගීතයට, විවිධ තේමාව, එම අනුව රචිත සංගීතාංග සහ වචනාර්ථයෙන් තොරව වෘන්ද වාද්‍යමය සංගිතාංග යන මේවා අතිශය ආගන්තුක ය. භාරතීය සංගීත වංශයට පර්යේෂණාත්මක මුහුණුවරක් රැගත් තේමානුරූපී සංගීතාංග හෝ ඉලක්කගත නිරූපණයක් උදෙසා සංගීතාංග හඳුන්වාදීමේ හා ජනප්‍රිය කරවීමේ ගෞරවය හිමිවන්නේ පණ්ඩිත් රවි ශංකර් හට ය. එතුමාට අනුව ඒ මඟ ගිය ඉන්දියානු සංගීතඥයෝ බොහෝ ය.පණ්ඩිත් ශිව කුමාර් ශර්මා, පණ්ඩිත් හරි ප්‍රසාද් චෞරසියා සහ උස්තාද් සකීර් හුසේන් ආදී මහා සංගීතඥයෝ ඊට උදාහරණ කොට දැක්විය හැකි ය. එමතු ද නොව මෙම පර්යේෂණාත්මක සංගීතය සමස්ත දකුණු ආසියා කලාපයටම යම් බලපෑමක් ඇති කළ අතර, ඒවායින් අනුප්‍රාණය ලද හර්ෂ මාකලන්ද, රවි බන්දු විද්‍යාපති, ප්‍රදීප් රත්නායක සහ රඛිත රුවන් වික්‍රමරත්න වැනි ශ්‍රී ලාංකේය නිර්මාණකරුවෝ ද විවිධාකාර නිර්මාණ කිරීමට උත්සුක වූහ.මෙහි සඳහන් කරන්නට යෙදුණේ පණ්ඩිත් රවි ශංකර්ගේ සංගීත චාරිකාවෙහි තොරතුරු අතරින් බිඳක් පමණි. එහෙත් එම සීමිත තොරතුරු මඟින් තහවුරු වන ප්‍රධාන කරුණු දෙකකි. ඉන් පළමුවැන්න කිසියම් සංගීත සම්ප්‍රදායකට අදාළව ශික්ෂණයක් ලබන ඕනෑම ශිල්පියෙකු විසින් ඇති කරගත යුතු ‘දෘෂ්ටිය’ පිළිබඳ ආකල්පයයි. සෑම ප්‍රායෝගික ශිල්පියෙකු ම තමාට ගැළපෙන ‘දෘෂ්ටි මාර්ගය’ තෝරාගෙන කටයුතු කළ යුතු ය. එය ශාස්ත්‍රීය, පර්යේෂණාත්මක හෝ පාරිහාරික වන්නේ ද යන්න ද්විතීයක කරුණකි. මන්දයත් හැම කෙනෙකුට ම මහා සම්ප්‍රදායක දැනුම ලද පමණින් ප්‍රායෝගික පර්යේෂණ සිදු කිරීමට නොහැකි වන බැවිනි. එහෙත් ශාස්ත්‍රීය ශික්ෂණය ලැබීම පර්යේෂණ කාර්යයට අවතීර්ණ වීමෙහි අනිවාර්යවේ. තම හැකියාව හෝ ශක්‍යතාව හෝ දෘෂ්ටි වාර්ගික විෂය පථය හෝ කුමක් වුව ද අවම වශයෙන් අන්‍ය සම්ප්‍රදායයන්හි අඩංගු සංකල්පමය හා ප්‍රකාශන අනුපාතයන් පිළිබඳව සංවේදී විය යුතු බව එතුමා විසින් තහවුරු කළ ප්‍රධානතම කරුණ වෙයි. උත්තර භාරතීය සංගීතයේ ඇති විවිධ යථාරූපී සංචරණයන්හි විද්‍යමාන නම්‍යශීලී බව තුළ ආගන්තුක සංගීත ශෛලීයක ලක්ෂණ රෝපණය කළ හැකි බව එතුමා අපට පසක් කර දුන් දෙවැනි කාරණය වේ. මෙම මහා සංගීතඥයා භාරතීය සංගීත ශික්ෂණ ලද්දේ වී නමුදු, ලෝක සංගීතයෙහි සෑම ඉසව්වක ම ඔහුගේ ප්‍රාණය විහිදී ගියේ ය.ශාස්ත්‍රීය, උප ශාස්ත්‍රීය, ඉන්දීය ජන සංගීතය මෙන් ම චිත්‍රපට සංගීතය ආදී සුගම සංගීත ධාරාවන් හා බටහිර සංගීතය ඒ අතර ප්‍රධාන ය. භාරත රත්න, විශ්වවිද්‍යාල මගින් පිරිනමන ලද ආචාර්ය උපාධි හෝ ග්‍රැමී සම්මාන ආදිය මගින් සම්භාවනාවට පාත්‍ර වූයේ එතුමාගේ අකාලික වූ මාර්ග දර්ශනයයි. පණ්ඩිත් රවි ශංකර් සංගීත සංස්මරණ විශ්වය පවතින තුරු යෙහෙන් ආරක්ෂා වනු ඇත. පරිශීලනය කරනු ඇත. පෘථිවි අවකාශයෙහි පවතින අවිරුද්ධ ධ්වනි අනුපාතයෙහි ශක්ති විෂයික බව හඳුනාගත් මේ මහා සංගීතඥයා මිය ගිය ද ඔහුගේ අකාලික සංස්කාර ගුණෝපිත බව අප හදවත් හි නොමියෙනු ඇත.සංගීත විද්‍යා අධ්‍යයනාංශයේ මහාචාර්ය කෝලිත භානු දිසානායක ජීවන තොරතුරුවලින් බිඳක්උපත -1920 අප්‍රේල් 20 වන දිනඋත්තර ප්‍රදේශයේ බරණැසපියා - පණ්ඩිත් ශ්‍යාමි ශංකර්සහෝදරයින් දෙදෙනා - උදය ශංකර්ලෝක ප්‍රකට නර්තන ශිල්පියෙකි,දේවේන්ද්‍ර ශංකර් චිත්‍ර ශිල්පියෙකි.1929 වකවානුව පියා සමඟලන්ඩනයේ වාසය කිරීම.උස්තාද් අල්ලා උද්දීන් ඛාන්ගෙන්ශිල්ප ලැබීම.උස්තාද් අල්ලා උද්දීන් ඛාන්ගේදරුවන් වන අලි අක්බර් ඛාන් සහඅන්නා පූර්ණදේවි සමඟඑකට ශිල්ප හැදෑරීම.1941 දී අන්නා පූර්ණදේවිවිවාහ කර ගැනීම.සමස්ත ඉන්දීය ගුවන් විදුලියෙහිසංගීත අධ්‍යක්ෂ බවට පත්වීම.සෞන්දර්ය කලා විශ්ව විද්‍යාලයේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=af12121613</link>
    <topic>කුරානය කට පාඩමින් කියා ලෝකයම ජයගත් අපේ රිස්වාන්</topic>
    <author>ඉනෝකා සමරවික්‍රමසේයාරූ - දුෂ්මන්ත මායාදුන්න</author>
    <content>ජීවිතය ගැන මහා බලාපොරොත්තු ඔහුට නැත. ඇත්තේ තම දහම හොඳින් ඉගෙන ගැනීමේ අරමුණ පමණි. ඉතා කෙටි කලකින් ඔහු තම ආගම, ශුද්ධ වූ අල් - කුරානය ඉගෙන ගත්තේ ය. අවසානයේ ඔහු රටවල් අසූ තුනක තරගකරුවන් සමඟ තරග වැද පළමු තැන ලබාගත්තේ ය. එය ශ්‍රී ලාංකික මුස්ලිම් ජාතිකයකු වසර තිස් හතකට පසුව ලැබූ ජයග්‍රහණයකි. සැබවින් ම ඔහු මඩ ගොහොරුවක සුපිපි නෙළුම් මලකි. ආගම් බේදයකින් තොරව රටටම ආඩම්බර විය හැකි රටක් වටින පුතෙකි.වෛද්‍යවරයෙක් වීම, ගුරුවරයෙක් වීම, විද්‍යාඥයෙක් වීම, හෝ වෙනත් ඉහළ රැකියාවක් කිරීමට කුඩා වියේ සිටම අරමුණු කරගෙන ඉගෙනීම් කටයුතු කරන දරුවෝ බොහෝ වෙති. එහෙත් ආගමික නායකයෙක් වීමට ප්‍රාර්ථනා කරන දරුවන් හමුවන්නේ කලාතුරකිනි. පසුගියදා ලෝකයම ජයගත් අපේ රටේ මුස්ලිම් ජාතික දරුවකු අපට මුණ ගැසිණ.කුමන ජාතියේ වුව ද ඔහු අප රටට සුවිශේෂි වූ දරුවෙකි.සවුදි අරාබියේ ශුද්ධ වූ මක්කම නගරයේ රටවල් අසූ තුනක සහභාගිත්වයෙන් පැවැති ශුද්ධ වූ අල්කුරානය කට පාඩමින් කීමේ තරගයේදී වසර තිස් හතකට පසුව ශ්‍රී ලංකාවේ දරුවකු ප්‍රථමස්ථානය හිමිකර ගත්තේ ය. ඔහු කොළඹ ආදුරුප්පු වීදියේ සරංගුවත්තේ පදිංචි මොහොමඩ් රිෆ්ටි මොහොමඩ් රිස්කාන් ය. කොළඹ නගරයේ විවිධ වූ ජනකොටස් ජීවත් වෙති. සරංගුවත්ත ද එවැනි ස්ථානයකි. ඉකුත් දිනෙක අපි එහි ගියෙමු. සරංගුවත්තේ ජනතාව අප රිස්කාන් දරුවාගේ නිවසට කැඳවාගෙන ගියේ ය. රිස්කාන්ගේ කුඩා නිවෙස සරංගුවත්තේ ජනතාවගෙන් පමණක් නොව පිට පළාත්වලින් පැමිණෙන ඥාතීන්ගෙන් හා ප්‍රභූන්ගෙන් පිරීගොසිනි.“පුතා තරගයෙන් දිනලා ලංකාවට ආවේ දෙළොස්වෙනිදා. එදා පුතාව පිළිගන්න කටුනායක ගුවන් තොටුපළේ රජයෙන් සංවිධානය කළ උත්සවයක් තිබුණා. ඊට පස්සේ මහපල්ලියේ උත්සවයක් තිබුණා. වත්තේ අය ඔක්කෝම එකතු වෙලා පුතාගේ ජයග්‍රහණය සැමරුවා. මට පුතාගේ ජයග්‍රහණය ගැන දැනෙන්නේ පුදුම සතුටක්. එයා පුංචි කාලේ ඉඳලම ආගම කියන්න කැමැතියි. ගෙදර ඉඳලා ඉස්කෝලේ ගියේ පහේ පංතියට විතරයි. ඊට පස්සේ එයාට ඕන වුණා පල්ලියට යන්න. මටවත් මගෙ බිරිඳවත් ඒකට අකමැති වුණේ නැහැ. දරුවන්ගේ දියුණුව තමයි අපේ සතුට. පුතාට හරි ලස්සනට කුරානය කියවන්න පුළුවන්. එයා හරිම ඉක්මනින් ශුද්ධ වූ කුරාණය කියවන්න පුරුදු වුණා. මේ වගේ ජයග්‍රහණයක් අපේ රටට ලැබුණු පළමු අවස්ථාව. අපිට මෙය බොහෝ ම ආඩම්බරයි. අපි නොදන්න අය ඇවිත් පුතාට සුබ පතනවා. දේශපාලනඥයෝ, පොලිසියේ ඉහළ නිලධාරීන් වගේ ම බොහෝ අය අපේ ගෙදර ආවා. රිස්කාන්ගේ පියා වන මොහොමඩ් ජිෆ්රි මොහොමට් රිෂ්ටි පවසන්නේ ය.පුංචි කාමර කෑලි දෙකකින් සමන්විත රිස්කාන්ගේ නිවසේ අතුරු සිදුරු නැතිව පැමිණි ඥාතින්ගෙන් අසල්වාසින්ගෙන් පිරී ඇත. අපත් සමඟ කතා කරමින් සිටින අතරතුර ද රිස්කාන් දොර ළඟට ගොස් පැමිණෙන සියලු දෙනා හා කතා බහ කරති. පැමිණෙන සියල්ලෝ ම රිස්කාන් සිප වැලඳ ගෙන ඔහුට සුබපතති.එක්දහස් නවසිය අනූ අටේ මාර්තු දහවෙනි දින උපන් රිස්කාන් මූලික අධ්‍යාපනය ලැබුවේ නමිද් අල් හුසේනියා මහා විද්‍යාලයේ ය.මට ආශාවක් තිබුණා පල්ලියට යන්න. අම්මත් තාත්තත් ඒකට අකැමැති වුණේ නැහැ. දැන් මම ඉගෙන ගන්නේ මදි නතුල් ඉල් අරාබි විද්‍යාලයයේ. ඒ කියන්නේ කොළඹ මහ පල්ලියේ. ගෙදරදී වගේ නෙමෙයි එහෙදි හැම දේම කරගන්න වෙන්නේ අපට තනියම. ඒත් මං ඒකට කැමැතියි. මට ඕන ආගම ඉගෙන ගෙන ආගමික නායකයෙක් වෙලා මේ රටේ මිනිසුන්ට උදව් කිරීමට.සවුදියේ පැවැත්වුණ තරගයට මාත් සමඟ තවත් තුන් දෙනෙක් ගියා. මේ ලබපු ජයග්‍රහණය ගැන මට සතුටුයි.”රිස්කාන් තම මව පියා හා සොයුරිය සඟරිස්කාන් පැමිණෙන අමුත්තන්ට ආචාර සමාචාර කරන අතරේ ම අපත් සමඟ පැවැසුවේ ය. රිස්කාන් සරංගුවත්තට ආභරණයකි. ඒ සරංගුවත්තේ ජනතාව සිතන අයුරු ය.අපි අවුරුදු ගණනක් තිස්සේ ජීවත් වෙන්නේ මේ වත්තේ. උපන්නේ මේ වත්තේ. අපේ වත්ත ගැන මිනිස්සු හොඳක් කිව්වේ නැහැ. සරංගුවත්තේ මුස්ලිම් අය විතරක් නෙමෙයි සිංහල දෙමළ අයත් ඉන්නවා. ඒ අය අතරේ විවාහ සිදුවෙලා තියෙනවා.අපි හැමෝම එකම පවුලක් වගේ ජීවත් වෙන්නේ. අපේ රිස්කාන් ලබපු ජයග්‍රහණය නිසා අද අපේ වත්තට බොහෝ අය එනවා යනවා. එදා අපව හොඳ නෑ කියපු අයත් අද ඇවිත් රිස්කාන්ට ආදරය කරනවා. ආචාර කරනවා. එයාව පිළිගන්නවා. අපිට අද මේ තත්ත්වේ ආවේ රිස්කාන් ලබපු ජයග්‍රහණය නිසයි. ආැත්තටම ඔහු අපිට ආඩම්බරයක්. ඔහු අපිට වටිනා සම්පතක්.සරංගුවත්තේ සාමාජිකයෙක් එසේ කියද්දී අනෙක් සියල්ලෝ ද ඊට හූ මිටි තබමින් තව තව දෑ ඊට එක් කළහ. එනිසා එය එක් පුද්ගලයකුගේ ප්‍රකාශයක් ලෙස හුවා දැක්වීමට බැරි ය.වයස් භේදයක් නැත. බාල මහලු කුඩා කවුරුත් පෙළට එකිනෙකා තල්ලු කරමින් රිස්කාන් බැලීමට ගෙවල් පේළි අතරින් එහෙන් මෙහෙන් යමින් රිස්කාන්ගේ නිවසට පැමිණෙති.නෙළුම් පිපෙන්නේ මඩගොහොරුවේ ය. හිරු කිරණ ලැබ මඩගොඩෙන් පෝෂණය ලබා පිපෙන නෙළුම් සුවඳ ය. එය මඩයේ උපන් වගක්වත් නැත. මිනිසුන් දකින්නේ මඩ ගොහොරුව නොව සුපිපි නෙළුම් මල පමණි. ලෝකයේ ම රටවල් අසූතුනක තරගකරුවන් අතරින් බෞද්ධ රටකින් තරගයට ඉදිරිපත් වී ශුද්ධ වූ අල් - කුරානය කටපාඩමින් කියා ජයග්‍රහණය කළ දා හතර හැවිරිදි රිස්කාන් දරුවා ද සැබවින් ම සුපිපි සුවඳ විහිදන නෙළුමකි. ඔහු සරංගුවත්තට පමණක් නොව රටටම ආඩම්බරයකි.ඉනෝකා සමරවික්‍රමසේයාරූ - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=as1212161</link>
    <topic> ක්‍රීඩා පිට්ටනියේ දී “කකුල් තුනේ” දිවිල්ලෙන් මං හැමදාම පළමුවැනියා</topic>
    <author>උපාලි සමරසිංහ</author>
    <content> ක්‍රීඩා පිට්ටනියේ දී “කකුල් තුනේ” දිවිල්ලෙන් මං හැමදාම පළමුවැනියාශ්‍රී ජයවර්ධනපුර විශ්ව විද්‍යාලයයේ කුලපතිමහාචාර්ය බෙල්ලන්විල විමලරතන නාහිමි“සමාගම් ස්කෝලයකින් ජීවිතය පටන් ගත් මට විවිධ අවස්ථාවල තක්සලා කීපයක් ම හමු වෙනවා. ඒ හැම තක්සලාවක්ම මගේ මතක සටහන් අතර අමරණීයයි. ලොකු මහත් වෙලා මොන තරම් තානාන්තරවලට පත්වුණත් දරුවකුට තමන්ගේ ස්කෝලෙ තමා වැදු අම්මා වගෙයි. ඒ අම්මාගෙන් ලැබුණු සෙනෙහස ගැන කියන්නට අවස්ථාවක් ලැබෙන එකත් පිනක්.”මෙහෙම කියන්නේ ලංකාවේ ප්‍රධාන යතිවරයාණ කෙනෙකුන් ලෙස කීර්තියක් උසුලන ශ්‍රී ජයවර්ධනපුර විශ්ව විද්‍යාලයයේ කුලපති මහාචාර්ය බෙල්ලන්විල විමලරතන නායක හිමියන්. උන්වහන්සේ තමන්ගේ ජීවිතයේ විවිධ තක්සලාවන් ගැන අප සමඟ ස්මරණය කළේ මහත් බැතියෙන්.අපේ ගම බෙල්ලන්විල. මේ පන්සල කිට්ටුවම තැනක අපේ කුටුම්භය තිබුණෙ. නිකපෙ කියන ගමේ තිබුණු ශ්‍රී විජයරාජ බෞද්ධ මිශ්‍ර පාසලට තමයි මාත් මුලකුරට ගියේ. හෝඩියේ පන්තියෙ ඉඳන් එස්. එස්. සී. පන්තිය දක්වාම පන්ති පැවැත්වුණු මේ ඉස්කෝලෙ භාරකාරත්වය තිබුණෙ කොළඹ ශ්‍රී පරම විඥානාර්ථ බෞද්ධ සමාගමට. මගේ සහෝදරයන් සමඟ පාසල් ගිය ගමන මට තවම මතකයි.මුල්ම දවසෙ අම්මත් එක්ක ගිහින් පස්සෙ සහෝදරයන් සමඟ පාසල් ගියා. හවස තුන පහුවෙලා ගෙදර එනකොට මහ මූකලාන වගෙ තිබුණු ලඳු දෙණිවල තිබෙන අඹ, ලොවි, වෙරළු, අන්නාසි, මාදං, බෝවිටිය, ගෙඩි කකා ගෙදර එන්නෙ. කුරුම්බත් කඩාගෙන කන අවස්ථා තියෙනවා. ගමේ කවුරුත් පුදුමාකාර සමගියක්. දරුවන් මේවා කඩා ගත්තාට කිසිම වැඩිහිටියෙක් විරුද්ධ වෙන්නෙත් නෑ. ඒක නිසා මේක හොරකමකට වඩා කෙළි සෙල්ලමක් වුණා.අපේ මුල් ගුරුතුමා ජයවර්ධන කියලා මහත්මයෙක්. බොහොම ප්‍රතාපවත් පෙනුමක් තිබුණා. මේ ඉස්කෝලෙ උගන්වපු ගුරුවරු ඒ වගේම ශිෂ්‍යයො සියල්ලන්ම ගමේ අය. සමහරවිට නෑදෑයො. ඒ නිසා එක පිරිසක් හැටියට කවුරුත් හිටියෙ. ළමයින් අතර උස්මිටිකම් තිබුණෙ නැති තරම්. පාසලට ගියෙත් ආවෙත් සෙල්ලම් කරමින් කිව්වොත් නිවැරැදියි. දැන් ඒ ස්කෝලෙ නෑ.ඒ කාලෙ අමුතු චක්‍රලේඛ තිබුණෙත් නෑ. ගුරුවරු ඉගැන්වුවෙත් ස්වභාවධර්මයත් එක්ක ගනුදෙනු කරමින් අලුත් න්‍යායකින්. ඒක ළමයින්ට දැනුණා. වැටහුණා. ඔවුන් ඒකට ආසා කළා. අපේ ඉස්කෝලෙ එහා පැත්තෙ තිබුණෙ වෙල. වන වදුලින් පිරුණු පරිසරය. සමහර දේවල් අපි උගත්තේ ගස් යට. ගුරුවරුන් අපත් එහෙම යම් ක්‍රියාකාරකම් කරන්ඩ ආසා කළා. මේ ඉස්කෝලෙට තිබුණෙ පුංචි පන්ති කාමරයක් හා පොල්අතු සෙවිල්ලපු තරමක හෝල් එකක් විතරයි. මගෙ ගිහි නම ඕ. ගිල්බට් පෙරේරා. කොල්ලො මට කතා කලේ ඕ. ජී. කියලා.මං පුංචි කාලෙ පාසල් ළමයෙක් හැටියට තරමක් දඟකාරයි. පාසල් වැඩවලට වඩා සතුටු බාහිර ක්‍රියාකාරකම්වලට. ඒක ගුරුවරුත් දන්නවා. දඟකාර හැසිරීම්වලට ගුරුවරු දඬුවම් කළා. ගුරුවරයෙක් දරුවන්ට දඬුවම් කළාම අම්මලා තාත්තලා අහන්ඩ එන්නේ නෑ. ඒක දැනගත්තොත් ගෙදරින් ගුටි නිසා කියන්නෙත් නෑ.එක දවසක් කොල්ලෙක් ගලකින් ගහලා මගේ නළල පැළුණා. මගේ එක ඇහැක් උඩ තවමත් ඒ කැළැල පෙනෙනවා. ගමම නෑදෑයො වගේනෙ. මට මතක හැටියට වැඩිහිටියන් බෙහෙත් කළා. ගෙදර ආ ගමන් අම්මා කලබල වෙලා ඇහුවා කොහොම ද? මෙහෙම වුණේ කියලා. මං අම්මට බොරුවක් කීවා. පය පැකිළිලා බිම වැටිලා නළල පැළුණා කියලා. ඒ කාලෙ මුලින්ම තිබුණෙ හෝඩියෙ පන්තිය. ඊළඟට පළමුවැන්න. ඊළඟට දෙකේ පන්තිය. දෙකේ පන්තිය බාරව හිටියෙ බොහොම සැරපරුෂ ගුරුවරයෙක්. එයාට කීවේ ජයසේකර සර් කියලයි.අපි දඟලනකොට සමහර කොල්ලො කියනවා. නටපල්ලා. ඊළඟ අවුරුද්දෙ එන්නෙ දෙකටනෙ. ජයසේකර සර් තමයි ඉන්නෙ කියලා. ඒ තරමට සර්ගෙ සැඩපරුෂකමට කොල්ලො බයවෙලා හිටියෙ. මේ ඉස්කෝලෙ හොඳ සාහිත්‍ය දැනුමක් තිබුණු සිල්වා කියලා සර් කෙනෙක් හිටියා. තව හිටියා කොළඹ යුගයේ කවියෙක්. නිකපෙ විල්බට් පෙරේරා නම. මේ අය යම් යම් දේ කියා දෙන විට නම් මගේ ඉගෙන ගැන්මේ උනන්දුව වැඩිවුණා. මං සාහිත්‍යයට නම් ආසයි. ඒත් ඒ කාලෙ මං කොහොමවත් දීප්තිමත් සිසුවෙක් නොවෙයි.මං ඉපදිලා තියෙන්නෙ ජපනුන් කොළඹට බෝම්බ දාපු දවස්වල 1942 අපේ‍්‍රල් මාසෙ. වෙරළු, ඇඹුල් පේර, අන්නාසි කකා කෙළිදෙලෙන් ගතවුණු ඒ නිකපේ පාසල් සමය අවසන් වුණා පියාගේ හදිසි අන්ත්‍රා වීමත් එක්ක. ඊට පස්සෙ අපි අම්මලගෙ ගම බෝකුන්දරට ගියා. එතකොට මං ප්‍රාථමික අධ්‍යාපනය අවසන් කරන කාලෙ 5 වැන්නෙ හිටියෙ. අපේ අම්මා හරිම දහිරියවන්ත මාතාවක්. ඇය මහන්සි වෙලා මාව දාගත්තා පිළියන්දල මධ්‍ය මහා විදුහලට. ආචාර්ය සී. ඩබ්ලිව්. ඩබ්ලිව්. කන්නන්ගර මහත්තයා ඇතිකළ මධ්‍ය විද්‍යාලය සංකල්පය යටතේ බිහිවූ මේ ඉස්කෝලෙ ප්‍රදේශයේ ජනපි‍්‍රයයි. ;න්වාසිකාගාර පහසුකම් පවා තිබුණා. දක්ෂ ළමයි හිටියා. නිකම් බයක් වගේ හිතුණා. අලුත් ළමයින්, අලුත් පරිසරයක්. අලුත් ගුරුවරු. මේ ස්කෝලෙට ඇතුළු වෙන්ඩ ක්‍රම දෙකයි තිබුණෙ. එකක් ශිෂ්‍යත්ව විභාගය සමත් වෙලා. අනෙක විදුහල මඟින් පවත්වන ඇතුළුවීමේ පරීක්ෂණය සමත්වෙලා. මං ඇතුළුවීමේ පරීක්ෂණය හොඳින් සමත්වෙලා 6 ශ්‍රේණියටයි පාසලට ගියේ.ඒ කාලෙ පි‍්‍රන්සිපල් මහත්තයා, සිල්වා කියලා කෙනෙක්. ඊළඟට සාහිත්‍ය විෂය කළ කන්දගේ මහත්මයා මතකයි. මං හිතන්නෙ මං වඩාත් කැමැති වෙලා හිටියෙ පාසල් වැඩට වඩා ක්‍රීඩාවට හා බාහිර ක්‍රියාකාරකම්වලට. “රිලේ දිවීම” කියන ක්‍රීඩාවට හැමදාම පදක්කම් දිනුවෙ අපේ නිවාසෙ. ඊට අමතරව ‘කකුල් තුනෙන් දිවීම’ කියලා තරගයක් තියෙනවා. ළමයින් දෙන්නෙක්ගෙ එක කකුල බැගින් අල්ලලා එකට තියලා බඳිනවා.ඊළඟට දුවන්නට නියම කිරීමයි මේ ක්‍රීඩාව. මාත් එක්ක එකට තියලා කකුල බැන්දෙ පාලිත කන්නන්ගර කියලා ශිෂ්‍යයෙක්වයි. එයා පිළියන්දල සෙන්ට්‍රල් එකෙන් විශ්ව විද්‍යාලයට සමත්වෙලා බොහෝ ඉගෙන ගෙන සම්පත් බැංකුවේ අධ්‍යක්ෂවරයෙක් හා ඊටත් ඉහළ තනතුරක් අද දරනවා. අවුරුදු කීපයක් පිට පිටම ‘කකුල් තුනෙන් දිවීම’ ක්‍රීඩාවෙන් අපි තමයි දිනුවෙ. කන්දගේ මහත්තයා සාහිත්‍ය විෂයය වගේම දේශපාලනය ගැනත් අප උනන්දු කළා. ඔහුට සහජ හැකියාවක් තිබුණා දේශපාලනඥයන් කාටුන්වලට නඟන්න. සාහිත්‍යය කියන ගමන් එම ඒකාකාරි බව බිඳින්ට එතුමා කාටුන් කළු ලෑල්ලේ ක්ෂණිකව ඇන්දා. බොහෝ විට සර් ජෝන් කොතලාවල, දහනායක, බණ්ඩාරනායක මේ කාටුන් මුහුණුවල ඇඳුණා.මේ වගේ රසවත් ක්‍රම මඟින් අපේ ගුරුවරු අපට ඉගැන්වූවේ. අම්මා කොහොම හරි හොයලා දෙන ශත ගණන ඉතිරි කරගෙන මං බස් එකේ නොගිහින් පයින්ම පාසලට යනවා. ඒ කාලෙ විවේක කාලය පැයක් විතර. සවස තුන විතර වෙනකම් පන්ති පැවැත්වෙනවා. ඒ කාලෙ පිළියන්දල තිබුණා රත්න පොත් කියලා සාප්පුවක්. අයියලගෙ වටිනා රුපියල් 2.50 පොත් මං සත විසිපහට විකුණලා යාළුවොත් එක්ක පිස්සු නැටුවා.පිළියන්දල හන්දියෙ තියෙන තෝස කඩවලින් තෝස ආදිය කාලා පාසල් ‘කට්’ කරලත් ඉන්නවා. මේ විදියට 8 ශ්‍රේණියට විතර යනකොට එකපාරටම අපේ ළඟම ඥාතිවරයෙක් වන බෙල්ලන්විල ශ්‍රී සෝමරතන හාමුදුරුවො පණිවුඩයක් එව්වා අම්මට. ගිල්බට්ව පැවිදි කරවන්ඩ ඕනෑ කියලා. ඒ වන විට මගේ වැඩිමල් සහෝදරයා බෙල්ලන්විල ධම්මරතන හාමුදුරුවොත් බෙල්ලන්විල වැඩ විසුවෙ. මට කලින් ඒ අයියා පැවිදි වුණානෙ.ඒ වන විට ගැටවර වියට පා තබමින් මං හිටියෙ. අපේ ස්කෝලෙ මිශ්‍ර පාසලක් නිසා ගැහැනු ළමයින් ද හිටියා. අපේ කොල්ලො ඒ ගැහැනු ළමයි එක්ක අහිංසක සම්බන්ධකම් ද තිබුණා. මාත් ඒවාට ඇදී යන වයසෙ තමයි මේ පැවිදි වීමේ කාරණාව එන්නෙ.මගේ ජීවිතේ විශාලම පරිවර්තනය වෙන්නෙ මේ කාලෙදියි. අම්මගෙත් කැමැත්ත ඇතිව මාව ලොකු හාමුදුරුවො වාද්දුව ප්‍රවචනෝදය පිරිවෙනට ගේනවා. මුලින්ම අපට සිද්ධ වුණේ කොපි ලියන්ඩ. පාසලේ ලියන අකුරු නොවේ පන්සල් අකුරු. ඒක වෙනම අකුරු විශේෂයක්. ඊළඟට පුස්කොළ පොත්වල ලියන්ඩ. තිත තියන්ඩ බෑ. නැවතීමේ ලකුණු තිබ්බොත් පුස්කොළය හිල්වෙනවා. හරි උගත් පඬිවරු හිමිවරු යටතේ මා උගත්තේ. ලබුගම ලංකානන්ද හාමුදුරුවෝ යටතේ තමයි මාත් උගත්තෙ. උන්වහන්සේ වෙලාවට වැඩ කරන පොත පත ලියන, පොත පත නිතරම පරිශීලනය කරන උත්තම හිමිනමක්. මටත් ඒ ආදර්ශය බලපෑම ආවා.ඇත්තටම මගේ ජීවිතය විකසිත වන්න පටන් ගත්තෙ එතැනදී. වෙලාවට වැඩ කිරීම ඉගෙන ගැන්මේ ආශාව වැඩිවුණා. ඒ හාමුදුරුවෝ මල් වවන්නත් දක්ෂයි. උන්වහන්සේගෙ පන්සල් ගේ ඉදිරිපිට මල් වත්තක් තිබුණා. විශ්ව කෝෂයේ සංස්කාරක හැටියට පේරාදෙණි ගියාම ඒ හාමුදුරුවො මල් ආදිය නිතර ගෙනාවා. ඒ වටේට ලස්සනට තණ පිඩැලි සකස් කිරීමත් අපි තමයි කළේ. අළුබෝමුල්ලේ සද්ධානන්ද හාමුදුරුවෝ, ලබුගම හේමාලංකාර හාමුදුරුවෝත්, ලබුගම ලංකානන්ද හාමුදුරුවන් වගේම මගේ සිසු ජීවිතය එළිය කළා. අපේ ලොකු හාමුදුරුවන් ලංකානන්ද හිමියන්ගෙන් ඉල්ලීමක් කළා පෞද්ගලික අවධානය යොමු කරවලා අපට උගන්වන්ඩ කියලා.එතැනින් හොඳින් ඉගෙන ගෙන ඊළඟට මං විද්‍යාලංකාරයට එනවා. එහි සිටියෙ මහා පඬිවරු බඳු නායක හිමිවරුන්. යක්කඩුවේ ප්‍රඥාරාම, කොටහේනේ පඤ්ඤාකිත්ති වගේ හිමිවරු. බඹරැන්දේ සිරි සීවලි, කළුකොඳයාවේ පඤ්ඤාශේඛර, හේන්පිටගෙදර ඤාණසීහ හාමුදුරුවන් වගේ හිමිවරුන්ගේ සෙවණ උගැන්ම ද මා පොතපතින් උකහා ගත්තා. මගෙ සිසු ජීවිතය හැඩවුණේ ඒ විදියටයි.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=as1212162</link>
    <topic>පිපීට අලුත් සමක්</topic>
    <author>සේමාලි කැල්ලපත</author>
    <content>පිපීට අලුත් සමක්ඉසබෙලා පුංචි දැරියක්. වයස අවුරුදු තුනයි. කවුරුත් ඇයට ආදරයට කියන්නේ පිපී කියලයි. 2011 වසර ගෙවී 2012 උදාවීම පිපී ගෙ පවුලෙ අය සැමරුවේ උද්‍යාන පාටියක් සමඟයි. ගී ගයමින් විනෝද වෙමින් ඔවුන් අලුත් අවුරුදු උදාව සමරමින් සිටියා. රෑ වෙද්දී පිපී ගේ පියා ලැහැස්ති වුණේ මස් පුළුස්සා සකස් කිරීමටයි. ඔහු බාබකියු උදුන දල්වන්න ලැහැස්ති වුණා. පුංචි පිපී මේ වෙලාවෙ හිටියෙ උදුන අසලම සෙල්ලම් කරමින්. උදුන දැල්වීමට යොදන ජෙල් වර්ගය දැමූ බඳුන ද ඒ අසලම තිබුණා.ගතවූයේ මොහොතයි. සිදුවූයේ කුමක්දැයි කවුරුත් සිතා ගැනීමටත් පෙර පිපී ගිනි ජාලාවකින් වැසී ගියා. දැරිය මහ හඬින් විලාප දෙද්දී කවුරුත් ඇය සිටි දෙසට දුව ආවා.“පිපී පිච්චෙනවා” හැමෝම ඇගේ සිරුරෙන් ගිනිදැල් නිවීමට උත්සාහ දැරුවා. ඒ සමඟම සැවොම එක්වී දැරිය රෝහල්ගත කළා.මේ වසර උදාවෙද්දී දකුණු අපි‍්‍රකාවේ ජොහැනස්බර්ග් නගරයේ නිවෙසක සිදුවූ මේ ඛේදවාචකයෙන් පුංචි මල් කුමාරියක වැනි චූටි කෙල්ලක් හොඳටම පිලිස්සුම් තුවාල ලැබුවා. ඇගේ ශරීරයේ වූ තුවාල දුටු වෛද්‍යවරුන්ට ඇස් අදහාගත නොහැකි තරම්. පිලිස්සුම් තුවාල නිසා ඇය ඉතා අසාධ්‍යවයි හිටියේ.“ඇගේ සිරුරෙන් සියයට අසූවක්ම පිච්චිලා. ඇගේ ජීවිතය ගැන අපට ඇතිවුණේ බියක්” වෛද්‍යවරුන් පැවසුවේ එලෙසයි.ජීවිතයත් මරණයත් අතර සටනක යෙදෙන මේ පුංචි කෙල්ල බේරාගන්න වෛද්‍යවරුන් එතැන් පටන් කළේ පුදුම කැපවීමක්. ජනවාරියේ රෝහල්ගත කළ පිපී එදා සිටම කල්ගත කළේ රෝහලේයි. ඇගේ මව ඇනිස් දියණිය සමඟ නතර වුණා. පිපීගේ සිරුරේ වූ පිලිස්සුම් තුවාල කෙතරම් දරුණු වූවා ද යත් ඒ තුවාල හේතුවෙන් ඇගේ ශරීරය තෙවරක් ම ඇය මෙන් දෙගුණයක තරමට ඉදිමුණා. ඇයට නිව්මෝනියාව වැලඳුණු අතරම වකුගඩු ද අක්‍රීය වෙන්න පටන් ගත්තා. එපමණක් නෙවෙයි කීප වරක්ම හෘද ස්පන්දනය ද නැවතෙන්න ගියා. මේ සෑම විටම ඇගේ ජීවිතය බේරාගත්තේ ඇය වටා සිටි වෛද්‍යවරුන්. සැබැවින්ම ඇගේ ජීවිතය රැඳී තිබුණේ වෛද්‍යවරුන් අතේයි.පිපීගේ ශරීරයෙන් සියයට අසූවක්ම පිච්චිලා. වෛද්‍යවරු සිය උපරීම ශක්තිය යොදවා ඇයට ප්‍රතිකාර කරද්දී දරුණු ලෙස පිලිස්සුම් කැළල් ඇඟ පුරා මතු වුණා. රෝස මලක් මෙන් සිටි පිපීගේ ඇඟ පුරා දැන් කැළල්. පිපීගේ සම යථා තත්ත්වයට පත්කරන්න කුමක් කළ යුතුදැයි යන්න වෛද්‍යවරුන්ට ප්‍රශ්නයක් වුණා. ක්‍රමයෙන් යථා තත්ත්වයට පත්වූ පිපීට සමක් බද්ධ කළ යුතු යැයි වෛද්‍යවරුන් තීරණය කළේ සති දෙකකට පෙරයි.එහෙත් ඇයට අලුත් සමක් බද්ධ කරන්නේ කොහොම ද? වෛද්‍යවරුන් මුහුණ දුන්නේ බරපතළ ගැටලුවකට. ශරීරය මුළුමනින්ම පිලිස්සුණු කෙනකුට සමක් බද්ධ කිරීම බටහිර රටක නම් සුළු දෙයක්. එහෙත් අපි‍්‍රකානු රටක එය තරමක අසීරු කටයුත්තක්. මේ අසීරු කටයුත්තට අත ගැසුවේ ප්ලාස්ටික් හා ප්‍රතිනිර්මාණ විශේෂඥ ශල්‍ය වෛද්‍ය රිද්වාන් මියායි. ඔහු පිපීගේ සැත්කම ජොහැනස්බර්ග් රෝහලේ දී සිදු කිරීමට තීරණය කළා.එසේ වුවත් පිපීට බද්ධ කරන්න සමක් කෝ? ඇගේ මුළු ඇඟම වගේ පිච්චිලා. සාමාන්‍යයෙන් මෙලෙස බද්ධ කිරීමට මිනිස් මළ සිරුරකින් හෝ සතුන්ගෙන් සමක් ලබා ගන්නවා. එක්කෝ රෝගියාගේම නොපිලිස්සී ඉතිරි වූ සමක් රැගෙන බද්ධ කිරීම කරනවා. එහෙම බද්ධ කරන්නත් ඇගේ ශරීරයේ නොපිලිස්සුණු තැනක් නැති තරම්.එසේ වුවත් ඇගේ සිරුරෙන් සමක් රැගෙන බද්ධ කරන යෝජනාවට පිපීගේ මව කැමති වුණේ නෑ. “අනේ! දුවගේ හොඳට තියෙන සම කපන්න එපා. අපි තව ටිකක් කල් අරන් සොයා බලමු” මව ආයාචනා කළා. එතැන් සිට පිපීගේ මව කළේ අන්තර්ජාලය පීරමින් සිය දියණිය වැනි ශරීරයෙන් වැඩි කොටසක් පිලිස්සුණු කෙනකුට සමක් බද්ධ කරන ආකාරයක් ගැන සොයා බැලීමයි. ලොව පුරා පීරමින් ඇය සෙවූ දෙය අන්තිමේ ඇයට හමු වුණා.ඒ ඇමෙරිකාවේ ජෙන්සිම් නමැති රසායනාගාරයක්. මැසචුසෙස්ට් හි බොස්ටන්වල පිහිටි මේ ආයතනය සුවිශේෂී කාරණයක් නිසා අති ප්‍රසිද්ධ තැනක්. රෝගියකුගෙන් ලබා ගන්නා වර්ග සෙන්ටි මීටර් දෙකක ප්‍රමාණයේ සම් කැබැල්ලක් ක්ලෝනීයකරණය මඟින් රසායනාගාරය තුළ වර්ධනය කරන ලොව ප්‍රමුඛතම ආයතනයක් වන්නේ මෙතැනයි. පිපීගේ මව එතැන සිටින විශේෂඥයන් හා අන්තර්ජාලය හරහා සම්බන්ධ වෙමින් සිය අවශ්‍යතාව පැවසුවා. බොස්ටන් රසායනාගාරය අවසානයේ පිපීට උදව් කිරීමට එකඟ වුණා. ඒ සඳහා මුළු වැය ඇ. ඩො. 87000 ක්.ඇමෙරිකාව හා ජපානය වැනි රටවල මේ ක්‍රමයේ සම් බද්ධ කිරීම් කෙතෙක් කළත් දකුණු අපි‍්‍රකාව වැනි රටක එවැනි සමක් බද්ධ කිරීම සිතාගත නොහැකි දෙයක්. සාමාන්‍යයෙන් අප වැනි රටවල සිරුරෙන් සියයට 50 ක් පිලිස්සුණ ද රෝගියාගේ ජීවිතය අවදානමේ. දකුණු අපි‍්‍රකාව වැනි රටක අඩු වශයෙන් මෙය අත්හදා බැලීමක්වත් කර තිබුණේ නැහැ.අවසානයේ වෛද්‍ය මියා ඇතුළු කණ්ඩායම මේ අභියෝගය බාර ගත්තා. දැන් බොස්ටන් කරා යැවීමට පිපීගේ සිරුරෙන් සෙන්ටිමීටර් 2 ක සම් කැබැල්ලක් ගත යුතුයි. ඒත් ඇගේ මුළු ඇඟම පිච්චිලා. වාසනාවට ඇගේ ශරීරයේ නොපිලිස්සුණු තැනක් තිබුණා. එදා ඇයට ඩයපර් අන්දවා සිටි නිසා ඒ රහස් ප්‍රදේශය පිච්චුණේ නැහැ. අවසානයේ වෛද්‍යවරුන් සම් කැබැල්ල ගැනීමට තැනක් සොයා ගත්තා.රසායනාගාරයේ වර්ධනය කරන සම් කැබැල්ල ඉන් ඉවත් කර පැය 24 ක් ඇතුළත රෝගියාට බද්ධ කළ යුතු වෙනවා. එසේ නොවුණහොත් එහි ආයු කාලය හමාර වෙනවා. එසේම මේ අලුත් සම රෝගියාට බද්ධ කරන තුරු සෙල්සියස් අංශක 2 - 8 දක්වා වූ උෂ්ණත්වයක තැබිය යුතුයි. බොස්ටන් සිට ජොහැනස්බර්ග් නුවරට ගුවන්කාලයම පැය 21 ක්. එතේ දෙරටේම අය ඒ අභියෝගයත් බාර ගත්තා. රසායනාගාරයේ සිට ක්ලෝනියකරණය මඟින් වර්ධනය කළ අලුත් සම මළ නොබැඳෙන වානේ බඳුනක බහා ගුවනින් දකුණු අපි‍්‍රකාවට රැගෙන ආවා. සියලු රේගු කටයුතු නිම වී ගිලන් රියකින් එය රෝහලට රැගෙන ඒමට තවත් මිනිත්තු 17 ක් ගත වූවා.ඉන්පසු සියලු කටයුතු බාර වූයේ වෛද්‍ය මියා ඇතුළු කණ්ඩායමටයි. පිපීගේ ජීවිතය සැබැවින්ම බාර වුණේ ඔවුන්ටයි. බොස්ටන් සිට රැගෙන ආ වර්ධනය කළ සම් කැබලි 41 ක් ඔවුන් පිපීගේ පිටුපසට, මුහුණට, පපුවට, අත් සහ පාදවලට බද්ධ කළා. බොහෝ තැන්වලට ස්ටේපල් කටු මඟින් බද්ධ කිරීමේ ක්‍රමයට සම බද්ධ කළත් මුහුණේ සම බද්ධ කළේ දියවෙන මැහුම් යෙදීමෙනුයි. අවසානයේ වෛද්‍ය කණ්ඩායම දිගු කාලයක් ගත කර අලුත් සම පිපීගේ සිරුරට බද්ධ කළා.ඉතා සියුම් වූ මේ සම ඉරෙනසුලුයි. එනිසා බද්ධ කළ සම ඉරි යෑමෙන් හානිවීම වැළැක්වීමට දැරිය නිශ්චලව තැබීම අවශ්‍ය වුණා. වෛද්‍යවරුන් ඇය වෛද්‍යමය සිහිමුර්ජා තත්ත්වයේ තැබුවේ ඇගේම පරෙස්සමටයි. ඒ සමඟම ඇගේ මුළු සිරුරම වැසෙන සේ පෙණ සහිත ආස්තරණයක් ද යෙදුවා.නවීන විද්‍යාවේ හාස්කම් නිසා දැන් පිපීට ක්ලෝනීයකරණය කළ අලුත් සමක් ලැබිලා. ඒ සම් බද්ධය සාර්ථක වී ඇති බවක් දැන් වෛද්‍යවරුන් පවසනවා. වෛද්‍යමය සිහිමුර්ජා තත්ත්වයෙන් අවදි කරනු ලැබු පිපී දැන් ඉන්නේ යළි නිවෙසට යන්නේ කවදාදැයි ඇඟිලි ගනිමින්.ගින්නෙන් අනතුරට පත්වන දරුවන් වෙනුවෙන් වෛද්‍ය ආධාර සපයන දකුණු අපි‍්‍රකානු ආයතනයක් මෙහිදී පිපීගේද පිහිටට ආවා. එසේම යමක් කමක් කරගත හැකි දෙමවුපියන් නිසා ද පිපීට යළිත් මෙලොව පය ගසා ජීවත්වීමට හැකිවුණා.නොඑසේනම් ශරීරයෙන් වැඩි කොටසක් පිලිස්සී ගිය පිපී අද ජීවතුන් අතර නැහැ.පිපී දැන් මුළු ලෝකයේම අවධානයට ලක්වෙලා. පිපීගේ මව පසුගියදා වඩාත් ධෛර්යවන්ත අපි‍්‍රකානුවා යන සම්මානයෙන් පිදුම් ලැබුවා. ඒ සමඟම පිපීට මව පියා සහ මල්ලී සමඟ සුපිරි හෝටලයක සතියක් කල් ගෙවීමටත් වරම් ලැබුණා. ඒ විතරක් නෙවෙයි දැන් මුළු ලෝකයෙන්ම පිපීට අවශ්‍ය ආම්පන්න ලැබෙනවා.කීප වරක්ම ආඝාතනයට ලක්වුණු පිපීට කතා කරන්න බැහැ. අතපය සොලවන්න බැහැ. පිපීගේ මව දැන් බලා ඉන්නේ දියණියට කතා කිරීමේ හැකියාව ලැබෙනතුරුය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=as1212163</link>
    <topic>මුඩුක්කුවක්! ඒත්, මිනිස්සුන්ට නෙවෙයි</topic>
    <author>චන්ද්‍රදීපා</author>
    <content>මුඩුක්කුවක්! ඒත්, මිනිස්සුන්ට නෙවෙයිබ්‍රසීලයේ ඈත එපිට ගම්මානවල ජීවත්වෙන මිනිසුන් නගරයට එන්නේ රැකියා සොයාගෙනයි. එලෙස එන අය ජීවත්වෙන මුඩුක්කු ප්‍රදේශ බ්‍රසීලයේ නගර පුරා පිහිටා තිබෙනවා. මේ කියන්නෙත් මුඩුක්කු ප්‍රදේශයක් ගැනයි. එහෙත් මෙහි ජීවත් වන්නේ මිනිසුන් නෙවෙයි සුනඛයන්. එනිසා ඒ භූමිය ප්‍රසිද්ධ වී ඇත්තේ ‘සුනඛ මුඩුක්කුව‘ ලෙසයි.දකුණු බ්‍රසීලයේ කඳුකර පළාතක් වන කැක්සියස් ඩො සුල්ට් ප්‍රදේශයේ අක්කර තුනක් පුරා මේ සුනඛ මුඩුක්කුව පැතිරිලා තියෙනවා. ටකරන් වහලින් යුතු බලු කූඩු දස දහස් ගණනක් මේ මුඩුක්කුව පුරා වෙන වෙනම ඇත්තේ බල්ලන්ට එකගෙයි වාසය බැරි නිසා වෙන්න ඇති. මේ හැම කූඩුවකම බල්ලෙක් ඉන්නවා. විවිධ වර්ගවල විවිධ පැහැයෙන් යුතු බල්ලන් විශාල ප්‍රමාණයක් මේ සුනඛ මුඩුක්කුවේ ඉන්නවා.එක්තරා රාජ්‍ය නොවන සංවිධානයක් මේ සුනඛ මුඩුක්කුව ඇති කළේ 1998 දීයි. නගරයේ අතරමං වූ හා අත්හැර දමා යන බල්ලන් ද විවිධ හිංසාවලට ලක්වන බල්ලන් ද ඔවුන් රඳවන්නේ මේ සුනඛ මුඩුක්කුවේයි. සුනඛයන්ට අමතරව මෙහි කොටසක පූසන් ද වෙසෙනවා. සත්ව මිතුරෝ නම් වූ මේ සංවිධානයට සුනඛ මුඩුක්කුව පවත්වාගෙන යෑම සඳහා අක්කර 3 ක පමණ වූ ඉඩමක් නගරයෙන් පරිත්‍යාග කර ඇත්තේ නගර බලධාරීන් විසිනුයි.නගරයේ එන්න එන්නම වැඩිවෙන සුනඛ හා බළල් ගහනයට මෙය හොඳ විසඳුමක් වෙලා. බල්ලන් බළලුන් ඇතිකරන්න කැමැති අයට මෙතැනට විත් නොමිලයේ ම උන් රැගෙන යන්නත් පුළුවන්. එතෙක් උන්ට කන්න දී ලෙඩට දුකට බැලීම සිදුවන්නේ සංවිධානය මගිනුයි. මේ වෙද්දී සුනඛ මුඩුක්කුවේ බල්ලන් 1600 ක් හා බළලුන් 200 ක් පමණ ඉන්නවා. මේ සතුන්ට මසකට ආහාර ටොන් 12 ක් පමණ අවශ්‍යයි.රැකියා සොයා නගරයට එන මිනිසුන් වාසය කරන මුඩුක්කු බොහොමයක් ප්‍රචණ්ඩ ක්‍රියා බහුලයි. ඉන් බොහොමයක් මත්ද්‍රව්‍ය හා බැදුණු ප්‍රචණ්ඩ ක්‍රියායි. එහෙත් මේ සුනඛ මුඩුක්කුව ප්‍රචණ්ඩ වෙන්නේ ආහාර දෙන වෙලාවටයි. ඒ වාගේම මිනිසුන් වෙසෙන මුඩුක්කු වගේම මේ මුඩුක්කුවත් හරිම ජනාකීර්ණයි. ඒ නිසා සතුන්ට ඉඳුම් හිටුම් දීමත් ප්‍රශ්නයක් වෙලා.සුනඛ මුඩුක්කුවේ ජනපි‍්‍රයත්වය නිසා එයට ලැබෙන සතුන් ප්‍රමාණයත් වැඩියි. එනිසා එය පවත්වාගෙන යෑමට දැන් සංවිධායකයන් රජයේ සහයෝගය බලාපොරොත්තු වෙනවා.චන්ද්‍රදීපාසේයාරුවේ දැක්වෙන්නේ කඩා වැටෙන්නට ආසන්න ගොඩනැගිල්ලක් නොවේ. පෝලන්තයේ ඉතා ජනපි‍්‍රය සාප්පු සංකීර්ණයකි. සම්ප්‍රදායික ගෘහ නිර්මාණ ශිල්පයෙන් බැහැර වෙමින් මේ ගෘහනිර්මාණය කළේ පෝලන්ත ජාතික ශිල්පියෙකි. මේ සාප්පු සංකීර්ණය හැඳින්වීමට යෙදෙන්නේ පෝලන්ත බසින් ‘වක ගැසුණු’ යන තේරුම ගෙන දෙන වදනකි.මේ වක ගැසුණු සාප්පු සංකීර්ණයේ ඇති බිත්ති, වහල, ආරුක්කු ඇතුළු සියලු අංගෝපාංගවලින් දැක්වෙන්නේ අරුම පුදුම ලෙසින් වක ගැසුණු ස්වරූපයක් 2004 වසරේ දී තැනූ මෙය පෝලන්තයේ මුහුදුබඩ නගරයක් වන සෝපෝහි පිහිටා ඇත්තේය. වර්ග අඩි 4000 කින් යුතු මේ වකගැසුණු සාප්පු සංකීර්ණය එරට වැඩියෙන් ම සේයාරුවට නැගුණු ගොඩනැගිල්ල ලෙසින් හැඳින්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=as1212164</link>
    <topic>නෙළුම් විල</topic>
    <author/>
    <content>නෙළුම් විලඅපි පාසල් බුදු මැදුර අසල සියඹලා ගස් සෙවණෙහි හිඳ සිටියෙමු.ඉදිණු සියඹලා කොළ කුඩා සමනලුන් සේ පාවී විත් පුංචි දූ පුතුන්ගේත්, අපේත් හිස් මත පතිතවෙමින් තිබිණ.මාපිය ගුණ වනමින් සිටි දේශකයාණන්ගේ හඬට මෝහනය වී සිටි අපි ඒ වගක් නොදත්තෙමු.මා හිඳ සිටියේ මගේ පුංචි මුනුපුරන් දෙදෙනා සමඟ ය. ඔවුන්ගේ මාපියනට මේ අවස්ථාවට සහභාගිවීමට බැරි වූ අඩුපාඩුව මගෙන් පිරිමැහී ගියේ ය.ඒ තබා මේ දරු දෙදෙනාට තාත්තා - අත්තා අතර ලොකු වෙනසක් නැත. ඔවුන්ගේ පාසල් දිවියේ වැඩි ඉඩක් වෙන්ව ඇත්තේ ද අත්තා වන මා වෙනුවෙනි.ජීවන සටන හා තදින් ගැටගැසී ඇති සමාජයක දරුවන් පාසල් ගෙනයෑමේ හා ඊට අදාළ සෙසු කටයුතු කිරීමේ වගකීම ස්වේච්ඡාවෙන්ම පවරා ගැනීම මා බඳු වැඩිහිටියන්ගේ නොමඳ සතුටට ද හේතුවේ.ටිකකින් මගේ ඇස් ඇරිණි.පුංචි දරු දැරියෝ තම තමන්ගේ මාපිය වැඩිහිටියෝ ළඟ හිඳ සිටිති. එහෙත් මට තරමක් කිට්ටුව හිඳ සිටි දරුවා සිටියේ හුදෙකලාව ය.මම හෙමිහිට ඔහු ඇමතීමි. ඔහු මදෙස බැලුවේය.’පුතා ඉන්නෙ තනියම නේද?’’ඔව්’’පුතා එන්න මං ළඟට!’ඔහු කියන ඇසිල්ලෙන් නැඟිට මා අසලට පැමිණ හිඳ ගත්තේ ය. දැන් අපේ ඉටිරෙදි කැබැල්ල මත පුතාලා තුන්දෙනෙකි.අලුත් පුතු ඉස්පාසුවක් ලද හැඟීමෙන් මදෙස බැලුවේ ය.’පුතා, අම්ම ආවෙ නැද්ද?’ඔහු හිස දෙපසට වනා නැතැයි නිහඬ පිළිතුරක් දුන්නේ ය. මා ඇසුවේ ඔහු ගේ හිත රිදෙන ප්‍රශ්නයක් දෝයි මට සිතිණ.ඒ ටිකකින් ඔහු ඈත මඟ දෙස ගෙල උස්සා බලා යළි මදෙස බැලුවේය.”ඇයි පුතා?””තාත්ත එනව කිව්ව. තාම නෑනෙ”ඔහු ගේ මුහුණේ දුකක සේයාවක් ඇඳී තිබිණ.”කමක් නෑ පුතා. මේ මං ඉන්නෙ. අපිත් එක්ක ඔන්නොහෙ ඉම්මු”එවිටම දේශකයාණෝ සොඳුරු නියෝගයක් පැනවූහ.”දැන් ඔය සියලුම දෙමවුපියො නැඟිටින්න! දැන් ඔය පුතාල, දූල තමන්ගේ අම්මලගෙ තාත්තලගෙ දෙපා වඳින්න!”කිසිවකු අප වෙත හනි හනික එනු පෙනිණ. ඔහුගේත්, අප අසල සිටි පුතුගේත් ඇස් එකට ගැටිණ.ඉස්පාසුවක් ලද අර පුතා මවෙත කෘතඥතා බැල්මක් හෙළා සිය පියා වෙත ගියේ ය.මගේ මුනුපුරන්ට ද මට වඩා සතුටක් දැනී තිබිණ.සිදු වී ඇති දේ ඒ පියාට වැටහී ගියා සේ ය. ඔහු මා වෙත මිතුරු බැල්මක් හෙළුවේ එනිසා විය යුතු ය.”මං ටිකක් පරක්කු වුණා!” ඔහු ස්වේච්ඡාවෙන්ම පිළිතුරු බැන්දේ ය.”පුතා අපිත් එක්ක හිටිය” මම කීමි.”මං රාජකාරි අස්සෙ මේ ආවෙ. මෙයාගෙ අම්මට ඇවිදින්න බෑ” ඔහු වඩාත් පැහැදිලි කළේය.තාත්තා දැන් දැන් එනු ඇතැයි සිතමින් ඒ පුතු නොඉවසිල්ලෙන් සිටි හැටි මට සිහිපත් විය. ඔහු එතෙක් සිටියේ ගින්නේය. පුතු මෙන් ම පියා ද පසුවී ඇත්තේ එබඳුම ගින්නක නොවේ දැයි මට සිතිණි.ඒ මොහොත ගෙවී ගියේය.මගේ දෑස දිවගියේ මිදුලේ පසෙක හුදෙකලාව සිටි තවත් කුඩා දරුවකු වෙත ය. එසේ වුව ද ඒ දරුවා අසල පන්ති බාර ගුරුතුමිය සිටියාය.”හා දැන් ඔය දූල පුතාල තම තමන්ගෙ මවුපියන්ට දැන් කිරිබත් කටක් කවන්න!” දේශකයාණෝ තවත් සොඳුරු ආඥාවක් පැනවූහ.දරුවෝ කීකරු වූහ. මගේ මුවට කිරිබත් කටක් නොව, දෙකටක් ම ළං විය. මම ඒ දෙකටම බුක්ති විඳගනිමින් දෙමුනුපුරන් දෑතින් වැලඳ ගතිමි.එකෙණෙහිම මා දෑස මිදුලේ පසෙක හුදෙකලාව සිටි දරුවා වෙත දිව ගියේය. මව හෝ පියා නොසිටි ඒ දරුවා කිරිබත් කට සිය ගුරුතුමියගේ මුව දෙසට ළං කරමින් සිටියේය.ගුරුතුමිය දරුවා වෙත ළංවී කිරිබත් කට මුව තුළට ගන්නා ගමන් දරුවා ඉම්බාය. දරු පැටියා ද සෙනෙහසින් ඈ වෙත තුරුලු වූවේය. ඇය මොහොතක් ඒ උණුසුමේ ම දරුවා රඳවා ගත්තාය. ඒ අතර ම ඇය සිය දෑස පිසගනු මට පෙනිණ.මම ඒ දසුනින් දෑස මුදා නොගත හැකිව බලා සිටියෙමි. ගුරුතුමිය දරුවකුගේ මවු සෙනෙහසේ අඩුව පිරවූ හැටි කෙතරම් අපූරු ද?මගේ දෑස් ද බොඳව ගියේය. මම ඒ දෑස පිසදා බලන විට ගුරුතුමිය දරුපැටියාගේ හිස පිරිමදිනු දක්නට ලැබිණ. දරුවා ඇගේ දෙපා වැන්දේය.”ඒ අපේ ටීචර්!” මා මුනුපුරෝ කීහ.”එයා හොඳ අම්ම කෙනෙක්” මට කියැවිණ.මේ මාපිය උපහාර දින මතක සටහන මට කිසිදා අමතක නොවේ.වාරියපොල සුමංගල ජාතික පාසලේ ප්‍රාථමික අංශයේ සූරියකාන්ති ගුරුමවුනි, ඔබ සුමංගලයට ආභරණයකි.  වාරියපොළ, තඹරව, මලගනේ සෝමපාල කරුණානායක මහතා විසින් යොමු කරන ලද ලිපියක් ඇසුරිනි.අනුරාධපුර හා කරාපිටිය රෝහල්වල වකුගඩු බද්ධ කිරීමේ සැත්කම් ආරම්භ කළ පුවත අසා ඇති වූ සතුටින් මෙය ලියමි.මා වෙසෙන්නේ ලෝකයේ විශිෂ්ටතම සෞඛ්‍ය සේවාවක් ඇතැයි ප්‍රකට ඕස්ට්‍රේලියාවේ කුඩා ම ප්‍රාන්තය වන වික්ටෝරියාවේ ය. එය ශ්‍රී ලංකාව මෙන් සිව් ගුණයක් විශාල ය. එහි සුවිසල් ගොඩනැඟිලි, අතිනවීන තාක්ෂණය සහ හෝටල් මට්ටමේ පහසුකම් සහිත රෝහල් කොතෙකුත් තිබුණ ද අවයව බද්ධ කිරීමේ සැත්කම් කෙරෙන්නේ අගනගරය වන මෙල්බර්න්හි රෝහල් හතරක පමණි.ප්‍රාදේශීය නගරවල වෙසෙන රෝගීක් බරපතළ සැත්කම් කර ගැනීමට දුර කතර ගෙවා අගනුවරට යා යුතු ය. එසේ යන්නට ලැබෙන්නේ ද වසර ගණනාවක් පොරොත්තු ලේඛනයේ රැඳී සිට පණ නළ රැඳී තිබුණොත් පමණි. වඩාත් විශාල ප්‍රාන්තවල රෝගීන් වෛද්‍ය ප්‍රතිකාර ගන්න ගුවන් මගින් අග නගරයට යන අවස්ථා මෙහි සුලබ ය.මේ තත්වය යටතේ අපේ කුඩා දිවයිනේ ප්‍රාදේශීය නගරවල සුවිශේෂ වෛද්‍ය පහසුකම් ව්‍යාප්තවීම සැබවින් ම ආඩම්බරයට හේතුවකි.ඒ සඳහා යටිතල පහසුකම් සලසන සෞඛ්‍ය අමාත්‍යාංශයට ද, අවම පහසුකම් යටතේ වුව වගකීම් කරට ගෙන පොදුජනයා වෙනුවෙන් යුතුකම් ඉටු කරන වෙද හෙද කාර්ය මණ්ඩලවලට ද තුති පුදමි.  ඕස්ට්‍රේලියාවේ, සවුත්බෑන්ක්හි ශ්‍රියානි පෙරේරා මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=as1212165</link>
    <topic>කාන්තාවන්ගේ සංවරකම තමාගේ මෙන්ම සමාජයේ ද යහපතට හේතුවේ</topic>
    <author>රමණී සුබසිංහ</author>
    <content>කාන්තාවන්ගේ සංවරකම තමාගේ මෙන්ම සමාජයේ ද යහපතට හේතුවේමහාචාර්යඋතුරාවල ධම්මරතන හිමි’පෙකණිය නො දක්වා සළු ඇඳ බොලට දක්වා නොපව තන සක්වා සිනා නොමසෙන් දසන් දක්වා’කාව්‍යශේඛරයේ දී කාන්තාවක් තමන් ගේ ඇඳුම් පැලඳුම් ගැන සැලකිලිමත් විය යුතු සැටි වගේ ම සංවර ශීලී විය යුතු සැටිත් පෙන්වා දුන්නේ එලෙසය. ඒ කාන්තාවක ගේ සංවරකම ඇය ගේ ජීවිතයට මෙන් ම සමාජයීය යහපතට ද හේතුවන බැවිනි.තරුණ දියණියක් වේවා විවාපත් කාන්තාවක් හෝ වේවා සිරුරේ වැසිය යුතු තැන් නොවසනා කල ඉන් තමන්ට සුන්දරත්වයක් මතුවේ යැයි කිසි විටෙකත් නොසිතිය යුතුය. එය මහ මඟ බස් රියේ, දුම්රියේ යන එන සළෙලුන්ට කරන ඇරයුමක් වැන්න. අන්‍යයන් ගේ අවධානය තමන් වෙත රඳවා ගැනීමේ අරමුණින් තෝරා ගන්නා එවැනි ඇඳුම් පැලඳුම් මෙන් ම උස් සිනා හඬ, කිසි විටෙකත් කාන්තාව බබළවන ආභරණයක් නොවන්නේය. විසිතුරු අභරණ නැතත් සංවර ශීලී ඇඳුම පැලඳුම, කතාබහ ඇය බබළවන්නේ ය.විශේෂයෙන් අතීත සිංහල සමාජයේ තරුණ දියණිවරු මෙන් ම විවාපත් කාන්තාවෝ ද තමන් ගේ චරිතය ගැන වගේ ම ගමන, බිමන, සිනහව කතාව හා ඇඳුම් ආයිත්තම් ගැන ද සැලකිලිමත් වූහ. සැලකිලිමත් බව නිසා ම ඔවුන්ට සමාජයෙන් වන විපත් කරදර අවම වුණි. එකල රන් අභරණින් සැරසුණු සුරූපී කාන්තාවකට වුව දෙවුන්දර තුඩුවේ සිට පේදුරු තුඩුව දක්වා තනිමග නිරුපද්‍රිතව යා හැකි වූයේ ද ඒ නිසා ය. යහපත් දියණියක, යෙහෙළියක හා මවක ලෙස ඇය සමස්ත සමාජයෙන් ම ගෞරවය ලැබෙන ලෙස ජීවත් වූ නිසාය.මේ සමාජය ටිකෙන් ටික වෙනස් වන්නට පටන් ගත්තේ විවෘත ආර්ථිකය විසින් අපේ සමාජය ගිලගනු ලැබීමත් සමඟය. එවිට සරල අවශ්‍යතා වෙනුවට සංකීර්ණ අවශ්‍යතා ඇතිවුණි. අවශ්‍යතා සංකීර්ණ වෙත් ම සිරිත් විරිත් ද යහපත් ගති පැවතුම් ද විපරිත විය. බුදු දහමින් පෝෂණය වූ සිංහල සංස්කෘතිය වෙනුවට අපරදිග සංස්කෘතීන්වල සෙවණැලි මේ සමාජයට එකතු විය. අප ගේ බොහෝ තරුණ දූ වරුන් මෙන් ම විවාපත් කාන්තාවන් ද මෙතෙක් පුරුදු පුහුණු කරගෙන ආ යහපත් සිරිත් විරිත් අතැර බටහිර සිරිතට විරිතට හුරු වූහ. විවාහ ගිවිස ගත් දා පටන් වියපත් ව මියෙන තුරා එකට ජීවත් වූ පවුල් වෙනුවට විවාහ වී මාසයකින්, දෙකකින්, දෑවුරුද්දකින් සමහර අයට විවාහය එපාවන පරිසරයක් නිර්මාණය වන්නේ ද, මහ මඟ බස්රියේ දුම්රියේ පවා සළෙලු දනන් ගේ අපචාරයන්ට ගොදුරු වන්නට සිදු වන්නේ ද බොහෝවිට මේ අසංවරකම නිසාය.මේ නිසා යහපත් පවුලක්, යහපත් ජීවිතයක් වගේ ම යහපත් සමාජයක් බලාපොරොත්තු වන ඕනෑම කාන්තාවක් තමන් ගේ සංවරකමට හැදියාවට මුල් තැන දිය යුතුමය.’අපදාන සෝභිනී පඤ්ඤා’කෙනෙකු ගේ චරිතයෙන් ප්‍රඥාව ඉස්මතුවන බව ධර්මයේ සඳහන් ය. මේ නිසා ඕනෑම දියණියක්, කාන්තාවක් තමන් ගේ චරිතයට මුල්තැන දිය යුතුමය. ඇය යහපත් බිරියක්, මවක් වන්නේ එවිටය.බුදුරජාණන් වහන්සේ පෙන්වා දුන්නේ යහපත් ස්වාමි දියණියක් තෙරුවන් සරණ ගිය උපාසිකාවක් විය යුතු බවය. බුදුන්, දහම්, සඟුන් සරණ ගිය බිරියක් ජීවිතය දෙස බලන්නේ උතුම් වූ ලෝකෝත්තර ගී‍්‍ර සද්ධර්මය අනුවය. ඇය සිය ස්වාමියා සමඟ, දරුවන් සමඟ, නෑ හිතවතුන් වගේ ම සමාජය සමඟ ගනුදෙනු කරන්නේ ආර්ය මහා සංඝරත්නය ලෝකය සමඟ ගනුදෙනු කරන ඒ උතුම් වූ හැසිරීම පරමාදර්ශ කොටගෙනය. ජීවිතයේ අනේකවිධ වූ ප්‍රශ්නවලට ඇය මුහුණ දෙන්නේ තථාගත බුදුරජාණන් වහන්සේ ජීවිතයට මුහුණ දුන් ආකාරය පිළිබඳ පූර්ණ අවබෝධයක්, තේරුම් ගැනීමක් ඇතිවය.ඊර්ෂ්‍යාව, ක්‍රෝධය, වෛරය, පළිගැනීම ආදී සිතිවිලිවලින් තොර ඇය මෛත්‍රී සහගතය. කරුණාවන්තය. ත්‍යාග ශීලීය. ඉවසිලිවන්තය. මනා හැදියාවකින් යුතු ඇය පවෙහි ලජ්ජා වන්නීය. බිය වන්නීය. පිනට ලැදි වන්නීය. ඒ ගතිගුණ ඇත්තී උතුම් වූ තෙරුවන් සරණ ගිය උපාසිකාවය. තෙරුවන් සරණ යාම නම් ඇය ලෝකය පිළිබඳ, පවුල් සංස්ථාව හා ජීවිතය පිළිබඳ නිරවුල් දැකීමක් ඇති කාන්තාවක බවට පත්වීමය. ඇය ජීවිතයේ ගැටලුවලට පිළිතුරු සොයන්නී ශීලය මත පදනම්වය. එවිට ඇය නිතැතින් ම නීති ගරුක තැනැත්තියක් බවට පත්වන්නීය. ප්‍රාණඝාතය, සොරකම, කාමමිථ්‍යාචාරය වැනි බරපතළ අකුසල ක්‍රියා ප්‍රතික්ෂේප කරන ඇය තම සැමියාට විශ්වාසවන්ත යහපත් පතිනියක් වන්නීය.මේ නිසා විවාහ වීමට බලාපොරොත්තුවන දියණියන් වගේම විවාපත් කාන්තාවන් ද අරුත දැන, තෙරුවන් කෙරෙහි ශ්‍රද්ධාව ඇති කර ගත යුතුය. එවිට නිතැතින් ම ඇය සංවරශීලී යහපත් පැවතුම් ඇති පතිනියක වන්නීය.යහපත් විවාහයක් බලාපොරොත්තුව පැවැත්මෙන් හා ක්‍රියාවෙන් සංවරශීලී වන්නට උත්සාහ ගන්නා දියණියක් තමන් ගේ වචනය ද සංවරකර ගත යුතු බව ධර්මයේ සඳහන් ය. කතා කරන්නට පුළුවන්කම තිබූ පමණින් තැන නොතැන නොබලා කතා කිරීම පතිනියකට සුදුසු නොවේ. ඊට සුදුසු කාලයක්, තැනක් මෙන් ම සුදුසු පුද්ගලයන් ද සිටිය යුතුය. එසේ අවබෝධයක් නැතිව කතා කිරීම එහි වටිනාකමක් ඇතත් හිස් ප්‍රලාපයක් වීමට ඉඩ තිබෙන හෙයිනි. ඇය නිතර පුරුදු විය යුතු වන්නේ අර්ථවත් වචන කතා කිරීමටය. විශේෂයෙන් අසන්නන් පි‍්‍රය කරන, මෛත්‍රී සහගත වචන කතා කිරීමටය. තමන් ගේ සිත නො තවන, අනුන්හට ද විපතක් නොවන යම් වචනයක් වේ ද එබඳු වචන සුභාෂිත හෙවත් යහපත් වචන වන බව එක් අවස්ථාවක බුදු රජාණන් වහන්සේ දේශනා කළහ. විවාහ වීමට සිටින දියණියක්, විවාහක කාන්තාවක් ප්‍රගුණ කළ යුතු වන්නේ එවැනි වචනය. එවිට විවාහ ජීවිතයේ ගැටලු අවමය. එවැනි පතිනියකට සැමියා පි‍්‍රය වන්නේය. ආදර, ගෞරව කරන්නේය. නෑ හිත මිතුරන් ද ඇය පි‍්‍රය කරන්නේය. එවිට ඇයගේ විවාහ ජීවිතය ද තෘප්තිමත් වන්නේ ය. ඇය දරුවන්ටද ආදර්ශවත් මවක් වන්නීය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=as1212166</link>
    <topic>මනාලිය මංගල උලෙළේ මෝස්තර නිරූපිකාව නොවෙයි</topic>
    <author>ලිව්වේ</author>
    <content>මනාලිය මංගල උලෙළේ මෝස්තර නිරූපිකාව නොවෙයිදියණියන් සිටින අම්මාවරුන්ගේ එකම සිහිනය දෑකුල සිරිතට අනුව දියණිය විවාහ කර දීමය. එමෙන්ම මංගල දිනය දා ඈ හැඩකාරව සිටිනු දැකීමය. එමෙන්ම සෑම යොවුන් දියණියකගේම අදහස තම විවාහ මංගල්‍යය දා කාගේත් නෙත් සිත් ඇදබැඳ තබා ගන්නා සොඳුරු මනාලියක ලෙස හැඩවැඩ වීමය.සුන්දර මනාලියක ලෙස හැඩ ගැන්වී සිටීමේ සිහිනය අතීතයේ පටන්ම සෑම තරුණියක වෙතම තිබිණි. වර්තමානයේදී ද එය එසේමය. ඇතැම් මනාලියන් දෙස ඇසිපිය නොහෙලා බලා සිටිද්දී තවත් මනාලියක දෙස එක්වරක් පමණක් බලා අහක බලාගන්නා අවස්ථා ද ඇත. මංගල උත්සව අවස්ථාවේ කැපී පෙනෙනම චරිතය මනාලිය හා මනාලයා වේ. එසේ කියා මනාලිය අනවශ්‍ය ලෙස සිරුර ප්‍රදර්ශනය වන අයුරින් මංගල ඇඳුම ඇඳීම සුදුසු ද? අද ඇතැම් මනාලියන් දෙස බැලීමේ දී අපට එවැනි ප්‍රශ්න මතු වේ. එමෙන්ම ලක්ෂ ගණන් මුදල් ගෙවා සොඳුරු පියකරු මනාලියක් නොව මෝස්තර ගොඩක් දැකීමට සිදුවීම කොතරම් නම් අභාග්‍යයක් ද?එදා මනාලිය සහ අද මනාලිය අතර ඇත්තේ කොතරම් නම් වෙනසක් ද? මේ වෙනස හොඳින්ම දන්නේ කාලයක් තිස්සේ මනාලියන් හැඩ ගැන්වීමේ නිරතව සිටින්නවුන්ය. වසර විසිහතකට අධික කාලයක් හැඩවැඩ කලාවේ බොහෝ අත්දැකීම් ඇති මනාලියන් හැඩ ගැන්වීමේ කලාවේ ප්‍රමුඛයෙක් වන පේ‍්‍රමසිරි හේවාවසම් මහතා මේ වෙනස හොඳින්ම දන්නා අයෙකි. එමෙන්ම මුදල් නොව චාරිත්‍රවලට සහ සොඳුරු හැඩකාර බව තුළින් චාම් ලෙස මනාලියක හැඩ ගැන්වීම ඔහුගේ අරමුණයි. මේ ඔහුගේ සිතුවිලිය.“මම මනාලියන් හැඩ ගැන්වීමට පෙලඹුණේ මීට අවුරුදු විසිහතකට පමණ පෙර. ඒ කාලේ අද වාගේ අමුද්‍රව්‍ය තිබුණේ නැහැ. අද නම් කොණ්ඩය හැඩ ගැන්වීමේ දී ඊට යොදාගන්න බොහෝ දේ තිබෙනවා. විවිධ සාරි වර්ග විවිධ මිල ගණන් යටතේ තිබෙනවා. මල් කළඹට යොදාගන්න පුළුවන් විවිධ මල් වර්ග තියෙනවා. මට මතකයි අපි මුල් කාලේ මල් කළඹ සඳහා යොදා ගත්තේ ඇන්තුරියම් මල්. ඒ කාලේ රෝස මල් හොයාගන්න අමාරුයි. ඒ වගේම මිල අධිකයි. නමුත් අද උඩවැඩියා මල් වර්ග ආදිය ඕනැ තරම් තියෙනවා. මේකප් වර්ග විශාල ප්‍රමාණයක් තිබෙනවා. සාරි වර්ගත් එසේමයි. එදාට වඩා අද අමුද්‍රව්‍ය තිබෙනවා වගේම නව ප්‍රවණතා තිබෙනවා.අන්තර්ජාලය ඔස්සේ ලෝකයේ තිබෙන නව නිෂ්පාදන අපට ඇණවුම් කර ගෙන්න ගන්න පුළුවන්. රූපලාවණ්‍ය ශිල්පියකුගේ යුතුකමක් තිබෙනවා මේ අලුත් දේවල් හඳුන්වා දීමට. ඒ කාලේ නම් මනාලියක් හැඩ ගන්වන්න අය කළේ රුපියල් පන්සියක් වැනි අඩු මුදලක්. නමුත් අද තත්ත්වය ඊට වඩා වෙනස්. ඉතාම කනගාටුදායක දේ තමයි ලක්ෂ ගණන් දීලා හැඩවන ඇතැම් මනමාලියෝ මංගල උත්සවය දාට ඉන්නේ ප්‍රදර්ශන භාණ්ඩයක් වෙලා. අනවශ්‍ය ලෙස සිරුර නිරාවරණය කරගෙන.මං කැමතියි මේ කතාබහේදී මනාලියන් වෙන්න ඉන්න තරුණියන්ට මෙන්ම දූලා ඉන්න අම්මලාට ඉතා විවෘතව මේ ටික කියන්න.ශ්‍රී ලංකාව කියන්නේ දේශීයත්වය අගය කරන රටක්. මිල මුදල් තිබෙනවානම් අපට සුපිරි දේ කරන්න පුළුවන්. නමුත් අනවශ්‍ය ලෙස මංගල්‍යය වෙනුවෙන් මුදල් විසි කිරීම සුදුසු නැහැ. දියණියගේ මංගල්‍ය කියන්නේ හෙළ කුල සිරිතට, චාරිත්‍රවලට මුල්තැන දී කරන කටයුත්තක් මිස විලාසිතාවක් නොවෙයි. අපි මංගල්‍යයක් සැලසුම් කිරීමේදී මූලිකත්වය ලැබෙන්නේ මනාලියට. මනාලිය හැඩ ගැන්වීමේ කටයුතුවලට. මෙහිදී මනාලිය හැඩ ගන්වන ශිල්පියා සමඟ ඒ කටයුතු පිළිබඳව සාකච්ඡා කිරීම ඉතාම වැදගත්. සල්ලි තිබුණ පළියට මංගල්‍ය වෙනුවෙන් ලක්ෂ ගණනින් සල්ලි විසි කිරීම සුදුසු නැහැ. ඇතැම් අයගේ මතයක් තිබෙනවා මංගල්‍යයේ පළමු දිනට අඳින සාරිය මිලට ගත යුතුමයි කියලා. එහෙම ගන්න පුළුවන්කමක් තියෙනවානම් ගත්තට කමක් නැහැ. නමුත් අපි මෙහෙම කියමු, තමන්ට මුදල් වියදම් කිරීම අමාරුයි. එහෙම තියෙද්දිත් මුදල් වියදම් කිරීම විහින් කරදරයන් පටවා ගැනීමක් නේද? අන්න ඒ වගේ අවස්ථාවක පළමු දවසේ සාරිය කුලියට ගත්තට කමක් නැහැ. එහෙම නැතිව මනාලිය පළමු දවසේ සාරිය මිලට ගත යුතුමයි කියලා නියමයක් නැහැ. මංගල දිනය දා බොරු සෝබනයට මුදල් වියදම් කිරීම නම් මම කිසිසේත්ම අනුමත කරන්නේ නැහැ.මනාලියක් වීමට පෙර ඇගේ පියකරු පෙනුම ලබා ගැනීම සඳහා මුහුණට සත්කාර කළ යුතුයි. මෙය ඉතාම ප්‍රවේශමෙන් කළ යුතු දෙයක්. හර්බල් කිය කියා ගෙදරට වෙලා යම් යම් දේ කිරීම සුදුසු නැහැ. එහෙම කරන්න ගිහිල්ලා ඇතැම් විට විෂබීජ යන්න පුළුවන්. නමුත් පළපුරුදු රූපලාවණ්‍ය ශිල්පිනියක, ශිල්පියකු ලවා මුහුණට සමට සත්කාර කරවා ගැනීම වඩා සුදුසු වේ.මං මේ දේවල් කතා කරන්නේ මගේ අත්දැකීම් එක්ක. මනාලියන් මනාලයන් මංගල දිනයට සැරසිය යුත්තේ ගැළපෙන ඇඳුමකින්. ගැළපෙන ඇඳුම කියන්නේ, මනාලිය උඩරට විදිහට ඇඳලා මනාලයා ටයිකෝට් ඇඳීම නොවෙයි. මනාලිය උඩරට විදිහට අඳිනවනම් මනාලයා අඩුම තරමේ ආරියසිංහල ඇඳුමවත් ඇඳිය යුතුයි. මේ නොගැළපීම ඒත්තු ගන්නත් බැරිවුණ විට මම ඇතැම් මනාලියන් හැඩ ගැන්වීමට බාර නොගෙන තිබෙනවා. අපි කරන හැම දෙයකම පිළිවෙළක් තිබිය යුතුයි.මංගල අවස්ථාවක මුල් තැන හිමි විය යුත්තේ චාරිත්‍රවලට. නැකැත් වලට. සිංහල ක්‍රමයට නම් හැම දෙයක්ම කෙරෙන්නේ නැකතට අනුව.. අපේ මඟුල් ගෙවල්වලට එකතු වුණු “ගොයින් අවේ” එකට මම පෞද්ගලිකව විරුද්ධයි. මනාලිය හැඩවෙන්නෙ නැකතට. එහෙම හැඩවන මනාලිය පිටත්වෙන්න ඕනෙත් ඒ ඇඳුමෙන්මයි. එකක් තමයි නැවත ඇඳුම් ඇඳීම අමතර වියදමක් දැරීමක්. ඒ වගේම අනෙත් එක මංගල්‍ය අවසන් කරන්න සූදානම් වන මොහොතේ හරිම කලබලයි. මනාලිය පැයක් දෙකක් මඟුල් ගෙදර නැහැ. ඇය ඇඳුම් මාරු කරනවා. මං මුලිනුත් කිව්වනේ මනාලිය කියන්නේ මංගල උත්සවයේ මෝස්තර නිරූපිකාවක් නොවෙයි.ඒ නිසයි මම කියන්නේ ඇය මනාලයා සමඟ පිටත්විය යුත්තේ මංගල ඇඳුමින්මයි. අනෙක් අතට එය කොතරම් සොඳුරු දසුනක් ද? අද ඇතැම් මංගල උත්සවවල මල් කුමරියෝ පස්හය දෙනෙක් ඉන්නවා. දෙවැනි මනාලියෝ හතර පස් දෙනෙක් ඉන්නවා. එහෙම අවශ්‍ය නැහැ. අඩුම තරමේ මල් කුමරියෝ දෙදෙනෙකුයි දෙවැනි මනාලියෝ දෙදෙනෙකුයි හිටියම එය හොඳටම ප්‍රමාණවත්.ඇතැම් අවස්ථාවල මනාලියෝ වෙන්න ඉන්න තරුණියෝ කියනවා ඇයට මංගල දිනයේදී කොටට අන්දන්න සාරි හැට්ටයේ කර වැඩියෙන් කපන්න, ඇතැම් තැන් නිරාවරණය කරන්න. මේ ආදි වශයෙන් කියන අයත් ඉන්නවා. මෙහිදී රූපලාවණ්‍ය ශිල්පියාට අයිතියක් තිබෙනවා එසේ නොකර සිටීමට හා ඔවුන්ට කරුණු පහදා දීමට. මට මතකයි මට එවැනි යෝජනා ගෙන ආව ඇතැම් තරුණියන්ට ඇන්දවීම මම ප්‍රතික්ෂේප කරලා තියෙනවා. මනාලියන් හැඩ ගැන්වීම මුදල් ඉපයීමේ මාර්ගයක් වුණත් එය ඉතා හොඳ කලාවක්. අපි මේ කලාවේ ගෞරවණිය බව රැකිය යුතුයි.යම් යම් අයගේ හැඩතල අනුවයි ඔවුන්ගේ සිරුර හැඩ කරන්න පුළුවන්. මේ දේවල් රූපලාවණ්‍ය ශිල්පියා එක්ක කතා කළ යුතුයි.මවක දියණියක ප්‍රසූත කළ පසු ඒ අම්මට සිහිනයක් තියෙනවා. තමාගේ දියණිය හැඩකාර මනාලියක වනු දැකීම. සෑම දියණියකටම සිහිනයක් තිබෙනවා සොඳුරු මනාලියක වීමට. යම් දිනෙක දියණිය පතිකුලයට යන දා මව දුව වෙන්න බැහැ.මං එහෙම කියන්නේ දුවගේ මඟුල් ගෙදර දා අම්මා දුවටත් වඩා මෝස්තර කරලා තරුණ වෙන්න හදනවා. අම්මා කියන්නේ උතුම් පදවියක්. ඇය ඒ තැන ආරක්ෂා වෙන ලෙස ඇඳුම් ඇඳිය යුතුයි. දියණිය හැඩකාර විය යුතුයි. නමුත් ඇය ඇගේ මංගල දිනය දා තොරොම්බෝල කරත්තයක් නොවිය යුතුයි. මල් කුමාරියක් නොවිය යුතුයි. ජුවලරි ෂොප් එකක් නොවිය යුතුයි.ඇතැම් මංගල උත්සවවල සංවිධායක වෙන්නේ වීඩියෝ ශිල්පියා නැතිනම් කැමරා ශිල්පියා. අද තියෙන්නේ අලුත්ම කලාවක්. මංගල උත්සවවල ගන්නා ඡායාරූපවල අම්මලා තාත්තලා නෑදැයෝ හා විශේෂ චාරිත්‍ර කරන අවස්ථා නැහැ. මංගල්‍ය ඉවර වෙලා ඡායාරූප ඇල්බමය බැලුවාම එහි ඉන්නේ මනාල යුවළ පමණයි.මට අවසානයට කියන්න තියෙන්නේ මෙච්චරයි නැකැත් නැති චාරිත්‍ර වාරිත්‍ර නැති අම්මා තාත්තා ඥාතින් නැති මංගල ඡායාරූප මොකට ද? අපිට කවදාහරි අපේ ජීවිතයේ සොඳුරුම දිනය කියලා ඒ ඡායාරූ පෙරළා බලද්දි ඒ ඡායාරූපවල අම්මා තාත්තා ඥාතින් නැත්නම් එයින් ඇති ඵලය කුමක් ද?ඒ නිසයි මං මෙහෙම කියන්නේ සල්ලි තිබුණ පළියට සල්ලි විසිකරලා තේරුමක් නැති මංගල උත්සව කරන්න එපා. ඉතාම චාම්ව පියකරු ලෙස සොඳුරු ලෙස මනාලිය ලෙස සැරසීමයි දියණියනි ඔබගේ මංගල දිනය දා සිදුවිය යුත්තේ.අදකතාබහපේ‍්‍රමසිරි හේවාවසම්ලිව්වේඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av1212162</link>
    <topic>දෝනිගේ ගොවිපොළ</topic>
    <author>ෆවුස් මොහොමඩ්</author>
    <content>දෝනිගේ ගොවිපොළඉන්දියා ක්‍රිකට් නායක මහේන්ද්‍ර සිං දෝනිගේ උපන් ගම වන ජාකන්ඩ් ප්‍රදේශයේ දෝනි අලුතෙන් ඉදිකරෙ ගන යන ගොවිපොළේ මේ දවස්වල ලහිලහියේ වැඩ.හිටි හැටියේ ඉදිකිරීමේ වැඩ කටයුතු ඉක්මන් කරන්නේ ඇයි කියලා ගමේ අය ඇහුවම ඔහුගේ පවුලේ උදවිය කියලා තියෙන්නේ ලබන මාසේ ඉන්දියා ක්‍රිකට් කණ්ඩායම ගොවිපොළ බලන්න එන නිසා කියලයි.ලබන මාසේ පැවැත්වෙන ඉන්දියා - එංගලන්ත එක්දින තරගාවලියේ එක් තරගයක් දෝනිගේ උපන්ගමෙත් පැවැත්වෙනවාලු.ඉතින් ඉන්දියා ක්‍රීඩකයන් ඒ ගමන්ම තමන්ගේ නායකයාගේ ගොවිපොළ නරඹන්න තීරණය කරලා. ඉදිරියේ දී මේ ගොවිපොළේ ක්‍රිකට් පුහුණුවීම් කරන්නත් තැනක් හදනවා කියලා දෝනි කියනවා.උසේන් බෝල්ට් ලන්ඩන් ඔලිම්පික් ක්‍රිඩා උළෙලේ දී පිට පිට රන් පදක්කම් දිනාගෙන ස්විඩනයේ ක්‍රීඩිකාවන් තිදෙනක් එක්ක ජයග්‍රහණයේ සතුට සමරපු හැටි ඒ කාලයේ හුඟාක් ප්‍රසිද්ධ වුණා.ඒත් 22 හැවිරිදි කනිෂ්ඨ මලල ක්‍රීඩිකා මීගන් එඩ්වඩ්ස් එක්ක දාපු පවුම් පනස් දහසක ෂැම්පේන් පාටිය ගැන නම් කවුරුවත් එච්චර දැනගෙන හිටියේ නෑ.ජැමෙයිකාවේ මලල ක්‍රීඩක ක්‍රීඩිකාවන්ට නව අනුග්‍රාහකයෙක් යටතේ අලුත් ක්‍රීඩා ඇඳුම් දුන්නු උත්සවයේ දී මීගන් බෝල්ට් එක්ක මෝස්තර නිරූපණයේ යෙදුණා.සරාගී තරුණියක් වන මීගන් දක්ෂ ක්‍රීඩාවට විතරක් නෙවේ කියලා එයාගේ මිතුරියෝ කියනවා. උත්සවය වෙලාවේ බෝල්ට්ගේ ඇස් තිබුණේ මීගන් දිහාවේ.එයා දැනටමත් බෝල්ට්ව වශී කරගෙන ඉවරයි.  කාලෙන් කාලෙට ක්‍රිකට් ක්‍රීඩකයන් සහ බොලිවුඩ් නිළියන් අතර ජංගම පෙම් ගිණුම් ඇරැඹෙන බව ප්‍රසිද්ධ රහසක්.ඉන් සමහර පෙම් සම්බන්ධතා කෙළවර වෙන්නේ විවාහයෙන්. ඊටත් පස්සේ දික්කසාදයෙන්. ඒත් සමහර පෙම් සම්බන්ධතාවලට වැඩි ආයුෂ නෑ.හරියට සහීර් ඛාන් සහ ඉෂා ෂර්වානිගේ ප්‍රේමය වගේ.පසුගිය කාලයේ විවාහ වෙන්න බලාපොරොත්තුවෙන් හිටි සහීර් ඛාන් සහ ඉෂා එකවරම වෙන්වුණා.‘මගේ විවාහය ගැන මාධ්‍යවල තිබුණේ තනිකර බොරු. මම කවදාවත් ඉක්මන් තීරණ ගන්න කෙනෙක් නෙවේ.මගේ විවාහය වෙන්න ඕන වෙලාවට සිද්ධවේවි.‘ ඉෂා එහෙමයි දැන් කියන්නේ. දෙන්නගේ ප්‍රේමය ගැන කවදත් ඇත්ත නොකීව සහීර් ඛාන් මේ දවස්වල ඉන්නේ තරමක් අවුල් මනසකින්.එංගලන්තයට එරෙහිව පැවැති ටෙස්ට් තරගවලදී ඔහු සාර්ථක වුණේ නෑ. ඒ නිසාම ටෙස්ට් කණ්ඩායමෙනුත් ඔහුව දොට්ට දාලා.  ඔස්ට්‍රේලියාවේ වේගපන්දු යවන්නෙක් වන ෂෝන් ටේට් බොලිවුඩ් සිනමාවට එක්වෙලා. ඔහු අභිෂෙක් කපූර්ගේ ‘කයි පෝ චේ‘ චිත්‍රපටයේ රංගනයට දායක වෙනවා.මේ චිත්‍රපටයේ දී ටේට් වැදගත් චරිතයක් නිරූපණය කරන බවයි කපූර් කියන්නේ.මේ චිත්‍රපටිය රඟපාන්න අන්තර් ජාතික මට්ටමේ ක්‍රිකට් ක්‍රීඩකයෙක් හොය හොයා හිටපු වෙලේ කපූර්ට ටේට් ගැන කියලා තියෙන්නේ ඉන්දියා පිලේ ආශිස් නේරායි.කොහොමත් ක්‍රීඩාවට බාධාවක් නොවෙනවානම් පමණක් මේ චිත්‍රපටයේ රඟපාන්න ටේට් කැමැතිවෙලා.ෂොන් ටේට් කොහොමත් නිතර නිතර ඉන්දියාවට යන එන ක්‍රීඩකයෙක්. ඔහුට බොලිවුඩ් නිළියක් එක්ක පෙම් සම්බන්ධතාවකුත් තිබුණා කියලා හැමෝම කියනවා.අභිෂේක් කපූර්ගේ ‘කයි පෝ චේ‘ චිත්‍රපටයට පාදක වෙලා තියෙන්නේ චේතන් බාගට්ගේ ‘ ද ත්‍රී මිස්ටේක්ස් ඔෆ් මයි ලයිෆ්‘ (මගේ ජීවිතයේ වැරැදි තුන) කියන නවකතාවයි.බොලිවුඩ් තිරයට පා තැබීම ටේට්ගේ ජීවිතයෙත් එක් වැරැද්දක් වේවිද කියලා කවුද දන්නේ.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av1212163</link>
    <topic>හිනා කතා</topic>
    <author/>
    <content>හිනා කතා’අයිසෙ මනෝ, තමුසෙ කරපු නාට්‍යවලින් එකක් දෙකක් ඇරුණාම අනිත් හැම එකක්ම වගෙ ප්‍රේක්ෂකයෝ අතරට ගියානෙ. ඉතින් ඇයි අලුත් නාට්‍යයක් නොකර මේ පරණ එකක් ආයිත් කරන්ඩ හිතුවේ” නාට්‍ය සම්මන්ත්‍රණයක දී තම මිතුරු මනෝ හමුවූ හේරත් ඇසීය.තමුසෙ අපිට වඩා හොඳට දන්නවනෙ කලාකාරයෙක්ගේ ඉතිහාසය ගැන. ලංකාවේ විතරක් නෙමෙයි පිටරටවලත්. දැන් බලනවා රිචඩ් බර්ටන්, එලිසබත් ටේලර්ව කසාද බැඳලා, ඒ දෙන්නා සෑහෙන කාලයක් පවුල් කෑවනෙ. පස්සෙ බර්ටන්, ටේලර්ව දික්කසාද කරලා ඉඳලා ආයෙත් සැරයක් එයාවම කසාද බැන්ද බව තමුසෙ දන්නවා ඇතිනෙ.””ඔව්.. ඉතින් ඒකෙයි මේකෙයි තියෙන සම්බන්ධය මොකක්ද?” හේරත් ඇසුවේ මනෝගේ හතරබීරි කතාව තේරුම් ගැනීමට නොහැකි වීමෙනි.”සම්බන්ධය මෙන්න මේකයි. අයිසේ රිචර්ඩ් බර්ටන්ට පුළුවන් නම් තමන්ගෙ පරණ ගෑනිවම ආයිත් බඳින්ඩ, මගෙම පරණ නාට්‍යයක් මම ආයෙත් නිෂ්පාදනය කළාම මොකද වෙන්නෙ?” මනෝ ඇසීය.තම පුත් ජයන්ත, අල්ලපු ගෙදර සමන්ත සමඟ ක්‍රිකට් ගසන සද්දයට අනෝමා කුස්සියෙන් හිස පොවා අංගණය දෙස බලා මෙසේ කෑගැසීය.”අනේ.. අනේ.. පුතා මම කිව්වා නේද ඉස්කෝලෙදි දුන්න ගෙදර වැඩ කරලා මිසක් සෙල්ලමට යන්ඩ එපා කියල. ඒ වැඩ ඉවර කරලද ඔය සෙල්ලම පටන් ගත්තෙ? කෝ තාත්තා? තාත්තාගෙන් හම්බවෙයි හොඳ පාරක් ඔයාට..””බොරුවට කෑගහන්ඩ එපා අම්මෙ. තාත්තා අර ඉන්නෙ සාලෙ. සමන්තලගෙ තාත්තයි අපේ තාත්තයි එකතු වෙලා, ඉස්කෝලෙදි දුන්න අපි දෙන්නගෙ ගෙදර වැඩ තමයි ඔය කරන්නෙ” කොලුවා බෝලයට වැරෙන් පහරක් ගසමින් කීවේය.”මේ පාර පොත පළවුණාම හොඳ කෑමක් ගෙනත් දෙනවයි කියල කිව්වා ඔයාට මතකද? කෝ එහෙම විශේෂ දෙයක් ගෙනාවේ නැහැනෙ” ශාන්ති කීවේ සෙනසුරාදා උදේ හන්දියට ගොස් ගෙදරට අවශ්‍ය කළමනා ගෙනවුත් ඒවායේ ගණන් බලමින් සිටි තම සැමියා අමතමිනි.”මොකෝ නැත්තෙ? මම ගිය සුමානෙ අලුත් කරවල කූරියෙක් ගෙනාවා මතක නැද්ද? චන්ද්‍රසිරි තම බිරිය දෙස බලමින් කීවේය.”ආ... ඒකද මේ ගේනවයි කිව්ව හොඳ කෑම?” ශාන්ති ඇසුවේ ඔලොක්කුවට මෙනි.”පොතක් අච්චු ගහලා, ඊට වඩා හොඳ කෑමක් දෙන්ඩ පුළුවන්ද හාමිනේ” චන්ද්‍රසිරි ඇසුවේ තරමක ආවේගයකිනි.”අනේ දොස්තර මහත්තයො, තුන් මාසයක් තිස්සෙ දන්නා තරම් බේත් හේත් කරලයි, මහත්තයා ළඟට ආවේ. මොන බේත ගත්තත් මට රෑට පොඩ්ඩක් වත් නින්ද යන්නෙ නැහැ නොවැ.” රෝගියා හැඬුම්බරව වෛද්‍යවරයා වෙත තම දුක්ගැනවිල්ල ඉදිරිපත් කළේය.”ඔහේ මේ ටේප් එක පොඩ්ඩක් අහලා බලන්ඩකො. ටිකක් දුර අහගෙන ඉන්නකොට ඔහේට දන්නෙම නැතුව නින්ද යයි” දොස්තර ඔහු අතට ටේප් පටයක් දෙමින් කීවේය.”මේක මේ මෝහනයක් වගෙ මනෝ චිකිත්සාවක්ද දොස්තර මහත්තයො?” රෝගියා විමසීය.”මනෝ චිකිත්සාවක් කිව්වත් වරදක් නෑ. ඕක මේ අපේ මන්ත්‍රීතුමා, එතුමා වෙනුවෙන් පවත්වපු උපහාර උලෙළකදි කරපු කතාවක්” වෛද්‍යවරයා කීවේය.එම ටෙලිනාට්‍යයේ නවක නළුවා රඟපෑ දර්ශනය මොනිටරයෙන් බලා සිටි එහි අධ්‍යක්ෂවරයා දර්ශනය අවසානයේ එම නළුවාගේ පිටට තට්ටුවක් දමා සුබපතමින් මෙසේ කීවේය.”අයිසෙ තමුසෙ ඒ සීන් එකේ ටොප් එකට ඇට් කළානෙ. සෑඩ් මූඩ් එකකට එන්ඩ පුළුවන් වෙන විදියට මොකක් හරි දෙයක් ගැන හිතලා ඒ සීන් එක කරන්ඩයි කියල මම දුන්න උපදෙස් තමුසෙ හරියටම අල්ලා ගත්තනෙ.ඇත්තටම අයිසෙ, තමුසෙ මොකක් ගැන හිතලද ඔය තරම් දුක හිතෙන විදියට ඒක කළේ?””සර්, මම මේකෙ රඟපානවට මට ගෙවන ගාස්තුව ගැන මම මතක් කරගත්තා. එච්චරයි.” නවක නළුවා කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av1212164</link>
    <topic>මේක මට නොව රටට ලැබුණු ගෞරවයක්</topic>
    <author>හේමාලි විජේරත්න ඡායාරූපය - ටෙනිසන් එදිරිසිංහ</author>
    <content>මේක මට නොව රටට ලැබුණු ගෞරවයක්ලෝකයේ ඉහළ ගණයේ සිනමා උලෙළ අතර සුවිශේෂී ස්ථානයක් හිමිවන ඉන්දියානු අන්තර් ජාතික සිනමා උලෙළ පසුගියදා ඉන්දියාවේ ගෝව නගරයේ දී පැවැත්විණ. එය මෙවර පැවැත්වූයේ 43 වැනි වතාවටය. ඉන්දියානු අන්තර් ජාතික සිනමා උලෙළ ශ්‍රී ලාංකේය සිනමාවට ද සුවිශේෂී වන්නට හේතු කාරණා බොහොමයක් තිබේ.ශ්‍රී ලාංකේය සිනමාවට මුල් වරට ජගත් සම්මානයක හිමිකම ලබා දෙමින් 1965 වසරේ දී ආචාර්ය ලෙස්ටර් ජේම්ස් පීරිස් ගේ ‘ගම්පෙරළිය’ චිත්‍රපටය රණමයුර සම්මානය හිමිකර දුන්නේ මේ උලෙළිනි. ඉන් පසුව සුගතපාල සෙනරත් යාපා අධ්‍යක්ෂණය කළ ‘මිනිසා සහ කපුටා’ චිත්‍රපටය එම උලෙළේ සම්මානයට පාත්‍ර විය.ඉන්දියානු අන්තර්ජාතික සිනමා උලෙළ තව තවත් අපගේ අවධානයට පාත්‍ර වෙමින් 1977 දී ‘සිරිපාල සහ රන්මැණිකා’ චිත්‍රපටය වෙනුවෙන් මාලිනී ෆොන්සේකාට එම ජූරියේ විශේෂ සහතිකයක් හිමි විය. පසු කලෙක ‘මල්දෙනියේ සිමියොන්’ චිත්‍රපටය උදෙසා අනෝජා වීරසිංහ හොඳම නිළිය වශයෙන් සම්මානයට පාත්‍ර වූයේ ද මෙම උලෙළිනි.ඉන් අනතුරුව ප්‍රසන්න විතානගේ අධ්‍යක්ෂණය කළ ‘ආකාස කුසුම්’ චිත්‍රපටය උදෙසා මාලිනී ෆොන්සේකා නැවත වරක් මෙම උලෙළේ හොඳම නිළිය සම්මානය දිනා ගත්තාය. මෙවැනි සබැඳියාවකට හිමිකම් කියන ඉන්දීය අන්තර්ජාතික සිනමා උලෙළ තවත් සුවිශේෂී වන්නට හේතුවක් වනුයේ මෙවර එම උලෙළේ ජූරි සාමාජිකත්වය සඳහා නිළි රැජන මාලිනී ෆොන්සේකාව ද තෝරාගෙන තිබීමය. උලෙළ සමාප්තියෙන් පසු පසුගියදා දිවයිනට පැමිණි ඈ සමඟ එම උලෙළේ අත්දැකීම් පිළිබඳ කළ කතාබහකි මේ.ඉන්දියානු අන්තර්ජාතික සිනමා උලෙළේ ජූරිය නියෝජනය කිරීමට ඔබට ලැබුණු අවස්ථාව නිළියක වශයෙන් ඔබටත්, රටක් වශයෙන් සමස්ත ශ්‍රී ලංකාවටත් ගෞරවයක්. මේ නියෝජනය ඔබ දකින්නේ කොහොම ද?ජූරි සාමාජිකත්වයක් හිමිවෙනවා කියන්නේ ඒක බාර දූර වගකීමක්. මීට ප්‍රථම මම ලංකාවේ හෝ වෙනත් ජූරියක සාමාජිකත්වය දරලා නෑ. ජීවිතේ පළමු වතාවට තමයි මට මේ අත්දැකීම ලැබුණේ. ලංකාවේ විවිධ අවස්ථාවන්වලදී ජූරි තීරණ ලබා දුන්න ආකාර මම දැකලා අහලා තිබුණා. සමහර හරි තීරණ, සමහර වැරැදි තීරණ ගැන නොයෙක් කතිකා ඇතිවන අන්දම ගැනත් මම අත්දැකලා තිබුණා.මේක මට අමාරු කාර්යයක් වුණේ නෑ. සාධාරණ කෙළින් තීරණ ගන්න මම පැකිළුණේ නෑ.මෙතනදී අපට ජාත්‍යන්තර වශයෙන් රටවල් ගණනාවක සංස්කෘතිය, අනන්‍යතාව, අදහස්, හැඟීම්, ආකල්ප, ගැන සිතන්න සිද්ධ වුණා. මේ ජූරි සාමාජිකත්වය පෞද්ගලිකව, මාලිනී ෆොන්සේකා කියන නිළියට ලැබුණු ගෞරවයකට වඩා ශ්‍රී ලංකාව කියන රටට ලැබුණු ගෞරවයක් විදියට මම සලකනවා. මේ හැම තැනකදීම ‘මාලිනි’ කියන මගේ නමට වැඩිය, ශ්‍රී ලංකාව කියන රට කැපී පෙනුණා.ඔබට මෙම ජූරි සාමාජිකත්වය හිමි වන්නට නිමිත්ත වූයේ කුමක් ද?ඇත්තටම ඒක සිද්ධ වුණේ ආසියානු සිනමා කේන්ද්‍රයේ ඈෂ්ලි රත්නවිභූෂණ මහත්මයා නිසයි. ඔහු දවසක් මගෙන් ඇසුවා මෙවැනි දෙයකට ඔබව යෝජනා කරගෙන තිබෙනවා ඔබ කැමැති ද? කියලා. ඇත්තටම ඒ යෝජනාව අහපු මොහොතේ මට පොඩි බයකුත් ආවා. මේක මහා විශාල වගකීමක් නිසා. නමුත් ඒ අතරින් මට විශාල සතුටකුත් ඇති වුණා. ඒ නිසා මේ පිළිබඳ විශේෂ ස්තුතිය ඈෂ්ලි රත්නවිභූෂණ මහත්මයට හිමිවෙන්න ඕන.බොහෝ දෙනෙක් නොදන්නව වුණාට එතුමා අප්‍රකටව ඉඳගෙන අපේ රටේ සිනමාව ජාත්‍යන්තරයට ගෙනයන්න ඉමහත් වෙහෙසක් දරන පුද්ගලයෙක්. බොහෝ ප්‍රකට විදේශ සිනමා උලෙළයන් එතුමා පිළිබඳ ඉතා හොඳින් දන්නවා. අපේ බොහෝ සිනමා නිර්මාණ විවිධ විදේශ චිත්‍රපට උලෙළ සඳහා සම්බන්ධීකරණය කරන්න එතුමා කැපවීමෙන් කටයුතු කරනවා. ඉන්දියානු අන්තර්ජාතික සිනමා උලෙළට මා සම්බන්ධ කිරීමට කටයුතු කළෙත් එතුමායි.ඔබත් සමඟ කටයුතු කළ අනෙක් ජූරි සභිකයින් කවුරුන් ද?ගෞතම් ගෝෂ් (Goutam Ghose)  ඩෙරික් මැල්කම්(Derek Malcolm)  ඇනාමේරියා මැරින්කා (Anamaria Marinca) සහ ලෙච් මැජෙව්ස්කි (Lech  Majewski) මේ අය අතර ගෞතම් ගෝෂ් කියන්නේ ලෝකය පිළිගත් උසස් සිනමාකරුවෙක්. ඔහු සිනමා නිර්මාණ 13 ක් සහ කෙටි චිත්‍රපට හා වාර්තා චිත්‍රපට 30 කට අධික ප්‍රමාණයක් නිර්මාණය කරපු කෙනෙක්. ජාතික සම්මාන, ෆිල්ම් ෆෙයාර් සම්මාන සහ ජාත්‍යන්තර සම්මාන රැසකින් පිදුම් ලැබූවෙක්.ඩෙරික් මැල්කම් කියන්නේ ලන්ඩනයේ ‘ද ගාඩියන්’ පුවත්පතට චිත්‍රපට විචාර ලියූ සුප්‍රකට විචාරකයෙක්. ජාත්‍යන්තර චිත්‍රපට විචාරකයින්ගේ සංගමයේ සභාපතිවරයා ලෙසින් ද ඔහු කටයුතු කරනවා. ලන්ඩන් ජාත්‍යන්තර චිත්‍රපට උලෙළේ හිටපු සභාපතිවරයා ද වෙනවා. මැරින්කා කියන්නේ ජාත්‍යන්තර වශයෙන් සම්මානයට පාත්‍ර වුුණු නිළියක්. ලෙච් මැජෙව්ස්කි චිත්‍ර ශිල්පියෙක්. සිනමාවෙන්, නවකතාවෙන්, නාට්‍ය සහ ඔපෙරා ඔස්සේ ලෝකය පුරා සැරිසරමින් නමක් දිනාගත්තෙක්. මේ අතරින් ගෞතම් ගෝස් සහ මා ආසියාතික ගති පැවතුම්, සිතුම් පැතුම් ආදියෙන් සමීපව කටයුතු කළා.මෙවර ඉන්දියානු අන්තර්ජාතික සිනමා උලෙළේ හොඳම නිළියට හිමි සම්මානය දිනාගත්තේ ප්‍රසන්න විතානගේ අධ්‍යක්ෂණය කළ ‘ඔබ නැතුව ඔබ එක්ක’ චිත්‍රපටයේ රඟපෑ අංජලී පටිල්ට. සිංහල චිත්‍රපටයක රඟපෑ ඉන්දීය නිළියකට ලැබුණු මේ සම්මානය නිළි රැජන වන ඔබ දකින්නේ කොහොම ද?අංජලී කියන්නේ ආසියානු කලාපයට අයිති නිළියක්. ඇය ප්‍රසන්නගේ චිත්‍රපටය තුළ උතුරේ යුද්ධයෙන් පීඩා විඳ වතුකරයේ ජීවත්වන නියම දෙමළ තරුණියකගේ භූමිකාව අපූරුවට නිරූපණය කළා. මම ලංකාවේ කෙනෙක් හැටියට ඇගේ රංගනය ඉතා තදින් දැනුණා. ඇය ඇගේ මුහුණින් හැඟීම් ප්‍රකාශ කරන ආකාරය විශිෂ්ටයි.ඇගේ එක බැල්මක, එක ඇහි පිල්ලමක් ගසන අවස්ථාවක ඇතුළාන්තයෙන් අපට කියා පෑවේ විශාල කතාන්දරයක්. මේ සුවිශේෂී හැඟීම් ප්‍රකාශනය ජූරියේ විශේෂ අවධානයට ලක්වුණා. ගෞතම් ගෝෂ් පවා ඇගේ රංගනයේ සුවිශේෂිත්වය අගය කළා.විවිධ ගණයේ චිත්‍රපට රැසක් නැරඹීමේ අවස්ථාව මේ නිසා ඔබට ලැබෙන්න ඇති?ඔව්. ලෝකයේ විවිධ රටවලින් චිත්‍රපට 168 ක් මේ උලෙළට ඉදිරිපත් කර තිබුණා. ඒ අතරින් චිත්‍රපට 15 ක් ජූරියේ විනිශ්චය සඳහා ඉදිරිපත් කර තිබුණා. විවිධ සමාජ සංස්කෘතින් ඇති, විවිධ මානව සබඳතා ඇති රටවල් ගණනාවක සිනමා නිර්මාණ නරඹන්නට ලැබුණා. මේ තේරීම ලේසි පහසු කාර්යයක් නොවෙයි. හරිම අමාරු වැඩක්. ඒ සම්බන්ධ අත්දැකීම් රැසක් ලැබුණා. දැන්නම් ඉතින් ඕනෑම ජූරියක වැඩ කරන්න හොඳ අත්දැකීමක් තිබෙනවා.මෙම චිත්‍රපට උලෙළේම දෙවතාවකදී ඔබේ රංගනය වෙනුවෙන් ලැබූ සම්මාන සහ ඇගැයීම් ගැනත් අතීත මතක මේ සමඟ ඔබට අවදි වෙන්න ඇති?ඇයි නැත්තේ. එදා ‘සිරිපාල සහ රන්මැණිකා’ චිත්‍රපටය වෙනුවෙන් ජූරියේ විශේෂ සහතිකයක් පිරිනමන්නට එදා ජූරියත් මං ගැන මෙහෙම කතාබහ කරන්න ඇති. තර්ක විතර්ක ගේන්න ඇති කියලා මට මතක් වුණා. මේ උලෙළින් රඟපෑමට හෝ වෙනත් අංශ සඳහා ජූරියේ විශේෂ අවධානය හිමිවෙනවා කියන්නේ ඉතාම වටිනා දෙයක්. ඉන්පසු මෑත භාගයේ ප්‍රසන්න විතානගේ ගේ ‘ආකාස කුසුම්’ චිත්‍රපටය සඳහා හොඳම නිළිය සම්මානය ලැබෙත්දිත් මේ වගේම වෙන්න ඇති.පොදුවේ ගත්කල ලෝක සිනමාව ඉදිරියේ අපේ සිනමාව ජාත්‍යන්තර සම්මානයට පාත්‍ර වීම ඔබ දකින්නේ කොහොම ද?චිත්‍රපට ගැන පොදුවේ කතා කරත්දි අද සිනමාව අපට වෙනස් වෙනස් අත්දැකීම් ළඟාකර දෙනවා. චිත්‍රපට නරඹද්දි මට දැනුණා සමහර චිත්‍රපට හරි විවෘතයි කියලා. සමහර ඒවා වාර්තාමය චිත්‍රපට වගේ කියලත් දැනුණා. අපි නිර්මාණයකින් යථාර්ථය ගැන කතා කරත්දි එහි සිනමාත්මක ගුණය පිළිබඳ දැඩි ලෙස හිතනවා.නමුත් සමහර රටවල්වල චිත්‍රපට බලත්දි ඒ සිනමාත්මක ගුණය වෙනස් වෙලා ජීවිතයේ ඇතුළාන්තය නග්නත්වයකින් සෘජුව කියන්න උත්සාහ කරනවා කියලා දැනුණා. එහෙම වුණාම එහි සිනමාත්මක රසයක් දැනෙන්නේ නෑ.මේ තත්ත්වයෙන් මිදී සිනමාත්මක බව අපූරුවට රඳවා ගනිමින් ආධ්‍යාත්මික කතිකාවක යෙදෙන්නට තවමත් උත්සාහ කරන්නේ ආසියාතික රටවල් පමණක් ද? කියලත් මට හිතුණා. කෙනෙකුට කියන්න පුළුවන් ලෝකය වෙනස් වන විට, සිතුම් පැතුම් ගති සිරිත් වෙනස් වන විට තාක්ෂණය වෙනස් වන විට එහෙම වෙන්න පුළුවන් කියලා. නමුත් ඒක කඨෝරයි. මම චිත්‍රපටයක් හැටියට දකින්නේ සිනමාත්මක නිර්මාණයි.හේමාලි විජේරත්න ඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av1212165</link>
    <topic>මෙත්තසේනගේ 5 වැනි ඡායාරූප දැක්ම 19 දා සිට</topic>
    <author/>
    <content>මෙත්තසේනගේ 5 වැනි ඡායාරූප දැක්ම 19 දා සිටපද්මකුමාර මෙත්තසේනගේ පස්වැනි ඡායාරූප ප්‍රදර්ශනය’F -STOPS  2012 ඩිඇංග් මායි’ නමින් මෙම 19 සිට 25 දක්වා කොළඹ කලා භවනේදී පැවැත්වෙයි.උතුරු තායිලන්තයේ ඩිඇංග්මායි ප්‍රදේශයේ දී ගත් සුන්දර ඡායාරූප රැසක් මෙම ප්‍රදර්ශනයට ඇතුළත්ය.උතුරු තායිලන්තයේ ‘ඩිඇංග්මායි’ ප්‍රදේශය අපේ රටේ ජනතාව වෙතට රැගෙන ඒමෙන් ඔබ බලාපොරොත්තු වන්නේ කුමක් ද?අපේ රටේ විශාල ජනතාවක් දේශීයව මෙන්ම විදේශීයව ද බහුල වශයෙන් සංචාරයේ යෙදෙනවා. මෙහිදී විශේෂයෙන්ම කෙනෙක් යම් රටකට යන්නේ අදාළ ප්‍රදේශය තුළ විවේකී සුවයෙන් ගතකිරීමට. අනෙක් කරුණ තමයි ඒ යන රට තුළ තමන්ට ඔරොත්තු දිය හැකි මුදල් පරිභෝජනය කිරීමේ ඉලක්කයක්.මේ සියල්ලම එකට එකතු වී ඇති තැනක් තමයි තායිලන්තය. මෙයිනුත් ඩිඇංග්මායි ප්‍රදේශය කෙනෙකුට විවේකය ගත කරන්නම සැදුණු නිස්කලංක පරිසරයකින් යුත් අපූරු පළාතක්. ඊට අමතරව බෞද්ධ පන්සල් තුන්සියයක් පමණ ඩිඇංග්මායිවල තිබෙනවා.මෙය බෞද්ධ පසුබිමකින් යුක්ත පූජා නගරයක් ද?ඔව් තමන් යන අරමුණ අනුව මෙහි සංචාරයේ ප්‍රභේද ඇතිකර ගන්න පුළුවන්. තායිලන්තයේ ඇති බෞද්ධ පරිසරය අපට හැම පළාතකදීම දැකගන්න පුළුවන්. එයිනුත් ඩිඇංග්මායි ප්‍රදේශය විශාල බෞද්ධ පන්සල්වලින් පිරුණු තැනක්. ඒ නිසාම එහි ජනතාවගේ හැසිරීම සැලකීම බොහොම සෞම්‍යයයි.සංචාරක ව්‍යාපාරය තායිලන්තයේ ප්‍රධානම ආදායම් මාර්ගයක්. බෞද්ධ පරිසරයෙන් හික්මුණු ඔවුන් සංචාරකයන්ට දක්වන සැලකීම අතිමහත්. වතාවක් ගිය කෙනෙක් නැවත නැවතත් ඒ රටට යන්න පෙලඹෙන එක අරුමයක් නොවන්නේ රටේ ජනතාව මෙන්ම රටේ රජයන් සංචාරකයන් රැකගැනීමේ දීප ව්‍යාප්ත වැඩ පිළිවෙළක් දියත් කර ඇති නිසයි.මින් පරිබාහිරව මේ පළාතේ සංචාරය කිරීමෙන් ලද හැකි දේ මොනව ද?ඩිඇංග්මායි තිබෙන්නේ බැංකොක් නුවරින් කි. මී. 700 (හත්සියයක්) උතුරින්. මේ ප්‍රදේශයේ රුපියල් දහසේ සිට රුපියල් හාරදහස දක්වා දෙදෙනෙකුට නැවතීමේ පහසුකම් සහිත හෝටල් කාමර ඉතාම ඉහළම තත්ත්වයේ පවතිනවා. ලීටරයක සෞඛ්‍යාරක්ෂිත වතුර බෝතලයක මිල රු. විස්සයි. කෑම වේලක් රුපියල් සියයකින් ලබාගන්න පුළුවන්. මේ ප්‍රදේශයේ හැම මාසයකම යම්කිසි විශේෂ සංදර්ශනයක් සංචාරකයන් උදෙසා සංවිධානය කරනවා.පෙබරවාරි මාසයේ මම ගිය අවස්ථාවේ ඒ මාසයේ සංචාරක ආකර්ෂණය ලෙස තිබුණේ මල් පෙරහර හා බැඳුණු සංචාරක ව්‍යාපෘතියක්. මෙදා පැමිණ සිටි බහුතරයක් යුරෝපීය සංචාරකයන්. මේ පළාත කඳු ආශි‍්‍රත ප්‍රදේශය නිසා මෙහි බොහෝ තැන්වල වනය හා බැඳුණු වනගත සංචාරක ආකර්ෂණ බොහොමයි.මංගල සාද ඡායාරූප ශිල්පියකු මෙන්ම පුවත්පත් විලාසිතා ඡායාරූප ශිල්පියකු ලෙස වෘත්තියේ යෙදෙන ඔබ මෙවැනි දෙයක් කිරීමට කාලය කළමනාකරණය කරගැනීමෙන් අපේ රටේ තරුණ ඡායාරූප ශිල්පීන්ට යම්කිසි ඉලක්කයක් ලබා දෙන්න උත්සාහ කරනව ද?තරුණ අයට පමණක් නෙවි ප්‍රවීණ අයටත් අලුත් ඉලක්ක කරා යෑමේ අරමුණක් ඇති කිරීමකුත් මේ ඡායාරූප ප්‍රදර්ශනය සංවිධානය කිරීමෙන් මා බලාපොරොත්තු වෙනවා. තරුණ අය බොහෝ විට අලුත් ඉලක්ක හඹා යෑමට වඩා පවතින හා දකින ඡායාරූප ඉලක්ක, උදාහරණයකට කිව්වොත් මංගල සාද ඡායාරූපකරණය සහ වනජීවී ඡායාරූපකරණයේ බහුලව නිරත වෙනවා. නමුත් ඡායාරූපකරණයේ ඇත්තේ මේ විෂයන් දෙක පමණක් නොවේ.විලාසිතා පුද්ගල, ක්‍රීඩා, වාණිජ, ගැඹුරු මුහුදේ ඡායාරූපකරණය, ගුවනේ සිට ඡායාරූපකරණය මින් අවස්ථා කිහිපයක්. සංචාරක ඡායාරූපකරණයේ යෙදෙන්න කැමැති කෙනෙකුට මා කළ දේ ආදර්ශයකට අරගෙන ඔවුන්ගේ ඉලක්කයක් ඔවුන්ට ආවේණික අයුරින් ජනතාව අතරට ගෙන ආවොත් වඩා සාර්ථක වේවි කියල මම හිතනවා. ප්‍රවීණයන්ට මින් ලබා ගත හැකි දේ වන්නේ තරගයට මුහුණ දීමට නොහැකිව මුළුගැන්වී නොසිට තමන් චිරාත් කාලයක් කළ ඡායාරූපකරණය ඩිජිටල් තාක්ෂණය ඔස්සේ ඉදිරියට කරගෙන යෑමයි.මේ ඩිජිටල් ඡායාරූපකරණය දළ සේයාපට ඡායාරූපකරණයට වඩා සියයට හාරසීයයකින් පහසුයි. මා නම් මේ ඩිජිටල් ඡායාරූප කැමරාව තුළ අතිශය සතුටක් ලබනවා. මේ තාක්ෂණය තවත් කලින් පැමිණියානම් ගොඩක් හොඳ වේවි යැයි මට හිතෙනවා. එහි භාවිතය පහසු නිසාම තමයි අද වැඩි පිරිසක් මේ ඡායාරූපකරණයට යොමු වී ඉන්නේ.මෙහි ඇති පසුබෑම වන්නේ මේ ඩිජිටල් කැමරා අතට ගන්නා තරුණයන් වෘත්තීය මට්ටමින් ක්ෂේත්‍රයට එක්වීමේදී එහිදී පිළිපැදිය යුතු විනය හා හික්මීම පිළිබඳව නොදැන සිටීමයි.මෙවැනි දේ නිවැරදි කර ගන්න ඔබ වැනි ප්‍රවීණ ඡායාරූප ශිල්පීන් මූලික වෙලා ක්‍රියා කරන්න බැරි ද?දැනටමත් මා එවැනි වැඩ පිළිවෙළක් සකස් කරල අවසන්. සති දහයක ඡායාරූප පාඨමාලාවක් මේ දුහුනන් වෙනුවෙන් ආරම්භ කරල තියෙන්නේ. එහි සාර්ථකත්වය නිසාම දෙවැනි කණ්ඩායම ලබන වසරේ ජනවාරි 20 වැනිදා වන විට බඳවා ගැනීම් අවසන් කරන්න බලාපොරොත්තු වෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av1212166</link>
    <topic>අන්න උඹේ එවෝඩ් එක</topic>
    <author/>
    <content>අන්න උඹේ එවෝඩ් එකඊ.වී.ජී.ප්‍රේමදාස කලා ලෝකයට හඳුන්වා දුන්නේ වේදිකාවේ වේශ නිරූපණ ශිල්පියකු සේම සිනමාවේ සහ රූපවාහිනියේ කලා අධ්‍යක්ෂවරයකු ලෙස කටයුතුª කළ, දක්ෂ සිල්ක්ස්ක්‍රීන් පෝස්ටර් නිර්මාණ ශිල්පියකු වූ සිරිනාථ වික්‍රමසිංහයන්.ප්‍රේමදාස මුලින්ම මට හමුවුණේ ආර්.ආර්.සමරකෝන් නිර්මාණය කළ, සිරිනාථ වික්‍රමසිංහ නිෂ්පාදනය කළ, ‘ජේලර් උන්නැහේ’ නාට්‍යයට මා නිෂ්පාදන කළමනාකරණයෙන් දායක වූ අවස්ථාවේදීයි.එම නාට්‍යයේ වේදිකා කළමනාකරණ සහාය ශිල්පියකු වූ ඔහු නාට්‍ය කණ්ඩායමේ දුක්ගන්නා රාල වුණා. නාට්‍ය කණ්ඩායමේ හැමෝම තම අවශ්‍යතා කිව්වේ ඔහුට. ඔහු අනලස්ව, සිනාමුසු මුහුණින් ඒවා ඉටු කර දුන් සුන්දර සහෘදයෙක්.වරක් සිරිනාථ වෙත මහවැලි අධිකාරිය දෙහිඅත්තකණ්ඩිය ප්‍රදේශයේ දුෂ්කර ගමක පැවැත්වූ මහවැලි ප්‍රදර්ශනයක කුටි කීපයක් ඉදිකිරීමේ වගකීම පැවරුණා. දෙසතියක පමණ කාලයක් එම දුෂ්කර පෙදෙසේ නැවතී එම කුටි නිර්මාණය කළ යුතු වූ නිසා ඔහු ඒ සඳහා තම සහායකයන් දෙදෙනකු ද යොදවා ගත්තා.ඉන් එක් අයකු වුණේ අපේ මේ ප්‍රේමදාස. කුටි ඉදි කිරීමේදී සහාය වීම වගේම තිදෙනකුගෙන් යුතු මේ කණ්ඩායමට කෑමබීම සැකසීමේ වගකීම පැවරුණේ ප්‍රේමදාසට. එම කාර්යය සඳහා යාමට පෙර සිරිනාථ දෙසතියකට අවශ්‍ය හාල්, පොල්, වියළි ආහාර, කුළු බඩු වගේ අවශ්‍ය ද්‍රව්‍ය ලැයිස්තුවක් ප්‍රේමදාසගේ සහයෝගයෙන් සකසා ගෙන එම බඩු ගෙන යන්නට ද කටයුතු කළා.මේ තිදෙනා අවශ්‍ය කරන කළමනා ද රැගෙන ප්‍රදර්ශන කුටි ඉදි කෙරෙන පෙදෙසට ළංවුණේ එක් සවස් යාමයක. ප්‍රදර්ශන කුටි ඉදිකිරීමේ කටයුතු පසුදින ඇරඹීමට අදහස් කළ සිරිනාථ, අනෙක් සගයා සමඟ කුටි ඉදි කෙරෙන භූමිය පරීක්ෂා කළා. ඒ අතරතුර උයන පිහින කළමනා ඇසිරූ ප්‍රේමදාස රෑට බතක් උයන්නට සැරසුණා. භූමිය පිරික්සා අවසන් කළ සිරිනාථ, තම සගයන් ද සමඟ මීවිතකින් සප්පායම් වී රෑ කෑම කා කලින්ම නින්දට වැටුණේ පසුදා උදෙන්ම වැඩ ඇරඹීමේ අදහසින්.පහුවැනිදා වැඩ අරඹන්නට කලින් සිරිනාථ, ප්‍රේමදාසට කතාකළා.”ප්‍රේමදාස, හැතැප්ම භාගයක් විතර එහායින් කඩයක් තියෙනවා. එතනින් උදේට කන්ඩ ආප්ප, ඉඳීයාප්ප වගෙ දෙයක් ගන්ඩ පුළුවන්. උඹ ගිහිල්ලා අපි තුන්දෙනාට සෑහෙන්ඩ මොනවා හරි දෙයක් බලලා ගේනවද?””කඩයප්පන් මොකටද? මේ බත් තියෙන්නෙ.” ප්‍රේමදාස කිව්වා. තුන්දෙනා හීල්බත් කාලා ප්‍රදර්ශන කුටි සැකසීම ඇරඹුවා. උදේ දහය පහුවෙද්දි සිරිනාථ, ප්‍රේමදාස දිහා බලලා මෙහෙම කිව්වා.”ප්‍රේමදාස, තේ ටිකක් වත්කරලා, අර කඩෙන් බනිස්, මාළු පාන් වගෙ දෙයක් ගේමු නේද?””ඕනැ වෙන්නෙ නැහැ. මේ බත් තියෙන්නෙ” ප්‍රේමදාස කිව්වා. තුන්දෙනා බත් කටක් කාලා තේ බිව්වා. දොළහට කිට්ටු වෙද්දි සිරිනාථ මෙහෙම ඇහැව්වා.”දැන් මොනවද පේ‍්‍රමදාස දවල් කෑමට හදන්නෙ?””අමුතුවෙන් මොකටද උයන්නෙ. මේ බත් තියෙන්නෙ” ප්‍රේමදාස කිව්වා. දවල් 1ට විතර තුන්දෙනා ඉතුරුවෙලා තිබුණු බත් කෑවා. හවස 4.00ට විතර වැඩ කරන අතරතුර සිරිනාථ ප්‍රේමදාසට මෙහෙම කිව්වා.”මේ වෙලාවට ප්‍රේමදාස අර කඩේ ලැවරියා හදනවා. ලැවරියා ටිකක් ගෙනැල්ලා ඒවා කාලා තේ බොමු නේද?””ලැවරියා මොකටද? මේ බත් තියෙන්නෙ” ප්‍රේමදාස කිව්වා.”යකෝ, උඹේ ඔය බත තාම තියෙනවද? සිරිනාථ පුදුම වෙලා ඇහැව්වා. බැලින්නං සතියකට විතර සෑහෙන හාල්, ප්‍රේමදාස පළමු රාත්‍රියේදීම උයලා.ඊ.එම්.ඩී.උපාලි නිර්මාණය කළ ‘පියාඹන අස්සයා’ නාට්‍යය, එම වසරේ රාජ්‍ය නාට්‍ය උලෙළේ අවසන් වටයට තේරුණා. එහි වේදිකා කළමනාකරු වුණේ සුදම් එස්.පහළගම. ප්‍රේමදාස සුදම්ගේ සහාය ශිල්පියෙක් වුණා. ඉමහත් කැපවීමකින් වේදිකා කළමනාකරණයේ යෙදුණු සුදම්, උලෙළ සඳහා ජෝන් ද සිල්වා රඟහලේ දී එම නාට්‍යය වේදිකා ගත වුණු දිනයේ, වේදිකාව ඒ සඳහා සකසමින් සිටියදී ප්‍රේමදාසට මෙහෙම කිව්වා.”ප්‍රේමදාස, ඔන්න බලපං, මේ සැරේ හොඳම වේදිකා කළමනාකරු එවෝඩ් එක මම ෂුවර් එකටම උස්සනවා.””ඔන්න දැන් නාට්‍යය විනිශ්චය සඳහා වේදිකාගත වෙනවා. එහි එක් තැනක නිවෙසක සාලයක් දැක්වෙනවා. එහිදී එම නිවෙසේ අඹුසැමියන් ලෙස රඟපෑ ප්‍රවීණ රංග ශිල්පීන් වන එච්.ඒ.පෙරේරා සහ ගීතා කාන්ති ජයකොඩි අතර උණුසුම් කතාබහක් කෙරෙනවා.එය අවසන් වීමත් සමඟම වේදිකාව මොහොතකට අඳුරු වෙනවා. ඊළඟ මොහොතේ වේදිකාව ආලෝකවත් වෙද්දී වේදිකාවේ බස් නැවතුම්පළක් දිස්වෙනවා. එච්.ඒ.පෙරේරා බස්නැවතුම්පළේ නොඉවසිල්ලෙන් පසුවෙනවා බස් රථයක් අපේක්ෂාවෙන්. එම ජවනිකාව ඇරඹෙද්දී වේදිකාවේ පැති තිරයකට මුවාවී සිටි ප්‍රේමදාස මඳක් එහායින් සිටි සුදම් වෙත කිට්ටු කළේ තද සරදම් සිනාවක් ඇතුව.”සුදම් අයියෙ, අන්න උඹේ හොඳම වේදිකා කළමනාකරු එවෝඩ් එක ස්ටේජ් එක මැද්දෙ බැබළි බැබළි තියෙනවා”ප්‍රේමදාස මෙහෙම කිව්වාම සුදම් කලබලයෙන් වේදිකාව වෙතට දෑස් යොමු කළා. ඊට කලින් ජවනිකාවේ නිවෙසේ සාලයේ තිබූ මේසයක් බස්නැවතුම්පළ පිටුපස වේදිකා ආලෝකයෙන් බැබළෙමින් තියෙනවා දැකලා සුදම් ඔළුවේ අතගහ ගත්තා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av1212167</link>
    <topic>ලෝක විනාශයට කලින් දවසේ මේ අය මොකද කරන්නේ</topic>
    <author>තුෂාරි වික්‍රමසිංහ</author>
    <content>ලෝක විනාශයට කලින් දවසේ මේ අය මොකද කරන්නේමේ දිනවල ලෝක විනාශය පිළිබඳ මාධ්‍ය ඔස්සේ විවිධ පුවත්, වාර්තා විවිධාකාරයෙන් යුතුව ප්‍රචාරය වෙනවා.මේ මස 21 වැනිදා ලෝක විනාශය සිදුවන බව තවත් එක් මතයක්. මේ පිළිබඳ විවිධ විද්වතුන්, මතධාරීන් විවිධ අදහස් උදහස් දක්වනවා.මොවුන් පවසන අන්දමට යම් හෙයකින් එවැනි ලෝක විනාශයක් සිදුවුව හොත් එදිනට පෙර දින අපේ ආදරණීය කලාකරුවන් කුමක් කරන්නේ දැයි ඔවුන්ගෙන් අපි විමසා බැලුවා.  චන්දික නානායක්කාරලෝක විනාශය කියන දේ මගේ මනසේ ගොඩනැඟුවේ ජනමාධ්‍ය හරහා. ඒ ගැන අපි හුඟක් දේ එකතු කරමින් අපේ මනසේ යම් මතයක් ගොඩනඟා ගත්තේ මේ ගැන පළවෙන විවිධ අදහස් මතවාද එකතු කරගෙන. විශේෂයෙන් අපි මාධ්‍ය හරහා අහන දකින දේවල්වලින්.මම නම් හිතන්නේ ලෝක විනාශය කියන දේ වෙන්නේ නැහැ කියලයි. හැබැයි එදාට මිනිසුන්ගේ චින්තන විප්ලවයක්, මිනිසුන් හිතන පතන ක්‍රමය විනාශ වෙලා අලුත් ක්‍රමයක් ඇතිවෙන එකද මේ විදිහට අර්ථ දක්වන්නේ කියන ගැටලුව මට තියෙනවා.කොහොම වුණත් යම් ආකාරයකට ලෝකය විනාශ වෙනවා නම් එදිනට පෙර දින මම නම් කරන්නේ ඊළඟට යන්න ඉන්න ලෝකෙ සැපවත් කරගන්න පුණ්‍ය කටයුතුවල නියැළෙන එකයි. මොකද මම මගේ තියෙන දේවල් දන් දෙන්න ගියොත් එකිනෙකාට උදව් උපකාර කරන්න ගියොත් ඒ අයත් ඒ දේවල් ගන්නෙ නැහැනෙ.මොකද අපි හැමෝම විනාශ වෙන හින්දා. ඒ නිසා අඩුගානේ බණක් භාවනාවක් කරමින් මානසික ශක්තිය වඩවා ගනිමින් ඒ දේට මුහුණ දෙනවා. මොකද අපි දුක්වෙලා වැඩක් නැහැනේ.ඒත් එක්කම මම මගේ ඥාති හිතමිතුරන් සමඟ එකිනෙකාට සුබපතාගන්නවා ලබන ආත්මෙත් එකට ඉපදෙන්න කියලා. මේ ටික තමයි ලෝක විනාශය වන දවසට කලින් දවසේ මම නම් කරන්නේ.  කුසුම් රේණුමම බුදුදහම තදින්ම අදහන කෙනෙක්. මම නම් ලෝක විනාශයක් වෙනවා කියන අදහස විශ්වාස කරන්නේ නැහැ. එහෙම දෙයක් වුණොත් මම හිතන්නේ අපි ඉපදෙන්න පෙර පෙර ආත්මයේ කරපු පින් පව් කුසල් අකුසල් අනුව තමයි ඒ දේ සිදුවන්නේ කියලා.මගේ ජීවිතයේ විශාල බලාපොරොත්තු සැලසුම් පිරිල නැහැ. අපි කරන දේ අනුව තමයි හැමදේම සිදුවන්නේ. යුද්ධය නිසා ජීවිත දහස් ගණන් නැති නාස්ති වුණා.දැනටත් සමාජයේ විවිධ ප්‍රශ්න තිබෙනවා. ඒ වගේ භූමියට, දේශයට ජනතාවට යම් යම් ප්‍රශ්න පීඩා එන්න පුළුවන්. යම් හෙයකින් ඔය කියන දිනයට ලෝක විනාශයක් ඇති වුණොත් මම නම් ඊට පෙර දින කිසිම දෙයක් වෙනස් කරන්නේ නැහැ.සුපුරුදු විදිහට දෛනික වැඩ කටයුතු කරගෙන යනවා. හැබැයි ඉතින් මගේ වැඩිමල් දුව ජීවත්වන්නේ පිට රටක. ඒ නිසා එයා ළඟ නැති දුක මට දැනෙයි. ඒ වගේම මගේ අහල පහල ඉන්න හැමෝටම උදව් උපකාර කරනවා.  නිලන්ති ඩයස්මම දන්නා තරමින්, මම අදහන ආගමට අනුව නිශ්චිතවම කාටවත් කියන්න බැහැ මෙදාට ලෝක විනාශය සිදුවෙනවා කියලා. බයිබලයට අනුව ලෝක විනාශය සිදුවෙනවා නම් එය සිදුවන්නේ කවුරුත් දන්නේ නැති දවසක.ඒ කොහොම වුණත් අවාසනාවකට හෝ ලෝක විනාශය යම් දිනයක සිදු වෙනවා නම් ඊට පෙර දින මම උපරිම සංතෝෂයෙන් කාලය ගත කරනවා.ලෝකේ අන්තිම දවස කියලා වැලපි වැලපී ඉන්නේ නැහැ. ඒ වගේම ආගමික වතාවත්වල නියැලෙනවා. දුක්වෙන්න අවශ්‍ය නැහැ. මෙතෙක් කාලයක් හොඳින් ජීවත්වුණා වගේ පවුලේ හැමදෙනාම එක්ක එකට ලෝක විනාශයටත් මුහුණ දෙනවා.  චන්න පෙරේරාඅද වෙනකොට ලොකු මතයක් සමාජයේ ඇතිවෙලා තියෙනවා ලෝක විනාශය ගැන. එහෙම දෙයක් වෙනවනම් අපි හැමෝටම එයට මූණදෙන්න වෙනවා.නමුත් ඒ දේ ඔය කියන මේ 21 වැනිදාට නොවෙන්නත් පුළුවන්. සුපුරුදු විදිහට එදිනෙදා වැඩ නොකර අපි හැමෝම ලෝක විනාසෙ වෙනවා වෙනවා කියලා හිතන එක නම් එතරම් සුබදායක දෙයක් විදිහට මම දකින්නේ නැහැ.එහෙම හිතනකොට එතැන විශාල බලයක් එක්කාසු වෙලා ලෝක විනාශය කිනන දේ සිදුවෙන්න වුණත් පුළුවන්. මේ හැමදේම බලපාන්නේ මිනිසුන් හිතන විදිහට.කොහොම වුණත් ලෝක විනාශය යම් දිනයක සිදුවෙනවා නම් එදිනට පෙර දින මම නම් අපේ පවුලේ අයත් එක්ක ඉඳීවි. එය තමයි වැදගත් වන්නේ. ඒ අයත් එක්ක එකට ඒ දෙයට මුහුණ දේවි.  චතුරිකා පීරිස්ලෝක විනාශය සිදුවෙනවා නම් ඇත්තටම මම නම් ඒ ගැන හිතලා බයවෙලා මැරෙන්න කැමැති නැහැ. ලෝක විනාසෙ සිදුවන දවසට කලින් දවසෙත් මම නම් ෂූටින් කරයි.සුනාමි ආවත් ලෝක විනාසෙ ආවත් මොන දේ ආවත් මම මගේ සුපුරුදු වැඩ කටයුතුවලම නිරතවෙයි. අවසන් විනාඩිය වුණත් සතුටින් ගත කරලා මැරෙන්න තමයි මම කැමැති.මේ ලෝකෙ හැමදේම අනිත්‍යයි කියන දේ අපි දන්නවානේ. ඒ නිසා එදාට පවුලේ අය එක්ක ඉඳල එකට මැරෙන්න ඕන, ඒකට මුහුණ දෙන්න ඕන කියලා මම හිතන්නේ නැහැ.මම හිතන්නේ මුළු ලෝකෙම විනාශ වෙනවා නම් අපි කවුරුත් ඉතුරු වෙන්නේ නැහැනෙ. ඒ නිසා ඒ ගැන වැඩිය හිතන්න දුක්වෙන්න ඕන නැහැනේ කියලයි.  තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av1212168</link>
    <topic>දීපිකා ‘ගුසී’ සාම සම්මානයෙන් පිදුම් ලබයි</topic>
    <author>ජෝජ් රොබ්සන් ද සිල්වා</author>
    <content>දීපිකා ‘ගුසී’ සාම සම්මානයෙන් පිදුම් ලබයිදීපිකා, ගුසී සම්මානය අතැතිව ජනාධිපතිතුමා සමඟ”සරෝජා” ගීතය පසුගියදා පිලිපීනයේ මැනිලා නුවර අන්තර් ජාතික සම්මේලන මධ්‍යස්ථානයේ දී පැවති “ගුසී” අන්තර් ජාතික සාම සම්මාන උලෙළේදී ගායන ශිල්පිනී විශාරද දීපිකා පි‍්‍රයදර්ශනී පීරිස්ගේ හඬින් ගායනා කෙරුණු අතර දීපිකාට ප්‍රසාංගික කලා (සංගීත) අංශයෙන් “ගුසී සාම සම්මානය” ප්‍රදානය කිරීමද එහිදී සිදුවිය.දශක තුනක් පුරා මෙරට පැවති කුරිරු එල්.ටී.ටී.ඊ. ත්‍රස්තවාදයේ බියකරු අඳුරු සෙවණැලි අපේ මතකයට ගෙනෙන “සරෝජා” ගීතය නිර්මාණය වූවේ අනුව දශකයේ දී වුවද කිසියම් මානව හිතවාදී කලා කෘතියක අගය සර්වකාලීන බැව් අපට අවබෝධ කර දෙමින් “සරෝජා” ගීතය මෙන්ම ගායන ශිල්පිනී දීපිකා ද මෙලෙස ජගත් අගැයුමකට ලක්වීම සාමය අගයන සියලුම ජනසිත් අමන්දානන්දයට පත් කරවන කරුණක් වනු ඇත.”සාමය” වෙනුවෙන් හඬ නැඟූ ලොව පුරා සිටින දේශපාලන, වෛද්‍ය, සංගීත සහ පර්යේෂණ ආදි විවිධ ක්ෂේත්‍රයන් හී පුද්ගලයින් ඇගයීමේ අරමුණින් පිරිනැමෙන “ගුසී” සාම සම්මානය ලැබීමෙන් පසු දීපිකා ද ප්‍රකාශ කළේ “මේ සම්මානය වටින්නේ සාමය අගය කරන ජනතාවට තමයි” යනුවෙනි.”සාමය කියන වචනයට ගරු කරන ඒ වගේම කවදත් සාමය අගය කරන අපේ රටේ ජනතාවටයි මේ සම්මානය වටින්නේ කියලයි මට හිතෙන්නේ. එදා “ගුසී” සම්මාන ප්‍රදාන උලෙළේදී මා මේ ගීතය ගැයීමෙන් පසු අපේ රට නරඹන්න එන්න බොහෝ දෙනෙකු කැමැති බව පැවසුවා. මේ සම්මානය මට පමණක් ලැබුණු සම්මානයක් නොවේ, අපේ රටේ සාමයට කැමැති සියලුම ජනතාවට ලැබුණු සම්මානයක්.”දීපිකාට පෙර මෙම සම්මාන උලෙළේදී උතුරු නැඟෙනහිර ආඥාපති ජනරාල් හතුරුසිංහ “ගුසී” සාම සම්මානය ලබා ඇත. එහෙත් අප රටේ කලා ක්ෂේත්‍රය වෙනුවෙන් මෙම සම්මානය පිරිනැමුණු ප්‍රථම අවස්ථාව මෙය වන අතර දීපිකා සමඟ මෙම සම්මාන උලෙළේදී සංගීත ක්ෂේත්‍රය වෙනුවෙන් ප්‍රදානය කෙරුණු අනෙක් සම්මානය පිරිනැමුණේ ඉරාකයේ සංගීතඥ ලක්ෂි ෂර්මා වෙතය.දීපිකා හට මෙම සම්මානය ප්‍රදානය කිරීම පිළිබඳ ඇතැම් විචාරක විද්වතුන් විරෝධය පළ කළත් විචාරශීලීව දීපිකාගේ ගී රසවිඳින බහුතර ශ්‍රාවක පිරිසකගේ සතුටට මෙම සම්මානය හේතු වී ඇත. සිය හඬින් සංගීතයටත් රටටත් කිසියම් යහපත් මෙහෙයක් ඉටු කරන්නට අපේක්ෂා කරන දීපිකාට අපි සුබ පතමු.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av1212169</link>
    <topic>නියම පණ්ඩිත් උපාධිය අමරදේවට නොව මටයි</topic>
    <author>ජෝජ් රොබ්සන් ද සිල්වා</author>
    <content>නියම පණ්ඩිත් උපාධිය අමරදේවට නොව මටයි- පණ්ඩිත් ශාන්ති ගීතදේවසිංහල සංගීත ක්ෂේත්‍රයේ සැබෑම සුපිරු තරු අතරේ ඔහු අසමාන තරුවකි. වසර හතළිස් දෙකකට පමණ පෙර ගැයූ “කවුරුදෝ අර කවුළුවෙන්” ගීතය පමණක්ම ඔහු කවුරුන් ද යන වග හඳුන්වා දීමට ප්‍රමාණවත් ය. ඔහු අසමාන තරුවක් වෙන්නේ එම අරුතෙන්ය.මන්ද වත්මන් විද්‍යුත් මාධ්‍ය මවනු ලබන තරු විසින් ආදර්ශයට ගනු ලැබිය යුතු සැබෑ තරු ගුණාංග ඔහු සතුව ඇත. එහෙයින් මෙවර “ස්වර වර්ණ” වර්ණ ගන්වන්නට අපි ඔහුට ආරාධනා කරමු.මේ, ඔහු -පණ්ඩිත් ශාන්ති ගීතදේව.කවුරුන්දෝ අර කවුළුවෙන්හිනා වී එබිකම් කළේඒ හිනාවේ මා වෙළන්නදමා වෙළා ගෙනමට තලන්නදඈ හිනා වෙන්නේ...!(පද - ඩෝල්ටන් අල්විස්)“මම වගේම මේ ගීතය මහාචාර්ය සංගීත් නිපුන් සනත් නන්දසිරිත් ගායනා කර තිබෙනවා. හැබැයි මුලින්ම මේ ගීතය ගායනා කෙරුවේ මමයි. දැනට අවුරුදු හතළිස් දෙකකට පෙර ගායනා කළත් එදා මෙන්ම අදත් මෙම ගීතය ශ්‍රාවකයින්ගේ ආදරය දිනාගෙන තිබෙනවා. ගීත සිය දහස් ගණනක් නොගැයූවාට ගුණාත්මක එක් ගීතයක් ගැයුවත් ඇති ගීත ශ්‍රාවකයින්ගේ ආදරය දිනා ගන්න.”ඔබේ කලා දිවියේ තොරතුරු බිඳක් පවසනවා නම්?භාත්ඛණ්ඩේ විශ්ව විද්‍යාලයෙන් ගායනය හා තබ්ලාව පිළිබඳ ශිල්පීය දැනුම ලබා ගෙන මම ලංකාවට ආවේ 1961 දී. ඉන්පසු බාහිර ශිල්පියකු ලෙස ගුවන් විදුලියේ වැඩ සටහන් ඉදිරිපත් කළා. ‘ඒ’ ශ්‍රේණියේ සරල ගී ශිල්පියකු ලෙස ද කටයුතු කළා. හැබැයි රාගධාරී සංගීතයට තමයි මගේ වැඩි කැමැත්ත තිබුණේ. ශාස්ත්‍රීය ගී නිර්මාණ තුළින් සංගීත ක්ෂේත්‍රයේ නියැළී සිටින්නයි මට ඕනෑ කළේ.රජයේ සංගීත විද්‍යාලයේ සහ ගුරු විද්‍යාලයේ (සංගීත) කථිකාචාර්යවරයා ලෙස ද, නුවරඑළිය සහ කුරුණෑගල දිසාවන් හි සංගීත පරීක්ෂකවරයකු ලෙස ද, අග්නිදිග ආසියාවේ ප්‍රථම සෞන්දර්ය අධ්‍යාපන ගුරු විද්‍යාලය (ගිරාගම) කථිකාචාර්යවරයා ලෙස ද, පේරාදෙණිය විශ්ව විද්‍යාලයේ බාහිර කථිකාචාර්යවරයා ලෙස මෙන්ම ජාතික අධ්‍යාපන ආයතනයේ ප්‍රධාන ව්‍යාපෘති (සංගීත) නිලධාරී ලෙස ද කටයුතු කර ඇති පණ්ඩිත් ගීතදේවයන් චිත්‍රපට පසුබිම් ගායකයෙකු සහ සංගීත අධ්‍යක්ෂවරයකු ලෙස සිංහල සිනමාවට ද සිය කුසලතාවන්ගෙන් දායක වූ නිර්මාණ ශිල්පියෙකි.“පොඩි පුතා” චිත්‍රපටයේ නාමාවලිය ඇතුළත් ශාස්ත්‍රීය තේමා ගීතය නිර්මාණය කර ගායනා කර ඇති ගීතදේවයන් “ළා දලු” චිත්‍රපටයට ගැයූ “චංචල ලෝකේ මධුරයි” එකල ගීතලෝලීන්ගේ සිත්ගත් ගීතයක් විය. ‘වැහිළිහිණි’ චිත්‍රපටයේ සංගීත අධ්‍යක්ෂවරයා වූවේ ද ගීතදේවයන් ය. එමෙන්ම සංගීතඥ පේ‍්‍රමසිරි කේමදාසයන්ගේ “නවරැල්ල” ගීත නාටකයට ද ගීතදේව සිය කුසලතාවයන්ගෙන් දායක වූවේ ය. පශ්චාත් ගායන උපාධිය (සංගීත් අලංකාර්) ලැබූ ශ්‍රී ලංකාවේ ප්‍රථමයා වන්නේ ද ගීතදේවයන්මය.ඔබ ‘පණ්ඩිත් ශාන්ති ගීතදේව‘ වූ අයුරු කියන්න පුළුවන් ද?ඩබ්ලිව්. ඩී. අමරදේවයන්ගේ පණ්ඩිත් උපාධියෙයි මගේ පණ්ඩිත් උපාධියෙයි වෙනසක් තියෙනවා. අදාළ විෂය සම්බන්ධයෙන් ශාස්ත්‍රීය දැනුම ප්‍රායෝගිකව භාවිතයෙන් ලද නියම පණ්ඩිත් උපාධියක් තමයි මට ලැබී තියෙන්නේ. අමරදේවයන්ට ලැබී තියෙන්නේ කළ මෙහෙවර වෙනුවෙන් උපහාර පණ්ඩිත් උපාධියකුයි. ‘අග්‍රා’ ගුරු කුලයෙන් තමයි මට පණ්ඩිත් උපාධිය පිරිනැමුවේ.ඒ සඳහා ගුරුකුල රාග දෙසිය පනහක් සම්පූර්ණ කිරීමට මට සිදු වුණා. මගෙන් ශිල්ප ඉගෙන ගන්න සිසු පිරිසක් සිටිය යුතු වුණා. අදාළ විෂය සම්බන්ධ පොත්පත් ලියා තිබිය යුතු වුණා. ප්‍රායෝගිකව ඒ සියල්ල පරීක්ෂණයකට ලක් කිරීමෙන් පසුව තමයි උපාධිය පිරිනැමුණේ.ගායන ශිල්පියෙකු හට තිබිය යුතු සුදුසුකම් තිබියදීත් ඔබ නිහඬ වී සිටීම මේ රටේ ගීතලෝලීන්ට ඔබ කරන අසාධාරණයක් නොවේ ද?නැහැ, මගේ නිහඬව සිටීම අසාධාරණයක් නොවේ. හැමදාම සරල ගී ගය ගයා ඉන්න නෙමේ මම මේ ශිල්පය හැදෑරුවේ. අපි ශිල්පීය දැනුමින් මේරූ භාවයට එද්දි සරල ගීතය ඉක්මවා යා යුතුයි. දියුණු වෙනවා කියන්නේ එයටයි. රාගධාරී සංගීතය අපේ ස්නායු පද්ධතියට එක් වූ විට අප භාවාත්මක පුද්ගලයන් වෙනවා.එවැනි පුද්ගලයන් වූ විට සරල ගී වින්දනාත්මක වෙන්නේ නැහැ. මෙහිදී මා කළේ නිහඬ වී සිටීමම නොවේ. මට වින්දනාත්මක නොවුණු සරල ගීතයෙන් ඈත් වී බුද්ධිමත් රසිකයින් පිනවන්න යාමයි. එය අසාධාරණ වෙන්නේ කොහොම ද?බහුතර ශ්‍රාවක පිරිස සරල සංගීතයට ආකර්ෂණය වන්නේ අප රටේ සම්භාව්‍ය සංගීතය සමාජ ගත වී නැති නිසා නේද?බුද්ධිමත් ශ්‍රාවකයන් අතලොස්සක් දෙනෙකු හැරුණු විට බහුතරයක් ආකර්ෂණය වී ඇත්තේ සරල සංගීතයට බව ඇත්තක්. ඒත් අපේ වගකීම විය යුත්තේ සම්භාව්‍ය සංගීතය සමාජගත කිරීමයි. පෘථග්ජනයා උසස් ශ්‍රාවකයන් කිරීම අපේ ජාතික මෙහෙවරක්. රූපසිංහ, සාදිරිස් සහ එඩී මාස්ටර්ලාගේ ස්වර්ණමය යුගයෙන් පසු ක්‍රමයෙන් මේ රටේ සම්භාව්‍ය සංගීතයෙන් ශ්‍රාවකයින් දුරස් වූ බව පෙනෙන්න තිබෙනවා.සී. ද ඇස්. කුලතිලක, මකුලොලුව, ලයනල් එදිරිසිංහ, ඩබ්ලිව්. ඩී. අමරදේව, ටී. ෂෙල්ටන් පෙරේරා, ෂෙල්ටන් පේ‍්‍රමරත්නගෙන් පසුව සම්භාව්‍ය සංගීතය සමාජගත කිරීමේ මෙහෙවරට දායක වූ කිසිදු සංගීතවේදියකු නැති තරම්. මෙම ජාතික මෙහෙවරය ඉටු කරන්න විශ්ව විද්‍යාලයේ ඉගැන්වීමෙන් විතරක් බැහැ.සම්භාව්‍ය සංගීතය සමාජ ගත කිරීමට ගත යුතු ක්‍රියා මාර්ග මොනවා ද?මුලින්ම මේ සඳහා රජයේ අවධානය යොමු විය යුතුයි. ජනතාවට මෙහි අගය වටහා දීමේ කාර්යභාරය මේ රටේ මාධ්‍ය මඟින් කළ යුතුයි. කුලතිලක සහ මකුලොලුව වැනි සංගීතවේදීන් පර්යේෂණ කරමින් ලියා පළ කළ ග්‍රන්ථ වැනි පොත්පත් සම්භාව්‍ය සංගීතය වෙනුවෙන් පළවිය යුතුයි. එමෙන්ම සම්භාව්‍ය ගී නිර්මාණ ජනතාවට නිතර රස විඳින්න සැලැස්වීම ද ප්‍රයෝජනවත් වෙනවා.ජෝජ් රොබ්සන් ද සිල්වාඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121610</link>
    <topic>දෙපාරක් හිතන්න</topic>
    <author>තුෂාරි</author>
    <content>දෙපාරක් හිතන්නදොරවල් සහ යතුරු ගොඩාක් යොදාගෙන වටිනාකම, විශ්වාසය ගැන විනාඩි හතකින් කතාකරන්න නව පරපුරේ ජනප්‍රිය නළුවෙකු වන නිරෝෂන් විජේසිංහ අපූරු උත්සාහයක් දරනවා. එක යතුරකින් දොරවල් හුඟක් අරින්න පුළුවන් නම් ඒ යතුරෙ තියෙන්නේ හරි ප්‍රබලත්වයක්. නමුත් යතුරු ගොඩකින් එක දොරක් ඇරෙනව නම් ඒ දොර කෙරෙහි තිබෙන විශ්වාසය අල්පයි. මේ ගැන කියවෙන කෙටි චිත්‍රපටය තමයි ’Think Twice!!!’ මෙහි තේරුම ‘දෙපාරක් හිතන්න’ කියන එකයි.නිරෝෂන් මේ කෙටි චිත්‍රපටය නිර්මාණය කළේ ඉන්දීය සිනමා සම්මාන උලෙළට ඉදිරිපත් කරන්න. රටවල් රැසක් අතුරින් නිරෝෂන් ලංකාව නියෝජනය කරමින් ඉදිරිපත් කළ මේ කෙටි චිත්‍රපටය අවසන් වටයට තේරුණා.”මේ කෙටි චිත්‍රපටය සංකේතාත්මකයි. මම මේකෙදි යතුරු සහ දොරවල් යොදාගෙන කියන්න උත්සාහ කළේ ගැහැනිය සහ පිරිමියා පිළිබඳව. නූතන සමාජයේ පිරිමියාගේ සහ ගැහැනියගේ හැසිරීම ඔවුන්ගේ ලිංගික ජීවිත මේ තුළ අන්තර්ගතයි. ගැහැනියකට වටිනාකමක් තියෙනවා. ඇය පිරිමියෙකුවත් පිරිමියා කරන කරන දේ කළ යුතු කෙනෙකුවත් නෙවෙයි.එහෙම කළොත් ඇයට ගැහැනුකම අහිමි වෙනවා. අද සමාජයේ මේ දේ වෙලා තියෙන්නේ. ගැහැනියකට ගැහැනුකම අහිමි වෙනවා නැත්නම් ගැහැනියක සතු ලැජ්ජාව බය නැතිවෙනවා කියන්නේ අනාගතයේ අන්තරාදායක සලකුණක්. අවිශ්වාස පිවිසුමක්.”මේ චිත්‍රපටයේ කතා සංකල්පය මෙන්ම අධ්‍යක්ෂණය නිරෝෂන් විජේසිංහගේ. මේ චිත්‍රපටය අන්තර්ජාලය හරහා ළඟදීම ඔබට රසවිඳින්න හැකිවේවි.  ප්‍රවීණ රංගන ශිල්පී ශ්‍රියන්ත මෙන්ඩිස් නවතම සිනමා නිර්මාණයක් සඳහා දායක වීමට සූදානමින් සිටින බවට අපිට ආරංචි වුණා. මේ කාරණය විපරම්කර බැලුවාම වැඩේ ඇත්ත. ශ්‍රියන්ත ඒ ගැන මෙහෙම කිව්වා.”සරත් ධර්මසිරි ඇහැලේපොළ නිලමේ චරිතය ඇසුරින් චිත්‍රපටයක් කරන්න සූදානම් වෙනවා. මේ ගැන ඔහු මා සමඟ කතා බහ කළා. බොහෝවිට එහි ඇහැලේපොළ නිලමේගේ චරිතයට පණ පොවන්න මට සිදුවෙන්න පුළුවන්.ඒ වගේම මීට වසර කීපයකට පෙරාතුව මම රඟපෑ හර්බට් රංජිත් පීරිස් ගේ ‘හිරුට මුවාවෙන්’ ටෙලිනාට්‍යය නැවත නිර්මාණය කිරීමට එච්.එස්.පෙරේරා ප්‍රමුඛ පිරිසක් සුදානම් වෙනවා.එය අධ්‍යක්ෂණය කරන්නේ එරංග සේනාරත්න. මම එහි මුලින් රඟපෑවේ කමල් අද්දරආරච්චිගේ යහළුවා ලෙසයි. වසර ගණනකට පසුව අද මට රඟපාන්න වෙලා තිබෙන්නේ ලොයිඩ් කරලියද්ද ලෙසයි. ඒ කමල්ගේ පියා ලෙස.  ’බේබි ශානිකා’ ආදරණීය නාමයෙන් කාලයක් පුරා හඳුන්වපු ළමා ගායිකාව ඔබට හොඳින්ම මතක ඇති. අද ඇය බිරියක් මවක් වගේම දක්ෂ ජනප්‍රිය ගායිකාවක්. ශානිකා වනිගසේකර ලෙස ගායන ලොවේ ජනප්‍රිය ඇය මේ දිනවල කාර්ය බහුල දිවියක් ගත කරන බව අපට දැනගන්නට ලැබුණා.”නත්තල් සීසන් එක නිසා මේ දවස්වල හුඟාක් වැඩ වැඩියි. විශේෂයෙන් හුඟක් සංගීත සංදර්ශන මේ දවස්වල තිබෙන නිසා ඒවාට සහභාගි වෙනවා.ඒ වගේම නත්තලට සූදානම් වෙනවා. නත්තල් කැරොල් සින්දු කීපයක්ම කරන්න මම භාරගෙන තියෙනවා. පහුගිය දවස්වල මම මගේ අලුත් ගීත හතරක්ම රිලීස් කළා. ඒවාට වීඩියෝ එකක් නිර්මාණය කිරීමේ බලාපොරොත්තුවක් තියෙනවා. ඊට අමතරව මගේ පුංචි දියණියන් දෙදෙනා සහ පුංචි පුතා වෙනුවෙන් මගේ කාලය කැපවෙනවා.”  විශාරද නිර්මලා රණතුංග සංගීත ක්‍ෂේත්‍රයේ අමතක කරන්න බැරි නමක්. මේ දිනවල ඇගේ කාලය වැඩිවශයෙන්ම වැය වෙන්නේ සංගීත අධ්‍යාපනික කටයුතු වෙනුවෙන්. තම සංගීත දැනුම සෙස්සන්ට ලබාදීමේ අරමුණෙන් සංගීත පාඨමාලාවක් ආරම්භ කිරීමට නිර්මලා සැලසුම් කොට තිබෙනවා.ඉන්දියාවේ භාත්ඛන්ඩේ සංගීත විද්‍යා පීඨයන්ට අනුබද්ධ විභාග මධ්‍යස්ථානයක් වන නවාරා සංගීත විද්‍යාලය විශාරද උපාධිය දක්වා පවත්වනු ලබන ගායන හා වාදන පාඨමාලාව ලබන ජනවාරි මස සිට ආරම්භ කිරීමට ඇය සැලසුම් කොට තිබෙනවා.මේ පාඨමාලාව මෙහෙයවන්නේ ඇයත් විශාරද චන්දන වැලිකලත් විසිනුයි. මහරගම, ගාල්ල ප්‍රදේශවල දී මෙම පාඨමාලාව පැවැත්වීමට නිර්මලා අදහස් කොට තිබෙනවා.මෙයට සහභාගි වී තම සංගීත ඥානය, දැනුම වැඩිදියුණු කර ගන්න සංගීතයට කැමැත්තක් දක්වන ඉගෙනුමට ආශා කරන ඕනම කෙනෙකුට පුළුවන් බව ඇය අපට දැනුම් දුන්නා.  මොඩ් යකාටහාට් ඇටෑක්ප්‍රසංග වේදිකාවේ දී අපට මුණගැසෙන ජනප්‍රිය නම් අතර කපිල බාලසූරිය ඉදිරියෙන්ම ඉන්නවා. ‘මොඩ් යකා’, ‘සරිගම කෙල්ල’ ලෙස ප්‍රේක්ෂක, රසික ආදරය දිනූ කපිල පසුගිය දිනෙක නොසිතූ අකරතැබ්බයකට මුහුණදුන් බව අපිට ආරංචි වුණා.”පහුගිය විසි දෙවැනිදා මට ලොකු හෘදයාබාධයක් වැලඳුණා. පාන්දර යාමයේ තමයි මේ අභාග්‍යසම්පන්න සිදුවීමට මුහුණ දෙන්න වුණේ. මාව කොළඹ ජාතික රෝහලට ඇතුළත් කළා.ඒ වෙනකොට පාන්දර 1ට විතර ඇති. ඒ මොහොතේ පටන් කොළඹ ජාතික රෝහලේ විශේෂඥ වෛද්‍ය හර්ෂණී ගමගේ මහත්මියත් සෙසු වෛද්‍යවරුන්, හෙද හෙදියන් සියලුම දෙනා මට කඩිනමින් ප්‍රතිකාර කරලා මගේ ජීවිතය බේරුවා.මාව රෝහලට ඇතුළත් කරන පාන්දරත් ඔවුන් ස්වර්ණවාහිනියේ විකාශය වූ මගේ ‘මොඩ් යකා’ වැඩසටහනක් නරඹමින් ඉඳලා තියෙන්නේ. ඒ නිසා ඔවුන් මාව දුටු ගමන් හඳුනගත්තා. මගේ දිවි බේරා දුන්නාට ඔවුන්ට බෙහෙවින්ම මම ස්තුතිවන්ත වෙනවා.ඒ වගේම මගේ හෘදයාබාධය සුව වූ පසු පළමුවන වරට ප්‍රසංග වේදිකාවට මම නැග්ගේ ජනාධිපතිතුමාගේ උපන් දිනය වෙනුවෙන්. එයත් මට සතුටක්.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121611</link>
    <topic>මේ නිවාඩුවට සතුන් වත්තට අලුත් සතුන් ගොඩක් ඇවිත්</topic>
    <author>බුද්ධිිකා බ්‍රාහ්මණගේ</author>
    <content>මේ නිවාඩුවට සතුන් වත්තට අලුත් සතුන් ගොඩක් ඇවිත්පෙළිකනක්හාත්පස ගිනියම් කළ නියඟයට විරාමයක් ලැබී ඇත. හිමිදිරියේ ම ඇරඹි මහවැස්ස තුරුල් කළේ මීට හෝරා කීපයකට පෙරාතුවය. වෙලාව දහවල් එකටත් ආසන්නය. එහෙත් අවට තවමත් අඳුරුය. මම මොහොතකට අහස දෙස බැලීමි. අඳුරු වලා අතරින් සුදෝ සුදු කුරුලු රෑන් සිය ගණනක් පියඹා යනු පෙනේ.“පෙලිකන්ස්ලට කෑම දෙන වෙලාව ළඟයි. ඔය හැමෝම පියඹාගන යන්නේ සතුන් වත්තේ වැව ළඟට. එතැනට ගියොත් බලන්න පුළුවන්.”මගේ කුතුහලය හඳුනාගත් නිහාල් සෙනරත් මහතා කියයි. ඔහු සතුන් වත්තේ අධ්‍යාපන හා ජනමාධ්‍ය සම්බන්ධීකරණ නිලධාරියායි.පෙලිකන් පක්‍ෂින් කොළඹ අවට සුලබ දසුනක් වුවද ඔවුන් සියල්ල එකම මොහොතක එක තැනකට රැස්වී සිටිනු දැක්ම අපූරු දසුනකි. කහපැහැ දිගු හොට, රෝස පැහැ උස් පාද, සුදෝ සුදු පියාපත් අතර තැවරුණු සිහින් කළු පැහැය බලාසිටින්නට සිත්දෙයි.වියළි පුපුරා හැලීමට ආසන්න කොට්ට පුළුන් ගසක ගෙඩි සිය ගණනක් එකවර පුපුරා පුළුන් රෑන් දහස් ගණනක් හාත්පස පාවී යන්නාක් මෙන් මොහොතකින් අවට සුදුපැහැයෙන් වැසී ගියේ නෙත් මානයේමය.සතුන් වත්තේ මුළුතැන්ගෙයින් දිනපතා පෙලිකන් පක්‍ෂින්ට ලබාදෙන මාළු කූරීන් කිලෝ තිහ මොහොතකින් අතුරුදන් විය.බේරේවැව, දියවන්නාව, අත්තිඩිය, බෙල්ලන්විල වැව් ආශි‍්‍රතව කූඩු තනාගෙන සිටියද පෙලිකන් පක්‍ෂිහු දිනපතාම සතුන් වත්තෙන් ලැබෙන මේ දිවා භෝජනය අපේක්‍ෂාවෙන් සිටිති.කොමොඩෝ ඩ්‍රැගන්සැමදාමත් දහවල් එක පසූ වූ විට සතුන් වත්ත වෙත පියාඹා එන පෙලිකන් අපට දැකගත හැකිය.එපමණක් නොවේ සත්ව ලෝකයේ තවත් අපූරු රහස් රැසක් සතුන්වත්තේ සැරිසරන විට හඳුනාගත හැකිය.පසුගිය සතියේ සතුන් වත්තට විදේශයක සිට අලුත් නෑදෑයෝ කීපදෙනෙක් ම පැමිණ සිටියහ. ඔවුන් පැමිණියේ චෙක් ජනරජයේ ප්‍රාග් සත්වෝද්‍යානයේ සිටය.මෙසේ පැමිණි අය අතර කොමොඩෝ ඩ්‍රැගන් (komodo Dragon) වඩාත් වැදගත්ය.ඉන්දුනීසියාවේ කොමෝඩෝ දූපත් නිජබිම වූ මෙම සතුන් ලොව වෙසෙන දුර්ලභ සත්ව කොටසකි.අප නිතර දැක පුරුදු තලගොයෙකුගේ පෙනුමට සමාන වුවද කොමොඩෝ ඩ්‍රෑගන් අධික විෂ සහිත සතෙකි.එනිසාම සත්වෝද්‍යානයේ විශේෂයෙන් දැල්ගසා සකස් කරන ලද කූඩුවල මෙම නවයුවළ වෙන්ව රඳවා තිබේ.ලෝකයේ වෙසෙන විශාලතම කටුසු වර්ගය වන්නේත් කොමොඩෝ ඩ්‍රැගන්ය.  කැලෑ අශ්වයාඅශ්වයන් බොහෝවිට සුලබය. එහෙත් ඔබට කැලෑ අශ්වයකු දැකගත හැක්කේ දෙහිවලදීම පමණකි.සත්වෝද්‍යානයට අලුතින් පැමිණි නෑදෑයින් අතර කැලෑ අශ්වයෝ යුවළක් ද වෙති.ලෝකයේ ශීඝ්‍රයෙන් වඳවෙමින් යන සත්ව කොටසක් වන කැලෑ අශ්වයා මෙරට සාමාජිකත්වය ලැබීම සුවිශේෂී කරුණකි.සත්වෝද්‍යානයක වටිනාකම වැඩිවන්නේ නිතර දැකගත හැකි නොවන දුර්ලභ සත්වයන් වැඩි සංඛ්‍යාවක් සුරැකිව ජීවත්වන විටය.දැනටමත් ස්වභාවික කැලෑවල මෙම කැලෑ අශ්වයන් වඳවී ගොස් අවසන්ය.ලෝකයේම සත්වෝද්‍යාන 300 ක පමණ මෙම සත්වයන් ජීවත්වන අතර එවැනි සත්වෝද්‍යාන අතරට අප රටද එක්වී තිබීම සතුටට කරුණකි. තනි කුරයන් සහිත මෙම සතුනට ඉතා වේගයෙන් දිවීමේ හැකියාව පවතී.ස් තරමක් විශාල වුව අහිංසකය. අප අසලට ගියද නොදුටුවා මෙන් ඉවතට හැරුණේ තරමක බයකිනි. උපතින්ම කැලෑව අහිමි වුවද දුරු රටක සිට පැමිණිය ද මේ වනමිතුරාට අප තවමත් ආගන්තුකය.”මුලින්ම මිනිස්සු දැක්කම හරිම බයකින් වගේ හිටියේ. දැන් දැන් ටිකන් හුරුවී ඇති බව පේනවා.” යනුවෙන් නිහාල් මහතා පැවසීය.ලොව වෙනත් සත්වෝද්‍යාන වලින් මෙරටට සතුන් ගෙන එන්නේ සත්ව හුවමාරු වැඩසටහන යටතේය. සත්වෝද්‍යානයේ අධ්‍යක්‍ෂ ජනරාල් ධම්මිකා මල්සිංහ මහත්මිය පවසන්නේ මෙබඳු වැඩසටහන් සිදුකරන්නේ ඉතාමත් සීමිතව බවයි. ඊට හේතුව අප සත්වෝද්‍යානයේ ඉඩකඩ සීමිතවීමයි.”නව සංකල්ප යටතේ අප සත්වෝද්‍යානය නවීකරණය වෙනවා. හම්බන්තොට අලුතින් ඉදිවන සෆාරි උද්‍යානය වගේ ම වාගොල්ල ප්‍රදේශයේත් නව සත්වෝද්‍යානයන් ඉදිවෙනවා. මීට අමතරව අලින් සඳහාම තවත් විශේෂ රැකවරණිත ස්ථානයක් වෙන්වෙනවා.හිපපොටේමස්මේ අලුත් ස්ථානවලට සත්වෝද්‍යානයේ වැඩි වශයෙන් වෙසෙන සතුන් ලබාදීමේ වැඩපිළිවෙළක් ඉදිරියේදී ක්‍රියාත්මක වෙනවා. ඒ අනුව පවතින ගැටලු රැසකට පිළිතුරු සොයාගත හැකිවේවි.”දෙහිවල සත්වෝද්‍යානයේ දැනට සතුන් දෙදහස් පන්සීයක් තුන්දහස් පන්සීයක් අතර ප්‍රමාණයක් ජීවත්වන බව කියන අධ්‍යක්‍ෂවරිය සතුන් ආරක්‍ෂා කිරීම මෙන්ම රැකබලා ගැනීම පිළිබඳව වන ලොව නව සංකල්පවලට අනුව සත්වෝද්‍යාන නවීකරණය වන බවද පවසයි.චෙක් ජනරජය අපට ලබා දුන් ත්‍යාග වෙනුවට අප රටින් එරටට යවනු ලැබුවේ අලි පැටවුන් දෙදෙනෙකි. ඒ පින්නවල උපන් සත් වියැති ජනිතා සහ අටවියැති තමරා නම් අලි පැටවු දෙදෙනායි.ප්‍රාග් සත්වෝද්‍යානයේ සිට පැමිණි ආගන්තුකයන අතර හිපපොටේමස් යුවළක් ද වූහ. ඔවුන් රඳවා සිටි තටාක වෙත යනවිටද ඔවුහු දියයට කිමිදී සුව නින්දේ පසු වූහ. හිපපොටේමස්ගේ නිජබිම අපි‍්‍රකාවයි.සමූහ වශයෙන් ජීවත් වන මොවුන් ජීවිත කාලයෙන් වැඩි කාලයක් ජීවත් වන්නේ දිය යටයි. ජලයේ සිටියදී නාස් පුඩු වැසී පැවතියද විනාඩි පහකට පමණ වරක් මෙම සතුන් ජලයෙන් මතු වන්නේ හුස්ම ගැනීම සඳහායි.ලොව වෙසෙන විශාලතම සත්වයා අලියායි, දෙවැනියා ලෙස සලකන්නේ රයිනෝය. හිපපොටේමස් තෙවැන්නායි.හිපෝ යුවළගෙන් සමුගත් අප ගියේ ‘දඟ කෙල්ල’ බැලීමටය. සත්වෝද්‍යානයේ ජීවත්වන සතුන් දහස් ගණන් අතරින් ඇය වඩාත් විශේෂිත බව මට හැඟේ.ශ්‍රී ලංකා කොටියාමෙරටට පැමිණෙන විදේශිකයන් අතරින් වැඩිදෙනෙකු පැමිණෙන්නේ අපගේ ස්වභාවික පරිසරය නැරඹීමේ අරමුණිනි.ඒ අතර අලි ඇතුන් ප්‍රමුඛය. දෙවැන්නා ශ්‍රී ලංකා කොටියාය. (දිවියා) ශ්‍රී ලංකා කොටියා නැතිනම් දිවියා වැඩි වශයෙන් ජීවත් වන්නේ යාල සහ විල්පත්තු ප්‍රදේශවලය.විල්පත්තුවට ආසන්නව තබ්බෝව ප්‍රදේශයේදී පසුගිය වසරේ වනජීවී නිලධාරීන්ට කොටි පැටවුන් තිදෙනකු හමුවී තිබුණි.සැබෑම කතාව නම් යම් කිසිවකු එම පැටවුන්ගේ මව මරා සම රැගෙන ගොස් තිබීමයි.අද ද ඒ කොටි මවගේ සම එම ප්‍රදේශයේ ප්‍රභූවරයකුගේ නිවෙසේ අලංකාරය පිණිස ප්‍රදර්ශනයට තබා ඇති බව කියැවේ.  බුද්ධිිකා බ්‍රාහ්මණගේඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121612</link>
    <topic>සුමීගෙන් අහන්න</topic>
    <author>කුමාර සිරිවර්ධන</author>
    <content>සුමීගෙන් අහන්නගල්කිස්සේ නදී කරුණාරත්නප්‍රශ්නය – ජනපි‍්‍රය නළු ප්‍රේම් ජයන්ත් තවමත් ජීවතුන් අතර ද?පිළිතුර – නැහැවස්කඩුවේ විනීතා විජේරත්නප්‍රශ්නය - සිනමාවේ හා ටෙලිනාට්‍යයේත් චිත්‍රපට නළුනිළියන් හා ටෙලිනාට්‍ය නළුනිළියන් අතරත් පවත්නා වෙනස මොකක්ද?පිළිතුර – අපි චිත්‍රපට දන්නේ නම්වලින්. එක්කෝ ‘තුෂාරා’, නැත්නම් ‘ගොළු හදවත’ යනාදී නම්වලින්. ටෙලිනාට්‍යවල නම් අපිට අමතකයි. ‘හිරුට මුවාවෙන්’ ටෙලිනාට්‍යය අපිට මතක ‘ඉඳියප්ප කතාව‘ කියලයි. චිත්‍රපටවලදි අපිට නළුනිළියන් අපේ අම්මා තාත්තා වගෙ මතකයි.එක්කෝ විජය කුමාරතුංග. නැත්නම් මාලිනි ෆොන්සේකා. ටෙලි නාට්‍යවල නළු නිළියන් මතක ඒ ඒ චරිතවලින්. ඒ කියන්නේ ‘පිංපොං’, ‘කෝපි කඩේ’ එන්සිනා යනාදි වශයෙන්.කොළඹ 14 විමල් රණසිංහප්‍රශ්නය – චිත්‍රපට නිෂ්පාදක රොබින් තම්පෝ හා වෘත්තිය සමිති නායක බාලා තම්පෝ ඥාතින් ද?පිළිතුර – ඔව්. බාලා තම්පෝ, රොබින්ගේ සහෝදරයෙක්.පෝද්දල කංචක කරුණානායකප්‍රශ්නය – චතුරිකා පීරිස්ගේ ලිපිනය කුමක් ද?පිළිතුර – 159/26 සී, පන්සල පාර, මහරගම.කිතුල්පිටියේ සෝමා පද්මපෙරුමප්‍රශ්නය - සමහර තරුණ ටෙලි නාට්‍ය නළුවන් දැක්කම ඔබට මොකද හිතෙන්නේ?පිළිතුර – ඔවුන් වලිගෙන් ඇවිදින කබරයන් වගෙයි.රත්තොට රෝහණ විජේසිංහප්‍රශ්නය – මිල්ටන් මල්ලවආරච්චි ටෙලිනාට්‍යවලට ගීත ගායනා කර තිබෙනවා ද?පිළිතුර – එකම එක ටෙලිනාට්‍යයකට (හිම කැදැල්ල) පමණක් ගීත ගායනා කර තිබෙනවා.කිරිවත්තුඩුවේ ධම්මික ෆොන්සේකාප්‍රශ්නය – අද ‘වාරණය’ පුස්සක් නේද?පිළිතුර – ඔව්. අද ජංගම දුරකථනයට ඕනැම ප්‍රවෘත්තියක් එනවා. ඒක වාරණය කරන්න බැහැ. වෙබ් අඩවිවල චිත්‍රපට පෙන්වනවා. ඒක වාරණය කිරීමත් අමාරුයි. අපේ රටේ තහනම් වුණ ‘අක්ෂරය’ චිත්‍රපටය කවුරුත් නැරඹුවේ DVD හෝ අන්තර්ජාලය ඔස්සේ. ඒක වාරණය කරන්න කාටවත් බැරිව ගියා.කොටුගොඩ යාගොඩ මුල්ලේ සුනිල් චන්ද්‍රසේකරප්‍රශ්නය – මීගමු දූවේ පාස්කු නාට්‍යයේ ඉතිහාසය ගැන යමක් කියන්න?පිළිතුර – ඊට අවුරුදු 170 කට ආසන්න ඉතිහාසයක් තිබෙනවා. ඒ බව වඩාත් සාක්ෂාත් වන්නේ 1984 විතර දී දැනට ක්‍රිස්තු චරිතය නිරූපණය කිරීම සඳහා මීගමුවේ දූවේ භාවිතා වන ක්‍රිස්තු ප්‍රතිමාව ඉන්දියාවෙන් මෙරටට ගෙනැවිත් අවුරුදු 150 පිරීමේ උත්සවය පැවැත්වූ නිසයි.මීගමුවේ මහහුණුපිටියේ යොහාන් කුමාර් ද සිල්වාප්‍රශ්නය – ඩබ්ලිව්. ජයසිරි වැනි දක්ෂ නළුවෙක් කුණු ටෙලිනාට්‍යවලත් රඟපාන්නේ ඇයි?පිළිතුර – ඒ අයට ප්‍රතිපත්තියක් නැහැ. බඩ රස්සාවටනේ ඔය රඟපාන්නේ. ඔහුමනේ කිව්වේ සඟ, වෙද, ගුරු, ටෙලි, කම්කරු කියලා. කවුරු හරි NGO එකක් LTTE එකට පක්ෂපාතිව චිත්‍රපටයක් හැදුවොත් ඔහු ප්‍රභාකරන්ගේ චරිතය වුණත් රඟපාවි.යටියන්තොට නිල්මිණි දල්පදාදුප්‍රශ්නය – ආචාර්ය පණ්ඩිත් අමරදේවයන් ගයන ‘කුල ගෙදරට පිය ඔසවන දියණිය’ නම් වූ ගීතයේ පද රචකයා හා සංගීතඥයා කවුද?පිළිතුර – පද රචකයා ප්‍රවීණ චිත්‍රපට ලේඛකයකු හා විචාරකයකු වූ බර්ටි ජයසේකර. සංගීතඥයා මහාචාර්ය, සංගීත් නිපුන් සනත් නන්දසිරි.අඹන්පොළ ලලිතා දාබරේප්‍රශ්නය – ‘මගේ පුංචි රෝස මලේ’ ගී සංග්‍රහය වෙනුවෙන් ධම්මික බණ්ඩාරට 2013 දීත් සම්මානයක් ගන්න නම් කළ යුත්තේ කුමක්ද?පිළිතුර - මේ අවුරුද්දෙත් ඔහුගේ පොතට පළමු මුද්‍රණය කියා තව පිටපත් ටිකක් ගැහැව්වා නම් හරි.වරකාපොළ අනුර විජේසිරිවර්ධනප්‍රශ්නය – ‘ප්‍රතිරූ’ චිත්‍රපටයේ බ්‍රිගේඩියර් ලෙස රඟපාන අලුත් නළුවා කවුද?පිළිතුර – එම චිත්‍රපටයේ අධ්‍යක්ෂ වෛද්‍ය කපිල සූරියආරච්චියි.    දලෝඩ් ඔෆ් ද රිංග්ස්’ චිත්‍රපට මාලාව ඔබට මතක ඇතුවාට සැක නැත. ‘හොබිට්’ යනුවෙන් හැඳින්වුණ ශරීර ප්‍රමාණයෙන් කුඩා මිනිසුන් පිළිබඳ මුලින්ම කියැවුණේ එහිදීය. ‘ද හොබිට්; ඇන් අන්එක්ස්පෙක්ටඩ් ජර්නි’ නමැති අලුත්ම චිත්‍රපටයට පාදක වන්නේ ‘ද ලෝඩ් ඔෆ් ද රිංග්ස්’ චිත්‍රපට පෙළට පාදක වූ කතා පුවතට වසර 60කට පමණ පෙර සිදුවීමකි.ජේ.ආර්.ආර්.ටොල්කිඑන් ගේ ‘ද හොබිට්’ නවකතාව ඇසුරෙන් නිපැයෙන චිත්‍රපට තුනක පළමුවැන්න මෙය වෙයි. එම නවකතාව පළවී ඇත්තේ 1937 දීය. එහි දෙවැනි හා තෙවැනි කොටස් වූ ‘ද ඩිසොලේෂන් ඔෆ් ස්මෝග්’ සහ ‘දෙයාර් ඇන්ඩ් බැක් අගේන්’ යන චිත්‍රපට පිළිවෙළින් 2013 සහ 2014 වසරවලදී තිරගත වීමට නියමිතය.ලෝඩ් ඔෆ් ද රිංග්ස් චිත්‍රපට පෙළ නැරඹූවන්ට ඉතා හුරුපුරුදු මහා මන්ත්‍රකරු ගැන්ඩල්ෆ් බිල්බෝ බැගින්ස් නමැති හොබිට්වරයාට පවරන්නේ තවත් හොබිට්වරුන් 13 දෙනකු සමඟ ගොස් ලොව මධ්‍යයේ ඇති නිධානයක් සොයාගන්නටය. හුදෙකලා කඳුකරයක වූ එම නිධානය ආරක්ෂා කරන්නේ ස්මෝග් නමැති කෲර මකරකුය.ගොබිට්වරු තම උපන් ගම වූ ෂිරෙ සිට රිවෙන්ඩල් සිට මීදුමින් වැසුණු කඳුකරයට ගමන් කරති. එහිදී බිල්බෝට හමුවන ගොලුම් නමැති සත්ත්වයකු නිසා ඔහුගේ ජීවිතය සම්පූර්ණයෙන්ම වෙනස් වන්නේ කොයි ආකාරයෙන්ද? ගොලුම් සතු වූ රන් මුදුව පැලඳ ගත් විට කිසිවකුට නොපෙනී ඕනෑම තැනකට යා හැකිද? බිල් බෝ අදිසිව ගොස් ස්මෝග් මකරාට හොරා නිධානය තමන් සතු කර ගනු ඇත්ද?මිනිත්තු 169ක ධාවන කාලයකින් යුත් ‘ද හොබිට්; ඇන් අන්එක්ස්පෙක්ටඩ් ජර්නි’ චිත්‍රපටයේ එම සියලු ගැටලුවලට පිළිතුරු සැඟවී තිබේ. පසුගිය නොවැම්බර් 28 දා සිට ප්‍රදර්ශනය ඇරැඹූ එම ත්‍රිමාණ චිත්‍රපටය මේ වනවිට ශ්‍රී ලංකාවේ ද ප්‍රදර්ශනය වේ.පීටර් ජැක්සන් විසින් අධ්‍යක්ෂණය කරනු ලැබූ ‘ද හොබිට්’ චිත්‍රපට පෙළේ පළමුවැන්නේ ඉයන් මැක්කෙලන් මහා මන්ත්‍රකරු ගැන්ඩොෆ් ලෙස ද ,මාටින් ෆී‍්‍රමන් බිල්බෝ ලෙස ද රඟපාති. රිචඩ් ඇමිටේජ්, ජේම්ස් නෙස්බිට්, කෙන් ස්ටොට්, කේට් බි ලැන්ඩෙට් ආදී නළු නිළියෝ ද මෙහි රඟපාති.චිත්‍රපටය රූගත කළ නවසීලන්තයේ පසුගිය නොවැම්බර් 28 දා සිට ප්‍රදර්ශනය ඇරැඹුව ද ලොව පුරා සිනමාහල් හාරදහසකට අධික සංඛ්‍යාවක ‘ද හොබිට්, ඇන් අන්එක්ස්පෙක්ටඩ් ජර්නි’ ප්‍රදර්ශනය ආරම්භ වුයේ පසුගිය 14 සිකුරාදා සිටය.නිෂ්පාදකවරුන් මෙම සිනමාපටය හඳුන්වනු ලබන්නේ ‘ශ්‍රේෂ්ඨ පුරාවෘත්තයක කුඩා ආරම්භය’ ලෙසිනි. මෙම චිත්‍රපටය මීළඟ ඇකඩමි සම්මාන උලෙළේ සම්මාන කීපයක් සඳහාම තරගවදිනු ඇතැයි විචාරකයෝ අනාවැකි පළකරති.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121613</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමපණ්ඩිත් විශාරද ආචාර්ය අමරදේව කිව්වම ආයෙ දෙකක් නෑ විජේ මල්ලි මේ කතාකරන්නෙ අපේ රටේ මෙතෙක් පහළ වෙච්ච ද ග්‍රේටස්ට් සුපර්ස්ටාර් ගැන විත්තිය මතක් කරන්න අවශ්‍ය නෑනේ. සුපර්ස්ටාර් කෑල්ල අමරදේව වගේ ජීනියස් කෙනෙකුට මදියි වගේ කියල හිතෙනව නම් වන් ඇන්ඩ් ඕන්ලි අමරදේව කියල කියමුකො.අපේ රටේ එක ෆීල්ඩ් එකක ඇරුනම අනිත් ඕනෑම ෆීල්ඩ් එකක අමරදේව කැටගරියෙ වන් ඇන්ඩ් ඕන්ලි කැරැක්ටර්ස් තියෙනව කියලයි විජේ මල්ලි කල්පනා කරන්නෙ. මියුසික් ෆීල්ඩ් එකේ සින්දු කියන ලිස්ට් එක ගම්මුකො.වන් ඇන්ඩ් ඕන්ලි නන්දා මාලිනී එතකොට මියුසික් සීන් එකේ වන් ඇන්ඩ් ඕන්ලි කේමදාස, ඩාන්සින් සීන් එකේ වන් ඇන්ඩ් ඕන්ලි චිත්‍රසේන මෙහෙම කැටගරීස් කරගෙන යනකොට වන් ඇන්ඩ් ඕන්ලි ලෙස්ටර්, වන් ඇන්ඩ් ඕන්ලි මාර්ටින් වික්‍රමසිංහ, වන් ඇන්ඩ් ඕන්ලි ගාමිණී, ජෝ, ජෝතිපාල, විජය කුමාරතුංග, මාලිනී ෆොන්සේකා, ජෝර්ජ් කීට්, ප්‍රොෆෙසර් පරණවිතාන වගේ ෆුල් ලෝන්ග් ලිස්ට් එකක්, සොරි තව ඩිංගෙන් අමතක වෙනවා. වන් ඇන්ඩ් ඕන්ලි මුරලි, සනත්. ඒත් මේ වන් ඇන්ඩ් ඕන්ලි ග්‍රේට්ස්ලගෙන් කීයෙන් කීදෙනෙක් ද තමන්ගෙ ටයිටල් එකට ෆිට් වෙන්න වැඩ කරන්නෙ.වන් ඇන්ඩ් ඕන්ලි කට්ටිය ගැන කියාගෙන යනකොට වන් ඇන්ඩ් ඕන්ලි අමරදේව ද ග්‍රේට් ගැන කියන්න ආපු ස්ටෝරියත් මීටරෙන් පිට පනිනවා තව ඩිංගෙන්. පණ්ඩිත්, විශාරද අමරදේව ලොක්කගෙ එයිටි ෆිෆ්ත් බර්ත්ඩේ එක පහුගිය පස්වැනිදා සෙලිබ්‍රේට් කළා කියල විජේ මල්ලි දැක්කෙ මීඩියාවලින්.මිස්ටර් ඇන්ඩ් මිසිස් අමරදේව කපල් එකේම බර්ත් ඩේ එක එකම දවසෙ නිසා දෙන්න එක්ක බර්ත් ඩේ කේක් එක කපලා දෙන්නට දෙන්න විෂ් කරගන්නව දැක්කෙ ටෙලිවිෂන් එකේ. එයිටි ෆයිව් නොට් අවුට් වෙලා සින්දුත් කිව්වලු ලෝටස් පොන්ඩ් එකේ.ඒක නම් මාර ගති සීන් එකක්. ලංකාවෙන් විතරක් නෙවි ලෝකෙන් වුණත් මේ ජාතියෙ ආර්ටිස්ට් කෙනෙකුට ලැබෙන්න ඕන සුපර් එවෝඩ්ස් ඔක්කොම ලැබිල තියෙනකොට, මාස්ටර් අමරදේවට ආයෙ කම්ප්ලේන් කරන්න කිසිම දෙයක් ඉතුරු වෙලා නෑ කියලයි විජේ මල්ලි කල්පනා කරන්නෙ.රටේ ප්‍රසිඩන්ට් අමරදේවගෙ බර්ත් ඩේ එක ද නැද්ද කියල විශේෂයක් නොකර ගෙදරට විසිට් එකක් දාලා දුක සැප හොයල බලල එන එකම මදිද එයාට ලැබෙන්න ඕන ගෞරවේ ගැන අපිට හිතාගන්න.මැග්සෙසේ වගේ ඉන්ටර්නැෂනල් එවෝඩ් එකක් ලැබුණට පස්සෙ තව මොන එවෝඩ්ස් ද ලොක්කට! ජාතියේ පිනට පහළ වෙච්ච ගායකයා, සංගීතඥයා කිව්වම ඒ මදිද? මෙදා බර්ත් ඩේ එකට තිබ්බ මියුසිකල් ෂෝ එකට ටැග් එකක් දාල තිබුණා අමරදේව, Yesterday, Today and Tomorrow කියලා.විජේ මල්ලිට හිතුණා ඕර්ගනයිසර්ස්ලා මේ කෑල්ල ගන්න ඇත්තෙ ‘සීතා දේවි’ ෆිල්ම් එකේ අමරදේව ලොක්ක සින්ග් කරන ‘නිම් හිම් සෙව්වා මා සසරේ’ සින්දුවෙ ඩෙස්මන්ඩ් කියන ඉන්ග්ලිෂ් වර්ෂන් එකේ වචන ටික නිසා වෙන්නැති. ඒත් විජේ මල්ලි නම් දාන්නෙ අමරදේව හැමදාටම කියල.Amaradeva Forever.. ඒ කොහොම වුණත් එදා 5දා ලෝටස් පොන්ඩ් එකේ ඒ වගේ ෂෝ එකක් ඕර්ගනයිස් කරපු එකත් හොඳයි. එදා තමන්ගෙ පරම්පරාවෙ ජීවත්වෙලා ඉන්න බිග් බොස් වෙනුවෙන් අනිත් ගෝල බාලයො වගේම ෆීල්ඩ් එකේ ලීඩින් කට්ටිය සින්දු කියපු එකටත් විජේ මල්ලිගෙ සැලියුට් එක මෙන්න.හැබැයි විජේ මල්ලිට තියෙන මාර ප්‍රොබ්ලම් එක තමයි අවුරුදු අසූපහෙන් විස්සක් විසිපහක් විතර දිග කාලයක් අමරදේව කියන මේ ග්‍රේට් සින්ගර්ගෙන් ‘එකම එක අලුත් නිර්මාණයක් හරි තමුන්ගෙ ෆෑන්ස්ලට දායාද නොවුණු එක.මැග්සෙසේ එවෝඩ් එක ලැබුණු වෙලාවෙ ඇතෙකුගෙ පිටේ නංවගෙන ඇවිත් උපහාර දැක්වුවෙ හැමදාම ඇතාගෙ පිට උඩට වෙලා ඉන්නම නෙවි කියල අමරදේව ලොක්ක වගේම එතුමගෙ සහපිරිවරත් තේරුම් ගත්තෙ නැති එක ගැන විජේ මල්ලිට මාර කම්ප්ලේන් එකක් තියෙනවා.ඇතාගෙ පිටෙන් බිමට බැහැලා පහුවෙච්ච අවුරුදු විස්ස විසිපහේ අලුත් සින්දුවක් දෙකක් මියුසික් ප්‍රෝග්‍රෑම් එකක් කළා නම් කියල වැඩක් නෑ. ඒත් එහෙම එකක් වුණේ නැත්තෙ අපේ අවාසනාවට ද කියලයි විජේ මල්ලි කල්පනා කරන්නෙ..කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121614</link>
    <topic>මම ‘ඇන්කොන්ඩා’ අත හැර ‘සිංහ දියණිය’ වැළඳ ගත්තා</topic>
    <author>ගාමිණී සුසන්ත ඡායාරූපය – දුෂ්මන්ත මායාදුන්නේ</author>
    <content>මම ‘ඇන්කොන්ඩා’ අත හැර ‘සිංහ දියණිය’ වැළඳ ගත්තා- අශෝක සෙනරත් මුදලිගේඅශෝක සෙනරත් මුදලිගේ වේදිකා නාට්‍ය ගණනාවක නිර්මාණකරුවෙකි. ඔහු නාට්‍ය රචකයෙකි; නිෂ්පාදකවරයෙකි; ඔහුගේ නාට්‍ය වෙතින් බිහිවී අද රටේ දැවැන්ත රංගන ශිල්පීන් බවට පත්වූවෝ බොහෝය. අශෝක සෙනරත් මුදලිගේ අලුත්ම වේදිකා නාට්‍යය ”සිංහ දියණි” ලෙස නම් කර ඇත. පසුගිය දිනෙක අප අශෝක සෙනරත් මුදලි හමුවූයේ ඔහුගේ නාට්‍ය දිවියේ “සිංහ දියණි” නවතම වේදිකා නාට්‍ය පිළිබඳවත් කතා කිරීමටය.ඔබ නිර්මාණකරණයට පිවිසියේ කුඩා අවදියේ පටන්මද?මම පාසල් ගියේ කොළඹ ඉසිපතන විද්‍යාලයට. උපාලි අත්තනායක මහතාත් සරත් දසනායක මහතාත් අපේ පාසලේ ඉගැන්නුවා. උපාලි සර් තමයි අපේ විද්‍යා ගුරුවරයා. සරත් දසනායක සර් කළේ සංගීතය. පාසලේදී මේ ගුරුවරු දෙන්නගේ ඇසුර මට ලැබුණා. උපාලි අත්තනායක පාසලේ නාට්‍ය නිර්මාණය කළා. සර්ගෙ නාට්‍යවලට මාවත් ගත්තා.උපාලි සර් තමයි මාව නාට්‍ය ක්ෂේත්‍රයට යොමු කළේ. උපාලි අත්තනායක සර් නාට්‍යයක් රචනා කරන විට මගේ චරිතයට ගීතයක් ඇතුළත් කළා. ඒ; මට ගීත ගායනා කිරීමේ පුංචි හැකියාවකුත් තිබුණු නිසා. පාසලේ සෑම නාට්‍යයකම මම හිටියා. ඒ තමයි මගේ නාට්‍ය ජීවිතයේ ආරම්භය.එතකොට ඔබ ප්‍රසිද්ධ වේදිකා නාට්‍යවලට සම්බන්ධ වුණේ...?මගෙ ගම කිරුළපන. කිරුළපන කලාකරුවන් විශාල පිරිසක් බිහිවුණු ප්‍රදේශයක්. 1973 දී පමණ අපි ගමේ ශ්‍රී රාහුල ළමා සමාජය නමින් ළමා සමාජයක් පිහිටුවා ගත්තා. ඒ සමිතියේ සභාපති මම. දයාරත්න රටගෙදර ලේකම්. (දැන් ප්‍රවීණ ටෙලිනාට්‍ය නිර්මාණකරුවකු වන) අපේ ළමා සමාජයෙන් “එකෝමත් එක රටක” කියන වේදිකා නාට්‍යය මුලින්ම නිර්මාණය කළා. ඒ නාට්‍යයෙන් තමයි නිහාල් සිල්වා කියන විශිෂ්ට රංග ශිල්පියා මුලින්ම එළිමහන් වේදිකාවට ආවේ.‘එකෝමත් එක කාලෙක’ නාට්‍යය ලිව්වේ මම. ඉන් පසුව 1974 දී “මෙහෙව් රටේ” නමින් නාට්‍යයක් නිර්මාණය කළා. එය ඒ දවස්වල හොරණ රංගන කලා කේන්ද්‍රය මඟින් සංවිධානය කළ කෙටි නාට්‍ය තරගයට ඉදිරිපත් කළා. එය අවසන් නාට්‍ය 5 අතරට තේරුණා. එහිදී හොඳම නාට්‍ය රචනය, නිෂ්පාදනය, හොඳම නළුවා, නිළිය වැනි සම්මාන 6 ක්ම හිමි වුණා. ඉන්පසුව 1975 දී “මෙහෙව් රටේ” මම දීර්ඝ වේදිකා නාට්‍යයක් ලෙස නිර්මාණය කළා.එහි නිහාල් සිල්වාත් රඟපෑවා. ඔහු කළේ දේශපාලඥයකුගේ චරිතයක්. ඉන්පසුවයි මම “නායකයා” නමින් තවත් වේදිකා නාට්‍යයක් නිර්මාණය කළේ. ඒ නාට්‍යයේ ජීවන් කුමාරතුංග, සංජය ලීලාරත්න, සම්පත් තෙන්නකෝන් රඟපෑවා. ඉන් කලකට පසුව “සැරද යමලෝපති” වේදිකා නාට්‍යය නිර්මාණය කළා. එහිත් ජනපි‍්‍රය ශිල්පීන් රැසක් ම රඟපෑවා. “සිකියුරිටි සින්නතම්බි” නාට්‍ය කළේ ඉන් අනතුරුවයි.අශෝක සෙනරත්, සිනමා සක්විති ගාමිණී ෆොන්සේකා , නිළි රැජන මාලනී ෆොන්සේකා සහ මහාචාර්ය සුනිල් ආරියරත්නයන් සමඟඑහි පාලිත සිල්වා සහ සැන්ඩෝ හැරිස් රඟපෑවා. ඊට පසුව “සාජන්ට් සින්නතම්බි” නාට්‍යය නිර්මාණය කළා. ප්‍රවීණ රංගන ශිල්පී විල්සන්කරු එහි රඟපෑවා. ඉන්පසුවයි මම “ඇන්කොන්ඩා” නාට්‍යය නිර්මාණ කළේ. ඒ මේ අවුරුද්දේ (2012) අප්‍රේල් 01 වැනිදා.මම මෙතෙක් නිර්මාණය කරල තියෙන නාට්‍ය විවිධ තේමාවන් ඔස්සේ රචනා වූ ඒවා. “ඇනකොන්ඩා” නාට්‍යය අපේ රටට එල්ලවන විදේශ බලවේග පිළිබඳවත් පක්ෂ විපක්‍ෂ බේදයකින් තොරව සමගිව එකට එම විදේශීය බලවේගවලට මුහුණ දීමෙන් එම බලවේග පැරදවිය හැකි බවත් මම ‘ඇනකොන්ඩා’ නාට්‍යයෙන් ප්‍රකාශ කළා.ඔබේ නවතම නාට්‍ය නිර්මාණය පිළිබඳවත් කතා කරමු..?මගේ නවතම නාට්‍ය නිර්මාණය ‘සිංහ දියණි”. එය ඓතිහාසික පසුබිමක් ඇසුරින් නිර්මාණය කළ නාට්‍යයක්. ඒ කියන්නේ මෙය අපේ රට පාලනය කළ පෘතුගීසි සමය ආශි‍්‍රතව කළ නාට්‍යයක්. වීරත්වය, බල ලෝභිත්වය, රටට දැයට ඇති ආදරය වැනි හැඟීම් මම “සිංහ දියණි” වේදිකා නාට්‍යයෙන් කතා කරනවා. මෙහි මංගල දර්ශනය ඊයේ (15 වැනිදා) ලුම්බිණි රඟහලේදී පැවැත්වුණා.මම මේ වනවිට වේදිකා නාට්‍ය 10 ක් නිර්මාණය කරල තියෙනව. මම හිතන්නෙ මම මෙතෙක් කළ නාට්‍ය අතරින් හොඳම නාට්‍යය “සිංහ දියණි” කියලයි.ඔබ නිර්මාණය කළේ වේදිකා නාට්‍ය පමණද?නැහැ. මම “සිනෙ රූ තොරතුරු” නමින් සඟරාමය රූපවාහිනි වැඩසටහනක් කළා. ඒ 2005 අවුරුද්දේ. එහි ආකෘතිය වෙනස්. මෙම වැඩසටහනේ නිවේදකයෙක් හෝ නිවේදිකාවක් නෑ. එම වැඩසටහනට සහභාගි වන ශිල්පීන්මයි ප්‍රශ්න අසන්නේ. “සිනෙ රූ තොරතුරු” පළමු වැඩසටහනට සහභාගි වුණේ සිනමා සක්විති ගාමිණි ෆොන්සේකා, නිළි රැජන මාලිනී ෆොන්සේකා සමඟ මහාචාර්ය සුනිල් ආරියරත්න. “සිනෙ රූ තොරතුරු” වැඩසටහන් 3 ක් කළා. එය නවත්වන්න සිදුවුණා. ඒ වගේ ම මම ‘දෙමෝදර පාලම’ වැනි චිත්‍රපට කීපයකම සහාය අධ්‍යක්‍ෂවරයා විදියට වැඩකළා. ඒ මොනවා කළත් මම කවදත් ආදරේ වේදිකාවට. මම කවදාවත් වේදිකාව දාල යන්නෙ නෑ.ගාමිණී සුසන්ත ඡායාරූපය – දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post></root>