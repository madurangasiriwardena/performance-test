<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>09</month>
      <day>16</day>
    </date>
    <link>http://www.silumina.lk/2012/09/16/_art.asp?fn=aj1209161</link>
    <topic>සංචාරක ප්‍රවර්ධනය වෙනුවෙන් ශ්‍රී ලන්කන් සම්මාන දිනයි</topic>
    <author/>
    <content>සංචාරක ප්‍රවර්ධනය වෙනුවෙන් ශ්‍රී ලන්කන් සම්මාන දිනයිආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා විසින් වසරේ ගුවන් සේවය සම්මානය ශ්‍රී ලන්කන් සභාපති නිශාන්ත වික්‍රමසිංහ මහතාට පිරිනමනු ලැබු අයුරු.2011 ශ්‍රී ලන්කන් සංචාරක සම්මාන උලෙළේ දී සිවුවැනි වතාවට ‘වසරේ ගුවන් සේවය’ යන කීර්ති නාමය අත් කර ගැනීමට ශ්‍රී ලන්කන් එයාර්ලයින්ස් සේවයට හැකි විය.ශ්‍රී ලංකාවේ සංචාරක කර්මාන්තයේ ශක්තිමත් බලකණුවක් වශයෙන් ක්‍රියාත්මක වීමට ලැබීම ගැන ශ්‍රී ලන්කන් එයාර්ලයින්ස් අභිමානයට පත් වෙයි. 2011/12 වසර තුළ අප ගුවන් සේවය මඟින් මගීන් 34 ලක්ෂ 60 දහසක් ප්‍රවාහනය කර ඇත. මෙය වනාහි ඉකුත් වසරේ ප්‍රවාහනය කළ මඟීන් 28 ලක්ෂ 70 දහස සමඟ සසඳන විට 20.55% ක වැඩිවීමකි.පසුගිය වසරේ දී ශ්‍රී ලන්කන් සිය ගුවන් යානා පද්ධතිය යානා 22 දක්වා වැඩි කර ගෙන ඇති අතර සිය මාර්ග ජාලය ද රටවල් 33 ක ගමනාන්ත 59 ක් දක්වා වැඩි කර ගෙන ඇත. ශ්‍රීලංකන් විසින් කවර හෝ ගුවන් සේවයක ව්‍යාපාරික පන්ති හා සාමාන්‍ය පන්ති සඳහා හඳුන්වා දී ඇති විශිෂ්ටතම සැප පහසුකම් සලසා දෙමින් මඟී කුටි නවීකරණය කිරීම සඳහා විශාල වශයෙන් ආයෝජනය කර ඇත.ගුවන් සේවයේ ගමනාන්තර සඟරාව වන ‘සෙරන්ඩිබ්’ සඟරාව ‘සංචරණ හා සංචාරක ක්ෂේත්‍රයේ හොඳ ම මුද්‍රිත මාධ්‍ය ප්‍රකාශනය’ වශයෙන් පිළිගැනීමට ලක් වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>16</day>
    </date>
    <link>http://www.silumina.lk/2012/09/16/_art.asp?fn=aj1209162</link>
    <topic>පීපල්ස් ලීසිං පරිපූරක ගොඩනැඟිල්ල ඇරේ</topic>
    <author/>
    <content>පීපල්ස් ලීසිං පරිපූරක ගොඩනැඟිල්ල ඇරේමහජන බැංකුවට අනුබද්ධිත පීපල්ස් ලීසිං සමාගමේ ප්‍රධාන කාර්යාලයේ දී මහල් 6 කින් සමන්විත පරිපූරක ගොඩනැඟිල්ල විවෘත කරන ලදී.ප්‍රධාන ආරාධිතයා වූ පීපල්ස් ලීසිං සමාගමේ සභාපති ඩබ්ලිව්. කරුණාජීව මහතා විසින් විවෘත කිරීම සිදුකළ අතර ප්‍රධාන විධායක නිලධාරී / සාමාන්‍යාධිකාරී ඩී. බී. කුමාරගේ මහතා සහ කළමනාකාරිත්වය ඇතුළු ප්‍රධාන කාර්යාලයේ කාර්ය මණ්ඩලය එම අවස්ථාවට සහභාගි වූහ.එහිදී පරිපූරක ගොඩනැඟිල්ල තුළ පාරිභෝගික ඇමතුම් හා සම්බන්ධ වීමට වෙනම ඒකකයක් විවෘත වූ අතර මෙහිදී පීපල්ස් ලීසිං සමූහ ව්‍යාපාරයට පැමිණෙන පාරිභෝගික ඇමතුම් පැය 24 පුරාවට සැලකිල්ලට ගැනේ. එසේම සේවක සෞඛ්‍ය නඟා සිටුවීම සඳහා නවීන උපකරණවලින් හා පුහුණුකරුවකුගෙන් සමන්විත ශරීර සුවතා මධ්‍යස්ථානය ද එදින සභාපති තුමා අතින් විවෘත විය.“සේවක මණ්ඩලය අපගේ වටිනාම සම්පතයි” මෙම ශරීර සුවතා මධ්‍යස්ථානය මඟින් සේවක චිත්ත ධෛර්ය හා ශරීර සෞඛ්‍ය නංවාලමින් සේවක ඵලදායිතාව නගා සිටුවීම අපේ අරමුණයි” ඩී. පී. කුමාරගේ මහතා වැඩිදුරටත් පැවසීය.ඉංජිනේරු අංශ ප්‍රධානී කේ. එම්. රත්නවීර, නිෂ්පාදන කළමනාකරු ධම්මික අබේසුන්දර, ප්‍රධාන සැපයුම් දාම නිලධාරී තිලාන් සමරවික්‍රම, ප්‍රධාන විධායක හසිත් පේ‍්‍රමතිලක, බලශක්ති අමාත්‍ය චම්පික රණවක, ආර්ථික සංවර්ධන ඇමැති බැසිල් රාජපක්ෂ, ප්‍රධාන ක්‍රියාකාරී නිලධාරී ආචාර්ය උදයකාන්ත සබාරත්න, නිෂ්පාදන කළමනාකරු පි‍්‍රයන්ජිත් පෙරේරා, සහකාර නිෂ්පාදන කළමනාකරු තුසිත ගුණසිංහ, බලශක්ති කළමනාකරු චමිල විජේරත්න මහත්වරු මෙහි වෙති.ශ්‍රී ලංකා සුනිත්‍ය බලශක්ති අධිකාරිය සංවිධානය කරන ලද “විදුල්කා” 2012 බලශක්ති සම්මාන ප්‍රධාන උත්සවය ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් කොළඹ හිල්ටන් හෝටලයේ දී පවත්වන ලදී. එහිදී මහා පරිමාණ කර්මාන්ත සඳහා වූ රන් සම්මානය ලංකාවේ විශාලතම ප්ලාස්ටික් නිෂ්පාදන ආයතනය වන ෆීනික්ස් ඉන්ඩස්ට්‍රිස් ලිමිටඩ් විසින් දිනාගන්නා ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>16</day>
    </date>
    <link>http://www.silumina.lk/2012/09/16/_art.asp?fn=aj1209163</link>
    <topic>ජනශක්ති රක්ෂණ අංශයේ වැඩිම ලාභාංශ ආදායම පවත්වා ගනී</topic>
    <author/>
    <content>ජනශක්ති රක්ෂණ අංශයේ වැඩිම ලාභාංශ ආදායම පවත්වා ගනීජනශක්ති රක්ෂණ සමාගම තවත් වාර්තාවක් පිහිටුවමින් 2012 වසර මැදදී කොටසක ලාභාංශය රුපියලක් වන පරිදි නිකුත් කර තිබේ.සමාගම සිය ලාභාංශය සීමාවන් පුළුල් කර ඇති අතර, ඉහළ අගයකින් ප්‍රාග්ධන ස්ථාවරත්වයක් පවත්වාගෙන යාමට සමත්ව ඇත. 2010 වර්ෂයේ සියයට 6.67 හා 2011 වසරේ සියයට 6.25ක් වූ පසුගිය වර්ෂවල ලාභාංශ අගයන්ට සාපේක්ෂව 2012 වර්ෂයේ දී සියයට 9.25ක් තරම් ඉහළ අගයකට පත්වීමට හැකියාව ලැබී ඇත. රක්ෂණය යනු දීර්ඝකාලීන ව්‍යාපාරයක් වන අතර එහි නාමික කොටස් වටිනාකම ව්‍යාපාරයෙහි කොටස්කරුවන් හට ව්‍යාපාරයේ තිරසරභාවය පිණිස වන ස්ථාවරත්වය හා කැපවීම පිළිබඳ ශක්තිමත් සලකුණක් බව මෙහිදී අදහස් දැක්වූ කළමනාකාර අධ්‍යක්ෂ ප්‍රකාශ් ෂාෆ්ටර් මහතා පැවසීය.පසුගිය ජූනි 30 වැනි දායින් අවසන් වූ පළමු මාස 6 තුළ බදු ගෙවීමෙන් පසු ලාභය වන්නේ රුපියල් මිලියන 164කි. රුපියල් බිලියන 13 සිට රුපියල් බිලියන 14 දක්වා වර්ධනය වූ පූර්ණ වත්කම හේතුවෙන් සමාගමට සිය ශුද්ධ ප්‍රකාශිත අධිලාභය රුපියල් බිලියන 3.8ක් වන සේ සියයට 14ක වර්ධන අනුපාතිකයක් වාර්තා කිරීමටත් සමත් විය. ”ඕනෑම ලැයිස්තුගත කළ රක්ෂණ සමාගමක් හා බලන කල වැඩිම ප්‍රකාශිත කොටස් ප්‍රාග්ධනය අප සතුයි. රක්ෂණය යනු දීර්ඝ කාලීන ව්‍යාපාරයක් වන අතර එහි නාමික කොටස් වටිනාකම ව්‍යාපාරයෙහි හවුල්කරුවන් හට ව්‍යාපාරයේ තිරසරභාවය පිණිස වන ස්ථාවරත්වය හා කැපවීම පිළිබඳ ශක්තිමත් සලකුණක් වේ.” යනුවෙන් ෂාෆ්ටර් මහතා පැවසීය.සෙන්ට්‍රල් ඉන්ඩස්ට්‍රීස් කර්මාන්තශාලව ඉදිකිරීමේ පළමු පස් පිඬැල්ල කැපූ අවස්ථාව. සමාගමේ ප්‍රධාන විධායක නිලධාරි/ අධ්‍යක්ෂ, වරලත් ඉංජිනේරු, නිව්ටන් වික්‍රමසූරිය,එච්.එම්. එස්.ඇල්ලපිටවත්ත (සිවිල් ඉංජිනේරු), නිහාල් පෙරේරා (කළමනාකරු- මානව සම්පත් අංශය) හා සභාපති එස්.වී.වනිගසේකර මහත්වරු.ශ්‍රී ලංකාවේ ප්‍රමුඛතම ජලනළ හා උපාංග වෙළෙඳ නාමයක් වන ‘නැෂනල් PVC නිපදවන සෙන්ට්‍රල් ඉන්ඩස්ට්‍රීස් සමාගම, අති නවීන කර්මාන්තශාලාවක් ඉදිකිරීමට පසුගියදා යක්කල දී මුල්ගල් තැබීය. නැෂනල් PVC  හා ක්‍රිප්ටන් විදුලි ස්විචයන් හා අමතර කොටස් සඳහා දිනෙන් දින ඉහළ යන ඉල්ලුම සපුරාලීමට මෙම නව කර්මාන්තශාලාවේ නිෂ්පාදන කටයුතු වෙන්වීමට නියමිතය.අදියර තුනකින් ඉදිකෙරෙන සෙන්ට්‍රල් ඉන්ඩස්ට්‍රීස් සමාගමේ නව කර්මාන්තශාලාව මුල් අදියර ලබන දෙසැම්බර් මස දී අවසන්ව එහි නිෂ්පාදන කටයුතු ඇරඹීමට නියමිත ය. එමෙන්ම යක්කල ඉදිකෙරෙන නව කර්මාන්තශාලාව දැනට කෙරවළපිටියේ පිහිටි කර්මාන්තශාලාවේ නිෂ්පාදන කර්යයට සහයෝගය දක්වන්නකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>16</day>
    </date>
    <link>http://www.silumina.lk/2012/09/16/_art.asp?fn=aj1209164</link>
    <topic>මාර්ල්බෝ ට්‍රේඩිං සමාගමෙන් ඉංජිනේරුවන් සඳහා සම්මන්ත්‍රණ</topic>
    <author>ඡායාරූපය - සාලිය රූපසිංහ</author>
    <content>මාර්ල්බෝ ට්‍රේඩිං සමාගමෙන් ඉංජිනේරුවන් සඳහා සම්මන්ත්‍රණෆ්ලුක් පරීක්ෂණ සහ මාපක උපකරණ ශ්‍රී ලංකාවට ගෙන්වා බෙදාහරින්නන් වන මාර්ල්බෝ ට්‍රේඩිං සමාගම, ශ්‍රී ලාංකික ඉංජිනේරුවරුන් සඳහා තාක්ෂණික සම්මන්ත්‍රණ සහ ෆ්ලුක් උපකරණ භාවිත කිරීමේ සැසි තුනක් නොබෝදා පැවැත්වීය. දිවයින පුරා විසිරී සිටින ඉංජිනේරුවරුන්ගේ පහසුව සලකා මෙම තාක්ෂණික සම්මන්ත්‍රණ සහ ආදර්ශන සැසි මහනුවර, කොළඹ සහ ගාල්ලේ දී පවත්වන ලදී.එම සම්මන්ත්‍රණ සඳහා රාජ්‍ය, අර්ධ රාජ්‍ය සහ පෞද්ගලික යන අංශවලට සම්බන්ධ ඉංජිනේරුවරු විශාල සංඛ්‍යාවක් සහභාගි වූහ. මෙම තාක්ෂණික සම්මන්ත්‍රණ සහ ආදර්ශන සැසි තමන්ගේ රාජකාරි කටයුතු ඵලදායීව, කාර්යක්ෂමව සහ ආරක්ෂා සහිතව ඉටු කිරීම සඳහා මනා පිටුවහලක් වූ බව ද ඔවුහු ප්‍රකාශ කළහ.මේ තාක්ෂණික සම්මන්ත්‍රණ සංවිධානය කරනු ලැබුවේ, මාර්ල්බෝ ට්‍රේඩිං සමාගමේ සභාපති සහ කළමනාකාර අධ්‍යක්ෂ එම්. මනිමුත්තු මහතාගේ ප්‍රධානත්වයෙනි. “දශක තුනක විනාශකාරී යුද්ධය අවසාන කළ ශ්‍රී ලංකා රජය සංචාරක කර්මාන්තය, අධිවේගී මාර්ග, ගොඩනැඟිලි ඉදිකිරීම් කර්මාන්ත, කෘෂිකර්මාන්තය ඇතුළු සෑම ක්ෂේත්‍රයකම දැවැන්ත සංවර්ධන සැලැස්මක් ආරම්භ කර තිබෙනවා. මෙවැනි තාක්ෂණික සම්මන්ත්‍රණ සහ ආදර්ශන සැසි ශ්‍රී ලංකාව ආසියාවේ ආශ්චර්ය බවට පත්කිරීම සඳහා යන ගමනේ නියමුවන් වන ඉංජිනේරු ප්‍රජාවට තම රාජකාරි කටයුතු කාර්යක්ෂමව සහ ආරක්ෂාකාරීව ඉටු කිරීම සඳහා මිල කළ නොහැකි සහායක් ලබා දෙනවා.”ඡායාරූපය - සාලිය රූපසිංහඉහළ දස්කම් දැක් වූ සිසුන් 160 දෙනෙකුට රුපියල් මිලියන 8.3ක සමුච්චිත වටිනාකමක් සහිත ශිෂ්‍යත්ව පිරිනමන සෙලින්කෝ ලයිෆ් ප්‍රණාම ශිෂ්‍යත්ව 12 වැනි අදියර ඇරැඹෙයි.ඔප්පු හිමියන් වෙත ප්‍රතිලාභ සැලසීමේ සමාගමේ ප්‍රධානතම ප්‍රවේශයක් වන මෙම වැඩසටහන ඔස්සේ 2002 ජනවාරි මාසයේ සිට මේ දක්වා සමාගම විසින් 1461 දෙනකු වෙනුවෙන් රුපියල් මිලියන 44ක ශිෂ්‍යත්ව ප්‍රදානය කර ඇත.2013 ජනවාරි මාසයේ පැවැත්වෙන ශිෂ්‍යත්ව ප්‍රදානෝත්සවය සඳහා සුදුසුකම් ලබන්නන් තෝරා ගැනීමට අයදුම්පත් භාර ගැනීම අරඹා ඇති අතර දිවයින පුරා විසිර සිටින සුදුසුකම් සහිත සිසු සිසුවියන්ට සෙලින්කෝ ලයිෆ් ප්‍රණාම ශිෂ්‍යත්වයන්ට අයදුම් කළ හැකි කාල සීමාව 2012 වසරේ නොවැම්බර් 30 වැනි දිනෙන් අවසන් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>16</day>
    </date>
    <link>http://www.silumina.lk/2012/09/16/_art.asp?fn=aj1209165</link>
    <topic>ශ්‍රී ලංකාවේ ක්‍රිකට් සැණකෙළියට එමිරේට්ස් දායකත්වය</topic>
    <author/>
    <content>ශ්‍රී ලංකාවේ ක්‍රිකට් සැණකෙළියට එමිරේට්ස් දායකත්වයපන්දු වාර 20 – 20 ලෝක කුසලාන ක්‍රිකට් තරගාවලියේ නිල අයි.සී.සී. සහකරු ලෙස කටයුතු කරන එමිරේට්ස් ගුවන් සේවය ක්‍රිකට් සැණකෙළිය පවත්වන කාල සීමාව තුළ විවිධ ක්‍රියාකාරකම් රැසක් සංවිධානය කර ඇත. දෛනිකව කොළඹ සිට ඩුබායි දක්වා ගමන් වාර තුනක් ක්‍රියාත්මක කරන එමිරේට්ස් ගුවන් සේවය තරගාවලියේ පිරිමි සහ කාන්තා කුසලානයන් ගෙන ඒම ඇතුළුව තරගාවලියට සහභාගි වන කණ්ඩායම් කිහිපයක් ද ජාත්‍යන්තර ක්‍රිකට් කවුන්සිලයේ උත්තරීතර විනිසුරු මඬුල්ල සහ තරග තීරක මඩුල්ල මෙන්ම ක්‍රීඩාලෝලීන් ද තරග බිමට රැගෙන එන අතරම බිම් මට්ටමේ ක්‍රිකට් ච්2ඩාවේ උන්නතිය වෙනුවෙන් ද සිය උපරිම දායකත්වය දක්වමින් සිටී.”ප්‍රජාව මූලික කර ගත් ප්‍රවේශයන් තුළින් ක්‍රිකට් ක්‍රීඩාවේ සංවර්ධනය සඳහා විශාල දායකක්වයක් ලබා දීමට එමිරේට්ස්ට හැකිවීම ගෞරවයක්. මෙහිදී ශ්‍රී ලංකාවේ යෞවන ක්‍රීඩකයින් හඳුන්වා දෙනවා පමණක් නොව මුරලිදරන්, සංගක්කාර වැනි ක්‍රීඩකයින් අනුගමනය කරමින් ඔවුන් ද එම තත්ත්වයට රැගෙන ඒමට මෙම වෑයම උපකාර වෙනවා” යනුවෙන් එමිරේට්ස් ගුවන් සේවය සහ එම සමූහයේ විධායක උප සභාපති ශ්‍රීමත් මොරිස් ෆ්ලැනගන් මහතා පැවැසීය.ඡායාරූපය - සුදම් ගුණසිංහජාතික අපනයනකරුවන්ගේ මණ්ඩලයේ වාර්ෂික සම්මාන උලෙළ සඳහා ප්‍රධාන අනුග්‍රාහකයා ලෙස ශ්‍රී ලංකා ටෙලිකොම් මොබිටෙල් ආයතනය ඉදිරිපත්ව සිටියි. මෙම උලෙළ සඳහා හත්වන වරටත් ශ්‍රී ලංකාවේ ජාතික ජංගම දුරකථන ජාලය ලෙසින් මොබිටෙල් ආයතනය ප්‍රධාන අනුග්‍රාහකත්වය සපයන්නේ අපනයන ක්ෂේත්‍රයේ විශිෂ්ටතමයන් ඇගයීම උදෙසා ජාතික අපනයනකරුවන්ගේ මණ්ඩලය ගන්නා වෑයම ඔවුන් මහත් ගෞරවයෙන් සලකන බැවිනි.රටේ සංවර්ධනය වෙනුවෙන් අඛණ්ඩ දායකත්වයක් සපයන අපනයනකරුවන් ප්‍රවර්ධනය කිරීමට දායක වීම ‘‘We Care Always’  යන සිය තේමාව යටතේ සිදුකිරිමට මොබිටෙල් ආයතනය කැපවී සිටියි. මොබිටෙල් ආයතනයේ වෙළෙඳ සහ බෙදාහැරීම් පිළිබඳ ජ්‍යෙෂ්ඨ සාමාන්‍යාධිකාරි චන්දික විතාරණ මහතා ප්‍රකාශ කළේ නිරන්තරයෙන් වර්ධනය වෙමින් පවතින තාක්ෂණය හමුවේ මොබිටෙල් ආයතනය ජංගම දුරකථන සන්නිවේදන ක්ෂේත්‍රයේ අභිවෘද්ධියට නිරන්තරයෙන් කටයුතු කරන බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>16</day>
    </date>
    <link>http://www.silumina.lk/2012/09/16/_art.asp?fn=aj1209166</link>
    <topic>වරලත් ගණකාධිකාරීවරුන්ගේ 33 වැනි ජාතික සමුළුව එන මස</topic>
    <author/>
    <content>වරලත් ගණකාධිකාරීවරුන්ගේ 33 වැනි ජාතික සමුළුව එන මසශ්‍රී ලංකා වරලත් ගණකාධිකාරී ආයතනය සංවිධානය කරන 33 වැනි ජාතික සමුළුව ඔක්තෝබර් 18 සිට 20 දක්වා ‘රට, ආයතනය, රටවැසියා - ජයග්‍රහණ කරා’ යන තේමාව යටතේ පැවැත්වේ.ගෝලීය මෙන්ම දේශීය සන්දර්භය තුළ ද ජයග්‍රහණය යනු අභියෝගය ඉහළ යමින් පවතින සාධකයක් බවට පත්ව ඇති සහ දිගින් දිගටම පවතින අස්ථාවර භාවය නිසා ගෝලීය ආර්ථිකය ද නිරන්තරයෙන් බිඳ වැටීමකට ලක්ව ඇති වකවානුවක 33 වැනි ජාතික වරලත් ගණකාධිකාරී සමුළුව මඟින් වරලත් ගණකාධිකාරිවරුන්ට මෙම අභියෝගය සඳහා මුහුණ දෙන අන්දම සහ සියලුම තලයන්වලින් ජයග්‍රහණ කරා ඉදිරියට යන ආකාරය පිළිබඳව අනාවරණය කිරීමට අපේක්ෂා කෙරේ.වරලත් ගණකාධිකාරි ආයතනයේ සභාපති සුජීව රාජපක්ෂ මහතා අදහස් දක්වමින් ජාතික මට්ටමකදී ජයග්‍රහණය යනු ආර්ථික පරිසරයක අස්ථාවර බව අවම කරමින් ධනාත්මක ප්‍රතිරූපයක් ගොඩනඟා ගැනීමට, වඩ වඩාත් ආයෝජකයන් ආකර්ෂණය කර ගැනීම සඳහා අපේක්ෂාවන් අභිවර්ධනය කරගැනීමට, කලාපීය සහ ගෝලීය සහයෝගීතා වැඩි දියුණු කරගැනීමට සහ ඒ මඟින් මෙරට ආර්ථිකය නඟා සිටුවීමට අත්‍යවශ්‍ය වන සාධකයක් බව සඳහන් කළේය.බ්‍රවුන්ස් සහ සමාගම සිය නවතම විද්‍යුත් නිෂ්පාදන රැස වූ “BG” වෙළෙඳපළට හඳුන්වා දෙයි. නව තාක්ෂණයෙන් ඔපවත් වූ “BG” සන්නාමය යටතේ ගෘහ විදුලි උපකරණ, ඉලෙක්ට්‍රොනික්, වතුර පොම්ප, වාහන, මෝටර් සයිකල් ඔබ වෙතට පැමිණෙයි. ‘ප්‍රමිතිය ඔබමයි’ සිය තේමාව කරගත් “BG” නිෂ්පාදන දිවයින පුරා පිහිටි බ්‍රවුන්ස් ප්‍රදර්ශනාගාර සහ වෙළෙඳ මහතුන්ගෙන් ලබා ගත හැකියි.නව නිපැයුම් පෙළ සම්බන්ධයෙන් බ්‍රවුන්ස් සමාගමේ සාමාන්‍යාධිකාරි /ප්‍රධාන මෙහෙයුම් නිලධාරි මුරලි ප්‍රකාශ් මහතා සිය අදහස් දක්වමින් අපේම නිෂ්පාදන පෙළක් මෙසේ දේශීය වෙළෙඳපළට හඳුන්වා දීමට හැකිවීම ඇත්තෙන්ම ඓතිහාසික සිදුවීමක්. මෙය හඳුන්වාදීමට පෙර අපි වසරක පමණ කාලයක් අදාළ නිපැයුම් පිළිබඳව සමීක්ෂණ කළා.අපේ පාරිභෝගිකයින්ට ලබා දීමට ලොව ඉහළම නිෂ්පාදන පිළිබඳ විපරම් කළා. මේ නිපයුම් රැස සමඟ අපි පාරිභෝගිකයාට ලබාදෙන උසස් තත්ත්වය සහ සේවාව අපි පාරිභෝගිකයා පිළිබඳ දක්වන සැලකිල්ල මූර්තිමත් කරන්නක්. වසර 135 කට අධික කාලයක් පුරා බ්‍රවුන්ස් සමාගම සිය සේවාව වෙනුවෙන් දිනාගත් කීර්තිය, විශ්වාසය, නවතාවය මෙන්ම පරම්පරාගත විශ්වාසය මේ නව නිෂ්පාදන සමඟත් බැඳී තිබෙනවා” යැයි පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>16</day>
    </date>
    <link>http://www.silumina.lk/2012/09/16/_art.asp?fn=aj1209167</link>
    <topic>ඉන්දියාවේ SREI  ශ්‍රී ලංකාවේ මෙහෙයුම් අරඹයි</topic>
    <author/>
    <content>ඉන්දියාවේ SREI  ශ්‍රී ලංකාවේ මෙහෙයුම් අරඹයිඅරින්මා හෝල්ඩිංග්ස් සභාපති අශාන් මලලසේකර සහ SREI ප්‍රධාන විධායක නිලධාරි ආර්.මන්ඩල් ගිවිසුම හුවමාරු කරගනිමින්.ඉන්දියාවේ SREI Infrastructure Finance සමාගම ශ්‍රී ලංකාවේ අරින්මා හෝල්ඩිංග්ස් සමාගම හා එක්ව මෙරට ව්‍යාපාරික කටයුතු ආරම්භ කරයි.යටිතල පහසුකම් මූල්‍යයනය සඳහා ඉන්දියාවේ පුරෝගාමී සමාගමක් වන SREI යහපත් හෙට දවසක් වෙනුවෙන් ඉතා ශක්තිමත් ලෙස සිය දායකත්වය ලබා දෙන ආයතනයකි. එය අද වන විට සිය කාර්යයන් වඩාත් නව්‍යකරණය වූ යටිතල පහසුකම් මූල්‍යයන ක්‍රමවේදයන් භාවිතයට ගනිමින් සිය කටයුතුවල නියැළී සිටී.SREI අරින්මා හෝල්ඩිංග්ස් හි මෙම ව්‍යාපාරික සහයෝගීතාවය අනුව සියලුම ක්‍ෂේත්‍රයන් ආවරණය වන පරිදි උපදේශනය හා සේවා සැපයීම් වැනි කටයුතුවලින් ව්‍යාපාරික අවස්ථා සංවර්ධනය කිරීමට පියවර ගැනෙනු ඇත. මෙහිදී බදුකුලී පදනම මත ඉදිකිරීම් හා සෞඛ්‍යාරක්ෂණ ක්‍ෂේත්‍රයට අදාළව උපකරණ සැපයීම, මාර්ග හා දුම්රිය මාර්ග සංවර්ධන කටයුතු ආදිය පිළිබඳ අවධානය යොමු කෙරේ. තවද කර්මාන්තපුර හා සංචාරක කර්මාන්තය ආශ්‍රිත පහසුකම් සැපයීම් පිළිබඳව ද සැලකිල්ලට භාජනය කෙරේ.ලංකා IOC සමාගම ‘ඔබ වෙනුවෙන්’ තේමාව යටතේ සමාජ සේවා ව්‍යාපෘති මාලාවක් දියත් කරමින් ශ්‍රී ලංකාවේ සිය මෙහෙයුම් ආරම්භ කිරීමේ 10 වැනි සංවත්සරය සැමරීය.10 වැනි සංවත්සරය සැමරීම පිණිස එකවර එදින උදයේ කොළඹ ලෝක වෙළෙඳ මධ්‍යස්ථානයේ පිහිටි එහි ප්‍රධාන කාර්යාලයේ දී සහ ත්‍රිකුණාමලයේ තෙල් පර්යන්තයේ දී ලේ දන්දීමේ ව්‍යාපාර දෙකක් පැවැත්වීය. ලංකා IOC කළමනාකාර අධ්‍යක්ෂ සුබෝධ් ධක්වාල් මහතා ගේ ප්‍රධානත්වයෙන් කොළඹ ලේ පරිත්‍යාග කිරීමේ ව්‍යාපාරය පැවති අතර ත්‍රිකුණාමලයේ එම ව්‍යාපාරය ජ්‍යෙෂ්ඨ උප සභාපති එස්. ප්‍රදීප් මහතාගේ මූලිකත්වයෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>16</day>
    </date>
    <link>http://www.silumina.lk/2012/09/16/_art.asp?fn=aj1209168</link>
    <topic>ලෝකයේ තුන්වැනි තැනට එයි</topic>
    <author>තාරක වික්‍රමසේකර</author>
    <content>ලෝකයේ තුන්වැනි තැනට එයිසතිය ආරම්භක සඳුදා කොටස් වෙළෙඳ පොළ ශීඝ්‍ර ලෙසින් ඉහළ ගියේ ආයෝජකයන්ගේ උනන්දුව වැඩි කරමිනි.සඳුදා දින ගනුදෙනු සංඛ්‍යාව 31640 ක් දක්වා වැඩි විය. ඒ පෙර සතිය අවසානයේ තිබූ ගනුදෙනු සංඛ්‍යාව 24242 සැලකිය යුතු ලෙසින් ඉහළ යමිනි.දිනයේ වැඩිම කොටස් අලෙවි වූයේ ෆී‍්‍ර ලංකා සමාගමේය. අලෙවි වූ කොටස් ගණන 9729370 කි. දිනයේ මිලියනය ඉක්මවා කොටස් අලෙවි වූ සෙසු සමාගම් ගණන 35 කි. දිනයේ වැඩිම අගයකින් මිල ඉහළ ගියේ ඔටෝඩ්‍රෝම් සමාගමේය. පෙර දින රුපියල් 742.60 කට අලෙවි වූ සමාගමේ කොටසක මිල එදින රුපියල් 800 ක් දක්වා රුපියල් 57.40 කින් මිල ඉහළ ගියේය. කොලොනියල් මෝටර්ස් පෙර දිනට සාපේක්ෂව රුපියල් 42.40 කින් මිල ඉහළ ගියේය.හන්ටර්ස් කොටසක මිල පෙර දිනට සාපේක්ෂව රුපියල් 36.00 කින් ඉහළ ගියේය.මිල පහළ යාම් අතුරින් කැපී පෙනුණේ කළම්ෂෝ සමාගමයි. පෙර දින රුපියල් 2890.90 ක් වූ සමාගමේ කොටසක මිල එදින රුපියල් 2711.90 ක් දක්වා පහළ ගියේය. ඒ රුපියල් 179.00 ක මිල පහළ යාමකි. ඊ. බී. ක්‍රෙසි පෙර දිනට සාපේක්ෂව රුපියල් 89.30 කින් පහළ ගියේය.පසු දින එනම් අඟහරුවාදා ගනුදෙනු සංඛ්‍යාව අඩු විය. ඒ 29536 ක් දක්වා ගනුදෙනු පහළ යමිනි. දිනයේ වැඩිම කොටස් අලෙවි වූයේ එස් එම් බී ලීසිං (ඡන්ද බලය රහිත) සමාගමේය. අලෙවි වූ කොටස් ගණන 12420161 කි. ෆී‍්‍ර ලංකා හා එච් වී ඒ ෆුඩ්ස් කෝටිය ඉක්මවා කොටස් අලෙවි වූ සමාගම් අතර විය. දිනයේ මිලියනය ඉක්මවා කොටස් අලෙවි වූ සියලු සමාගම් සංඛ්‍යාව 23 කි. ගුඩ්හෝප් කොටසක මිල පෙර දිනට සාපේක්ෂව රුපියල් 146.60 කින් ඉහළ ගියේය. පෙර දින රුපියල් 1366.70 ක් වූ කොටසක මිල එදින රුපියල් 1513.30 කින් නිමාවට පත් විණි.මිල පහළ යාම් අතුරින් ඒ එම් එෆ් කම්පැණි කැපී පෙනුණි. පෙර දින රුපියල් 415.00 කට අලෙවි වූ කොටසක මිල එදින රුපියල් 391.90 ක් දක්වා පහළ ගියේය.බදාදා (12) දින ගනුදෙනු සංඛ්‍යාව අඩු විය. ඒ ගනුදෙනු සංඛ්‍යාව 20218 ක් බවට පත් කරමිනි.දිනයේ වැඩිම කොටස් අලෙවි වූයේ එස් එම් බී ලීසිං (ඡන්ද බලය රහිත) සමාගමේය. අලෙවි වූ කොටස් ගණන 6289633 කි.දිනයේ මිලියනය ඉක්මවා කොටස් අලෙවි වූ සමාගම් ගණන 14 කි. කළම්ෂෝ සමාගමේ කොටසක මිල එදින රුපියල් 298.00 කින් ඉහළ ගියේය. ඒ පෙර දින රුපියල් 2700.00 රුපියල් 2998.00 ක් දක්වා ඉහළ යමිනි.මිල පහළ යාම් අතුරින් සෙරන්ඩිබ් ලෑන්ඩ් කැපී පෙනුණි. ඒ පෙර දින රුපියල් 2875 කට අලෙවි වූ කොටසක මිල එදින රුපියල් 1952.60 ක් දක්වා පහළ ගොස් පහළ යාම රුපියල් 922.40 ක් බව පෙන්වමිනි. සෙලිසින්ග් කොටසක මිල ද රුපියල් 209.00 කින් පහළ ගියේය.අඟහරුවාදා සමස්ත කොටස් මිල දර්ශකය ඒකක 5590.90 ක් ලෙසත් බදාදා ඒකක 5668.30 ක් ලෙසත් දැක්වුණි. මිලංකා මිල දර්ශකය අඟහරුවාදා ඒකක 5219.72 ක් හා බදාදා ඒකක 5308.54 ක් ලෙස දැක්වුණි.අගෝස්තු මස 10 වැනිදා සිට සැප්තැම්බර් 10 දක්වා වූ මසක කාල සීමාව තුළ සලකා බැලු විට අපේ කොටස් වෙළෙඳ පොළ ලොව තුන්වැනි තැනට පත්ව ඇත.මාසයක කාලයක් තුළ වෙළෙඳ පොළ 14% කින් වර්ධනය වී ඇතැයි ද වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa1209232</link>
    <topic>සාංචි ජගත් බෞද්ධ විශ්වවිද්‍යාලයට ජනපති අතින් මුල්ගල් තැබේ</topic>
    <author/>
    <content>ලෝක උරුම නගරයක් වන සාංචියේ පිහිටුවන අන්තර්ජාතික බෞද්ධ විශ්වවිද්‍යාලය සඳහා මුල්ගල් තැබීම මහින්ද රාජපක්ෂ ජනාධිපතිතුමා අතින් සිකුරාදා (21) සිදු කැරිණි.ශ්‍රී ලංකාව මෙම අන්තර් ජාතික බෞද්ධ විශ්වවිද්‍යාලය ඉදිකිරීම සඳහා නිර්මාණ සැලසුම් ලබා දීමෙන් දායකත්වය ලබාදී තිබේ. මෙහි බෞද්ධ අධ්‍යාපනය සහ පර්යේෂණ කටයුතු සිදු කිරීම, පශ්චාද් උපාධි ලබාදීම, ගෘහ නිර්මාණ ශිල්පය, පුරාවිද්‍යාව සහ චිත්‍ර ශිල්පය, පිළිබඳ බුද්ධ ධර්මයට අදාළ ඉගැන්වීම් සිදු කැරේ.එමෙන් ම මෙහි අන්තර්ජාතික බෞද්ධ පුස්තකාලයක් ද පිහිටුවනු ඇත. බෞද්ධ අධ්‍යාපනය සාම්ප්‍රදායිකව ලබා දීමේ ක්‍රමවේදයක් ද මෙම විශ්වවිද්‍යාලය මඟින් ක්‍රියාත්මක කරනු ඇත.සාංචි අන්තර්ජාතික විශ්වවිද්‍යාලය සඳහා මුල්ගල් තැබීමේ අවස්ථාවට භූතාන අග්‍රාමාත්‍ය ජිග්මි කින්ලේ මහතා ද විශේෂ ආරාධිත අමුත්තකු ලෙස සහභාගි විය. ඉන්දියාවේ මධ්‍යම ප්‍රදේශ ප්‍රධාන ඇමැති ශිවරාජ සිං චෞදාස් සහ ආණ්ඩුකාර රාම් නරේෂ් යෙදෙව් මධ්‍යම ප්‍රදේශ සංස්කෘතික ඇමැති ලක්ෂ්මිකාන්ත් ෂර්මා යන මහත්වරුන් ද ශ්‍රී ලංකා මහ බෝධි සංගමයේ සභාපති ජපානයේ ප්‍රධාන සංඝනායක දඹදිව සාංචි විහාරාධිපති බානගල උපතිස්ස නාහිමියන් ද මේ අවස්ථාවට සහභාගි වූහ.ම් අතර සිකුරාදා උදේ සාංචි නුවරට පැමිණි මහින්ද රාජපක්ෂ ජනාධිපතිතුමා සාංචි බෞද්ධ මන්දිරයේ තැන්පත් කර තිබෙන සැරියුත් මුගලන් මහ රහතන් වහන්සේගේ ධාතුන් වහන්සේ වැඳ පුදා ගත්තේ ය. ඉන් අනතුරුව ජනාධිපතිතුමා සාංචි ස්ථුප පරිශ්‍රය නිරීක්ෂණය කරන චාරිකාවකට ද සහභාගි විය.ශ්‍රී ලංකාවෙන් වැඩම කරවන ලද අනුරාධපුර ජය ශ්‍රී මහා බෝධීන් වහන්සේගේ අංකුරයක් සාංචි ස්ථූපය අසළ රෝපණය කිරීම ද ජනාධිපතිතුමා අතින් මෙදින සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa1209233</link>
    <topic>ශ්‍රී ලංකාවේ ශීඝ්‍ර ප්‍රගතිය ගැන ජනපතිට ඉන්දියාවෙන් පැසසුම්</topic>
    <author/>
    <content>ඉන්දියාවේ තෙදින නිල සංචාරයකට සහභාගිවීමට ගිය මහින්ද රාජපක්ෂ ජනාධිපතිතුමාට එරට දී ඉහළම පිළිගැනීමක් ලැබිණ. ශ්‍රී ලංකා ජනාධිපතිතුමා සහ ඉන්දීය නායකයන් අතර සිදුවූ හමුවීම්වලදී පැවැත්වූ සාකච්ඡා දෙරට අතර ඵලදායී හා මිත්‍ර සබඳතා තවදුරටත් තහවුරු කරගැනීමට හේතුªවිය.මහින්ද රාජපක්ෂ ජනාධිපතිතුමා ඉන්දීය අගමැති ආචාර්ය මන් මෝහන් සිං මහතා අතර පැවැත්වූ සාකච්ඡාවලදී ආර්ථික කටයුතු මෙන්ම ද්විපාර්ශ්වීය කටයුතු තවදුරටත් වර්ධනය කර ගැනීමට සමත් වී තිබේ.ශ්‍රී ලංකාවේ සාමය ස්ථාපිත වී තිබීම ගැන ඉන්දීය අග්‍රාමාත්‍යවරයා මහින්ද රාජපක්ෂ ජනාධිපතිතුමා වෙත සිය ප්‍රසාදය පළ කර තිබෙන අතර උතුරු ප්‍රදේශයේ නැවත පදිංචි කිරීමේ කටයුතු සහ සංවර්ධන කටයුතු පිළිබඳ අවධානය යොමු කරමින් ඉන්දීය රජයේ මැදිහත්වීමෙන් උතුරු ප්‍රදේශයේ ඉදිකෙරෙන නිවාස වැඩ පිළිවෙළෙහි ඊළඟ අදියර ඇරඹීමට කඩිනම් පියවර ගන්නා බව ද සඳහන් කර ඇත.ඉන්දියාවේ ආර්ථික වර්ධනය ගැන ශ්‍රී ලංකා ජනාධිපතිවරයාට කරුණු පෙන්වා දුන් ඉන්දීය අග්‍රාමාත්‍යවරයා කියා සිටියේ ඉන්දීය රජයේ ආර්ථික වර්ධනය හුදකලා ආර්ථික වර්ධනයක් කරා යාම නොව දකුණු ආසියාවම සෞභාග්‍යය කරා ගෙනයාම බව එම ප්‍රතිපත්තිය මත පදනම්ව තම ආර්ථික සැලසුම් සකස් කරන බවය.ඉන්දීය ජනාධිපති ප්‍රනාබ් මුකර්ජි මහතා හා මහින්ද රාජපක්ෂ ජනාධිපතිතුමා අතර හමුවීම සිදුවූයේ රාෂ්ට්‍රපති භවන්හිදීය. ශ්‍රී ලංකාවේ සිදු කෙරෙමින් යන ආර්ථික සංවර්ධනය ගැන ඉන්දීය ජනාධිපතිතුමා මහින්ද රාජපක්ෂ ජනාධිපතිතුමා වෙත සිය ප්‍රසාදය පළ කර සිටියේය. උතුරු නැෙඟනහිර සිදු කෙරෙමින් යන සංවර්ධන කටයුතු ගැන ද තමාට මනා අවබෝධයක් ඇති බව ද මෙහිදී සඳහන් කළ ඉන්දීය ජනාධිපතිවරයා මෙම පළාත්වල බිම් බෝම්බ ඉවත් කිරීම් සියයට 90ක් පමණම සාර්ථකව සිදු කොට නැවත පදිංචි කිරීම් ද සාර්ථක අන්දමින් සිදුකර තිබීම ගැන ද සතුටු වන බව ද කීය.ශ්‍රී ලංකාවේ ආර්ථික සංවර්ධන කටයුතුවලට ඉන්දියාවෙන් ලැබෙන සහයෝගය ගැන ස්තුතිය පළ කර සිටි මහින්ද රාජපක්ෂ ජනාධිපතිතුමා උගත් පාඩම් හා ප්‍රතිසන්ධාන කොමිසමේ වාර්තා ගැන සඳහන් කරමින් මේ වන විටත් එහි නිර්දේශයන් ශ්‍රී ලංකාව තුළ ක්‍රියාත්මක කරමින් පවතින්නේ යැයි පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa1209234</link>
    <topic>මහ ඇමැතිවරු-ඇමැතිවරු හෙට දිවුරුම් දෙති</topic>
    <author>චන්දන බණ්ඩාර</author>
    <content>නැඟෙනහිර, උතුරු මැද, සබරගමුව:චන්දන බණ්ඩාරඋතුරුමැද, සබරගමුව සහ නැඟෙනහිර පළාත්වල ප්‍රධාන ඇමැතිවරුන් සහ පළාත් ඇමැතිවරුන් ජනාධිපතිතුමා ඉදිරියේ සඳුදා (24) උදෑසන දිවුරුම් දීමට කටයුතු සූදානම් කොට ඇතැයි ශ්‍රී.ල.නි.ප මහ ලේකම් ඇමැති මෛත්‍රිපාල සිරිසේන මහතා ‘සිළුමිණ’ ට පැවසීය.උතුරුමැද, සබරගමුව යන පළාත්වල මහ ඇමැතිවරුන් පත් කිරීම සම්බන්ධයෙන් තිබූ සියලුම ගැටලු නිරාකරණය වී ඇති බවත් ඒ පිළිබඳව කිසිදු ගැටලුවක් නොමැති බවත් හෙතෙම අවධාරණය කළේය. ජනාධිපතිතුමා ගේ ඉන්දීය සංචාරයට පෙර නැඟෙනහිර පළාත් ප්‍රධාන ඇමැතිවරයා පත් කෙරුණු නමුත් නැඟෙනහිර පළාත් සභාවේ පළාත් ඇමැතිවරු පත් කොට තිබුණේ නැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa1209235</link>
    <topic>අලුත උපන් දරුවන්ගේ සුව සුරැකුම් නැංවේ</topic>
    <author>සුනිල් දයා අල්විස්</author>
    <content>සුනිල් දයා අල්විස්අලුත උපන් දරුවන්ගේ සෞඛ්‍ය රක්ෂණය නැංවීම සඳහා නව ප්‍රමිති රැසක් සෞඛ්‍ය අමාත්‍යාංශය මගින් හඳුන්වා දී ඇත.මේ අනුව වසර 2015 වනවිට සජීවී දරු උපත් ලක්ෂයකට මරණ 5 දක්වා අඩුකර ගැනීමට ඉලක්ක කර තිබේ. 1947 වසරේ දී ලංකාවේ ළදරු මරණ අනුපාතය සජීවී දරු උපන් ලක්ෂයකට 140 ක පමණ ඉහළ අනුපාතයක් ගෙන තිබුණි.නමුත් 2011 වසර අවසන් වනවිට එම ප්‍රමාණය 9.2 දක්වා අවම කර ගැනීමට ද හැකි වී ය.සෞඛ්‍ය ලේකම් වෛද්‍ය නිහාල් ජයතිලක මහතාගේ මෙහෙයවීමෙන් පවුල් සෞඛ්‍ය කාර්යාංශයේ ද සහාය ඇතිව සෞඛ්‍ය අමාත්‍යාංශය නව ජන්ම දරුවන්ගේ සෞඛ්‍ය රක්ෂණයට පියවර ගෙන ඇත්තේ දරු උපතේදීම පවිත්‍රතාව රැක ගැනීමටත් එරෙහිව මවුවරුන්ගේ සෞඛ්‍යමය ආරක්ෂාව ද සලසා දීමත් අරමුණු කොට ගෙන ය.දරු උපතෙන් පසු මවුවරුන්ට වැලඳෙන හයිෆෝටර්මී ය.හෙවත් වැදූගේ සන්නියෙන් මව්වරු ආරක්ෂා කර ගැනීමත් මේ සෞඛ්‍ය වැඩසටහනටම අයත් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa1209236</link>
    <topic>අපේ සංචාරක නිල ලාංඡනය ලෝක ක්‍රිකට් ක්‍රීඩා පිටියට</topic>
    <author>සාගරිකා දිසානායක</author>
    <content>සාගරිකා දිසානායකශ්‍රී ලංකා සංචාරක ප්‍රවර්ධන කාර්යාංශයේ නිල ලාංඡනය ඉතිහාසයේ ප්‍රථම වරට අන්තර්ජාතික ක්‍රිකට් ක්‍රීඩා පිටියට එක්වෙයි.මෙවර ශ්‍රී ලංකාවේ පැවැත්වෙන 20 යි 20 ලෝක කුසලාන ක්‍රිකට් තරගාවලියේ නිල සංචාරක හිමිකාරීත්වය ශ්‍රී ලංකා සංචාරක ප්‍රවර්ධන කාර්යාංශයට හිමි වී තිබේ. ඒ සඳහා වූ ගිවිසුමට ක්‍රිකට් කවුන්සිලයේ වාණිජ කටයුතු පිළිබඳ සාමාන්‍යාධිකාරි ඉයන් කැම්බල් සහ ශ්‍රී ලංකා සංචාරක ප්‍රවර්ධන කාර්යාංශය වෙනුවෙන් එහි සභාපති භාෂ්වර ගුණරත්න යන මහත්වරුන් අත්සන් කළහ. ලොව පුරා මිලියන සංඛ්‍යාත ක්‍රිකට් ලෝලීන් රූපවාහිනිය ඔස්සේ එම තරගාවලිය නරඹන අතර එමඟින් මෙරට සංචාරක ආකර්ෂණය තවදුරටත් ඉහළ යනු ඇතැයිද පැවසෙයි.එමෙන්ම මෙරට සංචාරක ප්‍රවර්ධන කාර්යාංශයේ නිල ලාංඡනය තරග පැවැත්වෙන සෑම ක්‍රීඩාංගණයකම ප්‍රදර්ශනය කෙරෙනු ඇත. 20 යි 20 තරගාවලියේ ප්‍රචාරක වීඩියෝ, නිල වෙබ් අඩවිය සහ ප්‍රචාරක පුවරුවලද මෙරට සංචාරක කර්මාන්තයට අදාළ නිල දැන්වීම් හා නිල ලාංඡනය ප්‍රදර්ශනය කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa1209237</link>
    <topic>අභ්‍යාසලාභී උපාධිධාරීන්ට ස්ථිර පත්වීම්</topic>
    <author/>
    <content>දැනටමත් ඇබෑර්තු 42,637 ක් හඳුනාගෙනඅභ්‍යාසලාභී උපාධිධාරීන් සඳහා රජයේ ස්ථිර පත්වීම් ලබාදීම අනිවාර්යෙන් සිදු කරන බවත් ඒ සඳහා දැනටමත් ඇබෑර්තු 42,637 ක් හඳුනාගෙන ඇති බවත් ශ්‍රී ලංකා නිදහස් උපාධිධාරීන්ගේ සංගමයේ ජ්‍යෙෂ්ඨ උප සභාපති ඇමැති රංජිත් සියඹලාපිටිය මහතා අවධාරණය කරයි.මේ උපාධිධාරීන්ට ස්ථිර රජයේ පත්වීම් ලබාදීමට ඇබෑර්තු හා ප්‍රතිපාදන නොමැති බවට විපක්ෂය ගෙන යන ප්‍රචාරය සම්පූර්ණයෙන් ප්‍රතික්ෂේප කරන ඇමැතිවරයා; රජයේ අමාත්‍යාංශ, දෙපාර්තමේන්තු යනාදියේ පවතින ඇබෑර්තු 42,637 ක් පිළිබඳ ලේඛනයක් ඉකුත් දා පාර්ලිමේන්තුවට ඉදිරිපත් කෙළේය.මීට අමතරව රජයේ ආයතනවල තවත් ඇබෑර්තු පවතින බවට තොරතුරු සොයා බැලීම තව දුරටත් සිදු කරන බව ද හෙතෙම කීය.ඇමැතිවරයා ඉදිරිපත් කළ ලේඛනය අනුව ආර්ථික සංවර්ධන අමාත්‍යාංශයේ ඇබෑර්තු 16478 ක්ද ළමා සංවර්ධන හා කාන්තා කටයුතු අමාත්‍යාංශයේ පුරප්පාඩු 1584 ක්ද කෘෂිකර්ම අමාත්‍යාංශයේ පුරප්පාඩු 1286 ක්ද රාජ්‍ය පරිපාලන හා ස්වදේශ කටයුතු අමාත්‍යාංශයේ පුරප්පාඩු 1118 ක්ද යනාදී වශයෙන් අමාත්‍යාංශ හා රාජ්‍ය ආයතන ගණනාවක පුරප්පාඩු පවතී. ඇමැතිවරයා ඉදිරිපත් කළ සවිස්තරාත්මක ලේඛනය අනුව දිස්ත්‍රික්ක වශයෙන් ද පුරප්පාඩු සඳහන් කොට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa1209238</link>
    <topic>මඟී ජනතාවගේ සුබ සිද්ධියට බස් රථ 3000 අනිවාර්යෙන්ම ගේනවා</topic>
    <author>තාරක වික්‍රමසේකර</author>
    <content>තාරක වික්‍රමසේකරරජයේ අපේක්ෂාව වී ඇත්තේ පොදු මඟී සේවාව කඩිනම් සංවර්ධනයක් කරා ගෙන යාම බවත් ඒ අනුව චීනයෙන් ගෙන්වීමට අදහස් කර ඇති බස් රථ 3000 අනිවාර්යෙන් ම ගෙන්වා මඟී සුබ සාධනය සලසනු ලබන බව ප්‍රවාහන නියෝජ්‍ය අමාත්‍ය රෝහණ දිසානායක මහතා සිළුමිණට කීය.දැනට ධාවනයේ යෙදෙන ලංගම බස් රථ 5200 න් 3000 ක්ම වසර 10 ක් 15 ක් පැරැණි බස් රථ බවත් එම නිසා මඟී ජනතාවට කාර්යක්ෂම සේවාවක් සැලැසීම අපහසු වී ඇතැයිද ඒ මහතා කීය. එමෙන්ම කොළඹ නගරය ආශි‍්‍රතව නතර වී ඇති ලංගම බස් රථ සේවාව යළි පණගැන්වීම මෙන්ම මඟීන්ට කඩිනම් ගුණාත්මක සේවාවක් ලබාදීමට අසමත් වී ඇති මාර්ගයන්හි ලංගම බස් රථ සේවාව නිසි පරිදි ක්‍රියාත්මක කිරීම තම අරමුණ බවද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa1209239</link>
    <topic>අල්ලස් කොමිසමෙන් අලුත් විමර්ශන ක්‍රමයක්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහඅල්ලස් හෝ දූෂණ විමර්ශන කොමිෂන් සභාවේ පරීක්ෂණ කටයුතු නව ආකාරයකින් ක්‍රියාත්මක කිරීමට යයි. මෙතෙක් අල්ලස් විමර්ශන කටයුතු සඳහා යොදා ගැනුණේ පොලිස් නිලධාරීන් පමණක් වන මුත් ඉතිහාසයේ ප්‍රථම වරට ඒ සඳහා වෘත්තිකයන් යොදාගැනීමට සැලසුම් කොට තිබේ.එම කොමිෂන් සභාවේ අධ්‍යක්ෂ ජෙනරාල් ලක්ෂ්මී ජයවික්‍රම මහත්මිය පවසන පරිදි; අල්ලස් විමර්ශන කටයුතු සඳහා බදු තක්සේරුකරුවන්, ඉංජිනේරුවන්, ගණකාධිකාරිවරුන්, ආදී විවිධ ක්‍ෂේත්‍රයන්හි විද්වතුන් යොදා ගැනීමට තීරණය කැර තිබේ.මේ නව පියවර ක්‍රියාත්මක කරනු ලබන්නේ අල්ලස් හෝ දූෂණ විමර්ශන කොමිෂන් සභාවේ කටයුතු වඩාත් පුළුල්ව හා කාර්යක්ෂමව සිදු කිරීමට බවත් අධ්‍යක්ෂ ජෙනරාල්වරිය සඳහන් කළාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa12092310</link>
    <topic>උ/පෙළ පිළිතුරු පත් ඇගයීම ඉදිරි සතියේ</topic>
    <author>සුභාෂිණි ජයරත්න</author>
    <content>සුභාෂිණි ජයරත්නඋසස් පෙළ ප්‍රශ්න පත්‍ර ඇගයීම සඳහා ඉදිරිපත්වන ලෙස 400 ක් පමණ වූ ආචාර්ය, මහාචාර්යවරුන්ට විභාග කොමසාරිස් ජනරාල්වරයා විසින් ලිඛිතව ආරාධනා කරනු ලැබූ බවත් ඒ සඳහා එකඟතාව පළ කළ ආචාර්ය මහාචාර්යවරුන් සමඟින් උත්තර පත්‍ර ඇගැයීමේ කටයුතු ඉදිරි සතියේදී ආරම්භ කිරීමට බලාපොරොත්තු වන බව අධ්‍යාපන ඇමැති බන්දුල ගුණවර්ධන මහතා සිළුමිණට පැවැසීය.වැඩිදුරටත් අදහස් දැක්වූ ඇමැතිවරයා පැවැසුයේ; ප්‍රශ්න පත්‍රවල දෝෂ ඇතැයි බොහෝ දෙනා චෝදනා කළ විටත්, ස්කෝර් අවුල මතුවූ අවස්ථාවේදිත් තමන් මෙන්ම තම අමාත්‍යාංශයත්, විභාග දෙපාර්තමේන්තුවත් ආචාර්යවරු හෙළා නොදැක ඔවුන්ගේ ගෞරවය රැකෙන පරිදි ක්‍රියා කළ බවයි. ඉතිහාසය පුරාම ආචාර්ය, මහාචාර්යවරු මේ කාර්යයේ නියැළුණේ රාජකාරියක් ලෙස නොව ගරු සේවයක් ලෙස මෙය සැලකූ නිසා බවත්, ලක්ෂ සංඛ්‍යාත දරු පිරිසක් අතරමං නොකර උත්තර පත්‍ර ඇගැයීම් කටයුතු සඳහා පැමිණෙන ලෙසත් හෙතෙම ඉල්ලීමක් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aa12092311</link>
    <topic>වේදනා නාශක හෘදයාබාධයන්ට අත වනයි</topic>
    <author>අරුණි මුතුමලී</author>
    <content>අරුණි මුතුමලීපළමු වර හෘදයාබාධ වැලඳුන අය වේදනා නාශක වැඩි වශයෙන් භාවිත කිරීම නිසා දෙවන වර හෘදයාබාධ ඇතිවීමට ඇති ප්‍රවණතාව වැඩිවන බව ඩෙන්මාර්කයේ කෝපන් හේගන් රෝහල් විශ්වවිද්‍යාලයේ පර්යේෂණයකින් හෙළි වී තිබේ.ඉබියුප්‍රොතේන් සහිත ජනප්‍රිය වේදනා නාශක වැඩි මාත්‍රාවක් දිගු කාලයක් ගැනීම නිසා හෘදයාබාධ වැලඳුන අයට දෙවැනි වරටත් එය වසරකදී හෝ වසර පහක් ඇතුළත ඇතිවීමට වූ ඉඩකඩ ඉතා ඉහළ බව පර්යේෂකයන් සොයාගෙන ඇත්තේ 1997 සිට 2009 දක්වා කරන ලද පර්යේෂණයකට පසුවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ab1209231</link>
    <topic>එජාපය ගණිත සූත්‍රවලින් හැමදාම ෆේල්</topic>
    <author>සංවාදය – චන්දන බණ්ඩාර</author>
    <content>ශ්‍රීලනිප මහ ලේකම්, සෞඛ්‍ය ඇමැතිපසුගිය පළාත් සභා මැතිවරණ තුනේ දී ජනතාව සෘජුවම ඡන්දය ලබා දුන්නේ ජනාධිපතිතුමාට බවත් ජනතාවගේ විශ්වාසය රැඳී තිබෙන්නේ එතුමා ගැන බවත් එමෙන්ම යුද්ධයෙන් රට නිදහස් කොට ගෙන රටේ සිදුකරන වේගවත් සංවර්ධනය රටේ ජනතාව ඉහළින්ම අනුමත කොට ඇති බවත් ශ්‍රීලනිප මහ ලේකම් සහ සෞඛ්‍ය ඇමැති මෛත්‍රීපාල සිරිසේන මහතා පවසයි. පසුගිය පළාත් සභා මැතිවරණ ජයග්‍රහණය සහ රටේ වත්මන් දේශපාලන තත්ත්වය පිළිබඳ ‘සිළුමිණ’ සමඟ පැවැති සංවාදයක දී ඇමැතිවරයා මේ බව පැවසීය. ඇමැතිවරයාට යොමු කළ ප්‍රශ්න සහ ලැබුණු පිළිතුරු මෙසේ ය.පළාත් සභා තුනක මැතිවරණ අවසන් ඇත්තටම මේ ජයග්‍රහණ ගැන සතුටු විය හැකි ද?ජයග්‍රහණය ගැන අපි ඉහළින්ම සතුටු වෙනවා. මොකද ජනාධිපතිවරණය, පාර්ලිමේන්තු මැතිවරණය සහ ප්‍රාදේශීය සභා නගර සභා මැතිවරණ එක දිගට තියලා වසර දෙකකට පස්සේ තමයි මේ පළාත් මැතිවරණ තුන තිබ්බේ. අපි පැහැදිලිව කිව්වා මේක ජාතික මත විමසුමක් කියලා. එහෙම කියලා තමයි මැතිවරණයට ගියේ. ඒ නිසා මේ ජයග්‍රහණය ආණ්ඩුවේ විශිෂ්ට ජයග්‍රහණයක් වගේම විපක්ෂයේ බරපතළ පරාජයක්.නමුත් ගිය මැතිවරණය හා සැසඳීමේ දී ආණ්ඩුවට මෙවර ඡන්ද අඩුවෙලා නේද?ගිය පාර්ලිමේන්තු මැතිවරණයේ දී සන්ධානයට ලැබුණ ඡන්ද ප්‍රමාණය මෙවර පළාත් සභා මැතිවරණයේ දී ලැබුණ ඡන්ද ප්‍රමාණය සමහරු සන්සන්දනය කරලා එහෙම කියනවා. හරියට එජාපය ඔය කියන කථාව අර සරමක් ඇඳගෙන ඔළුවෙන් හිටගෙන කියන කථාවක් වගෙයි. පළාත් සභා මැතිවරණ ප්‍රතිඵල සසඳන්න ඕනේ ගිය පළාත් සභා මැතිවරණ ප්‍රතිඵල සමඟයි. 2008, 2009 පළාත් සභා ප්‍රතිඵලය සමඟයි මෙවර පළාත් සභා ප්‍රතිඵල සසඳන්න ඕනේ. ජනාධිපතිවරණ, මහා මැතිවරණ, පළාත් සභා, ප්‍රාදේශීය සභා, නගර සභාවල ජනතාව ඡන්දය දෙන ප්‍රමාණය සහ ඔවුන්ගේ හැසිරීම් රටාව වෙනස්. ඒ නිසා එජාපය 1994 සිටම ගණිත සූත්‍ර ඉදිරිපත් කරනවා. හැමදාම ඒ ගණිත සූත්‍රවලින් එයාලා අසමත්. මැතිවරණ ප්‍රතිඵල ගත්තාම බලය ලබා ගත් පාර්ශ්වය තමයි ජයග්‍රහණය කරන්නේ. ඒකයි ඇත්ත කථාව.ශක්තිමත් විපක්ෂයක් නැති නිසා නේද ආණ්ඩුව මෙහෙම ජයග්‍රහණ ලබා ගන්නෙ?ඒක අපේ වරදක් ද? ඒක විපක්ෂයේ වරද. ශක්තිමත් විපක්ෂයක් හදාගන්ඩ එයාලා දැනගන්ඩ එපායැ. අපිට කියන්නේ විපක්ෂයත් ශක්තිමත් කර ගන්ඩ කියලා ද? ලෝකේ කොහේද එහෙම කරලා තියෙන්නේ. ඒ නිසා ආණ්ඩුව ශක්තිමත් කරන්ඩයි විපක්ෂය ශක්තිමත් කරන්ඩයි දෙකක් කරන්ඩ අපිට බැහැ. අපි දේශපාලන ප්‍රතිපත්තියක් දර්ශනයක් ඇතිව වැඩ කරන්නේ. ඒ නිසා අපට විපක්ෂයේ නායකයන් සමඟ නෙමෙයි විපක්ෂයේ ප්‍රතිපත්ති සමඟයි ගැටලු තිබෙන්නේ. ඒ නිසා ප්‍රතිපත්තිමය කාරණාවලදී අපේ පක්ෂයේ තිබෙන දැක්ම සහ ප්‍රතිපත්ති සහ විපක්ෂයේ තිබෙන දේශපාලන දැක්ම සහ ප්‍රතිපත්ති අතර වෙනසයි ජනතාව පිළිගන්නේ හෝ ප්‍රතික්ෂේප කරන්නේ. ඒ නිසා විපක්ෂයේ දේශපාලන දැක්ම සහ ප්‍රතිපත්ති ජනතාව පරාජය කොට තිබෙනවා. ඒ නිසයි ඔවුන් මැතිවරණවලදී පරාජයට පත්ව තිබෙන්නේ. යුද්ධයෙන් රට නිදහස් කොට වේගවත් ආර්ථික වර්ධනයක් කරා මේ රට මේ රජය විසින් ගෙන යමින් තිබෙනවා. ඒ ප්‍රතිපත්තිය ජයගෙන තිබෙනවා.සබරගමුව සහ උතුරුමැද පළාත් සභාවල මහ ඇමැතිවරු පත් කිරීමේ අවුලක් රජයට තිබෙනවා ද?කිසිම අවුලක් නැහැ. 24 වෙනිදා සඳුදා පළාත් සභාවල මහ ඇමැතිවරු සහ ඇමැති මණ්ඩලය දිවුරුම් දෙනවා.කවුද උතුරුමැද සහ සබරගමුව පළාත් මහ ඇමැතිවරු කියලා ඔබට කියන්ඩ පුළුවන් ද?ඒක පක්ෂයේ අභ්‍යන්තර කාරණයක්නේ. ඒ නිසා පක්ෂයක් විදියට ගන්නා තීන්දු තීරණ එළියේ ප්‍රකාශ කිරීම ඒ තරම් හොඳ නැහැ. ඒක නිල වශයෙන් ප්‍රකාශයට පත් කරන්නේ දිවුරුම් දෙන අවස්ථාවේ. ඇත්තටම එය තමයි නියම ක්‍රමවේදය.නැඟෙනහිර මහ ඇමැතිවරයා එජනිසයෙන් පත් වුණා. එය නැඟෙනහිර පළාතේ ජන මතයට විරුද්ධ බවට මතයක් තිබෙනවා?කවුද එහෙම කියන්නේ නැඟෙනහිර වැඩිම මන්ත්‍රී ආසන ප්‍රමාණයක් දිනාගෙන තිබෙන්නේ ශ්‍රීලනිපය මූලික වූ එජනිසය. ආසන 14 ක් අපට තිබෙනවා. අනෙක් පක්ෂවලට මන්ත්‍රී ආසන ඊට වඩා අඩුයි. ඒ නිසා අපි සතුටු විය යුතුයි නැඟෙනහිර පළාතට ශ්‍රීලනිපයේ මහ ඇමැතිවරයෙක් පත්වෙලා ඉන්නේ. භාෂාව, ආගම, ජාතිය, කුලය හෝ ගෝත්‍රය අපේ පක්ෂය සලකන්නේ නැහැ. ඒ නිසා සියලුම ශ්‍රී ලාංකිකයන් සතුටු විය යුතුයි නැඟෙනහිර පළාතට ශ්‍රීලනිප මහ ඇමැතිවරයෙක් පත්වීම ගැන. ඒ සමඟම සියලු දෙනා නඟන චෝදනා ප්‍රතික්ෂේප වෙනවා.කෙසේ වෙතත් නැඟෙනහිර පළාතේ රජය ලබා ගත් ඡන්ද ලක්ෂ දෙකකට වඩා විපක්ෂය ලබා ගත් ඡන්ද ලක්ෂ 4 ක් තිබෙනවා?කවුද ඔය කියන විපක්ෂය. ඔය විපක්ෂය කියලා කාව ද විග්‍රහ කරන්නේ. මුස්ලිම් කොංග්‍රසය නැඟෙනහිර ලබාගත් ඡන්දත් එක්කනේ ඔය කියන්නේ. මුස්ලිම් කොංග්‍රසය කියන්නේ ආණ්ඩුවේ හවුල්කාර පක්ෂයක් කියලා අමතක කරන්නේ ඇයි? මුස්ලිම් කොංග්‍රසයේ නායකයා ආණ්ඩුවේ කැබිනට් ඇමැතිවරයෙක්. එතකොට ජාතික නිදහස් පෙරමුණත් විපක්ෂයේ ද? මුස්ලිම් කොංග්‍රසය ගත්ත ඡන්ද සහ ජානිපෙ ගත්ත ඡන්ද ආණ්ඩුවේ ඡන්ද. එතකොට විරුද්ධ පක්ෂයේ ඡන්ද කියන්නේ ද්‍රවිඩ ජාතික සන්ධානය සහ එජාපය ලබාගත් ඡන්දයි. එතකොට ගණන් එකතු කරලා බලන්ඩ. එතකොට බොහොම සරලයි කථාව.යුද්ධයට පසුව නැඟෙනහිර පළාතේ අණ්ඩුව විසින් විශාල සංවර්ධන වැඩසටහන් සිදු කළා. ඒ සඳහා රජයට ජනතා ප්‍රසාදය ලැබිලා තිබෙනවා ද?පැහැදිලිවම ඒ සංවර්ධනයේ ප්‍රතිඵල තමයි ජනතාව ඡන්දය පාවිච්චි කිරීම. එජනිසයට, ශ්‍රී ලංකා මුස්ලිම් කොංග්‍රසයට සහ ජාතික නිදහස් පෙරමුණට ලබා දුන් ඡන්දවලින් කියවෙන්නේ ජනතාව නැඟෙනහිර පළාතේ සංවර්ධනය අනුමත කරලා තිබෙනවා කියලයි. මුස්ලිම් කොංග්‍රසයේ අපේක්ෂකයෝ ඡන්දය ඉල්ලන්න ගියේ ජනාධිපතිතුමාගේ ඡායාරූපය ගහගෙන. ආණ්ඩුවේ කැබිනට් ඇමැතිවරයෙක් වෙන මුස්ලිම් කොංග්‍රස් නායකයා ඔවුන්ගේ මැතිවරණ ව්‍යාපාරය මෙහෙයවූයේ. ඒ නිසා ඒ ලැබිලා තියෙන ඡන්ද ආණ්ඩුවේ ඡන්ද ඒ කියන්නේ නැඟෙනහිර පළාත ආණ්ඩුව පැහැදිලි ලෙස ජයග්‍රහණය කර තිබෙන්නේ.මැතිවරණවල දී ජනතාව අපේක්ෂකයන්ට මනාප ලබා දෙන්නේ හිතලා බලලා. එතකොට දූෂණ චෝදනා තිබෙන අයට පළාත් සභාවල මහ ඇමැති තනතුරු, ඇමැති තනතුරු සහ වෙනත් තනතුරු යළිත් ලබා නොදෙන බවට රජයට, ජනතාවට සහතික විය හැකි ද?චෝදනා තිබෙන්න පුළුවන් ඕනෑම කෙනකුට. නමුත් අපි තීන්දුවක් ගන්නේ පරීක්ෂණයක් කරලා එයින් වැරැදිකරු වුණොත් පමණයි. විශේෂයෙන්ම දේශපාලනයේ දී වැරැදි නොකරන අයටත් චෝදනා එල්ල වෙනවා. දේශපාලන ප්‍රතිවාදින් එවැනි දේ සිදුකරනවා. රටේ නීතියට අනුව වැරැදිකාරයෙක් කියලා තීන්දු වුණාට පස්සෙයි ඔහු වැරැදිකරු කියලා අපට පිළිගන්ඩ පුළුවන් වෙන්නේ. මොකද අද තිබෙන දේශපාලන සංස්කෘතිය යටතේ නිවැරැදි අයටත් චෝදනා නැඟෙනවා. නමුත් චෝදනා ඔප්පු වෙලා වැරැදිකරුවන් වූ අයට අපේ පක්ෂයේ නාමයෝජනා ලබා දී නැහැ. ඒ වගේම එවැනි අයට නිලතල ලබා දීලත් නැහැ.මේ පළාත් සභා මැතිවරණ ජයග්‍රහණය කළේ තනිකරම ජනාධිපතිතුමාට ලැබුණු ඡන්දවලින් ද?පැහැදිලිවම. මේ එජනිස රජයේ ජනාධිපතිතුමා තමයි නායකයා. ඒ නිසා එතුමාගේ වැඩපිළිවෙළ සහ දර්ශනය තමයි ජනතාව අනුමත කොට තිබෙන්නේ. ජනාධිපතිතුමාට තමයි මේ ඡන්ද ලැබුණේ. මොකද ජනතාවගේ විශ්වාසය තිබෙන්නේ එතන. පක්ෂයක් ලෙස ඡන්දය පාවිච්චි කරන්නේ ඒ නායකත්වය වෙනුවෙන්. ජනාධිපතිතුමා රට නිදහස් කර ගැනීම අද ගෙනයන සංවර්ධන වැඩපිළිවෙළ නිසා පැහැදිලිවම ජනාධිපතිතුමා ලබාගත් ඡන්දයක් තමයි මේක.එතකොට පළාත් සභාවල හිටපු ප්‍රධාන ඇමැතිවරුන්ට සහ මැති ඇමැතිවරුන්ට ජනතා ප්‍රසාදයක් ලැබී නැද්ද?ඔවුන්ටත් යම් ප්‍රසාදයක් ලැබිලා තිබෙනවා. නමුත් එය තීන්දු වෙන්නේ මනාපත් සමඟයි. බොහෝ වෙලාවට ඒ හිටපු ප්‍රධාන ඇමැතිවරු, පළාත් ඇමැතිවරු සහ මන්ත්‍රීවරුන්ගේ ජනපි‍්‍රයත්වය තීන්දු වෙන්නේ මනාප එක්කයි. මනාප ගැනීම ගැනත් අද නොයෙක් චෝදනා තිබෙනවා. පෞද්ගලිකව ඡන්ද දායකයින්ට සලකනවා. සිමෙන්ති, උදලු, තහඩු, පුටු නැත්නම් කන්ඩ බොන්ඩ දුන්නා කියලා චෝදනා නැඟෙනවා. එහෙම කළාම මනාප ලැබෙනවා කියලා චෝදනාවක් තිබෙනවා. හැබැයි ඉතින් සියයට සියයක් මනාප පාවිච්චි වෙන්නේ ඒ මතම නෙමෙයි. දැන් මම කවදාවත් මගේ ඡන්දයක දී කවදාවත් කාටවත් පෞද්ගලිකව භාණ්ඩ බෙදලා නැහැ. අද වෙනකොට මැතිවරණ ක්‍රමයේත් යම් යම් ව්‍යාකූලතා තිබෙනවා. කෙසේ වෙතත් පක්ෂයකට ඡන්දය ජනතාව ලබා දෙන්නේ පක්ෂ නායකත්වය ගැන සලකා බලලා.ඉදිරියේ දී පළාත් මහ ඇමැතිවරු සහ ඇමැතිවරු පත් කිරීමේ දී ඔවුන්ට අදාළ පළාත් දියුණු කිරීමට සැලසුම් හෝ වැඩසටහන් තිබෙනවා ද කියා සොයා බලා නැද්ද?මෙහෙමයි ඔවුන්ගේ දේශපාලන දර්ශනය විදියට මහින්ද චින්තනය තිබෙනවා. අනෙත් පැත්තෙන් දිස්ත්‍රික් සහ ප්‍රාදේශීය සංවර්ධන සැලසුම් ඊළඟට පළාත් සභාවල පළාත් සැලසුම් තිබෙනවා. ඒ සැලසුම් සමඟ තමයි සංවර්ධන කටයුතු කෙරෙන්නේ. දිස්ත්‍රික් ලේකම් කාර්යාල, ප්‍රාදේශීය ලේකම් කාර්යාල, පළාත් සභාව ඊළඟට රේඛීය අමාත්‍යාංශය ඒ සියල්ල එකතුවෙලා තමයි ජාතික සංවර්ධන සැලැස්මක් ක්‍රියාත්මක වෙන්නේ.ඒ කියන්නේ මහ ඇමැතිවරුන්ට යම් දැක්මක් තිබෙනවා ද කියා සලකා බලා නැද්ද?අපේ රටේ දේශපාලන සංස්කෘතිය අනුව පක්ෂය සහ පක්ෂ නායකත්වය තමයි මූලික වෙන්නේ. 1948 පසු සෑම මැතිවරණයක්ම මොනම පක්ෂය වුණත් ජය ගෙන තිබෙන්නේ පක්ෂ නායකත්වය කෙරෙහි වූ දැඩි විශ්වාසය මතයි. ඊළඟට ජනාධිපතිවරයාට, මැති ඇමැතිවරුන්ට ආවේණික වූ දැක්මක් තිබෙනවා. ඒ දැක්ම ඔහුගේ දේශපාලන පක්ෂයේ දැක්ම සමඟයි යන්නේ. නමුත් සමහර මහජන නියෝජිතයන්ට දැක්මක් තිබෙනවා ද කියලා ප්‍රශ්නයක් තිබෙනවා තමයි.නැඟෙනහිර පළාත් සභාවේ බලය පිහිටුවීමට දෙමළ ජාතික සන්ධානය දැරු බරපතළ ක්‍රියාදාමය රජය විසින් පරාජයට පත් කළේ ඇයි?මම හිතන විදියට ද්‍රවිඩ ජාතික සන්ධානය එවැනි ලොකු උත්සාහයක් ගත්තා කියලා මට නම් පෙනෙන්නේ නැහැ. මොකද ද්‍රවිඩ ජාතික සන්ධානයේ නායකයා සමඟ ජනාධිපතිතුමා සිදුකළ සාකච්ඡාවට මාත් සහභාගි වුණා. ද්‍රවිඩ ජාතික සන්ධානයට පළාත් සභාව පිහිටුවිය හැකි ය කියන විශ්වාසය මා ඔවුන් තුළින් දුටුවේ නැහැ. රටට පෙනෙන්ඩ ඒ අය මාධ්‍යයට නොයෙක් ප්‍රකාශ කරන්න ඇති. එහෙම උත්සාහයක් ගන්නවා කියලා පෙන්වන්ඩ ඇති. හැබැයි එයාලා සමඟ කථා කළාම තේරෙනවා ඒ අයගේ කැමැත්ත තමයි රජය සමඟ සම්බන්ධ වෙලා නැඟෙනහිර සංවර්ධන කටයුතුවල කොටස් කරුවන් වීම බවයි මගේ හැඟීම වෙන්නේ. ඒ නිසා ද්‍රවිඩ සන්ධාන නායකයා ජනාධිපතිතුමා සමඟ කළ සාකච්ඡාවේ දී මට වැටහී ගියේ ඒ අයට අවශ්‍ය දෙමළ ජනතාවට සේවය කිරීමට යම් වැඩපිළිවෙළක් සකසා ගන්නේ කොහොමද කියන එකයි.නැඟෙනහිර පළාත් සභාවේ දී ද්‍රවිඩ සන්ධානයත් රජයට සහාය දැක්වීමේ එකඟතාවයක් තිබෙනවා ද?පළාත් සභාවේ දී ද්‍රවිඩ සන්ධානය නැඟෙනහිර ජනතාවට සේවය කිරීමට අවංකව කැප වෙනවානම් ඔවුන් ආණ්ඩු පක්ෂයට නැඟෙනහිර පළාතේ දී සහාය දැක්විය යුතුයි. එසේ නොමැතිව පළාත් ආණ්ඩුවට එරෙහි වීමෙන් ඔවුන්ට අත්වෙන සෙත කුමක් ද. එසේ විරුද්ධ වීමෙන් ද්‍රවිඩ සන්ධානයට ඡන්දය දුන් ජනතාවට අත්වෙන ප්‍රතිලාභය කුමක් ද? ජනතාවට සංවර්ධනයේ ප්‍රතිලාභ ලබා දීමට නම් අප සාමූහිකත්වය අගය කළ යුතුයි. ජාතික සංහිඳියාව ගැන අප කථා කරනවා ඊට සියලු දෙනාගේ පොදු කැපවීම තිබිය යුතුයි. සංහිඳියාව තුළින් සාමය හා සංවර්ධනය ළඟා කර ගත හැකි බව ද්‍රවිඩ සන්ධානය තේරුම් ගත යුතුයි. ඒ නිසා අතිගරු ජනාධිපතිතුමාගේ නායකත්වය යටතේ ද්‍රවිඩ සන්ධානය නිල වශයෙන් හෝ නිල නොවන ලෙස වැඩ කරනවානම් එය රටේ යහපතට හේතු වේවි.ද්‍රවිඩ සන්ධානය සහ මුස්ලිම් කොංග්‍රසයට නැඟෙනහිර පළාත් බලය ලබා ගන්නා ලෙස ඇතැම් රාජ්‍යතාන්ත්‍රික නිලධාරීන් උපදෙස් දුන්නා. එය මොනතරම් දුරට සදාචාර සම්පන්න ද?ඇතැම් රාජ්‍යතාන්ත්‍රික නිලධාරීන් අපේ රටේ වගේම වෙනත් රටවලටත් නුසුදුසු දේවලට අත දමනවා. අපේ රට ස්වාධීන රටක් ලෙස අප රට සමඟ රාජ්‍යතාන්ත්‍රික සබඳතා තිබෙන සෑම නියෝජිතයෙක්ම පවතින රජය සමඟ කටයුතු කළ යුතුයි. නමුත් ඇතැම් රාජ්‍යතාන්ත්‍රිකයන් නුසුදුසු දේවලට අත දැමීම පිළිකුල් සහගතයි. නමුත් ඒ සියලු වැඩපිළිවෙළවල් අතිගරු ජනාධිපතිතුමාගේ නායකත්වය යටතේ පරාජය කොට තිබෙනවා. එවැනි රාජ්‍යතාන්ත්‍රික නොවන වැඩපිළිවෙළ රටේ යහපත හා ස්වාධීනත්වය උදෙසා පරාජය කොට තිබෙනවා.අලුත්ම චෝදනාව තමයි මුස්ලිම් කොංග්‍රසයට වරදාන ලබා දී කඩිමුඩියේ නැඟෙනහිර බලය රජය විසින් පිහිටුවූවා කියන දෙය. එහි සත්‍යයක් නැද්ද?අමූලික බොරු කථාවක්. බොහෝ දෙනාගේ කථාබහට ලක්වුණේ නැඟෙනහිර පළාතේ බලය ගැන. එම නිසා ඒ සම්බන්ධ කටයුතු අප නිම කළා. මුස්ලිම් කොංග්‍රසයත් ආණ්ඩුවේ ඒ නිසා කාටවත් විශේෂ වරදාන මෙතැන දී දීලා නැහැ. ආණ්ඩුව අයිති පක්ෂ එකතු වෙලා පළාත් සභා බලය පිහිටුවා තිබෙනවා. එපමණයි.තවමත් ආණ්ඩුවට විශ්ව විද්‍යාල ආචාර්යවරුන්ගේ ප්‍රශ්නය විසඳා ගන්ඩ බැරිවෙලා තිබෙනවා. ඇයි ආණ්ඩුව ඒ තරමටමට දුර්වල ද?නැහැ. ඒක ආණ්ඩුවේ දුර්වලතාවයක් නෙමෙයි. නිදහස් අධ්‍යාපන අයිතීන් සුරකින අතරතුර ජනාධිපතිතුමාගේ සිට සියලු පාර්ශව එක්ව මේ ගැටලුව විසඳා ගැනීමට උත්සාහ කර තිබෙනවා. නමුත් ප්‍රශ්නය තමයි සැබෑ ලෙස නින්දේ සිටින අය ඇහැරවන්ඩ පුළුවන්. නමුත් හොර නින්දේ සිටින අය ඇහැරවන්ඩ බැහැ. ඒකයි ප්‍රශ්නය.විශ්ව විද්‍යාල ශිෂ්‍යයන්ට වෙන හානියට කවුද වග කියන්ඩ ඕනේ?ඕනෑම කෙනෙක් තමන්ගේ අයිතිවාසිකම් ලබා ගත යුතුයි. හැබැයි තමන්ගේ යුතුකම් ඉටු කළ යුතුයි. අයිතිවාසිකම් සහ යුතුකම් අතරේ ලොකු වෙනසක් තිබෙනවා.ආණ්ඩුව දරුවන් ගැන වගේම මේ ප්‍රශ්නය විසඳීමට සාමූහික ප්‍රයත්නයක යෙදී සිටින බව තමයි මට කියන්ඩ පුළුවන්.ජනාධිපතිතුමාගේ ඉන්දීය සංචාරයට එරෙහිව ගිනි තබා ගත් තැනැත්තා මිය ගියා. මෙවැනි සිදුවීම් දෙරටේ සබඳතාවලට බලපාවී ද?නැහැ. එය රාජ්‍යතාන්ත්‍රික සබඳතාවලට බලපෑමක් වෙන්නේ නැහැ. ඊළඟට ඉන්දීය මධ්‍යම රජය ජනාධිපතිතුමාට උපරීම ආරක්ෂාව සලසා තිබෙනවා. ඔය ගිනිතබා ගන්නා අය පිටුපස ඉන්නේ එල්ටීටීඊයයි. එයයි ඇත්ත. ඒ නිසා එවැනි ක්‍රියා එල්ටීටීඊයේ උවමනාවට සිදු වෙන්නේ. ඒ වගේම එවැනි විරෝධතාවයන් රාජ්‍යතාන්ත්‍රික සබඳතා මත ඉන්දීය රජය දැඩි ලෙස ප්‍රතික්ෂේප කොට තිබෙනවා.ලබන වසරේ පැවැත්වෙන උතුරු පළාත් සභා මැතිවරණයට රජයේ සූදානම කෙබඳු ද?ලබන වසරේ මුල දී බොහෝ විට උතුරු පළාත් මැතිවරණය පැවැත්වේවි. පක්ෂයක් හැටියට අපි ඕනෑම මැතිවරණයකට සූදානම්. අපිට ඒක උතුර ද, නැඟෙනහිර ද, දකුණ ද කියලා ප්‍රශ්නයක් නැහැ.ආණ්ඩුවේ ඇතැම් දේශපාලකයන්ගේ ක්‍රියාකාරකම් නිසා ආණ්ඩුවට හානි සිදු වෙනවා නේද?ඇත්තටම හානි සිදුවෙන අවස්ථා තිබෙනවා. එය ආණ්ඩුවේ සිටින මැති ඇමැතිවරු දැන ගත යුතුයි.කෙනෙක්ගේ හැසිරීම ජනාධිපතිතුමාට රජයට බලපානවානම් තමන් කටයුතු කරන හැටි තේරුම් ගත යුතුයි. ඒ නිසා ආණ්ඩුවේ සිටින සෑම මට්ටමකම මන්ත්‍රීවරුන්ගේ හැසිරීම රජයට වාසි සහගත ලෙස හෝ අවාසි සහගත ලෙස බලපෑ හැකියි.ඒ නිසා වැරැදි තිබෙන දේශපාලනඥයින් ඒවා හදාගත යුතුයි. නැතිනම් මැතිවරණයක් වෙලාවට එය රජයට බලපෑ හැකියි.සංවාදය – චන්දන බණ්ඩාරසේයාරුව - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ab1209232</link>
    <topic>උතුරු නැඟෙනහිර වෙන්ව පැවතිය යුතු බව තීරණය කළ ඡන්ද ප්‍රතිඵලයක්</topic>
    <author>සංවාදයසරත් පෙරේරා</author>
    <content>නැඟෙනහිර රජයේ බලය පිහිටුවීමට හැකිවීම අනුව නැෙඟනහිර උතුරට එක්කිරීමේ සංකල්පය තවදුරටත් ප්‍රතික්ෂේප කරන අතරම මේ ඡන්දයෙන් රජය ලැබූ මහජන කැමැත්ත අනුව රජය වෙනස් කිරීමට කෙරෙන බටහිර කුමන්ත්‍රණයන් ද පරාජය කර ඇතැයි ජ්‍යෙෂ්ඨ අධිනීතිඥ ගෝමින් දයාසිරි මහතා පවසයි.නමුත් මෙහිදී සුළු ජාතීන් සම්බන්ධ දුක් ගැනවිලිවලට කන්දීම හා එහි සංවර්ධන කටයුතු ශීඝ්‍රව සිදු නොවන්නේ නම් රජයේ පදනම දියාරු වී යාමට ද ඉඩ ඇති බවට අනතුරු හඟවා ඇතැයි දයාසිරි මහතා කීය.සිළුමිණ සමඟ සම්මුඛ සාකච්ඡාවකට එක්වෙමින් ගෝමින් දයාසිරි මහතා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට දයාසිරි මහතා දුන් පිළිතුරු මෙසේය.ඒකීය ශ්‍රී ලංකාවක් පිළිබඳ බලාපොරොත්තුව වෙනුවෙන් දීර්ඝකාලීනව කැපවූ නීති විසාරදයකු ලෙස නැෙඟනහිර පළාතෙත් රජයේ පාලනයක් පිහිටුවීමට හැකිවීම ඔබ දකින්නේ කොහොමද?මෙම මැතිවරණයේ දී සිදුවුණේ සිංහල බහුතරයක් ඇති පළාත් දෙකකත් සිංහල, දෙමළ, මුස්ලිම් සමානව සිටින නැෙඟනහිර පළාතෙත් ජයග්‍රහණය රජයට ලබා ගැනීමට හැකිවීමයි.ගිය වතාවටත් වැඩි පරතරයකින් රජය උතුරු මැද, සබරගමුව දිනාගත්තා. මෙවර දෙමළ සන්ධානය, මුස්ලිම් කොන්ග්‍රසය හා එ.ජා.ප.ය රජය සමඟ තරග කර නැෙඟනහිර බලය ලබා ගැනීමට උත්සාහ කළත් අවසානයේ එහි බලයත් රජය සතුවුණා. අපට නැෙඟනහිර පළාත ජනවාර්ගික කෞතුකාගාරයක් ලෙසයි සලකන්න පුළුවන්. මක්නිසාද මෙහි සිංහල, දෙමළ, මුස්ලිම් වැසියන් සම සමව ඡන්දදායකයන් ලෙස සිටින නිසයි.මේ ප්‍රදේශ තුනම ජයග්‍රහණය කිරීමෙන් අද ජාතික දේශපාලන පක්ෂයක් ලෙස එක්සත් ජනතා නිදහස් සන්ධානය තහවුරු වෙමින් සිටිනවා. එවැනි ස්ථාවරයක් එ.ජා.ප.යට මෙයට පෙර තිබුණත් ඔවුන්ගේ බලය සුළු ජාතීන් අතරත් හීනවෙමින් පවතින බව මේ ඡන්දයෙන් දක්නට ලැබුණා. නැෙඟනහිර මුස්ලිම් ඡන්ද හා දෙමළ ඡන්ද විශාල ප්‍රමාණයක් එ.ජා.ප.යට අහිමිවීම ඔවුන් ජාතික පක්ෂයක් ලෙස සිටීමේ ස්ථාවරයෙන් බොහෝ දුරට දුර්වලවීමත් පෙන්නුම් කරනවා.නමුත් නැෙඟනහිර ඡන්ද ප්‍රතිඵලය ගත් විට වාර්ගික පදනම යටතේ ජනතාව ඡන්දය දෙන බව මනාව දිස්වේ. එනමුත් නැෙඟනහිර මැතිවරණයේ දී රජයත් එ.ජා.පයත් සියලුම වාර්ගික කොටස්වලින් ඡන්දය ලබා ගැනීමේ හැකියාවක් දක්වා තිබෙන බවත් කිව යුතුයි.මේක ඒකීය ලංකාවක් පිළිබඳව බලාපොරොත්තු ස්ථිර කිරීමක්.දෙමළ සන්ධානය දිගටම කිව්වේ නැෙඟනහිර උතුරට එකතු කරන්න ඕන කියල නේද?දැන් දෙමළ සන්ධානයේ උතුරු නැෙඟනහිර ඒකාබද්ධ කිරීමේ වුවමනාව මේ ඡන්ද ප්‍රතිඵලයෙන් සම්පූර්ණයෙන්ම ප්‍රතික්ෂේප කර ඇත්තේ ඔවුන්ට වඩා විශාල ඡන්ද සංඛ්‍යාවක් රජය, මුස්ලිම් කොංග්‍රසය, එ.ජා.පය හා ජාතික නිදහස් පෙරමුණ ලබාගැනීම නිසයි. මෙයින් වැටහෙන්නේ ඔවුන්ගේ බළකොටුව වන උතුර සමඟ ඒකාබද්ධ කිරීමේ වුවමනාවක් නැෙඟනහිර ජනතාව තුළ කොහෙත්ම නොමැති බවයි. මෙහිදී සමහර ආසනවල තරගය තිබුණේ දෙමළ සන්ධානය හා මුස්ලිම් කොන්ග්‍රසය අතරයි. මුස්ලිම් කොන්ග්‍රසය අවසානයේ දෙමළ සන්ධානය සමඟ එකතු නොවී රජයේ පාර්ශවකරුවකු බවට පත්වී ඇත. ඒ නිසා උතුරු නැෙඟනහිර ඒකාබද්ධ කිරීමේ 13 වැනි සංශෝධනයේ සංකල්පය මෙම ඡන්ද ප්‍රතිඵලයෙන් ජනතාව විසින්ම සම්පූර්ණයෙන් බිඳ දමා ඇත.විශේෂිත කරුණක් වන්නේ එල්.ටී.ටී.ඊ. යේ අතකොලුවක් සේ සිටි දෙමළ සන්ධානය බහුතරයක් දෙමළ ජනතාවක් සිටින නැෙඟනහිරින් වුවද බලය ඇල්ලීමට අසමත්වීමයි. ඔවුන්ට ලැබී ඇත්තේ දෙමළ වාර්ගික ඡන්දයක් පමණි. මෙම ප්‍රතිඵලය අනුව රජයට විරුද්ධවාදී දෙමළ ඩයස් පෝරාව හා මානව හිමිකම් ගැන කතාකරන කල්ලිවලට හොඳ පාඩමක් දී ඇත. මෙමඟින් සුළු ජාතීන්ට රජය කෙරෙහි යම්කිසි විශ්වාසයක් ඇති බව පෙනේ. නමුත් බහුතරයක් සුළු ජාතීන් රජයට විරුද්ධව ඡන්දය දීමෙන් ඔවුන්ගේ දුක්ගැනවිලිවලට කන්දීම හා සංවර්ධන කටයුතු ශීඝ්‍රව සිදු නොවන්නේ නම් රජයේ පදනම දියාරු වී යාමට ද ඉඩ ඇති බව කිව යුතුය. ඒ වගේම රජයට දෙමළ ජනතාව හා මුස්ලිම් ජනතාව ද ඡන්දය දීමෙන් සංඥා කෙරෙනුයේ ඔවුන් ප්‍රධාන ප්‍රජාතන්ත්‍රවාදී ප්‍රවාහයට ඇතුළත් වීමට කැමැති බවය. දෙමළ සන්ධානය කවදාවත් සියලු ජාතීන් අතර සබඳතාවට කැමැති නොවේ.ඔවුන් දකුණු ඉන්දියාවේ බෙදුම්වාදී දේශපාලනඥයනට සහාය දක්වමින් සිටින්නේ ද කොටි හිතවාදීන් හා කොටි දෙමළ ඩයස් පෝරාව කරන උසිගැන්වීම් අනුව බව පෙනී යයි.බටහිර කුමන්ත්‍රණවලට මේ ඡන්ද ප්‍රතිඵලය කෙසේ බලපායිද?මෙම ඡන්දය පැවැත්වෙන අවස්ථාවේ මේ රටේ පොදු රාජ්‍ය මණ්ඩල සමුළුවට ආ රාජ්‍ය නියෝජිතයන් ද හිටියා. රාජ්‍ය බලය යෙදවීම ගැන චෝදනා නැගුණත් අවසාන ප්‍රතිඵලය අනුව එය තවදුරටත් ජනතාව රජය සමඟ බව ප්‍රකාශ කිරීමක් වෙනවා. මෙම ප්‍රතිඵලය උඩ රජයට සුළු ජාතීන්ගේ ප්‍රණාමයක් නැති බව ඔප්පු කළ නොහැකියි. තවද මෙය උතුරු නැෙඟනහිර වෙනම පැවැතිය යුතු බව අනුමත කරන තීරණයක්.රජයක් වෙනස් කිරීමට අදහසක් බටහිර ලෝකයට ඇත්නම් මෙම ප්‍රතිඵලය අනුව එය ඉවත්කර ගැනීමට ඔවුන්ට සිදුවේ. රජය 2008 ලැබූ ඡන්ද ප්‍රතිශතය වැඩි ගණනක් මෙවර ලබාගත්තේය.එමනිසා මෙම ප්‍රතිඵලයෙන් පෙඩරල් වාදය ප්‍රතික්ෂේප කර ප්‍රජාතන්ත්‍රවාදය ඉදිරියට ගෙන යාමට ශක්තිය ලබාදී තිබේ.එසේ විස්තර කළ හැක්කේ නැෙඟනහිර ඡන්ද ප්‍රතිඵලය විග්‍රහ කිරීමෙනි. සිංහල දෙමළ මුස්ලිම් ඡන්දවලින් කෙළින්ම නැෙඟනහිර පළාත ඒකීය රටක් පිළිබඳ විශ්වාසය පළ කර ඇත. විශේෂයෙන් මඩකළපුව ප්‍රදේශයෙන් ලැබුණ දෙමළ ඡන්ද අනුව එකී වාර්ගික කොටස් ද දෙමළ ජාතික සන්ධානයෙන් පිටතට පැමිණ ඔවුන්ට විරුද්ධව රජයට ඡන්දය දුන් බව සඳහන් කළ හැකිය.මෙම ඡන්දයේ දී ආණ්ඩුවේ බලාපොරොත්තුව වූවේ ආණ්ඩුවට බර පළාත් සභා දෙකක් තෝරාගෙන මුල් වටයේදීම රජයේ ජයග්‍රහණය ලබාගෙන එම පණිවුඩය මත තම ඡන්ද ව්‍යාපාරය ඉදිරියට ගෙනයාමෙන් ජනාධිපතිවරණ ඡයග්‍රහණයක් සඳහා සමීක්ෂණයක් ලෙස යොදා ගැනීමයි. එය සාර්ථක වී ඇති බව කිව යුතුයි.උතුරේ ඡන්දයත් ඉදිරි වසරේ පැවැත්වීමට සිදුවෙනවා..?උතුරේ ඡන්දය 2013 ස්ථිරව පැවැත්වීමට සිදුවේ. මෙහිදී විශේෂයෙන් බලපාන්නේ රජය කෙතරම් දුරට දෙමළ ජනතාවගේ දුක්ගැනවිලිවලට සාධාරණ පිළිතුරු ලබා දුන්නා ද යන්නය. එවැනි සාර්ථක ක්‍රියාදාමයක් ඉටු කරන්නේ නම් දෙමළ ජනතාව වාර්ගික දේශපාලනයෙන් ඉවත් වී ජාතික දේශපාලනයට ඇදගැනීමට හැකිය. මේ රටේ වාර්ගික ප්‍රශ්නය සම්පූර්ණයෙන්ම නිම කළ හැක්කේ උතුරු නැෙඟනහිර ඇතුළත් මුළු ශ්‍රී ලංකා භූමි භාගයේම ජාතික දේශපාලන පක්ෂ එක්සත් ජනතා නිදහස් සන්ධානයත් එ.ජා.ප.යත් වාමාංශික පක්ෂ හා ජ.වි.පෙ.ත් සෑම පළාත් සභාවකින්ම හැම ආසනයකින්ම ඡන්ද ලබා ගැනීමට හැකිවීමෙන්ය. මන්ත්‍රී ආසන 38 දක්වා ගිය ජ.වි.පෙ. අනිත් වාමාංශික පක්ෂ මෙන් ඡන්දයට ඉදිරිපත් කරන නාම පුවරුවක් බවට වැටීම අවාසනාවන්ත කරුණක් බවද කිව යුතුය. විශේෂෂයෙන් ත්‍රිකුණාමලයේදී ඔවුන්ට ලබාගත නොහැකි වූ ඡන්ද ඔවුන්ගෙන් කැඩී ගිය කණ්ඩායමක් ලබාගැනීම සිංහල ඡන්ද දායකයන් අතර ද ඔවුන්ගේ පිරිහීම පෙන්වයි.මේ ඡන්ද ප්‍රතිඵලය සමස්තයක් ලෙස ඔබ දකින්නේ කොහොමද?මේ ඡන්දය ජනතාව රජය කෙරෙහි ඇති විශ්වාසය හෙළි කිරීමකට වඩා විපක්ෂය කෙරෙහි ඇති ඔවුන්ගේ අවිශ්වාසය පිළිබිඹු කිරීමක් ලෙසයි මා දකින්නේ. මෙය රජයටත් යුද්ධය දිනූ යුද වීරයන්ටත් කරන ලද සැලකීමකි. මෙහිදී විපක්ෂය ගෙන යන රටේ හතුරු බලවේග සමඟ එක්වීමේ ක්‍රියාදාමය ජනතාව ප්‍රතික්ෂේප කර ඇත. එමනිසා රජයට ඇති අප්‍රමාණ චෝදනා හා අඩුපාඩුකම් සියල්ලම අමතක කර යුද්ධයෙන් ලබාගත් සාමයට විපක්ෂය හරස් කපන නිසා ඔවුන් මොනතරම් දුෂ්කරතා මධ්‍යයේ වුවද විපක්ෂය සමඟ ගමන් නොකර පෞද්ගලිකව ජනාධිපතිවරයා කෙරේ විශ්වාසය තබා ඇත.ඒ නිසා දුර්වලකම් තිබ්බත් තවමත් ජනතාව රජයට ඡන්දය දෙන බව පිළිගැනීමට සිදුවේ.අනෙක් පළාත්වලත් ජනාධිපතිවරයාට මෙලෙස පහසු ජයක් ලබාගත හැකිවනු ඇත. යම් හෙයකින් එය වැළැක්වීමක් සිදුවුවහොත් එය කළ හැක්කේ විපක්ෂයට නොව රජයේ අදූරදර්ශී ක්‍රියාමාර්ගවලින්ම පමණි.සංවාදයසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ab1209233</link>
    <topic>බතින් බුලතින් සපිරුණු සුපිරි ගම්මාන බිහි කිරීම දිවි නැඟුම සංවර්ධන දෙපාර්තමේන්තුවේ අරමුණයි</topic>
    <author>සංවාද සටහන සුභද්‍රා දේශපි‍්‍රය</author>
    <content>පසුගිය දශක කිහිපයේ ශ්‍රී ලංකාවාසී ජනතාවගේ සමාජ, ආර්ථික, සංස්කෘතික ව්‍යුහයේ විශාල පරිවර්තනයත් සමඟ දෛනික ආහාර පරිභෝජන රටාවේ ද විශාල වෙනස්කම් රාශියක් සිදුවිය. අතීතයේ තුන් වේලටම බත් සපයා ගත් ස්වයං පෝෂිත ආහාර රටාවකට උරුමකම් කියු ශ්‍රී ලාංකීය ජනතාව විදේශ රටවලින් එන කෘත්‍රිම ආහාරවලට හුරු පුරුදු වූහ.අතීතයේ මෙරට ජනතාව බත බුලතින් සරු කළ කෘෂි කර්මාන්තය යළි නඟා සිටුවීමටත් ඉදිරියේ දී ඇතිවන ආහාර අර්බුදය සඳහා දැන් සිටම සූදානම් විය යුතුය. ලාංකේය ජනතාවට කෘෂි කර්මාන්තය නුහුරු කර්මාන්තයක් නොවේ. ඕනෑම රටක ජනතාව ඔවුනට අවශ්‍ය ආහාර ඔවුන් විසින් ම නිපදවා ගන්නේ නම් ඕනෑම අභියෝගයකට මුහුණ දීමට හැකි වනු ඇත. මහින්ද චින්තන ඉදිරි දැක්ම තුළින් ගෘහ ආර්ථික ඒකක දස ලක්ෂයක් ඇති කිරීමේ ජාතික වැඩ සටහන මෙරට ක්‍රියාත්මක කිරීමට ජනාධිපතිතුමා කටයුතු කර ඇත. කෘෂිකාර්මික විප්ලවයේදීත් පළමු කාර්යය විය යුත්තේ භූමියට පෙර ජනතාවගේ සිත් තුළ ආකල්පමය වෙනසක් සැකසීමයි. ජීවනෝපාය සහ සමාජ සංවර්ධනය මඟින් 2016 වන විට සම්පත් පිරුණු සමෘද්ධිමත් ගමක් නිර්මාණය කිරීම එතුමාගේ මූලික අභිප්‍රාය විය.තමාට හැකි පමණින් මේ සඳහා කුමන හෝ නිෂ්පාදන කාර්යයකට දායක කරගැනීම තුළින් බලාපොරොත්තු ඉලක්ක සපුරා ගත හැකි වනු ඇත.සම්පත් පිරුණු සමෘද්ධිමත් ගම නිර්මාණය කිරීමේ ජනාධිපතිතුමාගේ අභිප්‍රාය සාර්ථක කරමින් නිරෝගී සහ ආර්ථික වශයෙන් සවිබල ගැන්වූ පවුල් සිටින සුපිරි ගමක් බිහි වනු දැකීම රජයේ අරමුණයි. රටම ආවරණය වන පරිදි දිවයින පුරා එකවර මෙවැනි ජාතික වැඩ සටහනක් ක්‍රියාවට නැංවීම අපහසු කාර්යයකි.සම්පත් පිරුණු සමෘද්ධිමත් ගම නිර්මාණය කිරීමේ ජනාධිපතිතුමාගේ අභිප්‍රාය සාර්ථක කරමින් නිරෝගී සහ ආර්ථික වශයෙන් සවිබල ගැන්වූ පවුල් සිටින සුපිරි ගමක් බිහි වනු දැකීම රජයේ අරමුණයි. රටම ආවරණය වන පරිදි දිවයින පුරා එකවර මෙවැනි ජාතික වැඩ සටහනක් ක්‍රියාවට නැංවීම අපහසු කාර්යයකි. මෙම අර්බුදය ජය ගනිමින් ස්වයං පෝෂිත ජාතියක් දැයට උරුම කරලීමේ භාරදූර කාර්යය වෙනුවෙන් පෙරමුණ ගැනීමට ආර්ථික සංවර්ධන අමාත්‍ය බැසිල් රාජපක්ෂ මහතා පෙරමුණ ගෙන කටයුතු කරයි.මහින්ද චින්තන ඉදිරි දැක්ම අනුව ගෘහ ආර්ථික ඒකක දස ලක්ෂය බිහිකිරීමේ කාර්යයේ මූලික කටයුතු මේ වන විට ආරම්භ වී ඇත. එය දිවයිනේ සියලු ගම්මාන ආවරණය වන පරිදි ගෙවතු සත්ත්ව පාලනය හා ගෘහ කර්මාන්ත යන අංශයන්ගෙන් සමන්විත ශක්තිමත් ආර්ථික ඒකක දස ලක්ෂයක් වනු ඇත.‘මෙම දිවි නැඟුම’ යටතේ ජනතාවගේ ආර්ථික ශක්තිය මෙන්ම පෝෂණ දැනුම හා ආහාර පිළිබඳ ඇති මිථ්‍යා මත ද තුරන් කිරීම අරමුණ වේ. ගෘහස්ථ ආර්ථික ඒකක දස ලක්ෂය වැඩ සටහනේ “දිවි නැඟුම” වැඩ සටහන ක්‍රියාවට නැංවීම සඳහා පනස් දහසකට අධික රාජ්‍ය නිලධාරීන් බලකායක් තෝරාගෙන ඇත. ඒ සඳහා ග්‍රාම නිලධාරීන්, සමෘද්ධි සංවර්ධන නිලධාරීන්, කෘෂිකර්ම පර්යේෂණ හා නිෂ්පාදන සහකාර, පවුල් සෞඛ්‍ය සේවා නිලධාරීන් ගම් මට්ටමින් මෙම වැඩපිළිවෙළ ක්‍රියාවට නැංවීමට දායකත්වය සපයති.ප්‍රාදේශීය ලේකම් කොට්ඨාස මට්ටමින් අදාළ සහකාර ප්‍රාදේශීය ලේකම්වරයා මෙහි අධීක්ෂණ කටයුතු සිදු කරනු ලබයි. මෙම ජාතික වැඩසටහනේ දිස්ත්‍රික්, පළාත් හා ජාතික මට්ටමේ ප්‍රගති සමාලෝචනයක් ද සිදු කෙරේ. එක් පවුල් ඒකකයක් තුළ මෙම වැඩ සටහන වසර තුනක් ක්‍රියාත්මක කෙරේ.දිළිඳුකම පිටුදැකීමේ මෙම දීර්ඝ කාලීන වැඩපිළිවෙළ ක්‍රියාවට නැංවීමේ දී ශ්‍රී ලංකා සමෘද්ධි අධිකාරියත්, ශ්‍රී ලංකා දක්ෂිණ අධිවේගී සංවර්ධන අධිකාරියත්, ශ්‍රී ලංකා උඩරට සංවර්ධන අධිකාරියත්, සමෘද්ධි අධිකාරි ජනරාල් කාර්යාලයත් පිහිටුවනු ලබන අතර මේ අධිකාරිවල සේවය කරන ලද සියලුම සේවක සංඛ්‍යාව 26000 පමණ වන අතර ආර්ථික සංවර්ධන අමාත්‍යාංශය යටතේ දිවි නැඟුම දෙපාර්තමේන්තුව පිහිටුවීමෙන් අනතුරුව මේ විසිහයදහසකට අධික වූ සේවකයන්ට රජයේ සේවකයන්ට හිමි විශ්‍රාම වැටුප ඇතුළු සියලු වරප්‍රසාද හිමි වනු ඇත. දුප්පතුන් සඳහා ම ප්‍රථමවරට පිහිටුවීමට යන මෙම දිළිඳුකම පිටුදැකීමේ දිවිනැඟුම දෙපාර්තමේන්තුව මඟින් දිළිඳුකම තුරන් කරමින් සමාජ සාධාරණත්වයක් සහතික කරනු ලබන සමාජයක් බිහි කිරීමට අවශ්‍ය විය හැකි සංවර්ධන කටයුතු රැසක් ක්‍රියාත්මක කිරීමට නියමිතය.පුද්ගල, පවුල් සහ කණ්ඩායම් කේන්ද්‍ර කරගත් ජීවනෝපාය ආර්ථික සංවර්ධන ක්‍රියාකාරකම් ප්‍රවර්ධනය ආහාර සුරක්ෂිත භාවය, ජාතික සංවර්ධනය වේගවත් කිරීම සඳහා ජනතාව ඒකරාශි කරගැනීම, මෙන්ම ජනතාව සවිබල ගැන්වීම ජීවනෝපාය සංවර්ධනය, ක්ෂුද්‍ර මූල්‍ය පහසුකම් සැපැයීම, භෞතික හා සමාජ යටිතල පහසුකම් සංවර්ධනය, මානව ප්‍රාග්ධනය සංවර්ධනය කිරීම සමාජ ආරක්ෂණයන් ජාලයක් නිර්මාණය කිරීම යන අංශ කෙරෙහි විශේෂ අවධානය යොමුකර ඇත.මේ යටතේ ප්‍රජා මූල සංවිධාන ස්ථාපිත කිරීමට ද පියවර ගෙන ඇත. සමෘද්ධි බැංකුව ප්‍රජා මූල බැංකුව බවට පත්කෙරෙන අතර ජනතාව නිෂ්පාදන කරනු ලබන භාණ්ඩ මිලදී ගැනීමේ, ප්‍රවාහනය කිරීම, ණය පහසුකම් ලබාදීම, මේ නව වැඩපිළිවෙළ යටතේ ක්‍රියාත්මක කෙරෙයි.“දිවි නැඟුම දෙපාර්තමේන්තුව පිහිටුවීමේ ඇතිවන පහසුකම් රැසකි. ප්‍රජා මූල්‍ය සංවිධාන සඳහා අවශ්‍ය පහසුකම් සැපැයීම, දිවිනැඟුම ප්‍රජා මූල්‍ය බැංකු පිහිටුවා ක්ෂුද්‍ර මූල්‍ය කටයුතු සඳහා නීතිමය පසුබිම සැකසීමත්, දිවිනැඟුම සංවර්ධන දෙපාර්තමේන්තුවට සියලු සේවකයන් අන්තර්ග්‍රහණය කිරීම යන මෙම ප්‍රධාන කාරණා තුන යටතේ ඉලක්ක රැසක් ඉටුකිරීමට අපේක්ෂිතය. ආර්ථික සංවර්ධන ක්‍රියාවලිය ප්‍රවර්ධනය කිරීමෙහිලා සහ දිළිඳුකම තුරන් කිරීමේ සහ සමාජ සාධාරණත්වය සහතික කිරීම සඳහා පුද්ගල පවුල සහ කණ්ඩායම් කේන්ද්‍ර කරගත් ජීවනෝපාය සංවර්ධන ක්‍රියාකාරකම් වැඩිදියුණු කිරීම මෙහි ප්‍රධාන අරමුණු අතර වෙයි.දිළිඳුකම පිටුදැකීමේ අරමුණ පෙරදැරි කොටගෙන දිළිඳු ජනතාව වෙනුවෙන්ම පිහිටුවීමට නියමිත දිවිනැඟුම සංවර්ධන දෙපාර්තමේන්තුව කඩිනමින් පාර්ලිමේන්තු පනතකින් සම්මත කරගැනීමට පියවර ගෙන ඇති අතර සමෘද්ධි අධිකාරිය, දක්ෂිණ සංවර්ධන අධිකාරිය, උඩරට සංවර්ධන අධිකාරිය, ඒකාබද්ධ කරමින් පිහිටුවීමට නියමිතය.ඒ සඳහා මූලික වශයෙන් ඉහත සඳහන් ආයතනවල පළාත් සභාවලට යම් යම් විෂයයන් පැවැරි ඇති නිසා ආණ්ඩුක්‍රම ව්‍යවස්ථාවේ 121 වැනි වගන්තියට අනුව පළාත් සභා විෂයන් ඇත්නම් එයට පළාත් සභාවේ අනුමැතිය ලබාගැනීම සිදුකළ යුතු නිසා මේ වන විට පළාත් සභාවන්හි අනුමැතිය ලබාගැනීමට මූලික පියවර ගෙන ඇත. එසේ නොවන්නේ නම් එය පාර්ලිමේන්තුවේ සම්මත නීතියක් බවට පත් නොවන හෙයින් අප එම අනුමැතිය ලද වහාම මේ දෙපාර්තමේන්තුව පිහිටුවීමේ කටයුතු සම්පූර්ණ වනු ඇත.මෙමඟින් ශ්‍රී ලංකා සමෘද්ධි අධිකාරියේ නිලධාරීන්ට විශ්‍රාම වැටුපක් ලැබෙන අතර සුදුසුකම් සපුරා ඇති ඍධ් ශ්‍රේණියේ සමෘද්ධි කළමනාකරුවන්ට ඍ ශ්‍රේණිය ලබාදීමත්ධ්ධ් සමෘද්ධි සංවර්ධන නිලධාරීන්ධ් ශ්‍රේණියට උසස් කිරීමක් ඉදිරි මස තුළ සියලු පත්වීම් ලිපි නිකුත් කිරීමටත්, කටයුතු කරනු ඇත. උපාධිධාරී සමෘද්ධි නිලධාරීන්ට සමෘද්ධි කළමනාකාර පත්වීම් ලබාදීමත් පරිගණක පුහුණුව, බැංකු සංගම් පරිගණක ගත කිරීම්, සේවක දිරි දීමනා, සතිඅන්ත දීමනා, ආයෝජන පොලී අනුපාතය නිශ්චිත සීමාවන් දක්වා අඩු කිරීමත් යන වරප්‍රසාද හිමි වනු ඇත.දිළිඳු ජනතාවගේ ජීවන තත්ත්වය නඟා සිටුවීමටත් ගමට අවශ්‍ය සියලුම දෑ ගම තුළින් නිෂ්පාදනය කරගැනීමට මෙහිදී අවධානය යොමුකර ඇති අතර සෑම කෙනකුටම අවශ්‍ය පෝෂණය නොඅඩුව ලබාගැනීමටත් ජීවන තත්ත්වය ඉහළ නැංවීමත් නිරෝගීමත් ජාතියක් රටට බිහි කිරීමටත් මින් බලාපොරොත්තු වේ. ආර්ථික සංවර්ධන අමාත්‍යාංශය ක්‍රියාවට නංවන මෙම වැඩපිළිවෙළින් නිරෝගි පරිසර හිතකාමී සමෘද්ධිමත් ජාතියක් බිහි කිරීම ද අපේක්ෂිතය.අතීතයේ පෙරදිග ධාන්‍යාගාරය බවට පත්වූ ශ්‍රී ලංකාව දිළිඳුකමෙන් තුරන් වූ පෙර තිබු සශ්‍රීකත්වය, ශ්‍රී විභූතිය ඇතිකර රට ස්වයං පෝෂිත කිරීමේ වැඩපිළිවෙළ ශක්තිමත් කිරීමට සියලු දෙනාගේ සහාය පතන අතර ශ්‍රී ලංකාව ආසියාවේ ආශ්චර්යය බවට පත්කර ගැනීමේ සිහිනය මෙමඟින් සැබෑවක් බවට පත්කර ගැනීමට ද හැකි වනු ඇත.සංවාද සටහන සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ab1209234</link>
    <topic>අලුත් බස් 3000 ගේන්නේ ජනතාවගේ ප්‍රවාහන ප්‍රශ්න විසඳන්නයි</topic>
    <author>සාකච්ඡා කළේ තාරක වික්‍රමසේකර</author>
    <content>මෙරට ප්‍රවාහන ක්‍ෂේත්‍රය වැඩිදියුණු කිරීමට විවිධ වූ යෝජනා ඉදිරිපත් කෙරිණි. ඇතැම් යෝජනා හමස් පෙට්ටියට ගියේය. එහෙත් වත්මන් රජය මඟී ජනතාවගේ පොදු ප්‍රවාහන සේවාව වැඩි දියුණු කිරීමටත් කාර්යක්ෂම කිරීමටත් කටයුතුª යොදා ඇත. එහිදී මෙරට ලංගම බස් සේවාව ඉහළම මට්ටමකට නැංවීම සඳහා චීනයෙන් බස් රථ 3000ක් ගෙන්වීමට පියවර ගෙන ඇත. එහෙත් ඊට එදිරිව පෞද්ගලික බස් සංගම් විවිධ ගෝරනාඩු පටන්ගෙන ඇත. ඒ සම්බන්ධයෙන් මෙන්ම මෙරට බස් රථ සේවාව සම්බන්ධයෙන් ප්‍රවාහන නියෝජ්‍ය ඇමැති රෝහණ දිසානායක මහතා සමඟ කළ සාකච්ඡාවකි මේ.ලංගමට නව බස්රථ 3000ක් චීනයෙන් ආනයනයට සැලසුම් කර තිබෙනවා. බස් රථ ආනයනයෙන් පමණක් පොදු ප්‍රවාහන සේවාව දියුණු කළ හැකි යැයි ඔබ සිතනවාද?දැනට අප සතුව බස් රථ 5200ක පමණ ප්‍රමාණයක් තිබෙන්නේ. එයින් 3000කට වඩා බස් රථ සංඛ්‍යාවක් වසර 10කට වඩා පැරැණියි. සාමාන්‍යයෙන් බස් රථයක් කිලෝමීටර් ලක්ෂ 5ක් දුවන කොට එහි වටිනාකම, කාර්යක්ෂමතාව 0%ක් වනවා. අපේ දුවන බස්වලින් වැඩි ප්‍රමාණයක් කිලෝමීටර් ලක්ෂ 10ක් 15ක් පමණ දුවපු ඒවා. එවන් බස් රථවලින් හොඳ මඟී සේවාවක් සපයන්න බැහැ. විශේෂයෙන්ම එය මඟී ආරක්ෂාවටත් තර්ජනයක්. අනතුරුවලට ලක්වීම වගේම පරිසර දූෂණයත් ඇතිවනවා.එම නිසයි නව බස් රථ ආනයනයෙන් ලංගම ශක්තිමත් කළ යුත්තේ. කලට වේලාවට බස් රථ ධාවනය කළ හැක්කේ බස්රථ ඇණිය ශක්තිමත්ව නියමිත සංඛ්‍යාව තිබුණොත් පමණයි.ඒත් පෞද්ගලික බස් සංගම් කියන්නෙ වෙනම කතාවක්. මේ බස් රථ ආනයනයෙන් ලංගමත්, පෞද්ගලික බස් රථ සේවයත් කඩාවැටෙන බව ඔවුන් කියනවා. එමෙන්ම බස් රථ 3000ක් ලංගමට ආනයනය කළොත් වර්ජනය කරන බවත් ඇතැම් සංගම් අනතුරු අඟවා තිබෙනවා.ඕනෑම ප්‍රකාශයක, තර්ජනයක, වර්ජනයක පදනමක් තියෙන්න ඕන. බස් රථ 3000ක් ලංගමට ආනයනය කිරීමෙන් ලංගම වැටෙන්නෙ කොහොමද? අනිත් එක මේ වන විට ලංගම සහ පෞද්ගලික බස් රථ ඒකාබද්ධ කාල සටහන් සකස් කිරීම අරඹලා තියෙන්නෙ. කාල සටහන් හදන්නෙ ලංගම 40%ක් සහ පෞද්ගලික 60%ක් ගමන් වාර අනුපාතයට. ඒ අනුව ලංගම බස් 2ක් යන විට පෞද්ගලික බස් රථ 3ක් ධාවනය වනවා. ඒ විදිහට බලනකොට දැනට ධාවනයේ තියෙන පෞද්ගලික බස් රථ 22000ක් විතර ප්‍රමාණයට ලංගම බස් රථ 13400ක් ඕන වෙනවා. දැනට තියෙන්නේ බස් 5200යි. තවත් බස් 8200ක් වත් ඕන. දැන් ගේන්නෙ බස් 3000යි. ඒ ගේන කොටත් තියෙන බස් කීයක් ඇණියෙන් ඉවත් කරන්න වෙයිද දන්නෙ නැහැ.එහෙනම් ඇයි මේ පෞද්ගලික බස්රථ හිමියන් මේ ගැන මේ තරම් බියෙන් පසුවන්නේ. වර්ජන තර්ජන ගෙන එන්නේ?මේ බිය, තේ කෝප්පයේ කිඹුලන් දැකීමක් හැටියටයි මම දකින්නේ. මඟී ප්‍රවාහනයෙන් ලංගම 23%ක් පෞද්ගලික බස් 43%ක් දායකත්වය ලබාදෙනවා. මෙහිදී ඉදිරියේදී තරගකාරිත්වයක් ඇතිවන නිසා ඔවුන් බිය වී ඇති බවක් පෙනෙන්නේ. මඟියාට ගුණාත්මක සේවාවක් කඩිනමින් ලබාදෙන සේවාව ගැන මඟියාගේ වැඩි විශ්වාසයක් තියෙනවා.ඔය කෑගහන සංගම් දන්නවා ගුණාත්මක මඟී සේවාවක් ලංගමෙන් ලැබෙන බව. ඒ වගේම පෞද්ගලික බස් රථවලින් මඟියාට ගමන් පහසුව සැලසුණත් ආරක්ෂාකාරී බව, ගුණාත්මක බව වගේම විශ්වසනීයත්වයක් නැහැ. ඒ වගේම කඩිනම් ප්‍රවාහන සේවාවක් ලබා දෙනවා නම් ඒ මාර්ග කිහිපයක විතරයි. මාධ්‍යවල ජනතා ඉල්ලීම් දිහා බලන්න. හැමතැනම තියෙන්නෙ ‘අපේ පාරේ බස් නෑ’ ‘කොට කොට යන බස්’, ‘බස් රථයට කලින් අපට පයින් යන්න පුළුවන්’ මේ වගේ විස්තර දිනපතාම දකින්න තියෙනවා. මේ තත්ත්වය උඩ ගුණාත්මක සේවාවක් මඟියාට නැහැ. ඒ තත්ත්වය මත මඟියා පෞද්ගලික බස් රථයෙන් ඈත් වෙයි කියන බය ඔය සංගම්වලට තියනෙවා. ඒකයි කෑගහන්නෙ. අනිත් එක ඕනෑම පොඩි දරුවකුට වුණත් තේරෙනව 13400ක් වෙන්න ඕන ලංගම රථ ඇණිය තවම තියන්නෙ 5200 නම් තව බස් කොච්චර ඕනද කියල. කොහොමත් ඔය වර්ජනවලට අපි බය නැහැ.ඩිපෝවල අබලි බස් ගොඩගැහිලා. සමහර බස් ඇතුළෙ උස ගස් පැළවෙලා. මේ සඳහා කිසිදු විකල්පයක් නැද්ද? අනිත් කරුණ ගර්හිත බස් රථ ලංගම වෙන්දේසි කරනවා. පෞද්ගලික අංශය ඒවා හදාගෙන දුවනවා. ඇයි ලංගමටම ඒක කරන්න බැරි?අබලි බස් ටෙන්ඩර් මඟින් ඉවත් කරගෙන යනවා. බස් සොහොන් ඩිපෝවල තියන්න ඕනැ නැහැ. අපි ගන්න පුළුවන් තරම් වැඩ අරගෙනයි බස් එක පැත්තකට දාන්නෙ. ඒ දාලත් පුළුවන් හැම අමතර කොටසක්ම ගන්නවා. ටෙන්ඩර් කැඳවලා විකිණීමත් විධිමත්ව කළ යුතුයි. රාජ්‍ය ව්‍යූහය තුළ සියල්ල කරන්න ඕන බව මතක තබා ගන්න ඕන. අනිත් කරුණ මම කලිනුත් කිව්ව අපේ හුඟක් බස් අවුරුදු 10ක් 15ක් පරණ ඒව කියලා. මඟියාට ආරක්ෂිත ප්‍රවාහනයක් අපිට ඒ තුළින් දෙන්න බැහැ. අමතර කොටස් නියම ප්‍රමිතියෙන් යොදන්න ඕන. ඩිෆරන්සල් වගේ වැදගත්ම අමතර කොටස් නිසි පරිදි ක්‍රියා කරන්න ඕන. එහෙම නැතුව යන්තම් හදල පාරට දාල අපිට මේ සේවාව කරන්න බැහැ. පෞද්ගලික අංශයෙන් ඒ බස් අරගෙන යන්තම් අටවාගෙන දුවනවා. රෑට බස් හිමියයි ගෝලයොයි අඩුපාඩු හදල උදේට ආයිත් දුවනවා. රාජ්‍ය ආයතනයකට එහෙම කරන්න බැහැ.එහෙම අනාරක්ෂිත බස්රථවලින් මඟීන් ප්‍රවාහනය තහනම් කළ යුතුයි නේද?වසරකට වරක් වාහන යෝග්‍යතාව පිළිබඳ පරීක්ෂා කරනවා. ඒ වගේම වායු විමෝචනයත් දැන් අරඹලා. ඉදිරියේදී මේ තත්ත්වය තවත් විධිමත් වේවි. එතකොට ඔය තත්ත්වයට ස්ථිර විසඳුමක් ලැබේවි.ලංගම මඟින් ගුණාත්මක සේවාවක් ලබාදෙන බව ඔබ සඳහන් කළත් අගනගරය වන කොළඹ හරහා ධාවනය වූ ලංගම බස් රථ රැසක්ම නැවතිලා. උදාහරණ ලෙස මාර්ග අංක 115, 116, 195, 167, 134, 146 සඳහන් කරන්න පුළුවන්. ඒ වගේම බොරැල්ල-කොටුව පෞද්ගලික බස් රථ වැහි වැහලා. නමුත් එක ලංගම බස් රථයක්වත් දුවන්නෙ නැහැ.ලංගම බස් සේවාව ලාබ සොයන සේවාවක් නෙමෙයි. ලංගම මඟින් සලසන සේවාව ගැන පොඩ්ඩක් හිතල බලන්න. අද පාසල් සිසුන් වාර ප්‍රවේශ පත්‍ර මිලදී ගෙන යන්නේ ලංගම බස් රථයේ. වැඩිහිටි වාර ප්‍රවේශ පත් නිකුත් කරනවා. පොලිසිය, හමුදාවට සුබසාධන සේවා සපයනවා. මේ සියල්ලම අපි කරන්න ඕන. ඒ අතරෙ ගමට යන අන්තිම රාත්‍රි බස් සේවාවත් අපි පවත්වාගෙන යනවා. කොළඹින් අනුරාධපුරට පෞද්ගලික බස් එකේ යන මඟියට මඟින් බැහැල රාජාංගනයට යන්න බස් එක අපි දෙන්න ඕන. ඒ වගේම වැඩි වශයෙන් පෞද්ගලික බස් රථ හෝ තිබෙන මාර්ගවලට බස් රථ යොදනවා වෙනුවට බස් රථ වැඩි වශයෙන් අවශ්‍ය එහෙත් බස් රථ අඩු මාර්ගවලට අප අවධානය යොමු කරනවා. මා මුලින් කීවාක් මෙන් එහිදී ලාභය නොව සේවාවටයි මුල් තැන දෙන්නේ.කොහොම වුණත් නව බස් රථ ආනයනයෙන් පස්සෙ ඔය ගොඩක් ප්‍රශ්න විසඳෙයි. සමහරු බයෙන් කෑගහන්නෙ ඒකාධිකාරය බිඳ වැටෙන නිසා වෙන්නත් පුළුවන්.ත්‍රස්තවාදයෙන් රට මුදවාගෙන වසර දෙකකටත් වැඩියි. දැන් ජනතාව බියෙන් සැකෙන් තොරව දිවා රෑ නැතිව ගමන් යනවා. ඒත් රාත්‍රි බස් රථ සේවාව ගැන සෑහීමට පත්වන්න බැහැ.දුර ගමන් රාත්‍රී බස් රථ සේවාව සැලකිය යුතු මට්ටමකට වර්ධනය වෙලා. කොළඹ නගරය වගේම අනෙක් නගරවල සිට ගම්වලට යන්න රාත්‍රී බස් සේවා අරඹමින් පවතිනවා. ඒ සඳහා පෞද්ගලික බස් රථවලත් සහාය ලබාදෙන්න වෙනවා.කොහොම වුණත් අද මඟියාට කැමැත්තෙන් හරි අකමැත්තෙන් හරි පෞද්ගලික බස් රථවල පිහිට පතන්න වෙලා. ලංගමට ඔය කියන සේවාව සපයන්න පුළුවන් වෙයිද?වරදවා වටහා ගන්න එපා. ප්‍රවාහන සේවය නංවනවා කියන්නෙ ලංගම වගේම පෞද්ගලික අංශයත් දියුණු කිරීමයි. එයයි ජනාධිපතිතුමාගේ අවශ්‍යතාවය වී තිබෙන්නේ. විශාල පිරිසක් පෞද්ගලිත බස් රථ සේවාවෙන් යැපෙනවා. එයත් දියුණු කරනවා. නමුත් ලංගම ශක්තිමත් නොකර මඟියාට හොඳ ප්‍රවාහන සේවාවක් දෙන්න බැහැ.ලංගම දියුණු කිරීමට නම් තාක්ෂණයත් එක්ක ඉදිරියට යන්න ඕන. ඒත් තාම පරණ ටිකට් ලියන පොත්වලින් ටිකට් දෙන්නෙ. මේ තත්ත්වය මත ඉදිරියට යන්න පුළුවන්ද?අපි හුඟක් ඉස්සරහට ගිහින් තියෙනව. අලුත් ටිකට් මැෂින් ගෙනැල්ලත් තියෙනව. ඉස්සරහටත් ගේනවා. ඒ විතරක් නෙමෙයි අපි මේ වන විට පෙර ගෙවුම් කාඩ් මඟින් ප්‍රවේශ පත්‍ර ලබා දීමේ නියාමන ව්‍යාපෘතියකුත් පටන් අරගෙන තියෙනවා. තව අවුරුද්දක් යනකොට අතේ සල්ලි නැතත් පෙර ගෙවුම් කාඩ් එක තියෙනවා නම් බස් එකේ යන්න පුළුවන් තත්ත්වයක් එයි. ඒ වගේම අපි බස් රථ සඳහා ජී.පී.එස්. තාක්ෂණය පාවිච්චි කරනවා. ඒකෙන් බස් රථය පිහිටා ඇති ස්ථානය, වේගය ආදී දත්ත සේරම බලාගන්න පුළුවන්. ඒ වගේම අන්තර්ජාලය හරහා (ධදතඪදඥ) දුර ගමන් සේවා බස් රථ ආසන වෙන්කරන්නත් පුළුවන්.අපි කෙටි දුර, මධ්‍ය හා දුර ධාවන වශයෙන් කාණ්ඩ තුනකින් මාර්ග සේවා වැඩි දියුණු කරනවා.කොහොම වුණත් ලංගමට සුපිරි බස් සේවාව කරන්න බැරි බවට චෝදනා තියෙනවා. දැනටමත් කොළඹ හරහා සුපිරි බස් රථ ධාවනය කරනවා නේද?අපි ඉතා හොඳින් කොළඹ හා තදාසන්න ප්‍රදේශවල ධාවනය කරන වායුසමීකරණ බස් රථ සේවාව පවත්වාගෙන යනවා. චීනයෙන් ගෙන්වන බස් රථවලින් කොටසක් එවැනි වායුසමනය කළ බස් රථයි.එවැනි බස් රථයක වටිනාකම රුපියල් කෝටියක් ඉක්මවා යනවා. ලංගමට වගේම ලංකාව වගේ රටකට එය ගැළපෙයිද?වටිනාකම කෝටිය ඉක්මවා යනවා. සමහර විට ලක්ෂ 110ක් විතර වෙනවා. ඒක ඇත්ත. ඒත් අධිවේගී මාර්ගයේ ධාවනය වන්නේ ඒ බස් රථ. ඉදිරියේදී කොළඹ – කටුනායක, කොළඹ පිටත වට රවුම් මාර්ගය ඇතුළු අධිවේගී මාර්ගවල ධාවනයට බස් රථ අවශ්‍යයි. අනෙක් කරුණ අපට එවැනි බස් සේවා සඳහා විශාල මඟී ඉල්ලුමක් තියෙනවා. එක් එක් මඟියාට ගැළපෙන විදිහටයි බස් රථ සේවාව ලබා දිය යුත්තේ. චීනයෙන් ගේන බස්රථවල සුඛෝපභෝගී, අර්ධ සුඛෝපභෝගී බස්රථ ප්‍රමාණයකුත් අඩංගු කර තිබෙන්නේ ඒ නිසයි.බස් 3000ක් ගන්න අධික වියදමක් යනවා නේද?චීනය, ඉන්දියාව වගේම අපිට බොහොම හිතවත් මිත්‍රශීලී රටක්. රාජ්‍යතාන්ත්‍රික සබඳතා එක්ක අපට හොඳ සහනයක් ලැබේවි. අප ගනුදෙනු කරන්නේ රජය එක්ක මිස සමාගම් එක්ක නෙවෙයි.ජනාධිපතිතුමාගේ ඉලක්කය වෙලා තියෙන්නේ මඟියාගේ සුව පහසුව සැලසීමයි. එයින් රට සංවර්ධනය කරන්නයි. ප්‍රවාහනය නිසි පරිදි සැලසුම් නොකර රටක් සංවර්ධනය කරන්න බැරි බව එතුමා වගේම ප්‍රවාහන ඇමැතිවරයාත් මාත් හොඳින් අවබෝධ කරගෙනයි ඉන්නෙ.සාකච්ඡා කළේ තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ab1209235</link>
    <topic>මම ආණ්ඩුවට යන්නෙත් නැහැ අලුත් පක්ෂයක් පිහිටුවන්නෙත් නැහැ</topic>
    <author>සාකච්ඡා කළේසරත් පෙරේරා</author>
    <content>එජාප පාර්ලිමේන්තු මන්ත්‍රි2014 මැතිවරණයක් පැවැත්වෙන්නේ නම් එය ජාතික මැතිවරණයක් නොව ජනාධිපතිවරණයක් වනු ඇති බවත් එයින් ජයගන්න එජාපය ක්‍රියා කළ යුතුව ඇති බවත් එජාප පාර්ලිමේන්තු මන්ත්‍රී දයාසිරි ජයසේතර මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් ජයසේකර මන්ත්‍රීවරයා මේ ප්‍රකාශය කළේය.එහිදී ඇසූ ප්‍රශ්න කීපයකට මන්ත්‍රීවරයා දුන් පිළිතුරු මෙසේය.පළාත් සභා මැතිවරණ පරාජයත් සමඟ එජාප නායක රනිල් වික්‍රමසිංහ මහතාගේ අලුත් ප්‍රකාශය වී ඇත්තේ 2014 ජාතික මැතිවරණයකින් එජාප ආණ්ඩුවක් පිහිටුවන බවයි. ඔබ මේ ප්‍රකාශය දකින්නේ කොහොමද?මෙහෙමයි මම නම් කල්පනා කරන විදියට 2014 ඡන්දයක් එනව නම් ඒක මහ මැතිවරණයක් නෙවෙයි. ජනාධිපතිවරණයක් ම වෙන්න ඕන. ඒකෙන් තමයි එජාපය බලය ගන්න සූදානම් වෙන්න ඕන.2014 ඡන්දයක් එනව නම් ඒක ජනාධිපතිවරණයක් විය යුතු යැයි ඔබ කියන්නේ කොහොමද? ඒක ජනාධිපතිවරයයි තීරණය කරන්න ඕන...?මහෙමයි මගේ තර්කය. ඒක ඉතාම තාර්කිකයි කියල මං හිතන්නේ. ශ්‍රී ලංකාවේ ඉතිහාසයේ ජනාධිපතිවරණයක් නොතිය මහ මැතිවරණයක් මුලින් තැබීමේ තීරණය ගත්තේ එක වරක් පමණයි. ඒක තමා ඩී.බී. විජේතුංග මහත්මය 1994 මහා මැතිවරණය මුලින් තියන්න ගත්ත තීරණය. ඒකෙන් තමා අපේ පක්‍ෂය එජාපය විනාශ වුණෙත්. මං දන්නේ නැහැ ඒ තීරණය ගන්න විජේතුංග මහත්තයට එදා කවුරු උපදෙස් දුන්නද කියලා. විජේතුංග මහත්තය එදා ගත්ත තීරණය වැරදි වගේම ඒකෙන් අද වෙනකම් එජාපයටත් වැරදිලයි තියෙන්නේ.බලයේ සිටින පක්ෂයට එය මහ මැතිවරණය වුණත් ජනාධිපතිවරණය වුණත් ජය ගන්න වැඩි හැකියාවක් තියනවා නේද??ජනාධිපතිවරණය මුලින් තිබ්බම සියලු දෙනා එකට එකතු කරලා ජනාධිපතිවරයා ක්‍රියා කරනවා තමාට ජයග්‍රහණය ලබා ගන්න. බලයේ ඉන්න ජනාධිපතිවරයාටනේ ඡන්දය යන්නේ. එහෙම නැතිව ඒ ඉන්න ජනාධිපතිවරයා විපක්‍ෂයට බලය ලබාදෙන්න කල්පනා කරනවා නම් මහමැතිවරණයක් පවත්වාවි, විජේතුංග මහත්තය එදා කළා වගේ. මේ ගෙනයන දේශපාලන සට කපටකම් අනුව මම නම් හිතන්නේ නෑ මහින්ද රාජපක්‍ෂ මහත්මයා ජනාධිපතිවරණයක් නොතියා මහ මැතිවරණයකට යයි කියලා. එසේ සිතීම විහිළුවක්. ජනාධිපතිවරණයක් තියලා දිනාගෙන මහ මැතිවරණයකට යන එක තමයි හැම ජනාධිපතිවරයෙක් ම හැමදාම වගේ කරල තියෙන්නේ.එතකොට එජාප ජනාධිපති අපේක්‍ෂකයා කවුද?පක්‍ෂ නායක රනිල් වික්‍රමසිංහ මහත්මය තමයි තරඟ කළ යුත්තේ. එහෙම නොවෙනව නම් සුදුසු වෙනත් කෙනෙක් පක්‍ෂයම සාකච්ඡා කරලා තීන්දු කරන්න වෙනවා.කොහොමත් මේ තියපු පළාත් සභා තුනමත් එජාපය පැරදුණා නේද?ඇත්ත වශයෙන්ම රජය මේ මැතිවරණ සිල්ලරට කඩින් කඩ තියලා සියලු බලය, රාජ්‍ය දේපොළ, රාජ්‍ය වාහන යොදවල තමන් අතට ගන්න තමයි උත්සාහ කරන්නේ. ඒක අරුමයක් නෙවෙයි. හැබැයි අපි උත්සාහ කරන්න ඕන එක පළාත් සභාවක හරි බලය තමන් අතට ගන්න. එහෙම කළොත් තමයි අපට රාජ්‍ය බලය ගැනීම දක්වා යන්න මේ බලය බිඳින්න පුළුවන් වෙන්නේ.නැෙඟනහිරත් රජයේ බලය පිහිටුවන්න පුළුවන් වෙලා තියනවා..?ඇත්ත වශයෙන් ඒක ජනමතයට පිටුපෑමක් ලෙසයි මම දකින්නේ. ආණ්ඩු විරෝධී ඡන්දයි එහි වැඩියෙන් තියෙන්නේ.වැඩිම ආසන ගණන ලැබුණේ රජයට නිසා රජය තමයි එතන බලය පිහිටුවන්න ඕන..?ආණ්ඩුව අම්පාර විතරයි දිනුවේ. මඩකලපුව, ත්‍රිකුණාමල දිස්ත්‍රික්ක දෙකම ආණ්ඩුව පරාදයිනේ. මෙතන වුණේ නැඟෙනහිර තිබෙන ආණ්ඩු විරෝධී ජන මතය හකීම් මහතා තනතුරුවලට පාවා දුන්නා. එහෙම නොවෙන්න අද නැඟෙනහිර තියෙන්නේ විපක්ෂයේ පළාත් සභා පාලනයක්.2010 මහමැතිවරණය සමඟ සසඳා මේ පළාත් සභා ඡන්ද ප්‍රතිඵලය විග්‍රහ කිරීමට ඔබ එකඟද?2010 සමඟ මැතිවරණ ප්‍රතිඵලය සසඳන්න මම නම් සූදානම් නැහැ. එදා 2010 මහමැතිවරණය තිබේබේ ජනාධිපතිවරණය තියල පරාද වෙලා ඉතාම නරකම වෙලාවක. ඒ වෙලාවේ කවුරුත් විරුද්ධ පක්‍ෂයට ඡන්දය දෙන වෙලාවක් නෙවෙයි. ඉතින් එසේ නොවන මෙහෙම වෙලාවක ඡන්ද තිබ්බම කොහොමත් සීයට 2/3 ක ඡන්ද වැඩිවීමක් වෙන්න ඕන.හැබැයි 2008 පළාත් සභා මැතිවරණය ප්‍රතිඵලය ගත්තම අපේ යම් බිඳ වැටීමක් තියනවා. මේ සැසඳීම් කරමින් අපි උත්සාහ කරන්න ඕන ඉදිරියේදිවත් අපට සතුටු වෙන්න පුළුවන් ඡන්ද ප්‍රතිඵලයක් ගන්නයි.එදා එජාප බලයක් තිබුණ නැගෙනහිර මෙදා හතර වැනි තැනටයි එජාපය පත්වුණේ?දැවැන්ත කඩා වැටීමක් එතන තියනවා. කල්කුඩා වගේ ආසන එජාපයෙන් කේ.ඩබ්ලිව්. දේවනායගම් වගේ මහත්තුරු දිනාගත්ත ආසන. ත්‍රිකුණාමලෙන් අපි එදා එකට දෙකට ආවේ. එජාපයටම අනන්‍ය දෙමළ නායකයන්, මුස්ලිම් නායකයන් අනාගතයේ හදාගන්න ඕන. මඩකලපුවේ අපට වඩා ස්වාධීන කණ්ඩායම් දෙකක් ඡන්ද ගත්තා. අපේ ඡන්ද පදනමේ විශාල බිඳ වැටීමක් එතන පෙන්වනවා.නැඟෙනහිර එජාප ඡන්ද පදනම හදන වැඩපිළිවෙළකට යන්න මේ ඡන්ද ප්‍රතිඵලය අපට බල කරනවා.එජාප නරක දසාව තවමත් වෙනස් වෙලා නැති බවයි මේ තත්වය පෙන්නුම් කරන්නේ?නරක කාලය නිමා කරන්න අපි සූදානම් විය යුතුයි. ඒකට අපගේ පක්‍ෂය ඇප කැපවී ක්‍රියා කළ යුතුයි. අද නීතියක් නැති රටක් බවට මේ රට පත්වෙලා තියනවා. කොතරම් නරක තැනකට රට පත්වෙලා තියනවද කියන එක ඇමැති පුතෙකුගෙන් පහර කෑ හමුදා මේජර්වරයකුට තම පැමිණිල්ල ඉල්ලා අස්කර ගැනීමෙන් පේනවා. අද රණවිරුවන්ටත් රස්තියාදු කාරයෝ වගේ අයගෙන් ගුටි කන්න වෙලා තියන යුගයක්. අධිකරණ සේවා කොමිසම, විනිසුරුවරු අද තමන්ට බලපෑම් කරනවා කියලා කියනවා. රැකියා උත්පාදනය බිංදුවයි. කෙරෙන්නේ රජයේ ණයගැනීම් විතරයි. ආණ්ඩුවේ ණය 2011 වෙනකොට වසරකදි කෝටි ලක්ෂයකින් වැඩිවෙලා.විශ්වවිද්‍යාල දිගටම වහලදාලා විශ්වවිද්‍යාල ආචාර්යවරුන්ගේ අර්බුදයට විසඳුමක් නැහැ.විපක්‍ෂයේ මේ සියලු චෝදනා තිබියදීයි රජය මැතිවරණය ජයග්‍රහණය කරන්නේ?ඒකට හේතුව රජයට මුහුණ දෙන්න පුළුවන් බලවේගයක් ගොඩනගන්න විපක්‍ෂය අසමත් වීම. ඒ ආණ්ඩුව පරදන බලවේගය අපි කොහොම හරි ගොඩනගන්න ඕන.ඔබගේ දේශපාලනයම මේ වෙලාවේ ප්‍රශ්න කිරීමකට ලක්වෙලයි තියෙන්නේ. ඔබ ආණ්ඩුවට එක්වෙනවද නැතිනම් අලුත් පක්‍ෂයක් හදන්නද යන්නේ?මම ආණ්ඩුවට එක්වෙන්නෙත් නැහැ. අලුත් පක්‍ෂයක් හදන්නෙත් නැහැ. හැබැයි පොදු ආණ්ඩු විරෝධි පොදු බලවේගයක් හැදීම සඳහා එකතු කරගන්න පුළුවන් හැම බලවේගයක්ම එකට එකතු කරන්න කැපවෙනවා. ඒකෙදි පුද්ගලයෝ නෙමෙයි වැදගත් වෙන්නේ ප්‍රතිපත්ති මාලාව ක්‍රියාත්මක කරන වැඩපිළිවෙළයි.මොකක්ද ඔය කියන වැඩපිළිවෙළ?ඒක විධායක ජනාධිපතික්‍රමය අහෝසිකර 18 වැනි ව්‍යවස්ථාව සම්පූර්ණයෙන් ඉවත් කර 17 වැනි සංශෝධනය ගෙනැවිත් රටේ ප්‍රජාතන්ත්‍රවාදය ඇති කරන වැඩපිළිවෙළක්. අනාගතයේදි ඇමැතිවරු සංඛ්‍යාවත් ව්‍යවස්ථාවෙන්ම සීමා කරන්න ඒ වැඩපිළිවෙළ තුළින් බලාපොරොත්තු වෙනවා.ඔය කිව්වට විධායක ජනාධිපති ක්‍රමය අහෝසි කළ යුතුය කියන සටන් පාඨය නිකම්ම සිහිනයක් නේද?ඒ සිහිනය සැබෑ කරන්න තමයි අප කටයුතු කරන්නේ.සාකච්ඡා කළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ab1209236</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>පෞද්ගලික ප්‍රවාහන සේවා ඇමැතිශ්‍රී ලංකා නිදහස් පක්ෂයේ පංච මහ බලවේගය විනාශ කළා සේම අංගුත්තර නිකායේ පිංගුත්තරයකු වෙන්න මට බෑ.සජිත්මව්බිම18 අඟහරුවාදාශ්‍රී ලංකා නිදහස් පක්ෂයේ නම් පිංගුත්තරයෝ නැහැ. අපි කිසිම වෙලාවක පංච මහා බලවේගය විනාශ කරලා නැහැ. සන්ධාන ගතවීම නිසා අපි තව තවත් පංච මහා බලවේග ශක්තිමත් කරලා තියෙනවා. ධනේශ්වර පන්තියට සහයෝගය දෙන වැඩ කරන අහිංසක කම්කරු ජනතාවට නොසලකන ආණ්ඩුවලට වඩා ධනේශ්වර පන්තිය නෙමෙයි මේ රටේ වැඩ කරන ජනතාව නඟා පිටුවීමට ගෙන යන වැඩපිළිවෙළ ඉවසාගෙන ඉන්න බැරි උදවිය මේ වගේ දේවල් කියනවා. ඒ ගැන අපි කලබල වෙන්නේ නැහැ. දේශීය කෘෂිකර්මය, දේශීය ආර්ථිකය ගොඩනඟා මේ රට ගොඩ ගැනීමට නෙමෙයි. ආයෝජන වෙළෙඳ පොළත් මේ රටේ ඇති කර පිටරට ආයෝජන ගෙන ඒමට ඇමෙරිකාවේ පය ගහලා ලංකාවේ ජීවත්වෙන අය ධනේෂ්වර ආකල්ප වලින් ඔලුව පුරවගෙන ඉන්නවා. එයට එරෙහිව ලෝකයෙ අතකොලු නොවී ජීවත්වෙන්න වෙර දරන ආණ්ඩුවේ නම් පිංගුත්තරයෝ නැහැ. පිංගුත්තරයෝ මේ රට පාලනය කරපු කාලයක් තිබුණා. පන්සල්වලට සල්ලි බෙදනවාට වඩා බුද්ධ ශාසනය වෙනුවෙන් කළ හැකි විශාල මෙහෙවරක් තියෙනවා. රට, ජාතිය, ආගම, රැකගෙන දේශීය ආර්ථිකය ශක්තිමත් කිරීමට මේ ආණ්ඩුව ගෙන යන වැඩපිළිවෙළ දිහා පැහැදිලිව බලන්න කියලා මම ඉල්ලනවා.සී.බී.රණවිරුවන්ට පහර දෙන ඇමැති පුත්තු සර්වඥ ධාතු වැඳ පුදා ගනිද්දී පොලිසිය බලාගෙන ඉන්නවා.ගයන්තමව්බිම18 අඟහරුවාදාරණවිරුවන්ට එක පාරට පහළ වුණ ආදරය මොකක්ද කියලා මම ගයන්ත මහත්තයාගෙන් අහන්න කැමැතියි. රණවිරුවන්ට අපහාස කරපු නින්දා කරපු රණවිරුවන් ගැලවීමේ හමුදාව වගේ කියපු, යුද්ධ කරන්න කුලියට ගත්ත කට්ටියක් කියපු අයට එක පාරට පහළ වුණ කරුණාව මොකක්ද? ඇතුළාන්තයේ පටු දේශපාලන අරමුණු තියාගෙන දෙපිරිසක් අතර ගමේ ගොඩේ සිද්ධ වුණ පුංචි සිදුවීමකට දේශපාලන ලේබල් අලවාගෙන දේශපාලන අරමුණු ඉෂ්ට කරගන්න හදන අය ගැන මේ රටේ ජනතාව දන්නවා.සී.බී.ද්‍රවිඩ සන්ධානයට කොටි ලේබලය ඇල වූ ආණ්ඩුව දැන් කබර ගොයත් තලගොයා කරගන්න හදනවා.ගයන්තලංකාදීප18 අඟහරුවාදාකාටවත් ලේබල් ඇලවීමේ සම්ප්‍රදායක් අපේ රජයේ නැහැ. හොරා මංකොල්ලකාරයා මිනීමරුවා කියලා මිනිස්සු කොන් කර දමන එක නෙමෙයි කළ යුත්තේ. පැහැදිලි ප්‍රජාතන්ත්‍රවාදී මාවතකට පැමිණෙනවා නම් අපි ඒ අයගේ දෑත් ශක්තිමත් කිරීමට කටයුතු කරනවා. ඕනෑ කෙනෙක් ප්‍රජාතන්ත්‍රවාදී මාවතකට ගන්න පුළුවන් නම් ශ්‍රී ලාංකික ජාතියක් වගේ එකට කටයුතු කළ හැකි නම් ප්‍රජාතන්ත්‍රවාදයට ගරු කරන නායකයෙක් ලෙස ජනාධිපතිතුමා ඒ අය හරි මාවතකට ගැනීමට නිරන්තරයෙන් ක්‍රියා කරනවා. එදා මිනීමරුවෙක් කියලා හංවඩු ගහපු අංගුලි මාල - බුදුන් වහන්සේ දෙසූ ශ්‍රී සද්ධර්මය අසා අංගුලිමාල රහතන් වහන්සේ බවට පත්වුණා. අංගුලිමාල රහතන් වහන්සේට දේශනා කළ අංගුලිමාල පිරිත අද ගැබිනි මවුවරුන්ට සෙත් පතා දේශනා කරනවා. ප්‍රතිපත්ති මත පිහිටා මේ ආණ්ඩුව හැමවිටම ක්‍රියාකරන්නේ.සී.බී.ලෝක මානව හිමිකම් නියෝජිතයන් පැමිණෙන්නේ මෙරට තවත් ලිබියාවක් සිරියාවක් කිරීමට පසුබිම හදන්නයි.අතුරලියේ රතන හිමිලංකාදීප18 අඟහරුවාදාපොදු රාජ්‍ය මණ්ඩලයීය මානව හිමිකම් නියෝජිතයන්ට ඇඟිල්ල දිගුකරනවාට වඩා මේ රටේ සමහර පක්ෂ මේ රට අන්තර්ජාතික ප්‍රජාව හමුවේ හෑල්ලුවට සහ අපහාසයට පත් කොට මේ රටේ වසර 30 ක් පුරා පැවැති කුරිරු ත්‍රස්තවාදය පරාජය කළ නායකයා යුද්ධාධිකරණයට ගෙන යෑමට උත්සාහ කළ මේ රටේම ජනතාව ගැනයි අපි සැලකිලිමත් විය යුත්තේ. ඒ පක්ෂවල පවතින බලය ලබා ගැනීමේ උන්මාදය නිසා මේ රටට කරන හානිය පිළිබඳවයි අපි කතා කළ යුත්තේ. මේ රටේ ස්වාධිපත්‍ය රැක ගැනීමට ජනාධිපතිතුමා ඇතුළු රජය කටයුතු කරනවා. ඒ නිසා ගෙන යන සංවර්ධන වැඩපිළිවෙළ නිසා මේ රට ආපස්සට ගෙන යෑමට වත් ලිබියාවක්, සිරියාවක් කිරීමට කිසිදු බලවේගයකට බැහැ.සී.බී.එක්සත් ජාතික පාක්ෂිකයෝ යැයි හංවඩු නොගසා සරසවි ආචාර්යය වරුන් පාරට බහින්නට පෙර අර්බුදය වහාම විසඳන්න.තිස්සදිවයින19 බදාදාපැහැදිලිවම දේශපාලන කුමන්ත්‍රණයක් මේ පිටුපස තිබෙනවා. ඔවුන්ගේ පටු අරමුණු ඉටු කර ගැනීම මෙහි අරමුණයි. මස් රාත්තලම ඉල්ලුවාම දෙන්න පුළුවන් කමක් තියෙනවාද? මේ වර්ජනයට සියලු විශ්ව විද්‍යාලවල ආචාර්ය මහාචාර්යවරු සම්බන්ධ නැහැ. මේ වර්ජනයට ඒ අය එකඟ නැහැ. වර්ජනය කරන ආචාර්යවරුන්ගේ මවුවරු පියවරු බොහොම අමාරුවෙන් ඉඩකඩම් උකස් තබා එතුමන්ලාට ඉගෙන ගන්න වියදම් කළේ. ඒ පීඩාවම විඳ විඳ දරුවෝ විශ්වවිද්‍යාලවලට එවන වර්තමානයේ මවුපියවරුන්ගේ බලාපොරොත්තු අද කඩවෙලා ඒ ගැන අපි කනගාටු වෙනවා. එතුමන්ලා ඉගෙන ගත්තේ මේ අහිංසක දරුවන්ගේ මවුපියන් සහෝදර ජනතාවගේ මුදලින් එතුමන්ලා ඒ බව අමතක නොකළ යුතුයි.සී.බීමැතිවරණය පවත්වා සතියක පමණ කාලයක් ඉක්ම ගියත් ආණ්ඩුවට තවම මහ ඇමැතිවරු පත්කර ගන්න බැරවෙලා.ගයන්තදිවයින 18 අඟහරුවාදාඒක 24 වැනිදා වෙනකොට බලාගන්න පුළුවන්. එතුමා කියන ඉක්මනට මහ ඇමැතිවරයෙක් පත්කිරීම අසීරුයි. එතුමා රටේ ප්‍රශ්න ගැන කතා කරනවා. ඒත් එතුමාලාගේ පක්ෂයෙ ඇතුළේ තියෙන ලොකු අර්බුද විසඳගන්න බැරුව එතුමන්ලා රටේ ප්‍රශ්න විසඳන්නේ කොහොමද? රනිල් - සජිත් ගැටුම නිරාකරණය කරලා කෑලි කෑලිවලට කැඩුණ විපක්ෂය නැවත ගොඩනඟාගන්න කියලා අපි ගයන්ත මහත්තයාගෙන් ඉල්ලනවා.සී.බී.මානව හිමිකම් තහවුරු කර තිබේ නම් ආණ්ඩුව බය ඇයි.දොස්තර ජයලත්රිවිර 18 අඟහරුවාදාමානව හිමිකම් කඩ වුණාද නැද්ද කියලා අපේ ජනාධිපතිතුමා මුළු ලෝකයටම ඇහෙන්න ප්‍රකාශ කළා. පොදු රාජ්‍ය මණ්ඩලය ඉදිරියේ මේ රටේ පවතින දියුණුව දිහා බලාගෙන ඉන්න බැරි අය කඩාකප්පල්කාරී ලෙස කටයුතු කිරීමට උත්සාහ කළා. සමහර රටවල නියෝජිතයෝ අපිට පැහැදිලිව ම ප්‍රකාශ කළා එතුමන්ලා වැරැදි දත්ත ලබා ගෙනයි කටයුතු කළේ කියලා මෙවැනි දන්ත ලබාදුන්නේ කවුද රට අපකිර්තියට පත් කරන්න හැදුවේ කවුද ඒකයි ප්‍රශ්නය.සී.බී.ආණ්ඩුවට විරුද්ධ ඡන්ද ලක්ෂ 4 ක් තිබියදී නැඟෙනහිර බලය පිහිටුවා ගැනීමට යෑම සදාචාරාත්මක ද?තිස්සමව්බිම19 බදාදාකිතුල් ගහට ගොඩ වූ මිනිහටත් කියන්න දෙයක් තිබුණාලු. ගිලෙන්න යන මිනිහා තුත්තිරි ගහෙත් එල්ලෙනවාලු. තිස්ස මහත්තයා පක්ෂයේ මහ ලේකම් වරයා වෙලත් මනාප ක්‍රමය ගැන නොදැනුවත් වීමත්, හරි හැටි ගණන් හදා ගන්න බැරි වීම ගැනත් කනගාටුයි. පරාජය හමුවේ එතුමන්ලා වියරු වැටී ඉන්නේ. ජයගත් පක්ෂය බලය පිහිටුවිය යුතුයි. පරාජයට පත්වුණ අය මෙවැනි කතා කීම හාස්‍ය ජනකයි.සී.බී.සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ab1209237</link>
    <topic>ප්‍රජාතන්ත්‍රවාදයේ සැබෑ අරුත</topic>
    <author>රංජිත් සියඹලාපිටිය</author>
    <content>පාර්ලිමේන්තුවේ කලාතුරකින් සිදුවන වාසනාවන්ත සිද්ධියක් 18 වැනි අඟහරුවාදා ආරම්භක අවස්ථාවේදීම දක්නට ලැබුණි. ඒ ඉතාමත් සාර්ථකව පොදු රාජ්‍ය මණ්ඩලීය පාර්ලිමේන්තු සැසිවරාය අප රටේදී පැවැත්වීමට නායකත්වය ලබාදීම පිළිබඳව චමල් රාජපක්ෂ කතානායකතුමාට සභානායක නිමල්සිරිපාල ද සිල්වා ඇමැතිතුමා සුබ පතද්දී එවැනිම සුබ පැතීමක් විපක්ෂ නායක රනිල් වික්‍රමසිංහ මහතාගෙන් ද ලැබීමය. ඔහු කීවේ මෙතෙක් පැවැත්වූ පොදුරාජ්‍ය මණ්ඩලීය පාර්ලිමේන්තු සැසි අතරින් ඉතාම ඉහළ තත්වයෙන් මෙය පැවතුණු බවට බොහෝ අය පවසන බවයි.ජාත්‍යන්තරය පිළිබඳව විවිධ දේ කතා කරන මෙම වකවානුව තුළ පොදු රාජ්‍ය මණ්ඩලීය පාර්ලිමේන්තු සැසිවාරය ශ්‍රී ලංකාවේ පැවැත්වීම ඉතා වැදගත්ය.11 වෙනිදා නෙළුම් පොකුණ රඟහලේ පැවති සමාරම්භක උලෙළේ දී ජනාධිපතිතුමාගේ කථාවෙන් ජාත්‍යන්තරයට ඉතා වැදගත් කාලීන පණිවුඩ කිහිපයක් සහ ආරාධනා කිහිපයක් ලබාදීම නිර්මාණය වුණු වේදිකාවෙන් උපරිම ප්‍රයෝජනගත් සුවිශේෂි අවස්ථාවක් ලෙස දැක්විය හැකිය.එතුමා කථා කරද්දී ඒ කථාවට කන්දෙමින් මා වැඩිපුර බලා සිටියේ විදේශීය නියෝජිතයින් එම කථාව කෙරෙහි දක්වන අවධානය සහ ප්‍රතිචාරය දෙස බව කීවොත් නිවැරැදි යයි මට සිතේ. ප්‍රධාන පීඨිකාවේ සිටි පොදු රාජ්‍ය මණ්ඩලයීය මහලේකම් කමලේෂ් ෂර්මා, විධායක කමිටු සභාපති සර් ඇලන් හසල්ට්ෆර්ට් ආදීන්ගේ සිට සියලුම විදේශීය නියෝජිතයින් මේ කථාවට සවන් දුන්නේ පුදුමාකාර උනන්දුවකිනි.එතුමා යමක් කීමට සූදානම් වෙද්දී විශ්මයෙන් බලා සිටිමින්, ප්‍රකාශ කළ වහාම හිස වනමින්, අතපොළසන් දෙමින් අවශ්‍ය සියලු අවස්ථා වලදී හුනස්සෙන් නැගිටිමින් ඔවුන් දැක්වූයේ ඉමහත් අනුකූලතාවයක් බව අප බලාසිටියේ මහත් ආඩම්බරයකිනි. එතුමා කියූ කරුණු කිහිපයක් නැවත නැවත කථා කළ යුතුය.ශ්‍රී ලංකාව මෙම පාර්ලිමේන්තු ප්‍රජාතන්ත්‍රවාදී, රාජ්‍ය සම්ප්‍රදාය රාජ්‍ය විරෝධි කුමන්ත්‍රණ සහ කැරලි කෝලහාල රැසක් මැද්දේ වසර 81 ක් පුරා අඛණ්ඩව ඉදිරියට රැගෙන ආ බව එතුමා ප්‍රකාශ කළේ ඉතා අභිමානයෙනි. සුද්දෝ, කල්ලෝ, රත්තෝ සියල්ලෝම නොනවත්වාම අත්පොළසන් දුන්හ.එලෙසම මානව හිමිකම් පිළිබඳව විවිධ දේ කියන මේ වකවානුවේ දශක තුනක යුද්ධයක් නිමාකළ රටක් ලෙස මේ රටේ ඕනෑම කෙළවරකට ගොස් ඕනෑම ජන සමාජයක පුද්ගලයින් මුණගැසී සැබෑ තතු විපරම් කර තේරුම් ගැනීමට මෙය අවස්ථාවක් කරගන්නා ලෙස එතුමා කළ විවෘත ආරාධනය සමුළු නියෝජිතයින්ට පමණක් නොව ලෝකයටම වැදගත්වූ ආරාධනාවකි. මෙහි ජනතාවගෙන් කොටසක් වෙනුවෙන් පෙනී සිටිනවා යැයි කියමින් විදේශයන්ටවී ජාතියට මඬගසන ද්‍රෝහිකම් කරන සමහරුන් ඔවුන් පෙනී සිටිනවා යයි කියන ජනතාව වෙනුවෙන් කරන සේවය කුමක්දැයි ඇසීම? එම කණ්ඩායම්වල අභිමතාර්ථය ලොවට හෙලිකරන සරලම කියමනක් සේ මා දකිමි.කථාව අවසන් කරමින් එතුමා මෙසේ කීවේය. “ප්‍රජාතන්ත්‍රවාදයේ සැබෑ අරුත සහ සංකල්පය සමඟ අපි බැඳී සිටිය යුතු වෙමු. එය නිදහසේ ප්‍රකාශයට පත්වන ජනතාවගේ කැමැත්තයි. මෑතදී යුරෝපයේ මුල්‍ය අර්බුදයේ මුල් අවදියේදී ප්‍රජාතන්ත්‍රවාදයේ මාතෘභූමියේදී අප එවැන්නකට ඇති බිය දුටුවෙමු. තවත් අවාසනාවන්ත ප්‍රවණතාවක්ද අපි දකිමු.එනම් ජනතාව සහ රාජ්‍ය මත ප්‍රජාතන්ත්‍රවාදය බලයෙන් පැටවීමේ ප්‍රයත්තයන්ය. ප්‍රජාතන්ත්‍රවාදයට මාවත ලෙස පාලනය වෙනස් කළ යුතු යයි සිතන අයද බොහෝය. අප ඇස් ඉදිරිපිට තිබෙන එවැන්නක අහිතකර ප්‍රතිවිපාක ගැන ඔවුන් සිතන්නේ නැත. මානව අයිතීන් ඉතා දරුණු ලෙස උල්ලංඝනය කරන අය විසින්ම සාම්ප්‍රදායික ප්‍රජාතන්ත්‍රවාදී රාජ්‍යන්ට තර්ජනය කිරීමට එයම හුදු සටන් පාඨයක් බවට පත්කරගෙන ඇති බවට අපට පැහැදිලිය.”රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ab1209238</link>
    <topic>ජේ. ආර්.ගේ හොඳ වෙලාවක් ගැන රනිල් කියයි</topic>
    <author>චන්දන බණ්ඩාර</author>
    <content>ගිය සතියේ පාර්ලිමේන්තුවේ ලොබියට වී මැති ඇමැතිවරු කීප දෙනක් කතාබහ කරමින් සිටියහ. මහින්දානන්ද අලුත්ගමගේ, දිලුම් අමුණුගම, එරික් වීරවර්ධන, අරුන්දික ප්‍රනාන්දු, ජොන්ස්ටන් ප්‍රනාන්දු ඇතුළු පිරිසක් ඒ අතර වූහ.එම මැති ඇමැතිවරුන් පිරිස කතාබහ කරමින් සිටින අතරතුර එතැනට මන්ත්‍රී නාමල් රාජපක්ෂ ද පැමිණියේය.”ගිය පළාත් සභා මැතිවරණයේදී නාමල් මන්ත්‍රීතුමා ලොකු වැඩ කොටසක් කළා නේද? අනාගතයේ දී අනාගත නායකයා වෙන්ඩත් පුළුවන් ඔබතුමාට” අරුන්දික ප්‍රනාන්දු මන්ත්‍රීවරයා කියා සිටියේය.”පිස්සුද ඔයාට. මගේ එහෙම බලාපොරොත්තු නැහැ. මට ඕනේ ශ්‍රී.ල.නි.ප.යට වැඩක් කරන්ඩ. මට ඕනේ මේ පක්ෂයට යම් සේවයක් කරන්ඩ. මං මේ පක්ෂයට ආදරෙයි. සමහර විට ඊළඟට එන නායකයා මාව පක්ෂයෙන් එළවාගන්ඩත් පුළුවන්. එහෙම වුණත් මට ප්‍රශ්නයක් නැහැ. මං මගේ පෙරකදෝරුකම කරගෙන හම්බන්තොටට වෙලා ඉන්නවා.” මන්ත්‍රී නාමල් සිය හිතවත් මැති ඇමැතිවරුන්ට කියා සිටියේය.ඒ වගේම තමයි අපි ඔය පක්ෂය ගැන හිතනවා වගේම හිතන්න ගොඩක් දේ තියෙනවා. මේ වෙනකොට මට ආරංචි වෙලා තියෙනවා සමහරු විවිධ ආයතනවල සිටින එ.ජා.ප.යට හිතවත් අය සමහර රාජ්‍ය ආයතනවල නැති ගැටලු ඇති කරනවා. ඒ වෙන මොනවටවත් නෙමෙයි අරමුණ ආණ්ඩුව වැට්ටවීම.” මන්ත්‍රී නාමල් සිය හිතවත් මන්ත්‍රීවරන්ගේ කතාබහ වෙනතකට හරවමින් කියා සිටියේය.”මොනවද නාමල් මන්ත්‍රීතුමා ඔය කියන ආයතන” මන්ත්‍රී දිලුම් අමුණුගම විමසා සිටියේය. ඒවා ඉතින් කියන්ඩ ඕනේ නැහැ. දැන් බලන්න හර්ෂ ද සිල්වා සහ කබීර් හෂීම් කියන එ.ජා.ප. මන්ත්‍රීවරු රේගුව ගැන නොයෙක් කතා කිව්වා. හැබැයි ජොන්ස්ටන් ඇමැතිතුමා හොඳට ඒවාට පිළිතුරු දුන්නා. සමහර ආයතනවල එ.ජා.ප.යට හිතවත් අය දිගටම පගා ගහලා තියෙනවා. ඒවාට දැන් ඉඩ නොලැබෙන කොට ආණ්ඩුවට ගහනවා. අපි ඒවාට ඉඩ දෙන්ඩ හොඳ නැහැ. අපි තරුණ මන්ත්‍රීවරු විදියට ආණ්ඩුව රැක ගන්ඩ පෙළ ගැහිලා වැඩ කරන්න ඕනේ.”මන්ත්‍රී නාමල් කියා සිටියේය.”දැන් නම් පාර්ලිමේන්තුවේ සභාවාරයන් ඇල්මැරිලා වගෙයි.“ මන්ත්‍රී අරුන්දික ප්‍රනාන්දු කියා සිටියේය. “ඒකනම් ඇත්ත. මේ වෙනකොට එ.ජා.ප. යේ මන්ත්‍රීවරු හොඳටම වැටිලා ඉන්නේ. තව ටික දවසක් යනකොට එ.ජා.ප.යේ තවත් මන්ත්‍රීවරු කීප දෙනෙක් ආණ්ඩුවට එකතුවෙයි.” ඇමැති ජොන්ස්ටන් ප්‍රනාන්දු කීවේ කවුරුත් පුදුම කරවමිනි.”එහෙම නොවෙයි කියන්ඩ අපිට බැහැ. මොකද ජොන්ස්ටන් මන්ත්‍රීතුමා එ.ජා.ප.ය ගැන හොඳටම දන්නවානේ. ඒ නිසානේ ඔහොම කියනවා ඇත්තේ” මන්ත්‍රී නාමල් රාජපක්ෂ කියා සිටියේය.පොදු රාජ්‍ය මණ්ඩලයීය පාර්ලිමේන්තු සංගමයේ මන්ත්‍රීවරු පසුගියදා ලංකාවට පැමිණියහ. ඒ පොදුරාජ්‍ය මණ්ඩලයීය පාර්ලිමේන්තු සංගමයේ වාර්ෂික සැසියට සහභාගිවීම සඳහාය. එලෙස මෙරටට පැමිණි පොදුරාජ්‍ය මණ්ඩලයට අයත් රටවල පාර්ලිමේන්තු මන්ත්‍රීවරුන් සඳහා යාපනය සහ වව්නියාව යන දිස්ත්‍රික්කයන්හි සංචාරයක් ද සූදානම් කොට තිබිණි. එම මන්ත්‍රීවරු පිරිස කොළඹ සිට පලාලි ගුවන්හමුදා කඳවුරට කැඳවා ගෙන යනු ලැබූයේ ගුවන් හමුදාව විසිනි.ඉන් අනතුරුව එම පිරිස පලාලි ගුවන් හමුදා කඳවුරේ සිට බස්රථ මඟින් යාපනය සහ වව්නියාව යන දිසාවල සංචාරය කිරීමට කැඳවාගෙන යන ලදී. කිලෝ මීටර් 150ක් පමණ දුරක් පොදුරාජ්‍ය මණ්ඩලයීය පාර්ලිමේන්තු මන්ත්‍රීවරු සංචාරය කළහ. මේ අතරතුර බස්රථවල එම මන්ත්‍රීවරු ගමන් ගන්නා විට යාපනය සහ වවුනියාව ප්‍රදේශවල යුද සමයේ සහ අද පවතින වෙනස පිළිබඳව පොදුරාජ්‍ය මණ්ඩලයීය රටවල පාර්ලිමේන්තු මන්ත්‍රීවරු දැනුම්වත් කිරීම ද සිදුවිය. ඒ සඳහා පෙරමුණ ගෙන කටයුතු කළේ පාර්ලිමේන්තු මන්ත්‍රී ඒ.එච්.එම්.අස්වර් මන්ත්‍රීවරයාය.”අවුරුදු තිහක යුද්ධය පැවැති කාලයේ මේ ප්‍රදේශවල ගෙවල්, පාරවල්, පාසල්, රෝහල්, ගොඩනැඟිලි සහ රාජ්‍ය ආයතන විනාශ වෙලා තිබුණේ. නමුත් යුද්ධයට පසුව මේ වෙනකොට එම ප්‍රදේශවල නවීන රෝහල්, පාසල් ගොඩනැඟිලි, පාලම්, පාරවල් ආදී සියල්ලම යථා තත්ත්වයට පත් කරලා තිබෙනවා. ඒ වගේම ඒ ප්‍රදේශවල බිම්බෝම්බ ඉවත් කරලා තිබෙනවා. ජනතාව සාමයෙන් සමඟියෙන් එදිනෙදා කටයුතු කරගෙන ජීවත් වෙනවා.” මන්ත්‍රී ඒ.එච්.එම්.අස්වර් පොදුරාජ්‍ය මණ්ඩලයීය පාර්ලිමේන්තු මන්ත්‍රීවරුන්ට පැහැදිලි කළේය.ඒ සමඟම යාපනයේ සහ වව්නියාවේ සංචාරය කරන අතරතුර මාලදිවයිනේ සහ නවසීලන්තයේ කථානායකවරු කියා සිටියේ තමන්ගේ දරු පවුල්වල අය ද සමඟ යාපනයේ සංචාරය කිරීමට තමන් බලාපාරොත්තු වෙන බවය.”මේ අතරතුර දරුණු ලෙස යුද්ධයේදී සටන් ඇවිලී ගිය මුහමලේ සහ අලිමංකඩ ප්‍රදේශ ගැන ද පොදුරාජ්‍ය මණ්ඩලයීය රටවල මන්ත්‍රීවරුන් දැනුම්වත් කෙරිණි. මේ අතරතුර කැනඩාවේ පාර්ලිමේන්තු මන්ත්‍රීවරු කියා සිටියේ “අපිට ලංකාවට එන්ඩ එපා කියලා අප බියපත් කළා. අපිට කිව්වේ හැම හන්දියක් ගානේම අවි අත දරාගත් හමුදා සෙබළු ඉන්නවා කියලා. නමුත් ඒක බොරුවක් කියලා ඔප්පු වුණා” කැනඩාවේ පාර්ලිමේන්තු මන්ත්‍රීවරු කියා සිටියහ.මේ හැම දෙයක්ම වුණේ අපේ රටේ නායකයාගේ ආශ්චර්යවත් වැඩපිළිවෙළ නිසායි. උතුරු නැඟෙනහිර ජනතාවට අලුත් ලොවක් දකින්ඩ ධෛර්යය සහ ශක්තිය දෙන්නේ අපේ රටේ අවංක නායකත්වය නිසායි. ඒ අපේ ජනාධිපතිතුමා නිසායි.” ඒ.එච්.එම්.අස්වර් මන්ත්‍රීවරයා පොදුරාජ්‍ය මණ්ඩලයීය මන්ත්‍රීවරුන්ට පැහැදිලි කළේය.ගිය අඟහරුවාදා එ.ජා.ප කණ්ඩායම් රැස්වීම පැවැත්විණි. මෙවර එ.ජා.ප කණ්ඩායම් රැස්වීම යළිත් වරක් කාලයකට පසුව උණුසුම් වීය. ඒ එ.ජා.ප මොනරාගල දිසා මන්ත්‍රී රංජිත් මද්දුම බණ්ඩාර කළ යෝජනාවක් සමඟය. “අපි සියලු දෙනාම දැන් අතීතයේ සිදුවූ දේ අමතක කරලා ඉදිරියට යමු” මන්ත්‍රී රංජිත් මද්දුම බණ්ඩාර කියා සිටියේ ය.ඉන් අනතුරුව එ.ජා.ප කණ්ඩායම් රැස්වීමේ දී නැඟී සිටියේ එ.ජා.ප නියෝජ්‍ය නායක සජිත් ප්‍රේමදාස ය. “හොඳයි නායකතුමනි දැන් අපි හැමෝටම පරණ දේ අමතක කරලා ගමනක් යන්ඩ පුළුවන්. හැබැයි ඉතින් එ.ජා.ප යේ සියලු ම පාර්ලිමේන්තු මන්ත්‍රීවරුන් කෘත්‍යාධිකාරි මණ්ඩලයට පත් කරලා ඉදිරියට හැමෝම එකට එකතු වෙලා යමු” එ.ජා.ප නියෝජ්‍ය නායකයා එ.ජා.ප නායකයාට යෝජනාවක් ඉදිරිපත් කළේ ය.“කෘත්‍යාධිකාරි මණ්ඩලය ගැන ඒවාට සිදු කරන පත්වීම් ගැන මෙතැනදී කතා බහ කරලා වැඩක් නෑ. ඒ ගැන කෘත්‍යාධිකාරි මණ්ඩලයේ දී කාත කරමු” එ.ජා.ප නායකයා නියෝජ්‍ය නායක සජිත් ප්‍රේමදාසට පිළිතුරක් ලබා දුන්නේ ය.මේ අතරතුර එ.ජා. ප නායකයා එ.ජා.ප කෘත්‍යාධිකාරි මණ්ඩලයේදී ආන්දෝලනාත්මක කතාවක් කළේ ය. “2017 දී මහ මැතිවරණයක් තිබ්බොත් ඒ මැතිවරණය ආණ්ඩුවට ජය ගන්ඩ අමාරුයි. ඒ නිසා 2014 දී ආණ්ඩුිව මහා මැතිවරණයකට ගිහින් දිනනවා.” එ.ජා.ප නායකයා එ.ජා.ප කණ්ඩායම් රැස්වීමේදී කියා සිටියේ ය.“නායකතුමනි 2014 දී මහා මැතිවරණයක් එන්නේ නෑ. ආවොත් 2014 දී එන්නේ ජනාධිපතිවරණයක්. ඒක ඔබතුමාට තේරෙන්නේ නැත්තේ ඇයි? ආණ්ඩුව පළාත් සභා මැතිවරණ තියාගෙන යන්නේ මොකටද කියලා තේරුම් ගන්ඩ” එ. ජා.ප නියෝජ්‍ය නායකයා එ.ජා.ප නායකයාට කියා සිටියේ ය.“නැහැ මා කියන්නේ 2014 දී මහා මැතිවරණයක් එනවා කියලා” එ.ජා.ප නායකයා යළිත් කියා සිටියේ ය.“නෑ... නෑ... ජනාධිපතිවරණයක් එන්නේ නායකතුමනි ඒක තේරුම් ගන්ඩ” එ.ජා.ප නියෝජ්‍ය නායකයා එ.ජා.ප කණ්ඩායම් රැස්වීමේ දී යළිත් කියා සිටියේ ය.“2014 තියන ඕනෑම මැතිවරණයක් ආණ්ඩුව දිනනවා. ඒ නිසා 2017 මැතිවරණ නැහැ.” එ.ජා.ප. නායකයා යළිත් කියා සිටියේ ය. “හොඳයි එහෙම නම් 2014 එන ඕනෑම මැතිවරණයක් ඉලක්ක කරගෙන අපි ශක්තිමත් වෙන්ඩ ඕනේ” එ.ජා.ප නියෝජ්‍ය නායකයා යළිත් කියා සිටියේ ය.19 වැනිදා උදේ පාන්දරින්ම ඇමැති බැසිල් රාජපක්ෂ මහතාගේ කාර්යාලයෙන් මහ ඇමැතිවරුන් පස් දෙනකුට දුරකථන ඇමතුම් ලැබුණි. එදින රාත්‍රි 7ට නොවරදවාම තමා හමුවන ලෙසට මේ පණිවුඩය ලැබුණේ මධ්‍යම, බස්නාහිර, දකුණ, ඌව සහ වයඹ යන මහ ඇමැතිවරුන්ටයි. මේ පළාත් සභා පහේම මැතිවරණ ඉදිරි කාලයේදී පැවැත්වීමට නියමිත බැවින් මේ අය සිතුවේ හදිසි කැඳවීම ඡන්දය ගැන කතාකරන්න කියලයි. ඒ අනුව නියමිත වෙලාවටම ප්‍රසන්න රණතුංග, ශෂීන්ද්‍ර රාජපක්ෂ, ෂාන් විජයලාල්, සරත් ඒකනායක හා අතුල විජේසිංහ යන මහ ඇමැතිවරු ඇමැති බැසිල් රාජපක්ෂ මහතා හමුවූහ. එහිදීමැතිවරණය පැවැත්වූ පළාත් සභා තුන පිළිබඳවත් රටේ දේශපාලන තත්ත්වය ගැනත් දීර්ඝව සාකච්ඡා කෙරුණි.නමුත් මහ ඇමැතිවරුන් කැඳවීමේ මූලික අරමුණ වී තිබුණේ දිවි නැඟුම පනත පළාත් සභාවලදී සම්මත කරගැනීමට සාකච්ඡා කිරීම සඳහායි. සමෘද්ධි නිලධාරීන්ගේ රැකියා සුරක්ෂිත කර ඔවුන්ට විශ්‍රාම වැටුපක් ලබාදීම මහින්ද චින්තන වැඩපිළිවෙළේ මෙන්ම ඉදිරි දැක්ම වැඩපිළිවෙළේ ද මූලික පොරොන්දුවක් බව ඇමැති බැසිල් සිහිපත් කළා. පළාත් සභාවල සියලු මැති ඇමැතිවරු මේ පිළිබඳව දැනුවත් කර පනත කඩිනමින් සම්මත කරගන්නා ලෙස ද ඇමැති බැසිල් රාජපක්ෂ මහතා දැනුම් දුන්නේය. ඉතිරි පළාත් සභා සඳහා මැතිවරණ කඩිනමින් පැවැත්වීමට දැනට රජයේ අදහසක් නොමැති බවට බැසිල් රාජපක්ෂ මහතා කළ ප්‍රකාශය මහ ඇමැතිවරුන්ගේ දැඩි සොම්නසට කරුණක් වීය. ඔවුන් සියලු දෙනා ආර්ථික සංවර්ධන අමාත්‍යාංශයෙන් නික්ම ගියේ තව වැඩ කොටසක් කිරීමට කාලයක් ඉතිරි වී තිබීම ගැන සතුටට පත්වෙමිනි.දිවයිනට වැඩම කරවන ලද කපිලවස්තු සර්වඥ ධාතුන් වහන්සේලා යළි ඉන්දියාවට වැඩමවා ගෙන ගිය නමුත් ඒ හා සම්බන්ධව ඇති වූ කතා බහ තවමත් නිම වී නැත. දිවයිනට වැඩම කරවන ලද්දේ බුදුන් වහන්සේගේ සර්වඥ ධාතූන් වහන්සේලා නොව සැරියුත් – මුගලන් අගසව් දෙනමගේ ධාතූන් වහන්සේලා යැයි කී රනිල් වික්‍රමසිංහ කොළඹ ගංගාරමයට සර්වඥධාතුන් වහන්සේ වැඩම කරවන ලද අවස්ථාවේ සර්වඥ ධාතුන් වහන්සේ වන්දනා කිරීම සඳහා පැමිණ සිටියේය.කොළඹ ගංගාරාම විහාරස්ථානයට සර්වඥ ධාතුන් වහන්සේ ගෞරවපූර්වකව වැඩමවාගෙන එනු ලැබුවේ මහින්ද රාජපක්ෂ ජනාධිපතිතුමා විසිනි.සර්වඥ ධාතුන් වහන්සේ වන්දනාමාන කිරීමෙන් අනතුරුව ජනාධිපතිතුමා පසෙකට ගොස් විපක්ෂ නායකවරයා සමඟ සුහද කතා බහක ද නිරත විය. මෙම අවස්ථාවට ඉන්දියානු මහ කොමසාරිස් අශෝත් කාන්තා මෙන්ම, කොළඹ දිස්ත්‍රික් පාර්ලිමේන්තුª මන්ත්‍රී තිලංග සුමතිපාල ද එක්ව සිටියහ. සුහද කතාබහ අතරතුරදී ඉන්දියානු මහකොමසාරිස්වරයා මෙසේ කීවේය.”ඊයේ බැලුවද බිල් ක්ලින්ටන් හිටපු ජනාධිපතිතුමා බරක් ඔබාමාට සහයෝගය පළ කරලා ලස්සන කතාවක් කළා.”මහකොමසාරිස්වරයා කියා සිටියේ ඊට පෙර දින සීඑන්එන් නාළිකව හරහා සජීවීව විකාශය කළ වැඩසටහනක් පිළිබඳවය. මේ කතාව අසා සිටි තිලංග සුමතිපාල මන්ත්‍රීවරයා අසල සිටි රනිල් වික්‍රමසිංහ දෙස හොරැහින් බලා මෙසේ කීවේය. “අපිත් ඊළඟ ජනාධිපතිවරණයෙදි අපේ ජනාධිපතිතුමාගේ මැතිවරණ ව්‍යාපාරය ශක්තිමත් කරන්න චන්ද්‍රිකා මැඩම්වත් ඔය විදියට යොදාගමු.”සුමතිපාල ගේ එම කතාව ඇසූ ජනාධිපතිතුමාට ද සිනා ගියේය. රනිල් වික්‍රමසිංහ පමණක් නොව ඉන්දියානු මහකොමසාරිස්වරයා ද විනාඩි කිහිපයක් මේ කතාව රස විඳිමින් ජනාධිපතිවරයා සමඟ සිනාසුණහ.ඡන්දය පැවැත්වුණු පළාත් සභා අතරින් උතුරු මැද සහ නැඟෙනහිර සඳහා මහ ඇමැතිවරුන් පත් කිරීම පසුගිය සතිය වන තෙක්ම සිදුවූයේ නැත. නැඟෙනහිර පළාත් සභාව ගැන ද කියවිණි. ඒ පිළිබඳ නොයෙකුත් කසු, කුසු තැනින් තැන මතුවෙද්දී පසුගියදා පාර්ලිමේන්තුවට රැස්වූ මැති ඇමැතිවරු කිහිපපොළක් පෞද්ගලික මට්ටමින් ඒ පිළිබඳ ඔවුන්ගේ මතය බෙදා ගනිමින් සිටියහ.ඇමැති අනුර ප්‍රියදර්ශන යාපා, ඇමැති විමල් වීරවංශ, ඇමැති ඩිව් ගුණසේකර, ඇමැති රෙජිනෝල්ඩ් කුරේ, පාර්ලිමේන්තුª මන්ත්‍රී තිලංග සුමතිපාල යන අය මෙහිදී තම තමන්ගේ අදහස් පෞද්ගලික මට්ටමින් ප්‍රකාශ කළහ.ටීඑන්ඒ එකටත් ආරධනා කරලා අපි නැඟෙනහිරට සර්ව පාර්ශ්වික රජයක් බිහි කරන එක තමයි වඩා හොඳ”.මැති ඇමැතිවරුන්ගේ අදහස් එසේ ප්‍රකාශ වෙද්දී නැඟෙනහිර පළාත් සභාවේ ප්‍රධාන අමාත්‍යවරයා ලෙස අබ්දුල් මජිඩ් මොහොමඩ් නජිබ් පසුගියදා මහින්ද රාජපක්ෂ ජනාධිපතිතුමා ඉදිරියේ දිවුරුම් දුන්නේය. නැඟෙනහිර පළාත් සභාවේ මහ ඇමැති ධූරය වසර දෙකහමාරකින් පසුව ශ්‍රී ලංකා මුස්ලිම් කොංග්‍රසයට ලබාදීමට එක්සත් ජනතා නිදහස් සන්ධානය එකඟතාව පළ කර තිබෙන බව මුස්ලිම් කොංග්‍රස් නායක අමාත්‍ය රවුෆ් හකීම් පවසා තිබිණි.ගෙවී ගිය සතියේදී ජාතික නිදහස් පෙරමුණේ ප්‍රධාන කාර්යාලයට මෙන්ම පක්‍ෂයේ ප්‍රධාන ලේකම් පි‍්‍රයන්ජිත් විතාරණට දුරකථන ඇමතුම් ගලා එන්නට විය. ජනමාධ්‍යවේදීන්, විද්වතුන්, කලාකරුවන් වැනි පිරිස් මෙන්ම නැඟෙනහිර පළාත් ජනතාව ද එසේ දුරකථන ඇමතුම් ලබා ගත් පිරිස අතර වූහ. මෙම සියලු දුරකථන ඇමතුම් මඟින් විමසා සිටියේ, නැඟෙනහිර පළාත් සභාවේ ජාතික නිදහස් පෙරමුණු මන්ත්‍රී ජයන්ත විජේසේකරට ඇමැති ධුරයක් ලැබේද? යන්නය.”නැඟෙනහිර පළාත් සභාවේ කටයුතු කරගෙන යාමේදී අපේ ජයන්ත විජේසේකර සහෝදරයාගේ සහාය එක්සත් ජනතා නිදහස් සන්ධාන මන්ත්‍රී කණ්ඩායමට ලබා දෙන බව අප පක්‍ෂය විදිහට නැඟෙනහිර පළාත් ආණ්ඩුකාරතුමාට දැනුම් දුන්නා. එසේම ජයන්ත විජේසේකර සහෝදරයාට නැඟෙනහිර පළාත් ජනතාවට සේවයක් සැලසීම සඳහා පුළුල් ඉඩකඩක් ලබා ගැනීමට අප පක්‍ෂයක් ලෙස එක්සත් ජනතා නිදහස් සන්ධානය සමඟ මේ වන විට සාකච්ඡා කරමින් සිටිනවා.” එම දුරකථන ඇමතුම්වලට පි‍්‍රයන්ජිත් විතාරණ පිළිතුරු ලබා දුන්නේ එසේය.ගෙවී ගිය සති අන්තයේදී පාර්ලිමේන්තු මැති ඇමැති කණ්ඩායම සහ ආදිවාසී කණ්ඩායම අතර බදුල්ල ක්‍රිකට් ක්‍රීඩාංගණයේදී සැහැල්ලු පන්දු ක්‍රිකට් තරගයක් සංවිධානය කොට තිබිණි. අමාත්‍යවරුන් වන ඩලස් අලහප්පෙරුම, මහින්දානන්ද අලුත්ගමගේ, විමල් වීරවංශ මේ තරඟයට සහභාගිවීම සඳහා කොළඹ සිට පැමිණියේ එකටය. නාමල් රාජපක්ෂ මන්ත්‍රීවරයා පැමිණියේ හම්බන්තොට සිටය. ඇමැති ඩිලාන් පෙරේරා මේ ක්‍රිකට් තරගය සංවිධානය කිරීමට මූලික වීය.”පැරදුණොත් එහෙම අපි ආදිවාසීන්ගෙනුත් කෑවා කියලා ප්‍රචාරය යයි. දිනුවොත් කියයි, ‘අයියෝ ආදිවාසීන්නෙ පරද්දලා තියෙන්නෙ කියලා.” කොළඹ සිට යන අතරතුර විමල් වීරවංශ අමාත්‍යවරයා පැවැසුවේය.”ආදිවාසී – පාර්ලිමේන්තුවාසී ක්‍රිකට් තරගයක් තියෙනවා කියලයි මම මාධ්‍යයට කීවේ.” ඩලස් අලහප්පෙරුම අමාත්‍යවරයා ද කතාබහට එක්වෙමින් සඳහන් කළේය.තරගය ආරම්භ කෙරුණු අතර කාසියේ වාසිය දිනූ ආදිවාසී කණ්ඩායමේ නායක ඌරුවරිගේ මුතුබණ්ඩා ප්‍රථමයෙන් පන්දුවට පහර දීමට පාර්ලිමේන්තු මැති ඇමැතිවරුන්ගේ කණ්ඩායමට බාර කළේය. තරඟයේ නිවේදන කටයුතු සිදු කළේ ආදිවාසී තරුණයකු විසිනි. ඔහු නිවේදන කටයුතුවලදී බොහෝ දෙවිවරුන්ගේ නම් පවසමින් සිය නිවේදන කටයුතු සිදු කර ගෙන ගියේය.”නාමල් මන්ත්‍රීතුමා මේ නිවේදක තරුණයා දෙවියන්ගේ නම් කියමින් තමයි නිවේදන කටයුතු කරන්නේ. මොනවා වෙයිද දන්නේ නැහැ.” විමල් වීරවංශ පන්දුවට පහර දීමට සූදානම් වෙමින් පැවසුවේය. මැති ඇමති පිල වෙනුවෙන් ඩලස් - විමල් යුගලය දිගු සබඳතාවක් ගොඩනඟා ගනිමින් පන්දුවට පහර දුන් අතර එහිදී ඩිලාන් පෙරේරා ඇමැතිවරයා ලකුණු වේගය වැඩි කරන ලෙස ඉල්ලා සිටියේය.සනත් ජයසූරිය මන්ත්‍රීවරයා දක්‍ෂ ලෙස පන්දුවට පහර දුන් අතර එක ඕවරයකදී ලකුණු වේගය වැඩි කරමින් හයේ පහර හතරක් එල්ල කිරීමට ද සමත් විය.ආදිවාසි පිලේ දක්‍ෂ පිතිකරුවකු යම් ආබාධයකට ලක්ව පිටියෙන් ඉවතට ගිය අතර ආදිවාසි පිලේ කඩුළු වේගයෙන් බිඳ වැටෙන්නට විය.”අපි පොඩි බුරුලක් දෙමු නේද, නාමල් මන්ත්‍රීතුමා” එම අවස්ථාවේදී විමල් වීරවංශ ඇමැතිවරයා යෝජනා කළේය.මේ අතර කඩුල්ලක් බිඳ වැටීමෙන් අනතුරුව ඉහත කී දක්‍ෂ පිතිකරුවා පන්දුවට පහර දීමට යළි පිටියට පැමිණියේය. නමුත් මැති – ඇමැති පිල ඒ පිළිබඳව අවධානය ලක් නොකර තම බුරුල් ප්‍රතිපත්තිය දිගටම ගෙන ගියේය. ඒ සමඟම මේ දක්‍ෂ පිතිකරුවා මැති – ඇමැති පන්දු යවන්නන්ට අත දිගහැර පහර දුන්නේය.”ඔන්න විමල් අයියා කිව්වා බුරුලක් දෙන්න කියලා. දැන් කන්න තමයි වෙන්නේ.” නාමල් රාජපක්‍ෂ මන්ත්‍රීවරයා කවුරුත් සිනහ ගන්වමින් පැවසුවේය.එම තරඟයෙන් මැති ඇමැතිවරුන්ගේ පිල ංය ගත්තේය.ගිය සිකුරාදා එජාප නියෝජිත පිරිසක් මැතිවරණ කොමසාරිස්වරයාව රාජගිරිය මැතිවරණ මහලේකම් කාර්යාලයේ දී හමු වූහ. මේ අවස්ථාවට එජාප මහලේකම් තිස්ස අත්තනායක, පාර්ලිමේන්තු මන්ත්‍රී රවි කරුණානායක, ජෝශප් මයිකල් පෙරේරා, නැඟෙනහිර පළාත් සභා මන්ත්‍රී දයා ගමගේ ආදීහු එක්ව සිටියහ.ගිය පළාත් සභා මැතිවරණයේ දී සිදුවූ අඩුපාඩු පිළිබඳව එහිදී එජාප නියෝජිත පිරිස මැතිවරණ කොමසාරිස්වරයා දැනුම්වත් කළහ.ගිය සඳුදා එජාප නායකයා සිරිකොත එජාප මූලස්ථානයට පළාත් සභා මැතිවරණයේ ප්‍රතිඵල විමර්ශන කමිටුව කැඳවා තිබිණි. එජාප නායකයාගේ ප්‍රධානත්වයෙන් කැඳවූ මේ කමිටුවට මහලේකම් තිස්ස අත්තනායක, ගෞරා තවරාසා, සුරනිමල රාජපක්ෂ, අසමි තාසීම් සහ දයා පැල්පොල ද එක්ව සිටියහ.“පළාත් සභා මැතිවරණ විමර්ශන වාර්තාව සති දෙකක් ඇතුළත ලබා දෙන්ඩ. ඒ වගේම අවශ්‍ය නිර්දේශත් ලබා දෙන්ඩ” එජාප නායකයා එහිදී කියා සිටියේය.ගිය සඳුදා සවස ජේ. ආර්. ජයවර්ධන 106 වන ගුණ සමරු උත්සවය පැවැත්විණි. එය පැවැතියේ එජාප නායක රනිල් වික්‍රමසිංහගේ ප්‍රධානත්වයෙනි. එහිදී එජාප නායකයා අපූරු කතාවක් කළේය.“1977 දී ජේ. ආර්. ජයවර්ධන මහා මැතිවරණය ජයග්‍රහණය කරලා අගමැති විදියට දිවුරුම් දෙන්ඩ සූදානම් වෙනකොට රණසිංහ පේ‍්‍රමදාසත්, රන්ජන් විජේරත්නත් ඒක වළක්වන්න උත්සාහ කළා. රාහු කාලය නිසා දිවුරුම් දෙන්ඩ එපා හොඳ වෙලාවක් බලලාම දිවුරුම් දෙන්ඩ. එහෙම කියලා තමයි පේ‍්‍රමදාසත් රන්ජනුත් ජේ. ආර්.ගේ දිවුරුම් දීම නවත්වන්න හැදුවේ. හැබැයි ඒ වෙලාවේ ජේ. ආර්. කියලා තිබුණේ මට දැන්ම දිවුරුම් දෙන්ඩ අවශ්‍යයි. නැත්නම් රට අරාජික වෙනවා කියලා. තවත් ජිවිත බිලි වෙනවා. ඒක නවත්වන්ඩ ඕනේ කියලා ජේ. ආර්. කියලා තිබුණා.” එජාප නායක රනිල් අතීතය සිහිපත් කළේය.“හැබැයි ඒ වෙලාවේ ජේ. ආර්. ජයවර්ධන අගමැති ලෙස හොඳ වෙලාවක් නොබලා දිවුරුම් දීලා තමන්ගේ පළමු නිල කාලය හොඳට ගෙවලා දාලා තිබුණා. ඊළඟට ජේ. ආර්.ගේ ඊළඟ නිල කාලය ආරම්භ කරන්න හොඳ වෙලාවක් බලා දිවුරුම් දීලා තිබුණා. හැබැයි ජේ. ආර්. ජනාධිපතිතුමා කියලා තිබුණා මං වෙලාව හොඳට බලලා දිවුරුම් දීපු නිසා මගේ දෙවෙනි නිල කාලයේ දී ගැටලු ගොඩකට මුහුණපාන්න සිදුවුණා කියලා” එජාප නායකයා කියා තිබුණේ ඡ්‍යොතිෂය පිළිබඳව ද තමන්ගේ එතරම් විශ්වාසයක් නොමැති බව කියමිනි.ගිය සතියේ දී මහනුවර දී එ.ජා.ප යොවුන් පෙරමුණේ හමුවක් පැවැත්විණි. ඒ යොවුන් පෙරමුණේ සභාපති පාර්ලිමේන්තු මන්ත්‍රී රුවන් විජේවර්ධනගේ ප්‍රධානත්වයෙනි. මේ හමුවට එ.ජා.ප පාර්ලිමේන්තු මන්ත්‍රී ලක්ෂ්මන් කිරිඇල්ල ද එක්ව සිටියේය.යොවුන් පෙරමුණේ හමුවට මහනුවර දිසාවේ තරුණ තරුණියෝ එක්ව සිටියහ. හමුව ආරම්භ වූ පසුව තරුණ තරුණියෝ අදහස් දක්වන්නට පටන්ගත්හ. “එ.ජා.ප නායකයා රනිල් වික්‍රමසිංහ පක්ෂය කනවා. මේ පක්ෂය විනාශ කරන්නේ එයා. එයාට කියන්න මේ පක්ෂයේ නායකත්වයෙන් අයින් වෙන්ඩ කියන්ඩ. අපට බැහැ රනිල් එක්ක වැඩ කරන්ඩ.” එ.ජා.ප යේ තරුණ තරුණියෝ ඉතා තදින් එ.ජා.ප නායකයා විවේචනය කළේ එ.ජා.ප නායකයාගේ මස්සිනා වන මන්ත්‍රී රුවන් විජේවර්ධන හමුවේ ය.එජාපයේ වෙබ් මාෆියා කල්ලිය එකතු වෙලා පක්ෂයේ නායකයන්ට වෙබ්වලින් මඩ ගහනවා. බලන්න පළාත් සභා මන්ත්‍රී ශාන්තිනී කෝන්ගහගේ තමයි එ.ජා.ප නායකයාට ලොකු වෙලා තියෙන්නේ. ඒත් පාර්ලිමේන්තු මන්ත්‍රීවරු වන තලතා අතුකෝරළට, රෝසි සේනානායකට එ.ජා.ප යේ තැනක් නැහැ.ඒ වගේ ම ඔබතුමා රනිල් වික්‍රමසිංහට ගිහින් කියන්න එයාට කඩේ යන ඕනෑම පළාත් සභා, පාර්ලිමේන්තු, නගර සභා සහ ප්‍රාදේශීය සභා මන්ත්‍රීවරු ඊළඟට එන ඡන්දවලදී පරාජයට පත් කරනවා කියලා.මේ පණිවිඩය රනිල් වික්‍රමසිංහට කඩේ යන හැම මන්ත්‍රීවරයාටම කියන්නේ. හොඳම උදාහරණය තමයි රනිල්ට කඩේ ගිය උතුරුමැද පළාත් හිටපු විපක්ෂ නායක කස්තුරි අනුරාධනායක මෙවර පරාජයට පත් වුණේ ඒකම තමයි රනිල්ට කඩේ යන මන්ත්‍රීවරුන්ට කරන්නේ” මහනුවර එ.ජා.ප යොවුන් පෙරමුණේ තරුණ තරුණියෝ ආවේගශීලීව කියා සිටියහ.ගිය අඟහරුවාදා ඇමැති මර්වින් සිල්වා වත්තල ගොංගිතොට ශ්‍රී සද්ධාරාමයේ පැවැති ආගමික වැඩසටහනකට සහභාගී විය. ඒ මහජන සබඳතා අමාත්‍යාංශය යටතේ කැලණිය ආසනයේ ආගමික ස්ථාන 33ක් සඳහා මූල්‍යාධාර ලබා දීමේ වැඩසටහනකටය. එහිදී ඇමැති මර්වින් සිල්වා කාගේත් අවධානය දිනා ගනිමින් ආන්දෝලනාත්මක ලෙස අදහස් දැක්වූයේය.කවුරු නොබැලුවත් හාමුදුරුවනේ මං මහා සංඝරත්නය ගැන බලනවා. පන්සල හදලා ඕනේ රට හදන්න, පන්සල හැදෙනකොට මිනිස්සු හැදෙනවා. එතකොට මොළේ වර්ධනය වෙනවා. විනීත භාවය ඇති වෙනවා. සන්සුන් වෙනවා. දුරදක්නා නුවණ පහළ වෙනවා. මිනිස්සු ධර්මයේ ජීවත් වෙනවා. හැම ශක්තියකටම වඩා බුද්ධ ශක්තිය ලොකුයි.” ඇමැති මර්වින් සිය කතාව ආරම්භ කළේ එලෙසය.එමෙන්ම පසුගියදා පුද්ගලයකුට පහරදීම නිසා බන්ධනාගාරගත කළ සිය පුතා ගැන ද ඇමැති මර්වින් එහිදී කියා සිටියේය. “මගේ පුතා රිමාන්ඩ් භාරයට පත් කරන කොට මට ඒ වේදනාව පැත්තකට දාන්න පුළුවන් වුණා. එහෙම පුරුදු වෙනවා නම් හැම කෙනකුටම මේ මනුස්ස ලෝකේ දුක වේදනාව බෙදා ගන්ඩ වෙන්නේ නැහැ. දුක්කම්කටොලු ආවොත් ඒවා ඉවත දාන්න” ඇමැති මර්වින් කියා සිටියේය.”මං බෙලිඅත්තේ ඉන්න කාලේ ගහගන්නවා. ඔළු පලන්න ඇති ඒ දවස්වල ගාණ මතක නැහැ. අනික මං ගොඩේ මිනිහානේ. ගොඩේ කොල්ලානේ. ඒ මොනවා කෙරුවත් අපි ගොඩින් බේරා ගන්නවා. පොලිසියට ගියත් ඒක දන්නේ පොලිසියයි අපියි විතරයි. පත්තර දන්නෙත් නැහැ. විද්යුත් මාධ්‍ය දන්නෙත් නැහැ. ඇමැති මර්වින් සිය අතීතය සිහිපත් කළේය.ස්වාමීන් වහන්සේලා පෙරටු කොට ගෙන ප්‍රදේශ සංවර්ධනය කරන්න මං මේ ගමන යනවා. ජනාධිපතිතුමා සහ එතුමාගේ මහින්ද චින්තනය මගේ මේ දෑතේ තියාගෙන යනවා.බැසිල් රාජපක්ෂ මැතිතුමා මේ ගම්පහ කළඑළි කරලා තිබෙනවා.ඒ වාගේම මම කොහේ ගියත් ඇන්ජිමක් මිස කෝච්චි පෙට්ටියක් නෙමෙයි. අනික මං මහජන සබඳතා ඇමැති. පැමිණිල්ලක් ආවොත් ගොඩද මඩද කියලා දෙකක් නැහැ. අභ්‍යාවකාශයේ කියලා දෙයක් නැහැ. මං ඒකට අත ගහනවා” ඇමැති මර්වින් ලොමු දැහැගැන්වෙන ලෙස කියා සිටියේය.”මට ඕනවට වඩා මුදල් ඕන නැහැ. මගේ දුවටවත් පුතාටවත් ඕනත් නැහැ. දුව නීතිඥවරියක්. මගේ පුතා පරිගණක පිළිබඳ උපාධියක් ලැබූ අයෙක්. ඔහුට ව්‍යාපාර තිබෙනවා. මට හම්බකරන්න ඕන නැහැ.මට ඔය ලැබෙන සොච්චම ඇති. මොකද මං ඔය සුඛෝපභෝගී ආහාර ගන්නේ නැහැ. ගිය ආත්මේ කරපු පිනකට මට අවශ්‍ය හැම දෙයක්ම ලැබෙනවා.” ඇමැති මර්වින් සිල්වා එහිදී කියා සිටියේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af1209231</link>
    <topic>සාහිත කෙතේ සරු අස්වනු නෙළන මහ පොත් දැක්ම 26 දක්වා</topic>
    <author>සටහන - ඉනෝකා සමරවික්‍රම ඡායාරූප - විමල් කරුණාතිලක</author>
    <content>“මේ සාහිත්‍ය මාසයයි. මේ පොත්පත් එළි දක්වන මාසයයි.“මේ කතා සත්‍ය දැයි බලන්න එන්න යන්න බණ්ඩාරනායක සම්මන්ත්‍රණ ශාලා භුමියට.පොත් පත්වලට මිනිසුන් මෙපමණ ආදරේ දැයි අපිට සිතෙන්නේ පොත් ප්‍රදර්ශන භූමියේ උදේ සිට රෑ වනතුරු වයස් භේදයකින් තොරව දිවයිනේ විවිධ ප්‍රදේශ වලින් පැමිණි පොතපතට ආදරය කරන්නන්ගෙන් පිරී ගිය අයුරු දකින විට ය. ඕනෑම පොත් ප්‍රකාශන ආයතනයක ඇති පොත් එකම ස්ථානයකදී මිලට ගත හැකි මේ ප්‍රදර්ශනය නැරැඹීමට පැමිණෙන්නෝ විවිධ අදහස් දක්වති. ඇතැමෙක් සෑම වසරකම පැවැත්වෙන මේ ප්‍රදර්ශනය ආරම්භ වන තුරු ඇඟිලි ගනිමින් බලා සිටින්නවුන් ය. පොත් ලැයිස්තු ගණන් ලියාගෙන ඒවා මිලට ගන්නට බලා සිටින තවත් පිරිසකි.බැලූ බැලූ අත ඇත්තේ විවිධ අන්දමේ පොත්පත්ය. පරිවර්තන පොත්, නවකතා, කෙටිකතා, කවි පොත් මෙන්ම විවිධ විෂයානුබද්ධ පොත්පත් පොත් කුටි434 ක් ඇත.එමෙන්ම හැමදාමත් පොත් ප්‍රදර්ශන භූමියේ තිබූ කැටපත් පවුරේද විවිධ කවි කිවිදියන්ගේ කවි නිර්මාණ අලවා තිබිණි. ඇතැමෙක් එතැන මේස පුටුවල වාඩිවී කවි ලියති. ඇතැම් තැනෙක ලේඛක ලේඛිකාවෝ එකිනෙකා හමුවෙති. තවත් තැනෙක කලකින් හමුවූ මිතුරු පිළිසඳරකි. මෙය පොත්පත්වලට ආදරය කරන සැමට සොඳුරු අවස්ථාවකි.පාසලට පුස්තකාලවලට මෙන් ම පෞද්ගලික පරිහරණය සඳහා පොත් එකතු කරන්නන්ගෙන් පිරී ගිය පොත් ප්‍රදර්ශන භූමියේ දී අපට මුණ ගැසුණු පොත්වලට ඇලුම් කරන අය දැක්වූ අදහස් මෙසේ ය.“අපි ආවේ කුරුණෑගල මාවතගම මකුලාන රජමහ විහාරයේ ඉඳලා. මම කැමතියි ජීවිතාවබෝධයක් ලබා ගත හැකි පොත් වගේ ම, බුදු දහම ගැන ගැඹුරින් ලියවුණ පොත පත කියවන්න. ඒත් ඉතිං සමහර පොත් අලෙවි සල් වල තදබදය වැඩියි. ගිය වසරවලටත් වඩා මේ වසරේ පොත් ප්‍රදර්ශනයට සහභාගි වී සිටින පිරිස වැඩියි කියලා හිතෙනවා. මේ දිහා බැලුවම සතුටකුත් දැනෙනවා. අපේ රටේ මිනිස්සු මේ විදිහට පොත පතට නැඹුරු වෙනවා නම් අපේ රටේ අපරාධ අඩුවෙන්න පුළුවන්...”“මම හැම අවුරුද්දෙම පොත් ප්‍රදර්ශනය බලන්න එනවා. මෙවර ආවේ මගෙ පුතත් සමඟ. ලංකාවේ ඉන්න හැම පොත් ප්‍රකාශකයෙක් ම වගේ මෙතැනට එන නිසා අපිට එය විශාල පහසුවක්. හොඳින් තෝරා බලා අපට අවශ්‍යම පොත ගන්න පුළුවන්. මගේ වෘත්තියත් සමඟ මං පොත් කියවන්න තියන වෙලාව අඩුයි. ඒත් කොහොම හරි ඉඩ ලැබුණු වෙලාවට මම පොත් කියවනවා. එහෙම කරන්නේ මම පොත් කියවන්න කැමැති නිසයි. මේ වගේ ප්‍රදර්ශනවලට පුතා එක්කගෙන එන්නෙත් එයාටත් දැන්ම ඉඳන් පොත් ගැන ඇල්මක් ඇති කරන්න ඕනෑ නිසයි. ඒ වගේම අප ප්‍රිය කරන ලේඛක ලේඛිකාවන් මෙහිදී හමුවීමට ලැබීම භාග්‍යයක්. ”“අද අපේ ගෙදර ඔක්කොම පොත් ප්‍රදර්ශනය බලන්න ආවා. මම වෘත්තියෙන් ව්‍යාපාරිකයෙක්. එහෙම වුණාට අපේ අම්මයි තාත්තයි පොඩි කාලේ ඉඳලම අපට පොත් කියවන්න හුරු කරලා තිබුණ නිසා මොන රාජකාරි තිබුණත් මම පොත් කියවනවා. අද මගේ බිරිය දරුවෝ වගේ ම අම්මා තාත්තා සහෝදර සහෝදරියෝ එයාලගෙ දරුවොත් මෙතනට ආවා. අවුරුද්දකට වතාවක්වත් මෙහෙම පොත් දැක්මක් තියෙන එක හොඳයි. අපිට කඩයක් ගානේ ගිහිල්ලා පොත් හොයනවට වඩා අද මෙතැනින් හොඳ පොත් ටිකක් ගන්න පුළුවන්. ඒක අපිට පහසුවක්.”“මම ඉගෙන ගන්නෙ පාණදුර සුමංගල විද්‍යාලයේ. අද මම විතරක් නෙමෙයි අපේ පන්තියේ හැමෝම වගේ ආවා. අපි පොඩි කාලෙත් පොත් ප්‍රදර්ශනය බලන්න ආවා. මම අද වැඩියෙන් ම ආවේ මගේ ඉගෙනීමේ කටයුතුවලට අවශ්‍ය පොත් ගන්න. මං ලබන වසරේ ගණිතය අංශයෙන් උසස් පෙළ කරනවා. අපිට නගරයෙන් නගරයට ගිහිල්ලා පොත් හොයනවට වඩා මෙතැන පහසුවෙන් තියෙනවා. මම නවකතා හා සාහිත්‍ය පොත් වලටත් කැමැතියි. මෙතැනට ආවම පොත් දැක්කම අපිට පුදුම සතුටක් දැනුණේ. අම්මලාට මේ පොත් ප්‍රදර්ශනය ගැන කියලා ඒ ගොල්ලෝ උනන්දු කරවලා තමයි මුදල් ඉල්ලගත්තේ පොත් ගන්න.මම කෑගල්ල බාලිකා විද්‍යාලයේ පුස්තකාලාධිපති. අද අපි ආවේ අපේ පාසලට පොත් ගන්න වගේ ම වෙනත් පාසලකට පොත් පරිත්‍යාගයක් ලබාදෙන්න පොත් ගන්නත් එක්කයි.ලබන මාසේ වෙන් වෙන්නේ කියවීම් මාසෙට. මේ නිසා සාහිත්‍ය මාසෙට පාසලේ දරුවන්ට හොඳ පොත් ටිකක් රැගෙන යාමයි අපේ අරමුණ.අපි හැම වසරකම වගේ පොත් ප්‍රදර්ශනය බලන්න පොත් ගන්න එනවා. මෙවර අපි කිලිනොච්චියේ භාරති පුරම් විද්‍යාලයට ‘දෙමළ පොත්’ පරිත්‍යාගයක් කරනවා. ඒ පරිත්‍යාගයට අවශ්‍ය පොත් පත් ඉතාම පහසු මිලට. අපට ලබා ගැනීමට හැකි වුණා.මම අද මෙතැනට ආවාම පුදුම සතුටක් දැනෙනවා මේ ඉන්න පිරිස දුටුවම. මම හැම අවුරුද්දකම පොත් ප්‍රදර්ශනයට එන්න බලාපොරොත්තු තියාගෙන ඉන්නේ. අපිට මෙය ඉතා පහසුවක්. මම නවකතා පරිවර්තන හා බුදුදහම ගැන ලියැවුණු පොත් කියවන්න ඉතා කැමැතියි. මේ විවිධ පොත් වෙළෙඳ සල්වලින් හිතේ හැටියට පොත් ටිකක් සොයාගන්න පුළුවන්කම ලැබුණා.අපි ආවේ මතුගම යටදොළ කනිෂ්ඨ විද්‍යාලයෙන්. අපි දැන් අවුරුදු දෙක තුනක් තිස්සේ මේ ප්‍රදර්ශනයට එනවා.අපේ පාසලේ දරුවන්ට ගැලපෙන නවකතා පොත් විෂයානුබද්ධ පොතපත මේ වගේ තැනකින් තෝරා ගැනීමට පුළුවන්.ඒ වගේ ම ගුරුවරියක් හැටියට මට හරිම සතුටුයි. මේ තැනට බොහෝ පාසල් දරුවෝ ඇවිත් ඉන්නවා. එයාලා අතර පොත් පත් ගැන විශේෂ උනන්දුවක් තිබෙන බව පේන්න තියෙනවා.ඒ වගේ ම මේ දෙයත් කියන්න ඕන; පසුගිය වසරවලට වඩා මෙවර පොත් ප්‍රදර්ශනයේ හොඳ සංවිධානාත්මක බවක් තියෙනවා.ඒ සංවිධානාත්මක බව නිසා මෙහි පැමිණෙන පාඨක අපට පහසුකම් රැසක් සැලසී තිබෙනවා.මං හැම අවුරුද්දෙම පොත් බලන්න එනවා. සල්ලි තිබුණොත් පොත් ගන්නවා. ඒත් මේ පාර ආවේ පොත් බලන්න විතරයි. පොත් ගන්න සල්ලි නෑ. ඒ ගැන දුකයි.සටහන - ඉනෝකා සමරවික්‍රම ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af1209232</link>
    <topic>අපට පාර වැරදුණාද</topic>
    <author>පියදාස වැලිකන්නගේ</author>
    <content>එකෙකු ඇඳ සිටි රතු පැහැති කමිසය අව්වට පිච්චී, දහදියට පෙඟී අව පැහැ ගැන්වී තිබිණ. අනෙකාගේ කමිසය මසා ඇත්තේ රතු රෙද්දකින්ද, නොඑසේ නම් ගුරු පැහැති රෙද්දකින්දැයි කිසිවකුට කිව නොහැකි තරම්ය.”අන්න අර “මයිල” ගහේ හෙවණට වෙලා ටිකක් මහන්සි නිවාගෙන යන් වීරෙ.” දිය හිඳුන වැවෙන් මඩ වතුර දෝතට ගෙන, මෑලි වී ගිය නෙළුම් කොළයකට, ලේන්සුවකින් පෙරා ගෙන පවස නිවා ගත් ගුණරත්න සිය සගයාට කීවේය. ඔවුන් “මයිල” ගස යටට ගියේ කතාවකින් තොරවය. ගසට පිටදී ඉඳගත් ඔවුහු මඩ තැවරී තිබුණු සෙරෙප්පු ගලවා දමා, නවා තිබුණ කලිසම් කකුල් වෙතද නෙත් යොමු කළහ.”ඇත්තට මොකක්ද බං අපට වුණේ.” වීරසේන ගුණරත්නගෙන් ඇසුවේ වියළී පණ අඳින වන පෙත දෙස හිස්බැල්මෙන් බලාගෙනය.”අපට පාර වැරදුනා වගෙයි වීරේ.” ගුණරත්න දුක්මුසු හඬකින් උත්තර දුන්නේය.වැව් හිඳිලා, විභාග වැරදිලා, විශ්ව විද්‍යාලකාරයො ස්ට්‍රයික් කරලා, රට මස්තබාල්දු වෙලා තියෙද්දි මේ යක්කුන්ට මෙහෙම දිනන්න පුළුවන් වේවි කියලා මං නම් හිතුවෙ නෑ මචං. අඩුගානෙ මෙදා පාර අපෙන් හත් අට දෙනෙක් තේරේවි කියලයි මං හිතුවෙ.” වීරසේකර කියද්දී ගුණරත්න වෙතින්දිග ඈනුමක් පිටවිය.”අපට පාර වැරදුණා වගෙයි කියලා මං කිව්වේ ඒක තමයි.””උඹ කියන එක මට තේරෙන්නෙ නෑ ගුණේ.””වෙන්න පුළුවන්. ඒක වඩාත් පැහැදිලිව කියනවා නම් පොදු ජනතාව හිතන මතන විදිය උඹටවත් මටවත් තේරුම්ගන්න බැරිවුණාය කිව්වොත් හරි.””ඇයි යකෝ, උන්ට මේ නියඟය පෙනුනෙ නැද්ද?, විභාග අවුල පෙනුනෙ නැද්ද?, විශ්ව විද්‍යාල කාරයින්ගෙ ස්ට්‍රයික් එක පෙනුනෙ නැද්ද?, බඩු මිල පෙනුනෙ නැද්ද?, බලයට ගහමරා ගන්න හැටි පෙනුනෙ නැද්ද?, උන්ට කන්න බොන්න තිබුණද?, මේ වගේ තත්වයක් යටතේ අරුන්ට ඡන්දය දෙන උන් පොල් බූරුවෝද?.””එහෙනම් මම මෙහෙම කියන්නම්. ඒ පොල් බූරුවන්ට තේරෙන දේවත් අපට තේරුම්ගන්න බැරිවුණා. කොටින්ම පොදු ජන විඥානය තේරුම්ගන්න අපට බැරිවුණා. කුජීතෙට පැරදුණේ ඒකයි.””උඹ පීලි මාරු කරන්නද හිතාගෙන ඉන්නෙ.” වීරසේකර ඇසුවේ උස් හඬිනි. ඒ හඬේ කෝපය තැවරී ඇති සැටියක් ගුණරත්නට පෙණින.”පීලි මාරු කරනවයි කියන්නෙ එක පක්‍ෂයකින් තවත් පක්‍ෂයකට යන එකනෙ. මට එහෙම කරන්න වුවමනාවක් නෑ. හැබැයි අපේ මහ උන් කියන හැම මළ ඉලව්වක්ම දේව භාෂිතයක් වගේ පිළි නොගෙන හිතන්න, මතන්න, ප්‍රශ්න කරන්න මට ඕනෑ කරල තියනවා.””එහෙනම් උඹ අතරමං වෙනවා.” වීරෙ උස් හඬින් කීවේය.”පොදු ජනතාව අතර අතරමං වුණාට කමක් නෑ. උන් මට පාර පෙන්නාවි.””මොකක්ද බං ඒ හරුපෙ තේරුම. උඹ මඟ දිගටම කතා කෙළේ නුහුරට වගේනෙ.””නෑ වීරෙ උඹම කල්පනා කරලා බලපන් රජරටට නියඟය අරුමයක්ද කියලා. මේ වගේ වැව් අමුණු ඇළ දොළ ගංගා හිඳී ගිය කාලයක් මගේ වයසට මාත් දැකලා නෑ. නමුත් හැම අවුරුද්දකම ඉඩෝර කාලයක් තිබුණනෙ. අපේ අත්තත්, අප්පච්චිත් කියන විදියට මේ වගේ දරුණු කාලවල් මීට කලිනුත් තිබිලා තියනවා. මේ නියඟය මීට වඩා දරුණු වෙනවලු මහවැලි ගඟ උතුරට හරවලා, ඇළවේලි කපලා තිබුණෙ නැත්නම්. ඒ වගේ අත්දැකීම් තියන මිනිස්සුන්ට, ඒ අත්දැකීම් අහලා කියලා දැනගෙන ඉන්න මිනිස්සුන්ට නියඟය පෙන්නලා ඡන්දෙ ගන්න පුළුවන්ද බං.””නෑ. නියඟය නෙමේ බලපෑවෙ. උදලු, කැති, මන්න දුන්නනෙ. බොරු පොරොන්දුත් දුන්නනෙ.””බොරු පොරොන්දු දෙන එක කරන්නෙ එක පක්‍ෂයක් විතරක්යැ.””අනෙක ඔය කියන ගොවි උපකරණ රජරට ඔක්කෝටම දුන්නැයි කියලා කියන්න පුළුවන්ද? ඔන්න පොහොර සහනාධාරය නම් ඔක්කෝටම දුන්නා. උඹලටත් දුන්නා. අපටත් දුන්නා.””උඹ ඔය පොදු ජන විඥානයට අනුගත වෙන්න හිතන හැටිද ගුණේ.””නෑ. යම් යම් ස්ථානවල ස්ථානගත ප්‍රශ්නත්, ජල කළමනාකරණයේ ප්‍රශ්නත් තියෙන්න ඇති. ඒවා උලුප්පලා ඉස්සරහට දාගෙන කෑ ගැහුවෙ අපිනෙ. ගොවියන්ට අපේ කෑ ගැහිල්ල දැනෙන්න නැතුව ඇති. ඒ ඔක්කොටමත් වැඩිය විශේෂ දෙයක් මෙතන තියනවා.””ඒ මොකක්ද?” වීරෙ ප්‍රශ්න කෙළේ වාදයකට සැරසෙන්නෙකු මෙනි.”ත්‍රස්තවාදී කාලෙ රජරටේත්, නැඟෙනහිරේත් මිනිස්සු ලබාපු බිහිසුණු අත්දැකීම් මට මතකයි බං. රෑ වෙනකොට ගෙවල් දොරවල් වහලාදාලා කැලේට රිංගලා හැංගුන හැටි උඹටත් මතක ඇති.””ඔව්. ඒක නම් මටත් මතකයි.””දැන් එහෙම එකක් නෑනෙ. අපිත් මහ රෑ රැස්විම් තිබ්බනෙ.””එතකොට පාරවල් අහුරමින් ටයර් පුච්චමින් මිනිස්සු අපට ලණු දුන්නයි කියලද උඹ කියන්නෙ.””නෑ. නෑ දහදොළොස් දෙනෙක් කෑ කෝ ගහගෙන, ටයර් පුච්චගෙන, පාරෙ බුදියගෙන දඟලන කොට ඒක බලන්න මිනිස්සු එනවනෙ. අපේ උන් හිතුවෙ ඒ ඔක්කොම අපේ සපෝටර්ලා කියලා. අපේ සමහරු ඇට්ටි හැලෙන කතාවක් කලාම ඒ මිනිස්සු අත්පුඩි ගහන්නත් ඇති. ඒත් ගෙදර ගිහින් හිතනකොට “ඒක මහ මෝඩ කතාවක්නෙ” කියලා කතා වෙන්නත් ඇති.””ඈ ගුණේ, උඹට ඔය සම්බුද්ධිය පහළ වුණේ කවද්ද බං.””අනුර දිසානායකගේ කතාවක් ඇහැව්වට පස්සෙ.””මොනවා?. ඒ මිනිහා මොනවද කිව්වෙ.””ඇයි ඔය ටී.වී එකෙන් කිව්වෙ ඔය පළාත් සභා වලින් ඇති වැඩක් නෑ. ආදායමෙන් සියයට අසූ එකක් යන්නෙ මැති ඇමැතියන්ට පඩි ගෙවන්නයි, උන්ට පහසුකම් සලසන්නයි කියලා.””ඇත්තට එහෙම කිව්වද?. යකෝ ඒක අර නරියා මිදි පොකුර කඩාගන්න බැරිවුණාට පස්සෙ කියපු කතාව වගෙයිනෙ.””ටිල්විනුත් මාර කතාවක් කියලා තියනවා.””ඒ මොකක්ද?.””මහ ලොකුවට ඡන්දෙ දීලා පත්කර ගත්තට මේ ගොල්ලන්ට කරන්න පුළුවන් දෙයක් නෑ. අසහනයට පත්වෙන මිනිස්සු ඊළඟට අපි ළඟට එනවා. අපට තියෙන්නෙ ඒ මිනිස්සුත් එක්ක පාරට බහින එක විතරයි කියලා කියා තිබුණා.””උඹ එහෙම කියනකොට හමුදාවෙ රක්‍ෂාවත් දාලා ඇවිත් මං කරගත්ත ගොන් කමක හැටි කියලා මට හිතෙනවා බං.” වීරෙ කළකිරුණු සිතින් කීවේය.”කැම්පස් නොගිහින්මං කරගත්ත ගොන් කමක හැටි කියලා මටත් හිතෙනවා වීරෙ.” ගුණරත්නගෙන් කියවිණ.කතා කරන්නට දෙයක් ඉතිරිව නැති සැටියක් වීරෙටත් ගුණරත්නටත් දැනිණ. ඔවුහු “මයිල” ගස යට සෙවණේ බලාගත් අත බලා සිටියහ. වියළි උණුසුම් සුළඟේ කර්කශ ගතිය අලුත් දෙයක් නොවන බව වටහා ගන්නට ඔවුන්ට පුළුවන් විය. ගුරුපාර වසාගෙන ඇඳී යන දූවිල්ලත්, ඒ දූවිල්ලෙන් වැසී යන ගහකොළත් මීට පෙරද තමන් දැක ඇති බව ඔවුනට සිහිපත් විය.”ඒයි ගුණේ අර බලපන්. ලාල් සහෝදරයා නේද එන්නෙ.” වීරෙ අත දිගු කළ දෙස ගුණරත්න බැලීය.”ඔය එන්නෙ අපිව හොයාගෙන. සද්ද නැතිව බලාගෙන ඉඳපන්.”ගතවූයේ මඳ වේලාවකි. ලාල් ඔවුන් වෙත ආවේ කෑ ගසාගෙනය.”දෙයියෝ සාක්කි, මං උඹලව හැමතැනම හෙව්වා. යකෝ කොළඹින් සහෝදරවරුන් දෙන්නෙක් ඇවිල්ලා. වරෙල්ලා යන්න.” ගුණේ වීරෙ දෙස බැලීය. වීරෙ ගුණේ දෙස බැලීය.”එහේ යන්න තමයි ආවේ. ඒ වුණාට දැන්නම් බෑ. උඹ ගිහින් කියපන් ඒ ගොල්ලන්ට වස්සන්ට පුළුවන් නම් අපි එනවා කිව්වා කියලා.” ගුණේ උස් ඛ්¼ඩින් කෑ ගසා කීවේය.පියදාස වැලිකන්නගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af1209233</link>
    <topic>තෙල් බෙහෙත් වෙළෙන්දා</topic>
    <author>මහින්ද අබේසුන්දර</author>
    <content>රණසිංහ ප්‍රේමදාස දේශපාලන ලෝකයේ පුංචි තැනින් ලොකුම තැනට සම්ප්‍රාප්ත වූ දැවැන්ත චරියකි. කොළඹ පැල්පත් ආශ්‍රිතව ජීවත් වන අහිංසක මිනිසුන්ගේ ඇසුරින් නගර සභාව හරහා දේශපාලනයට අවතීර්ණවූ මේ පුංචි මිනිහා රටේ ජනාධිපති දක්වා ඉහළට ගියේ ඔහුගේ දේශපාලන හැකියාවත් කිසිවකුට යටපත් කරන්නට බැරි සැර පරුෂ කතාවත් නිසාය.අපට ප්‍රේමදාස මහතා හමුවන්නේ පාර්ලිමේන්තුවේදීය. ප්‍රේමදාස ගේ හඬ පාර්ලිමේන්තුව තුළ මතුවූ විට ඔහුට කිසිවකු බාධා කරන්නේ නැත. ප්‍රේමදාස මහතා මුලදී ජනතාවත් ප්‍රතිවාදී දේශපාලකයනුත් හඳුනා ගත්තේ පිළිගත් නායකයන්ට අපහාස වන සේ කතා කරන කෙනෙකු ලෙසය. සිරිමාවෝ බණ්ඩාරනායක මැතිනිය දේශපාලනයට අවුත් අග්‍රාමාත්‍ය ලෙස පත්වන ලකුණු පහළ වන විට ප්‍රේමදාස කී කතාවක් ඉමහත් ආන්දෝලනයටත් අප්‍රසාදයටත් ලක්විය. එහෙත් එවැනි අප්‍රසන්න කතාවක් කී බව ප්‍රේමදාසගේ සමීපතමයෝ ප්‍රතික්ෂේප කළහ.මන්ත්‍රී - ඇමැති – අගමැති හා ජනාධිපති වශයෙන් ප්‍රේමදාසගේ කතා වැඩි වෙනසක් නොවූයේ ඔහු උපතින්ම කටකාරයකු බැවිනි. ජනාධිපති වූ විට කිසියම් විනයගරුක බවක් හා තැන්පත් කමක් පෙන්නුම් කළ බව කිව යුතුමය. පුවත්පත්වල පළකිරීම තහනම් කළ බහින්බස් වීමක් වාර්තා වන්නේ ද ආර්. ප්‍රේමදාස සහ අනුර බණ්ඩාරනායකගේ නමිනි.අනුර බණ්ඩාරනායක නුවරඑළිය – මස්කෙළිය මන්ත්‍රීවරයා ලෙස කටයුතු කළේය. ඔහු විපක්ෂයේ මන්ත්‍රීවරයෙකි. ප්‍රවාහන ඇමැති එම්.එච්.මොහමඩ් ය. බණ්ඩාරනායක මහතා තම ඡන්ද කොට්ඨාසයේ බස් ධාවනය ගැන ප්‍රශ්නයක් ඇසුවේය. මොහමඩ් පිළිතුරක් දුන්නේය.”ඔබේ පිළිතුරෙන් මට සෑහීමකට පත්වෙන්න බෑ” අනුර කීවේය.”ඔබව සෑහීමකට පත්කරන්න කාටවත් බෑ” ප්‍රේමදාස කීවේය.මෙහිදී අනුර බණ්ඩාරනායක පාර්ලිමේන්තුවේ නොකළ යුතු ප්‍රකාශයක් ප්‍රේමදාසගේ බිරිය ගැන කීවේය.ගෝරිය පටන් ගත්තේ එතැනිනි. දෙන්නා බැණගත්හ. දෙමව්පියෝ සිහි කරගත්හ. පාර්ලිමේන්තු කල් දැමිණි. එම ගෝරිය හැන්සාඩ් වාර්තා පොතින් ඉවත් කරන ලෙස කථානායක බකීර් මාකර් මහතා කථානායක පුටුවේ සිට නියෝග කළේ නැත. ඒ වෙනුවට ඔහු කළේ එම සිද්ධිය පළ නොකරන ලෙස මාධ්‍ය ආයතනවලින් දුරකථනය ඔස්සේ ඉල්ලා සිටීමය.’ජනදින’ පත්‍රයේ පාර්ලිමේන්තු වාර්තාකරු හැටියට මම බකීර් මාකාර් මහතාගේ දුරකථනය මඟහැර සිද්ධිය ප්‍රධාන ප්‍රවෘත්තියක් ලෙස වාර්තා කළෙමි. කථානායක කළේ ‘ජනදින’ට පාර්ලිමේන්තුª වාර්තාකරණය තහනම් කිරීමය.1970 බලයට පත්වූ බණ්ඩාරනායක මැතිනියගේ ආණ්ඩුව හරි ප්‍රබලය. වාමාංශික පක්ෂ එකතුව පිහිටුවූයේ තුනෙන් දෙකක බලයක් හිමි ආණ්ඩුවකි. එක්සත් ජාතික පක්ෂයට හිමිවී තිබුණේ මන්ත්‍රී ආසන 17කි. දක්ෂ කථිකයකු වූ රණසිංහ ප්‍රේමදාස ගේ හඬ ද ආණ්ඩුවේ ගල් රෝලය යටපත් කරගෙන ගියේය.1975 දී ලංකා සමසමාජ පක්ෂය ආණ්ඩුවෙන් ඉවත්කළේ ෆීලික්ස් - අනුර දක්ෂිණාංශික බලවේගයයි. ශ්‍රී ලංකාවේ කොමියුනිස්ට් පක්ෂය ද ඒ සමඟම ආණ්ඩුවෙන් ඉවත් වීය. දැන් විපක්ෂය ප්‍රබලය. රණසිංහ ප්‍රේමදාසට අමුතු ගැම්මක් ඇති විය. ඔහු හඬ අවදි වූයේ කිසිම බලවේගයකට යටපත් කරන්නට නොහැකි පරිද්දෙනි.එක් දිනක් පාර්ලිමේන්තු විවාදයකි. මහජන ගැලරිය ජනතාවගෙන් පිරී පැවතුණි. කථානායක ගැලරියේ විශේෂ අමුත්තෝ ද සිටියහ. විපක්ෂය වෙනුවෙන් මැද කොළඹ ප්‍රථම මන්ත්‍රී රණසිංහ මහතා කතා කරන්නට නැඟිට්ටේය. ඔහු සිය කතාව පටන් ගත්තේය. සභා ගැබ නිහඬය බාධා කරන්නට කිසිවකු නැත. ආණ්ඩු පක්ෂයේ කලබලකාරයන් නැත. ඒතරමටම ප්‍රේමදාස ගේ කතාව ප්‍රබලය. වේගවත්ය.පුරා පැයක් පමණ කතා කළ ප්‍රේමදාස විපක්ෂයේ අත්පොළසන් මැද කතාව නිමා කොට අසුන් ගත්තේය. පිළිතුරු කතා කරන්නට ආණ්ඩු පක්ෂය වෙනුවෙන් නැඟී සිටියේ ප්‍රේමදාසට පිළිතුරු දෙන්නට තබා ඒ ගැන කට අරින්නටවත් ශක්තියක් නැති බිංගිරියේ ලො.බ.ජයසේනයි.”ගරු බිංගිරිය මන්ත්‍රීතුමා” යයි කථානායක අණ කරද්දී ඔහු නැඟී සිටියේය. ආණ්ඩු පක්ෂය පුංචි අත්පොළසන් හඬක් දී නිහඬ විය. දැන් ලො.බ. ජයසේන මෙසේ සිය කතාව පටන් ගත්තේය.”ගරු කථානායකතුමනි, මහා වැස්සක් වැහැල පෑව්වා වගෙයි. ගරු මැද කොළඹ පළමු මන්ත්‍රීතුමාගේ කතාව අසා සිටි මට පසුගිය මැතිවරණය මතක් වෙනවා. පොදු පෙරමුණේ වේදිකාවේ කථිකයෙක් හිටියා. ඔහුගේ කතාව ප්‍රබලයි. වේගවත්. හාස්‍යය පිරිලා. ප්‍රථම රැස්වීම් දෙකතුනෙන්ම ඔහු ජනප්‍රිය කථිකයෙක් වුණා. ඒ නිසා පොදු පෙරමුණේ රැස්වීම්වලට ඔහු නැතුවම බැරි වුණා. හැම රැස්වීමකම කතා කළා.ගරු කථානායකතුමනි, මට අවශ්‍ය වුණා මේ කථිකයා කවුද කියල හොයාගන්න. අන්තිමට බැලින්නම් ගරු කථානායකතුමනි මිනිහ කවුද දන්නවද? තෙල් බෙහෙත් වෙළෙන්දෙක්. ගරු ප්‍රේමදාස මහත්මයාගේ කතාව අහපුවාම මට මතක් වුණේ එයා තමයි.”මන්ත්‍රීවරු සිනාසුණහ. ප්‍රේමදාස මහතාටත් සිනා නොවී සිටින්නට නොහැකි විය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af1209234</link>
    <topic>ප්‍රදර්ශන භූමියේ පොත්වලින් වට්ටම් කෑමවලින් නට්ටං</topic>
    <author>කසුරි</author>
    <content>මං ගිනිගහන මද්දහනේ පොත් ප්‍රදර්ශන භූමියේ ඇවිද්දා. ඒත් මට තද රස්නයක් දැනුණෙ නෑ. පොත් අලෙවි කුටි පාඨකයන්ගෙන් පිරිතිරී තිබුණත් සිසිලක් මිසක් රස්නයක් මට දැනුණේ නැහැ. එකිනෙකාගේ ඇඟේ හැපෙමින් පොත් තෝරන රසවතුන් පිට කරන සුසුම්වල කර්කශ බව පරයමින් අලුත් පොත් වල නැවුම් සුවඳ පැතිරෙමින් තිබුණා. ඔවුන් එකිනෙකා ඇගේ හැපෙන වාරයක් වාරයක් පාසා සිතට ඇතුළු වූයේ නොරිස්සුම් බවක් නොව ළෙන්ගතු බවක්. පොත් තුරුළු කරගෙන පිටව යන ඔවුන්ගේ දර්ශනය ම සිත ප්‍රමෝදයෙන් පිරවූවා.ස්වර්ණ පුස්තක සම්මාන උලෙළේ අවසන් වටයට තේරුණු අපි පස්දෙනා (කපිල කුමාර, ටෙනිසන්, රූපා ශ්‍රියානි, ශාන්ති සහ මම) ගුරුගෙදර නමින් හඳුන්වා දී තිබූ පොල් අතු සෙවිළි කළ ශාලාවේ සිසිල් සෙවණේ රැඳී සිටියේ පාඨකයන් සමඟ කතා බහ කිරීමටයි.නන්නාඳුනන යුවතියක් පැමිණ මිලදී ගත් මගේ නවකතා පොතට මගේ අස්සන ලබා ගත්තේ ඒ මොහොතේදී. ඉන් පසු එල්ලා සිටි පොත් උරය බිමින් තබා පහත් වී ආචාර කළා.“සම්මානවලට වඩා ඒක වටිනවා” ඒ යුවතිය පිටව ගිය පසු ශාන්ති දිසානායක මට කීවා.ඔසවාගෙන යා නොහැකි තරමට බර වූ පොත් පිරි කවර එල්ලාගෙන දහස් ගාණක් දෙනා ඔබ නොබ සැරිසරන දර්ශනය වසරකට වරක් පමණක් දැකිය හැකි අසිරිමත් ම දර්ශනය යැයි ම සිත මට කිව්වා.මේ ලේඛකයන්ගේ හා පාඨකයන්ගේ ලෝකයයි. ඒ ලෝකය මවන්නේ පොත් ප්‍රකාශකයන් වුව ද ඉහතින් සඳහන් කළ හැඟීම ඇතිවීමට එය බාධාවක් නොවේ. ප්‍රකාශකයන් මැවූ ලෝකය ලේඛකයන්ගේ හා පාඨකයන්ගේ ලෝකයම බවට නොදැනුවත්වම පත්වී තියෙනවා.මේ ලක්ෂ ගණනක් වූ පොත් අතරින් ගමන් කරන මට සිහිපත් වුණේ මින් වසර 50 කට පමණ ඉහතදී ගම්පහ නගර ශාලා පුස්තකාලයට ගිය වකවානුවයි. ඒ සමඟම මගේ මතක ලෝකයට පැමිණියේ විලබඩ හෙන්රි නම් වූ මගේ මිත්‍රයා පිළිබඳ මතකයයි. ඒ දිනවල අප දෙදෙනා හමු වුණේ මේ පුස්තකාලයේදී. මාර්කේස් ගේ හෝ කුන්දේරාගේ පොත් එහි නොතිබුණුමුත් මාර්ටින් වික්‍රමසිංහගේ, කේ. ජයතිලකගේ සහ ඉලංගරත්න ආදීන්ගේ පොත් එහි තිබුණා. ඒ පොත් කියවීමෙන් ලැබුණු ආස්වාදය සහ තෘප්තිය නිසාම ලේඛන කලාව පිළිබඳ ව අලුත් උද්දීපනයක් ඇති වුණා. හෙන්රිත් මමත් ‘සහන් එළි’ නම් වූ කෙටිකතා පත්තරයක් පටන් ගත්තේ ඊට පස්සේ.අතේ මිටේ මුදල් නොතිබුණු ඒ යුගයේ ඒ පත්තරේ මුද්‍රණය කළේ කොහොමද කියලා මට දැන් නම් හිතාගන්නත් බෑ. හැබැයි එහි කෙටිකතාවක් පළ කරගන්න ඕනෑ නම් පත්තර දහයක් මිලදී ගන්න ඕන කියලා කොන්දේසියක් තිබුණා මට මතකයි. කොහොම හරි පත්තරේ ගැහුවේ කලාප 3 ක් විතරයි.හෙන්රි ‘දවස’ ආයතනයේ ‘ශ්‍රී’ සඟරාවට ලියන්න පටන් ගත්තා. මාත් පත්තරවලට දිගටම ලියන්න පටන් ගත්තේ ඔය කාලේ. මං ශිෂ්‍ය ගුරු විභාගයෙන් පාස්වෙලා ගුරුවරයෙක් වුණා. හෙන්රි පෙරකදෝරු මහත්තයෙක් ගාව ලියන මහත්තයෙක් වුණා. ඒත් අපි හැමදාමත් හවසට පුස්තකාලේ ළඟදි හම්බු වුණා. කාලය ගෙවී ගියා. මම දිවයින පත්තරේට බැඳුණා. හෙන්රි කැනඩාවට ගියා. එහිදී ඔහු මිය ගියා. සිරුරවත් ලංකාවට ගෙනාවේ නැහැ. හෙන්රි එක්ක පටන් ගත්තු මගේ ලේඛන දිවිය ස්වර්ණ පුස්තක සම්මාන වේදිකාව දක්වා ගලාගෙන පැමිණියා. ඒත් මට හැම තිස්සෙම සිහිපත් වන්නේ හෙන්රිගේ රූපකාය සහ ඔහුගේ වචන. පොත් ප්‍රදර්ශන භූමියේ කොතැනක හෝ ඔහු සිටිතැයි මට සිතෙනවා. මම ඇවිද්දේ ඒ හැඟීමෙන්. වෙහෙසට පත් වුණු මම යමක් කුසට දමා ගන්න ප්‍රදර්ශන භූමියේ තිබුණු කෑම හලකට ගියා. පොත් කුටිවල ඉහළින්ම ප්‍රදර්ශනය කොට තිබුණේ 20% ක වට්ටමක් ගැන. ඒක පාඨකයන්ගේ සාක්කුවට ලැබුණු සැහැල්ලුවක්. සාක්කුවට ලැබුණු ඒ සැහැල්ලුව නිසාම එල්ලාගෙන සිටි පොත් කවරය බර වුණා.ඒත් ප්‍රදර්ශන භූමියේ තිබුණු කෑම හල් වෙතට ගිය අපේ සාක්කුව හිස් වුණා මිස කුස පිරුණේ නැහැ. පොත්වලින් 20% ක 30% ක වට්ටමක් ලැබෙන කොට කෑමහල් වලට 50%, 60% ක් වැඩිපුර ගෙවන්න සිදුවෙලා තිබුණා. ඒ නිසා පොත් කවරය බර වුණත් පාඨකයෝ ප්‍රදර්ශන භූමියෙන් පිටවුණේ නොපිරුණු කුස්වලින් යුක්තවයි. ලබන වසරේදිවත් මේ පරස්පරය ගැන සංවිධායකයන් සිතනවා නම් හොඳයි කියා ම සිත මට කිව්වා.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af1209235</link>
    <topic>පුතෙක් හදන්න ගසක් වඩන්න පොතක් ලියන්න</topic>
    <author>අරුණි මුතුමලී</author>
    <content>මේ දවස් ටිකේම සීයාගේ කටේ තිබෙන්නේ එකම එක ශ්ලෝකයක් විතරයි.පුස්තකඞ ස්ත්‍රීරතනංපරහස්තකං ගතං ගතංඒකට හේතුව පොත් මාසේ ගැන සීයාගේ කණට වැටීමයි.ඒත් මල්ලීට නම් මෙය විශාල ප්‍රශ්නයක්.”ඇයි සීයේ පොත් මොකටද ගෑනියකට සමාන කරන්නේ? ඔය අපි ඕන තරම් පොත් ඉල්ලගෙන ආපහු දෙනවා. පුස්තකාලවලින් පොත් අරං එනවා. ඉතිං ඔය විදිහට කියන එක වැරැදියිනේ.” මල්ලී සීයාගේ ශ්ලෝකයට තරයේ විරෝධය පෑවා.”හුහ් හුහ් හුහ්” විටක් කටේ තියාගෙන දෙතොල්පට උල්කර වසාගෙන හිනාවුණු සීයා විට පාරක් වත්තේ කෙරවලට ගසා ආපසු ආවා.”කොල්ලෝ, ඕක බමුණෝ කියලා තියෙන්නේ නිකං නෙවෙයි. ස්ත්‍රී රත්නයකගෙනුත් ඉගෙන ගන්න දේ බොහොමයි. පොතකිනුත් ඉගෙන ගන්ට තියෙන දේ ඒ වගේම බොහොමයි. දැන් කාලේ ගෑනු නම් ඉතින් පරහස්තකං ගතං වෙලා ආපහු ඕනා හැටියේ හොර පූසියෝ වගේ ගෙවල්වලට රිංගං ඉන්නවා තමයි. ඒත් දැන් කාලේ පොත් හොරු ගෑනු හොරුන්ට වඩා භයානකයි. ඔය කෙහෙල්මල් නවකතා කෙටිකතා පොත් වගෙ නෙවෙයි හොඳ ශාස්ත්‍රීය පොතක් අහුවුණොත් එහෙම සමහර මිනිස්සු කියෙව්වත් නැතත් ඒක තමන් ගාව තියාගෙන ඉන්න ආසයි. මොකෝ ඒ වගේ පොත් කියවනවා කියලා අනිත් අයට පෙන්නන්න. ඒ නිසා පොතක් අනුන්ට දෙන්නේ බොහොම පරෙස්සමෙන්.””ඒත් සීයේ පහනින් තවත් පහන් දැල්වූවා කියලා පහනට අඩුවක් වෙන්නේ නෑ වගේ මම ගත්ත පොතකින් තව කෙනෙක් දැනුම ලබා ගත්තා කියලා අපට පාඩුවක් වෙනවාද?” මල්ලී සීයාට හරස් ප්‍රශ්නයක් දැම්මා.”මමත්” කැමැති නම් එහෙම බෙදාහදාගෙන දැනුම ලබාගන්න තමයි. ඒත් ...” සීයාගේ කතාව ඉවර කරන්න මල්ලි ඉඩ දුන්නේ නෑ.”ඒත් නෙමෙයි සීයේ බමුණෝ කැමැති වුණේ නෑ අනිත් අය තමන්ගේ ගාණට දැනුම ලබා ගන්නවාට. ඒකයි පොත පත, පුස්කොළ පොත් ඔක්කොම තමන්ට විතරක් තියාගෙන තමන්ම පණ්ඩිත වෙලා ඉන්න හැදුවේ.” මල්ලී බමුණන්ට එරෙහිව චෝදනා එල්ල කළා.”ඔ...ව් ඒකත් ඇත්ත වෙන්න පුළුවන්. ඒ වගේම මටත් පොත් හොරු නිසා මගේ හොඳ පොත් සෑහෙන ගාණක් නැතිවෙලා තියෙනවා. ඒවා අපේ අප්පච්චිලා කාලේ ඉඳන් පණ වගේ රැකගෙන ආ ඒවා. ඒවා හංගාගෙන ඉන්නවා මදිවට මටම ඒවයෙන් කෑලි කියලා ප¼ඩිකම් පෙන්වන උන්දැලත් ඉන්නවා. ඔය වගේ දේවල් වෙච්ච හින්දා වෙන්නැති බමුණෝ ඔහොම කියන්න ඇත්තේ” සීයා කතාව සාධාරීකරණය කළා.”සීයේ,” මල්ලි හදිසියේ යමක් මතක් වුණා වගේ හදිසි ආමන්ත්‍රණයක් කළා.”මේ පොත් කියෙව්වාම මිනිස්සු පූර්ණ වෙන්නේ කොහොමද? එතකොට පොත් නොකියවාම ඉන්න මිනිස්සු අර්ධ ද? මේ ලෝකෙට පොත් එන්න කලින් සිටි මිනිස්සු ඔක්කොම අර්ධ මිනිස්සුද?”මල්ලීගේ ප්‍රශ්නයේ බැරෑරුම්කම නිසා ද මෝඩකම නිසාද මන්ද සීයා උත්තරයක් දෙන්න එච්චර උනන්දු වෙන පාටක් තිබුණේ නෑ. ඒ නිසා මල්ලි ආපසු යමක් මතක් වුණා වගේ ඇහුවා,”ඈ සීයේ මේ පොත් මාසයක් කියලා වෙන් කරන්නේ ඇයි. ඒ මාසෙ විතරද පොත් කියවන්න ඕනෙ?””හනේ කොලුවෝ උඹත් නිකං පැටියා වගේ කෑගහන්නේ කිසි දෙයක් නොතේරෙන තාලෙට. උඹලා කියන විදිහට පොත් හැමදාම අඩුවට දෙන්න පුළුවන්ද? ඔය අම්මලගේ දිනේ තාත්තගේ දිනේ ළමයින්ගේ දිනේ වගේ දිනේකට සීමා නොවී පොත් මාසයක්වත් තියෙන එක ගැන සතුටු වෙයං. ඒ මාසෙදිවත් අනංමනං හිත හිතා ඉන්නෙ නැතිව අවුරුද්දකට කියවන්න හරියන හොඳ පොත් ටිකක් තෝරාගෙන කියවලා මනුස්සයෙක් වෙයං.” සීයා බෙල්ල මල්ලී දෙසට දිගු කර කීවා.මේ දෙබස අහගෙන සිටි තාත්තා හිනාවෙවී කතාව මැද්දට ආවා. “පුතේ මිනිස්සු හැමෝටම වගේ තියෙන්නේ සංවේදී හිත්. ඒ හිත්වල සංවේදීකම මනුස්සකම මතුවෙන්නේ ලෝකේ විවිධ දේ දැන ගත්තමයි. නැතුව යන්ත්‍ර වගේ හිතුවට කවදාවත් මනුස්සකමක් එන්නේ නෑ. අනෙක ටීවීවලින් හරි කොම්පියුටර්වලින් හරි දකින දේවලට වඩා පොක් කියවද්දි තමන්ට මැවෙන දේවල් මිනිස්සුන්ගේ සංකල්ප දියුණු කරන්න හේතු වෙනවා. ඒ නිසා පොතක් කියවන්න පොතක් තෑගි දෙන්න පුරුදු වෙන්න. පුළුවන් නම් හොඳ පොතක් ලියන්න. හොඳ පොතක්. එහේ මිනිස්සු නම් කියන්නේ මිනිහෙක් තමන්ගේ රටට කරන සේවය හැටියට සලකන්නේ පුතෙක් හදන්න ගසක් වවන්න පොතක් ලියන්න කියන එකයි කියලා.”තාත්තාගේ දීර්ඝ දේශනයෙන් පස්සේ මල්ලි හිස වනමින් කල්පනා කර කර හිටියේ කොයි එක කරන්නද දන්නේ නෑ.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af1209236</link>
    <topic>රේඛා</topic>
    <author>රූපාන්ති බුලත්සිංහල</author>
    <content>කතාවට කියනවානේ බාල බඩුවල හිලක් කියලා. මේ නිසාම අපේ ඇත්තන් බාල බඩු ගැනීමේ දී සැලකිලිමත් වෙනවා. අඩු වාසිය වුණත් ඉන් වෙන විපත ගැන හැම තිස්සෙම හැමෝම උනන්දු වෙන්න පටන් අරගෙන. ඒ නිසාම ගුණාත්මක පැත්ත ගැන සැලකිලිමත් වෙනවා. ඒත් මේ සිද්ධිය වෙලා තියෙන්නේ පරිභෝජනයට නුසුදුසු ඒවා පරිහරණය කරලා. අපේ අයට රටින් කිව්වහම වෙන මුකුත් ඕනෙ නැහැනෙ. ඒ තරම් පිටරටවල දේවල් අගෙයි නේ. මේ සිද්ධියත් වුණේ රට රටවල දේවල් අගේ කරන්න ගිහිල්ලා.විදේශ ගමන්වලදී මෙරටට ගෙනා රූපලාවණ්‍ය ද්‍රව්‍ය පාවිච්චි කරලා අපේ ඇත්තෝ අමාරුවේ වැටිලා. ඒවා කල් ඉකුත්වුණු රූපලාවණ්‍ය ද්‍රව්‍ය වගයක්. කොහොමත් ඉතින් සිය රට දේ සිරි සැප දේ කියලා කිව්වට අපේ සමහර අයට කොහොමත් වැඩක් වෙලා නැහැ. තාමත් ඉතින් රට දේවල් හරිම අගෙයි. අනුරාධපුරයෙන් වාර්තා වුණ මේ සිදුවීමෙන් කිහිප දෙනෙක් අපහසුතාවට පත්වෙලා.මේ නිසා රට කියලා අපි හැමදෙයක්ම වැලඳගන්න හොඳ නැහැ. හැමදෙයක්ම හොඳට හොයලා බලලා විමසිල්ලෙන් පරිහරණය කිරීම වඩාත් වැදගත්. නැත්නම් රූපය ලස්සන කරගන්න ගිහිල්ලා තියෙන රූපයත් නැතිකරගන්නයි වෙන්නේ.සහෝදරකම ඒ හැමදේකටම වඩා වටිනවා. අයියා දෙපාරක් හිතුවේ නැහැ. පතලට වැටිලා හිටිය මල්ලි ගොඩගන්න පැන්නා. ඒත් අන්තිමට මල්ලිගේ පණ බේරුණත් අයියාට ජීවිතයෙන් සමුගන්න සිද්ධ වුණා. සහෝදරකම කියන්නේ ඒ තරම් උතුම් දෙයක්. හැබැයි තාමත් වැඩිහිටියෝ පැළ ඉනි වැටටත් ඇන කොටා ගන්නවා.ඒක හරිම ඛේදවාචකයක් වෙලා. පුංචි අය තමන්ගේ එකමුතුකම, ආදරය පෙන්නන්න ජීවිතය වුණත් දෙන්න ලෑස්තියි. ඒත් වැඩිහිටියන් එහෙම නෑ. පුංචි අය වැඩිහිටියන්ට ආදර්ශයක්. මෙච්චර කතා ගොඩක් කිව්වේ තමන්ගේ මල්ලී බේරාගන්න ජීවිතයෙන් වන්දි ගෙවූ පුංචි අයියා කෙනෙක් ගැන කතාව කියන්න. සිද්ධිය වුණේ බළංගොඩ ප්‍රදේශයේ. දිය පිරුණ අත්හැර දැමූ පතලක් ළඟ සෙල්ලම් කරන්න ගිහිල්ලා තමයි මේ සිද්ධිය සිද්ධ වුණේ. වතුරට වැටුණ මල්ලී බේරාගන්න දිවි පරදුවට තියලා පැනපු අයියා ගැන දැන් මෙලොව හැර ;ගාසින්. අම්මා තාත්තා මල්ලී තාමත් අඬනවා.සිද්ධිය අවසන් වුවත්; අනතුරු අද වගේම හෙටත් එන්න පුළුවන්. මේ නිසා තම තමන් පරිස්සම්වීමට දරුවන්ට අවබෝධයක් දීමට අදවත් පියවරක් ගන්න එක මව්පියන්ගේ වගකීමක් වගේම යුතුකමක්.දරුවෝ ඇති අම්මාලාදරු සුරතල් පෙන්නාලාහඬවා නෙත මාහද පාරනවාදරුවෝ නැත මා පතලාදරුවන් ඇති අම්මලා තමන්ගේ දරුවන් ගැන කියන කතා ඇයට ඇසුණි. නීලා වික්‍රමසිංහ ගයන ලෙසට ඇගේ සිත කම්පා විය.දෙනෙතට කඳුළු උනා ආවේ නිරායාසයෙනි. ඒත් සෑම ප්‍රයත්නයක්ම අසමත් වූ කල්හි ඇගේ සිත බෙහෙවින්ම කම්පා විය. කිසිවිටකත් අත්නොහැර ගත් ඇගේ සුබවාදී සිතුවිලි දරුවන්ම පැතීය.සෑම වෛද්‍ය පරීක්ෂණයක්ම සාර්ථක කරමින් විවාහවී අවුරුදු 18කට පසු ඇය අම්මා කෙනෙක් විය. ඔහු තාත්තා කෙනෙක් විය. ජීවිතයේ ලබන්න පුළුවන් උපරිම සැපත ඇයට හිමිවිය. දරුවන් මහ මඟ දමා යන අම්මලා ඇති බව අපට මතකය.නමුත් දරුවන් ගැන සිහින මවමින් අම්මා කෙනෙක් වීමට පෙරුම් පුරන අම්මලා ද ඉන්න බව නොරහසකි. අම්මා කෙනෙක් වීම කෙතරම් භාග්‍යයක් ද? කෙතරම් සැපතක් ද? විවාහ වී අවුරුදු 18කට පසු අම්මා කෙනෙක් වීම කෙතරම් වාසනාවන්ත ද? ජීවිතයේ දෛවය ඇයට සරදමක් නොවී භාග්‍ය උදාකර දීම කෙතරම් පුණ්‍යමහිමයක්ද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af1209237</link>
    <topic>සිසුන්ගේ ජීවිත අගාධයට හෙළන ආචාර්යවරුන්ගේ වර්ජනය කුමන්ත්‍රණයක්</topic>
    <author>සංවාදය සුභාෂිණි ජයරත්න</author>
    <content>ශ්‍රී ලංකා විවෘත විශ්ව විද්‍යාලයේ ඉංජිනේරු, ගණිත හා දර්ශන අධ්‍යයනාංශයේ කථිකාචාර්යවිශ්ව විද්‍යාල ආචාර්ය සංගමය විසින් ආරම්භ කරන ලද ඉල්ලීම් මුල්කර ගත් වර්ජනය හේතුවෙන් මේ වන විට විශ්ව විද්‍යාල අධ්‍යයන කටයුතු අඩපණ වී ඇත. මෙවර උසස් පෙළ විභාගයට මුහුණ දුන් ශිෂ්‍යයන්ගේ ප්‍රශ්න පත්‍ර ඇගැයීමක් නොකර ගොඩ ගැසී ඇත. මේ වන විට මාස 2 කටත් වැඩි කාලයක් පුරා ඇදෙන ඉල්ලීම් 6 ක් මුල්කර ගත් මේ වැඩ වැරුම පිටුපස ඇති අදෘශ්‍යමාන හස්තය කුමක් ද? මේ පිළිබඳව සිළුමිණ පුවත්පතට සිය අදහස් දක්වන්නේ ශ්‍රී ලංකා විවෘත විශ්ව විද්‍යාලයේ ඉංජිනේරු, ගණිත හා දර්ශන අංශයේ කථිකාචාර්ය නෙම්සිරි ජයතිලක යි.ඉල්ලීම් කිහිපයක් මුල් කරගත් ආචාර්යවරුන්ගේ වර්ජනයේ සාධාරණත්වයත් අපි දකින්නේ නැහැ. රජය ආචාර්යවරුන්ගේ ඉල්ලීම්වලට විටින් විට කන් දුන්නා. රජය ඔවුනට වැටුප් වර්ධකයක් ලබා දී වසරක් ගතවීමට පෙර නැවතත් වැටුප් වැඩි කරන්නැයි සටන් කරන්නේ.මේ අයගේ ඉල්ලීම් අතර දළ දේශීය නිෂ්පාදනයෙන් සියයට 6 ක් අධ්‍යාපනයට වැය කළ යුතු බව කියැවෙන ඉල්ලීමක් ද තියෙනවා. ඒත් සියයට 6 ක් අධ්‍යාපනයට වෙන්කළ යුතුයි කියන විට එහි බැරැරුම්කම කාටවත් තේරෙන්නෙ නැහැ. සියයට 6 ක් එසේ වැඩි කළොත් අධ්‍යාපනය විශාල කඩඉමක් පනී කියලා එදා හැමෝම හිතුවා.නමුත් මේ කරුණ සුළුවෙන් සිතන්න බැහැ. අපේ රජය අධ්‍යාපනය සඳහා දළ දේශීය නිෂ්පාදනයෙන් සියයට 1.8 ක් වියදම් දරනවා. රජයේ සමස්ත වියදම ගත් විට එය දළ දේශීය නිෂ්පාදනයෙන් සියයට 24 යි.එයින් සියයට 6 ක් අධ්‍යාපනයට වෙන් කරනවා කියන්නේ හතරෙන් පංගුවක්. නමුත් රජයකට තව වියදම් යන ක්ෂේත්‍ර තියෙනවා. ආරක්ෂක, සෞඛ්‍ය, සමාජ සේවා, වැටුප් ආදි විවිධ අමාත්‍යාංශවලට එවිට මුදල් නොමැතිව බලා සිටින්නට වෙනවා. රටක ඒ ඒ වසරේ අවශ්‍යතාව අනුවයි අයවැයෙන් මුදල් යොදවන්නේ. එය තීරණය කිරීමේ අයිතියක් වෘත්තිය සමිතිවලට නැහැ.ආචාර්ය සංගමය පවසන සියයට 1.8 වෙන් වන්නේ අධ්‍යාපනයට, උසස් අධ්‍යාපනයට හා තෘතීය අධ්‍යාපනයටයි. නමුත් අප රටේ මේ අංශ තුන හැරුණු විට අධ්‍යාපන කටයුතුවලට මුදල් වැය කරන තවත් අංශ ගණනාවක් තියෙනවා. මේ සියල්ල එකතු වුණොත් අධ්‍යාපනයට වැය කරන මුදල දළ දේශීය නිෂ්පාදනයෙන් සියයට 5 කට ආසන්න වෙනවා.ආචාර්යවරු කියන්නේ උගත් පිරිසක්. ඒ උගත් පිරිස මේ ගැන අවබෝධ කරගත යුතුයි. ආචාර්යවරු මේ අධ්‍යාපනයට සියයට 6 වෙන්කළ යුතු බව කියන්නේ එක්සත් ජාතීන්ගේ වාර්තාව පදනම් කරගෙන.නමුත් මේ වාර්තාවේ කොතැනකවත් පවසන්නේ නැහැ අධ්‍යාපනයට රජය පමණක් සියයට 6 ක් වැය කළ යුතු බව. ඇමෙරිකාව අධ්‍යාපනයට සියයට 5.4 ක්ද, එංගලන්තය සියයට 5.6 ක්ද, ඔස්ට්‍රේලියාව සියයට 4 ක්ද ඉන්දියාව සියයට 4 ක්ද, චීනය සියයට 2 ක්ද දළ දේශීය නිෂ්පාදිතයෙන් වැය කරනවා. මේ සියල්ල දියුණු රටවල්. ඒ රටවලත් අධ්‍යාපනය සඳහා සියයට 6 ක් වෙන්කර නැහැ. ඒ වගේම මේ රටවල ඇත්තේ නිදහස් අධ්‍යාපනයක් නොවෙයි. ශිෂ්‍යත්ව හැරුණු කොට සියල්ල වියදම් දරමිනුයි ඉගෙන ගන්න වෙන්නේ. නමුත් අපේ රටේ ඇත්තේ නිදහස් අධ්‍යාපනයක්. මේ නිදහස් අධ්‍යාපනය ලබා දෙන්නේ ශිෂ්‍යත්ව හා මහපොළ ලබා දෙමිනුයි.මේ ආචාර්යවරු කරන්නේ වැරැදි තොරතුරු ලබා දෙමින් ජනතාව මුලා කිරීමක් ලෙසයි. මම දකින්නේ . අපේ අධ්‍යාපනය විභාග කේන්ද්‍ර කරගත්තක්.හැමෝම ඉගෙන ගන්නේ විභාග සමත් වෙන්න. මේ නිසා තම තමන්ගේ වැඩ බලා ගන්නවා මිසක් අන් අය ගැන සිතන්නේ නැහැ.බොහෝ උගත්තු මේ ආචාර්යවරුන්ගේ ඉල්ලීම් දකින්නේ අතාර්කික විහිළුවක් ලෙසයි.මේ ඉල්ලීම්වල කිසිදු එකඟතාවක් නැහැ. මේ අය අනුගමනය කරන්නේ දෙබිඩි පිළිවෙතක්. අද මේ අය කරන ලොකුම විනාශය තමයි උසස් පෙළ දරුවන්ගේ ප්‍රශ්න පත්‍ර ඇගැයීමෙන් වැළකීම. වෛද්‍යවරු වර්ජනය කළත් අත්‍යවශ්‍ය සේවාවලින් ඉවත් වන්නෙ නැහැ. ප්‍රශ්න පත්‍ර ඇගැයීම විභාග දෙපාර්තමේන්තුවත් සමඟ තිබෙන ගනුදෙනුවක්.විභාගයට මුහුණ දුන් දරුවන්ගෙන් සියයට 10 - 12 පමණයි විශ්ව විද්‍යාලවලට සමත් වන්නේ. ඉතුරු පිරිස ප්‍රතිඵල මත වෙනත් විවිධ දේ සඳහා යොමු වෙනවා. ප්‍රශ්න පත්‍ර ඇගැයීම පමා කිරීමෙන් ලක්ෂ ගණනක සිසුන්ගේ ජීවිත අගාධයකට ඇද දමනවා.අපි දැක නැහැ මෙවැනි දඩබ්බර, අනම්‍යශීලී ආචාර්යවරු පිරිසක්. ඔවුන් පාසල් දරුවන් දඩමීමා කරගෙන කරන සෙල්ලම අපි හෙළා දකිනවා. අපිට සැකයක් තියෙනවා මේ රට අස්ථාවර කිරීමේ කුමන්ත්‍රණයක ප්‍රතිඵලයක් මේ පිටුපස තියෙනව ද කියා. ආසියාවේ ආශ්චර්යය කරා යන ගමනේ දී රජය අධ්‍යාපනයට ලබා දෙන ප්‍රමුඛත්වය අපි අගය කළ යුතුය.අපිට විශ්වාසයක් තියෙනවා. මේ අය විදේශීය බලවේගයකින් මෙහෙයවන බවට. මේ අයගේ අනම්‍යශීලි බව එයට හොඳම උදාහරණයක්. පසුගිය යුද්ධ සමයේ කොටින් සමඟ එකතු වූ එන් ජී ඕ සංවිධාන මේ අය සමඟ එක්ව කටයුතු කරන බවට සැකයක් තියෙනවා.පසුගියදා මේ අය එක්සත් ජාතීන්ගේ සංවිධානයේ ශ්‍රී ලංකා කාර්යාලයට ගියා, මේ පිළිබඳ අදහස් දක්වන්න.විදේශීය ජාතීන්ට මෙවැනි දේ හොඳ තුරුම්පු. ඔවුන්ගේ අරමුණ මේ ප්‍රශ්නය අන්තර්ජාතික ප්‍රශ්නයක් බවට පත්කර රට අස්ථාවර කිරීම යි.සංවාදය සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af1209238</link>
    <topic>භයානකම කිල්ල නොසැලකිල්ල</topic>
    <author>අමල් යශෝමන් ජයසිංහ</author>
    <content>“හැම කිල්ලටම වැඩිය ලොකුයි නොසැලකිල්ල”එය ඉතා පැරණි අපේ මුතුන් මිත්තන්ගේ අගනා වටිනා කියමනකි. පැරණි වුව ද එහි ගැබ් වී පවත්නා අගනා අර්ථය කිසි විටෙක සුළු කොට තැකිය හැකි නොහේ. එතරම් අද්විතීයය. ‘කිල්ල’ යනු අප ජන සමාජයේ ව්‍යවහාරව පවත්නා බැරෑරුම් සංසිද්ධියකි. ‘කිළි’ ගණනාවක් ද තිබේ. මේවා මොන විකාර දැයි ඇතැමුන් හුවා දක්වන අවස්ථා ද නැත්තේ නොවේ.ඉඳහිට නොව ජන සමාජයේ නිරන්තරයෙන් අසන්නට දකින්නට ලැබෙන සිදුවීම් බොහොමයක දී ඒ සිදුවීම්වල ගැඹුර සොයා යද්දී මැනවින් පෙනී යන්නේ අපල, මාරක, කොඩි වින ආදියෙන් නොව ‘නොසැලකිළිමත්’ බවේ ආදීනවයන් ය. විවිධ වූ කම්පිත සිදුවීම් වල කෙළවර බොහෝ විට ඇත්තේ එකී නොසැලකිළිමත් වීමේ දුර්ගුණය හේතුවෙන් ව්‍යසනයට ගොදුරු වූ බවකි. ඒ නිසා ම මානසික හා කායික ව්‍යාධියට ද ගොදුරුව යති. පීඩා විඳිති. අලාභ විඳිති. සතුට මරා දමති. ළඟ බැලීම, නොසැලකිල්ල හේතුවෙන් සිදුවූ හා සිදුවන ජීවිත අනතුරු ද අපමණ ය. පාඩු අලාභ ද මිනිය හැකි නොවේ.“මම දැන් අවුරුදු දෙකක් තිස්සේ ලෙඩ ඇඳේ. වරදත් මගේ - කාගෙවත් නෙවි - තදියම නිසා වටපිට බලන්නෙ නැතිව දුවන බස් එකෙන් බිමට පැන්නා. පස්සෙන් ආපු වාහනේ තුනටියේ වැදුණා. දැන් එක තැන. තාම බෙහෙත් බඳිනවා.” තිස් වියැති පියකුට අත්වූ ඉරණමට එකම හේතුව නොසැලකිල්ලකි. එය එදා නොව මෙදා මනාව වටහා ගෙන සුසුම්ලයි. එහෙත් දැන් පමා වැඩිය. සෑම අවස්ථාවකදීම අප තුළ නිරන්තරව පැවතිය යුතු අවධාරණයෙන් සලකා සිටිය යුතු ‘සැළකිල්ල’ යටපත් කොට ඒ වෙනුවට නොසැලකිල්ල හේතුවෙන් ජීවිත කාලය පුරාවටම හිත කඳුළින් ගෙවන්නට සිදුවී ඇති අයවලුන් ද මිහිපිට අපමණ ය.. තත්පරයකදී නොසැලකිල්ලට ද තත්පරයක් දුන් විට දිවිය පුරා එහි ආදීනව අත් විඳින්නට සිදුවෙයි.“මම කොච්චරක් නම් අපේ සුදු පුතාට කිව්ව ද ගෙදර ඉන්ඩ වෙලට යන්ඩ එපා කියලා. අපේ පුතා තාත්තාගේ අතේ එල්ලිලා කුඹුරට ගියා. අනේ අපේ රත්තරන් සුදු පුතා අපිව දාල යන්නට ම යන්න ගියා...” ඒ තිදරු මව මේ මොහොතේදීත් ඒ 14 හැවිරිදි පුංචි පුතුගේ සේයාරූ දෝත දරා දෑත් එකතු කොට ළයට තුරුලු ව තබා වැලහින්නියක සේ වැළපෙන්නීය. ඒ දෑසට - හිතට නිවනක් නැතිවා සේ ය. සිදුවූයේ මහ විපතකි. අරලගංවිල ප්‍රදේශයේ පදිංචි ඔවුන්ගේ කුඹුරෙහි කොළ මැඬීමට ඥාතිහු ද රැස් වී සිටියහ. ‘කොළ මඬින’ යන්ත්‍රය ගිඩි ගිඩි ගා ක්‍රියාත්මක ව තිබිණි. පුතුගේ සීයා දෑතට ගත් ගොයම් මිටියත් කොළ මඬින යන්ත්‍රයේ කවුළුවෙන් එතුළට දැමුවේ ය. මඳකට සීයා බැහැරට ගියේ ය. අපේ සුදු පුතු ඒ කාරියට ඉක්මන් වූයේ ය. අහෝ... අවට සිටියවුන් හිස අත් බදා නැ¼ගුණු ශබ්දයත් අසමින් දිව එනවිට පුංචි පුතු දැමූ ගොයම් කොළ කිහිපයත් සමඟින් පුතු ද යන්ත්‍රය ගිලගෙන අහවර ය. සිරුර කැඩී බිඳී ගොසිනි.හොරණ ප්‍රදේශයේ කඩදාසි කම්හලක යන්ත්‍ර සූත්‍ර අතර සේවය කළ තරුණයකුට අත්වූයේ සිත් කම්පා උපදවන විපත්තියකි. තරුණයා එහි යන්ත්‍රයක ‘පටියකට’ පැටලී ඇදී ගියේ ය. ඒ තුරුණු වියද හමාර වූයේ මහත් ශෝචනීය අයුරකිනි.බණ්ඩාරගම ප්‍රදේශයේ සිට මිතුරන් හා එක්ව දියකෙළි පිණිස ඒ එක්දරු පියා ගියේ කැලණි නදියේ පිහිනා තුටුවන්නට ය. රහමෙර පානය ද ඊට අඩුම කුඩුම ද තිබූ හෙයින් සියල්ලෝම සප්පායම් වී දියකෙළියට ගං දියට බටහ. පිහිණුම් තරගයකි. කවදත් නොපරදින ඔහු එදා පැරදුනා පමණක් ම නොව ජීවිතයෙන් ද පැරදී ගියේ ය.පුංචි මුණුපුරු දිය නාවන්නට බේසමකට උණු හා සිසිල් දිය මුසු කළ ඒ ආත්තම්මා පුංචි දරුවා වතුර පිරි බේසම ළඟ සිටියදී අවශ්‍ය දෙයක් ගෙනෙන්නට මුළුතැන් ගෙට ගියා පමණි. ඕ ආපසු එනවිට දුටුවේ වතුර බේසමේ ගැඹුරට හිස නැඹුරු කොට ගත් ගමනින් දඟලන පුංචි මුණුපුරා ය. රෝහලට ගෙන එනවිට ද සියල්ල සිදුවී හමාර ය.සංගීත සාජ්ජයකට හවුල් වූ ඒ තරුණයා ඇති පදමට වෙරි මතින් ගී ගයා නැටුවේ රෑ බෝවන තුරුම ය.සාජ්ජය අවසන් විණි. ගීයක් මුමුණමින් සිය යතුරු පැදියට නැගුණු ඔහුට යන්නට ලැබුණේ කිලෝ මීටරයක් පමණි. බීමත්කම මඟ අවුරා විදුලි පහන් කණුවක ගැටී ලේ වගුරා එතැනම මිය ගියේ ඇතැමුන්ගේ බැණුම් හඬක් ද මධ්‍යයේ ය. ඒ ඔහු බීමත්ව යතුරු පැදියේ නැඟී අධික වේගයකින් ධාවනය කළ නිසා ය.රඹුටන් ගසේ අතුවල ඇති ශක්තියක් නැත. රඹුටන් කැඩීමට කෙක්කක් භාවිත කළ හැක. පාසල් යන ගැටවර සිසුවකු රඹුටන් ගසට නැඟී අතු දිගේ යමින් සිටියා පමණි. අත්ත ද කැඩිණි. ඔහු ද බිම වැටිණි. රෝහල් වාට්ටුවේ දී මිය ඇදිණි.“මෙවැනි සිද්ධීන් නිරන්තරයෙන් අපේ හදිසි අනතුරු අංශයට වාර්තා වෙනවා. මරණ අනතුරු 80% ක් පමණ වාර්තා වෙනවා. ඒ අතර රිය අනතුරු, පදික අනතුරු මාර්ග නීති රීති උල්ලංඝණය කිරීමෙන් සිදුවන අනතුරු, බීමත්ව රිය පැදවීම ආදී විවිධාකාර සිද්ධීන් අපට වාර්තා වෙනවා. මෙහෙම සිදුවන්නේ ඇයි? එසේ කටහඬ අවදි කළේ කොළඹ ජාතික රෝහලේ හදිසි අනතුරු අංශයේ සේවා බාර නියෝජ්‍ය අධ්‍යක්ෂ වෛද්‍ය ප්‍රසාද් ආරියවංශ මහතා ය.වැටි වැටී ගෙතුළ ඇවිද යන පුංචි සුරතල් පුතුට නිතර පෙනුණේ ගෙයි මැද සාලයේ ඒ හැටි උසකින් යුතුව නොතිබූ සුරතල් මාළු ටැංකියකි. පාට පාට මාළුන් වරල් ගසා යන හැඩ ගමනට අතක් පෙවූ පුංචි දරුවා සැණින් හිස පහළට බරව ටැංකිය තුළට ඇද වැටිණි. මවුපිය දෙදෙනා වැලපුන ද පුංචි දරුවා යළි ඔවුනට හිමි වූයේ නැත. ඇතැමුන් දුර ඈත ප්‍රදේශවල සංචාරයේ යති. එහිදී විනෝද වෙති. එහි වරදක් නැත. ආවේ තුටු වන්නට ය. තුටු විය යුතුම ය. තමන් නොදන්නා ගඟකට, ඇළකට දිය පාරකට බැස පිහිනා යාම ජීවිත අනතුරකට අත වැනීමකි. දිය නෑමට ආසා නම් වහා පළමුව කළ යුත්තේ ඒ පිළිබඳ දන්නා අයගෙන් දැනුම්වත් වී පසුව දියට පැනීම ය. බැසීම ය. පිහිනීම ය. දුර ගමන් යෙදෙන ඇතැම් බස් රියදුරන් මත්වන දෑ පානය කොට රිය පදවන බවක් ද ඇසේ. එහි විපත ඔහුට ම නොව අහිංසක ජනයාටම ය.මේ සිදුවන්නේ ලොකුම කිල්ල වූ ‘නොසැලකිල්ල’ හේතුවෙනි. ඊට විවාදයක් නැත. වෙනත් කරුණක් නැත. නොසැලකිළිමත් බව නිසා ම සිදුවන අනතුරු සංඛ්‍යාව දිනකට 230 කට ද ආසන්න වේ. එයින් 80 - 100 ත් අතර පිරිසක් රෝහල් ගත කරති. මාර්ග අනතුරු, උසකින් වැටීම්, හිංසනික ක්‍රියා මේ අතර වෙති. පිළිස්සීම්වලින්, දිනකට අනතුරු 5% ක් පමණ වේ. සිය දිවි නසා ගැනීම් ද මේ අතර වේ. උණු දිය බඳුනක් ළිප මත තිබිය දී එය වෙනත් තැනකට තැබීමට යන්නේ නම් ඔබ ඊට වඩාත් සමීපව උණු බඳුන දෑතින් ඔසවයි නම් ඔබ නොසැලකිළිමත් අයෙකි. ඔබ කළ යුත්තේ බඳුනට අත ඍජුව දිගු කර ගැනීම ය. අම්මා බිළිඳා තුරුලු කොට නිදන්නීය. රෑ නිදි වැරීම හේතු කොට අම්මාට විටෙක තදින් නින්ද එන්නී ය.ඒ මේ අත නින්දෙන් හැරෙන්නීය. ඕ අවදි වූ කළ දකින්නේ තම සිරුරට ම බිළිඳා යට වී හුස්ම ගැනීමට පවා අසීරුව මියගිය දසුනකි. බිළිඳුන් අම්මාත් අතර කොට්ටයක් තබන්න. එය සැලකිළිමත් බවේ ලක්ෂණයකි. නිවසක් තුළ ගෘහ භාණ්ඩ ඉතා අවම කළ යුත්තේ වැටි වැටී ඇවිදින හෝ ඇවිද යන පොඩි දරුවන් ගෘහ භාණ්ඩ වල හැපී සිදු කරගන්නා අනතුරු වළක්වා ගැනීම අරමුණෙනි.කිසියම් ආපදාවක දී අනතුරකදී ඊට අදාළ ප්‍රථමාධාර ගැන ද යම් තරමක හෝ දැනුම්වත් බවක් තිබීම වඩා වැදගත් ය. සරල සිදුවීමක දී ඒ ප්‍රථමාධාර වඩාත් අගනේ ය.පාර හරහා මාරුවන්නට සිටිය දී ජංගම දුරකථනයට එන ඇමතුම් ඔබ පිළිගන්නේ නම් ඔබ නොසැලකිළිමත් අයෙකු වේ. දුරකථනය කණේ තබා පාර මාරු වනවිට ඔබට මාරක අනතුරු අත වනනු ඇත. එය ඔබට නොපෙනෙන්නේ දුරකථන සංවාදය නිසාවෙනි. ඉනිමඟක් දිගේ ඉහළට නැඟ වැඩෙක යෙදෙයි නම් ඉණිමඟ ස්ථාවරව තබා ගැනීම සඳහා තවකෙකුගේ සහාය ගන්නේ නම් හැමදෙයක් ගැනම ඔබ සැලකිලිමත් වන්නෙකි.“අනතුරක් සිද්ධ වෙන කිසියම් යන්ත්‍රණයක් තිබෙනවා. එසේ ම එතැනම එම අනතුර වළක්වා ගැනීමේ ක්‍රමවේදය ද ඇතුළත්ව තිබෙනවා. නොසැලකිළිමත් තැනැත්තා වළක්වා ගැනීමේ ක්‍රමවේදයට තැකීමක් කරන්නේ නැහැ. එවිට අනතුරට මුහුණපානවා. අනුන් ද අනතුරට හෙළනවා.පැහැදිලිවම කිවයුතු වන්නේ සිදුවන අනතුරු වලින් 90% ක් ම වළක්වා ගත හැකිව තිබියදී නොසැලකිළිමත්කම නිසා ම සිදු වූ ඒවා වීමයි. විශේෂයෙන් අපේ වැඩිහිටියන් තුළ ‘සැලකිළිමත්’ බව ගුණාංගයක් වශයෙන් තිබිය යුතුයි.අවට පරිසරය, තම දරුවන් හා ගෘහස්ත වටපිටාව පිළිබඳ සැලකිළිමත් බව තිබේ නම් එහි කුතුහලය නිතර ඇති ඇවිදින, වැටෙන දරුවාට අනතුරකට ඉඩක් නැහැ. බොහෝ විට අපරික්ෂාකාරී බව අනවධානය, නොසැලකිල්ල යන හේතූන් මත නිරාපරාදේ ජීවිත අඳුරු කරගන්නවා. හැමවිටම හැම දෙයක් ගැනම සැලකිළිමත් වන්න.” හදිසි අනතුරු අංශයේ සේවා බාර නියෝජ්‍ය අධ්‍යක්ෂ වෛද්‍ය ප්‍රසාද් ආරියවංශ මහතා ‘සිළුමිණ’ සමඟ කළ සංවාදය නිමා කරමින් එසේ වැඩිදුරටත් පැවැසී ය.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af1209239</link>
    <topic>ජීවිත පොකුණේ පරවී ගිය සිහින නෙළුම් මල</topic>
    <author>සුනිල් මිහිඳුකුල</author>
    <content>කෘතහස්ත පුවත්පත්කලාවේදියකු, ප්‍රතිභාසම්පන්න ගීත රචකයකු, තිරකතා රචකයකු හා චිත්‍රපට අධ්‍යක්ෂවරයකු ලෙස කීර්තිමත්ව සිටි ධර්මසිරි ගමගේ කලාකරුවාණන් අපෙන් සදහටම සමුගෙන පසුගිය 19 වැනිදාට වසර 8ක් සපිරුණි. මේ කෙටි අනුස්මරණ සටහන ඒ නිමිත්තෙන් ලියැවුණෙකි.ධර්මසිරි ගමගේ මහතා වෘත්තියෙන් ම පුවත්පත් කලාවේදියෙක් වූයේය. ඔහු එකී ක්ෂේත්‍රයට ප්‍රවිෂ්ට වූයේ ‘ලංකාදීප’ පුවත්පත හරහාය. ඒ; හැටේ දශකය මුල් භාගයේදී පමණය.එකල පුවත්පත්කලාවේ පමණක් නොව සාහිත්‍යයේ, ගීත රචනයේ, සිනමාවේ ප්‍රතිභාව විදහා පෑ දැවැන්තයෝ රැසක් ‘ලංකාදීප’ කාර්ය මණ්ඩලයේ සිටියහ. ශ්‍රී චන්ද්‍රරත්න මානවසිංහ, මහානාම දිසානායක, කරුණාසේන ජයලත්, ටී.බී.පෙරමුණේතිලක, දීගොඩ පියදාස, ධර්ම ශ්‍රී කල්දේරා, ජෝර්ජ් ලෙස්ලි රණසිංහ, රත්නපාල විතාන ඊට නිදසුන්ය. ගමගේ මහතා නිබඳවම පෝෂණය වූයේ ඔවුන් ඇසුෙර්ය. විශේෂයෙන් ගීත රචනා විෂයයෙහි මානවසිංහයන්ගෙන් ඔහු ලද නිර්මාණාත්මක ආවේශය අතිමහත්ය.ගමගේ මහතා පුවත්පත් කලාවේ සුවිශේෂ දක්ෂතා ප්‍රකට කළේ විශේෂාංගකරණයේදීය. ඔහු ‘ලංකාදීප’ පුවත්පතට ලියූ මරුසිරා ගේ කතාව මෙරට ගවේෂණාත්මක පුවත්පත් කලාවේ ද වැදගත් අවස්ථාවක් සනිටුහන් කරයි. හුදෙක් අපරාධකරුවකු ලෙස සමාජය හඳුනාගෙන සිටි ඩී.ජේ.සිරිපාල නම් වූ චරිතය එබඳු අගතියකට පත්වන්නේ විෂම සමාජ ක්‍රමයේ දුර්විපාක වශයෙන් බව සාක්ෂාත් කරගත් ගමගේ මහතා එකී චරිතයට තියුණු මානුෂික මුහුණුවරක් කැව්වේය.සිරිපාල සිරගෙදරදි ලියූ කවි ඔහු ඒ සඳහා යොදාගත්තේය. ඔහු ඉන් ස්ඵුට කළේ සිරිපාල කවි හදක් තිබූ භාව සංවේදී මිනිසකු බව නොවේද?බ්‍රිටෝ - මොනිකා ප්‍රේම ඛේදවාචකය, අලුගෝසු තනතුර දැරූ ලුවිස් සිංඤ්ඤෝගේ වෘත්තාන්තය ගමගේ මහතා සතු ගවේෂණාත්මක ලේඛනයේ සාර ඵල ය.’යොවුන් ජනතා’ පුවත්පතේ සංස්කාරක වශයෙන් ගමගේ මහතා කළ සේවය උදාරය. එමඟින් ද, ‘යොවුන් පහන්වැට’ වැනි සාහිත්‍ය වැඩමුළු ඔස්සේ ද ඔහු මෙරට නව පරපුරේ කවියට දුන් සානුබලය ප්‍රශංසාපූර්වකය. තම ජීවිතයේ ලස්සනම දවස් ලෙස ගමගේ මහතා සැලකුවේ ‘යොවුන් ජනතා’ සංස්කරණය කළ එකී වකවානුවයි.’සිළුමිණ’ පත්‍රයේ ‘රසඳුන’ කලා අතිරේකයේ ආරම්භක සංස්කාරකවරයා ද ගමගේ මහතා ය. සුපුරුදු ඉරිදා පත්‍ර ටැබ්ලොයිඩ් අතිරේක රටාවෙන් ඔබ්බට ගිය ගමගේ මහතා ඊට කිසියම් ‘විදග්ධ’ බවක් ද ආරෝපණය කළේය.ගමගේ මහතා අති දක්ෂ ගමන් විත්ති(ඊපචමචතධඨභඥ) ලේඛකයකු බව සනාථ කළේ ‘රසඳුන’ පත්‍රයට ඔහු ලියූ ලිපි ඔස්සේය. විශේෂයෙන් ජාතික නාමල් උයන, රෝස තිරුවානා කැටිය, මාදු ගඟ, හෝර්ටන් තැන්න, පාහියන් ගල, වස්ගමුව, මුතුරාජවෙල වැනි රමණීය ස්ථාන අළලා ඔහු ලියූ පරිසර චාරිකා ලිපි නිර්මාණාත්මක බවින් අනූන වුයේය. ඒවා නිසැකවම සුරස රචනාය.ගමගේ මහතා එක්තරා සඳ පහන් රැයක සීගිරි පව්ව මතට නැඟ සීගිරි අප්සරාවන් බැලීමට ගිය ගමන පිළිබඳ ඉතාම විචිත්‍රවත් විශේෂාංග ලිපියක් රචනා කළේය. එය ගමගේ මහතාගේ ගමන් විත්ති සාහිත්‍යයේ කූටප්‍රාප්තිමය ලියැවිල්ලකි.ගමගේ මහතා සිංහල ගීත සාහිත්‍යයට අර්ථවත් සම්ප්‍රදානයක් එක්කළ විශිෂ්ට ගීත රචකයෙකි.ඔහු ලියූ ‘සුළං කුරුල්ලෝ’, ‘ආදරයේ රන් විමනේ’, ‘රෑනගිරා ජෝඩුවයි’, ‘මාගේ පුතුට මල්’, ‘සිහින නෙළුම් මල ජීවිත පොකුණේ’, ‘අම්මාවරුනේ’, ‘නිවන් දොරට මඟ පෙන්වන පහන් වැටක් සේ’, ‘පුංචි පුතා මගෙ ඉස්කෝලේ ගිය’, ‘කුඩා ගමේ මද්දහනේ’ වැනි ගී නිර්මාණ ඔහු සතුව තිබූ විපුල ප්‍රතිභාව හා සුවිශද කල්පනා ශක්තිය මැනවින් කියාපායි. ගීතය, ප්‍රබල මානුෂික අත්දැකීම් ප්‍රකාශනයක් ලෙස යොදාගැනීම සම්බන්ධයෙන් ගත් කල ‘අම්මාවරුනේ’, ‘පුංචි පුතා මගේ’, ‘දරු දුක උහුලා’, ‘කුඩා ගමේ මද්දහනේ වැනි ගීත ඉතාම උත්තරීතර තලයක පවතින්නකි.ගමගේ මහතා සූර චිත්‍රපට තිරකතා රචකයෙකි. ‘සිරිපාල සහ රන්මැණිකා’, ‘සරුංගලේ’, ‘එයා දැන් ලොකු ළමයෙක්’, ‘පුජා’ ඔහුගේ විශිෂ්ට තිර රචනා කීපයකි. ජනප්‍රිය සිනමාව තුළ ද ගමගේ මහතා ලියූ තිරනාටක එම චිත්‍රපටවල සාර්ථකත්වයට හේතුභූත වුයේය. හොඳම උදාහරණය ‘හතරදෙනාම සූරයෝ’ චිත්‍රපටයයි.ගමගේ මහතා හුදෙක් කලා කෘතීන්වලින් පමණක් මනුෂ්‍යත්වය පිළිබිඹු කළ ව්‍යාජ කලාකරුවෙක් නොවූයේය. පෞද්ගලික ජීවිත භාවිතාව තුළ ද ඔහු මිනිසත්කමින් පිරිපුන් අයෙක් වී සිටියේය. ඔහු අවුරුදු ගණනාවක් රෝගීව සිටි තම බිරියට අප්‍රමේය සෙනෙහසකින් උවැටන් කළ ආකාරය ඔහු සමීපයේ ඇසුරු කළ අපි අත්දැකීමෙන්ම දනිමු.මීට අට වසරකට ඉහත අපෙන් යළි නොඑන ලෙස සමුගත්තේ එවන් අසීමිත මානව භක්තියක් ප්‍රකට කළ සත්පුරුෂයෙකි.ඔහුගෙන් ඇතිවූ හිඩැස තවමත් පිරවී නොමැති බව අවසාන වශයෙන් සටහන් කරමි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af12092310</link>
    <topic>මෙරට ඉඩම් ප්‍රතිපත්තිය නව මඟකට යොමු කළ හෙක්ටර් කොබ්බෑකඩුව</topic>
    <author>ටිකිරි කොබ්බෑකඩුව මධ්‍යම පළාත් ආණ්ඩුකාර</author>
    <content>මීට වසර 95 කට ඉහත 1916 අගෝස්තු 29 වන දින මෙරට ප්‍රෞඩ ඉතිහාසයකට උරුමකම් කියන පරපුරකින් පැවත ආ කන්ද උඩරටින් බිහිවූ ප්‍රථම බටහිර වෛද්‍යවරයා වූ ටී.බී. කොබ්බෑකඩුව මැතිතුමාට දාව සංඝමිත්තා දුල්ලෑව කුමාරිහාමි මැතිනිය සිය කනිටු පුත්‍රරත්නය ලෙස පින්වත් දරුවකු මෙලොවට දායාද කළා ය. දෙමවුපියන් ඔහුට හෙක්ටර් සෙනරත් රාජකරුණා කොබ්බෑකඩුව යනුවෙන් නම් තබන ලදී.මහනුවර ත්‍රිත්ව විද්‍යාලයෙන් සිය මූලික අධ්‍යාපනය හදාරා අනතුරුව කොළඹ නීති විද්‍යාලයෙන් නීති අධ්‍යාපනයහ ලැබීය. මහනුවර ප්‍රදේශයේ ප්‍රමුඛ නීතිවේදියෙකු ලෙස නමක් දිනා ගන්නට එතුමාට හැකි විය. හෙතෙම කන්ද උඩරට ප්‍රගතිශීලී දේශපාලනයෙහි නියුතු එච්. ශ්‍රී නිශ්ශංක, ටී.බී. ඉලංගරත්න, ටී.බී.එස්. ගොඩමුන්න ආදීන් විසින් මෙහෙය වන ලද මහනුවර සමාජවාදී පෙරමුණ හා එක්ව ක්‍රියාකාරී දේශපාලනයට පිවිසියේ ය. 1954 දී මහනුවර මහනගර සභාවේ අම්පිටිය අසුනින් ශ්‍රී ලංකා නිදහස් පක්ෂය යටතේ තරග කර ජයග්‍රහණය කළ එතුමා ඓතිහාසික 1956 මහජන පෙරළියේ පෙර ගමන්කරුවකු ලෙස කන්ද උඩරට ප්‍රදේශයේ මහජන එක්සත් පෙරමුණේ පතාක යෝධයකු විය.1956 ජනතා ජයග්‍රහණයෙන් පසු මෙරට ඉඩම් ප්‍රතිපත්තියේ පළමු කාහල නාදය වූ කුඹුරු පනත සකස් කිරීමේ දී එහි නෛතික කටයුතුවලට සහය දෙමින් සිය ගමන් මගේ පන්නරය ලද හෙතෙම 1960 වර්ෂයේදී තම උපන්ගම වූ යටිනුවර ආසනය සඳහා ශ්‍රී ලංකා නිදහස් පක්ෂයෙන් ඉදිරිපත්ව ඉතා සුළු ඡන්ද සංඛ්‍යාවකින් පරාජයට පත් වුව ද එවකට දේශපාලන හා නීතිඥ අංශයේ ඉහළ පිළිගැනීමක් තිබූ කොබ්බෑකඩුව මහතාට අග්‍රාමාත්‍ය සිරිමාවෝ බණ්ඩාරනායක මැතිනිය විසින් රාජ්‍ය සේවා කොමිෂන් සභාවේ සභාපතිධූරය පිරිනමන ලදී. ශ්‍රී ලංකා පරිපාලන සේවයට ඇතුළු වීමේ දී සිංහල භාෂාවෙන් පිළිතුරු සැපයීමට අවස්ථාව සළසා දෙන ලද්දේ කොබ්බෑකඩුව මැතිතුමන් රාජ්‍ය සේවා කොමිෂන් සභාවේ සභාපති ධූරය දරමින් සිටි සමයේ දී ය.කිසිදු දිනක ළඟා කර ගත නොහැකි පාර්ලිමේන්තුවේ 2/3 ක බලයක් පෙරමුණු රජයට ලැබුණු අතර රජයේ වැදගත් අමාත්‍යාංශයක් වූ කෘෂිකර්ම හා ඉඩම් අමාත්‍යාංශය කොබ්බෑකඩුව මහතාට අග්‍රාමාත්‍යතුමිය විසින් පවරන ලදී. කොබ්බෑකඩුව අමාත්‍යතුමා ශ්‍රී ලංකා ජනරජයේ පළමු පනත ලෙස 1972 අංක 01 දරණ ඉඩම් ප්‍රතිසංස්කරණ පනත ජාතික රාජ්‍ය සභාවට ඉදිරිපත් කළේය. මේ පනත මෙරට ඉඩම් ප්‍රතිපත්තිය නව මං පෙතකට යොමු කරන ලදී. දේශීය හා විදේශීය මහා පරිමාණ ඉඩම් අක්කර ලක්ෂ 5 කට අධික ඉඩම් ප්‍රමාණයක් හිමි විදේශිකයන්ට කිසිදු වන්දියකින් තොරව ඉඩම් අත්පත් කර ගැනීමට මෙම පනත මගින් හැකි විය. තමා සන්තකයේ තබා ගත හැකි උපරිම ඉඩම් ප්‍රමාණය වූයේ අක්කර 50 පමණකි. එය ද 35 දක්වා අඩු කිරීමට 1975 දී ක්‍රියා කරන ලදී.ප්‍රාදේශීය මට්ටමේ පලදා වර්ධන කමිටු රටපුරා අරඹමින් දිවයිනේ සෑම ප්‍රාදේශීය උපදිසාපති කොට්ඨාසයකම කෘෂි සේවා මධ්‍යස්ථානය බැගින් පිහිටුවමින් ගමට අවශ්‍ය කෘෂිකාර්මික උපදේශන සේවා උපකරණ, බීජ හා පැළ වර්ග, ගොවීන්ට ලබා දීමට සලස්වන ලදී. මහවැලි සංවර්ධන ව්‍යාපාරය යටතේ අදාළ ප්‍රදේශවල කෙරෙන සංවර්ධන කටයුතු තිරසාර කිරීමේ කාර්යයන්ට උර දුන්නේය. ජනවාස කොමිසම, ජාතික සාගිනි නිවීමේ ව්‍යාපාරය වැනි ආයතන බිහි කරමින් රටේ දැවෙන ප්‍රශ්න හා ගැටලු විසඳීම සඳහා කටයුතු කරන ලදී. එසේ ම කෘෂිකර්ම දෙපාර්තමේන්තුව යටතේ කුඩා ඒකකයක්ව පැවැති කෘෂි පර්යේෂණ කටයුතු ගොවි කටයුතු පුහුණු කිරීමේ හා පර්යේෂණ ආයතනය මෙරටට හඳුන්වා දෙන ලදී. දිවයිනේ පළමු වතාවට කෘෂිකර්ම රක්ෂණ මණ්ඩලය පිහිටුවමින් ඓතිහාසික පියවරක් තැබී ය. මෙරට සියලු කෘෂි කටයුතු සඳහා යොදවා ගනු ලබන පොහොර සැපයීම නිසි ප්‍රතිපත්තියකට අනුව සිදු නොවූ හෙයින් ඒ සඳහා පොහොර සංස්ථාවක් මෙරටට හඳුන්වාදීමට පියවර ගත්තේ ය.අග්‍රාමාත්‍ය වරිය වශයෙන් අතිමහත් කැපකිරීමක් කළ සිරිමාවෝ බණ්ඩාරනායක මැතිනියගේ ප්‍රජා අයිතිය අහිමි කළ අතර හෙක්ටර් කොබ්බෑකඩුව මැතිතුමන්ගේ ද ප්‍රජා අයිතිය අහිමි කිරීමට පිඹුරුපත් සකස් කළ ද ඒවාට නොබියව මුහුණ දෙමින් එම චෝදනා වලින් නිදොස් කොට නිදහස් වීමට එතුමන්ට හැකි විය. මෙරට පොදුජන පක්ෂය වූ ශ්‍රී ලංකා නිදහස් පක්ෂය දෙකඩ කිරීමට කුමන්ත්‍රණ කරුවන්ට හැකි විය. දෙකඩ වූ පක්ෂයක ජනාධිපති අපේක්ෂකයා ලෙස 1982 දී ශ්‍රී ලංකා නිදහස් පක්ෂය නියෝජනය කරමින් ජනාධිපති අපේක්ෂකයා ලෙස ඉදිරිපත් කරන ලද්දේ අප කථා නායකයාණෝ ය. එතුමන් මෙරට 26,00000 ක ඡන්ද සංඛ්‍යාවක් ලබා ගැනීමට සමත්වූ අතර නිදහස් සාධාරණ ජනාධිපතිවරණයක් එදා පැවැත්වුණි නම් නිසැකයෙන් ම එතුමා ජයග්‍රහණය කරන බව නිර්භයව ප්‍රකාශ කළ හැකි ය.ජාතිය තමා වෙත පැවරූ වගකීම හදවතින් ම හෘද සාක්ෂියට එකඟව ජනතා පුත්‍රයකු ලෙස එතුමා නිස්සරණාධ්‍යාශයෙන් එම වගකීම ඉටු කළේ ය. පෞද්ගලික වාසි සඳහා පොදු අරමුණු පාවා නොදුන්නේ ය. පරපුරේ ප්‍රෞඩත්වයේ සංකේතයක් වූ එතුමෝ අතීතය විසින් ඊට හිමිකර දී තිබූ ගරුත්වය ඉහළ නංවමින් ශ්‍රී ලාංකේය ජනතා පුත්‍රයකු ලෙස 1983 බිනර මස 17 වන දින ජන්මාන්තර ගත විය. පරපුරින් හිමිව තිබූ දේපළට හා සමාජ කීර්තියට වඩා පොදුජන සේවය සඳහා කැප කරමින් කටයුතු කළ කොබ්බෑකඩුව මැතිතුමන් වචනයේ පරිසමාප්ත අර්ථයෙන් ම දේශපාලනයේ ප්‍රතිමූර්තියක් විය. එවැනි ජන නායකයින් කිසිදා පොදුජන හදවත් තුළින් මැකී නොයන නිසා පුරා වසර 29 එතුමන් ස්මරණය කරන්නට මෙරට කෘතවේදී ජනතාව ක්‍රියා කළෝය.ශ්‍රී ලංකාවේ දුප්පත් ජනතාවගේ දැවෙන ප්‍රශ්නයක් වූ ඉඩම් ප්‍රශ්නය ෂසඳීම සඳහා විප්ලවීය වෙනසකට ශ්‍රී ලංකා ද්වීපය හැරවූ හෙක්ටර් කොබ්බෑකඩුව වැනි ප්‍රතිපත්තිගරුක දූෂණයෙන් හා වංචාවෙන් තොර පරමාදර්ශී දේශපාලනඥයින් මතු මතුත් අප අතර ඉපදේවායි ප්‍රාර්ථනය කරමි.ටිකිරි කොබ්බෑකඩුව මධ්‍යම පළාත් ආණ්ඩුකාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af12092311</link>
    <topic>ලේක්හවුස් ප්‍රතිපාදක අරමුදලේ ශිෂ්‍යත්ව ප්‍රදානෝත්සවය මහ ඉහළින්</topic>
    <author/>
    <content>ලේක්හවුස් සේවකයන්ගේ දූ පුතුන්ගේ අධ්‍යාපනය දිරිගැන්වීමේ අරමුණින් වසරක් පාසා ආයතනයේ ප්‍රතිපාදක අරමුදලේ මූලික අනුග්‍රහයෙන් 5 වසර ශිෂ්‍යත්ව විභාගය සමත්වන ලේක්හවුස් සේවකයන්ගේ දූ දරුවන් හට ශිෂ්‍යත්ව ප්‍රදානය කිරීමේ වැඩසටහන 13 වන වරටත් උත්කර්ෂවත් ලෙස ආයතනයේ සභාපති බන්දුල පද්මකුමාර මහතා හා අධ්‍යක්ෂ මණ්ඩලයේ සහභාගිත්වයෙන් ලේක්හවුස් ආයතනයේ දී පැවැත්විණි.ලේක්හවුස් සභාපති බන්දුල පද්මකුමාර මහතා ශිෂ්‍යත්වලාභිණියකට තිළිණ ප්‍රදානය කළ අයුරු.මෙම උත්සවයේ ප්‍රධාන සංවිධායකත්වය ලේක්හවුස් සේවකයින්ගේ ප්‍රතිපාදක අරමුදල විසින් දරනු ලැබු අතර ලේක්හවුස් ආයතනය මඟින් රු. 3500 බැගින් වූ පොත් වව්චර හා මිහිර පුවත් පත සෑම දරුවෙකුටම වසරක් පුරාවට ලබාදීම සිදුකරන ලදී. අනෙකුත් තෑගි සඳහා අනුග්‍රාහකත්වය ලබාදුන් ආයතන ලෙස ගොඩගේ පොත් සමාගම, රිචඩ් අභ්‍යාස ආයතනය, දයාවංශ ජයකොඩි සහ සමාගම, ඒෂියන් ෆිනෑන්ස් ආයතනය, ලංකා බැංකුව, ෆැන්එෂියා බැංකුව, එලයන්ස් ඒජන්සිස්, අග්‍රාමාත්‍ය කාර්යාලය ආදි ආයතනය ඉදිරිපත් විය.මෙවරත් මේ සඳහා සිසු සිසුවියන් 28 දෙනෙකු සුදුසුකම් ලබා තිබු අතර ඔවුන්ට ලේක්හවුස් ආයතනයේ පුවත්පතක් මුද්‍රණයේ සිට බෙදාහැරීම දක්වා සිදුවන කාර්යභාරය සියැසින් දැක බලා ගැනීමට අවස්ථාව උදාකර දෙන ලදී.මෙම අවස්ථාවට සහභාගි වූ සභාපති බන්දුල පද්මකුමාර මහතා අදහස් දක්වමින් ආයතනයේ සේවක දූ දරුවන් හට ලැබෙන මෙම අවස්ථාවෙන් උපරීම ප්‍රයෝජන ලබාගෙන තම අධ්‍යාපන කටයුතු සාර්ථක කර ගත යුතු බව ප්‍රකාශ කරන ලදී.මෙහිදී අදහස් දක්වමින් කර්තෘ මණ්ඩල අධ්‍යක්ෂ සීලරත්න සෙනරත් මහතා ලංකාවේ අධ්‍යාපනය ලබන සිසු සිසුවියන් හට අප ආයතනයේ මුද්‍රණය වන පුවත්පත්වලින් ලබා ගත හැකි දැනුම අති විශාල බවත් මෙදින සහභාගි වී සිටි දරුවන් හට මිහිර නවයුගය විදුනැණ ආදි අධ්‍යාපනික පුවත්පත් හා සඟරා පරිහරණයේ ඇති වැදගත්කම ගැනත් හඳුන්වා දෙන ලදී.මෙම ශිෂ්‍යත්ව ප්‍රදානයේ දී පහත සඳහන් සිසු සිසුවියෝ ශිෂ්‍යත්ව ලබා ගත්හ.කොළඹ දිස්ත්‍රික්කය - අමන්දිකා අමරසිංහ, එස්. ඩබ්ලිව්. තිමිෂා නෙත්මි අමරසිංහ, එම් තරිණි සරලා පෙරේරා, හසිත ශාමින්ද ලියනවඩුගේ, ඒ. එල්. මොවිදු කිත්සර, ඩබ්ලිව්. එල්. ඩී. දුල්මිණි, එන්. රෝෂණි, පී. කේ. චේතනා තරුක්ෂි, ජී. ඒ. ඉඳුවර සත්මල් ගනේපොල, සුදුල් ලියනගේ ප්‍රනාන්දු.ගම්පහ දිස්ත්‍රික්කය - පී. ඒ. රෝෂණි මහේෂිකා, ඩබ්ලිව්. ඒ. ඩී. නිලුපුලි ගුණතිලක, ජීවන දුලවින් පිටිපන, එච්. ඩබ්ලිව්. ඒ. එච්. රශ්මිකා වනිගසූරිය, එච්. ඒ. බිනුල් මන්ජිත පෙරේරා, බී. ඉදුනි අමාෂා හරිස්චන්ද්‍ර, ජී. මනිෂා මධුභාෂිණි.මාතර දිස්ත්‍රික්කය - එස්. අමායා සත්සරණි, එස්. එල්. ජී. මනිෂ මිහිරාන් සමරසිංහ, කවිදු කල්හාර හේවාමද්දුමගේ.කළුතර දිස්ත්‍රික්කය - එච්. ඩී. පී. රවිසාර පෙරේරා, ඒ. ආර්. ක්‍රිෂාණි කාව්‍යා මුණතුංග.මහනුවර දිස්ත්‍රික්කය - ජේ. එම්. ජනිත් චතුරංග බණ්ඩාරකුරුණෑගල දිස්ත්‍රික්කය - ජේ. එච්. ඒ. නෙත්මි ෂෙහාරා ඇපලදෙනිය, ඩබ්ලිව්. ඩී. දිල්ෂාන් චතුරංග චන්ද්‍රසිරි, එච්. ඒ. අමන්දි පාරින්ද්‍යා.ගාල්ල දිස්ත්‍රික්කය - ඩබ්ලිව්. කේ. ලිහිනි සිනක්ෂිරත්නපුර දිස්ත්‍රික්කය - ටී. ඒ. කසුන් සංජනබදුල්ල දිස්ත්‍රික්කය - එම්. සත්මනි කාව්‍යා කුමාරතුංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af12092312</link>
    <topic>“සුදු ඇත් පොව්වෙක්” ගීතය නිර්මාණය වුණේ මගේ දෙවැනි දුව ලැබෙන්න සිටියදීයි</topic>
    <author>සටහන</author>
    <content>මතක...“එදා මගේ බිරියට දෙවැනි දරුවා ලැබෙන්න රෝහල් ගත කළා. මම ගෙදර ආවට හිත තිබුනේ ඇය ළඟ. අපේ පළමු දරුවා දියණියක්. දෙවැනි දරුවා දුවෙක් වේවිද? පුතෙක් වේවිද? මේ වෙනුවෙන් පිළිතුරු දැන ගන්න මම ඉවසිල්ලක් නැතුව හිටියේ. ස්කෑන් පරීක්ෂණවලදී පිළිතුර ලැබුණත් දරුවා උපදිනකල් ඒ බව අපට කියන්න එපා කියලා දොස්තර හේමන්ත පෙරේරාගෙන් මම ඉල්ලීමක් කරලා තිබුණේ. මාස ගණනක්ම මේ සොඳුරු පැනය හිතට වද දුන්නත් එදා තරම් මම ඒ ගැන වෙන කවදාවත් හිතුවේ නෑ. ඔය අතරේ මට මතක් වුණා නිරෝෂා විරාජිනී මගෙන් ගීතයක් ඉල්ලූ බව. ඇය කිව්වේ ගැබිණි මවක් තම කුසයේ ඉන්න දරුවාට කියන අන්දමේ ගීතයක් ලියලා දෙන්න කියලයි. මට මතක විදියට ඇය ඒ වෙනකොට විවාහ වෙලත් නැහැ. ඒ ගීත ඉල්ලීමත් මට මතක් වුණා. තව පැය කිහිපයකින් උපත ලබන මගේ දෙවැනි දරුවා දුවෙක් වෙයිද? පුතෙක් වෙයිද? මට ආයෙමත් හිතුණා. දුවෙක් වුණත්. පුතෙක් වුණත් කමක් නෑ, කවුරු වුණත් ඒ රජ පැටියෙක්. මම හිතට ආපු වචන කොළේක ලිව්වා.”සුදු ඇත් පොව්වෙක්සුදු පියුම හොඬින් ගෙනපැදකුණු නොකළත් සිරියහනේපෙරුම් පුරා මා කුසට පැමිණි බිලිඳුමට රජ පැටියෙක්....පසුදින රෝහල වෙත ගිය ඔහු දුටුවේ තමා දෙවැනි වරටත් දියණියකගේ පියකු වී ඇති බවයි. සැබවින්ම පුතු, දියණි බේදයකින් තොරව තම දරුවා දෝතට ගත් ඔහු ඊට සුළු මොහොතකට පෙර තම අතින් ලියැවුණු ගී පද සිහිපත් කළේය. පසුකාලීනව නිරෝෂා විරාජිනී ගේ හඬින් තවත් සුන්දර වූ ඒ ගී පද සුවහසක් සහෘද සිත් සුවපත් කිරීමට සමත් විය. අද ඒ අතීතය මතකයට නගන ගේය පද රචක බන්ධුල නානායක්කාරවසම් තම නිර්මාණය එතරම් සහෘද ප්‍රසාදයට ලක්වීම සම්බන්ධව නිහතමානීව සතුටු වන්නේය.බොහෝ වෘත්තීන් විෂයෙහි පුහුණු කිරීම මඟින් මිනිසුන් තැනිය හැකි වුවද කලාකරුවන්, සාහිත්‍යවේදීන් එලෙසින් නිර්මාණය කිරීමට නොහැකිය. එවැනි මිනිසුන් සහජයෙන් මෙන්ම ප්‍රතිභානයෙන් ද කලා කුසලතාවන් අත්පත් කර ගන්නෝය. ගේය පද රචනය අයත් වන්නේ ද ඉහත කී කුසලතාවන් අතරටය. එබැවින්ම කුසලතාවෙන් හෙබි සහෘද සිත් ඇත්තෙකුට මිස සුභාවිත ගේය පද රචනා නිම කළ නොහැකිය. වර්ෂ 1958 ගාල්ල බෝපේ උපත ලද නානායක්කාරවසම් පල්ලගේ බන්ධුල හෙවත් බන්ධුල නානායක්කාරවසම් ද සහජයෙන් කලා කුසලතාවන් රැගෙන ආවෙකි. එහෙත් ළමා විය සිහිපත් කරන ඔහු පවසන්නේ තම පවුල් පසුබිම ද නිර්මාණකරණයට අත්වැලක් වූ බවයි.”අපේ අම්මටයි තාත්තටයි දරුවෝ පස් දෙනයි. මම හතරවැනියා. බාලයා නංගි. අයියයි අක්කලා දෙන්නයි මට වඩා ගොඩක් වැඩිමල්. ඒ නිසාම මට එයාලගෙන් හොඳ මඟ පෙන්වීමක් ලැබුණා. ඒක ඉබේම වුණු දෙයක් වගේ පේන්නත් පුළුවන්. අක්කලා කියවන පොත් මම ගොඩක් පොඩි කාලෙදිම කියවන්න ගත්තා. ඒවා වැඩිහරිය අවබෝධයෙන් නෙමෙයි. ඔහේ කියෙව්වා. අපේ ලොකු අක්කගේ අත් අකුරු හරිම ලස්සනයි. ඒ නිසා එයා තමයි මගේ වීරවරිය. මටත් ඕනේ අක්ක වගේ ලස්සනට අකුරු ලියන්න. අක්කලා කියවන සඟරාවල ලිපි මම පිටපත් කරනවා. එක දවසක් මම වනිතා විත්ති සඟරාවේ කාන්තා රෝග ගැන කියවෙන වැඩිහිටි ප්‍රශ්නයක් පිටපත් කරලා. අන්තර්ගතය ගැන මට අවබෝධයක් නෑ. බලාගෙන ඔහේ ලියනවා.තාත්තා මම ලියලා තියන ඒවා දැකලා දවසක් හොඳටම බැන්නා. ඒත් මම අහුවෙන හැම එකම පිටපත් කරන එක නැවැත්තුවේ නැහැ.”බන්ධුල ගේ පියා නානායක්කාරවසම් පල්ලගේ ස්ටීවන්. උග්‍ර කොමියුනිස්ට්වාදියෙකි. මහජන ප්‍රකාශකයෝ මෙරට බෙදා හැරි රුසියානු පරිවර්තන කෘති වෙනුවෙන් ඔහු නිර්ලෝබීව මිල ගෙව්වේය. බන්ධුලගේ ළමා කාලය පරිපූර්ණ වන්නේ එකී පොතපතද සමඟිනි.ඔහු පවසන අන්දමට ඔහුව පෝෂණය කළා වූ අනෙක් සාධකය වන්නේ ගුවන් විදුලියයි.”අපි ගුවන් විදුලියට සවන් දුන්නේ හරිම ආසාවෙන්. ගුවන් විදුලියත්, පොතපතත් ළමා කාලයේ ඉඳලම මගේ සාහිත්‍ය ඥානය වැඩි දියුණු කළා.ගාල්ල රිච්මන්ඩ් විද්‍යාලයෙන් අධ්‍යාපනය ලැබූ මම ගණිත අංශයෙන් උසස් පෙළ කළේ දික්වැල්ල විජිත මධ්‍ය විද්‍යාලයෙන්. ගණිත අංශයට මගේ කැමැත්තක් තිබුණේ නෑ. ඒත් තාත්තගේ කැමැත්තට තමයි උසස් පෙළ කළේ. එතනින් පස්සේ මාතර ටවුන් එකේ තිබුණු මාතර ආට්ස් කියන මුද්‍රණාලයේ වැඩ කළා. එතකොට මට අවුරුදු දහනවයයි. මම එතන හිටියේ වැඩබලන කළමනාකරු විදිහට. ඒත් තනියම අකුරු අමුණන හැටි ඉගෙනගෙන මගේ පළවෙනි කවි පොත මුද්‍රණය කළා. ඒ පොතට පෙරවදන ලිව්වේ ධර්මසිරි ගමගේ මහත්තයා. පසුවදන ලිව්වේ මහාචාර්ය සුනිල් ආරියරත්න. පොතේ නම කඩදාසි ගොඩක ගීතය.”වයස දහනවයක හිරිමල් යෞවනයකු වුවද ඔහු මහා විද්වතුන්ගේ ඇසුර ලබන්නේය. එමෙන්ම වියතුන් සොයා යාමට, ඔවුන්ගේ උපකාර පැතීමට ඔහු පොලඹවන්නේ කවිය කෙරෙහි වූ බැඳීමයි. පාසලේ සිටියදී බිත්ති පුවත්පතට කවි ලියූ ඔහු මිහිර පත්තරයටත් එතැන් සිට පත්තර මහගෙදර බොහෝ ප්‍රකාශනවලටත් තම නිර්මාණ යොමු කරන්නේය. නිතර එහි පැමිණ එහි සිටින වියතුන්ගේ ඇසුර ලබන්නේය. ඔහු නිර්ලෝභීව පවසන්නේ පත්තර මහ ගෙදරින් තම නිර්මාණ ජීවිතයට ලැබුණු පිටු බලය ඉතා විශාල බවයි.”ඒ වගේම තමයි ගාල්ල රිච්මන්ඩ් විද්‍යාලයේ මගේ සිංහල ගුරුතුමා, ඩබ්ලිව්.එස්. බණ්ඩාර මහතා. මගේ නිර්මාණවලට ඔහුගෙන් ලැබුණු බලපෑම ඉතාම විශාලයි. සුනිල් ආරියරත්න, ධර්මසිරි ගමගේ, අනුර බණ්ඩාර රාජගුරු, තිලකරත්න කුරුවිට බණ්ඩාර වැනි මහත්වරුන්ගේ සහය මට නො අඩුව ලැබුණා. විශේෂයෙන් ධර්මසිරි ගමගේ මහත්මයා ගැන කියන්න ඕනේ. ඔහු මට පියෙක් වගේ අවවාද දුන්නා. උපකාර කළා. ලේක්හවුස් එකේ මේ උතුම් මිනිසුන් නොසිටින්න මගේ නිර්මාණ ජනතාව අතරට නොයන්නත් තිබුණා.”ඔහු ප්‍රශංසා හිමි විය යුතු අයට නිර්ලෝභීව එය ලබා දෙන්නේය. එමඟින් තම නිහතමානීත්වය ද පෙන්වා දෙන්නේය.ඔහුගේ නිර්මාණ රැසකම උතුම් මනුෂ්‍ය ගුණාංග අගය කෙරෙන්නේ ඔහු සතු මේ නිහතමානී බව නිසාම විය හැකිය. එමෙන්ම ඔහු ප්‍රේමය ද නොඅඩුව තම නිර්මාණ සඳහා දායක කර ගන්නේය.අකීකරු ද ඔබේ සිතත්වෙරළේ පෙරළෙන රළ වාගේඅකීකරුයි මගේ සිතත්හමනා සැඩ සුළඟක් වාගේඒ සුළඟේ පාව යන්න –වලාකුළක් සේ රැඳෙන්න...තරුණ පෙම හමුවේ සසල වූ සිත් දෙකක කතාවක් ඔහු එළෙසින් අපූරුවට ගේය පද අතරට කැටි කරන්නේය. මෙලෙසින් රසයෙන් අනූන ගී ලියූ සාහිත්‍යවේදියෙක් වුවද ඔහු තම වෘත්තිය ලෙස තෝරා ගත්තේ එයින් හාත්පසින් ම වෙනස් වූ දෙයකි. ඒ බැංකුකරණයයි.”මට ලේක්හවුස් එකේ මාධ්‍යවේදී තනතුරක් ලබා ගන්න උපකාර කරන්නම් කියලා ධර්මසිරි ගමගේ මහත්තයා කියලා තිබුණා. ඔය අතරේ කොමර්ෂල් බැංකුවේ පත්වීම් ලිපිය මට ලැබුණේ. මම පෙනී හිටපු තරග විභාගයේ ප්‍රතිඵල අනුව ඔවුන් මා තෝරාගෙන තිබුණා. දැන් මට තීරණයක් ගන්න බෑ. මාධ්‍යවේදියෙක් වෙන්න ආසයි. ඒත් බැංකුවේ රස්සාවක් ලැබිලා. මම ලියුමත් අරගෙන ගමගේ මහත්තයා හම්බ වෙන්න ගියා. ගමගේ මහත්තයා කිව්වේ බැංකුව තෝරා ගන්න, එළියේ ඉඳන් දිගටම නිර්මාණ කරන්න කියලයි. එතුමාගේ උපදෙස් අනුව මම වැඩ කළා. අද ඒ උපදෙස හරියටම හරි කියලා මට වැටහෙනවා. මාධ්‍යවේදියෙක් වුණා නම් මගේ ජීවිතේ වඩාත් සුන්දර වෙයි. ඒත් අද මම වෘත්තියත්, නිර්මාණකරණයත් සමබර ලෙස පවත්වාගෙන යන්න සමත්ව සිටිනවා.”ඒ සමඟම ඔහු තම නිර්මාණ බිහි කිරීමේදී මෙන්ම එළි දැක්වීමේදී ද තම රැකියා ස්ථානයෙන් ලැබෙන සහය අගය කරන්නේය. සුභාවිත ගේය පද සහෘදයන්ට පිරිනමමින් නිර්මාණ ශිල්පියෙක් ලෙස පියෙන් පිය ඉහළට යන අතරම බන්ධුල තම වෘත්තියේ ද උසස්වීම් ලබන්නේය. ඔහු අද කොමර්ෂල් බැංකුවේ ජ්‍යෙෂ්ඨ කළමනාකරු - ව්‍යාපාර ප්‍රවර්ධන, දකුණු පළාත යන ධුරය හොබවන්නේය. 1990 වසරේදී විවාපත් වන්නේ පාසලේදී තම නිර්මාණ ජීවිතයට අත්පොත් තැබූ ඩබ්ලිව්.එස්. බණ්ඩාර ගුරුතුමන්ගේ මවගේ සහෝදරයාගේ දියණිය සමඟින්ය. විවාහ ජීවිතය එකිනෙකා වෙත පිදෙන ගෞරවනීය සෙනෙහසින් පිරි අසපුවක් වූ නිසාදෝ අඹු දරුවෝ ටෙලි නාට්‍යයේ තේමා ගීතය ලෙස ඔහු අඹු සැමි ප්‍රේමය මෙලෙස නිරූපණය කරන්නේය.ඉපනැලි ද රඟයිදෙනි පෙත ද සැලෙයිගම් දොර සැමරුම් හමුවේමගෙ වෙහෙර නුඹයිඅත නෙළුමක් වෙයිපිදුමට පින් මදි ද සිතේමේ ගමන දුරයිනුඹ තරු ළකුණයිඑළියෙන් දරුවන් සැනහේනුඹ මවක වගෙයිසිත බැති බර වෙයිඉන් මගෙ දෑසම බොඳ වේඔහුගේ ගීතයක් ප්‍රථමයෙන් ම ගයන්නේ නන්දා මාලිනියයි. ඒ පසුපස වන කතාව ද ඔහු සිහිපත් කරන්නේ ඒ සමඟින් බැඳුණු පුද්ගල චරිත කෘතවේදීව සිහිපත් කරමිනි.”උසස් පෙළ කරලා ඉන්නකොට දවසක් මම මගේ නිර්මාණ කීපයකුත් අරගෙන මහාචාර්ය සුනිල් ආරියරත්නයන් හම්බ වෙන්න ගියා. එතුමා මා අඳුනන්නේවත් නෑ. ඒත් මාව පිළිඅරගෙන සුහදව කතා කළා. කවි කියෙව්වා. පස්සේ එතුමා කිව්වා ඔයාගේ නිර්මාණ කවි වලට වැඩිය ගීතවලට සමීපයි කියලා. ඊට පස්සේ කිව්වා නන්දා මාලනී ළඟට යන්න කියලා. මමත් ගියා.මහාචාර්යතුමා ඇයට මා ගැන කියලා තිබුණා. එතුමිය මගේ ගීතයක් ගායනා කරන්න තෝරා ගත්තා. ඒ තමයි ඉර ලස්සනයි ඉර ගල වැටෙන විට කියන ගීතය. මේ මිනිසුන් මට හදවතින්ම උදව් කළා. ඔවුන් නොවෙන්න අද මම මෙතන නැහැ.”ඒ වගේම රෝහණ වීරසිංහ, කුලරත්න ආරියවංශ මහත්වරු ගැනත් යමක් කියන්න ඕනේ. මම 1984 විතර වනතුරු එක දිගටම ගීත ලිව්වා. ඒත් මුහුණ දෙන්න වුණු අමිහිරි සිදුවීම් නිසා මම තීරණය කළා ආයෙම නිර්මාණ කරන්නේ නැහැ. රස්සාව කරගෙන ඉන්නවා කියලා. ඔය කාලේ තමයි මට රෝහණ වීරසිංහ, කුලරත්න ආරියවංශ කියන උතුම් මිනිසුන් හමුවුණේ. ඔවුන් මා දිරි ගැන්නුවා. ඕවත් ප්‍රශ්න ද කියලා කිව්වා. ඔවුන් නිසා මම ආයෙම ගීත ලියන්න පටන් ගත්තා.”ඒ සමඟින් ඔහු සුනිල් ආර්. ගමගේ නාමය ද කෘතවේදීව සිහිපත් කරන්නේය. අද වන විට ඔහු රචනා කර ඇති ගේය පද සංඛ්‍යාව දෙදහස ඉක්මවන්නේය.ඔහුගේ ගීත රචනා ඇතුළත් සිනා තොටක් කෘතිය 2000 වසරේදී රාජ්‍ය සම්මානයෙන් පිදුම් ලබන්නේය. 2002 වසරේදී සිනාතොටක් ප්‍රසංගයේදී ඔහුගේ ගේය පද ඇසුරෙන් ගැයුණු ගීත අඩංගු සංයුක්ත තැටි දෙකක් එකවර එළි දකින්නේය.එදා මෙදා තුර ගීත රචකයෙක් සංගීත තැටි යුගලයක් ඉදිරිපත් කළ ප්‍රථම අවස්ථාව ලෙසින් ද එය ඉතිහාසයට ද එක් වන්නේය.ගීත රචනයට පමණක් නොව නොයෙක් අංශවලින් තම හැකියාවන් ප්‍රදර්ශනය කරන බන්ධුල විලම්බීත ටෙලි නාට්‍යය වෙනුවෙන් තිර රචනයෙන් ද දායකත්වය සපයා ඇත්තේය. දෙවියන් වැනි මිනිසුන් මෙලොව ජීවත් වන බව වටහා ගත් දිනයේ සිට දෙවියන් වැඳීම අත්හැර දැමූ බව පවසන මේ නිර්මාණවේදියා ඉදිරි ජීවිතයට එන හැටියකට මුහුණ දෙන බවද පවසන්නේය. ජීවිතයේ සැඳෑ සමය ලිවීමටත් කියවීමටත් කැප කිරීම ඔහුගේ බලාපොරොත්තුවයි.සටහනටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af12092313</link>
    <topic> 20 x 20 අභියෝගය දිනන්න සංගා + මෙන්ඩිස් සුසංයෝගය</topic>
    <author>ඉඳුනිල් වීරරත්න</author>
    <content>කාලයට අනුව වෙනස් නොවන කිසිම දෙයකට ලෝකයේ පවතින්නට බැරිය. මෙය ක්‍රිකට් ක්‍රීඩාවටත් පොදුයි. දින 5 ක් පුරා පැවැත්වෙන ටෙස්ට් තරගයකට වඩා ඕවර 50 එක්දින තරගයක උණුසුම වැඩිවූයේ මේ නිසාය. කාර්ය බහුල ලෝකයේ මේ වන විට එයින් ද ඉදිරියට විත් පන්දු වාර 20 තරග රටාව අතිශයින් ජනපි‍්‍රය වී තිබේ.ක්‍රිකට් ක්‍රීඩාවේ දී ඉවසීම, තාක්ෂණය සමඟ කැටිවුණු දක්ෂතාව මත පිතිකරුවකු ඉදිරියට යයි. නිවැරැදි එල්ලය, පන්දුව පාලනය කරමින් ලබාගන්නා දෝලනය සමඟ පිතිකරණ රටාව හඳුනා ගනිමින් යැවෙන පන්දු මිශ්‍රණය මත පන්දු යවන්නකු දක්ෂතා දක්වයි. මේ සියල්ලම සමඟ දිනයේ වාසනාව ඇති කණ්ඩායම ජය ලබා ගනියි.එහෙත් විස්සයි 20 තරග රටාව හඳුන්වා දීමත් සමඟ එවන සෑම පන්දුවකින්ම කෙසේ හෝ ලකුණු ලබා ගැනීමට පිතිකරුවන් උත්සාහ ගනී. මේ නිසාම සමහර පන්දු යවන්නන් දිගට හරහට බැට කෑ අවස්ථා එමටය. පිත්තත් පන්දුවත් අතර තිබෙන මේ සැබෑ ගැටුම අපට සජීවීව අත්දකින්නට හැකි වී තිබේ.ඒ 4 වැනි පන්දුවාර විස්සයි 20 ලෝක කුසලාන තරගාවලිය දැන් ඇරැඹී තිබෙන නිසාවෙන්. තරගාවලිය ආරම්භ කරමින් සත්කාරක ශ්‍රී ලංකා කණ්ඩායම සමඟ සිම්බාබ්වේ කණ්ඩායම තරග වැදුණු පළමු තරගය පසුගිය දා (18) හම්බන්තොට සූරියවැව මහින්ද රාජපක්ෂ ක්‍රීඩාංගණයේ දී නිමා වුණා. දිවා රාත්‍රී තරගයක් නිසාත්, ක්‍රීඩාංගණයේ පවතින අධික සුළං තත්ත්වය නිසාත් කාසියේ වාසිය දිනා පළමුව පන්දු යවන කණ්ඩායමට ජයග්‍රහණය සඳහා වැඩි වාසියක් පවතින බව විචාරකයින්ගේ මතය වී තිබුණා.එහෙත් තරගාවලියේ ආරම්භක තරගයේදීම කාසියේ වාසිය දිනාගත් සිම්බාබ්වේ නායකයා පන්දුවට පහරදීමට ශ්‍රී ලංකා කණ්ඩායමට ආරාධනා කළා. කෙසේ වෙතත් දක්ෂතම පිතිකරුවන් රැසක් සිටින ශ්‍රී ලංකා කණ්ඩායම ඕවර 20 අවසානයේ දී කඩුලු 4 ක් දැවී ලකුණු 182 ක් ලබා ගන්නට සමත් වුණා. ලකුණු ලබා ගැනීමේ වේගය වුණේ ඕවරයකට 9.15 ක්. මෙය ඉතාමත් හොඳ ලකුණු ප්‍රමාණයක්.කාසියේ වාසිය පරාජය වීමත් සමඟ ශ්‍රී ලංකා පිතිකරුවන් තුළ කිසියම් පීඩනයක් ගොඩනැඟී තිබුණු අතර, විශාල ලකුණු සංඛ්‍යාවක් ලබා ගනිමින් සිම්බාබ්වේ කණ්ඩායමට දැඩි පීඩනයක් ලබා දීම මහේලගේ ඉලක්කය වන්නට ඇති.මේ නිසා ආරම්භක පිතිකරුවන් වුණු ඩිල්ෂාන් මුණවීර, තිලකරත්න ඩිල්ෂාන් දෙදෙනා මුලදී තරමක් කලබලකාරී බවකින් ලකුණු රැස් කිරීමට උත්සාහ කළ බවක් පෙනුණා.උඩපන්දු කිහිපයක්, දුවද්දී දැවී යාම් අවස්ථා කිහිපයකින් ගැලවී 7 වැනි ඕවරය අවසානයේ කඩුලු කිසිවක් නොදැවී ලකුණු 50 ක සබඳතාවක් පවත්වන්නට ඩිල්ෂාන් දෙදෙනාට හැකිවීම හොඳ ආරම්භයක්.8 වැනි ඕවරයේ ඩිල්ෂාන් මුණවීර දුවද්දී දැවී ගිය අතර, පිටියට පිවිසියේ නායක මහේල. මහේල හොඳින් පන්දුවට පහර දුන්නත් 10 වැනි ඕවරයේ දී ක්‍රීමර් එවූ පන්දුවක් හමුවේ මහේල කඩුල්ල මුවා කිරීමට වරදට හසු වුණා. එහෙත් එම පන්දුව නීති විරෝධී පන්දුවක් (නිපන්දුවක්) වීම නිසාවෙන් මහේල නොදැවුණු ක්‍රීඩකයෙක් ලෙස නම් කරන්නට විනිසුරු තීරණය කළා. ක්‍රිකට් තරගයක දී ඉතා කලාතුරකින් දැකගත හැකි නිපන්දුවක් වූ එය ‘පසු පාදයේ නිපන්දුවක්’ ලෙස හඳුන්වනවා. (ඕචජඬටධධබ ව්ධ ඡචතත). එහෙත් එම ඕවරයේ සිව්වැනි පන්දුවේ දී ලකුණු 39 ක් ලැබු ඩිල්ෂාන් දැවී ගියා. අනතුරුව පිටියට පිවිසියේ ලෝකයේ ඉහළම සම්මානයෙන් ගෞරව ලැබු සංගා. සංගා සහ මහේල සුසංයෝගය මීට පෙර තරගවල බොහෝ ප්‍රතිඵල ලබා දී තිබුණත් මේ තරගයේ දී එය සාර්ථක වූයේ නැහැ. ඊට හේතුව 12 වැනි ඕවරයේ දී මහේල දුවද්දී දැවී යාමයි. ඉන්පසු සංගාට එක්වුණු ජීවන් මෙන්ඩිස් ශ්‍රී ලංකා පිලේ ලකුණු තත්ත්වය ඉහළ නැංවීමට ඉතා ප්‍රබල දායකත්වයක් ලබා දුන්නා.ශ්‍රී ලංකා ඉනිමේ නැංගුරම වූ සංගා 20 වැනි ඕවරයේ 4 වැනි පන්දුවේ දී දුවද්දී දැවී ගියේ ලකුණු 44 ක් ලබා ගනිමින්.ඉනිම අවසානයේ කඩුලු 4 කට ලකුණු 182 ක්. මෙතරම් දැවැන්ත ලකුණු ප්‍රමාණයක් හඹා යාමට පිටියට පිවිසි සිම්බාබ්වේ ඉනිම සුණු විසුණු කර දැමුවේ විස්සයි 20 පිටියේ සුපිරි තරුව බවට පත්වුණු අජන්ත මෙන්ඩිස්.ජාත්‍යන්තර විස්සයි 20 තරග පිටියේ හොඳම පන්දු යැවීම වූ ලකුණු 16 ට කඩුලු 6 ක් වාර්තාවට හිමිකම් කියූ අජන්ත මේ තරගයේ දී ලකුණු 8 කට කඩුලු 6 ක් දවාගත්තේ තමන්ගේම වාර්තාව බිඳ දමා ශ්‍රී ලංකා කණ්ඩායමට ලකුණු 82 ක දැවැන්ත ජයක් අත්කර දෙමින්. මෙහිදී ඕවර 4 ක් යවා නිලකුණු ඕවර 2 ක් සමඟ ලකුණු 8 කට කඩුලු 6 ක් අජන්තගේ නම ඉදිරියේ ලියැවුණා.තරගාවලියට පෙරාතුව කොන්දේ ආබාධයක් නිසා විවේක ගන්වා සිටි අජන්ත මෙම තරගාවලියේ දී තම පස්විධි පන්දු සංකලනය භාවිත කිරීමට බලාපොරොත්තු වන බවත් පවසා තිබුණා. එසේම ඔහු යැවූ පළමු ඕවරයේ තුන්වැනි පන්දුවේදීම කඩුල්ලක් දවා ගනිමින් ආරම්භ කළ මෙම කඩුලු දඩයම ලෝක කුසලාන තරගාවලිය අවසානයේ ඔහු ඉහළටම ඔසවා තබනු නිසැකයි.පසුගියදා නිමාවුණු ජාත්‍යන්තර ක්‍රිකට් කවුන්සිල සම්මාන ප්‍රදානයේ දී 2012 වසරේ හොඳම විස්සයි 20 ක්‍රීඩකයා සම්මානයට නිර්දේශ වී සිටි අජන්තට එය අහිමි වුණේ දකුණු අපි‍්‍රකාවේ ආරම්භක පිතිකරු රිචඩ් ලෙවී නිසා.2008 වසරේ සැප්. 10 වැනිදා වසරේ නැගී එන ක්‍රීඩකයා සම්මානය ලබා ගත් අජන්ත මෙන්ඩිස් ශ්‍රී ලංකා කණ්ඩායමේ ප්‍රධාන බලාපොරොත්තුවක්.අයි පී එල් පිටියේ ප්‍රබලතම පන්දු යවන්නා, ලෝකයේ සිටින සුපිරිතම පන්දු යවන්නා වන අපේ මාලිංග සුපුරුදු බවුන්සර්, යෝකර්, වේගය අඩාල කළ පන්දුවලට අමතරව අලුත්ම පන්දුවකින් පෙරළියක් කරන බවට ඉඟි පළ කර තිබුණා.එහෙත් මේ තරගයේ දී මාලිංගට දවා ගත හැකි වූයේ එක කඩුල්ලක් පමණයි. මීට හේතුව විය හැක්කේ මෙවර ලෝක කුසලාන තරගාවලියට පැමිණ සිටින සෑම කණ්ඩායමකම සෑම ක්‍රීඩකයකුම පාහේ මාලිංගගෙන් ආරක්ෂා වීම සඳහා විශේෂ සූදානමකින් පැමිණ සිටීම විය හැකියි.මාලිංගගෙන් ආරක්ෂා වීමට දරන උත්සාහයත්, අජන්තගේ කැරම් බෝලයේ මායාවත් සමඟ ලෝකයේ ප්‍රබලතම පිතිකරුවන් අන්දමන්ද වනු වැළැක්විය නොහැකි බව මෙතෙක් මුහුණ දුන් එකම තරගයකින් ඉඟි සපයා තිබේ.මෙය ලියන මොහොත වන විට ශ්‍රී ලංකාව සහ ද. අපි‍්‍රකානු කණ්ඩායම අතර තරගය පැවැත්වීමට නියමිත අතර, පුවත්පත ඔබ අතට පත්වන විට එම තරගය පැවැත්වී අවසන් වී තිබිය හැකිය.කෙසේ වෙතත් ශි‍්‍ර ලංකාව ද. අපි‍්‍රකා කණ්ඩායම පරාජය කර ‘සී’ කාණ්ඩයේ පෙරමුණ ගතහොත් ‘ඒ’ කාණ්ඩයේ පෙරමුණ ගන්නා ඉන්දියාව හෝ එංගලන්තය සමඟ සුපිරි 8 වටයේ තරග වැදීමට නියමිතය.මේ කුමන කණ්ඩායමක් මුණ ගැහුණ ද ලක්ෂ සංඛ්‍යාත වූ ක්‍රීඩා ලෝලී ආශීර්වාද ඔල්වරසන් මැද අපේ කණ්ඩායම කුසලානය තෙක් සිංහයන් සේ සටන් වදිනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=af12092314</link>
    <topic>පිරිපුන් මිනිසුන් බිහිකරන H 23 අධ්‍යාපන න්‍යාය</topic>
    <author/>
    <content>සී. ඩබ්ලිව්. ඩබ්ලිව්. කන්නන්ගර මැතිතුමාසමස්ත ලංකා මධ්‍ය විද්‍යාලීය ආදි ශිෂ්‍ය සංගමය මඟින් වාර්ෂිකව පවත්වනු ලබන නිදහස් අධ්‍යාපනයේ පියා වන සී.ඩබ්ලිව්.ඩබ්ලිව්.කන්නන්ගර ශ්‍රීමතාණන්ගේ 43 වැනි ගුණ සමරු උත්සවය 23 වැනිදා (අද) කොත්මලේ හැදුනුවැව මධ්‍ය විද්‍යාලයේදී පවත්වනු ලැබේ. එදින සී.ඩබ්ලිව්.ඩබ්ලිව්.කන්නන්ගර පිළිරුව විවෘත කිරීම මධ්‍යම පළාත් සභා ඇමැති සරත් ඒකනායක මහතාගේ ප්‍රධානත්වයෙන් සිදු කෙරේ. තවත් සමරු වැඩසටහන් රැසක් ද මේ සමරු උලෙළට සමගාමීව පැවැත්වේ.සී. ඩබ්ලිව්. ඩබ්ලිව්. කන්නන්ගර මැතිතුමා හැදුණුවැව මධ්‍ය විද්‍යාලය ඇතුළු මධ්‍ය විද්‍යාල 54 ක් ග්‍රාමිය මට්ටමින් ස්ථාපිත කර, රටේ සියලු දෙනාට අධ්‍යාපනයේ නිම් වළලු පුළුල් කරන්නට ඉඩ සැලසීය. ජනාධිපතිතුමාගේ උපදෙස් මත අධ්‍යාපන ඇමැති බන්දුල ගුණවර්ධන මහතා කන්නන්ගර ශ්‍රීමතාණන් ආරම්භ කළ මධ්‍ය විද්‍යාල 54 ඇතුළුව ද්වීතියික පාසල් 1000 ක්ද, ඒ පාසල් වටා ළමා මිතුරු පාසල් 5000 ක්ද වැඩි දියුණු කරලීමේ මහා කාර්යභාරයකට අත ගසා ඇත. මෙහි සැබෑ වටිනාකම දැකීමට හැකි වන්නේ තව අවුරුදු කිහිපයකිනි. නගරයේ සුපිරි පාසල් කිහිපයකට හිමි වූ වරප්‍රසාද රට පුරා පාසල්වලට ව්‍යාප්ත වන විට එදා කන්නන්ගර ශ්‍රීමතාණන් දුටු “ග්‍රාමීය මට්ටමේ දරුවන්” විශිෂ්ටයන් බවට පත්කර ගම නඟා සිටුවීමේ සිහිනය, මහින්ද රාජපක්ෂ ජනාධිපතිතුමාගේ සුවිශේෂි ජයග්‍රහණයක් ලෙස වඩාත් තීව්‍ර ලෙස එළි දක්වන්නට බන්දුල ගුණවර්ධනයන්ට හැකි වනු ඇත.H 23 න්‍යාය යනු කුමක් ද?ශ්‍රී ලාංකීය අධ්‍යාපන ක්ෂේත්‍රයට H 23 අධ්‍යාපන සංකල්ප හඳුන්වා දීමට හැකිවීම ගැන මට ඇත්තේ ආඩම්බරය මුසු සතුටකි.අතීතයේ දී හිස, හදවත, කුසලතා, පුරුදු, නිරෝගීකම යනුවෙන්H 5 කට සීමා වූ අධ්‍යාපන සංකල්ප වර්තමානයට ගැළපෙන ලෙස H 23 න්‍යාය ලෙස පුළුල් කළෙමි. අධ්‍යාපන ක්ෂේත්‍රයේ වසර 40 ක අත්දැකීම් කැටිකොට මේ න්‍යාය ගොඩ නඟන ලද්දේ දරු පරපුර රැකගෙන ඉදිරියට ගෙන යාම සැමගේ වගකීමක් වන බැවිනි.H 23 න්‍යායට අදාළ අධ්‍යාපන සංකල්ප පහත දැක්වේසාර්ථක පුද්ගලයකු බිහිකිරීමේ ආරම්භය හොඳ හිසක් හෙවත් මොළයක් ඇති දරුවකු ගොඩ නැංවීමය.දැනුමින් සන්නද්ධ වූ ප්‍රඥාවන්තයකු වීම දිවියේ සාර්ථකත්වයට පදනම සකසා ගැනීමකි. අද යුගයට අවශ්‍ය වන්නේ සෑම විෂය ක්ෂේත්‍රයකම දැනුමක් ඇති දරු පිරිසකි. වෙනත් වචන වලින් කිවහොත් සෑම දරුවකුම “හොඳ මීටරයක්” විය යුතුය. ඒ සඳහා ගුරුවරුන් හා වැඩිහිටියන්ගේ යුතුකම වන්නේ පොත්පත් කියවීම, විද්වත් දේශනවලට සවන්දීම, විවිධ දෑ දැකීමට හා ඇසීමට දරුවන් යොමු කරවීමයි.උපන් වේලාව හා එහි ඇති වැදගත්කම දරුවාට හොඳින් ඒත්තු ගැන්විය යුතුය. හඳහනෙහි දැක්වෙන්නේ කෙනකු උපන් වේලාවේ දී ඔහු සතු හැකියාවන් හා චරිත ලක්ෂණයි. උපන් මොහොතේ දී පරිසරයේ ඇති රශ්මි ධාරාව (කිරණ) දරුවාගේ හිසට කාන්දු වෙයි.උපන් වේලාව කෙනෙකුට වැදගත් වන්නේ එබැවිනි.ඉර, හඳ, ග්‍රහයන්, තාරකා, ගස්වැල්, ඇළදොළ, ගංඟා, කඳුවැටි, සතා සිව්පාවුන් සහ මිනිසුන් යන අටවිධි වස්තුන්ගෙන් පිටවූ රශ්මියෙන් ලද ශක්තීන් උපතේ දී දරුවාගේ ශරීරය තුළට කාන්දු වේ. මේවා උපන් හැකියාවන් හෙවත් ජන්ම කාලය කුසලතා ලෙස හැඳින්වේ. නිසි කල තම උපන් හැකියා යොදා ගැනීම සාර්ථකත්වයට පත්වීමට යන ගමනේ තවත් පියවරකි.පුද්ගලයකුගේ අභිමානය ඔහුගේ උරුමයයි. එය පිය උරුමය සහ මවු උරුමය ලෙස ප්‍රධාන කොටස් දෙකකි. එම දෙපාර්ශ්වයෙන් ලද පාරම්පරික උරුමයේ ඇති වැදගත්කම දරුවාට ඉගැන්වීම මෙම සංකල්පයෙන් අපේක්ෂා කෙරේ. මවුපියන්ගෙන් ලැබෙන ජානමය හැකියාව හරහා පාරම්පරික ඥාති සමූහයාගේ විස්කම් කැටිකොට ගනිමින් ජීවිතයට මුහුණදිය යුතුය. මෙහිදී මවුපියන්, ගුරුවරුන්, දරුවන්ට තම උරුමය ඉස්මතු කර ගැනීමේ මඟ පහදා දීම වැදගත්ය.කෙනකුගේ ජීවිත චක්‍රය ධූරාවලිය ලෙස හැඳින්වේ. දරුවාට තම ජීවිතය ගලා යන ආකාරය කුඩා අවධියේදීම හඳුන්වා දිය යුතුය.ළදරු අවධියේ සිට මහලු විය දක්වා පුද්ගල ජීවිතයේ දී දශක 10 ක් හමුවේ. එම දශක දහය මෙසේ ය.1. මන්ද්‍ර දශකය - ළදරුවා, 2. ක්‍රීඩා දශකය - ළමයා, 3. වර්ණ දශකය - තරුණයා, 4. බල දශකය - වෘත්තිකයා / විවාහකයා, 5. ප්‍රඥා දශකය - වැඩිහිටියා, 6. හායන දශකය - විශ්‍රාමිකයා, 7. පබහාර දශකය - සිල්වතා, 8. පුවංක දශකය - වයෝවෘද්ධයා, 9. මෝමූහ දශකය - ජ්‍යෙෂ්ඨ වයෝවෘද්ධයා, 10. සයන දශකය - මහල්ලා.අදාළ දශකයේ දී එම යුගයට අදාළ දක්ෂතා ප්‍රකට කළ යුතු වේ. මන්ද්‍ර දශකයේ ළදරුවා, ක්‍රීඩා දශකයේ ළමයා යනාදී ලෙස සයන දශකයේ මහල්ලා දක්වා ජීවිතය ගලා යයි. සාර්ථකත්වය දවසින් දෙකතින් උදාකර ගත නොහැකි නිසා ඒ ඒ අදියරේ දී එයට අදාළ දක්ෂතා නිසි පරිදි ක්‍රියාත්මක කිරීමට වග බලා ගත යුතුය.හදවතේ ශක්තියත්, හදවත තුළින් ඇතිකර ගන්නා සිතුවිලිත්, එම සිතුවිලිවලට ඇති බලයත් මේ යටතේ විශ්ලේෂණය කෙරේ. සාර්ථකත්වය කරා යන ගමනේ දී යහපත් මිනිස් සිතුවිලිවලින් පෝෂිත හදවතකින් යුතු ඳඬසකු වීමට ඉටා ගැනීම වැදගත්ය. සාර්ථකත්වයෙහි සුවඳ දසත පුරා විහිදෙන්නේ පරිපූර්ණ මිනිස් හදවතකින් යුතු අයකු වුවහොත් පමණි.පුද්ගල සාර්ථකත්වයට කෙනෙකු ඇති කර ගත යුතු බලාපොරොත්තු හෙවත් ප්‍රාර්ථනා මෙම සංකල්පය තුළින් එළිදක්වයි. බලාපොරොත්තුවේ පෙරමඟ බලමින් ජීවිතයට මුහුණදීම සාර්ථකත්වයට මනා පිටිවහලකි. බලාපොරොත්තුව හෙට දවසේ සාර්ථකත්වය හා එකට ගැට ගැසි රන්හුයකි. දරුවන්ට සෑම දිනකම බලාපොරොත්තුවක්, ප්‍රාර්ථනාවක් ඇති කර ගැනීමේ වැදගත්කම කියා දිය යුතුය.ඉතා ඉහළ මට්ටමක ධනාත්මක මානසික උත්තේජනය, අභිපේ‍්‍රරණය නමින් හැඳින්වේ. සාර්ථකත්වයට පියමං කරන්නා අභිපේ‍්‍රරණය කිරීම වැදගත්ය. දරුවන්ගේ ක්‍රියා හෙළා දකිනවා වෙනුවට සාධනීය අගැයීමට ලක් කිරීම කළ යුතුය. බාහිර පුද්ගලයකු ලෙස සිට දශමයකින් හෝ තවෙකකු සාර්ථකත්වයේ මගට තල්ලු කිරීමේ විශ්මිත හැකියාවක් වචනයක් හෝ ක්‍රියාවක් තුළ අන්තර්ගතව තිබේ. ගුරුවරයාගේ වචන හෝ ක්‍රියාවන් දරුවාගේ අභිපේ‍්‍රරණයේ එන්නත වේ. සැමගේ වගකීම අභිපේ‍්‍රරණය තුළින් දරුවා දිරි ගැන්වීමයි. පාසලේ දී ගණිතය පාඩමේ දී, ගණනක් වැරදි ලෙස සාදා ඇති විට, මුළු ගණනටම එක් වැරදි ලකුණක් යොදනවා වෙනුවට පියවරෙන් පියවරට හරි ලකුණු යොදා අවසාන පිළිතුරට පමණක් වැරැදි ලකුණ යෙදුවා නම් දරුවාට ඇගැයීමක් සහිතව වරද පෙන්වා දීමක් සිදු වේ. මෙම මූලධර්ම අනුව අවසාන පිළිතුර නොව එහි කොටසක් හෝ හරි විධියට කර ඇත්නම් එතන දී ඇගැයීම ලබා දිය යුතුය.හසුරු කුසලතා හඳුනාගෙන ඒවා වර්ධනය කිරීම පිළිබඳ අධ්‍යාපන සංකල්පය මේ යටතේ සාකච්ඡා කෙරේ. මේ සඳහා පාසල් කාලය තුළදීත්, ඉන් පිටතදීත්, ක්‍රීඩා, නර්තන, ගායන, වාදන, කථික ආදි විවිධ ක්‍රියාකාරකම් තුළින් දරුවා කුසලතා පූර්ණ පුද්ගලයකු බවට පත් කළ යුතුය. ශ්‍රී ලාංකීය අධ්‍යාපනයේ ඉගැනුම් ක්‍රියාවලියේ දී 60% විෂය ඉගැන්වීමට ද, 40% බාහිර ක්‍රියාකාරකම් සඳහා ද වෙන්කළ යුතුය. බාහිර ක්‍රියාකාරකම් වලින් ඉහළ දක්ෂතා දක්වන අයට ද විශ්ව විද්‍යාල වරම් හිමිවන වැඩ පිළිවෙළක් දියත් කළ යුතුය.රටේ සංවර්ධනය සඳහා කුසලතා සපිරි දරු පරපුරක් අවශ්‍යය. සැඟවුණු කුසලතා ඉස්මතු කිරීම මඟින් සාර්ථකත්වයේ මඟ ඔවුනට පාදා දිය යුතුය. දරුවා හැම ක්ෂේත්‍රයකම කුසලතා වලින් පරිපූර්ණ වූ දරුවකු බවට පත් කළ යුතුයි. උපතේ දී දක්ෂතා ගණනක් ලැබී ඇති බවත්, දිනපතා දරුවා වැඩෙනවා යනු දක්ෂතා වැඩි වීමක් බවත් පෙන්වා දිය යුතුය.නූතන තාක්ෂණය දරුවාට ළඟා කර ඔහු තාක්ෂණය ජයගත් අයකු බවට පත් කළ යුතු බව මෙම සංකල්පයෙන් කියැවේ. වර්තමාන තාක්ෂණ ලෝකය තුළ සියල්ල උඩු යටිකුරු වී තිබේ.එදිනෙදා ජීවිතයේ කටයුතු හා බද්ධ වී ඇති තාක්ෂණික අවශ්‍යතා නිවැරැදිව හඳුනා ගැනීම සාර්ථකත්වයට යන ගමනේ සුවිශේෂී සන්ධිස්ථානයකි. දරුවාට විවිධ තාක්ෂණයන් පිළිබඳව හුරුවක් ලබාදිය යුතුය. පරිගණක තාක්ෂණය ප්‍රමුඛය.තරගකාරී ලෝකය තුළ වැඩි වැඩ ප්‍රමාණයක් කිරීමට හැකිවීම සාර්ථකත්වයට කඩිනමින් ළඟා වීමට ඇති හැකියාව ළඟාකර ගැනීමකි.උකටලි වී අතරමඟ කඩා වැටීමකින් තොරව වැඩියෙන් වැඩ කළ හැකි මිනිසුන් අවසානයේ සාර්ථකත්වයට පත් වූ අවස්ථා ඕනෑතරම් හමු වේ.ජීවිතයේ වැඩි කාලයක් වැඩ කරන පිරිසක් බවට සේවකයන් සකස් කළ හැක්කේ කුඩා අවධියේ සිට වැඩට යොමුකළ දරුවකු බිහි කිරීමෙන් පමණි.සෑම කටයුත්තක්ම උසස් නිමාවකින්, වැඩි වටිනාකමක් ලැබෙන සේ නිම කිරීමේ හැකියාව ඉහළ ගුණත්වය යනුවෙන් විග්‍රහ කෙරේ.කරන කියන ඕනෑම දෙයකදී ප්‍රමුඛත්වය දිය යුත්තේ ගුණත්වයටයි. අකුරක් ලීවත්, පැළයක් සිටවූවත්, චිත්‍රයක් ඇන්දත්, සංවිධානයක් ගොඩනැංවුවත්, තේ එකක් පිළියෙල කළත්, කෑම වේලක් පිසුවත් එය ලොව සුපිරිම තත්ත්වයේ “අංක එකේ” කාර්යයක් ලෙස කිරීමේ මානසිකත්වයක් කුඩා කල සිටම ඇති කළ යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=as1209231</link>
    <topic>මා මරන්න ‘කළු පූසන්’ එන විට බේරාගත්තෙ ධර්මරාජෙ කොල්ලො</topic>
    <author>උපාලි සමරසිංහ</author>
    <content>මා මරන්න ‘කළු පූසන්’ එන විට බේරාගත්තෙ ධර්මරාජෙ කොල්ලොප්‍රවීණ රංගධර අමරසිරි කලංසූරියධර්මරාජෙට යන පුංචි දවස්වල මගෙ තනියට ආවෙ ජිනදාස මාමා. ලොකු වෙනකොට මට ලජ්ජා නිසා මාමාව නවතලා මං තනියම නුවරට ගියා. දැන් මං ලොකු මිනිහෙක් මට එහෙම හිතුණා. ඒ වෙනකොට ස්වර්ණජෝතියෙ මං කලින් ගිය ස්කෝලෙ විදුහල්පති ඩිංගිරි බණ්ඩා රාජගුරු මහත්තයගෙ ළමයි තුන්දෙනාම කිරිබත්කුඹුරෙ ඉඳලා ධර්මරාජයට යන්නෙ. මට මතකයි ඒ ළමයි, මට වඩා වයසින් හුඟක් බාලයි. ගාමිණී රාජගුරු, සුනිල් රාජගුරු, අනුර රාජගුරු, කිත්සිරි රාජගුරු. මේ අය රැකබලාගෙන එක්කගෙන යන්නෙ දැන් මමයි. ඒ දරුවනුත් ප්‍රින්සිපලුත් මට හරිම ආදරෙයි.මේ කාලයේ වැඩ බලන විදුහල්පති අමරනායක මහත්මයා “මාකුවීටා” කියල ඉංගිරිසි නාට්‍යයක් ස්කෝලෙ කළා. මගෙ රංගන තිඹිරිගෙය සැකසුණේ එතැනින්. මගේ කුඩා ශරීරය නිසාත් අවුරුදු 15ක් පමණ කාලෙ මට තිබුණු මටසිලුටු ශරීරය නිසාත් ඒකෙ කුමරියගෙ චරිතය මට ලැබුණා. මේක එහෙම පිටින්ම ප්‍රේම වෘත්තාන්තයක්. කුමරා පිරිමි චරිතයට තේරුණේ බොක්සිං කණ්ඩායමේ නායකයාගේ අයියා කේ.ආර්.කේ.ඩී. සිල්වා කියලා ළමයෙක්.දැන් ඔහු ඇමෙරිකාවෙ ලොස්ඇන්ජලීස්වල ඩොක්ටර් කෙනෙක්. ඒ කාලෙ අපි එයාට විහිළු කළේ ‘කඩලයා’ කියලයි. දැන් මිනිහා මගේ ළඟ මෙහෙම දෙබස් ටිකක් කියනවා. I love you, I need you, I want you වගේ දේවල්. ඒවාට ටිකක් ලජ්ජාවෙන් ඇඹරෙන්න එහෙම ඕනෑ. එහෙම ඇඹරෙනකොට ඉතින්! කොල්ලො හුරේ දානවා. මේ නාට්‍ය රිහසල් කරන වෙලාවෙ ඉඳන් රඟදක්වන අවස්ථාව දක්වාම සිනා සාගරයක්, රස සාගරයක් මතුවුණා. නාට්‍ය අවසානයේ තමයි වඩාත්ම උත්ප්‍රාසජනක ජවනිකාව.එංගලන්තෙ නාට්‍යයක අනුවර්තනයක් නිසා ඇඳුම් පැලඳුම් ඒ විදියමයි. මං අඳින්නෙ දිග ගවුමක්, අත්මේස් හා වේල් දාලා, නළුවා කැප් තොප්පි දාලා. අන්තිම ජවනිකාවෙදි පෙම්වතාගෙ අත උඩ හාන්සි වෙලා පාදයක් තරමකට උස්සනවා. එතකොට එක් කකුලක් තරමක් දුරට නිරාවරණය වෙන්නත් ඕනෑ. මේක අධ්‍යක්ෂකගේ අවශ්‍යතාව. ඉතින්! මේ දර්ශනය අනුවේදනාත්මක වුණත් කොල්ලො මගෙ කකුල දැකලා ‘විසිල්’ ගහනවා.නාට්‍යයෙන් කුළුගැන්වෙන රසය මැවීමට අප රංගනය කළත් සමහර තැන්වල එවැනි වෙනත් රසයක් මතුවුණා. ඒත් සර් කීවා මගෙ රඟපෑම් කදිමයි කියලා. අර නළුවටත් එහෙමයි. මේකෙන් මගෙ රංග ආසාව කුළුගැන්වුණා.හැබැයි! මේ වගේ රසවත් දේ කරන අතර තුට්ටු දෙකක් වටින්නෙ නැති දේවලුත් මං ඉස්කෝලෙදි කළා.මේ කියන සිද්ධියට අදාළ කාලෙ ඉස්කෝලෙ ප්‍රින්සිපල් චාල්ස් ගොඩගේ මහත්මයා. මාත් හෝර්ස් සිල්වා කියන දඟ යාළුවාත් එකම පන්තියේ. අපි ඉස්කෝලෙ ඇරිලත් සමහර විට තැනින් තැන රස්තියාදු වෙනවා. ඒ වෙනකොට අර කලින් කී කිරිබත්කුඹුරේ ළමයි මං ගෙනයන්නෙ නෑ.අපි බඩගින්නෙ රස්තියාදු ගහලා ප්‍රින්සිපල්ගේ කාමරේ පැත්තට එනකොට අපට පෙනෙනවා හොඳ ප්‍රණීත කෑම මේසයක්. බත්, දුම් දමන එළවළු, මාළු, කෙසෙල්ගෙඩි ආදිය පිරිලා. සර් මා හිතන්නෙ එයත් එක්ක කෑම ගන්න අය එක්කගෙන එන්ඩ කොහෙට හරි ගිහින්. හෝර්ස් සිල්වා අර බත් මේසෙට පැනලා ලොකු බත් පිඟන් දෙකක් බෙදාගත්තා. කෙසෙල් ගෙඩි ආදියත් ගත්තා. පිඟන් දෙකත් අතට අරන් අපි මානා කැලේට රිංගුවා. කාලා ඉවරවෙලා පිඟන් වදුලෙ හංගලා අහිංසකයො වගෙ ගෙදර ගියා.මං මේ විත්තිය ඔයාට කියනකම් කවුරුවත් දන්නෙ නෑ මේ වැඩේ කළේ කවුරුන්ද කියලා. ඒත් කවුද? මේ වැඩේ කළේ කියලා අල්ලාගන්ඩ ගුරුවරු දඟදැම්මා. අද මං මේවා කියන්නෙ වීරකමට නොවෙයි. ධර්මරාජෙ ගුරුවරු නිසයි මං හැදුණෙ කියලා කියන්ඩ. මේ වගේ නොමනා වැඩ කොතෙකුත් මායි හෝර්ස් සිල්වයි කළා. ඒවා බොහෝ දේ හසුවුණා. අපට හොඳට තළලා තියෙනවා. අපේ අතින්ම වැලි අහුරු ගෙන්නවා ඒවා ගොඩවල් දෙකකට තියලා ඒවා උඩින් දණහිස තබලා දණ ගහන්ඩ අපට සැලැස්සුවා. මේ වගේ දඬුවම් නිසයි අපට තරමක හෝ හික්මීමක් ලැබුණෙ.අධ්‍යාපන පොදු සහතික පත්‍ර සාමාන්‍ය පෙළ විභාගය මං ‘පාස්’ වුණෙත් ‘කොපි’ කරලා. කොච්චර සෙල්ලම් දැම්මත් අපට ගණිතය බෑ. පස්සෙ කාලෙක පොලිස් අධිකාරි වූ ටී.බී.කෙහෙල්ගමුව, කුමාරසිංහ (දැන් මියගිහින්) මම තුන්දෙනා ගණන් පිළිතුරු පත්‍රය ගත්තෙ හෝර්ස් සිල්වා දාලා බණ්ඩාව බය කරලයි. බණ්ඩා කියන්නෙ ගණිතයට දක්ෂ කෙනෙක්.විභාගය සමත් වුණාට ජීවිතයේ කුණාටු නවත්වන්ඩ බෑ. මගෙ තාත්තා හදිසියේම ආන්ත්‍රා වුණා. ගෙදර තිබුණු ලොරි විකුණලා අපි ජීවත්වුණා. අපේ ගෙදරට ආයිත් දරිද්‍රතාවයේ දුප්පත්කමේ යෝධ හෙවණැල්ල වැටුණා. දැන් මමත් අයියත් විතරක් නොවෙයි. පුංචි අම්මගෙ දරුවොත් තුන්දෙනෙක්.අපේ දුක්බර කතාවත් එක්ක නැවතත් ගොනු වෙන්ඩ ඉස්සරින් තවත් ලස්සන සිද්ධියක් තියෙනවා. ඒ කාලෙ රථවාහන කොමසාරිස්ගෙ පුතා රොහාන් අල්විස් මාත් එක්ක හිටියෙ. මිනිහා අර ‘මාකුවීටා’ ගැහැනු රංගය දැකලා මට කතාකළා මාතලේ වින්ටේජ් කාර් පෙළපාළියකට යන්ඩ. මං ආයිත් කාන්තා චරිතෙ. පයෝධර වෙනුවට පොල්කටු දාලා හැට්ටය හැඩ කළේ රොහාන්ගෙ අක්කා. දැන් මාත් එක්ක පිරිමි චරිතෙ කළ නළුවත් එක්ක මං කාර් එකක බොනට් එක උඩ වාඩිවෙලා වේල් දාලා යනවා. නොයෙකුත් අඟර දඟර පාමින්. එදා මේ පැරැණි කාර් (වින්ටේජ්) පෙළපාළියට ආපු හැමෝම අපේ රංගනයෙන් සතුටුවෙලා මට විශේෂ තෑග්ගක් පිරිනැමුවා.අපේ ගෙදර උළු අතරටත් ඒ දරිද්‍රතාව ගලා ආවා. දුප්පත්කම දෝරෙ ගැලුවා. උළු කැටයක්වත් මාරු කරගන්ඩ අපට සල්ලි තිබුණේ නෑ. මං කුලියට පොල් කඩන්න ගියා. හෝටලවල පොල් ගෑවා. ගල්ඔය ව්‍යාපාරයේ ඉදිකිරීම්වල ගල් අදින්න ගියා මගේ සහෝදරයන් රකින්ඩ. ගල්ඔය ව්‍යාපාරෙදි ඉංජිනේරුවන්ට නිදාගන්ඩ තියෙනවා බංගලාවක්.අපට තැනක් නෑ. රෑ වෙනකම් අර බංගලාවෙ තාප්පය උඩට වෙලා ඉඳලා ඇතුළෙ නිලධාරි විදුලිය බල්බ් නිවලා නිදාගත්තාම අපි අඟල් 4 තාප්පයේ පිට තියලා ටිකක් ඇලවෙලා නිදාගන්නවා. බිම නිදාගන්ඩ බෑ. ඒ තරමට පොළොන්ගු ඉන්නවා. මේ වගේ දුක්විඳලා මං පුංචි අම්මටත් දරුවන්ටත් රුපියල් 30ක් දුන්නා. පුංචි අම්මාට මං කීවා ඒ නංගිලා එක්කගෙන ගමට යන්ඩ. මං මල්ලිලා රැකබලාගන්නවා කියලා. පුංචි අම්මා මගේ හම්බකිරීම ගැන සෑහීමකට පත්වුණාට පස්සෙ ඒ දරුවනුත් සමඟ ගමට ගියා.ඉස්කෝලෙ මට අමතක කරන්ඩ බෑ. ඒත් ඉස්කෝලෙ යන්ඩත් බෑ. මං ඉස්කෝලේ ‘බිග්මැච්’ වලටවත් සහභාගී වෙන්ට හිතාගෙන මාතලේ රස්සාවකට ආවා. මල්ලිකා ඡායාරූපසලට. මට තිබුණේ බිල් ලියන්න. එතකොට විජය කුමාරතුංගයි මමයි ටික ටික කෝට් වෙළෙඳාම් ද කරනවා. ‘හන්තානේ කතාව‘ චිත්‍රපටය අපි සුදර්ශි ශාලාවෙ තිබුණු ඉන්ටවීව් එකට යන්නෙත් එකට. විශාල ගණනකින් අපි තේරෙනවා.ඒ රඟපෑම් බලලා අපේ ධර්මරාජෙ ආදි ශිෂ්‍ය ධර්මසේන පතිරාජට එදා දිසාපතිවරයෙක් හැටියට හිටපු ලලිත් හීන්ගම මා ගැන කියනවා. එහෙම තමයි මට ‘අහස් ගව්ව’ ලැබුණේ. ඇත්තටම අහස් ගව්ව මට ජීවිතය නැඟි ගව්වක්ම වුණා. ඒකෙන් මං හොඳම නළුවා වුණා. මට කොළඹදි වගේම නුවරදි විශේෂයෙන් ධර්මරාජ ආදි සිසුන් උපහාර පැවැත්වූවා.මට ධර්මරාජයත් අම්මා කෙනෙක් වගේ. මං කොච්චර දුරක හිටියත් ‘බිග්මැච්’ කාලෙට ධර්මරාජ සටනට එක්වෙනවා.හිච්චි මල්ලි කියන චණ්ඩියා මට හමුවුණේ ‘බිග්මැච්’ එකකදි. එතකොට මං ස්කෝලෙන් ගිහින් ටික දවසයි. එයා කිංස්වුඩ් එකේ උදව්කාරයෙක්. ආදි ශිෂ්‍යයෙක්. මං ධර්මරාජෙ.’හුරේ’ දමද්දි අපි දෙන්නා පැටලුණා. පස්සෙ ගහගත්තා. ඔළුත් පළාගත්තා. දැන් මගේ ගජ මිත්‍රයා. කිංස්වුඩ්, ධර්මරාජ ක්‍රිකට් හටන හඳුන්වන්නෙ ‘බැට්ල් ඔෆ් ඩී මෙරූන්’ කියලයි. ඒ කාලෙ මේ ක්‍රිකට් හටන පැවැත්වුණේ මහනුවර අස්ගිරියෙ ක්‍රීඩාංගණයෙ. මහයියාවෙ ‘රා’ කඩයක් තියෙනවා.ඒකෙන් හොඳට ‘රා’ බීලා තමයි කට්ටිය ‘සපෝට්’ එකට එන්නෙ. ඒ කාලෙ පොලිස් අධිකාරි කෙහෙල්ගමුව එස්.අයි.කෙනෙක්. ජනක තෙන්නකෝන් මහත්තයත් ආදි ශිෂ්‍යයෙක්. එයත් පොලිසියේ. මේ අය අපේ කොල්ලොත් එක්ක ඔක්කොම ආදි ශිෂ්‍යයො ටික සමඟ හිටියෙ. මේ අතර පොලිසියෙ මහත්තුරු කීප පොළක් ද තැනින් තැන හිටියා. හුඟාක් හිටියෙ පොලිස් කොන්ස්ටබල් ලා. ඉතින්! කෙහෙල්ගමුව හිටිගමන් ‘කොස්සෝ’ කියලා කෑගහනවා. මාත් එහෙම කළ වෙලාවන් තියෙනවා. ජොලියට මේවා කරන්නෙ. ඒත් කොහොමහරි එක් පොලිස්කාරයෙක් මාව අල්ලා ගත්තා. ඒ වතාවෙ මහා විශාල ගෝරියක් නිර්මාණය වුණා.අද ඇමැති ජනක තෙන්නකෝන්වයි මාවයි නුවර පොලිසියේ රිමාන්ඩ් කළා. ආදි ශිෂ්‍යයො බුරුතු පිටින් පොලිසියට ආවා. කරුණු කියලා ඉල්ලීම් කරලා එදා හවස අප බේරාගත්තා. මේවා අද ශිෂ්‍යයන් ආදර්ශයට ගන්ඩ එපා. මේවා ඉස්කෝලෙ නම කැත කරන වැඩ. ගෙදර දරිද්‍රතාව ජයගන්ඩ ඒ වෙලාවෙ ඉස්කෝලෙ නොගිහින් රක්ෂා කළත් මාත් ඒ වයසෙදිත් ඉස්කෝලෙ යා යුතු කෙනෙක්. අද මේවා ලජ්ජාසහගතයි. පාසලටත් අගෞරවයක්. මතක සටහන් කියන්න විතරයි මේ ටික වුණත් කීවෙ.එදා ගණන් කොපි කරලා අ.පො.ස. සමත් වෙච්ච වෙලාවෙ රැස්වීමේදී නම් ටික කියවන විට මගේ නම කියලා අමරනායක සර් කීවා, මේක නම් අදහාගන්ඩ අමාරුයි. මේ ළමයා ‘පාස්’ වුණු හැටි. මේක නැවත පරීක්ෂාවට අධ්‍යාපන දෙපාර්තමේන්තුවට යවන්න ඕනෑ ප්‍රතිඵලයක් කියලා. ඒත් එහෙම වුණේ නෑ.මං දිරියෙන් ’My Inn’ කියන ටේලර් සාප්පු කීපයක් පටන් ගත්තා. මගේ මැහුම් සාප්පුව නැඟලා ගියා. කොටින්ම නොබැඳි සමුළුව වෙලාවෙ මුළු ලංකාවෙම පොලිස්කාරයන්ට ඇඳුම් මැහුවෙ මම. සුදු පාට කෙල්ලෙක් (පේරාදෙණිය සරසවියෙ) නිතර අපේ සාප්පුවට ආවා තවත් ළමයින් එක්ක. මං එයා එක්ක අමාරුවෙන් යාළු වුණා. බැලින්නම්! එයා එදා වෙළෙඳ ඇමැති ටී.බී.ඉලංගරත්නයන්ගේ සහෝදරියගේ දුව. එයා තමයි මගේ ජීවිතයේ ඊළඟ පියවර හැදුවෙ. එතුමිය අද මගේ බිරිය. කරදර බාධක තිබුණත් අපි පෙම් සටනින් ජයගත්තා. කවරදාවත් එයා වෙනස් වුණේ නෑ.විජය කුමාරතුංග සමඟ මං පාරවල් ගානේ ‘කෝට්’ වික්කා. එතකොට විජය සිනමාවට ඇවිත් නෑ. සිනමාවට ගියෙත් අපි දෙන්නා එකට. කොච්චර ඉහළ ගියත් විජේ මරණය දක්වාම මට සිටි හොඳම යාළුවා. විජයට උදව් කරන්න (කටානට) ගිහින් මගේ ගේත් ගිනි තැබුවා. විජයට දේශපාලනය කරන්ඩ මොරිස් ට්‍රැවලර් මුල්ම කාරය අරන් දෙන්නෙ මමයි. ඒ කාලෙ මුදල රුපියල් තිස්හයදාහක්.මං ගෙලිඔය හොඳ ගෙයක් හැදුවා. විජය මරලා දමපු වෙලාවෙ මගෙන් පත්තරයක් ඇහුවා මේ ගැන මොකද හිතෙන්නෙ කියලා. මං කීවා මේ මරණයට පාලකයන් වගකිව යුතුමයි කියලා. ප්‍රාඩෝ එකක් රාත්‍රියේ ගේ ඉදිරිපිටට ආවා.. උන්ට කීවෙ එදා Black Cats කියලා. හමුදාවෙ පොලිසියෙ ලොකු මහත්වරු ගොඩක් ආදි ධර්මරාජෙ කට්ටිය. ඒ කට්ටිය කීවා කොයි වෙලාවෙ මරයි ද දන්නෙ නෑ. මාරුවෙලා යන්ඩ’ කියලා. වැඩිකල් හිටියොත් අපට බේරගන්ඩත් බෑ’ කියලා.මාත් බිරියත් දරුවො දෙන්නත් ගිහින් හැංගුණා මීගමුවෙ ගෙදරක දවසක කුලිය ඒ කාලෙත් රුපියල් 500යි. මගෙ සාප්පු ව්‍යාපාර වැටුණා. මං ඒවා වැඩ කළ සේවකයන්ටම දීලා ජීවිතය බේරාගත්තා.මාව ඒ වෙලාවෙත් බේරාගත්තෙ ධර්මරාජෙ ආදි ශිෂ්‍යයො. හැබැයි! සුනිල් මාධව ප්‍රේමතිලක මහත්මයා ‘කලං මැරුණොත් ආණ්ඩුව වගකිව යුතුයි’ කියලා ලියුවට පස්සෙ තර්ජන අඩු වුණා. ඒත් හැංගිලා හිටියෙ නැත්නම් එදා මාව මරනවා.මාව බේරාගත් ආදි ධර්මරාජ සිසුන්ට මං කවදත් ණයගැතියි.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=as1209232</link>
    <topic>සීයාගේ සනීපයත් පවුලට වැදගත්</topic>
    <author>අද කතාබහ</author>
    <content>සීයාගේ සනීපයත් පවුලට වැදගත්දරුවෝ දීගතලා දීලා ඒ දරුවන්ගේ දරුවෝ අලුත් පරම්පරාවට එකතු වන විට අපි තාත්තලා සීයලා, නැත්නම් අත්තලා - කිරිඅත්තලා බවට පත්වෙනවා. තාත්තගේ තාත්තා නැතිනම් අම්මගේ තාත්තා අපේ සීයා නැත්නම් අත්තා, කිරිඅත්තා අපේ පරම්පරාවට අත්දැකීම් තියෙන වැඩිහිටියෙක්.ලෙඩට දුකට පත් නොවී සීයා හොඳ සෞඛ්‍යයෙන් සිටිය යුතු කෙනෙක්. සීයා ලෙඩ වීමත් පවුලේ අයට තමන්ගේ දරුවන්ගේ කටයුතු බලා ගැනීමට වගේම අමතර මහන්සියක් ගන්න වෙනවා වෛද්‍ය ප්‍රතිකාර වෙනුවෙන්. හෘදය වස්තුවේ අමාරු, අධික රුධිර පීඩනය, දියවැඩියාව වැනි රෝග තත්ත්වයන් සීයලාට බහුලව හට ගන්නවා. මේ රෝග තත්ත්වයන් ඇතිවූ පසු ඖෂධ ලබාගෙන රෝගය පාලනය කිරීම හැර රෝගය නිට්ටාවට සුවකර ගැනීම අපහසුය.මේ අය තරුණ කාලයේ සිටම හුඟාක් ඇබ්බැහි වීම්වලට පුරුදු වෙලා ඒවා ජීවිතයේ දිගටම පවත්වාගෙන යන පිරිසක්. මේ ඇබ්බැහි වීම්වලින් හොඳ දේ වගේම නරක දේත් තිබෙනවා. අපි මෙතැන දී බලන්න ඕනෙ මේ අය තරුණ කාලේ කරපු දේවලින්, ඇබ්බැහි වීම්වලින් මේ අයගේ ඉදිරි ජීවිතයට බලපාන දේ ගැන. මෙහෙම බලද්දී මේ අයගේ ඉදිරි ජීවිතය නිරෝගීව පවත්වාගෙන යාමට කළ යුත්තේ කුමක් ද? සෞඛ්‍යයට තර්ජනයක් ගෙන දෙන රෝග තත්ත්වයන් මේනයින් තියෙනව ද කියා අපිට බලන්න පුළුවන්.අපිට මෙහිදී සීයලා පිළිබඳ හුඟාක් දේ බලන්න වෙනවා. මේ අය හුරු පුරුදු වී සිටින ජීවිතය සමඟයි මේ කරුණු කාරණා සලකා බලන්න ඕනෙ.අවුරුදු 50 - 60 හෝ ඊට වැඩි වයසට පත්වන විට රෝගී තත්ත්වයට පත් වෙන්න තිබෙන ඉඩකඩ සාමාන්‍යයෙන් වැඩිය. මේ නිසා මේ කාලයේ දී තරුණ කාලයේ දී සිදුකළ නරක පුරුදු තියෙනවා නම් ‘සීයාගේ’ යහපත් සෞඛ්‍ය පැවැත්ම උදෙසා ඒ නරක පුරුදුවලින් සීයලා වළක්වාගත යුතුයි.පිරිමි වැඩි දෙනෙක් බීමට ඇබ්බැහි වුණු අයයි. ඒ නිසා සීයලාගෙනුත් වැඩි දෙනා පාලනයක් නැතිව හොඳට බොනවා කනවා. මෙවැනි පුරුදු සීයලාගේ ඉදිරි ජීවිතයට හා සෞඛ්‍යය හොඳින් පවත්වාගෙන යෑමට බාධාවක්. තර්ජනයක්.මත්පැන් පානය වැනි බීම ශරීරයට අහිතකරයි. මෙය අක්මාවට බලපානවා. ඊටත් අමතරව රෝගයක් තියාගෙන මේ වයසට බෙහෙත් ගන්න සීයලා මත්පැන් පානය කරනවානම් ඒ නිසා ශරීරය එක එක විදියට ප්‍රතික්‍රියාවලට භාජනය වෙනවා. මෙය තමන් ගත් බෙහෙත්වල බලය අඩුවීමට හා අහිතකර ප්‍රතික්‍රියා වැඩිවීමටත් හේතු වෙයි.සීයලාගේ තවත් පුරුද්දක් සිගරට් සුරුට්ටු බීඩි ආදි කිසියම් දුම්පානයක් කිරීම. මේ මොන දුම්පානය වුවත් හෘද රෝගවලට පෙනහළු පිළිකාවලට සීයලා ගොදුරක් බවට පත්කර ගන්නට මාන බලාගෙන සිටිනවා. බෝ නොවෙන රෝග තත්ත්වයක් මතුකරවන මේ නරක පුරුද්දෙන් සීයලා බැහැර වෙන්න ඕනෙ.හෘද රෝග ඇතිවීමේ තත්ත්වයකටත් දුම්පානය බෙහෙවින්ම බලපානවා. මේ නරක පුරුදු දෙකම ඒ නිසා හෘද රෝග ඇතිවීමටත් හේතුවක් වෙන්න හුඟාක් දුරට පුළුවන්. මේ රෝග තත්ත්වයන් ඇතිවුණාම තමන්ගේ ජීවිතයේ මුළු ඉදිරි කාලයේ දී හොඳින් ඉන්න අපහසු නිසා බෙහෙත් සම¼ඟ ජීවිතයක් ගත කරන්නටයි සිද්ධ වෙන්නෙ. ජීවිතය තිබෙන තුරාවට නඩත්තු කර ගන්න වෙන්නේ හෘද රෝගවලට ගන්න බෙහෙත් සමඟයි.අපේ සීයලාගේ තවත් පුරුද්දක් සීනි බහුල ආහාර වැඩියෙන් ගැනීම. තේ බොන්නත් සීනි පැණි වගේ තියෙන්න ඕනෙ. කේක් වර්ග ඇතුළු රසකැවිලි ද කන්නත් මේ අයගෙන් වැඩි පිරිසක් ගජරුසියෝ. අපි සීයාට ආදරේ නම් සීයාගේ මේ පුරුදුවලින් වළක්වා ගන්න ඕනෙ. සීනි හා පැණි කෑම බීම වර්ග වයසට යෑමත් සමඟ බහුලව ගැනීම දියවැඩියාවට ප්‍රධාන හේතුවක් වෙනවා.දියවැඩියාව තිබෙන අයට ඒ රෝග තත්ත්වය බරපතළ වෙලා අත් කකුල්වල තුවාල හටගෙන අත්වල කකුල්වල ඇඟිලිවලින් පටන්ගෙන පසුව අත් කකුල් පවා කපා දමන්න තරම් බරපතළ තත්ත්වයක් දියවැඩියාව නිසා මතු කරනවා.දියවැඩියාව හුඟාක් රෝගවලට බලපානවා අතුරු අන්ත්‍රා වැඩියි. ඒ නිසා දියවැඩියාව තිබුණත් නැතත් මතුවෙන්නට තිබෙන අවදානම ගැන සිතා කෑමබීමෙන් සීයලා කට ප්‍රවේශම් කරගෙන කන බොන දේ කරනවා නම් පසුතැවිල්ලකට පත් නොවී ඉන්න පුළුවන්.අධික රුධිර පීඩන තත්ත්වයත් වැඩිහිටි වියට පත්වීමත් සමඟ සීයලාට වැලඳෙන්නට පුළුවන් රෝග තත්ත්වයක්. අධික ලුණු ආහාර රුධිර පීඩනය තියෙන සීයලාට හොඳම නැහැ. නමුත් සීයලාට ලුණු වැඩියෙන් කෑමට ගැනීම කාලයක සිටම ඇබ්බැහි වී එන පුරුද්දක් විදියට එනවා.කරවල ජාති මේ අය නිතරම කන්න පි‍්‍රය දෙයක්. ලුණු දෙහිත් බතට කනවා. තමන්ගේ කෑමට ගන්නා හැම කෑම ජාතියකටම ලුණු මදි කියලා සුළු ප්‍රමාණයක් හෝ එකතු කර ගන්නත් මේ අය අමතක කරන්නෙ නැහැ. මෙහෙම ලුණු කෑම අධික රුධිර පීඩනය රෝග තත්ත්වය ඇති කරන්නට හේතුවක් වෙනවා.අධික රුධිර පීඩනය නිසා අංශබාගය වැනි රෝග තත්ත්ව ඇති වෙන්න පුළුවන්. මේ වගේ රෝග තත්ත්වයක් ඇතිවුණොත් සීයලාට තමන්ගේ ඉදිරි ජීවිත කාලයම සැමටම බරක් වී යටත් වෙච්ච ජීවිතයක් ගත කරන්න සිද්ධ වෙනවා. එහෙමත් නැතිනම් ඇඳටම සීමා වූ ජීවිතයකට මැරෙනතුරු කොටු වෙන්න පුළුවන්. කොපමණ හොඳින් බැලුවත් කෙරුවත් දුක් විඳීමේ සීමාවක් ද නැහැ.මේ නිසා සීයලා රුධිර පීඩනය සහ එහි අතුරු රෝගාබාධ ගැන ද විශේෂයෙන් අංශබාග රෝග තත්ත්වය ගැන ද අවදානය යොමුකර කෝකටත් හොඳ පරිස්සම හා කෑමබීම පාලනය ගැන අවබෝධයෙන් ජීවිතයේ කටයුතු සකස් කර ගන්න ඕනෙ. කිසිම ලෙඩක් නැති අයත් අවුරුද්දකට වරක්වත් වෛද්‍ය පරීක්ෂණයකට පෙනී ඉන්නවානම් ඒකත් හොඳයි.ව්‍යායාමයත් වයස්ගත වීමත් සමඟ සීයලාට අවශ්‍ය දෙයක්. ආහාරය වගේම ව්‍යායාමයත් එදිනෙදා ජීවිතයට අවශ්‍යය. ඇවිදීම හොඳම ව්‍යායාමයයි. දිනකට එය අඩුම තරමින් පැය බාගයක් හෝ සිදුකළ යුතුය.වයස්ගත වීමත් සමඟ සීයලාත් සමහර විට තනි වෙනවා. දරුවෝ වැඩට ගියාම ගෙදර තනිවීම ද සීයලාට ප්‍රශ්නයක්. මේ නිසා සීයලාගේ සමාජශීලී බව අඩු වෙනවා. තනි වෙනවා. මෙහෙම වෙලාවට ආතතියත් වැඩියි. ඒ නිසා මේකට හොඳම පිළියම යම්කිසි වැඩක නිරත වීමයි.සමාජයේ අනිකුත් අය එකතු වන තැනකට පොදු ස්ථානයකට එකතු වී සාමූහික වැඩක් කිරීම හොඳයි. පන්සල - පල්ලිය - කෝවිල - දේව ස්ථානය ද මෙයට සුදුසුයි. නැතිනම් සමිති සමාගම් හෝ සමාජ කටයුත්තක් වෙනුවෙන් එකතු වීමත් හොඳයි. මෙවැනි එකතු වීම්වලදී තනිකම පාලුව නැති වී යනවා.වයස්ගත වන විට සීයලාගේ ජීවිත සරල විය යුතුය. කෑමබීම ලෙඩ රෝග ව්‍යායාමය ආදි මේ හැම දෙයක් ගැනම උනන්දු විය යුතුය. කෑම කන විට පලා කොළ පලතුරු එළවළු වර්ග ආහාරයට ගත යුතුය. නිර්මාංශ කෙනෙක් නම් අඩුම තරමින් පියළි ආහාර වර්ග තුනක්වත් ගත යුතුය. මාංශ ආහාර ගන්නවානම් එක මාංශ ආහාරයක්වත් ගත යුතුය.තමන්ගේ මාංශපේශි හොඳින් පවත්වාගෙන යෑමට මේ කෑම බීම රටාව උපකාරී වෙනවා. වයසට යාමේ පෙනුම ඕනෑවටත් වඩා දුර්වල වී යාම වළක්වා ගන්නත් පුළුවන්. එළවළු හා පලතුරු වර්ගවලින් ලැබෙන ප්‍රතිජීවක නිසා ශරීරයේ ශෛල විනාශ වීම වළක්වා සීයලාගේ ලෙඩ රෝග වළක්වා ගන්නත් පුළුවන් වෙනවා. පලා වර්ග පලතුරු එළවළු එදිනෙදා ආහාරයට එකතුකර ගැනීම සීයලාට විශේෂයෙන්ම වැදගත්.අපේ සීයලා සෞඛ්‍ය සම්පන්න පිරිසක් ලෙසින් රැක බලා ගැනීම පවුලේ හැම දෙනාගේම වගකීමක් හා යුතුකමකි.වෙරළු වාරෙට අපි වැඩිපුරම හිටියේ වෙරළු ගහ යට. කාලෙකට වෙරළු ගහට දළඹුවෝ බෝ වෙනවා. දවසක් මගෙ ඇඟේ දළඹුවෙක් ගෑවුණා. ටිකක් වෙලා යනකොට අත්දෙක මූණ කසන්න අරගෙන ඇඟ පුරාම පලු දාන්න ගත්තා. අම්මා මගේ ඇඟේ පොල්තෙල් ගාලා එයාගේ දිග කොණ්ඩෙන් පිහදැම්මා. ඒත් අඩුවක් නැහැ. ඔය අතරේ තමයි සීයා ගෙදර ආවේ. තාත්තා ගෙදර හිටියෙත් නැහැ. සීයා හනිකට පොල් ගහෙන් අමු පොල් අතු දෙකක් කපලා ඒක ඇවිළෙන ගිනිගොඩකට දාලා දුම් ගැස්සුවා.ඊට පස්සේ මාව උස්සලා අරගෙන අර අමු පොල්කොළ දුමට ඇල්ලුවා. තුන් හතර වතාවක් ඒ දුම උඩ මාව එහාට මෙහාට පැද්දුවා. ටික වෙලාවක් යන විට කසන එකත් අඩුවෙලා, දාලා තිබුණ පලුත් අඩුවෙලා ගියා. අපේ සීයා ඔන්න ඔය වගේ දේවල්වලට හරිම දස්සයි. සීයා අමු ගැමියෙක්. මම එහෙම කිව්වේ එයා කවදාවත් සෙරෙප්පු දෙකක් දැම්මේ නැහැ. වැඩිපුරම හිටියේ අමුඩෙ ගහගෙන. ගමනක් බිමනක් යනවනම් විතරයි සරමක් ඇන්දේ. සීයගේ වැඩේම උදේ පාන්දර ඉඳන් හැන්දෑ වනතුරුම ඕවිටේ එහෙමත් නැත්නම් වත්ත පිටියේ මොනවා හෝ වැඩක් කරන එක.මට මතකයි ඒ දවස්වල අපේ ගෙදරට කඩෙන් එළවළු ගෙනාවේ නැහැ. ඒ සතියකට වතාවක් සීයා ගෙදර එද්දි අපට එයාගේ ඕවිටේ හැදුණු එළවළු අරගෙන එනවා. සීයගේ ඕවිට මැද්දේ පොකුණක් වගේ වතුර කානුවක් තිබෙනවා. ඒකේ මානෙල් මල් ඕලු මල් හැදෙනවා. ඉඳලා හිටලා සීයා අපේ ගෙදර එන විට ඕලු මල් මිටියකුත් අරගෙන එනවා. අක්කා කරන්නේ මල් ටික කඩලා අරගෙන පෝච්චියකට දානවා. අම්මා ඕලු දඬු වෑංජනයක් හදනවා.සියාගෙ ගෙදර ඉඳලා අපේ ගෙදරට කිලෝමීටර දහයකට දොළහකට වඩා දුරයි. ඒත් සීයා කවදාවත් අපේ ගෙදර ආවේ බස් එකේ නෙමෙයි. අපේ සීයට තිබුණා පන් මල්ලක්. ඒ වගේම පළා වර්ග, අල වර්ග එහෙම ඔතාගෙන ආවේ කොළපතේ. සීයා කොළපත ගෙනැල්ලා ඒක අම්මාට පළා වර්ග අහුලන්න පුළුවන් විදිහට හදලා දෙනවා. අපේ සීයා වැඩිය කතාබහ නැහැ. ඒත් හැන්දෑවට අපට පුංචි කතාවක් කවියක් කියලා දෙන්න නම් අමතක කළේ නැහැ.සීයා නිතරම බුලත්විට කනවා. පුවක්, බුලත්, හුනු, එන්සාල් දාපු පුංචි මඩිස්සලයක් සීයා ඉනේ එල්ලගෙන ඉන්නවා. ඊට අමතරව කොළපතකින් හදපු කොපුවක දාපු හොඳට මුවහත් තිබ්බ පුංචි පිහියකුත් සීයගෙ ඉණේ තියෙනවා. සීයා අපේ ගෙදර ආවත් නිකං හිටියේ නැහැ. එක්කෝ මිදුල උදලු ගානවා එහෙම නැත්නම් කෙහෙල් පඳුරු වටේ සුද්ද කරනවා. සමහර වෙලාවට ;ම් වැඩවලට අයියලාවත් සහභාගි කරගන්නවා.අපේ ගමේ ඒ දවස්වල ගිහි පිරිත් කණ්ඩායමක් හිටියා. සීයා මේ පිරිත් කණ්ඩායමේ නායකයා. ඔහු කවදාවත් මස් මාළු කෑවේ නැහැ. මත්ද්‍රව්‍ය පාවිච්චි කළේ නැහැ. කා සමඟවත් රණ්ඩුවකට ගියේ නැහැ.රැකියාවක් නොකරපු අපේ සීයගේ එකම ආදායම් මාර්ගය වුණේ එළවළු කොටුව.ඒත් ඒකෙන් ඒ කාලේ හැටියට මහා ලොකු මුදලක් ලැබුණ ද කියලා දැන් කල්පනා කරනකොට හිතෙනවා. සීයගේ ගෙදර එළදෙන්නු දෙන්නෙකුත් හිටියා. සමහර දවස්වලට මේ එළදෙන්නුගේ කිරි අරගෙන පොඩි මාමා අපේ ගෙදර එනවා. ඒ එන්නේ සීයගේ අනුදැනුම පිට.අපේ සීයා කෙම් ක්‍රම කරන්න හරිම දස්සයි. සමහර දවස්වලට අහල පහල ගෙවල්වල අයත් සීයාව හමුවෙන්න එනවා. එක දවසක් එහා ගෙදර නැන්දා අපේ ගෙදර ආවා එයාගේ පුතාගේ දත් කැක්කුමක් හැදිලා කියලා. ඒකට බෙහෙත් මොනවාහරි ඉල්ලගන්න. එදා සීයා අපේ ගෙදර. සීයා කිව්වා දරුවව අරගෙන එන්න කියලා. ඊට පස්සේ සීයා ඇණයකුයි ලෑල්ලකුයි අරගෙන ලෑල්ලේ එහෙට මෙහෙට ඉරි ඇඳලා මොන මොනවාදෝ කියලා ඇණ ගැහුවා. අර ළමයගෙන් ඇහුවා කොච්චර කාලෙකට දත් කැක්කුම හැදෙන්න එපා ද කියලා.ඒ ළමයා කිව්වා අවුරුදු දහයකට කියලා. අපිට හොඳටම හිනා. ඒත් ඇණේ ගහලා ටික වේලාවකින් ඒ ළමයගෙ දත් කැක්කුම නැතිවෙලා ගියා.ඒ කාලේ අපිට පුංචි ඔළුවේ කැක්කුමක් බඩේ අමාරුවක් හැදුණම බෙහෙත් ගන්න දිව්වේ නැහැ. සීයා ගෙදර හිටිය වෙලාවක නම් පීරිසියකට පොල්තෙල් ටිකක් අමු කහ කෑල්ලක් තළලා දාලා තෙල් මතුරලා ඔළුවේ නළලේ ගානවා. බඩේ අමාරුවට දෙහි ගෙඩියක් මතුරලා බොන්න දෙනවා.සීයා නැති වෙලාවට අම්මා කරන්නේ බඩේ අමාරුවට සාදික්කා ගෙඩියක් මැටි නෑඹිලියේ දාලා දෙහි ඉස්මෙන් උරච්චි කරලා අපේ කටේ ගානවා. ඒක අමුතු රහක්.පුංචි අපි ඒ ඇඹුල් රහට කැමතියි සමහර වෙලාවට අපේ අක්කා බොරුවටත් බඩේ අමාරුව කියනවා.පුංචි පුංචි අත්බෙහෙත් හුඟක් අපේ අම්මා දන්නවා. මේවා කියලා දෙන්න ඇත්තේ සීයා වෙන්නැති. පත්තැ පැටියෙක් එහෙම කෑවොත් සීයා කරන්නේ රත්මල් ගහේ පස් පංගුව කොටලා ඒ ඉස්ම අරගෙන ඇතිලියක දාලා කකාරලා පත්තෑයා කාපු තැන ගාන එක. මේ වගේ පුංචි පුංචි අත්බෙහෙත් වර්ග සීයා දැනගෙන හිටියා.පුංචි කාලේ අපේ හිතේ හිටපු තවත් වීරයෙක් තමයි අපේ සීයා.අද කතාබහබොරැල්ල රජයේ වෛද්‍ය පර්යේෂණ ආයතනයේ පෝෂණ අංශයේ ප්‍රධානි විශේෂඥ වෛද්‍ය රේණුකා ජයතිස්සලිව්වේ -සුනිල් දයා අල්විස්ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=as1209233</link>
    <topic>අම්මා අඬන්න එපා මං ආයෙ බොන්නෙ නෑ</topic>
    <author>rathnapalaw@gmail.com</author>
    <content>අම්මා අඬන්න එපා මං ආයෙ බොන්නෙ නෑඋපන් දින සාදයට පසුදින මා අවදි වන විට නිදන කාමරයට හොඳින් හිරු එළිය වැටී තිබුණි. වේලාව උදය 9.00 ට ආසන්න වීය.‘ඔපිස් යන්න පරක්කු වෙලාය...’ යන සිතිවිල්ලෙන් කඩිමුඩියේ ඇඳෙන් බැසගත් මා දුටුවේ කාමරය වෙනදාට වඩා හැඩි වී ඇති අන්දමකි.සපත්තු කුට්ටමෙන් එක සපත්තුවක් පමණක් පෙනෙන්නට තිබු අතර ගුලි වූ මේස් කුට්ටම දෙපළක වැටි තිබුණි. පෙර දින ඇඳ සිටි කලිසම කමිසය මෙන්ම මේස් බැනියම ද කණපිට පෙරළී ඇඳ විට්ටමෙහි එල්ලෙමින් තිබුණි. අත්ඔරලෝසුව, ලේන්සුව හා වොලට්ටුව වූයේ ලියන මේසය ළඟ පුටුව මතය.මට එකවරම පෙර දින සාදය සිහියට නැඟුණි.ටැක්සියකින් පැමිණ පුටු, මේස අල්ලමින් නිදන කාමරය වෙත ගිය මා දෙස අම්මා අයාගත් දෙනෙතින් යුතුව බලා සිටි සැටිත් මුහුණ - කට සෝදා ගැනීමක් පවා නොකර ඇඳෙහි වැතිරුණු සැටිත් මට සිහි විය.පෙර දින මා මත්පැන් කර සිටි බව අම්මා දැන සිටින්නට ඇති ය යන සිතිවිල්ලෙන් බියටත් ලජ්ජාවටත් පත්වූ මම, කරකියා ගත හැකි දෙයක් නැත්තකු මෙන් ආපසු ඇඳෙහි ඇල වුණෙමි. අම්මා පැමිණ දොර රෙද්දෙන් එබී බලා ආපසු ගියාය. ඇය මීට පෙර අවස්ථා කීපයකදීම එසේ පැමිණ මා නැගිට ඇත්දැයි බලන්නට ඇති බව මට වැටහුණි. මුහුණකට සෝදාගෙන අලුත් සරමක් හා කමිසයක් ඇඳගත් මා තවදුරටත් කාමරය තුළම රැඳී සිටියේ කාමරයෙන් පිටතට යෑමේ අපහසුතාවයක් දැනුණු හෙයිනි.දොර රෙද්ද තුළින් නැවත වරක් හිස පෙවු අම්මා “ඇවිත් මොනවහරි කන්න” යැයි කියා මා දෙස නොබලාම ආපසු ගියාය.තවත් ටික වේලාවක් කාමරය තුළම රැඳී සිටි මා අනතුරුව හොරගල් අහුලමින් කෑම කාමරය වෙත පියනැගුවේ තදබල කුසගින්නක් දැනුණු හෙයිනි. අම්මා පුරුදු පරිදි මගේ පිඟානට කෑම බෙදා වතුර වීදුරුව හා අත්පිස්නාව ළඟින් තබා වෙනදා මෙන් ඒ අසලින් වාඩි වෙනු වෙනුවට මේසයේ අනිත් පස මා ඉදිරිපිටින් වාඩි විය. මම නිශ්ශබ්දව කෑම කෑවෙමි. ටික වේලාවකට පසුව මම හොරැහින් අම්මා දෙස බැලුවෙමි. ඇල කරගත් මුහුණින් යුතුව විවෘත ජනේලය තුළින් ඉවත බලා සිටි ඇයගේ දෙඇස් කඳුළින් තෙත්වෙනු දුටු මා පත්වූයේ මහත් අපහසුතාවකටය. ඇය වෙතින් දෙනෙත් ඉවත්කර ගත් මම ඉක්මනින් කෑම කා නැගිට යන්නට සූදානම් වීමි.“පුතා ඊයෙ රෑ බී... බී... බීල හිටිය නේදැ”යි ඇය එකවරම ඇසුවාය.පිළිතුරු වශනේ කුමක් කිව යුතු දැයි වටහාගත නොහැකි වූ මම ඇය දෙස තුෂ්නිම්භූතව බලා සිටියෙමි.“මට ඇත්ත කියන්න... ඊයේ රෑ එනකොට බීල නේද හිටියෙ...?” යැයි ඇය හැඬුම්බර විලාසයෙන් නැවත වරක් ඇසුවාය.“ඔවු... යාළුවන්ගෙ බල කිරීමට ඊයෙ පාටියෙදි බි... බි... බියර් ටි... ක... ක් බීව... ආයෙ එහෙම වෙන්නෙ නෑ...” යැයි කිවු මම කඩිමුඩියේ නැගිට ගොස් කාමරයට රිංගා ගතිමි. අම්මා ද මා පිටුපසින් පැමිණියාය. ඇයට මුහුණදිය නොහැකි හෙයින් මම ජනේලය වෙත ගොස් ඇයට පිටුපා සිට ගතිමි. අම්මා පිටුපසින් පැමිණ මගේ උරහිස් මත දෙඅත් තැබුවාය.“මේ අහන්න පුතා... මට හරි බයක් දැනෙනවා... පුතා... තාත්තා වාගෙ බොන්න පුරුදු වෙයි කියල... එහෙම වුණොත් ජීවත් වෙනවට වැඩිය හොඳා, අද හෙටම මැරිල යන එක...” ඇය කිවු විට මට අම්මා ගැන මහත් ශෝකයක් ඇතිවිය.ආපසු හැරුණු මම ඇයගේ දෙපා මුල වැඳ වැටුණෙමි.දෙවුරෙන් අල්වා මා නැගිටවූ අම්මා අනතුරුව මගේ උරහිස මත හිස තබාගෙන හඬන්නට විය.“අම්මා අඬන්නට එපා මම ආයෙ බොන්නෙ නෑ...” යි මම කීවෙමි.කිසිවක් නොපැවැසු අම්මා සාරිපොටෙන් ඇස් පිසදමමින් කාමරයෙන් පිටවී ගියාය. මම ශෝකයෙන් හා ලජ්ජාවෙන් කම්පිතව ඇඳෙහි වැතිරුණෙමි. දෙමවුපියන්ට මුහුණ දීමට ඇති අපහසුතාවය හේතුකොටගෙන කාමරය තුළටම වී දවස ගත කළ මම ඒ අතර පෙරදින සිදුවීම් එකින් එක සිහියට නඟා ගැනීමට තැත් කළෙමි. කෙසේ වුවද සාදය නිම වී, නිවසට ඒම සඳහා කොටුව දුම්රිය පළ ඉදිරියෙන් කැබ් රියකට නැඟීමෙන් අනතුරුව බණ්ඩාර හා මා අතර ඇතිවූ කතාබස් පිළිබඳව හෝ ඔහු නිවසට ඇරලවීම පිළිබඳව හෝ මතකයක් නොතිබීම සම්බන්ධයෙන් මම පුදුමයට පත්වීමි. එම අමතක වීම වූ කලී මත්පැනින් මුර්ජා වීමේ (Black-out) මුල්ම අනතුරු ඇඟවීම බව මම එදින දැන නොසිටියෙමි.පසු දින කාර්යාලයට යෑම සඳහා නිවසින් පිටවන අවස්ථාවේ අම්මා විසින් දෙනු ලබන අවවාද වැලක් පිළිබඳව මම බලාපොරොත්තු තබා සිටියෙමි. කෙසේ වුවද එවැන්නක් සිදු නොවීම මට මහත් අස්වැසිල්ලක් විය. ඇය එසේ මුනිවත රැක්කේ පෙර දින සිදුවූ වාගේ මත්පැන් පානය හුදු අහඹු සිදුවීමක් ය යන සිතිවිල්ල නිසා හෝ එසේත් නැත්නම් නැවත මත්පැන් නොබොන බවට මා දුන් පොරොන්දුව නිසා හෝ විය හැකිය. කෙසේ වුවද එම පොරොන්දුව “කඩවුණු පොරොන්දුවක්” බවට පත්වන බව එම අවස්ථාවේ අපි දෙදෙනාම දැන නොසිටියෙමු.මා කාර්යාලයට ඇතුළු වූයේ චකිතයෙනි. පෙර දින නොපැමිණිම, මත් වීම නිසා ඇතිවූ ශාරීරික අපහසුතාවයේ ප්‍රතිඵලයක් බව විවෘත රහසක් පත්ව ඇතැයි මම සිතුවෙමි.බණ්ඩාර හා ජයන්ත වෙනදා මෙන් මා සමඟ කතාබහට නාවේ ඔවුන් ද එම මානසිකත්වයෙන් පෙළීම නිසා විය යුතුය. ඔවුන් දෙදෙනා ද මා මෙන්ම පෙර දින රාජකාරියට නොපැමිණෙන්නට ඇත. මට හැඟුණේ කාර්යාලය තුළ වෙනදා නැති නිශ්ශබ්දතාවයක් පවතින බව හා මගේ හිතවතුන්ගේ මුවෙහි උපහාසයක් මත සිනහවක් නැඟී ඇති බවය.කොයි මොහොතේ හෝ යමකු “ඊයෙ බීල පිස්සු කෙළියලු නේදැ”යි වැනි ප්‍රශ්නයක් අසාවි, යන චකිතයෙන් පසුවූ මම ජයන්තගෙන් හා බණ්ඩාරගෙන් ‘ආගිය තොරතුරු දැනගැනීමේ නොඉවසිලිමත් වීමි. එම නිසාම දිවා ආහාරයට යන අතරතුර මා ඔවුන්ගෙන් ඇසු මුල්ම ප්‍රශ්නය වූයේ “ඊයේ උඹල දෙන්න වැඩට ආව ද?” යන්නය.“මමනම් වෙනද වගේම වේලාවට වැඩට ආවා” යයි ජයන්ත පැවැසුවේය. මම බණ්ඩාර දෙස බැලුවෙමි.“මමත් ආව... හැබැයි ටිකක් පරක්කු වෙලා” යයි පැවසු බණ්ඩාර “මොකද උඹට වුණේ?” යයි ඇසුවේය.“මට දවල් වෙනකන් නින්ද ගියා... හාෆ් ඩේ එන්නවත් වෙලාවක් තිබුණෙත් නෑ” යි මම කීවෙමි.“මොකද ගෙදර කචල් ද?” යයි එවර ජයන්ත ඇසුවේය.එයට එකවර පිළිතුරක් දිය නොහැකිවූ හෙයින් මම නිහඬ වීමි.“මට හිතුණා උඹ මොකක්හරි කචල් එකක් දා ගනියි කියල” යයි අනතුරුව ජයන්ත කිවු විට “ඇයි ජයන්ත එහෙම කිව්වෙ?” යයි මම කුතුහලයෙන් විමසීමි.“බියර් බීලවත් පුරුදු නැති මිනිහ, බියරුයි විස්කියි කළවමේ බීවහම අප්සෙට් යන එක පුදුමයැක්යැ” යි පිළිතුරු වශයෙන් කිවු ජයන්ත අනතුරුව “ඇයි මොකදඅම්මටවත් අහුවුණා දැ”යි ඇසුවේය. මම පිළිතුරු වශයෙන් හිස වැනුවෙමි. අප දෙදෙනාගේ සංවාදය අසා සිටි බණ්ඩාර කෝප වූ වගක් පෙනෙන්නට තිබුණි.“මාර වැඩක්නෙ... අම්ම දැනගත්ත කියල මොකද... රවි පොඩි ළමයෙක්යැ... ඉඳල හිටල පොඩි අඩියක් ගැහුවට මොකද?” යි බණ්ඩාර පැවැසු විට “ඒ වුණාට බණ්ඩාර මම නම් හිතාගෙන ඉන්නෙ ආයෙ ඩ්‍රින්ක්ස් නොගන්න” යැයි මම කීවෙමි. බණ්ඩාර ශබ්ද නගා සිනාසෙමින් මගේ පිටට තට්ටු කළේය.“හා! හි... තා... ගෙන ඉන්නව! කවදද බං හිතන දේවල් ඒ විධියටම වෙන්නෙ. ඕනෙනම් ටික දවසක් ෂේප් (ඵඩචනඥ) එකේ හිටපන්...” යයි බණ්ඩාර කීවේ කාරුණික උපදෙසක් දෙන්නාක් මෙනි.අනතුරුව ගෙවී ගිය දින කීපය තුළ වෙනදා මෙන් මේස පන්දු ක්‍රීඩා කිරීමට රැඳී නොසිටි මම කල්වේලා ඇතිව නිවසට යෑමට වග බලා ගතිමි. එසේ කිරීමෙන් මට අවශ්‍ය වූයේ අම්මා සතුටු කිරීමය. ඒ අතර අම්මාද කිසිදු විශේෂ දෙයක් සිදු නොවු ලෙස හැසිරීම මට මහත් සහනයක් විය.“මොකද උඹ දැන් ටී. ටී. ගහන්න ඉන්නෙ නැත්තෙ...” යයි දිනක් බණ්ඩාර මගෙන් ඇසුවේය.“කලින් ගෙදර යන එක කෝකටත් ඇඟට ගුණයි...” මම සැහැල්ලුවෙන් කීවෙමි.ඇඟට ගුණ වුණාට... හිතටනම් ගුණයක් නැතිව ඇති. ඔච්චර ආශාවෙන් කරපු ටී. ටී. ගැහිල්ල නතර කරන්න උඹට දුක නැත්දැ”යි බණ්ඩාර ඇසු විට ඔහු කියු දෙයෙහි යම් සත්‍යයක් ඇතැයි මට ද සිතුණි.සවස් වරුවේ ක්‍රීඩාවේ යෙදීමෙන් මෙන්ම මිතුරු ඇසුරෙන් ද මා ලැබූයේ අපමණ සතුටකි. එසේ හෙයින් මව සතුටු කිරීම සඳහා කල්තබා නිවසට ගිය ද මට මහත් කාන්සියක් හා තෙහෙත්තු ගතියක් ද දැනුණි.“උඹ ටී. ටී. ගහන්න එන්නෙ නැත්තෙ ඩ්‍රින්ක්ස් වලට මාට්ටු වෙයි කියල බව මම දන්නව... ඕක ඔච්චර ගණන් ගන්න දෙයක් නෙවෙයි බං... එදා අප්- සෙට් වෙන්න ඇත්තේ ඩ්‍රින්ක්ස් මික්ස් කරල ගත්ත හන්ද වෙන්න ඇති... අනිත් දවසෙ පරෙස්සම් වෙයන් යයි” බණ්ඩාර කිවු විට එහි ද සත්‍යයක් ඇතැයි මම කල්පනා කළෙමි.එදින බියර් සහ විස්කි යන දෙකම නොබොන්නට මත් නොවෙන්නටත් මත්පැන් බිවු බව අම්මාට අසු නොවන්නටත් ඉඩ තිබුණා නොවේදැයි යන සිතිවිල්ල කීප වරකදීම මා තුළ ද ඇතිවී තිබුණි.දිනක් කාර්යාලයේ සිට නිවසට පැමිණ කම්මැලිකමින් ඇඳෙහි ඇලවී සිටින විට කාමරයට පැමිණි අම්මා, “ආ පුතා දැන් ඉස්සර වාගෙ සෙල්ලම් කරන්න ඉන්නෙ නැත්දැ”යි ඇසුවේ බලාපොරොත්තු නුවූ ලෙසිනි.“නෑ අම්මෙ ඉක්මනට එන්න ඕනෙ හින්ද කෙළින්ම එනවා” යයි මම කීවෙමි.“ඉක්මනට එන එකනම් හොඳා... ඒ වුණාට පුතා බොහොම ආශාවෙන් කරපු සෙල්ලම නේද? උදේ ඉඳල පුටු රත් කර කර ඉන්න එකේ හවසට මොකක් හරි ක්‍රීඩාවක යෙදෙනව නම් ඇඟටත් හොඳා නේදැ”යි අම්මා කිවු විට“ඒකනම් ඇත්ත... තමයි...” කියමින් මා නිහඬ වූයේ ඊළඟට අම්මා කුමක් කියාවිදැයි යන්න දැන ගැනීමේ කුතුහලයෙනි.“ඉතින් කරන්න තියෙන්නෙ ටිකක් සෙල්ලම් කරල... ඉක්මනට ගෙදර එන එකනෙ...” යයි මව කිවු විට “එහෙම කළාට කමක් නැත්ද...” මම ඇසුවේ නොඉවසිල්ලෙනි.“කමක් නෑ...” යි මව කීවාය.ඉබ්බා දියට දාන විට ‘ඇන්නෑවේ’ කීවාක් මෙන් මා නැවත ක්‍රීඩා කිරීම ආරම්භ කළේ ඇත්ත වශයෙන්ම එම ක්‍රීඩාවට ඇලුම් කළ නිසා ද එසේත් නැත්නම් ටික කලක් අහිමිව තිබු මිත්‍ර ඇසුර හා මත්පැන් ඇසුර නැවත අත්විඳීමේ ආශාවෙන් ද යන දෙගිඩියාවෙනි.රවිrathnapalaw@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=as1209234</link>
    <topic>නෙළුම් විල</topic>
    <author/>
    <content>නෙළුම් විලරෝහිණී ගේ මරණය සිදු වූ ආකාරය ගැන නොයෙක් කතා පැතිර ගොස් තිබිණ. එහෙත් අපට අවශ්‍ය වූයේ ඇගේ තෙමස් දානය හොඳින් දීමට ය.සැබවින් ම රෝහිණී වූ කලි කිසිදා අමතක කිරීමට නොහැකි ගුරුවරියකි. බ/ ධර්මදූත ආදි ශිෂ්‍ය සංගමය ඇතුළු ඇගේ හිතවතුනට තෙමස ඉකුත් වීමට පෙර දානය දී පින් පැමිණවීමට ඇවැසි වූයේ ද ඒ නිසා ය.සත් නමකට ප්‍රණීත දානයක් පිරිනැමීමට හැකි විය. විදුහල්පතිවරයා ප්‍රධාන ශාලාව ලබා දුන්නේ ය. විජේතුංග මහත්මිය ඇතුළු හිතවත්තු බරපැන දැරූහ. පොඩි අම්මා දන පිළියෙල කළා ය. ආදි ශිෂ්‍ය සංගමයේ ප්‍රධාන නිලධාරී වෛද්‍ය සාගර සහ වෛද්‍ය දමිත් විජේතුංග ඇතුළු ආදි සිසු පිරිස බොහෝ මහන්සි වූහ. ඔවුහු පාසලට ආදරය කරන සැබෑ ආදි සිසුවෝ ය.රෝහිණී අමතක කළ නොහැකි අතීත සිදුවීමක් මගේ හිතේ පැත්තක ඇඳී තිබේ.දිනක් මා බස් නැවතුමට යන විට ඇය විදුලි පන්දම අතේ තියාගෙන කඳුළු සලමින් සිටියා ය.එකල මම ඇය හැඳින නොසිටියෙමි.‘ඇයි ඔයා මේ පාන්දර ජාමෙ අඬන්නෙ?’ මම ඇය ළඟට ගොස් විමසුවෙමි. ඇය ගුරුවරියක විය හැකි බව මට හැඟී ගොස් ද තිබිණ.‘අපේ ඉස්කෝලෙ ළමයෙක් අඹ ගහකින් වැටිල! අනේ, ජීවත් කරන්ඩ බැරි වුණා! අනේ එයා හොඳ දරුව.’ ඇය හඬමින් සිසුවාගේ නම ද කීවේ ය. එය රණවක බඳු නමකි. ඒ ‘76 වසර විය යුතු ය.පාසල් සිසුවා වෙනුවෙන් එදින හවස ද රැය ද ඇය ගත කර තිබුණේ රෝහලේ ය.කොපමණ උතුම් ගුරුවරියක් ද? කොපමණ උතුම් මාතාවක් ද? මා සිත ඇය කෙරෙහි මහත් ගෞරවයක් හට ගැනිණ. ඒ සමඟම මා ගැන පොඩි තරහක් ද ඇති විය. ‘ඇයි මට මේ වගේ කැප කිරීමක් කරන්න බැරි?’ මම මගෙන් ම විමසා සිටියෙමි.රෝහිණී, නික්ම ගොසිනි. එහෙත් ඇගේ මිනිස්කම, ගුණ යහපත්කම අප අතර සුවඳ දෙමින් ඉතිරි ව තිබේ.  අනන්‍යතාව සඟවා සිටීමට කැමති හිතවතියක විසින් යොමු කරන ලද ලිපියක් ඇසුරිනි.නයනා, මට අසනීපයි හොඳටම උණ” මගේ ජංගම දුරකථනයේ සටහන් වී තිබුණු කෙටි පණිවිඩය දුටු මම තරමක චකිතයකට පත්වීමි. පණිවිඩය එවා තිබුණේ දුෂ්මන්ත ය.මම ඔහු ඇමතීමි.“මගේ ඔළුව පුපුරන්න වගේ. ඇඟටත් අමාරුයි. තව ටිකකින් බෙහෙත් ගන්න යනවා” ඔහු කීවේ ය.මම නැවතත් ඔහු ඇමතීමි.“මම දැන් ඉන්නේ ඉස්පිරිතාලේ. අමාරු නිසා නවතින්න වුණා” ඔහු කීවේ අපහසුවෙනි.පසු දින කෙටි නිවාඩුවක් ලබාගත් මම අදාළ ග්‍රාමීය රෝහල සොයාගෙන ගියෙමි. ඇඳන් කිහිපයක රෝගීහු කිහිප දෙනෙක් වැතිරී සිටියහ. මට දුෂ්මන්ත හඳුනා ගැනීමට නොහැකි විය.මම ආපසු හැරී යාමට සූදානම් වීමි. ඒ විගසම මගේ නම කියා අමතන හඬක් ඇසී නැවත හැරී බැලීමි. ඔහු අසරණ ලෙස ඉතා පටු ඇඳක වැතිරී සිටියේය. රෝගීන්ට අවශ්‍ය අවධානය හෝ සැලකිල්ල මෙහි නොමැති බව වහා මට අවබෝධ විය.“දුෂ්මන්ත, ඔයාට මෙතන හරියන්නේ නැහැ. මීට වඩා හොඳ තැනකට ගියා නම් නේද හොඳ?”“ඇයි නයනා, මම සහකාර අධ්‍යාපන අධ්‍යක්ෂ නිසා ද?” ඔහු අපහසුතා මැඩගෙන විහිළුවක් කළේය.“විහිළු නෙවෙයි. ඔයාගේ අමාරුවේ හැටි දැකලයි කිව්වේ”කෙසේ නමුත්, දින තුනක් ම ඔහු එම ග්‍රාමීය රෝහලේ ගත කළේ ය. සිදුවූයේ ඔහුගේ අසනීප තත්ත්වය වඩාත් උත්සන්න වීමයි.මවිසින් සංවිධානය කරන ලද සේවාස්ථ සැසියක් ද එම සතියේ යෙදී තිබිණ. නූතන තාක්ෂණික උපකරණ භාවිතය පිළිබඳ දේශනය හා වැඩමුළුව භාර දී තිබුණේ දුෂ්මන්තට ය.“නයනා, මම කොහොමහරි ටිකට් කපාගෙන ඇවිත් පහුවදාට ඔයාගේ සැසිය කරලා දෙනවා” ඔහු මට වරින්වර කීවේ ය.නමුත් සිදුවූයේ සැසිය පැවැත්වීමට පෙර දින ඔහුගේ තත්ත්වය බරපතළ වීමය.“මට හෙට ඔයාගේ සැසියට එන්න විදියක් නැහැ. මට අමාරු නිසා ඇම්බියුලන්ස් එකකින් මාව දැන් ගම්පහ ඉස්පිරිතාලයට ගෙනියනවා.”මම දුකටත්, අපහසුතාවයටත් පත්වීමි.“කමක් නැහැ දුෂ්මන්ත, මම ඒකට වෙන කෙනෙක් යොදාගෙන වැඩේ කරගන්නම්. ඔයා ඒ ගැන පොඩ්ඩක්වත් හිතන්න එපා. ඉක්මනට සනීප වෙන්න බලන්න” මම ඔහු අස්වසාලීමි.එදින රාත්‍රීයේ දී දැනගන්නට ලැබුණේ ඔහුට වැලඳී ඇත්තේ ඩෙංගු උණ බවය.පසුදින සේවාස්ථ සැසියේ කටයුතු සිදු කෙරෙද්දී ලද තොරතුරු අනුව ඔහු ගේ තත්ත්වය බරපතළ වී ඇති අතර රුධිර පට්ටිකා මට්ටම ද පහත වැටී තිබිණි.මගේ දෙනෙත් කඳුළින් තෙත් විය. කළ යුත්තේ කුමක්දැයි සිතාගත නොහැකි විය. ඔහු සමඟ කතා කිරීම ද තහනම් කර තිබිණ. අසාධ්‍ය රෝගීන් සිටින අංශය වෙතට ඔහු යොමුකර ඇති බව ද දැනගතිමි.දරාගත නොහැකි ශෝකයෙන් මම ප්‍රාථමික අංශයේ කළමනාකරණ සහකාර කපිල වෙත ගොස් ඔහුට සියලු තොරතුරු පැවසීමි. දුකේදිත්, සැපේදිත් එකට සිටින, දුෂ්මන්ත වැනි හිතවතෙකුට අප ගෙන් ඈත්වීමට කෙසේවත් ඉඩ දිය නොහැකිය.“කපිල, දුෂ්මන්ත සර් වෙනුවෙන් අපි මොනවාහරි කරන්න ඕන. ලෙඩේට කිසිම බෙහෙතක් නැහැ. ඒ නිසා බේරගන්න මොනවා හරි ඉක්මනට කරන්න.”කපිලගේ පියා දෙවියන් හොඳින් අදහන, යකැදුරෙකි. ඔහු වහාම පියාට ඇමතුමක් ගත්තේය. හැකි ඉක්මනින් කළ හැකි දේ කිරීමට ක්‍රියාත්මක වන ලෙස ඔහු පියාගෙන් ඉල්ලීය.අපි දන්නා අයට ද මේ බව පැවසීමු. සංවර්ධන අංශයේ කළමනාකරණ සහකාර කමල්, ජයන්ත, බණ්ඩාර, සජීවනී... ඇතුළු කිහිප දෙනෙක් වහ වහා සංවිධානය වී ගංගාරාම විහාරස්ථානයට ගොස් බෝධි පූජාවක් පැවැත්වූහ. නැවත පැමිණ ඔවුහු ආරක්ෂිත ව ගෙනෙන ලද පිරිත් නූලක් මා අතට දී, “මැඩම්, අද හවස ම ගිහින් සර්ගේ අතේ මේ පිරිත් නූල ගැටගහන්නැ” යි ඉල්ලූහ.මම හිතවත් ගුරු මහත්මියක් සමඟ සවස් වරුවේ රෝහල වෙත ගියෙමි. ඒ වන විට රෝගීන් බැලීමේ කාලය අවසන් වී විනාඩි පහළොවක් පමණ ගතවී තිබිණ. මා හෙදියක අමතා පිරිත් නූල ගැට ගැසීමට පමණක් අවසර ලබාගෙන ඔහු වෙත ගියෙමි. අප දුටු දසුන දෑස් තෙත් කරවන්නට සමත් විය. ඔහු උඩු අතට වැතිරී සිටි අතර යන්ත්‍ර කිහිපයක් ම ඔහුගේ සිරුරට සම්බන්ධ කර තිබිණ. එක් අතකට සේලයින් බෝතලයකි.මා ගෙන ගිය පිරිත් නූල දුටු ඔහු යන්තම් අත ඔසවා එය ගැට ගැසීමට ඉඩ දුන්නේ ය. ඔහු සෙමෙන් යමක් කීමට උත්සාහ කරනු දුටු මම අතින් සන් කොට කතා නොකරන ලෙස ඉල්ලා සිටියෙමි.පැය විසි හතරක් ගතවන තුරු ඔහුගේ ජීවිතය දැඩි අවදානම් තත්ත්වයක තිබෙන බව දැන ගතිමි. දන්නා හඳුනන බොහෝ දෙනෙකුට ඔහු වෙනුවෙන් බෝධි පූජා පවත්වා සෙත් පතන ලෙස ඉල්ලා සිටියෙමි. මම ද එදින රාත්‍රියේ සිට ඔහු වෙනුවෙන් බෝධි පූජාවක් ඇරැඹීමි.පසුදින උදය මට සිහිනයක් මෙන් විය. කුමන ආරංචියක් ලැබේදැයි බියපත් වූ මම යෙහෙළියකට දුරකථනයෙන් ඇමතීමි.“නිල්මිණි, මට නම් උදේට කතා කරන්න බයයි. මම ඔයාට දුෂ්මන්ත ළඟ ඉන්න සහෝදරයාගේ අංකය දෙන්නම්. ඔයා උදේම තත්ත්වය අහලා හොඳනම් විතරක් මට කියන්න. අපි දෙන්නම යහපත් ආරංචියක් ලැබේවා” කියලා පතමු.උදෑසන 6.00 ට පමණ නිවසෙහි දුරකථනය නාද විය. මම ඒ වෙතට යාමට බිය වීමි. මගේ මවගේ වදනින් මම දුරකථනය වෙත ගියෙමි. ඇමතුම නිල්මිණි ගෙන් ය.“නයනා, දුෂ්මන්තගේ තත්ත්වය යන්තම් විතර හොඳ පැත්තට හැරිලාලු. ඒත් දවල් 12.00 විතර වෙනකම් හරියට ම කියන්න බැරිලු.”එම වදන්වලින් මද සහනයක් ලද මා ඔහුගේ තත්ත්වය යහපත් අතට ම හැරේවා! යි නිරතුරු ව ම පැතීමි. කපිලගේ පියා ද වරින් වර මා අමතා “නෝනා, දැන්නම් ලෙඩාට යහපත් වෙනසක් වෙන්න ඕන. බයවෙන්න එපා. ලෙඩා බේරෙනවා” යැයි පැවසීය. සිතේ තිබූ මහා බරක් සැහැල්ලු වූවා යැයි එතැන් සිට මට දැනිණ.අපි නොකඩවා ඔහු වෙනුවෙන් විවිධ ආගමික වතාවත්, කළෙමු. පිරිත් නූල් ගෙන ගොස් අතේ ගැට ගැසීමු.දුෂ්මන්තගේ තත්ත්වය යහපත් අතට හැරුණේය.“නයනා, ඔයාලා කරපු දේවල්වලින් තමයි මම ආයේ ඔළුව ඉස්සුවේ” ඔහු වරින් වර පැවසුවේය.මිත්‍රත්වයේ නාමයෙන් අප කළ සියලු දේ යහපත් විය.‘බිතු සිතුවම් රූ මෙන්’ සිට ඔහු වෙනුවෙන් සෙත් පැතු සියලු දෙනාට ම ස්තුති වේවා!  කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=as1209235</link>
    <topic>වැටකෙයියා මල් සුවඳට රාහු අපලය දුරුවේ</topic>
    <author>කේ.සී.ජේ.</author>
    <content>වැටකෙයියා මල් සුවඳට රාහු අපලය දුරුවේ”ප්‍රඥා විහීණ මති වික්‍රම අර්ථ හානි විසුග්ගඝාත වධ බන්ධන රෝග පීඩඞ බන්ධු ප්‍රවාස ධන හානි වස්ත්‍රාතසං රාහුර් දසා භජනි ජීවිත සංසයක්ම””රාහු අසුබයෙක්, පාපියෙක්, ඒ නමින් ග්‍රහ ලොවක් ද නැත. රාහු කියන්නේ ඡායා ග්‍රහයෙක්. රාහු ගේ මහා දසා කාලයේ දී ලබන අතුරු දසාවලදී සමහර විට රාහුගේ නුගුණ යටපත් කර අතුරු දසාධිපති ඉස්මතු වෙන අවස්ථා පවා දකින්න පුළුවන්.රාහු ගේ මහා දසා කාලය පිළිබඳව මෙවරත් අදහස් පළ කරනුයේ ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතාය.”හැම දෙනාම රාහුට බයයි. මොකද අධ්‍යාපනය කඩාකප්පල් කරන, මිනිහා නොමිනිහා කරන, බලයක් රාහුට තියෙන නිසයි. රාහු නරකට ආවොත් තත්ත්වය ඉතා බරපතලයි. නමුත් ඒ අපලයෙන් මිදෙන හැටිත් ඡ්‍යොතිෂයේ සඳහන් වෙනවා. රාහු අපලයට ප්‍රසිද්ධම යන්තරය තමා සිද්ධි නාගර්ජුන යන්ත්‍රය. මේ හැරෙන්න වෙනත් කෙටි ක්‍රම ගණනාවක් භාවිතයේ එනවා.””..ගෝමේද ගලක් සහිත මුද්ද, කැලේ බෝධියට වැටකේ මල් පූජා කර පින් දීම, පදිංචි ඉඩමේ නිරිත දිසාවේ වැටකේ පඳුරක් හිටවලා එයට සාත්තු කිරීම, අපලකරු අතින් වැටකේ පඳුරට සාත්තු කිරීම හා වැඩි කාලයක් ඒ ඇසුරේ ඉන්නට ඉඩ හැරීම යනාදියෙන් රාහු අපලය බොහෝ දුරට මඟහරවා ගන්න පුළුවන්.”දැන් අපි බලමු - රාහු මහා දසාව කොහොමද කියන කාරණය. රාහු උච්ච, මිත්‍ර, ස්වක්‍ෂේත්‍ර අවස්ථාවක හිටියොත්, ලග්නාධිපති සමඟ යෝග කාරක වුණොත්, එවිට රාජ්‍ය සැප සම්පත්, විදේශ ගමන්, දරුවන්ගේ දියුණුව සහ විශේෂයෙන්ම සංචාරක ක්‍ෂේත්‍රයෙන් විශාල ප්‍රගතියක් අත්කර ගන්නවා.නමුත් රාහු නීච - සතුරු අවස්ථාවක හිටියොත් 6 – 8 – 12 ආදී භාවයක හිටියොත් එහෙමත් නැත්නම් පාප ග්‍රහයන් හා සංයෝග වුණොත්, පාප ග්‍රහයන් ගේ දෘෂ්ටියට වැටුණොත් තත්ත්වය නරකට හැරෙනවා. සොර සතුරු පීඩා, ජනයා ගේ අප්‍රසාදයට ලක්වීම, රාජ බය, දුක් පීඩා යනාදියට නිරතුරුව භාජනය වෙනවා.රාහු පාපියෙක් හැටියට ජන්ම පත්‍රයේ 7 වැන්නට පිවිසුණොත් නුසුදුසු ප්‍රේම සබඳතා, ඇති කොට විවාහය කඩාකප්පල්කර දැමීමත් දකින්න ලැබෙනවා.රාහු මහා දසාවේ රවි අතුරු දසා කාලයේදී රවි බලවත්ව යෙදුණොත්, රාජ සැප සම්පත්, ධන, ධාන්‍ය, සමෘද්ධිය, අධිපතිබව, රාජශ්‍රිය, විදේශ ගමන් ආදී සුබපල විපාක ලැබෙනවා. නමුත් රජ නීච නම් රාජ්‍ය විරෝධය, ලෙඩ රෝග, රාජ බය යනාදිය ඇති කරවන බවත් ඇත්ත.රාහු මහ දසාවේ කුජ අතුරු දසා කාලයේ දී රාහු සහ කුජ යන දෙදෙනාම බලවත්ව යෙදුණොත් රාජ්‍ය අනුග්‍රහය, රජ සැප, අහිමි වූ ධනය නැවත ලැබීම, ඉටු දෙවියන් ගේ පිහිට ලැබීම යනාදිය අත්විඳින්න ඉඩ ලැබෙනවා. මේ සමඟම රවි – කුජ දෙදෙනා බලයෙන් පිරිහුණොත් සහෝදරයන්ට, පුත්‍රයන්ට විපත් ගෙන දෙන්න පුළුවනි. සොර සතුරු බිය, යුදමය පරාජයන් සමඟම අලස බව, සියල්ල එපාවීම ආදී මානසික තත්ත්වයන්ට මුහුණ පෑමට සිදු වෙයි.රාහු මහ දසාවේ බුධ අතුරු දසා කාලය ජීවිතයේ අමතක නොවන කාල පරිච්ඡේදයක්. රාහු අධ්‍යාපනය කඩාකප්පල් කරන බව කීවත්, මේ බුධ ගේ අතුරු දසා කාලයේ දී අධ්‍යාපනයට ඉතා හොඳ කාලයක් උදාවන බව මතක තබා ගන්න. නොයෙක් විෂයයන් හදාරන්න මෙය වටිනා කාල පරිච්ඡේදයක්. ඒ වගේම පුෂ්ප සුගන්ධයන්ට පුද්ගලයා ලොල් වෙනවා. මහජන ප්‍රසාදයට ලක් වෙනවා. නිරෝගී බව, දානමාන පින්කම්වලට යොමුවීම යනාදිය විශේෂ ලක්ෂණ හැටියට දකින්න පුළුවන්.නමුත් බුධ හා රාහු පාප සංයුක්ත නම් පුද්ගලයා ඒ කාලයේ දී දෙවියන්ගේ පවා අප්‍රසාදයට ලක් වෙනවා. භව බෝග සම්පත් වැනසී දිළිඳු බවට පත්වෙනවා විතරක් නෙවෙයි නිකරුණේ ගැටුම්වලටත් පැටලෙන්න සිදුවෙනවා. බොරුවෙන් ජීවිතය ගෙවන්න උත්සාහ ගන්න කාලයක්. මේ පුද්ගලයාට අමනුස්ස බය, මූසල ගතිය ආදියටත් මුහුණ දෙන්න වෙනවා.රාහු මහා දසා කාලයේ ගුරු අතුරු දසාව ලබන කාලයේ දී රාහු - ගුරු දෙදෙනාම බලවත් නම් පුද්ගලයාට දිනෙන් දින පුරහඳ බබලනවා මෙන් සැප සම්පත් වර්ධනය කරවනවා. මේ කාලයේ දී ධර්මයේ පිහිටා වැඩ කටයුතු සිදු කෙරෙනවා. පිය තෙපුල්, සැප සම්පත්, රසමසවුළු ආදියට උරුමකම් ලැබෙනවා. එහෙත් ගුරු නීච නම් අඹුදරුවන්ට පවා දුක්පීඩා විඳින්න වෙනවා. හෘද රෝග, ධන විනාශය ආදියත් ඒ සමඟම පැමිණෙන බවත් මතක තබා ගත යුතුයි.රාහු මහා දසාවේ සිකුරු අතුරු දසා කාලයත් පෙර කී ආකාරයමයි. විශේෂයකට තියෙන්නේ සිකුරු නරකට ආවොත්; පුද්ගලයාට හිරේ විලංගුවේ පවා වැටෙන්න වෙනවා.රාහු මහා දසාවේ ශනි අතුරු දසා කාලය තවත් වැදගත් කාල පරිච්ඡේදයක් ශනි බලවත් නම් ආරාම, වැව්, පොකුණු ආදිය කරවමින් පින්දහම් කරන්න හොඳම කාලයක් උදා වෙනවා. ප්‍රීති උත්සවවලට නිරතුරුව ඇරියුම් ලැබෙන කාලයක්. නමුත් ශනි දුබල නම් බරපතළ අසනීප, ගුප්ත රෝග, ජීවිත හානි පවා මේ කාලයේ දී ඇති කරවන්න පුළුවන් බව මතක තබා ගැනීම වැදගත්.රාහු මහා දසාවේ කේතු අතුරු දසා කාලය සුවිශේෂයි. රාහු - කේතු දෙදෙනා හොඳට යෙදුණොත් රජ සැප, රාජ්‍ය සම්මාන, භූමි ලාබ ලබනවා. අධ්‍යාපනයටත් ඉතා හොඳ කාලයක්. නමුත් රාහු - කේතු නරකට යෙදුණොත් සභාවෙන්, ප්‍රසිද්ධියෙන්, ගෞරවයෙන්, පිළිගැනීමෙන් ඇද දමලා සමාජයේ මුළු ගන්වනවා. දද, කුෂ්ඨවලින් පීඩා විඳින කාලයක්, සර්පයන්ගෙන් පීඩා ඇති වෙන අතර දෙමවුපියන්ගෙන් පවා වෙන්වී හුදෙකලා දුක්බර කාලයක් ගත කරන්න වෙනවා.මේ කාරණය හොඳින් මතක තබාගන්න. රාහු පාපියෙක්, අධ්‍යාපනය විනාශ කරන්නෙක් කීවාට එතැන තියෙන්නේ මතුපිට කියමනක් විතරයි. මේ සටහන කියවන ඔබට ම වැටහෙනවා ඇති රාහු සුබයෙක් හැටියට අධ්‍යාපනයට රුකුල් දෙන අවස්ථා තියෙන බවත්. ග්‍රහ තාරකා ගැන මතුපිටින් – පැතලිව හිතන්න එපා කියන කාරණයට මේක හොඳ නිදර්ශනයක්.කේ.සී.ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av1209232</link>
    <topic>යාත්‍රා</topic>
    <author>තුෂාරි</author>
    <content>යාත්‍රාදක්‍ෂ චරිතාංග නළුවන් අතර කැපී පෙනෙන ප්‍රවීණයෙක් ජයලාල් රෝහණ. මේ දවස්වල ඔහු ටෙලිනාට්‍ය කිහිපයකින් ම අප හමු වෙනවා. ඒ ගැන තවත් තොරතුරු දැන ගන්නත් එක්ක අපි ජයලාල්ට කතා කර බැලුවා.”මේ දවස්වල මම කරන හොඳම වැඩේ තමයි, කලාවට එන්න වුවමනාවෙන් සිටින, රඟපෑම ගැන අවබෝධ්‍ය්‍යක් ලබා ගන්න එයට පිවිසීමට කැමැත්තෙන් ඉන්න අයට “ජීවිතයට ඉඩ දෙන්න.” කියලා වැඩමුළුවක් නොමිලයේ පැවැත්වීම. මේ වැඩමුළු සෑම මාසයකම දෙවන සෙනසුරාදා දිනයේ උදේ 8.30 සිට සවස 4.30 දක්වා පැවැත්වෙනවා. වයස් භේදයකින් තොරව ඕනෑම කෙනෙකුට මෙයට සහභාගී වෙන්න පුළුවන්.ඒ වගේම සෑම මාසෙකම පළමුවැනි සෙනසුරාදා සාමාන්‍ය පෙළ හා උසස් පෙළ නාට්‍ය හා රංග කලාව හදාරන සිසු දරුවන්ට ප්‍රායෝගික වැඩමුළු නොමිලේ පවත්වනවා. ඒ නිසා කාර්ය බහුල ජීවිතයක් තමයි මම මේ දවස්වල ගත කරන්නේ. මේ තුළින් මානසික ආතතියෙන් පෙළෙන බොහෝ දෙනෙකුට සහනයක් ලැබෙනවා. ඒ වගේම ජීවිතය, කලාව පිළිබඳ දැනුමත් අවබෝධයත් ලැබෙනවා. එනිසා මෙවැනි වැඩමුළු පැවැත්වීමෙන් මම සතුටක් ලබනවා.  සිනමා ලෝකය දිනෙන් දින අලුත් වෙනවා වගේම සිනමා ලොවට අලුත් අලුත් නිෂ්පාදකවරුන්ගේ ආගමනයත් නිරන්තරයෙන් සිදුවෙනවා. එලෙස සිනමාවේ නිෂ්පාදකවරයෙකු ලෙස අනන්‍යතාවයක් ගොඩනඟාගත්තු කෙනෙක් තමයි නව පරපුර නියෝජනය කරන ජනිත මාරසිංහ.ජනිත ජනපි‍්‍රය චිත්‍රපට රැසක් ම මේ වනවිට නිෂ්පාදනය කර තිබෙනවා. ඔහු නවතම චිත්‍රපටයක් නිෂ්පාදනය කිරීමට සූදානමින් පසුවන බව අපිට දැනගන්නට ලැබුණා. ඒ ගැන අපිත් එක්ක ජනිත කතා බහ කළා.”මේ දවස්වල වැඩි වශයෙන් ම මගේ කාලය වැය වෙන්නේ නවතම චිත්‍රපටයේ පූර්ව නිෂ්පාදන කටයුතු වෙනුවෙන්. එහි පෙර සූදානම් කටයුතු කරගෙන යනවා. මේ චිත්‍රපටයට පාදක වන කතාව මගේ සිතේ ඇති වූ සංකල්පයක්.එහි තිර රචනය සහ අධ්‍යක්‍ෂණය ලාල් පි‍්‍රයදේවගේ. මෙහි සංගීතය සන්ෆ්ලවර්ස්ලාගෙන්. මෙය විනෝදාත්මක චිත්‍රපටයක්. ඒ වගේම තවමත් මේ චිත්‍රපටයට සුදුසු නමක් යොදලා නැහැ. තවම නළු නිළියන් තෝරා ගැනීම සිදුවෙනවා. ඉදිරියේදී රසිකයන්ට විනෝදයෙන් පිරි ගුණාත්මක චිත්‍රපටයක් නරඹන්නට සලස්වන්න තමයි මගේ බලාපොරොත්තුව.සිංහල ගීතාවලියේ එක් පරිච්ඡේදයක් වෙන් වූ ප්‍රවීණ ගායන ශිල්පියෙකු ලෙස හරූන් කුමාර් ලන්ත්‍රා හැඳින්විය හැකියි. හරූන් එදා ගායනා කළ ‘සුළං කුරුල්ලෝ’, ‘හංසරාණී’, ‘හද මල් පදුරේ’, ‘මගෙ නාමලි’ වැනි ගීත අදටත් රසිකයන් හදවතින්ම වැලඳ ගත් ගීත ගොන්න අතරට එක්වෙලා. හරූන් ගේ ගීතවලට අදත් බොහෝ දෙනෙක් කැමැතියි. ආදරය කරන, ගෞරව කරන රසිකයන් එමටයි.පසුගියදා හරූන්ගේ සංගීත ජීවිතය අළලා ජාතික රූපවාහිනියේ ‘ආලකමන්දාව‘ වැඩසටහන ඔස්සේ නිර්මාණය කළ ‘ප්‍රේමණීය සුළං කුරුල්ලා’ වාර්තා වැඩසටහන විකාශය වුණා. මෙය අධ්‍යක්‍ෂණය කළේ ප්‍රවීණ වැඩසටහන් නිෂ්පාදිකාවක වන විනීතා කරුණාරත්නයි. තම සංගීත ජීවිත ගැන සැකසුණු මේ වැඩසටහන නරඹන්නට හරූන්ට සිදුවුණේ වෙනත් නිවෙසකට ගිහින්ලු.එයට හේතු වුණේ හරූන්ගේ නිවෙසේ රූපවාහිනී යන්ත්‍රයක් නොතිබීමයි. ඒ තරමටම යුගයක් සැනසූ නැළවූ ඒ ප්‍රවීණ ගායන ශිල්පියා අද අසරණ වෙලා. අපේ රටේ පැරණි කලාකරුවන්ගේ අද තත්වය කෙතරම් කනගාටුදායක ද යන්න මේකෙන් කාටත් තේරුම් ගන්න පුළුවන්. මේ වගේ රටක් වටින අය ගැන හොයා බලන එක කාගෙ කාගෙත් වගකීමක් වෙනවා.’සරෝජා’ චිත්‍රපටයෙන් ළමා නිළියක ලෙස කලා ලොවට පිවිසි ප්‍රමුදි කරුණාරත්න මේ වන විට දක්‍ෂ යොවුන් නිළියක්. ඇය රංගනයෙන් දායක වූ චිත්‍රපට, ටෙලිනාට්‍ය පසුගිය වකවානුවේ අප නෙත ගැටුණත් මේ දවස්වල ප්‍රමුදි ගැන තොරතුරක් හෝ ඇගේ රඟපෑම් ඇතුළත් කලා නිර්මාණයක් හෝ දැක ගන්නට නොමැති තරම්. මේ නිසාම ප්‍රමුදි සද්දයක් බද්දයක් නැත්තේ ඇයි කියලා සොයා බලන්න අපට හිතුණා.ප්‍රමුදි මේ දිනවල ඇගේ අධ්‍යාපන කටයුතු වෙනුවෙන් වෙහෙසෙනවා. ඇය දේශීය වගේම විදේශීය උපාධි දෙකක් හදාරමින් සිටිනවා. ව්‍යාපාර කළමනාකරණය ඔස්සේ තමයි මේ උපාධි ඇය සම්පූර්ණ කිරීමට බලාපොරොත්තු වන්නේ. මාස තුනෙන් තුනට විභාග පැවැත්වෙන නිසා ඒ වෙනුවෙන් වෙහෙසෙන්නට ඇයට සිදුව තිබෙනවා.මේ නිසා කිසිදු කලා කටයුත්තක නිරත වන්නට ඒ වෙනුවෙන් තම කාලය වැය කරන්නට ප්‍රමුදි කැමැත්තක් දක්වන්නේ නැහැ. කෙතරම් කලා නිර්මාණ උදෙසා ආරාධනා ලැබුණත් අධ්‍යාපන කටයුතු වෙනුවෙන් ඒ සියල්ල ඇය ප්‍රතික්ෂේප කරනවා. ඒ වගේ ම ඇගේ බලාපොරොත්තුව මේ උපාධි සම්පූර්ණ කර ගනිමින් විදේශ රටක වැඩිදුර අධ්‍යාපනය හැදෑරීමයි. ප්‍රමුදිට අපිත් සුබ පතමු.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av1209233</link>
    <topic>ඉන්නේ වැල්ලවත්තේ බහින්නේ පාණදුර</topic>
    <author>එඩ්වඩ් චන්ද්‍රසිරි</author>
    <content>ඉන්නේ වැල්ලවත්තේ බහින්නේ පාණදුරයූ. ආරියවිමල් වේදිකාවේ සිටි අති දක්‍ෂ නළුවෙක්. ආරි පදිංචි වෙලා හිටියේ වැල්ලවත්තේ. ගාලුපාරෙන් හැරිලම යන අතුරු පාරක. ඔහු දවසක්දා නාට්‍ය දර්ශනයක් අවසන් වෙලා පිටකොටුවෙන් පාණදුර බලා යන බස් රථයකට ගොඩ වුණා. බස් රථය බම්බලපිටිය පසුකරද්දී ඔහු හදිසියේම දුටුවා, තමන් වාසය කරන අතුරු පාරේ නිවැසියෙක් බස් රථයේ ඉන්නවා. ඔහුට හොඳටම නින්ද ගිහිල්ලයි තිබුණේ. වෙලාව රෑ 10 ත් පහුවෙලා.මේ මනුස්සයා නින්ද නිසා බහින තැන ගැන නිනව්වක් නැතුව මේ මහ රෑ දුර ගියොත් කියල දුක හිතුන ආරි බස් රථයෙන් බහින ගමන් අර මනුස්සයවත් කූද්දා ගෙන ඔහුත් එක්කම වැල්ලවත්තෙදි බස් රථයෙන් බැහැ ගත්තා. බස් රථයෙන් බිමට බැහැලා අර මනුස්සයා දෑස් පිහදාලා වටපිට බලලා පුදුමයෙන් වගෙ ආරි දිහා බැලුවා.’මේ වැල්ලවත්තනෙ.’’ඔව්, වැල්ලවත්ත තමයි. ඔහේ ඉන්නෙ අපෙ ලේන් එකේ ම නෙ. නින්ද ගිහිල්ලා තිබුණු හින්දයි මම කථා කළේ?’ ආරි හිනාවෙලා කිව්වා.’ඇයි අයිසෙ මම පාණදුරේ අපේ ලොකු දුවගෙ ගෙදර යන්ඩනෙ පිටකොටුවෙන් බස් එකට නැග්ගෙ. දැන් බලනවා, මේ රෑ මම කොහොමද එහෙ යන්නෙ? පාණදුරෙන් බැහැලා ටිකක් දුර පයින් යන්ඩත් තියෙනවා. තමුසෙ ඕනෙ නැති පැහිච්ච වැඩක්නෙ කළේ.’ අර මෑන් කියවන්ඩ ගත්තා.ආරිට තමන්ටම ටොක්කක් ඇන ගන්ඩ හිතුණා. ‘වඳින්ඩ ගිය දේවාලෙනෙ හිසේ කඩා වැටුණේ’ කියල හිතූ ආරි මෙහෙම කිව්වා.’හරි හරි, ඔහෙ බය වෙන්ඩ එපා. මම ඔහේව බස් එකක නග්ගන්නන්කෝ.’’හරි තමයි. දැන් බලනවා දුව කෑමත් තියාගෙන බලාගෙන ඉන්නවා මං එනකං. චන් කීයටද මං රෑට කන්නෙ. මට හොඳටම බඩත්ගිනියි.’ අර මනුස්සයා ආඩපාලි කියන්න ගත්තා.’අර කඩෙන් මොනවා හරි කමුකො.’ කියලා රෑ කඩේකට ගිහින් ඒ මනුස්සයට කන්ඩ අරන් දීලා, බස් කීපයක් ම නොනැවැත්වූ නිසා ලොරියක් බොහොම අමාරුවෙන් නවත්තලා ඔහුව පාණදුරේට පිටත්කරලා මධ්‍යම රාත්‍රිය ළඟා වෙද්දි ආරි ගෙදර එනකොට ඔහුගේ බිරිය පුදුමවෙලා බලා ඉන්නවා මේ මනුස්සයට මොකද වුණේ කියල.ආරි රූපවාහිනියෙදි වරක් ආර්.ආර්. සමරකෝන්ගේ ‘ජේලර් උන්නැහේ’ නාට්‍යය වෙනුවෙන් ‘ඇහැට කනට’ නම් වූ වැඩසටහන නිෂ්පාදනය කළා. එහි රූපගතකිරීම් යෙදුණු දා ආරිත්, සමරකෝනුත්, තවත් කලා ශිල්පීන් කීප දෙනෙකුත් රූපවාහිනියෙ ලොබියෙ කතා කරමින් හිටියා. ඒ දිනවල අති ජනපි‍්‍රය යොවුන් නිළියක් හදිසි අනතුරකින් මිය ගියේ ඊට දින දෙකකට පෙර. අපේ ජනපි‍්‍රය නළුවෙක් එම අනතුරේ විත්තිකරුවකුව රිමාන්ඩ් භාරයට පත්වුණා. ඒ මොහොතේ පුවත්පතක මුල් පිටුවේ වූ ඡායාරූපයක් දැකලා මම මෙහෙම කිව්වා.’මේ යකා අපරාදෙ මේ පාර නං එල්ලුම් ගස් යනවා.’’පිස්සුද බං, ඔය කේස් එක ඔප්පු කරන්ඩ බෑ. මූ කිසි ප්‍රශ්නයක් නැතුව නිදහස් වෙනවා.’ ආරි පිළිතුරු දුන්නා.’බම්බුව තමයි. උඹ කොහොමද එහෙම කියන්නෙ. මේකා එල්ලුම්ගස් යනවට මෙන්න සාක්කි!’ මම අතේ තිබූ පත්තරය ආරිට දිගු කළා. ඒ පත්තරේ තිබුණේ, ඒ නඩුවට පෙනී සිටින ප්‍රසිද්ධ නීතිඥයකුගේ සහාය නීතිඥයන් පිරිසක්, රිමාන්ඩ් බන්ධනාගාරයේදි අපේ නළුවා හමුවූ අවස්ථාවක ඡායාරූපයක්. ඒකෙ හිටියා නාට්‍ය ක්‍ෂේත්‍රයේ ප්‍රසිද්ධ නීතිඥයෙක්.’මූනෙ බං මේකට පෙනී ඉන්නෙ. ඉතින් අපේ කොලුවා බේරෙයිද?’ මං ඇහැව්වා. ආරිට මේ විහිළුව දරාගන්න බැරුව සතුටෙන් උඩ පැන්නා. මොහොතකින් අපි රූපගත කිරීම් සඳහා එතැනින් විසිර ගියා. දවල් මම මොකක්දෝ උවමනාවකට රූපවාහිනියෙන් එළියට ආවා. ගුවන් විදුලියේ සුගතපාල ද සිල්වා ඒ වෙලේ මා ඉදිරියට එනවා. මා දුටු ගමන් පුළුල් සිනහවක් පෑ සුගත් මට අත වැනුවා.’එඩ්වඩ්, උඹ දන්නවද වැඩක්. අර කේස් එකෙන් අපේ නළුවා එල්ලුම් ගස් යනවා බං.’ ඔහු කිව්වා.’ඇයි සුගත් අයියා එහෙම කිව්වේ?’ මම ඇහැව්වා.’ඇයි කියන්නෙ? ඇයි බං අපේ නීතිඥයානෙ ඒකට ඇපියර් වෙන්නෙ.’ සුගත් අයියා මහ හඬින් හිනාවෙමින් කිව්වා.ආරි මොන තරම් වේගයකින් අර කතාව සන්නිවේදනය කරලද කියල හිතමින් මා ඉවත ගියා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av1209234</link>
    <topic>ආදරය ගැඹුරින් දකින්න මම උත්සාහ කළා</topic>
    <author>ගාමිණී සුසන්ත</author>
    <content>ආදරය ගැඹුරින් දකින්න මම උත්සාහ කළා- ඉන්දිකා උපමාලිඉන්දිකා උපමාලි දක්ෂ ගායිකාවකි. එමෙන්ම දක්ෂ රංගන ශිල්පිනියකි. එසේම ඇය සෞන්දර්ය විශ්වවිද්‍යාලයේ සංගීතය පිළිබඳ කථිකාචාර්යවරියක ලෙස තම දැනුම මීළඟ පරපුර වෙත ලබා දෙන්නට වෙහෙසෙන්නීය. මේ දිනවල ඇය සුදානම් වන්නේ ඇයගේ නවතම ගීත එකතුව රසික රසිකාවියන් වෙත ගෙන ඒමටය. ඒ පිළිබඳවත් ඇයගේ කලා දිවිය පිළිබඳවත් විමසීමට පසුගිය දිනෙක ‘රසඳුන’ වෙනුවෙන් අපි ඇය හමුවීමු.මේ දවස්වල ඔබ මොනවගේ කලා කටයුතුවලද යෙදිල ඉන්නෙ?ප්‍රධාන වශයෙන්ම මගේ නවතම ගීත එකතුව එළිදක්වන්න කටයුතු කරගෙන යනවා. ඒ වෙනුවෙන් ගීත කීපයක් පටිගත කරලයි තියෙන්නෙ. තවත් ගීත කීපයක් පටිගත කරන්න ඕන. ඒ සඳහා අලුත් ගී පදමාලා මට අවශ්‍ය වෙලත් තියෙනවා.ඒ වගේම වේදිකා නාට්‍ය දෙකකටත් සම්බන්ධ වෙලා ඉන්නව. විශේෂයෙන්ම මේ දවස්වල මගේ වැඩි කාලයක් යොදවන්න වෙලා තියෙන්නෙ මගේ පශ්චාත් උපාධියේ වැඩ කටයුතුවලට. මේ සේරම කරන්නේ සෞන්දර්ය විශ්වවිද්‍යාලයේ ව්‍යවහාරික අධ්‍යයන අංශයේ සංගීතය පිළිබඳ කථිකාචාර්යවරියක් ලෙස වැඩ කරන අතරතුරයි. ඒ වගේම මගෙන් සංගීතය ඉගෙන ගන්නා දරු දැරියන්ගේ ප්‍රසංගයකටත් සූදානම් වෙනවා.ඔබගේ නවතම ගීත එකතුව ගැන කතා කරමු. ඔබේ ගීත එකතුවෙන් අලුත් යමක් රසිකයින්ට දෙන්න ඔබ බලාපොරොත්තු වෙනවද?ඇත්තෙන්ම ඔව්. අද අසන්නට ලැබෙන බොහොමයක් ගීතවලින් සමාජයට ලැබෙන දෙයක් නෑ. බොහොමයක් ගීත රචනා වෙලා තියෙන්නෙ ආදරය පිළිබඳව; ආදරය කියන හැඟීම ගැන වුණත් මතුපිටින් දැකපු ගීත රචනා. ඒ නිර්මාණවල ගැඹුරක් නෑ. ආදරය ගැන වුණත් ගැඹුරින් දකින්න මම උත්සාහ කළා. මගේ ගීත එකතුවේ තිබෙනවා ඇලපාත මුදලිගේ සහ ගජමන් නෝනාගේ පෙම් පුවත දැක්වෙන ගීතයක්. එය ඔවුන් දෙදෙනාගේ ප්‍රේමය පිළිබඳව වෙනස් කෝණයකින් ලියැවුණු එකක්.ඒ විදියට වෙනස් ආරක ගීත එකතුවක් රසිකයන්ට දෙන්නයි මම උත්සාහ කරන්නේ. සංගීත විෂය පිළිබඳව උගන්වන කෙනෙක් විදියට එය මගේ වගකීමක් කියල මම හිතනව. අපි ආපසු හැරිල බලද්දි නිර්මාණකරුවන් විදියට අප සමාජයට දුන්නෙ මොනවද කියල අපට සතුටුවෙන්න බැරි නම් එයින් වැඩක් නෑ.ඔබේ අලුත් ගීත එකතුවක් එළිදක්වන්න කලක් ගතවුණේ ඇයි?ගීත නිර්මාණ ඉදිරිපත් කරන්න මට ඒ තරම් හදිස්සියක් නෑ. ඒ වගේම ගීත නිර්මාණ ඉදිරිපත් කළ යුතුමයි කියන අදහසේත් මම නෑ. මගේ අදහසේ හැටියට සංගීතය කියන්නේ සරල ගීතයම නෙමෙයි. එහෙම කියල ගීතයට ගරහන්නෙ නෑ. සරල ගීතය තමයි රටේ බහුතර රසිකයන්ට වින්දනය සපයන ප්‍රධාන කලා මාධ්‍යය. නමුත් අප සරල ගීතයෙන් එහාට රටේ රසික රසිකාවියන්ව ගෙනියන්න උත්සාහ කළ යුතුයි. ඔපෙරා වැනි නිර්මාණ ඒ සඳහා උදාහරණයි.එවැනි නිර්මාණ එක්ක පසුගිය කාලෙ මම දිගටම සිටියා. ඒ නිසයි මගේ ගීත එකතුවක් එන්න පමාවුණේ.. හැබැයි මම පසුගිය දවස්වල චිත්‍රපට සහ ටෙලිනාට්‍ය කීපයකටම පසුබිම් ගායනයෙන් දායක වුණා. මේ දිනවල විකාශය වන ‘නිල් අහස’ සහ ‘උපුලී’ ටෙලිනාට්‍ය දෙකේ ගීත මගේ.ඔබ රංගනයට සමුදුන්නාද?ටෙලි නාට්‍ය සහ චිත්‍රපටවල රංගනයෙන් මම තරමක් දුරස් වුණා. ඒකට කරුණු කීපයක්ම හේතු වුණා. සෞන්දර්ය විශ්වවිද්‍යාලයේ කථිකාචාර්යවරියක් ලෙස වැඩ බාරගත්තට පස්සේ මට තීරණයක් ගන්න සිදුවුණා මගේ වගකීම පිළිබඳව. රංගනයට වඩා සංගීතයට මගේ කාලය යොදවන්න මම තීරණය කළා. ටෙලි නාට්‍ය චිත්‍රපටවල රූපගත කිරීම්වලට දින ගණනක් ගතවෙන අවස්ථා තිබෙනවා. එහෙම වුණොත් මගෙන් ඉගෙනගන්න දරුවන්ගේ අධ්‍යාපනයට එය බාධාවක්. ඒ නිසයි මම රඟපෑමෙන් තරමක් දුරස් වුණේ. එයින් අදහස් වෙන්නේ නෑ මම රඟපෑමෙන් සම්පූර්ණයෙන්ම ඉවත් වෙලා කියලා. ඉදිරියේදී ඉඩක් ලැබුණු අවස්ථාවක එවැනි දේකට යොමු වෙනවා.කලකට පෙර ඔබ රියැලිටි ගායනා වැඩසටහන්වල විනිශ්චයට දායක වුණා. මේ දිනවල ඒ වැඩවලින් ඉවත් වෙලාද?කාලය පිළිබඳ ප්‍රශ්න නිසයි මම මේ දිනවල ඒ වැඩසටහන් සඳහා සහභාගි නොවෙන්නේ. හැබැයි රණවිරු රියල් ස්ටාර් වැඩසටහනේ තරගකරුවන් තරග කාරියන්ගේ කටහඬ පුහුණු කිරීමේ සහ ප්‍රසාංගික පුහුණුවිම්වලට මම ඉතාම කැමැත්තෙන් සහභාගි වුණා.රියැලිටි සංගීත වැඩසටහන්වලින් තේරෙන තරුවල අනාගතය ගැන ඔබ මොනවද හිතන්නෙ?ඔය ප්‍රශ්නයේ හොඳ හා නරක කියන පැති දෙකම ගැන හිතන්න ඕන. සෑම දෙයක් දිහාම සෘනාත්මකව බැලීම සුදුසු නෑ. වත්මන් තරුණ පරපුරේ ඉතාම ඉහළ හැකියාවක් තියෙන පිරිසක් ඉන්නවා. ඉතාම හොඳ හඬවල් ඒ අතර තියෙනවා. ඒ හඬවලට මතුවෙන්න මේ රියැලිටි වැඩසටහන් තෝතැන්නක් වෙලා තියෙනවා. ගුවන්විදුලියෙන් බිහිවුණු ගායක ගායිකාවන්ගේ ප්‍රාසාංගික බවක් තිබුණේ නෑ. අද රූපවාහිනියට ප්‍රාසාංගික බව අවශ්‍යයි.මෙම රියැලිටි වැඩසටහන්වලින් බිහිවන තරුණ පරපුර අතරේ රූපවාහිනී මාධ්‍යයට අවශ්‍ය ප්‍රාසාංගික බව තියෙනවා. මට හිතෙනව රියැලිටි වැඩසටහන් නිසා වර්තමාන පරපුරේ හඬ පරාසයේ සහ ප්‍රාසාංගි තත්ත්වයේ විද්‍යාත්මක පරිණාමයක් සිදුවෙලා තිබෙනව කියලා. නමුත් සැමදා අනුන්ගේ ගීත ගායනා කිරීමට ගියොත් ඔවුන්ට අත්වෙන්නෙ අමිහිරි ඉරණමක්. අනුන්ගේ ගී. ගයල සල්ලි හම්බ කරන සංකල්පයෙන් මිදෙන්න මේ පරපුර වගබලා ගත යුතුයි.ඔවුන්ට නිවැරදි මඟක් පෙන්වීම බලධාරීන්ගේ ද වගකීමක්.මොනවද ඔබේ පවුලේ තොරතුරු?ගේ සැමියා ව්‍යාපාරිකයෙක්; රගර් ක්‍රීඩකයෙක්. මගේ කලා වැඩ කටයුතුවලට ඔහුගෙන් උපරිම සහයෝගයක් ලැබෙනවා.ගාමිණී සුසන්තඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av1209235</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නපොකුණුවිට නිරංජලා පුෂ්පමාලාප්‍රශ්නය - අනිල් භාරති ගයන ‘හිරු ඉපදෙන විට නෙලුම් පිපෙන ලෙස මට ඔබ විශ්වාසයි’ ගීතයේ පදරචනය හා තනුව කාගෙ ද?පිළිතුර - පද රචනය - පේ‍්‍රමකීර්ති ද අල්විස්, තනුව - උපේන්ද්‍ර ප්‍රනාන්දු, සංගීතය - ගෝල්ඩන් චෛම්ස්.  මෝදර එම්. ආර්. සී. ඩයස්ප්‍රශ්නය - පුවත්පතක ‘කර්තෘ’ හා ‘සංස්කාරක’ යන්නෙහි වෙනස මොකද්ද?පිළිතුර - පුවත්පතක ප්‍රධානියා හැඳින්විය යුත්තේ ‘සංස්කාරක’ කියලා. එහි අරුත එඩිට් කරන්නා හෙවත් සංස්කරණය කරන්නා යන්නයි. ‘කර්තෘ’ යැයි කිව හැක්කේ පොතක් ලියන්නකුට පමණි. ‘ඕතර්’ යන්නටයි ‘කර්තෘ’ කියන්නේ. ඒ අනුව පත්‍රයක ප්‍රධානියාට ‘කර්තෘ’ කීම වැරැදියි.  කඩවත පහළ බියන්විල භද්‍රා බියංකා මධුප්‍රශ්නය - ඔබ රූපවාහිනි මාධ්‍යවල විකාශය වන ටෙලිනාට්‍ය නරඹනවා ද?පිළිතුර - අනේ නැහැ. විදුලිය පිරිමැසීමට උදව්වක් වශයෙන් මම රූපවාහිනිය බලන්නේ නැහැ; ඒ වගේම ගුවන්විදුලියට සවන් දෙන්නේ නැහැ.  හක්මන ආරියදාස වීරතුංගප්‍රශ්නය - නළු නිළියන් ප්‍රමුඛ කලාකරුවන් අවස්ථාවාදීන් ද? පුවත්පත් කලාවේදියකු ලෙස ඔබේ අදහස පළ කරන්න?පිළිතුර - ‘සරසවිය’ පත්‍රයේ අවුරුදු ගණනාවක්ම කර්තෘ ධුරය දරා නළු නිළියන්ට විශාල ප්‍රචාරයක් ලබාදුන් විමලසිරි පෙරේරා මහතා මියගිය අවස්ථාවේදී දෙතුන් දෙනකු හැරුණු විට නළු නිළියන් නොපැමිණි බව ඔහුගේ පුත් ප්‍රණිත් පෙරේරා වරක් කියා තිබුණා. ඉතිං මේ අය අවස්ථාවාදි ද නැද්ද කියා ඔබම හිතා බලන්න.  කෑගල්ලේ රණවීර ලියනගේප්‍රශ්නය - අසහාය නිළි, ගායිකා රුක්මණි දේවි මියගියේ කෙසේ ද? කවදා ද?පිළිතුර - ඇය මියගියේ රිය අනතුරකින්. ඒ 1978 ඔක්තෝබර් මස 28 වැනි දින.  මාතලේ ධර්මා ඒකනායකප්‍රශ්නය - නන්දා මාලිනි ගයන ‘මිරිවැඩි සඟලක් ඉල්ලා හැඬුවෙමි’ ගීතය කවර රාගයක් අනුසාරයෙන් නිර්මාණය වූවක් ද?පිළිතුර - භෛරවි හා හමීර් යන රාගවල සම්මිශ්‍රණයක් එහි දක්නට ලැබෙනවා.  වෙන්නප්පුවේ පයස් ජයමාන්නප්‍රශ්නය - ‘ආයේ දීන් බහාර් කේ’ චිත්‍රපටයේ ප්‍රධාන චරිත රඟපෑවේ කවුද?පිළිතුර - ධර්මේන්ද්‍ර හා ආශා පරේක්.  මීගමුවේ යොහාන් කුමාර් ද සිල්වාප්‍රශ්නය - ප්‍රවීණ ගීත රචක ඩෝල්ටන් අල්විස් ගුවන්විදුලි නාට්‍ය ලියා තිබෙනවා ද?පිළිතුර - ඔහු ගුවන්විදුලි රඟමඩලට නාට්‍ය ලියා තිබෙනවා. ‘කොනේ කාමරේ හාදයා’ නම් වූ නාට්‍යය ඉන් එකක්. පසුදා එල්ලා මැරීමට නියමිත සිරකරුවකු හා ජේලර්වරුන් දෙදෙනකු අතර ඇතිවන කතාබහක් ඇසුරෙන් මෙහි කතාව ගොඩ නැඟී තිබුණා. එය බොහෝම සාර්ථක ගුවන්විදුලි නාට්‍යයක්.  මහගම කේ. කේ. ඒ. එම්. තිස්ස කුමාරප්‍රශ්නය - ජනපි‍්‍රය ගායක නිහාල් නෙල්සන්ගේ ලිපිනය සොයා දෙන්න?පිළිතුර - 17, තුන්වැනි පටුමඟ, රාවතාවත්ත, මොරටුව.  කන්දෙගෙදර කිත්සිරි ගුණසේනප්‍රශ්නය - පසුගිය 3 වැනි දින ගුවන්විදුලියේ වෙළෙඳ සේවයෙන් ප්‍රචාරය වූ ‘චිත්‍රපට ගී’ තුළින් ‘හතර මහා නිධානය’ චිත්‍රපටයට ඇතුළත් ‘ලස්සන සැම දේ මොහොතක සුව දේ’ නම් වූ ගීතය නාරද දිසාසේකර සමඟ ගැයුවේ සුජාතා අත්තනායක බව කියැවුණා. එය වැරැදියි නේද? එහි සහාය ගායිකාව ජනපි‍්‍රය නිළි ජීවරාණි කුරුකුලසූරිය නේද?පිළිතුර - ඔව්.  ගල්කිස්සේ තාරක පීරිස්ප්‍රශ්නය - ගායක කාන්ති වක්වැල්ල දැන් කෝ?පිළිතුර - 1992 දී ඔහු මියගියා.මේ සතියේ පහත නම් සඳහන් අයත් ප්‍රශ්න එවා තිබුණා. බේරුවල් එල්. චන්ද්‍රසිරි පීරිස්, ඇත්කඳුරේ තක්ෂිලා සෙව්වන්දි, දිසානෑගම තිස්ස කුමාර, මාකන්දන අයිරාංගනී ද කොස්තා.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av1209236</link>
    <topic>ප්‍රේමයත් වෛරයත් අතර පරතරය RAAZ -3</topic>
    <author>කුමාර සිරිවර්ධන</author>
    <content>ප්‍රේමයත් වෛරයත් අතර පරතරය RAAZ -3’රාස්’ හින්දි චිත්‍රපට පෙළේ තෙවැන්න දැන් ප්‍රේක්ෂකයන් හමුවට පැමිණ තිබේ. වික්‍රම් භාත් ගේ අධ්‍යක්ෂණයක් වන ‘රාස්-3’ මහේෂ් භාත් හා මුකේෂ් භාත් යන දෙදෙනාගේ අධ්‍යක්ෂණයකි. බොලිවුඩයෙන් නිපැයෙන අද්භූත කතා සහිත චිත්‍රපට පෙළක් වන ‘රාස්’ හි පළමුවැන්න තිරගත වූයේ 2002 දී ය. එහි දෙවැන්න ‘රාස්- ද මිස්ට්‍රි කන්ටිනියුස්’ 2009 වසරේ දී තිරගත වුයේය. ශ්‍රී ලංකාවේ උපන්, රූප සුන්දරියක හා බොලිවුඩ් නිළියක වූ ජැකොලයින් ෆර්නැන්ඩෙස් ද ‘රාස් -3’ හි රඟපාන්නීය.සහන්යා ජනප්‍රිය නිළියකි. ජනපි‍්‍රය නිළියක ලෙස පමණක් නොව ඇය සම්මානනීය නිළියක ලෙස ද හැඳින්වීමට පුළුවන. ඇය රඟපෑ සෑම චිත්‍රපටයක්ම පාහේ සාර්ථක වූ අතර සම්මාන සඳහා ඇගේ නම යෝජනා වූ සෑම අවස්ථාවකම ඇයට එම සම්මානය හිමි විය.ඇය පෙම් බැන්දේ කඩවසම් චිත්‍රපට අධ්‍යක්ෂවරයකු වන ආදිත්‍යටය. සියල්ල අවසන් වන්නේ තරුණ නිළියක වූ සන්ජානා සිය පළමු චිත්‍රපටයේ රඟපාමින් ප්‍රේක්ෂකයන් හමුවට පැමිණි විටය. සිනමාවේ සියලු දෙනාට සහන්යා අමතක වී යන අතර ඔවුන් සියල්ලන් තම චිත්‍රපටවලට සම්බන්ධ කරගන්නේ සන්ජානාය.ආදිත්‍ය ද සහන්යා අමතක කර දමා සන්ජානාට සමීප වෙයි. නිළියක ලෙස තමන් වැජඹුණ කාලය අවසන් වෙමින් පවතින බව වටහාගන්නා සහන්යා වියරු වැටෙයි. ආදිත්‍ය ද තමාගෙන් ඈත් වූ බව අවබෝධ කරගන්නා ඇය සන්ජානාට වෛර කරයි. ඊළඟට ඇය යොමු වන්නේ මන්තර ගුරුකම් කෙරෙහිය. සන්ජානා සියල්ලන්ටම එපා කරවා සිනමා ක්‍ෂේත්‍රය ද ආදිත්‍ය ද දිනාගනු පිණිස ඇය සන්ජානාට කොඩිවින කරයි.එතැන් පටන් මළගිය ආත්ම සන්ජානාට හිරිහැර කරයි. සහන්යා ගේ උත්සාහය සාර්ථක වේවිද? නොඑසේ නම් ආදිත්‍ය හා සන්ජානා එක්ව සන්ජානාට බාධා කරන අද්භූත බලවේග සියල්ල පරාජය කරනු ඇත්ද? ‘රාස් - 3’ චිත්‍රපටය නැවතත් අපට සිහිපත් කර දෙනු ලබන්නේ ප්‍රේමයත් වෛරයත් අතර ඇත්තේ ඉතා සියුම් පරතරයක් බවය.සහන්යා කෙජාල් ලෙස බොලිවුඩයේ ප්‍රකට නිළි බිපාෂා බාසු ද, සන්ජානා ලෙස ඊෂා ගුප්තා ද, ආදිත්‍ය ලෙස ඉම්රාන් හෂ්මි ද රඟන ‘රාස් - 3’ හි රූගත කිරීම් ඇරඹී ඇත්තේ මේ වසරේ ජනවාරි 9 දාය. ‘රාස්- 3’ පසුගිය 07දා තිරගත වීම ඇරඹූ අතර එදින පමණක් එය ඉන්දියාවේදී උපයා ඇති මුදල ඉන්දීය රුපියල් කෝටි 10.5කි. මේ වන විට ‘රාස් -3’ ආදායම් වාර්තා පිහිටුවමින් භාරත යේද, ශ්‍රී ලංකාවේ ද ප්‍රදර්ශනය වෙයි.කුමාර සිරිවර්ධනපසුගිය සතියේ (සැප් 16) සිළුමිණ පුවත්පතේ ‘රසඳුන’ අතිරේකයට ප්‍රකාශයක් කරමින්, ජනපි‍්‍රය චිත්‍රපට හා ටෙලිනාට්‍ය නළු ලකී ඩයස් මහතා පවසා තිබුණා ‘සම්මානය ලැබීම සතුටුයි එහෙත් කනගාටුයි’ කියා. එහිදි ඔහු වැඩිදුරටත් සඳහන් කර තිබුණේ, ආරාධනා පත්‍රය ලැබුණ නමුත් සංවිධායකවරුන් තමන්ට සම්මානයක් ඇති බවට දැනුම් දීමක් නොකළ බවයි.අප රටේ එකම අන්තර්ජාතික සම්මාන උලෙළ වන සිග්නීස් OCIC උත්තමාචාර උලෙළේ වර්තමාන ප්‍රධාන සංවිධායකවරයා ලෙස එම ප්‍රකාශය වගකීමෙන් යුතුව ප්‍රතික්ෂේප කරන අතර, ලකී ඇතුළු සියලුම නිර්දේශිත කලාකරුවනට මා දුරකථනයෙන් ඒ බැව් දන්වා සිටීමට අමතක නොකළ වග සිහිපත් කරමි. ඔහු වක්‍රව පවසා සිටින්නේ ස්ථිර ලෙසම සම්මානයක් ඇති බව දැනුම් දුන්නේ නම්, එම අවස්ථාවට සහභාගිවන්නට ඉඩ තිබුණ බවයි.මෙවැනි කිසිදු සම්මාන උලෙළක නිර්දේශිතභාවය මිස නියත ලෙස සම්මානයක් ඇතිවග දැනුම් නොදෙනා බැව් ලකී නොදන්නවා යැයි නොසිතන අතර, තමන්ට සම්මානයක් ඇත්නම් පමණක් එම අවස්ථාව නියෝජනය කරනුයේ, තම සහෝදර ශිල්පියකුගේ සතුට බෙදාහදා ගෙන සුබ පතන්නට තරම්, තමන් සූදානම් නැති බැව් නොකියා කීමක් නොවන්නේද? එය තේරුම් ගැනීම පාඨක ඔබට බාරකරමි.ඇන්ටන් ජේ. ප්‍රනාන්දුසිග්නීස් OCIC ප්‍රධාන සංවිධායක හා සම්බන්ධීකාරකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av1209237</link>
    <topic>ඔව්! මහේන්ද්‍ර දඩබ්බරයි</topic>
    <author>තුෂාරි වික්‍රමසිංහ</author>
    <content>ඔව්! මහේන්ද්‍ර දඩබ්බරයිමහේන්ද්‍ර පෙරේරාගේ බිරියතක්‍ෂිලා පෙරේරාවිටෙක වේදිකාව, සිනමාව සහ පුංචි තිරයේ දඩබ්බරයකු වන තවත් විටෙක පෙරළිකාරයකු වන ප්‍රවීණ රංගන ශිල්පී මහේන්ද්‍ර පෙරේරා ගේ පි‍්‍රය බිරිය තක්‍ෂිලා පෙරේරා අද ‘දෘෂ්ටිකෝණය’ විශේෂාංගය ඔස්සේ ඔබ හමුවට පැමිණෙයි.තක්ෂිලා ඔබත් ඔබේ පවුල් පසුබිමත් අපේ කතාවට ඇරඹුමක් කර ගනිමු.”මගේ නම තක්‍ෂිලා කස්තුරිරත්න. මගේ මව ස්වර්ණා කස්තුරිරත්න. පියා නන්දදාස කස්තුරිරත්න. ඔහු ගී‍්‍රන්ලේඩ්ස් බැංකුවේ ගණකාධිකාරවරයෙකු ලෙස කටයුතු කළා. මට සහෝදරියෝ දෙදෙනෙක් සහ සහෝදරයන් තිදෙනෙක් ඉන්නවා. අපි ජීවත් වුණේ නුගේගොඩ. මං රැකියාව කළේ මුල්‍ය සමාගමක. අපි හැදී වැඩුණෙ බෞද්ධ පරිසරයක.”මහේන්ද්‍රව ඔබට මුණ ගැහුණු හැටි මතකද?”මහේන්ද්‍රත් මමත් ඈතින් නෑදෑයෝ. මගේ සීයාගේ පැත්තෙන් තමයි මේ නෑදෑකම ඇතිවන්නේ. මට මතකයි අපි නෑදෑයෝ හැමදෙනාම එකතු වෙලා දාපු පාටියකදියි මහේන්ද්‍ර මුණ ගැහුණේ. එතැනදී තමා එක්ක ඩාන්ස් කරන්න ඔහු මට කතා කළා. ඉතින් අපි එදා හොඳට නටමින් ගයමින් විනෝද වුණා.මේ හමුවීම දැනහැඳිනීමකට මිතුරුදමකට පෙරළුණා. නොදැනුවත්වම අපි පෙම්වතුන් වුණා.”මහේන්ද්‍රව දැන හඳුනා ගන්නා විට ඔහු මොනවගේ කෙනෙක් ද?”එතකොටත් මහේන්ද්‍ර කලා කටයුතුවල තමයි නිරත වෙලා හිටියේ. එයාට යාළුවො හරියට හිටියා. තරමක් දඩබ්බරයි. කිව්වොත් දෙයක් ඒ දේ කරලා තමයි පස්ස බලන්නේ. සැහැල්ලුවෙන්, විහිළුවෙන් තමයි හිටියේ. ජීවිතේ දියා බැලුවෙත් එතරම් බැරෑරුම්ව නොවේ.”ඔය දෙන්නගෙ පේ‍්‍රම සම්බන්ධයට ඔබේ මව්පියන් සහෝදර සහෝදරියන්ගෙන් ලැබුණු ප්‍රතිචාර මොන වගේද?”අපි පෙම්වතුන් ලෙස ඇසුරු කරන අවදියේ මහේන්ද්‍රට ස්ථිර රැකියාවක් තිබුණේ නැහැ. මහේන්ද්‍ර කලාව පැත්තට තමයි වැඩිපුර නැඹුරු වෙලා හිටියේ. ඒ කාලෙ කලාව කියන දේට කලාකරුවන්ට අද තරම් වෘත්තීයමය වටිනාකමක් ලැබිලා තිබුණෙ නැහැ. ඒ නිසා සමාජය තුළ කලාකරුවන්ගේ අනාගතය අවිනිශ්චිතයි කියන මතය තිබුණා. ඒ මතය අපේ ගෙදර අය තුළත් තිබුණා. එනිසා අපේ සම්බන්ධයට ගෙදරින් යම් විරෝධයක් පැන නැඟුණා. ඒ නිසා ගෙදරින් නම් යහපත් ප්‍රතිචාරයක් ලැබුණේ නැහැ.”ගෙදරින් පැන නැඟුණු විරෝධයත් එක්ක මහේන්ද්‍ර ස්ථිර රැකියාවක් කරන්න පෙලඹුණේ නැත්ද?”ගෙදරින් කැමැත්ත ගන්න අවශ්‍ය නිසා මහේන්ද්‍ර බ්‍රවුන්ස් ආයතනයේ රැකියාවකට ගියා. ඒත් මාස 6 ක් වගේ කෙටි කාලයකදි ඔහු රැකියාවට සමුදුන්නා. ආයෙත් පූර්ණ කාලීනව කලා කටයුතුවල නියැළෙන්න පටන් ගත්තා.”ඉතින් කොහොමද ගෙදරින් විවාහයට අවසර ගත්තේ?”අපි විවාහ වෙනකොට මගේ පියා ජීවතුන් අතර හිටියේ නැහැ. කොහොම හරි අපි අපේ ආදරේ ජයගන්නවා කියන අදහසින් එක හිතින් ම හිටියා. අවසානයේ අපි විවාහ වුණා.”මහේන්ද්‍රගේත් ඔබගේත් විවාහයට අසල්වැසියන් දැක්වූයේ මොනවගේ ප්‍රතිචාර ද?”අපේ යාළුවෝ නම් අපිට ආශිර්වාද කළා. සමහරු ඇයි මහේන්ද්‍ර වගේ කෙනෙක් විවාහ කරගත්තේ කියලත් ඇහුවා. මොකද හුඟාක් අය හිතාගෙන හිටියේ මහේන්ද්‍ර සෙල්ලක්කාර චරිතයක් විදිහටනේ.”මහේන්ද්‍ර කලා ක්‍ෂේත්‍රයට එක්වුණු ආකාරය ඔබට කියලා ඇති?එයා කලා ක්‍ෂේත්‍රයට එනකොට හුඟාක් දුක්විඳල තියෙනව කියල මට කියල තියෙනවා. ඒ හින්දම කලාව ගැන හොඳ අවබෝධයක් එයාට තියෙනවා කියල මට හිතෙනවා.වේදිකා නාට්‍යවලට රිහසල්වලට එන්න සල්ලි නැතුව දුක්විඳි අතීතයක් එයාට තිබුණා. මහේන්ද්‍රගේ අම්මා තමයි මහේන්ද්‍රට හුඟක් උදව් කරලා තිබෙන්නේ. එයාගෙ තාත්තා නම් කලාවට එනවට එතරම් කැමැත්තක් තිබිල නැහැ. පාප්ප බාල්දි උස්සගෙන මහ පාන්දර වෙනතුරුම පාරවල් ගානෙ නාට්‍ය පෝස්ටර් අලවපු අතීතයක් එයාට තිබුණා. මේවා අදටත් එයා හරිම සතුටින් මතක් කරනවා.”මහේන්ද්‍රගෙ ගතිගුණ ඔබ දකින්නේ මොන විදිහටද?”මම මහේන්ද්‍ර තුළ දැකපු ප්‍රධානම දේ තමයි සරල, චාම් බව. මහේන්ද්‍ර අවංකයි. එයා හැමවෙලේම කෙළින් කතා කරන කෙළින් වැඩකරන කෙනෙක්. ඒ වගේම ඔහුට ඕනම දෙයක් විඳ දරා ගැනීමේ හැකියාව, ශක්තිය තිබෙනවා.මම මහේන්ද්‍රගේ ඒ ගති ගුණවලට කැමැතියි.”කලා ක්‍ෂේත්‍රයේ දී පැන නඟින ප්‍රශ්න ගැන මහේන්ද්‍ර ඔබත් එක්ක කතාබහ කරනවාද?”මට හැමදේම කියන්නේ නැහැ. සමහර දේවල් විතරයි කියන්නේ. එයාට ප්‍රශ්නයක් ඇති වුණු වෙලාවට එය විඳ දරා ගැනීමේ ශක්තිය මහේන්ද්‍රට තිබෙනවා. විනෝදයෙන් විහිළුවෙන් හැමදෙයක්ම මහේන්ද්‍ර විඳ දරා ගන්නවා. මේ නිසා සමහර වෙලාවට මගෙන් බැණුම් අහන වෙලාවලුත් තියෙනවා. ඒත් හැමදේම විහිළුවට තමයි එයා ගණන් ගන්නේ.”ඔබ දෙදෙනාගේ විවාහ ජීවිතය ගැන ඔබ තෘප්තිමත් ද?”ඔව්. සුන්දරයි කියලා හිතෙනවා. අපිට ඉන්නේ පුතාලම තුන්දෙනෙක්. ලොකු පුතා රැකියාවක් කරනවා. පොඩි පුතාලා තවම ඉගෙන ගන්නවා. දරුවන්ට හොඳට උගන්වලා, ඒ අය යහපත් පුරවැසියන් කරන එක තමයි අපේ බලාපොරොත්තුව.”අද ඔබේ ගෙදරින් සහෝදර සහෝදරියන්ගෙන් නෑදෑ හිත මිතුරන්ගෙන් ඔබ දෙපළට ලැබෙන ප්‍රතිචාර මොනවගේ ද?”එදා අපේ විවාහයට විරුද්ධ වූ අය අද හුඟාක් අපි ගැන සතුටු වෙනවා. අම්මා, සහෝදර සහෝදරියන් හැමදෙනාම මටත් වඩා මහේන්ද්‍රට ආදරෙයි. ඔහුට ආශිර්වාද කරනවා. අද ඔහු ඉන්න තැන බැලුවාම ජීවිතය දිහා නැවත හැරී බලත්දී අවංකවම සතුටක් දැනෙනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av1209238</link>
    <topic>මගේ නිර්මාණ ජීවිතය මතුවුණේ ලේක්හවුස් ආයතනයෙන්</topic>
    <author>ගාමිණී අබේවික්‍රම</author>
    <content>මගේ නිර්මාණ ජීවිතය මතුවුණේ ලේක්හවුස් ආයතනයෙන්ගාමිණී අබේවික්‍රමගාමිණී අබේවික්‍රම නාමය මෙරට සාහිත්‍ය ක්ෂේත්‍රයේ පතළ වන්නේ පුවත්පත් හරහා කවි, කෙටිකතා, නවකතා ඉදිරිපත් කිරීමෙන්. එසේම ගීත රචකයකු ලෙසත් සිය ප්‍රතිභාව උරගා බලන ඔහු මේ වන විට ආදරය තේමා කර ගනිමින් ගීත රචනා කර ඇති අතර මේ වන විට පාට සරුංගල්, පියාඹන්නට තටු සලා, සිරිපා නුදුටු සමනල්ලු, අපේ ආදර කතන්දරේ, ප්‍රථම වසන්තය, අංගාරා, මිහිදුම් මනමාලි, රන් සැළලිහිණි, පෙම් ජල රේඛා, පරසතු කුසුම, පුර සඳ අහස, මල් බෝනික්කෝ, මාල ගිරා තටු, රෝසමල් සුවඳ සමඟ ඈත සොඳුරු ලොවක්, යන නවකතා මෙරට පාඨකයන්ට තිළිණ කර ඇත.එසේම චතුපමාගේ ඉහේ මලක් යන ළමා කතාවත් ද්විත්ව (ගාමිණී වීරසිංහ සමඟ) සහ බලව සගයිනි පිපෙයි ඉරමල (සාමූහික) නම් කවි පොත් දෙකක් එළි දක්වා ඇති ඔහු මෙවර සාහිත්‍ය මාසය වෙනුවෙන් පසුගියදා ‘බක්මහේ නිවාඩුව‘ නම් යොවුන් නවකතාව පාඨකයන්ට තිළිණ කළේය.ජාතික ලොතරැයි මණ්ඩලයේ දැන්වීම් කළමනාකාරවරයා ලෙසින් සේවය කරන ඔහු සමඟ කළ සංවාදයයි.‘බක්මහේ නිවාඩුව‘ ලියැවී තිබෙන්නේ වෙනස්ම වූ විෂයයක් යටතේ.කලින් ලියූ හැම නවකතාවක්ම පාහේ ලියැවුණේ ආදරය සමඟ විවිධ විෂයයන් යටතේ. ඉතින් මෙවර මට හිතුණා දරුවන් වෙනුවෙන් යම් කිසි නිර්මාණයක් කළ යුතුයි කියලා.මීට මුල් වන්නේ ඔබේ ගම.සැබැවින්ම, මගේ ගම මාතර, බඹරැන්දෙ, ආරපොත. මගේ ගම හරිම සුන්දරයි. ඒ වගේම ළමා කාලයත් හරිම සුන්දරව ගෙවුණා.අපි ළමා කාලයේ ඇළේ දොළේ නෑවා. ගස්වල ගෙඩි කඩාගෙන කෑවා. අත්තම්මලාගෙන් කතන්දර ඇහුවා. ඔවුන්ට අපිත් එක්ක ගතකරන්න අපිට හොඳ නරක කියා දෙන්න වෙලාව තිබුණා.ඒ එක්කම දකුණු පළාතට අනන්‍ය වූ භාෂා විලාසයක්, සංස්කෘතියක් තිබෙනවා. ඒ වගේම සිංහල අවුරුදු කාලෙට කලඑළි බසින විශේෂ කෙළි සෙල්ලම්, කෑම බීම තිබුණා. ඉස්සර ගම තිබුණේ ඉඩම් යායක් විදිහට. ඒත් අද ඉඩම් කැබැලි වෙලා තාප්ප බැඳිලා ගමම වෙනස් වෙලා.ඉතින් මට අවශ්‍ය වුණා මේ දේවල් කාලයේ වැලි තලාවෙන් යටවෙන්න නොදී ලිඛිත මාධ්‍යයකට ගන්න ඕන කියලා. ඒ උත්සාහයේ ප්‍රතිඵලය තමයි ‘බක්මහේ නිවාඩුව.’ මෙහි සැබැවින්ම තිබෙන්නේ මගේ ළමා කාලයේ සුන්දර මතකයයි.ඔබේ උත්සාහය සාර්ථක වේවි යැයි සිතනව ද?දැන් දරුවන්ට තම දෙමව්පියන් සමඟ නිදහසේ ගත කරන්න අවස්ථාවක් නෑ. දෙමව්පියන්ට තම දරුවන් ගැන බලන්න වෙලාවක් නැහැ. පුංචිම දරුවන්ට වැලිකෙළියක් නැහැ. ළමයා පුංචි කාලයේ ඉඳල යෞවන වියට එන තෙක්ම තරගයකට යොමු කරල. අනෙකා පරාජය කරගෙන යන්න ඕන කියන සංකල්පය පමණයි ඔවුන් තුළ තිබෙන්නෙ.ළමයින් ඒකට අකැමැති වුණත් මවුපියන් ඔවුන් ඇදගෙන යනවා. ඒ නිසා අපි හොඳ ළමා පරපුරක් හදාගන්න ඕන. මේ පොතේ අපේ ළමා කාලය කොහොමද ගෙවුණේ, දෙමව්පියන් ගමේ වැඩිහිටියන් කොහොමද අපට සැලකුවෙ කියන දේ කියැවෙනවා. ඒත් එක්කම සමඟියෙන් ඕනම බාධකයක් ජයග්‍රහණය කළ හැකියි කියන පණිවුඩයත් වර්තමාන මව්පියන්ට සහ දරුවන්ට මේ පොතෙන් ගෙන එනවා.අපි අතීතයට ගිහින් ඔබ නිර්මාණකරණයට යොමු වූ හැටි සිහි කළොත්.මම පුංචි කාලෙ ඉඳලම පොත්පත් කියෙව්වා. පාසල් කාලයේ දී කවි කෙටිකතා ලිව්වා. මාර්ටින් වික්‍රමසිංහ මහත්මයාගේ පොත් කියවන අතර, කුමාර කරුණාරත්න, කරුණාසේන ජයලත්, නිව්ටන් ගුණසේකර වැනි අයගේ නවකතාත් කියෙව්වා.මේවා නිසා ඇතිවුණු ආසාවට නවකතා ලිව්වා. පාසලෙන් පිටවෙන විට පොත් 12 ක් ලියල තිබුණා. ලස්සන හින්දි ගීත ඇහෙන විට ඒ තනුවට සිංහල ගීත ලිව්වා.ඔබ ලේඛකයකු ලෙස කලඑළියට එන්නෙ ලේක්හවුසියෙන්.ඔව්. 1978 සමාජ පෙරැළියක් වුණු වසර. පාසල් අධ්‍යාපනය අවසන් කරල මම ලිපිකරුවෙක් ලෙස ලොතරැයි මණ්ඩලයේ රැකියාවක් ලැබී කොළඹට එනවා. දේශීය ආදායම් ගොඩනැඟිල්ලේ තමයි කාර්යාලය තිබුණෙ. එතැනට ලේක්හවුස් එක පේනවා. මම කවි කෙටිකතා ලියල ලේක්හවුස් එකට ගෙනත් දෙනවා. ඒ නිසා නිතර ලේක්හවුස් එකේ ගැවසෙන්නත් හැකිවුණා. ඒකට මම ආසා කළා.දිනමිණ පුවත්පතේ කවි පිටුව සංස්කරණය කළේ ටී. ඒ. ෂෙරෆ්ඩීන් මහතා. මගේ පළමු කවිය සරුංගලේ නමින් ‘දිනමිණ’ පුවත්පතේ පළවුණා. එඩ්වින් ආරියදාස, සෝමවීර සේනානායක, ධර්මදාස බොතේජු සහ බන්ධුල හරිශ්චන්ද්‍ර යන දැවැන්තයින් හඳුනාගන්න ලැබුණා. දිගින් දිගටම දිනමිණ, සිළුමිණ, තරුණී, සරසවිය පුවත්පත්වල මගේ කවි, කෙටිකතා පළවුණා. මගේ නිර්මාණ ජීවිතය පටන්ගන්න උපකාර කළේ ලේක්හවුසිය.යොවුන් පහන්වැටට සම්බන්ධ වන්නෙ.ලේක්හවුස් ආයතනයේ දී මට මුණගැසුණු සත්පුරුෂ ප්‍රවීණයෙක් තමයි ධර්මසිරි ගමගේ මහතා. ඔහු ‘යොවුන් ජනතා’ පුවත්පතේ යොවුන් පහන් වැටට මාව සම්බන්ධ කර ගත්තා. එය ආරම්භ කිරීමට මුල් වුණු කෙනෙක් මම.මුල්ම නවකතාව පළවන්නේ ‘තරුණී’ පුවත්පතේ.මම ‘තරුණි’ පුවත්පතට නිතර කවි කෙටිකතා ලිව්වා. එවකට තරුණි කර්තෘවරියව සිටි සුමනා සපරමාදු මහත්මිය මගෙන් ඇහුවා නවකතා ලියනව ද කියලා. මම පාසල් යුගය අවසාන කාලයේ ලියලා තිබුණු නවකතාවක් ගෙනත් දුන්නා. එය 1979 - 80 වසරවල ‘රෝසමල් සුවඳ’ නමින් සති 58 ක් තරුණි පුවත්පතේ පළවුණා. එයින් මම ජනපි‍්‍රයත්වයට පත්වුණා.ඔබේ නවකතාවක් ටෙලිනාට්‍යයක් බවට පත්වුණා.මගේ ‘පාට සරුංගල්’ නවකතාව නවලිය පත්‍රයේ පළවුණා. නාලන් මෙන්ඩිස් මහත්මයා මේ ඇසුරෙන් ටෙලි නාට්‍යයක් නිර්මාණය කළා.ඔබ ගීත රචකයකු වුණේ.මම ගීත ලියල ගුවන් විදුලි ගායක ගායිකාවන්ට දුන්නා. මුල්ම ගීතය ‘තේ දලු නෙළනා මීනච්චී’ රූපා ඉන්දුමතී ගායනා කළා. ලක්ෂ්මන් රුද්‍රිගු, අනුලා බුලත්සිංහල, චන්ද්‍ර කුමාර කඳනාරච්චි වැනි අයටත් ගීත ලියා තිබෙනවා.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av1209239</link>
    <topic>පුවත්</topic>
    <author>සටහන-අංජලී චන්දිමා සිල්වා</author>
    <content>පුවත්ප්‍රවීණ සාහිත්‍යධර බුද්ධදාස ගලප්පත්ති විසින් 2003 වර්ෂය තරම් ඈත කාලයක සිට ‘ලංකාදීප’ වීමංසා සාහිත්‍ය සංග්‍රහයට රචනා කරන ලද ‘සහෘද සටහන්’ තීරු ලිපි එකතුවේ තුන්වන කාණ්ඩය මෙම 26 බදාදා පෙරවරු 10ට කොළඹ ජාත්‍යන්තර පොත් ප්‍රදර්ශනයේ අලුත් පොත් එළිදැක්වීම සඳහා වන පරිශ්‍රයේ දී ජනගත කෙරේ.බුද්ධිගේ ‘සහෘද සටහන්’ තීරු ලිපි පළමු හා දෙවන කාණ්ඩ 2007 හා 2008 වර්ෂවල ප්‍රකාශයට පත්වී ඇත.සාහිත්‍යය, සිනමාව, සංගීතය, වේදිකා හා ටෙලිනාට්‍ය, ජනමාධ්‍ය, විචාරය ආදී ක්‍ෂේත්‍රවල නිරත නිර්මාණකරුවන් හා නිර්මාණකාරියන් හරස්කඩක් පිළිබඳ ඔවුන්ගේ නිර්මාණ ද සමඟ කෙරෙන කෙටි විවරණ ඇතුළත් තීරු ලිපි 62ක් මෙවර කාණ්ඩයට ඇතුළත්ය.ජනගතකිරීමේ කෙටි උත්සවයේ දී මහාචාර්ය සුනන්ද මහේන්ද්‍ර විසින් තීරු ලිපි රචනා කලාව මැයෙන් මුඛ්‍ය දේශනය පවත්වනු ලයි. ‘සහෘද සටහන් - 3’ නුගේගොඩ සරසවි ප්‍රකාශනයකි.ප්‍රවීණ සිනමා ලේඛක රූපසේන සිල්වා ලියූ ‘ලෙස්ටර් චිත්‍රපට ගීතාවලිය’ ග්‍රන්ථයේ මුල් පිටපත ප්‍රවීණ සිනමාවේදී ආචාර්ය ලෙස්ටර් ජේම්ස් පීරිස් මහතාට කතුවරයා විසින් පිළිගන්වනු ලැබූ අයුරු. දකුණු පස සිටින්නේ මෙම පොතේ ප්‍රකාශක කිත්සිරි ද සිල්වා ය.ප්‍රවීණ කවියකු, ගීත රචකයකු, මෙන්ම පුවත්පත් ලේඛකයකුද වන ලංකා බැංකු මූලස්ථානයේ සහකාර කළමනාකරුවකු වූ ඩබ්ලිව්.කේ. සරත් විමලසිරි පිටපත ලියූ ශ්‍රද්ධාංජලී බිනර විශේෂ ගී සමාධිය පුන් පොහෝදා (29 දා) දහවල් 12 සිට 12.45 දක්වා ශ්‍රී ලංකා ගුවන් විදුලි සංස්ථාවේ සිංහල ස්වදේශීය සේවය ඔස්සේ ප්‍රචාරය වේ.‘ශ්‍රද්ධාංජලී’ බිනර විශේෂ ගී සරණිය ට ප්‍රවීණ ගායක-ගායිකාවන් ගීත ගායනයෙන් එක්වන අතර, සරත් විමලසිරි අතින් ලියැවුණු නවතම ගී කිහිපයක් ද ඊට ඇතුළත්ව ඇත. ‘ශ්‍රද්ධාංජලී’ ශ්‍රී ලංකා ගුවන් විදුලි සංස්ථාවේ සිංහල සංගීත අංශයේ ඉදිරිපත් කිරීමකි.ජාතික කතෝලික සිනමා පර්ෂදය කලකට ඉහතදි ප්‍රකාශනයට පත්කළ ’චිත්‍රපට වාර්ෂිකය – 1947 1951’ කලාපයේ 2 වැනි මුද්‍රණය ගොඩගේ කිතුනු පොත් ව්‍යාපෘතියේ ග්‍රන්ථයක් ලෙස නැවත පළව ඇත. 1947 සිට 1951 දක්වා තිරගත වූ විශාල චිත්‍රපට පිළිබඳ තොරතුරු (කාර්මික තොරතුරු, කතා සාරාංශ, ගීත, විචාර යනාදිය) මෙයට ඇතුළත්ව ඇත.ඇය කිවිඳියකි. නාට්‍ය වේදිනියකි. ලේඛිකාවකි. ගේය පද රචිකාවියකි. එමෙන්ම සිත්තරාවකි. මෙවැනි හැකියාවන් බොහෝ ගණනක් සතු වූ ඇය නාලිනී කොඩිකාර නම් වන්නීය.ඇය පුරා අවුරුදු 25ක් දැයේ දරුවන්ට ද ඊට පෙරාතුව නයිජීරියාවේ අප්‍රිකානු දරුවන්ට ද ශිල්ප බෙදාදුන් ගුරු මාතාවකි.ජාතික රූපවාහිනියේ ළමා අධ්‍යාපන ඒකකයෙන් ‘සිඟිති ලොවින්’ නම් වැඩ සටහන් කිහිපයක්ම සංවිධානය කර ඇති අතර, බෞද්ධයා නාළිකාව මඟින් දරුවන්ට ජාතක කතා කියාදීම සඳහා ‘සම්බුදු දරුවෝ’ නමින් වැඩ සටහන් පෙළක් ද ඉදිරිපත් කළාය.දැනට ඕමානයේ ශ්‍රී ලංකා විදුහලේ විදුහල්පති ධූරය දරන ඩී.එස්.සේනානායක විදුහලේ හිටපු විදුහල්පති සෝමබන්ධු කොඩිකාර මහතාගේ බිරිය වන නාලිනී කොඩිකාර මහත්මියගේ ප්‍රථම ඒකපුද්ගල සිතුවම් දැක්ම ‘පින්සලට පින්සිදු වේවා’ නමින් පසුගියදා කොළඹ ජාතික කලාභවනේ දී, මහාචාර්ය ජේ.බී.දිසානායකයන්ගේ ප්‍රධානත්වයෙන් ප්‍රවීණ චිත්‍ර ශිල්පිනී සිබිල් වෙත්තසිංහ සහ ආචාර්ය ජේ.ආර්.පී.සූරියප්පෙරුම මහත්ම මහත්මීන්ගේ සහභාගිත්වයෙන් පැවැත්විණි.සටහන-අංජලී චන්දිමා සිල්වාමීට වසර 35 කට පමණ පෙර ‘සිළුමිණ’ පුවත්පතේ සතිපතා පළවූ ප්‍රවීණ චිත්‍ර ශිල්පී බන්ධුල හරිශ්චන්ද්‍ර සිතුවමට නැඟූ ‘පෙනිලෝපා’ චිත්‍ර කතාව පොතක් වශයෙන් මීරිගම නිමන්සා ප්‍රකාශනයක් ලෙසින් කොළඹ ජාත්‍යන්තර පොත් ප්‍රදර්ශනයට සමගාමීව එළි දැක තිබේ.රෝහණ දන්දෙණිය රචනා කොට අධ්‍යක්ෂණය කළ ‘රාස්ස සහ පරාස්ස’ නාට්‍යය මෙම 22 ඕස්ට්‍රේලියාවේ සිඩ්නි, 29 ඇඩිලේඩ්, ඔක්තෝබර් 07 මෙල්බර්න්, ඔක්තෝබර් 13 පර්ත් යන නගරවල වේදිකාගත වෙයි. මෙම නාට්‍යය ඒ ඒ නගරවලට අයත් කලා සංවිධාන වන සිරිමිතුරු සංගමය (මෙල්බර්න්) සිංහල කලා සංවිධානය (සිඩ්නි) ආදී ආයතන මඟින් වේදිකාගත කිරීමේ කාර්යයන් සංවිධානය කරනු ලැබේ.මෙම නාට්‍යය වේදිකාගත කොට ලැබෙන මුදල් ශ්‍රී ලාංකේය දූ දරුවන් වෙනුවෙන් කෙරෙන සුබසාධන කටයුතුª සඳහා ද ඕස්ට්‍රේලියාවේ පිහිටා ඇති සිංහල පාසල් සහ පූජනීය ස්ථාන නඟාසිටුවීමේ කටයුතු සඳහා ද මෙම කලා සංවිධාන විසින් යොදවනු ලබයි.ජයලත් මනෝරත්න, නිශ්ශංක දිද්දෙණිය, ශ්‍රියන්ත මෙන්ඩිස්, රෝහණ බැද්දගේ, මාදනී මල්වත්තගේ යන නළු නිළියන් මෙහි භූමිකා නිරූපණය කෙරෙන අතර සෙසු චරිත නිරූපණ හා ගායක කණ්ඩායම් සඳහා ඕස්ට්‍රේලියාවේ වෙසෙන ශ්‍රී ලාංකේය ශිල්පීහු එක් වෙති.මෙම නාට්‍යයේ නර්තන වින්‍යාසය සහ සංගීත නිර්මාණය රෝහණ බැද්දගේ ගෙනි. රංග වස්ත්‍ර සහ පසුතල නිර්මාණ හීනටිගල ප්‍රේමදාසගෙනි.ප්‍රවීණ සාහිත්‍යවේදී උපුල් ශාන්ත සන්නස්ගල ලියූ අලුත්ම නවකතාව ‘පිරිමි ගොඩයි මං විතරයි’ මේ වර සාහිත්‍ය මාසය නිමිත්තෙන් එළි දැක ඇත. එසේම ඔහුගේ අලුත්ම ගීත රචනා එකතුව වන ‘වැහි පබළු’ කෘතිය ද මේ සමඟම ප්‍රකාශනයට පත්ව ඇති අතර සන්නස්ගලගේ මුල් නවකතාවල ප්‍රතිමුද්‍රණය නිකුත්ව ඇත. මෙම කෘති සියල්ල කොළඹ ජාත්‍යන්තර පොත් ප්‍රදර්ශනයේ ඕ 82 කුටියෙන් ලබාගත හැකිය.පිපී සුවඳ විහිදුවන්නට පෙර අසම්මත හිතුවක්කාර ගිනි පුළිඟු වැද පොඩි පට්ටම් වී ගිය දියණියක පිළිබඳව සත්‍ය පුවතක් ඇසුරින් ගුණසීලි කොටුදුරගේ ලියූ ’මල් සමය’ නවකතාව ජෝජ් රොබ්සන් සිල්වාගේ ප්‍රකාශනයක් ලෙසින් දැන් නිකුත් වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092310</link>
    <topic>කිරුළු දැරූ අපේ කුමාරවරු</topic>
    <author>ඉඳුනිල් වීරරත්න</author>
    <content>කිරුළු දැරූ අපේ කුමාරවරුකිසියම් ක්ෂේත්‍රයක කිරුළ පලඳින්නට නම් ඊට සුදුසු කම් සපුරාගත යුතුවෙයි. ඊට තමන් සුදුස්සකු බව පෙන්වීමට දක්ෂතා දැක්විය යුතු වෙයි. රජ පෙළපතක නම් පරපුරෙන් පරපුරට කිරුළ හිමිවන්නේ බිහිවන කුමරුවා හටයි.ක්‍රිකට් ලෝකයේ දැවැන්තයින් අතර 2012 වසරේ කිරුළු පලඳින්නට සමත් වුණු අපේ රටේ ඔටුන්න හිමි කුමාරවරුන් දෙදෙනකුට හැකිවීම එළඹුණු විස්සයි 20 ලෝක ක්‍රිකට් කිරුළ සඳහා තරග වැදෙන මේ දිනවල උණුසුම්ම මාතෘකාව බවට පත්ව තිබේ. ඒ කුමාර සංගක්කාර සහ කුමාර් ධර්මසේන යන අතිවිශිෂ්ට ශ්‍රී ලාංකේය ක්‍රිකට් ක්‍රීඩකයින් දෙදෙනායි.ශ්‍රී ලංකාව 1996 වසරේ ලෝක කුසලානය දිනාගන්නා තෙක් අපට එවැනි හපන්කමක් කරන්නට හැකිවෙතැයි ශ්‍රී ලාංකිකයින් වන අප හැර සෙසු රටවල කිසිම කෙනෙක් සිතන්නට නැත. ඉන්පසු යළි යළිත් ක්‍රිකට් පිටියේ අණසක පතුරුවමින් 2007 වසරේ අවසන් මහා තරගය තෙක් පැමිණි ශ්‍රී ලාංකේය කණ්ඩායමට වර්ෂාව හේතුවෙන් අවාසනාවන්ත ලෙස අනුශූරතාවයෙන් සැනසෙන්නට සිදු විය.එසේම 2011 වසරේ පැවැති ලෝක කුසලාන තරගාවලියේ දීද ලෝකයේ සියලුම කණ්ඩායම් අබිබවා යමින් සියලුම කණ්ඩායම් වලට අභියෝගයක් ම වෙමින් ඉන්දියාව සමඟ අවසන් තරගයට තේරුණු නමුත් අවාසනාවන්ත ලෙස ශූරතාව ගිලිහී ඉන්දියාවට හිමි විය.කෙසේ වෙතත් මීළඟ ලෝක කුසලානය තෙක් අප තවමත් එක් දින පිටියේ අනුශූරයන් ය.ජාත්‍යන්තර ක්‍රිකට් කරළියේ පෙරළිකරන ශ්‍රී ලංකා කණ්ඩායමේ සාමාජිකයන්ගේ දක්ෂතා පිළිබඳ අපට සැබැවින් ම සතුටු විය හැකි ය. පිතිකරණයෙන්, පන්දු යැවීමෙන්, පන්දු රැකීමෙන් මෙන් ම නායකත්වයෙන් ද සුවිශේෂී දක්ෂතා දක්වා ඇති අපේ ක්‍රීඩකයින් අතරින් කිහිප දෙනකු ම වාර ගණනාවකදී අන්තර් ජාතික ක්‍රිකට් කවුන්සිලයේ අගැයුමට ලක්ව තිබීමත් අපට ආඩම්බරයට කරුණකි. මේ අතරින් විශිෂ්ටයන්ගෙත් විශිෂ්ටයා ලෙස හැඳින්විය හැකි එක් සුවිශේෂී ක්‍රීඩකයකු වෙයි.ඔහු හැකියාවෙන්, දක්ෂකමෙන් මෙන් ම මහත්මා ගුණයෙන් පිරිපුන් කුමාර් සංගක්කාරයි.කුමාර් සංගක්කාර පසුගියදා පැවැත්වුණු ජාත්‍යන්තර ක්‍රිකට් කවුන්සිල සම්මාන රාත්‍රියේදී (ICC AWARDS) සම්මාන ත්‍රිත්වයක් ම ලබා ගත්තේ ය.බත්තරමුල්ල වෝටර්ස් එජ් බෝල්රූම්හි පැවැති මේ සම්මාන රාත්‍රිය තමන්ගේ කරගත් සංගා ලබා ගත්තේ වසරේ ක්‍රිකට් ක්‍රීඩකයා (Cricket of the year) වසරේ ටෙස්ට් ක්‍රිකට් ක්‍රීඩකයා (Test Cricketer of the year) සහ වසරේ ජනප්‍රියම ක්‍රීඩකයා (People’s Choice award) සම්මානයි. සංගක්කාර සමඟ වසරේ ටෙස්ට් ක්‍රිකට් ක්‍රීඩකයා සම්මානයට එංගලන්ත ආරම්භක පිතිකරු ඇල්ස්ටෙයාර් කුක්, වේග පන්දු යවන වර්නන් පිලැන්ඩර් සහ ඕස්ටේලියානු නායක මයිකල් ක්ලාක් ගේ නම් නිර්දේශ වී තිබුණා.මේ අතරින් පසුගිය අගෝස්තු දක්වා ගෙවී ගිය මාස 12 තුළ ටෙස්ට් තරග 14 කදී ශතක 5 හා අර්ධ ශතක 5 ක් සමඟ ඔහු ලබාගත් ලකුණු 1444 (සාමාන්‍ය 60.16) සංගාට මෙම සම්මානය ලැබීමට හේතු වුණා.එහිදී පාකිස්ථානයට එරෙහිවන 2011 වසරේ ඔක්තෝබර් 18 සිට 22 දක්වා පැවැති පළමු ටෙස්ට් තරගයේදී සංගා ලබාගත් ද්විත්ව ශතකය විශේෂ හේතුවක් වී තිබුණා. අබුඩාබි හිදී පැවැති මේ තරගයේ පළමු ඉනිමේ දී සංගා ලකුණු 2 කට දැවී ගිය අතර ශ්‍රී ලංකා කණ්ඩායමට සියල්ලන් ම දැවී ලබා ගත හැකි වුණේ ලකුණු 197 ක් පමණි. පිළිතුරු ඉනිම ක්‍රීඩා කළ පාකිස්ථානුවන් ලකුණු 511 ක් රැස් කළ අතර, පාකිස්ථානු ඉනිමේ සාර්ථකම පිතිකරුවා වූ ආරම්භක පිතිකරු තව්ෆීක් උමාර් ලකුණු 236 දී මහේල සමඟ එක්ව දවා ගැනීමට සංගා සමත් වුණා.දෙවැනි ඉනිමේදී මිනිත්තු 644 ක් කඩුල්ලේ රැඳෙමින් පන්දු 431 කදී හතරේ පහර 18 ක් සමඟ සංගා ලබාගත් ලකුණු 211 නිසා තරගය ජය පරාජයෙන් තොරව බේරාගන්නට හැකි වුණා. මෙහිදී පරාජයේ ලකුණු තිබූ තරගය තමන්ගේ වාසියට හරවා ගනිමින් ජය පරාජයෙන් තොරව විසඳගන්නට සංගා ගේ විශිෂ්ට ඉනිම හේතු වූ නිසා එය ද විශේෂ සැලකිල්ලට බඳුන් වී තිබුණා.2011 වසරේ එක්දින ක්‍රීඩකයා සම්මානයෙන් පුද ලබා සිටි සංගා මෙවර ද වසරේ එක් දින ක්‍රීඩකයා සම්මානයට නිර්දේශ වී සිටියා. සංගා ගෙවී ගිය මාස 12 තුළ එක් දින තරග 37 කදී රැස්කර තිබූ ලකුණු ගණන 1457 ක්. එයට ශතක 3 ක් ඇතුළත්. ඒ සමඟ කඩුලු රකින්නකු ලෙස උඩපන්දු 39 ක් රැස් කරගෙන ඇති අතර ස්ටම්ප් කිරීම් 3 ක් ද කර තිබීම මේ නිර්දේශයට සලකා තිබුණා.එහෙත් තරග 31 කදී ශතක 08 ක් අර්ධ ශතක 06 ක් සමඟ ලකුණු 1733 ක් ලබා 66.65 ක සාමාන්‍යයක් රඳවා තබාගෙන සිටි ඉන්දියාවේ විරාට් කෝලි 2012 වසරේ එක් දින ක්‍රීඩකයා සම්මානය ලබාගත්තා.ක්‍රිකට් ක්‍රීඩකයකුට සිය ජීවිතයේ ලබාගත හැකි උත්තරීතරම සම්මානය ලෙස සැලකෙන ශ්‍රීමත් ගාෆීල්ඩ් සෝබර්ස් සම්මානයෙන් පිදුම් ලැබූ සංගාට පෙර පසුගිය වසරවල එම සම්මානය ලබා ඇති ක්‍රීඩකයන් මෙසේ යි. රාහුඩ් ඩ්‍රාවිඩ් (2004) ඇන්ඩෘ ෆ්ලින්ටෙෆ් සමහ ජැක් කලිස් (2005 සම සම්මාන), රිකී පොන්ටින් (2006 සහ 2007), ශිවනරීන් චන්ද්‍රපෝල් (2008), මිචෙල් ජොන්සන් (2009) , සචින් ටෙන්ඩුල්කාර් (2010) සහ ජොනතොන් ටොට් (2011).9 වැනි වරට පැවැත්වුණු මෙම සම්මාන රාත්‍රියේ දී ශ්‍රී ලංකාවේ හිටපු ක්‍රිකට් ක්‍රීඩක වත්මන් විනිසුරු කුමා ධර්මසේන වසරේ හොඳම විනිසුරු වරයාට පිරිනැමෙන ඩේවිඩ් ෂෙපර්ඩ් කුසලානය හිමිකර ගත්තේ ය.පළමු වතාවට ඔහු ලබාගත් මේ සම්මානය ඔහුට මෙන් ම ශ්‍රී ලංකාවේ ක්‍රිකට් ක්‍රීඩාවටත් පොදුවේ ශ්‍රී ලාංකිකයින් සැමටත් ආඩම්බරයකි.පසුගිය වසර 3 පුරාවට මෙම සම්මානය හිමිකර ගෙන තිබුණේ පාකිස්තානු විනිසුරු අලීම් ඩාටය. එසේ ම සයිමන් ටොවුෆල් විනිසුරු වරයා පස්වතාවක් මෙම සම්මානය හිමිකර ගෙන ඇති අතර, බිලී බවුඩන්, රිචඩ් කෙටල්බරෝ සහ රොඩ්නි ටකර් යන විනිසුරුවරුන් එක් වතාවක් බැගින් මෙය හිමිකර ගෙන තිබේ.මේ සමඟ අන්තර් ජාතික ක්‍රිකට් සභාව විසින් නම් කරන ලද ලෝක ටෙස්ට් පිලේ අංක 3 පිතිකරු ලෙසින් ද සංගා නම්කර තිබීමත් කැපී පෙනෙයි. මීට අමතරව වසරේ එක්දින ක්‍රිකට් කණ්ඩායමට ද කුමා සංගක්කාර සමඟ ලසිත් මාලිංග නම්කර ඇති අතර එය මෙරට ක්‍රිකට් ක්‍රීඩකයින්ගේ විශිෂ්ටත්වය ලොවට කියා පෑමක් ලෙස හැඳින්විය හැකි ය. එළඹෙන විස්සයි 20 කුසලානය තෙක් ශ්‍රී ලංකා කණ්ඩායම ජයග්‍රාහීව ගෙන යන්නට සංගක්කාර නම් විශිෂ්ටයාගේ දස්කම් බෙහෙවින් ඉවහල් වේවි.ලෝක ක්‍රිකට් පිටියේ කිරුළු පලන් සම්මානනීය කුමාරවරු විස්සයි විස්ස තරග පිටියට ආලෝකයක්ම වේවි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092311</link>
    <topic>ක්ලැරන්ස්ගේ ගී තනු මේ අයට තහනම් ද ?</topic>
    <author>ජෝජ් රොබ්සන් ද සිල්වා</author>
    <content>ක්ලැරන්ස්ගේ ගී තනු මේ අයට තහනම් ද ?ඇන්ජලින්, නිහාල්, වර්නන් කතා කරති.ඇනස්ලි, ඉන්ද්‍රානි, ප්‍රියා නිහඬයි.ජනප්‍රිය ගායන ශිල්පී, ගීපද රචක, සංගීතඥ ක්ලැරන්ස් විජේවර්ධනයන් ගේ බුද්ධිමය දේපළ ලෙස සැලකෙන ගී පද රචනා සහ ස්වර නිර්මාණ සම්බන්ධව පැවරුණු නඩු කිහිපයක්ම වන අතර ක්ලැරන්ස්ගේ ගීත සම්බන්ධයෙන් ‘ටොරානා’ ආයතනයට එරෙහිව පවරා තිබුණු නඩුවකින් ද පසුගියදා ක්ලැරන්ස් විජේවර්ධන පාර්ශ්වය ඉල්ලීම් 17කින් 16 ක්ම දිනාගන්නා ලදී. මහාධිකරණයෙන් එම තීන්දුව දෙනු ලැබීමත් සමඟ සංගීත ක්‍ෂේත්‍රයේ බොහෝ දෙනෙකු ක්ලැරන්ස් නිර්මාණය කළ ගී ගැයූ ගායක ගායිකාවන් පිළිබඳව කතාබහ කරනු අසන්නට ලැබුණි.ඔවුන් අතරින් ඇනස්ලි මාලේවන, ඇන්ජලින් ගුණතිලක, ඉන්ද්‍රානි පෙරේරා, නිහාල් නෙල්සන්, ප්‍රියා සූරියසේන, වර්නන් පෙරේරා යන ගායක ගායිකාවන් සමඟ ‘රසඳුන’ කළ කාලීන කතාබහකි මේ.ඒක හරි නාඩගමක් නේ-ඇන්ජලින් ගුණතිලකපුංචි පුතා මගෙ ඉස්කෝලේ ගිය මුල්ම දවස අද වේ බුලත් අතක් දී ගුරුතුමියට වැඳ මා තනි කළ මොහොතේ..!(සංගීතය - ක්ලැරන්ස් විජේවර්ධන)මුලින්ම අප සමඟ මෙම කතාබහට එක්වූවේ ක්ලැරන්ස් නිර්මාණකරණයෙන් දායක වූ ‘පුංචි පුතා මගෙ‘, ‘ඔකඳ වෙලා සිත’, ‘මා පෙර සසරේ’, ‘කලක් ඇවෑමෙන් පෙරුම් පුරා’, ‘සඳ තනිවෙලා අහසේ හිරු තනිවෙලා’ වැනි ගී ගැයූ ප්‍රවීණ ගායන ශිල්පිනී ඇන්ජලින් ලැනරෝල් ගුණතිලක ය. (අපේ ආදරණීය ඇන්ජි අක්කා මෙතැන් සිට ඇයගේ නම භාවිතා කරන්නේ එසේ ය.)” ක්ලැරන්ස් කියන්නේ හොඳ නිර්මාණකරුවෙක්. ඒත් ඒ හොඳ නිර්මාණකරුවාගේ නිර්මාණ සම්බන්ධයෙන් අද සිද්ධ වෙන දේවල් දැනගන්න පුළුවන්කමක් තිබුණා නම්, ඔහු නිදා ඉන්න වළෙන් නැගිටලා ඇවිත් අහයි – “මගේ සින්දු විකුණාගෙන කන්නේ ඇයි?” කියලා. අද හැමෝටම ඕන කරන්නේ මුදල්. පද රචකයින් හෝ සංගීතඥයින් හෝ ක්ලැරන්ස්ගේ නිර්මාණ නැවත පටිගත කරන ශබ්ද පරිපාලකයින් හෝ වේවා ඔය කවුරුන් වුණත් කරන්නේ මුදල් සෙවීමයි. ජීවත්වෙන්න මුදල් ඕනෑ වෙන බව ඇත්තයි. ඒත් මුදල් උදෙසා මිනිස්කම හෝ ප්‍රතිපත්ති පාවාදීම වැරදියි.””ක්ලැරන්ස්ගේ ගීත අනවසරයෙන් ගායනා කිරිම තහනම් කියන එකයි විකුණනවයි කියන එකයි දෙකම එකයි. ක්ලැරන්ස්ගේ ගීත ආරක්ෂා කරගන්න ඕනේ නම් අනුන්ට නොවිකුණා ආරක්ෂා කරගන්න ඕනේ. ‘එපා’ නම් මුදලටවත් පාවා දෙන්න එපා කියලයි මම නම් කියන්නේ. නඩු කියලා මුදල් ගත්තත්, විකුණලා මුදල් ගත්තත් සිද්ධ වෙන්නේ එකම දෙයයි.”ඔබටත් ක්ලැරන්ස් නිර්මාණය කළ ගීත ගායනය තහනම් කළොත්?”මටම හැදූ ගීත මටම ගයන්න තහනම් කළෝතින් ඒක හරිම නාඩගමක් වෙයි. එහෙම කරන්න මං වැරදි කරන ගායිකාවකුත් නෙමේ. ක්ලැරන්ස් ලස්සන ගීත ගණනාවක් මට හදලා දීලා තියෙනවා. ක්ලැරන්ස්ගේ බිරිය ශීලාවත් නොදැන උන්නු ගී තනුවක් මං ළඟ තිබිලා තමයි මං ‘ඉමල් පුතා’ ගීතය ගායනා කෙරුවේ. ඒ අවස්ථාවේ දී මං ශීලාව හමුවෙලා ගෙවීමකුත් කළා.ශීලා ඒ ගැන සතුටු වුණා. මං අනුන් සතු දේ සූරා කාලා මංකොල්ල කාලා ජීවත් වෙන ගායිකාවක් නෙමේ. කොහොම වුණත් වර්තමානයේ මේ ක්‍ෂේත්‍රයේ සිදුවෙන වැරදි නිවැරදි කරන්න අපේ ජනාධිපතිතුමා මැදිහත් වෙන්නම ඕනේ කියන මතයේ තමයි මං ඉන්නේ.”මුකුත්ම කියන්න බැහැ-ප්‍රියා සූරියසේනරටකින් එහා ඉගිලී තනිවෙන්න බෑ සිතකින් නොවේ කිසිදා හැරයන්නෙ මා..!(සංගීතය - ක්ලැරන්ස් විජේවර්ධන)ක්ලැරන්ස් නිර්මාණය කළ ‘රටකින් එහා ඉගිලී’, ‘ඈත රන්විමන්’, ‘පැතුම් පිරීලා’, ‘හිරු ද මුවාවී’ වැනි ගීත ගායන ශිල්පී ප්‍රියා සූරියසේනගේ හ¼ඩින් ගීතලෝලීන්ගේ සිත් ගත් ගීතය. එහෙත් මේ වන විට එම ගීත අනවසරයෙන් සහ සංගීතය විකෘති කරමින් නැවත පටිගත කර ක්ලැරන්ස්ගේ නිර්මාණ අයිතිය ද සඳහන් නොකර ගී තැටි නිකුත් කිරීම සම්බන්ධයෙන් පි‍්‍රයාටත් ඔහුගේ පුතා ලක්ෂිතටත්, ගී තැටි නිෂ්පාදකයින්ටත් එරෙහිව නීතිමය ක්‍රියාමාර්ගයකට පිවිසුමක් ලෙස එන්තරවාසි ලබා දී ඇත. අප ප්‍රියාගේ අදහස් විමසූ විට ඔහු ලබාදුන්නේ මෙවැනි පිළිතුරකි.”මුකුත්ම කියන්න බැහැ, නඩු දානව - නේ. කියන්න හිතුණොත් මං ඔයාට කතා කරන්නම්කෝ..”මටත් නඩු දාලා-ඇනස්ලි මාලේවනමංගෝ කළු නැන්දේ මොක දෑ මේ පැත්තේ හැන්දෑ යාමේ බලා ගෙදරින් පැන ගත්තේ...!(පද සහ සංගීතය - ක්ලැරන්ස්)ක්ලැරන්ස් නිර්මාණය කළ ‘මංගෝ කළු නැන්දේ’, ‘රුවන්පුරේ’, ‘කළු මාමා’, ‘සිහින පැතුම් විමන්’, සහ ‘රෝස මලේ’ වැනි ගීත ගණනාවක් ගැයූ ඇනස්ලි මාලේවන ද මේ වන විට ක්ලැරන්ස්ගේ ගී නිර්මාණ සම්බන්ධ නඩුවක් හේතුවෙන් අධිකරණය හමුවේ පෙනී සිටින ගායන ශිල්පියෙකි. ඔහු අපගේ කතාබහට දැක්වූවේ මෙවැනි ප්‍රතිචාරයකි.” ක්ලැරන්ස් ජාතික වස්තුවක්. කවුරු මොනවා කළත් ඔහුට තිබෙන ගෞරවය කවදාවත් අඩුවෙන්නේ නැහැ මගේ හිතේ. මටත් නඩු දාලා තියෙනව. ඒ නිසා මට නීතිඥ උපදෙස් පරිදි කටයුතුª කරන්න වෙනවා. ඔය ගැන මොනවත්ම කියන්න බැහැ.”ඔය ගැන මමනිහඬව ඉන්නවා-ඉන්ද්‍රානි පෙරේරාමතකය ඇසුරින් සිහියට ගන්නට නිතරම වෙහෙසුනෙමි මට පමණක් ඒ පින නැත්තේ ඇයි නිරතුරු වැලපුනෙමි අම්මා - අම්මා යයි කීමට කෙනෙක් නොමැත උවමේ(පද සහ සංගීතය - ක්ලැරන්ස්)’මතකය ඇසුරෙන්’, ‘හා හා හොරේ දැනුනා’, ‘දිල්හානී දුවනී’, ‘එදා තරම් මගේ සිතේ’ සහ ‘කල්පනී දුවනී’ වැනි ක්ලැරන්ස් නිර්මාණය කළ ගීත ගණනාවක් සිය හ¼ඩින් ගීතවත් කළ ප්‍රවීණ ගායන ශිල්පිනී ඉන්ද්‍රානි පෙරේරා ගෙන් ද අපි මෙම කතා බහේදී අදහස් විමසුවෙමු. ඇය පැවසුවේ එකම එක වැකියක් පමණි.“මං ඔය ගැන නිහඬවම ඉන්නවා” (තවදුරටත් ඇයගෙන් කරුණු විමසුවද කිසිවක් කීමට ඇය එකඟ වූවේ නැත. අවසානයේ දී “ක්ලැරන්ස්ට තිබෙන ගෞරවය හැමදාමත් තියාගෙන නිහඬවම ඉන්නවා” යි පවසමින් ඇය නිහඬ වූවා ය.)හොරුන්ට සමාව දෙන්න ඕනෑ නෑ-වර්නන් පෙරේරාකඩුපුල් මලක් පිපීලා හසරැල් උදාවුණා කවදා කොහේ සිටන් දෝ පැතුවේ සිතේ තියා..!(පද සහ සංගීතය - ක්ලැරන්ස්)ක්ලැරන්ස් නිර්මාණය කළ ‘කඩුපුල් මලක්’, ‘රූ සිරිය ඇගේ’, ‘මනමාලියේ ඔය නිල් නුවන් මැලවිලා’, ‘සිතිජේ එහා ඉමේ’ වැනි ගීත පනහකට ආසන්න ගණනක් ගායනා කළ ගායන ශිල්පී වර්නන් පෙරේරා ද අපේ මේ කතාබහට එක් වූවේ මෙසේ ය.”ක්ලැරන්ස්ගේ නිර්මාණ මංකොල්ලයක් සිද්ධ වෙනවා නම් එයට විරුද්ධව පියවර ගැනීම යුක්තිසහගතයි. හොරුන්ට සමාව දෙන්න ඕනේ නැහැ. මේ රටේ තිබෙන නීති අනුව එවැන්නන්ට විරුද්ධව පියවර ගන්න ඕනේ. නිසි අවසරයක් නොගෙන අනුන්ගේ ගීත ගායනය කරනවා නම් නඩු පැවරීම සාධාරණයි. විශේෂයෙන් නැසීගිය නිර්මාණකරුවෙකුගේ බුද්ධිමය දේපළ කොල්ල කෑම ඉතාම නිර්ලජ්ජි ක්‍රියාවක්.””උදාහරණයක් සලකා බලන්න. සුරූපී අන්සතු බිරියක් කෙරෙහි අදහසක් පහළ වෙලා ඇයව බලහත්කාරයෙන් ලබාගන්න පුද්ගලයකු කටයුතුª කළොත් මොකද වෙන්නේ.ඔහුට මෙරට නීතිය අනුව දඬුවම් කරනවානේ. ඒ වගේ තමයි නිර්මාණයක් ලස්සනයි කියලා අනුන්ගේ නිර්මාණයක් අනවසරයෙන් ගායනා කරනවා නම් ඔහුට හෝ ඇයට නීති මඟින් දඬුවම් ලබාදිය යුතුයි. නීත්‍යානුකූල රටක තියෙන නීතිරීති වල් වැදෙන්න දෙන්න හොඳ නැහැ. වැරදිකාරයා කුමන තරාතිරමක අයෙකු වුවත් නීතියෙන් පනවා ඇති දඬුවම් ලබාදීමට අපි කටයුතු කළ යුතුයි. දැන් මේ රටේ බුද්ධිමය දේපළ නීතිය ක්‍රියාත්මක වීමට පටන් අරගෙන ඇති බව මෙවැනි සිද්ධිවලින් පැහැදිලි වෙනවා.එය නිර්මාණකරුවන්ගේ සතුටට හේතු විය යුතු කරුණක් කියලයි මට නම් හිතෙන්නේ.ක්ලැරන්ස්ගේ නිර්මාණ අයිතීන් උදෙසා දිගින් දිගටම නඩු පැවරීමෙන් නිර්මාණකරුවන්ට සිය බුද්ධිමය දේපළ පිළිබඳ අවබෝධයක් ලබා ගන්න දැන් ඉඩ ප්‍රස්ථාව උදා වී තිබීම යහපත් ප්‍රවණතාවක්.”මෙතැන තියෙන්නේසල්ලි හම්බු කිරීම-නිහාල් නෙල්සන්සිංහයා කැලේ සිංහයා සිංහයා කැලේ සිංහයා සිංහ නාදේ කරන කැලේ රජා මං...!(පද – වර්නන් පෙරේරා) (සංගීතය - ක්ලැරන්ස් විජේවර්ධන)’උතුමාණෙනි’, ‘ජපනා’ සහ ‘සිංහයා කැලේ සිංහයා’ වැනි ගීත මෙන්ම ‘කැලේ සිංහයා’ කැසට් පටයේ සියලුම ගී ගායන ශිල්පී නිහාල් නෙල්සන් ගැයුවේ ක්ලැරන්ස්ගේ සංගීතයට ය. අපේ කතාබහට නිහාල් සිය අදහස් එක් කළේ මෙලෙසින් ය.”ක්ලැරන්ස්ගේ නිර්මාණ එකකට එකක් වෙනස් අසමාන නිර්මාණ. හැම නිර්මාණයකදීම රැඳෙන්න කිරීමේ ප්‍රතිභාවක් ක්ලැරන්ස්ට තිබුණා. දැන් ඔහු නැති නිසා ඔහුගේ ගීත කාට කාටත් ඕනෑ විදිහට හොඳට හෝ නරකට ගයන එක යුතුකමක් නොවේ.මෙතැන තියෙන්නේ මුදල් ඉපයීමේ පරමාර්ථයයි. අනුන්ගේ ජනප්‍රිය වූ නිර්මාණ අරගෙන ගයන්නේ නිර්මාණ ශක්තියක් නැති උදවියයි. නිර්මාණයක් කරන්න මහන්සි නොවී මට තේරෙන්නේ නැහැ, අනේ මම දන්නේ නැහැ කිය කියා පව් පුරවාගන්න එක තමයි ඔවුන් කරන්නේ. කලාකරුවෙකු වෙන්නේ පින් මහිමයකටයි. එවැනි පිනට පව් ගොඩක් දාගන්නවද කියලා ඔවැනි වැරදි කරන පුද්ගලයින් කල්පනා කර බලනවා නම් නේද හොඳ.””සංවේදී කලාකරුවන් නම් ඔය නඩු හබ කිසිවක් ඕනෑ නැහැනේ. ඒ නිසා මං හැමෝගෙන්ම ආදරයෙන් ඉල්ලනවා කලා ලෝකයේ අතිජාත පුත්‍රයින් වෙනවා මිස අවජාත පුත්‍රයින් වෙන්න එපා කියලා.”ජෝජ් රොබ්සන් ද සිල්වා ”මලට බඹරකු සේ”, “මංගෝ කළු නැන්දේ”, “මුව හසරැලි සාගරේ”, “උඩරට නිළිය හැඩ වගේ”, “කියන්න සුළඟේ”, “මට මෙන් ඔහුට ද” , “එදා රෑ”, “තනි වී සිටින්නයි”, “වන බඹරෝ” සහ “රෑ තාරකාවෝ” ඇතුළු ක්ලැරන්ස් විජේවර්ධනයන්ගේ ගී නිර්මාණ වෙනුවෙන් තවත් බුද්ධිමය දේපළ නඩුවක් අධිකරණය හමුවේ මේ දිනවල ගොනුවෙමින් පවතී. ජනප්‍රිය ගායන ශිල්පී මේරියන්ස් සංගීත කණ්ඩායමේ නලින් පෙරේරාට එරෙහිව පසුගිය දා ක්ලැරන්ස්ගේ බුද්ධිමය දේපළ පිළිබඳ ඇටෝර්නි බලකරු සිරි හෙට්ටිආරච්චි විසින් යවන ලද එන්තරවාසිය නලින් විසින් නොසලකා හැර තිබීම හේතුවෙන් ඔහුට එරෙහිව මෙම බුද්ධිමය දේපළ නඩුව පැවරෙනු ඇත.”ක්ලැරන්ස්ගේ බුද්ධිමය දේපළ වශයෙන් සැලකෙන ඔහු පද රචනය සහ සංගීතයෙන් නිර්මාණ දායකත්වය ලබා දුන් ගීතවල දැන් අයිතිය පැවරී තිබෙන්නේ ක්ලැරන්ස්ගේ බිරිඳ ශීලා සහ දියණිය අමිලා විජේවර්ධනටයි. ඔවුන්ගේ අවසරය නිසි ලෙස නොමැතිව ක්ලැරන්ස්ගේ ගී නිර්මාණ නලින් ගායනය කිරීමට එරෙහිව ඔහුගෙන් රුපියල් 10,000,000/-ක වන්දි මුදලක් ඉල්ලා එන්තරවාසියක් අප යැව්වා. නලින් ඒ පිළිබඳව නිහඬයි. එම නිසා නලින්ට එරෙහිව අධිකරණයේ නඩුවක් පවරන්නට අපට සිදුවී තිබෙනවා.”සිරි හෙට්ටිආරච්චි එලෙස පැවසුවේ ‘රසඳුන’ කළ විමසුමක දී ය. තවදුරටත් කරුණු හෙළිදරව් කරමින් ඔහු මෙසේ ද පැවසුවේ ය.”ක්ලැරන්ස් විජේවර්ධනයන්ගේ බුද්ධිමය දේපළ අනවසරයෙන් භාවිත කිරීමෙන් සිදුවන හානිය සුළුපටු නොවේ. ක්ලැරන්ස් ගැයූ ගීත මෙන්ම ක්ලැරන්ස් වෙනත් ගායන ශිල්පීන් හට නිර්මාණය කළ ගීතත් නලින් මීගමුවේ ‘ඇවෙන්රා ගාර්ඩ්න්’ හෝටලයේ දී අනවසරයෙන් ගායනා කර තිබෙනවා. එහෙයින් ක්ලැරන්ස්ගේ බුද්ධිමය දේපළ අයථා ලෙස භාවිතා කිරීමට එරෙහිව අප මෙලෙස නීතිමය පියවර ගත්තා.”එහෙත් පසුගිය දිනවල එක්තරා දේශපාලනඥයෙකු විසින් ද වේදිකාවේ ක්ලැරන්ස් ගේ ගී ගායනය කළා නේද?”ඔව්. සජිත් ප්‍රේමදාස මහතාට අපි ක්ලැරන්ස්ගේ නිර්මාණ ගායනා කිරීම සඳහා අවසර දුන්නා.”එසේ ගායනා කිරීම අයථා ලෙස භාවිත කිරීමක් නොවේද?”නැහැ. මන්ද ඒ මහතා ක්ලැරන්ස්ගේ නිර්මාණ ගයන්නේ මුදල් උපයන්න නොවන හින්දා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092312</link>
    <topic>රේ. විජයවර්ධනගේ මී පැණි තේ</topic>
    <author/>
    <content>රේ. විජයවර්ධනගේ මී පැණි තේමා වෙළෙඳ ප්‍රචාරක ආයතනයක සේවය කරන කාලයේ, එහි සිටි ඉන්දියානුවෙකු වූ ගනේෂ්, ලංකාවේ ඇති හැම දෙයකම ඉන්දියානුකමක් සොයන්නට පුරුදුව සිටියේය. ඒ සඳහා බුද්ධාගමේ සිට සිංහල චිත්‍රපටිය දක්වා ද, මසල වඩේ එකේ සිට බීඩිය දක්වා ද උදාහරණ ලැයිස්තුවක් ද ඔහු සතුව තිබුණි.එක් දිනක් අප ගමනක් යමින් සිටියදී ගාලු පාරේ තාප්පයක තිබූ චිත්‍රපටි පෝස්ටරයක සිටි රන්ජන් රාමනායක දුටු ගනේෂ්, “අන්න ලෝකල් සල්මන් ඛාන්” යැයි කීය. මගේ ඉවසීමේ සීමාව පැන්නේය.”ඔය මනුස්සයා, සල්මන්ට වඩා දක්ෂයි.”මම ප්‍රතිප්‍රහාරයක් දුන්නෙමි.”උඹ කොහොමද එහෙම කියන්නේ?”ගනේෂ් මා දෙස හැරෙමින් ඇසුවේය.”ගනේෂ් දැකල තියෙනවද රන්ජන් රඟපාපු චිත්‍රපටි?”මම කටට ආ සිංහල චිත්‍රපට වැලක නම් කියාගෙන ගියෙමි. ‘ගම්පෙරළිය’ පමණක් නොව, ‘සුදු සඳේ කළු වලා’ ආදිය ද අතර විය. ගනේෂ් ඒ කිසිවක් නරඹා නැත. ඔහු නිහඬ විය. මට නැවතත් ඔහු අවුස්සා ගන්නට සිතුණි.”උඹලගේ රටේ ඉන්න දක්ෂ නළුවෝ වැඩිදෙනා මුස්ලිම් නේද?”උග්‍ර හින්දු බැතිමතකු වූ ගනේෂ්, මා දෙස රවා බැලුවේය. ඉන්පසු ඔහු කිසිම දිනෙක සල්මන් ඛාන්ලා, ශාරුක් ඛාන්ලා ගැන මා හා කතා කරන්නට ගියේ නැත.ශාරුක් ඛාන්ගේ පියා, මාජ් මොහොමඩ් ඛාන් ය. ඔහු ඉන්දියානු නිදහස් සටන් ව්‍යාපාරයේ ක්‍රියාකාරිකයෙකි. ෂාරුක්ගේ සීයා, ඉන්දියාවට පැමිණ ඇත්තේ ඇෆ්ගනිස්ථානයෙනි. ශාරුක්ගේ මව ඉන්දීය හමුදාවේ සිටි මේජර් ජනරාල් ෂා නවාස් ඛාන් ගේ හදාගත් දියණියක වූ ලතීෆ් පාතිමාය.මා එබඳු උප්පැන්න සහතික සොයා ගත්තේ අවශ්‍ය විටෙක ප්‍රයෝජනයට ගනු පිණිස වුවත් ගනේෂ් මට ඒ සඳහා අවස්ථාවක් උදා කර දුන්නේ නැත. (මෙය හුදු සරදමකි. මම ජාතිවාදියකු හෝ ආගම්වාදියෙකු නොවෙමි.)කාර්යාලීය කටයුත්තක් සඳහා අපට රේ විජයවර්ධන මහතා හමුවීමට ඔහුගේ නිවෙසට යාමට සිදුවිය. ගනේෂ් ද අප සමඟ පැමිණියේය.විජයවර්ධන මහතගේ නිවෙස පිහිටා තිබුණේ විහාර මහා දේවි උද්‍යානය ඉදිරිපස තැනකය. මා ජීවිතේ ප්‍රථම වරට මී පැණි දැමූ තේ පානය කළේ එහිදීය. රේ විජයවර්ධන මහතා අමුතු අමුතු දේ අත්හදා බලන්නට පි‍්‍රය කරන්නෙකු බව දැන සිටි හෙයින් මට එහි අමුත්තක් ද නොවීය. (අත් ට්‍රැක්ටරයේ නිර්මාතෘවරයා ද ඔහු බව බොහෝ දෙනා නොදනිති.)රේ විජයවර්ධන මහතා අප සමඟ කතා කළ බොහෝ කරුණු, ‘සිය රට දේ සිරි සැප දේ’ හැඟීමෙන් පිරි තිබුණි. ඉන්දියානුවාගේ පැමිණීම ඔහුට එතරම් දිරෙව්වේ නැත. ඒ නිසාදෝ, ඔහුට ‘වැදිය’ හැකි තැන් සිංහලෙන් කිව්වේය.එකල, ගිනිසීරියා දඬුවලින් ජීවවායු නිපදවීම ගැන පර්යේෂණ කළ රේ විජයවර්ධනයන් අපගෙන් ඊට සුදුසු මාධ්‍ය ප්‍රචාරයක් සකස් කරන මෙන් ඉල්ලා සිටියේය.ආපසු කාර්යාලයට පැමිණි පසු ගනේෂ් උපහාසයෙන් සිනාසුණේය.”ඒ මිනිහට පිස්සු”ගනේෂ් එසේ කියූ බව, අපගේ සභාපතිවරයාටද ආරංචි විය. ඉන්දියානුවා කැඳවූ ඔහු “රේ” යනු කවුදැයි කියා දුන්නේ, ඉන්දියාවටද ඇසෙන හඬිනි.”රේ” ගැන ශ්‍රී ලාංකිකයන් ද – විශේෂයෙන් නව පරපුර දන්නේ අඩුවෙනි. 1968 දි මෙක්සිකෝ ‘සමර් ඔලිම්පික්’ උලෙළේදි ඔහු ශ්‍රී ලංකාව නියෝජනය කරමින් ඔරු පැදීමේ තරගයට සහභාගි විය. 6 වෙනි ආසියානු ක්‍රීඩා උලෙළ සඳහා බැංකොක් ගිය ඔහු, රිදී පදක්කමක් දිනුවේය.කුඩා ගුවන් යානා සැලසුම් කිරීමත් ඒවා නිපදවා පැදවීමත් රේ ගේ විනෝදාංශය විය. ඔහුගේ නිවෙසට පිවිසෙන දොරටුවේ ඇති ඉංගී‍්‍රසි කියමනක සිංහල අරුත මෙසේය.’ගුවන් නියමුවෝ මිය නොයෙති. යානයකින් තවත් යානයකට මාරු වෙනවා පමණි.’විද්‍යාජෝති සම්මානලාභී රේ විජේවර්ධනයන් පිළිබඳව පාසල් පොතකට ද පරිච්ඡේදයක් එක් වන්නේ නම් එය ඉතා වැඩදායක වනු ඇතැයි සිතමි.ඔහු පිළිබඳව හැදෑරීම ද මීපැණි රසවත් වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092313</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලි කලින්ම කිව්වෙ, මේ දවස් ටිකේ සාහිත්යෙයි, ක්‍රිකටුයි පැටලිලා ෆුල්ම ෆුල් සැලඩ් එකක් වගේ. ඉන්ටර්නැෂනල් ක්‍රිකට් ටීම්ස්වල ස්ටාර්ස්ලගෙන් බාගෙකට වැඩිය දැන් අපේ පුංචි ශ්‍රී ලංකාවෙ වර්ල්ඩ් 20/20 කප් එකට ඇවිත්. ඉන්ටර්නැෂනල් ස්ටාර්ස්ල ලංකාවෙ ක්‍රිකට් ග්‍රවුන්ඩ්ස්වල ෂයින් වෙනකොට නැෂනල් රයිටර්ස්ලගෙ ටීම්ස්වල ඉන්න ස්ටාර්ස්ල ෆිෆ්ටි ෆිෆ්ටිවලට වැඩියෙන් බලා කියා ගන්න ඕන නම් 18 ඉඳල 26 වෙනකල් විසිට් එකක් දාන්නකො බීඑම්අයිසීඑච් කලම්බු ඉන්ටර්නැෂනල් බුක් ෆෙයාර් පැත්තෙ. ෆෙයාර් එක ඉන්ටර්නැෂනල් වුණාට, රයිටර්ස්ල නම් නැෂනල් කියල කල්පනා වෙනකොට අපේ රටේ ක්‍රිකට් ෆෑන්ස්ල කොයිතරම් ලකී ද කියල හිතෙනව.වර්ල්ඩ් ස්ටාර් වෙස්ට් ඉන්ඩීස් බ්‍රයන් ලාරා, ප්‍රසිඩන්ට්වත් හම්බ වුණා කියල කියන කොට විජේ මල්ලිට කල්පනා වුණේ ක්‍රිකට් ස්ටාර් කෙනෙක් වුණොත් රටක ප්‍රසිඩන්ට් කෙනෙකුගෙ රෙසිඩන්ස් එකට වුණත් විසිට් එකක් කරන්න පුළුවන් නේද කියලයි. ඒ වුණාට රයිටර් කෙනෙකුට, ඒ කියන්නෙ නවල්ස් ලියන කවි ලියන ඩ්‍රාමාස් හදන මෑන් කෙනෙකුට ප්‍රසිඩන්ට්ව හම්බවෙන්න නම් සුමාන ගණන් වේටින් ලිස්ට් එකේ ඉන්න වෙනව තරම් අප්සෙට් සීන් එකක් තියෙන්න පුළුවන්ද? විජේ මල්ලිට එකක් නෙවි දෙක තුනක් රීසන්ස් ඔළුවට එනවා. අපේ රයිටර්ස්ල, ආර්ටිස්ට්ල, මැජොරිටිය, ලෝකල් සීන්ස් එකේම තමයි. ඉන්ටර්නැෂනල් සීන්ස් එකට ගියා නම් ඕන්න, අපේ සිනමා ලොක්කෙක් විතරයි තාමත්.එක්කො ෆිල්ම් එකකින් නැත්නම්, ඇක්ටින්වලින්, සිනෙමොටො ග්‍රැෆිවලින්, කොහොම හරි ෆිල්ම්ස් ෆීල්ඩ් එකේ විතරයි අපේ ඉන්ටර්නැෂනල් ලෙවල් ආර්ටිස්ට්ල. කෝ අපිට ඉන්ටර්නැෂනල් ලෙවල් රයිටර්ස්ල, ඒ කියන්නෙ නවලිස්ට්ලා, පොයම්ස්ලා, ඩ්‍රාමාස් හදන කට්ටිය? දුක හිතෙනව නේද කල්පනා වෙනකොට. ඒ වුණාට බලන්නකො ස්පෝර්ට්ස් ෆීල්ඩ් එකේ. පැරාඔලිම්පික් විතරක් නෙවි ඔලිම්පික් මෙඩ්ල්සුත් උස්සපු තැන්වල ලේඩීස්ල අපිට ඉන්නෙ දෙතුන් දෙනෙක් හරි. ඩන්කන් වයිට්ල, සුසන්තිකාල, එතකොට ලේටස්ට්ම එක්කෙනා ප්‍රදීප් සංජීව. කෝ ඒ ජාතියෙ ටැලන්ට්ස් අපේ ආර්ට් ෆීල්ඩ් එකේ. ස්පෝර්ට්ස් ෆීල්ඩ් එකේ ඉන්ටර්නැෂනල් ලෙවල් එකේ රෙකෝඩ්ස් පිට රෙකෝඩ්ස් අපිට ඕනතරම් තියෙන්නෙ ක්‍රිකට් සීන් එකේ.කවුරු මොනව කිව්වත් ක්‍රිකට් අපේ නැෂනල් එක ගේම් එක ගාණට ඇවිත් කියල ඕන කෙනෙකුට දැන් හිතෙනව. වර්ල්ඩ් කප් දිනපු දා ඉඳල විතරක් නෙවි ඊට කලින් ඉඳල වුණත්, අපේ රටේ නම ලෝක සිතියමේ ලියපු ක්‍රිකටර්ස්ල කොච්චරක්ද! සනත්, මුරලි, අර්ජුන, අරවින්ද, වාස්, එතකොට සිදත්ල, දුලිප්ල වුණත් මොකක් හරි රෙකෝඩ් එකක් තියපු මෑන්ස්ල පිටරට ගිහින්. මේ රෙකෝඩ් සීන් එකේ ෆස්ට් ක්ලාස් රෙකෝඩ්ස් එක්ක අපේ හිටපු කැප්ටන් සංගගෙ නම නම් දැනටමත් ගෝල්ඩන් ලෙටර්ස්වලින් ලියවිල ඉවරයි ක්‍රිකට් හිස්ට්‍රි එකේ. විජේ මල්ලි නම් අනාවැකි කියන්න හරි පේන කියන්න හරි පුළුවන් මෑන්ස් කෙනෙක් නෙවි. ඒ වුණාට අපේ සංගා ඒ ටීම් එකට ප්ලේ කරන කාලෙම අනාවැකියක් කිව්වා විජේ මල්ලිගෙ සන්ඩේ පේපර් එකක කොලමක. මොකක්ද දන්නවද ඒ ප්‍රෙඩික්ෂන් එක. කවදා හරි සංගා අපේ නැෂනල් ටීම්කැප්ටන් වෙනවමයි කියලා. සංගා එතනින් නැවතිලා නැති වග විජේ මල්ලිට ඊයෙ අහපු නිව්ස්වලින් මීටර්වුණා.අන්න රෙකෝඩ්ස්. අන්න රටට ගේන කීර්තිය.විජේ මල්ලි ඇඟිලි ගණන් කර කර ඉන්නවා කවදද අපේ නවල් එකක් හරි ස්ටේජ් ඩ්‍රාමා එකක් හරි සංගලගෙ රෙකෝඩ්ස් ගානට වැටෙන ඉන්ටර්නැෂනල් එවෝඩ් එකක් දිනන්නෙ කියල.ඉන්ටර්නැෂනල් මොක වුණත්, නැෂනල් ලෙවල් එකේ වත් පොයට්‍රි කලෙක්ෂන් එකක් අවුරුදු දෙකක කාලෙටම හොයාගන්න බැරි තරම් හයි ස්ටෑන්ඩර්ඩ් එකක් තියෙන ශ්‍රී ලංකාවට ආර්ට් ෆීල්ඩ් එකේ මොන ඉන්ටර්නැෂනල් රෙකෝඩ්ස් ද? නිකමට හිතල බලන්නකො සංගා ලාස්ට් වීක් එන්ඩ් එකේ අපේ රටට අරගෙන දීපු ගෞරවේ? එවෝඩ්ස්ම තුනක්. ෂිහ්ඞ කියල වැඩක් නෑ. ප්‍රෙස්ටිජන් ක්‍රිකටර් ඔෆ් ද ඉයර්. වර්ෂයේ ගෞරවනීය ක්‍රීඩකයා, එච්චරක් ද ටෙස්ට් ක්‍රිකටර් ඔෆ් ද ඉයර්, ඊළඟට පීපල්ස් චොයිස් එවෝඩ් එක.අවුරුද්දේ හොඳම ක්‍රිකට් ක්‍රීඩකයට දෙන ශ්‍රීමත් ගාර්ෆීල්ඩ් සෝබර්ස් කුසලානෙ ලැබෙනව කියන එක නම් එසේ මෙසේ වැඩක් නෙවි කියලයි විජේ මල්ලි හිතන්නෙ. ඩ්‍රාවිඩ්ල, ෆිල්ස්ටොන්ල, පොන්ටින්, සචින්ලට ලැබිච්ච ට්‍රෝෆි එක අපේ සංගට ලැබෙනව කිව්වාම ඔයගොල්ලන්ට හැපි නැද්ද මෙයාලා. දකුණු අප්‍රිකාවෙ අම්ලලා, ඔස්ට්‍රේලියාවෙ මයිකල් ක්ලාක්ලට ඉස්සරහින් අවුරුද්දෙ හොඳම ටෙස්ට් ක්‍රීඩකයා වෙනව කියන්නෙ නම් එසේ මෙසේ ස්වීප් ටිකට් එකක් ඇදිච්ච සීන් එකක් නෙවි. ලෝකෙම ඉන්න ක්‍රිකට් ෆෑන්ස්ලගෙ කැමැත්තෙන් ජනතාවගේ කැමතිම ක්‍රිකට් ක්‍රීඩකයා වෙච්ච එක. ටෙස්ට් 14දි රන්ස් 1444, සෙන්චරීස් 5ක් ෆිෆ්ටීස් 5ක්. වන්ඩේස්වලදි රන්ස් 1457ක්.සෙන්චරීස් 3ක්. විකට් කීපර් කැචස් 39ක්. අපේ මියුසික්, ලිට්රේචර් වගේ දේවල් ගැන නැතුව ක්‍රිකට් ගැන මේ තරම් ලිව්වාට කිව්වාට කවුරුවත් ජෙලස් වෙන එකක් නැහැ ඕන්න. මොකද ලියන්න තරම් වටිනා දෙයක් කවුරුහරි කළොත්, ඒක ක්‍රිකට්වලද, මියුසික්වලද, පොලිටික්වල ද කියන එකට වඩා වැදගත් වෙන්න ඕන අපේ රටට ගෙනල්ල දුන්න ගෞරවේ ගැන හිතන එකයි.එහෙම වෙලාවට, සුසන්තිකාලා, සනත්ලා, සංගලා විතරක් නෙවි මැග්සේසේ වගේ ඉන්ටර්නැෂනල් එවෝඩ්ස් රටට ගෙනාපු ඩොක්ටර් ආරියරත්නල, ෆාදර් ජයකොඩිල, පණ්ඩිත් අමරදේවලා, ප්‍රොෆෙසර් සරච්චන්ද්‍රල වුණත් මතක් කරන්න විජේ මල්ලි පස්සට යන්නෙ නෑ. මොන ෆීල්ඩ් එකකින් හරි ගේන එවෝඩ් එකක් නම්, ඒක රටට ගේන එවෝඩ් එකක්. එහෙම ඒවට විජේ මල්ලිලා ෆුල් සපෝට්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092314</link>
    <topic>ගැඹුරට හුස්ම ගන්න එතකොට ලෙඩ අඩුයි</topic>
    <author>ගාමිණී සුසන්ත</author>
    <content>ගැඹුරට හුස්ම ගන්න එතකොට ලෙඩ අඩුයිප්‍රවීණ යෝග උපදේශක චාමින් වර්ණකුල“යෝග“ පිළිබඳව සමාජයේ ඇත්තේ ඉමහත් උනන්දුවකි. එහෙත් “යෝග“ පිළිබඳව නිවැරැදි දැනුමක් සහ අවබෝධයක් බොහෝ දෙනෙකුට නැත. “යෝග“ යනු කුමක් ද, එහි ඇති ප්‍රයෝජන කවරේ ද, යෝග ආසන යනු මොනවද යන කරුණු විමසීමට ප්‍රවීණ යෝග උපදේශක චාමින් වර්ණකුල මහතා ‘රසඳුන’ වෙනුවෙන් අපි හමුවීමු.යෝග ව්‍යායාම අනෙක් ව්‍යායාම ක්‍රමවලින් වෙනස් වෙන්නේ කෙසේ ද?යෝග ව්‍යායාම ක්‍රමයක් ලෙස හැඳින්වීම නිවැරැදි නෑ. වඩාත් සුදුසු වන්නේ “යෝග“ යනු ජීවන දර්ශනයක් ලෙස හැඳින්වීමයි. නමුත් නිරෝගී බව ළඟාකර ගැනීම සඳහා යෝග අභ්‍යාස යොදාගත හැකියි. යෝග අභ්‍යාස නිර්මාණය වුණේ මීට අවුරුදු පන්දහසකට පමණ පෙර මහා භාරතයේ. ඒ; එදිනෙදා ජීවිතයේ දී මිනිසුන්ට ඇතිවන කායික මානසික වේදනාවන්ට සහනයක් ලබාගැනීම දීර්ඝායුෂ විඳීම වැනි හේතු මුල්කරගෙන. සිදුහත් කුමාරයා පවා බුද්ධත්වය ලැබීමට පෙර යෝග ක්‍රම හදාරා ඇති බව සඳහන් වෙනවා.යෝගවල දී බොහෝ සෙයින් ක්‍රියාත්මක වන්නේ සතිපට්ඨාන භාවනා ක්‍රම. මෙහිදී සැලකිය යුතු වැදගත්ම කාරණය වන්නේ ඕනෑම ආගමක, ඕනෑම වයස් මට්ටමක ජීවත්වන අයකුට තමන්ගේ කායික මානසික නිරෝගී භාවය වැඩි වර්ධනය කරගැනීම සඳහා යෝග භාවිතා කළ හැකි බවයි. ආධ්‍යාත්මික වශයෙන් ඉහළ තලයකට යාමට අවශ්‍ය නම් යෝග හදාරන පුද්ගලයා එහි වත්පිළිවෙත් රැකිය යුතුයි. යෝග ව්‍යායාමවල නිරත වීමට පෙර බාහිර සහ අභ්‍යන්තර පිරිසිදු භාවය ඉතාම අවශ්‍යයි. විවිධ මට්ටම්වලින් යෝග හැදැරීමට ඕනෑම කෙනෙකුට පුළුවනි. යෝග ව්‍යායාම අනෙක් ව්‍යායාමවලින් වෙනස් වෙන්නේ කයත් මනසත් දෙකම ශක්තිමත් කිරීමේ මහඟු හැකියාවක් යෝග සතු නිසයි.ගැඹුරින් හුස්ම ගැනීමත් යෝග ව්‍යායාමයක් ද?ඉතා සරල දෙයක් ලෙස පෙනුණාට ගැඹුරින් හුස්ම ගැනීම යෝග අභ්‍යාසවල එන ප්‍රධාන අංගයක්. මෙය යෝග අභ්‍යාසවල හඳුන්වන්නේ “ප්‍රාණායාම” ලෙසයි. මෙලෙස ගැඹුරින් හුස්ම ගැනීමේ ක්‍රම කීපයක් තිබෙනවා. අප ගැඹුරින් හුස්ම ගැනීමට පුරුදු පුහුණු වුණොත්, අධි රුධිර පීඩනය, මානසික ආතතිය, පීනස, හතිය වැනි රෝගාබාධ ගණනාවක්ම අපට ඇතිවන්නේ නෑ. අප අතර ජීවත්වන සියයට අනූනවයක්ම දෙනා හුස්ම ගන්නේ පෙනහැල්ලෙන් භාගයක් පිරෙන්න පමණයි. ගැඹුරින් හුස්ම ගන්නා විට වාතය මිලිලීටර් 2500 - 3000 ක් අතර ප්‍රමාණයක් අපගේ පෙනහළුවලට ඇතුළු වෙනවා. එය අපගේ පැවැත්මට නිරෝගී භාවයට ඉතාම වැදගත්. අප ආහාර පිළිබඳව, ජලය පිළිබඳව, බොහෝ සෙයින් හිතනවා.නමුත් අපට නොමිලයේ ලැබෙන වාතය පිළිබඳව අප එතරම් සැලකිල්ලක් දක්වන්නේ නෑ. හොඳින් හුස්ම ගැනීම ගැන යෝගවල විශේෂ අවධානයක් යොමුකර තිබෙනවා. “ප්‍රාණායාම” තමයි යෝග අභ්‍යාසවල පළමුවැන්න. නිවැරැදි ක්‍රම අනුව ප්‍රාණායාම අභ්‍යාසවල යෙදීමෙන් ඉහත දැක්වූ ප්‍රයෝජනවලට අමතරව දියවැඩියාවට ගොදුරු වීමෙන් වැළකීමට, හෘද රෝගවලට ගොදුරු වීමෙන් වැළකීමට හැකියාව ලැබෙනවා.ඒ වගේම වෙනත් රෝග ගණනාවකින්ම මිදීමටත් යෝග අභ්‍යාස උපකාරී වෙනවා. මෑතදී කරන ලද සමීක්ෂණයක ප්‍රතිඵලය වුණේ අපේ රටේ 35% ක් වැනි පිරිසකට කිසිදු ව්‍යායාමයක් නොලැබෙන බවයි. එය සමාජයේ කායික මානසික රෝග වැඩිවීමට හේතුවක් වී තිබෙනවා. මෙම ගැටලුවෙන් මිදීමට යෝග ඉතාම හොඳ අභ්‍යාස ක්‍රමයක්.යෝග ආසන යනු මොනවා ද?“යෝග“ කියල සරලව හඳුන්වන්නේ කායික මානසික ආධ්‍යාත්මික සංවර්ධනයයි. යෝග ආසන යනු යෝග අභ්‍යාසවල යෙදෙන විවිධ ඉරියව්. අධික තරබාරුව මැඬ පැවැත්වීමට, සන්ධිවල ක්‍රියකාරිත්වය ශක්තිය වැඩිවීමට ශරීරයට හොඳ නම්‍යශීලිත්වයක් ලබාදීමට යෝග ආසන උදව් වෙනවා. යෝග ආසන වගේම “යෝග මුද්‍රා”ත් වැදගත් “මුද්‍රා” යනු අත්වල ඇඟිලි තබාගන්නා ඉරියව්. මුද්‍රා හොඳින් පුරුදු පුහුණු කිරීම මඟින් අපගේ ස්නායු පද්ධතිය හොඳින් ක්‍රියාත්මක වීමට උදව් ලැබෙනවා.ඒ වගේම ශරීරයේ විශේෂ ඉන්ද්‍රියයන් ආශි‍්‍රතව කෙරෙන තද කිරීම් බන්ධන ලෙස හැඳින්වෙනවා. බන්ධනවලට පසුව යෝගවල එන්නේ “ෂට්කර්ම” යි. ෂට්කර්ම යනු ශරීරයේ තිබෙන විෂ ඉවත් කිරීමේ අභ්‍යාසයි. ප්‍රාණයාම, ආසන, මුද්‍රා, බන්ධන සහ ෂට්කර්ම යන අංග නිවැරැදි ලෙස පුරුදු පුහුණු කිරීමෙන් කායික මානසික ආධ්‍යාත්මික සුවයක් ඉතාම පහසුවෙන් ලබාගන්න පුළුවනි. ලෝකයේ වෙනත් කිසිම ව්‍යායාම ක්‍රමයක මෙම අංග 4 ම එකට එකතු වෙන්නේ නෑ. ඒ නිසා යෝග හැදෑරීම එහි නිරත වීම බාල තරුණ මහලු ඕනෑම අයකුට මහඟු ප්‍රතිඵල ගෙන දීමට සමත්. යෝග අභ්‍යාසවල යෙදෙන ගර්භණී මවකට පුන්‍යවන්ත නිරෝගී දරුවන් බිහිකර ගැනීමේ අවස්ථාව ලැබෙනවා.යෝග ඕනෑම අයකුට සුදුසු ද?නිරෝගී ඕනෑම අයකුට යෝග අභ්‍යාස සුදුසුයි. යෝග අභ්‍යාසවල යෙදීමට පෙර ඒ පිළිබඳව නිවැරැදි දැනුමක් ලබාගැනීමට අවශ්‍යයි. ඒ සඳහා උපදේශකවරයකුගේ සහාය ලබා ගැනීම වැදගත්. හෘද රෝගවලින් පෙළෙන, හෘදය ආශි‍්‍රත ශල්‍යකර්මවලට භාජනය වී ඇති පුද්ගලයින් වෛද්‍ය උපදෙස් අනුව එය කිරීම අවශ්‍යයි. සුදුසු උපදේශකවරයකුගෙන් නිවැරැදි ලෙස උපදෙස් ලබාගත් පසුව ඕනෑම අයකුට යෝග අභ්‍යාසවල යෙදීමට පුළුවනි.යෝග අභ්‍යාසවලට සුදුසු ස්ථානයක් වේලාවක් තිබෙනවා ද?යෝග අභ්‍යාසවල යෙදීම සඳහා පිරිසිදු වාතය තිබෙන ස්ථානයක් වීම වැදගත්. ශරීරයට සැහැල්ලු ඇඳුමක් ඇඳ පැදුරක් කලාලයක් වැනි යමක යෝග අභ්‍යාස කළ හැකියි. යෝග අභ්‍යාස සඳහා වඩාත්ම සුදුසු වන්නේ බ්‍රහ්ම මුහුර්තිය ලෙස හඳුන්වන අලුයම 4 සිට 4.30 දක්වා කාලයයි. එසේ නැතිනම් සවස 5 - 6 අතර කාලය යෝග අභ්‍යාස සඳහා සුදුසුයි. දහවල් 12.00 ට පමණ යෝග අභ්‍යාසවල යෙදීම සුදුසු වන්නේ නෑ.මහරගම සෙත් සඳ යෝග නිකේතනය වාර්ෂිකව නොමිලේ පවත්වනු ලබන යෝග භාවනා වැඩමුළුව මෙවරත් මෙම මස 29 වැනිදා පෝය දා උදෑසන 9.00 සිට මහරගම ජාතික තරුණ සේවා සභාවේ දී පැවැත්වෙනවා. ඒ සඳහා ඉන්දියානු යෝග උපදේශක ගෝපාල් ඉට්කාර් මහතා ද සහභාගි වෙනවා. මෙම වැඩසටහනට 1500 ක පිරිසක් සහභාගි කරවා ගන්නවා. උදෑසන ආහාරය, දවල් ආහාරය සමඟ සවස තේ ද නොමිලේ සැපයෙනවා. මෙම වැඩමුළුවට සහභාගි වීම සඳහා 0727265240 හෝ 0777265240 දුරකතන අංකවලට අමතා ලියාපදිංචි විය යුතුයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092315</link>
    <topic>රජ කුමරිය පසුපස පැපරාසි ගැහැනියක්</topic>
    <author>සේමාලි කැල්ලපත</author>
    <content>රජ කුමරිය පසුපස පැපරාසි ගැහැනියක්මහා බ්‍රිතාන්‍යයේ බකිංහැම් මාලිගය පැත්තෙන් මේ දිනවල එක දිගට ඇසෙන්නේ මාලිගයේ ඇත්තන්ගේ නිරුවත් ඡායාරූප පුවත්පත්වල පළවූ ප්‍රවෘත්තිය. බ්‍රිතාන්‍ය ඔටුන්න හිමි පරපුරේ තෙවැනියා වන්නේ හැරී කුමරුයි.ඇෆ්ගනිස්ථානයේ යුද සේවයේ යෙදී සිට නිවාඩුවකට පැමිණ ඇමෙරිකාවේ ලාස්වේගාස්හි දී තරුණියන් කීපදෙනකු සමඟ හැරී කුමරු නිරුවතින් සිටිමින් විනෝද වෙන අයුරු පසුගියදා ලොව පුරා වෙබ් අඩවි සහ පුවත්පත් සිසාරා යහමින් ප්‍රචාරය වූයේය.ඒ සියල්ල බකිංහැම් මාලිගය ඉවසා දරාගෙන සිටියදී කුමරු වෙනුවෙන් යම් යම් දෙනා ප්‍රකාශ නිකුත් කළහ. සියල්ල යටපත් කරමින් කුමරු යළිත් ඇෆ්ගනිස්ථානයේ යුද සේවය සඳහා නික්ම ගියේය.ඉන්පසු යළිත් පුවත්පත්වල කුමරු ගැන සඳහන් වූයේ ඔහු සේවයේ නිරත හමුදා අනුඛණ්ඩය සිටින කඳවුරට තලේබාන් ප්‍රහාරයක් එල්ලවීමත් සමඟයි. තලේබානුන් හැරී කුමරු ඝාතනය කරන බවට දිව්රා පොරොන්දු වී සිටිය දී සිදුවූ මේ ප්‍රහාරයෙන් කුමරු නිරුපද්‍රිතව බේරිණ.ඉන් ගතවූයේ සතියයි. බකිංහැම් මාලිගයේ ඇත්තියක ගේ නමක් නිරුවත් ඡායාරූප සමඟ ඈඳුණා. ඒ කේම්බ්‍රිජ්හි ආදිපාදවරිය ලෙස සැලකෙන කේට් ගේ නමයි.බ්‍රිතාන්‍ය ඔටුන්න හිමි දෙවැන්නා වන විලියම් කුමරුගේ බිරිය වූ කේට් ගැන මුළු ලෝකයම සිටින්නේ බ්‍රිතාන්‍යයේ ඩයනා කුමරිය ගැන තරම්ම වූ අවධානයකිනි.සිය සැමියා වන විලියම් කුමරු සමඟ කේට් කුමරිය මහරැජනගේ දියමන්ති ජුබිලිය වෙනුවෙන් ආසියා පැසිපික් කලාපයේ රටවල සංචාරයක යෙදෙමින් සිටිද්දී දකුණු ප්‍රංශයේ මාලිගාවක නාන තටාකයක් අසල උඩුකය නිරුවතින් හිරු රැස් තපින සේයාරූ ප්‍රංශ සඟරාවක පළවීමත් සමඟ එංගලන්තයේ මෙන්ම ලොව පුරාම යළිත් ඇතිවූයේ නිරුවත් සේයාරූ කලබැගෑනියකි.ප්‍රංශ සඟරාවේ එම සේයාරූ පළවීමත් සමඟ අයර්ලන්ත පුවත්පතක් එම සේයාරූ උපුටා ගනිමින් යළිදු පළ කළේය. මේ සඳහා ලද ඉමහත් ප්‍රසිද්ධිය නිසා ඉතාලි ටැබ්ලොයිඩ් පුවත්පතක් තම මීළඟ විශේෂ ප්‍රකාශනයේ කුමරියගේ සේයාරූ 13ක් පළකරන බව ප්‍රකාශ කර තිබිණ. එම පුවත්පත ඉතාලියේ හිටපු අගමැති සිල්වියෝ බෙර්ලුස්කෝනිට අයත් එකක් බව ද පැවසේ.මේ ප්‍රකාශයත් සමඟම මෙතෙක් සියල්ල ඉවසා දරා සිටි විලියම් කුමරු නීති මඟට බැසීමට පියවර ගත්තේ නිරුවත් සේයාරූ සිද්ධියෙන් සිත් තැවුලට පත් කේට් කුමරිය වෙනුවෙනි.”මගේ කේට් ගේ සිත් රිදවූ අයට එරෙහිව මං නඩු මඟට බසිනවා” විලියම් කුමරු පවසා තිබිණ.දකුණු ප්‍රංශයේ මාලිගාවක නාන තටාකය අසල කේට් කුමරිය හිරුරැස් නාන අන්දම සේයාරුවට නඟා ඇත්තේ ඡායාරූප ශිල්පිනියක විසින් බව දැන් හෙළිවී ඇත්තේය. වැලරි සුවර් නම් වූ මේ ඡායාරූප ශිල්පිනිය දැන් පවසන්නේ තමා කේට් කුමරිය නාන ඇඳුමින් සිටින අන්දම සේයාරුවට නැඟුවත් ඇය උඩුකය නිරුවත්ව සිටින අන්දම සේයාරුවට නොනැඟූ බවයි. තමන් ප්‍රංශ සඟරාවේ පළ කළ සියලුම සේයාරූ ඉතා විනීත ශිෂ්ටසම්පන්න සේයාරූ ලෙසය.බකිංහැම් මාලිගය මේ සේයාරූ ගැන කලබලවීමත් සමඟ බියට පත් වැලරි දැන් වැඩිය එළිමහනට නොපැමිණ සිය ‘ෆේස්බුක්’ වෙබ් අඩවියෙන් තම මුහුණ දැක්වෙන සේයාරූ ද ඉවත් කරගෙන ඇතැයි පැවසේ.”මං එතැනට යද්දි පළාතම තදබල ලෙස ආරක්ෂාව තරකර ඇතැයි බලාපොරොත්තු වුණත් එතැන එහෙම වූයේ නැහැ. රාජකීය යුවළ රිසි සේ විනෝද වන අන්දම පාරේ සිට බලන්න හොඳට හැකියාව තිබුණා. එතැන මා පමණක් නොවෙයි තවත් සෙනඟ හිටියා. මාලිගයේ සේවකයන් ද ඒ අහල පහල සිටියා. ආදිපාදවරිය ඒ ගැන නොදැන සිටියා විය නොහැකියි. මේ ආකාරයට ඉතා පැහැදිලිව සිය සිරුර පෙනෙන සේ සිටීම ගැන ඇය මිට වඩා සැලකිලිමත් විය යුතුයි” යනුවෙන් ඡායාරූප ශිල්පිනිය පවසනවා.රාජකීය යුවළ නවාතැන් ගෙන සිටි මාලිගය අසල ප්‍රදේශයේ පදිංචිකාරිනියක වන වැලරි පවසන්නේ ප්‍රංශ හෝ බ්‍රිතාන්‍ය පොලිස් නිලධාරීන් ඒ අසලකවත් නොසිටි නිසා ඕනෑම අයකුට රිසිසේ රාජකීය යුවළ සේයාරුවට නැඟීමට අවස්ථාව තිබූ බවය. ඇය මේ සේයාරූ රැගෙන ඇත්තේ ටෙලි කාචයක් භාවිතා කර බව ද හෙළි විය.මේ අතර සිද්ධිය ගැන රාජකීය යුවළට ආරක්ෂාව සැලසූ අයට ද චෝදනා එල්ල කෙරේ. ඕනෑම අයකුට නිදහසේ ඔවුන් සිටින සීමාවට ගොස් අනතුරක් වුව කළ හැකි තරම් අනාරක්ෂාවක් එතැන වූ බව හෙළිවී තිබේ.සේයාරූවල දැක්වෙන්නේ විලියම් කුමරු නාන ඇඳුමින් සැරසී කන්නාඩි යුගලක් ද පැලඳ සිට අයිපෝඩය පිරික්සමින් සිටිද්දී කේට් ‘බිකිනියකින්’ සැරසී අව්ව තපින අන්දමය.කෙසේ වෙතත් කේට් කුමරිය සිය හැඟීම් හෙළි නොකර ඉතාමත් සිනාමුසුව සිය සංචාරයේ දිගටම යෙදුණ අන්දම ද පුවත්පත්වල සේයාරූ මඟින් පළවිය. මේ සිද්ධිය ගැන බකිංහැම් මාලිගය පවසන්නේ ‘මෙය ඉතාමත් කෑදර නින්දිත පෙලඹවීමක් මත සිදුවූවක්’ බවයි.සේයාරූ පළවූ අදාළ පුවත්පත්වල හිමිකරුවන් සිද්ධිය ගැන සිය කනස්සල්ල පළ කරන අතර බ්‍රිතාන්‍ය ඇතැම් පුවත්පත් හිමිකරුවන් ‘කේට් කුමරිය ද තවත් ඩයනා කෙනකු කරන්නට එපා’ යැයි කියමින් සිය විරෝධය දක්වා තිබේ.මේ අතර එංගලන්තයේ ශාන්ත ජේම්ස් මන්දිරයෙන් ප්‍රකාශකයෙක් පැවසුවේ සිද්ධිය ගැන ප්‍රංශ බලධාරීන් ද සමඟ එකතුව නීතිමය ක්‍රියාමාර්ග ගැනීමට නියමිත බවය.මේ සියලු අලකලංචි මැද්දේ රාජකීය යුවළ සිය ආසියානු සංචාරයේ යෙදුණේ කිසිම දෙයක් සිදු නොවුණු ගාණටයි. ඔවුන් සොලමන් දූපත්වලට ළඟා වූ විට පිළිගනු ලැබුවේ උඩුකය නිරුවත් ගෝත්‍රික කාන්තාවන් පිරිසක් විසිනි. මේ දුටු කේට් කුමරිය ගේ මුවින් ‘චිකිස්’ ගා සිනහවක් පිටවූ බව වාර්තා විය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092316</link>
    <topic>රැකියාව - නිවෙස දෙකම ලැබුණේ ජෝති අයියා නිසා</topic>
    <author>ජෝජ් රොබ්සන් ද සිල්වා</author>
    <content>රැකියාව - නිවෙස දෙකම ලැබුණේ ජෝති අයියා නිසාජෝති ගීත් ගාමිණීඅසූව දශකයේ ගීතලෝලී සිත්ගත් “සෙනෙහස ඔබගේ” – “මගේ කුමාරී ඔබේ මනාලී” – “හෙදී ළදේ දයාවෙන්” සහ ඉන්ද්‍රානි පෙරේරා සමඟ “ඔබට නැතිදෝ දැනෙන්නේ” වැනි ගීත ගැයූ ඔහු එදා, ගාමිණී පතිරණ ය. ඔහු අද - ජෝති ගීත් ගාමිණී ය. මැලේසියාව, ඩෙන්මාර්ක් සහ බෲනායි රටවල පවත්වන ලද “ජෝති සිසිරා” ගීත ප්‍රසංගයේ ගී ගයා පසුගියදා යළි මව්බිමට පැමිණි ඔහු මෙවර අප හා එක්වූයේය.”අප ඉදිරිපත් කළ ‘ජෝති සිසිරා’ ගීත ප්‍රසංගයට හැම රටකදීම හොඳ රසික ප්‍රතිචාර ලැබුණා. මා ගායනා කළ එච්.ආර්. ජෝතිපාලයන්ගේ සෑම ගීතයක්ම ගීතලෝලීන්ගේ ආදරය දිනා ගත් ගීත වීම නිසා ඔවුන්ට හොඳ රසයක් අපේ ප්‍රසංගයෙන් ලැබුණු බව බොහෝ රසික රසිකාවියන් අපට ප්‍රකාශ කළා. මෙවැනි ප්‍රසංගයක් ඉදිරිපත් කිරීම පිළිබඳවත් ඔවුන් අපට ස්තූතිවන්ත වුණා. ඒ වගේම තවත් ප්‍රසංග කිහිපයකටමත් අපිට ආරාධනා ලැබුණා.”ඔය තරම් රසික ආකර්ෂණයක් ‘ජෝති සිසාරා’ ප්‍රසංගයට හිමි වෙන්න විශේෂ හේතුවක් වීද..?”ඔව්. ඒ, ජෝති අයියාගේ ගීතවල තිබෙන ආකර්ෂණයමයි. කිසිදාක ජෝති අයියාගේ ගීත නම් රසිකයින්ට එපා වෙන එකක් නැහැ. ඒ තරමටම ජෝති අයියා ගායනා කරපු ගීත මිනිසුන්ගේ රුධිරයට මුහුවෙලා. අපි ගායනා කළත් ඒ ගීත රසිකයින්ට ඇහෙන්නේ ජෝති අයියාගේ හඬින් ගයනවා වගෙයි. ජෝති අයියාගේ හඬින් ඒ ගීත රසිකයින්ගේ ආත්ම ගතවෙලා. අපි ජෝති අයියාගේ ගීත ඉදිරිපත් කරන්නෝ පමණයි, ගායකයින් නෙමේ. ජෝති අයියාගේ ගීත කවුරු කොහොම ගැයුවත් ගායකයා ජෝති අයියාමයි. රසිකයින්ගේ ආකර්ෂණය ජෝති අයියාටමයි. මගේ ‘ජෝති සිසාරා’ ප්‍රසංගයට ලැබුණෙත් ජෝති අයියාගේ ඒ ආකර්ෂණය යි.”ඔබේ ප්‍රසංගයට ආරාධිතයින් වශයෙන් සහභාගි වූවේ කවුරුන් ද...?”මහාචාර්ය සංගීත් නිපුන් සනත් නන්දසිරි සමඟ මල්කාන්ති නන්දසිරි ආරාධිතයින් ලෙස සහභාගි වුණා. ප්‍රසංගය සංගීතවත් කිරීමේ දී ප්‍රවීණ වාදන ශිල්පීන් වන කරුණාරත්න ජයසිංහ සහ නිමල්සිරි කුරේගෙන් මගේ ‘සුපර් රිදම්ස්’ වාදක මණ්ඩලයට ලැබුණු සහායත් මං අගය කරනවා.””ජෝති සිසාරා” ප්‍රසංගය ඔබ දිගටම ඉදිරිපත් කිරීමට අදහස් කරනවාද...?”මීට ඉහත වාර කිහිපයකදීම මම මේ ප්‍රසංගයට ටවර් රඟහලේදී පැවැත්වූවා. ඉදිරියේදී කොළඹ, මීගමුව, නුවර සහ ගාල්ල වැනි නගර කිහිපයකදීම පැවැත්වීමට කටයුතු කරගෙන යනවා.”ඔබ මුලින්ම ජෝතිපාලයන්ගේ ගීත ගයන්න යොමු වූ අයුරු මතකද..?”පුංචි කාලේ ඉඳලාම මම ජෝති අයියාගේ ගීත ගයන්න පුරුදු වෙලා උන්නා. ජෝති අයියා ජීවත් වී සිටිද්දි මම ගීත ප්‍රසංගයක ඔහුගේ ගීතයක් ගායනා කර පටිගත කරගෙන ගිහිල්ලා ඔහුට අහන්න දුන්නා. එදා ජෝති අයියා මට මගේම නිර්මාණ ගී ගයන්න උපදෙස් දුන්නු හින්දා මං මුලින්ම මගේ ගීත කිහිපයක් ගුවන් විදුලියට, ගීත පට සහ තැටි සඳහා ගායනා කළා. ඒත් ජෝති අයියාගේ වියෝවින් පසු සංගීතඥ සරත් දසනායක සහ එවකට සිටි ජනාධිපතිවරයා (ආර්. ප්‍රේමදාස) මට ආරාධනා කළා - ‘ගම් උදාව‘ ප්‍රසංග වේදිකා වල ජෝති අයියා ගැයූ ගී ගයන්න. ඉන්පසු අද මේ වනතුරු මම ජෝති අයියාගේ ගී ගායනා කරනවා.””ජෝති ගීත” ගයන්න ඔබට අවසර ලැබී තිබෙනවා ද..?”මට ජෝති අයියාගේ දියණිය ක්‍රිෂ්ණි නර්මදාගෙන් අවසර ලැබිලා තිබෙනවා. හැබැයි මං ජෝති අයියාගේ ගී ගයන්නේ ප්‍රසංග වේදිකාවේදී පමණයි. කවදාවත් සංයුක්ත තැටි සඳහා මම ජෝති අයියාගේ ගීත ගයන්නේ නැහැ. ‘ජෝති අයියාගේ ගීත සංයුක්ත තැටි වලට ගයන්න එපා’ කියා මම අපේ සහෝදර ගායකයින්ගෙනුත් ඉල්ලා සිටිනවා. කවුරුන් හෝ ජෝති අයියාගේ ගීත සංයුක්ත තැටි සඳහා ගායනා කරනවා නම් ඔහු කරන්නේ ජාතික අපරාධයක් වගේම නැසී ගිය ජෝති අයියා නැවත ඝාතනය කිරීමක් කියලයි මම නම් හිතන්නේ.”ඔබ ඔබේ නමට “ජෝති” නම ඈඳා ගත්තේ ජෝතිපාලයන්ගේ නමේ එල්ලී ජනපි‍්‍රය වෙන්න ද..?”නැහැ, නැහැ. මං එහෙම ජනපි‍්‍රයත්වය හඹා යන කලාකරුවෙකු නෙමේ. මම සංගීත ක්ෂේත්‍රයට එකතු වෙලත් දැනට අවුරුදු තිහකට වඩා කාලය ගතවී ගොස් තිබෙනවා. මගේම ගීත පනහක් පමණ මේ වනවිට මා ගායනා කරලත් තියෙනවා. මගේ ගීත කිහිපයක් රසිකයින් අතර ජනපි‍්‍රයයි. ඒ තමයි මට උරුම ජනපි‍්‍රයත්වය. ජෝති අයියාගේ නම ඈඳාගෙන ඔහුගේ ගීත ගැයුවාට මටවත් වෙන ගායන ශිල්පියෙකුට වත් ජනපි‍්‍රය වෙන්න බැහැ.ජෝති අයියාගේ ගීත වලින් ජනපි‍්‍රය වෙන්නේ ජෝති අයියාමයි. අපි ජෝති අයියාගේ ගී ගයන්න, ගයන්න ඔහු තව තවත් ජනපි‍්‍රය වෙනවා. ඔහු වියෝ වී ගෙවී ගිය පසුගිය කාලය පුරාම සිදු වුණෙත් එයමයි. ජෝති අයියාගේ ගී වලින් ජනපි‍්‍රය වෙන්න පුළුවන් ඔහුටම පමණයි.”ඔබ එහෙම පැවසුවාට ජෝතිපාලයන්ගේ ගී ගැයුවාම ඕනෑම නවක ගායකයෙකුට ගීතලෝලීන්ගේ ආකර්ෂණය වීමක් තිබෙනවා නේද..?”ඔව්. ජෝති අයියාගේ ගී ගැයුවාම ගීතලෝලීන් ආකර්ෂණය වීමක් වෙනවා. හැබැයි ඒ ආකර්ෂණය ඍජුවම ජෝති අයියාගේ ගීතවලට වෙන ආකර්ෂණයක් මිස අපට ඇති වෙන ආකර්ෂණයක් නොවේ. ජෝති අයියාගේ ගී හොඳින් ගැයුවොත් ඒ ගායකයාට තරමක පිළිගැනීමක් ඇති වෙනවා නම් තමයි. එය එක්තරා අන්දමකින් රසික ආකර්ෂණය ලැබීමක් තමයි.”ඔබටත් ඒ ආකර්ෂණයෙන් වාසි අත් වී තිබෙනවා ද..?”ඇත්තෙන්ම ජෝති අයියාගේ ගීත ගායනා කිරීම නිසා ආකර්ෂණය වූ ඇතැම් ගීතලෝලීන්ගෙන් මගේ ගායනා දිවියට බොහෝ වාසි ලැබී තිබෙනවා. ඒ අතර ප්‍රධානම වාසියක් තමා ජෝති අයියාගේ වියෝවෙන් පසුව ‘ගම් උදාව‘ ප්‍රසංග වේදිකාවල ගී ගයන්න ලැබීම. එමෙන්ම මට ජීවත් වෙන්න රැකියාව සහ පදිංචියට නිවෙසක් ලැබුණොත් ජෝති අයියාගේ ගී ගයලයි. මට මගේ ‘ජෝති සිසාරා’ ගීත ප්‍රසංගය ලංකාවේ වගේම විදේශයන්හීත් පැවැත්වීමට අවස්ථාව ලැබී තිබෙන්නෙත් ජෝති අයියාගේ ගීතවලින් මට ආකර්ෂණය වූ රසික පිරිස් හින්දයි. ඒ සියල්ලම මට ලැබුණු වාසි ලෙසයි මම සලකන්නේ.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092317</link>
    <topic>කලා ලොවට ආ එල්.එම්. ගේ දෙවැනි පුතා</topic>
    <author>ඡායාරූපය - ටෙනිසන් එදිරිසිංහ</author>
    <content>කලා ලොවට ආ එල්.එම්. ගේ දෙවැනි පුතාහරිඳු වරුණ පෙරේරාපරපුරෙන් පරපුරට කලා ලොව තරණය කිරීමට වාසනාව උදාවන්නේ අතළොස්සක් පමණ වන දෙනාට ය. ඒ අතර පිය උරුමය ඔස්සේ යමින් කලා ලොවට පිවිසීමේ භාග්‍යය ඔහුට ද උදා විය. ඔහු නව පරපුරේ නළු හරිඳු වරුණ පෙරේරායි. මේ දිනවල ‘අමා’, ‘කෝපි කඩේ’ ඇතුළු ජනපි‍්‍රය ටෙලි නාට්‍ය කිහිපයක් හරහා ම අප නෙතු ගැටෙන හරිඳුගේ රංගන හැකියාව පිළිබඳ ප්‍රේක්ෂකයින් මේ වනවිට කතා බහ කරන්නට පටන් ගෙන තිබෙනවා. මේ නිසා ම හරිඳු පසුගිය දිනෙක ඔහුගේ කලා ලොව තොරතුරු අපි සමඟ බෙදා හදා ගත්තා.මගේ පියා ප්‍රවීණ චිත්‍රපට අධ්‍යක්ෂකවරයකු වූ එල්.එම්. පෙරේරා. තාත්තා අධ්‍යක්ෂවරයෙක් වගේ ම නිෂ්පාදකවරයෙක්, තිර රචකයෙක්, ගායකයෙක්, එසේ ම නළුවෙක් විදිහට කලා ක්ෂේත්‍රයේ සියලුම කාර්යයන් වල නියැළුණා. ඒ නිසා පුංචි කාලේ ඉඳලම කලාව කියන දේ අපිට ආගන්තුක වුණේ නැහැ. තාත්තාගේ කලා කටයුතු ගැන අපි හොඳින් අත් දැක්කා. ඒ නිසා ම මම හැමවිටම හිතන්නේ කලාව අපේ ඇඟේම තියෙන දෙයක් කියලයි. මම කලා ක්ෂේත්‍රයට පිවිසියේ 1992 වසරේදීයි.එතැන් පටන් කලාවට මට හැකි අයුරින් දායක වුණා. ටෙලිනාට්‍යවල පුංචි පුංචි චරිත රඟ දැක්වූවා. මේ අතර මම රූපලාවණ්‍ය කටයුතුත් ඉගෙන ගත්තා. මගේ හිත හුඟාක්ම නැඹුරු වුණේ කොණ්ඩා සැකසුම් කලාවට හා රූපලාවණ්‍ය කලාවටයි. මම ලෝකයේ රටවල් එකොළහක පමණ සංචාරය කර තිබෙනවා. මම වසර 12 කට පසුව තමයි ලංකාවට එන්නේ. ඒ ඇවිත් ජාඇළ මගේ ම රූපලාවණ්‍යාගාරයක් ආරම්භ කළා. එය ‘බ්‍රිටිෂ් සැලෝන් නමින් අද වෙනකොට කා අතරත් ජනප්‍රියයි.ලංකාවේ ඉන්න ප්‍රවීණ කලාකරුවන්, දේශපාලනඥයින් හුඟ දෙනෙක් ගේ රූපලාවණ්‍ය කටයුතු සිදුවන්නේ මගේ අතින් හැමෝම කියන්නේ මම අත තිබ්බත් ලස්සන වෙනවා කියලයි. මට භාෂා කිහිපයක් ම කතා කරන්න පුළුවන්. ඒ වගේ ම මගේ වෘත්තීය ජීවිතය තුළ ලෝකෙ තිබෙන ඕනෑම වර්ගයේ රූපලාවණ්‍ය කටයුත්තක් කොණ්ඩා මෝස්තරයක් යොදන්න මට පුළුවන් කම තිබෙනවා.ඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092318</link>
    <topic>‘නකුලා’ වපුළ විෂ බීජයෙන් අරාබි රටවල් ගිනි ගනී</topic>
    <author>සේමාලි කැල්ලපත</author>
    <content>‘නකුලා’ වපුළ විෂ බීජයෙන් අරාබි රටවල් ගිනි ගනීනකුලා අත්අඩංගුවට පත්වීනකුලා බසේලි නකුලා. ඒ ඔහුගේ නමය. එසේ වුවත්, ඔහුට ඒ නම හැරුණුකොට තවත් නමක් වෙයි. ඒ සෑම් බැසිලේ ය. නකුලා චිත්‍රපට අධ්‍යක්ෂක වරයකු වූයේ පසුගියදාය. ඔහු තැනූ පළමු චිත්‍රපටය නිසාම ඇමෙරිකාව මහත් අපහසුතාවකට පත්වූයේය. සැබෑ ලෙසින්ම පවසනවානම් ඔහු නිසා මුළු අරාබි ලෝකයම ගිනි ගත්තේය.මුස්ලිම් රටවල් සිසාරා පසුගියදා රැල්ලක් ලෙසින් පැතිර ගිය ඇමෙරිකානු විරෝධී උද්ඝෝෂණ නිසා රටවල් බොහොමයක ඇමෙරිකානු තානාපති කාර්යාල ගිනිබත් වූ අතර ලිබියාවේ ඇමෙරිකානු තානාපතිවරයා ජීවිතක්ෂයට ද පත්විය. මේ වන විට මේ රැල්ල ඔස්ට්‍රේලියාව කරා ද ව්‍යාප්ත වී හමාරය. ශුද්ධ වූ නායක මොහොමඩ් නබි තුමාට අපහාස වන අන්දමින් බිහිවූ ඇමෙරිකානු චිත්‍රපටයක් මේ සියල්ලට මුල් විය.චිත්‍රපටයේ පිටුපස සිටින මිනිසා කවුරුන් ද යන්න පසුගියදා ඇමෙරිකානු FBI පරීක්ෂකයන් විසින් හෙළි කරගනු ලැබිණි. ඔහු නකුලා ය. 55 හැවිරිදි වියේ පසුවන නකුලා ඊජිප්තුවේ උපන් ක්‍රිස්තියානි ආගම අදහන්නෙකි.කැලිෆෝර්නියාවට සංක්‍රමණය වූ ඔහු මත්ද්‍රව්‍ය ජාවාරම් නිසා වරදකරු වී සිරගතව සිටි අයෙකි. පසුගිය වසරේ ජූනි මස සිරෙන් නිදහස් වූ නකුලා මිනිත්තු 15 ක් පුරා දිවෙන මේ චිත්‍රපටය තනා ඇත්තේ කැලිෆෝර්නියාවේදීය. ඉංගි‍්‍රසි බසින් යුතු චිත්‍රපටය ඔහු විසින් විවිධ මාතෘකා ඔස්සේ නම් කරනු ලැබ තිබිණි. ඔහු චිත්‍රපටය ලොව පුරා බෙදාහැර තිබුණේ අන්තර්ජාලය හරහාය.මේ චිත්‍රපටයේ එන මොහොමඩ් නම් වූ චරිතයේ ළමා කල මනාලිය ලෙස පෙනී සිටින්නේ කැලිෆෝර්නියාවේ වෙසෙන 21 හැවිරිදි නිළියක වන අන්නා ගුර්ජි ය. නකුලා තමා රවටා මේ චිත්‍රපටය සඳහා යොදා ගත් බව අන්නා පවසන්නේ බියපත්වය. ඇය දැන් සිය ජීවිතය ගැන බියෙන් සැඟව ජීවත්වන්නීය.අන්නා බියපත් සිතින් යුතුව“මෙහි එන ජෝර්ජ් නම් වූ චරිතයේ ළමා කල මනාලිය ලෙස මං රඟපෑවා. මේ ජෝර්ජ් මොහොමඩ් ලෙස වෙනස් වෙන බව මා දැන සිටියේ නැහැ. මං දැන් මගේ නිවෙසේ දොරවල් වසාගෙනයි ඉන්නේ. අරාබි ලෝකයේ ජනතාව මේ ගැන මට චෝදනා කරාවි යැයි මං පුදුමාකාර බියකින් පසුවෙනවා” යැයි අන්නා පවසන්නීය.අන්නා සහ ඇගේ සහාය නළුවා පවසන්නේ ඔවුන් සිතා සිටියේ තමන් Dessert Warrior නම් වූ ක්‍රියාදාම චිත්‍රපටයේ රඟපාන බවකි. නකුලා මෙහි එන කිසිම ආගමක් ගැන තමන් හා සාකච්ඡා නොකළ බව ද ඔවූහු පවසති.“මං ක්‍රිස්තියානිකාරියක්. ඒ නිසාම මා මුස්ලිම්වරුනට විරුද්ධව ගියා යැයි ඔවුන් සිතාවි. මේ නිසා දැන් මට නින්ද යන්නේ නැතිතරම්. මං දින ගණන් ගත කළේ හැඬු කඳුළින්. ඔහු මා පාවා දුන්නා යැයි මට සිතෙනවා” යනුවෙන් අන්නා පවසන්නීය.නකුලා ගේ මිනිත්තු 13 චිත්‍රපටය නිසා ඇතිවූ කැලඹීම් මොරොක්කෝවේ සිට මැලේසියාව දක්වා ම පැතිර ගිය අතර පුද්ගලයන් 10 ක් පමණ මියගොස් දහස් ගණනක් තුවාල ලැබූහ. ඒ නිසාම ඇමෙරිකාවට අරාබි රටවල පිහිටි සිය තානාපති කාර්යාලවල ආරක්ෂාව සඳහා විශේෂ පියවර ගැනීමට ද සිදුවිය.නකුලා මත්ද්‍රව්‍ය ජාවාරම්වලට අමතරව බැංකු වංචා සම්බන්ධයෙන් ද වරදකරු වී සිරගත වූවෙකි.සේමාලි කැල්ලපතනකුලා සහ අන්නාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092319</link>
    <topic>20/20 තරගාවලියට ඇන්ටන් ගෙන් ක්‍රිකට් සින්දුවක්</topic>
    <author>ජෝජ් රොබ්සන් ද සිල්වා</author>
    <content>20/20 තරගාවලියට ඇන්ටන් ගෙන් ක්‍රිකට් සින්දුවක්ලංකාවට දොළොස් රටක් මෙන්න පැමිණිලා I.C.C කුසලානය එය නම් දරලා දෙදහස් දොළහේ නමවන මස තරගෙ ඇරඹිලා T-20 ක්‍රිකට් නමින් තරගෙ පැටලිලා දිනන්නේ// තණ නිල්ලේ ක්‍රිකට් තරගෙ කවුද දිනන්නේ// දිනන්නේ// පැරදුණාම කොයි කවුරුත් දුකට වැටෙන්නේ//එංගලන්තේ, ඉන්දියාව, පකිස්ථානයත් සිම්බාබ්වේ, වෙස්ට්න්ඩින්, අයර්ලන්තයත් ඇෆ්ගනිස්ථා, ඔස්ට්‍රේලියා, නවසීලන්තයත් සවුත් ඇෆ්රිකා බංගලි දේශ්, ලංකාවත්මේ රටවල් දොළහ තමයි තරග වදින්නේ ගහන හයේ හතර පාර ලකුණු ලබන්නේ බලන් ඉන්න කොයි කාටත් පුදුම හිතෙන්නේ තණ නිල්ලේ ක්‍රිකට් තරග ඔහොම තමයිනේ දිනන්නේ// දිනන්නේ.... පිතිකරුවන් වේග පන්දුවලට ගහනවා ස්කෝ බෝඩ් එකේ ලකුණු ගණන උඩට නඟිනවා නරඹන අය ප්‍රීති ඝෝෂා හඬ පතුරනවා සෙමි ෆයිනල් ඉවර කරලා - ෆයිනල් එනවාදෙපැත්තේම වැඩකාරයෝ පිටියට එනවා අපි දිනයි ද, අපි දිනයි ද කියලා සිතනවා දක්ෂයින්ට කුසලානය දැන් හිමිවෙනවා දිනපු පැත්ත ලක් දෙරණේ දැන් බැබළෙනවා දිනන්නේ// දිනන්නේ....පද රචනය, සංගීතය සහ ගායනය – ඇන්ටන් සිල්වාඇන්ටන් සිල්වාසිංහල ගීත සාහිත්‍යයට වැඩිම ක්‍රිකට් ගීත ගණනක් එක්කළ ගී පද රචකයා වන්නේ ගායන ශිල්පි ඇන්ටන් සිල්වා ය. අපේ රටේ ක්‍රිකට් ගීතයක් මුලින්ම නිර්මාණය වූවේ මීට දශක තුනකට පෙර 1982 වසරේදී ය. “ශ්‍රී ලංකාවේ මේ ක්‍රිකට් වාර්තාවේ නම ගිය දුලිප් අපෙ මිතුරා” ගීතයෙන් ඇරඹූ අපේ ක්‍රිකට් ගීතාවලියට අලුතින්ම එක් වූ ගීතය 20 – 20 ක්‍රිකට් තරගාවලිය වෙනුවෙන් ඇන්ටන් සිල්වා නිර්මාණය කර ගයන “ලංකාවට දොළොස් රටක් මෙන්න පැමිණිලා” ගීතය යි. මේ දිනවල ඇසෙන මෙම ගීතය මෙවර ‘ගී මිහිරෙන්’ ගෙනෙන්නට අපි ඇන්ටන්ට ආරාධනා කරමු.”ක්‍රිකට් ලෝලීන් වෙනුවෙන් ගීත නිර්මාණය කර ගායනය කිරීම මට අලුත් අත්දැකීමක් නෙමේ. 1996 දී ශ්‍රී ලංකා ක්‍රිකට් කණ්ඩායම විල්ස් ලෝක කුසලානය දිනූ අවස්ථාවේ දී මම නිර්මාණය කළ “පුන්සඳ පායා මගෙ රට දිලෙන්නා” ගීතය අදත් ගීතලෝලීන් අතර ජනප්‍රිය යි. ලෝකයේ ම ජනප්‍රිය ක්‍රීඩාව ක්‍රිකට්, අපේ රටේ ක්‍රිකට් ලෝලීන්ගේත් ඉමහත් ආදරයක් ක්‍රිකට් ක්‍රීඩාවට ලැබී තිබෙනවා වගේම මටත් ක්‍රිකට් තරග පැවැත්වෙද්දී අලුත් ගීතයක් නිර්මාණය කරන්නේ නැතුව ඉන්නම බැහැ. මගේ ගීත රසිකයිනුත් මගෙන් බලාපොරොත්තු වෙනවා අලුත් ක්‍රිකට් ගීත. 20 – 20 ක්‍රිකට් තරගාවලියටත් ගීතයක් නිර්මාණය කරන්න මට හිතුණේ එහෙමයි.””හැබැයි, ඔහේ නිකම්ම නිකම් ක්‍රිකට් ගීතයක් ගයන්න මම සුදානම් නැහැ. එම නිසා මෙම ගී පද රචනය කරන විටදී මමම එම අභියෝගය බාරගෙන අපේ ක්‍රීඩකයින්ගේ සහ ක්‍රීඩා ලෝලීන්ගේ රසවින්දනයට මෙන්ම යහපත් මානසිකත්වයට සුදුසු ගී පද රචනයක් කරන්න මා වෙහෙස වුණා. ‘දිනන්නෙ, දිනන්නෙ තණ නිල්ලේ ක්‍රිකට් තරග කවුද දිනන්නේ’ යනුවෙන් උද්දීපනයක් ඇති කරවන යෙදුම් මෙන්ම ‘පැරදුනාම කොයි කවුරුත් දුකට වැටෙන්නේ’ වැනි යෙදුම් පුන පුනා ගැයීමට යොදා ගැනිමෙන් යථාර්ථය උදෙසා මනස විවර කරවීමේ වෑයමකුත් දැරුවා. මේ දිනවල වැඩිපුරම සංගීත ප්‍රසංග වේදිකාවේ දී මේ ගීතයට මට හොඳ ප්‍රතිචාර ලැබෙනවා.”0112652437, 0776842082 ඇන්ටන් සිල්වාගේ දුරකථන අංක වේ.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092320</link>
    <topic>“කරුණාකරලා අපේ ගමට ආයෙත් එන්ඩ එපා”</topic>
    <author>මතු සම්බන්ධයි</author>
    <content>“කරුණාකරලා අපේ ගමට ආයෙත් එන්ඩ එපා”කිලෝ මීටර් කිහිපයක් එක දිගට වාහනය පැදවීමෙන් හා තනිව ගමන් කිරීමෙන් ධනුකගේ ගත සිත දෙකම දැඩි පීඩාවට පත්වී තිබුණි. දැඩි හිරු රශ්මිය නොදැනුණත් පිපාසිත බවින් උගුර කට වියළී තිබිණි. ඉදිරිපස ඈතින් තැඹිලි කඩයක් දුටු ඔහුට තැඹිලි ගෙඩියක් බීමට කැමැත්තක් ඇතිවිය.ලිපිනයේ නොතිබුණ ද නිල්මිණිගේ ගම් පියසට යාමට අවශ්‍ය තරමටත් වඩා තොරතුරු ධනුක රැස්කර ගෙන සිටියේය. තැඹිලි පානය කරන ගමන් ඔහු කුඩා කඩය හිමි තැනැත්තාගෙන් ඒ පිළිබඳව විමසුවේය.”මහකෙළිය හන්දියට තව හැතැම්ම දෙකක් විතර ඇති. මහත්තයට යන්ඩ ඕනෑ කොහාටද?””මෙතනට කුරුණෑගල ඉඳලා කිලෝමීටර් දහතුනක් විතර තියෙනව නේද ලොකු උන්නැහැ?””එච්චරක් ඇති මහත්තයෝ, අපි ඔය මීටර් ගණන් දන්නැහැ. මහකෙළිය හන්දියට නම් එච්චර දුරක් නෑ.””හොඳයි මේක තියාගන්න” රුපියල් සියයේ නෝට්ටුවක් ඔහුට දී ධනුක යළි කාරයට ගොඩවූවේය. නුවර දේශගුණයට හුරු වූ ඔහුට මේ රශ්මිය තරමක් වෙහෙසකාරී විය. ඇය මෙපමණ දුර කතර ගෙවා නුවරට පැමිණියේ අධ්‍යාපනය ලබාගැනීමේ උසස් පැතුමක් හා බලාපොරොත්තුවත් සමඟ විය හැක.’මහකෙළිය හන්දිය’ධනුක කුඩා දැන්වීම් පුවරුවක් දුටුවේය. පාර අයිනට වෙන්නට රථය නවතාගත් ඔහු විමසීමක් කළ හැකි අයකු බලාපොරොත්තුවෙන් ඔබ මොබ බැලුවේ මඳක් නොඉවසිල්ලෙනි. රෙදි හැට්ට ඇඳගත් වෙළෙඳම් අම්මලා යැයි සිතිය හැකි ස්ත්‍රීන් කිහිප දෙනෙක් හඬ නඟා දොඩමින් එතැනින් යන්නට ආවෝය.”මේ .. කටුපොත හන්දියට තව දුරද?””ආපෝ තව කොච්චරක් කියල යන්ඩද මහත්තයෝ. ඇගියො මේ මහත්තයැ කටුපොතට යන්ඩලු..””ඕන් ඔය වම්පැත්තෙ පාරේ හැතැම්ම පහළොවක් දාසයක් විතර යන්ඩෝනැ මයෙ හිතේ.””පාර හරිනේ”ධනුක විමසුවේ උණ රෝගියකු මෙන් උදාසීනවය. යම්දෝ, නොයම්දෝ සිත දෙගිඩියාවට පත්වී හෙම්බත්වී හමාරය. ‘ඕන දෙයක්’ සිතා කටුපොත යාමට වම් අත පැත්තේ තිබූ පාරට අවතීර්ණ වුවද තමා යන්නේ මහා පිස්සු ගමනක් නොව්දැයි ධනුකට සිතුණේ වරක් දෙවරක් නොවේ.”හරියට අසෝකමාලා දැකල වගෙ පිස්සුවක්නෙ ඔයාට හැදිල තියෙන්නේ? ගෑනු දැකල නැති මිනිහෙක් වගේ. මොකක්ද ඔය කෙල්ලගෙ ඔය තරම් ඇති අගේ?”නාලිකාගේ මව සතියකට පමණ පෙර තමාට බැනවැදුණ අයුරු ද ඔහුට සිහියට ආවේය. තමා ප්‍රතික්ෂේප කරන කෙල්ලක් පසුපස යාමට තමාට ඇත්ත වශයෙන්ම සෑදී ඇත්තේ පිස්සුවක්ම නොවේද?නොදැනීම ළය මත රැඳෙන සුරතට දැනෙන්නේ ආදරයක මිහිරි වේදනාවය. ඇගේ (තමා කිසිදා කිසිම යුවතියකගේ නුදුටු) දිගැටි නිල් ඇස් සෘජුව තමා දෙස බලා සිටින්නේ ඉන් තම දෙනෙත් මුදා ගැනීමට නොහැකි පරිදිය. මුවැත්තියකටත් වඩා අහිසංකව නිල්මිණි මේ රියේ ඉදිරි අසුනේ සිට තමා දෙස හෙළූ බැල්ම.”මට කවදාවත් මගේ ගමටවත් මගෙ ගෙදර අයටවත් අකීකරු වෙන්න බැහැ.”ඇය කීවේ කඳුළු පිරුණ දෑසින් යුතුවය.”අපිට අපි බලාපොරොත්තු වෙන දේවල්ම ලබා ගන්න බැහැ නිල්මි. අපි බලාපොරොත්තුවෙන දේත් ලැබෙන දේත් අතර වෙනසක් තියෙනවා.”ඇය ඊට කිසිවක් නොකියා නිහඬව බලා සිටියේ යන්තමින් හෝ තමාට කැමැත්තක් ඇතිවූ නිසා වන්නට පුළුවන.”අපේ ගමේ හරිම ලස්සන තැන් තියෙනවා. අපි ජීවත් වෙන්නෙ ගමත් එක්ක බැඳිලා. මට ඒක නතර කරන්න බෑ.”නිල්මිණි පැවසුවේ කෙතරම් බොළඳ කාරණා දැයි ඔහු සිතුවේ ඇගේ බොළඳ බව වයසත් සමඟ මුහුකුරා යා හැකි බව කල්පනා කරමින්ය.කටුපොත හතරමං හන්දියට එනතුරුම ධනුක නිල්මිණි පිළිබඳව නොයෙකුත් දෑ සිහිපත් කරමින් ද සිහින මවා ගනිමින් ද ආ හෙයින් දුර කතර ගෙවී ගියේ නොදැනුවත්වමය.ඈ ජීවත් වූයේ ‘කනෝගම’ බව ඔහු දැන සිටි නිසා අපහසුවකින් තොරව තවත් කිලෝ මීටර හතරක් පමණ ඔහු ගමන් කළේය.’කනෝගම’ යැයි සිතිය හැකි දුරක් ගෙවූ පසු ඔහු ඈ පැවසූ වැව දුටුවේය. ඇත්තෙන්ම එය ඉතාමත්ම දර්ශනීය වීම ධනුක තුළ සතුටක් ඇති කළේය. වඩා විශාල නොවුණද සුදු නෙළුම්වලින් වැව වැසී යන තරම් අලංකාර වී තිබුණි. ගුරු පාරේ ‘ජිරි ජිරි’ ශබ්දයෙන් ඉතා සෙමින් ඉදිරියට ඇදෙන නවීන පන්නයේ මෝටර් රථය කාගේත් විමසුමට හේතු විය. වැව ඉවුරේ විශාල මී ගසක් ද තවත් විශාල ගස් කිහිපයක්ම විය. ඒවා කුඹුක් බව ධනුක හඳුනා ගත්තේය.එකා දෙන්නා බැගින් කොලු කුරුට්ටන් වාහනය පසු පස දිව ඒම ඔහුට මහා ගැටලුවක් විය. නිල්මිණි ජීවත්වන ගම මේ තරමටම ග්‍රාම්‍ය බව ඔහු විශ්වාස කළේ නැත. එකිනෙකට තරමක් ඈතින් පිහිටිය ද සෑම නිවෙසක්ම දුප්පත් බව ගැමි බව සංකේතවත් කළේය. නිල්පාට කෙත් යාය පුරා පඹයන් සිටවා ආරක්ෂා කර තිබුණි. එක් තැනක දියබුං ගසමින් ස්නානය කළ ගැමි ගැහැනියක, මඳක් ඉදිරියට අවුත් ළමයින් දිව යන අත බලාහුන්නාය.නගරයේදී තමා තුළ තිබූ ආත්ම ශක්තිය හා ධෛර්යය කෙමෙන් හීනවී දියාරු වී යන බව ඔහුට හැඟුණි.හදිසියේම නිමන්ත පැමිණිය හොත් උද්ගතවන තත්ත්වය එතරම් සුබදායක නොවන බව ඔහු පිළිගත්තේය.”මේ හරියේ නිමන්ත කියල මහත්මයෙක් ඉන්නවද බබා”ඔහු වයස අවුරුදු දහයක පමණ කොලු ගැටයකුගෙන් විමසුවේය.”මහත්තයෙක්?”කොලුවා මහා ප්‍රශ්නාර්ථයකින් ධනුක දෙස බලා සිටියේය.”කවුද මල්ලී..”මිහිරි කටහඬකින් ධනුක තිගැස්සිණි. දිගු වරලස සුරතේ පටලවමින් යුවතියක් ඔහු දෙසත් වාහනය දෙසත් මාරුවෙන් මාරුවට බැලුවාය. නිල්මිණිගේම වයසේ යැයි අනුමාන කළ හැකි යුවතිය රූමත්ය. අපූරු පැහැපත් බවකින් යුතු විය. දුප්පත් යැයි තමා සිතුවද ගැමි සිරියාවෙන් අනූන වූ මේ සුන්දර ගම්මානයත් එහි තිබෙන සෑම සජීවී අජීවී වස්තුවක්ම පිරිපුන් බවක් ගෙන තිබීම ඔහුට විස්මය දනවන්නක් විය. නාගරික බවක් ගෑවී නැතත් ඇගේ පැහැපත් බව හා ස්වාභාවික රූ සපුව ධනුක තුළ කිසියම් ලෝභී හැඟීමක් ඇති කළේය.වහා දොර විවර කළද යළි එය වසාගෙනම ඔහු ඇය දෙසට හැරුණේය.”නංගි මේ හරියේ නිමන්ත කියල මගෙ යාළුවෙක් ඉන්නවා. දවසක් දෙකක් ආවට මට හරියට සෝදිසියක් නෑ..””නිමන්ත?”ඕ යළි එය ප්‍රතිරාවය කළද කිසියම් චකිතයකින් පසුවන බව ධනුක වටහා ගත්තේය. පබා යටිතොල සපාගෙන කිසිවක් මතක් කරගන්නට මෙන් උත්සාහයක් දැරුවාය. වාහනයේ දිග පළල මැනීමට මෙන් හොඳින් නිරීක්ෂණයක යෙදෙන මේ යුවතිය අනිවාර්යයෙන්ම නිල්මිණි හඳුනනු ඇති බවක් ඔහුට දැනුණි. තමා ආ ගමනේ නියම ප්‍රයෝජනය ගත යුතුව ඇති නිසා බිමට බැසිය යුතු බව ධනුක තීරණය කළේය. පබා ඔහු දෙස බලා සිටියේ ඊළඟට කිව යුතු හා කළ යුතු දේ ගැන මනා අවබෝධයකිනි.”නංගි නිමන්තව දන්නවද? මම හිතන්නේ මේ හරියෙම වෙන්න ඕනෑ... මගෙ මතකය හරි නම්?””ඇත්තට?”ධනුක ඒ වදනින් අන්දුන් කුන්දුන් වී ඔබ මොබ බැලුවේ ඒ ඇයම ද විශ්වාස කිරීමටය.”ඔව් මම ඇහැව්වේ නිමන්ත. එයා ඉන්නෙ මේ ළඟද? නංගි එයා අඳුරනවද?””මීට කලින් ආව කිව්වනෙ. මතක නැද්ද පොඩ්ඩක්වත්?”ඇගේ ස්වරය හිටිහැටියේ අප්‍රසන්න වීම ගැන සැකයක් ධනුකට ඇතිවිය. නිල්මිණිගේ හිතවතියක් හෝ නෑදෑයකු විය යුතු බව දැනගැනීමට, ඒ කතාව පමණක් හොඳටම ප්‍රමාණවත් විය.”ඔයා නිමන්තගෙ කවුද? ඇත්තටම මම මීට කලින් ඇවිත් නැහැ. මම ආවේ වැදගත් කාරණයකට””මම දන්නව“”දන්නවා. එහෙමනම් ඔයා නිල්මිණිගෙ සහෝදරියක්ද?””නෑ”පබාගේ සෘජු පිළිතුරු ගැන ධනුකට පුදුම නොවී සිටිය නොහැක. නිල්මිණිගේ රූපත් බව හා ගැමි බව තිබුණ ද, කලින් සූදානම් කරගත් ලෙස මේ දෙන පිළිතුරු ඔහු මවිතයට පත් කළේය.”මහත්තය හිතන දේවල් කවදාවත්ම වෙන්නෑ තේරුණාද? ඒ නිසා ඒ ගැන තවත් කතාකරල පලක් නෑ””එහෙනම් ඔයාට නිල්මිණි ඔක්කොම විස්තර කිව්වා?””එහෙම හිතාගන්න. නිල්මිණි කසාද බඳින්න තීන්දු කරල ඉවරයි. අපි ගමේ හැදුනට නගරවල සිදුවෙන දේවල් දන්නවා. නිල්මිණි මහත්තයට කැමති නෑ. ඒ කෙල්ලගෙ ජීවිතේ විනාශ කරන්න හදන්නැතුව ආපු අතක් බලාගෙන යන්න.””ම..මම නිල්මිණි හම්බවෙලා””වැඩක් වෙන්නෑ මහත්තයා. ඒ කෙල්ලගෙ ඉගෙනීමත් කඩාකප්පල් වුණා. කරුණාකරල අපේ ගමට ආයෙත් එන්ඩ එපා..”ධනුක රථය පණගන්වා ගත්තේ කෝප සිතුවිලි සමඟය. නිල්මිණි තමාගේ ආත්මය පාවා දී ඇත. දූවිලි නංවමින් නොපෙනී යන රථය දෙස බලා සිටි පබා දිග සුසුමක් හෙළුවාය. නිල්මිණි කර තිබෙන්නේ එසේ මෙසේ ගොන්කමක් නොවන බව පළමුවරට ඇය තේරුම් ගත්තාය. ධනුකගේ කඩවසම් රූපය, උසස් රැකියාව, සුපිරි වාහනය නිල්මිණි තුළ කිසියම් කැමැත්තක් ඇති කරවන්නට ඇතිදෝයි පබා සැක පහළ කළාය. නිමන්තට මේ ගැන කීවොත් ඔහු නිල්මිණිගෙන් විමසීම අනිවාර්ය හෙයින් එයද ඇයට කළ හැකි නොවන නමුත් ඔහුගෙන් සියල්ල සඟවා තැබීමෙන් කිසියම් අනර්ථයක් සිදුවිය නොහැකිදැයි පබා සිතුවාය. බැරිවීමකින් සුරංග මේ පිළිබඳව කලකිරීමට පත්වුවහොත් එහි වගකීම ද බාරගත යුත්තේ තමා බව ඇය තවදුරටත් කල්පනා කළාය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092321</link>
    <topic>කොල්ලටයි බල්ලටයි හැමෝටම ‘ආර්ට්’ තේරෙන්නේ නැහැ පුතා</topic>
    <author>සුනිල් මිහිඳුකුල</author>
    <content>කොල්ලටයි බල්ලටයි හැමෝටම ‘ආර්ට්’ තේරෙන්නේ නැහැ පුතාඅලුත් අධ්‍යක්ෂවරයකු සිනමාවට ප්‍රවිෂ්ට වීම ආචාර්ය තිස්ස අබේසේකර විසින් කලකට ඉහතදී හඳුන්වනු ලැබ සිටියේ ‘තල මලක්’ පිපීම වැනි ආශ්චර්යවත් සංසිද්ධියක් ලෙසිනි. එම ප්‍රකාශය මා සිහියට නැඟුණේ ‘කලර්’ චිත්‍රපටයේ අධ්‍යක්ෂ ඉසුරු වීරසිංහ මුදලි නිසාවෙනි. ඉසුරු තවමත් තිස් හැවිරිදි තරුණයෙකි. ‘කලර්’ ඔහුගේ කුලුඳුල් සිනමා නිර්මාණය වෙයි. මේ තරුණයා සිනමාකරණයට එළැඹෙන්නේ රූපවාහිනි වෙළෙඳ දැන්වීම් නිර්මාණ හරහාය.එසේ වුවත් ‘කලර්’ සාර්ථක සිනමා කෘතියක් ද? මගේ පිළිගැනීමට අනුව නම් එය ව්‍යාජ කලාත්මක නිර්මාණයකි. මා එසේ කියන්නේ ඇයි?මෙම චිත්‍රපටයේ චරිත හා සිදුවීම් සියල්ල අභව්‍යය; එනිසාම ව්‍යාජය. (කිසිදු චරිතයක් නාමමාත්‍රිකව නොදැක්වෙන බැවින් නළු නිළියන්ගේ නම්වලින් එකී චරිත හඳුන්වා දෙන්ට කැමැත්තෙමි.) කමල් හා සඳනි ගේ ප්‍රේම සම්බන්ධය, සඳනිගේ දෙමව්පියන් ඊට දක්වන ප්‍රතිචාර, කමල් හිටිහැටියේ ධනවතකු වීම, කමල් හා සඳනි අතර ඇතිවන්නාවූ ගැටුම මුළුමනින්ම අවිශ්වසනීය; අභව්‍යය; බොළඳ ය. එහෙයින් ම ව්‍යාජය.මෙහි කතා පුවත සිහි ගන්වන්නේ හැත්තෑව දශකයට අයත් කුමාර කරුණාරත්න, ෂර්ලි ගෝමස්, වල්පොල ආර්. විමලසිරිගේ බොළඳ නවකතාය. නොඑසේ නම් ‘දේව්දාස්’, ‘වීර්සාරා’ වැනි හින්දි චිත්‍රපට කතාය.ඉසුරු වැනි තරුණ අධ්‍යක්ෂවරයකු අතින් මෙබඳු කතා පුවත් ගෙතෙන්නේ ඇයි? මා සිතන පරිදි ඊට හේතුව ජීවිතය, සමාජ හා දේශපාලනය පිළිබඳ ඔහු සතු අල්ප විඥානයයි.ප්‍රකට මලයාලම් සිනමාකරුවකු වන අදූර් ගෝපාල් ක්‍රිෂ්ණන් වරක් කර ඇති ප්‍රකාශයක් ඉසුරු වැනි නවක අධ්‍යක්ෂවරුන් සිහිපත් කර ගැනීම වටනේය. ඒ මෙහිදිය.“සිනමා නිර්මාණයක හැම තත්වයක්ම, හැම සිදුවීමක්ම, හැම චරිතයක්ම අව්‍යාජ විය යුතුය. යථා පැවැත්මෙහි මුල්බැස ගත යුතුය. එසේ නැතහොත් එම සිදුවීම හෝ චරිතය අභව්‍ය, අසම්බන්ධිත හා දුරස්ථ එකක් වනවා ඇත.”චිත්‍රපටයේ අන්තර්ගතය හා දෘෂ්ටිය එසේ වුවත් සිනමාත්මක පරිකල්පනය, දෘශ්‍යමය සත්කාරය අතින් ‘කලර්’ ඉදිරිගාමි පියවරකි. ඒ පිළිබඳ විවාද තිබිය නොහැකිය. රූපවාහිනි වෙළෙඳ දැන්වීම් නිර්මාණ ශිල්පියකු වශයෙන් ලද පරිචය හේතුවෙන් ඉසුරු සිනමානුරූපීව ස්වකීය කතාව ඉදිරිපත් කරන්ට සමත් වෙයි.මෙහි කැමරාකරණය හා ආලෝකකරණය, කලා අධ්‍යක්ෂණය අග්‍රගණ්‍යය. මෙහි කැමරා ශිල්පියා ද (පි‍්‍රයන්ත මලවිගේ) සිනමාවට නවකයෙකි. ඔහු ද රූපවාහිනි වෙළෙඳ දැන්වීම් ඡායාරූප ශිල්පියෙකි.චිත්‍රපටය සිනමාත්මක බවින් පිරිපුන් වුවත් බංකොලොත් අන්තර්ගතය නිසා ‘කලර්’ අසාර්ථක චිත්‍රපටයක් බවට නිරායාසයෙන්ම පත්වෙයි. මෙහිදි මට සිහිපත් වන්නේ කේ.ඒ. විජේරත්නගේ ‘මධුසමය’ චිත්‍රපටයයි. කළු සුදු චිත්‍රපටයක් වශයෙන් එහි විශිෂ්ට රූප ආඛ්‍යානයක් දක්නට ලැබිණි. එහෙත් එහි මූලික දුබලතාව වූයේ වස්තු විෂයෙහි තිබූ අපරිණත බවයි. ‘කලර්’ ද ‘මධුසමය’ වන් සිනමා පටයකි.ඉසුරු වීරසිංහ මුදලි’කලර්’ හී ප්‍රධාන චරිතය රඟපාන්නේ දක්ෂ චරිතාංග නළු කමල් අද්දරආරච්චිය. එය මා කමල්ගේ දුටු අද්විතීය රංගනයක් ලෙස ප්‍රශංසා පූර්වකව සඳහන් කරන්ට කැමැත්තෙමි. මුළු චිත්‍රපටයේම එකම ජීවය කමල් ය. සඳනි හා උදයන්තිගේ රංගනය ප්‍රමාණවත්ය. ශ්‍රීමාල් සත්‍යජිත් වෙඩිසිංහ සුපුරුදු පෞරුෂය එලෙසම විහිදුවා සිටී.චිත්‍රපටයේ සංගීතය සංඛ දිනෙත් ගෙනි. චිත්‍රපටයට ඇතුළත් ගී දෙක තුන රූප රචනා වශයෙන් විචිත්‍ර වුව ඒවායින් කෘතියට කිසිවක් එකතු නොකරයි. ගී තනු ද ප්‍රේක්‍ෂකයන් සිනමාහලෙන් බැහැරට එන විටම අමතකය.’කලර්’ චිත්‍රපටයේ සිගරැට්, අරක්කු, බොන දර්ශනවලට පළවී ඇති විරෝධය සම්බන්ධයෙන් ද මෙහිලා යමක් කිව යුතුය. ඒ විරෝධය පුස්සකි. ඒවා උත්තේජන බවින් තොර බව මා කියන්නේ වගකීමෙන් යුක්තවය. කෙසේ වෙතත් මේ විරෝධය නිසා චිත්‍රපටයට අනවශ්‍ය ප්‍රචාරයක් ලබාදීමෙන් අදාළ සංගමය චිත්‍රපයට කර ඇත්තේ ලක්ෂ ගණනින් මැනිය හැකි උදව්වකි.’කලර්’ චිත්‍රපටය සම්බන්ධයෙන් මට අවසාන වශයෙන් කිවහැකි දේ අතිශය නිර්දය වුවත් ඒ ප්‍රකාශය ලියනු ලැබ ඇත්තේ මෙහි අධ්‍යක්ෂවරයා විසින්ම බැවින් මට වෙන කළ හැකි දෙයක් නැත. චිත්‍රපටයේ එක් තැනක සඳනිගේ පියා මෙසේ කියයි.”කොල්ලටයි බල්ලටයි හැමෝටම ‘ආර්ට්’ තේරෙන්නේ නැහැ පුතා.”(පුවත්පත් දැන්වීම් සඳහා මෙම විචාරයේ කොටස් උපුටා ගන්නේ නම් ලේඛකයාගෙන් ඊට ලිඛිත අවසරයක් ලබාගත යුතුය.)සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=av12092323</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතා‘ධූම්’ චිත්‍රපට මාලාවේ තුන්වැන්න ‘ධූම් – 3’. විජේ ක්‍රිෂ්ණා ආචර්යා අධ්‍යක්ෂණය කරන, ආදිත්‍ය චොප්රා නිෂ්පාදනය කරන මේ චිත්‍රපටයේ රූපගතකිරීම් මේ දිනවල ඇමෙරිකා එක්සත් ජනපදයේ චිකාගෝ නුවර දී සිදු කෙරෙනවා. චිත්‍රපටයේ ප්‍රධාන චරිත නිරූපණය කරන්නේ අමීර් ඛාන්, කට්රිනා කායිෆ්, අභිෂේක් භච්චන් සහ උදේ චොප්රායි. ගිය වසරේ අග භාගයේ දී මෙහි රූපගත කිරීම් ආරම්භ කරන්න නියමිතව තිබුණත් අමීර් වෙනත් රූපගත කිරීම්වලට දින යොදාගෙන තිබූ නිසාත්, චිත්‍රපටයේ ඔහුට නිරූපණය කරන්නට තිබෙන චරිතයට අනුව සිරුර හැඩ ගස්වා ගන්නට අවශ්‍ය වූ නිසාත් රූපගත කිරීම් කල්දැමුණා.අභිෂේක් ගේ ඉල්ලීමක් නිසා ද රූපගත කිරීම් කල් දමන්නට නිෂ්පාදක ආදිත්‍ය චොප්රා එකඟ වුණා. අභිෂේක් ඉල්ලා සිටියේ ගිය වසරේ අග භාගයේ දී ඓශ්වර්යා දරු ප්‍රසූතියට සූදානම්ව සිටි නිසා ඒ වෙනුවෙන් තමන්හට ‘නිවාඩුවක්’ ලබා දෙන ලෙසයි.මේ සියල්ලටම කන්දුන් නිෂ්පාදකවරයා සහ අධ්‍යක්ෂවරයා ජූලි මාසයේ දී රූපගත කිරීම් ආරම්භ කළා. ‘ධූම් – 3’ චිත්‍රපටයේ ප්‍රධාන නළු අමීර් ඛාන් රඟපාන දර්ශනවලින් වැඩි ප්‍රමාණයක් රූපගත වන්නේ චිකාගෝ නුවරයි. ඒ නිසා ‘ධූම් - 3’ චිත්‍රපට කණ්ඩායම ජූලි මාසයේ දී චිකාගෝ නුවර බලා පිටත්ව ගියා. මේ ගමනට අමීර් ගේ බිරිය කිරන් රාඕ සහ පුංචි පුතු අසාද් රාඕ ඛාන් ද එක්වුණා. (අමීර් – කිරන් ගේ පුතු අසාද් මෙලොව එළිය දුටුවේ 2011 දෙසැම්බර් 5 දායි).ඓශ්වර්යා ද දියණිය ආරාධ්‍යා සමඟ චිකාගෝ නුවර රැඳී සිටිනවා. ඒ නිසා අභිෂේක්ටත් පාළුවක් නැතිව සතුටින් ‘ධූම් – 3’ චිත්‍රපටයේ රඟපෑම් කරන්නට ඉඩ ලැබී තිබෙනවා. අමීර් – කිරන් යුවළත්, අභිෂේක් - ඓශ්වර්යා යුවළත් නිවාස දෙකක් කුලියට ගෙන පදිංචිව සිටින බවයි ආරංචි. මේ හේතුවෙන් කිරන්ටත් ඓශ්වර්යාටත් මාධ්‍යවේදීන්ගෙන්, කැමරා ශිල්පීන්ගෙන් බේරී නිදහසේ සිටින්නටත් ඉඩ ලැබිලා. විශේෂයෙන්ම ඓශ්වර්යාට නම් මේ නිවාඩුව මහත් අස්වැසිල්ලක්. ඒ, ‘හෙරොයින්’ නම් වූ අලුත්ම චිත්‍රපටය සැප්තැම්බර් 21 දා තිරගත වන නිසයි.මුලින්ම මෙහි ප්‍රධාන නිළිය හැටියට ඓශ්වර්යා ව තෝරා ගත්ත ද ඇය මව් පදවිය අපේක්ෂාවෙන් සිටි නිසා ඇයට එයින් ඉවත් වෙන්න සිදුවුණා. ඇය වෙනුවට තෝරා ගැනුණේ කරීනා කපූර්වයි. මේ සිද්ධියෙන් පසුව චිත්‍රපටයේ අධ්‍යක්ෂ මධූර් භන්දර්කාර් සහ ඓශ්වර්යා අතර අමනාපයක් ඇතිවුණා. ඓශ්වර්යා සහ කරීනා අතර ද අමනාපයක් ඇතිවුණා. ඓශ්වර්යා පවසන්නේ ‘හෙරොයින්’ චිත්‍රපටය තිරගත වෙද්දී ඉන්දියාවේ සිටියොත්, තමන්ට මාධ්‍යවලින් නැඟෙන ප්‍රශ්නවලට උත්තර දෙන්නට සිදුවන බවයි. ඊට වඩා චිකාගෝ නිවාඩුව සිතට ලොකු සහනයක් ගෙන දෙන බවත් ඇය පවසනවා.’ධූම් – 3’ චිත්‍රපටයේ රූපගත කිරීම් නිම වූවායින් පසුව මේ මාසෙයේ අගදී ඉන්දියාව බලා පිටත්වන්නයි අභිෂේක් - ඓශ්වර්යා යුවළ තීරණය කර ඇත්තේ. ලබන මාසයේ දී අමිතාබ් භච්චන්ගේ 70 වැනි උපන් දිනය යෙදී තිබීම ඊට හේතුවයි. මේ වෙනුවෙන් දැන් සිටම ජයා භච්චන් ලකලැහැස්ති වෙමින් සිටිනවා. ඉන්පසුව නොවැම්බර් මාසයේ දී ආරාධ්‍යා දියණියගේ පළමු උපන් දිනයත් යෙදී තිබෙනවා. ඓශ්වර්යාගේ උපන් දිනය යෙදී තිබෙන්නේ ද නොවැම්බර් මාසයේදීයි. ඒ නිසා මේ මාස දෙක තුළදී බාහිර ලෝකයෙන් ඈත්ව සිටින්නයි භච්චන් පවුල තීරණය කර ඇත්තේ.ඒ තීරණ කොහොම වෙතත් මේ දිනවල චිකාගෝ නුවර රැඳී සිටින අමීර්- කිරන් යුවළගේ පුතු අසාද්ටත්, අභිෂේක් - ඓශ්වර්යා යුවළගේ දියණිය ආරාධ්‍යාටත් අලුත් අත්දැකීම් විඳගන්නට ලැබිලා. මේ පුංචි පැටවුන් දෙදෙනා ජීවිතයේ මුල් වතාවට තම පියවරුන්ගේ රඟපෑම් දිහා මේ දවස්වල පුදුමයෙන් බලා සිටිනවා කියලයි ආරංචි.වික්‍රම් භාට් අධ්‍යක්ෂණය කළ ‘රාස්-3’ චිත්‍රපටය මේ දිනවල ලොව පුරා තිරගත කෙරෙනවා. මෙහි ප්‍රධාන චරිත රඟපාන්නේ බිපාෂා බාසු සහ එම්රාන් භෂ්මියි. මේ දෙදෙනාගේ රංගනය නිසා චිත්‍රපටය සාර්ථකව තිරගත කෙරෙන බවයි සිනමා විචාරකයන් පවසන්නේ. චිත්‍රපටය තිරගත වූ මුල් දින 7 තුළදී ඉන්දියාවේදී එය ලැබූ ආදායම රුපියල් කෝටි 516ක් බවයි දැනගන්නට ලැබුණේ. මේ දින 7න් එක් දිනයකදී රුපයල් මිලියන 60.2ක ආදායමක් ලැබූ බවත් පැවසෙනවා. බිපාෂා බාසු ‘රාස්-3’ චිත්‍රපටය තමන්ගේ ග්‍රහණයට හසුකර ගන්නට සමත් වී ඇති බවයි සිනමා විචාරකයන් තවදුරටත් පවසන්නේ. මේ අතර ‘රාස්-3’ චිත්‍රපටයේ ඇතුළත් වී තිබෙන එක්තරා ගීතයක් ජනප්‍රිය අරාබි ගීත තනුවක ‘කොපියක්’ බවත් පැවසෙනවා.මේ චිත්‍රපටයේ ඊෂා ගුප්තා නම් වූ නවක නිළිය ද රඟනවා. ඇයට ලැබුණු චරිතයට මුලින්ම තෝරාගෙන සිටියේ ජැකලින් ෆර්නැන්ඩස්. නමුත් කිසියම් හේතුවක් නිසා ජැකලින් ගේ චරිතය ඊෂාට ලැබුණා. ඊෂා, බොලිවුඩ්පුරයට එක්වූ නවක නිළියක්. ඇය, ‘රාස්-3’ හැරුණුවිට මීට කලින් රඟපා ඇත්තේ එක් චිත්‍රපටයක පමණයි. තවමත් ජනපි‍්‍රය නිළියක නොවුණ ද තමන්ගේ රුව ‘රාස්-3’ චිත්‍රපටයේ පෝස්ටරයට යොදා නොතිබීමේ හේතුවෙන් ඇය කනස්සල්ලට පත්වෙලා. පසුගියදා පැවැත්වුණු ‘රාස් – 3’ චිත්‍රපටයේ ගීත එකතුව එළිදැක්වීමේ උත්සවයට මේ නවක නිළිය සහභාගි නොවුණේ ඒ හිතේ අමාරුව නිසාය කියලයි සමහරු පවසන්නේ.”මේ පෝස්ටර් එකට ප්‍රේක්ෂකයන්ගෙන් හොඳ ප්‍රතිචාරයක් ලැබුණා. ඒ නිසා ඊෂාට දුක ඇති.” නිෂ්පාදක මහේෂ් භාට් පැවසුවා.”සාමාන්‍යයෙන් මේ වගේ පෝස්ටර් එකකට දාන්නෙ ජනප්‍රිය නළු නිළියන්ගෙ පින්තූරයි. ඒ නිසයි බිපාෂාගෙයි එම්රාන්ගෙයි පින්තූර දැම්මෙ. කවුරුත් කැමැතියි ජනප්‍රිය වෙන්න. හැබැයි ඒ ජනප්‍රියත්වය ලැබෙන්නෙ දක්ෂතාව උඩ චිත්‍රපට රාශියකම රඟපෑවට පස්සෙයි. ඊෂා මේ චිත්‍රපටයේ හොඳට රඟපෑවා” මහේෂ් භාට් තවදුරටත් පැවසුවා.ඊෂා, ‘රාස්-3’ ගීත එළිදැක්වීමේ අවස්ථාවට එක්නොවුණේ නිෂ්පාදක හෝ අධ්‍යක්ෂ සමඟ තිබෙන අමනාපයක් නිසාදැයි සමහරු ඇයගෙන් විමසුවා.”කිසිම අමනාපයක් නෑ. මට ඒ වෙලාවෙ එන්න බැරිවුණේ වෙන වැඩක් තිබුණ නිසයි. ඔය පෝස්ටර් එකට මගේ පින්තූරයකුත් ගත්තා. ඒත් මාව අයින් කරලා” ඊෂාගේ ඒ කතාවෙන් ඇයගේ අමනාපයට හේතුව ඉබේම මතුවුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=am1209231</link>
    <topic>FBS ෆාස්ටින් බ්ලඩ් සුගර් පරීක්ෂාවෙන් දියවැඩියාව ටක්කෙට කියන්න බෑ</topic>
    <author>සුනිල් දයා අල්විස්</author>
    <content>FBS ෆාස්ටින් බ්ලඩ් සුගර් පරීක්ෂාවෙන් දියවැඩියාව ටක්කෙට කියන්න බෑබොරැල්ල රජයේ වෛද්‍ය පර්යේෂණ ආයතනයේ ජ්‍යෙෂ්ඨ වෛද්‍ය පර්යේෂණ තාක්ෂණ විද්‍යාඥ කීර්ති වික්‍රමරත්නරුධිරයේ සීනි පරීක්ෂා කිරීම අද බහුලව සිදු කෙරෙන පරීක්ෂණයකි. එයට හේතුව රුධිර පරීක්ෂාවට යොමු වෙන බහුතරයක් රුධිරයේ සීනි ප්‍රමාණය වැඩිවී දියවැඩියා රෝගීන් ලෙස හඳුනා ගැනීමයි.වැඩිහිටි සහ වයස්ගත අයගේ පමණක් පැවැති රුධිර සීනි වැඩිවීම අද වන විට තරුණ පරපුර අතර මෙන්ම පාසල් යන දරුවන් අතර පවා දක්නට ලැබෙන බව වෛද්‍ය පර්යේෂණාගාරවලදී සිදුකරන රුධිර පරීක්ෂණවලින් සනාථ වෙයි.එවැනි පරීක්ෂණ වාර්තාවක් ලබාගැනීමේදී ඒ පිළිබඳ වගකීමක් ඇති හා නිවැරදිව සිදු කර දෙන පිළිගත් වෛද්‍ය ආයතනයකින් හෝ රසායනාගාරයකින් සිදු කරවා ගැනීම ඒ සඳහා යොමු වෙන සියලු දෙනාගේම ද වගකීමක් වෙයි. ආවාට ගියාට සුදුසුකම් නොලත් අය සිටින තැන්වලින් රුධිර පරීක්ෂණ සිදුකිරීමෙන් දත්ත අගයන් හාත්පසින් වෙනස් වී රෝගියා අමාරුවේ වැටෙයි.රුධිර සීනි පරීක්ෂණයක් කරවා ගැනීමට අවශ්‍ය අයකු ඒ සඳහා සූදානම් වෙන්න ඕනෙ කොහොමද කියා විමසා බලමු.නිරාහාරව සිට සිදු කරන රුධිර සීනි පරීක්ෂාවේදී ඒ සඳහා නිරාහාරව සිටිය යුතු කාලසීමාවක් පවතිනවා.නිවැරදි අගයක් සහිත වාර්තාවක් ලබාගත හැක්කේ පැය 10-12ක් නිරාහාරව සිට කරන රුධිර සීනි පරීක්ෂණයකින්ය.ලෝක සෞඛ්‍ය සංවිධානය රුධිර සීනි පරීක්ෂාවට අවම පැය ගණන හා උපරිම පැය ගණන නිර්දේශ කර තිබේ. ඒ අනුව නිරාහාරව සිටිය යුතු අවම පැය ගණන වන්නේ පැය 8කි. සාමාන්‍ය වේලාව පැය 10-12ක් ලෙසත් සඳහන් කර තිබුණට ඉතාම රෝගී තත්ත්වයේ සිටින අයකුට හෝ වයස්ගත අයකුට පැය 10-12 නිරාහාරව සිට රුධිර සීනි පරීක්ෂාවට මුහුණදීම අසීරු කරුණක් හා ගැටලු සහගත තත්ත්වයක් ද මතුකරයි.මේ පරී්කෂණයේදී නිරාහාරව සිටීමේ උපරිම පැය ගණන පැය 14ක් ඉක්ම නොවන්නට වගබලා ගත යුතුය. පැය 14ක් ඉක්මවා රුධිරයේ සීනි පරීක්ෂාව සිදු කිරීම ප්‍රතිඵල රහිත පරීක්ෂණයකි.පැය 14ට වැඩියෙන් නිරාහාරව සිට රුධිර සීනි පරීක්ෂාවක් කළහොත් එහි රුධිර සීනි අගය ශරීරයේ තිබෙන්න ඕනෙ සීනි ප්‍රමාණයටත් අඩුවෙන් යුත් අගයක් ලෙසින් පෙන්නුම් කරයි.නිරාහාරව සිට කරන රුධිර සීනි පරීක්ෂාවේදී ජලය පානය කිරීම පිළිබඳත් යම්කිසි අවබෝධයක් ලබාගෙන දැනුවත් වී සිටීම ද අවශ්‍යය.රුධිර සීනි පරීක්ෂාවක් කරගැනීමට සිටින අයකුට සායනවලදී හෝ රසායනාගාරයෙන් සාමාන්‍යයෙන් කියන දෙයක්, වතුරවත් බොන්නෙ නැතිව නිරාහාරව සිට පසු දිනට උදේ එන්න යැයි දැනුම් දීම.මෙහෙම දැනුම් දුන්නට එයින් කියන්නේ පැය 12ක් කෑම නොකෑවට වතුර බොන්න නම් එපා කියන පණිවුඩය නොවෙයි. සමහරුන් එවැනි පරීක්ෂණයක් සඳහා නිරාහාරව වතුරවත් නොබී සිට පසුදින උදේ ගෙදරින් එන විට ප්ලේන්ටි එකක් විතරක් නම් බිව්වා කියනවා. තේ කහට බීමයි ප්ලේන්ටි බීමයි වතුර බීමයි අතර මේ පරීක්ෂණයට බලපාන වෙනස්වීම් තිබෙනවා.නිරාහාරව සිටීමෙන් සහ ඒ කාලය තුළ වතුර පමණක් බීමෙන් පසුදින කරන සීනි පරීක්ෂාවේදී ගැටලුවක් නොවූවත්, නිරාහාරව සිට පසුදින උදේ නිවසින් එන විට තේ කහට හෝ ප්ලේන්ටි බීමෙන් නිවැරැදි අගයන් වෙනුවට වැරදි අගයන් පෙන්නුම් කිරීමට ඉඩ තිබෙනවා.නිරාහාරව සිටින කාලයේදී වතුර පානය කරන විට සමහරු වතුර උගුරක් දෙකක් බොනවා. ඕනෑවට වඩා වතුර බීම ද සිදු කරන අයත් ඉන්නවා.වතුර නොබී සිටීමෙන් හෝ උගුරක් දෙකක් බීමෙන් ශරීරයේ විජලන ස්වභාවය වැඩි වී ශරීරයට වෙනත් ප්‍රශ්නයක් මතුවෙන්නත් පුළුවන්. අනෙක් අතට පැය දොළහක් කෑමක් ද නැති නිසා බඩ පැළෙන තරමට වතුර බීමත් හොඳ නැහැ.තවත් වැදගත් කාරණයක් වන්නේ, සමහරු මම හෙට වෛද්‍ය පරීක්ෂණයකට යනවා. ඒ නිසා කෑමෙන් බීමෙන් පරිස්සම් වෙනවා කියා පරීක්ෂණයට පෙර දින කෑම නොකා සිටීම හෝ කුස පිරෙන්නට තරම්වත් ප්‍රමාණවත් නොවන ආහාර ස්වල්පයක් පමණක් ගැනීමය.එවැනි ක්‍රියාවක් නිසා පැය දොළහක් නිරාහාරව සිට සිදුකර ගත යුතු සීනි පරීක්ෂාවට ඔරොත්තු නොදෙන තරමට ශරීරයේ ඉන්ද්‍රියන්ට බලපෑම් සිදුවීමෙන් වැරදි අගයන් පරීක්ෂණ වාර්තාවෙන් පෙන්නුම් කර දෙන්න පුළුවන්.නිරාහාරව සිට සිදු කරන පරීක්ෂණය ‘ෆාස්ටින් බ්ලඩ් සුගර්’(F.B.S)ලෙසයි හඳුන්වන්නේ. එවැනි පරීක්ෂණයකදී නිරාහාරව ගත කළ යුතු කාලය අරඹන්නට පෙර එදිනෙදා ජීවිතයේ ආහාර ගැනීමේ රටාව අනුව ආහාර ගැනීමේ කිසිදු වරදක් නැත.සීනි පරීක්ෂාවට අනුගමනය කරන ප්‍රචලිත සාමාන්‍ය නිවැරැදි ක්‍රමය මෙසේය.ෆාස්ටින් බ්ලඩ් සුගර් (F.B.S)පරීක්ෂණයකදී සාමාන්‍යයෙන් බලාපොරොත්තු වන්නේ ඩෙසිලීටරයකට මිලි ග්‍රෑම් 65 - 110 සාමාන්‍ය අගයකි. ලෝක සෞඛ්‍ය සංවිධානයේ නවතම අගයන් ලෙස එය දක්වන්නේ ඩෙසිලීටරයකට 70 - 110 අගයකි.රුධිර සීනි පරීක්‍ෂණයේදී එවැනි සාමාන්‍ය අගයක් පෙනුනම් කළද සමහර අයගේ දියවැඩියා රෝග ලක්‍ෂණ ශාරීරිකව පෙන්නුම් කළ හැකිය.එවැනි අවස්ථාවක සාමාන්‍ය අගයන් දක්වා පරීක්ෂණ වාර්තාවෙන් පමණක් වෛද්‍යවරයා සෑහීමකට පත්නොවී තවත් පරීක්ෂණයක් කරන්න නිර්දේශ කරනවා.ඒ පරීක්ෂණය PPBS හෙවත් ‘පෝස්ට් පැන්ඩියල් බ්ලඩ් සුගර්’ යනුවෙන් හඳුන්වනවා. එම පරීක්ෂණයට සූදානම් වන අය උදේ ආහාර වේල දිවා ආහර වේල ලෙස හොඳින් ලබා ගත යුතුය. මොකද සාමාන්‍යයෙන් කෙනෙකුගේ දිවා ආහාර වේල හොඳම ආහාර වේල ලෙසයි සලකන්නේ.PPBSපරීක්ෂණය කරන්නේ එම ආහාර වේලෙන් හරියටම පැය දෙකකට පසුවය. ඒ ආහාරවේල ගත්තාට පසුව ප්‍රථම පැය ඇතුළත අවශ්‍ය ඉන්සියුලින් ප්‍රමාණය ශ්‍රාවය වෙලා ශරීරයේ දෙවැනි පැයේදී රුධිරයේ සීනි මට්ටම සාමාන්‍ය අගයකට පැමිණිය යුතුය යන නිගමනය අනුවයි මේ ආහර වේලක් රැගෙන පැය දෙකකට පසුව PPBS පරීක්ෂණය සිදු කරන්නේ.මේ පරීක්ෂණයේදී බලාපොරොත්තු වන්නේ, ඩෙසිලීටරයකට මිලි ග්‍රෑම් 126 - 140 අතර අගයක්. ඇතැම්විට ස්ථුල ශරීර ඇති අයගේ හා පුද්ගලයාගේ වයස අනුව එම අගයන් ද වෙනස් වෙනවා.දියවැඩියාවෙන් පෙළෙනවා නම් එහෙම අයගේ පවතින රෝග තත්ත්වය මේ පරීක්ෂණයෙන් ස්ථිරවම දැනගත හැකිය. දියවැඩියා අවදානමක් ඇතිද යන්නත් PPBS පරීක්‍ෂණයෙන් දැනගත හැකිය.නිරාහාරව සිට කරන රුධිර සීනි පරීක්ෂාවේදී ඩෙසිලීටරයකට මිලිග්‍රෑම් 60 - 65 ආදී අඩු අගයන් දැක්වුවහොත් එවැනි අය හඳුන්වන්නේ ‘හයිපොග්ලයිසීමියා’ යනුවෙනි. මේ එවැනි අය සැලකිලිමත් විය යුත්තේ මතු දවසක ඔවුන් දියවැඩියා රෝගියෙකුවීමට තිබෙන ඉඩකඩ වැඩි නිසාය.ගර්භණී මාතාවන්ට සිදු කරන මුත්‍රා සීනි පරීක්ෂණයක් තිබෙනවා. එය තරමක් සංකීර්ණ පරීක්ෂණයක්. ‘ඕරල් ග්ලුකෝස් ටොලරන්ස් ටෙස්ට්’ හෙවත් OGTT  යනුවෙන් මේ පරීක්ෂණය හඳුන්වනවා.රජයේ රෝහලක නම් ගර්භණී මාතාව එම පරීක්ෂණය සඳහා දිනක කාලයක් නතර විය යුතුය. පෞද්ගලික අංශයේ රෝහලකින් හෝ රසායනාගාරයකින් මෙය සිදු කරගන්නවා නම් ඇය හෝ බාරකරුවන් එහි බලධාරින් සමඟ මේ මේ වේලාවල් අනුව තමන්ට මේ පරීක්ෂණය සිදු කර පරීක්ෂණ වාර්තාව එදිනම ලබා දෙන බවට තහවුරු කිරීමක් ලබා ගත යුතුය.එවැනි පරීක්ෂණයක් එක් දිනයකින්ම සිදුකර වාර්තාව ද එදිනටම ලබා ගැනීම වැදගත්.මේ පරීක්ෂණයේදී ග්ලුකෝස් ග්‍රෑම් 75 - 100 අතර ප්‍රමාණයක් ගැබිනි මවට දියර වශයෙන් බීමට ලබා දෙනවා. පළමුවෙනි දෙවෙනි සහ තුන්වැනි පැය යනාදී වශයෙන් පැයෙන් පැය පැය තුනක කාලයක් ඇතුළතදී සීනිවලට අදාළ රුධිර සාම්පල තුනක් ද මෙහිදි ලබා ගන්නවා. මේ සෑම අවස්ථාවකදීම මුත්‍රා සාම්පලයක් ද ලබා ගැනීමක් සිදුකරනවා.එහිදී නිකුත් කරන පරීක්ෂණ වාර්තාව අනුව සියලු අගයන් සලකා බලා එම අගයන් ඉක්මවා යාමක් පෙන්නුම් කරනවා නම් එම වාර්තාව හොඳ වාර්තාවක් ලෙස නොසැලකෙයි.මුත්‍රාවල සීනි තිබේදැයි බැලීමේදී මුත්‍රාවල සීනි දැක ගත හැක්කේ, ලේවල සීනි උපරිම තලයකට ගියාට පසුවය. එය ඩෙසි ලීටරයකට මිලිග්‍රෑම් 180 ක් පමණ වෙයි. නමුත් සමහර අයගේ රුධිරයේ සීනි ඩෙසිලීටරයකට මිලි ග්‍රෑම් 150 ක් ඇති විටත් මුත්‍රාවලට සීනි පෙන්නුම් කරනවා. ඒ වගේමයි සමහර අයට 180 අගයක් පෙන්නුම් කළත් මුත්‍රාවල සීනි පෙන්නුම් නොකරන්නට ඉඩ තිබෙනවා.බොහෝ ගර්භණි මවුවරුන්ගේ දියවැඩියා තත්ත්වය දරුවා ලැබෙන තුරු පමණක් පවතිනවා. සුළු පිරිසකට පමණක් දරුවා ලැබීමෙන් පසුවත් දියවැඩියා තත්ත්වය දිගටම පවතින්නත් පුළුවන්.ල්වල සීනි තිබෙනවාද කියා සිදු කෙරෙන තවත් අලුත්ම පරීක්ෂණයක් වන්නේ ‘බ්ලඩ් සුගර් සීරිස්’ (Blood Sugar Series)ක්‍රමයයි. එය ගර්භණී මවුවරුන්ට මෙන්ම සාමාන්‍ය අයටත් සිදු කරනවා.උදෑසන ආහාරයෙන් පැය 2 ක් ගියාට පසුවත් නැවත දිවා ආහාරයට පැය භාගයකට ප්‍රථම සහ පැය භාගයකට පසුවත් ඊටත් පසුව නැවත දිවා ආහාරයෙන් පැය දෙකක් ගතවුණාට පසුවත් පස්වැනි රුධිර සීනි පරීක්ෂාව රාත්‍රි ආහාරයට පැය භාගයකට පෙරත් හයවැනි පරීක්ෂණය සඳහා රාත්‍රි ආහාරවේල ලබා ගැනීමෙන් පැය දෙකකට පසුවත් BSS පරීක්‍ෂණයට රුධිර සාම්පල ලබා ගන්නවා.මෙම පරීක්ෂණයක් නියමිත පරීක්ෂණ දිනයටම අවසන් කර පරීක්ෂණ වාර්තාව ලබා ගැනීම වැදගත්ය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=am1209232</link>
    <topic>දිවි නසා ගන්නා හැමෝම මානසික රෝගිහු නොවෙති</topic>
    <author>සාගරිකා දිසානායක ජයසිංහ</author>
    <content>දිවි නසා ගන්නා හැමෝම මානසික රෝගිහු නොවෙතිලෝක සිය දිවි නසා ගැනීම් වළක්වා ගැනීමේ දිනය සැප්තැම්බර් මස 10 වැනිදාට යෙදී තිබිණ. මේ ලිපිය ඒ නිමිත්තෙනි.සි යදිවි නසා ගැනීම අද ලොව පුරා මහත් වූ සමාජයීය ගැටලුවක් බවට පත්ව තිබේ. ලෝක ජනගහනයෙන් වසරකට මිලියනයක් දෙනා සිය දිවි හානි කර ගනිති. සෑම තත්පර හතළිහකටම වරක් ලොවේ කොතැනක හෝ අයකු සිය දිවි හානි කරගන්නා බව ඇසුවොත් ඔබ මවිතයට පත් වේවි.ඉතාම දුෂ්කර ලෙස ලබාගත් මිනිස් ජීවිතය හිතා මතාම අහිමි කර ගැනීම බෞද්ධ දර්ශනය අනුව නම් ආත්මයෙන් ආත්මයට දඬුවම් හිමිවන භයානක පාප කර්මයකි. කුමන හෝ හේතුවක් මත සිය දිවි නසා ගැනීමට තැත්කරන්නෝද බොහෝ වෙති. ගතවන සෑම තත්පර 40 කටම වරක් තමා විසින්ම ජීවිතය නැති කරගන්නට උත්සාහ දරන පුද්ගලයන් 20 ක් කොහේ හෝ වෙති.සිය දිවි නසා ගැනීම ලොව පුරා තරුණ ජනතාව (අවුරුදු 15 – 44 දක්වා වයස් ඛණ්ඩය) මරණයට පත්වන ප්‍රධාන හේතු තුනෙන් එකකි. වයස අවුරුදු 15 – 19 වයස් ඛණ්යේ යෞවන පිරිස මිය යාමට හේතුවන දෙවැනි ප්‍රධාන හේතුවද සිය දිවි හානිකර ගැනීමය.ශ්‍රී ලංකාවේ වසරකට හාරදහසක් දෙනා කුමන හෝ හේතුවක් මත සියදිවි නසා ගනිති. වැඩිහිටි පුද්ගලයන් අතරද සිය දිවි නසා ගැනීමේ පෙලඹුමක් පැවැතියද සංඛ්‍යා ලේඛන අනුව පෙනී යන්නේ සියදිවි නසා ගැනීමට වැඩි වශයෙන් පෙලඹෙන්නේ යොවුන් වියේ සහ තාරුණ්‍යයේ පසුවන කායික ශක්තියෙන් යුතු රටේ ආර්ථික සංවර්ධනයට ඍජුවම උර දෙන වටිනා ජීවිත බවය. තරුණ මරණ අතරින් 6% ක්ම සිය දිවි නසා ගැනීම් වේ.සිය දිවි නසා ගැනීමට තැත් කරන්නකු හෝ එවැනි සිතිවිලි පහළ වන්නකු නොසලකා හැරීම කිසිවිටෙකත් නොකළ යුතුය.සියදිවි හානි කර ගැනීම සිතාමතා වළක්වා ගත හැකි ව්‍යසනයකි. සියදිවි නසා ගැනීමක් යනු කුමක්ද යන්නට ලෝක සෞඛ්‍ය සංවිධානය දී ඇති නිර්වචනයට අනුව සියදිවි නසා ගැනීමක් සම්පූර්ණ වීමට කරුණු තුනක් ඉෂ්ට විය යුතු ය.1. එම ක්‍රියාව මරණයෙන් කෙළවර වන්නක් බව දැන සිටිය යුතුය. 2. දිවි නසා ගැනීමට තැත් කිරීම තමන් විසින්ම ආරම්භ කර එය අවසානය දක්වා ක්‍රියාත්මක කරගනෙ යාම.3. එම ක්‍රියාවෙන් මරණය ගෙන දෙන බව දැනගෙන එය බලාපොරොත්තුවෙන් සිදු කරන ක්‍රියාවක් වීම.සිය දිවි හානිකර ගැනීමක් සම්පූර්ණ වන්නේ උක්ත කරුණු තුනම එකසේ සම්පූර්ණ වූ කල්හිය. සිය දිවි හානිකර ගන්නො නො එසේ නම් සිය දිවි නසා ගන්නට තැත්කරන හැම දෙනාම මානසික රෝගීන් වෙතැයි සමාජයේ මිත්‍යාවක් පවතී. එය එසේ නොවේ. මානසික රෝග සහිත පුද්ගලයන් තුළ සිය දිවි නසා ගැනීම සඳහා වැඩි පෙලඹවීමක් පැවැතිය හැකි නමුදු සමාජයේ ඕනෑම වයස් මට්ටමක කවර තරාතිරමක පුද්ගලයකු තුළ වුවද ජීවිතයේ කවර අවස්ථාවක වුවද සිය දිවි නසා ගැනීමේ හැඟීමක් පහළ වීමට ඉඩ තිබේ.විවිධ කම්කටොලු, දුක් වේදනා, ශාරීරික වේදනා, රෝග පීඩා, අපේක්‍ෂා භංගත්වය, තනිකම, කාංසිය විඳ දරා ගැනීමට අපහසු වීම. සමාජයේ අපකීර්තියට, ලජ්ජාවට පත්වීම හෝ ජීවිතයට එල්ලවන අභියෝගවලට මුහුණ දීමට ශක්තියක් නැති වීම වැනි විවිධාකාර හේතු මත පුද්ගලයන් සිය දිවි තොර කර ගැනීම ඒ සඳහා ඇති හොඳම විසඳුම ලෙස දකිති.ළමා කාලයේ පටන්ම ජීවිතයේ අභියෝගවලට ශක්තිමත්ව මුහුණ දිය හැකිවන පරිදි ජීවිතය හැඩ ගස්වා ගැනීම එවැනි පරාජිත සිතිවිලි ජය ගැනීමට හේතු වේ.සිය දිවි නසා ගැනීමට තැත්කිරීම හෝ සියදිවි නසා ගැනීම පුද්ගලයකුගේ ජානමය සම්බන්ධතා මත සිදුවන බව වෛද්‍ය පර්යේෂණවලින් හෙළිවී තිබේ.අතීතයේ සියදිවි නසා ගැනීම් අතින් පහළම ස්ථානයක පැවැති අපේ රට 1995 වසර වන විට ලෝකයේ වැඩියෙන්ම සිය දිවි නසාගන්නා රට බවට පත්වීම සැබෑ ඛේදවාචකයකි. දිවි නසා ගන්නට තැත් කිරීමෙන් වැඩි වශයෙන් මිය යන්නේ පිරිමිය.ශ්‍රී ලංකාවේ 1985 – 2000 අතර ගතවූ වසර පහළොවක කාලය තුළ යුද්ධයෙන් මියගිය සංඛ්‍යාව 50 000 කි.එහෙත් සිය දිවි නසාගත් පුද්ගලයන්ගේ සංඛ්‍යාව 160,000 කි. අපේ රටේ සිය දිවි නසා ගැනීම ජාතික ව්‍යසනයක් බවට පත්වී ඇති ආකාරය හොඳින් පැහැදිලි වේ.යමකු සියදිවි නසා ගන්නට තැත් කරනුයේ හෝ සිතනුයේ ඔහු හෝ ඇය බරපතළ මානසික ගැටලුවකට දුකකට හෝ බිඳවැටීමකට ලක් වූ කල්හිය.පවුල තුළ මෙන්ම සමාජයේ ද තනි වූ අසරණ වූ වැඩිහිටියන් ළමයින් මෙන්ම තරුණ පිරිසද තමාගේ ප්‍රශ්න හා ගැටලු විසඳා ගැනීමට හෝ සාකච්ඡා කිරීමට විශ්වාසවත් කෙනකු නැතිව දැඩිව පීඩා විඳිති.මානසික රෝග සහිත පුද්ගලයන්ගෙන් 50% ක් ද අසරණ බවට පත්වූවන්ගෙන් 10% ක්ද මිශ්‍ර කණ්ඩායම්වල 40% ක් දෙනාද සිය දිවි නසා ගැනීමට පෙලඹෙති. මොවුන් කෙරෙහි පවුල තුළ මෙන්ම සමාජයේ දැඩි අවධානය යොමු විය යුතුය. පළමු වැදගත් කරුණ වන්නේ සිය දිවි නසා ගැනීම වළක්වා ගත හැකි දෙයක් බව වටහා ගැනීමය. සිය දිවි හානිකර ගැනීමට එරෙහි ආගමික මත වර්ධනය කිරීම වැදගත්ය. ජීවිතයේ විවිධ වෙනස්වීම් හා අභියෝගවලට මුහුණ දිය හැකි වන පරිදි කුඩා කල සිටම දරුවාගේ ජීවන කුසලතා වර්ධනය කළ යුතුය. පවුලේ සමගිය, ආදරය හා රැකවරණය දරුවාගේ මානසික හා කායික වර්ධනයට ඉමහත් රුකුලක් වේ.සිය දිවි නසා ගැනීම ක්‍ෂණික සිතිවිල්ලක ප්‍රතිඵලයක් නොවේ. එසේ අරමුණු කොටගත් පුද්ගලයා තුළ දිගු කාලීනව ඇතිවන සිතිවිලි දාමයක ප්‍රතිඵලයකි. එහෙයින් ඔබ පවුලේ පාසලේ හෝ කාර්යාලයේ ඔබ සමඟ නිතර ගැවසෙන යමකු තුළ දිවි නසා ගැනීමේ සිතිවිලි පහළ වී ඇතැයි පවසන විට හෝ ඊට තැත් කරන බවක් දැනුණහොත් එය නොසලකා හැරීම නොකළ යුතුය.කරුණාවෙන් ඒ පුද්ගලයා වෙත සමීප වී ඔහුගේ හෝ ඇය පෙළන ගැටලුව හඳුනා ගන එය විසඳා ගැනීමට උපකාර වීම හෝ එසේ උපකාර කිරීමට සූදානම් වන මනෝ වෛද්‍යවරුන් හෝ රාජ්‍ය හෝ රාජ්‍ය නොවන සංවිධානයක් වෙත හෝ යොමු කිරීම වැදගත්ය. ඔබේ ඒ උත්සාහය අහිංසක වටිනා ජීවිතයක් මරණයෙන් මුදා ගැනීමට උපකාරී වන මාහැඟි පුණ්‍ය කර්මයක් වනු නියතය.  ජාතික මානසික සෞඛ්‍ය ප්‍රවර්ධන ආයතනයේ විශේෂඥ මනෝ වෛද්‍ය නීල් ප්‍රනාන්දු, විශේෂඥ වෛද්‍ය හරිශ්චන්ද්‍ර ගාම්භීර සහ විශේෂඥ මනෝ වෛද්‍ය ප්‍රභාත් වික්‍රම යන මහත්වරුන් විසින් කොළඹ සෞඛ්‍ය අධ්‍යාපන කාර්යාංශයේ පසුගියදා පවත්වන ලද දේශන ඇසුරිනි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ay1209231</link>
    <topic>මං ඔසරිය ඇන්දේ නෑ කියලා මහත්තයා මඟුල් පින්තූරයක් ගත්තේ නෑ</topic>
    <author>සාගරිකා දිසානායක ජයසිංහ</author>
    <content>මීමන ප්‍රේමතිලකයන්ගේ බිරිය ඇඩ්ලින් හතමුණශ්‍රී ලංකා පුවත්පත් ඉතිහාසයේ අමරණීය නමක් රැන්දූ, අදීන පුවත්පත් කලාවේදියකුගේ, මහා කවියකුගේ සෙනේකඳ දෝතින් දරාගෙන ඔහුගේ කැදැල්ලේ ජීවනාලිය වූ වාසනාවන්තිය ඇයයි. ඇය හෙළ පුවත්පත් කලා කෙතට පියා වැනිම දක්ෂ අදීන පුවත්පත් කලාවේදී පුතුන් තිදෙනකුත් දියණියකුත් දායාද කළ පින්බර මාතාවක්.මෙවර ඇයත් එක්ක පැයක් විශේෂාංගයට අප හමු වූ ඒ දිරිය මාතාව සිළුමිණ, දිනමිණ, ලංකාදීප පුවත්පත්වල කතුකම් කළ කොළඹ යුගයේ මුල් පෙළෙහි වැජඹුණු කවියකු වූ මීමන පේ‍්‍රමතිලක මහතාගේ බිරිය ඇඩිලින් හතමුණ.දිවි ගමනේ නව වැනි දසකය පසු කරමින් සිටින ඈ තවමත් පියකරුයි. කාරුණිකයි. ඒ වගේම දයාබරයි. පසුගිය දිනෙක උදෑසන ඈ හමුවන රිසින් දුෂ්මන්තත් මමත් මත්තේගොඩ පොල්ගස්ඕවිට පිහිටි ඇගේ වැඩිමල් දියණිය රමණිගේ නිවෙස සොයා ගියා.අප එන ආරංචියට උදේ පටන්ම ඈ පෙරමඟ බලා සිටියා. ඒ එදා වගේම තවමත් ඈ ‘පත්තරකාරයන්ට’ ආදරේ නිසයි. ජීවිතයේ බර හිසින් දරාගෙන තනතුරු වගකීම් ඔළුවට අරගෙන කරදර නොවූ මීමන කවියා පත්තර කන්තෝරුවෙන් ගෙදරට ආවෙ ජීවිතයේ මිහිර විඳින සරල සුන්දර මිනිසකු විලසයි. ආදරණීය බිරියට දරුවන්ට බඩකට පුරා කෑම බීම පොත් පත් සමඟම සෙනෙහසත් පොදි බැඳගෙන ඔහු ගෙට ගොඩ වුණේ ඇගේ පියකරු වතකමල දකිනු රිසියෙන්. එදා ඔහු පෑ සෙනෙහස අදත් ඈට දැනෙන්නෙ ඒ වගේමයි.පත්තරෙන් කවුරුහරි ආවම ඈට අතීතය මතක් වෙනවා. ආදරණීය සැමියා, සමන් පුතා, සඳුන් පුතා, අකාලයේම ඇගෙන් උදුරාගෙන ගිහින්. ඇගේ කඳුළට විරාමයක් තියන්න හිතාගෙන මම කතාව ජීවිතයේ ඇරැඹුමට යොමු කළා.පුංචි කාලේ මතක ද?අපොයි ඔව් හොඳට මතකයි.අම්මා තාත්තා කව්ද?අම්මා සොයිදහාමි. තාත්තා පොඩි සිඤ්ඤෝ. තාත්තා ඒ කාලේ මහා කැලෑ ඉඩම් බදු අරන් දර කපලා කරත්තවල පටවලා විකිණුවා. වත්තෙ පිටියේ ගොවිතැන් කළා. අම්මා ගුරුකමේ ඉඳලා අක්කා ලැබුණාම අස්වෙලා ගේදොර බලාගත්තා.ඔබ උපන්නේ?නවසිය විසි දෙකේ නොවැම්බර් මාසේ හත්වැනිදා. කොළඹ ද සොයිසා ආර්යා මාතෘ නිවාසෙදි.උපන් දිනෙත් ළඟයි නේද?ඔව්. එදාට මට අනූව ලබනවා.පුංචි කාලේ පදිංචි වෙලා හිටියේ?කොට්ටාවෙ මාඹුල්ගොඩ.සහෝදර සහෝදරියෝ?අපි ඔක්කොම හය දෙනයි. අයියයි අක්කයි මමයි නංගිලා තුන් දෙනයි.මුලින්ම පාසල් ගියේ?මත්තේගොඩ මධ්‍ය මහා විද්‍යාලෙට.පාසල් කාලේ කොහොම ද?හරි විනෝදයි. අපි ඇන්දෙ ළමා සාරිය. මට හොඳට කවි කියන්න පුළුවන්. ගුරුවරු මට තමයි පාඩම් පොත්වල කවි කියන්න දෙන්නෙ. හැම පෝයටම සිල් ගත්තා මතකයි.ගෙදර පරිසරේ කොහොම ද?අපි හරිම එකමුතුයි. දෙමවුපියන්ට හරි කීකරුයි.ගෙදර වැඩපළත් කළා ද?ඔව් අම්මා කරන විදිහ බලාගෙන හැමදේම කළා.හැමදේම කීවේ?ඉවුම් පිහුම් මැහුම් ගෙතුම්. මම කොහොමත් අලුතින්ම හිතලා කෑම ජාති හදනවා. ලස්සන මෝස්තර දාලා ඇඳුම් මහනවා. කවදාවත් මගේ ඇඳුමක්වත් ළමයි පොඩි කාලේ ඔවුන්ගේ ඇඳුමක්වත් මම පිටට දීලා මස්සවලා නෑ.කොතරම් දුරට ඉගෙන ගත්ත ද?අටේ පන්තිය දක්වා. ඒ කාලෙ ගෑනු දරුවන්ට උගන්වන්න ලොකු උනන්දුවක් තිබුණේ නෑනේ. මට බෑ කියල හිතිලා ගෙදර නැවතුණා. අනෙක් හැමෝම හොඳට ඉගෙන ගෙන රජයේ රැකියාවලට ගියා.ගෙදර ඉඳලා මොකද කළේ?පාසලෙන් අස්වෙලා ගෙදර ඉන්නවා කියලා ආරංචි වෙලා මරදානේ පදිංචි වෙලා හිටි මගේ පුංචි අම්මා ඇවිත් කොළඹ ඉස්කෝලෙකට දමන්නම් කියලා මාව එහෙ එක්ක ගියා.ඉතින් ඉස්කෝලෙකට දැම්ම ද?ඔව් දැම්මා. ඒත් මට වැඩිකල් ඉස්කෝලෙ යන්න ලැබුණේ නෑ.ඒ ඇයි?වෙනකොට පුංචි අම්මට දරුවෙක් ලැබෙන්නයි හිටියේ. පුංචි අම්මට දරුව ලැබෙන්න ගිහින් හුඟාක් අමාරු වුණා. පුංචි අම්මට උදව්වට මම ගෙදර නැවතුණා.ඉතින්?අපි පදිංචි වෙලා හිටි ගෙදරට යාබද ගෙදරක කාමරයක් අරගෙන මීමන පේ‍්‍රමතිලක මහත්තයයි උපනන්ද බටුගෙදර මහත්තයයි නතර වෙලා හිටියා.” ඇගේ වතකමල සොඳුරු සිනාවකින් ඔපවත් වෙනවා.ඉතින්, ඉතින්?මම පුංචි අම්මගේ දූලාත් එක්ක එකතු වෙලා මල් ගස්වලට වතුර දානවා, සෙල්ලම් කරනවා දැකලා මීමන පේ‍්‍රමතිලක මහත්තයාට මා පිළිබඳ සිතක් පහළ වෙලා තිබුණා.ඔබ ඒ බව දැනගත්තේ කොහොම ද?පුංචි අම්මලාගේ ගෙදර හිටපු මෙහෙකාර පිරිමි ළමයා අත මට ලියුමක් එවා තිබුණා.ඔබ ඊට ප්‍රතිචාර දැක්වූයේ කොහොම ද?මම බය වුණා. බාප්පා දැනගනීවි කියලා.ලියුමට මොකද කළේ?ඉරලා ඉරලා නාන කාමරේට විසි කළා.ඉන් පස්සේ මීමන මහත්තයා මොකද කළේ?ඒත් බලන එක අඩු කළේ නෑ. හැබැයි සිළුමිණ පත්තරේ මා වෙනුවෙන් කවි ලියුවා. ඒවා පළවෙන දාට කලින් දවසේ “හෙට පත්තරේ කවියක් ඇති බලන්න” කියලා තුංඩු කෑල්ලක් දාලා යනවා.ඉතින් ඔබ පත්තරේ බලනවා?ඔව් ඉතින් ගෙදරට පත්තරේ ගන්නවානේ. හැබැයි මම හරි බයයි.ඒ ඇයි?පේ‍්‍රමතිලක මහත්තයාලගේ පවුල හොරණ පැත්තේ මීමන ඉංගි‍්‍රසි උගත් ලොකු පවුලක්. අපිට පෑහෙන්න බැරි වේය කියලා හිතුණා.ඔබ ඒ බව ඔහුට කීවා ද?අපොයි නෑ. බඳින්න කලින් කවදාවත් එයාගේ මූණ කෙළින් බලලාවත් නෑ. එකම දවසක් මම පයිප්පෙ ළඟ වතුර ගන්න ඉන්න විට “මොකද කරන්නේ?” කියලා ඇහුවා. මම බය වෙලා ගෙට පැනලා හැංගුණා.ඔබේ කැමැත්තක් තිබුණේම නැද්ද?කැමැත්ත තිබුණා. ඒත් ඕවා කෙරෙන වැඩ නොවෙයි කියලා හිතුණා.ලියපු කවි මතක ද?යාන්තම් මතකයි.කියමු ද බලන්න?“පිට ගමකින් ඇවිත් කොළඹට ආමී සරු නැත මගෙ දිවිය සෙනෙහස රස කාමී කරුවල එම දුරැර දී රස බස් පේ‍්‍රමී තරුවක් වෙන්න මගෙ හඳ අඹරේ පේ‍්‍රමී” ඈ සිතින් අතීතය ඇහිඳගන්නට තැත් කරනවා.“අම්මා අපිටවත් ඔය කවිය කියලා නෑනේ. කෝ ඉතුරු ටිකත් කියන්නකෝ” රමණි දියණිය ඇගේ මතකය අවදි කරගන්නට ඈට අත්වැලක් වෙනවා.“දැන් මතකත් නෑ දරුවෝ. තාත්තා ඔය කවි ඔයිට වැඩිය හොඳට ගළපලා ලිව්වා” ඈ කියනවා.ඔබ නමින් පත්තරේට විතර ද කවි ලීවේ?නෑ. “පෙම් පඬුර” කියලා මගේ නමට කවි පොතක්ම ලිව්වනේ.ඒකෙ කවියකුත් කියමු ද?කවි සම්පූර්ණයෙන්ම මතක නෑ. අන්තිම කවියේ අන්තිම පේළි දෙක නම් මතකයි.“ඇඩිලින් කියන ඔබෙ ඔය නම වෙනුවෙන් නම් සැබැවින් පුදමි මගෙ දිවිය ද ඕනෑ නම්”හරියට දස්කොන් ප්‍රෙමිලා පේ‍්‍රම කතාව වගෙයිනෙ. රමණි අම්මට කළ පුංචි විහිළුව අහලා ඇයටත් හොඳටම හිනා.ඉතින් කොහොමද විවාහය සිදු වුණේ?ඔහොම යනකොට බාප්පට කතාව ආරංචි වුණා. දවසක් මට බඳ පටිය ගලවලා පාරකුත් ගැහුවා.ඉතින්?මීමන මහත්තයාත් ඇරියේ නෑ. එතකොට අපේ අයියා පොලොන්නරුවේ රැකියාව කළේ. ඔහු හමුවෙලා කොහොමහරි වැඩිහිටියන්ගේ කැමැත්ත ගත්තා.ඊට පස්සෙ?1943 දී අපි විවාහ වුණා. කොළඹ වයි ඇම් බී ඒ ශාලාවේ ලොකුවට මගුලක් ගත්තා. මහත්තයාට ලොකු ලොකු යාළුවො හිටියනේ. හැමෝම ආවා. බණ්ඩාරනායක මහත්තයා, ඩී. ආර්. විජයවර්ධන මහත්තයා, එස්මන්ඩ් වික්‍රමසිංහ මහත්තයා, මානවසිංහ මහත්තයා කොළඹ කවීන් හැම දෙනාම ඇතුළු මහ සෙනඟක් ආවා. එදා හරි වැඩක් වුණා නේ?ඒ මොකක්ද?මට උඩරට ඔසරිය අඳින්න කීවා. මට පුරුදු නැති නිසා මම සාරිය ඇන්දා. ඒ නිසා මහත්තයා මඟුල් පිංතූරයක් ගත්තේ නෑ.ඒ ඇයි?බණ්ඩාරනායක මහත්තයාට සපෝට් එකට අපේ මහත්තයා ඇන්දෙ ආරිය සිංහල සූට් එකනේ. ඉතින් මම උඩරට ඔසරිය ඇන්දෙ නැතුවාම ඒක හරි නෑනේ.උත්සවය ඉවර වෙලා කොහෙද ගියේ?ඒ කාලෙ වෙන කොහෙවත් යන්නේ නෑනේ. මීමන, මහත්තයාගේ මහ ගෙදරට ගියා. ඒ කාලෙ පැට්‍රල් දුන්නේ පර්මිට් එකට. අපිට ගමන් යන්න බණ්ඩාරනායක මහත්තයා කාරෙකට එයා ගානෙ පැට්‍රෝල් ගහලා දුන්නා.මහ ගෙදර ජීවිතේ කොහොම ද?තාත්තා මට බොහොම කැමති වුණා. ඒ තාත්තා කේන්දර බැලුවා. අපේ කේන්දර දෙක හොඳට ගැළපුණ නිසා තාත්තා සතුටු වුණා. ඒ ගෙදර ගමේ පිළිගත් පවුලක්. තාත්තා ඉස්කෝලේ රාලහාමි කෙනෙක්නේ. අම්මත් ඉංගී‍්‍රසි ගුරුවරියක්. අක්කලාත් ගුරුවරියො. පවුලේ කට්ටිය කතාබහ කළේ ඉංගි‍්‍රසියෙන්. අවුරුදු දාට තාත්තට අම්මට ගම්මු දුන්නු බුලත් ගොඩ මගේ උසට සමානයි.ඉස්කෝලෙ රාලහාමි කෙනෙක් කීවේ?ඉස්කෝලෙ යන්නෙ නැති ළමයි හොයාගෙන ගිහින් මවුපියන්ට නඩු දැම්මානේ.මීමන මහත්තයාගෙ ගමේ කොයිතරම් කල් හිටිය ද?ලොකු පුතා ලැබෙන්න ළංවෙනකල්. දරු ගැබට හත්මාසෙන් කොට්ටාවේ අපේ මහගෙදරට ආවා.ඉතින්?ලොකු පුතා ඉපදෙන්න ගිහින් මට හරියට අමාරු වුණා. කාසල් රෝහලට ඇතුළු කළාම සිහියත් නැති වුණා. මහත්තයාට දොස්තරවරු කීවලු ජීවිත දෙකම අනතුරේ. කොහොමහරි එක්කෙනෙක් බේරලා දෙන්නම් කියලා. අනේ ඉතින් අපේ මහත්තයා අඬ අඬා පන්සල් ගානේ ගිහින් තියෙනවා බාර හාර වේවි. ඇගේ හඬ බිඳෙයි. දෙනෙතින් ගලා හැලෙන කඳුළුවැල් ඉකියක් බවට පත් වෙයි. වසර හතළිස් හතක් ගතවීත් ඈ තුළ වන පති භක්තිය තවමත් උණුසුම්.ඇගේ කඳුළ අපගේ නෙතඟට ද කඳුළක් කැන්දයි මොහොතකින් ඉකිය වළකා ගත් ඈ යළිත් වදන් පෙළ ගස්වන්නේ ආයාසයෙන්.අන්තිමට මාව සීසර් කරලා, මහත්තයා ඉස්පිරිතාලේ ගේට්ටුව ළඟ නොඉවසිල්ලෙන් ඉන්නකොට එයා අඳුනා ගත් වින්නඹු අම්මා දුවගෙන ඇවිත් කියලා තියෙනවා “සුබ ආරංචියක් කියන්න කවියක් කියනව ද?” කියලා.ඉතින් කවියක් කියලා ද?මොන? වින්නඹු අම්මත් පෙරළාගෙන මා බලන්න දුවගෙන ආවා. මටයි දරුවටයි දෙන්නටම සිහිය නෑ. මහත්තයා ඔළුව විකාරෙන් වගේ ඉඳලා තියෙන්නේ. සුනිල් පුතාට පැය ගණනක් යනකල් සිහිය ආවේ නෑ. උපදිනකොට එයා හරිම ලස්සනයි. හොඳට පිරිලා හිටියා.ඉන් පස්සෙ?දෙවැනියාට දුවෙක් බලාපොරොත්තු වුණාට ලැබුණේ පුතෙක්. එයා සරත්. තුන්වැනියත් පුතෙක්. අනේ එයා ජීවත්වුණේ මාස එකොළහයි. එයාට එකම දවසේ තුන් පාරක් උණ වලිප්පුව හැදුණා. එයාගේ මරණයත් එක්කම අපි දුකේ පතුළටම එරුණා. මහත්තයා හරියට කනගාටු වුණා. කව් පෙළකුත් ලීවා දුකටම.“සමන් පොහොට්ටුවක් පිපෙන්නටත් කලින් හඳක් වැසී තිබේ වලාකුළින් නබෝ ගැබේ මොකෝ සොබා දහම් මවා මෙසේ විසේසයක් අනේ, අහෝ! කුඩා බබෙක් නිදයි මිනී වළේ”අපේ ඇරියුමින් තොරවම ඈ කඳුළින් පිරි මුවින් ඒ කවිය සිහියට ගන්නට තැත් කරනවා. වියපත් ඇගේ සිතට තවත් දුක් දීම නොතරම්. ඔහු සමඟ ගතකළ දිවිය කෙටි වුවත් රසවත්. ඒ ගැන මා ඇගෙන් විමසුවා.මහත්තයා හොඳ රසකාමියා නේද?අපොයි ඔව්. සති අන්තෙට ගෙදර යාළු මිත්‍රයෝ පිරිලා. කෑම බීම රසමසවුළු පලතුරු කටගැස්ම හැමදේම ඇති තරම් හැමෝටම දීලා කාලා බීලා කවි කියලා කවි මඩු පවත්වලා විනෝද වුණා.නිතර ආපු යාළු මිත්‍රයෝ කව්ද?උපනන්ද බටුගෙදර, චන්ද්‍රරත්න මානවසිංහ, විමලරත්න කුමාරගම, පී. බී. අල්විස් පෙරේරා, විමලේන්ද්‍ර වතුරේගම, එච්. එම්. කුඩලිගම වගේ අය. බණ්ඩාරනායක මහත්තයා ළඟින් ඇසුරු කළා. පේ‍්‍රමදාස මහත්තයා ඇන්. ඇම්. පෙරේරා මහත්තයා පීටර් කෙනමන් මහත්තයා විජයවර්ධන පවුලේ උදවිය ළඟින් ඇසුරු කළා.ඉවුම් පිහුම් කළේ ඔබම ද?ඔව්. වැඩට උදව්කාරයෝ හිටියාට මහත්තයා කන්නේ මම ඉව්වොත් විතරයි. හැබැයි එයාටත් හොඳට උයන්න පුළුවන්.දරුවන්ගේ කටයුතු?එයා කළේ දරුවන්ට ආදරය කළ එක. ලොකු දුව රමණියි බාල දූ මිහිරියි දෑතට වඩාගෙන සුරතල් කළා. අපේ සුනිල් පුතා හරිම නිහඬයි. සරත් හරිම දඟයි. සඳුන් අහිංසකයි. රමණිත් කොල්ලා වගේයි. චූටි දුව හුඟක් පුංචිනේ. ළමයින්ට හොඳට කවලා පොවලා, රට තොට පෙන්නලා, පොත පත ගෙනත් දීලා හොඳ යහපත් මිනිසුන් කරන්න මිසක් ලොකු ලොක්කො කරන්න එයාට වුවමනාවක් තිබුණේ නෑ.ඔහු සංචාරයටත් පි‍්‍රය කළා?ඔව්. අපි හරියට විනෝද ගමන් ගියා. හැම තුන් මාසෙකටම වරක් කතරගම යාල ගියා. බොහෝ විට නැවතුණේ තිස්ස තානායමේ. කාර් එකක් කුලියට අරන් හොඳට කාලා බීලා නාලා දරුවන්ට රට තොට පෙන්නලා විනෝද වෙලා ආවා. හැම වෙලාවේම අපිව සතුටු කරන්නයි ඔහුට ඕනෑ කළේ.ඔහු කෙබඳු සැමියෙක් ද?හරිම ආදරණීයයි. හරිම සංවේදී උතුම් මනුසත් ගතිගුණ තිබුණු හොඳ සැමියෙක්. කාටවත්ම යටත් නෑ. කීප වරක්ම රස්සාව දාලා ගෙදර ආවා.නීති දැම්මෙම නැද්ද?බොහොම සොඳුරු නීති දැම්මා. මොන වැඩේ තිබුණත් මාත් දරුවො හැමෝමත් ඔහු සිටින හැම වේලාවෙම එකවර කෑම මේසයට ඉඳගන්න ඕනෑ. දරුවන්ට ලෙඩක්, දුකක් හදිසි අනතුරක් වුණොත් දොස් අහන්න වෙන්නේ මට. ඉතින් මහත්තයා නැති වේලාවට දරුවෙක් හැංගිලා හිටියත් මම බය වෙනවා. ළමයි පරක්කු වුණොත් මට සිහියත් නැති වෙන වේලාවල් තිබුණා.ඒ තරම් ආලෙන් වෙළුණු පවුලක් අතැර ඔහු ඉක්මනින්ම මෙලොවින් සමුගත්තා. ඔබ ඒ දුක දරාගත්තේ කොහොම ද?දරාගත්තා නොවෙයි දරාගන්නට සිද්ධ වුණා. ඔහුට පළමුව පපුවෙ අමාරුවක් හැදුණා. ඔහු ජීවිතය බෙදා ගත්තා මිස ජීවිතය බදා ගත්තු කෙනෙක් නොවෙයි. ඒ තරම් ඉක්මනට අප වෙතින් සමුගන්නට වෙයි කියලා ඔහු තියා අපිවත් හිතුවෙ නෑ. 1965 ජූලි හත් වැනිදා ඔහුට යළිත් අසනීප වුණා. විජයවර්ධන මහත්තයත්, එස්මන්ඩ් වික්‍රමසිංහ මහත්තයාත් උදව් වෙලා රත්නම් රෝහලට ඇතුළත් කළා. වෙදකම් කළේ ඇන්තනීස් දොස්තර මහත්තයා.මම දවස් පහම ඔහු ළඟ හිටියා. සිහිය ආවෙ නෑ. 12 වැනිදා හවස පහට විතර මමයි සුනිල් පුතයි ළඟ ඉන්න විට එක පාරටම ඇස් ඇරියා. මම හිතුවේ සිහිය ඇවිත් කියලා. මම කෑ ගැහුවා. අපි දෙන්නාම ඔහුගේ මුව සිප ගත්තා. අනේ උණු කඳුළු කැටිවලින් අපේ මූණු නාවමින් ඔහු සදහටම ඇස් පියා ගත්තා” ඈ ආයෙමත් කඳුළු සලනවා.දරු හය දෙනකුත් සමඟ ඔබ දිවි සටන ඇරැඹුවා?ඔව්. මහත්තයට එතකොට පඩිය රුපියල් 200. වැඩිපුර සල්ලියක් ඕනෑ වුණාම රෑ එළිවෙනකල් කවි පොත් ලියනවා. ගුණසේන සමාගමෙන් පොත් විකිණෙන්නත් කලින්ම මහත්තයාට සල්ලි දුන්නා. අපිට හිඟයක් තිබුණේ නෑ. මහත්තයාට කීප වතාවක්ම කොළඹින් ගෙවල් දෙන්න හැදුවා.කාර් දෙන්න හැදුවා. ඔහු ඒ සේරම එපා කීවා. මහත්තයා මියගියාට පස්සෙ විජයවර්ධන මහත්තයා රුපියල් 25,000 ගිණුමක තැන්පත් කරලා මාසෙකට 350 ගාණේ ඒ මුදල ඉවර වෙනතුරු මට ගෙව්වා. ලොකු පුතා ඒ වන විට දිනමිණේ වැඩ කළා. ඔහුට රුපියල් පහක් ලැබුණා. අර මුදල ඉවර වන විට විජයවර්ධන මහත්තයා සරත් පුතාට දිනමිණේ රස්සාව දුන්නා. ඔහුට රුපියල් හතක් ලැබුණා. මම බොහෝම අරපිරිමහගෙන අමාරුවෙන් දරුවො ටික ගොඩ දාගත්තා. මගේ ලොකු පුතා සුනිල් වගේම සරතුත් පවුල ගොඩගන්න තාත්තා වගේ මට ලොකු ශක්තියක් වුණා.අද ඔබේ දරුවන් ඔබේ පැතුම් ඉටු කරලා?ඔව්. අද මට සතුටුයි පුතාලා තුන්දෙනෙක්ම හොඳ දක්ෂ පත්තරකාරයන් වුණා. රමණි දුවත් අවුරුදු 29 ක්ම පුවත්පත් කලාවේදිනියක් ලෙස කටයුතු කළා. සුනිල් මාධව තාත්තා වගේම ඊටත් වඩා හපන් පත්තරකාරයෙක් වුණා. සරත් පුතා අවුරුදු හතළිහක්ම ලේක්හවුසියේ වැඩ කළා. ඔහු අඛණ්ඩව අවුරුදු 29 ක් ක්‍රීඩා පත්තරේ කතු පදවිය දැරුවා. සඳුන් පුතාත් ක්‍රීඩා පත්තරේ වැඩ කළා.බාල දුව මිහිරි ඉංජිනේරුවරියක්. ඈ ඔස්ට්‍රේලියාවේ පදිංචි වෙලා ඉන්නවා. මුනුපුරු මිනිබිරියොත් දැන් හොඳට ඉගෙන ගෙන. ඒ දරුවන්ටත් මම මගේ කුසින් වදාපු දරුවන්ට තරම්ම ආදරෙයි. දැන් නම් ඉතින් මට හිටියා ඇති කියලා හිතෙනවා. දරුවන්ට කරදර නොකර සැනසිල්ලේ මිය යන්ට තියෙනවානම් හොඳයි කියලයි මට දැන් හිතෙන්නෙ.” අපේ දිගු පිළිසඳර නිමාවට පත්කරමින් පේ‍්‍රමතිලක මාතාව එසේ පවසා සිටියා.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=ay1209232</link>
    <topic>හිරිමල් හිරු</topic>
    <author>- කසුරි</author>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.ඈත ඉඳන් නොන්ඩි ගගහා තමන් දිහාට එන අම්මගේ කෙසඟ සිරුර දැකලා පුංචි පුතාට දුක හිතුණා.”හයියෙන් එන්න එපා අම්මෙ වැටෙයි”තව ටිකෙන් මහත්තයා ආවම මං යනවා පුතේ. මට ආයෙ උඹේ මූණ දකින්න වාසනාවක් නෑ” දෑසින්ම කඳුළු කැට බේරෙද්දි අම්මා පුතාට ළං වුණා. අම්මගෙ සුවඳට, උණුහුම ලෝබකම් කරපු පුතා අම්මට තුරුලු වුණා.”අනේ අම්මේ මං අම්මා නැතුව ජීවත් වෙන්නෙ කොහොමද යන තැනකට මාවත් එක්ක යන්න””අනේ බෑ මගෙ රත්තරන් පුතේ. උඹ තව කාලයක් ජීවත් වෙන්න ඕනෑ. මගේ ආයුෂත් අරන්. මං කියල දුන්න විදියට ජීවත් වෙයන්. මේ ලෝකෙ අපි හිතන තරම් සුන්දර නෑ. උම තාම පොඩි හන්දයි මහත්තයයි, බබාලයි උඹට ආදරේ. උඹේ කරදඬු උස් මහත් වුණ ගමන් උන් උඹව වැඩකාරකමට ගනී. ඊට පස්සෙ මැරෙනකල් උන්ගේ පරවැඩ කරන්න වෙනවා” අම්මා කතාව නවත්තලා හති ඇරියා.”ඔය අම්මා අසනීපෙන් ඉන්නෙ””අසනීප හොඳ වෙනවනෙ පුතේ මේ ගමනෙන් පස්සෙ””අනේ අම්මෙ ඇයි අපිට මෙහෙම වෙන්නෙ””මේවා අපි ගිය ආත්මේ කරපු පව් පුතේ. ඒකයි මේ වගේ උත්පත්තියක් ඇති වුණේ. පුතා පුළුවන් තරම් හොඳින් ජීවත් වෙන්න. කිසි එකෙක් එක්ක රණ්ඩුවට යන්න එපා””අනේ .. මගේ අම්මා” පුතා අම්මගේ කෙසඟ සිරුරෙ දැවටි දැවටි ඇඬුවා. මහත්තයගෙ දරුවො ඇවිත් කන්න දුන්නත් අම්මවත් පුතාවත් කෑම දිහා හැරිලවත් බැලුවේ නෑ. ගේට්ටුවෙන් ලොරියක් වත්තට එනවා දකිද්දි අම්මගෙයි පුතාගෙයි ඇඟ පිච්චිලා ගියා.”වරෙන් මගෙ පුතේ අන්තිම පාරට කිරි ටිකක් බීපන්””එපා අම්මෙ. අම්මා ළඟ කුක්කු නෑ””නෑ රත්තරනේ මං ගාව ඩිංගක් ඇති. ආයෙ කාට දෙන්නද? බීපන් පුතේ” පුතා කඳුළු පෙරමින් තන පුඬුවට මුව තිබ්බා. වේළිලා තිබුණ උගුර කට තෙමාන කිරි බිංදුවක් ගැලුවා. පුතා නැඟිට්ටා.”ඇයි පුතේ?””වෙන කුක්කු නෑ අම්මෙ””හා හා යමං” මහත්තයා කෑ ගහද්දි අම්මා පුතාගේ මූණ සිම්බා. පිටිපස්ස හැරි හැරී බල බලා අම්මා ලොරිය ළඟට ගියා. මහත්තයා, සියාතු එක්ක අම්මව බලෙන්ම ලොරියට දාලා දොර වැහුවා. බිම පෙරළි පෙරළි විලාප තියන පුතා දිහා අම්මා දොරේ සිදුරකින් බලන් හිටියා.”සියාතුවෝ මගේ කොටස හවහට අරන් වරෙන්””හොඳයි මහත්තයා” ලොරිය ඉගිළුණා.අම්මගේ කටහඬ පුතාටත්, පුතාගේ කටහඬ අම්මටත් ටික වේලාවකින් නෑසී ගියා. රෑ බෝ වෙද්දී සියාතු මල්ලකුත් අරන් කුස්සිය පැත්තෙන් ගෙට ගොඩ වුණා. ඊට දෙහෝරාවකට පස්සෙ මහත්තයගේ දරුවො දෙන්නා පුතා ළඟට ආවා. “ඇයි ඔයා අඬන්නෙ. ආ කන්න” පොල් කට්ටකට දාපු බත් ටිකක් පුතාට දුන්නා. බත් එකේ උඩම දුරු මිරිස් දවටලා උයපු මස් කෑලි තිබුණා.පුතා වේදනාවෙන් බත් එකට පයින් ගැහුවා.”උම්බෑ”  - පල්ලම වජිරා නිලංගනී හේරත්නෙළූ උත්පල තැළී පොඩිවී ගියා අත්තල අතර හිරවී නොයා නෙත්හල කඳුළු බිඳුවී හිඳී නෙත්විල නුඹම බොඳවීතවම අදහනු බැරිව හිඳිමී ප්‍රේමයේ අස්වැන්න විඳිමී මා සොයා මේ සසරෙ වෙහෙසී ආයෙ නම් එන්නෙපා මලවී  - හබරාදුව මදාරා රන්සරණිමල් සේරම පරවී වැටුණට පරවෙන්නට කලින් බමරු මල් රොන් ගත්තට සේරම මල් මිය ඇදුණැයි බමරුන් හිතුවට එහෙම නෑනෙ මල් නටුවල ගෙඩි හැදෙනවා හෙට ගෙඩි හැදුණම පැළ හැදෙනවා ඒ මතු ලෝකෙට මුළු ලෝකෙම පවතින්නේ කවදත් එලෙසටමූණමල්දෙනිය වසන්ති චතුමාලිකාලයක් බලා සිට වැහි ලකුණු පහළ කොට සුළං දසතින් හමා ඉඩෝරය තෙත් කෙරුව ’වැස්ස ඇවිදින් ගිහිං’ පොළොව මත පතිත කර.... සොබාවම වෙනස් කළ තද වැස්ස කළ හරිය සරු පොළොව සෝදාන ඉතිරි කළෙ සුසුම ම ද?....  -කැලණිය විශ්වවිද්‍යාලයේරවින්ද්‍රා කුමාරි අතපත්තුබිඳී විසිරුණු පාළු හදවත යාවි දුරකට පාවෙලා පණ වගේ මා පිදුව සෙනෙහස දුක තියා මිහිදන් වෙලා පාළු මූසල රෑක තනිකම ජීවිතය ළඟ රජ වෙලා පූජනීයයි කියූ ප්‍රේමය නෙතු අගට කඳුළක් වෙලා  - තලවතුගොඩ සචිත්‍රිනී මධාරා ජයසිංහදවසක් මම නුවරට යන බස් එකක වැව රවුම පහුකරගෙන යනකොට එක අතක් වැව් බැම්මට තියාගෙන අනෙක් අතේ අයිස්ක්‍රීම් එකක් තියාගෙන එක ඇළයකින් බැම්මට හේත්තු වෙලා හිටපු ඔයාගේ ඇස් කාවහරි බලාපොරොත්තු වුණා.එදා මං එනකන් මඟ බලපු ඒ බැල්මමයි. මං ඔයාව අන්තිමේට හම්බවුණු දවසේ ඇඳන් හිටපු ටී-ෂර්ට් එකමයි. හැමදෙයක්ම එදා වගේ වුණත් ඔයාගේ ඇස් බලාපොරොත්තු වුණේ මාව නෙවෙයි.උරුමෙටද කරුමෙටද මන්දා බස් එක ට්‍රැෆික් එකට අහුවෙලා හරියටම මට ඔයාව පේන මානේ නැවතුණා. ටික වේලාවකින් මං දැක්කා ඔයාගේ මූණේ හිනාවක් ඇදෙනවා. ඒ දවස්වල මාව දැක්කමත් ඔයා හිනාවුණෙ ඔහොම තමා. ඒ හින්දා මමත් බෙල්ල උස්සලා ඉස්සරහ බැලුවා. හොඳ පෙනුමක් තියන ලස්සන ගෑනු ළමයෙක් හිනාවේගෙන ඔයා ළඟට ආවා. එයා මගේ වයසෙම හරි, එහෙම නැත්නම් මට වඩා බාල ඇති කියලා මං එයාගේ පෙනුමෙන් උපකල්පනය කළා. එයා ඔයා ළඟට ඇවිත් මොහොතකට පස්සේ මං හිටපු බස් එක ආයෙත් ගමන පටන් ගත්තා.ආයෙමත් පිටිපස්සට හැරිලා ඔයාලා දිහා බලන්න මට හිතුණේ නෑ. මං හිතින් ඔයාගෙන් ඉල්ලීමක් කළා, කවදාකවත් මං පහුකරගෙන ගිය ඒ දර්ශනය දැන් ඔයා ළඟ ඉන්න ගෑනු ළමයට අත් විඳින්න ඉඩ තියන්න එපා කියලා. මොකද, හැම ගෑනු ළමයෙකුටම මං වගේ අහිමි වුණ ආදරයක් ඉස්සරහ නොහඬ නොහැපී ඉන්න බැරි නිසා.  - මහනුවර නිශාඔබ දුටු මුල්ම දිනය, ඔබේ සිනහවෙන දෙඇස් මා කෙසේ අමතක කරන්නද? මිතුරන් සේ ඇසුරු කළත්, නොදැනීම මගේ සිත ඔබට පෙම් කරනා බව වැටහුණේ, ඔබ මට වඩා වසරක් බාල අයෙකු බව ඔබේ මුවින් පිටවනු අසා සිටි මගේ සිතට දැනුණු වේදනාව නිසායි.පුංචි දේටත් අමනාප වෙමින් ඔබෙන් දුරස් වන්නට වෑයම් කළේ එනිසායි. නොසිතූ සිදුවීම් වලින් ඔද්දල් වුණු මගේ හදවතට වසරක ඇවෑමෙන්, ඔබ ආදරය රැගෙන එන විට, ඔබද මට සිතින් පෙම් කළ බව ඔබේ මුවින්ම දැන ගතිමි. ඉදින් මගේ ආදරය මට ලැබුණේ යැයි මම උදම් වීමි. ඔබ මට පෙම් කළාටත් වැඩියෙන් මම ඔබට පෙම් කළෙමි.මගේ දෙමවුපියන් මට විවාහ යෝජනා ගෙන එන බව දැනගත් විට ඔබ මා ගැන ඔබේ දෙමවුපියන්ට පවසා තිබිණි.”බබා, කේන්දර ගැළපුණාට අපේ අම්මලා මේකට කැමති නෑ. ඔයා මට වඩා වැඩිමල් නිසා. මං කිව්වා ඔයා ගොඩක් හොඳ ළමයෙක් කියලා. ඒ ගොල්ලන්ගේ පරම්පරාවල මේ වගේ දේවල් සිද්ධ වෙලා නෑලු. අම්මලගේ කැමැත්ත ගන්න මං ගොඩක් උත්සාහ කළා. මට ඔයාව ඕන බබා. හැමදේම දාලා අපි යං. දුකක් නොදී මං ඔයාව බලාගන්නම්. කියන්න රත්තරං මාත් එක්ක එනවා කියලා.”ඒ ඔබේ මුවින් පිටවූ මගේ ආත්මයම හැඬවූ වදන් පෙළයි.”මගේ ආදරේට ඉඩදීලා මගේ දෙමවුපියන් නිහඬ වුණේකැමැත්තෙන් නෙමේ. මට තියෙන ආදරේට. ඒ ගොල්ලන්ට ලැජ්ජ කරන්න මට බෑ. ඇයි ඔයාගේ අම්මලාට අපිව තේරුම් ගන්න බැරි.” මම පැවසුවේ එපමණකි.”දුවේ, උඹට ඔයිට වඩා හොඳ කෙනෙක් බඳින්න පුළුවන්. අපි ගෙනාපු යෝජනාවලට අකමැති වුණෙත් ඒ කොල්ලා නිසානේ. මෝඩියෙක් නොවී හිත හදාගනින්. ලස්සනද, උගත්කමද?, රස්සාවද?, දේපළද? මොනවද උඹට අඩු? මෝඩ තීරණ ගන්න නම් එපා දුවේ, උඹ අම්මට ආදරේ නම්.”ඒ මගේ මව අපේ සම්බන්ධය ගැන පැවසූ අවසන් වදන් පෙළයි.කෙතරම් දුරස් වුවත්, ඔබ අදටත් මටම පෙම් කරමින් ඔබ සමඟ එන්නට යැයි පවසයි. වෙන අයෙකු හට මහද ඉඩක් නැති වුවද, ඔබේ ඉල්ලීමට එකඟ වන්නටවත්, ඔබෙන් සමුගෙන සිත හදාගන්නටවත් තවත් මට නොහැකි වී ඇත. ඉදින් වසරක වෙනස මගේ ජීවිතය වෙනස් කළ අරුමය සිතා ගන්නට නොහැකිව මම තවමත් සිතින් විඳවමි.  - මොරටුව දීපිකා ප්‍රනාන්දුඇසක් මෙන් රැකුණු දතක් වන් හැලුණු  - එන්.ඩබ්.පී.ලාල්වර්ෂය 1993. දිනය මැයි 25. වෙලාව පාන්දර 5.30ට විතර ඇති.”ඔවෑ..! ඔවෑ..!” කොණ්ඩෙ බොකුටු පණ්ඩිත පෙනුමැති බබෙක් උපන්නා. මං එහෙම කිව්වේ කොණ්ඩෙ බොකුටු බබාලා හරි ප¼ඩි පාටට මට පේන නිසා. දැන් ඒ බබාට අවුරුදු 19ක්. කතා ඇති. ඒ බබා වෙන කවුරුවත් නෙමෙයි, මම. දැන් නම් මගේ කොණ්ඩෙ පොඩ්ඩක්වත් බොකුටු නෑ. හොඳ වෙලාවට.ඉතින් මම ඉස්කෝලේ ගිය මුල් දවස්වල අපේ පන්තියේ ළමයෙක් හැමදාම අම්මා බදාගෙන පොළොවේ පස් කාගෙන අඬනවා. මම වීරයා වගේ අඬන්නේ නැතුව හිටියට පෙර පාසල් ගිය මුල්ම දවසේ බලන්න එපායැ, මම ගස් ගෙම්බා වගේ අම්මගේ ඇඟේ එල්ලිලා ඇඬුවේ නැතෑ.ගොන්කම්, පණ්ඩිතකම් එක්ක ගෙවුණු ප්‍රාථමික පාසල් ජීවිතයේ දී එක් ගුරුතුමියක් මට කිව්වේ ‘අප්පුහාමි’ කියලා. කල් ගෙවිලා ගියා. පහේ ශිෂ්‍යත්ව රේස් එකත් දිවුවා. ඉහටත් උඩින්. ඊළඟට අලුත් ඉස්කෝලයක්. අලුත් ළමයි.අලුත් පන්තියේ අලුත් ළමයින් අටදෙනෙකුගෙන් යුත් අපේ කණ්ඩායමට මම නම තිබ්බේ ‘පොත්ගුල් කණ්ඩායම’ කියලා. මොකද දන්නවාද? අපි පොත් පෙරේතයෝ. කවුරු හරි ළඟ කතා පොතක් තියෙනවා දැක්කොත් ඒක කියවන්න බලාගෙන ඉන්නේ ගිජුලිහිණියෝ වගේ.පිස්සු වැඩ, හොඳ වැඩ, රසකතා අතරේ ගෙවුණ ඒ කාලේ නම් මතක් කළත් සැපයි.පාසලේ කඳවුරකදී ‘සොකරි’ නටලා කට්ටියම ‘නග්ගලා’ ගත්තු හැටි මතක් වෙද්දිත් හිත නැටවෙන කාලයක් අපිට තිබුණා. ඉතින් ඔහොම කල් ගෙවිලා දෙවෙනි රේස් එකත් දිවුවා. ඒකත් ඉහටත් උඩින්. ප්‍රතිඵල ආපු දවසේ අම්මා ගෙදර හිටියේ නෑ. මම අම්මා එනකම් වහලේ ගෑවෙන තරමට උඩ පැන පැන හිටියේ.ඊළඟට ආයෙමත් අලුත් ඉස්කෝලයක්. අලුත් වටපිටාවක්. පැන පැන ගිය ගමන ගැන අහිතක් නෑ. මොකද ඒ නිසා මම අලුත් දේ ඉගෙන ගත්තා. වෙන්වීම් දරා ගැනීමට පුරුදු වුණා.මගේ හොඳම යාළුවා හමුවුණේ දහම් පාසලෙන්. එහේ අපේ බල සේනාවේ පස්දෙනයි. අපේ සෙන්පතියා තමයි හාමුදුරුවෝ. උන්වහන්සේ නිසා දහම් පාසලේ දී අපේ තත්ත්වය තවත් උසස් වුණා. ඒකේ ප්‍රතිඵලයක් විදියට අපි ගුරුවරු ලෙසින් දහම් පාසලට කළගුණ සලකනවා.උසස් පෙළ ටියුෂන් පන්තියෙ මගේ ගජය මගේ ජාතියේම කෙනෙක්. අපි දෙන්නම කරලා තියෙන්නෙත් කරන්නෙත් එක ම වගේ වැඩ. උදාහරණයක් ලෙස බිස්කට් කාලා ඒ හපය තව බිස්කට් එකක් උඩ තියාගෙන කනවා වගේ වැඩ. කිවුවට මොකෝ ඒ ඌරු වැඩ කළේ අපි පැටියා කාලේ.කොහොමින් කොහොම හරි සුදු ගවුමට ආයුබෝවන් කියන කාලේ ළංවුණා. පුදුම දුකක්. ‘විභාගය’ හා ‘පාළුව‘ කියන ඔරු දෙක පාවෙලා ගිහින් කැලඹුණු මගේ මනවිල නිසසල කරගන්න තමයි මම අතීත ගුහාවට රිංගුවේ. ඒක මගේ අයට පෙන්නලා මෙන්න මෙහෙම කියන්න පුංචි ආසාවකුත් තියෙනවා “මමයි ලිව්වේ”.  - මම ප්‍රබෝධිනිහිත පුරවන්ඩ පුරවන්ඩ හිස් වෙනවා මේ අතරෙ හීන්සීරුවේ අසම්මතය පැලපදියම් වෙනවා අමරණීය ආදරේ අවලංගු වුණ වචනයක්ම වෙනවා  - පරගම්මන නන්දකර්කශ පොළොව මත වැහි කඳුළක් වැටුණා පිපිරුණු හිඩැස් ඒ වැහි කඳුළෙන් පිරුණා තණ දලු දෙක තුනක් ඒ තෙතමත වැවුණා කලකදි පඳුර මුදුනෙහි තණ මල පිපුණාසුවඳක් හැඩක් පාටක් නැති මුත් මලට තව පඳුරකට ජීවය දිය හැක එයට සෙනෙහස ලැබේ නම් සුළඟක නිසි කලට සුවඳක් හැඩක් පාටක් එමලට කුමට- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aj1209231</link>
    <topic>ඩිමෝ නව ශාඛාව ත්‍රිකුණාමලේ</topic>
    <author/>
    <content>ඩිමෝ නව ශාඛාව ත්‍රිකුණාමලේඩීමෝ ප්‍රධාන විධායක නිලධාරි ගහනාත් පණ්ඩිතගේ මහතා විසින් නව ශාඛාව විවෘත කරමින් ඩීමෝ අධ්‍යක්ෂ චන්න වීරවර්ධන මහතා ද මෙහි වෙයි.ඩීමෝ සිය නවතම ශාඛාව ත්‍රිකුණාමලයෙහි විවෘත කළේය. හොඳින් ඉඩ පහසුකම් ඇති මෙම නව ශාඛාව, මඟී සහ වෙළෙඳ වාහන, විකුණුම් මෙන්ම සේවාවන් මනා ලෙස හැසිරවිය හැකි ස්ථානයක් වේ. ත්‍රිකුණාමල ශාඛාව නිලාවේලි මාර්ගයේ පිහිටා ඇත.ව ශාඛාව ඩීමෝ ප්‍රධාන විධායක නිලධාරි වන ගහනාත් පණ්ඩිතගේ මහතා විසින් විවෘත කරන ලද්දේ ඩීමෝ අධ්‍යක්ෂ චන්න වීරවර්ධන, ටාටා වෙළෙඳ වාහන සාමාන්‍යාධිකාරි විජිත බණ්ඩාර, ටාටා රථවාහන ශ්‍රී ලංකා කළමනාකාර අරුප් බරූආ, අනුරාධපුර ශාඛා කළමනාකරු හේමාල් රත්නායක යන මහත්වරුන්ගේ ද සහභාගිත්වයෙනි. ඩීමෝහි නව ත්‍රිකුණාමල ශාඛාව පිහිටුවා ඇත්තේ ටාටා වෙළෙඳ වාහන, ටාටා මගී වාහන හා ටාටා අමතර කොටස් ආදිය සම්බන්ධ විකුණුම් හා සේවා සැපයීමට වේ. මෙහි සේවා පහසුකම්වලට වෙළෙඳ හා මගී වාහන සඳහා වන සේවා මධ්‍යස්ථාන 10ක්, සේදුම් මධ්‍යස්ථාන 2ක් හා එසවුම් 4ක් ඇතුළත් වේ. ඒවාට අමතරව, පාරිභෝගිකයින්ට අසුන් ගැනීම සඳහා නවීන ශාලාවක්, දෝෂ හඳුනාගත් රථවාහනවලට සේවය සැපයීම සඳහා නවීනතම උපකරණ හා උපාංග, ආපනශාලාවක්, සේවක විවේකාගාරයක් සහ ජල පිළියම් කිරීමේ හා පිරිසුදු කිරීමේ ඒකකයක් ආදිය ද මෙහි පවතී.මෙම ශාඛාවෙන් මර්සිඩීස් බෙන්ස් මගී කාර් හා ට්‍රක්ස්, මහින්ද්‍රා ට්‍රැක්ටර්ස්, Class harvesters, ඔස්රාම් ආලෝකකරණ උපකරණ, බොෂ් බලශක්ති උපකරණ, බොෂ් මෝටර් රථ නිෂ්පාදන, Siemens Delta vega ස්විචස්, කොමට්සු බර වාහන යන්ත්‍රෝපකරණ, MRF ටයර්, Kumho ටයර්ස් හා සියලුම මාදිලි සඳහා ටාටා අමතර කොටස් ද ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aj1209232</link>
    <topic>ඩයලොග් සමඟ හැව්ලොක් නව රග්බි යුගයකට</topic>
    <author/>
    <content>ඩයලොග් සමඟ හැව්ලොක් නව රග්බි යුගයකට2012 ඩයලොග් අන්තර් සමාජ රග්බි ලීග් තරගාවලියේ ශූරතාවය දිනා ගනිමින් ජය කෙහෙළි නැංවූ හැව්ලොක් ක්‍රීඩා සමාජය ඉදිරියේ දී පැවැත්වීමට නියමිත ඩයලොග් ක්ලිෆර්ඩ් කුසලාන තරගාවලිය ද ජයග්‍රහණය කරමින් කිරුළු පැලඳීමට දැඩි අදිටනකින් සිටී.2012 ඩයලොග් අන්තර් සමාජ රග්බි ලීග් තරගාවලියේ දී හැව්ලොක් කණ්ඩායමට නිල අනුග්‍රාහකත්වය දැක්වූ මෙරට ප්‍රමුඛතම ජංගම දුරකථන සමාගම වන ඩයලොග් ආසිආටා සමාගම යළිත් සාඩම්බරයෙන් තවත් වසර දෙකක් හැව්ලොක් කණ්ඩායම සඳහා අනුග්‍රාහකත්වය සැපයීමට එක්ව සිටී.2012 ඩයලොග් අන්තර් සමාජ රග්බි ලීග් තරගාවලියේ දී මුල සිටම හැව්ලොක් කණ්ඩායම පෙරමුණේ සිටිනු දකින්නට ලැබුණි. මෙම නිල අනුග්‍රාහකත්ව ගිවිසුම යටතේ ඩයලොග් ආසිආටා සමාගමට හැව්ලොක් රග්බි කණ්ඩායම තුළ හා එහි ක්‍රීඩාංගණය තුළ රග්බි සමයේ දී සම්පූර්ණ වෙළෙඳ නාමකරණ අයිතිය හිමිවේ.”ඉදිරි වසර තුන තුළදී හැව්ලොක් ක්‍රීඩා සමාජ රග්බි කණ්ඩායමට අනුග්‍රාහකත්වය දැක්වීමට සම්බන්ධ වීමට ලැබීම පිළිබඳව ඩයලොග් සමාගම ලෙස අපි සතුටු වෙනවා.” යනුවෙන් මේ පිළිබඳව අදහස් දක්වමින් ඩයලොග් ආසිආටා සමාගමේ අලෙවිකරණ අංශයේ ප්‍රධානී අහමඩ් ඉර්ෆාන් කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aj1209233</link>
    <topic>ට්‍රයම්ප් “සෙඩක්ටිව් වී” නව නිර්මාණ පෙළ ග්ලිට්ස් හි දී එළිදැක්වෙයි</topic>
    <author/>
    <content>ට්‍රයම්ප් “සෙඩක්ටිව් වී” නව නිර්මාණ පෙළ ග්ලිට්ස් හි දී එළිදැක්වෙයිට්‍රයම්ෆ් ඉන්ටර්නැෂනල් අලුතින්ම හඳුන්වාදෙන නව නිෂ්පාදන පෙළ සෙඩක්ටිව් වී ලෙසින් ගල්කිස්ස ග්ලිට්ස් වෙළෙඳ සංකීර්ණයේ දී එළිදැක්විණි. සුන්දරත්වය පරිපූර්ණ කරවමින්, නව තාක්ෂණයෙන් ඔපවත් වී, සුවිශේෂී නිර්මාණාත්මක බවින් ඔබ වෙත ගෙන එන ට්‍රයම්ෆ් නව නිර්මාණ, ප්‍රමුඛ පෙළේ මෝස්තර නිරූපිකාවක, නිළියක සහ ශ්‍රී ලංකා රූ රැජින ලෙස කිරුළ පැලඳ විශ්ව රූ රැජන තරගය නියෝජනය කළ අරුණි රාජපක්ෂ මෙනෙවියට නොලිමිට් ආයතනයේ මෙහෙයුම් කළමනාකාර එම්.රිෆාන්ඩීන් මහතා අතින් ප්‍රදානය කෙරිණි.කිරුලපන ඕපන් ආක් තාක්ෂණ සරසවිය  Industrial BIT  නමින් පූර්ණකාලීන නව තොරතුරු තාක්ෂණ උපාධි පාඨමාලාවක් හඳුන්වා දෙයි.එම උපාධි පාඨමාලාව පූර්ණකාලීන BIT අධ්‍යාපනයත්, මෘදුකාංග සංවර්ධන පුහුණුවත්, රැකියාවත් එක විට ලබාදීමට ගත් උත්සාහයක් බව ඕපන් ආක් සභාපති දයා හෙට්ටිආරච්චි මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aj1209234</link>
    <topic>2010 හරිත ප්‍රතිඥාවෙන් බ්‍රැන්ඩික්ස් පරිසර හිතකාමී ඉලක්ක ඉහළට</topic>
    <author/>
    <content>2010 හරිත ප්‍රතිඥාවෙන් බ්‍රැන්ඩික්ස් පරිසර හිතකාමී ඉලක්ක ඉහළටබ්‍රැන්ඩික්ස් සමූහයේ අධ්‍යක්ෂ ඒ.ජේ.ජෝන්පිල්ලෙයි, සමූහයේ පරිසර හා බලශක්ති කළමනාකරණ අංශයේ ප්‍රධානී ඉරේෂ සෝමරත්න සහ ජල සම්පත් ඉංජිනේරු පුන්සලා රණසිංහ යන මහත්ම මහත්මීහු සමූහයේ 2020 හරිත ප්‍රතිඥාව ප්‍රකාශයට පත් කරමින්.බ්‍රැන්ඩික්ස් 2020 වසර වන විට නිෂ්පාදනයේ දී පරිසරයට මුදා හැරෙන කාබන් ප්‍රමාණය සියයට 20කින් අඩු කිරීමට සැලසුම් කරගනිමින් සමූහයේ පරිසර තිරසරභාවය සඳහා වූ ඉලක්කය තවදුරටත් නංවාලීමට පියවර ගෙන ඇත.ශ්‍රී ලංකාව, ඉන්දියාව සහ බංග්ලාදේශයේ ස්ථාන 42ක මෙහෙයුම් කටයුතු පවත්වාගෙන යමින් ඩොලර් මිලියන 600කට අධික ආදායම් සහිත වූ බ්‍රැන්ඩික්ස් තිරසාර බව පිළිබඳ තම ප්‍රථම වාර්තාව එළිදක්වමින් ශ්‍රී ලංකාවේ මෙබඳු වාර්තාවක් නිකුත් කළ ප්‍රථම පුද්ගලික සමාගම බවට පත් වූ අතර 2012 සඳහා සමාගම සැලසුම් කළ පාරිසරික ඉලක්කයන් වසර අවසානයට පෙර සාක්ෂාත් කර ගත් බව නිවේදනය කළේය.2013 පදනම් වර්ෂය ලෙසට ගනිමින් නිෂ්පාදනයේ දී පරිසරයට සිදු කෙරෙන බලපෑම් තවදුරටත් අවම කර ගනිමින් පරිසරයට මුදා හරින කාබන් ප්‍රමාණය සියයට 20කින් අඩු කිරීමට ඉදිරි වසර 7 තුළ පියවර ගැනීම සඳහා අවශ්‍ය ආයෝජන සහ නව්‍යකරණයන් දියත් කරන බව බ්‍රැන්ඩික්ස් හි අධ්‍යක්ෂ ඒ.ජේ.ජෝන්පිල්ලෙයි මහතා සඳහන් කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aj1209235</link>
    <topic>සුළු හා මධ්‍ය පරිමාණ ව්‍යවසායකයන්ගේ පහසුවට NDB සේවා මධ්‍යස්ථානයක් කුරුණෑගල</topic>
    <author/>
    <content>සුළු හා මධ්‍ය පරිමාණ ව්‍යවසායකයන්ගේ පහසුවට NDB සේවා මධ්‍යස්ථානයක් කුරුණෑගලප්‍රධාන මෙහෙයුම් නිලධාරි ඉන්ද්‍රජිත් වික්‍රමසිංහ මහතා අතින් කුරුණෑගල සේවා මධ්‍යස්ථානය විවෘත කරන ලද අවස්ථාව. කුරුණෑගල ශාඛාවේ කළමනාකරු චමින්ද ජයසිංහආරච්චි, කාඩ්පත් මෙහෙයුම් හා පාරිභෝගික සේවා / ශාඛා ප්‍රධානී හා සහකාර උප සභාපති ගංගා වන්නිආරච්චි, උප සභාපති හා සුළු හා මධ්‍ය පරිමාණ පාරිභෝගික බැංකු සේවා අංශ ප්‍රධානී රාජ් අබුබකර්, සහකාර උප සභාපති සුළු හා මධ්‍ය පරිමාණ බැංකුකරණ සංගමයේ ප්‍රධානී ඉන්දික රණවීර මහත්ම මහත්මීහු ද මෙහි වෙති.NDB සුළු හා මධ්‍ය පරිමාණ සේවා මධ්‍යස්ථානය වැඩි දියුණු කළ පහසුකම් හා තාක්ෂණික අංගයන්ගෙන් සමන්විතව නව මුහුණුවරකින් කුරුණෑගල දී විවෘත කෙරිණි.කලාපයේ ව්‍යවසායකයන් හට අධ්‍යාපනය ලබාදෙමින් හා ඔවුන් සවිබලගන්වමින් ක්ෂේත්‍රය සංවර්ධනය කරා ගෙනයාමේ සුවිශේෂී සංකල්පය මත ක්‍රියාත්මක එම සේවා මධ්‍යස්ථානය වත්මන් ව්‍යවසායකයන්ගේ බහුවිධ අවශ්‍යතාවන්ට ගැළපෙන පුළුල් පරාසයක විසඳුම් ලබාදෙන ස්ථානයකි. සුළු හා මධ්‍ය පරිමාණ බැංකු සේවා සම්පාදනය හා පහසු ණය සේවා සැපයීමේ සිට නව ව්‍යාපාර ආරම්භ කිරීමට අවශ්‍ය සහාය ලබාදීම හා ආයෝජන ප්‍රාග්ධන කළමනාකරණ මාර්ගෝපදේශනය දක්වා පුළුල් සේවා රැසක් ව්‍යවසායකයන් හට ලබාදීම මෙම සේවා මධ්‍යස්ථානයෙන් සිදු කෙරෙයි.NDB ප්‍රධාන විධායක නිලධාරි රසල් ද මෙල් මහකා පැවසුවේ ‘සුළු හා මධ්‍ය පරිමාණ ව්‍යවසාය සංවර්ධනය හැමවිටම NDB ඉතා වැදගත්කමක් ලබාදෙන ක්ෂේත්‍රයක්. සුළු හා මධ්‍ය පරිමාණ මූල්‍ය සේවා සම්පාදනයේ හා ව්‍යාපෘති ණය ලබාදීමේ ප්‍රමුඛයෙක් වන NDB, වසර 30කට අධික අත්දැකීම් සම්භාරයක් සමඟින් සුළු හා මධ්‍ය පරිමාණ ව්‍යවසාය ක්ෂේත්‍රයට විශාල සේවයක් සිදුකර තිබෙනවා.” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aj1209236</link>
    <topic>‘ඩෙංගු නසමු - දිවි සුරකිමු’ තවත් එක්ස්පො ලංකා සමාජ සත්කාරයක්</topic>
    <author/>
    <content>‘ඩෙංගු නසමු - දිවි සුරකිමු’ තවත් එක්ස්පො ලංකා සමාජ සත්කාරයක්එක්ස්පොලංකා සමාජ සත්කාර සේවා අංශය සහ බරකා එක්ව ඩෙංගු පිළිබඳ දැනුවත් බව පුළුල් කිරීමේ සහ රෝගය පැතිරීමේ අවදානමෙන් ආරක්ෂා වීම පිළිබඳ වැඩසටහනක් පසුගියදා පැවැත්වීය. විශාල මදුරුවන් ලෙස සැරසුණු පිරිස් ‘ඩෙංගු මාරාන්තිකයි’ යනුවෙන් ලියූ පුවරු සහිතව කොළඹ සහ නගරාසන්න ප්‍රදේශවල ජනතාව අතර සැරිසැරූ අතර සති අන්තයේදී වීදි නාට්‍ය කණ්ඩායම් විසින් ප්‍රසිද්ධ ස්ථානවල නාට්‍යානුසාරයෙන් එම දැනුවත් කිරීම සිදු කරන ලදී.‘වහා පියවර ගනිමු, ඩෙංගු මර්දනය කරමු’ මැයෙන් වූ වීදි නාට්‍යය නැරඹීමට නතර වුණු ජනතාවට බයෝ එක්ස්ට්‍රැක්ටිස් පුද්ගලික සමාගම විසින් නිෂ්පාදිත මදුරුවන් පලවා හරින බරකා නම සහිත ආලේපනය ද නොමිලේ බෙදා දුනි. ඒ සමඟ ඩෙංගු රෝග ලක්ෂණ සහ එයින් ආරක්ෂා වන ක්‍රම පිළිබඳ විස්තර සහිත අත්පත්‍රිකාවක් ද බෙදා දෙන ලදී.‘එක්ස්පොලංකා සමාගම වගකීම් සහගත සමාගම් පුරවැසියෙක් වශයෙන් මේ අවස්ථාවේ ඩෙංගු පිළිබඳ දැනුවත් කිරීමේ වැඩසටහනක අවශ්‍යතාවය තේරුම් ගත් බව එක්ස්පොලංකා අලෙවි සමාජ සත්කාර සේවා සහ සාංගමික සන්නිවේදන ප්‍රධානී පැටී වීරසේකර මහතා කීය.ලංකා ක්ලියර් ප්‍රයිවට් ලිමිටඩ් සමාගමේ 10 වැනි වාර්ෂික මහා සභා රැස්වීම පසුගියදා පැවැත්විණි. මෙහිදී, සිය 2011/12 වාර්ෂික වාර්තාව එළිදක්වමින් ලංකා ක්ලියර් සමාගම තහවුරු කළේ සිය ශුද්ධ ආදායම ඊට ඉහත මුදල් වසරට සාපේක්ෂව සියයට 12කින් හා බදුවලට පසු ලාභය සියයට 39කින් වර්ධනය වී තිබෙන බවයි.2011/12 මුදල් වසරේදී සමාගම විසින් රුපියල් මිලියන 390ක ශුද්ධ ආදායමක් ලබා තිබෙන අතර වාර්තා කර තිබෙන බදුවලට පෙර ලාභය රුපියල් මිලියන 190ක් හා බදුවලට පසු ලාභය රුපියල් මිලියන 126 ක් වේ.ෆීනික්ස් ඉන්ඩස්ට්‍රීස් ආයතනය සිය නවතම ඇසුරුමලු කර්මාන්තශාලාව සඳහා හොරණ වෙළෙඳ කලාපයේ මුල් ගල තැබීය. මෙම නව ඇසුරුමලු කර්මාන්තශාලවේ ප්‍රධාන හා මූලික අරමුණ වන්නේ යුනිලීවර් ආයතනයේ සියලු ඇසුරුමලු අවශ්‍යතා සපුරාලීමයි. ප්ලාස්ටික් කර්මාන්තයේ විශිෂ්ටතා පිළිබඳ දිගු ඉතිහාසයකට හිමිකම් කියන ෆීනික්ස් ආයතනය සිය පාරිභෝගිකයන්ගේ යහපත උදෙසා අඛණ්ඩව සියලු ක්‍රියාමාර්ග ගන්නා බව කළමනාකාර අධ්‍යක්ෂ ඕමාර් මහතා එහිදී පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aj1209237</link>
    <topic>එම්බාර්ක් ස්කැන්ඩිනේවියානු ජනතාවගේ හදවත් දිනාගනී</topic>
    <author/>
    <content>එම්බාර්ක් ස්කැන්ඩිනේවියානු ජනතාවගේ හදවත් දිනාගනීනිකෝ නම් වීදි සුනඛ සුරතලා තේමා කර ගනිමින් එම්බාර්ක් සන්නම් නාමය යටතේ නිෂ්පාදනය කෙරෙන ඇඟලුම් සහ ආයිත්තම් ස්කැන්ඩිනේවියානු ජනතාවගේ හදවත් දිනා ගනිමින් ඩෙන්මාර්කයේ සුප්‍රසිද්ධ සාප්පු සංකීර්ණයක සාර්ථක අලෙවියක් හිමි කර ගෙන ඇත. එම්බාර්ක් නිෂ්පාදන වයිකිංවරුන්ගේ දේශයෙහි අලෙවිය ඇරඹෙන්නේ ඩෙන්මාර්ක් ජාතික යෑන් සෝවැන්සන් මහතා ඇලෙක්සැන්ඩ්‍රා පෙදෙසෙහි පිහිටි ඔඩෙල් ප්‍රධාන අලෙවි සැල වෙත පිවිස තම සිත් ගත් එම්බාර්ක් නිෂ්පාදන, ඩෙන්මාර්කයට සරිලන බවට අදහස් කිරීමත් සමඟය. ඒ අනුව කටයුතු කිරීමත් සමඟම නව්‍ය වූ විලාසිතා අගයන ඩෙන්මාර්ක් වැසියන්ගේ හදවත දිනා ගන්නට එම්බාර්ක් වෙළෙඳ නාමයට හැකි විය.SLIM NASCO 2012 සම්මාන උලෙළේදී රන්, රිදී සහ ලෝකඩ සම්මානයන්ගෙන් පිදුම් ලැබීමට එටිසලාට් ලංකා සමාගම සමත් විය.NASCO සම්මාන උලෙළ යනු ශ්‍රී ලංකාවේ අලෙවිකරණ වෘත්තීය හැකියා හඳුනාගනිමින් ඇගයීමට ලක් කරන ප්‍රධානතම සම්මාන උලෙළ කි.එටිසලාට් අලෙවි කණ්ඩායමේ ඩිලන්ජන් රණසිංහ, හේෂාන් පරණවිතාන සහ සුරංග තල්ගහගොඩ යන අලෙවිකරුවෝ ඇගයීමට පාත්‍ර වූහ.එටිසලාට් Corporatate Sales Team  නියෝජනය කරමින් ඩිලන්ජන් සහ හේෂාන් Front - Liner of the Year සඳහා හිමි ලෝකඩ සම්මානය දිනාගත්තේ ය.NASCO සඳහා එටිසලාට් සහභාගි වූ දෙවැනි අවස්ථාව මෙය වන අතර මෙහිදි අදහස් දක්වමින් එටිසලාට් සමාගමේ ප්‍රධාන අලෙවි නිලධාරි සංජීව සමරසිංහ මහතා’ SLIM NASCO 2012 සම්මාන උලෙළේදී මාගේ කණ්ඩායම රන්, රිදී සහ ලෝකඩ සම්මානයන්ගෙන් පිදුම් ලැබීම මහත් සතුටක්.ඔවුන් එටිසලාට් සමාගමේ දීර්ඝ කාලීන සාමාජිකයන් සේම, ඔවුන්ගේ උනන්දුව, කැපවීම සහ නව්‍ය චින්තනය සමාගමට විශාල ශක්තියක් බව කිව යුතුමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aj1209238</link>
    <topic>IOC දසවන සංවත්සරයට රුක් රෝපණ වැඩසටහන්</topic>
    <author/>
    <content>IOC දසවන සංවත්සරයට රුක් රෝපණ වැඩසටහන්ලංකා IOC සමාගම ශ්‍රී ලංකාවේ සිය මෙහෙයුම් ආරම්භ කර දස වසරක් පිරීම නිමිත්තෙන් දිවයින පුරා ක්‍රියාත්මක කිරීමට සැලසුම් කර ඇති දැවැන්ත රුක් රෝපණ වැඩසටහනක් පසුගියදා ඇරැඹීය. ශ්‍රී ජයවර්ධනපුර කෝට්ටේ පාර්ලිමේන්තු සංකීර්ණය පසුපස ප්‍රදේශයෙහි පිහිටි ජෛව විවිධත්ව උද්‍යානයේ දී එම වැඩසටහනට මුල පිරිණි.එම අවස්ථාවට පරිසර අමාත්‍යාංශයේ ලේකම් බී.එම්.යූ.ඩී. බස්නායක, ඛනිජ තෙල් නීතිගත සංස්ථාවේ සභාපති තිලක් කොල්ලුරේ, ලංකා ධ්ර්‍ණඛ් හි කළමනාකාර අධ්‍යක්ෂ සුබෝදි ධක්වාලේ, ඉන්දියා රාජ්‍ය බැංකුවේ ප්‍රධාන විධායක නිලධාරි/ කලාප ප්‍රධානී රමේෂ් චන්ද්‍ර, ඛනිජ තෙල් නීතිගත සංස්ථාවේ කළමනාකාර අධ්‍යක්ෂ සුසන්ත සිල්වා මහත්වරු ද සහභාගි වූහ.ලංකා IOC සමාගමේ අධ්‍යක්ෂ මණ්ඩල සාමාජිකයන් වන මහාචාර්ය ලක්ෂ්මන් ආර්. වටවල, ජාලිය මැදගම, අමිත ගුණරත්න මහත්වරු ද එම අවස්ථාවට එක්වෙමින් මෙම සුවිශේෂ මොහොත සිහිපත් කරනු පිණිස පැළෑටි රෝපණය කළහ.ඉතාලි තාක්ෂණයෙන් නිෂ්පාදිත ‘පියාජියෝ බොසා’ අලුත්ම ට්‍රක් රථය මෙරට වෙළෙඳ පොළට පසුගියදා හඳුන්වා දෙන ලදී.රථ වාහන ක්‍ෂේත්‍රය තුළ නව සංධිස්ථානයක් සලකුණු කිරීමට AMW වෙතින් හඳුන්වා දෙන “පියාජියෝ බොසා” ට්‍රක් රථයට හැකිවෙන බව එහි ඇති පාරිභෝගික ආකර්ෂණය ක්ෂණිකව දිනාගැනීමට සමත් වන සුවිශේෂී අංග සාක්ෂි දරනවා නිසැක යැයි ‘පියාජියෝ බොසා’ හඳුන්වා දීමේ උලෙළට සහභාගි වූAMW හි සභාපති තිලක් ද සොයිසා කීය.එහි කළමනාකාර අධ්‍යක්ෂ සමන්ත රාජපක්ෂ, AMWCL රථ වාහන අංශ අධ්‍යක්ෂ ශිවන්ත ද සොයිසා සහ පියාජියෝ සාමාන්‍යාධිතාරි සුනෙත් සුදසිංහ ඊට සහභාගි වූහ.භාණ්ඩ ප්‍රවාහන අංශය තුළ පෙරළිකාර ලෙසින් පෙරමුණ ගැනීමට ‘පියාජියෝ බොසා’ සමත් වන බව ට්‍රක් රථය එළිදක්වමින් පියාජියෝ සාමාන්‍යාධිකාරි සුනෙත් සුදසිංහ පැවසීය. සුළු පරිමාණ ව්‍යාපාරිකයන්ට විසල් සවියක් වෙමින් ට්‍රක් රථ වෙළෙඳ පොළෙහි තරගකාරී භූමිකාවක් ‘පියාජියෝ බොසා’ හිමිකරගන්නා බවට ද ඔහු තුළ ඇත්තේ දැඩි විශ්වාසයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>23</day>
    </date>
    <link>http://www.silumina.lk/2012/09/23/_art.asp?fn=aj1209239</link>
    <topic>ආයෝජකයන් දිරිමත් වුවත් ගනුදෙනු අඩුවෙයි</topic>
    <author>තාරක වික්‍රමසේකර</author>
    <content>ආයෝජකයන් දිරිමත් වුවත් ගනුදෙනු අඩුවෙයිසතිය ආරම්භක සඳුදා (17) වෙළෙඳ පොළ යළි ඉහළ ගියේය. පෙර සතිය අවසානයේ සමස්ත කොටස් මිල දර්ශකය ඒකක 5926.90 සිට ඒකක 5969.09ක් දක්වා ඉහළ ගියේය . මිලංකා මිල දර්ශකය ඒකක 5588.19 සිට ඒකක 5630.38ක් දක්වා ඉහළ ගියේය.එහෙත් ගනුදෙනු සංඛ්‍යාව 32686 සිට 28686ක් දක්වා පහළ ගියේය. මිල ඉහළ යාම් අතරින් කැපී පෙනුණේ ලංකා අශෝක් ලේලන්ඩ් සමාගමයි. පෙර දින රුපියල් 2367.80කට අලෙවි වූ සමාගම් කොටසක මිල එදින රුපියල් 2599.20ක් දක්වා රුපියල් 231.40කින් ඉහළ ගියේය.පැරගන් සමාගමේ කොටසක මිල රුපියල් 1200 සිට 1400ක් දක්වා රුපියල් 200.00කින් ඉහළ ගියේය. කළම්බු ලෑන්ඩ්, ලංකා හොස්පිට්ල්, නේෂන් ලංකා, පෑන් ඒෂියන් පවර්, පිරමල් ග්ලාස්, එස්.එම්.බී.ලීසිං (ඡන්ද බලය රහිත), සෙලාන් බෑන්ක් (ඡන්ද බලයරහිත) සෙලාන් ඩෙව්ට්ස්, සිංගර් ෆිනෑන්ස්, ටෙක්ස්ටර්ස් ජර්සි, ද ෆිනෑන්ස් (ඡන්ද බලය රහිත), ටෝකියෝ සිමෙන්ට් (ඡන්ද බලය රහිත), විදුලංකා ඇක්සස් ඉන්ජිනියරිං, අමානා ටකාෆුල් බ්‍රවුන්ස් ඉන්වෙස්ට්මන්ට්, ඊ චැනලින්, සිට්රස් වස්කඩුව, ෆී‍්‍ර ලංකා එච්වීඒ ෆුඩ්ස්, ස්වර්ණමහල් ෆිනෑන්ස්, ටෙස් ඇග්‍රෝ, වැලිබල් වන් සමාගම් විය. සිට්රස් කල්පිටිය කොටස් 11040672ක් අලෙවි විය. එය දිනයේ වැඩිම කොටස අලෙවි වූ සමාගමය.සඳුදා දින මෙසේ වෙළෙඳපොළ මිල ඉහළ ගිය ද අඟහරුවාදා (18) මිල පහළ ගියේය.කොටස් අලෙවිය ද අඩු විය. ගනුදෙනු සංඛ්‍යාව දැක්වුණේ 27652ක් ලෙසිනි. මිලංකා මිල දර්ශකය ඒකක 5542.93 ක් දක්වාත් සමස්ත කොටස් මිල දර්ශකය ඒකක 5910.81 දක්වාත් අඩු වී තිබුණි. දිනයේ මිලියනයට වඩා කොටස් අලෙවි වූ සමාගම් අතර පෑන් ඒෂියන් පවර්, නේෂන් ලංකා, ඊක්යුටි, සිට්රස් ලෙෂර්, සීඅයිඑෆ්එල්, බ‍්‍රවුන්ස් බීච්, බ්ලූ ඩයමන්ඩ් (ඡන්ද බලය රහිත), එස්.එම්.බී.ලීසිං (ඡන්ද බලය රහිත), සෙරන්ඩිබ් හොටෙල්ස්, ද ෆිනෑන්ස් (ඡන්ද බලය රහිත), ඇක්සස් ඉන්ජිනියරිං, අමානා ටකාෆුල්, ඒසියා ඇසට්, සිට්රස් කල්පිටිය, සිට්රස් වස්කඩුව, ඊ චැනලින්, ෆී‍්‍ර ලංකා, ලංකා ඔරික්ස් ෆිනෑන්ස්, නන්ද ෆිනෑන්ස්, ස්වරණමහල් ෆිනෑන්ස් සමාගම් විය.දිනයේ මිල ඉහළ යාම් අතුරින් ජීඑස් ෆිනෑන්ස් සමාගම කැපී පෙනුණි. රුපියල් 720ක් වූ සමාගමේ කොටසක මිල 1029.10ක් දක්වා රුපියල් 309.10කින් ඉහළ ගියේය.මිල පහළ යාම් අතුරින් කැපී පෙනුණේ ලංකා අශෝක් ලේලන්ඩ් සමාගමයි. පෙර දින රුපියල් 2599.20ක් වූ සමාගමේ කොටසක මිල එදින රුපියල් 2267.10ක් දක්වා (රුපියල් 332.10කින්) අඩු විය. එලායන්ස් සිලෝන් බෙවරේජස්, යූනියන් කෙමිකල්ස් කොටසක මිල රුපියල් 565.00සිට රුපියල් 600ක් දක්වා රුපියල් 35කින් ඉහළ ගියේය. බුකිට්ඩරා සමාගමේ කොටසක මිල රුපියල් 775.20 සිට 750.00 දක්වා රුපියල් 25.20කින් අඩු විය.දිනයේ මිලියනය ඉක්මවා කොටස් අලෙවි වූ සමාගම් අතර ඇක්මී, බ්ලූඩයමන්ඩ් (ඡන්ද බලය රහිත), සිට්රස් ලෙෂර්, සමාගම් විය. බදාදා (19) දින වෙළෙඳ පොළ යළි පහළ ගියේය. ඒ ගනුදෙනු සංඛ්‍යාව 20013ක් දක්වා පහළ යමිනි. ජී.එස්.ෆිනෑන්ස් කොටසක මිල රුපියල් 224.50කින් ඉහළ ගිය ද අලෙවි වූයේ කොටස් 96ක් පමණි.මිල පහළ යාම් අතින් ලංකා අශෝක් ලේලන්ඩ් කැපී පෙනුණි. පෙර දින රුපියල් 2267.70ක් වූ කොටසක මිල එදින රුපියල් 2222.70ක් දක්වා රුපියල් 44.40ක් දක්වා අඩු විය. මිල ඉහළ යාම් අතුරින් සමාගම් එතරම් කැපී නොපෙනුණි. සමාගම් 16ක් මිලියනය ඉක්මවා කොටස් අලෙවි විය. වෙළෙඳ පොළ ඉහළ ගියා සේම යළි පහළ යාමක් පෙන්නුම් කරන බව සතිය මැදදී දක්නට ලැබුණි. එහෙත් ආයෝජකයන්ගේ උනන්දුවේ අඩුවක් පෙන්නුම් නොකෙරුණි.මේ අතර කොළඹ කොටස් වෙළෙඳ පොළ වාර්තාකරණ සම්බන්ධ මාධ්‍යවේදීන් දැනුවත් කිරීමේ සම්මන්ත්‍රණයක් පවත්වනු ලබන බව නිවේදනය කැර තිබුණි. කෙසේ වුවත් වෙළෙඳ පොළ ඉහළ නංවා ආයෝජකයන් දිරිමත් කිරීම රජයට හෝ සුරැකුම්පත් කොමිසමට හෝ කළ නොහැකි බවත් දේශීය හා විදේශීය ආයෝජකයන්ගේ උනන්දුව මතම එහි ඉහළ යාම සිදුවනු ඇතැයි ද වෙළෙඳපොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa1209301</link>
    <topic>වර්ජනය දේශපාලන කුමන්ත්‍රණයක්</topic>
    <author/>
    <content>ඇදුරු උද්ඝෝෂණ පසුපස අදිසි හස්තයක්ආරක්ෂාව සලසනවා නම් සියල්ල හෙළි කරනවා සරසවි ආචාර්යවරයකු කියයිසරසවි ආචාර්යවරුන්ගේ වැඩ වර්ජනය දඩමීමා කර ගනිමින් ආණ්ඩුව අසීරුවට පත් කිරීමේ කඩාකප්පල්කාරී වැඩපිළිවෙළක් පිළිබඳව තොරතුරු අනාවරණය වෙමින් පවතී.දරුණු අභ්‍යන්තර අර්බුදයකට මුහුණ පා සිටින ජනතා විමුක්ති පෙරමුණ හා ඉන් කැඩී ගිය කොටසක් මේ පිටුපස ක්‍රියාත්මක වෙමින් පවතින බවත් හෙළිවෙයි.විශ්වවිද්‍යාල ආචාර්යවරුන්ගෙන් සියයට 90 ක් ම එකී කුමන්ත්‍රණකාරී වැඩපිළිවෙළට විරෝධය පළ කරමින් නිහඬ පිළිවෙතක් අනුගමනය කරන අතර එකොළොස් දෙනෙකුගෙන් සමන්විත කල්ලියක් විසින් අනෙකුත් ආචාර්යවරුන් නොමඟ යවමින් මේ දේශපාලන වැඩසටහන පවත්වා ගෙන යන බවත් දැන ගන්නට ඇත.ජනතා විමුක්ති පෙරමුණේ සන්නද්ධ අංශයේ නායකයකුව සිටි මතභේදාත්මක චරිතයක් වූ කුමාර් ගුණරත්නම් නැමැත්තා මේ වැඩපිළිවෙළ මෙහෙයවමින් සිටින බවත් ඉතා විශ්වාසදායි තොරතුරු ලැබෙමින් පවතී. වැඩ වර්ජනය අසාර්ථක වීමෙන් පසුව එහි ප්‍රමුඛ පෙළේ කණ්ඩායමකට ඕස්ටේ‍්‍රලියාවේ පුරවැසි බව හා රැකියා ලබාදෙන බවටත් කුමාර් ගුණරත්නම් පොරොන්දු වී ඇතැයි පැවසෙයි.කුමාර් ගුණරත්නම් ගේ නායකත්වයෙන් මෑතකදී ජවිපෙන් වෙන්වූ කණ්ඩායමක් පසුව පෙරටුගාමී සමාජවාදී පක්ෂය වශයෙන් පෙනී සිටින්නේ හුදු මවාපෑමක් වශයෙන් පමණක් බව ද විදේශ ව්ට්ර්‍ණ සංවිධානවල මූල්‍ය ආධාර ලබාගැනීම සඳහා ජවිපෙ තුළ පවතින ජාතිවාදය බාධාවක් වී ඇති බැවින් මෙසේ කණ්ඩායම් දෙකක් වශයෙන් පෙනී සිටීමට ඔවුන් සැලසුම් කළ බව ද තවදුරටත් අනාවරණය වී ඇත.තවද දිගින් දිගටම ලබන මැතිවරණ පරාජයන් හමුවේ තම දේශපාලන ඉලක්ක ළඟා කරගැනීමේ කදිම අවස්ථාවක් සරසවි ඇදුරු අරගලය ඔස්සේ උදාවී ඇති බැවින් ඉතා සූක්ෂ්ම ආකාරයකින් එය කළමනාකරණය කිරීම සඳහා එහි වත්මන් සභාපති ආචාර්ය නිර්මාල් රංජිත් දේවසිරිගේ එකඟතාවය ලබාගනිමින් කුමාර් ගුණරත්නම් විසින් එය ඕස්ට්‍රේලියාවේ සිට මෙහෙයවනු ලබන බවත් දැනට හෙළිදරව් වී ඇති කරුණු අතර ප්‍රධාන වේ.තවද මෙහි ඇති සුවිශේෂම කාරණය වන්නේ මෙම අරගලයට සම්බන්ධ වී සිටින ආචාර්ය මහාචාර්යවරුන් ගෙන් අතිබහුතරයක් රැවටීමට භාජනය කරමින් එකොළොස් දෙනෙකුගේ අනුදැනුම යටතේ මෙය පවත්වා ගෙන යාමට ඔවුන් සමත් වී තිබීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa1209302</link>
    <topic>අධිකරණය ස්වාධීන මෙන්ම සාධාරණ විය යුතුයි-ජනපති</topic>
    <author/>
    <content>“මම කිසි විටෙකත් අධිකරණයට බලපෑම් කරන්නේ නැහැ. කිසිම කෙනකුට එහෙම බලපෑම් කරන්ඩ අයිතියකුත් නැහැ.එහෙත් මම ඇතැම් විට අධිකරණයට සම්බන්ධ, විශේෂයෙන් මහේස්ත්‍රාත්වරුන්ගේ සුබ සාධනය වැනි අපෙන් කෙරෙන්ඩ ඕනැ දේවල් ගැන සාකච්ඡා කොට තිබෙනව. ඔවුන්ට වැඩිදුර පුහුණුව ලබාදීම සඳහා කළ හැකි දේවල් ගැනත් සලකා බලා තිබෙනවා.එසේම අධිකරණය ස්වාධීන විය යුතුවාක් මෙන්ම සාධාරණ ද විය යුතුයි. යම් හෙයකින් අධිකරණයෙහි පැවතිය යුතු සාධාරණත්වය ජනතාවට නොලැබුණොත් අධිකරණය ගැන ජනතාව අතර පවතින විශ්වාසය නැතිව යනවා.එය සමාජ පැවැත්මට බලපාන අයහපත් තත්ත්වයක්. මන්ද ජනතාව අධිකරණයෙන් පූර්ණ සාධාරණත්වයක් බලාපොරොත්තු වෙන නිසා.”මහින්ද රාජපක්ෂ ජනාධිපතිතුමා මේ අදහස් පළ කළේ පසුගියදා මාධ්‍ය ප්‍රධානීන් සමඟ පැවැත්වූ සාකච්ඡාවේදීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa1209303</link>
    <topic>අයවැය යෝජනා නොවැම්බර් 08 දා</topic>
    <author>සුනිල් දයා අල්විස්</author>
    <content>සුනිල් දයා අල්විස්අයවැය යෝජනා ලබන නොවැම්බර් 08 දා පාර්ලිමේන්තුවට ඉදිරිපත් කිරීමට නියමිතය.සියයට 7 ක ආර්ථික වර්ධන වේගය පවත්වා ගන්නා අතර උද්ධමනය සියයට 7 ක මට්ටමට පාලනය කරමින් අයවැය හිඟය අඩු මට්ටමක පවත්වා ගැනීම අරමුණු කරමින් අයවැය යෝජනා ඉදිරිපත් කිරීම විශේෂත්වයකි.2013 – 2015 මධ්‍යකාලීන වැය යටතේ සංවර්ධන කටයුතු සඳහා ප්‍රමුඛත්වය ලබා දෙමින් ප්‍රායෝගිකව ක්‍රියාත්මක කළ හැකි ඇස්තමේන්තුවක් ලබන වසර සඳහා සකස් කර ඇතැයි රජයේ කැබිනට් ප්‍රකාශක ඇමැති කෙහෙළිය රඹුක්වැල්ල මහතා පැවසීය. මුදල් ඇමැතිවරයා වශයෙන් මහින්ද රාජපක්‍ෂ ජනාධිපතිතුමා ලබන නොවැම්බර් 08 දා 2013 සඳහා වූ අයවැය යෝජනා පාර්ලිමේන්තුවට ඉදිරිපත් කෙරෙනු ඇත. 2013 සඳහා රජයේ සමස්ත වියදම රුපියල් බිලියන 2520 ක් වන අතර සමස්ත ආදායම රුපියල් බිලියන 20 ක විදේශ ප්‍රදාන ඇතුළුව බිලියන 1280 ක් වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa1209304</link>
    <topic>ශ්‍රී ලංකාව ආසියානු කලාපයේ හොඳම ආර්ථික මධ්‍යස්ථානයක්</topic>
    <author>දයා ඩි ෆොන්සේකා</author>
    <content>- ආසියානු සංවර්ධන බැංකු උප සභාපතිදයා ඩි ෆොන්සේකාආසියාවේ අන් සියලුම රටවලට වඩා කලාපයේ ආකර්ෂණීය ආර්ථික මධ්‍යස්ථානයක් ලෙස ශ්‍රී ලංකාව සැලකිය හැකි බව ආසියානු සංවර්ධන බැංකුවේ උප සභාපති ෂිඕයෝ හෝ මහතා පවසයි.ශ්‍රී ලංකාවේ ස්වාභාවික පිහිටීම හා වර්තමාන තත්ත්වය ඒ සඳහා තවත් වැදගත් වන බව ද ඒ මහතා පෙන්වා දෙයි.ශ්‍රී ලංකාව ඉන්දියානු සාගරයේ පිහිටා ඇති මර්මස්ථානය මෙන්ම පශ්චාත් යුද සමයේ සංවර්ධිත තත්ත්වය හා යටිතල පහසුකම් සංවර්ධනය මෙන්ම ශීඝ්‍ර ආර්ථික සංවර්ධනය ද කලාපයේ ශ්‍රී ලංකාව මේ තත්ත්වයට ගෙන ඒමට බලපාන බව ආසියානු සංවර්ධන බැංකුවේ උප සභාපතිවරයා පැවසුවේ ආර්ථික සංවර්ධන අමාත්‍ය බැසිල් රාජපක්ෂ මහතා හමුවූ අවස්ථාවේදීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa1209305</link>
    <topic>පොලීසියට එරෙහිව පැමිණිලි ගලයි</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහවිෂම ක්‍රියාකාරකම් සම්බන්ධව පොලිස් නිලධාරීන්ට එරෙහිව මහජන පැමිණිලි 500කට ආසන්න ප්‍රමාණයක් මේ වන විට ලැබී ඇති බවත් මෙයින් වැඩිම පැමිණිලි ප්‍රමාණයක් ලැබී ඇත්තේ පහළ ශ්‍රේණියේ නිලධාරීන්ට එරෙහිව බවත් පොලිස් කොමිසමේ සභාපති සේනක වල්ගම්පාය මහතා සිළුමිණට පැවැසීය.කළුතර හා ගම්පහ යන දිස්ත්‍රික්කවලින් මහජන පැමිණිලි විශාල වශයෙන් ලැබෙන අතර ඉන් බොහෝමයක් මේ වන විට විභාග කොට ඇති බව ද ඒ මහතා කීය.ඇතැම් පොලිස් නිලධාරීන්ට එරෙහිව ලැබෙන මහජන පැමිණිලි ඉහළ අගයක් පෙන්නුම් කිරීම හේතුවෙන් විමර්ශන කටයුතු කඩිනම් කිරීමට දිස්ත්‍රික් මට්ටමින් නිලධාරීන් පත්කොට තිබේ. පැමිණිලි සඳහා සෑම පළාතකම කාර්යාල පිහිටුවා ඇති බව ද පැවසූ ඒ මහතා අධ්‍යක්ෂවරුන් 09 දෙනකු යටතේ පළාත් මට්ටමින් සිදු කැරෙන විමර්ශන කටයුතුවල ප්‍රගතිය කොළඹ ප්‍රධාන අධ්‍යක්ෂවරයාට යොමු කැරෙන බව ද වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa1209306</link>
    <topic>එදා මහාචාර්ය සරච්චන්ද්‍රට පහර දුන් අය අද ආචාර්යවරුන් ගැන කිඹුල් කඳුළු හෙළනවා</topic>
    <author>සුභාෂිණී ජයරත්න</author>
    <content>සුභාෂිණී ජයරත්නජේ.ආර්. ජයවර්ධන පාලන සමයේ නිදහස් අදහස් පළ කිරීමේ වරදට මහාචාර්ය එදිරිවීර සරච්චන්ද්‍ර මහතාට පහරදී කාණු දිගේ ඇද ගෙන ගිය අධ්‍යාපන ධවල පත්‍රිකාවක් ගෙන එමින් නිදහස් අධ්‍යාපනය වළ පල්ලට ඇද දැමීමට වළි කෑ පෞද්ගලික විශ්වවිද්‍යාල බිහි කරන්නට පදනම සැපයූ කණ්ඩායම් අද ‘නිදහස් අධ්‍යාපනය රැකගනිමු’ යැයි කිඹුල් කඳුළු හෙළමින් පෙළපාලි වල ගමන් කිරීම විහිළුවක් බව මහාචාර්ය රෝහණ ලක්ෂ්මන් පියදාස මහතා පවසයි.එදා සරච්චන්ද්‍ර මහතාට පහර දෙන විට වත්මන් විපක්ෂ බලධරයන් කැබිනට් මණ්ඩලයේ සිටියත් කිසි විරෝධතාවක් නොදැක්වූ බවත්, ගෙවී ගිය ඉතිහාසයේ ආචාර්ය මහාචාර්යවරු මෙන් ම සිසුන් ගේ ද ජීවිත ද විනාශ මුඛයට පත් වූ බවත් මේ ආචාර්ය සංගම් මෙහෙයවීමෙන් පැවැත්වෙන පෙළපාලි වල සැබෑ තත්ත්වය තේරුම් ගත යුත්තේ ඒ ඉතිහාසය විවරණය කරමින් බවත් මහාචාර්යවරයා වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa1209307</link>
    <topic>දිවි නැඟුම සිවුවන අදියර ලබන මස අරඹනවා</topic>
    <author>නිහල් පී අබේසිංහ</author>
    <content>ආර්ථික සංවර්ධන ඇමැති බැසිල් රාජපක්‍ෂනිහල් පී අබේසිංහසෑම පවුලක්ම සහභාගි කර ගනිමින් දිවි නැඟුම ජාතික වැඩසටහනේ සිව්වන අදියර ඔක්තෝබර් මස අගදී ආරම්භ කරන බව ජනාධිපති ජ්‍යෙෂ්ඨ උපදේශක හා ආර්ථික සංවර්ධන ඇමැති බැසිල් රාජපක්ෂ මහතා පවසයි. ඒ සඳහා බිම් සැකසීම ඇතුළු කටයුතු සිදුකිරීම ලබන මස මුල් සති දෙක තුළ සිදුකළ යුතු බවත්, ඊට අදාළව ජනතාවට අවශ්‍ය උපදෙස් ලබාදීමට අවශ්‍ය පියවරයන් ගැනීමට මේ හා සම්බන්ධ නිලධාරීන් පියවර ගත යුතු බවත් ඇමැතිවරයා පැවසීය.ආර්ථික සංවර්ධන අමාත්‍යාංශයේදී පැවැති දිවි නැඟුම ජාතික වැඩසටහනේ සිව්වන අදියර පිළිබඳව අමාත්‍යාංශ ලේකම්වරු හා ආයතන ප්‍රධානීන් දැනුම්වත් කිරීම සඳහා පැවැති සාකච්ඡාවකට එක්වෙමින් අමාත්‍යවරයා මෙම අදහස් පැවසීය.කෘෂි, පශු සම්පත් හා ධීවර, ගෘහ ආර්ථික කර්මාන්ත සහ අලෙවි යන දිවි නැඟුම අනු කමිටුවලට අදාළව ඒ ඒ අමාත්‍යාංශ හා ආයතන නියෝජනය කරමින් නිලධාරින් මෙම අවස්ථාවට එක්ව සිටි අතර ඔවුන් විසින් දිවි නැඟුම ජාතික වැඩසටහනේ සිව්වන අදියර සඳහා ලබාදෙන දායකත්වය පිළිබඳව මෙහිදී සඳහන් කළහ. මෙහිදී තවදුරටත් අදහස් දැක්වූ අමාත්‍යවරයා සඳහන් කළේ එළඹෙන කන්නය සඳහා බීජ කට්ටල ලක්‍ෂ 50 ක් බෙදාදීමට අවශ්‍ය පියවර ගෙන ඇති බවත්, ඒ ඒ ප්‍රදේශවලට ගැළපෙන පරිදි බීජ වර්ග ඇතුළත්ව මෙම බීජ කට්ටල සැකසී ඇති බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa1209308</link>
    <topic>ජන සෙවණින් මහ සරණක්</topic>
    <author/>
    <content>මොනරාගල මැදගම ප්‍රදේශයේ දෙබිඩි දරුවන් ලැබූ පවුල සඳහා නව නිවාසයක් තනා දීමට ඇමැති විමල් වීරවංශ මහතා සූදානම් වෙයි. මීට අමතරව ශිෂ්‍යත්ව විභාගයෙන් ඉහළම සමත්කම් පෙන්වූ තලාතුඔය අංජලී උපේක්ෂා මධුවන්ති දැරිය ගේ පවුල සඳහාත් නව නිවාසයක් ලබාදීමට තීරණය කැර ඇත.’ජනසෙවණ’ නිවාස ව්‍යාපෘතිය යටතේ මහින්ද රාජපක්ෂ ජනාධිපතිතුමාගේ උපදෙස් මත මේ සද් ක්‍රියාව සිදු කරන බවත් සඳහන් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa1209309</link>
    <topic>රාජ්‍ය සාහිත්‍ය උත්සවය අද පත්තලගෙදරදී</topic>
    <author/>
    <content>රාජ්‍ය සාහිත්‍ය සම්මාන උත්සවය අද පස්වරු 2-ට වේයන්ගොඩ පත්තලගෙදර ගුරු අභ්‍යාස විද්‍යාලයීය ශ්‍රවණාගාරයේදී ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්වේ.මෙම සාහිත්‍ය සම්මාන උලෙළේ කලා ප්‍රසාදිනී උලෙළ 28 වැනිදා එම විදුහලේදීම පැවැත්වුණි.සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලය එක්ව සංවිධානය කරන මෙම රාජ්‍ය සාහිත්‍ය සම්මාන උත්සවය සංස්කෘතික හා කලා කටයුතු ආමත්‍යාංශයේ මෙහෙයවීමෙන් සිදු කෙරේ.මෙවර රාජ්‍ය සාහිත්‍ය උත්සවයේදී 2011 ජනවාරි 1 වැනිදා සිට දෙසැම්බර් 31 දක්වා මුද්‍රණය කරන ලද සිංහල දෙමළ හා ඉංග්‍රීසි මාධ්‍ය තුනෙන් ම පළ කරන ලද විශිෂ්ටතම නවකතාව කෙටිකතාව පද්‍ය සංග්‍රහය, විද්‍යා ප්‍රබන්ධය, නාට්‍ය ග්‍රන්ථය, යොවුන් සාහිත්‍ය ග්‍රන්ථය, හොඳම පරිවර්තන ග්‍රන්ථ ළමා සාහිත්‍ය හා විවිධ ශාස්ත්‍රීය ග්‍රන්ථ ආදිය සඳහා සම්මාන හා මුදල් ත්‍යාග පිරිනැමෙන අතර හොඳම පිටකවර නිර්මාණය හොඳම නිමාවෙන් යුත් ග්‍රන්ථය හා වැඩිම ග්‍රන්ථ සංඛ්‍යාවක් ප්‍රකාශිත ආයතනයට ද සම්මාන පිරිනැමේ.මෙම සම්මාන උත්සවයේදී සාහිත්‍ය ක්ෂේත්‍රයට කරන ලද විශිෂ්ටතම සේවය අගය කිරීම සඳහා ‘සාහිත්‍ය රත්න’ සම්මානය සමඟ රුපියල් 75,000 බැගින් මුදල් ත්‍යාග තුනක් සිංහල දෙමළ හා ඉංග්‍රීසි ලේඛකයන් තිදෙනෙකුට පිරිනමනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa12093010</link>
    <topic>‘ළමා ලෝකය ළමයින්ටමයි’ ජගත් ළමා දිනය හෙටයි</topic>
    <author>රමණී සුබසිංහ</author>
    <content>රමණී සුබසිංහ”ළමා ලෝකය ළමයින්ටමයි’ යන තේමාව යටතේ මෙවර ලෝක ළමා දින ප්‍රධාන උත්සවය හෙට (01) පෙරවරු 9.30 ට මහින්ද රාජපක්‍ෂ ජනාධිපතිතුමා ගේ ප්‍රධානත්වයෙන් අරලියගහ මන්දිරයේදී පැවැත්වේ.ලෝක ළමා දිනය සමරමින් රුපියල් පහක වටිනාකමින් යුතු මුද්දරයක් නිකුත් කිරීම මෙන්ම ලෝක ළමා දිනය නිමිත්තෙන් සිදු කෙරෙන කොඩි ව්‍යාපාරයේ ආරම්භය සංතේවත් කරමින් දරුවන් විසින් ප්‍රථම කොඩිය ජනාධිපතිතුමාට පලඳවනු ලැබීම ද එහි දී සිදු කෙරේ.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද, නියෝජ්‍ය ඇමැති ඒ.එල්.ඒ.එම්. හිස්බුල්ලා, තැපැල් සේවා ඇමැති ජීවන් කුමාරතුංග යන මහත්වරුන් ඇතුලු විශේෂ ආරාධිතයෝ රැසක් මෙම අවස්ථාවට සහභාගී වෙති.මෙම ප්‍රධාන වැඩසටහනට සමගාමීව ‘ළමා ලෝකය ළමයින්ටමයි’ යන තේමාව යටතේ මෙවර ලෝක ළමා දිනය ප්‍රාදේශීය ලේකම් කොට්ඨාස මට්ටමින් දීප ව්‍යාප්තව සැමරීමට කටයුතු යොදා ඇතැයි ළමා සංවර්ධන හා කාන්තා කටයුතු අමාත්‍යංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa12093011</link>
    <topic>මාස පහකින් යාපනයට විදුලි බලාගාරයක්</topic>
    <author>තාරක වික්‍රමසේකර</author>
    <content>තාරක වික්‍රමසේකරමාස 5ක් ඇතුළත උතුරට නව විදුලි බලාගාරයක් ඉදිකර අවසන් කරනු ලබන බව විදුලිබල හා බලශක්ති අමාත්‍යාංශය පවසයි.මෙගාවොට් 24 ක ධාරිතාවකින් යුත් මෙම බලාගාරය මඟින් දැවි තෙල් ඇසුරෙන් විදුලිය නිපදවනු ලැබේ. එම බලාගාරය ඉදිකිරීමෙන් පසු දැනට ක්‍රියාත්මක පෞද්ගලික විදුලි උත්පාදන කම්හල් දෙක ජාතික විදුලිබල පද්ධතියෙන් ඉවත් කරනු ලබන බවද අමාත්‍යාංශය පවසති. නව විදුලි බලාගාරය ඉදිකිරීමෙන් විදුලිබල මණ්ඩලයට යාපනයට විදුලිය ලබාදීමෙන් වසරකට සිදුවන මිලියන 2800ක පාඩුව මිලියන 1500කින් පමණ අඩු කර ගත හැකි බව ද අමාත්‍ය්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa12093012</link>
    <topic>තුන්වේල වෙනුවට නව වේල හොඳයිලු</topic>
    <author>අරුණි මුතුමලී</author>
    <content>අරුණි මුතුමලීදිනකට ආහාර වේල් තුනක් වෙනුවට ආහාර වේල් 9ක් ගැනීමෙන් ශරීරයේ බර සහ කොලොස්ටරෝල් ප්‍රමාණය අඩු කරගත හැකි බව ද එය පරිවෘත්තිය ක්‍රියාවන් ක්‍රමානුකූල කරන බව ද ලොව පුරා කරන ලද පර්යේෂණවලින් හෙළි වී ඇතැයි ලන්ඩනයේ වෛද්‍ය පර්යේෂණ කවුන්සිලයේ මානව පෝෂණ පර්යේෂණ ඒකකයේ පර්යේෂකයෝ පෙන්වා දෙති.බ්‍රිතාන්‍ය, ජපානය, චීනය, ඇමෙරිකාව ඇතුළු රටවල් ගණනාවක කරන ලද පර්යේෂණවලට අනුව වැඩි වාර ගණනක් ආහාර ගන්නා අයගේ, රුධිර පීඩනය, ඉන්සියුලින් ප්‍රමාණය හා ග්ලූකෝස් මට්ටම මෙන්ම මේද අම්ල ප්‍රමාණය ද අන් අයට වඩා යහපත් මට්ටමක පවතින බව සොයාගෙන තිබේ.වැඩි වාර ගණනක් ආහාර ගන්නා පුද්ගලයින් ස්ථුල බවට පත්වීමේ අවදානම අඩු බව ද එම වාර්තා පෙන්වා දෙයි.වරින් වර ආහාර ගැනීමේදී ඇති වාසිය නම්, වේල් තුනකදී ආහාර ගන්නා විට දී මෙන් දිගු වේලාවක් ආමාශයට ආහාර නොලැබී එකවර ආහාර ඇතුළු වීමේදී ජීර්ණය සඳහා අවශ්‍ය වන විවිධ රසායන ද්‍රව්‍ය ක්ෂණිකව ශ්‍රාවය වීමක් සිදු නොවන නිසා ජීර්ණ එන්සයිම ශ්‍රාවය ද ක්‍රමානුකූල වීමෙන් අතිරික්තයක් ඇති නොවීමත්, එනිසා ලිපිඩ වර්ග ආදිය අනවශ්‍ය ලෙස තැන්පත්වීම අවම වීමත් බව ද ඔවුන්ගේ මතයයි.වරින් වර ආහාර ගන්නා අයගේ ශරීර ශක්තිය හා ක්‍රියාකාරිත්වය වැඩිවන අතර එයින් අනවශ්‍ය කොලෙස්ටරෝල් වර්ග තැන්පත්වී රුධිර නාළ අවහිර වීම අඩුවීම නිසා රුධිර පීඩනය ද පාලනය වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa12093013</link>
    <topic>ළමයින්ට හා කාන්තාවන්ටත් හෘද රෝග අවදානම</topic>
    <author>සාගරිකා දිසානායක</author>
    <content>සාගරිකා දිසානායකශ්‍රී ලංකාවේ කාන්තාවන් හා ළමයින් හදවත් රෝගවලට ගොදුරු වීමේ අවදානම ඉහළ යමින් පවතින බව සෞඛ්‍ය පරීක්ෂණවලින් හෙළි වී ඇත. හදවත් රෝගවලට වැඩි වශයෙන් ගොදුරු වන්නේ පිරිමින් බවට සමාජයේ මිථ්‍යාවක් පැවැතිය ද සැබෑව නම් කාන්තාවන්ට හදවත් රෝග වැලඳීමේ අවදානම පිරිමින්ට සමාන වන බව ද කොළඹ ජාතික රෝහලේ හෘද රෝග ඒකකයේ විශේෂඥ වෛද්‍ය රුවන් ඒකනායක මහතා පැවැසීය.ස්ත්‍රීන්ගේ කිරීටක ධමනිය සාමාන්‍යයෙන් පිරිමින්ගේ කිරීටක ධමනියට වඩා සිහින් වීම නිසා ඉතා කුඩා ප්‍රමාණයකින් එම නාළ තුළ මේද හා ලවණ වර්ග තැන්පත් වුවහොත් හෘදයාබාධයක් වැලඳීමට ඇති ඉඩකඩ වැඩි බව ද ඒ මහතා කීය. ස්ත්‍රීන්ගේ සිරුරෙහි ඊස්ට්‍රජන් හෝමෝන ක්‍රියාකාරිත්වය හේතුවෙන් ඔසප් චක්‍රය සිදුවන තාක්කල් හදවත් රෝග වැලඳීමේ අවදානම අඩු නමුත් ආර්ථවහරණයෙන් පසුව ඔවුන් හදවත් රෝගවලට ගොදුරු වීමේ අවදානම ඉහළ යන බව ද ඒ මහතා කීය.හදවත් රෝග අවදානම වැඩියෙන් පවතින්නේ අඩු ආදායම්ලාභී නගරබද අස්ථාවර සමාජ ස්ථරයෙහි බව ද සමීක්ෂණවලින් හෙළි වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa12093014</link>
    <topic>උතුරු මැද ජල ගැටලුවට ස්ථිර විසඳුමක් ලබා දෙනවා</topic>
    <author>නිහාල් පී. අබේසිංහ</author>
    <content>- උතුරු මැද නව මහ ඇමැතිනිහාල් පී. අබේසිංහඋතුරු මැද ජල හිඟයට මොරගහකන්ද හා උතුරු මැද මහ ඇළ යන ව්‍යාපෘතිවල ආධාරයෙන් ඉක්මන් තිරසාර පිළියම් ලබාදී උතුරු මැද සියලු කෙත්බිම් යල මහ දෙකන්නයම වගා කිරීමේ නව වැඩපිළිවෙළක් අරඹන බව උතුරු මැද නව මහ ඇමැති එස්.එම්. රංජිත් සමරකෝන් මහතා පවසයි.නව මහ ඇමැතිවරයා මෙසේ ප්‍රකාශ කළේ පසුගිය බ්‍රහස්පතින්දා අනුරපුරයේදි උතුරු මැද පළාතේ ලාබාලම මහ ඇමැතිවරයා ලෙස වැඩ බාර ගැනීමෙන් අනතුරුව සිළුමිණට විශේෂ ප්‍රකාශයක් කරමින්ය.උතුරු මැද පළාත භෞතික, සංචාරක, අධ්‍යාත්මික යන අංශවලින් සංවර්ධනය කරන බවත් මේ සඳහා විශේෂයෙන් මහින්ද රාජපක්ෂ ජනාධිපතිතුමාගේ හා බැසිල් රාජපක්ෂ ඇමැතිතුමාගේ පූර්ණ උපදෙස් ලබාගන්නා බවත් රංජිත් මහතා පැවසීය. මහින්ද චින්තන වැඩපිළිවෙළ දිවිනැඟුම, ජාතික සවිය, ගම නැඟුම, මඟ නැඟුම යන වැඩපිළිවෙළ යටතේ රජරට සියලු ගම්මාන දියුණු කරන බවත් රජරට සියලු වැව් හාරා එහි ධාරිතාව වැඩිකර වැඩි ජල ප්‍රමාණයක් ගබඩා කිරීමට කටයුතු කරන බවද, කෘෂි ප්‍රශ්න, අධ්‍යාපන ප්‍රශ්න විසඳීමට සුවිශේෂී වැඩපිළිවෙළක් අරඹන බවත් රංජිත් මහතා කීය.විශේෂයෙන් අටමස්ථානාධිපති නාහිමියන්ගේ උපදෙස් පරිදි අටමස්ථානය ඇතුළු උතුරු මැද සියලු සිද්ධස්ථානවල කටයුතු සංවර්ධනය කිරීමට හා නඩත්තු කිරීමට නව වැඩපිළිවෙළක් අනුව කටයුතු කරන බවත් නව මහ ඇමැතිවරයා අවධාරණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aa12093015</link>
    <topic>සරසවි ශිෂ්‍යයන් දේශපාලන අතකොලු නොවිය යුතුයි</topic>
    <author/>
    <content>- ආචාර්ය සරත් අමුණුගමරටේ සංවර්ධන ක්‍රියාදාමයට සරසවි ශිෂ්‍යයන් සක්‍රීයව බද්ධ කැර ගැනීම ජනාධිපතිතුමාගේ අරමුණ වී ඇති හෙයින් විශ්වවිද්‍යාල ශිෂ්‍යයන් ස්වකීය පාඨමාලා කැපවීමෙන් හදාරා රටට සේවය කිරීම මිස දේශපාලන අතකොළු වීමට කිසිසේත් කටයුතු නොකළ යුතු යයි ජාත්‍යන්තර සහයෝගිතාව පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම මහතා පවසයි.විවිධ දේශපාලන උසි ගැන්වීම් මත මාර්ග අවහිර කරමින් උද්වේගතර සටන් පාඨ කියමින් හරයක් නැති දේශපාලන ක්‍රියාදාමවල නිරත වීම වටිනා කාලය නිරපරාදේ විනාශ කිරීමක් ලෙස අමුණුගම මහතා හඳුන්වයි.ඇතැම් අවස්ථාවාදීන් හා දේශපාලකයන් මේ අහිංසක ශිෂ්‍යයන් වැඩකට නැති බාල දේශපාලන කටයුතුවලට නතු කර ගැනීම රටේ ඉදිරි ගමනට බලවත් ප්‍රශ්නයක් බවත් ශිෂ්‍යයන්ට නිදහසේ තම බුද්ධිය විවේකීව මෙහෙයවා ගැනීමට ඉඩ ලබා දීමෙන් ඔවුන්ට නව චින්තනයක් ඔස්සේ ගමන් කරන්නට ඉඩ සැලැසෙන බවත් සඳහන් කරයි.රජය හැම විටම රැකියා ලබා දීමේදී උපාධිධාරීන්ට ප්‍රමුඛතාව ලබාදීමේ වැඩපිළිවෙළ 1994 සිටම ක්‍රියාත්මක කරන බවත් විවිධ අභියෝග මැද රජය එසේ කටයුතු කරනුයේ ඔවුනගේ රැකියා ප්‍රශ්නය විසඳීමේ ඒකායන අරමුණෙන් බවත් අමුණුගම මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=ab1209301</link>
    <topic>පා ගමන් මෙහෙයවන්නෙ කවුද කියලා ආචාර්යවරුවත් දන්නෙ නැහැ</topic>
    <author>සංවාදය සරත් පෙරේරා</author>
    <content>දරුවන්ගේ අධ්‍යාපනය කඩාකප්පල් කරමින් ඇතැම් විශ්වවිද්‍යාල ආචාර්යවරු දේශපාලන අතකොලු ලෙස ක්‍රියා කිරීම කිසිවෙකුටත් අනුමත කළ නොහැකි යැයි නියෝජ්‍ය කථානායක චන්දිම වීරක්කොඩි මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් නියෝජ්‍ය කථානායකවරයා මේ ප්‍රකාශය කළේය.එහිදී ඇසු ප්‍රශ්න කීපයක් හා ඒවාට නියෝජ්‍ය කථානායකවරයා ලබා දුන් පිළිතුරු මෙසේ ය.පොදු රාජ්‍ය මණ්ඩල පාර්ලිමේන්තු සංගමයේ සමුළුව මේ රටේ තියන්න ඔබත් ප්‍රධාන සංවිධායකවරයෙක් ලෙස කටයුතු කළා. එම සමුළුවේ රටට තියන වැදගත්කමෙන්ම ඔබ සමඟ කෙරෙන මේ කෙටි සාකච්ඡාව ආරම්භ කළොත්?පොදුරාජ්‍ය මණ්ඩලීය පාර්ලිමේන්තු සමුළුව ත්‍රස්තවාදය මේ රටෙන් තුරන් කර දැම්මට පස්සේ තියපු ප්‍රධානම අන්තර්ජාතික සම්මේලනය.අපි ත්‍රස්තවාදය අවසන් කිරීමෙන් පසු මේ රටේ සන්හිඳියාව සංවර්ධනය ඇති කරමින් රට ඉදිරියට ගෙන යන අවස්ථාවක අපේ රටේ නියම ලෙස සිදුවන්නේ කුමක් ද කියා මේ සමුළුවට ආපු පාර්ලිමේන්තු නියෝජිතයන්ට අපි පෙන්නුවා. මේ රටේ සිදුවන පෙරළිය ජාත්‍යන්තරයට වසන් කිරීමට ඇතැමුන් දඟලනවා.විශේෂයෙන්ම බටහිර රටවල අපේ රට පිළිබඳව වැරදි මතවාදයක් තමයි බොහෝ විට ඇතැමුන් ඇතිකරල තිබුණේ.රටවල් 54 ක පාර්ලිමේන්තු සම්මේලන 179 ක් නියෝජනය කරන පාර්ලිමේන්තු නියෝජිතයන්ට ලංකාවට ඇවිල්ලා ලංකාවේ සිදුවන්නේ කුමක් ද යන්න සියැසින් බලාගන්න වගේම රටේ මහජනතාව, විවිධ විශේෂඥයන් හා ජනමාධ්‍යවේදීන් එක්ක සාකච්ඡා කරන්න අදහස් හුවමාරු කරගන්නත් අවස්ථාවක් මේ තුළින් ලැබුණා. ලංකාවේ ඇතිවී තිබෙන සාමකාමී තත්ත්වය ලෝකයේ සමාන තත්ත්වයන්ට මුහුණ දුන්න රටවල් සමඟ මේ රට වේගයෙන් යළි ගොඩනැඟෙන ආකාරය එක්ක සසඳන්නත් ඔවුන්ට අවස්ථාව ලැබුණා. මං හිතන්නේ මේ සැසඳීම තුළින් ඔවුන්ට අවබෝධ වෙන්න ඇති අපේ රට කොතරම් වේගයෙන්, කාර්යක්ෂමව මේ කටයුතු මෙහෙයවා තිබෙනවා ද කියන එක. මේ රටේ සංචාරක කර්මාන්තයේ දියුණුවට අපේ ජනතාවගේ සංග්‍රහශීලී ආගන්තුක සත්කාරයන් පිළිබඳව මේ රටට ආව පොදු රාජ්‍ය මණ්ඩල පාර්ලිමේන්තු නියෝජිතයන් හොඳ අවබෝධයක් ලබා ගත්තා ය කියා මා හිතනවා. මේ සියල්ල තුළින් මිල කළ නොහැකි රටට හිතකර ප්‍රචාරයක් ලැබුණා. අපි දිගුකාලීනව ප්‍රජාතන්ත්‍රවාදී සම්ප්‍රදායන් රැකපු රටක්. නිදහස් සෞඛ්‍ය, නිදහස් අධ්‍යාපනය තුළින් මේ රට අත්කර ගෙන ඇති ප්‍රගතිය මේ පාර්ලිමේන්තු නියෝජිතයන්ට ඇස් දෙකින් දකින්න පුළුවන් වුණා.පොදු රාජ්‍ය මණ්ඩල රාජ්‍ය නායක සමුළුවත් ලබන වසරේ මේ රටේ පැවැත්වෙනවා...?ඒ සමුළුව පැවැත්වීමත් මේ රටට ඉතාම වැදගත් වේවි.මේ රටේ ජාතික නායකත්වය ගැන මහින්ද රාජපක්ෂ ජනාධිපතිතුමාගේ නායකත්වය පිළිබඳව පහුගිය සමුළුවට ආපු පාර්ලිමේන්තු නියෝජිතයන් සියලු දෙනාම වගේ ඉතාම පැහැදීමෙන් කතා කළා. මේ වගේ රට ගැන අවබෝධයක් හා කැක්කුමක් තියන ජනතාව ගැන කැක්කුමක් තියන නායකත්වයක් මේ රටේ තියන බව වටහා ගන්න ඔවුන්ට අවස්ථාව ලැබුණා.උතුර විතරක් නෙවෙයි දකුණෙත් ගාල්ල, කොග්ගල, පින්නවල, සීගිරිය, මහනුවර හා කොළඹ අවටත් ඔවුන් සංචාරය කළා. ඒ තුළින් රටේ සැබෑ තත්ත්වය අවබෝධ කරගන්න අවස්ථාවක් ලැබුණා.මැතිවරණ ජයග්‍රහණ අස්සේ මේ ඇතිවන විරෝධතා ඔබ දකින්නේ කොහොම ද?විරෝධතාවයක් කියන එක ඕනම රටක කීප දෙනෙක් එකතු කරගෙන කරන්න පුළුවන්. ඕක විදේශීය හා දේශීය ජනමාධ්‍යවේදීන් කීපදෙනකුත් එකතු කරගෙන එක තැනක පනහක් හැටක් එකතු වෙලා කරන්න පුළුවන්. බෝඩ් පනහක් අල්ලාගෙන පැය භාගයක් කෑ ගැහුවොත් ඕකට ප්‍රචාරයක් දෙන්න පුළුවන් ලංකාවේ උද්ඝෝෂණ කියලා. ඒ වගේ තත්ත්වයන් මේ රටේ විතරක් නෙවෙයි ලෝකයේ හැම තැනම ශක්තිමත් රාජ්‍යයන් තුළත් විවිධ බලපෑම් උඩ එකිනෙකාගේ අතකොලු පාවිච්චි කරගෙන සිදු වෙනවා අපි දකිනවා.ආණ්ඩුව මැතිවරණ දිනද්දියි මේ අභියෝග එන්නේ...?පැහැදිලියිනේජනතාව කොහෙද ඉන්නෙ කියන එක මැතිවරණ ප්‍රතිඵලවලින් හොඳටම පේනවා. අපේ මන්ත්‍රී සංඛ්‍යාව වැඩි වීමක් මිසක් අඩුවීමක් වෙලා නැහැ මේ ඡන්දවලින්. ඡන්දවලින් මිසක් ජනමතය මීට වැඩිය පැහැදිලි කරගන්න වෙන මාර්ගයක් නැහැ.අප තේරුම් ගත යුතුව තිබෙනවා අපි දැකල තියනවා මේ රටේ විවිධ පිරිස් විවිධ උද්ඝෝෂණ කරනවා තමන්ගේ අයිතිවාසිකම් ඉල්ලලා. නමුත් අපි ලංකාවේ ප්‍රථම වතාවට තමයි දකින්නේ මෙච්චර ඉතිහාසයක් තියන රටක බුද්ධිමතුන් හැටියට සලකන සහතික අතින් ඉහළම සුදුසුකම් ලබාගෙන තියන අය බොහොම ප්‍රාථමික ආකාරයට හැසිරෙමින් තමන් ලෙසම ඉදිරියට එන්න උත්සාහ කරන දරුවන්ගේ අධ්‍යාපන අවස්ථා මඟ අහුරමින් තමන්ගේ අයිතිවාසිකම් දිනාගන්න දරන උත්සාහයක්.ඔවුන් කියන්නේ අවසාන ක්‍රියාමාර්ග ලෙස වීදි බැසීම කළා කියල නේද?ආණ්ඩුව සාකච්ඡාවලට දොර වැහුවේ නැහැනේ.මේක ඇත්තටම මානුෂික වශයෙන් සමාජයේ බුද්ධිමත් කියන ඉහළම සහතික තියන පිරිස සාරධර්ම අතින් ලොකු කඩා වැටීමක් ඇතිවී තිබෙන බව පෙන්නුම් කිරීමක්. ඒ වගේම බුද්ධිමතුන් අද විවිධ දේශපාලන අරමුණු තියන අයගේ අතකොලු වෙලා තියන බවත් අපි දකිනවා.අද මේ ආචාර්යවරුන්ගේ සටනට දේශපාලනයත් ඇතුළු වෙලා...?තුන් පැත්තක යන අයත් මෙතන එකට එකතු වෙලා. එදා 1989 විශ්ව විද්‍යාලවල දරුවන්ට අධ්‍යාපනය ලබන්න නොදී පීඩනයට ලක් කළේ ජනතා විමුක්ති පෙරමුණ. ඒ තුළින් තමයි අපේ යුගයේ විශ්ව විද්‍යාල තුළ දැවැන්ත පීඩනයක් විශ්ව විද්‍යාල සිසු සිසුවියන්ට ඇති කරනු ලැබුවේ. අද වෙලා තියෙන්නේ හිතා ගන්නවත් බැරි විදියට එදා ඒ කටයුත්තට සම්බන්ධ වෙච්ච ජනතා විමුක්ති පෙරමුණ ඇතුළු කොටස් ඊට පස්සේ එදා දරුවන් මැරුවා කියල බටලන්දේ වධකයා විදියට ප්‍රසිද්ධ වුණ අයත් ඒ කාලේ තිබුණ භීෂණයේ පියා හැටියට නම් කෙරුණ අයගේ නෑදෑයොත් වගේම මේ විශ්ව විද්‍යාල දරුවන් අවියෙන් මර්දනය කිරීමේ වගකීමේ කොටසක් එවකට බාරගත්ත තවත් අයත් මේ සියලු දෙනා එකට එකතු වෙලා පවත්වන උද්ඝෝෂණයේ කුමන ආකාරයේ මතවාදී ගැලපීමක් තියනව ද කියන එක අපිට හිතාගන්න බැරි තත්ත්වයක් තියෙන්නේ.මේ සටන් ක්‍රමය ආචාර්යවරුන්ට නොගැළපෙන අනුචිත ක්‍රමයක් බවයි ඔබ කියන්නෙ?පැහැදිලිව.අපේ රටේ තිබුණ අධ්‍යාපන ක්‍රමයේ සහතික ලබා දීමේදී යම් වැරැද්දකුත් මේ තුළින් ප්‍රදර්ශනය වෙනවා ද කියලයි මා කල්පනා කරන්නේ.මේ නිසා අපේ අධ්‍යාපන ක්‍රමය ප්‍රතිසං විධානය කිරීම ගැනත් විශේෂ අවධානයක් යොමු විය යුතුයි. මං හිතන්නේ ඉතිහාසය, සංස්කෘතිය, සදාචාරය අපේ රටේ අධ්‍යාපනයෙන් බැහැර වෙලා තිබ්බ යුගයේ අධ්‍යාපනය ලබපු කණ්ඩායම තමයි අද මේ රටේ බහුතරයක් තනතුරුවල ඉන්නේ. ඉතින් ඒ අය තුළ සමාජයීය වගකීම කියන එක තදින් කා නොවැදීම තුළ අපිට මේ විදියේ සමාජයීය හැසිරීම් රටාවන් දකින්න සිදු වෙනවා කියන එක තමයි පේන්න තියෙන්නේ. නමුත් රටේ බහුතර ජනතාව හේතුවක් නැති කිසිසේත් තාර්කික නොවන සටන්පාඨ උද්ඝෝෂණවලින් නොමඟ යැවීමට නොහැකි බව මැතිවරණ ප්‍රතිඵලවලින් පෙන්වලා තියනවා.අධ්‍යාපනයට ප්‍රමාණවත් ප්‍රතිපාදන ලබා නොදෙන බවටත් ඔවුන් තර්ක කරනවා...?අධ්‍යාපනයට ඔය කියන සීයට 6 වෙන් කරන්න පුළුවන් ද බැරි ද කියන එක පොඩි ළමයකුට වුණත් තේරෙනවානේ. මේ රටේ අධ්‍යාපනයට වැඩිම අවධානයක් යොමු කරල තියෙන්නේ කොයි කාලෙ ද කියල හිතල බලන්න. මේ රටේ 1945 කන්නන්ගර මහත්තයගේ නිදහස් අධ්‍යාපන ක්‍රමය උදාවුණායින් පස්සේ මේ රටේ මාපියන් දරුවන් යවන්න කැමැතියි කියන ජනපි‍්‍රය පාසල් තියෙන්නේ 54 ක් විතරයි. කිසිම යුගයක ගමේ දරුවට සියලු පහසුකම් තියන ජනපි‍්‍රය පාසලක් හා සමාන පාසලක් හදන්න මුදල් වෙන් කළේ නැහැ. නමුත් අද අපේ ජනාධිපතිතුමා රටේ තෝරගත්ත පාසල් 1000 ක් ද්විතීය පාසල් හැටියට සංවර්ධනය කරන්න මුදල් වෙන් කරල දැන් වැඩ ආරම්භ කරල තියනවා. ඒ වගේ ම ඒ වටා පෝෂිත ප්‍රාථමික පාසල් 5000 ක් සංවර්ධනය කරන්න වැඩ ආරම්භ කරල තියනවා. දැන් බොහෝ පාසල් මේ පළවැනිදා වෙනකොට මූලික අදියරේ සංවර්ධන කටයුතු අවසන් කරල රජයට පවරල තියනවා.1979 දිත් ඉසඩ් කෝ වගේ ඒ හා සමාන ප්‍රශ්නයක් ඇතිවුණත් විශ්ව විද්‍යාලවලට ගන්න දරුවන් ප්‍රමාණය වැඩි කරල දරුවන්ට සහනයක් දෙන්න එදා තිබුණ රජය ඉදිරිපත් වෙලා නැහැ. අද එසේ නොකර විශ්ව විද්‍යාලවලට වැඩිපුර සිසුන් ගන්න කටයුතු කරගෙන යනවා.ආචාර්යවරුන්ගේ මේ පා ගමන ගැන කුමක් ද කියන්නෙ?මේවා වාඩිවෙලා සාකච්ඡා කරල විසඳා ගන්න ඕන ප්‍රශ්න. මේ ගමන ඒ අයගේ ශරීර සෞඛ්‍යයට නම් හොඳයි. බහුතරය ඇඟපත මහන්සි නොවන දහඩිය නොහෙළන අය හින්දා.ආචාර්යවරු වුණත් දරුවන් බිල්ලට තියලා මේ වගේ ක්‍රියාමාර්ගයක් ගැනීම වැරදියි. අපි අදටත් අපට උගන්වපු ගුරුවරු දැක්කම දන ගහල වඳිනවා. මේක ගුරුවරුන්ට නමස්කාර කරල ගෞරව කරන රටක්.දරුවන්ගේ අධ්‍යාපනය මේ වගේ මාස ගණන් කඩාකප්පල් කරමින් ගුරු වෘත්තිකයන් ගෙනයන ක්‍රියාමාර්ගය කිසිවකුට අනුමත කරන්න බැහැ. ප්‍රශ්න විසඳගන්න යා යුතු මාර්ගයක් තියනවනේ. දරුවන්ගේ අධ්‍යාපනය කඩාකප්පල් නොකර ප්‍රශ්න විසඳගන්න ක්‍රියාමාර්ගයක් ගත්තනම් තියන ප්‍රශ්න නිරාකරණය කරගන්න අපිත් කැමැතියි ඉදිරිපත් වෙලා සහයෝගය දෙන්න. මොකද අපේ අරමුණ දරුවන්ට හොඳම දේ දීල දරුවන්ගේ ඉදිරි ගමන වෙනුවෙන් පුළුවන් හැම සහනයක්ම ලබාදීම.සාකච්ඡා කෙරුණත් අවසාන විසඳුමකට එන්න දෙපාර්ශ්වයටම බැරිවෙලා තියනවා...?දේශපාලන අරමුණු නම් තියෙන්නේ කොච්චර සාකච්ඡා කළත් විසඳුමකට යන්න බැරි වෙනවනේ. යමෙක් බලාපොරොත්තු වෙනවනම් විශ්ව විද්‍යාල ආචාර්යවරුන්ගේ ප්‍රශ්නය අතට අරන් දේශපාලන වාසියක් ගන්න හෝ ආණ්ඩුව පෙරළන්න ඒ ප්‍රශ්නය විසදෙන්නේ නෑනේ.හැම දෙනාම බුද්ධිමත් කොට්ඨාස හැටියට තේරුම් ගන්න ඕන අතරමැද තැනකට ඇවිල්ලා තියන ප්‍රශ්න සාධාරණව පියවරෙන් පියවර විසඳගන්න ඕන කියලා. එතනදි රටේ ආර්ථික තත්ත්වය සමාජ තත්ත්වය වගේ දේ තේරුම් අරන් මේ ප්‍රශ්නය විසඳාගන්න ඕන. මේ රටේ ඉන්නේ විශ්ව විද්‍යාල ආචාර්යවරු පමණක්නම් වහාම තීන්දුවක් ගන්න පුළුවන් වෙයි. එහෙම නොවෙයි රටක් ගැන තීන්දු ගන්න කොට හැම අංශයක් ගැනම බලන්න රජයට සිදු වෙනවා.දැන් විශ්ව විද්‍යාල ආචාර්යවරුත් එක්ක පැති තුනක දේශපාලනඥයෝ යනවනේ. දැන් ආචාර්යවරු දන්නෙත් නැහැ ඔවුන් මෙහෙයවෙන්නේ කාගෙ වුවමනාවට ද කාගේ සල්ලිවලට ද කියලා. එකතු කරන්න බැරි එකතු වෙච්ච නැති කණ්ඩායම් තුනක් විශ්ව විද්‍යාල ආචාර්යවරු දක්කගෙන කොහෙද මේ යන්නෙ කියන ප්‍රශ්නය තියනවා. බුද්ධිමත් ජනතාව මේව කල්පනා කරනවා.මේක උතුරු අපි‍්‍රකානු රටවලින් පටන්ගත්ත අරාබි වසන්තය වගේ දෙයක් ගේන්න හදන උත්සාහයක් ලෙසත් ඇතැමුන් දකිනවා...?බලය තිබුණ මිනිස්සුන්ගේ බලය කාලයක් තිස්සේ නැතුව ගියහම මිනිස්සුන්ගේ ඡන්දයෙන් බලයට එන්න බැහැ කියලා තේරුම් ගත්තම විවිධ වසන්තයන් එක එක තැන වෙන දේවල් බලල ඒ විදියටවත් බලය ගන්න පුළුවන් ද කියල උත්සාහ කරල බලන්න පුළුවන්. නමුත් මා කියන්න ඕන ඒ රටවල්වල තියන තත්ත්වය නෙමෙයි ලංකාවේ තියෙන්නේ. ලංකාවේ ජනතාව මේ රටේ මේ ඇතිවෙලා තියන මේ නිදහස සංවර්ධනය කවදාවත් මේ ඉතිහාසයේ දැකපු දෙයක් නොවෙයි.මේ රටේ ප්‍රජාතන්ත්‍රවාදී නිදහස ප්‍රජාතන්ත්‍රවාදී රාමුව අපේ රජය යටතේ තව තවත් ශක්තිමත් වෙමින් තිබෙන්නේ. ඒ නිසා අපේ රටේ ජනතාව නොමග යවන්න කිසිවකුට පුළුවන්කමක් ඇත්තේ නැහැ.මානව හිමිකම් ගැන විශේෂයෙන්ම බටහිර රටවලින් තවත් කෙරෙන චෝදනා ගැනත් කතා කළොත්...?එක්සත් ජාතීන්ගේ ලංකාවේ නියෝජිතයම කියල තිබුණා මෙතරම් ඉක්මනින් අවතැන් වූවන් නැවත පදිංචි කළ රට ලෙස ලංකාව ඉතිහාසගත වෙනවා කියලා. සංවර්ධනය, සංහිඳියාව ඇති කරන්න සියලු පියවර අරන් තියනවා. නිදහස ස්ථාපිත කර තිබෙනවා. එදා රූපවාහිනී ප්‍රවෘත්ති කිව්වේ ආණ්ඩුවේ මාධ්‍ය විතරයි. අද හැම රූපවාහිනියක්ම පැය බාගෙන් බාගෙට ප්‍රවෘත්ති කියනවා. පුවත්පත් කීයක් අද තියනව ද.හුඟක් රටවල් දැක්කනේ මේ රටේ තියන නිදහස මානව හිමිකම් උල්ලංඝනය නොවන බව. දැන් එංගලන්තයෙන් දේශපාලන රැකවරණ ඉල්ලපු අය ආපසු මේ රටට එවන්න පටන් අරන් තියනවා. ඕස්ට්‍රේලියාව තීරණය කරල තියනවා දේශපාලන රැකවරණ ලබපු අයගේ පවුල්වල අය ගෙන්න ගන්න මෙතෙක් තිබුණ ඉඩ නොදීමටත්.විවිධ යටි අරමුණු ඇතිව ක්‍රියා කරන පාර්ශව ප්‍රශ්නයක් නැතිවත් ප්‍රශ්න ඇති කරන්න පුළුවන්. නමුත් අපේ බලාපොරොත්තුව අභ්‍යන්තරවත් බාහිරවත් තත්ත්වය වඩා යහපත් අතට හැරේවි කියලයි. මොකද ආණ්ඩුවට ඕන කරල තියෙන්නේ මේ උදාවූ සාමය තුළින් ජනජීවිත නංවන්න මේ රට සංවර්ධිත රාජ්‍යයක් කරන්න උපරීම ශක්තිය යොදවා ක්‍රියා කිරීමටයි.සංවාදය සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=ab1209302</link>
    <topic>ශ්‍රීලනිප නිර්මාතෘ එස්. ඩබ්ලිව්. ආර්. ඩී. බණ්ඩාරනායක</topic>
    <author>සංස්කෘතික හා කලා කටයුතු අමාත්‍ය ටී. බී. ඒකනායක</author>
    <content>සැප්තැම්බර් 26 වැනිදාට යෙදුණු එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන්ගේ 33 වැනි ගුණ සමරුව වෙනුවෙනි.ඒ 1959 සැප්තැම්බර් 25 වන සිකුරාදා ය. වෙනදා මෙන් අගමැති බණ්ඩාරනායක සිරිමතාණෝ සුදු සරමක් හා මේස් බැනියමක් හැඳ රෝස්මිඩ් පෙදෙසේ අංක 65 නිවසේ උදේ වරුවේ තමා හමුවීමට එන අමුත්තන්ගේ ගැටලුවලට පිළිතුරු සපයමින් සිටියහ. සඟ වෙද ගුරු ආදි පංචමහා බලවේගයේ සහායෙන් බලයට පත් එතුමා තමා හමුවීමට පැමිණෙන භික්ෂුන් පරීක්ෂා නොකරන ලෙස ආරක්ෂක අංශයට උපදෙස් දී තිබුණි.එදින එතුමා හමුවීමට පැමිණ සිටි භික්ෂුන් දෙදෙනෙකි. එක්කෙනෙකු වූ ඔබේසේකරපුර අමර විහාරවාසී අක්ෂි වෛද්‍ය හා බොරැල්ල ආයුර්වේද විදුහලේ බාහිර කථිකාචාර්ය තල්දූවේ සෝමාරාමට අගමැති තුමා නමස්කාර කිරීමට නැමෙන අතර ම චීවරය අස්සේ සඟවාගෙන තිබූ 455 වෙබ්ලි මාර්ක්ඍධ් වර්ගයේ රිවෝලයක් ගෙන බඩට වෙඩි තැබුවේය. වෙඩි වැදුන අගමැති තුමා හැරී නිවස ඇතුළට දිව යද්දි තවත් වෙඩි තුනක් තැබීය. පැමිණ සිටි පිරිස සෝමාරාම අල්ලාගත් අතර ආරක්ෂාවට සිටි පොලිස් නිලධාරියා විසින් ඔහුගේ කකුලට වෙඩි තබා අත්අඩංගුවට ගත්තේ ය. මේ සියල්ල සිදුවූයේ පෙරවරු 9.45 ට පමණ ය.අග්‍රාණ්ඩුකාරවරයා වහාම රටේ හදිසි නීතිය ක්‍රියාත්මක කළේ ඇති වූ මහජන කැලඹීම වළක්වා ගැනීම පිණිස ය. බරපතළ ලෙස තුවාල ලැබු අගමැති තුමා වහා කොළඹ ජාතික රෝහලට ඇතුළත් කරන ලද අතර එහි දී වෛද්‍යවරුන් වන ඇම්. වී. පී. පීරිස්, පී. ආර්. අන්තෝනිස්, හා නොයෙල් බර්තොලම්‍යුස් විසින් පැය පහකට අධික කාලයක් තිස්සේ හදිසි ශල්‍ය කර්මයක් කරන ලදී. ශල්‍ය කර්මයෙන් ටික වේලාවකට පසු වෛද්‍යවරුන් හා සාත්තු සේවිකාවන් සමඟ විහිළු කරමින් තමන්ට තවත් අධිෂ්ඨාන ශක්තිය ඇති බව පවසා ඇත. එහෙත් පසුදා (සැප්තැම්බර් 26) පෙරවරු 7.00 ට පමණ එතුමාගේ තත්ත්වය නරක අතට හැරුණු අතර පෙරවරු 7.45 ට පමණ ලක්වැසි සියලු දෙනා හඬවමින් මෙලොව අතහැර ගියේය.වෛද්‍යවරුන් වශයෙන් ඒ බව පී. ආර්. අන්තෝනිස්, ටී. ඩී. එච්. පෙරේරා හා ජේ. ඒ. සන්ද්‍රසාන් විසින් සහතික කර තිබේ. එතුමාගේ දේහය එම මස 30 දින ;හාරගොල්ල වලව්ව භූමියේ තැන්පත් කරන ලද අතර ඒ මත ඉදිකරන ලද සිහිවටනය අනුරාධපුර යුගයට අයත් ටැම් පහක් හා ඒ ඉදිරිපිට මනාව ඔපමට්ටම් කළ ගල්තලයක් මත විශාල රළු ගල් කුට්ටියක් තැබීමෙන් නිර්මාණය කර ඇත්තේ තමා කුඩා කාලයේ සිට සැපවත්ව හැදුණ වැඩුණ බවත් රළු ජීවිතයක් ගත කරන ලක්වැසි සාමාන්‍ය ජනයාගේ බර ඉසිලීමට කටයුතු කළ බවත් සංකේත කිරීමට බව කියැවේ.1899 ජනවාරි 8 දා කොළඹ දී සිංහල ඇන්ග්ලිකන් ක්‍රිස්තියානි පවුලක උපත ලද බණ්ඩාරනායක මහතා එවකට ඉංගි‍්‍රසි ආණ්ඩුකාරයාගේ සිංහල තෝල්ක මුදලි වූ සොලමන් ඩයස් බණ්ඩාරනායක මහමුදලිගේ පුතණුවෙකි. ද්විතීය අධ්‍යාපනය ශාන්ත තෝමස් විදුහලින් ලබාගත් එතුමා ඉන්පසු ඔක්ස්ෆර්ඩ් විශ්ව විද්‍යාලයට අනුබද්ධිත ක්‍රයිස්ට් චර්ච් විදුහලට ඇතුළුව ක්‍රමයෙන් ඔක්ස්ෆර්ඩ් විශ්ව විද්‍යාලයෙන් නීතිය පිළිබඳ උපාධියක් හිමිකර ගෙන ඇත. සිය කථිකත්වය නිසාම එතුමාට එහි ශිෂ්‍ය සංගමයේ ලේකම් තනතුර ද හිමි වී තිබේ.සිය රට බලා පැමිණීමෙන් පසු දේශපාලනයට අවතීර්ණ වූ මෙතුමා ලංකා ජාතික කොන්ග්‍රසයට සම්බන්ධ වී 1929 කොළඹ නගර සභාවට ද තේරී පත් විය. 1931 සිට 1947 දක්වා රාජ්‍ය මන්ත්‍රණ සභාවේ සිටි එතුමා ඒ අතර තුර 1936 දී සිංහල භාෂාව හා සංස්කෘතිය නගා සිටුවීමේ අරමුණින් සිංහල මහා සභාව පිහිටුවා ගත්තේ ය. 1946 සිට එක්සත් ජාතික පක්ෂයට සහාය දෙමින් 1947 - 51 කාලයේ දී අමාත්‍ය තනතුරක් හෙබවීය.1951 දී සිංහල මහා සභාව එක්සත් ජාතික පක්ෂයට සම්බන්ධ වී සිටීමෙන් ඉවත් වී ශ්‍රී ලංකා නිදහස් පක්ෂය පිහිටුවා ගත්තේය. සමාරම්භයේ දී සිංහල හා දෙමළ යන භාෂා දෙකම රාජ්‍ය භාෂා විය යුතුයැයි ප්‍රතිපත්තියේ සිටියත් මෙම අවස්ථාවේ දී සිංහල පමණක් යන ප්‍රතිපත්තිය අනුගමනය කළේය. විශේෂයෙන් ම එතෙක් කොන් වී සිටි ග්‍රාමීය සිංහල බෞද්ධ ජනතාව එතුමා වටා රොක් වීමෙන් 1956 මහ මැතිවරණයේ දී මෙතෙක් ලංකාවේ ලබාගත් වැඩිම ඡන්ද ලබා ගනිමින් ශ්‍රී ලංකා නිදහස් පක්ෂය ජයග්‍රහණය කිරීමෙන් එතුමා අගමැති බවට පත් විය. සිංහලය රාජ්‍ය භාෂාව බවට පත්විය. කටුනායක හා ත්‍රිකුණාමලයේ වූ බ්‍රිතාන්‍ය හමුදා කඳවුරු ඉවත් කෙරිණ.මධ්‍යස්ථ විදේශ ප්‍රතිපත්තියත් අනුගමනය වුණි. පොදු ප්‍රවාහන සේවා ඇතුළු අංශ කීපයක් ජනසතු වුණි. ඉංගී‍්‍රසියත් ටයි කෝට් ආදියත් යට යමින් ජාතික ඇඳුමත් සිංහල භාෂාවත් ඉහළට පැමිනුණි. එතෙක් සිංහල බසින් ඉගෙන ගත්තෙකුට යා හැකි උපරීම රජයේ සේවය වූයේ ගුරු වෘත්තිය වුවද ඒ තත්ත්වය වෙනස් වී සිංහලෙන් උගෙන ගත්තවුන්ට රජයේ අනිකුත් රැකියා හා ඉහළ නිලධාරී තනතුරු ලබාගැනීමට හැකි වූයෙන් සමාජයේ මහත් පෙරළියක් ඇති විය. බටහිර ගැති ප්‍රතිපත්ති අතහරිමින් සමාජවාදී මඟකට රට යොමු කළේය. කලකිරීමට පත් දමිළ නායකයෝ 1958 ජාතිවාදි කැරැල්ලක් ආරම්භ කළහ.එහෙත් එතුමා දේශීය සංස්කෘතියත් භාෂාවත් නැංවීමට කටයුතු කළ නායකයකු වශයෙන් ජාතියේ ඉතිහාසයට එක් විය. එනිසා ම එතුමාගෙන් මෙරට පොදු ජන යුගයක් ආරම්භ වූ බව සියලුම දෙනා විවාදයකින් තොරව පිළිගනිති.සංස්කෘතික හා කලා කටයුතු අමාත්‍ය ටී. බී. ඒකනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=ab1209303</link>
    <topic>කොච්චර දුන්නත් මදි.. මදි... මදි....</topic>
    <author>සුභාෂිණී ජයරත්න</author>
    <content>දළ දේශීය නිෂ්පාදිතයෙන් සියයට 6 ක් අධ්‍යාපනයට වෙන් කරන ලෙස ඉල්ලමින් පෙර නොවූ විරූ ආකාරයේ වැටුප් තලයක් පාදක කර ගනිමින් විශ්ව විද්‍යාල ආචාර්ය මහාචාර්යවරු දිග්ගැස්සෙමින් පවතින නොනවතින අරගලයකට පිවිස මේ වන විට මාස තුනකට ආසන්න වෙමින් පවතී.ක්ෂිතිජයට ඉහළින් ලෝකය දැකිය හැකි උගතකු බිහි කිරීමේ පරමාර්ථ පෙරදැරි කරගත් විශ්ව විද්‍යාල අධ්‍යාපනය මේ දිග්ගැසෙන අරගලය නිසා බරපතළ අර්බුදයකට මුහුණ දී තිබේ.විපක්ෂයේ ප්‍රධාන සංවිධායක ජෝන් අමරතුංග එජාප පාර්ලිමේන්තු මන්ත්‍රී අජිත් පෙරේරා මහත්වරු සරසවි ඇදුරන්ගේ විරෝධතා පෙළපාලියට එක්වී.....කුඩම්මාට අම්මේ කියන අධ්‍යාපනයක් ශ්‍රී ලංකාවේ ඇතැයි මොවුන් චෝදනා කරමින් ‘ශ්‍රී ලංකාවේ ජාතික අධ්‍යාපනය බේරා ගනිමු’ යන සටන් පාඨය පෙරදැරි කරගෙන මොවුන් මේ වර්ජන සටන මෙහෙයවුවද අද වන විට මේ ආචාර්ය වැඩ වැරුම පිටුපස ප්‍රබල දේශපාලන හස්ත ක්‍රියාත්මක නොවන්නේ යැයි කිව හැක්කේ කාට ද?රටේ දළ දේශීය නිෂ්පාදිතයෙන් සියයට 6 ක් රජය අධ්‍යාපනයට වැය කළ යුතු ය යන පොදු සටන් පාඨයට මුවා වී කැරගෙන යන මේ සටන පිටුපස ඇත්තේ වැටුප් වැඩි කිරීමේ අරගලයක් ද? නොඑසේනම් රට අරාජික කිරීමේ දේශපාලන කුමන්ත්‍රණයක් ද යන්න වටහා ගත යුතුව ඇත.‘මහින්ද චින්තන ඉදිරි දැක්ම’ යටතේ ශ්‍රී ලංකාව ආසියාවේ දැනුමේ කේන්ද්‍රස්ථානය කරා යන ගමනේ දී රජය අධ්‍යාපනය හා උසස් අධ්‍යාපනයේ ප්‍රගතිය තකා ප්‍රතිපත්තිමය ස්ථාවර කිහිපයක නිමග්නව සිටී.ප්‍රාථමික, ද්විතීක, තෘතීක මෙන්ම අනිකුත් අධ්‍යාපන කටයුතු සඳහා අන්තර්ජාතික ප්‍රමිතීන්ට අනුකූලව ඉහළ ප්‍රතිශතයක් වෙන් කිරීම මේ ප්‍රතිපත්ති අතර ප්‍රධානය. ශ්‍රී ලංකාවේ විශ්ව විද්‍යාල අන්තර්ජාතික තලයට ගෙන එමින් විශ්ව විද්‍යාල ඒ මට්ටමේ ප්‍රමිති කිරීම් හරහා ඉහළ තලයකට ගෙන ඒමේ ක්‍රියාවලියක උසස් අධ්‍යාපන අමාත්‍යාංශය නිමග්නව සිටී. එසේම ශ්‍රී ලංකාව දැනුම් ආර්ථිකයක් සහිත ආසියාවේ දැනුමේ කේන්ද්‍රස්ථානය බවට පත්කිරීම රජයේ ඒකායන අරමුණ වී ඇත. එම අභිප්‍රායන් සාක්ෂාත් කරගැනීම සඳහා උසස් අධ්‍යාපන ක්ෂේත්‍රය සම්බන්ධව ඇතිවිය යුතු ප්‍රතිසංස්කරණ පිළිබඳ සොයා බලා නිර්දේශ ඉදිරිපත් කිරීමට විශේෂ කොමිසම් සභාවක් පත් කිරීමට ද රජය කටයුතු යොදා ඇත. එසේම 1978 (සංශෝධිත) විශ්ව විද්‍යාල පනත මඟින් පැහැදිලි කර ඇති ආකාරයට විශ්ව විද්‍යාලවල ස්වාධීනත්වය අත්‍යවශ්‍ය අංගයක් ලෙස රජය පිළිගන්නා අතර එය සුරක්ෂිත කිරීම සඳහා ද රජය කැපවීමෙන් ක්‍රියා කරතියි අපි දනිමු.රජයක් වශයෙන් මේ සියලු කරුණුවලට විසඳුම් සෙවීමට රජය යොමු වී ඇති බව විශ්ව විද්‍යාල නියෝජනය කරන උගත් ආචාර්යවරු නොදන්නවායැයි සිතීම හාස්‍යයට කරුණකි.එසේනම් ඔවුන්ගේ මේ ඉල්ලීම් පිටුපස හඹා යන්නේ කාගේ බලවේගයක් පෙරදැරි කරගෙන ද? අපේ විශ්ව විද්‍යාල ඉතිහාසය පුරා ඇත්තේ දේශපාලන බලවේගයන්ගේ මෙහෙයවීම මත ක්‍රියාත්මක වන වැඩපිළිවෙළක් ය යන මතය ප්‍රතික්ෂේප කළ හැක්කේ කාට ද?සත්‍යය වසන් කර බොරු දේශ හිතකාමීත්වයක් පෙන්වමින් මේ සටන මෙහෙයවන්නේ සමස්ත දරු පරපුරම ප්‍රාණ ඇපයට තබා ගනිමිනි. මේ ක්‍රියාව උගත්, බහුශ්‍රැත ආචාර්ය මහාචාර්යවරුන්ට නොගැළපෙන ක්‍රියාවකි. උගත්කමට තරම් නොවන මේ ක්‍රියාවන් පිටුපස ක්‍රියාත්මක වන අදිසි හස්තයන් අන්තර්ජාතික සංවිධාන සමඟ සබඳතා පවත්වන බව රහසක් නොවේ. නිදහස් අධ්‍යාපනය රැකගැනීම මුවාවෙන් ගෙනයන මේ වෘත්තිය යැයි කියාගන්නා අරගලයේ නිරුවත දැන් දැන් මතුවන්නට පටන්ගෙන ඇත. මේ අයට අන්තර්ජාතික සංවිධානවලින් ඩොලර් කුට්ටි ලැබේ යැයි බොහෝ දෙනා පවසති. එසේ නොවේනම් අතමිට දිගහැර විවිධ සටන්පාඨ සඳහන් ටී ෂර්ට් තොප්පි මසාගෙන මේ අයට පෙළපාළි යන්නට වත්කමක් නැත. මේ සංගමයේ සමහරක් ප්‍රධානියෝ ක්‍රියා කරන්නේ ජේවීපියේ හෝ පෙරටුගාමි පක්ෂයේ වුවමනාවන් පිරිමසන්නටය. තවත් සමහරක් එක්සත් ජාතික පක්ෂය සතුටු කරන්නට වෙර දරති. උගතුන් බිහිකරන රටේ උගත් පන්තිය මේ කරන්නේ නූගතුන් පවා නොකරන මහා විනාශයක් බව මේ අයට නොතේරීම මහා විනාශයකි.මොවුන්ගේ පෙළපාළියේ ගමන් ගන්නා මෙරට ජනතාව ප්‍රතික්ෂේප කළ දේශපාලන පක්ෂ නියෝජිතයන් වීම ඊට නිදසුනකි.විශ්ව විද්‍යාල ආචාර්යවරුන්ගේ ස්වාධීනත්වය තහවුරු කිරීම සඳහාත්, බුද්ධි ගලනය අවම කරගැනීම සඳහාත් තවදුරටත් වැටුප් වැඩි කළ යුතු බව ඔවුහු ප්‍රකාශ කර සිටිති. මෙය කොතරම් සාධාරණ ද යන්න ඔබ තේරුම් ගත යුතුය.විශ්ව විද්‍යාල ප්‍රතිපාදන කොමිසම් සභා චක්‍රලේඛ අංක 985 ට අනුව 2011 ජනවාරි මාසයේ සිට 2012 ඔක්තෝබර් මාසය දක්වා වසරකුත් මාස 10 ක් වැනි කෙටි කාලයක් තුළ විශ්ව විද්‍යාල ආචාර්ය වැටුප සිවු වතාවක් ඉහළ නංවා ඇත.ඒ අනුව 2011 ජනවාරි මස 01, 2011 ජනවාරි මස 31, 2011 ජුලි මස 01 වන හා 2012 ජුලි මස 01 දිනවල වැටුප් වැඩිවීම සිදුවූ අතර ඊළඟ වැටුප් ඉහළ නැංවීම 2012 ඔක්තෝබර් මස 01 දින සිට ක්‍රියාත්මක වෙයි.විශ්ව විද්‍යාල ආචාර්යවරු මේ වැඩ වැරුමට යොමු වූයේ ඔක්තෝබර් මස 01 වන දින තවත් වැටුප් වර්ධකයක් ක්‍රියාත්මක වීමට නියමිතව තිබියදීය.ඉහතින් ගෙනහැර දැක්වූයේ වැටුප් වැඩි කිරීමේ ඉතිහාසයේ සුවිශේෂී සන්ධිස්ථානයකි. මන්ද මෙතරම් කෙටි කාලයකින් මෙරට කිසිම රැකියා ක්ෂේත්‍රයක මෙවැනි වැටුප් වැඩිකිරීමක් සිදුකළ අවස්ථා අප නොදන්නා බැවිනි. විශ්ව විද්‍යාල ආචාර්යවරු සියයට 20 ක වැටුප් වැඩි කිරීමක් ඉල්ලුව ද මේ වසර තුළ තවදුරටත් වැටුප් වැඩි කිරීමක් කළ නොහැකි යැයි රජය දක්වන අදහස් අසාධාරණ යැයි ඔවුනට තර්ක කළ හැක්කේ කෙසේ ද?රජය මෙවැනි ආකර්ෂණීය වැටුප් වර්ධකයක් ආචාර්යවරුන්ට ලබා දී ඇත්තේ ඔවුන් විශ්ව විද්‍යාලවල ඉගැන්වීමේ කටයුතුවලට සහභාගි වන්නේ ද යන්න පවා සැලකිල්ලට නොගෙනය. සමහර විශ්ව විද්‍යාලවල මසකට එක් දේශනයක් හෝ නොපවත්වන ආචාර්යවරු සිටිති. ඒවා සොයා බලා දඬුවම් දෙන්නට ඒ තත්ත්වය වෙනස් කරන්නට මේ ආචාර්ය සංගම් කටයුතු කරන්නේ නැත. පසුගියදා පුවත්පත් මඟින් හෙළිකළ පරිදි ඇස් දෙකම අන්ධ වී එකම දේශනයක්වත් නොපවත්වන, විවිධ රෝග වැලඳීමෙන් විශ්ව විද්‍යාලයට නොපැමිණෙන අය ද වසර ගණනාවක සිට විශ්ව විද්‍යාලයට පැමිණ වැටුප් ලබන බව අනාවරණය විය.විශ්ව විද්‍යාල ආචාර්යවරුන්ගේ සේවය අපි ගුරු වෘත්තියට සමාන නොකරමු. අධ්‍යාපන සුදුසුකම් අතින් මෙහි විශාල වෙනසක් තිබුණ ද මේ දෙපිරිසම කරන්නේ නිදහස් අධ්‍යාපනය දරු පිරිසකට උරුම කරදීමය. එකම සේවයකට පණ පොවන මේ දෙපිරිස ලබන්නේ දෙකොනක පිහිටන වැටුපකි.පාසලක විදුහල්පතිවරයකු දරුවන් දහස් ගණනකගේ වගකීම උර දරා ගෙන අසීමිත කැපවීමක් කරන බව කොයි කවුරුත් දන්නා දෙයකි. විශ්ව විද්‍යාලයක අධ්‍යාපනය හදාරා, විශ්ව විද්‍යාලයක උගැන්වීමේ වරම් ගෙන එයට පිවිසෙන පරිවාස කථිකාචාර්යවරයකුගේ මූලික වැටුප (සියලු දීමනා සහිතව) රු. 55775.56 කි. (2012 ඔක්තෝම්බර් 01 වන දිනට) ශිෂ්‍යයන් සිය දහස් ගණනක් වෙනුවෙන් කැපවන 3 ශ්‍රේණියේ විදුහල්පතිවරයකුගේ මූලික වැටුප රු. 15350.00 කි. 2 - ධ්ධ් ශ්‍රේණියේ විදුහල්පතිවරයකුගේ නම් මූලික වැටුප රු. 17900.00 කි.2 - ධ් ශ්‍රේණියේ විදුහල්පතිවරයකුට නම් මූලික වැටුප රු. 21345.00 කි. ධ් වන ශ්‍රේණියේ විදුහල්පතිවරයකුගේ මූලික වැටුප රු. 21990.00 කි. මේ සියල්ලටම ජීවන වියදම් දීමනාව මසක වැටුපකට රු. 5850.00 ක මුදලක් එක්වෙයි.අද නිදහස් අධ්‍යාපනයේ මුවාවෙන් වැටුප් අරගලයන්ට නිරත වන ආචාර්ය සංගම් මේ ඉල්ලන්නේ සාධාරණ වූ ඉල්ලීම් ද යන්න තේරුම් ගත යුතුය. මේ වන විට පවුල් 350,000 ක ගේ දරුවන් තම විභාග ප්‍රශ්න පත්‍ර අධීක්ෂණය කර ගැනීමට නොහැකිව ලත වෙන්නේ මේ ආචාර්ය වැඩ වැරුම නිසා ය. එයින් 270,000 ක් පසුගියදා උසස් පෙළ විභාගයට ලියූ දරුවන්ය. සමහර දරුවන්ට විශ්ව විද්‍යාලයෙන් පිටවීමට ඇත්තේ තවත් මාසයක්, දෙකක් පමණි. එහෙත් ඒ පමාව ඔහුගේ හෝ ඇයගේ මුළු ජීවිත කාලයම පමා කිරීමට හේතු වන බව මේ විද්වත්හු නොදනිති. වෛද්‍යවරුන්ගේ වර්ජනයකදී පවා ඔව්හු සිය අත්‍යවශ්‍ය සේවාවන්ගෙන් බැහැර නොවන්නේ එය තම වෘත්තියට තරම් නොවන නිසා ය.වෛද්‍යවරු අත්‍යවශ්‍ය සේවාවලින් ඉවත් වුවහොත් ඇතිවන තත්ත්වය කෙබඳු ද? ජ්‍යෙෂ්ඨ මහාචාර්යවරයෙක් සියලු දීමනා සහිතව මසකට රු. 140,721.00 වැටුපක් ලැබුව ද විශේෂඥ වෛද්‍යවරයෙක් සියලු දීමනා සහිතව රුපියල් 70,000.00 පමණ වෙයි. ප්‍රාථමික වෛද්‍යවරයකුගේ මූලික වැටුප රු. 40,000 කි.ඉදිරි අයවැය මඟින් වැටුප් වැඩි කිරීම් කරන බව රජය පුන පුනා ප්‍රකාශ කරද්දී, වැඩි වැටුප් ඉල්ලා ආචාර්ය සංගම් මේ කරන අරගලය කෙතරම් සාධාරණදැයි බුද්ධිමත්ව විමසා බැලිය යුතුය. මෙය සෙසු සේවාවල නිරත සේවකයන්ට දෙන වැරැදි ආදර්ශයක් නොවන්නේ ද?* වසර 7 ක සේවා කාලයක් සම්පූර්ණ කරන ආචාර්යවරුන්ට තමන් කැමති ඕනෑම රටක විශ්ව විද්‍යාලයක අධ්‍යයන කටයුතු සඳහා සප්ත වාර්ෂික නිවාඩු පදනම මත වසරක නිවාඩු ලබා ගත හැක. මෙහිදී තමාට හා තම සැමියාට / භාර්යාවට යාමට ඒමට රජය විසින් නොමිලයේ ගුවන් ටිකට් පත් සැපයේ.* මේ ආචාර්යවරුන්ට තමන් කැමැති ඕනෑම රටක විශ්වවිද්‍යාලයකදී ආචාර්ය උපාධිය ලබා ගැනීම සඳහා අවුරුදු 3 මාස 9 ක වැටුප් සහිත අධ්‍යයන නිවාඩුවක් ද එහි යාමට ඒමට ගුවන් ටිකට් පතක් ද හිමිවෙයි.* එසේ ම තම විශ්ව විද්‍යාලයේ පීඨ මණ්ඩල අනුමැතියට යටත්ව වසරකට මාස 3 ක විවේක නිවාඩු ලබාගෙන තමන් කැමැති ඕනෑම රටක අධ්‍යයන කටයුතු සිදු කළ හැක.* සෑම විශ්ව විද්‍යාල ආචාර්යවරයකුටම පූර්ණ වැටුප් සහිතව, දවස් 42 ක විදේශ සම්මන්ත්‍රණ නිවාඩු ලබාගත හැකි අතර මේ සඳහා මූල්‍ය අනුග්‍රහය විශ්වවිද්‍යාල මඟින් ලබාදෙයි.* ශ්‍රේෂ්ඨාධිකරණ විනිසුරුතුමන්ලාට හැර වයස අවුරුදු 65 දක්වා සේවය කළ හැකි එකම වෘත්තිය විශ්වවිද්‍යාල ආචාර්ය වෘත්තියයි.* එසේ ම සියලුම ආචාර්යවරුන්ට එම විශ්වවිද්‍යාලය මඟින් පවත්වන ඩිප්ලෝමා, සහතික පත්‍ර, බාහිර උපාධි පාඨමාලා සඳහා සහභාගි වෙමින් පැයකට රු. 1500.00 ලබාගත හැක. උපදේශන සේවා සැපයීමෙන් ද මුදල් ලබාගත හැක.* පැය 3 ක ප්‍රශ්න පත්‍රයක් සැකසීම සඳහා (උපාධි) රු. 1200.00 ක් ද, පිළිතුරු පත්‍ර පරීක්ෂාවන්ට රු. 100.00 - 150.00 ක් ද, විශ්වවිද්‍යාල පරිපාලන කටයුතු සඳහා උපකුලපතිවරුන් හා පීඨාධිපතිවරුන් සඳහා මාසිකව රු. 1500.00 ක් ද, අංශ ප්‍රධානීන් සඳහා රු. 1000.00 ක විශේෂ දීමනාවක් ද හිමිවෙයි.* විශ්ව විද්‍යාල ආචාර්යවරුන්ට වෙනත් විශ්වවිද්‍යාලවල ආරාධිත දේශන සඳහා පැයකට රු. 1500.00 ක් හිමිවෙයි.* වසර 8 ක සේවා කාලයක් සම්පූර්ණ කළ සෑම ජ්‍යෙෂ්ඨ කථිකාචාර්යවරයකුටම බදු රහිත වාහන බලපත්‍ර හිමිවෙයි.* මීට අමතරව සියලුම විශ්ව විද්‍යාල ආචාර්යවරුන්ට ලංකා බැංකුව, මහජන බැංකුව හා ජාතික ඉතිරිකිරීමේ බැංකුව හරහා නිවාස ණය යෝජනා ක්‍රියාත්මක වෙයි.රුපියල් මිලියන 1 ණයකට 7% ක පොළියක්රුපියල් මිලියන 2 ණයකට 9% ක පොලියක්(රුපියල් මිලියන දක්වා ණයට පොළියෙන් සියයට 5.5 ක් ද, මිලියන 2 ක් සඳහා වන ණය පොලියෙන් සියයට 5 ක් ද රජය ගෙවයි.)මේ සියලු කරුණුවලට අමතරව දුරකථන , කුලී නිවාස පහසුකම් ආදී අමතර වරප්‍රසාද රැසකට මේ අය උරුම කම් කියති. මේ ආචාර්යවරු බහුතරයක් ‘වැටුප් දෙකක්’ ලබාගන්නා අය වෙති. විශ්වවිද්‍යාල වැටුපත් ලබා ගනිමින් සමහරු පෞද්ගලික ආයතනවල ද සේවයකර වැටුප් ලබා ගනිති. තවත් අය බාහිර උපාධි ශිෂ්‍යත්ව, උසස් පෙළ සිසුන්ට ටියුෂන් කඩ පවත්වමින් උගන්වා වැටුප් ලබති. අනිත් පැත්තෙන් විශ්වවිද්‍යාලවලින් පිටවෙන දරුවන්ට රටේ ඉල්ලුමක් නොලැබේ නම්, විවෘත වෙළෙඳ පොළෙන් රැකියාවක් නොලැබේ නම්, රටේ අවශ්‍යතාවන්ට නොගැළපේ නම් එයට මේ ආචාර්යවරු ද වගකිව යුතු ය. මන්ද විශ්වවිද්‍යාල වල තත්ත්වය අන්තර්ජාතික මට්ටමට ගෙන ඒමේ ප්‍රයත්නයේ දී ඔවුන්ගෙන් ලැබෙන්නේ අඩු සහයෝගයක් වන නිසාවෙනි.ප්‍රතිපත්තිමය තීන්දු ගන්නේ රජයයි. ඒ ඒ වර්ෂවල අවශ්‍යතා සඳහා මුදල් වෙන්කරන්නේ ද රජයයි. ඒ සඳහා වූ තීන්දු තීරණ ගැනීමේ අයිතියක් වෘත්තිය සමිති වලට නැති නමුත් සිය අදහස් දැක්වීමේ අයිතිය ඔවුනට ඇත. අද ආචාර්ය සංගමය සිය සටන මෙහෙයවන්නේ රජය අධ්‍යාපනයට සියයට 6 ක් කළ යුතු ය’ යන ආකර්ශනීය සටන් පාඨය පෙරටු කැරගෙන ය. ඒ පොදු සටනක් බවට මෙය පත් කිරීමේ අරමුණ පෙරදැරි කරගෙන ය.ඔවුන්ගේ මේ ආකර්ශනීය සටන් පාඨය දකින ඕනෑම කෙනෙකුට මෙහි බැරෑරුම් බව තේරෙන්නේ නැත. අපේ රජය අධ්‍යාපනය සඳහා වෙන් කරන්නේ දළ දේශීය නිෂ්පාදනයෙන් සියයට 1.8 කි. එසේ ම රටේ සමස්ත වියදම දළ දේශීය නිෂ්පාදනයෙන් සියයට 24 කි. නමුත් මේ අය කෙසේ ප්‍රකාශ කළත් එක්සත් ජාතීන්ගේ වාර්තාවේ කොතැනකවත් එම සියයට 6 රජය විසින් ම වෙන්කළ යුතු බව සඳහන් කර නැත.අද රජය අධ්‍යාපනයට, උසස් අධ්‍යාපනයට පමණක් නොව තවත් අමාත්‍යාංශ ගණනාවකට අධ්‍යාපනය සඳහා මුදල් වියදම් කරයි. රාජ්‍ය පරිපාලන හා ස්වදේශ කටයුතු අමාත්‍යාංශයට, යෞවන කටයුතු හා නිපුණතා සංවර්ධන අමාත්‍යාංශයට, සමාජ සේවා හා සෞඛ්‍ය අමාත්‍යාංශවලට, විද්‍යා තාක්ෂණ හා ධීවර අමාත්‍යාංශවලට මෙන් ම ජනාධිපති කාර්ය සාධන අමාත්‍යාංශ වලට මුදල් වෙන් කරයි. මේ සමස්තය සලකා බැලූ කළ අධ්‍යාපනයට රජය විසින් සියයට 8 කටත් වැඩි දායකත්වයක් සපයයි. ඒ කෙසේ වෙතත් ලෝකයේ දියුණු යැයි සැලකෙන ඇමෙරිකාව අධ්‍යාපනයට වෙන් කරන්නේ දළ දේශීය නිෂ්පාදිතයෙන් සියයට 5.4 කි. එංගලන්තය සියයට 5.6 කි. ඕස්ට්‍රේලියාව සියයට 4 කි. ඉන්දියාව සියයට 4 කි. චීනය සියයට 2 කි. අපි වසර 30 ක දරුණු යුද්ධයෙන් බැට කෑ බව අමතක නොකළ යුතු ය. රට දැන් ටිකින් ටික යුද්ධයේ සාපයෙන් මිදී නැගිටින්නට වෙර දරයි. යුනෙස්කෝ ප්‍රතිපත්ති හා සන්සන්දනය කරමින් ආචාර්ය සංගම් කරන මේ හේතු පාඨය ජාත්‍යන්තරය පවා හිනා ගස්සවන සුළු ය.2005 වසරේ සිට රජය අධ්‍යාපනයට වෙන් කරන මුදල අඩු කර ඇති බව මොව්හු චෝදනා නගති. එය සත්‍යයක් ද?2000 වසරේ සිට රජය විශ්වවිද්‍යාල වලට මෙපමණ මුදල් ප්‍රමාණයක් වෙන්කර ඇත.2000 වසරේ දී රු. මි. 54112005 වසරේ දී රු. මි. 10, 9272010 වසරේදී රු. මි. 19, 3242011 වසරේදී රු. මි. 23, 8272012 වසරේදී රු. මි. 24, 470අධ්‍යාපනය හා උසස් අධ්‍යාපනය වෙනුවෙන්2008 වසරේදී මිලියන 100.12009 වසරේදී මිලියන 100.52010 වසරේදී මිලියන 104.22011 වසරේදී මිලියන 120.02012 වසරේදී මිලියන 132.0වශයෙන් රජය මඟින් වැඩි කර තිබියදී ආචාර්ය සංගමය නින්දෙන් නැගිට්ටා සේ කරන මේ ප්‍රකාශ කනගාටුදායක ය. එදා අපේ විශ්වවිද්‍යාල ලෝක විශ්ව විද්‍යාල ශ්‍රේණිගත කිරීම්වල 5000 ට පහළ තැන්වල තිබුණි. අද මේ තත්ත්වය වෙනස් වී ඇති අතර කොළඹ විශ්වවිද්‍යාලය පළමු විශ්වවිද්‍යාල 1400 අතරටත්, ශ්‍රී ජයවර්ධනපුර, කැලණිය හා කටුබැද්ද යන විශ්වවිද්‍යාල පළමු විශ්ව විද්‍යාල 2000 - 3000 අතරට පැමිණ ඇත.විශ්වවිද්‍යාල ආචාර්ය සංගමය ආචාර්ය සේවාව විශේෂ සේවයක් ලෙස සලකන ලෙස රජයෙන් ඉල්ලීමක් කළත් රජය ඔවුන් විශේෂ සේවයක් ලෙස සලකා කටයුතු කරන බව මේ ලිපියේ මුලින් සඳහන් කළෙමි.මේ විශේෂ සේවය හරහා ඔවුන්ගේ යටි අරමුණු රැසක් පවතින බව බොහෝ දෙනාට අවබෝධ වී ඇත. විශ්වවිද්‍යාල ආචාර්යවරු විශේෂ සේවයක් ලෙස සැලකීම කළහොත් ඔවුන්ගේ වැටුප් පිළිබඳ තීරණ ගැනීමට වැටුප් හා සේවක කොමිසම් සභාවට යාමට අවශ්‍ය නැත. ඒ සඳහා ස්වාධීන අයිතියක් තමන්ට ඇත. අධ්‍යාපනයට සියයට 6 ක් වෙන්කිරීම හරහා ඉදිරියේදී තමන්ට අවශ්‍ය පරිදි වැටුප් වෙනස් කිරීමේ අයිතිය මේ හරහා ඔවුුහු ලබා ගැනීමට සැරසේ ද යන්න කෙනකුට ප්‍රශ්නයක් මතුවීම ස්වභාවිකය. ඒ අනුව සියයට 6 ලබා ගැනීම තුළිනුත්, විශේෂ සේවයක් ලෙස සැලකීම තුළිනුත් වැටුප් පිළිබඳ තීන්දු තීරණ ගැනීමේ පසුබිම මේ අයට ඉබේම සැකසිය හැක. ඒ අනුව මේ සියලු කරුණු පිටුපස සැඟවුණු න්‍යාය පත්‍රයක් ක්‍රියාත්මක වෙතැයි කාට කිව නොහැකි ද?රජයක් වශයෙන් මේ ප්‍රශ්නයේදී රජයත්, උසස් අධ්‍යාපන ඇමැතිවරයාත් නම්‍යශීලී ය. ලබාදිය හැකි දේ ලබා දෙන්නට ඒ අය මැලි නොවෙති. ඒ රටේ අනාගතය, දරන දරුවන් වෙනුවෙනි. නමුත් මේ වනවිටත් ආචාර්ය සංගමය දරුවන් ප්‍රාණ ඇපයට තබා ගනිමින්, සත්‍ය වසන් කරමින් ගෙනියන මේ සටන ටිකෙන් ටික දියාරු වන්නට පටන් ගෙන ඇත.මේ අය ඉදිරිපත් කරන ඉල්ලීම් 6 න් 5 කටම රජය එකඟ වී තියෙද්දීත්, ඉතිරි ඉල්ලීම ඉදිරියේදී සලකා බලා සාධාරණ තීන්දුවක් ලබාදෙන බව රජය පොරොන්දු වී තියෙද්දීත් අද ඔවුන් දේශපාලන පටු උවමනා එපාකම් පිරිමසන්නට යාම සමස්ත ආචාර්ය, මහාචාර්ය වරුන්ට නොහොබිනා ආදර්ශයක් බව කිව යුතු ය. එයින් රටට, දරු පිරිසට වන්නේ මහත් විනාශයක් බව මේ අය තේරුම් ගත යුතු ය.ක්ෂිජයට ඉහළින් ලෝකයක් දැකිය හැකි උගතුන් බිහි කරන විශ්වවිද්‍යාල ආචාර්යවරු සිය ගරු තනතුර විනාශ කරගනිමින් පටු දේශපාලන උවමනා එපාකම් පිරිමසා ගන්නට කරන්නා වූ මේ අරගලයේ යටි අරුත කුමක් ද යන්න සමස්ත සමාජයට තේරුම් ගත යුතුව ඇත. අද වනවිට පෙළපාලියේ ගමන් ගන්නේ ඔවුනගේ හිතවත් දේශපාලන බලවතුන් ය. කිසිදාක දේශපාලන පෙළපාලි කරා ඇදී නොගිය ආචාර්ය මහාචාර්යවරු තම උතුම් ගරු තනතුර පසෙකලා අද දේශපාලන හෙංචයියන් බවට පත්ව ඇති බවට කිසිදු සැකයක් නැත.සුභාෂිණී ජයරත්නසේයාරූ - ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=ab1209304</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශපි‍්‍රය</author>
    <content>ඉදිරි අයවැයෙන් අපේක්ෂිත වැටුප් වැඩිවීම් නොලැබුණොත් දැවැන්ත වැඩ වර්ජනයකට යනවා.- ලාල්කාන්තලක්බිම27 වැනිදා බ්‍රහස්පතින්දාමාධ්‍ය සාකච්ඡාවලදී දැවැන්ත වැඩ වර්ජනවලට යන බව ලාල්කාන්ත මහත්තයා හැමදාම කියනවා. වැඩ වර්ජනවලට යන්න එතුමලාට ජනතාව ඉන්නවා ද? එතුමලාගේ මන්ත්‍රී ධුර ටිකත් නැතිවෙලා ගිහින් ජනතාවගෙන් ප්‍රතික්ෂේප වුණු පක්ෂයක් බවට ජවිපෙ පත්වෙලා. එතුමලා තියන්න හදපු හැම වර්ජනයක්ම අසාර්ථක වුණා. හැමදේම අනාගෙන. පුරුද්දට එතුමලා වැඩ වර්ජනත් අනාගත්තා. ලාල්කාන්ත මහත්තයාට අනුරාධපුරයෙන් එක මන්ත්‍රීවරයෙක් පත්කරගන්න බැරිවුණා. සුළඟේ පාවෙන සටන් පාඨ නැතුව වැඩ කරන ජනතාවට අවශ්‍ය ප්‍රායෝගික දෙයක් කරන්න කියලා එතුමාගෙන් ඉල්ලීමක් කරනවා.ටී. බී.ආණ්ඩුවේ වගකීමෙන් තොර ක්‍රියා නිසා සරසවි ඇදුරන්ගේ ප්‍රශ්නය ජාතික ගැටලුවක් වුණා.සජිත්ලක්බිම26 වැනිදා බදාදාමේ කතා කරන මහත්වරු මෙහි ඇත්ත ස්වභාවය දන්නෙවත් නැහැ. මේ වගේ දෙයක් වෙනතුරු සජිත් මහත්තයලා බලාගෙන ඉන්නෙ දේශපාලන වාසි ලබාගන්න. සරසවි ඇදුරන්ගේ වැටුප එක්ලක්ෂ පනස් දහසක් විතර වෙනවා. මේ රටේ වැඩ කරන ජනතාවගේ මුදල්වලින් ඉගෙන ගෙන, පෞද්ගලික ආයතනවල ළමයින්ට මුදලට උගන්නනවා. එතුමන්ලාත් කුරුඳුවත්තේ, කොළඹ අම්මලාගේ ළමයි නෙමෙයි. උසස් ප්‍රතිඵල අරගෙන ගමෙන් කොළඹට ඇවිත් නිදහස් අධ්‍යාපනයෙන් ඉගෙන ගත් ගමේ ළමයි.එහෙම අය දේශපාලන න්‍යාය පත්‍රය ක්‍රියාත්මක කරමින්, ගමේ දරුවන් අධ්‍යාපනය ලබන විශ්ව විද්‍යාලය වසා දැමුවා. එය කෙතරම් සුදුසු ද කියලා එතුමලාම වටහා ගත යුතුයි.ටී. බී.බොරු පොරොන්දු දී සෙසු අය රැවටු ආණ්ඩුව ආචාර්යවරුන්ටත් ඒකම කරන්න ගිහින් හොට බිම ඇනගෙන ඉන්නෙ.සුනිල් හඳුන්නෙත්තිලංකාදීප27 වැනි බ්‍රහස්පතින්දාහොට බිම ඇනගෙන ඉන්නෙ ආණ්ඩුව නොවෙයි ජවිපෙ. අද වෙනකොට තිබුණ මන්ත්‍රී ධුර සියල්ලම අහිමි වෙලා පක්ෂය ඇතුළේ විසඳගන්න බැරි අර්බුද සාමාජිකයෝ නැහැ. ආචාර්යවරුවත් මේ රටේ ජනතාව රවටන්න බෑ මේ රටේ ජනතාව බුද්ධිමත්. මැතිවරණ තීන්දුවලින් එය මනාව පෙන්නුම් කරගත හැකියි.ටී. බී.නිදහස් අධ්‍යාපනය කියන්නේ අද හිස් වචන ටිකක් පමණයි.අජිත් පෙරේරාරිවිර27 වැනි බ්‍රහස්පතින්දානිදහස් අධ්‍යාපනයෙන් ඉගෙන ගත් නවක මන්ත්‍රීවරු මේ වගේ වචන පාවිච්චි කරනකොට පරෙස්සම් විය යුතුයි. අද වන විට කොළඹ සුපිරි පාසල් මට්ටමට පාසල් 1000 ක් වැඩිදියුණු කිරීමට රජය පියවර අරගෙන තිබෙනවා. ගමේ පාසල්වල සංවර්ධන කටයුතු කෙරෙනවා. මාධ්‍යයේ හරඹ දක්වන්න හිස් වචන නෙමෙයි ප්‍රායෝගික දෙයක් කතා කරන්නැයි මන්ත්‍රීතුමාගෙන් ඉල්ලනවා.ටී. බී.මැතිවරණ සාධාරණ නැහැ.විජිත හේරත්ලංකාදීප27 වැනිදා බ්‍රහස්පතින්දාඉතිහාසේ මතක නම් මැතිවරණ සාධාරණව පවත්වන්න ඉඩ නුදුන්නේ ජවිපෙ. එතුමන්ලට ඉතිහාසය මතක නැහැ. ඡන්දය දෙන අයට අපේක්ෂකයින්ට, මරණයට පත් කළේ කවුද? දේශපාලන මැතිවරණ කොල්ලකෑම් මතක් වෙලයි එතුමා මේ වචන කියන්නේ. මන්ත්‍රීවරු 37 හිටියා අද ඉන්නේ හත්දෙනයි.පාර්ලිමේන්තු, පළාත් සභා, ප්‍රාදේශීය සභා මැතිවරණවලදී ඉන්න ටික දෙනත් නැතිවෙලා යනවා. ජනතාවගේ එතුමන්ලාට තියන ප්‍රසාදය අපට පේනවා.ටී. බී.බස්නාහිර ඡන්දයේ දී කතෝලිකයන් රවටන්න යේසුස් වහන්සේගේ ශුද්ධ වූ වස්තුවක් ගෙන එන්නත් පුළුවන්අකිල විරාජ්මව්බිම24 වැනිදා සඳුදාමේ රටේ ජනතාව බුද්ධිමත්, යේසුස් වහන්සේගේ ශුද්ධ වූ වස්තුන් ගෙන ඒමට අවශ්‍ය නැහැ.ජනතාව සත්‍යය දන්නවා එජාපය කෑලිවලට කැඩිලා පක්ෂය ඇතුළේ ගැටුම්. එය ඒකාධිපති පක්ෂයක් නායකත්වය විවේචනය කරන ඕනෑම කෙනෙක් ඉවත් කරන පක්ෂයක්. එකම වේදිකාවේ එකට කතා පවත්වන්න සජිත්, කරු, රනිල් යන මහත්තුරුන්ට නොහැකි වාතාවරණයක් ඇතිවෙලා. ඒ අර්බුද විසඳාගත්තා නම් හොඳයි. එක මාධ්‍ය සාකච්ඡාවක් තියන්න බැහැ පක්ෂය අභ්‍යන්තරයේ ගැටුම්. පක්ෂය විනාශ වෙලා. ඒ අර්බුද විසඳගන්න බැරිව රටේ අර්බුද විසඳන්න එන්නේ කොහොම ද?ටී. බී.විශ්ව විද්‍යාල ආචාර්යවරුන්ගේ වර්ජනයට මේ වන විට මාස තුනක් ගතවී ඇති නමුත් මේ බව ආණ්ඩුවට දැනී නැත්තේ අධ්‍යාපන ක්ෂේත්‍රය ගැන මොවුන් තැකීමක් නොකරන නිසයි.ලාල්කාන්තරිවිර27 වැනිදා බ්‍රහස්පතින්දාකියන උදවියට අධ්‍යාපනයේ අඩුපාඩු තියෙන බව අපි දන්නවා. අනුරාධපුරේ ජනතාවත් එතුමන්ලා ප්‍රතික්ෂේප කළා. පක්ෂයේ ඇතුළේ ලොකු අර්බුද තියෙනවා. එතුමන්ලා ඒ අර්බුද විසඳාගත යුතුයි. අධ්‍යාපන ක්ෂේත්‍රය පිළිබඳ ඇති දැනුමේ ළඳබොළඳ භාවයන් ගැන අපි කනගාටු වෙනවා.ටී. බී.සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=ab1209306</link>
    <topic>කෝ මේ එස්. බී. ජනපති විමසයි</topic>
    <author>චන්දන බණ්ඩාර</author>
    <content>ගිය බ්‍රහස්පතින්දා ජනාධිපතිතුමා විසින් අරලියගහ මැදුරට පුවත්පත් කතුවරුන් සහ විද්‍යුත් මාධ්‍ය ප්‍රධානින් කැඳවා තිබිණි. එම හමුව ඉතා වැදගත් මෙන් ම ඉතා රසවත් මුහුණුවරක් ගත්තේය. ජනාධිපතිතුමා මාධ්‍ය ප්‍රධානීන් අතරට පැමිණියේ මාධ්‍ය ප්‍රධානීන්ට විහිළුවක් ද කරමිනි. “මං මේ අද ඔයාලට එන්ඩ කීවේ පළාත් සභා මැතිවරණයේ ජය සමරන්නත් එක්කමයි.” ජනාධිපතිතුමා එසේ කියමින් අසුන් ගත්තේය.සුපුරුදු පරිදි ජනාධිපතිතුමා මාධ්‍ය ප්‍රධානීන්ට ඇරැයුම් කළේ සාකච්ඡාව පටන් ගන්නා හැටියටය. එහිදි එක්තරා කතුවරයෙක් විමසා සිටියේ රජය අධිකරණය සමඟ යම් ගැටුමක් ඇති කරගෙන තිබේද යන්නය.”අධිකරණය සමඟ අපට කිසිම ප්‍රශ්නයක් නැහැ. අධිකරණයට මගේ බලපෑමකුත් නැහැ. නමුත් අධිකරණය ගැන යම් යම් පැමිණිලි මටත් ලැබී තිබෙනවා. නමුත් ඒවා ගැන අධිකරණයට බලපෑම් කරන්ඩ මගේ කිසිම අදහසක් නැහැ.” ජනාධිපතිතුමා පැහැදිලි කළේය.එහිදී පුවත්පත් කතුවරයකු මතු කළ තවත් ප්‍රශ්නයක් වූයේ “ජනාධිපතිතුමනි අගවිනිසුරුතුමියට හමුවීමට පැමිණෙන්නැයි කැඳවීමක් කළාද යන්නය. ජනාධිපතිතුමා ඊට පිළිතුරු දුන්නේ සිනාසෙමිනි.”අගවිනිසුරුතුමිය මීට පෙර හමුවෙලා තිබෙනවා. දුරකථනයෙන් කතා බහ කරලත් තිබෙනවා.” ඒත් මෙවර විශේෂත්වයක් වුණේ අගවිනිසුරුතුමියට මා හමුවීමට පැමිණෙන ලෙස ජනාධිපති ලේකම්තුමා විසින් ලිඛිතව ආරාධනා කිරීමයි.ජනාධිපති ලේකම්වරයා ද ඊට පිළිතුරු බැන්දේය. “එය සුහද සාකච්ඡාවකට කළ ගෞරවනීය ඇරැයුමක්.” ලලිත් වීරතුංග ජනාධිපති ලේකම්වරයා කියා සිටියේය.ඉන්පසුව ජනාධිපතිතුමා කීවේ තමන් අගවිනිසුරුවරිය හමුවීමට හේතුව ගැනය. “මහේස්ත්‍රාත්වරුන්ගේ සුබසාධන කටයුතු, වැඩිදුර පුහුණු කටයුතු ආදිය ගැන සුහද කතාබහක යෙදෙන්ඩ තමයි අගවිනිසුරුතුමිය හමුවෙන්ඩ හිතුවේ. නමුත් ඒ හමුවීම ගැන මතුවුණ සමහර කරුණු මං මාධ්‍යවලින් දැක්කා.”ඉන් අනතුරුව පුවත්පත් කතුවරු මතු කළ කරුණක් වූයේ විශ්වවිද්‍යාල ආචාර්යවරුන්ගේ වර්ජනය සහ උද්ඝෝෂණ ව්‍යාපාරය ගැනය. ඒ වන විටත් විද්්‍යුත් මාධ්‍ය ප්‍රධානින්ගේ හමුවට ජනාධිපතිතුමා සමඟ ඇමැතිවරුන් වන ;කහෙලිය රඹුක්වැල්ල, නිමල් සිරිපාල ද සිල්වා, බැසිල් රාජපක්ෂ සහ අනුර යාපා යන ඇමැතිවරු එක්ව සිටියා. නමුත් උසස් අධ්‍යාපන ඇමැති එස්.බී. දිසානායක පැමිණ සිටියේ නැත.”උත්තර දෙන්න හොඳම කෙනා එස්.බී. ඇමැතිතුමා. එයා කෝ? එස්.බී වහාම කැඳවන්න” ජනාධිපතිතුමා කියා සිටියේය. ජනාධිපතිතුමා ඇමැති එස්.බී ගැන දෙතුන්වරක් ම සොයා බැලූ අතර නමුත් මාධ්‍ය ප්‍රධානීන් ජනාධිපතිතුමා සමඟ උදේ ආහාරය ගැනීම සඳහා නැගී සිටින තෙක් ම ඇමැති එස්.බී පැමිණ සිටියේ නැත.ඉන් අනතුරුව තවත් පුවත්පත් කතුවරයෙක් විමසා සිටියේ නැඟෙනහිර පළාත් සභා මැතිවරණය ගැනය.”නැඟෙනහිර ජයග්‍රහණය විශිෂ්ට වෙන්නේ එ.ජ.නි.ස යේම අය වෙන වෙනම තරග කළ නිසයි. ශ්‍රී ලංකා මුස්ලිම් කොංග්‍රසය වගේම විමල් වීරවංශගේ ජා.නි.පෙ වෙනම තරග කළේ. ඒ වගේම උතුරු මැද පළාත් සභා මැතිවරණය පැවැත්වුණේ ඉතාම අවාසිදායක වටපිටාවක් මැද. නියඟය ඊට තදින්ම බලපා තිබුණා.” ජනාධිපතිතුමා කියා සිටියේය.ඉන් අනතුරුව පුවත්පත් කතුවරු උදේ ආහාරය ගන්නාවිට උසස් අධ්‍යාපන ඇමැති එස්.බී දිසානායක එහි පැමිණියේය. ඉන් අනතුරුව හෙතෙම විශ්වවිද්‍යාල ආචාර්යවරුන්ගේ අරගලය, ආචාර්යවරුන්ගේ වැටුප් ප්‍රශ්නය සහ ඔවුන්ගේ ඉල්ලීම්වල ඇති අසාධාරණත්වය ගැන කරුණු මාධ්‍ය ප්‍රධානීන්ට පැහැදිලි කළේය.ජනාධිපතිතුමා ගිය සතියේ කිළිනොච්චිය දිස්ත්‍රික් සංවර්ධන කමිටු රැස්වීමට සහභාගි වීය. එහිදී ජනාධිපතිතුමා කිළිනොච්චිය දිසාවේ සංවර්ධන කටයුතු ගැන සොයා බැලීය.ඉන්පසුව ජනාධිපතිතුමා අනුරාධපුර ජනපති මැදුරට පැමිණියේ ය. එහි පැමිණ ඊට පසු දින ජනාධිපතිතුමා උදෙන්ම ගියේ ජය ශ්‍රී මහ බෝ සමිඳු වැඳ පුදා ගැනීමට ය. ඊළඟට ජනාධිපතිතුමා ගියේ එදිනට යෙදී තිබුණු ශ්‍රී.ල.නි.ප නිර්මාතෘ දිවංගත අගමැති එස්.ඩබ්ලිව්.ආර්.ඩී. බණ්ඩාරනායක සහ දිවංගත අගමැතිනි සිිරිමාවෝ බණ්ඩාරනායක මැතිනියගේ ගුණානුස්මරණ විශේෂ පින්කමකට සහභාගි වීමට ය. එම අවස්ථාවට උතුරුමැද ආණ්ඩුකාර කරුණාරත්න දිවුල්ගනේ, උතුරුමැද නව මහ ඇමැති එස්.එම්. රංජිත්, පළාත් ඇමැති සේමසිංහ සහ හිටපු වනජීවී ඇමැති එස්.එම්. චන්ද්‍රසේන ඇතුළු පිරිසක් එක්ව සිටියහ.එහිදී රුවන්මැලි චෛත්‍යාරාමාධිපති පල්ලේගම හේමරතන හිමියෝ අනුශාසනාවක් කළහ. “ජනාධිපතිතුමනි ඔබතුමා උතුරුමැදට හොඳ තරුණ මහ ඇමැතිවරයෙක් ලබා දුන්නා. උතුරුමැද ජනතාවගේ කැමැත්ත ඉටු කිරීම ගැන සතුටුයි” උන්වහන්සේ සිය අනුශාසනාවෙන් ප්‍රකාශ කළහ.අනතුරුව ජනාධිපතිතුමා රුවන්වැලි මහ සෑ රඳුන් වැඳ පුදා ගත්තේ ය. ඒ සමඟම ජනාධිපතිතුමා හිටපු ඇමැති එස්.එම්. චන්ද්‍රසේනට කියා සිටියේ සවස් වරුවේ කැබිනට් රැස්වීම පැවැත්වෙන නිසා එහි පැමිණ නිල වශයෙන් සිය ඉල්ලා අස්වීම කැබිනට් මණ්ඩලය ඉදිරියේ ලබාදෙන ලෙසට ය. ඒ අනුව එස්.එම්. චන්ද්‍රසේන හිටපු ඇමැතිවරයා ජනාධිපතිතුමා සමඟ හෙළිකොප්ටරයේ නැඟී කොළඹට පැමිණියේ ය.අනතුරුව එදින සවස්වරුවේ පැවැති කැබිනට් රැස්වීමට එස්.එම්. චන්ද්‍රසේන සහභාගි වූයේ ය. එහිදී හෙතෙම කැබිනට් මණ්ඩලය හමුවේ විශේෂ ප්‍රකාශයක් කළේ ය.“මට අපේ පක්ෂයේ මැතිවරණ මෙහෙයුම් කමිටුවේ මතයට එකඟ වුණා. එකම පවුලේ දෙදෙනකුට ඇමැතිධූර ලබා දිය නොහැකි බවට තීරණයක් ගෙන තිබුණා. නමුත් මට ජනතා පරමාධිපත්‍ය තහවුරු කිරීම උදෙසා තිබූ බාධකය ඉවත් කිරීමට සිදු වුණා. ජනතාව දිගින් දිගටම මගෙන් ඉල්ලා සිටියේ එස්.එම්. රංජිත් මහ ඇමැතිවරයා ලෙස පත් කර ගන්ඩ කියලයි. මා මීට පෙර මගේ ඉල්ලා අස්වීම ජනාධිපතිතුමාට බාර දුන්නා. නමුත් අද තමයි එය නිල වශයෙන් ජනාධිපතිතුමාට ලබා දෙන්නේ” ඇමැති එස්.එම්. චන්ද්‍රසේන කියා සිටියේ ය.එහිදී ජනාධිපතිතුමා හිටපු ඇමැති එස්.එම්. චන්ද්‍රසේන ගේ ඉදිරි දේශපාලන අනාගතය සුබ වේවායි ප්‍රාර්ථනා කළේ ය. “අපිට ඔබතුමාගේ ඉල්ලා අස්වීම ගැන කනගාටු වෙන්ඩවත් සතුටු වෙන්ඩවත් බැහැ. අපට අඬන්නවත් සිනහ වෙන්ඩවත් බැහැ. නමුත් අපේ මිත්‍ර ඇමැතිවරයෙක් නැති වීම ගැන කනගාටුයි.” කැබිනට් ඇමැති සගයෝ එස්.එම්. චන්ද්‍රසේන හිටපු ඇමැතිවරයාට කියා සිටියහ.මේ අතරතුර ගිය බ්‍රහස්පතින්දා උදෑසන උතුරු මැද නව මහ ඇමැති එස්.එම්. රංජිත් සිය ධූරයේ වැඩ බාර ගත්තේ ය. එම අවස්ථාවට අටමස්ථානාධිපති පල්ලේගම සිරිනිවාස නාහිමි සහ රුවන්වැලි චෛත්‍යාරාමාධිපති පල්ලේගම හේමරතන හිමි ලංකාරාමාධිපති ධම්මජෝති හිමියෝ, උතුරුමැද ආණ්ඩුකාර කරුණාරත්න දිවුල්ගනේ, උතුරුමැද පළාත් සභාවේ සියලු ම මැති ඇමැතිවරු, අනුරාධපුර දිසාව නියෝජනය කරනු ලබන පාර්ලිමේන්තු මැති ඇමැතිවරු සහ ප්‍රාදේශීය සභා නගර සභා සභාපතිවරු සහ මන්ත්‍රීවරු එක්ව සිටියහ.නව මහ ඇමැති වැඩ බාර ගන්නා මොහොතේ මාස අටකට පසුව අනුරාධපුර ප්‍රදේශයට වර්ෂාවේ පෙර නිමිති පළ කරමින් පොද වැස්සක් ඇද හැළිණි.දිවි නැඟුම සංවර්ධන දෙපාර්තමේන්තු පනත ගිය සතියේදී වයඹ පළාත් සභාවේදී අනුමත වීය. එදින විශේෂ යෝජනාවක් ලෙස එය වයඹ පළාත් සභාවට ඉදිරිපත් කෙරෙන විට ඒ ගැන සොයා බැලීමට කුරුණෑගල දිසා පාර්ලිමේන්තු මන්ත්‍රි ශාන්ත බණ්ඩාර එහි ගොස් සිටියේය. එමෙන්ම එදින වයඹ පළාත් සභාව ඉදිරියේ සමෘද්ධි නිලධාරින්ගේ ප්‍රධානත්වයෙන් උද්ඝෝෂණ ව්‍යාපාරයක් ද පැවැත්විණි. ඒ මොහොතට වයඹ පළාත් මහ ඇමැති අතුල විජේසිංහ සහ පළාත් මැති ඇමැතිවරු සහ පාර්ලිමේන්තු මන්ත්‍රී ශාන්ත බණ්ඩාර ද එක්ව සිටියහ.”අපේ රජය අධිකරණයට ගරු කරනවා. ඒ නිසා මේ පනත පළාත් සභාවලට ඉදිරිපත් කරනවා. මෙය ඔක්තෝබර් මාසයේ පාර්ලිමේන්තුවේ සම්මත කෙරේවි.” මන්ත්‍රි ශාන්ත බණ්ඩාර සමෘද්ධි නිලධාරින් හමුවේ කියා සිටියේය.මේ අතරතුර ගිය සතියේ වයඹ පළාතේ පැතිර ගිය ආරංචියක් වූයේ පාර්ලිමේන්තු මන්ත්‍රී ශාන්ත බණ්ඩාර ඉදිරි වයඹ පළාත් සභාවේ එ.ජ.නි.ස මහ ඇමැති අපේක්ෂකයා ලෙස ඉදිරිපත් වෙන බවය. මේ නිසා වයඹ පළාතේ පළාත් මැති ඇමැතිවරු ඒ ගැන පාර්ලිමේන්තු මන්ත්‍රී ශාන්ත බණ්ඩාරගෙන් විමසන්නට වූහ. “බොහොම හොඳ දෙයක් ඔබතුමා වයඹ මහ ඇමැති කමට එන්ඩ” මන්ත්‍රී ශාන්ත බණ්ඩාරට පළාත් මැති ඇමැතිවරු කීහ. “නෑ එහෙම දෙයක් නැහැ. මම දැනට ජාතික දේශපාලනයේ සිටිනවා. ඒකයි තත්ත්වය” මන්ත්‍රී ශාන්ත බණ්ඩාර කියා සිටියේය.මේ අතරතුර දිවි නැඟුම දෙපාර්තමේන්තු පනත එය වයඹ පළාත් සභාවේ විවාදයට ගනිද්දී එය නැරැඹීමට ශාන්ත බණ්ඩාර මන්ත්‍රිවරයා එහි ගියේය. හෙතෙම පළාත් සභාවේ ප්‍රභූන් සඳහා වූ ආසනවල අසුන් ගෙන සිටියේය.අනතුරුව පළාත් සභාවේ තේ පැන් විවේකය ආරම්භ විය. ඒ වනවිට මන්ත්‍රි ශාන්ත බණ්ඩාර, වයඹ පළාත් විපක්ෂ නායක ශමල් සෙනරත්, පළාත් මන්ත්‍රීවරුන් වන පියුමාල් හේරත්, සුපුන් රාජපක්ෂ සහ සෝමසිරි ගුණතිලක ඇතුළු පළාත් පක්ෂ විපක්ෂ මන්ත්‍රිවරු එක්ව සිටියහ.”මේ අපේ අනාගත මහ ඇමැතිතුමා. එතුමා එන එක හොඳයි.” වයඹ පළාත් විපක්ෂ නායක ශමල් සෙනරත් කියා සිටියේය. ඒ සමඟම පාර්ලිමේන්තු මන්ත්‍රි ශාන්ත බණ්ඩාර කියා සිටියේ එහෙම නම් එ.ජා.ප ය දැන්ම ඉදිරි වයඹ පළාත් මැතිවරණයේ පරාජය බාර අරගෙන නේද? මහා ඇමැති පත්වෙන්නේ පළාත් සභාව ජය ගන්නා පක්ෂය. ඒ නිසා එ.ජ.නි. සය දැනටමත් වයඹ පළාත දිනලා ඉවරයි වගෙයි.” මන්ත්‍රී ශාන්ත බණ්ඩාර කියා සිටියේය.මේ අතර ශමල් සෙනරත් වයඹ විපක්ෂ නායකයා තවදුරටත් කියා සිටියේ “මං අද පළාත් සභාවේදී කියනවා ඔබතුමා තමයි අපේ අනාගත මහ ඇමැති කියලා.” ඒ සමඟම මන්ත්‍රි ශාන්ත බණ්ඩාර කීවේ “එහෙම නම් ශමල් මම අද පළාත් සභාවේ ඉන්නේ නැහැ” කියාය.ගිය සතියේදී සබරගමුව පළාතේ මහ ඇමැතිවරයා ප්‍රමුඛ ඇමැති මණ්ඩලය සිය අමාත්‍යාංශවල වැඩ බාර ගත්හ. එහිදී සිදුවූ සුවිශේෂී සිදුවීම වූයේ සබරගමුව පළාත් මැතිවරණයට දින කිහිපයකට පෙර බරපතළ ලෙස රෝගී වූ යටියන්තොට ශ්‍රී.ල.නි.ප සංවිධායක ශ්‍රී ලාල් වික්‍රමසිංහ පළාත් ඇමැතිවරයාට යළිත් වරක් පළාත් ඇමැති ධුරයක් ලබා දීමට ජනාධිපතිතුමා කටයුතු කොට තිබීමය. මේ පිළිබඳව ශ්‍රී ලාල් වික්‍රමසිංහ පළාත් ඇමැතිවරයා ගිය සතියේ වැඩ බාර ගත් මොහොතේ දැඩි සතුටකින් කතා කළේය. දැනට සුවය ලබමින් යහපත් සෞඛ්‍ය මට්ටමක පසුවන ශ්‍රී ලාල් වික්‍රමසිංහට මැතිවරණයට පෙර ජනාධිපතිතුමා කියා සිටියේ මැතිවරණයෙන් මනාප ප්‍රතිඵල ලබා ඉදිරියට පැමිණියහොත් ඇමැති ධුරය යළිත් ලබා දෙන බවය. ජනාධිපතිතුමා එම පොරොන්දුව එලෙසම ඉටු කළේය.”මට බැරි වෙලාවේදි ජනාධිපතිතුමා මට සැලකුවා. විශේෂයෙන් ම ධනසිරි අමරතුංග නගරාධිපතිතුමාව යටියන්තොටට එවා මගේ ඡන්ද ව්‍යාපාරයට උදව් කළා. එතුමාට පින් සිදු වෙනවා මට කරන උදව්වලට.” වැඩ බාර ගැනීමේ අවස්ථාවේදී ශ්‍රී ලාල් වික්‍රමසිංහ පළාත් ඇමැතිවරයා හැඟුම්බරව ජනාධිපතිතුමාට ස්තුති කළේය. ඒ මොහොතේදී මෙවර සබරගමු පළාත් මැතිවරණයේදි යටියන්තොට ආසනය මෙහෙයවූ දෙහිවල ගල්කිස්ස නගරාධිපති ධනසිරි අමරතුංග ද අදහස් දැක්වීය.”මං දේශපාලනය කරපු එ.ජා.ප ය දාලා ජනාධිපතිතුමා ළඟට මං ගියේ එතුමාගේ උතුම් මනුෂ්‍ය ගුණය නිසායි. ලංකාවේ කිසිම රාජ්‍ය නායකයකුට මේ උතුම් ගුණාංගය නැහැ. ශ්‍රී ලාල් කෑගල්ලේ ශ්‍රී.ල.නි.ප ය වෙනුවෙන් කැපවෙලා වැඩ කරපු කෙනෙක්. අතීතයේ සිටම ජනාධිපතිතුමාට උදව් කළ කෙනෙක්. නමුත් ශ්‍රී ලාල් අසනීප වුණ වෙලාවේ ජනාධිපතිතුමා ශ්‍රී ලාල් අහකට වීසි කළේ නැහැ. ශ්‍රී ලාල්ට උදව් කළා. දැන් ශ්‍රී ලාල්ට ඇමැති ධුරයක් යළිත් දුන්නා. ඒක තමයි අපේ පින්වන්ත ජනාධිපතිතුමාගේ හැටි.” නගරාධිපති ධනසිරි අමරතුංග කියා සිටියේය.ගිය සතියේදී ගාල්ලෙන් ආරම්භ වූ සරසවි ආචාර්යවරුන්ගේ උද්ඝෝෂණයට ගිය බ්‍රහස්පතින්දා සෝමවංශ අමරසිංහ, ජ.වි.පෙ පළාත් මන්ත්‍රි නලින් ද ජයතිස්ස, එ.ජා.ප නියෝජ්‍ය නායක සජිත් ප්‍රේමදාස, පාර්ලිමේන්තු මන්ත්‍රිවරුන් වන රවි කරුණානායක සහ ජයලත් ජයවර්ධන ද එක්ව සිටියහ.මේ සියලුම දෙනා පා ගමනේ එන විට සජිත් ප්‍රේමදාස එ.ජා.ප. නියෝජ්‍ය නායකයා නලින් ද ජයතිස්ස පළාත් මන්ත්‍රීවරයාගෙන් විමසා සිටියේ සෝමවංශ නායකතුමාට වයස කීයද කියාය. “එයාට වයස 68ක්” නලින් ද ජයතිස්සගේ පිළිතුර එය විය. “මාර ෆිට් එකේ ඇවිදිනවා නේද? අපිට නම් ටිකක් මහන්සියි වගෙයි” නියෝජ්‍ය නායක සජිත් කියා සිටියේය.ගිය සතියේ කුරුණෑගල දිසා එ.ජා.ප. ආසන බල මණ්ඩල රැස්වීම පැවැත්විණි. එහි ලේකම්වරයා වෙන මන්ත්‍රී දයාසිරි ජයසේකරට ඊට ඇරැයුම් කොට තිබුණේ නැත. කුරුණෑගල එ.ජා.ප. ආසන බල මණ්ඩලයේ සභාපති මන්ත්‍රී අකිල විරාජ් විසින් එලෙස මන්ත්‍රී දයාසිරිට සහ පාර්ලිමේන්තු මන්ත්‍රී අශෝක් අබේසිංහට ඇරැයුම් කොට නොතිබිණි. මේ ගැන මන්ත්‍රී දයාසිරි දුරකථනයෙන් එ.ජා.ප. නායක රනිල්ගෙන් විමසා සිටියේය.”මං හොයලා බලන්නම්” රනිල් කීවේය.”නායකතුමා මට පල නොකියා පලා බෙදන්ඩ එපා. අපිව පක්ෂයට එපා නම් කියන්ඩ” මන්ත්‍රී දයාසිරි එ.ජා.ප. නායක රනිල්ට කීවේය.ගිය සතියේදී ජනාධිපතිතුමා කොළඹ වෙස්ලි විදුහලේ වාර්ෂික ත්‍යාග ප්‍රදාන උත්සවයට සහභාගී වීය. එහිදී ජනාධිපතිතුමා දරුවන්ටත් ගුරුවරුන්ටත් වටිනා ආදර්ශවත් කථාවක් කළේය. එම උත්සවයට බොරැල්ල ශ්‍රී.ල.නි.ප. සංවිධායක පාර්ලිමේන්තු මන්ත්‍රී තිලංග සුමතිපාල ද එක්ව සිටියේය. උත්සවය අවසානයේ ජනාධිපතිතුමා මන්ත්‍රී තිලංගට කීවේ තිලංග මගේ වාහනයට නඟින්න කියාය.ජනාධිපතිතුමා තිලංග වාහනයට නංවාගෙන කෙළින්ම ආවේ පුංචි බොරැල්ලේ පිහිටි තිලංගගේ මැතිවරණ මෙහෙයුම් කාර්යාලයටය.”තිලංග ලස්සනට පිළිවෙළට මේ කාර්යාලය හදාගෙන තියෙනවා නේද? මං හිතන්නේ කොළඹට මේ වගේ පිළිවෙළට තිබෙන මැතිවරණ කාර්යාලයක් නැතිව ඇති” ජනාධිපතිතුමා කියා සිටියේය.”ඔව් සර් මැතිවරණ ඉවර වුණත් මං ජනතා සේවයට පැය 24ම මේ මැතිවරණ කාර්යාලය පවත්වාගෙන යනවා.” මන්ත්‍රී තිලංග ජනාධිපතිතුමාට පිළිතුරු බැන්දේය.”ඒක හොඳ වැඩක්” එසේ කියමින් කොළඹ දිසාවේ සංවර්ධන ව්‍යාපෘති ගැන ජනාධිපතිතුමා මන්ත්‍රී තිලංගගෙන් විමසා සිටියේය. “බස්නාහිර පළාතේ වැඩිම ගෙවල් රජය හදා දීලා තියෙන්නේ තිලංගගේ ආසනයේ. විමල් එක්ක දිගටම වැඩ කරගෙන යන්ඩ” ජනාධිපතිතුමා තිලංගට උපදෙස් දුන්නේය.”අනික තිලංග කොළඹ ආසන 6කටම පාර්ලිමේන්තු මන්ත්‍රීවරුන් නැහැ. අපට ඒ ආසන ගැනත් සොයා බලන්ඩ වෙනවා. තිලංග ඔයත් කොළඹ සංවර්ධන වැඩවලට මැදිහත් වෙලා වැඩ කරන්න” ජනාධිපතිතුමා තිලංග මන්ත්‍රීවරයාට උපදෙස් දුන්නේය. ජනාධිපතිතුමා තිලංගගේ මැතිවරණ මෙහෙයුම් කාර්යාලයට පැමිණි ප්‍රථම අවස්ථාව එය වූ අතර ජනාධිපතිතුමා විනාඩි 45ක් පමණ එහි රැඳී සිටිමින් මන්ත්‍රී තිලංගට උපදෙස් ලබා දුන්නේය.මොනරාගල බිබිල – මැදගම තඹාන ගම්මානයේ ජීවත්වන සී.එම්.සඳුනි නිල්මිණි දියණිය සහ තලාතුඔය කනිෂ්ඨ විද්‍යාලයේ 5 වසර ඉගෙනුම ලැබූ අංජලී උපේක්ෂා දියණිය ගැන මුළු රටේම අවධානය යොමු විය.මොනරාගල සඳුනි නිල්මිණි පිළිබඳ කාගේත් අවධානය යොමු වූයේ ඇය දෙබිඩි දරුවකු වූ හෙයිනි. ජාතික නිදහස් පෙරමුණේ නායක, ඇමැති විමල්ගේ ඇස ද පුංචි සඳුනි කෙරෙහි යොමුව තිබිණි.”දැඩි දුෂ්කරතා මධ්‍යයේ තමයි ජීවත් වන්නේ” ඒ එක්තරා රූපවාහිනී වැඩසටහනක් නරඹමින් සිටියදී සඳුනිගේ පියා රූපවාහිනී නාළිකාවට පවසන අයුරු අමාත්‍යවරයාට දැකගත හැකිවිය.”ලංකාවේ හැම පවුලකටම වාසයට සුදුසු නිවෙසක් ලබාදීමට තමයි අපි ජනසෙවණ ජාතික නිවාස සංවර්ධන මෙහෙයුම ආරම්භ කර ඇත්තේ. සඳුනි දුවගේ පවුලටත් නව නිවෙසක් ලබාදීමට අපි කටයුතු කරනවා” විමල් වීරවංශ රූපවාහිනී වැඩසටහනට ඒ මොහොතේදීම දුරකථනය ඔස්සේ සම්බන්ධ වෙමින් කීය.අංජලී උපේක්ෂා දියණිය පිළිබඳව කාගේත් අවධානය යොමු වූයේ ඇය මෙවර 5 වසර ශිෂ්‍යත්ව විභාගයෙන් ලකුණු 196ක් ලබා දිවයිනෙන් ප්‍රථම ස්ථානය දිනා ගත් හෙයිනි.”ගාල්ලේ රිච්මන්ඩ් විද්‍යාලයේ කිසරු නිලූක පුතාත් අංජලී දුව වගේම ලකුණු 196ක් ලබා ගනිමින් සම ප්‍රථම ස්ථානය ලබා ගෙන තිබෙනවා. නමුත් එයාගේ අම්මා, තාත්තා වෛද්‍යවරු නිසා එයාට අවශ්‍ය පහසුකම් ලැබී තිබෙනවා. ශිෂ්‍යත්ව අභියෝගය ජය ගන්න. අංජලී දුවට අභියෝග ජයගන්න සිදු වූයේ දිළිඳුකම, දුෂ්කරතා මැද. නිදහස් අධ්‍යාපනය නිසා දිළිඳුකම, දුෂ්කරතා යටතේ බොහෝ පිරිස් ඉදිරියටම පැමිණ තිබෙනවා.” විමල් වීරවංශ මේ සම්බන්ධයෙන් අදහස් දක්වමින් අමාත්‍යාංශ නිලධාරීන්ට පෙන්වා දී තිබුණේය.ජාතික රූපවාහිනිය අංජලී දියණියට අතහිත දීමට සුදානම් පිරිස් වෙතින් ඉල්ලා සිටියේ ඇයගේ අනාගතය සාර්ථක කර ගැනීමට හැකි පමණ දායක වන ලෙසයි.”අංජලී දුවගේ අධ්‍යාපන කටයුතු සාර්ථක කර ගන්න එයාගේ පවුලට හොඳ නිවෙසක අවශ්‍යතාව තිබෙනවා. ඇගේ පවුලට අංගසම්පූර්ණ නිවෙසක් තනා දෙන්න ජනසෙවණ ජාතික සංවර්ධන මෙහෙයුම භාර ගන්න බව දැනුම් දෙන්න” විමල් වීරවංශ අමාත්‍යවරයා ජාතික රූපවාහිනියට පවසා සිටියේය.ඒ අනුව ඉහත නිවාස 2 ඉදිකිරීමේ කටයුතු ඉදිරියේදී කඩිනමින් සිදු කිරීමට නියමිත බව ජාතික නිවාස සංවර්ධන අධිකාරිය පෙන්වා දෙයි.ලෝක ජනාවාස දිනයට සමගාමීව පැවැති වැඩසටහන් යටතේ ජනාවාස ප්‍රජා නායකයන් 1000කට අධික පිරිසකගේ සහභාගීත්වයෙන් කොළඹ ජෝන් ද සිල්වා සමරු රඟහලේ දී විශේෂ ප්‍රජා නායක වැඩමුළුවක් අමාත්‍ය විමල් වීරවංශ ගේ ප්‍රධාන්තවයෙන් පැවැත්විණි.එහිදී ජනාවාසවල වෙසෙන දරු දැරියන් ඇතුළු තරුණ පිරිස්වලට සිය නිර්මාණ කුසලතා එළිදැක්වීමට ද අවස්ථාව සලසා දී තිබිණි. ඒ අනුව නාට්‍ය රඟදැක්වීම්, ගීත ගායනා ආදියෙන් මේ වැඩමුළුව වර්ණවත් විය.උත්සවය අවසන් වීමෙන් පසු තේ පැන් සංග්‍රහයක් ද සූදානම්ව තිබිණි. බොහෝ දෙනා තේ පානය සඳහා සූදානම් වූ අතර අමාත්‍යවරයා ද තේ පානය සඳහා අදාළ ස්ථානය වෙත යන විට පසෙකට වී සිටින එක් නැටුම් කණ්ඩායමක් දැකගත හැකි විය. අමාත්‍යවරයාගේ මතකය අනුව මෙවැනි නැටුම් කණ්ඩායමක් නර්තනයක් ඉදිරිපත් කළේ නැත.”ඔය දූලා නැටුවේ නැහැ නේද?””නැහැ ඇමැතිතුමා. අපි නැටුවේ නැහැ” එක් දියණියක් පැවසුවේ හැඬුම්බරවය.”ඇයි එහෙම වුණේ?” ඇමැතිවරයා යළි විමසුවේය.”වේලාව නැහැ කියල කිව්වා” දියණියෝ පැවසූහ.”තවත් නැටුම් තියෙන බව කියන්න ඔයගොල්ලො නර්තනයට සූදානම් වෙන්න” කී ඇමැතිවරයා තේ පානය පසෙක දමා යළි රඟහල වෙත ගියේ ඉහත දරුවන්ගේ නර්තනය නැරඹීමටය.ඇමැතිවරයා අනුගමනය කරමින් විශාල පිරිසක් කඩිමුඩියේ රඟහල වෙත පැමිණ අසුන්ගත් අතර දැරියන් පිරිස සිය නර්තනය ඉදිරිපත් කළහ. එය අවසන අන් කවර නර්තනයකටත් වඩා ඉහළ ප්‍රේක්ෂක අත්පොළසන් නාදයක් ලැබිණි.”අපි හිතුවේ නැහැ අපට ආයෙත් නටන්න ලැබෙයි කියල” නර්තන කණ්ඩායම විමල් වීරවංශ අමාත්‍යවරයාට ආචාර කරමින් සිය ස්තුතිය පුද කරමින් පවසා සිටියේය.තෙවැනි වරටත් සබරගමුව ප්‍රධාන අමාත්‍යවරයා වශයෙන් මහීපාල හේරත් පසුගිය 24 දා ජනාධිපති මහින්ද රාජපක්ෂ මහතා ඉදිරියේ දිවුරුම් දීමෙන් අනතුරුව සිය රාජකාරි කටයුතු ආරම්භ කිරීමට රත්නපුර නව නගරයේ සබරගමුව පළාත් සභාවට පැමිණියේ 26 වැනි දින හිමිදිරි පාන්දරය.එදින උදෑසන අජන්තා හේරත් සිය බිරිය සහ පුත් පාර්ලිමේන්තු මන්ත්‍රී කනක සමඟ සබරගමුව මහ සමන් දේවාලයට පැමිණි මහීපාල හේරත් සමන් සුරිඳුන් උදෙසා ආගමිත වතාවත් රැසක් ඉටු කළේය.ඉන් ස්වල්ප මොහොතකට පසු පළාත් සභා විපක්ෂ නායිකා තුසිතා විජේමාන්න ද සමන් දේවාලයට පැමිණි අතර පුද පූජාවලින් අනතුරුව බස්නායක නිලමේ සුනිල් ශාන්ත වීරසේකර විසින් සකස් කර තිබූ තේ මේසයට ද මේ දෙපාර්ශ්වයම එක්වූහ.බස්නායක නිලමේ පෙරැත්ත කරමින් තුසිතා විජේමාන්නට විවිධ කැවිලි පෙවිලි රස බලන්නැයි ඇරියුම් කළේය.තුසිතා බය වෙන්න එපා ඔය මොනම කැවිල්ලකවත් ඔබතුමිය අපේ පැත්තට හරවගන්න ඉනා බෙහෙතක් කවලා නැහැ. තුසිතා අමතමින් මහීපාල කීය.එදින මහ ඇමැති මහීපාල හේරත් රාජකාරි කටයුතු ආරම්භ කළ අවස්ථාවේ ආණ්ඩු පක්ෂයේ මැති ඇමැතිවරු සේම විපක්ෂ නායිකාව ඇතුළු විපක්ෂයේ මන්ත්‍රීවරු ද ප්‍රධාන අමාත්‍ය කාර්යාලයට පැමිණ සිටියහ.මුල්ම ලිපිය අස්සන් කිරීමට සුබ දිසාව කොයිබදැයි මහීපාල විමසීය. එහිදී සුබ දිසාව පෙන්වා දීමට ඉදිරිපත් වූයේ මෙවර ඔහු සමඟ මහ ඇමැති පොරයට එක්ව සිටි පළාත් අමාත්‍ය අතුල කුමාර රාහුබද්ධය. ඒ අනුව සුබ දිසාව දෙස බැලූ මහීපාල හේරත්ට දක්නට ලැබුණේ තමා දෙස රොද බැඳගෙන බලා සිටි ප්‍රාදේශීය මාධ්‍යවේදීන් පිරිසය. මේගොල්ලෝ දිහා බලාගෙන පටන් ගත් වැඩක් වරදින්නේ නැහැ. මාධ්‍යවේදීන් දෙස බලමින් මහීපාල හේරත් කීය.අනතුරුව විපක්ෂ නායිකා තුසිතා විජේමාන්න ඇතුළු එම මන්ත්‍රී කණ්ඩායම ආණ්ඩුකාර වි.ජ.මු.ලොකු බණ්ඩාර ඉදිරියේ දිවුරුම් දෙන අවස්ථාවට එක්වූ මහීපාල හේරත් ඔවුන්ට සුබ පැතීමට ද අමතක නොකළේය.පසුගිය 27 වැනි දින සබරගමුව පළාත් සභාව අතිශය කාර්ය බහුල ස්ථානයක් විය. ඒ අතුල කුමාර රාහුබද්ධ, භාණු මුනිප්‍රිය, රංජිත් බණ්ඩාර, ශ්‍රී ලාල් වික්‍රමසිංහ යන පළාත් සභාවේ සෙසු අමාත්‍යවරු සිය රාජකාරි කටයුතු ආරම්භ කිරීම මෙන්ම පළාත් සභාවට නව සභාපතිවරයකු තෝරා ගැනීම ද එදින සිදු වූ බැවිනි.සියලුම සහෝදර ඇමැතිවරු වැඩ භාර ගන්නා අවස්ථාවට සහභාගි වූ මහීපාල හේරත් මහ ඇමැතිවරයා අමාත්‍ය ශ්‍රී ලාල් වික්‍රමසිංහ වැඩ භාර ගන්නා අවස්ථාවේ අතිශය සංවේදී සිදුවීමකට මුහුණ පෑවේය. ශ්‍රී ලාල් රෝගීව සිට දැන් සුවපත් වෙමින් සිටී. සිය කාර්යාලයට පැමිණි ශ්‍රී ලාල් වික්‍රමසිංහ තමාට සුබ පැතීමට පැමිණි මහීපාල හේරත්ට සිය ළෙන්ගතුකම ප්‍රකාශ කළේ දෑතින්ම ඔහු වැළඳ ගනිමිනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af1209301</link>
    <topic>දෙඅත් නැතත් ශිෂ්‍යත්වය ඉහළින් සමත් රශ්මි</topic>
    <author>සුභාෂිණී ජයරත්න</author>
    <content>ඒ දෙනෙත් දීප්තියෙන් බබලයි. තවත් විටක කඳුළින් තෙත් වෙයි. නොකිය වූ බොහෝ දේ ඒ දෑස් තුළ ලියැවී ඇතැයි මට සිතේ.සුන්දර ළමා වියේ දඟකාරත්වය ඇගේ ජීවිතයට පියමං කර නැත. කෙළි දෙළෙන් ගතකරන පාසල් ජීවිතය ඇයට උරුම වූයේ බිඳක් පමණි. එහෙත් ජීවිතය ජයගන්නට ඈ දැරූ වෙහෙස අපමණය. වැටි වැටී ජීවිතය නැඟී සිටින්නට ඇයට හැකි වූයේ අභියෝග ජයගැනීමේ දැඩි අධිෂ්ඨානය නිසාවෙනි.පහේ ශිෂ්‍යත්ව හපන්නු පසුගියදා මුළු රටම හැඳිනගත්හ. සෑම වසරකම ප්‍රතිඵල නිකුත් වන දා එය මාධ්‍යයට අලුත් අත්දැකීමක් මෙන්ම රටට ද අලුත් අත්දැකීමක් එක්වන තොරතුරක් විය. මේ ශිෂ්‍යත්ව හපන්නු ගම් නියම් ගම් පුරා විසිරී සිටියත් මේ හපන්කම් දැක්වූ මේ පුංචි හපනිය අපට හමුවූයේ අවිස්සාවේල්ල දෙහිඕවිට පිහිටි දෙල්ඔළුව කනිෂ්ඨ විද්‍යාලයෙනි.අපි ඇය සොයා ගියෙමු. ඒ ඇගේ පාසලට නොව අවිස්සාවේල්ලට කිලෝ මීටර් 1 1/2ක් පමණ දුරින් පිහිටි මාදොළ ගමටය.රශ්මි නිමේෂා ගුණවර්ධන ඉගෙන ගත්තේ කැ/දෙහි දෙල්ඔළුව කනිෂ්ඨ විද්‍යාලයේ.රශ්මි පාසලේදී සේයාරුව- ආර්.එම්. ඒ. කුමාර (ගෝණගලදෙනිය සමූහ)ඈ සාමාන්‍ය දරුවන් සමඟ එක පාසලක එක පන්තියක අධ්‍යාපනය ලැබූවත් ඒ ඉගැන්ම මුලදී ඇයගේ ජීවිතයට දැඩි අභියෝගයක් ගෙනාවේය. ඒ රශ්මි උපතින්ම දෙඅත් හා එක් පාදයක් අහිමි ආබාධිත දැරියක් වූ නිසාය.රශ්මිගේ තාත්තා සරත් ගුණවර්ධන. මේ තාත්තා දරුවගේ සෙවණැල්ල මෙන් හිටියේ තාත්තත් ඒ පාසලේම ගුරවරයෙක් නිසා. තාත්තා දරුවව පාසලට ගෙන ගියා පමණක් නොවෙයි හැම කාල පරිච්ඡේදයක් අවසානයේම තමන්ගේ දෙනෙත් වන් දරුවව බලන්න පන්ති කාමරයට ආවා.පාසලේ පළමු, දෙවැනි වසරවල් රෂ්මිට වගේම, එයාගේ දෙමව්පියන්ටත් හරිම අභියෝගයක් වුණා. ඒ අතීතය මතක් කරන හැම මොහොතෙම මේ තාත්තගේ අම්මගේ දෙනෙතට කඳුළු උනනවා.ඒ තරම්ම වේදනාබර අත්දැකීමක්. සාමාන්‍යයෙන් මේ දරුවෝ විශේෂ පාසල්වල ඉගෙනගත්තත්, මේ තාත්තත්, අම්මත් ඒ අභියෝගය කරට ගෙන රෂ්මිව සාමාන්‍ය පාසලක රැඳෙව්වා.ගුරුතුමිය පන්තියේ පාඩම කරන කොට පුංචි රශ්මි ඒ සටහන් තමන්ගේ පොතේ සටහන් කරගන්නේ වම් පාදයෙන්.සටහන් ලියන්න දෙන ගමන් පාඩම් පොත පෙරළාගන්න කියා ගුරුතුමිය පවසන විට පාදයේ ඇඟිලි අතර රඳවාගත් පැන්සල පසෙක තබා පෙළපොතේ පිටු පෙරළා ගත්තෙත් ඒ පාදයේ ඇඟිලිවලින්මයි.අනිකුත් ළමයි දෙඅත්වලින් කරන වැඩ පුංචි රශ්මි පාදයෙන් කරන්න පටන් ගත්තහම පුංචි පුංචි අතපසුවීම් වන වාර අනන්තවත් තිබුණා. ඒත් ගෙදර ගිය සැණින් ඇගේ ලෝකයේ බොහෝ දේ නොතිබුණු නිසාදෝ, පාසලේදී මඟහැරුණු බොහෝ දේ ගෙදරදි හරිගස්සවා ගත්තා. තාත්තත් ගුරුවරියක් වූ ධම්මිකා පොඩිමැණිකේත් ඇගේ මවත්, ඇයගේ එකම සොහොයුරියත් ඇය පිටුපසින්ම සිටියා ඇයගේ ජීවිතයට ශක්තියක් වෙමින්.රශ්මි හොඳට පාඩම් වැඩ කළා පමණක් නොව මුතුකැට වන් අකුරුත් ලියුවා.පාඩම් පොත් හරිම පිළිවෙළයි. ලස්සනට ලියූ අකුරු, පද ගළපා ලියූ රචනා, නව සංකල්පනාවන්ට ලියූ පදවැල්වලින් පොත් පිරිලා. පන්තියේ ළමයි රශ්මිත් එක්ක හරිම එකතුයි. ඒ රශ්මි යාළුවන්ටත් නොදන්න පාඩම් කියාදුන් නිසා. ඇයගේ හොඳ ගතිගුණ නිසා ගුරුවරුත් ඇයට හරිම ආදරෙයි.රශ්මි තුළ තිබුණේ අපූරු ගතිගුණ. අපූරු දක්ෂතා. හැමදාම හවසට ඇය මල් පුජා කර බුදුන් වැඳ තමන් ගැනම ප්‍රාර්ථනයක් කරනවා. නින්දට යන්න පෙර අම්මටත් තාත්තටත් වඳිනවා. විවේකයක් ලැබුණම වාදනයත්, ගායනයත් කරනවා. අම්මා සංගීත ගුරුවරියක් නිසා රෂ්මිගේ අක්කාට අපූරුවට වයලින් වාදනය කරන්න පුළුවන්. රශ්මි ගේ අක්කා වයලින් එක වාදනය කරන කොට රෂ්මි අපූරුවට ඕගනය වාදනය කරනවා.”රශ්මි සිය මව සහ පියා සමඟශිෂ්‍යත්ව විභාගයට දින ළංවුණා. ඇය පාඩම් කරන්න අමතර වෙහෙසක් ගත්තේ නැහැ. මේ පාසලේ රෂ්මිගේ අවුරුදු පහටම ඉංග්‍රීසි ගුරුවරයෙක් හිටියේ නැහැ. ඒ නිසා ඇය ඒ විෂයට පමණක් පෞද්ගලික පන්තියකට ගියා.ශිෂ්‍යත්ව විභාගයට මේ පාසලෙන් 14 දෙනෙක් පෙනී සිටියා. ඉතිහාසයේ ප්‍රථම වතාවට ඇයට පළමු ප්‍රශ්න පත්‍රයට විනාඩි 10කුත් දෙවන පත්‍රයට විනාඩි 15කුත් වැඩියෙන් ලැබුණා. ඇය ඒ ගැන විභාග දෙපාර්තමේන්තුවට ස්තුතිය පළ කරනවා.වසර 10කින් කිසිම ළමයෙක් ශිෂ්‍යත්ව සමත් නොවුණු මේ පාසලේ ඉතිහාසයට තවත් රන් සලකුණක් තබමින් රශ්මි පමණක් වසර 10කට පසු ලකුණු 153ක් ලබා ගනිමින් ශිෂ්‍යත්ව විභාගය සමත්වුණා. ඇයගේ ජයග්‍රහණය මේ පාසලට පමණක් නොවෙයි සමස්ත දරු පරපුරටම ආදර්ශයක් සැපයුවා.’අධිෂ්ඨානය හා කැපවීම’ මෙන්ම අභියෝග ජයගැනීමේ හැකියාව ඇගේ ජීවිතය ශක්තිමත් කළා පමණක් නොව තවත් අභියෝග රැසක් ඇයගේ ජීවිතයට ද එක්කළා.එළඹෙන හෙට දිනක ඇය තවත් පාසලකට යා යුතුව ඇත. මෙතෙක් ඇයගේ පාසල් ජීවිතයේදී පියා පසුපසින් සිටියාක් සේ මෙතැන් සිට ඒ භාරදූර වගකීම ඇගේ මවට ය. මන්ද යොවුන් තරුණියක බවට පත්වන හෙට දිනයේ ඇයගේ බොහෝ කාර්යයන් බාර වන්නේ මවට ය. ඇයගේත් මවගේත්, පියාගේත් එකම පැතුම එළඹෙන හෙට දිනයේ එකම පාසලකට යාමටය.අධ්‍යාපන ඇමැතිතුමනි, පළාත් අධ්‍යාපන බලධාරීනි රශ්මිගේ මේ බලාපොරොත්තුව ඔබටයි.රෂ්මි වන් දරවන්ට උදව් කිරීමට කැමැති පරිත්‍යාගශීලී මහත්ම මහත්මියෙනි, හෙට දිනයේ ඇයට තවත් අභියෝගයක් ඇත.5 ශ්‍රේණිය දක්වා ඇය ඇගේ කඩඉම පසුකරගත්තේ බොහෝ අභියෝගවලට අභියෝග කරමිනි.නමුත් මෙතැනින් පසු ඇයට ඒ බොහෝ අභියෝග බාධාවන් ගෙන දෙන්නට පුළුවන. අති විශාල සටහන්, විෂය මාලා හමුවේ මේ බාධක ඇය ජයගන්නේ කෙසේද? අද විද්‍යාව, තාක්ෂණය දියුණුය. විද්‍යාවට තාක්ෂණයට නොකළ හැකි දේ සීමිතය. විද්‍යාව, තාක්ෂණය හරහා හෝ ඇයගේ මේ අභියෝග ජයගන්නට උදව් කරන්නට යමකුට හැකි නම් එය විශාල පිනක් වනු නොඅනුමානය. ඇයගේ ජීවිතයට ශක්තියක් වන්නට ඔබටත් හැකිය.මේ පුංචි හිතේ එක් බලාපොරොත්තුවක් තවමත් රැඳී ඇත. ඒ අනාගතයේ විද්‍යාඥවරියක් වීමේ බලාපොරොත්තුවයි. පුංචි සිතට එක්වූ මේ පුංචි බලාපොරොත්තුව මල්ඵල ගන්වන්නට අපි සැවොම ඇයට එක්වෙමු.සුභාෂිණී ජයරත්නසේයාරූ දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af1209302</link>
    <topic>ශිෂ්‍යත්ව සතුටේ කඳුළු විල</topic>
    <author>ඡායාරූපය- ඩී.ජේ. විජේසිංහ (ඇල්පිටිය විශේෂ)</author>
    <content>ශිෂ්‍යත්වයෙන් ප්‍රථමයා වූ ගාල්ලේ තිසර”මේ මගේ ජයග්‍රහණය පිටුපස මගේ අම්මා තාත්තා වගේම මගේ පාසලේ ගුරු භවතුන් ද සිටිනවා. මගේ අම්මාට තාත්තාට ඉන්නෙත් මං විතරමයි. මා ජයග්‍රහණය ලැබූ බව අන්තර්ජාලය ඔස්සේ දැන ගත්තාම මට ලොකු සතුටක් වගේම ආඩම්බරයක් ද දැනුණා.”මෙසේ ජයග්‍රාහී සිනාවෙන් මුව සරසා කීවේ මෙවර පැවැති පහ වසර ශිෂ්‍යත්ව විභාගයෙන් දිවයිනේ ප්‍රථමයා ලෙසින් දිනූ ගාල්ල රිච්මන්ඩ් විදුහලේ කිසර සඳලුක කොඩිතුවක්කු පුතුය. ඔහුට ලකුණු 196ක් ලැබී තිබිණ.”මං හැමදාම පාසලෙන් ගෙදර ආපු ගමන් දවසේ වැඩ ටික කරනවා. අම්මා ගෙදර ආවාම අම්මාගෙන් පාඩම් අහගන්නවා. අම්මයි තාත්තයි මට කිසි දවසක බල කළේ නැහැ. ශිෂ්‍යත්වය පාස් විය යුතුමයි කියලා. ඒ නිසා මට සැහැල්ලුවක් තිබුණත් ඒ විභාගය ගැන උනන්දුවක් මට තිබුණා. ඒත් ශිෂ්‍යත්වය කියා ලොකුවට හිතට අරන් තිබුණෙත් නැහැ. හොඳට පාඩම් කළා. ගෙදර වැඩ කළා” තිසර පුතු එසේ කීවේ උද්දාමයෙනි.පුතුගේ මව අනෝමා එරන්දතී වීරසිංහ මහත්මිය මහමෝදර රෝහලේ දැඩි සත්කාර ඒකකයේ වෛද්‍යවරියකි. පියා කැලුම් කොඩිතුවක්කු හික්කඩුව ආරච්චිකන්ද රෝහලේ ප්‍රධාන වෛද්‍ය නිලධාරියෙකි.එකම දරුවා කිසර පුතුය.රිච්මන්ඩ් විදුහලේ ඉතිහාසයටම ප්‍රථම වරට ශිෂ්‍යත්ව විභාගයෙන් ලංකාවේ පළමුවැනියා බිහිකිරීමට ලැබීම භාග්‍යයක්.අපත් මෙවැනි ප්‍රතිඵලයක් බලාපොරොත්තු වුණා. ඒ වෙනුවෙන් මමත් ප්‍රාථමික අංශයේ ගුරු මණ්ඩලයත් බොහෝ අධ්‍යාපනික වැඩ කටයුතු ඉටු කළා.” එහි විදුහල්පති ඊ.එම්.එස්.ඒකනායක මහතා එසේ පැවසුවේ සතුටු සිනාවකිනි.ශිෂ්‍යත්වයෙන් මුල්තැන දිනූඅංජලි ගේ පියා කියයි”මට ප්‍රින්සිපල් සර් කිව්වා ශිෂ්‍යත්වයෙන් මම මධ්‍යම පළාතෙන් පළමු තැනට ඇවිත් කියලා. ටික වේලාවකට පස්සෙ ඒ සර් ඇවිත් මට කිව්වා මධ්‍යම පළාතෙන් පමණක් නොවෙයි මුළු ලංකාවෙන්ම පළමුවැනියා කියලා. මම පුංචි පන්තිවල ඉඳන් ම ශිෂ්‍යත්වයෙ වටිනාකම තේරුම් අරන් හොඳින් වැඩ කළ නිසා මේ ජය‍්‍රහණය මට ලැබුණ”මෙවර පහ වසර ශිෂ්‍යත්ව විභාගයෙන් අද්විතීය ජයග්‍රහණය ලැබූ මහනුවර තලාතුඔය කනිටු විදුහලේ රත්නායක මුදියන්සේලාගේ අංජලී උපේක්ෂා මධුවන්ති රත්නායක දැරිය එසේ පැවසුවේ උතුරා යන මහත් සතුටකිනි. සතුටට ම ඈ දෑසේ කඳුළු උපදී. ඉකුත් 25 දා නිකුත් වූ පහේ ශිෂ්‍යත්ව ප්‍රතිඵලවලට අනුව ඇය ඉතා දුෂ්කර පාසලකින් ලකුණු 196ක් ලබා ගනිමින් ලංකාවේ ප්‍රථම ස්ථානයට පැමිණ සිටී.මම උදේ හවස සැතපුම් 5ක් දිනපතා ඉස්කෝලෙට පයින් යනවා. මම කවදාවත් ජනප්‍රිය පන්තිවලට ගියේ නැහැ. ශිෂ්‍යත්වය ළංවෙද්දි මං පාසලේම පැවැත්වූ අමතර පන්තිවලට සහභාගි වුණා.ඒ වගේම ගුරුවරු මාව ධෛර්යවත් කරවූවා. යැයි සතුට ගලන සිනාපිරි වදනින් යුතුව එසේ පැවසූ උපේක්ෂා දැරිය ඉගෙනුම ලැබූ තලාතුඔය කනිටු විදුහල අඩු පහසුකම් සහිත පාසලකි. එහි පාසල් ගොඩනැඟිලි පවා පිළිවෙළකට නැත. ළමුන් දහසක පමණ පිරිසක් එහි ඉගෙනුම ලැබූව ද එහි සිසු දරු දැරියන්ට ක්‍රීඩා කිරීම සඳහා හොඳ ක්‍රීඩා පිටියක් පවා නොමැත. ඇයගේ ජයග්‍රහණය පිළිබඳව වඩාත් සොම්නසට පත්වූ එහි විදුහල්පති වයි.එම්.ඒ.ජී.මුතුබණ්ඩා මහතා පැවසුවේ කොතරම් අපහසුතා දුෂ්කරතා මධ්‍යයේ වුවත් අපේ අංජලී උපේක්ෂා දියණිය ලද ජයග්‍රහණය තම විදුහලට මහත් ගෞරවයක් ලැබ දුන්නක් බව ද පැවසුවේය. මධ්‍යම පළාතටම මේ ජයග්‍රහණය සුවිශේෂයි. අපේ පාසල පැත්තෙන් බැලූවිට ඓතිහාසික ජයග්‍රහණයක්. අපේ පාසලේ ළමුන් 184 දෙනෙක් පහේ ශිෂ්‍යත්වයට ලියුවා. ඉන් 20 ක් පමණ සමත් වී තිබෙනවා. සැබැවින්ම අංජලී උපේක්ෂා දිරිය දැරියකි. ඇය පාසලට එන්නේ සැතපුම් ගණනාවක් දුර ගෙවා දුෂ්කර මාර්ගයක් ඔස්සේය. එහෙත් ඒ කටුක වෙහෙස වෙනුවට ඈ සිතේ සතුටේ මල් පීදී තිබේ.”මේ දැරිය ඇත්තට ම දක්ෂයි. හැම විෂයකටම දක්ෂයි. ගුරුවරුන්ට හරිම කීකරුයි. සිංහල භාෂා දින තරග, කථික තරග ආදියේදීත් මේ දැරිය උපරිම දක්ෂතා පෙන්නුම් කරනවා. මේ ජයග්‍රහණය අපට,, පාසලට වගේම මධ්‍යම පළාතට ම මහත් ගෞරවයක්.” උපේක්ෂා දැරියගේ පන්තිය භාර ගුරුතුමිය එස්.එම්.එම්.හීන්මැණිකේ මහත්මිය පැවසුවේ සතුටු මුවිනි.උපේක්ෂා දැරියගේ පියා ආර්.එම්.පොඩිඅප්පුහාමි මහතා කීවේ මෙසේය. “අපි කිරිහරක් ඇතිකරල තමයි දරුවාට අපි උගන්වන්නේ. අපේ ජීවිත ඉතාමත් දුෂ්කරයි. ඒත් අපේ දරුවාට උගන්වන අධිෂ්ඨානය අපේ හිත්වල නිතර තිබුණා. එහි ප්‍රතිඵලය තමා මේ අපට ලැබුණේ. අපි දරුවා ලෑස්ති කරගෙන පාන්දර 5 වෙනකොට පාරට එක්කගෙන යනවා. පාසලට යන්න පැය එකහමාරක් ගතවෙනවා.ගෙදරට දරුවා එද්දි හවස 5 වෙනවා. මිල මුදලුත් නැති අහිංසක අපට අපේ දරුවා අමතර පන්තිවලට යවන්නත් විදිහක් නැහැ. මගේ දුවගේ ජය පාසලේ ගුරු භවතුන්ගේ දිරිගැන්වීම නිසාමයි.‘නෙත්මිණි දුවේ... ඔයා ශිෂ්‍යත්ව විභාගයෙන් සමත් වෙලා... ඔයාට ලකුණු 173 ක් තියෙනවා”පන්තිය බාර ගුරුතුමා, සිරිවර්ධන මහතා මා හිස අතගාමින් වඩාත් ආදරයෙන් එසේ කියද්දී එක්වරම මට සිහිපත් වූයේ මගේ රත්තරන් සුදු තාත්තාමය. තාත්තාගේ මෙන් මුදු ආදරණීය බැල්මක් ඔහුගේ මුහුණේ තිබෙනු දුටුවෙමි. මටම නොදැනී ඉකි බිඳුමකින් හැඬුම් ආ විට ගුරුතුමා සැනසිලි වදන් කීව ද ඒවා මට හරිහැටියට ඇසුණේ නැත. මම හඬන්නට වූයෙමි.“මගේ තාත්තා අද හිටියා නම්...” මට දහස්වර සිතිණි. මට මැවි මැවී පෙනෙන්නේ මගේ තාත්තාවම ය.“සුදු දුවේ... දුවට දුක හිතෙන කාරණය අපි දන්නවා... තාත්තාගේ බලාපොරොත්තුව දූ ඉෂ්ට කළා කියල හිත හදාගන්න. තවත් හොඳට ඉගෙන ගන්න...” ඔහු කීවා මට යම්තම් මතක ය. එහෙත් මගේ හැඬුම් නවතා ගන්නට නොහැකි තරමට මගේ පපුවේ මොකද්දෝ හිර වී ඇතිවාක් මෙන් දැනී, මගේ පුංචි මේසයේ හිස ඔබා මහ හඬින් හඬන්නට වීමි. මගේ පොත් බෑගයේ එක් පොතක සුරැකිව තබා තිබූ මගේ සුදු තාත්තාගේ සිනාව පිරුණු පින්තූරය අතට ගෙන බලා සිටියෙමි. මගේ දුවේ ඔයා ශිෂ්‍යත්වයෙන් පාස් නේද? මං ගොඩක් සතුටු වෙනවා” යැයි ඒ පින්තූරය මා සමඟ කතා කරන්නාක් මෙන් මට පෙනිණ. මම දෑත් එකතු කොට මගේ තාත්තාගේ සේයාරුවට දෙතුන් වරක් වැන්දෙමි.ශිෂ්‍යත්ව විභාගයට පෙර විභාගය ගැන තිබූ ලොකු ආසාව දැන් මා තුළ නැත. ශිෂ්‍යත්වය නමැති වචනය ඇසෙන දකින වාරයක් පාසා මට දැනෙන්නේ මගෙ පපුවේ රිදුම් ඉදිකටුවක් සිරස් අතට නොව තිරස් අතට ගමන් කරන්නාක් මෙනි. මගේ ආදරණීය තාත්තාගේ රූපය එසැණින් මගෙ සිතේ ජීවමාන වෙයි. ශිෂ්‍යත්ව විභාගයක් කියා දෙයක් මට නොලැබී ගියේ නම් මගේ තාත්තා තවමත් මා ළඟම ය. තාත්තා තවමත් ජීවතුන් අතරම ය.තාත්තා! මගේ සුදු රත්තරන් තාත්තා... අනේ තාත්තේ... ඔයා කොහේද?... ඇයි අපව දාලා ගියේ තාත්තේ... ආයෙත් අපි ළඟට එන්න තාත්තේ... මගේ ඇස් දෙක කඳුළු වලින් පිරී දෙකොපුල් දිගේ රූටා හැලී තාත්තාගේ මුහුණ මතට ද කඳුළු බිඳු වැටී, වහා ලේන්සුවෙන් පිසදා හැරියෙමි.මගේ තාත්තා මා වෙනුවෙන්, මගේ ශිෂ්‍යත්ව විභාගය වෙනුවෙන් දිරිය දුන් හැටි... සිතුවම් පෙළක් මෙන් මට යළි යළිත් මැවි මැවී පෙනෙයි. පෞද්ගලික ආරක්ෂක ආයතනයක ආරක්ෂක නිලධාරියකු ලෙසින් රස්සාව කළ ඔහු ගෙදරට ආවේ සති අන්තයේදී ය. ඒ ආ වේලේ පටන් මාවත්, මගේ සාරංග මල්ලීවත් සමීපයේ ම තබා බුදු කුටිය පිරිසුදු කරන්නේ ය. රසකතා කියාදෙන්නේ ය. තාත්තා කොහේ හෝ ඉන්නා තැනකට දිව ගොස් ආපසු කැඳවා එන්නට ඇත්නම් යැයි මට සිය දහස්වර සිතේ... අනේ මගේ තාත්තා කොහේද?”ඉඩ ලැබෙන හැම විටකදීම තාත්තා මගේ ශිෂ්‍යත්ව විභාගය වෙනුවෙන් මා කැටුව පන්සලට ගොස් බෝධි පූජා පවා තබා මට සෙත් පැතූ හැටි මතක් වනවිට මට උහුලා ගන්නට බැරි තරම්.“මගේ දුව ඔයා හොඳට පාස් වෙනවා.” තාත්තා නිතර කී හැටි.. ශිෂ්‍යත්ව විභාගය ගැන මහමෙරක් තරම් බලාපොරොත්තු තබා හුන් තාත්තා ඒ සතුට විඳ ගන්නට අද මා ළඟ නැත. තාත්තා අප හැරදා ගිය පසු ගෙයි දෝරේ ගලා යමින් තිබූ සොම්නස සතුට ද නියං සායකට හසුවූ හරිත වදුලක් මෙන් වියැකී මිලිනව ගියාක් වැන්න. . හැමෝගෙම අවධානය තිබුණෙ මා දිහාවෙ කියල මා දැන සිටියා... මට උවමනා වුණෙත් හොඳට පාස්වෙන්න... තාත්තේ මං ඔක්කෝම ප්‍රශ්නවලට උත්තර ලියුවා... මට හරිම ලේසියි. කිසිම අමාරු ප්‍රශ්නයක් තිබුණේ නැහැ. මං හොඳට පාස් වෙනවාමයි. තාත්තා මට මොනාද දෙන්නේ...”ටි‍්‍රං... ට්‍රීං... ට්‍රීං... ට්‍රීං...“මේ චමින්ද ශ්‍රියාලාල් ද සිල්වා මහත්මයාගෙ සිරියාවතී නෝනා මහත්මිය ද? චමින්ද හදිසියේ ජාතික රෝහලට ඇතුළත් කළා... ඉක්මනට එන්ඩ.”තාත්තා හිටි හැටියේ බිම ඇද වැටී රෝහල කරා ගෙනෙනු ලැබූ බව කිසිවකු අම්මාට කියනු අසා සිටියෙමි.“බුදු මහත්තයෝ අපේ දරු දෙන්නාට මං මොනවාද කියන්නේ” යි අසමින් ඈ කෑගැසුවා ය. සතුට දරාගනු බැරිව හදිසියේ හෘදයාබාධයකින් තාත්තා අප අතැර සදහට ම යන්නට යන්නට ම ගොස් තිබිණි.අම්මා මා එනතුරු පෙරමඟට වී බලා සිටියා ය.“නෙත්මිණි දුවට ලකුණු 173 ක් ලැබී තිබෙනවා. නමුත් අපි සෑහීමකට පත්වන්නේ නැහැ. දූට හොඳට වැඩ පුළුවන්. නැවතත් දූගේ ලකුණු පරීක්ෂාවකට යොමු කරවන්නට අපේ විදුහල්පති විමලවීර මහත්මයාත් තීරණය කර සිටිනවා. දුව දැනටත් සමත් වෙලා. දැනට ඒ සතුට අපි විඳගනිමු. “නිවසේ දොරකඩ සමීපයට පැමිණි ගුරුතුමා අම්මාට එසේ කියා ‘තාත්තත් අද උන්නා නම් මොන තරම් සතුටක් ලබාවිද - ජීවිතේ හැටි ඔහොම තමා’ යැයි තෙත් වදනින් යුතුව කීවේ ය. මම තාත්තාගේ ඡායාරූපය වෙතට දිවගොස් බලා සිටියෙමි. ‘මගේ රත්තරන් දුව හපනී’ යැයි තාත්තා නිතර කී වදන මට සිහිපත් වී, දෙදණ බිම ඔබා වැඳ වැටුණෙමි.ඡායාරූපය- ඩී.ජේ. විජේසිංහ (ඇල්පිටිය විශේෂ)අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af1209303</link>
    <topic>මොනවද ලියලා තියෙන්නේ?</topic>
    <author>මහින්ද අබේසුන්දර</author>
    <content>ඉමියා මුදියන්සෙලාගේ රපියෙල් අබේසිංහ ඊරියගොල්ල අපට හමුවන්නේ දණ්ඩගමුව ආසනයේ පාර්ලිමේන්තු මන්ත්‍රීවරයා ලෙසට ය. ඔහු පාර්ලිමේන්තුව 1965 නියෝජනය කළේ ය. ආචාර්ය ඇන්.ඇම්. පෙරේරා කියපු විදියට ඔහු ගොම පටි ගැසූ පරණ පොලිස්කාරයෙකි. එහෙම කීවේ ඇයි දැයි අපි නොදනිමු. ඊරියගොල්ල පාර්ලිමේන්තුවේදී බැන ගත්තේත් හැප්පුනේත් සණ්ඩු සරුවල් පටලවා ගත්තේත් ඇන්.ඇම්. කොල්වින් වැනි වමේ ප්‍රබලයන් සමඟ නොව වලපනේ ටී.බී.එම්. හේරත් මන්ත්‍රීවරයා සමඟය.ඊරියගොල්ල පත්තරකාරයන් සමඟ ද හැප්පුනේ ය. ලංකාදීප පත්තරයේ සමරවික්‍රම පස්සෙන් ගොස් ඊරියගොල්ල ගෙන් ප්‍රශ්න ඇසුවේ ය. ප්‍රශ්නය අසන්නට හේතු කාරක රැසකි. ඔහු අධ්‍යාපන ඇමැති ය. 1965 අධ්‍යාපන ඇමැති පදවියට පත්වූ ඊරියගොල්ල මහතා එජාපයට විරුද්ධව ඡන්ද දුන්න වැඩ කළ ගුරුවරුන් තොග ගණනේ මාරු කළේ ය. එසේ මාරු කිරීමේ වේගය කොතරම් දැයි කිවහොත් එච්.එස්.සී. පන්තියේ ළමයින් කීප දෙනකු ද ගුරුවරුන් යයි වරදවා ලැබුණු වාර්තා අනුව වෙනත් පාසල්වලට මාරු කළේ ය.ලංකාදීප පත්‍රයේ සමරවික්‍රම කතා කරන්නේ ඇදලා ය. කෙටි වාක්‍ය නැත. ඔහුට අධ්‍යාපන ඇමැතිගෙන් අහන්නට ඕනෑ වූයේ විශ්ව විද්‍යාල වසන්නේ ඇයි? ශිෂ්‍යයන් පන්ති වර්ජන කරන්නේ ඇයි? ගුරුවරු මාරු කරන්නේ ඇයි යන ප්‍රශ්නය. ඊරියගොල්ලට කේන්ති ගියේ ය.“මොකද ඕයි ප්‍රශ්න අහන කොට අදින්නේ” එසේ කියූ ඔහු යන්න ගියේ ය.තවත් දවසක් පාර්ලිමේන්තුවේ කතා කළ ඊරියගොල්ල මහතා අධ්‍යාපන ක්ෂේත්‍රයේ සියලු දෙනාට බැන වැදුණේය. ජනතා පත්‍රයට පාර්ලිමේන්තු වාර්තාවක් (ඹ්ධඡඡර ජධතධභථද) ලියූ කැල්ලපත පසුවදා ජනතා පත්‍රයේ සිය තීරුව ආරම්භ කළේ මෙසේ ය.“අධ්‍යාපන ඇමැති ඊරියගොල්ල ඊයේ හැමෝටම බැන්නේ ය. හිටපු ඇමැතිට බැන්නේ ය. විශ්වවිද්‍යාල මහාචාර්යවරුන්ට බැන්නේ ය. ඔහු නොබැන්නේ ඔහුට පමණි.”එදා පාර්ලිමේන්තුව රැස්වූ විට ඊරියගොල්ල පුවත්පත් වාර්තාකරුවන්ගේ ගැලරිය දෙස බැලුවේ ය. කැල්ලපත එහි වාඩි වී සිටිනු දුටුවේ ය.ඔහු කතාව පටන් ගත්තේ ගැලරියේ සිටි කැල්ලපත දෙසට ඇඟිල්ල දික් කරගෙන ය.“ගරු කථානායක තුමනි! අන්න අර කැල්ලපත අද මේ පත්තරේ මොනවද ලියල තියෙන්නේ...චෝදනාවක ස්වරූපයෙන් කළ ඒ කතාවෙන් පසු කැල්ලපතට සතියක් පාර්ලිමේන්තුව තහනම් කළේ ය.ඊරියගොල්ල මහතා මම පෞද්ගලිකව හඳුනාගෙන ඇත්තෙමි. ඒ පත්තර සම්බන්ධයෙන් මිස වෙනත් කරුණකට නොවේ. එක්සත් ජාතික පක්ෂ පාලන සමයේ පුවත්පත් පාලනය (ඛ්ඥදඵධපඵඩඪන) නිතර නිතර පැනවුණි. මම ජනදින පත්‍රයේ සේවය කළෙමි. ජනදින පත්තර පිටු අනුමත කිරීමේ බලය පැවරී තිබුණේ අධ්‍යාපන අමාත්‍යාංශයේ ස්ථිර ලේකම් සෝමරත්න මහතාට ය.එවකට රජයට කීවේ හත් හවුල් ආණ්ඩුව කියා ය. පක්ෂ කීපයක් ආණ්ඩුවේ ය. ෆෙඩරල් පක්ෂය ද ආණ්ඩුවේ ය. ෆෙඩරල් පක්ෂයට ඇමැතිකම් ද ලැබුණේ ය. ෆෙඩරල් පක්ෂයට ඊරියගොල්ල කැමැති නැත. ෆෙඩරල් පක්ෂය සම්බන්ධ ප්‍රවෘත්තියක් ජනදින පත්‍රයේ පළවී තිබුණ එය අනුමත කිරීම ලේකම් සෝමරත්න මහතා තනි මතයට කටයුතු කළේ නැත. ඔහු පත්තර පිටුව ඊරියගොල්ල මහතා ළඟට රැගෙන යයි. මම ද ඒ සමඟ ගියෙමි.“ආ මේ ප්‍රවෘත්තිය හරි. මේක අනුමත කරන්න” යයි කියූ ඊරියගොල්ල ෆෙඩරල් පක්ෂයට එරෙහි තවත් තොරතුරු මට දුන්නේ ය. “තමුසෙ බය නැතුව ලියනවා” යැයි මට කීවේ ය.1967 ශිෂ්‍ය ගුරු පත්වීමක් මටත් ලැබුණේ ය. පත්තර කලාව කරන ගමන් ම ගුරු වෘත්තිය ද කරන්නට මට හිතුණේ ය. පඩිය රුපියල් සියයකි. ශිෂ්‍ය ගුරුවරුන්ට එදා ‘ශතකාචාර්ය’ යයි කීවේ පඩිය රුපියල් සියයක් නිසා ය. පඩිය ගන්නට පඩි ලැයිස්තුවේ මුද්දරයක් මත අස්සන් කළ යුතු ය. මුද්දර ගාස්තුව වූ රුපියල් එක කපා ගත්තේ ගුරු පඩියෙනි. ඒ නිසා මාසෙ පඩිය ලෙස ලැබුණේ රුපියල් අනූ නවයයි සත අනූ නවයකි.එදා ශිෂ්‍ය ගුරුවරුන්ට පත්වීම් දීමට පෙර ඔවුන් වෙනුවෙන් සති දෙකක පුහුණුවක් තිබුණේ ය. පුහුණු පන්තිය තිබුණෙත් මහරගම ගුරු විදුහලේ ය. එය නේවාසික පුහුණුවකි. පුහුණුව අවසානයේ සහතික දෙන්නට විශේෂ අමුත්තා ලෙස පැමිණ සිටියේ අධ්‍යාපන ඇමැති ඊරියගොල්ල මහතා ය. ඔහු විශේෂ දේශනයක් ද පැවැත්වීය.ගුරු ශිෂ්‍යයන් වෙනුවෙන් ස්තුති කතාව නියම වූයේ මට ය.“මේ වගේ කියන දේ කරන - කරන දේ කියන යථාවාදී තථාකාරී ඇමැතිවරයකු යටතේ රුපියල් 100 ට නොව සතයක් නැතිව වුණත් සේවය කරන්නට අපි සූදානම්” මම කීවෙමි.එසේ කියද්දී ඊරියගොල්ල මහතා හිස පහත් කොට උපැස් යුවල අස්සෙන් මා දෙස බලනු මම දුටුවෙමි. ඔහු මා හඳුනා ගත්තේ ය. කතාව අවසන් කොට යන්නට සූදානම් වෙද්දී ඔහු මට කතා කළේ ය. මම ළඟට ගියෙමි. හිස පහත් කරන ලෙස මට අණ කළේ ය. මම මගේ කණ ඔහුගේ කටට ළං කළෙමි.“උගන්නන්න ගිහින් දේශපාලනේ කළොත් බලාගෙනයි - කණෙන් ඇදලා දානවා දොට්ට” ඔහු මට තර්ජන ස්වරූපයෙන් අවවාද කළේ ය.අධ්‍යාපන ඇමැති ඊරියගොල්ල මහතා මාතර තලල්ල විදුහලේ පැවැති ගුරුවරුන් ගේ රැස්වීමකට ගියේ ය. ඔහු කතාව පටන් ගෙන හවායි දූපතේ කෙල්ලන්ගේ කලවා වර්ණනා කරන්නට විය. ඒ වේලේ එම කතාවට විරෝධය පළ කරමින් ගුරුවරියන් කණ්ඩායමක් සමඟ මම එළියට ගියෙමි.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af1209304</link>
    <topic>අන්න ළමයි</topic>
    <author>කසුරි</author>
    <content>මේ දවස්වල හැමතැනම වගේ කතාව පහේ ශිෂ්‍යත්ව ප්‍රතිඵල ගැන... උසස් ප්‍රතිඵල ලබාපු දරුවන්ගෙ මවුපියන්ගෙ (විශේෂයෙන් අම්මලගෙ) දැන් කලබලය නගරයේ සුපිරි පාසලකට දරුවා ඇතුළු කිරීමටයි. පහේ ශිෂ්‍යත්ව විභාගෙට ‘අම්මලගෙ විභාගෙ‘ කියන්නෙත් මේ උනන්දුව නිසාම වෙන්ඩ ඇති.අම්මල කොහොමටත් පහේ ශිෂ්‍යත්වය ගැන උනන්දුයි. දැන් විතරක් නෙමෙයි ඉස්සරත්.මගෙ අම්මත් එහෙමයි. 1958 අවුරුද්දේ පහේ ශිෂ්‍යත්වෙට පෙනී සිටි දවසෙ මට මතකයි, අම්ම තමයි මාව විභාග ශාලාවට එකතු කරගෙන ගියේ. මම ඒ වෙනකොට ඉගෙන ගත්තෙ ගම්පහ බණ්ඩාරවත්ත ප්‍රාථමික පාඨශාලාවේ වුණත් විභාගය පැවැත්වුණේ ගම්පහ ටවුමෙ (දැන්) යශෝධරා දේවි බාලිකා විදුහලේ ශාලාවක.විභාගෙට යනකොට හොඳට ඇඳල පැලඳල යන්ඩ ඕනෑ කියල අදහසක් ඇවිල්ල තිබුණා. එහෙම දෙයක් ඉස්කෝලෙ මහත්තුරු කිව්ව ද දන්නෙත් නෑ.ඒ කාලෙ මට සපත්තු දෙකක් තිබුණෙ නැහැ. අම්ම කාගෙන් හරි සපත්තු දෙකක් ඉල්ලගෙන ඇවිල්ල තිබුණා. ඒක මට ටිකක් ලොකුයි. ඒක හින්ද රෙදි පාන්කඩ ටිකක් ඔබල තමයි කකුල රිංගෙව්වෙ. මේස් දෙකක් නොතුබුණු බව නම් මට හොඳට මතකයි. සපත්තු දෙකේ පොල් තෙල් ටිකක් ගාල දිස්නෙ ගහන්ඩ සැලසුවෙ ඔක්කොටම පස්සෙ ගෙයින් එළියට බහින්ඩ ලෑස්ති වෙලා.තාත්තටත් දණ ගහල වැඳල බුදු පාන ළඟට ගිහින් වැඳල අම්මයි මායි ගෙයින් එළි බැස්සෙ තාත්තා “දැන් එහෙනං පලයල්ල” කිව්වට පස්සෙ.ඒක හොඳ වෙලාවක් ද නැද්ද කියල මං දන්නෙ නෑ... සමහර විට තාත්තා එහෙම වෙලාවක් හදන්ඩත් ඇති කියල දැන් මට හිතෙනවා. තාත්තත් නක්ෂත්‍රය ටිකක් දැනගෙන හිටියා. පංචාංග ලිත (ඒක පොතක්) අවුරුදු පතාම තාත්තා ගත්තු බවත් මට මතකයි.අලුත් අඩි කෝදුවකුත් අලුත් පැන්සලකුත් අරගෙන දීල තිබුණා. මේ ඔක්කොම කෙරුවෙ අම්මා.අම්ම තවත් වැදගත් දෙයක් කෙරුවා. ඊට ඉස්සෙල්ල දවසෙ මාවත් එක්කරගෙන පහළ ගම පන්සලේ දේවාලෙට ගියා. ඒක බාරව හිටපු කපු මහත්තයා යාතිකාවක් කරන ගමන් මොනර පිහාටු මිටියකින් මගෙ හිස පිරිමැද්දා. ඊට පස්සෙ මල් වට්ටි හතක් පාන් හතක් පත්තු කරන්ඩ බාරයක් වුණා. මට බාර වුණ හැටි හරියට මතක නෑ. ඒත් පස්සෙ දවසක ගිහින් බාරෙ ඔප්පු කරපු හැටි මතකයි. මේ කපු මහත්තය සිහින් උස කෙනෙක්. ඊට ඉස්සර දවසකත් අපේ ගෙදර අයට පැපොල රෝගය හැදුණ වෙලාවෙ ඇවිල්ල යාතිකාවක් කළා. ඒ කාලෙ පැපොල, සරම්ප වලට කිව්වෙ දෙයියන්ගෙ ලෙඩ කියල. ඒ දවසෙ කපු මහත්තයා ආවා මට මතකයි.කොහොම හරි මං ශිෂ්‍යත්ව විභාගෙත් පාස් වුණා. මට මතක හැටියට පැත්ත පළාතෙන් ම පාස් වෙලා තිබුණෙ මං විතරයි.ඒ කාලෙ ශිෂ්‍යත්වෙ එහෙම තමයි. ඊට පස්සෙ අපිව සෙන්ට්‍රල් කොලීජිවලට දාල උගන්වනවා. විදුහලේ බෝඩිමේ නවතින්ඩ ඕනෑ. අපි එක්කෙනෙක් වෙනුවෙන් ආණ්ඩුවෙන් රුපියල් විස්සක් හම්බ වුණා. ඒක හොඳටම ඇති.ඒක නියම ශිෂ්‍යත්වයක්. අපි කවුරුවත් කොළඹ ඉස්කෝලෙ ගැන දන්නෙත් නෑ... ගියෙත් නෑ... සෙන්ට්‍රල් කොලීජි තමයි ඒ කාලෙ හැම පහසුකමක් ම තිබුණු විද්‍යාල. කොම්පියුටර් නොතිබුණත් මැටි වැඩ, වඩු වැඩ විතරක් නෙමෙයි ලාක්ෂා කර්මාන්තයත් ඉගැන්නුවා. අපි කහපාට පැන්සල් වල පිට කට්ට සූරලා ලාක්ෂාවලින් වර්ණවත් කළා. ඒක හරි අපූරු වැඩක්. හතේ පන්තියේ දී අපට ලීයක් ඉරලා, යතු ගාලා, නියන අතකොලුව පාවිච්චි කරලා කමිස එල්ලන්ඩ බෝල කූඩුවක් හදාගන්ඩ පුළුවන් කම තිබුණා. මේ ඔක්කොම දේවල් ලැබුණෙ කන්නන්ගර මහත්තයාට පින්සිදු වන්නට...ඒත් අද තියෙන්නෙ ශිෂ්‍යත්වයක් නෙමෙයි. සුපිරි විදුහලකට දරුවා දාගන්ඩ කරන මහා පොරයක්. මේ පොරේට දරුවො තල්ලු කරලා. ඒක මහ අපරාධයක් කියල වෙලාවකට මට හිතෙනවා.ඒත් මේ තමයි සමාජ විකාශය. ඒත් මේක දියුණුවද කියලත් වෙලාවකට හිතෙනවා.මොනව වුණත් ශිෂ්‍යත්ව විභාගෙන් සමත් අත් දෙකම නැති දියණිය ගැන මට ආඩම්බර හිතෙනවා.“අන්න ළමයි” කියලා දරු පරම්පරාවටත් මවුපියන්ටත් හොඳට ඇහෙන්ඩ කෑගහල කියන්ඩ මට හිතෙනවා.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af1209305</link>
    <topic>රාවණ සැබෑවක් ද?</topic>
    <author>අරුණි මුතුමලී</author>
    <content>කාලෙකට පස්සේ ගහයට බංකුවට වෙලා ටිකක් සැනසිල්ලේ උඩ බලාගෙන හිටියා. එක පාරටම මහා දෙදරුම් හඬක් එක්ක මගේ ඉහට උඩින් හෙලිකොප්ටරයක් ගියේ රත්මලාන ගුවන් තොටුපළේ ගොඩබාන්න වෙන්න ඕන. ඒ එක්කම ඊයේ පෙරේදා ආචාර්ය සූරිය ගුණසේකර මහත්තයාගේ ඓතිහාසික රාවණ කෘතියට ගිය දවස මතක් වුණා. පුෂ්පක විමන ගුවන් යානයද හෙලිකොප්ටරය ද? විශ්ව කර්මද රයිට්ස් සහෝදරයොද? වර්තමානයෙන් අතීතයට ඇදෙන හිතට නවතින්න තැනක් සොයා ගන්න බැහැ වගේ. මම ආයෙත් දුවගෙන ගිහින් පොතේ මට අවශ්‍ය පරිච්ඡේද කීපයක් එක හුස්මට කියෙව්වා.ඒ එක්කම මට මතක් වුණේ පොත එළි දැක්වීමේදී දේශනාවල කියැවුණු දේ. මහාචාර්ය රාජ් සෝමදේව මහත්තයා කී විදිහට විජයාවතරණයට අවුරුදු දෙදහකටත් එහා ගිය මානව ඉතිහාසයක් දැන් අපේ රටෙත් හමුවෙලා තියෙනවා. යකඩ සොයාගත් මිනිස්සු පිරිසක්, ආදාහනාගාර භාවිත කළ පිරිසක්, යමක් දැවෙන්න වාතය වුවමනාබව දන්න ඒ නිසා මැටියෙන් කළ ආදාහනාගාරවලට වායුව ලැබෙන ටෙරාකොටා බට දාලා හදන්න තරම් දැනුමක් තිබූ පිරිසක් ඒ කාලේ ඉඳලා තිබෙනවා.ලංකා ලංකා පෙම්බර ලංකා ගීතයේ බලිතරු රාවණා ගැමුණු විජය බා කියලා ලියලා තිබුණත් දඬු මොනරේ ගැන කොතරම් අහලා තිබුණත් රාවණ කියලා රජකු හිටියාය කියලා හිතන්නවත් තරම් උවමනාවක් ඇතිවෙන්න ඒ ටික ප්‍රමාණවත් වුණේ නෑ. යටත් විජිත මානසිකත්වයෙන් මිදෙන්න බැරිව ගුණසේකර මහත්මයාගේ ම වචනෙන් කීවොත් කළු ඇඟක් සහ සුදු හිතක් තියෙන අපිට ඉගෙන ගන්න ලැබුණු ඉතිහාස රාමුවෙන් එහාට ලෝකයක් තිබුණද කියලා හාංකවිසියක්වත් ඇති වුණේ නැද්ද ඇති කළේ නැද්ද කියලත් සැකයි.අනික අපි දැන් පුරුදුවෙලා තියෙන්නේ විද්‍යාත්මකව ඔප්පු කරල පෙන්වන දේවල් ම පිළිගන්නනේ. නැත්නම් අපේ උගත්කම පිළිබඳ ප්‍රශ්නයක් අනිත් අයට ඇතිවෙයිද කියලත් බයයිනේ.ඒ වුණාට රස වෙදකම, පිරමිඩ දේවාලයේ අවුරුදු 4500 ක් පැරණි ගුවන් යානාවක මැටියෙන් අඹන ලද රූපය, රාම රාවණ යුද්ධය පිළිබඳ කතා ප්‍රවෘත්ති, නහුත රජුට බින්දු විසි හතකින් ලියැවෙන සංඛ්‍යාව දක්වා ගුණ කිරීමට තිබූ හැකියාව, පුෂ්පක හෙවත් දඬු මොනර යානයේ තිබුණේ යැයි කියන රසදිය සහිත ඇන්ජිම ඇමෙරිකානුවෝ මර්කරි වෝටෙක්ස් ලෙස අත්හදා බැලීම, ආලෝක ධාරා මඟින් රාමාගේ යුද හමුදාවට පහර දුන්නේ ලේසර් තාක්‍ෂණය රාවණා යුගයේ තිබූ නිසාද යන සැකය, සූර්ය ශක්තියෙන් වැඩ ගැනීම, ගගනගාමින්ගේ ඇඳුම් සකසන ක්‍රම අහ්! මෙකී නොකී එකී කතා තවත් සුරංගනා කතාවක්ම යැයි කියන්නට තරම් ළඳ බොළඳ වීමට ද අපට හැකියාවක් නැහැ. අනෙක සාක්කි තියෙන දේවල් පවා බොරුය කියලා අපේ ඉතිහාසයට ලැබිය යුතු ගෞරවයක් තියෙනවා නම් ඒක නැති කරන්න අපට තිබෙන අයිතිය මොකක්ද? ඒ වගේම ඒ ගෞරවය හිමි කර ගන්න පර්යේෂණ කරන්න ප්‍රමාණවත් ප්‍රතිපාදන නැති කමත් ප්‍රශ්නයක්.සමහර ගැමියෝ අදටත් කියන කතා මෙච්චර කාලයක් පවතින්න මොකක් හරි හේතුවක් තියෙන්න ඕනෑ නැද්ද? අතට හසුනොවෙන, ඇසට නොපෙනෙන, අපට හිතාගන්න අවබෝධකර ගන්න බැරි හැමදේම මිථ්‍යාවක් ද? ඇයි එතකොට කවුරු හරි ලියූ කියූ පමණින් අපට අහන්න තිබෙන ඉතිහාසයම විශ්වාස කළ යුතුම ද? ඒවා කවදා කොහොම වෙනස් වුණාද වෙනස් කෙරුණාද වෙනස් කළා ද අපි දන්නේ කොහොමද? හැම යුගයකම මේ රට ආක්‍රමණය කරගන්න දඟලපු විදේශිකයන් කළේ අපේ ඉතිහාසය වළලලා සංස්කෘතිය විකෘති කරලා සභ්‍යත්වය අකාමකා දාලා නන්නත්තාරගත වෙච්ච පිරිසක් තමන්ට ඕන විදිහට රූකඩ වගේ නටවලා අපේ තියෙන දැනුම, සම්පත් හූරාකන එක. බලවන්තයාට විරුද්ධවෙලා තමන්ගේ වරිගෙ නහගන්නේ මොකටද කියලා අනිත් උන්දලත් වැල යන අතට මැස්ස ගහගෙන ඉන්නවා.රාම කියලා කවුරු හරි හිටියා නම් රාවණ කෙනෙක් හිටියා ය කියන්න අකැමැති වෙන එකත් පුදුමයක් තමයි. සීතාට එච්චර කාලයක් කිසි අනතුරක් නොකර තියාගන්න ඒ රාවණ කොයිතරම් දැමුණු කෙනෙක් වෙන්න ඇද්ද?පරිච්ඡේද ටික කියවලා ඉවර වෙද්දි මගේ හිස බරයි වගේ දැනුණා. අන්තිමට ගුණසේකර මහත්තයා කියන කතාව අහල බය හිතුණා. ඇත්තටම ඒ කියනවා වගේ එක එක යුග අවසාන වුණ ආකාරයට අප මේ ගත කරන ඉලෙක්ට්‍රොනික යුගය අවසානයේ සිදුවන්නේ කුමක් ද? තවමත් විද්‍යාඥයන් ඒ ගැන හරියට හිතූ බවක් පේන්න නෑ. අපේ කාලෙදිම ඒ කියන්නේ තව අවුරුදු හතළිහකින් විතර ෆොසිල ඉන්ධන ඉවර වෙන්න නියමිතයි නම්, ලෝකයේ සිදුවන දේශගුණික විපර්යාස එක්ක මහා ව්‍යසනයක් සිදුවී මේ කාර්මික වාණිජ යුගය බිඳ වැටුණොත්, යළි නිෂ්පාදන ආර්ථිකයකට ලෝකය යොමු වෙද්දි සම්පත් නොතිබුණොත්, ආර්නල්ට් ටොයිම්බිගේ “ඉතිහාසය නැවත සිදුවේ” යන න්‍යාය ක්‍රියාත්මක වුණොත් අපට යළි මුල සිටම පටන් ගන්නට සිදු වෙනවා නේද? ඒ ආරම්භය සිදුවන්නේ සූරිය ශක්තිය භාවිත කරන යුගයක ආරම්භයක් ලෙස නම් රා හෙවත් සූර්යයා වණ හෙවත් පිරිස ලෙස ගුණසේකර මහතා කියන හිරු පිරිසක් සහිත යුගයක්!”සරාස් ඩුග්”පොල් අත්තක් ගහමුලට වැටුණා. මම ආයෙත් ඒ පරිච්ඡේදය මුල ඉඳන් කියවන්න ගත්තා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af1209306</link>
    <topic>රේඛා</topic>
    <author>රූපාන්ති බුලත්සිංහල</author>
    <content>වෙදකම රජකමටත් වඩා අගෙයි. වෙද මහත්වරුන්ට රජවරු ලෙස සැලකූ යුගයක් අතීතයේ තිබුණි. ඒ අතීතය කවදාවත් අපට අමතක කළ නොහැකියි. අමතක කළ නොහැකි අතීතය වෙදවරු දෙවිවරු ලෙස සැලකීමට මඟ පෙන්වීය. එය වර්තමානයටමත් එලෙසමය. බ්‍රිතාන්‍ය වෛද්‍ය කණ්ඩායමක් ලංකාවට පැමිණ එය වර්තමාන යථාර්ථයක් බවට පත් කරනු ලැබීය.හදවත් සැත්කම් එකසිය විස්සක් සාර්ථකව සිදු කරමින් මහත් සේවයක් කිරීමට ඔවුන්ට හැකි විය. නොමිලේ කළ මේ සේවය රන් මෙන් අනගි බව සැබෑය.ජීවිතයත් මරණයත් අතර සිටින මිනිසුන්ගේ දිවි බේරා ගැනීමට මෙවැනි උපකාරයක් කිරීමට සැලැසීම උත්තම ගුණයකි. බොහෝ විට මුදලට සැම දේම යටවෙන සමාජයක මානව දයාවෙන් ජනතාවට සෙතක් සැලැසීම කොතරම් දෙයක් ද. අද බොහෝ මිනිස්සු මිනිසත්කම මුදලට අමතක කරන වකවානුවක මිනිසත්කම වෙනුවෙන් මුදල අමතක කරන මිනිසුන් සිටීම ඉතාමත් වටී. එවන් මිනිසුන්ට මෙය උපහාරයක් වේවා!හැමදේම අමතක කර ටිකක් විනෝද වෙන්නට සිතූ විට එහි සීමා මායිම් ඉක්මවා යන බව පැහැදිලිය. මේ ඉක්මවා යන සීමාව බොහෝ විට ජීවිත විනාශයකින් අවසන් වනු නොඅනුමානය. මෙවන් ඛේදවාචකයක සුලමුල අපට අසන්න ලැබුණේ බේරුවලින්. විනෝද වීම සඳහා ඔවුන් ගියේ බේරුවල මුහුදු තීරයට. මේ නිසාම මුහුදු ගමනේ භයානකකම ඔවුන් මඳකට අමතක කර දැමු බව සැබෑය.එය සැබැවින්ම ඔවුන්ට සොඳුරු හෝරාවක් විය. නැඟෙන බිඳෙන රළ ස්වභාවය සුන්දර වටපිටාව ඔවුන් දැහැන්ගත කළේ නිරායාසයෙනි. විඩාපත් මනස නිවා දැමීමට මේ සියලු සුන්දරත්වය බෙහෙවින්ම ඉවහල් විය. මේ නිසා ජීවිතයේ විරාමයක් ගැනීම සුදුසු කාලසීමාවක් බව ඔවුන් තහවුරු කරගත්තත්, පරිස්සම්කාරී බව අවබෝධ කැර ගැනීමට නොහැකි විය. මේ නිසාම සුන්දර මුහුදු රළ අසුන්දර රකුසෙකු වී ඔවුන්ගෙන් කිහිපදෙනකු රැගෙන ගියේ යළිත් නොඑන පිණිසය.බොහෝ දෙනාට සොඳුරු ඉසව් දුටු විට එහි භයානක බව අමතක වී යයි. මේ නිසා ජීවිතාබෝධ පිළිබඳවත් අමතක වී යයි. නමුත් විනෝද වීමකදී, ක්‍රීඩාවකදී අපි ජීවිතය පිළිබඳ මීට වඩා සැලකිලිමත්ව කටයුතු කළහොත් ;හාඳයි. නැතිනම් අප පමණක් නොව අප වටා සිටින අය ද අමාරුවේ වැටෙන බව මතක තබාගත යුතුයි.මිනිස් රජදහනට බොහෝ සතා සිවුපාවන් පැමිණීම අද ව්‍යසනයකි. මේ විනාශය කාලාන්තරයක් තිස්සේ සිදුවුණා. බොහෝ මිනිසුන්ට තමා අත්කරගෙන ඉන්නේ සතා සිවුපාවගේ රජදහන බව අමතකව ඇත. මේ නිසාම ගම් වදින අලින්ටත් වෙනත් සතුන්ටත් කරදර බාධක රැසකට මුහුණ පාන්නට සිදුවී ඇත. මෙහි කෙළවරක් නොමැත. අලි මිනිස් ගැටුම උග්‍රව තිබුණත්, අලින් ගම්වලට පැමිණීමනම් තවමත් නැවතී නොමැත. මේ කතාව කියන්නට හිතුණේ තිරප්පනේ කරදරේ වැටුණ තවත් අලියෙක් නිසා. වැසිකිළි වළක වැටීමෙන් හිරවුණ මේ අලියාට තම ජීවිතය බේරා ගැනීමට නොහැකි වුණා.වළේ වැටුණ අලි මීට පෙර ද අපට දක්නට ලැබුණි. ඔවුන්ගේ ජීවිත බේරී තිබීමත්; සහ ඔවුන් මියයාමත් පිළිබඳ ඛේදවාචකය පිළිබඳව වාර්තා විය.අනාරක්ෂිත දේවල් ගැන මිනිසාත් සැලකිලිමත් විය යුතුය. නැතිනම් සිදුවන්නේ මහත් ප්‍රශ්නයකි. මිනිසාගේ නොසැලකිල්ල නිසා සතුන් විතරක් නොව මිනිසාට හානි පැමිණෙන දින ඈතක නොව මෑතකය.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af1209307</link>
    <topic>“නඩුව දිනූ සතුටට ආච්චි කෙනකුගේ ප්‍රණාමය මගේ ජීවිතේ සංවේදීම අවස්ථාවයි”</topic>
    <author>සටහන හා ඡායාරූපය</author>
    <content>ඉංජිනේරුවකු මරණින් පසු ආපායේ ගියේය. ඒ වැරදීමකිනි. කෙසේ වුවද වරද නිවරද නොසැලකු ඉංජිනේරුවා අපාය දියුණු කළේය. විදුලි සෝපාන ඇතුළු නවීන තාක්ෂණික උපාංග සමඟ අධි වේගී මාර්ග ද අපායට එක් විය. දිනක් දිව්‍ය ලෝකයේ සිට අපාය බැලු සක් දෙවිඳුන්ට අපාය හඳුනා ගැනීමට නොහැකි විය. ‘අපාය දැන් දිව්‍ය ලෝකෙටත් වඩා දියුණුයි නේ’ සිතූ සක් දෙවිඳු මීට හේතුව ද සෙව්වේය. අවසාන ප්‍රතිඵලය වූයේ සක් දෙවිඳු හා යම රජ්ජුරුවන් අතර උණුසුම් වාග් සංග්‍රාමයකි.“ඔය ඉංජිනේරුවා ඉන්න ඕනෙ දිව්‍ය ලෝකෙ. වහාම එයා මෙහාට එවනවා. නැත්තං නඩු දානවා” ශක්‍ර දෙවියෝ ගුගුලේය. යම රජ්ජුරුවෝ ඒ තර්ජනය තඹයකට මායිම් කළේ නැත.“ඕනෙ නඩුවක් දාගන්නවා. හැබැයි මතක තියා ගන්නවා. නඩු කතා කරන්න එක නීතිඥයෙක්වත් දිව්‍ය ලෝකෙ නැති බව. ඔක්කොම කට්ටිය ඉන්නෙ මෙහෙ...”යම රජ්ජුරුවන්ගේ ඒ අපූරු උත්තරය මම නීතිඥ අලි සබ්රිට සිහිපත් කර දුන්නෙමි. ඔහු වහාම ඊට එරෙහිව තර්ක කරන්නට පටන් ගත්තේය.“නීතිඥවරු කියන්නේ හැම තිස්සෙම මුදල් බලාගෙන වැඩ කරන අය නෙමෙයි. යුක්තිය, සාධාරණය ඉෂ්ට කරන්න, නීතිය සමාජගත කරන්න හැම තිස්සෙම මැදිහත් වෙන්නෙ අපි තමයි. උදාහරණයක් විදිහට පරිසරය ආරක්ෂා කරන්න අණ පනත් නීති ගත වෙන්න නඩු තීන්දු කීයක් නම් ලබාගන්න නීතිඥවරු මැදිහත් වෙලා තියනව ද කියලා බලන්න.”තර්ක කිරීම මෙන්ම ඒ වෙනුවෙන් වැදගත්කමේ අනුපිළිවෙළට කරුණු ගොනු කිරීම ඔහුට සුළු දෙයකි. මුස්ලිම් ජාතිකයකු වුවද ඔහුගේ සිංහල ව්‍යවහාරය ව්‍යක්තය. සාමාන්‍ය මිනිසුන් අතරින් ඔහු වෙනස් කරවන සාධක අතර එය ද ඉදිරියෙන්ම තැබිය යුත්තේය. උත්සාහයත්, අධිෂ්ඨානයත් දක්ෂකමත් හේතුවෙන් තම වෘත්තියේ සාර්ථකත්වය අත්කර ගත් ඔහු ඒ අතීත මතක මා ඉදිරියේ දිග හැරියේ කාර්ය බහුලත්වය ද මඳකට අමතක කරමිනි.“මගේ නම මොහොමඩ් අලි සබ්රි. උපන්නේ 1970 කළුතර දී. මගේ තාත්තා ව්‍යාපාරිකයෙක්. නම මොහොමඩ් උවයිස්. අම්මා ෆාතිමා සරීනා. මට වැඩිමල් සහෝදරයෙකුත් බාල සහෝදරියන් තුන් දෙනෙකුත් ඉන්නවා.”ඔහු එලෙසින් තම පවුල් පසුබිම සමඟ ආවර්ජනය අරඹයි. ඒ අතරම ඔහු අවධාරණය කර සිටින්නේ ඉස්ලාම් දහමින් පෝෂණය වූ තම පවුල කිසිසේත්ම සාම්ප්‍රදායික පවුලක් නොවූ බවයි. එහිදී මවගේ සහ පියාගේ භූමිකාවත් දරුවන් වූ ඔවුන්ට සමබරව බලපෑ අන්දම ඔහු සිහිපත් කරයි.“අපේ තාත්තා වාමාංශික දේශපාලනයේ නිරත වුණේ මුළු හදවතින්ම. ඒ නිසාම අපිව සාම්ප්‍රදායික විදිහට සමාජගත කරන්න තාත්තට ඕනෙ වුණේ නැහැ. මුලින්ම අපට හොඳින් උගන්නන්න තාත්තට ඕනෙ කළා. මගේ සහෝදරියන්ට පවා. සාමාන්‍ය පෙළ වෙනකල් මම කළුතර මුස්ලිම් මහා විද්‍යාලයට යනකොට මගේ සහෝදරියෝ කළුතර බාලිකා විද්‍යාලයට ගියා. තාත්තා මාව ගමේ ඉස්කෝලෙට යැව්වේ ගමේ මිනිස්සුන්ට ආදර්ශයක් වෙන්න. සාමාන්‍ය පෙළ හොඳින් සමත් වුණාට පස්සේ වැඩිදුර අධ්‍යාපනයට තමයි මම කොළඹ එන්නේ. සහිරා විද්‍යාලයට. එතකොට මට අවුරුදු දාසයයි.”එසේ වුවද කොළඹ නේවාසික ජීවිතය මේ අභියෝගකාරී තරුණයාට ගැටලු මතු නොකරන්නේය. කොළඹ පරිසරයට හොඳින් හුරු වන ඔහු විද්‍යා විෂයන්ගෙන් උසස් පෙළ හදාරන්නේය. ගැටලුවකට තිබුණේ ඔහු කලා විෂයන්ට වඩාත් ආශා කිරීම පමණක්මය. ඒ හේතුවෙන්ම උසස් පෙළින් පසු නීති විද්‍යාල ප්‍රවේශයට පෙනී සිටින ඔහු නීති ශිෂ්‍යයකු වන්නේ ඉතා කැමැත්තෙනි.“නීති විද්‍යාලයේදී මට තේරුණා සිංහල, ඉංගි‍්‍රසි භාෂා දෙකම තවත් වැඩි දියුණු කරගන්න ඕනෙ කියලා. ගෙදරදි, අධ්‍යාපන කටයුතුවලදී අපි සිංහල භාෂාවෙන් ඈත් වුණේ නැහැ. තාත්තා අපට ක්‍රමානුකූලව භෞතික අධ්‍යාපනය ලබා දෙනකොට අම්මා අවශ්‍ය ආගමික පසුබිම හැදුවා. ඒ ගැන දැනුම දුන්නා. ගෙදරදීත් අපි හොඳට සිංහල කතා කළා. මම ඉස්කෝලෙ හයේ පන්තියේ ඉන්නකොට කුමාරතුංග මුනිදාස රචනා තරගයෙන් ජයග්‍රහණය කළා. කථික තරගවලින් නිතරම ජය ගත්තා. සිංහල කවදාවත් මට ආගන්තුක භාෂාවක් වුණේ නැහැ. ඒත් නීති විද්‍යාලෙට ආවට පස්සෙ මට තේරුණා නිකං මතුපිට සිංහල විතරක් මදි කියලා. මම මහන්සි වුණා. භාෂාවන් දෙකම හොඳින් ඉගෙන ගත්තා. නීති විද්‍යාලයේ ගෙවපු අවුරුදු හතර තමයි මගේ ජීවිතේ පරිවර්තන යුගය වුණේ.”එකල ඔහු ශිෂ්‍ය දේශපාලන ක්‍රියාකාරකම්වල ද නොඅඩුව නිරත වන්නේය. පළමුවෙනි අධ්‍යයන වර්ෂය අවසානයේදීම නීති ශිෂ්‍ය සංගමයේ ප්‍රධාන ලේකම් ලෙස තේරී පත්වන්නේය. එය නීති විද්‍යාල ඉතිහාසයේ වාර්තාවකි. එසේ වන්නේ ඔහු දීර්ඝ ඉතිහාසයක් සහිත නීති විද්‍යාල ශිෂ්‍ය සංගමයේ ප්‍රථම මුස්ලිම් ජාතික ප්‍රධාන ලේකම්වරයා වන බැවිනි. ද්‍රවිඩ බස ද හොඳින් ව්‍යවහාර කළ හැකි මේ තරුණයා නීති විද්‍යාලයේ සිංහල විවාද කණ්ඩායමේ නායකයා ද වූයේය. ඔහු අදටත් පවසන්නේ සිංහල සහ ද්‍රවිඩ භාෂා ද්විත්වයම තම මව් භාෂා ලෙස සලකන බවයි.2010 ජාතික නීති සම්මේලනය අමතමින්“නීති විද්‍යාලයේ ශිෂ්‍යයන් අතර කණ්ඩායම් දෙකක් තිබුණා. මේ කණ්ඩායම් දෙක වෙන් කළ සාධක වුණේ ගම සහ නගරය. මේ කණ්ඩායම් දෙක අතර නීති විද්‍යාලයේ බලය වෙනුවෙන් නිලවරණයකුත් පැවැත්වුණා. නිලවරණය ළංවෙන කොට පොඩි පොඩි ගැටුම්. ඒත් ඒවා ප්‍රචණ්ඩ ක්‍රියා නෙමෙයි. අද බලනකොට ඒවා සුන්දරයි කියලා හිතෙනවා. ඒ වගේ ගැටුම්වලට මාත් ඉතින් මැදිහත් වෙලා තියනවා. ඒත් මම හැම තිස්සෙම ඉගෙනීමට මුල් තැන දුන්නා. මගේ ලොකු අයියා මට උගන්වන්න විශාල කැපකිරීමක් කළා. මම නීති අධ්‍යාපනය සම්පූර්ණ කළේ 1995 දෙසැම්බර්වලදී. එදා මට වැටහුණා තෝරා ගැනීමක් කරන්න සිදුවන බව. ආපහු කළුතර ගිහින් නීතිඥ වෘත්තියට සම්බන්ධ වෙලා හිටපු ඥාතින්ගෙන් උපකාර ගන්නව ද? නැත්නම් කොළඹ ඉඳලා තනියම උත්සාහ කරනව ද? අන්තිමට මම අමාරු දේ කරන්න තීරණය කළා. තනියම කොළඹ ඉඳන් උත්සාහයෙන්, දක්ෂකමෙන් ප්‍රයෝජන ගන්න, මහන්සි වෙන්න පටන් ගත්තා.”තමාම තමාට බාර දුන් අභියෝගයට මුහුණ දෙන සබ්රි ජ්‍යෙෂ්ඨ නීතිඥයකු යටතේ පුහුණුවීම් ආරම්භ කරන්නේය. තව දුරටත් භාෂා හැකියාවන් වර්ධනය කර ගත් ඔහු උසාවිවල වරු ගණන් කාලය ගත කළේය. ඒ ප්‍රසිද්ධ දක්ෂ නීතිඥයන් තර්ක කරනා අන්දම බලා කියා ගන්නටය. නඩුකාරයන් අසන ප්‍රශ්න මොනවාදැයි අවබෝධ කර ගන්නටය. නීතිඥයකු ලෙස දිවුරුම් දුන් දිනයට පහුවදාම නඩුවකට පෙනී සිටින ලෙස සබ්රිගේ ජ්‍යෙෂ්ඨ නීතිඥයා ඔහුට පවසන්නේය.“දිවුරුම් දුන්නා විතරයිනේ. මට පොඩි පැකිලීමක් වගේත් ඇති වුණා. එදා මා පෙනී සිටි නඩුවේදී තමයි වර්තමාන අග්‍ර විනිශ්චයකාර තුමිය විනිශ්චයකාර තුමියක ලෙස ප්‍රථම වරට අසුන් ගත්තේ. මට ලැබුණු නඩුවේ මා පෙනී සිටි පාර්ශ්වයට විරුද්ධ පාර්ශ්වය ඔවුන්ට ඉතාම අවාසි සහගත කරුණු මත තමයි නඩුව ගොණු කර තිබුණේ. ඉතිං නඩුව විසිවුණා. ඇත්තටම ඒ මොහොතේ මම ඉදිරිපත් කරපු තර්කවල ප්‍රබලත්වය නිසා නෙමෙයි. විරුද්ධ පාර්ශ්වයේ දුර්වලත්වය නිසා. ඒත් පෙනී හිටපු පළවෙනි නඩුව නිසාම මට හොඳ ආත්ම විශ්වාසයක් ඇති වුණා.”ඔහු තම ආරම්භය සම්බන්ධව එලෙසින් ඉතා නිහතමානී අදහස් දක්වන්නේය. එලෙස තමා ගැන නියම අවබෝධයෙන් යුක්තව ගමන ඇරැඹු නිසාම ඔහු අද නීතිඥ වෘත්තියේ නම් දැරුවන් අතරට එක්වීමට සමත්කම් ලබා සිටින්නේය. අද වන විට ඔහුගේ නීතිඥ ජීවිතයේ වයස අවුරුදු දාහතක් වන්නේය. ඒ අතරින් අවුරුදු තුනක් ඔහු ගෙවා දමන්නේ සෞදි අරාබියේ ජෙඩා නගරයේ කොන්සල් ජෙනරාල් ලෙසින්ය.“සෞදි අරාබියේ වාණිජ අගනගරය තමයි ජෙඩා. අනූව දශකයේ දී ඒ නගරයේ විතරක් ශ්‍රී ලාංකිකයින් ලක්ෂ දෙකහමාරක් පමණ සේවයේ යෙදී හිටියා. මේ මිනිසුන් වෙනුවෙන් වෙනම කොන්සල් ජෙනරල් කාර්යාලයක් විවෘත කළ යුතුයි කියලා එවකට විදේශ ඇමැති ධුරය හෙබවූ ලක්ෂ්මන් කදිරගාමර් මහතා තීරණය කළා. ඒ වෙනුවෙන් සුදුස්සා ලෙස මාව තෝරා ගන්නකොට මට වයස අවුරුදු විසිහයයි. මගේ තරුණ වයසත් ඔවුන් සුදුසුකමක් ලෙසින් සලකා තිබුණා. ඒ නිසාම මගේ සේවා කාලයේදී ජෙඩා නගරයේ ශ්‍රී ලාංකිකයන්ට උපරීම සේවයක් කරන්න මට හැකියාව ලැබුණා. අදටත් ශ්‍රී ලංකාවේ තානාපති කාර්යාලයක ප්‍රධානියා ලෙස සේවය කළ ළාබාලම පුද්ගලයා වන්නේ මමයි.”එලෙසින් ඔහු අවුරුදු තුනක් තිස්සේ ජෙඩා නගරයේ සිටින ශ්‍රී ලාංකිකයන් ගැන සොයා බලන්නේය. එහෙත් ඒ අතර නීතිඥ වෘත්තියෙන් ඔහුට වසර තුනක කාලය අහිමි වන්නේය. ලංකාවට පැමිණෙන ඔහු දකින්නේ තමන්ට යළිත් වරක් මුල සිටම ගමන ඇරැඹිය යුතුව තිබෙන බවයි.ඔවුන් මගේ සේවා කාලය දිගු කරන්න කැමැත්ත දැක්වූවා. ඒත් මට ඕනෙ වුණේ ලංකාවට එන්න. සෞදියේ ගත කළ කාලය මගේ වෘත්තියෙන් විතරක් පසුබැසීමක් තමයි. ඒත් මම ලබාගත් අත්දැකීම් ගැන බැලුවම ඒ කාලය මට වඩා වැදගත් වුණා. ලෝකය ලංකාවට වඩා විශාලයි කියලා මට තේරුණා. ඒ නිසාම දූපත් මානසිකත්වයෙන් බැහැරව වැඩ කරන්න මට හැකියාව ලැබුණා. මට අවබෝධ වුණා මගේ ගමන මම ආයෙමත් මුල ඉඳලම පටන් ගන්න ඕනෙ කියලා. ඒ නිසා යළිත් වෘත්තියට ප්‍රවිෂ්ට වුණු පළවෙනි දවසේ ඉඳලම පූර්ණ කාලීනව කැපවෙලා, මහන්සි වෙලා වැඩ කළා. භාෂා හැකියාව යළිත් වැඩි දියුණු කරගත්තා. ප්‍රශ්නයක් දිහා වෙනස් අන්දමකින් බලන්නත් මට මා ලැබු අත්දැකීම් උපකාරී වෙන බව තේරුණා. ජ්‍යෙෂ්ඨ නීතිඥයන් කීප දෙනෙක් සහ මගේ මිත්‍රයන් මට නඩු ලබා දුන්නා. ආරම්භයේ දී ඔවුන් ඒ අන්දමින් මට සහයෝගය දක්වපු බව සිහිපත් කරන්න ඕනේ. ක්‍රමයෙන් එවැනි නඩුවලින් යළිත් ගමන ආරම්භ කරපු මම අද වෙනකොට මහන්සියේ ප්‍රතිඵල දිනාගෙන ඉන්නවා.”නීතිඥ වෘත්තියේ ස්වභාවය විස්තර කරමින් සබ්රි පවසන්නේ සහාය ඉල්ලමින් තමන් වෙත පැමිණෙන ඕනෑම අයකුට සහාය ලබාදීමට තමා බැඳී සිටින බවයි. එමෙන්ම ඔහු තමා වෙතට පැමිණෙන සේවාදායකයන්ට පවසන්නේ තමන්ට බොරු නොකියන ලෙසයි. සේවා කාලයේ ඉතිහාසය විමසන සබ්රි රසවත් අත්දැකීම් සිහිපත්කොට පවසන්නේය.“මට මතකයි එකපාරක් වයස අවුරුදු අසූ අටක අම්මා කෙනෙක් ඉඩම් නඩුවක් අරගෙන මගේ ළඟට ආවා. ඒ වෙනකොට ඇය අවුරුදු තිහක් තිස්සේ නඩු කියලා ඉතාම අසරණ වෙලයි හිටියේ. මම ඉක්මනින්ම ඇගේ නඩුව පිළිවෙළක් කරලා ඒ වෙනුවෙන් පෙනී හිටියා. අන්තිමේදී ඇය ඒ නඩුවෙන් ජය ගත්තා. ඇයට මට දෙන්න මුදල් තිබුණෙත් නෑ. මම ඇගෙන් මුදල් ගත්තෙත් නෑ. ඒත් නඩුව ජයග්‍රහණය කරලා එනකොට ඇය මට වඳින්න හැදුවා. ඒක මගේ ජීවිතේ ඉතාම සංවේදී අවස්ථාවක්. ඒ වගේම තමයි තවත් අවස්ථාවකදී මම දරුවන් දෙන්නෙකුගෙ අයිතිය ඔවුන්ගේ මවට ලබා දෙන්න දරපු උත්සාහය. දෙමවුපියන්ගේ වෙන්වීමෙන් පසු දරුවන් දෙන්නාගේ අයිතිය පියාට පැවරිලා තිබුණා. ඒත් පියාගේ දෙවැනි භාර්යාව මේ පුංචි දරුවන් දෙන්නාට ඉතාම අමානුෂික අයුරින් සලකලා තිබුණා. මව ජර්මන් ජාතිකයෙක් සමඟ විවාහ වෙලා හිටියේ. ඇය මේ බව දැනගෙන දරුවන්ගේ අයිතිය ඉල්ලුවා. අවුරුදු එකහමාරක් තිස්සේ මානුෂික කාරණා පෙන්නුම් කරමින් මම තර්ක කළා. අන්තිමටම දරුවන් ඔවුන්ගේ මවට හිමි වුණා. අද ඔවුන් ඉතා සතුටින් ඉන්නවා. ලංකාවේ ප්‍රථම වතාවට වීඩියෝ කොන්ෆරන්ස් තාක්ෂණය යටතේ ඇමෙරිකාවේ ඉන්නා සාක්ෂිකරුවකුගෙන් සාක්ෂි ලබා ගත්තෙත් මම තමයි.”නීතිඥ වෘත්තියේ අතිශයින් කාර්ය බහුල වන සබ්රි තම දයාබර පුතුන් තිදෙනාගේ සමස්ත වැඩ රාජකාරි නිසි ලෙස ඉටුකිරීමේ ගෞරවය බිරියට ලබා දෙන්නේය. ඒ සමඟම ඔහු පවසන්නේ කොතෙක් කාර්ය බහුල වුවද සෙනසුරාදා දිනය පවුල වෙනුවෙන් වෙන් කරන බවයි. තම මුළු පවුලම උග්‍ර ක්‍රිකට් ලෝලීන් බව පවසන ඔහු දැනට පැවැත්වෙන විස්සයි විස්ස ක්‍රිකට් තරග නැරැඹීමට යන බව ද පවසා සිටියේය. 2009 වසරේදී රටේ දක්ෂතම තරුණයන් දහදෙනා අතරට නීතිඥ වෘත්තිය නියෝජනය කරමින් තේරීමට සබ්රි සමත් වූයේය. එමෙන්ම නීතිඥ සංගමයේ කනිෂ්ඨ අංශය බාරව ක්‍රියා කරන කමිටුවේ සභාපති ලෙසින් ක්‍රියා කරන්නේ ද අලි සබ්රි ය.“මම ඉගෙන ගත්ත දැනුම භාවිත කරමින් තවත් සේවය කරන්න කැමතියි. නිති නීති ඉගෙනුම කියන වැඩ සටහන යටතේ රට පුරා දරුවන්ට නීති අධ්‍යාපනය ලබා දෙන්න මමත් දායක වෙනවා. මම ඒ වැඩසටහන්වලට සහභාගි වෙන්නේ ඉතා කැමැත්තෙන්. මේ වෙනකොට මම කනිෂ්ඨ නීතිඥයන් 50 ක් විතර බිහි කරලා තියෙනවා.”සබ්රි ඉතා ආඩම්බරයෙන් එසේ පවසන්නේය.සටහන හා ඡායාරූපයටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af1209308</link>
    <topic>පොලිස් නිලධාරියා සහ මන්ත්‍රීතුමා</topic>
    <author>නීතිඥ අනුර හෑගොඩ</author>
    <content>ලෝකයේ කොහේවත් පොලිස් නිලධාරීන් බොරු කියනවා යැයි අප කියන්නේ නැත. සිතන්නේ ද නැත. අල්ලාගත් අපරාධකරුවෙක් මාංචු පිටින් පනින්නට ගොස් හෝ ආයුධ සඟවා තිබෙන තැනක් පෙන්වන්නට ගොස් හෝ පොලිස් නිලධාරියකුට පහර දෙන්නට තැත් කළ විටදී වෙඩි වැදී මියගියේ යැයි පොලීසිය පවසන විට අපි පිළිගන්නේ ඒ නිසාය. කිසිම ආකාරයේ පෙර අපරාධයකට සම්බන්ධ නැති පුද්ගලයකු තමාගේ සාක්කුවට පොලීසිය විසින් මත්ද්‍රව්‍ය දමා තමන් නොකළ දේකට අල්ලා ගත්තා යැයි කියන විට අප ඔහුගේ කියමන පිළි නොගන්නේ ද ඒ නිසාය.කෙසේ වෙතත් බ්‍රිතාන්‍යයේ පසුගිය සතිය ගෙවී ගියේ ආණ්ඩුවේ ප්‍රධාන සංවිධායක පාර්ලිමේන්තු මන්ත්‍රී ඇන්ඩෘ මිචෙල් බොරුකාරයෙක් ද? නැතහොත් ඔහුට අගමැති නිල නිවෙසට යාමට එහි ප්‍රධාන දොරටුව විවෘත නොකළ පොලිස් නිලධාරියා බොරු කාරයෙක් දැයි යන සැකය මත වූ වාද විවාද සමඟයි.ඇන්ඩෘ මිචෙල් යනු ඊයේ පෙරේරා සිදුවූ කැබිනට් මාරුවෙන් ඉහළට ආ කොන්සවේටිව් පක්ෂයේ මන්ත්‍රීවරයෙකි. එහිදී ඔහුට ආණ්ඩු පක්ෂයේ ප්‍රධාන සංවිධායකකම පිරිනැමුණු අතර ඒ හා සම්බන්ධ වගකීම් රාශියක් ද පැවරුණේය. මොනතරම් ලොක්කෙක් වුවත් ඔහු පාර්ලිමේන්තුවට පැමිණියේ බයිසිකලයෙනි. එයට කාරණා කීපයක් ඇත. ලන්ඩනයේ පවතින වාහන තදබදය, අනවශ්‍ය ලෙස ඉන්ධන දවා පරිසරය අපවිත්‍ර කිරීමට ඇති අකැමැත්ත හෝ රජයෙන් නිල වාහනයක් නොලැබීමේ කරුණ ද විය හැකිය. මෙවැනි දේශපාලනඥයනට බයිසිකල් කාල්ගාමින් දේශපාලනය කිරීමට සිදුව ඇත්තේ එංගලන්තයේ ඉපදීමම නිසා නොව නිල වාහන ඇත්තේ අගමැතිට සහ මුදල් ඇමැතිවරයාට පමණක් වීම නිසාය.කරුණු මෙසේ හෙයින් ඩවුනින් වීදියේ අගමැති නිවෙසට බයිසිකලය පදිමින් පැමිණි ඇන්ඩෘ එහි මහ දොරටුව විවෘත කිරීමට එතැන මුරට සිටි පොලිස් නිලධාරියාගෙන් ඉල්ලා ඇත. පොලිස් නිලධාරියා කියා ඇත්තේ එහි පසෙකින් ඇති පදික වේදිකාවේ වූ කුඩා දොරටුව පාවිච්චි කරන ලෙසයි. ඒ සාමාන්‍යයෙන් මහ දොර විවෘත කරනු ලබන්නේ මෝටර් වාහනවලට පමණක් නිසාය.තම මන්ත්‍රීකම සහ නිලතල ඉහට ගත් ඔහු ඉතා අසභ්‍ය වචන කීපයක් මැදට දමමින් එම පොලිස් නිලධාරියාට තර්ජනාත්මකව බැන වැදුණේය. “උඹ දැනගනින් උඹේ තැන. උඹ නෙමෙයි මේ ආණ්ඩුව දුවවන්නේ. උඹලා පහළ පන්තියේ එවුන් විතරයි.” මේ අපහාසාත්මක තර්ජනය ඇසු පොලිස් නිලධාරියා තක්කු මුක්කු විය. එහෙත් තවත් තර්ජනය කළහොත් හෝ නරක වචන භාවිත කළහොත් ඔහු අත්අඩංගුවට ගැනීමට සිදුවන බව මන්ත්‍රීවරයාට කීවේය. එවිට බයිසිකලය පදික වේදිකාවේ කුඩා දොරටුවෙන් ඇතුළට ගනිමින් මන්ත්‍රීවරයා කීවේ “උඹ මේ අහන්නේ මේ කතාවේ අවසානය නොවෙයි” කියාය. එහි වක්‍රාර්ථය වුණේ “බලපං මම උඹට කරන දේ” යන්නයි. ක්ෂණයකින් තම උසස් නිලධාරියා අමතා සිදුවූ කරුණු පිළිබඳව වාර්තා කළ පොලිස් නිලධාරියා ඒ පිළිබඳව සටහනක් තම ලොග් පොතේ ද තැබීය.මෙය, කෙට්ගේ නිරුවත් ඡායාරූප පිළිබඳව දවස් ගණනක් රස විඳ විඳ සිටි පුවත්පත්, රූපවාහිනි මාධ්‍යවලට ඉල්ලමක් පෑදුණා මෙන් විය. එයට අමුතු පණක් දෙමින් වාර්තා ගලාගෙන යන්නට විය. සමස්ත පොලිස් නිලධාරී සංහතියටම කළ අපහාසයට වන්දියක් වශයෙන් ඇන්ඩෲ ආණ්ඩුවේ ප්‍රධාන සංවිධායක කමින් ඉවත් කළ යුතු යැයි දසතින් ඉල්ලීම් ගලා එන්නට විය.තත්ත්වය මොනතරම් උග්‍ර වූවා ද යත් ඇන්ඩෘ මිචෙල් පෞද්ගලිකවම එම පොලිස් නිලධාරියා හමුවී සමාව ගත් අතර පොදුවේ මුළු පොලිස් සේවාවෙන්ම සමාව අයැද සිටියේය. එහෙත්, තමා පොලිස් නිලධාරින් “පහළ පන්තියේ පුද්ගලයන්” ලෙස හැඳින්වීමක් නොකළ බව අවධාරණය කළේය. මේ පිළිබඳව ඇත්තේ ඔහුගේ කතාවට විරුද්ධ පොලිස් නිලධාරියාගේ වචනය පමණි.කරුණු නරක අතට හැරීගෙන යන බව දුටු අගමැති කැමරන් වහාම මේ පිළිබඳව විමසා බලන ලෙස කැබිනට් මණ්ඩලයේ ලේකම් ශ්‍රීමත් ජේම්ස් හේවුඩ් සහ මෙට්‍රොපොලිටන් පොලිස් කොමසාරිස්වරයාගෙන් ඉල්ලා සිටියේය. ඔවුන්ගේ මතය වූයේ පොලිස් නිලධාරියාගෙන් නියම චෝදනාවක් ඉදිරිපත් වී නොමැති නිසා පරීක්ෂණ කිරීමේ හේතුවක් නොමැති බවයි.එහෙත් පොලිස් නිලධාරියා විසින් ලොග් පොතේ කරන්නට යෙදුණු සටහන සැලකිල්ලට ගත් මෙට්‍රොපොලිටන් පොලිස් සම්මේලනයේ සභාපති ජෝන් ටූලිගේ අදහස වී ඇත්තේ මේ පිළිබඳව විධිමත් පරීක්ෂණයක් පැවැත්විය යුතු බවයි. මන්ත්‍රී පැවසුවේයැයි පොලිස් නිලධාරියා සඳහන් කළ “පහළ පන්තියේ” යන වචනය ඔහු නොපැවසූ බව මන්ත්‍රීවරයා කියා සිටින නිසා කවරකු සත්‍යය පවසයි ද යන්න ඉතා හොඳින් සොයා බැලිය යුතු බව ඔහුගේ අදහස වී ඇත.ප්‍රශ්නය තවම අවසන් වී නොමැත. මන්ත්‍රීවරයාගේ දේශපාලන අනාගතය එතරම් සුබදායක නැත. ඒ ඔහු, එංගලන්තයේ මන්ත්‍රීවරයෙක් වීම නිසාම නොවේ. මෙහි පොලිස් නිලධාරීන් ඇතුළු සෑම පුද්ගලයකුම අවනීතියට හෝ තර්ජන ගර්ජනවලට, දේශපාලන බලයට හිස නැමීමට සූදානම් නැති නිසාය.මේ අතර ගාඩියන් පුවත්පත පැවැත්වූ සමීක්ෂණයකින් පොලිස් නිලධාරියා සත්‍යය පවසන්නේ ය යන්නට දෙගුණයක් ද සන් පුවත්පත පැවැත්වූ සමීක්ෂණයෙන් ජනතාවගෙන් සියයට 79 පොලිසිය විශ්වාස කරන බවට ද හෙළි වී තිබේ.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af1209309</link>
    <topic>සුපිරි ඕවරය ඉවරයි ඔහොම යං</topic>
    <author>ලාස්ට් මෑන්</author>
    <content>ඒක නම් මාර ඕවරයක්... සරුවාංගෙම ගැහෙන ඕවරයක්... පන්දු හයක් දෙස මුළු ක්‍රිකට් ලෝකයම බලා සිටි විනාඩි තුන හතරක්.වචනයක්වත් පිට කරගන්ඩ බැරුව... ගල් ගැහිල... හිරිවැටිල හිටපු ලක්ෂ ගණනක් දෙනා සුපිරි ඕවරයෙන් පස්සෙ කොයිතරම් සැහැල්ලුවකට පත්වෙන්ඩ ඇද්ද කියල හිතාගන්ඩ බැරි තරම්.නවසීලන්තයත් 174 යි. ශ්‍රී ලංකාවත් 174 යි. එහෙම සම වුණාම සුපිරි ඕවරයක් ලැබෙනවා. හැබැයි පිතිකරුවන් තුන් දෙනයි.ඉස්සෙල්ලාම ශ්‍රී ලංකාවේ මහේල සහ තිසර පිති ප්‍රහාරයට ආවා. තිසර ආවේ අහස් වෙඩි දෙක තුනක් යවන්ඩ හිතාගෙන. ඒත් ඒක හිතන තරම් ලේසි වුණේ නෑ. කොහොමහරි ලකුණු 13 ක් ලබාගත්තා. මහේල දැවිල ගියා. ඩිල්ෂාන්ටත් බෝලෙ උස්සල ගහන්ඩ බැරිවුණා.ඔන්න ඊළඟට ඒ සුපිරි ඕවරය ආව. කාටද දෙන්නෙ? ප්‍රශ්නයක් නෑ... මහේල ලසිත් මාලිංගට කතා කළා.“උඹ හරියට යෝකර් දෙකක් දැම්මොත් බඩු අපේ අතේ”මහේල එහෙම කියන්ඩ ඇති කියල ලක්ෂ ගණනක් දෙනා හිතුවා. ඇත්තටම එහෙම කියන්ඩ ඇති. මෑත කාලයේ ලෝක ක්‍රිකට් ක්ෂේත්‍රයට උපන් භයානකම පන්දු යවන්නා... මාලිංග පන්දුව අතට ගත්තා.පල්ලෙකැලේ දෙවනත් වෙන්ඩ ඔල්වරසන් හඬ. රූපවාහිනී ඉදිරිපිට හිටපු අය ගල්ගැහිලා. ඇහිපිල්ලන් ගහන්නෙත් නෑ...මොනවද ඉතින් මාලිංග පන්දුව යැව්වා... බුලට් වගේ... 2, 1, 2, 1, 0, 2 ලකුණු 8 යි. අර කිව්ව වගේ ම බඩු අපේ අතේ. හැබැයි අමතක නෑ... ඩිල්ෂාන් ගත්තු උඩ පන්දුව. පන්දුව උඩ ගියා අහස් වෙඩිල්ලක් වගේ. හුඟාක් අය හිතුවෙ හයේ පාරක් කියල... ඒත් පන්දුව යට ඩිල්ෂාන් හිටියා... බඩු ෂුවර්... බඩු අතේ... අපි ගොඩ...මාරයි මාලිංග... මාරයි ඩිල්ෂාන්... නියමයි මහේල... ඔහොම යං.ලාස්ට් මෑන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af12093010</link>
    <topic>වස විස මුසුකර තැන තැන විකුණන පාට පාට කෑම</topic>
    <author>අරුණි මුතුමලී</author>
    <content>බලාගෙනයි පරෙස්සමින්පාට! අපි කවුරුත් පාහේ කැමැති පාට පාට ලෝකයකට. ඒ නිසයි අපේ ඇඳුම් පැලඳුම් ගෙවල් දොරවල් වගේම ආහාර පානත් අපි වර්ණවත්ව හදාගන්න ක්‍රම යොදාගන්නේ. දැක්කත් බඩ පිරෙන කෑම පිඟන්වල අපට විවිධ වර්ණයන්ගෙන් යුතු ආහාර දකින්නට ලැබෙනවා.ඒ විතරක් ද පොළට ගියත් අපි හොයන්නෙම පාට පාට කෑම. අපේ ඇස්වල ඒ රැවටෙන ස්වභාවය දන්න සමහර වෙළෙන්දන් ඇස්වලට වැලි ගහල බඩු ටික විකුණගන්න හොඳට දන්නවා.එයින් එක ක්‍රමයක් තමයි තවමත් පරණ තාලෙට තිබෙන පොළවල්වල එළවුළු වෙළෙන්දන්ගේ උඩු වියන් බැඳිල්ල. නියම කොළ පාටට තියෙන බෝංචි ටික කියලා හිතාගෙන මාර්කට්ටුවෙන් ගත්ත එළවුළු ගෙදර ගිහින් බලද්දි පාට අඩු වෙලා. ඒ කොහොමද?මීට පස්සේ එළවුළු මිලදී ගනිද්දී ටිකක් උඩු වියනත් බලන්න. තක්කාලි, කැරට්, ලූනු වගේ රතුපාට දේවල් විකුණන වෙළෙන්දෝ තමන්ගේ උඩු වියන සරසන්නේ රතුපාට සිත්තටික් ගෝනි කෑලිවලින්. මාළු මිරිස්, බෝංචි, කරවිල වගේ කොළපාට එළවුළු තියෙන තැන්වල වහල කොළ පාටයි. දැන් අලුත් පොළවල උස වහලක් යොදා දීලා තියෙන නිසා මේ වැඩේට බාධා වෙනවනේ. ඒකටත් ක්‍රමයක් අපේ වෙළෙන්දෝ හොයාගෙන. පොළ ඇතුළ කළුවර ගතිය වැඩි නිසා සමහරු එළවලු තොගේට ඉහළින් පාට විදුලි බුබුළක් පත්තු කරනවා ඒක අර උඩු වියනටත් වඩා ප්‍රතිඵලදායකයි.පාටට රැවටෙන පාරිභෝගිකයන් ගැන හොඳටම දන්න වෙළෙන්දන්ගේ කූටම උපාය ළඟදි අහුවුණා. ඒ ධාන්‍යවලට පාට යෙදීම. සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා කියන ආකාරයට 1989 ආහාර ප්‍රමිති නියෝග ධ්ඍ වැනි කොටස යටතේ එන දෙවැනි පොදු කොන්දේසිය තමයි ධාන්‍යවල එකතු කළ වර්ණක කිසිවක් නොතිබිය යුතු බව. නමුත් එරාවුර්වල සහල් සැකසුම් මධ්‍යස්ථානයකින් ගෙනැවිත් පිටකොටුවේ තොග පිටින් විකුණූ හාල්වලට වර්ණක යොදා තිබියදී අසුවුණා. ඒ නිසා අහඹු ලෙස රට පුරා නියැදි පන්සියයක් පමණ පරීක්ෂාවට ලක් කිරීමට රස පරීක්ෂක වෙත යවන්නත් කටයුතු යෙදුණා. ඒ වගේම වරදකරුවන් මහේස්ත්‍රාත් අධිකරණයට යොමු කළා. එරාවුර් සහල් සැකසුම් මධ්‍යස්ථානයට රුපියල් 15000/-ක දඩ ගැසුවා. ඇමැතිවරයා පාරිභෝගික අධිකාරියට නියෝග කළා සහල් සාම්පල එකතු කිරීමට වැටලීම් කරන්න කියලා.ඒ අනුව ක්‍රියාත්මක වුණු පාරිභෝගික අධිකාරියේ වැටලීම් අංශය නියෝගය නිකුත් වූ දිනයේම වැටලීම් හයක් කළා. වැටලීම් අංශයේ නියෝජ්‍ය අධ්‍යක්ෂ අසේල බණ්ඩාර මහතා කීවේ සුදු හාල්වලට වර්ණක යොදා රතු හාල් ලෙස විකුණන බවට පැමිණිලි රැසක් අධිකාරියට ලැබුණු බවයි. මේ කූට වැඩේ කරන්න හේතුව ලෙඩ රෝග සහිත පාරිභෝගිකයන් නිවුඩ්ඩ සහිත හාල් පරිභෝජනයට වැඩිපුර පෙලැඹීම නිසා ඒ හාල්වලට ඇති ඉල්ලුමත් හාල් වර්ගයේ මිලත් වැඩිවීම කියලයි බණ්ඩාර මහත්මයා කියන්නේ. ඒත් රස පරීක්ෂක වාර්තා අනුව ධාන්‍ය වර්ගයකට වර්ණක යොදා ඇති බවට ඔප්පු වුණොත් පෞද්ගලික සමාගමක් නම් රුපියල් 10,000/- සිට ලක්ෂය දක්වා දඩයකුත් තනි පුද්ගල ව්‍යාපාරයක් නම් රුපියල් 1000/- සිට 10,000/- දක්වා දඩයකුත් නියම වන්න නීතියෙන් ඉඩ තිබෙනවා.ඒ වගේම ඇමැතිවරයාගේ නියෝගය මත රට පුරාම වැටලීම් කරගෙන යන බවත් නියෝජ්‍ය අධ්‍යක්ෂවරයා කීවා. එහෙම කීවත්, අප පොළට ගියාම ගන්න බඩු භාණ්ඩවලින් කොපමණ දේවල් වර්ණ ගන්වා තිබෙනවද කියා අප දන්නවද?හාල්, පරිප්පු, මුංඇට, කඩල, කව්පි, කුරක්කන්, මෙනේරි, තල, වගේ ධාන්‍ය වර්ග, තේ කොළ, වියළි ඉස්සන්, මිරිස් කුඩු, වියළි මිරිස් කරල් වැනි දේ සමඟ අප නොදැනුවත්වම කොතරම් වර්ණක තොගයක් මේ වෙනකොට ශරීරගත වී ඇත්ද?දියවැඩියාව රෝගීන් රතු ඉඳිආප්ප ඉල්ලන්නේඅනෙක් ආහාරවලට වඩා ඒවා තම රෝගයට ගුණ නිසයි. නමුත් හාල්පිටියෙන් ම හැදූ ඉඳිආප්ප වෙනුවට තොග වශයෙන් අනන ඉඳිආප්ප පිටියට රතු වර්ණක බින්දු කීපයක් යෙදීම අධික ලාභයක් ගෙන දෙන ව්‍යාපාරයක්.වර්ණ ගැන්වීම වගේම අවර්ණ කිරීම ද ආහාරවලට ඉතා වැදගත්. පාන්, සුදු සීනි, සුදු ඉඳිආප්ප වැනි දේ ‘සුදු’ කරන්නේ හුණු යොදා බව බොහෝ දෙනා දන්න රහසක්.අද අප වර්ණක යෙදීම ගැන මෙසේ කතා කළත් ලෝකයේ ආහාර වර්ණ ගැන්වීම පැවතෙන්නේ චිරාත් කාලයක ඉඳන්. රෝමයේ ආහාර වර්ණ ගැන්වීම ආරම්භ වී තිබෙන්නේ ශතවර්ෂ ගණනකට පෙර ශාක සාර යොදාගෙන. විශේෂයෙන් බීට්රූට්වලින් ගත් රතු සහ කහ ඇසුරෙන් ලබාගත් කහ වර්ණය ඒ කාලෙ පටන් බහුලව භාවිත වී තිබෙනවා. එවැනි ශාකසාර වර්ණකවලින් සිරුරට කිසි අගුණ බවක් තිබුණේ නැහැ. නමුත් අද අප ආහාර වර්ණ ගන්වන වර්ණකාරක බහුතරයක් නිපදවන්නේ ‘කෝල්ටාර්’ ලෙස හඳුන්වන ගල්අඟුරු ගෑස් සහ ගල් අඟුරුවල අතුරුඵල ලෙස ලැබෙන ද්‍රව්‍ය යොදාගෙනයි.විශේෂයෙන් රස කැවිලි වර්ණ ගන්වන වර්මිලින්, වර්ඩිග්‍රිස් සහ පිලිස් ග්‍රින් යන වර්ණකාරකවල මර්කරි, කොපර් සහ ආසනික් අඩංගු බව ලෝක ප්‍රකට කරුණක්. දියර, කුඩු, ජෙල් හා තලප ලෙස වෙළෙඳ පොළට එන විවිධ වර්ණක ආහාරවලට යොදන හේතු ගැනත් අප දන්නවා.ඉන් කීපයක් නම්,දැඩි හිරු එළියට, වාතයට, උෂ්ණත්වයට වගේම ඇසුරුම් තත්ත්වයන් බාල වීම නිසා ආහාරවල වෙනස්වන වර්ණය යළි ලබා ගැනීමට.නිවැරැදි ස්වාභාවික වර්ණ වෙනසක් ආහාරවල හුවා දැක්වීමටස්වභාවික ලෙස වර්ණවත් වූ බව තහවුරු කරමින් ආකර්ෂණය ඇති කිරීමට.වර්ණ රහිත හා විනෝදකාමී ආහාරවලට වර්ණයක් ලබාදීමට යන හේතුයි.කෙසේ වුවත් මේ වර්ණකාරක හඳුවන්නේ ’ඡ්’ අකුරින්. ඒ වගේම අංක ‘1’න් පටන් ගන්නා අංකයක් එයට තිබිය යුතුයි. නිදසුන් හැටියට ටියුමරින් නම් ඡ්100 ලුටින්ඡ්161 ආදී වශයෙන් ඒවා හඳුන්වනවා. ස්වාභාවික ද්‍රව්‍යවලින් නිස්සාරණය කරන වර්ණ යෙදීමට රටවල තිබෙන අධිකාරී ආයතනවලින් අවසර ගත යුතු නැති වුණත් කෘත්‍රිමව සකසන වර්ණක භාවිත කරන විට අවසරයක් අත්‍යවශ්‍යයි.ස්වාභාවික වර්ණ ලබා ගැනීමට එදා මෙන්ම අදත් පලතුරු, එළවුළු, ඛනිජ, සත්ත්ව කොටස් භාවිතා කරනවා. ඡ්150 කැරමල් වර්ණක හදන්නේ කරකරන ලද සීනි යොදාගෙන. ක්ලෝරෝෆිලියඡ්140 එන කොළපාට දෙන්නේ ක්ලෝරෙල්ලා කියන ඇල්ගී වර්ගය. කොච්චිනිල් කියන රතු පාට (ඡ්120) හදන්නේ ච්චජබරතධනඪභඵ ජධජජභඵ කියන කෘමියාගෙන්.මේ වර්ණක ආහාර පමණක් නොවේ අපේ සිරුර වර්ණවත් කරන බොඩි පේන්ටින් වගේම චිත්‍රපටවලදි හැළෙන ‘බොරු ලේ’ ලෙසත් යොදා ගන්නවා.එහෙම වුණත් රතුපාට ලබා ගන්නේ කෘමි වර්ගයකින් නිසා 1950 පමණ ඉඳන් ලොව පුරා ඒ වර්ණකය යොදා ගන්නා ආහාර වගේම වර්ණකයන් බෙහෙවින් ප්‍රතික්ෂේප වුණා.වර්ණ කොයිතරම් ලස්සන ලෝකයක් මැව්වත් එය ශරීරයට ඇතුළු වුණාට පසු ජීවිතය අඳුරුයි. ඒ නිසයි ලෝකය පුරා කෙරුණු පර්යේෂණවලින් පසු ‘දේදුන්නේ අවදානම’ නමින් වාර්තාවක් ඇමෙරිකාව නිකුත් කළේ. ඒ වාර්තාවලට අනුව අප ආහාර වර්ණ ගන්වන්නට යොදන සිට්‍රස්රෙඩ් 2, රෙඩ් 3, රෙඩ් 40, යෙලෝ 5, යෙලෝ 6, බ්ලූ 1, බ්ලූ 2, ග්‍රීන් 3 වැනි වර්ණක සමඟ පිළිකාකාරක රසායන කලවම් වී ඇති බව ට විශාල සැකයක් මතුවුණා.ඒ වගේම බ්ලූ 1, රෙඩ් 40, යෙලෝ 5 සහ යෙලෝ 6 බොහෝ දෙනාට ආසාත්මිකතා ඇති කරන්නට හේතු වන බව සොයාගෙන තිබෙනවා.ග්‍රීන් 3 මඟින් මුත්‍රාශයේ මෙන්ම තවත් ශරීරාංගවල ඉදිමුම් හෝ ගෙඩි ද රෙඩ් 3 මඟින් තයිරොයිඩයේ ඉදිමුම් හෝ ගෙඩි ද ඇතිවන අතර බ්ලූ 1 මඟින් මොළයේ වර්ධනයේ ගැටලු ඇති කරන බව ද මේ සොයාගැනීම්වලට අයිතියි.මහජන සේවය සඳහා වන විද්‍යා මධ්‍යස්ථානය මඟින් කළ පර්යේෂණවලට අනුව රෙඩ් 40 රසකාරකය ළමයින්ගේ අධික්‍රියාකාරිත්වය (හයිපර් ඇක්ටිව්) තත්ත්වයට හේතු වනවා වගේම හොරි, දද, හම කැසීම, ඇස්වල පෙනිමේ බොඳ ගතියක් ඇති වීම වැනි විවිධ ආසාත්මිකතා ඇති කරන්න පුළුවන්.ඒ පර්යේෂණයේම කොටසක් ලෙස කෘත්‍රිම වර්ණක යෙදූ ආහාර ඉතා අඩුවෙන් ගන්නා පාසල් ළමයින්ගේ ඉගෙනීමේ ශක්තිය ඉහළ මට්ටමක පවතින බව ද සොයගෙන තිබෙනවා.මිනිසකු ගන්නා ආහාරයට වස විස කලවම් කිරීම අපාගත වන පාපයක් ලෙස බෞද්ධ දර්ශනයේ ද සඳහන්. විශේෂයෙන් නිරෝගී මිනිසකු රෝගී කිරීමටත් රෝගී මිනිසකුගේ රෝගය වැඩි කිරීමටත් කුසගිනි නිවාගැනීමට මුදල් ගෙවා තමන්ගෙන් ආහාර ලබාගන්නා පාරිභෝගිකයන් රැවටීමත් කොතරම් පවක් විය යුතුද?එවැනි කූට වෙළෙඳුන් නීතියට හසු කර ගැනීම අත්‍යාවශ්‍යයි. එහෙත් නීතියේ ඇසට ද වැලි ගසා සැඟවෙන ඇතැමුන්ට සොබා දහම් නීතිය හෝ දඬුවම් දෙනු නියතයි. ඔවුන් අපාගත වන සැටි බලා සිටීමට වඩා පාරිභෝගික ජනතාවට කළ හැකි කළ යුතු දෙයක් තිබෙනවා. එනම් තමන් දුක් මහන්සියෙන් උපයන මුදල වැය කොට ලබාගන්නා භාණ්ඩය පිළිබඳ ඇසින් පමණක් නොව නුවණැසින් ද බැලීමයි. එසේම තමන්ට වුණු විපත තවකෙකු හට සිදු නොවන ලෙසට කටයුතු කිරීමට වගබලා ගැනීමයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af12093011</link>
    <topic>දරුවන්ට</topic>
    <author/>
    <content>ජාතික ළමා ආරක්‍ෂක අධිකාරියේ සභාපතිනීළමයා යනු ළමයෙකු මිස ප්‍රමාණයෙන් කුඩා වැඩිහිටියෙක් නොවන්නේය’ යි මහා දාර්ශනිකයකු වූ ප්‍රංශ ජාතික රූසෝ කීවේ ය. එහෙත් ළමා ලෝකය හඳුනා නොගන්නා වැඩිහිටියා දරුවන් ගේ සිතුම් පැතුම්, ක්‍රියාකාරකම්, හැකියාවන් හා නොහැකියාවන් තමන්ට සමානව සිතන්නට යාම නිසා අද ළමයාට ද දෙලොවක් මැද අතරමංවන්නට සිදුව තිබේ.පුංචි සිත්වල ඊර්ෂ්‍යාව, වෛරය, ක්‍රෝධය නැත. පලිගැනීම, එකට එක කිරීම නැත. ‘පුංචි ළමයි මල් වගෙයි’ කියන්නේ ඒ නිසාය. එහෙත් වැඩිහිටියන් ගේ සිතුම් පැතුම් අනුව කරන කියන දේ අනුව ලෝකය හඳුනාගන්නට උත්සාහ ගන්නා දරුවා ඒ සියලු ගති සිරිත් තමන්ට ද ආදේශ කර ගනී. දැන හෝ නොදැන නපුරු අදහස්වලින් ඒ මල් වැනි සිත් පුරවන වැඩිහිටියන් ම අනාගතයේ ඒ දරුවා කෙරෙන් මිනිසුන්ට ආදරය කරන, සතා සීපාවාට ගහ කොළවලට ආදරය කරන වැඩිහිටියෙක් බලාපොරොත්තු වුවද ඒ තල වපුරා මුං බලාපොරොත්තු වනවා වැනි නිසරු වෑයමකි.’හොඳම දේ දරුවන්ටය’ යි දියුණු ලෝකය කීවද අපේ දරුවන්ට ලැබෙන්නේ නරකම දේ ය. බාලම දේ ය. කොටින් ම වැඩිහිටියන් විසින් ළමා ලෝකයම උදුරාගෙනය. තමන්ට ඕනෑ දේ මිස දරුවන්ට ඕනැ දේ ලැබෙන්නේ නැත.නොබෙල් ත්‍යාග ලාභී කිවිඳියක වන ගේබ්‍රියෙලා මිස්ට්‍රාල් වරක් මෙසේ කීවාය.’අපි බොහෝ දෝෂවලට හා වැරැදිවලට වරදකරුවෝ වෙමු. ජීව උල්පත වන ළමා පරපුර නොතකා, නොසලකා හැරීම මේ සියල්ලටම වඩා සාපරාධීය. අපේ අවශ්‍යතා කල් දැමිය හැකි ය. ළමයාට එසේ කළ නොහේ. ඔහු ගේ අස්ථි, රුධිරය, ඉන්ද්‍රියයන් වැඩෙන්නේ මේ අවදියේ ය. හෙට වන තෙක් ඉවසන්න යැයි දරුවාට කිව නොහැකිය. අද ඔහු ගේ දවසය.’ඇය කීවාක් මෙන් ගෙවුණු ළමා කාලය නැවත එන්නේ නැත. ඒ නිසා ළමා ලෝකයේ සුන්දරත්වය විඳින්නට, කෙළි සෙල්ලම් කරන්නට දරුවාට ඉඩ සලසා දීම වැඩිහිටියන් ගේ යුතුකමකි. මීට වසර තිහ හතළිහකට පමණ පෙර ඔබ ගේ ළමා කාලය බොහෝ සුන්දරව ගෙවූ සැටි සිතන්න. ඇළේ දොළේ පීනමින්, වෙල් නියර පුරා දුව පනිමින් එකල ළමා අප ලැබූ ඒ නිදහස අද අපේ දරුවන්ට ලැබෙන්නේ නැත. දිළිඳු පවුලක පවා හැදී වැඩුණ දරුවා අම්මා තාත්තා සමඟ හේනේ කුඹුරේ හරි හරියට වැඩ කරමින්, කෙළි සෙල්ලම් කළ සැටි අපි දුටුවෙමු. හේන කුඹුර පාළු කරන්නට එන කුරුල්ලන්, මුවන් එළවා දැමුවේ වැට ඉණි උඩින් පනිමින් යාය පුරා දුවපනිමිනි. ඒ අත්දැකීම්වලින් ජීවිතය ගැන, සමාජය ගැන ලැබූ අවබෝධය මිල කළ නොහැකිය.මෙකල මෙන් ප්‍රවාහන පහසුකම් නොතිබූ එකල සැතපුම් තුන හතර පයින් ගෙවා අකුරට ගිය අප ගෙදරට එන්නේ අසල්වැසි දරුවන් සමඟ හැංගිමුත්තං කරන්නටය. ගුඩු අදින්නටය. අඹ කොට්ටං පනින්නටය. ඒ සියල්ල නිමවා හැන්දෑවේ පහ හය වන විට පොත පතේ වැඩ කරන්නට ද අපි අමතක නොකෙළෙමු. ඉගෙනීමේ අගය හොඳින් දැන සිටි මවුපියන් කවරදාකවත් කෙළි සෙල්ලම් කරන්නට අපට තහංචි පැනවූයේ නැත. ඒ කාලය අපගෙන් උදුරා ගත්තේ ද නැත. ඒත් කාල සටහනකට අනුව සියලු දේ කරන්නට ඔවුහු අප මෙහෙයවූහ.එදා මවුපියන්ගෙන්, අනෙකුත් වැඩිහිටියන්ගෙන්, අසල්වැසියන්ගෙන් ලැබුණු ආදරය, රැකවරණය හා සුරක්‍ෂිත බව පිළිබඳ හැඟීම ළමා අප තුළ හොඳ ආත්ම විශ්වාසයක් ඇති කෙළේය. පවුලේ සාමාජිකයන් අතර, අසල්වැසියන් හා මිතුරු මිතුරියන් අතර අන්‍යෝන්‍ය සුහදතාවය වර්ධනය කරගන්නට, සමාජයට අනුගත වන්නට, සමාජ වටිනාකම් අවබෝධ කරගන්නට අපට උදව් වුණේ ඒ ආත්ම විශ්වාසයයි. අද අපේ දරුවන්ට නොලැබෙන්නේ ද ඒ ආත්ම විශ්වාසයයි. අරගල සහිත, බිඳ වැටුණු පවුලක, කඩා වැටුණු පරිසරයක හැදෙන වැඩෙන දරුවා බියගුලුය. කුලෑටිය. ඒ දරුවා තුළින් අනාගතයේ පෞරුෂත්වයෙන් යුතු වැඩිහිටියකු බලාපොරොත්තු විය නොහැකිය.නිරන්තරයෙන් කෙළි සෙල්ලමට හිත ඇති දරුවා ඒ ඉඩ ඇහිරී යාමෙන් බලාපොරොත්තු කඩ වී ගිය ස්වභාවයකට පත්වේ. මානසිකව ඇද වැටේ. එය නැවත සැකසීම, පුනරුත්ථාපනය අසීරුය. දරුවන් ගේ සතුට රඳා පවතින්නේත්, ඔවුන් ගේ ලෝකය ලස්සන වන්නේත් වැඩිහිටියන් ගේ ක්‍රියාකාරකම් අනුවය.දරුවෙක් හදන්නට අපි තීරණය කළ යුතු වන්නේ ඒ දරුවා හැදෙන විදිහ සිතා බැලීමෙන් පසුවය.ලෝකෙට යහපතක් කරනා හොඳ පෞරුෂයක් තිබෙන, ජීවිතයට එඩිතරව මුහුණ දෙන්නට හැකි ලෙස දරුවෙක් ඇති දැඩි කළ නොහැකි නම් දරුවන් බිහි කිරීමෙන් ප්‍රයෝජනයක් නැත. දරුවා ජීවත්වන ගෙදර සාමකාමී පරිසරයක් නොතිබුණේ නම් අම්මා තාත්තා අඬ දබර වෙනවා නම් ඒ පරිසරයේ දරුවා ඇති දැඩි වන්නේ මානසික ආතතියකිනි. ඒ ආතතිය නිසාම ඔහු පසු කලෙක සමාජයට ඊර්ෂ්‍යා කරන පුද්ගලයෙක් බවට පත්වන්නේය. මේ නිසා වැඩිහිටියන් දරුවන් ගැන සිතා පාලනයක් ඇතිව ඉවසීමෙන් කටයුතු කිරීම වැදගත්ය.ලුවී පාශ්චර් නැමැති විද්‍යාඥයා දරුවෙක් දකින හැම මොහොතක ම තමන්ට ඒ දරුවා ගේ මට සිලුටු බවට ආදරය සිතෙන බවත්, ඔහු කවදා කොයිවගේ කෙනෙක් වේ ද යන ගෞරවය ඇතිවන බවත් ප්‍රකාශ කළේ ය.දරුවා ගේ මටසිලුටුකමට මෙන්ම දඟකාරකමටත් ආදරය කරන්නට අපට හැකි නම් ඒ සුන්දර ළමා ලෝකයට වැට කඩොළු බැඳෙන්නේ හෝ ඒ ලෝකය අවලස්සන වන්නේ හෝ නැත.බාහිර ලෝකය නොපෙනෙන සේ දෙනෙත් පියා ගන්න. දරුවා වෙනුවෙන් ඔබ මෙතෙක් කළ කී දේ ගැන මොහොතක් මෙනෙහි කරන්න. සියලු නරක දේ අතීතයට එක්කර මේ මොහොතේ පටන් හොඳ දේ පමණක් දෙන්නට අධිෂ්ඨාන කර ගන්න. පුංචි කාලේ දැඩි මානසික ආතතියක් සමඟ හැදෙන දරුවා සමාජයට පිවිසෙන්නේ දැඩි අසංවේදී පුද්ගලයෙක් ලෙසට බව, අමතක නොකරන්න. දරුවා ගේ ලෝකයට අලුතෙන් පිටුවක් පෙරළන්න. දරුවා ශාරීරික වශයෙන් ආරක්‍ෂා කරනවා වගේ ම මානසික ආරක්‍ෂාවත් ලබා දෙන්න. සෙල්ලම් කරන්නට වෙලාවක් දෙන්න. ආරක්‍ෂාව ආදරය වගේම දරුවෙකුට දරුවෙක් ලෙස හැදෙන්නට ඉඩ දෙන්න.සැබෑ ආදරය නම් පැය 24 පුරාම දරුවා හුරතල් කිරීම නොවේ. හුරතලය සමඟින් නිවැරැදි දේ අගය කරන්නත් වරද වරද බව පෙන්වා දී විනය ගරුකව හැදීමත් අත්‍යවශ්‍යයි.දරුවන්ගේ සිත නොතැළෙන සේ වරද වටහා දෙන්නට වැඩිහිටියන්ට අසීරු නැත. වරදකදී වේදනාවට පත්වන සේ කෝටු පහර දෙනවාට වඩා උපායශීලීව දරුවාට වරද වටහා දීමට පුළුවන. දරුවා කෙරෙහි මටසිලුටු විය යුතු තැන මටසිලුටු ලෙස ක්‍රියා කරනවා සේම දැඩි විය යුතු තැන දැඩි වීමටත් මවුපියන්ට හැකි විය යුතුය.ළමයාට නිදහසේ හැසිරෙන්නට ඉඩ හරිනවා යැයි වල්බූරු නිදහසක් ලබා දීම ද උචිත නොවේ. සෙල්ලමට, වැට බඳිනවා සේ ම අධික නිදහස ද දරුවාට සුදුසු නැත. සිරිත් විරිත්වලට ගරු කරන්නට නීති ගරුකව හැදෙන්නට දරුවාට මඟ පෙන්වන්න. ඒ සඳහා ඔබ ආදර්ශවත් මවුපියන් වන්න.දරුවාට හොඳ අධ්‍යාපනයක් ලබා දෙන්නට වගේ ම මානව දයාව, සාර ධර්ම ඇගයීම වැනි ගුණ ධර්ම ප්‍රගුණ කරවන්න. බුද්ධියෙන් ජීවිතය සැලසුම් කොට හදවතින් ජීවත්වන සැටි කියා දෙන්න. විෂයානුගත අධ්‍යාපනයෙන් පමණක් මිනිසත්කමින් පිරි අත්දැකීම් දරුවන් හට ලැබෙන්නේ නැත. විෂය දැනුමෙන් බාහිර සෞන්දර්ය කලා රසාස්වාදය, සමාජ ඇසුර, නෑ හිතමිතුරන් අතර සුහදතාවය රැක ගන්නා ආකාරය, විනෝද චාරිකා හා වන්දනා ගමන් මේ සියල්ලෙන් දරුවා පෝෂණය නොවුණේ නම් අනාගතයට ඉතිරි වන්නේ මිනිසත්කමින් තොර නොමිනිසුන් ය.දරුවා නෙතට රසඳුනකි. එහෙත් ඒ දරුවාගෙන් ම නිර්මාණය වන ගුණදහම් නොහඳුනන වැඩිහිටියා සමාජයට පිළිලයකි.ළමා කාලය වැරදුණහොත් ඒ දරුවා ගේ මුළු ජීවිතයම වරදින්නේ ය. ඔහු තමන්ට මෙන් ම සමාජයට ද අහිතකර වන්නේ ය.’මිනිසාට ඇති උතුම්ම වස්තුව දරුවන්’ යැයි එක් අවස්ථාවක බුදුරජාණන් වහන්සේ දේශනා කළහ. සැබැවින් ම තමන්ගේ දරුවන් වෙනුවෙන් මවුපියන් අපිරිමිත කැපකිරීම් කරන්නේ ඒ ආදරය සෙනෙහස නිසාය. අනාගතයේදී හොඳ මිනිසෙක් වී ජීවිතය සාර්ථක කරගන්නවා දකින්නටය. ඒ සිතිවිලි සාර්ථක කර ගන්නට නම් අද වැඩිහිටියන් වන අප දරුවන්ට ආදර්ශයක් දිය යුතුය. නරක දේ නොව බාල දේ නොව හොඳ දේ ම දිය යුතුය.තරගකාරී ආර්ථික රටාවත් සමඟ අද බොහෝ මවුපියන් ගත කරන ජීවිත බොහෝ කාර්ය බහුලය. වෙහෙසකරය.තමන්ගේ දරුවන් ගැන අපිරිමිත ස්නේහයක් ඇතත් ඔවුන්ට දරුවන්ට ඇහුම්කන් දෙන්නට වෙලාවක් නැත. ඒත් මවුපියන් සමඟ කතාබහ කරමින් තම සිතිවිලි ඉදිරිපත් කරන්නට දරුවන් බොහෝ පි‍්‍රයය.ඒ ඉඩකඩ ඇහිරීමෙන් දරුවා පීඩාවට පත්වන අතර එහි අනාගත ප්‍රතිඵලය බොහොම දරුණුය. මේ නිසා දරුවන්ගේ මනස හඳුනා ගන්නට, ඔවුන්ට ඇහුම්කන් දෙන්නට අම්මා, තාත්තා, ගෙදර වැඩිහිටියන් යම් කාලයක් වෙන්කර දිය යුතුම ය.රැකියාවත් සමඟ, ජීවිතේ ප්‍රශ්න සමඟ පොර බදන බොහෝ වැඩිහිටියන් ටෙලි නාට්‍ය ඇතුළු විවිධ රූපවාහිනී වැඩසටහන් නැරඹීම පුරුද්දක් කරගෙන ඇත. වරද ඇත්තේ කිසිදු තෝරා බේරා ගැනීමකින් තොරව දරුවන් ද මවුපියන් සමඟ එක්ව එම වැඩසටහන් නැරඹීමය. බොහෝ රූපවාහිනී වැඩසටහන් මෙන්ම ඒවා අතරතුර පෙන්වන වෙළෙඳ දැන්වීම් ද දරුවාට අහිතකරය.තමන්ගේ නිමැවුම් අලෙවි කරන්නට, ව්‍යාපාර දියුණු කරන්නට බොහෝ දැන්වීම්කරුවන් වැඩි වශයෙන් ඉලක්ක කරන්නේ දරුවන්ය.නිරන්තරයෙන් ඒවා ඇස ගැටෙන දරුවා තුළ අප නොදැනුවත්වම විශාල වුවමනාවක් ඇතිවේ.ඒවා සපුරා ගත නොහැකි වූ තැන ඔවුන් පීඩිතයන් බවට පත්වේ. ඔවුන් වැඩසටහන් හා දැන්වීම් අතර වෙනස හඳුනන්නේ නැත.මේ සියලු දේ ගැන වැඩිහිටියන් අවධානය යොමු නොකළේ නම් අනාගත ලෝකයට ඉතිරි වන්නේ ඉච්ඡාභංගත්වයට පත්වූ පුරවැසියන් පිරිසක්ය. එවැනි පුරවැසියන්ගෙන් සමාජයක ප්‍රගමනයක් අපේක්‍ෂා කළ නොහැකිය.සංවාදයරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af12093012</link>
    <topic>අනාගත සුපර්ස්ටාර්ලා දැකගන්න ආනන්ද විදුහලේ කුලරත්න ශාලාවට එන්න</topic>
    <author>ඉනෝකා සමරවික්‍රම ඡායාරූප - සුදම් ගුණසිංහ</author>
    <content>“මේ අපේ ඉස්කෝලේ රාං රුවයි රැස්මාලේ රෑන් පිටින් අපි ආවේ පාං වැටක සිරියාවේ”ප්‍රදීපා ධර්මදාස ගයන හඬට ඈ වටා වේදිකාව මත පුංචි දැරිවියෝ සමූහයක් එහෙට මෙහෙට පනිමින් නටති. ඒ දෙස බලා සිටින කවරකුටවත් මේ දරුවන්ගේ මානසික තත්ත්වය කෙබඳුදැයි නොවැටහෙනු ඇත.උප සභාපතිනි සමන්තා සුමතිපාලඒ තරමටම හරි අපූරුවට ප්‍රදීපාගේ ගී හඬට ඔවුන් රඟ දෙති. සුන්දර මේ දරු දැරියන්ගේ ජීවිත ගැන අසුන්දර කතාවක් ද ඇත. මේ දරු දැරියන්ගේ මවුපියන් නැත. එහෙමත් නැත්නම් මව හෝ පියා නැත. මේ සුන්දර අවිහිංසක දරු දැරියෝ ළමා නිවාස ගතවූවෝය. අපූරුවට රඟ දෙන ඒ දරු දැරියන් අතරින් ඇතැමෙක් අප හා කතාබහ කළහ. ඒ එක් දැරියකගේ කතාව මගේ සිත අතීතයට ගෙන ගියේය.කවදත් උදෑසනට ඇස් වාට්ටුව හන්දිය කලබලය. ඒ කලබලය අතරින් අගනුවරට එන වාහන ඇස් වාට්ටුව හන්දියේ දී මාර්ග තදබදයට හසුවේ. එකල මම නිතර දුටු දසුනකි මේ. හත් හැවිරිදි වියෙහි පමණ සිටින දැරියක් සැමදාම පදික වේදිකාවේ පාසල් නිල ඇඳුමෙන් සැරසෙමින් සිටී. ඇතැම් දිනවල ඇගේ මව බෝතල්වලට පුරවාගෙන ආ වතුරෙන් දියණියගේ මුහුණ කට සෝදයි. පාසල් ඇඳුම අන්දවා ටයි පටිය ගැට ගසයි. කොණ්ඩය පීරයි.කාලයක් යනතුරුම මේ දසුන ඇස් වාට්ටුව හන්දියේ දකින්නට ලැබිණි. කාලය ගෙවී ගියේය. දියණිය හා මව දකින්නට නොසිටියහ.එහෙත් මේ සිදුවීම මා සිතෙහි තදින්ම සනිටුහන් වී තිබිණි. එහෙත් යම් දිනෙක ඒ දියණිය දැන හඳුනා ගන්නට ලැබේයැයි මා නොසිතුවෙමි.“මගේ නම එරන්දතී. දැන් මගෙ වයස අවුරුදු දාසයයි. අපේ පවුලේ ආරවුල් තිබුණා. අපේ පවුලේ අයියලා තුන්දෙනෙක් ඉන්නවා. එයාලා විවාහකයි. මම ලබන අවුරුද්දේ සාමාන්‍ය පෙළ විභාගය ලියනවා. අපි ජීවත්වුණේ පදික වේදිකාවේ. අපේ අම්මා ඇවිත් මා බලලා යනවා. තාත්තා නම් කලාතුරකින් එන්නේ. උසාවියේදී මම කැමැති වුණා ළමා නිවාසයකට යන්න. මට ඕන හොඳට ඉගෙන ගන්න. ඉස්කෝලේ ළමයි දන්නවා මම ඉන්නේ ළමා නිවාසෙක කියලා. සමහර අය විහිළු කරනවා. ඒත් හැම ප්‍රශ්නයක්ම එන්නේ මිනිස්සුන්ටමනේ.”ඇගේ දෑසින් කඳුළක් වැටිණි. එහෙත් එරන්දතී දියණිය ජීවිතය ජයගන්නට ඉටා ගත්තේය.“පුංචි කාලේ මා දුටු එරන්දතීට වඩා අද එරන්දතී හැඩකාරය. ඇය දැන් යෞවනියකි. ඇය පමණක් නොව ඈ වැනි යෞවනියෝ රැසක් ද ළමා ළපටි රැසක් ද මේ අතර සිටිති. මේ දරුවන් කාගේ ද? මොවුන් සමස්ත ලංකා බෞද්ධ මහා සම්මේලනයේ ජාතික ළමාරක්ෂක මණ්ඩලයේ ළමා නිවාස සමූහයේ දරුදැරියෝය.එක්දහස් නවසිය හතළිස් හය වසරේ මැයි මාසයේ දී එවකට බෞද්ධ මහා සම්මේලනයේ සභාපතිව සිටි මහාචාර්ය ගුණපාල මලලසේකර මහතාගේ මූලිකත්වයෙන් මවුපිය සෙනෙහස අහිමි දරුවන් සඳහා රැකවරණය ලබාදීමේ මධ්‍යස්ථානයක් ආරම්භ කෙරිණ. බම්බලපිටිය මල්ලිකා නිවාසයට අයත් ස්ථානයක මුල්ම ළමා නිවහන ආරම්භ විණි. ඉන් පසුව කොළඹ කුරුඳුවත්ත, මරදාන, ගංගොඩවිල, බොරැල්ල, නුගේගොඩ, කැලණිය, ජාඇල, පාණදුර, වාද්දුව, බේරුවල, බම්බලපිටිය, පයාගල, බෙන්තොට, හික්කඩුව සහ පුත්තලමේ මහවැව ආදි ප්‍රදේශවල ළමා නිවාස ආරම්භ කෙරිණි.අධිකරණ තීන්දු අනුව ළමා නිවාස ගත කෙරෙන මේ දරුවන් අතරින් ඇතමකුට මවුපියන් අහිමිය, ඇතැමකුගේ මව හෝ පියා නැත; තවකෙකුගේ මවුපිය දෙදෙනාම සිටිය ද පවුල් ආරවුල්ය. එසේ වූ විට අසරණ වූ දරුවාට සිදුවූයේ ළමා නිවාසයක කල්ගත කරන්නටය.මේ දරුදැරියන්ගේ නිර්මාණ හැකියාවන් කලඑළි දැක්වීම වෙනුවෙන් සංවිධානය කරනු ලැබු ළමා ප්‍රසංගය ‘තරු මුතු දරු’ හෙට (1) වැනිදාට යෙදෙන ලෝක ළමා දිනය දා කොළඹ ආනන්ද විද්‍යාලයීය කුලරත්න ශාලාවේදී පස්වරු 4.00 ට ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් පැවැත්වේ.“මේ දරුවන්ට ආහාර ඇඳුම් පැලඳුම්, බෙහෙත් පමණක් දුන්නට මදි. මෙම දරුවන්ගේ මානසික තත්ත්වය යහපත් කිරීමත් අපේ යුතුකමක්. අපි මේ වගේ ප්‍රසංගයක් සංවිධානය කරන මුල්ම අවස්ථාව මේකයි. මේ දරුවෝ අතර ඉන්නවා කවදාවත්ම බෙර පදයකට නටා නැති, වේදිකාවට ගොඩ නොවූ, සිතාරයක් වයලිනයක් නොදුටු දරුවෝ. අපේ එක් ළමා නිවාසයක ඉන්නවා දෘෂ්‍යාබාධිත, ශ්‍රවණාබාධිත හා කතා කිරීමේ අපහසුතා ඇති දරුවෝ. ඒ වැනි දරුවන් පුරුදු පුහුණු කිරීම ඉතාම බැරැරුම් කටයුත්තක්.නමුත් මේ කටයුත්තේදී ප්‍රවීණ ගායිකා ප්‍රදීපා ධර්මදාස, පුථුලා, අපට බෙහෙවින් උදවු කළා. ඔවුන් දෙදෙනා දරුවන්ට නැටුම් ගැයුම් පිළිබඳව මනා පුහුණුවක් ලබා දුන්නා. ඒ වගේම බෞද්ධ මහා සම්මේලනයේ ජගත් සුමතිපාල මහතා, සෙසු නිලධාරීන්, එහි ළමාරක්ෂක මණ්ඩලයේ සභාපති ලක්ෂ්මන් කෝට්ටේගේ මහතා ඇතුළු එහි නිලධාරී මණ්ඩලය උපාලි අධිකාරි, චාමරි, ගංගා, සන්ධ්‍යා යන හැමෝම අපිට මේ කාර්යයේදී බෙහෙවින් උදව් උපකාර කළා. ළමාරක්ෂක මණ්ඩලයේ උපසභාපතිනිය වන සමන්තා සුමතිපාල මහත්මිය පවසන්නීය. ඇය දරුවන් පිළිබඳව මහත් ඕනැකමින් ඒ කටයුතු සොයා බලන්නීය.දරුවන් සිටින්නේ විවිධ මට්ටම්වලය. ඇතැමකුගේ මතකයේ ඉන්නේ අම්මා ය තාත්තා ය. ඔවුන්ගේ කල්පනා ලෝකය ගොඩනැඟී ඇත්තේ ඒ වටා ය. එහෙත් මේ අහිංසක මල් කැකුළු වන් දරු දැරියන්ගේ ලෝකය යහපත් කිරීමේ අරමුණින් ඇරැඹි ප්‍රසංගය සඳහා දරු දැරියෝ තුන් මසක් තිස්සේ පුරුදු පුහුණු වන්නෝය. ඒ පුහුණුව නිසාම ඔවුන් තුළින් නැටුමට ගැයුමට නුහුරු බවක් නොපෙනේ. දරුවන් කාගේ වුවද ඔවුන් අනාථ වුවද ඔවුන් තුළ ඇති හැකියාවන්ගේ අඩුපාඩුවක් නම් නැත.“මේ අපේ ඉස්කෝලේ රාං රුවයි රැස්මාලේ”ප්‍රදීපාගේ ගී හඬ දසත රැව් දෙයි. දරු දැරියෝ තාලයට පාද තබමින් නටති. ඒ අතරින් ඉදිරියට ආ දැරියක නතර වුණේ මා අසලය. “මගේ බලාපොරොත්තුව කවදාහරි නැටුම් ශිල්පිනියක් වෙන්න. මං ඉගෙන ගන්නෙ අට වසරේ. අපේ අම්මා රට ගියා. ආරක්ෂාව මදි කියලා තමයි මාව මෙතන නතර කළේ. මට දැන් නංගිලා ගොඩාක් ඉන්නවා. මං ආසයි ඉගෙන ගන්න.” එසේ කියු දැරිය යළිත් වේදිකාවට දිව ගියාය.පුංචි පැංචියෝ පැංචෝ විවිධ දේ පුහුණු වෙති. කුලරත්න ශාලාවේ ගෙවන හැන්දෑව වඩාත් සොඳුරු වනු ඇත. එහෙත් ඔබට එහිදී සුපර් ස්ටාර්ස්ලා හමු නොවනු ඇත. එනමුත් මේ අහිංසක දරු දැරියෝ ද සුපර් ස්ටාර්ස්ලාමය. ඒ ඔවුන් ජීවිතයේ පළමුවරට මෙවැනි ප්‍රසංගයක් පවත්වන බැවිනි. ඉතින් මේ දරුවන් දිරිමත් කරන්න ඔබත් එන්න හෙට හැන්දෑවට ආනන්ද විද්‍යාලයේ කුලරත්න ශාලාවට.ඉනෝකා සමරවික්‍රම ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af12093014</link>
    <topic>උතුරට සදහම් සිහිල බෙදන කිලිනොච්චියේ ලුම්බිණි විහාරය</topic>
    <author>රමණී සුබසිංහ</author>
    <content>කිලිනොච්චියේ ලුම්බිණි විහාරයේ ඓතිහාසික බෝධීන් වහන්සේමහින්දාගමනයෙන් පසු සංඝමිත්තා මෙහෙණින් වහන්සේ ජය ශ්‍රී මහා බෝධින් වහන්සේ ගේ දක්ෂිණ ශාඛාවත් රැගෙන ලංකාවට වැඩම කළේ උතුරේ දඹකොළ පටුනෙනි. දෙවන පෑතිස් රජු ප්‍රමුඛ රාජකීයයන් එහි පැමිණ ශ්‍රී මහා බෝධීන් වහන්සේ මහත් හරසරින් පිළිගෙන මහ පෙරහරින් අනුරාධපුරයට ගමන් කළහ. ඒ අලිමංකඩ තරණය කරමිනි. ශ්‍රී මහා බෝධි ශාඛාව වැඩමවන පෙරහරේ ගමන් ගත් විශාල අලි ඇතුන් පෙළ නිසා එම ප්‍රදේශය අලිමංකඩ වී යයි පුරාවෘත්තාන්තයන් හි සඳහන් ය.අලිමංකඩ තරණය කළ ශ්‍රී මහා බෝධි ශාඛාව සහිත මහ පෙරහර පළමු රාත්‍රිය ගත කළේ කිලිනොච්චියේ වත්මන් ලුම්බිණි විහාරය පිහිටි භූමි භාගයේ ය. ඒ ඓතිහාසික ගමනත්, නවාතැනත් සිහිපත් වීම පිණිස පසු කලෙක සංඝමිත්තා මෙහෙණින් වහන්සේ එහි ශ්‍රී මහා බෝධි අංකුරයක් රෝපණය කොට එම ස්ථානය ලුම්බිණි විහාරය ලෙස නම් කළහ.පසු කලෙක උතුරු ඉන්දීය ආක්‍රමණ නිසා වල්බිහි වූ ලුම්බිණි විහාරය මීට වසර 75 ට පමණ පෙර නැවත සොයා ගන්නා ලදී. ඒ 1936 වසරේ රන්දොඹේ සෝමසිරි හිමියන් විසිනි. ඉන් කලකට පසුව ත්‍රස්තවාදී උවදුරු නිසා නැවතත් එම විහාරස්ථානය විනාශ වී ගිය අතර ඓතිහාසික බෝධීන් වහන්සේ පමණක් එහි ඉතිරි විය.රන්දොඹේ සෝමසිරි හිමියන් විසින් උන්වහන්සේගේ සහෝදර හිමි නමක වූ රන්දොඹේ ධම්මවංශ හිමියන්ට ලුම්බිණි විහාරය පැවරු අතර පසුව එහි විහාරාධිපති ධුරය හිමිවන්නේ වත්මන් ශ්‍රී ලංකා අමරපුර මහා සංඝ සභාවේ මහා ලේඛකාධිකාරී ආචාර්ය බ්‍රාහ්මණ වත්තේ සීවලී හිමියන්ට ය.කිලිනොච්චියේ ලුම්බිණි විහාරය පිහිටා තිබෙන්නේ වවුනියාවේ සිට කිලෝමීටර් 80 ක දුරින් හා යාපනයේ සිට කිලෝමීටර් 80 ක දුරින් මධ්‍යයේය.යුද ජයග්‍රහණයෙන් පසු නැවතත් බෞද්ධ ජනතාවගේ වන්දනා මානයට පාත්‍ර වූ ලුම්බිණි විහාරයට සුවිශේෂී අඩුවක්ව පැවති චෛත්‍ය රාජයාණන් වහන්සේ දැන් එහි ඉදිවී තිබේ. වප් මස පුර පසළොස්වක පොහෝ දින (ඊයේ) ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් එම චෛත්‍ය රාජයාණන් වහන්සේ නිරාවරණය කිරීමට නියමිතව තිබුණි.ශ්‍රී ලංකා අමරපුර මහා සංඝ සභාවේ සභාපති අග්ගමහා පණ්ඩිත කොටුගොඩ ධම්මාවාස අනුනාහිමියන් එදින දහම් සභාවේ මුලසුන හෙබවීමට නියමිත වූ අතර ශ්‍රී ලංකා අමරපුර නිකායාරක්ෂක දායක සභාවේ ලේකම් ලක්ෂ්මන් යාපා අබේවර්ධන නියෝජ්‍ය ඇමැති සහ එහි සභාපති මිලින්ද මොරගොඩ, කළුතර බෝධි භාරකාර මණ්ඩලයේ සභාපති අජිත් ද සොයිසා යන මහත්වරුන් ඇතුළු ප්‍රධානීන් රැසක් එම අවස්ථාවට සහභාගි වීමට නියමිතව තිබුණි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=af12093015</link>
    <topic>18 වැනි නාවික හමුදාපති වයිස් අද්මිරාල් ජයනාත් කොළඹගේ</topic>
    <author>දයා ඩී. ෆොන්සේකා</author>
    <content>පසුගිය 27 දා ශ්‍රී ලංකාවේ 18 වෙනි නාවුක හමුදාපතිවරයා වැඩ බාරගත්තේය. ඒ වයිස් අද්මිරාල් ජයනාත් කොළඹගේ ය. ඔහු ඉතිහාසගත වන්නේ මෙහෙයුම් ප්‍රදේශයක සිට සෘජුවම නාවුක හමුදාපතිවරයා ලෙස පත්වූ දෙවැන්නා ලෙසය. නාවික හමුදාපති වනතුරුත් ඔහු කටයුතු කළේ ත්‍රිකුණාමලයේ නැඟෙනහිර නාවික විධානය භාර ආඥාපති ලෙසය.නව නාවුක හමුදාපති වයිස් අද්මිරාල් ජයනාත් කොළඹගේ ඉන්දියාවේ වෙලින්ටන් සරසවියේ ආරක්ෂක සේවා මූලෝපායන් පිළිබඳ ශාස්ත්‍රවේදී උපාධිධාරියෙකි. එක්සත් රාජධානියේ ආරක්ෂක අධ්‍යාපනය සඳහා වූ රාජකීය විද්‍යාලයේත් අන්තර්ජාතික සබඳතා පිළිබඳ වූ ශාස්ත්‍රපති උපාධිය ද ලබා ඇති වයිස් අද්මිරාල් කොළඹගේ ඇමෙරිකා එක්සත් ජනපදයේ නිවාඩා හි පිහිටි ආරක්ෂක අධ්‍යාපනය සඳහා වූ ආසියානු ශාන්තිකර කලාපීය මධ්‍යස්ථානයේ ඩිප්ලෝමාධාරියකු ද වෙයි.නාවික යුද්ධායුද සම්බන්ධව විශේෂඥයෙකු වන ඔහු ඉන්දියානු නාවික හමුදාව හා චීනයෙන් ඒ පිළිබඳව විශේෂඥ පුහුණුව ලබා ඇතිය.ශ්‍රී ලංකා නාවික හමුදාවේ විවිධ අත්දැකීම්වලින් පිරිපුන් ජයනාත් කොළඹගේ වයිස් අද්මිරාල්වරයා නාවික හමුදාවේ මෙහෙයුම් අධ්‍යක්ෂ ජනරාල් ධුරය දෙවරක් ද සේවා අධ්‍යක්ෂ ජනරාල් ලෙස ද කටයුතු කර ඇති අතර 1985 සිටම නාවික නිලධාරීන් පුහුණු කිරීමේ භාරදූර කටයුත්තට උර දී සිටී.නාවික හමුදාවේ පුහුණු කටයුතුවලට අමතරව ආරක්ෂක සේවා අණ සහ මාණ්ඩලික පුහුණු විශ්ව විද්‍යාලයේ නිත්‍ය දේශකයකු ද වෙයි. එමෙන්ම නාවික ආරක්ෂක කටයුතු පිළිබඳ අන්තර්ජාතික දේශකයකු ලෙස ද සුප්‍රසිද්ධ වයිස් අද්මිරාල් කොළඹගේ සමුද්‍රීය ආරක්ෂක ක්‍රමවේදයන් සම්බන්ධව වැදගත් ලිපි ලේඛන රාශියක් ද පළකොට ඇත. සමුද්‍රිය ත්‍රස්තවාදය පිළිබඳව දේශකයකු ලෙස ප්‍රසිද්ධ ඔහු Naval Terms and Expressions නම් කෘතියේ කතුවරයා ද වෙයි. එය වර්තමානයේ ශ්‍රී ලංකා නාවුක හමුදාවේ අත්පොතකි.නිර්භීත භාවය අගයමින් රණශූර පදක්කම, විශිෂ්ට සේවා විභූෂණය හා උත්තම සේවා පදක්කම ඇතුළු පදක්කම් හා පලඳනා රාශියකට හිමිකම් කියන ඔහු නාවික සේවයේ දී ශ්‍රී ලංකා නාවුක හමුදාව වෙනුවෙන් ඉටුකරන ලද අතිවිශිෂ්ට වූ සේවය උදෙසා නාවික හමුදාපතිවරුන් විසින් පිරිනමන ලද ප්‍රශංසාත්මක ලිපි රාශියක ද හිමිකරු වෙයි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=as1209301</link>
    <topic>ආච්චිට 29 යි අම්මාට 15 යි පුතාට අවුරුද්දයි</topic>
    <author>උපාලි සමරසිංහ</author>
    <content>ආච්චිට 29 යි අම්මාට 15 යි පුතාට අවුරුද්දයිකල්ලඩිසංචාරයේදුලබ අත්දැකීමක්කරදිය වැල්ල පිස එන සුළඟ අපේ සරතැස නිවාලනවා යැයි මට බොරුවක් කිව නොහැකිය. ඒ ගිනියම් සුළඟට වඩා උණුහුමකින් මගේ හෘද ස්පන්දනය වැඩි වී ඇතැයි මට සිතේ. ඔබේ ජීවිතයේ කෙදිනක හෝ අවුරුදු 29 ක ආච්චි අම්මා කෙනෙකු ඔබට මුණගැසී තිබේ ද? අවුරුදු 13 - 14 පුංචි දැරිවියක් තවත් සිඟිත්තියක් වඩාගෙන අම්මා කෙනෙකු වී සිටිනවා දැක තිබේ ද?අපි ඒ අවාසනාවන්තයෝ වෙමු. මා දැන් සිටින්නේ ත්‍රිකුණාමල දිස්ත්‍රික්කයේ ඊච්චලම් පත්තුව ප්‍රාදේශීය ලේකම් කොට්ඨාසයේ කල්අඩි හා පුණ්‍යාඩි නමින් හැඳින්වෙන දෙමළ ගම්මානයකය. 1984 ට පෙර මහා ධාන්‍යාගාරයක් බඳු මේ ප්‍රදේශය කොටින්ගේ මහා විරු ගම්මාන නමින් හැඳින්වූ දවසේ පටන් ඉතා දිළිඳු මිනිසුන්ගේ වාස භූමියක් මෙහි නිර්මාණය වී තිබේ.ඔවුන් අකුරු කරන පාසලට ගෙනෙන ඩෙස්, බංකු, පුටු, ගුරු උපකරණ දරුවන්ගේ ආහාර මේ සියල්ලෙන් පමණක් නොව දිළිඳු ජනයා මුහුදු ගොස් අල්ලා ගන්නා මාළුවාගෙන් පවා ත්‍රස්තවාදිනට බද්දක් ගෙවීමට ඔවුනට සිදුවිය.දැන් මෙහි ඇත්තේ අන්ත දිළිදු ජනයාගෙන් පිරි ගම්මානයකි. කලින් කී මහා විරු නම ඇසීම පවා අද ඔවුනට පිළිකුලකි. ඇත්තටම මා මෙහි ආවේ කොටින්ගේ අඩවියේ එදා තිබූ කන්ටේනර පෙට්ටියක වැඩ වසන ඒ අහිංසක දෙමළ ජනයා රෝගී වූ විට ඔවුනට බෙහෙත් ඖෂධ ලබාදෙන කලින් රත්නපුරයේ සිට මෙහි පැමිණ පැවිදි වූ ඒ වෛද්‍යවරයා අද හාමුදුරුවන් ගැන ලියන්නටය. එහෙත් සංවේදී අප සිතට ඊට පෙරාතුව මේ සටහන ලිවීමට සිත් දෙයි.වැරහැලි ඇඳුම් හැඳ දූවිල්ලෙන් පිරුණු ශරීර ඇතිව දුක්බරව ජීවත්වන ඔවුන්ගේ කථාව මෙතැන් සිට ඔබත් අසන්න. ඊටත් පෙර තවත් යමක් ඔබට කීමට තිබේ.මේ ප්‍රදේශය පළවැනි සියවසේ සිට ධාන්‍යාගාරයක් මෙන් සශ්‍රීකව පැවතිණ. ධාන්‍ය බැංකු පවා තිබුණැයි ගිරිලිපිවලින් හෙළිවන පාෂාණ පබ්බත වෙහෙර පිහිටියේ ද කල්අඩියේමය. එදා කොටින්ගේ කැලෑ නීතිය රජයන මොහොතේ ඔවුනගේ නැඟෙනහිර කොටි හඬ ගුවන් විදුලිය පවත්වා ගත්තේ ද මා මුලින් කී එම ආරාමයේ කන්ටේනර් පෙට්ටිය තුළය. අඩි 120 උසැති කොටි හඬ ගුවන් විදුලියේ සම්පේ‍්‍රෂණ කුලුන පිහිටියේ ද මෙහිමය.අවුරුදු 15 අම්මා සුවේද්‍රනන්දිඑහි පවත්නා නාවික හමුදා කඳවුරේ කම්බි වැටෙන් එහා සිට “සාපුඩුන්ග, සාපුඩුන්ග“ කියමින් අහිංසක දෙමළ දරුවන්ට කෑමට යමක් ඉල්ලා නිලධාරීනට කරදර කිරීමට සිදු වූයේ මන්ද? මේ මහා විරු ගම්මානයේ අරමුණ ද? ඔවුනට අවශ්‍ය ජලය රජය හරහා ලැබෙන ආධාර සියල්ල ලබා දෙන්නේ ශ්‍රී ලාංකීය නාවුක හමුදාවයි. රජය බොහෝ කටයුතු කළත් ප්‍රශ්න හඳුනා ගැනීම සඳහා ඔවුන් අතර වූ සමහර බලවේග තවමත් බාධා කරයි.ගුණපාල, රාජා, සුවේද්‍රනන්දි මට හමුවුණේ කල්අඩි මාවඩිච්චේන ප්‍රදේශයේ දීය. ඉතා කුඩා නිවහනක ජීවත්වන මේ දැරියගේ අද වයස අවුරුදු 15 කි. ඇය යම්තම් නව වන ශ්‍රේණිය දක්වා උගත්තාය. මෝටාර් වෙඩි හඬ මැදින් තව දුරටත් දුප්පත්කමේ සිට හෝ ඉගෙන ගන්නට ඇයට වරම් නොලැබිණි.ඇගේ දරුවාට දැන් වයස අවුරුද්දක් හා මාස දෙකකි. කොටි සංවිධානයට අහිංසක ළමා ළපැටියන් බඳවා ගැනීමට ත්‍රස්තයන් හඹා එන විට මෙවැනි දැරියන්ට සිදුවූයේ අකාලයේ ගැබිනියන් වීමටය. ගැබිනියන් සංවිධානයට බඳවා ගැන්ම තහනම් කාරියක් වූ බැවින් ඉන් බේරීමට ඔවුනට තිබුණු එකම විකල්පය එයම පමණක් විය. සුවේද්‍රනන්දිට ද සිදුවූයේ එවැන්නකි.කල්අඩි පුදබිමේ ආරක්ෂක කටයුතුවල නියැළෙන අලි ඔළුව පොලීසියේ නිලධාරී විජේවික්‍රම මහතා මේ ගවේෂණයේ දී අප හා එක් විය. ඔහු අපේ දෙමළ - සිංහල පරිවර්තක නල්ලතම්බි කලෙයිචෙල්වම් සමඟ අපට මහත් සහායක් දුන්නේය. කල්අඩි පුන්නඅඩි ප්‍රදේශවල ජනයා සිංහල වචනයක්වත් දන්නේ නැත. එම නිසා මේ පරිවර්තකයා අපට මහාර්ඝ සම්පතකි. ඔහු හරහා එම දැරිය සමඟ කළ කතිකාවෙන් සමහරක් මෙසේ ලිවිය හැක.“කොටි හරිම දරුණුයි. අපේ තාත්තා කළෙත් මුහුදු රක්ෂාව. දුක් විඳල දවස් ගණන් මුහුදු ගිහිල්ල අල්ලන මාළු ටිකෙන් කොටසක් උන්ට දෙන්න ඕන. අපට ‘ලයිට්’ තිබ්බෙ නැහැ. ලාම්පු එළියෙන් පාඩම් කළා. භූමිතෙල් ටිකටත් අපි උන්ට බදු ගෙව්ව, අපේ අධ්‍යාපනය, අපේ දෙමළ කුල සිරිත්, අපේ සංස්කෘතිය උන් විනාශ කළා. ඉස්කෝලෙ අතෑරල මාස දෙකයි ගෙවුණේ කොටි සංවිධානෙ අපිව අල්ලගෙන ඒගොල්ලන්ගෙ කටයුතුවලට හවුල් කරගන්න මාන බැලුවා.මං ඒකයි මුහුදු රක්ෂාවෙම යන රාජා සමඟ අවුරුදු 13 දී විවාහ වුණේ. ඒත් අපිට ජීවත්වෙන්න විදිහක් තිබුණෙ නැහැ. මගෙ මහත්තයාත් හැමදාම වැඩ නැහැ. වැඩට ගිය දවසටත් රුපියල් 300 වත් සොයාගන්න බැහැ. පොඩි එකාට කිරි ටික දෙන්නවත් මගෙ තනේ කිරි නැහැ. මට ඒ ටික කියන්ඩ ලජ්ජ නැහැ මහත්තයෝ. මේ ටික මං කිව්වෙ අපි අනාචාරෙ ගිය මිනිස්සු නොවේ කියන්න.අවුරුදු 3 ක බාල නංගි හා 29 වියැති අම්මා සමග..පිල්ලෙයාන් ඇමැතිතුමා කථා කළා විතරයි. අපි වගේ අයට සහනයක් ලැබුණෙ නැහැ. යුද්දෙ ඉවර වෙලාවත් මේ වගේ කට්ටිය තව බොහොමයක් මේ පළාතෙ ඉන්නව. ඒත් ඒව හෙළි කරන්න අපට අවසර නැහැ. මම මේ ටික වුණත් කිව්වෙ මගේ දුප්පත් දරුවට කවුරුන් හරි පින්වතෙක් උදව්වක් කරයි කියල හිතලයි.”සුවේද්‍රනන්දි ගේ පියා කළේ මුහුදු රස්සාව පමණක් නොවේ. ඇයගේ පියා සෙල්ලතම්බි ගුණපාල මුහුදේ වාරකන් කාලයට ගොඩබිම කුලී වැඩකට ගියේය. ඇගේ මව සෙල්ලතම්බි ස්වානන්දි (අවුරුදු 29) ගේ බාලම දරුවාගේ වයස අවුරුදු 3 කි. ඒ අනුව ඇගේ දියණිය සුවේද්‍රනන්දිගේ දරුවාට වඩා ඇගේ බාල දරුවා වැඩිමල් වන්නේ අවුරුදු දෙකකිනි.අවුරුදු තුනක පුංචි අම්මාත් අවුරුද්දක දුවත් එකට වැලි කෙළියේ සිටින මේ දසුන මොන තරම් සංවේදී ද? මේ නොමනා මිනිස් ක්‍රියාකාරකම්වල ප්‍රතිඵලයක් නොවේ ද? ත්‍රස්තවාදින් ඔවුනට ලබා දුන් සුරපුරය මෙය ද?මම ඒ ආච්චි අම්මා සෙල්ලතම්බි ගුණපාල ස්වානන්දි (අවු. 29) සමඟ පරිවර්තකයා හරහා කථා කළෙමි.“අපි දන්න දේශපාලනයක් නැහැ මහත්තයො. අපිට රටෙන් කෑල්ලක් ඕනත් නැහැ. අපිට ඕන කාලා, ඇඳලා දරුවොත් එක්ක සතුටින් ඉන්න. උන්ට ඉගෙන ගන්නත් නැති වුණා. මාත් කසාද බැන්දෙ අවුරුදු 13 න්. ඒත් ත්‍රස්තවාදීන් අපිව සංවිධානයට අල්ල ගනියි කියන බයෙන්. අපිටත් අභිමානයක් තියෙනවා. ලැජ්ජා බය තියෙනවා. ඒත් අපිට ජීවත්වෙන්න කොටින් ඉඩ දුන්නෙ නැහැ. ඒ කාලෙ රජයේ කාර්යාලයක්වත් මෙහි තිබුණෙ නැහැ. උන්ගෙ කැලෑ නීතිය විතරයි තිබුණේ.මගේ දරුවාට අවුරුද්දයිමං ආච්චි අම්මා කෙනෙක් වුණේ ඒකයි. රජය අපට දෙන දේවල් විතරයි අපට ලැබෙන්නෙ. සුනාමි ආධාර කියල ටිකක් ඔය පිටරට සංවිධානවලින් ලැබුණ අවස්ථා තියෙනවා. ඒත් අපිට දවසට රුපියල් දෙතුන් සියයකින් ජීවත් වෙන්ඩ පුළුවන් ද? අපිට ස්වයං රැකියාවක් කරගන්ඩ උදව් කරනවානම්. එහෙම නැත්නම් මුහුදු රක්ෂාව කුලී රක්ෂාව කරන අපේ මිනිස්සුන්ට බෑණලට රක්ෂාවක් හොයල දෙනවනම්. අපි විඳින දුක දන්නෙ උඩ ඉන්න දෙයියො විතරයි.”එසේ කියන විට ඇගෙ දෙකපෝල දිගේ වැටෙන කඳුළු බිඳුවක් මට ද පෙනේ. ඇත්තටම මේ මිනිසුන්ට ඉරහඳ පායන්නෙ කවදා ද? රජයට හැම දෙයම කරන්නටත් බැරිය. ඔවුන් තවමත් මිරිකා සිටින ඇතැම් ආගමික බලවේග රජයට නිවැරැදි තොරතුරු හඳුනා ගැනීම කරන්නට ඉඩ දී තිබේදැයි සැක සහිතය.මම ඔවුනගේ දූවිලි මැදුරෙන් නික්ම පුණ්‍යාඩි ගමේ වැදගත් ප්‍රභූවරයකු සමඟ යන්නෙමි. පුණ්‍යාඩි නාමගල් විද්‍යාලයේ ගුරුවරයෙක් හමු වීමි. නල්ලතම්බි කලෙයි චෙල්වම් ඒ ගුරුවරයාගේ නමය. ඔහු මුල සිටම අප සමඟ පරිවර්තන කාර්යයේ යෙදෙමින් සහාය පළ කළේය.මගේ ගමත් කල්මුණේ. එදා බොහෝ උගත්තු බිහි කළ දිස්ත්‍රික්ක දෙකක් තමයි ත්‍රිකුණාමලය හා යාපනය කියන්නෙ. අද ඒකෙ අනෙක් පැත්ත. ඒකට හේතුව අවුරුදු 30 ක් අපිව පීඩාවට පත් කළ කුරිරු ත්‍රස්තවාදයයි.පොලීස් නිලධාරී විජේවික්‍රමආණ්ඩුවේ මානුෂිය මෙහෙයුම නැත්නම් දැන් මේ පැත්තෙ මිනිස්සු බොහෝ දෙනෙක් මැරිල වළ දාල ඉවරයි. අපි මහා දුක් කන්දරාවක් වින්ද මිනිස්සු මහත්තයො. මේ පොඩි එවුන්ට ඉගෙන ගන්න පුළුවන් කමක් තිබුණෙ නැහැ. ඉස්කෝලෙ ගොඩනැඟිලි ද්‍රව්‍ය ගේන කොටත් කොටිය ඒකෙන් බදු ගැහැව්ව. ඒත් ඒ මිනිසුන්ට ඒ බදුවලින් එකතු කළ මුදලෙන් කළ සහනාධාරයකුත් නැහැ. දුප්පත්කම නූගත්කම නැවතත් මේ පැත්තෙ පැතිරුණේ කොටි නිසයි.මේ පැත්තෙ මිනිස්සු ආණ්ඩුවට ආදරෙයි. සාමයට කැමතියි. ඒත් අපේ ප්‍රශ්න විසඳන්න එදා හිටපු මහ ඇමැති තුමා කල්පනා කළේවත් නැහැ. අලුත් මහ ඇමැතිතුමාවත් මේ ගැන හිතුවොත් වටිනවා. අවුරුදු 14 - 15 වන විට කසාද බඳින එක අවුරුදු 50 - 60 වෙද්දි මේ පැත්තෙ මිනිස්සු මිය යන එක වළක්ව ගන්ඩ කවුරුන් හරි උදව් කරන්න ඕනෑ. මේ පැත්තෙ ඉන්නෙ අභිමානවත් මිනිස්සු. ඒ ගොල්ලො කන්න ඉල්ලල හිඟා කන්න කැමති නැහැ. එහෙත් ඒ අයට හම්බ කරන්න විදිහක් නැහැ.කවුරුන් හරි පින්වතෙක් මේ අහිංසක දරුවන්ට සපත්තු, ඇඳුම්, පාසල් පොත් පෑන් පැන්සල් ටික එව්වත් මහ පිනක්. අපි පරිගණක වගෙ දේවල් ඉල්ලුවෙ නැහැ. අපි ඉල්ලන්නෙ අභිමානවත්ව කාලා බීලා ජීවත්වෙන්න පුළුවන් උදව්වක් විතරයි.(මේ අවුරුදු 16 - 17 අම්මලා ගැන අවුරුදු 29 - 34 ආච්චි අම්මලා ගැන අවුරුද්දේ දෙකේ වැලි දූවිලි සමඟ ජීවත්වන පොඩිත්තන් ගැන ඔබත් සංවේදී නම් 0112429263 හෝ 0112429269 දුරකථන අංකවලින් විමසා ද්‍රව්‍යමය ආධාර පමණක් එවිය හැකිය. කන්ටේනර පෙට්ටියේ වැඩ වසන කල්අඩි පුදබිමේ වෛද්‍ය හාමුදුරුවන් ගැන ලබන සතියේ කියවමු.)උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=as1209302</link>
    <topic>නෙළුම් විල</topic>
    <author/>
    <content>නෙළුම් විලමම දෙටු දියණියගේ නිවෙසට ගියෙමි.ඇගේ කුඩා දැරිය පොතක් රැගෙන මවෙත ආවාය.’අත්තම්මා මම සිබිල් නැන්දගෙ පොතක් කියෙව්වා. ඔයත් කියවන්නකෝ.’ ඇය ඇවිටිලි කළාය.එහෙත් මගේ උපැස් යුවළ ගෙන යෑමට අමතක වී තිබිණි.”දුවේ එහෙනං මම මේ පොත ගෙදර ගිහින් බලල එවන්නං”මම එය ඇගෙන් ඉල්ලා ගතිමි.පැය කිහිපයකින් පසු මම ගෙදර යෑමට සුදානම් වීමි. බස් නැවතුමට යනු පිණිස ත්‍රිරෝද රියක නැඟුණෙමි.බෑගය පිටින්ම පොත රියෙන් එළියට වීසිවී ඇති බව තේරුණේ ටික දුරක් ගිය විටය.මම වහා රියෙන් බැස සිදුවූ ඇබැද්දිය ගැන දියණියට දැන්වීමි.’අම්ම ඔතනම ඉන්න. දැන්මම මං මහත්තයව ඔයා ළඟට එවනව‘ ඇය කිවාය.මම මඟ බලාගෙන සිටියෙමි. බෑණනුවෝ මා සොයා ආහ. ඔහු අත බෑගය තිබෙනු දුටු මසිතට සතුටක් දැනිණ.මම වහා බෑගය ඉල්ලාගෙන පොත තිබේ දැයි බැලීමි.පොත අතුරුදහන්ව තිබිණ.”පාරෙ ගිය කෙනෙක් අතේ මේ බෑග් එක තිබිල මම ඉල්ල ගත්ත. පාරෙ තිබිල අහුල ගත්ත කියලයි එයා කිව්වෙ. හැබැයි මේකෙ පොත තිබුණේ නෑ. “කෝ මේකෙ තිබුණ පොත?” කියල ඇහුවම “පොතක් තිබුණෙ නෑ” කියල කිව්ව‘ බෑණනුවෝ කීහ.’චූටි දූට මේ ගැන කියන්ඩ එපා. එයාට දුක හිතෙයි. මං එනකොට පොතක් අරගෙන එන්නං’ මම කීමි.ඉන්පසු මම ‘වැනියන් කළු වැනීයන්’ පොතින් පිටපතක් මිලදී ගැනීමට පොත් සාප්පු කිහිපයකටම ගියෙමි. එහෙත් එය ඒවායෙ නොවීය.දුකෙන් කාලය ගෙවී යද්දී දිනක් චූටි මිනිබිරිය දුරකථනයෙන් මා ඇමතුවාය.’අත්තම්මෙ අර පොත මට හම්බ වුණා’ ඇය කීවාය.මම සතුටටත්, පුදුමයටත් පත්වීමි.කතාවේ ඇත්ත නැත්ත හරියට පැහැදිලි වූයේ මගේ දෙටු දියණිය සමඟ කතා කරද්දීය.’අම්මෙ මං පොත නැතිවෙච්ච බව එයාට කියන් නැතුව අලුතින් පොතක් අරන් දුන්න. ඒක හින්ද අම්ම කරදර වෙන්ඩ එපා’ ඇය කීවාය.මගේ හදවතේ කොනක ඇවිළමින් තිබූ ගින්න නිවී ගියේය.  මාඋස්සාගොල්ලේ, චන්ද්‍රලේඛා සිරිමාන්න මහත්මිය විසින් යොමු කරන ලද ලිපියක් ඇසුරිනි.ඇරැව්වල හන්දියට හැරෙන විට ම මා ලිස්සා ගොස් බිම වැටිණ. මා වැටුණේ පැත්තකට බර වීය. නළලේ පැත්තක් බිම ඇනිණ. එතැනින් ද දෙපයින් ද වේදනා නැගෙන්නට විය.මට කිසිත් කර ගත නොහැකි විය. කතා කර ගැනීමට ද බැරි විය.නළලේ පැත්තකින් ලේ ගලන බව මට දැනිණ.කිහිප දෙනකු මා අසලට දුව එනු ද මට දැනිණ. ඔවුන් කතා කරනු ද ඇසිණ.’මිස් ලෙස්සල ගිහින් වැටුණෙ කෙහෙල් ලෙල්ලක් පෑගිලා!’’ඔව්, මේ තියෙන්නෙ, මේ කෙහෙල් ලෙල්ල උඩ අඩිය තිබ්බ හැටියෙ ලෙස්සල ගියා. ඒකයි වුණේ!’මම යාන්තම් හිස එසවීමි. ඔවුහු ත්‍රිරෝද රථ කරුවෝ ය.කෙනෙක් මට නැගිට ගන්නට උදවු කළහ. ඒ අතර අයෙක් විසිර ගොස් තිබූ මගේ බඩු ටික එකතු කළහ.මගේ ලෝකය අඳුරු වී ගෙන ගියේ ය. මට ක්ලාන්ත ගතියක් දැනිණ.’මේ වතුර ටික බොන්න මිස්!’ කෙනෙක් කියනු මට ඇසිණි. දිය බඳුනක් මගේ මුවට ළං විය. මම දිය පොදක් බී ඔබ මොබ බැලීමි. කඩයක් ඉදිරියේ ඇති පඩියක් මට පෙනිණි. මම ඒ මත හිඳ ගතිමි.මා දෙස බලා සිටින නඩයේ මුහුණු මත අස්වැසිල්ලක සේයාවක් ඇඳී ඇතැයි සිතේ.’මේ වතුර බෝතලෙන් වතුර ටිකක් අරන් නළල හෝදන්න’ යමෙක් තවත් අදහසක් ඉදිරිපත් කළහ.මම දිය පොදකින් නළල තෙමා එහිත්, කම්මුලේත් වූ ලේ සෝදා දමන්නට වෑයම් කළෙමි.මම ඇඳුම පිරික්සීමි. එහි ද ලේ ගෑවී තිබිණි.’කැමති නම් ගිහින් බේත් දාගම්මු?’ කෙනකු කියනු මට ඇසිණි. මට හදිසි වී ඇත්තේ බේත් දා ගැනීමට නොවේ.’නෑ. මාව ගෙදර ඇරලුවොත් හොඳටම ඇති’ මම කීමි.’හොඳයි, එහෙනං යං!’ කෙනෙක් ඉදිරිපත් වූයේ ය.ත්‍රිරෝද රියට නැගීමට මම නැගිට්ටෙමි. කෙනෙක් ඊට නැඟීමට මට උදව් කළ හ.මම එහි නැඟ අසුන් ගතිමි. ඒ වන විටත් කිසිවකු මගේ බඩු ටික අසුන මත තබා තිබිණි.මම ගමනට සූදානම්ව ඒ සැබෑ මිනිසුන් ගේ මුහුණු දෙස බැලීමි.’ඕගොල්ලන්ට බොහොම ස්තුතියි!’එකෙණෙහි ම රිය පණ ගැන්විණි.’දෙවට පාර ළඟ ඇරලුවොත් හොඳට ම ඇති’ මම කීමි.’නෑ. ගේ ළඟට ම යං!’’අපේ ගෙදර සැර බල්ලෙක් ඉන්නව‘’ඒකට මොකද?’රිය වේගවත් විය.’ඉස්කෝල ඇරෙන්නත් කිට්ටුයි, බිස්නස් එන වෙලාව එන්න ඔන්න - මෙන්න!’ ඔහුට කියැවිණ.ඔහු මා අප නිවෙසෙහි පඩි ළඟ බැම්ම අසලට ඇරලුවේය.මම ඔහු දෙස කෘතවේදීව බැලුවෙමි.’කීයද ගාණ?’ මම බැස්සෙමි.’ඔය පොඩි උදව්වට සල්ලි ඕනැ නෑ’ඔහු රිය හරවා පාරට ගත්තේ ය.එය ටිකින් ටික මගෙන් ඈත් වී වේගයෙන් නොපෙනී ගියේ ය.මම ගෙයි පඩියට පය තියන්නට පෙර ඔහු ගිය මග බලා සිටියෙමි.ත්‍රිරෝද සමාජය මට පිහිට වූ හැටි මට නැවත සිහිපත් විය.මට ඔවුන් කෙරෙහි ඇති වූයේ ගෞරවනීය හැඟීමකි.හද තෙත් මිනිසුනි, ඔබ හැමට යහපත සැලසේවා!  අනන්‍යතාව සඟවා සිටීමට කැමැති පන්නිපිටියේ සිළුමිණ පාඨකයකු විසින් යොමු කරන ලද ලිපියක් ඇසුරිනි.කුරුණෑගල පෙදෙසෙහි එක්තරා ආයතනයක නැව් ගත කිරීමට සූදානම් කර තිබූ භාණ්ඩ තොගයක තත්ව පරීක්‍ෂණ වාර්තාව ලබා දීමේ රාජකාරිය මවෙත පැවරී තිබිණි. ඒ වෙනුවෙන් මාස කිහිපයක් ගත විය.අප ගේ සහායට ආයතනයෙන් කිහිප දෙනකු ද ලබා දී තිබිණි.ඒ අතර කාන්තාවක් ද වූවා ය.ඇය නිතර නිතර දොඩමලු වූයේ රූපවාහිනි නාළිකාවකින් විකාශය වෙමින් තිබූ සිංහල දෙබස් කවන ලද ටෙලි නාට්‍යයක් ගැන ය. ඉවරයක් නැති මේ කතාවෙන් කෝපය ඇවිස්සුණ ද මම ඒ වගක් නොපෙන්වා ඇගේ විස්තර විමසීමි.රෑ දහය පමණ වනතුරු ඇය අදාළ ටෙලිනාට්‍ය මාලාව නැරඹීමට ඇබ්බැහිව සිටින බව මට පසක් විය.මගේ විමසීමට අනුව ඇය සිය පෞද්ගලික තොරතුරු ද කීවා ය. ඒ අනුව ඇගේ සැමියා ඇය හැර ගොසිනි. ශිෂ්‍යත්ව විභාගයට පෙනී සිටීමට නියමිත දියණියක් ද ඇයට සිටියි.’ඔයාගෙ දරුවගෙ ශිෂ්‍යත්වෙට වැඩි කලක් නෑ නේද? ඔය ටෙලිනාට්‍ය බැලිල්ල පැත්තක දාල දරුවගෙ අධ්‍යාපනය වෙනුවෙන් ඒ කාලෙ කැප කළොත් නරක ද?’ ඔය ආදි වශයෙන් මම ඇයට උපදෙස් මාලාවක් දුනිමි.පුදුමය වන්නේ ඇය ඒ ඔවදන් ඉතසිතින් පිළිගැනීමය.සැබවින් ම ඇය සිය දරුවා ගේ අධ්‍යාපන කටයුතු වෙනුවෙන් කැප වී ඇති බව ඉන් පසු මට දැන ගත හැකි විය.මාස කිහිපයක් ගෙවිණි.දිනක් මම අදාළ ආයතනයට යන විට ඇය මවෙත දිව ආවා ය.’සර්, මගෙ දුව ශිෂ්‍යත්ව විභාගෙන් පාස්. ඉහළින්ම පාස්. ඉස්කෝලෙන් ම පළමුවෙනිය සර්!’මම පුදුම වී ඇය දෙස බලා සිටියෙමි.’සර් එදා කියපු දේවල් මට අද වගේ මතකයි. ටෙලි නාට්‍ය බැලිල්ල පැත්තක දාල මම දරුවගෙ ඉගෙනීම වෙනුවෙන් ඒ කාලෙ කැපකළා. මේකෙ සම්පූර්ණ ගෞරවේ සර්ට හිමි වෙන්ඩ ඕනැ.’ඇය සතුටු කඳුළු හෙළුවා ය.  හඳපාන්ගොඩ ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=as1209303</link>
    <topic>මුත්තණුවනි මිත්තණියනි මේ ගැනත් සිතන්න</topic>
    <author>රමණී සුබසිංහ</author>
    <content>මුත්තණුවනි මිත්තණියනි මේ ගැනත් සිතන්නයහපත් දේ සිදුවන, සාමකාමී පරිසරයක ජීවත් වන්නට මිනිසා මෙන් ම සතා සීපාවෝ ද රුචි වෙති. ඒ යහපත මෙන් ම අයහපත රඳා පවතින්නේ අප කරන කියන දේ අනුවය. යහපත ගිලිහී අයහපත රජවෙන්නේ හික්මීමක් නැති වූ තැන ය. එනම් පවෙහි ලජ්ජා බිය නොවූ තැන ය.ජීවිතයේ බොහෝ කාලයක් ජීවත්වීමෙන් ලද අත්දැකීම් ඇසුරින් ඔබ ඒ ධර්මතාවය වටහා ගන්නට ඇත.ශ්‍රී සම්බෝධි විහාරවාසී,බොරලන්දේ වජිරඤාණ හිමිමුත්තණුවනි, මිත්තණියනි,ජීවන ගමනේ ඔබ කළ කී දෑ බොහෝ ය. ඒ සියල්ලෙන් ඔබට සිදුවූ යහපත වගේ ම අයහපත සමාජයට වූ යහපත, අයහපත සිහිපත් කරන්න. කළ හොඳ දේ සිතට සැනසීම ගෙන දුන්නත් නරක දෑ ඔබ පීඩාවට පත් කරන්නට ඇත. ඒ වැරදි සිහිපත් වන වාරයක් පාසා ඔබ වර්තමානයේත් අනාගතයේත් පීඩාවට පත් වනු ඇත. එහෙත් වැරදි ම මනුෂ්‍ය ස්වභාවයක් බව අපි අසා ඇත්තෙමු. කළ යුතු හොඳම දේ වැරැදි නිවැරැදි කරගනිමින් ජීවිතයට මුහුණ දීම ය. නැවතත් වැරදි සිදු නොවන තැනට කටයුතු කිරීම ය.‘තමාට තමා ප්‍රිය නම්, ආදරෙයි නම්, ළෙන්ගතු නම් තමා ගේ ජීවිතය තමා විසින් ම සුරක්ෂිත කරගත යුතුයි. බාල විය, තුරුණු විය, වැඩිහිටි විය යන කාල තුනෙන් එකක දීවත් එසේ ජීවිතය සුරක්ෂිත කර ගත් තැනැත්තා පණ්ඩිතයෙක් ය’ යි අපේ බුදු හාමුදුරුවෝ දේශනා කළා.ජීවිතය සුරක්ෂිත කර ගත්තේ කෙසේ ද? බිය විය යුතු තැන බිය වීමෙන්. ලජ්ජා විය යුතු තැන ලජ්ජා වීමෙන්. එවැනි පුද්ගලයෙක් වන්නේ කෙසේ ද? තමන් වෙත නරක සිතිවිලි ඇති නොවන්නට පරෙස්සම් වීමෙන්. හොඳ දේ කිරීමට සිත නැමෙන්නේ හොඳ සිතිවිලි වර්ධනය කිරීමෙන් පමණයි. එසේ යහපත් සිතිවිලි දියුණු කිරීමෙන් කරන හොඳ ක්‍රියා දහයක් ගැන ‘දස පින්’ නමින් බුදු දහමේ උගන්වා තිබෙනවා. දාන, සීල, භාවනා, අපචායන, වෙය්යවච්ච, පත්තිදාන, පත්තිදානුමෝදනා, ධම්ම දේශනා, ධම්ම සවණ, දිට්ඨිජුකම්ම නමින් හැඳින්වූයේ ඒ දස පින්ය.අපගේ සිතෙහි වූ ලෝබය දුරු කරන්නට නම් දානය පුරුදු කළ යුතුයි. සීලය නම් හික්මීමයි. හික්මුණු පුද්ගලයා පස් පව් නොකරයි.කේලාම් කීමෙහි, නපුරු වචන කීමෙහි ලජ්ජාවෙයි. සිතේ එකඟ බව ඇති වන්නේ භාවනාවෙන්. සිත එකඟ නොවූ විට නරක සිතිවිලි උපදිනවා. ගුණවතුන්ට යටහත් පහත් වීමෙන් සිතේ උඩඟු බව නැති වෙනවා. පින් දීමක් පින් ගැනීමත්, දහම් ශ්‍රවණය කිරීමත් හරි දැකීමත් ජීවිතයට යහපත සලසනවා.මේ දස පින් වැඩීමෙන් ජීවිතයට අධ්‍යාත්මික දියුණුව උදා කරනවා. එය දෙලොව සාර්ථකත්වයට මඟ පාදනවා.මුත්තණුවනි,මිත්තණියනි,මහා ධන සිටුවරයා ගැන ඔබ අසා ඇත. තුරුණු වියේ බොහෝ යස ඉසුරු මැද ජීවත් වූ ඔහු කල් යත්ම දිළින්දෙක් වෙනවා. යාචකයෙක්ව සිඟමන් යදිනවා. දිනක් බුදුරජාණන් වහන්සේ ආනන්ද හිමියන් අමතා මහා ධන සිටුවරයා ගැන මෙලෙස සඳහන් කරනවා.“ආනන්ද! මොහු ප්‍රථම යාමයේ ධනය විනාශ කර නොගත්තේ නම් මේ නගරයේ අග්‍ර සිටුවරයා වෙනවා. ඒ කාලයේ පැවිදි වුණා නම් රහත් ඵල ලබනවා. ඔහුගේ භාර්යාව අනාගාමී වෙනවා.මොහු මධ්‍යම වයසේ දී හෝ තම ධනය යහපත් කර්මාන්තයෙහි යෙදවූවා නම් මේ නගරයේ දෙවැනි සිටුවරයා වෙනවා. පැවිදි වූවා නම් අනාගාමී තිබුණා. භාර්යාව සකෘදාගාමි වෙන්න තිබුණා.අඩුම තරමේ ජීවිතයේ පශ්චිම යාමයේ හෝ ධනය විනාශ කර නොගත්තා නම් මේ නගරයේ තුන් වැනි සිටුවරයා වන්නට තිබුණා. පැවිදි වූවා නම් සකෘදාගාමී වන්නට තිබුණා. භාර්යාව සෝවාන් වන්නට තිබුණා.”මේ කතා පුවතින් ඔබ දිරිමත් කරන්නේ ජීවිතයේ බාහිර දියුණුවත්, අධ්‍යාත්මික දියුණුවත් ළඟා කර ගන්නට තවමත් ප්‍රමාද නොවූ බවටයි. ජීවිතය වැරදුණා නම් මේ මොහොතේ පටන් එය නිවැරැදි කර ගන්නට, නිවැරදි ජීවිතය තව තවත් සාර්ථක කර ගන්නට ඔබට අවස්ථාව තිබෙනවා.දාන, සීල, භාවනා ආදී පින්කම්වල ප්‍රතිඵල ලැබෙන්නේ පරලොව දී පමණක් බව ඇතැම් අය කල්පනා කරනවා. එහෙත් යහපතෙහි යහපත් විපාකත්, අයහපතෙහි අයහපත් වීමෙන් මෙලොව දී ම විඳින්නට සිදුවූ බව ඔබට මතක ඇති.‘කුමටද කුසලට කම්මැළි වන්නේ’ යනුවෙන් ලෝවැඩ සඟරාවේ සඳහන් වෙනවා. අපගේ ශාස්තෲන් වහන්සේ අපට දේශනා කොට වදාළ ශ්‍රී සද්ධර්මයත්, ජීවත් වීමෙන් ලද අත්දැකීම් සමූහයත් නුවණින් විමසා අකුසලින් බැහැරව කුසලට යොමු වීමට අපට මහෝපකාරී වෙනවා.මුත්තණුවනි, මිත්තණියනි,ඔබ ඇතුළු සියලු මනුෂ්‍යයා ගේ සිත නිරන්තරයෙන් ම චංචල ස්වභාවයක් දකිනවා. බුදු දහමින් උගන්වන්නේ ඒ චංචල සිත දමනය කරගන්නා ආකාරය පිළිබඳවයි. දියුණු කරගන්නා ආකාරය පිළිබඳවයි. නිරන්තර ධම්ම සාකච්ඡා, ධර්ම ශ්‍රවණය කිරීම ඒ සඳහා ඔබට මඟ පෙන්වනවා.අපිි සිතට වහලකු නොවී සිත තමන්ට වහලකු කරගත යුතුයි. දවස තිස්සේ ගේ දොර, වතුපිටි, ධන සම්පත් ගැන සිතමින් කල් ගෙවන්නේ බණ දහම් නොදන්නා අඥානයින්. අනුවණ පුද්ගලයාට සිත දියුණු කළ නොහැකියි. එය කළ හැකි වන්නේ ප්‍රඥාවන්තයාටයි.ප්‍රඥාව ඇති තැන අවිද්‍යාව දුරු වෙනවා. අවිද්‍යාව දුරු කිරීම උතුම් වූ නිර්වාණාවබෝධයට මඟ පාදනවා. නිර්වාණාවබෝධයත් සමඟ මේ දුක් සහිත සසර කෙළවර වෙනවා.දූ පුතුනි, ඔබ ගේ මවු පියන්, මුත්තණුවන් හා මිත්තණියන් ආදරයෙන් රැක බලා ගන්නවා සේ ම ඔවුන්ට ජීවිතයේ අධ්‍යාත්මික දියුණුව ළඟාකර ගන්නටත් ඔබට උපකාරී විය හැකි යි. අම්මට තාත්තට වැඩිහිටියන්ට සැලකීමේ වටිනාකම බුදු දහමේ නිරන්තරයෙන් අගය කෙරෙනවා.යම් කෙනෙක් අම්මට තාත්තට සලකනවා නම් ඔහු මෙලොව නුවණැත්තන් විසින් ප්‍රශංසාවට ලක් වෙන බව, මරණින් මතු දෙව්ලොව උපදින බව පරාභව සූත්‍රයේ සඳහන් වෙනවා. එලෙස කටයුතු නොකරන අය මෙලොවත්, පරලොවත් පිරිහීමට පත් වෙනවා.රමණී සුබසිංහඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=as1209304</link>
    <topic>එදා ආච්චි සීයාලා සහ අද ආච්චි සීයලා</topic>
    <author>අද ලිව්වේ</author>
    <content>එදා ආච්චි සීයාලා සහ අද ආච්චි සීයලාකියන්නට යන කතාපෙළ ඔබ සිතට දුකක් ගෙන එනු ඇත. එහෙත් එය ඔබට කිව යුතුමය. මේ කතා සැබැවින්ම සමාජයේ සැරිසැරීමේදී ලද සැබෑ අත්දැකීම්ය.මීට මාස කිහිපයකට පෙර මම අගනුවරින් බැහැරව පිහිටි වැඩිහිටි නිවෙසකට ගියෙමි. ඒ එහි නතරව සිටින වැඩිහිටියෙකුගේ දුක සැප සොයා බලන්නටය. එදින ඒ නිවෙසට තවත් අමුත්තෝ කිහිප දෙනෙක්ම පැමිණ සිටියෝය. ඒ අතර වයෝවෘද්ධ මවක් හා පියෙක් ද වූහ. මවට යම් පමණකට මතකය අඩුය. ඇය යොවුන් වියේ දී බොහොම හැඩකාරව සිටින්නට ඇතැයි ද බැලූ බැල්මට පෙනේ. එමෙන්ම මේ අම්මාත් තාත්තාත් උගතුන්ය. ඔවුන්ගේ දරුවන් ද එසේම ය. සමාජයේ ඉහළ රැකියාවන් හි නියුතු අය ය. එනමුත් අම්මාත් තාත්තාත් බලාගැනීමට ඔවුන්ට වේලාවක් නැත.මේ නිසා ඔවුහු අම්මා හා තාත්තා වැඩිහිටි නිවහනේ නතර කිරීමට තීරණය කළහ. එදින ඔවුන් පැමිණ සිටියේ ඒ කාර්යය සඳහාය. මෙම වැඩිහිටි නිවහනෙහි මාසික කුලිය ගෙවා නතර විය හැකි නිවෙසක් ද වෙනමම වේ. මේ යුවළ නතර කෙරුණේ එහිය. අවම වශයෙන් අම්මාගේත් තාත්තාගේත් නවාතැන් කුලිය මසකට රුපියල් විසිදහසක් පමණ වන්නට ඇත. එමෙන්ම එහි යම් මුදලක් මූලික ලෙස තැන්පත් කිරීමට ද අවශ්‍යය. ඒ හැර මව පියා බලාගැනීම සඳහා නතර වූ කාන්තාවට ද මාසිකව අවම වශයෙන් රුපියල් අටදහසකවත් මුදලක් ගෙවන්නට වේ.මේ ආදී වශයෙන් මිල ගණන් එක්කර බැලීමේදී මෙහෙකාරියක නිවසේ නතර කර අම්මාත් තාත්තාත් බලාගැනීමට බැරි ඇයිදැයි යන ප්‍රශ්නය ඔබට මට මතුවනු නොඅනුමානය. එහෙත් වර්තමානයේ ඇතැම් දරුවන්ගේ ක්‍රියාපිළිවෙත් එසේය.මේ තවත් සිදුවීමකි. ඇයට දරුවන් සිටියේ නැත. එහෙත් අන් දරුවන් තම දරුවන් ලෙස රැකගත් ඇයට අවසානයේ පිහිටට සිටියේ විශ්‍රාම වැටුප හා ගෙවන වැඩිහිටි නිවහනයි. අද ඇය වයෝවෘද්ධය. එහෙත් ඈ සිත තමන් හැදූ වැඩූ දරුවන් පිළිබඳව වෛරයක් නැත. කනගාටුවක් ද නැත. එහෙත් තමාට අත්වූ ඉරණම පිළිබඳව යම් කනගාටුවක් ඇත්තේය.මෙවැනි කතා අද සමාජයේ කොතෙකුත් අසන්නට ලැබේ. මීට අවුරුදු දහයකට දොළහකට පෙර නුගේගොඩ නගරයේ තිබූ වැඩිහිටි නිවහනක විවිධ තරාතිරම්වල වැඩිහිටියෝ නේවාසිකව සිටියහ. එකල අපි උසස් පෙළ පන්තිවල උගත්තෙමු. නිවහනේ සිටි එක් පියෙක් උඩුමහලේ ජනේලයෙන් පාර දෙස බලමින් විටින් විට “මගේ පුතේ” කියමින් හඬා වැටෙයි. අපි ඒ පියා දෙස බලා සිටියේ කනගාටුවෙනි. ඔහු පිළිබඳව වැඩි විස්තර සෙවීමේදී දැනගන්නට ලැබුණේ ඔහුගේ පුතු තමන් ඔස්ට්‍රේලියාවේ පදිංචියට යන්නේ යැයි කියා පියා වැඩිහිටි නිවහනේ නතර කළ බවය. ඔස්ට්‍රේලියා නොගිය ඔහු සෑම මසකම ගාස්තුව ගෙවීමට පියාට නොපෙනෙන්නට වැඩිහිටි නිවහනට ඇවිත් යන්නේය.එදා අපේ පවුල්වලට ආලෝකයක් වූ සීයලාට හා ආච්චි අම්මලාට වර්තමානයේ හිමිවී ඇති ඛේදවාචකය මෙයයි. උදේ සිට බුදුගුණ ඇසෙන ගැයෙන රටක දරුවන් දෙමවුපියන් මෙතරම් දුරස්ථ වූයේ ඇයි යන පැනය අපි ඔබ ඉදිරියේ තබමු.එදා තිබූ විස්තෘත පවුල අද දක්නට නැත. පුංචි පවුල රත්තරන් වීමත් සමඟ ආච්චි සීයා පවුලෙන් දුරස්ථ වී ඇත. මිනිසුන් කාර්යය බහුලය. දියුණුවන ලෝකයේ මිල මුදල් සමඟ ඉදිරියට යන මිනිසුන්ට එකිනෙකා සමඟ ළෙන්ගතු වීමට, සමීප ඇසුරක් ගොඩනඟා ගැනීමට තරම් කාල වේලාවක් නැත. ඇතැම් විට බිරිය හා සැමියා තම පවුලේ අවශ්‍යතා ආදිය දැනගන්නේ සංවාදයෙන් නොව එස්එම්එස් පණිවුඩයෙනි. ඒ තරමටම ඔවුන් කාර්යය බහුලය.ඉස්සර නම් අම්මා තාත්තා ආච්චිට සීයට සලකනවා. මෙන්ම ඔවුන්ගේ ගුරුහරුකම්වලට හිස නමනු දරුවන්ට දැකිය හැකි විය. එහෙත් අද එවැන්නක් නැත. අම්මලාට තාත්තලාට මෙන්ම ආච්චිලා සීයලාට ද කාලවේලාවක් නැත. ඔවුන්ට දරුවන්ගේ දරුවන් සුරතල් කිරීමට වේලාවක් නැත.රූපවාහිනිය ගුවන්විදුලිය මෙන්ම වෙනත් විනෝදාත්මක දේ විසින් ඔවුන්ව බිල්ලට ගනු ලැබ ඇත. කවි කතන්දර කියා දුන් සීයලාට ආච්චිලාට අද කවි කතන්දර මතක නැත. එදවස දරුවන් හැදුණේ වැඩුණේ වැඩිහිටි සෙවණේය. නමුත් වර්තමානයේ දරුවන් වැඩිහිටියන් සෙවණේ රඳවා තැබීමට තරම්වත් සුරක්ෂිතභාවයක් ඔවුන් තුළ නැත.නමුත් අතීතයේ එසේ නොමැත. කාටත් ඕනෑතරම් විවේකය තිබිණි. එකිනෙකා දෙස උරණව බැලීමට හෝ එකල වැඩිහිටියන්ට ඉඩක් නොතිබිණි. එනමුත් අද එසේ නැත. එදවස ගැමි පරිසරය අද නාගරික වී ඇත. ඈත පිටිසර ගමක හැරුණ විට නාගරික මට්ටමින් ගැමි හුරුව දකින්නට නැත. ගමෙන් නගරයට ආ ගැමි පරිසරයේ හැදී වැඩුණු අයට ද නගරයේ ගති සිරිත් හුරු වී ඇත. මෙය නරකක් ලෙස අපි නොදකිමු. එහෙත් මේ නාගරික වීමත් සමඟ තම තමන්ගේ ගතිගුණ සමාජ වටිනාකම් සියල්ලම වෙනස් වන්නේ නම් එය ඛේදවාචකයකි. අද අපිට අත්විඳින්නට වී ඇත්තේ එම ඛේදවාචකයේ අත්දැකීම්ය.එදා සිටි සීයලාට ආච්චිලාට වඩා අද ආච්චිලා සීයලා තරුණය. ඇතැම් අය තවමත් රැකියාවල නියුතු වේ. වයෝවෘද්ධ වූ විට නිවසේ නොරැඳී වැඩිහිටි නිවාසවල රැඳෙන්නට සිදුවන ඇතැම් වැඩිහියන්ගේ ද අඩුපාඩුකම් නැතිවාම නොවේ. පරම්පරා ගැටුම නිසා ඇතැම් වැඩිහිටියන් දරුවන් තේරුම් ගන්නේ නැත. ඇතැම් දරුවෝ වැඩිහිටියන් තේරුම් නොගනිති. එමෙන්ම අද දකින්නට ලැබෙන තවත් දෙයක් නම් දරුවන්ට දෙමව්පියන්ට සැලැකීමට, ගරු කිරීමට හුරුවක් නැත.ඒ හුරුව පැමිණිය යුත්තේම පවුල තුළිනි. අම්මා තාත්තාට ගරු නොකරයි නම් තාත්තා අම්මාට ගරු නොකරයි නම් බිරිය සැමියාටත් සැමියා බිරියටත් ගරු නොකරයි නම් ඔවුන් ආදරයෙන් සහයෝගයෙන් ගෘහ ජීවිතයක් ගෙන නොයන්නේ නම් බොහෝ විට එවැනි පවුල්වල ජීවත්වන දරුවන්ගෙන් වැඩිහිටියන්ට ගෞරව කිරීමක් හෝ ආදරය කරුණාව දැක්වීමක් කිසි දිනෙක අපට බලාපොරොත්තු විය නොහැක.මව පියා තම දරුවන්ට කුඩා කාලයේ සිටම ආදරය කරුණාව මෙන්ම අන්‍යයන්ට දයාව දැක්වීමට ඉගැන්වීම අනිවාර්යයෙන්ම කළ යුතුය. සහයෝගිමත් පවුල තුළින් හැදෙන දරුවා සමාජයට ගිය විට සෑම වැඩිහිටියෙකුටම ගරු කරන්නට ඉගෙන ගනී. පාසලේදී ගුරුවරු දරුවන්ට කියාදිය යුත්තේ විෂය මාලාවක්ම නොවේ.මිනිසා වයසින් මුහුකුරා යෑමත් සමඟ සමාජය තේරුම් ගැනීමට හුරුවේ. එහෙත් අද එවැන්නක් දකින්නට නැත. නිමක් නොමැති ආශාවන්ගෙන් පිරුණු ඇතැම් වැඩිහිටියෝ තම දරුවන්ම බිල්ලට ගනිති. මේ වර්තමාන සමාජයේ දක්නට ලැබෙන ව්‍යසනයයි.දිනෙන් දින සමාජයේ ආරම්භ වන වැඩිහිටි නිවාස සංඛ්‍යාව ද ක්‍රමයෙන් ඉහළ යමින් පවතී. ඇතැම් දෙමවුපියන් තම දරුවන් සෙවණේ හිඳින්නට කැමති නැත. තවත් තැනෙක නැන්දම්මා ලේලි විරසකකම්ය. එකිනෙකා අතර පවතින නොරිස්සුම්කම සමාජය බෙදී වෙන්වීමට හේතු සාධක වී ඇත. තම දුව පුතා පමණක් නොව අන් දූ පුතුන් ද තම දරුවන් සේ දැකීමට පුළුවන් නම් පවුල් ප්‍රශ්න බොහෝ දුරට අඩුය.බුදුරජාණන් වහන්සේ සිඟාලෝවාද සූත්‍රය දේශනා කළේ මීට බොහෝ කාලයකට පෙර ඈත අතීතයේදීය. එසේ වුවත් සිඟාලෝවාද සූත්‍රයේ මවුපිය දූදරු සම්බන්ධතාව මැනවින් පැහැදිලි කර ඇත. එය අදට ද වලංගුය. නිරන්තරයෙන් ම සිඟාලෝවාද සූත්‍රය අනුව මවුපිය දූදරු සබඳතා ගොඩනැඟෙන්නේ නම් සමාජය මීට වඩා යහපත් වනු ඇත. එනම් දරුවන් දේපළ ඉල්ලා තාත්තා අම්මාට වස දෙන්නේ නැත. තාත්තා මරා ගස්වල එල්ලන්නේ නැත. එමෙන්ම දරුවන්ට ද ආදරය දයාව කරුණාව මැනවින් ලැබේ නම් ඔවුන් වියරු වන්නේ නැත.උදේ සිට බුදු බණ ඇසුණ ද බුදු බණ ගැයුන ද මිනිසුන් තුළ අධික තණ්හාව ආශාව නැති නොවේ නම්, ඉවසීම, දයාව, දරුණාව, අන්‍යයන් ගරු කිරීම ප්‍රගුණ කරන්නේ නැති නම් සමාජය තව තවත් වළපල්ලට යනු ඇත. සමාජයේ තව තවත් වැඩිහිටි නිවහන් ඉදිවනු ඇත. අපේ ළමා පරපුර පිරිහී යනු ඇත.ලෝක වැඩිහිටි දින හා ළමා දින එළඹෙද්දී පමණක් ඒ ගැන කතාකර ඵලක් වන්නේ නැත. මුළු සමාජය තුළම මේ පිළිබඳව විශාල කථිකාවතක් ඇතිවිය යුත්තේය.අද ලිව්වේඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=as1209305</link>
    <topic>උඹලට මූඩිය පෑගුණත් ඇති</topic>
    <author>රවි</author>
    <content>උඹලට මූඩිය පෑගුණත් ඇතිමවගෙන් ලද අවසරය පරිදි නැවැත මේස පන්දු ක්‍රීඩාවේ යෙදීමට අවස්ථාව ලැබීම ගැන මා මෙන්ම ජයන්ත හා බණ්ඩාර ද බෙහෙවින් සතුටට පත්වූහ.”රවි ආයෙ ප්ලේ කරන්න ආපු එක සෙලිබ්‍රේට් කරන්න වටින වැඩක්” යැයි බණ්ඩාර කීවේ ක්‍රීඩා කිරීම අරඹූ මුල් දිනයේදීමය.”උඹ හදන්නෙ රවිය ආයෙ අමාරුවෙ දාන්නද? ආයෙ බීල අහුවුණොත් රවියගෙ අම්ම ටි.ටී. ගහන්න තියා ආයෙ ජොබ් එකට එන්නවත් ඉඩ දෙන එකක් නෑ” යයි ජයන්ත කිවූ විට මටද බණ්ඩාර ගැන කෝපයක් ඇතිවිය.”අනේ ඔවු බණ්ඩාර ආයෙ ඩ්‍රින්ක්ස් වලට නම් අඬ ගහන්න එපා. මම අම්මට පොරොන්දු වුණා ආයෙ බොන්නෙ නෑ කියල” යයි මා කී විට බණ්ඩාර හඬනඟා සිනාසුණේය.”ඇයි උඹ හිනාවුණේ” මම ඇසුවෙමි.”නෑ මට හිනා ගියේ උඹ අපිටම වුණු පොරොන්දුව ගැන...””මොකක්ද ඒකෙ හිනාවෙන්න තියෙන්නෙ.” මම කෝපයෙන් ඇසුවෙමි.”නෑ.. උඹට තිබුණෙ ආයෙ බොන්නෙ නෑ කියල පොරොන්දු වෙන්න නෙමෙයි... ආයෙ කලවම් කරල බොන්නෙ නෑ යි කියල පොරොන්දු වෙන්න” යයි පැවැසූ බණ්ඩාරනැවතත් සිනාසුණේය.”ඇයි ඒ...?” මම ඇසුවෙමි.”ඇයි ඒ කියන්නෙ...! එදා ඔක්කොම වුණේ උඹ පණ්ඩිත වැඩ කරන්න ගිය හන්දනෙ... එහෙම නැතිව උඹත් අපි වගේ විස්කි විතරක් හරි බියර් විතරක් හරි ගත්තනම් මොකවත් වෙන්නෙ නෑ... එහෙම කළා නම් උඹට අද වුණත් බියර් එකක් අරගෙන ෂපාන් එකේ ගෙදර යන්න තිබුණා” යයි ඔහු කීවේ එදින බියර් විතරක් බොමින් සිටි මා හට විස්කි පෙවීමට තමාද දායක වූ බව අමතක වී ඇතිවාක් මෙනි.කෙසේ වුවද කන්න ඕනැ වූ විට කබරගොයත් තලගොයා වාගේ පේනව කීවාක් මෙන් බණ්ඩාර පැවැසූ දෙයෙහි යම් සත්‍යයක් ඇතැයි සිතූ මම අනතුරුව එදින දුරදිග නොබලා බියර් සහ විස්කි යන දෙකම පානය කිරීම ගැන මටම දොස් පරවා ගතිමි.ක්‍රීඩා කරන අතරතුර අපි එදින උපන් දින සාදයට අදාළ ඇතැම් සිදුවීම් ගැන නැවැත කතාබස් කළෙමු.”නරක නෑ... කට්ටිය එදා බියර් බෝතල දොළහකටයි.... විස්කි බෝතල් තුනකටයි වග කියල තිබුණා යැයි බණ්ඩාර කීවේය.”උඹල දැක්කද එදා සරතුයි, බණ්ඩාරයි කබරය දානව“ (වමනය කරනව) යැයි ජයන්ත පැවැසූ විට ඔහුගෙන් ඇසීමට සිතාසිටි දෙයක් මගේ සිහියට නැගුණි.”ඒ කිව්වහම එදා මොකද උඹට වුණේ... පාටිය ඉවර වෙලා බලපුවහම උඹ පේන්න හිටියෙ නෑනෙ...” මම කීවෙමි.”මට මොකවත් වුණේ නෑ... ගත්ත ඇති කියල දැනුනහම උඹල වාගේ පිස්සු කෙලින්නෙ නැතිව මම ෂේප් වෙලා ආව. කොහෙද...? උඹල බොන්න ගත්තහම බොනවයැ? නානවනෙ...” යයි ජයන්ත කිවු විට බණ්ඩාර කතා කළේ කෝපයෙනි.”නිකන් පිස්සු කතා කියන්නෙපා මනුස්සයො! උඹලට වෙලා තියෙන්නෙ අපිට වාගේ බොන්න බැරි එක.... මූඩිය පෑගුනත් ඇති උඹලට වෙරි වෙන්න... එහෙම තියාගෙන නිකන් බණ කියන්න එපා.” යයි බණ්ඩාර කිවු විට...”හා! හා! එහෙම හිතා ගනින්කො” කිවු ජයන්ත, නිහඬවිය.බණ්ඩාර එදින කිවු දෙය කොතරම් සාවද්‍යය ද හා නොමඟ යවන සුළුද යන්න පසුකළෙක තේරුම් ගිය පසු ඒ බව ඔහුට පසක් කර දීමට මා ගත් උත්සාහය අත්හැර දැමීමට සිදුවූයේ තම තර්කය ඔප්පු කිරීමට ගොස් ඔහු ඒ වනවිට අකාලයේ මිය ගොස් සිටි හෙයිනි.අපි විශේෂ සිදුවීමකින් තොරව දිගටම මේස පන්දු ක්‍රීඩාවේ යෙදුණෙමු. දහඩියෙන් තෙත්වූ සැහැල්ලු සිරුරෙන් යුතුව නිවෙසට ගිය මා වේලාසනින් නින්දට ගොස් පසුදින කලට වේලාවට රාජකාරියට වාර්තා කළෙමි. මගේ දින චර්යාව ගැන මවද සතුටට පත්ව සිටියාය.වෙළඳ සේවා වාර්ෂික මේස පන්දු ක්‍රීඩාවලිය ළං වෙමින් තිබූ හෙයින් අපි පුහුණු කටයුතු සඳහා වැඩි වේලාවක් වැය කළෙමු. ඒ අතරතුර සිදුවූ දුම්රිය ප්‍රමාදයන් හේතුකොටගෙන දුම්රිය පළෙහි බොහෝ වේලාවක් රැඳී සිටි ඇතැම් අවස්ථාවල සීතල බියර් පොදක් තොල ගෑමේ ආශාව ඇති වුවද මවට වූ පොරොන්දුව සිහිවීමෙන් මම ඒ ආශාව ආයාසයෙන් මඬ පවත්වා ගතිමි.කෙසේ වුවද එම මැඬපැවැත්වීම රබර් බෝලයක් දිය යට සැඟවීමට ගත් උත්සාහයක් බව ඔප්පු වීමට වැඩි කලක් ගත නොවීය.සමාගමේ නත්තල් සාදය සුපිරි හෝටලයක පැවැත්වීමට කටයුතු යෙදෙමින් තිබුණි. ඒ පිළිබඳව කාර්යාලයේ සියල්ලන් අතර මහත් උනන්දුවක් ඇති බවක් පෙනෙන්නට විය.සාදයට පෙර දින රාත්‍රි කෑම මේසයේදී මම ඒ පිළිබඳව අම්මාට පැවැසුවෙමි.”ඔය පාටි හුඟක් රෑ වෙනකන් තියෙනව නේද පුතේ!” යයි අම්මා ඇසුවාය.”ඔවු සමහරවිට එළිවෙනකන් තියෙනව.” යයි මම කීවෙමි.”එහෙම වුණොත් ඔයා රෑ වෙලා ගෙදර එන්නෙ කොහොමදැ” යි අම්මා අනතුරුව ඇසුවාය.ඇය එවැන්නක් ඇසූ පසු සාදය නිමවීමෙන් අනතුරුව රෑ බෝවී ආපසු නිවෙසට එන්නේ කෙසේදැයි යන ප්‍රශ්නය මා තුළද ඇතිවිය.”හුඟක් රෑ වුණොත්, යාළුවෙකුගෙ ගෙදර නැවතිලා පහුවෙන්ද එන්න බැරිද? කොළඹ කිට්ටුව පදිංචි පුතාගෙ යාළුවො නැතෑ” යැයි අම්මා කිවූ විට ඇත්තටම අම්මා කියූ ලෙස කළ හැකි නොවේදැයි මටද සිතුණි.”ඒක නම් ඇත්ත... කොළඹට කිට්ටු යාළුවො කීප දෙනෙක්ම ඉන්නව... අහල බලන්න ඕනෑ” යැයි මම කීවෙමි.”ඔය රෑ දෙගොඩ හරියෙ එන්නෙ නැතිව එහෙම කරන එක හොඳා” යැයි අම්මා අනතුරුව කී විට මා තුළ ඇතිවූයේ ප්‍රශ්නයක් ලෙහෙසියෙන් විසඳා ගැනීමට හැකිවීමෙන් ලැබෙන සතුටට සමාන සතුටකි.පසුදින බණ්ඩාර හමුවූ විට “උඹ අද පාටියට එනව නේදැ” යි ඔහු මගෙන් ඇසුවේය.”පාටියට නම් එනව... ඒත් රෑ වෙලා ගෙදර යන එක තමයි ප්‍රශ්නෙ...” මම කීවෙමි.”ගෙදර අය මොකද කීවෙ...?” බණ්ඩාර ඇසුවේය.”අම්ම නම් කිව්ව රෑ වුණොත් යාළුවෙකුගෙ ගෙදර නැවතිලා පහුවෙනිද එන්න කියලා..””ඉතින් මොකක්ද ප්‍රශ්නෙ..””අම්ම කිව්වට නවතින්නෙ කොහෙද...?” මම ඇසුවෙමි.”ඇයි අපේ ගෙදර... උඹට අපේ ගෙදර නැවතිලා... පහුවෙනිද ගිය හැකි.” යයි ඔහු කී විට “ප්‍රශ්නයක් නැත්දැ” යි මම ඇසුවෙමි.”කිසිම ප්‍රශ්නයක් නෑ... හොඳට දාන්න හිතාගෙන තමයි මං අද ආවෙත් ඩ්‍රයිවර් එක්ක වාහනේ... උඹටත් ඕනෙ නම් වැටෙන්නම දාන්න පුළුවන්...” යයි බණ්ඩාර කී විට “අද ඩ්‍රින්ක් එකක් ගන්නවද නැත්ද? යන එතෙක් සිතයට නළියමින් තිබූ ප්‍රශ්නය පළමුවරට මම මගෙන්ම ඇසුවෙමි.”අද නම් ඩ්‍රින්ක් එකක් නොගෙන ඉන්නම බැරි වේවි... එහෙම වුණොත් එදා බණ්ඩාර කිව්ව වාගේ කලවම් නොකර විස්කි විතරක් හරි බියර් විතරක් හරි බොනව... ගෙදර යන්නෙත් නැති හන්ද අම්මට අහුවෙන ප්‍රශ්නෙත් නෑ” යි මම සිතුවෙමි. කෙසේ වුවද ඒ සමඟම මගේ සිතට නැඟුණේ “මම ආයෙ බොන්නෙ නෑ කියල අම්මට පොරොන්දු වුණා නේද” යි යන සිතිවිල්ලය. ඒ පිළිබඳව දිගින් දිගටම කල්පනා කර මම අවසානයේ ‘අද විතරක් බොනව, ආයෙ බොන්නෙ නෑ...’ යි යන ආත්ම වංචනික තීරණයකට පැමිණියෙමි.මත්පැන් බීමේ ආශාව විසින් මවු සෙනෙහස යටපත් කිරීමට ඉඩදීමේ ඵල ෂපාක මතු දිනක විඳින්නට සිදුවන බව මම එම අවස්ථාවේ දැන නොසිටියෙමි.තරුපහේ හෝටලයක පැවැත්වුණු නත්තල් සාදය සෑම අතින්ම සුපිරි සාදයක් විය. කාන්තා පක්‍ෂයද ඇතුළු කාර්යාලයේ සෑම අයකුම වාගේ එයට සහභාගි වීම සඳහා පැමිණි අතර ඔවුන් පසුවූයේ මහත් ප්‍රමෝදයෙනි. නත්තල් සැරසිලි වලින් විචිත්‍ර වී සංගීතයෙන් ඔකඳ වූ ශාලාවේ එක් කොනක තිබූ මේසයක් වැසී තිබුණේ විවිධ වර්ගයේ මත්පැන් බෝතල් හා රස මසවුලෙනි. ලොව සියලුම මත්පැන් වර්ග එහි ඇතියයි මට සිතුනි.පෙර දිනක මත්පැන් බී මවට අසුවීමට අදාළ අමිහිරි සිද්ධියේ මතකය නිසාදෝ නැවැත එවැන්නක් සිදුනොවීමට වගබලාගත යුතුයයි මම තීරණය කළෙමි.සාදය ආරම්භයේ සිටම මා බියර් පමණක් පානය කළේ වෙරි නොවී ඉන්නට නම් එක මත්පැන් වර්ගයක් පමණක් පානය කරන්න යැයි බණ්ඩාර ලබාදී තිබූ උපදෙස අනුවය.කෙසේ වුවද විශාල බියර් ප්‍රමාණයක් බීමෙන් අනතුරුව ද වෙනදා දැනුණු ප්‍රබෝධය හා සැහැල්ලුව අත්නොවිඳිම පිළිබඳව මම පුදුමයටත් කුතුහලයටත් පත්වීමි. එසේ වන්නට මා සතු ‘හොඳට බොන්න පුළුවන්කම’ නිසායයි මම අනතුරුව සිතුවෙමි. එම පුළුවන්කම තවදුරටත් උරගා බැලීමට සිතූ මම වීදුරුව නැවතත් බියර්වලින් පුරවා ගතිමි. පෙර මෙන් උගුරින් උගුර පානය කරනු වෙනුවට එම බියර් වීදුරුව එක හුස්මට බී අවසන් කරත්ම බලාපොරොත්තුව සිටි සැහැල්ලුව හා ප්‍රබෝධය මට දැනෙන්නට විය.මම ශාලාවේ ඔබ මොබ ඇවිදිමින් අන් අයගේ හැසිරීම දෙස විමසිල්ලෙන් බැලුවෙමි. ඇතමුන් බීමත්ව කරන විගඩම් දුටු මා තුළ එක්තරා අන්දමක සතුටක් හා ආඩම්බරයක් ඇති වූයේ මා ඔවුන් මෙන් වෙරිවී නොසිටි හෙයිනි.එකවරම මට ගුරුසිංහ මතක් විය. සාදය ආරම්භ වීමත් සමඟම සෝඩා වත්කරගත් වීදුරුවත් අත තබාගෙන මුල්ලකට වී සිටි ඔහු ඒ වනවිට පෙනෙන්නට නොසිටියේය. ‘මට නම් බොන තැනක ඉන්නවත් හිතෙන්නෙ නෑ’ යි ඔහු එදින කී අන්දම මට සිහියට නැගුනි.අනතුරුව මම ජයන්ත පිළිබඳ විමසිලිමත් වීමි. ඔහුද පෙනෙන්නට නොවීය. එවිට මට මතක් වූයේ “ගත්ත ඇතියි කියල දැනෙනකොට උඹල වගේ පිස්සු කෙලින්නෙ නැතිව මම ෂේප් වුණා... කොහෙද උඹල බොන්න ගත්තහම බොනවයැ නානවනෙ” යයි යනුවෙන් ඔහු එදින කිවු සැටි.ගුරුසිංහත් – ජයන්තත් නැති අඩුව පුරවන්නට මෙන් බංඩාරත් මමත් දිගටම මත්පැන් පානය කළෙමු. එසේ කිරීමෙන්....ගුරුසිංහ ප්‍රපාතය අසලටවත් නොආවේය. ජයන්ත ප්‍රපාතයට බොහෝ දුරින් ඔබ මොබ යමින් සිටියේය. බණ්ඩාරත් මමත් අත්වැල් අල්ලා ගෙන ප්‍රපාතය කරා දුවයමින් සිටියෙමු.රවිrathnapalaw@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=as1209306</link>
    <topic>ගුරු සේවයේ රස කතා</topic>
    <author/>
    <content>ගුරු සේවයේ රස කතාබිංගිරිය ප්‍රදේශයේ ජීවත්වූ විශ්‍රාමික ගුරුවරයෙක් වූ ගමනායක ගුරුන්නාන්සේ වෙනත් කෙනෙකු කියන ඕනෑම දෙයක් හිස් මුදුනින් පිළිගන්නා අයෙකි.රජයෙන් ප්‍රදේශයේ කිරි ගොවීන්ට දහස් ගණනක් වටිනා කිරි එළදෙනුන් නොමිලයේ බෙදා දෙන එක් අවස්ථාවක මෙම ගමනායක ගුරුන්නාන්සේට ද කිරි එළදෙනෙක ලැබිණ.තණකොළ කපා දෙමින් පුන්නක්කු දෙමින් තම කිරි එළදෙන හොඳින් රැකබලා ගත් ගුරුන්නාන්සේ දිනක් සවස කඩමංඩියට ගිය අවස්ථාවක ගමේ තරුණයින් පිරිසක් ඔහු මුලා කරමින් විහිළුවට පැවැසූ කාරණාවක් හිස් මුදුනින් පිළිගෙන තම කිරි එළදෙනට දිනකට දෙතුන් වරක් පුන්නක්කුවලට අමු ගොම දියකර දුන්නේ එමඟින් වැඩි කිරි බෝතල් ප්‍රමාණයක් ලබාගැනීමේ අරමුණෙනි.ගමේ තරුණයින්ගේ මෙම උපදෙස් අනුගමනය කරමින් ගුරුන්නාන්සේ මෙසේ දිනපතාම දිනකට දෙතුන් වරක් පුන්නක්කුවලට අමු ගොම දියකර දුන් අතර මාස කිහිපයක් මෙසේ ගොම දියකර දීම නිසා කිරි එළදෙන කෙසඟ වී වැහැරී තදබල ලෙස රෝගාතුර වූවාය. මේ හේතුවෙන් එළදෙනගෙන් වැඩි කිරි ප්‍රමාණයක් තබා සුළු ප්‍රමාණයක් වත් ලබා ගැනීමට නුපුළුවන් විය.මේ නිසා ගුරුන්නාන්සේ ප්‍රදේශයේ පශු වෛද්‍යවරයාට ද මේ බැව් දන්වා තමා තරුණයන්ගෙන් අසා දැනගත් කරුණු හෙළි කළේය.රෝගාතුරව සිටින කිරි එළදෙන පරීක්ෂා කළ පශු වෛද්‍යවරයා ඇය කිසිසේත් සුවපත් කළ නොහැකි බැව් පැවසුවේ උගතකු වෙලත් මෙවැනි වැඩ කරන්නේ දැයි ප්‍රශ්න කරමිනි. අවසානයේ නැඟිට සිටීමටවත් සවි ශක්තියක් නොතිබූ කිරි එළදෙන බිම ඇදවැටී දින කිහිපයකට පසුව මියගියේ ගමනායක ගුරුන්නාන්සේ ගේ මෙම අනුවණ ක්‍රියාව ප්‍රදේශවාසීන්ගේ සමච්චලයට ද ලක් කරවමිනි. (මෙහි නම මනඞකල්පිතය, සත්‍ය සිද්ධියකි)විශ්‍රාමලත් ආචාර්ය ඩී.එන්.දිසානායකකොස්වත්ත – බිංගිරියමෙය තෙවැනි වසර පන්තියකි.වෙනත් බොහෝ දිනවල මෙන්ම, එදිනද පංතිය භාර ගුරුතුමියට මුලින්ම නිරාකරණය කිරීමට සිදුවූයේ සිසුන් දෙදෙනෙකු අතර ඇතිව තිබුණු ආරාවුලකි. තුෂාර නමැති සිසුවා විසින් ගල්කැටයකින් පහරදීමෙන් සමන් ගේ නළල තුවාල විය. දෙදෙනාම පංතිය ඉදිරියට කැඳවූ ගුරුතුමිය ඒ ගැන කරුණු විමසීම ආරම්භ කළාය.”ඇයි තුෂාර සමන්ට මේ විදිහට ගලකින් ගැහුවේ..?”තුවාල ලබා සිටි සමන්ගේ හිස පිරිමදිමින් ඇය අනෙක් සිසුවා දෙස කරුණාවෙන් බලා ප්‍රශ්න කළාය.”සමන් තමයි ටීචර්.. මට මුලින්ම ගලකින් ගැහුවේ..”තුෂාර බිමට යොමාගත් හිසින් යුතුව, බයාදු ලීලාවෙන් පැවසීය.”අම්මත් ඒ වෙලාවේ ළඟ හිටියා.. බොරු නම් අහල බලන්න..””එහෙම නං තුෂාරට තිබුණේ ළඟ හිටිය අම්මට මේ ගැන කියන එක මිසක් මේ විදිහට තුවාල වෙන්න ගලකින් ගහන එක නෙවෙයි .. තේරුණාද..?”ගුරුතුමිය අවවාදාත්මකව තුෂාර දෙස බලමින් පැහැදිලි කරන්නට වූවාය.”...හොඳ ළමයි, එහෙම නේ..”සියල්ල සාවධානව අසා සිටි තුෂාර අතැඟිල්ලක් ද ඒ මේ අත කරකවමින් ගුරුතුමියට ඇසෙන නො ඇසෙන හඬකින් නැවතත් මුමුණන්නට විය.”ටීචර් කිව්වට, ඒ වෙලාවේ අම්මට කීමෙන් වැඩක් වෙන්නේ නැති බව මම දන්නවානේ..”තුෂාරගේ එම පිළිතුරෙන් විමතියට පත් ගුරුතුමිය ඔහු දෙස විමසිල්ලෙන් බලා සිටියාය.”ඒ ඇයි තුෂාර..?””අපේ අම්මට කවදාවත්ම ඉලක්කයට ගලක් ගහන්න බැරි බව මම දන්නවා ටීචර්...”මාකොළ ගාමිණී චන්ද්‍රසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av1209302</link>
    <topic>හිනා කතා</topic>
    <author/>
    <content>හිනා කතා”අංකල්, ඔයා සත්තු වත්තෙ ද ඉන්නෙ?” තමා වෙත පිරිනැමුණු තේ කෝප්පය තොලගාමින් පරාක්‍රමගේ අලුත් ටෙලි නාට්‍යයේ ව්‍යාපෘති වාර්තාව කියවමින් සිටි දීපාල් වෙත ආ පරාක්‍රමගේ කුඩා දියණිය තොෙඳාල් බසින් ඇසුවාය.”නැහැ දුව. ඇයි ඔයා එහෙම ඇහැව්වේ?” කුඩා දියණියගේ හිස අතගාමින් දිලිප් ලතාවකට ඇද පැද ඇසුවේය.”එහෙනං අන්කල් එන්ඩ කලින් තාත්ති අම්මට කිව්වෙ ‘දැන් අර කොටියා මෙහෙ ඒවි. ඔයා එහෙම ඒකා එක්ක වැඩිය කතාවට යන්ඩ එපා; කියල” දියණිය සුරතල් බසින් පිළිතුරු දුන්නාය.”ඈ මිස්ටර් කරුණාදාස, මැරුණේ රජිතගෙ මහත්තයගෙ මල්ලි නේද? අපිත් ගියානෙ මළ ගෙදර. රජිතා බිම පෙරළි පෙරළි අඬ අඬා හිටියෙ හරියට මහත්තයා මළා වගෙනෙ.” තම කාර්යාලයේ යතුරු ලේඛිකාවක වූ රජිතාගේ නිවෙසේ වූ අවමංගල්‍යයක් ගැන සඳහන් කරමින් අයිරාංගනී තම කාර්යාල සගයකු වූ කරුණාදාස ගෙන් ඇසීය.”ඉතින් ඒක අරුමයක්යැ අයිරාංගනී මිස්. ඔයා දැක්කෙ නැද්ද රජිතගෙ පුතණ්ඩියා? ඒකා ඔය රජිතගෙ මැරුණු මස්සිනාගෙ කපාපු පළුවනෙ. අනික මස්සිනා හිටියෙත් රජිතලගෙ ගෙදරම ඉස්සරහ කාමරේනෙ” කරුණාදාස හක හක ගා සිනාවෙමින් කීවේය.හේරත් ඉතා දැඩි ලෙස පොත පත පරිශීලනයට ඇබ්බැහි වී සිටි, නාට්‍යකරණයේ ද නියැළුණු එහෙත් චිත්‍රපට බැලීම මුළුමනින් ම ප්‍රතික්ෂේප කළ අයෙකි. ‘විජයකුවේණි’ චිත්‍රපටය බලන්නට යමු යැයි ඔහුගේ දරුවන් දිගින් දිගටම ඇවිටිලි කළෙන් ඔහු තම බිරිය ද, දරුවන් හය දෙනා ද කැටුව චිත්‍රපට ශාලාව වෙත ගියේ එතරම් ප්‍රසාදයකින් නොවේ.හේ සිනමා ශාලාවේ ප්‍රවේශ පත්‍ර කවුළුවට කිට්ටු වී එහි සිටි අයගෙන් මෙසේ ඇසීය.”ළමයින්ට භාගෙද අය කරන්නෙ?””ඔව්.. හැබැයි දොළහෙන් පහළ නම් විතරයි” කවුන්ටරයේ සිටි තැනැත්තා අවධාරණය කළේය.”එහෙනං ප්‍රශ්නයක් නෑ. මට ඉන්නෙ හය දෙනෙක් විතරයි” හේරත් කවුන්ටරය වෙත මුදල් දිගු කරමින් කීවේය.”අපේ ඇමැතිතුමා ඉන්නවා නේද? එතුමා හරි කෙළින් වැඩ කරන කෙනෙක්. ඕනෑම දෙයක්, ඕනෑම කෙනකුට මූණටම කියනවා. ආයි හැංගි හොරා වැඩ නෑ. ඒ වගේම තමයි උන්නැහේට බොරු කාරයෝ පෙන්නන්ඩ බෑ.” ඩග්ලස් එසේ කීවේ ධාතු ප්‍රදර්ශනයේ සංවිධාන කටයුතු සඳහා පැවැති රැස්වීමට පැමිණි සේරසිංහ හමුවූ අවස්ථාවේදීය.”ඇත්තට.. එහෙනං එතුමා මෙච්චර කල් තමුසෙව ළඟ තියාගෙන ඉන්නෙ මොකද?” සේරසිංහ පුදුමයෙන් විමසීය.”මිස්ටර් චන්ද්‍රසිරි මම පහුගිය සති දෙක තුනේ ඔයා ලියපු විහිළු කතා ඔක්කොම කියෙව්වා. ඒවා බලලා මම හොඳටම හිනාවුණා.” ගුණධීර මහතා දුරකථනයෙන් චන්ද්‍රසිරි අමතා කීවේය.”බොහොම ස්තුතියි. මිස්ටර් ගුණධීර. ඒ වුණාට මට නං ඒවා ආයෙත් කියවද්දි ගොඩක් දුක හිතුණා.” චන්ද්‍රසිරි ශෝකයෙන් පිළිතුරු දුන්නේය.”මොනවා පුදුමයි! මම නං ඒවා කියවල හොඳට සන්තෝස වුණා නෙ.” ගුණධීර පුදුමවෙමින් කීවේය.”මට දුක හිතුණේ ඒවා කියවලා නෙමෙයි. ඒවට ගෙවන මුදල මතක් වෙලා” චන්ද්‍රසිරි කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av1209303</link>
    <topic>යාත්‍රා</topic>
    <author>වසන්ත</author>
    <content>යාත්‍රාටෙලිනාට්‍ය නළුවකු වගේම අධ්‍යක්‍ෂවරයකු වන සුදන්ත තිලකසිරි පසුගියදා ලංකාවෙන් සමුගෙන ඕස්ට්‍රේලියාව බලා සිය පවුලත් එක්ක පිටත්වුණේ එහේ පදිංචි වීමේ අරමුණෙන්. එහෙම ගිය සුදන්ත වැඩිකලක් ඕස්ට්‍රේලියාවේ ඉන්නේ නැතුව හදිසියේම ආපහු ලංකාවට ඇවිල්ලා.”මගේ පුංචි පවුලත් එක්ක ඕස්ට්‍රේලියාවේ පදිංචියටයි මම හදිසියේ ලංකාවෙන් ගියේ. ඒත් කලාව වෙනුවෙන් ලොකු කැපකිරීමක් කළ නිසා ආපහු ලංකාවට එන්න හිතුනේ තවත් කලා කටයුතු කිහිපයක්ම කරන්න ඕන කියන අදහසින්. ඒ නිසා බිරියත් දරුවනුත් ඕස්ට්‍රේලියාවෙ ඉන්න අතරතුර අලුත්ම ටෙලිනාට්‍ය දෙකක් අධ්‍යක්‍ෂණය කරන්න මම ලංකාවට ආවා. මේ දිනවල එම ටෙලිනාට්‍ය දෙකේම රූගත කිරීම් ආරම්භ කරලා තියෙන්නේ. එකක් ‘සිතින් පතා ඉන්නම්’. අනික ‘මලිති’ මෙම ටෙලිනාට්‍යන් දෙකම මමයි අධ්‍යක්‍ෂණය කරන්නේ. එක ටෙලිනාට්‍යයක් පාදුක්ක ප්‍රදේශයෙත් අනෙක් ටෙලිනාට්‍යය නුගේගොඩ ප්‍රදේශයෙත් රූගත කිරීම් කරනවා. කාලයකට පස්සේ ප්‍රේක්‍ෂකයින්ට අලුත් අත්දැකීමක් මේ ටෙලිනාට්‍ය දෙකෙන්ම ලැබෙයි කියලා මම විශ්වාස කරනවා. ඒ වගේම මගේ රංගන ජීවිතයෙත් අලුත් අත්දැකීමක් ඔවුන්ට දකින්න ලැබෙයි කියලත් මම කියන්න ඕන.”රංගන ශිල්පිනි චංචලා වර්ණසූරිය පසුගිය දිනවල චිත්‍රපට කිහිපයකින්ම අපව මුණ ගැහුණා. එහෙම හිටපු චංචලා මේ දිනවල අතුරුගිරිය පැත්තේ ලොකු උගුලක අහුවෙලා ඉන්නවා කියලයි අපිට ආරංචි වුණේ.ඒ අවුල මොකක්ද කියලා ලෙහා ගන්න අපි චංචලාට කතා කළා. මේ දවස්වල ලොකු උගුලක මම පැටලිලා ඉන්නේ මොහාන් නියාස්ගේ අලුත්ම ටෙලිනාට්‍යයේ.‘ඉසුරු විමන’ කියන මේ ටෙලිනාට්‍යයේ ‘මලීනා’ කියන චරිතය කාලයකට පස්සේ මට ලැබුණු හොඳ චරිතයක්. මෙතැනදි මලීනා ආදරයකට මැදිවෙනවා. ඒත් ආදරය කියන දේ ලැබෙන්නේ මලීනාට නෙමෙයි. එයාගේ සල්ලිවලටයි රූපෙටයි ආදරය කරන්නේ. ඉතිං ඒ උගුලට තමයි මම මේ දවස්වල මැදිවෙලා ඉන්නේ. ඒ අතරතුරම අලුත්ම චිත්‍රපට තුනකට මට ආරාධනා කරලා තියෙනවා. ඒ ගැන කතාබහ කළා. ඉතිං රූගත කිරීම් ආරම්භ වෙනකම් බලාගෙන ඉන්නවා.”රන්ජන් රාමනායක මේ දිනවල ගෙවන්නේ කාර්යය බහුල ජීවිතයක්. චිත්‍රපට රැසක වගේම ‘ඉටිමල්’ ටෙලිනාට්‍යයේ රංගනය නිසාම කාර්ය බහුල රන්ජන් මේ දිනවල දියතලාව ප්‍රදේශයේ වැඩිහරියක් ඉන්න බවයි ආරංචිය.”ඔව් ඇත්තටම නාලක විතානගේ නම් වූ තරුණ අධ්‍යක්‍ෂවරයා නිර්මාණය කරන ‘රූපාන්ත්‍රණය’ සිනමාපටය නිසා මේ දිනවල වැඩිහරියක් මම ඉන්නේ දියතලාවේ. පසුගිය වසරේ කිසිම චිත්‍රපටයක් මම කළේ නැහැ. ඒ නිසා විවේකයෙන් හිටියේ. නමුත් මේ අවුරුද්ද ආරම්භයත් එක්ක බොහෝම කාර්යය බහුල ජීවිතයකට මම මුහුණදීලා ඉන්නේ. ඒ නිසා එකපැත්තකින් ලොකු දුකක් වවගේම සතුටකුත් තියෙනවා. මම ජනවාරි මාසේ ‘ජීවිතය ලස්සනයි’ චිත්‍රපටයත් ඊට පසු ‘පරපුර’, ‘සිද්ධාර්ථ’, ‘මායා’, ‘රජවරු’, ‘රූපාන්ත්‍රණය’ කියන චිත්‍රපට රැසක රූගත කිරීම්වලට එකතු වුණා.ඒ අතරම සුනිල් ටී. නිෂ්පාදනය කරන ‘රන්ජා’ චිත්‍රපටයේත් ජනිත මාරසිංහගේ ‘අන්දුන් කුන්දුන්’ සිනමාපටයෙත් රූගත කිරීම් ආරම්භ කරන්න සූදානම්. මෙතැනදි ‘රන්ජා’ කියන්නේ හොඳ දේශපාලන ප්‍රහසනය මුසුකරගත් සිනමාපටයක්. ඔය සියල්ල අතරේ ‘ඉටිමල්’ ටෙලිනාට්‍යයත් කරන්න එපැයි. මේ සියල්ල කරන්න වුණ නිසා විවේකයක් ඇත්තෙම නැහැ.”සම්මානනීය කැමරා ශිල්පියෙකු ලෙස පී.යූ.ඩී පෙරේරා දශක හතරකට පස්සේ අලුත්ම වැඩ කටයුත්තකට මුල පුරාලා කියලයි ආරංචිය. වාර්තා චිත්‍රපට මෙන්ම වෘත්තාන්ත සිනමාපට රැසක කැමරාව මෙහෙය වූ පීයූඩී ‘අතුරු මිතුරු’ සිනමාපටය නිෂ්පාදනය කරමින් නිෂ්පාදකයකු ලෙස ද සිනමා ක්ෂේත්‍රයට එක්වුණා. පී.යූ.ඩී කරන මේ අලුත්ම වැඩේ මොකක්ද?”අවුරුදු හතළිහකට පස්සේ මම චිත්‍රපටයක් කරන්න හිතුවා. ඇත්තටම මෙය ළමා චිත්‍රපටයක්. මම එය නිෂ්පාදනය කරමින් අධ්‍යක්‍ෂණය කරනවා. ‘යහළු’ කියන්නේ සැබෑ ළමා චිත්‍රපටයක් කියලා මම කියන්න ඕන. මගේ කතා සංකල්පයක් විදිහට මෙහි පිටපත ජයතිලක කම්මැල්ලවීර රචනා කළේ.මීට කළින් අධ්‍යක්‍ෂණය කාර්යය මම කළේ වාර්තා වැඩසටහන් පමණයි. මෙය මගේ පළමු වෘත්තාන්ත චිත්‍රපට අධ්‍යක්‍ෂණය. ඒ වගේම කුඩා දරුවන් පස්දෙනෙකු මෙහි ප්‍රධාන චරිතවලට දායක වෙන අතර සොමී රත්නායක, පාලිත සිල්වා, අමිත්ත වීරසිංහ, මීනා කුමාරි වැනි රංගන ශිල්පීන් රංගනයෙන් එකතු වුණා. ඒ වගේම මෙහි සංගීතය ආචාර්ය වික්ටර් රත්නායක සිදුකරන අතර නර්තනය අධ්‍යක්‍ෂණය කළේ මහාචාර්ය මුදියන්සේ දිසානායක.මේ වෙනකොට සියලු රූගත කිරීම් අවසන්. ඒ නිසා දැන් මගේ බලාපොරොත්තුව ‘යහළු’ හැකි ඉක්මනින් ප්‍රදර්ශනය කරන්නයි. මෙතෙක් අපි දැක තිබුණු ළමා සිනමාපටවලට වඩා අලුත්ම අත්දැකීමක් දරුවන්ට ‘යහළු’ තුළින් ලැබේවි කියල නම් මට විශ්වාසයි.”‘ගම්පෙරළිය,’ ‘සුර අසුර,’ ‘සුදු කළු සහ අළු’ වැනි ටෙලිනාට්‍ය හා සිනමා නිර්මාණ ඔස්සේ රංගන ශිල්පියෙකු ලෙස ඔබ අතරට ආ වසන්ත කොටුවැල්ල මෑත භාගයේ අපට මුණගැහුණේ නැහැ. කාලයක් තිස්සේ කිසිම නිර්මාණයකට එක් නොවුණ වසන්ත පසුගිය අවුරුදු හතරක් පමණ කාලයක් තිස්සේ හිටියේ විදෙස් ගතවෙලා. එහෙත් පසුගිය දවසක නැවත ඔහු මව්බිමට පය තියලා කියලයි ආරංචිය.”අවුරුදු හතරක විතර කාලයක් මම ලංකාවෙන් බැහැර වෙලයි හිටියේ. ඒ පර්යේෂණ නිබන්ධනයකට.විදෙස් ගත වෙන්න කලින් මම කළේ සියදිවි හානි කර ගැනීම් නැති කර ගැනීමට හා මානසික දියුණුව ඇතිකර ගැනීම සඳහා මිනිසුන්ට දේශන හා මාර්ගෝපදේශකයකු විදිහට කටයුතු කළ එක. ඒ හරහා විශාල සේවයක් මම කළා.ඉදිරියේදිත් මගේ විශාල බලාපොරොත්තුවක් තියෙනවාඒ පිළිබඳ දැනුවත් කරන්න වගේම සිනමාව පිළිබඳ දේශකයකු විදිහට කටයුතු කරන්න.කාලෙකින් රංගනයෙන් කිසිම රංගනයකට මම සම්බන්ධ වුණේ නැහැ. නැවත රංගනයෙන් එක්වෙන්නත් මගේ ඒතරම්ම බලාපොරොත්තුවක් නැහැ.ඒත් කලාව වෙනුවෙන් යමක් කරන්න ලොකු ඕනකමක් මට තියෙනවා.ඒ නිසාම දැනටත් මම සිනමාව හා කලාව පිළිබඳ ඉනෝකා සත්‍යාංගනී කීර්තිනන්දගේ සිනමා පාඨමාලාවේ දේශකයකු විදිහට කටයුතු කරන බබව කියන්න ඕන.”වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av1209304</link>
    <topic>හදවතින්ම ආදරය කළොත් ඒ ආදරය හැමදා පවතිනවා</topic>
    <author>ගාමිණී සුසන්ත</author>
    <content>හදවතින්ම ආදරය කළොත් ඒ ආදරය හැමදා පවතිනවාදෙරණ සිනමා සම්මානය ලැබුණු මොහොතේ ඔබට මොකද හිතුණේ කියල මුලින්ම කියන්න...?මේ වනවිට මම රඟපාලා තියෙන්නෙ සිනමා නිර්මාණ කීපයක පමණයි. ‘සිංහාවලෝකනය’, ‘මහින්දාගමනය’, ‘කලර්’, ‘භවතරණය’ ඒ සිනමා නිර්මාණ. ‘භව තරණය’ චිත්‍රපටයේ වැඩ අවසන් වුණේ ළඟදි. දෙරණ සිනමා උලෙළේදි මට ලැබුණේ මගේ පළමු සිනමා සම්මානය. ඇත්තෙන් ම මම කොහෙත්ම හිතුවේ නැහැ, මට සම්මානයක් ඇති කියලා. ඒ සම්මානය ගන්න වේදිකාවට යද්දී මට ලොකු සතුටක් දැනුණා. ඒ වගේ ම මීටත් වඩා හොඳම, කැපවීමකින් රංගන කටයුතුවල යෙදෙන්න ඕන කියන හැඟීම මට ඒ වෙලාවෙ ඇති වුණා. ඒ සම්මානය මගේ රංගන ජීවිතයට ලොකු ආලෝකයක්.මේ දවස්වල ඔබ දායක වී සිටින නිර්මාණ මොනවාද?මේ දවස්වල ‘පබලු පාලම’, ‘යර්ස් මැඩම්’, පිනි වැස්සක්’ යන ටෙලිනාට්‍යවල රූපගත කිරීම්වලට සහභාගි වෙනවා.ඔබ රංගනයෙන් දායක වුණු “කලර්” චිත්‍රපටය මේ දවස්වල තිරගත වෙනවා. කොහොමද හොඳ ප්‍රේක්ෂක ප්‍රතිචාර ලැබෙනවද එහි රංගනයට?’කලර්’ චිත්‍රපටයේ චරිතවල නම් නෑ. මම නිරූපණය කරන චරිතය උපතින් තරමක් දිළිඳු චරිතයක්. ඇය පොහොසත් තරුණයකුට ආදරය කරනවා. ඒ තරුණයාත් ඇයට ගොඩක් ආදරය කරනවා. තරුණ වියේදී හදවතින්ම ආදරය කරලා ඔවුන් එක් නොවුණත් ඔවුන් අතරේ තිබුණු ආදරය මැරෙන තෙක් ම අමතක වෙන්නේ නෑ. වයසට ගියත් ඒ ආදරය අමතක කරන්න බෑ. මගේ චරිතය තම පෙම්වතාට හදවතින්ම ආදරය කරන චරිතයක්. සමාජයේ මුල්බැසගෙන තිබෙන දෙයක් තමයි සල්ලි තිබෙන පුද්ගලයින්ගේ සිත් තුළ අවංක ආදරයක් නැතැයි කියන එක. ඒක එසේ නොවන බව ‘කලර්’ චිත්‍රපටයේ මගේ සහ මගේ පෙම්වතාගෙ චරිතවලින් පැහැදිලි වෙනවා. මගේ පෞද්ගලික අදහසත් ඒකයි. අවංක ආදරයට මුදල් හදල්, බලය කිසිම බලපෑමක් නොකරන බවයි මම හිතන්නෙ. ‘කලර්’ චිත්‍රපටයේ මගේ රංගනය ගැන ගොඩක් දෙනෙක් මට හොඳ කිව්වා. ඒ ගැන මට සතුටුයි.පසුගිය දවස්වල ඔබ එකදිගටම රූපගත කිරීම්වල සිටියා නේද?ඔව්. ඒ දේවින්ද කෝන්ගහගේ කියන තරුණ දක්ෂ නර්මාණකරුවාගේ චිත්‍රපටයේ සහ ටෙලිනාට්‍යයේ රූපගත කිරීම්වලට. ඒ ‘භව තරණය’ චිත්‍රපටය සහ ‘භව සිද්ධාන්ත’ ටෙලිනාට්‍යය. මේ තමයි එකම පසුතලයක එකවර නිර්මාණය වුණු පළමු චිත්‍රපටය සහ ටෙලිනාට්‍යය. මම හිතනව මේ නිර්මාණවලට දායක වෙන්න ලැබීම මගේ රංගන ජීවිතයේ සුවිශේසී අවස්ථාවක් කියලා. මේ චිත්‍රපටයට සහ ටෙලිනාට්‍යයට තේමාව වෙලා තියෙන්නෙ එකම කතාවක්. එය එක්දහස් අටසිය ගණන්වල ඉඳල දිගහැරෙන කතාවක්. මෙම එක් එක් නිර්මාණයක චරිත 4 ක් නිරූපණය කරනවා. මේවා බෞද්ධ දර්ශනය තේමා කර ගනිමින් නිර්මාණය වුණු නිර්මාණ. මාස 8 ක් පමණ නුවර, මාතලේ, අනුරාධපුරය, කොළඹ කියන ප්‍රදේශවල එහි රූපගත කිරීම් සිදුකළා.ඒ කාලය තුළ ඔබ වෙනත් නිර්මාණයකට ගියේ නැතිද?ඔව්. කිසිම නිර්මාණයක් මම ඒ කාලය තුළ බාර ගත්තේ නෑ. එසේ සම්පූර්ණ අවධානය යොමු කළේ ඒ නිර්මාණයට. මගේ ෆෝන් එක පවා මම නවාතැනේ දාලයි ගියේ. මේ කාලයේ නිර්මාණය වන බිස්නස් ටෙලිනාට්‍ය අතරේ ‘භවතරණය’ වැනි නිර්මාණ කෙරෙනවා අඩුයි. ඉතින් එවැනි චරිතයක් ලැබුණාම මම ඒ වෙනුවෙන් උපරිමයෙන් කැප වෙනවා.පසුගිය කාලය තුළ ඔබ ඓතිහාසික වගේම මීට අවුරුදු ගණනාවකට ඉස්සර කාලය පසුබිම් කරගෙන කළ නිර්මාණ කීපයකටම දායක වුණා නේද?ඔව්. මම ඉතාම කැමැත්තෙන් ඒ නිර්මාණවලට දායක වුණේ. එහෙම චරිත ලේසියෙන් රඟපාන්න බෑ. ඒ යුග පිළිබඳ, ඒ යුගවල තිබුණු භාෂා පිළිබඳව අවබෝධයක්, හැදෑරීමක් ඒ සඳහා අවශ්‍යයි. එවැනි චරිත කීපයක්ම මට ලැබුණා. මම ඒවා සතුටින් බාරගත්තා.දැන් එකදිගට හැදෙන ටෙලිනාට්‍ය ගැන ඔබේ අදහස මොකක්ද?දැන් හැදෙන බොහොමයක් ටෙලිනාට්‍ය නිර්මාණ නෙමෙයි. මමත් පසුගිය කාලෙ ඔයවගේ ටෙලිනාට්‍යල රඟපෑවා. නමුත් ආපසු හැරි බලද්දි කනගාටු හිතෙනව. හැබැයි සල්ලි නම් හම්බ වුණා. මේ ටෙලිනාට්‍යවලින් අලුත් පිරිසකට අවස්ථා ලැබෙනවා. ඒක හොඳයි. නමුත් මේ ටෙලිනාට්‍යවල රඟපෑමෙන් ශිල්පීන්ටවත් ඒවා බැලීමෙන් ප්‍රේක්ෂකයින්ටවත් ඇති වැඩක් නෑ. මම හිතන්නෙ ක්ෂේත්‍රයේ කිසියම් ස්ථාවරයක් ගොඩනඟාගත් ශිල්පීන් මේවාට නොයා යුතුයි. ඒ වගේ ම මම හිතනව ප්‍රේක්ෂකයින් ළඟදීම මේ ටෙලිනාට්‍ය ප්‍රතික්ෂේප කරයි කියලා.ඔබට ටෙලිනාට්‍යයක් නිෂ්පාදනය කරන්න බලාපොරොත්තුවක් නැතිද?මම කළොත් කරන්නෙ හොඳ නිර්මාණයක්. අද තියෙන බාල ටෙලිනාට්‍ය රැල්ල නිසා නාළිකාවල හොඳ නිර්මාණයකට ඉඩ ලබාගැනීම අමාරුයි. ඒ නිසා දැන්ම ටෙලිනාට්‍යයක් නිෂ්පාදනය කරන්න බලාපොරොත්තුවක් නෑ.කලාව තුළ ඔබේ ඉදිරි බලාපොරොත්තු?අශෝක හඳගම, ප්‍රසන්න ජයකොඩි වැනි නිර්මාණකරුවන්ගේ කෘතින්වලට දායකවීමේ ආශාවක් මට තියෙනවා. ඒ වගේම මිනිසුන්ට දැනෙන රංගනයන් ඉදිරිපත් කරමින් ක්ෂේත්‍රයේ රැඳී ඉන්නයි බලාපාරොත්තුව.ජීවිතය තුළ ඔබට බලාපොරොත්තු ඉලක්ක ගොඩක් ඇති නේද?නැහැ. මගේ ජීවිතේ ලොකු බලාපොරොත්තු නෑ. අද දවස පටන් ගත්තාම ඒ දවස ඇතුළත කරන්න තියෙන දේවල් හොඳින් කරනව. හෙට මොනව වෙයිද කියල මම දන්නෙ නෑ. මැරෙනතෙක් මම මගේ ජීවිතයට අත්දැකීම් එකතු කරනවා. අද මැරුණත් මම හරිම සතුටින් ඉන්නෙ.ගාමිණී සුසන්තඡායාරූපය – ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av1209305</link>
    <topic>අනුරපුරේ සමාධියට අගෞරවයක් කරන්න මං හිතුවේ නෑ</topic>
    <author>ජෝජ් රොබ්සන් ද සිල්වා</author>
    <content>අනුරපුරේ සමාධියට අගෞරවයක් කරන්න මං හිතුවේ නෑඅසංක දිසානායකනුවරඑළියෙ සිසිල් බවයි විටකදි හද මඬලමහ වන්නියෙ වියළි බවයි විටකදි හද මඬලකොළොම්පුරේ රුදුරු බවයි විටකදි හද මඬලඅනුරපුරේ සමාධියයි විටකදි හද මඬල ගාලු කොටුවේ බැම්ම වගේ රැකවරණය දුන්නාඋණවටුනේ වෙරළ වගේ සුන්දර බව මැව්වාහුම්මානේ වතුර වගේ දුන් සෙනෙහස ගත්තාකතරගමේ දෙවිඳුන් හට මගෙ දුක මම කිව්වා මහවැලි ගඟ බෙදුව වගේ ඔබ මා වෙන් කෙරුවාදුන්හිඳ දිය ඇල්ල වගේ මගෙ සිත ඇද වැටුණාහුන්නස්ගිරි කන්ද වගේ හුදකලාව උන්නාඉසුරුමුණියේ පෙම් යුවළට මගෙ දුක මම කිව්වා පද රචනය – අසංක දිසානායකසංගීතය - රොෂාන් ප්‍රනාන්දුගායනයා - දමිත් අසංකසිංහල ගී පද රචනා සාහිත්‍යයේ බහුලව දක්නට ඇත්තේ යොවුන් ප්‍රේමය තේමා කරගත් සංකල්පනාය. ඒ අතර ඇතැම් නව පරපුරේ නිර්මාණකරුවෝ එම සුලභ තේමාවෙන් වුවද නැවුම් සිතුවිලි ප්‍රකාශනයට වෑයම් කරති. එවැනි ගී පද රචකයෙකු හට මෙවර ‘ගී මිහිර” ගෙනෙන්නට අපි ආරාධනා කරමු.ඔහු, අසංක දිසානායක ය. රූපවාහිනියේ අලෙවි නිෂ්පාදන ඒකකයේ නිෂ්පාදකවරයකු හා අලෙවි ප්‍රවර්ධන නිලධාරියෙකු ලෙස මෙන්ම නිවේදකයෙකු ලෙසින් ද කටයුතු කරන අසංක ප්‍රවීණ ගායන ශිල්පි නිහාල් නෙල්සන් ගයන “හෙමින් ගියොත් බැනුම් අහන” (“ඉන්ටර්සිටි රියදුරු මමයි”) සහ ප්‍රබුද්ධ ගීතරුචි ගයන “යහමින් දුක කියාගන්න” වැනි ගී සංකල්පනාවන්ගේ ද හිමිකරු ය. අසංක “නුවරඑළියෙ සිසිල් බවයි” පද රචනයේ දී “අනුරපුරේ සමාධියයි විටකදි හද මඬල” යනුවෙන් යොදා ගැනීම උචිත නොවේය යි, ඉන් අනුරපුරේ සමාධියට අගෞරවයක් කෙෙර්ය යි සංගීත ක්ෂේත්‍රයේ ඇතැමුන් අතර කසුකුසුවක් පවතින හෙයින් අපි අසංකට ඉඩ දෙමු, ඔහුගේ සිතුවිලි පවසන්නට.”මේ ගීතය ලියන්න පාදක වුණේ මගේ රැකියාව කියා කිව්වොත් එය නිවැරදියි. මගේ රාජකාරියේ දී ශ්‍රී ලංකාවේ සෑම ප්‍රදේශයකම සංචාරය කිරීමේ අවස්ථාව මට උදා වෙනවා. විවිධ පළාත් අනුව සිතුම් පැතුම් ද තාවකාලිකව වෙනස් වෙනවා. මගේ ගී සංකල්පනාවේ ඉන්න ප්‍රේමයෙන් පරාජය වුණු අහිංක පෙම්වතාගේ සැබෑ තත්ත්වයත් එයමයි. ඔහු ඔහුගේ සිතට දැනෙන විරහා වේදනා ලංකාවේ විවිධ ප්‍රදේශවල පවතින ලක්ෂණවලට සමාන කරනවා. උදාහරණයක් කියනවා නම් – නුවරඑළියේ සිසිල් බව සහ වන්නියේ වියළි බව විඳින ඔහුගේ හදවත අනුරාධපුරේ දී නිවී සැනසෙන අයුරු පවසන්නත් මට ඕනෑ වුණා. අනුරාධපුරේ වන්දනාවේ යද්දි සිත් හරිම පින්බර යි. සමාධියට දැහැන් ගත වෙනවා. ‘අනුරපුරේ සමාධියයි විටකදි හද මඬල’ යනුවෙන් යොදා ගත්තේ ඒ හින්දයි. මෙම වාක්‍ය යෙදුමෙන් අනුරපුරේ සමාධියට අගෞරවයක් කරන්න මං හිතුවේ නැහැ. මං වෑයම් කෙරුවේ මගේ සංකල්පනාවේ ඉන්න පෙම්වතාගේ සැබෑව පවසන්නයි.””බලන්න, මං යොදා ගෙන තිබෙන ‘හුම්මානේ වතුර වගේ – දුන් සෙනෙහස ගත්තා’ යෙදුමෙන් පැවසෙන සත්‍ය ය. උඩට එන ලස්සන වතුර පාර ක්ෂණයකින් පහළට යනවා. මේ අහිංසක පෙම්වතාට ඔහුගේ පෙම්වතියගෙන් ලැබුණු ආදරයත් අන්න ඒ හුම්මානේ වතුර වගේ. ඇය පිදූ සෙනෙහස ක්ෂණිකව ආයෙත් ගන්නවා. දකුණු වෙරළ තීරය ඔස්සේ යන ඔහු කතරගම දේවාලයට ගොස් ඔහුගේ දුක්බර පුවත පවසනවා. තමා සමඟ එකට දිගු ගමනක් යන්න අත්වැල් බැඳගෙන ආව ඔහුගේ පෙම්වතියගේ හැර යාම ඔහු දකින්නේ මහවැලි ගඟ දෙකට බෙදීමට සමානවයි. (උතුරේ ගොවි බිම් අස්වද්දන්න මහවැලි ගඟ උතුරට හැරවීමේ දී ගඟ දෙකට බෙදනු ලැබී ය.) මෙහිදී දුන්හිඳ ඇල්ල, හුන්නස්ගිරි කන්ද, ඉසුරුමුණි පෙම් යුවළ සමඟ පෙම්වතාගේ දුකින් බර සිත බද්ධ වෙනවා. මගේ වෑයම වුණේ වර්තමානයේ ජීවත් වෙන පරාජිත පෙම්වතෙකුගේ සිතක සැබෑ ස්වරූපය මේ ගී සංකල්පනාවෙන් පවසන්නයි. රට පුරාම මා දුටු විශේෂිත ලක්ෂණ සහ ස්ථාන ඇසුරෙන් ඔහුගේ සිත හෙළිදරව් කිරීමයි මා කෙරුවේ.””මේ ගී පද රචනය මුලින්ම මම දුන්නේ රොෂාන්ටයි. ඉන්පසු රොෂාන් තමයි “සිරස අලුත් සින්දු” වැඩ සටහනට මෙය ඉදිරිපත් කෙරුවේ. රොෂාන්ගේ සංගීතය මෙන්ම දමිත්ගේ ගායනයත් මෙම ගී සංකල්පනාව ගීතලෝලීන් අතරට ගෙන යාමට බෙහෙවින් දායක වුණා.” (සංවාදයට විවෘතයි.)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av1209306</link>
    <topic>අගෝස්තුවේ බිහිවුණු  ලෝක වාර්තා</topic>
    <author>සේමාලි කැල්ලපත</author>
    <content>අගෝස්තුවේ බිහිවුණු  ලෝක වාර්තාමිනිසුන්ට ලෝක වාර්තා පිහිටුවන්න කාරණා සොයා ගැනීම එතරම් අමාරු දෙයක් නොවන බව පසුගිය අගෝස්තු මාසයේ දී තායිවානයේ ගොවීන් විසින් පිහිටුවනු ලැබූ අලුත්ම වාර්තාවෙන් හෙළි වුණා. ඔවුන් පිහිටුවන ලද මේ අලුත්ම වාර්තාව වුණේ ඉතාම කෙටි කාලයක දී වැඩිම භූමි ප්‍රමාණයක ගොයම් පැළ සිටුවීමයි.කෙටි කෑම සහ ක්ෂණික කෑම සඳහා ප්‍රසිද්ධ තායිවානයේ මේ ලෝක වාර්තාව පසුගියදා පිහිටුවාලූයේ උතුරු තායිවානයේ ටාඕයුආන් පළාතේ ගොවීන් පිරිසකි. මිනිත්තු 16 තත්පර 20 කදී හෙක්ටයාර් 2.1ක පැළ සිටුවීම සඳහා ගොවීන් 1215 දෙනකු සහභාගි වූ බව වාර්තා වුණා.මේ ගොවීන් පිරිස මෙදා බිඳ හෙළුයේ 2012 වසර්දී තායිලන්තයේ දී ගොවීන් 904 දෙනකු එක්වී මිනිත්තු 35 තත්පර 35 කදී හෙක්ටයාර් 1.6ක ගොයම් පැළ සිටුවීමේ ලෝක වාර්තාවයි. මෙදා තායිවානයේ දී පිහිටුවනු ලැබූ අලුත්ම වාර්තාව සඳහා ගොයම් පැළ සිටුවීමට සහභාගි වූ වයසින් වැඩිම ගොවියා 91 හැවිරිදිය. බාලයාගේ වයස අවුරුදු 16කි.තායිවානය මෙවන් කර්තව්‍යයකට අතගැසීමේ හේතුව වූයේ ජනතාව අතර සහල් පරිභෝජනය වැඩි දියුණු කිරීම බව පැවසේ.”මෙය මගේ ජීවිතයේ වඩාත්ම සතුටු වූ දිනයයි. කෙතරම් ගොවීන් සිටියත් මා ඔවුන් මධ්‍යයේ සිටිමින් පැළ සිටවූවා. මෙය අප රටේ කෘෂිකර්ම වර්ධනයට හොඳ පිටිවහලක් වේවි.” යැයි 91 හැවිරිදි ගොවියා කීවේය.අගෝස්තු මාසය ලෝක වාර්තා පිහිටුවන මාසයක් දැයි කෙනෙකුට සිතෙන්නට පුළුවන් අන්දමේ තවත් වාර්තාවක් පිහිටුවුණා. ඒ ඉතා කෙටි කාලයක දී වෙරළේ වැලි මාලිගා විශාල සංඛ්‍යාවක් සෑදීමේ ලෝක වාර්තාවයි. පසුගිය වසරේ මේ වාර්තාව පිහිටුවාලූයේ අයර්ලන්තයයි. පැයක් ඇතුළත ඔවුන් තනා තිබූ වැලි මාලිගා සංඛ්‍යාව 571කි.අයර්ලන්ත වාර්තාව බිඳ හෙළමින් පසුගිය අගෝස්තුවේදී එංගලන්තයේ උතුරු යෝර්ක්ෂයර්හි වෙරළක දී පැයක් ඇතුළත වැලි මාලිගා 683ක් සාදා තිබුණා. මේ සඳහා පුද්ගලයන් 400 ක් සහභාගි වූවා. මේ සියලුම වැලි මාලිගා අඩි 2ක් උස විය යුතු අතරම පාදම ද අඩි 2ක් පළල් විය යුතු වුණා.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av1209307</link>
    <topic>තාත්තා හැමදාමත් අපේ හිතේ ගෞරවනීය විදියට ජීවත්වුණා</topic>
    <author>ඉනෝකා සමරවික්‍රම</author>
    <content>තාත්තා හැමදාමත් අපේ හිතේ ගෞරවනීය විදියට ජීවත්වුණාදමිත් ෆොන්සේකාහෙළ සිනමා සක්විති ලෙසින් කිරුළු දරා සිටි සිනමා නළු චිත්‍රපට අධ්‍යක්ෂ ගාමිණී ෆොන්සේකා අභාවප්‍රාප්ත වී මේ එළැඹෙන්නේ අටවැනි වසරයි.එදා මෙදා තුර ගාමිණී ෆොන්සේකා රඟපෑ චිත්‍රපට සංඛ්‍යාව සුවිශාලය. ඔහු නැති පාඩුව සිංහල සිනමාවට දැනෙන්නා සේම ඔහුගේ දූදරුවන්ට ද එය එලෙසින්ම දැනේ. පියාගේ අඩිපාරේ යමින් රංගනයට පිවිසි ගාමිණී පුතු දමිත් අද සිනමාවේ පෙනෙන්නට නැත. එහෙත් තම ආදරණීය තාත්තා ගැන කතා කරන්නට අපි ඔහු එක්කර ගත්තෙමු.අපේ තාත්තා අපි පුංචි කාලෙ ඉතාම කාර්යබහුල කෙනෙක්. මම උපන්නේ එක්දහස් නවසිය හැටනවයේ. මේ කාලේ ඉඳලා අවුරුදු දහයක් එකොළහක් විතර කාලේ මට මතකයි තාත්තා ගෙදර ඉන්න වෙලාවට පුළුවන් තරම් අපිත් සමඟ හිටියා. ඒ වගේම සමහර වෙලාවට අපි තාත්තගෙ කටයුතුවලට බාධා නොවන විදිහට නිවෙසෙහි හැසිරෙන්න පුරුදු වුණා. ඒ පුරුද්ද අපිට ඇති කළේ අම්මා. අපේ තාත්තා බොහොම සෘජු අදහස් තිබුණු අවංක ගතිගුණ තිබුණු කෙනෙක්. තාත්තා බොහොම ප්‍රතිපත්තිගරුක ජීවිතයක් ගත කළ කෙනෙක්. මගේ තාත්තා තමන් ගන්නා තීරණය වෙනුවෙන් පෙනී හිටිය කෙනෙක්. පුංචි කාලේ අපිට තාත්තත් එක්ක රැඳෙන්න තිබුණ වෙලාව අඩුයි. නමුත් තාත්තා හැමදාම අපේ හිතේ ගෞරවනීය විදිහට ජීවත් වුණා.අග්‍රගණ්‍ය සිනමා නළුවකුගේ පුතකු වීමට ලැබීම දරුවකුට භාග්‍යයකි. ඒ භාග්‍යය දමිත් දකින්නේ මේ ලෙසය.”තාත්තට සමාජයේ හොඳ පිළිගැනීමක් තිබුණා. තාත්තා වටා තිබුණු ඒ පිළිගැනීම අප වටාත් තිබුණා. ඒක එදත් එහෙමයි. අදත් එහෙමයි. අපි පාසල් ගිය කාලේ පාසලේදීත් අපිව විශේෂයෙන් පිළිගත්තා. ඒත් කවදාවත් ඒ පිළිගැනීම්වලින් අපි හිස උදුම්මා ගත්තේ නැහැ. අපිට ඒ විදිහට නිහතමානී වෙන්න ඉගැන්නුවේ තාත්තා. අපිට ජිවිතයේ බොහෝ දේවල් තිබුණා තාත්තගෙන් ඉගෙන ගන්න.”සිනමාව ගෙදරට අරගෙන නොආවද ගාමිණී බොහෝම කාර්යය බහුල චරිතයක් විය. ඔහු සිනමාවට අමතරව දේශපාලනයේ ද නිරත වූයේය. වරෙක ඔහු උතුරු නැඟෙනහිර ආණ්ඩුකාරවරයා ලෙස ද කටයුතු කළේය. තවත් වරෙක ඔහු පාර්ලිමේන්තු මන්ත්‍රීවරයෙක්. මේ හැමටම වඩා ඔහු රසිකයන් ආදරයෙන් වැලඳගත් සිනමා තරුවකි. දමිත් දිගින් දිගටම සිනමාවේ නිරත නුවූව ද ඔහුට තම පියා සමඟ රඟපාන්නට අවස්ථාව උදාවිය. ඒ ‘නොමියෙන මිනිසුන්’ චිත්‍රපටයේය.තාත්තාගේ අකැමැත්තක් තිබුණේ නැහැ මම රඟපානවට. ඔහු මට මගේ අඩුපාඩු පෙන්වා දුන්නා. මම චිත්‍රපට කිහිපයකම රඟපෑවා. ආචාර්ය ලෙස්ටර් ජේම්ස් පීරිස් මහතා තාත්තාගේ සහ මගේ රඟපෑම්වල වෙනස මැනැවින් පැහැදිලි කර දුන්නා. කාලෙකට පස්සේ මීට මාස තුනකට පෙර මම චිත්‍රපටයක රඟපෑවා. ඒ මා කලින් රඟපෑ අධ්‍යක්ෂවරයකු යටතේ. ඔහු මගේ මිත්‍රයෙක්.ඒ චරිතයත් හොඳයි කකියලා හිතුන නිසා රඟපෑවා.ගාමිණීගේ සැබෑ ජීවිතයේදී විවිධ හැලහැප්පීම් සිදුනොවුනාම නොවෙයි. දරා ගැනීම්, විඳ ගැනීම්, සියල්ල හුරු දමිත් තම සහෝදරියන්ගේ හා මවගේ ජීවිතවලට එවැනි සිදුවීමක් බලපෑ අයුරු ද කීවේය.”අපේ පවුලේ පුංචි බිඳවැටීමක් වුණා තමයි. ඒ අපි පුංචි කාලේ නොවෙයි. ඔය සිදුවීම් වන විට අපි සමාජය ගැන දැනුම් තේරුම් තියෙන අය. අවබෝධයක් තියෙනවා. තාත්තා වුණත් පහු වන විට ඒ සියල්ල අවබෝධ කරගත්තා. එවැනි දෙයක් වුණා කියලා අපි තාත්තා දිහා තරහවකින් බැලුවේ නැහැ. අම්මා වුණත් ඒ දිහා බැලුවේ බොහෝම උපේක්ෂා සහගතව. ජීවිතේ විඳගැනීම්, විඳීම්වලට අපිව හුරුකරලා තිබුණේ තාත්තා. ඒ නිසා ඒ වැනි දේවල් අපේ ජීවිතවලට මහා ලොකු බලපෑම් ඇති කළේ නැහැ.”අපේ පවුලේ අක්කලා, නංගිලා සියලු දෙනාම විවාහකයි. අපි එදා ඉඳලම තාත්තගෙන් ජීවිතය ඉගෙන ගත්තා. ඔහුගෙන් ඉගෙන ගත්ත දේවල් දිහා ආපසු හැරිලා බලන විට ඒ කාලේ ඔහු ගත්ත ඇතැම් තීරණ වැරදියි කියලා හිතුණ අපට අද තේරනවා තාත්තා කොච්චර ප්‍රතිපත්තිගරුක, මිනිසෙක්ද කියලා. අද අපි මෙහෙම ඉන්නේ තාත්තා නිසා. තාත්තා ගැන හිතේ තියෙන ආදරය, ගෞරවය දිනෙන් දින වැඩිවෙනවා මිසක් එය අඩුවන්නේ නැහැ. ඒ වගේම මට ගාමිණී ෆොන්සේකාගේ පුතා වීමට ලැබීම මම භාග්‍යයක් ලෙසයි සලකන්නේ.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av1209308</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නකොස්ගොඩ ඒ. සිරිල් ද අල්විස්ප්‍රශ්නය - ‘සුවඳයි මුවේ මල් පැණි’ ගීතය මුලින් ම ගැයූ ගායකයා සුමිත් අහංගම ද? එච්.ආර්. ජෝතිපාල ද?පිළිතුර - සුමිත් අහංගම  ගොකරැල්ලේ තරිඳු කන්නන්ගරප්‍රශ්නය - ඔබ මෙතෙක් කියැවූ හොඳම චිත්‍රපට විචාරය කුමක්ද?පිළිතුර - රෙජි රණසිංහ ශොන් ලූක් ගොඩාඩ්ගේ ‘බ්‍රෙත්ලස්’ චිත්‍රපටය අළලා ‘සංස්කෘති’ සඟරාවට ලියූ විචාරය ඒක ඉතාම විශිෂ්ට විචාර රචනාවක්.  ග්‍රෑන්ඩ්පාස් හි විමල් රණසිංහප්‍රශ්නය - ‘කුරුලු බැද්ද’ චිත්‍රපටයේ ‘ඔය බැල්ම ඔය කැල්ම නිලුපුල් නෙතේ’ ගීතය සඳහා පෙනී සිටින නළුවා ‘නරිබෑණා’ ප්‍රමුඛ වේදිකා නාට්‍ය ගණනාවක් නිෂ්පාදනය කළ දයානන්ද ගුණවර්ධනද?පිළිතුර - ඔව්. විමල්.  මීගමුවේ මහහුණුපිටියේ යොහාන් කුමාර් ද සිල්වාප්‍රශ්නය - චිත්‍රපට නළු ක්ලීටස් මෙන්ඩිස් ‘මනමේ’ නාට්‍යයේ මනමේ කුමාරයාට රඟපෑවාද?පිළිතුර - ‘මනමේ’ කුමාරයා ක්ලීටස් මෙන්ඩිස් විදියට නම් රඟපෑවා.  හබරාදූවේ ගාමා ගාමිණී සුබසිංහප්‍රශ්නය - එල්ටන් ජෝන් වගේ ගායකයන් ලංකාවේ ඉන්නවද?පිළිතුර - ඇයි නැත්තේ? ඔය ඇන්ටන් ජෝන්ස් ඉන්නේ.  නිවිතිගල තාරක විජේසිංහප්‍රශ්නය - අඩු වියදමකින් චිත්‍රපටයක් හෝ ටෙලිනාට්‍යයක් නිෂ්පාදනය කරන්න නම් මා කළ යුත්තේ කුමක්ද? මේ සඳහා උපදේශයක් දෙන්න?පිළිතුර - චිත්‍රපට හා ටෙලිනාට්‍ය අධ්‍යක්ෂ බෙනට් රත්නායකගෙන් විමසා බලන්න.  කඩවත පහළ බියන්විල භද්‍රා බියංකා මධුප්‍රශ්නය - ඉත්තෑවෙකුයි, හාවෙකුයි එක් වුණොත් මොකද වෙන්නේ?පිළිතුර - වේදනාවකින් තොර සැපතක් නැහැයි කියලා හාවා කියාවි.  මාතලේ ධර්මා ඒකනායකප්‍රශ්නය - අපේ රටේ සංගීත සංදර්ශන, රූපවාහිනි රියැලිටි සංගීතමය වැඩසටහන් මෙතරම් ජනප්‍රිය වීමට හේතුව කුමක්ද?පිළිතුර - අපේ රටේ හැම කෙනෙක් ම වගේ හොඳ සංගීත ලෝලයන්. කෙනෙක් පාරේ සින්දු කිව්වත් සෙනඟ පිරෙන්නේ ඒකයි. හිඟන්නෙක් බස් එකකට නැඟලා සින්දුවක් කිව්වත් වෙන හිඟන්නන්ට වැඩිය ඔහු සල්ලි හම්බ කරගන්නවා.  කෑගල්ලේ රණවීර ලියනගේප්‍රශ්නය - රොඩ්නි වර්ණකුල දැන් නිහඬ ඇයි?පිළිතුර - මා දන්නා තරමින් නම් ඔහු නිහඬ නැහැ.  මොනරාගල සරත් පෙරියප්පෙරුමප්‍රශ්නය - හුඟ දෙනෙක් එංගලන්තයට යන්නේ පී.එච්.ඩී එක ගන්නද?පිළිතුර - ජී.ඩී.එල්. පෙරේරාගේ ‘රටගිය ඇත්තෝ’ ටෙලිනාට්‍යයේ නම් දැක්වුණේ පී.එච්.ඩී කියන්නේ පිඟන් හෝදන ඩිප්ලෝමා කියලයි. එයින් අදහස් කළේ අධ්‍යාපනය ලබන ගමන් අපේ ලාංකිකයන් කිසියම් ආදායමක් උපයා ගැනීම සඳහා හෝටල්වල පිඟන් සේදීම, පෙට්රල් ෂෙඩ් වල පෙට්රල් ගහන නිසයි.  කොස්ගම ආරියමාලා විජේසිංහප්‍රශ්නය - 65 හැවිරිදි මා චිත්‍රපට හා ටෙලිනාට්‍යවල රඟපාන්න ආසයි. මා කළ යුත්තේ කුමක්ද?පිළිතුර - අවුරුදු 65 ක් තිස්සේ ඔයා මොනවද කළේ ආරියමාලා.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av1209309</link>
    <topic>මේ සැරේ අපි යන්නේ වෙරළ තීරය දිගේ</topic>
    <author>ගාමිණී සුසන්ත</author>
    <content>මේ සැරේ අපි යන්නේ වෙරළ තීරය දිගේ’සැරිසර’ රූපවාහිනී වැඩසටහන අලුත් මුහුණුවරකින් නැවත ගෙන එන්න අදහස් කළේ ඇයි?’සැරිසර’ නමින් ජාතික රූපවාහිනිය සතිපතා ගෙන ආ වැඩසටහන බොහෝ ප්‍රේක්ෂක ප්‍රතිචාර මැද අවුරුදු 5කට අධික කාලයක් ඉතාම සාර්ථකව විකාශය වුණා. ගාමිණී පුෂ්පකුමාරත් මමත් එක්වයි එම වැඩසටහන් මාලාව නිර්මාණය කළේ. එම වැඩසටහන විකාශය වූවා ඇති යැයි අප තීරණය කළ නිසා ‘සැරිසර’ මුල් වැඩසටහන් මාලාව මීට කලකට පෙර අවසන් කළා. ඉන් කලකට පසුව පාරිසරික සංචාරක වැඩසටහනක අවශ්‍යතාව ජාතික රූපවාහිනියට දැනුණා. ඒ අනුවයි පාරිසරික සංචාරක වැඩසටහන් නිර්මාණය කිරීමේ වගකීම මටත් ගාමිණී පුෂ්පකුමාරටත් පැවරුණේ. මෙම නව වැඩසටහනත් ‘සැරිසර’ ලෙසින්ම නම් කළේ මුල් ’සැරිසර’ වැඩසටහන ප්‍රේක්ෂක ප්‍රතිචාර ඉහළින්ම දිනාගෙන සිටි නිසයි. ඒ වගේම ’සැරිසර’ නාමය ප්‍රේක්ෂකයින්ගේ මතකයේ තවමත් රැඳී තිබෙන නිසයි. ’සැරිසර’ යන නමට අමතරව අප මෙහිද ’The beach traveller’ යන නමත් භාවිතා කළා.නව ’සැරිසර’ (The beach traveller) තවත් එක් පාරිසරික වැඩසටහනක්ද?මුලින්ම කියන්න ඕන නව ’සැරිසර’ වැඩසටහන පාරිසරික වැඩසටහනක් නොවන බව. මෙය මුළුමනින්ම සංචාරක වැඩසටහනක් Travel programme). මීට කලකට පෙර අප ඉදිරිපත් කළ ’සැරිසර’ වැඩසටහනට ඇතුළත් වුණේ ලංකාවේ සංචාරය කළ හැකි, පාරිසරික වටිනාකමක් ඇති, ඒ වගේම ඓතිහාසික වටිනාකමක් ඇති විවිධ ස්ථාන. එයට රටපුරා තිබෙන සිංහරාජය, යාල වැනි වනෝද්‍යාන, හුම්මානය, දියලුම ඇල්ල වැනි සුන්දර ස්ථාන මෙන්ම අනුරාධපුරය, පොලොන්නරුව වැනි නගරවල තිබෙන ඓතිහාසික ස්ථාන ඇතුළත් වුණා. එම වැඩසටහන් මාලාව අප නිර්මාණය කළේ නිශ්චිත ගමන් මාර්ගයක් නොමැතිව.ප්‍රේක්ෂක ජනතාව එය සංචාරක වැඩසටහනක් වගේම පාරිසරික වැඩසටහනක් ලෙසත් රසවිඳින්න පෙලඹුණා. නමුත් නව ’සැරිසර’ වැඩසටහන් මාලාව ප්‍රධාන වශයෙන්ම ඉලක්ක කරගත්තේ සංචාරයයි. ඒ වගේම මෙම සංචාරය නිශ්චිත සැලැස්මක් අනුව, නිශ්චිත ගමන් මාර්ගයක නොකඩවා යන්න තීරණය කළා. ඒ අනුවයි අපි ලංකාවේ සුන්දර වෙරළ තීරය මේ සඳහා තෝරාගත්තේ. නව ’සැරිසර’ වැඩසටහන් මාලාව ආරම්භ වුණේ කිරින්ද වෙරළ තීරයෙන්. ඒ ආරම්භ වුණු ගමන අප මේ වන විට හික්කඩුව පසුවන තෙක් පැමිණ තිබෙනවා. ඊළඟට මීගමුව, හලාවත, පුත්තලම වෙරළ තිරය දිගේ උතුරට යන්න බලාපොරොත්තු වෙනවා. ඒ අනුව රටපුරාම ඇති වෙරළ තීරය දිගේ ඉදිරියේදී ’සැරිසර’ ගමන් කරාවි. මේ ගමන සඳහා අප යොදාගත් වාහනය පාපැදිය. ’සැරිසර’ ඉදිරිපත් කරන නිශාන්ත කහවිට පාපැදියක නැඟී අපේ සුන්දර වෙරළ තීරය දිගේ ගමන් කරනවා.වෙරළ තීරයේ තිබෙන කිනම් ස්ථාන ද ’සැරිසර’ ගෙන එන්නේ?වෙරළ තීරයේ තිබෙන සුන්දර දර්ශනීය ස්ථාන, වෙරළ තීරය අවට, මුහුද යට ඇති සුන්දර ලෝකය, වෙරළ ආශ්‍රිතව ජීවත්වන විවිධ ජනකොටස්වල ජීවිතය, අප මෙහිදී සැරිසර ප්‍රේක්ෂකයින් වෙත ගෙන එනවා. සෑම වෙරළ තීරයකම විධිමත් සංස්කෘතියක් දකින්න නොලැබුණත් එසේ තිබෙන ස්ථානවලදී ඒ පිළිබඳ තොරතුරු ප්‍රේක්ෂකයින් වෙත ගෙන එනවා. මෙම නව ’සැරිසර’ වැඩසටහන්මාලාව තුළ අප මුළුමනින්ම සංචාරයට මූලිකත්වය දුන්නත්, කිසියම් පාරිසරික අධ්‍යාපනික අගයකුත් දෙන්න අපට සිදුවුණා. ඒ; මෙම වැඩසටහන් මාලාව වටා විවිධ ස්ථාන පිළිබඳ අධ්‍යයනය කරන පාසල් දරුවන් විශාල පිරිසක් එක් රොක්වී සිටින නිසයි. නමුත් අපේ මූලිකම අරමුණ සංචාරයයි.සංචාරක ගමන් මඟ ලෙස වෙරළ තීරය තෝරාගත්තේ ඇයි?අපේ රටේ සංචාරක කර්මාන්තය ප්‍රධාන ඉසව් තුනක් ඔස්සේ විහිදෙනවා. ඉන් එකක් තමයි රට තුළ තිබෙන වනාන්තර, දර්ශනීය ස්ථාන ආදිය ආශ්‍රිතව කෙරෙන සංචාරක කර්මාන්තය. අනෙක ඓතිහාසික ස්ථාන ආශ්‍රිතව කෙරෙන සංචාරය. අනෙක තමයි සංචාරක ආකර්ශණය වඩාත්ම දිනාගත් මුහුදු වෙරළ ආශ්‍රිතව කෙරන සංචාරක කර්මාන්තය. වෙරළ තීරය කියන්නේ ඉතාම ආකර්ෂණීය තැනක්. ඒ වගේම වෙරළ තීරය තමයි ලංකාවේ විධිමත්, දීර්ඝතම සංචාරක ගමන් මඟ. මේ හේතු නිසයි අපි වෙරළ දිගේ යන්න තීරණය කළේ.මෙතෙක් ආ ගමන පහසු එකක් වුණාද?මේ වන විට අපි අපේ ගමන් මඟේ සෑහෙන දුරක් ඇවිත් තියෙනවා. මේ ගමන ඉතාම දුෂ්කර එකක්. ඒ මොකද ලංකාව වටා තිබෙන වෙරළ තීරයේ අපට ඕනෑම කාලයක ගොස් රූපවාහිනී වැඩසටහන් කරන්න බැහැ. ඒ; එක් එක් වෙරළ තීරයන්ට ගමන් කිරීමට සුදුසු කාලයක් තිබෙන නිසා. සුදුසු කාල තුළ අප ඒ ඒ වෙරළ තීරයන්ගේ පටිගත කිරීම් සිදුකළ යුතුයි. ඒ නිසා ලංකාවේ වෙරළ තීරයේ කාලගුණික තත්ත්වය පිළිබඳ විශේෂයෙන් සැලකිලිමත් විය යුතුයි. ඒ හේතු නිසා මේ ගමන පහසු එකක් වුණේ නෑ.මුහුද යට දර්ශන පටිගත කිරීම අසීරු වුණාද?වැඩසටහන ආරම්භයේ දී මුහුද යට කෙරෙන පටිගත කිරීම් පිළිබඳ අපට අත්දැකීම් තිබුණේ නෑ. නමුත් අප එය කළ යුතුම වුණා. ඒ මොකද, ලංකාව වටා තිබෙන වෙරළ තීරයේ ඇතැම් ප්‍රදේශවල ගැඹුරු මුහුද සංචාරයට ඉතාම කදිම ස්ථාන නිසා. මුලදී ගැඹුරු මුහුදේ දර්ශන රූපගත කිරීම ගැන දැනුමක් අපට තිබුණේ නෑ. ජාතික රූපවාහිනියේ තිබුණු කැමරාවක් මුහුද යට පටිගත කිරීම්වලට ගැළපෙන ආකාරයෙන් සකස් කරගෙන තමයි අපි වැඩේ පටන් ගත්තේ. වැඩේ සාර්ථක වුණා. දැන් අපට ඒ සඳහා සුදුසු කැමරා ආදිය තිබෙනවා. මෙහිදී සඳහන් කළ යුතු විශේෂ කරුණක් තිබෙනවා. ඒ තමයි වැඩසටහන ඉදිරිපත් කරන නිවේදකයා මුහුද යටට ගොස් එහි සජීවී දර්ශන සමඟ වැඩසටහන ඉදිරිපත් කිරීමත්. මෙතෙක් ලංකාවේ නිපදවුණු සංචාරක වැඩසටහනක ඇතුළත් වී නෑ. එය සුවිශේෂී අත්දැකීමක්. මෙහිදී අපට දක්ෂ කිමිදුම් කරුවකු වන මේනක ගුණවර්ධනගේ සහාය ලැබෙනවා. ’සැරිසර’ ඉදිරිපත් කරන නිශාන්තට කිමිදීම පිළිබඳ පුහුණුව ලබාදුන්නෙත් මේනක. (දිය යට කැමරාගත කරන්නේත් මේනක) මෙවැනි සුවිශේෂතා මෙවර ’සැරිසර’ වැඩසටහනට ඇතුළත්.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093010</link>
    <topic>විස්සයි 20 කාන්තා ක්‍රිකට් කිරුළ කාටද?</topic>
    <author>ඉඳුනිල් වීරරත්න</author>
    <content>විස්සයි 20 කාන්තා ක්‍රිකට් කිරුළ කාටද?මේ දිනවල ශ්‍රී ලංකාව කෙරෙහි මුළුලෝකයේ ම අවධානය යොමු වී තිබේ. ඒ විස්සයි 20 ලෝක කුසලාන තරගාවලිය ශ්‍රී ලංකාවේ පැවැත්වෙන බැවිනි.මේ වනවිට මූලික වටයේ තරග සියල්ල පැවැත්වී අවසන්. සුපිරි අට වටයේ තරග 27 දින ආරම්භ වුණු අතර, අවසන් පූර්ව තරග සහ අවසන් මහා තරගය කොළඹ ආර්. ප්‍රේමදාස පිටියේ පැවැත්වීමට කටයුතු යොදා තිබේ.මෙම සිව්වැනි (පිරිමි) ලෝක කුසලාන ක්‍රිකට් තරගාවලියට සමගාමීව 3 වැනි විස්සයි 20 ලෝක කුසලාන කාන්තා තරගාවලිය ද පැවැත්වීම නිසා ලොව පුරා බාල මහලු තරුණ කොයි කවුරුත් කිරුළු 2 ක් වෙනුවෙන් පැවැත්වෙන මෙම තරගාවලි දෙක දෙසම අවධානය යොමු කර තිබේ.එක් පිලකට කණ්ඩායම් 4 බැගින් ඒ සහ B ලෙස කාණ්ඩ 2 ක් යටතේ මෙම තරග පැවැත්වීමට නියමිත ය. එක් කණ්ඩායමකට තරග 3 ක් බැගින් මූලික වටයේ ක්‍රීඩා කිරීමට සිදුවෙයි. ඒ අනුව මූලික වටයේ තරග 12 කි. මෙම තරග 12 ම පැවැත්වීමට නියමිතව ඇත්තේ ගාල්ල අන්තර්ජාතික ක්‍රිකට් ක්‍රීඩාංගණයේ වන අතර පළමු, දෙවැනි අවසන් පූර්ව තරග දෙක සහ අවසන් මහා තරගය කොළඹ ආර්. ප්‍රේමදාස ක්‍රීඩාංගණයේ පැවැත්වීමට නියමිත ය.එංගලන්තය, පාකිස්ථානය, ඕස්ට්‍රේලියාව සහ ඉන්දියාව‘ඒ’ කාණ්ඩය යටතේත්, දකුණු අප්‍රිකාව, නවසීලන්තය, බටහිර ඉන්දීය කොදෙව් සහ සත්කාරක ශ්‍රී ලංකාව යන කණ්ඩායම් 4, B කාණ්ඩය යටතේත් තරග වදිනු ඇත.විස්සයි 20 කාන්තා ලෝක කුසලාන තරග මාලාව දෙස ආපසු හැරී බැලීමේදී මෙවර පැවැත්වෙන්නේ 3 වැනි වරටයි.පළමු ලෝක කුසලාන තරගාවලිය 2009 වසරේ පැවැත්වුණු අතර සත්කාරක රට වූයේ එංගලන්තයයි. අවසන් මහා තරගය ලන්ඩනයේ ලෝඩ්ස් පිටියේ පැවැත්විණි. එහිදී එංගලන්තය සහ නවසීලන්තය අවසන් වටයේදී මුණ ගැසුණි. පළමුව පන්දුවට පහර දුන් නවසීලන්තය ඕවර 20 අවසානයේ සියලු දෙනාම දැවී ලකුණු 85 ක් ලබාගත් අතර, පිළිතුරු ඉනිම ක්‍රීඩා කළ එංගලන්ත කණ්ඩායම ඕවර 17 ක් අවසානයේ කඩුලු 4 කට ලකුණු 86 ක් ලබා ගනිමින් මංගල, විස්සයි 20 කාන්තා ක්‍රිකට් කිරුළ දිනා ගත්හ.ඉන්පසු යළිත් 2 වැනි 20 යි 20 ලෝක කුසලාන තරගාවලිය 2010 වසරේ බටහිර ඉන්දීය කොදෙව් දූපත් හි පැවැත්විණි. මෙහිදී අවසන් මහා තරගය බාබඩෝස් කිංග්ස්ටන් ඕවල් ක්‍රීඩාංගණයේ දී පැවැත්වුණි. දෙවැනි වරටත් අවසන් මහා තරගයට සුදුසුකම් ලබාගත් නවසීලන්තය ඕස්ට්‍රේලියාව සමඟ තරග වැදුණු අතර තියුණු තරගයක් අවසානයේ ඕස්ට්‍රේලියාව ලකුණු 3 කින් ජයග්‍රහණය කරමින් ලෝක 20 යි 20 ක්‍රිකට් කිරුළ දිනාගන්නට සමත් විය.මෙහිදී නවසීලන්තය ඕවර 20 අවසානයේ කඩුලු 6 කට ලකුණු 103 ක් ලබාගත් අතර පිළිතුරු ඉනිම ක්‍රීඩා කළ ඕස්ට්‍රේලියාව ඕවර 20 අවසානයේ කඩුලු 8 කට ලකුණු 106 ක් ලබා ගනිමින් ජයග්‍රහණය වාර්තා කළේ ය.ඒ අනුව මෙතෙක් පැවැති ලෝක කුසලාන තරගාවලි දෙක පුරාවට දස්කම් දැක්වූවත් අනුශූරතාවෙන් සැනසෙමින් සිටින නවසීලන්ත කණ්ඩායම මෙවරත් සෙසු රටවලට බලවත් අභියෝගයක් ම වනු ඇති බව විචාරක මතය වී තිබේ.මෙතෙක් පැවැත්වූ ලෝක කුසලාන තරගාවලි 2 තුළ ඒ ඒ රටවල් දැක්වූ දස්කම් දෙස බැලුවහොත් වැඩිම තරග ප්‍රමාණයක් ක්‍රීඩාකර ඇත්තේ නවසීලන්තයයි. නවසීලන්තය මේ දක්වා තරග 10 කට ක්‍රීඩාකර 8 ක් ජයගෙන 2 ක් පමණක් පරාජය වී 80.00% ක තරග ජයගන්නා ප්‍රතිශතයක් පවත්වාගෙන අනුශූරියන් ලෙස ප්‍රබල තැනක පසුවෙයි.මීළඟට ඕස්ට්‍රේලියාව තරගාවලි 2 යි. ක්‍රීඩා කළ තරග 9 යි ජයග්‍රහණ 7 යි පරාජයන් 2 ක් සමඟ 77.77% ක ජයග්‍රාහී ප්‍රතිශතයක් රඳවා ගෙන සිටී. 2010 වසරේ ශූරයන් වන ඕස්ට්‍රේලියානු කණ්ඩායම මෙවරත් කෙසේ හෝ කුසලානය සිය මවුරටට රැගෙන යන්නට උත්සාහ දරනු ඇත. 2009 වසරේ ලෝක ශූරියන් වුණු එංගලන්තය මේ දක්වා තරග 8 කට ක්‍රීඩා කර 2 ක් පරාජය වී, 6 ක් ජයග්‍රහණය කර තිබේ. ජයග්‍රහණ ප්‍රතිශතය 66.66 කි. ඉන්දියාව මේ දක්වා ලෝක කුසලාන තරග 8 කට සහභාගි වී තරග 4 ක් ජයගෙන 4 ක් පරාජය වී 50% ක ජයග්‍රහණ ප්‍රතිශතයක් රඳවා ගෙන සිටී.පිට පිටම දෙවරක් ලොව හොඳම ක්‍රිකට් ක්‍රීඩිකාව සම්මානය (ICC AWARDS) දිනාගත් ස්ටෙෆානි ටේලර් ක්‍රීඩා කරන බටහිර ඉන්දීය කොදෙව් කණ්ඩායම ලෝක කුසලාන තරග 7 ක් ක්‍රීඩා කර ජයග්‍රහණ 3 ක් පරාජයන් 4 ක් සමඟ 42.85 ක ජයග්‍රාහී සාමාන්‍යයක් රඳවාගෙන තිබේ.මෙවර සත්කාරකත්වය දරන ශ්‍රී ලංකා කාන්තා ක්‍රිකට් කණ්ඩායම මේ දක්වා ලෝක කුසලාන තරග 6 කට ක්‍රීඩා කර ජයග්‍රහණ 2 ක් සමඟ පරාජයන් 4 ක් ලබා තිබේ. ජයග්‍රහණ ප්‍රතිශතය 33.33% කි.ශ්‍රී ලංකා කණ්ඩායමේ නායකත්වය දරන්නේ දකුණතින් පිත්ත හසුරුවන, දකුණතින් පිට දඟ පන්දු යවන ශශිකා සිරිවර්ධනයි.නිලක්ෂි සිල්වා, සඳමාලි දොළවත්ත, ඉනෝකා ගලගෙදර, චමරි අතපත්තු, එෂානි කෞශල්‍යා, උදේශිකා, ප්‍රබෝධනී, ඉනෝකා රණවීර, දීපිකා රසංගිකා, මධුරි සමුද්දිකා, චාමනි සෙනෙවිරත්න, දිලානි මහෝදර, ප්‍රසාදිනී වීරක්කොඩි සමඟ ශ්‍රීපාලි වීරක්කොඩි කණ්ඩායමේ සෙසු සාමාජිකාවෝ් වෙති.නායක ශශිකා දේදුණු සිරිවර්ධන මේ දක්වා 20 යි 20 තරග 15 කට ක්‍රීඩාකර ලකුණු 133 ක් රැස් කරගෙන තිබේ. හොඳම ඉනිම වන්නේ නොදැවී ලබාගෙන ඇති ලකුණු 33 යි. උඩපන්දු 6 ක් රැකගෙන ඇති අතර පන්දුවට පහරදීමේ වේගය 84.17 කි. පන්දු යැවීමේදී තරග 15 දී පන්දු 286 ක් යවා ලකුණු 273 කට කඩුලු 15 ක් දවාගෙන තිබේ. ඉනිමක හොඳම පන්දු යැවීම ලකුණු 20 ට කඩුලු 3 කි.ආරම්භක පිතිකාරියක ලෙස ක්‍රීඩා කරන ඉනෝකා ගලගෙදර මේ දක්වා 20 යි 20 තරග 18 කට ක්‍රීඩාකර ලකුණු 261 ක් ලබා තිබේ. හොඳම ඉනිම වන්නේ පාකිස්ථානයට එරෙහිව නොදැවී ලබාගත් ලකුණු 42 යි. උඩපන්දු 1 යි. පන්දුවට පහරදීමේ වේගය 83.38 ක් තරම් ඉහළ අගයකි. පුවත්පත මුදුණයෙන් එළිදකින විට කි‍්‍රකට් පිටියේ පෙරළිකාර ජයග්‍රහණ රැසක් සමඟින් අවසන් මහා තරගය කරා කණ්ඩායම් ළඟා වී සිටිනු ඇත. කෙසේ වෙතත් ලෝක 20 යි 20 ශූරතා දෙකම අපේ රටට හිමිකර ගන්නට මිලියන විස්සකට අධික ක්‍රීඩාලෝලී ජනතාවක් අපේ කණ්ඩායම් දෙකටම සුබපතමින් ඔල්වරසන් හඬ නගනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093011</link>
    <topic>’මූදු පුත්තු’50 වසරක අතීත මතක අතරින්.... නාට්‍යයට ආ චෝදනා මම තඹයකට ගණන් ගත්තේ නැහැ</topic>
    <author>ඉනෝකා පෙරේරා බණ්ඩාර</author>
    <content>’මූදු පුත්තු’50 වසරක අතීත මතක අතරින්.... නාට්‍යයට ආ චෝදනා මම තඹයකට ගණන් ගත්තේ නැහැ- සිරිල් වික්‍රමගේ’මූදු පුත්තු’, ප්‍රසිද්ධ වේදිකාවේ මා රඟ පෑ පළමු නාට්‍යය. තේගිරිස්වත් මූදු පුත්තුවත් මට අමතක කරන්න බැරි හේතු ගණනාවක් තිබෙනවා.ඒ වෙනකොට මං හිටියෙ, ඒ කියන්නෙ මීට අවුරුදු පනහකට උඩදි, කොළඹ වෙස්ලි විද්‍යාලයේ ගුරුවරයකු ලෙස සේවය කරමින්. මං එහි ප්‍රාථමික අංශය බාර ගුරුවරයා. මං ළමයි ටිකක් එකතු කරගෙන නාට්‍යයක් කළා. ‘මිනිස් ගතිය’ නාට්‍යයේ නම. බොරැල්ල වයි.එම්.බී.ඒ ශාලවේ පෙන්වපු මේ නාට්‍යය බලන්න ගුණසේන ගලප්පත්ති මහත්තයත් ඇවිත් තිබුණා. එදා මං එතුමාව දැක්කට කතා කරන්නවත් ලැබුණෙ නැහැ. පස්සෙ දවසක් එතුමාගෙන් මට පණිවුඩයක් ලැබුණා. ඇවිත් මුණගැහෙන්න කියල. මං ගියා. පුදුමයක්! හෙන්රි ජයසේන, මහගමසේකර, සෝමලතා සුබසිංහ වගේ නමක් දිනූ නාට්‍යකරුවන් ගණනාවක් එදා ඇවිත් හිටියා. ඔවුන් හැමදෙනාවම එදා තමයි මං පළමු වතාවට දුටුවේ.ගලප්පත්ති මහත්තයා මට පිටපත දීලා කිව්වා පිටපත කියවාගන්න කියලා. මට පුදුමයක්! ආඩම්බරයක් වගේම අදහාගන්න බැරි වුණා මේ කතාව.කොහොම හරි සතියක් විතර යද්දි මට තේරුණා, මං මේ නාට්‍යයේ තේගිරිස්ම තමයි කියල. ඇත්තටම ගලප්පත්ති මහත්තයා මා තුළට තේගිරිස් ඇතුළු කළා වගේ දැනුණා. තේගිරිස් මට ආවේශ වුණා. නෙල්සන් කරුණාගම තමයි දියෝනිස්. මගේ සහෝදරයා.ඔහු ඒ වෙනකොට ‘සඳ කිඳුරු’ නාට්‍යයේ රජ්ජුරුවෝ. සෝමලතා සුබසිංහත් එහෙමයි. ගලප්පත්ති මහත්මයා, මේ පුරුදුකාර නළු නිළියො අතරෙ මාවත් ඒ තැනට ගෙනාවා කියලයි අද මට හිතෙන්නෙ.මගේ වයස එතකොට 27 යි. නාට්‍යයේ අවසාන දර්ශනයෙ එන්නෙ මං සරා එක්ක බහින්බස් වෙනවා. සරා ගෙට යනකල් ඉඳල දරුවගේ තොටිල්ල ළඟට යනවා. මං දරුවගෙ බෙල්ල මිරිකනවා. මට තවම මතකයි, ප්‍රේක්‍ෂකයෝ තුෂ්නිම්භූතවෙලා බලා ඉන්නවා. මුළු ශාලාවම මීයට පිම්බා වගේ නිහඬයි. මගේ හිතත් සසල වුණා. ඒත් තේගිරිස් ඒ වෙලාවෙ මහා දරුණු මිනිහෙක්. ඒ නපුරුකම මට ආවේශ වෙලයි තිබුණෙ.තේගිරිස්ට වගේම සමස්ත නාට්‍යයටම ලැබුණු ප්‍රතිචාරවලින් ඒ දවස්වල පත්තර පිටු පිරුණා.සමහරු මේ නාට්‍යයේ දෙබස් අසභ්‍යයි කියලා ප්‍රචාරයක් යැවුවා. ඒ, මේ නාට්‍යයේ අතිශය සංවේදී ගීතයක එන,බිලිඳු තොලක කිරි සුවඳ උරන්නයිළමැද දෙතන පුඬු උඩට හැරෙන්නේ කියන දෙවැනි පදය ගැන කියමින්. පාසල් ළමයින්ට පවා තහනම් කෙරෙව්වා. නමුත් පදයක් අල්ලාගෙන එහෙම කිව්වට ඒ සමහරු තේරුම් ගත්තෙ නැහැ, දාරක ප්‍රේමය පිළිබඳ ලියැවුණු අතිවිශිෂ්ට ගීතයක් බව. පතපොත ඇසුරු කරන ගුරුවරු විදියට ඒ කාලෙ ආපු ඔය අභූත චෝදනා මම නම් තඹේකට ගණන් ගත්තෙ නැහැ.අවුරුදු පනහකට පස්සෙත් ආපසු හැරිල බලද්දි මට හිතෙන්නෙ මං රඟපෑ දහසක් චරිත අතුරින් විශිෂ්ටම චරිතය තේගිරිස් කියලා.- සෝමලතා සුබසිංහ’මූදු පුත්තු’ මටත්, මගේ නාට්‍ය ජීවිතයේ එක්තරා සන්ධිස්ථානයක්. නාට්‍යමය ගුණයෙන් පිරුණු නාට්‍යයක් සහ එතෙක් තිබූ ශෛලිගත නාට්‍ය සම්ප්‍රදායෙන් ඔබ්බට ගොස් සමාජ ප්‍රශ්නයක් පිළිබඳ කතිකාවක් කරළියට ගෙනා අවස්ථාවක් ලෙසයි ‘මූදු පුත්තු’ මං හඳුන්වන්නේ.ස්පාඤ්ඤ ජාතික කවියකු හා දෘශ්‍ය කාව්‍ය රචකයකු වන පෙඩ්රිකෝ ගාර්සියා ලොර්කාගේ ‘යර්මා’ නම් දෘශ්‍ය කාව්‍ය ඇසුරින් තමයි ‘මූදු පුත්තු’ නිර්මාණය වුණේ. නාට්‍යයේ ප්‍රධාන චරිතය ‘යර්මා’ තමයි, ‘සරා’ ලෙස මං රඟපෑවේ. කතා සංකල්පය එක වුණාට සහමුලින්ම වෙනස් මූදුකරයේ කතාවක් ලෙසයි ‘මූදු පුත්තු’ ගලප්පත්ති නිෂ්පාදනය කළේ’අවුරුදු 24 ක තරුණියක් විදියට මං මේ චරිතෙට කොහොම මුහුණ දුන්නද කියල අදත් මට පුදුමයි. අනික ගලප්පත්ති සහ සේකර මේ නාට්‍යයේ දෙබස් ගොඩනඟලා තිබුණෙ ඉතාම ප්‍රබල විදිහට.වචන දෙක තුනකින් මහා සංසාරයක් කියන තරමට ඒ දෙබස් ඛණ්ඩ ප්‍රබල වුණා. ගැඹුරු වුණා. ඒ වෙනකොට මං මහාචාර්ය සරච්චන්ද්‍රගේ නාට්‍යවල රඟපාලා තිබුණත් මං මගේ නාට්‍ය ජීවිතයේ ආත්මය සොයා ගත්තෙ ‘මූදු පුත්තු’ හි ‘සරා’ ගෙන්. ගැහැනියකගේ ආත්මගත වේදනාව, පීඩාව, ලජ්ජාව, දුක, වේදනාව සරා තුළින් පුපුරා ගියා කියලයි අද මට හිතෙන්නේ.ගලප්පත්ති කියන්නෙ බොහොම කුකුල් කේන්ති කාරයෙක්. අපි හරියට වචන උච්චාරණය නොකොළොත්, ගීත නොකිව්වොත්, හරියට රඟ නොපෑවොත් එයාට තරහා යනවා. පුහුණුවීම් දමල ගහලා එයා යන්න යනවා. හැබැයි අපි නවත්තන්නෑ. දිගටම පුරුදු වෙනවා. ටික වෙලාවකින් ගලප්පත්ති ආයෙත් එනවා. එයාගෙ මේ හැසිරීම අපිට ඒ මුළු කාලයේම සාමාන්‍ය දෙයක් වුණා. මට මතකයි බැසිල් මිහිරිපැන්න ඇවිත් නැටුම් පුරුදු කරනවා. බොහොම සුන්දර කාලයක් වුණා.සිරිල්ගෙ පළමු නාට්‍යය කිව්වට මට නම් දැනුණෙ නැහැ එහෙම ආධුනික බවක්. මහ ලොක්කා වගේ බොහොම ගරු ගාම්බීරෙට තේගිරිස්ට රඟපෑවා.මට අවුරුදු 45 ක් විතර කාලෙ මං ‘මූදු පුත්තු’ නැවත නිෂ්පාදනය කළා. දැනුත් ආසයි. අද කාලෙ නාට්‍ය රසිකයින්ටත් නාට්‍ය හදාරන අයටත් ‘මූදු පුත්තු’ හොඳ පරිපූර්ණ නාට්‍යයක්.ඇත්තටම කිව්වොත් මං මගේ නාට්‍ය ජීවිතේ අතිශය තෘප්තියෙන් යුතුව නැවත නැවත සිහි කර රසවිඳින්න පුළුවන් චරිතයක් සරා.අවුරුදු 50 ක් ඉක්ම ගියත් සරා මට නැවුම්. සරා මට තරුණයි. සමාජ ප්‍රශ්නයක් අවසානයේ, බුදු දහම පිළිබඳ සත්‍යය මෙනෙහි කිරීම, මේ නාට්‍යයෙන් ඉතාම සුමටව, සීරුවට සිදුවෙනවා. ‘මූදු පුත්තු’ වත් සරාවත් මට කවදාවත් අමතක නොවෙන්නෙ මේ සියලු කාරණා නිසා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093020</link>
    <topic>‘මූදු පුත්තු’ නාට්‍යයට 50 යි</topic>
    <author>සුනිල් මිහිඳුකුල</author>
    <content>‘මූදු පුත්තු’ නාට්‍යයට 50 යිගුණසේන ගලප්පත්තිගේ විශිෂ්ටතම නාට්‍ය නිර්මාණය ලෙස විචාරකයන් විසින් අවිවාදයෙන් ම සලකනු ලබන ‘මූදු පුත්තු’ වේදිකා නාට්‍යයට 50 වසරක් පිරී ඇත. ‘මූදු පුත්තු’ ප්‍රථම වරට වේදිකාගත වූයේ 1964 මැයි මස 04 වැනි දින කොළඹ හැව්ලොක් ටවුන් ලුම්බිණි රඟහලේ දී ය.ගුණසේන ගලප්පත්ති, මහාචාර්ය එදිරිවීර සරච්චන්ද්‍රයන්ගේ ගෝලයෙකි. එතුමා විසින් නිෂ්පාදනය කරන ලද ‘බහින කලාව‘, ‘පබාවතී’ වැනි නාට්‍ය කීපයකම ඔහු රඟපෑවේය. පනස් හයේ ‘මනමෙ’ නාටකය නිර්මාණය කිරීමෙන් බිහි කළ දේශීය නාට්‍ය සම්ප්‍රදාය ඉදිරියට ගෙනයෑමේ පළමු පියවර තැබුවේ ගලප්පත්තිය. ඒ ඔහුගේ ‘සඳ කිඳුරු’ කවි නාඩගමෙනි. (1957)’මූදු පුත්තු’, සඳ කිඳුරු’ ද අබිබවා යන විශිෂ්ට දෘශ්‍ය කාව්‍යයකි. ‘මූදු පුත්තු’ රචනා කළේ ගලප්පත්ති හා මහගමසේකර එක්වය. සේකර මෙහි එන ගීත ද ලීවේය. ‘මූදු පතුල යට ඉඳලා’, ‘බිළිඳු තොලක කිරි සුවඳ උරන්නයි’ වැනි ගීත පනස් වසරකට පසු අදටත් ජනප්‍රියත්වයෙන් අනූනය.’සඳ කිඳුරු’, නිෂ්පාදනයෙන් ඉනික්බිතිව අධිශිෂ්‍යත්වයක් ලැබ ඇමෙරිකාවට ගිය ගලප්පත්ති එහිදී වේදිකා නාට්‍යයේ න්‍යායයන් හා ප්‍රායෝගිකත්වය අධ්‍යයනය කළේය.ඔහුගේ සුවිශේෂ අවධානය යොමුවූයේ කොන්ස්ටන්ටීන් ස්ටැනිලව්ස්කි තත්විධ රංග ක්‍රමය(Method Acting) කෙරෙහිය. මෙම රංග සිද්ධාන්තය සිංහල වේදිකාවට හඳුන්වාදීමේ ගෞරවය හිමිවන්නේ ගලප්පත්තිටය. ’මූදු පුත්තු’ ඉහත රංග ක්‍රමය මෙරට වේදිකාවේ අත්හදා බැලූ පළමු අවස්ථාව විය.’මූදු පුත්තු’ ස්පාඤ්ඤ ජාතික කවියකු හා නාට්‍යකරුවකු වූ පෙඩරිකෝ ගාර්සියා ලොර්කා ගේ ‘යෙර්මා’ නම් වූ නාට්‍යයේ නිර්මාණ ආවේශය ලබමින් කළ කෘතියකි. එය මුල් කෘතියේ පරිවර්තනයක් හෝ අනුවර්තනයක් හෝ නොවූ අතර මෙරටට ගැළපෙන පරිදි ස්වතන්ත්‍රව සකස් කැරුණු පිටපතක් වූයේය.’මූදු පුත්තු’ මුල් නිපැයුමේ සිරිල් වික්‍රමගේ, සෝමලතා සුබසිංහ, නෙල්සන් කරුණගම, සුමනා ජයතිලක යන නළු නිළියෝ ප්‍රධාන චරිත රඟපෑහ. ස්වර මාලා සෝමදාස ඇල්විටිගලගේ වූ අතර ජයතිස්ස අලහකෝන් සංගීතය මෙහෙය වූයේය. නැටුම් නිර්මාණය බැසිල් මිහිරිපැන්න ගෙනි.’මූදු පුත්තු’ නාට්‍යයට පසුබිම් වූයේ ධීවර ගම්මානයකි. බෞද්ධ ග්‍රන්ථවල ජීවිතය ඉමක් කොනක් නොපෙනෙන සාගරයට උපමා කොට ඇති බැවින් මෙහිලා ධීවර සමාජයක් පාදක කරගත්තේ එකී බෞද්ධ දර්ශනයට මෙම නාටකය වඩාත් ආසන්න කරනු පිණිස බව ගුණසේන ගලප්පත්ති ප්‍රකාශ කර ඇත.නාට්‍යයේ කතා නායිකාව තම සැමියාගේ සොහොයුරා සමඟ පවත්වන ලිංගික ඇසුර හේතුවෙන් මෙය අසභ්‍ය නාටකයක් ලෙස ද ඇතැමුන් හඳුන්වන්නට යෙදුණු ආකාරයක් පෙනී යයි.නාට්‍යයේ මංගල දර්ශනයෙන් පසු ඇතැමෙකු රඟහලෙන් පිටව ගියේ ‘ඔන්න සිංහල වේදිකාවටත් කුණුහරුප බෝකරලා” යැයි පවසමිනි. “ඒක හරිම අසභ්‍ය නාට්‍යයක්. අපේ බාල පරම්පරාව දූෂණය කරනවා.අනේ ඩියර් ඒක බලන් ඉන්නකොට මට හිරිකිතයක් දැනුණා” යැයි ඇතමුන් කියනු ඇසුණු බව ගලප්පත්තිම සඳහන් කර ඇත.’මූදු පුත්තු’ විවේචනය කළ අය අතරින් මාර්ටින් වික්‍රමසිංහ හා මහාචාර්ය සරච්චන්ද්‍ර ප්‍රධාන වෙයි. ’මූදු පුත්තු’ වූ කලී ලෝකාගේ ශෝකාන්තයට හිමි චමත්කාරය නොව පහත් අද්භූත සංවේදීතාවයක් ඇතිකරන නාට්‍යයක් බව වික්‍රමසිංහ ප්‍රකාශ කර ඇත.ඔහු මෙම නාට්‍යය විචාරය කළේ නාට්‍යය නරඹා නොව පිටපත කියැවීමෙන් පමණක් බවට ද එකල චෝදනා නැංවිණි.මහාචාර්ය සරච්චන්ද්‍ර ’මූදු පුත්තු’ නාට්‍යය ඉතාම ඉහළින් ප්‍රශංසා කරයි. මෙම නාට්‍යය නැරඹූ ප්‍රේක්ෂකයන් ගැඹුරු රසයක් විඳ සිංහල නාට්‍යයේ මෙතෙක් ඇතිවී තිබෙන දියුණුව ගැන උදම් වී පෙරළා යන්නට ඇතැයි සිතන බව කියන මහාචාර්ය සරච්චන්ද්‍ර ජීවිතයට ඉතා කිට්ටුවෙන් සම්බන්ධ වී තිබෙන නමුත් රහසින් මිස සඳහන් නොකරන විදියේ විෂයයක් ඇසුරු කොටගෙන නාට්‍යයක් රචනා කිරීමේදී දැක්වූ ධෛර්යය ගැන ද ඉදිරිපත් කිරීමේ දී ප්‍රේක්ෂකයන් හසුරුවා තබා ගැනීමට දැක්වූ හැකියාව ගැන ද ගලප්පත්ති ප්‍රශංසා ලැබිය යුතු බව ද කියා සිටියේය.මහාචාර්ය සිරි ගුණසිංහ එකල ’මූදු පුත්තු’ සිනමාගතකරන්ට උත්සාහ දැරූවද එය ව්‍යර්ථ වී ගියේය. ඔහු ධීවර පසුබිමකින්ම යුතු ‘සත් සමුදුර’ චිත්‍රපටය නිර්මාණය කළේ ඉනික්බිතිවය.1984 දී ගුණසේන ගලප්පත්ති මියගිය අවස්ථාවේදී ඔහු ගේ ඇදුරුතුමාණන් වන මහාචාර්ය සරච්චන්ද්‍ර මෙසේ කියා තිබුණේය.“ගලප්පත්තිගේ ‘සඳ කිඳුරු’, ’මූදු පුත්තු’ වැනි නාට්‍ය ජාතික වස්තු. ඒවායේ වටිනාකම වගකිවයුත්තන්, රජය වටහාගත යුතුයි. ඒවා ආරක්ෂා කරන්න, නව පරපුරට ඒවා දකින්න, රසවිඳින්න අවස්ථාව ලබාදෙන්න ඕනෑ.එවැනි සුරක්ෂිතභාවයක් ගලප්පත්තිට ලැබුණේ නැහැ. මා බලාපොරොත්තු වෙනවා, ගලප්පත්තිගේ කෘති වටින නිසා ඒවා නැවත ප්‍රේක්ෂකයන් ඉදිරියට පැමිණවීමට රජය උනන්දු වෙයි කියා.”එසේ කීවේ අවුරුදු 28කට පෙරය. එදා මෙදාතුර පහළ වූ කිසිම රජයක් ගලප්පත්තිගේ ජාතික වස්තු බඳු මේ නාට්‍ය ආරක්ෂා කරන්ට මැදිහත් නොවූ බව කිවයුත්තේ සංවේදනා පූර්වකවය.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093021</link>
    <topic>දිව්වේ සොක්‍රටීස් නෙමෙයි ආකිමිඩීස්</topic>
    <author>එඩ්වඩ් චන්ද්‍රසිරි</author>
    <content>දිව්වේ සොක්‍රටීස් නෙමෙයි ආකිමිඩීස්මහාචාර්ය සුනන්ද මහේන්ද්‍ර ජනසන්නිවේදන විෂයයෙහි දස්කම් පෑ විශ්වවිද්‍යාල ආචාර්යවරයෙක්. ඒ වග්ම එතුමා ජනසන්නිවේදන විෂයය කරගත් ග්‍රන්ථ රාශියක කතුවරයෙක්. ඊට අමතරව නවකතා, කෙටිකතා, සමාජ විද්‍යාත්මක ග්‍රන්ථ රැසක් ද, ඔහු අතින් ලියැවුණා. එසේම එතුමා ‘සයුරෙන් ආ ළඳ’, ‘ජන හතුරා’, ‘සොක්‍රටීස්’, ‘චෙකෝව් සන්ධ්‍යාව‘ වැනි නාට්‍ය කීපයක්ම වේදිකාවට ගෙන ආ නාට්‍යකරුවෙක්. එම නාට්‍ය අතරින් ‘සොක්‍රටීස්’ රාජ්‍ය සම්මාන රැසකින් පුද ලැබූ සුවිශේෂී, සාර්ථක නිර්මාණයක්.එම නාට්‍යය දිවයින පුරා දර්ශන රැසක් පෙන්වා තිබියදී වරක් එය කොළඹ ජෝන් ද සිල්වා සමරු රඟහලේ දී පෙන්වන්නට ඇරයුමක් ලැබුණා.ඒ වන විට එම නාට්‍යය අවසන් වරට පෙන්වලා මාස 06කට ආසන්න කාලයක් ගත වෙලා.එනිසා, එහි නිෂ්පාදන කළමනාකරු ලෙස කටයුතු කළ මා එම නාට්‍යයේ වේදිකා කළමනාකරු වූ සුනෙත් නන්දලාල් ට, කතා කොට, එහි වේදිකා උපකරණ සහ භාණ්ඩ යථා තත්ත්වයේ පවතින්නේ දැයි පරීක්ෂා කොට දන්වන ලෙස පැවසුවා.එම වේදිකා භාණ්ඩ ගබඩා කොට තිබුණේ මිරිහානේ හෝටලයකට යාබද කාමරයක. එය හෝටලයකින් සහ බේකරියකින් සමන්විත ව්‍යාපාරික ස්ථානයක්. මිරිහානට ගොස් ‘සොක්‍රටීස්’ වේදිකා උපකරණ පරීක්ෂා කළ නන්දලාල් එදිනම මට දුරකථනයෙන් කතාකළා.“එඩ්වඩ් අයියෙ, මාර වැඩක් වෙලා තියෙන්නෙ. සෙට් එකේ මනෝ අයියා (සොක්‍රටීස්) ගිමන් හරින ඩිවාන් එකේ රෑට හෝටලේ වේටර්ලා නිදි. දවාලට බේකරියෙ බක්කරේලා නිදි. ඒකනං කමක් නෑ කියමුකො. සොක්‍රටීස් මන්දිරයේ බිත්ති සැරසිල්ලක් තියෙන්නෙ. මැද්දේ ලොකු කුහරයක් තියෙන. අන්න ඒකට දැලක් ගහලා හෝටලේ මුදලාලි ඒකෙ මයිනෙක් ඇති කරනවා..” නන්දලාල් ගේ සිනාහඬ දුරකථනය දිගේ ගලා ආවා. “යකෝ දැන්මම කතා කරලා සුනන්ද සර්ට ඔය ටික කියපං” මම නන්දලාල්ට කිව්වා. මහාචාර්යතුමා පදිංචි වෙලා හිටියෙත් මිරිහානෙ. පැයකින් හමාරකින් එතුමා මට දුරකථනයෙන් කතා කළා.“එව්වඩ්, නන්දලාල් ඔයාට කතා කළාද?””ඔව් ඩොක්ටර්, නන්දලාල් කියන්නෙ සොක්‍රටීස් සෙට් එකේ මුදලාලි මයිනො ඇතිකරනවා කියල” මම වහා පිළිතුරු දුන්නා.”නන්දලාල්ගෙ බොරු එඩ්වඩ්. එතන ඉන්නෙ එක මයිනයි.” ඇදුරුතුමා සිනාවෙමින් පිළිතුරු දුන්නා.මහාචාර්යතුමා තමන්ගෙ පුස්තකාලයේ විවේකීව පොතක් කියවමින් ඉන්න වෙලාවක දුරකථනය නාද වෙන්නට පටන් ගත්තා. කතා කළේ එතුමාගෙ පරණ ගෝලයෙක්. ගුරුතුමාගේ සුවදුක් විමසූ ගෝලයා මෙහෙම ඇහුවා.”ඉතින් සර්, කොහොමද මේ දවස්වල සර්ගෙ කලා කටයුතු හෙම. ‘සොක්‍රටීස්’ තාම දුවනවද?””ම්..ම්.. මං හිතන්නෙ ඔය ළමයට වැරදුණා. ‘සොක්‍රටීස්’ දිව්වේ නෑ. ඒ දිව්වේ ‘ආකිමිඩීස්’ මහචාර්යතුමා ඇදලා පැදලා කිව්වා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093012</link>
    <topic>අද නිවේදකයන්ට වැඩිය මේසන් බාස්ලා වෘත්තිය ගරුත්වය රකිනවා</topic>
    <author>චන්ද්‍ර ශ්‍රී සෝමසිරි</author>
    <content>අද නිවේදකයන්ට වැඩිය මේසන් බාස්ලා වෘත්තිය ගරුත්වය රකිනවාහර්ෂ වික්‍රමසිංහවිද්‍යුත් මාධ්‍ය ඔස්සේ ශ්‍රාවක සවනට හුරුවූ නිවේදක හර්ෂ වික්‍රමසිංහ ගේ කටහඬ ගතවූ කාලයේදී FM නයින්ටි නයින් හා සිරස FM, ගුවන් විදුලි නාළිකා මඟින් ද, TNL රූපවාහිනිය මඟින් ද (ප්‍රවෘත්ති ප්‍රකාශකයකු ලෙස) අප අසා තිබේ.තවත් වරෙක ‘ස්වර්ණවාහිනි’ යේ දේශපාලන හා වාර්තා වැඩසටහන් රැසක නිත්‍ය පසුබිම් නිවේදකයා ලෙස ද ඔහු තම ශිල්පීය අනන්‍යතා සලකුණු කළේය. වර්තමානයේ නිදහස් වෘත්තික නිවේදකයකු ලෙස කටයුතු කරමින් සිටින හර්ෂ ක්ෂේත්‍රයේ වඩාත් කථා බහට ලක්වූයේ ගුවන් විදුලි - රූපවාහිනි වෙළෙඳ දැන්වීම් හා වාර්තා වැඩසටහන් සඳහා හඬ සපයන නිවේදකයකු ලෙසය. හර්ෂ, ප්‍රවීණ නිවේදක ධර්ම ශ්‍රී වික්‍රමසිංහ ගේ පුත්‍රයා බවද මෙහි සඳහන් කරන්නේ ඔබේ දැන ගැනීම සඳහාය.ඇයි ඔබ නිවේදකයෙක් වෙන්න හිතුවේ?”වෙනත් රැකියාවක් කරනවාට වඩා හොඳින් මට නිවේදක වෘත්තියේ නිරතවිය හැකියි කියන ආත්ම විශ්වාසය කුඩා කාලෙ ඉඳලම මා තුළ තිබුණා.”ඔබ නිවේදකයකු වූ මුල් කාලයේදීම අපි ඔබ හඳුනාගත්තේ සාර්ථක වාණිජමය කටහඬක් ඇති නිවේදකයකු විදිහට. ඒත් විද්‍යුත් මාධ්‍ය තුළ ඔබෙන් නිසි ප්‍රයෝජන නොගන්නා බවකුයි අද අපට පෙනෙන්නේ...”සාමාන්‍යයෙන් ලෝකයේ වෙනත් රටවල නම් ඔබ ඔය කියන විදිහේ දක්ෂයින් හොයාගෙන ගිහින් ඒ අයගෙන් ප්‍රයෝජන ගන්නා සිස්ටම් එකක් තියෙනවා. ඒත් අපේ රටේ ක්‍රමය ඊට වඩා වෙනස්නෙ.”නිවේදක වෘත්තියට නොගැළපෙන පුද්ගලයන් පවා ගුවන් විදුලි නිවේදකයන් බවට පත්ව ඇතැයි චෝදනා නැඟෙන වකවානුවක ඔබ දක්ෂතා සඟවා ගෙන පසෙකට වී සිටිනවා...”දක්ෂකමට සුදුසු තැන ලැබෙන පරිසරයක් අපේ කලා ක්ෂේත්‍රයේ තිබෙනවා නම් මගේ නිවේදන ශෛලීය භාවිතා කරමින් මට සුළු වශයෙන් හෝ යමක් කළ හැකි බව ඇත්ත. නමුත් ඒ බව දන්නා ක්ෂේත්‍රයේම සමහර දුර්වලයින් ඒ සඳහා මට මඟ අවහිර කරමින් සිටිනවා.ඒක මගේ පෞද්ගලික අවාසනාවක්ද, අසන්නන්ගේ අවාසනාවක්ද කියලා කියන්න නම් මම දන්නේ නැහැ.”වෙළෙඳ දැන්වීම්වලින්වත් එදා තරම් ඔබේ කටහඬ අද අපට ඇහෙන්නේ නැහැනෙ...”ඔය කතාව මීට අවුරුදු දහයකට විතර කලින් කවුරු හරි මට කිව්වා නම් සමහර විට මගේ හිතට සියුම් වේදනාවක් දැනෙන්න ඉඩ තිබුණා. මොකද ඒ කාලේ මගේ කටහඬ හැම නාළිකාවකින්ම ඇහෙන හැටි අසා සිටීමේබොළඳ ආශාවක් මා තුළ තිබුණා. ඒත් අඩු මුදලකට වැඩි දැන්වීම් ප්‍රමාණයකට හඬ සපයා තමන්ගේ කටහඬ නොවටිනා තත්වයකට පත්කර ගැනීම තරම් හානියක් නිවේදකයෙකුට තවත් තියෙනවද කියලා මට තේරුම් ගියේ සෑහෙන කාලයක් ගත වුනාට පස්සේ. මීට අවුරුදු දහයකට පෙර මම වෙළෙඳ දැන්වීමක හඬ සැපයීම සඳහා අයකරපු මුදල හා සමාන මුදලකට තවමත් දැන්වීම්වලට හඬ සපයමින් සිටින අය අපි අතර ඉන්නවයි කියලා කිව්වොත් සමහර විට ඔබ විශ්වාස කරන එකකුත් නැහැ. එහෙම අය ක්‍ෂේ‍්‍රතයේ ඉන්නකොට අපි වගේ අයට වැඩ අඩුවීම සාමාන්‍ය දෙයක්. ඔබම හිතලා බලන්න මීට අවුරුදු දහයකට විතර කලින් මේසන් බාස් කෙනෙක් බ්ලොක් ගලක් බඳින්න අය කළ මුදලට ඔවුන් අදත් බ්ලොක් ගලක් බඳියිද? නැහැනෙ. ඒ අතින් බලද්දි නිවේදක රස්සාව කරන අපේ සමහරුන්ට වඩා මේසන් බාස්වරුන් ඔවුන්ගේ වෘත්තීය ගරුත්වය ආරක්ෂා කරගන්නවා...”අද විද්‍යුත් මාධ්‍යයේ ප්‍රචාරය වන ඇතැම් වෙළෙඳ දැන්වීම් එකකට – එකක් වෙන් කර හඳුනාගත නොහැකි තරමටම ඒකාකාරී වී ඇති බවක් අපට දැනෙනවා...”දැන්වීමකට දායක වන ශබ්දාගාර හිමිකරුවාගේ සිට සංගීත ශිල්පීන්, ගායකයින්, නිවේදකයින් ආදී මේ කාටත් වැඩිපුර වැඩ ලබා ගන්නට නම් අඩු මුදලට වැඩ කරන්නට සිදුවී තිබෙනවා. අද ශිල්පියාගේ දක්ෂතාවට වඩා වැදගත් වෙන්නේ අයකරන මුදලයි. ඇතැම් දක්ෂ නිර්මාණකරුවන් එක් වෙළෙඳ දැන්වීමක් හැදීමට අය කරන ගාස්තුව හා සමාන මුදලකට දැන්වීම් 04 ක්ම සාදා දීමට භාරගන්නා අයත් අද මේ ක්‍ෂේත්‍රයේ සිටිනවා. එහෙම වෙනකොට තත්වයෙන් බාල නිර්මාණ බිහිවීම ගැන පුදුම වෙන්න දෙයක් නැහැ.”මෙතෙක් කිසිදු විද්‍යුත් මාධ්‍යයකින් ප්‍රචාරය නොවූ අසහාය විකට නළු ෆෙ‍්‍රඩී සිල්වා සමඟ ඔබ කළ සම්මුඛ සාකච්ඡාවක් ඔබ සඟවාගෙන සිටින බව දැන ගන්නට ලැබුණා...”මම ක්ෂේත්‍රයට පැමිණි මුල් කාලයේදී මා නිර්මාණය කළ ‘දස පැන’ වැඩසටහන් මාලාවේදී මට ඹහු සමඟ සම්මුඛ සාකච්ඡාවක යෙදීමේ වටිනා අවස්ථාව උදාවුණා. ‘දස පැන’ වැඩසටහන් මාලාවේ අවසන් වැඩසටහන ලෙස ෆෙ‍්‍රඩී සිල්වා මහතා සහභාගී වූ වැඩසටහන විකාශ කිරීමට සැලසුම් කොට තිබුණත් සංස්කරණයේදී හදිසි තාක්ෂණික ගැටලුවක් මතුවීම නිසා එම වැඩසටහන නියමිත දිනයේ විකාශය කළ නොහැකි වුණා. එය කිසිවෙකු නොදැන සිටි සැඟවුණු රහසක් හැටියටයි මෙතෙක් කලක් මා ළඟ තිබුණේ. නමුත් ෆෙ‍්‍රඩී සිල්වා මහතා සමඟ මා කළ ඒ සම්මුඛ සාකච්ඡාව ද ඇතුළුව පසුගිය කාලය තුළ මා දායක වූ තවත් නිර්මාණ එකතුවක් ළඟදීම අන්තර්ජාලයේ YOU TUBE වෙත මුදාහරින්නට මා බලාපොරොත්තු වෙනවා.”මොනවද ඔබ ගැන අපි නොදන්නා අලුත් ආරංචි...”විදේශගතව ඉන්න මගේ මිතුරෙකුගේ යෝජනාවක් තියෙනවා ඔහු ඉන්නා රටේ ශ්‍රී ලාංකිකයන් වෙනුවෙන් දැනට පවත්වා ගෙන යන ගුවන්විදුලි නාළිකාවක වැඩ කරමුද කියලා. ඒත් විදේශගතවීම සම්බන්ධව තිබෙන ප්‍රායෝගික ගැටලු කිහිපයක් නිසා ලංකාවේ ඉඳන්ම ඒ දේ කරන්න පුළුවන් විදිහක් පිළිබඳව මම මේ දිනවල සොයා බලමිනුයි ඉන්නේ. ඒ වගේම තව දින කිහිපයකින් මගේ පෞද්ගලික වෙබ් අඩවිය අන්තර්ජාලයට මුදා හරින්නටත් මා බලාපොරොත්තු වෙනවා. WWW.HARSHAWICKRAMASINGHE.NET ඔස්සේ මගේ වෙබ් අඩවියට පිවිසිය හැකියි.”චන්ද්‍ර ශ්‍රී සෝමසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093013</link>
    <topic>ඇන්ජලෝ පියතුමාගෙන් සංගත ගීතිකා තැටියක්</topic>
    <author/>
    <content>ඇන්ජලෝ පියතුමාගෙන් සංගත ගීතිකා තැටියක්මරදාන පාතිමා දෙව් මැදුරේ මීසම් පාලක, ඇන්ජලෝ විජේවික්‍රම ගරු පියතුමා නිර්මාණය කළ 'My God loves me!’ (මගේ දෙවියන් වහන්සේ මට ප්‍රේම කරන සේක) ගීතිකා සංගත තැටිය පසුගියදා එළි දැක්විණි. ඒ එතුමන්ගේ පූජක දිවියට විසිපස් වසරක් පිරීම නිමිත්තෙනි.අම්පිටිය ජාතික දෙව්සත්හලේදී සිය පුහුණුවීම් කාලයේ සහෝදරවරු සිවි දෙනකු සමඟ එක්ව ‘අරුණලු’ නමින් කැසට් පටයක් නිර්මාණය කළ ඇන්ජලෝ පියතුමා එහි සෑම ගීතිකාවක් සඳහා ම සංගීතය නිර්මාණය කළේ ය.1992 වසරේ පූජක දිවියට ඇතුළත්වූ පියතුමා, මග්ගොන දේවස්ථානයෙන් සිය පූජක මෙහෙවර ඇරඹීය. එහිදී කුඩා දරුවන් වෙනුවෙන් ‘පහන් සිත්’ නමින් ගීතිකා කැසට් පටයක් එතුමා නිර්මාණය කර ඇත.1996 - 2001 කාලය තුළ, ශ්‍රී ලංකාවේ පැරැණිතම කතෝලික මාසික සඟරාව වන ‘භක්ති ප්‍රබෝධනයේ’ ප්‍රධාන සංස්කාරකවරයා වූයේ ද ඇන්ජලෝ ගරු පියතුමායි. 1899 - 1999 ‘භක්ති ප්‍රබෝධනයේ’ සියවස් ජුබිලිය’ ද මහත් හරසරින් සමරන්නට එතුමාට හැකි විය.පුවත්පත් කලාවටත් සංගීතයටත් මහත් ළැදියාවක් ඇති පියතුමා දෙව් මැදුරු ගණනාවකම කන්තාරු කණ්ඩායම් පුහුණු කිරීමේ කාර්යය ද ඉටු කළේ ය. වරෙක එම කන්තාරු කණ්ඩායම් සහභාගි කරවාගෙන ‘දෙව්මව් බැති ගී 1 සහ 2 සංගත තැටිය නිර්මාණය කළේ ය. මරඳ මඩු මෑණියන් වෙනුවෙන් එතුමා කළ ගීතිකා සංගත තැටියට මහත් ප්‍රතිචාර ලැබිණි. ‘මයි ගෝඩ් ලව්ස් මී’ සංගත තැටියෙන් අනතුරුව එතුමා මර්සලීන් ජයකොඩි ගරු පියතුමාගේ ගීතිකා ඇතුළත් ‘දෙව් මව් බැති ගී’ නම් වූ සංගත තැටිය හා දරුවන්ට යහගුණ = දෙමව්පිය ආදරය කියාදෙන නවතම සංගත තැටිය නිකුත් කිරීමට සූදානම් වෙයි. ප්‍රවීණ ලේඛක බුද්ධදාස ගලප්පත්ති සංස්කරණය කළ ‘ප්‍රලේඛා’ සාහිත්‍ය කලා සඟරාවේ මංගල කලාපය (සැප් - ඔක්. ද්විත්ව කලාපය) පසුගියදා එළිදුටුවේය. ආචාර්ය සරත් අමුණුගම, කපිල කුමාර කාලිංග, හිනිදුම සුනිල් සෙනෙවි, පියල් කාරියවසම්, අශෝක හඳගම, අනුරාධා නිල්මිණි, සුනේත්‍රා කංකානම්ගේ, මාලිනී ගෝවින්නගේ මෙවර කලාපයට ලිපි සපයා ඇත. ‘ප්‍රලේඛා’ ජාතික පුස්තකාල හා ප්‍රලේඛන සේවා මණ්ඩලයේ ප්‍රකාශනයකි. ට්‍රයිකෝ ඉන්ටර් නැෂනල් ඉදිරිපත් කරන ශ්‍රී ලාංකේය ජනපි‍්‍රය ගායක ගායිකාවන් ගී ගයන දැවැන්ත සංගීත ප්‍රසංගයක් ඔක්තෝබර් 5 සිකුරාදා රාත්‍රී 7.00 ට ඩුබායි අල් නසාර් ලෙෂර් ලෑන්ඩ් අයිස් රින්ක් හි දී පැවැත්වේ. සංගීතය පර්පල් රේන්ජ්. කථනය ගුවන් විදුලි රූපවාහිනී ප්‍රාසාංගික නිවේදක වසන්ත රෝහණ ගෙනි.මේ වන විට දින 130 ක් පුරා ආරම්භක සිනමා හල් රාශියක තිරගත වන ‘විජය - කුවේණි’ චිත්‍රපටය චීන බසට පෙරළා චීනය, සිංගප්පූරුව, තායිලන්තය, මියන්මාරය ඇතුළු රටවල් කිහිපයක ප්‍රදර්ශනය කිරීමට මූලික කටයුතු අරඹා ඇත.මේ දිනවල ‘විජය - කුවේණි’ චිත්‍රපටය ප්‍රදර්ශනය සඳහා එහි අධ්‍යක්ෂ සුගත් සමරකෝන් සහ නිෂ්පාදක ගයාන් රණධීර යුරෝපය හා මැද පෙරදිග රටවල සංචාරයක යෙදි සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093014</link>
    <topic>ජනගහනය කෝටි දෙකයි චිත්‍රපට බලන්නේ සියයට තුනයි</topic>
    <author>හේමාලි විජේරත්න</author>
    <content>ජනගහනය කෝටි දෙකයි චිත්‍රපට බලන්නේ සියයට තුනයිසුනිල් ටී.ප්‍රනාන්දුදරුවන් උදෙසා නිර්මාණය වූ ‘දරුවනේ’ චිත්‍රපටය මේ දිනවල ආදායම් වාර්තා පිහිටුවමින් ඊ.ඒ.පී.මණ්ඩලයේ සිනමා ශාලාවල සාර්ථකව තිරගත වෙනවා. අධ්‍යාපන අමාත්‍යාංශයේ අනුමැතිය ඇතිව පාසල් දර්ශන සඳහා ද ‘දරුවනේ’ නිර්දේශ වී ඇති බැවින් පාසල් සිසු දරු දැරියන්ගෙන් ද සිනමා ශාලා ඉතිරී ගොස් ඇති බව එහි නිෂ්පාදකවරයා පවසනවා. මේ පිළිබඳ කතාබහකට පසුගිය දිනක අප හමුවූයේ ‘දරුවනේ’ චිත්‍රපටයේ නිෂ්පාදක සුනිල් ටී.ප්‍රනාන්දුයි.ඔහු චිත්‍රපට අඩ සියයකටත් වැඩි ප්‍රමාණයකට නිෂ්පාදන දායකත්වය පිරි නැමූ දිවයිනේ ප්‍රමුඛ පෙළේ චිත්‍රපට නිෂ්පාදකවරයෙක්. ‘දරුවනේ’ ඔහුගේ පනස් දෙවැනි සිනමා නිර්මාණය. නිෂ්පාදකවරයෙක් ලෙසින් පමණක් නොව සිනමා ශාලා හිමිකරුවෙක් වශයෙන් ද ඔහු විශාල වශයෙන් සිනමා කර්මාන්තය හා බැඳී සිටී.’දරුවනේ’ චිත්‍රපටය පසුගියදා දින 50 සම්පූර්ණ කළා. ඒ සඳහා ලැබෙන ප්‍රතිචාර ගැන සඳහන් කළොත්?’දරුවනේ’ සඳහා ලැබෙන ප්‍රතිචාර අති විශිෂ්ටයි. මම මේ චිත්‍රපටය දිවයින පුරා චිත්‍රපට ශාලා 45ක් සඳහා පිටපත් 45ක් නිදහස් කළා. ඒ හැම තැනකම මේ වෙනකොට දින 50 සම්පූර්ණ කරලා තිබෙනවා. තවමත් හොඳ ප්‍රේක්ෂක ප්‍රතිචාර ලැබෙමින් තිරගත වෙනවා. විශේෂයෙන් අධ්‍යාපන අමාත්‍යාංශයේ අනුමැතිය ලැබුණු නිසා පාසල් දරු දැරියන් සහ ගුරුවර ගුරුවරියන් විශාල වශයෙන් මේ චිත්‍රපටය නරඹන්නට ඇදී එනවා. මේ දරු දැරියන් නිවෙස්වලට ගිහින් ‘දරුවනේ’ ගැන කියන නිසා පවුල් පිටින් චිත්‍රපටය නරඹන්න එන සංඛ්‍යාවත් ශීඝ්‍රයෙන් වැඩිවෙලා තිබෙනවා. මම ඊ.ඒ.පී. චිත්‍රපට සමාගමෙන් ඉල්ලුවෙත් දින 50යි. නමුත් තවමත් මේ චිත්‍රපටය නරඹන නිසා දින 75 දක්වා ප්‍රදර්ශනය කරන්න ඔවුන් ඉඩ දීලා තිබෙනවා.ඔබේ වෙනත් චිත්‍රපට සඳහා මෙවැනි ප්‍රතිචාර ලැබිලා නැතිද?මම මුලින්ම කරපු ‘මද්දුම බණ්ඩාර’, ‘චණ්ඩි පැටව්’ වැනි චිත්‍රපටත් දරුවන්ට සුදුසු නිර්මාණ. නමුත් ඒ චිත්‍රපට සඳහා මෙවැනි පිරිසක් ආවා කියල මට මතකයක් නෑ. මම හිතන හැටියට මේ චිත්‍රපටය තමයි මේ තරම් සාර්ථක වුණේ.ඔබ මේ චිත්‍රපටයේ නිෂ්පාදකවරයා සේම කතා සංකල්පයේ හිමිකරුවා ද වෙනවා. ඒ පිළිබඳ සඳහනක් කළොත්?ඇත්තම කතාව කිව්වොත් මෙහෙමයි. මගේ පුතා ‘රිකී’ නැතිවුණා. ඔහුගේ වෙන්ව යාම මට දරාගන්න බැරිවුණා. ඒ වෙන්වීමෙන් මම දැඩි කම්පනයකට පත්වෙලා නැවත චිත්‍රපට කරන්නේ නැතැයි කියන තැනක හිටියා. මේ දුක ඉවසන්න බැරිව ඉන්නකොට තමයි මට හිතුණේ මගේ පුතා මූලික කරගෙන චිත්‍රපටයක් කළොත් හොඳයි කියලා.එහෙම කළොත් මට එයාව හැමදාමත් ජීවත්වෙනවා වගේ දැනෙයි කියලා හිතුණා. ඒ අනුව තමයි ‘රිකී’ගේ ජීවන චරිතයේ ඇත්තම සංසිද්ධි අරගෙන මේ කතාව ලියන්න කියලා කිව්වේ. මේ කතාවේ ප්‍රධාන චරිතයේ නමත් ‘රිකී’. මේ කාලය වන විට මේ චිත්‍රපටයේ අධ්‍යක්ෂවරයා වූ ටී.සිවදාසන් හිටියේ කැනඩාවේ. මම ඔහුව ලංකාවට ගෙන්නල මේ කතාව කිව්වා. ඊට පස්සේ ඔහුගේ අදහසුත් එකතු කරගෙන ‘දරුවනේ’ නිර්මාණය කළා. මගේ පුතා ජීවත්ව හිටියා නම් කවදාවත් මගේ අතින් මේ වගේ චිත්‍රපටයක් හැදෙන එකක් නෑ.’දරුවනේ’ වෙනුවෙන් ලබපු ප්‍රතිචාරයන්ගේ උද්යෝගයෙන් ඔබ තවත් දරුවන් උදෙසා නිර්මාණ කරන්න පෙලඹෙනවාද?ඇත්තටම දැනටත් මම තවත් එවැනි චිත්‍රපටයක් කරලා තිබෙනවා ‘දෝනි’ කියලා. ‘දරුවනේ’ නිසා ඇතිවූ උදේයෝගයෙන් තමයි ඒකත් හැදුවේ. නමුත් මම නිෂ්පාදකවරයෙක් වශයෙන් සහ සිනමා ශාලා හිමිකරුවෙක් වශයෙන් මට විවිධ ගණයේ චිත්‍රපට අවශ්‍ය වෙනවා. ඒ නිසා ඉදිරියේ දී ළමා චිත්‍රපට පමණක් නොවෙයි පවුලේ චිත්‍රපට, විනෝදාත්මක චිත්‍රපට, ක්‍රියාදාම චිත්‍රපට ආදී මෙකී නොකී චිත්‍රපට නිෂ්පාදනය කරන්න ඉඩ තිබෙනවා.ඔබේ පුතාගේ චරිතය ඇසුරින් මේ චිත්‍රපටයේ කිව යුතු දේ ඔබ සාර්ථකව කළා කියලා විශ්වාස කරනවද?ඔව්. ඒ පිළිබඳ මම අතිශයින්ම සතුටට පත් වෙලා ඉන්නේ. අපි මවුපියන් වශයෙන් හැමවෙලේම දරුවන්ගේ වැරදි දකින, දරුවන්ට දඬුවම් කරන ඔවුන් යහමඟට ගන්නට උත්සාහ කරන පිරිසක්. නමුත් කොයි මොහොතකවත් අපි අපි කරන වැරදි ගැන හිතන්නේ නෑ. ඒ නිසා මේ චිත්‍රපටයෙන් මට කියන්න ඕන වුණේ මවුපියන් නිසා දරුවන් යහමඟ යන හැටිත් දරුවන් නිසා මවුපියන් වැරදි දෙයින් මිදෙන හැටිත් ගැන කියන්නයි. අපේ රටේ කෝටි දෙකකට ආසන්න ජනතාවගෙන් 3% ක් පමණක් චිත්‍රපට නරඹනවා.මේ සියයට තුනට හරි මේ පණිවුඩය දෙන්න මට පුළුවන් වුණා කියන සතුටින් මම ඉන්නේ. මම මේ වෙනකොට චිත්‍රපට 55ක් කරලා තිබෙනවා. මේ සියල්ල සමඟ ‘දරුවනේ’ සසඳද්දි අනිත් චිත්‍රපට සියල්ලම මට අමතක වෙනවා වගේ දැනෙනවා. ඒ තරමටම මේ චිත්‍රපටය මාව සලිත කළා. ගුරුවරුන්ගේ, දරුවන්ගෙන්, හාමුදුරුවන්ගෙන්, පූජකවරුන්ගෙන් මගේ මිතුරන්ගෙන් ආදී වූ බොහෝ දෙනකු ගෙන් ලැබෙන ප්‍රතිචාර නිසා මම ඉන්නේ වෙනදා නැති ප්‍රබෝධයකින්. මේ ප්‍රතිචාර මට ජීවිතේ අලුත් අත්දැකීමක්. මම හරි කැමැතියි ඒකට. මට අලුත් ජීවිතයක් ලැබුණා වගේ දැනෙනවා.ඔබේ ඉදිරි නිර්මාණ ගැන කිව්වොත්.’දෝනි’ තිරගත වීමට නියමිතයි. ඊට අමතරව ‘ජීවිතේ ලස්සනයි’ සහ ‘කොස්තාපල් පුඤ්ඤසෝම’ වැඩ ඉවර කරලා තිබෙනවා. ‘තණ්හා රති රඟා’ පසු නිෂ්පාදන කටයුතුවල තිබෙනවා. ඒ වගේම අලුත්ම චිත්‍රපටයේ මුහුරත් එක පසුගියදා පැවැත්වූවා. ඒ චිත්‍රපටයේ නම ‘රන්ජා’.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093015</link>
    <topic>එරික්, ඔයා අනිත් අයට වඩා හුඟක් උසයි</topic>
    <author>සුනිල් මිහිඳුකුල</author>
    <content>එරික්, ඔයා අනිත් අයට වඩා හුඟක් උසයිපුවත්පත්වල පළවූ තීරු ලිපි කීපයක් ම පසුගිය දිනවල පොත් වශයෙන් ප්‍රකාශනයට පත්වනු දක්නට ලැබිණි. ‘සිවුමංසල කොලු ගැටයා’ (නාලක ගුණවර්ධන), ‘සහෘද සටහන් – 3’ (බුද්ධදාස ගලප්පත්ති), ‘සින්ඩරෙල්ලා ගේ සපත්තුව‘ (සමන් වික්‍රමආරච්චි), ‘කල්ට්’ (චින්තන ධර්මදාස) මෙන්ම ‘චැප්ලින් කොලම’ ද (එරික් ඉලයප්ආරච්චි) ඉන් එකකි. මෙයින් සාක්ෂාත් වන කාරණාව වන්නේ වර්තමානයේදී තීරු ලිපි සාහිත්‍යය කෙරෙහි ප්‍රමාණවත් පාඨක ආලෝලනයක් පවත්නා බවයි.’චැප්ලින් කොලම’ යනු එරික් ‘රාවය’ පුවත්පතට ලියූ තීරු ලිපියකි. එහි විෂය ක්ෂේත්‍රය සිනමාවයි.අප සාමාන්‍යයෙන් එරික් හඳුන්වන්නේ කවියකු, කෙටිකතාකරුවකු, ඔපෙරා රචකයකු හා කලා විචාරකයකු වශයෙනි. සිනමාව අළලා ඔහු ශාස්ත්‍රීය මට්ටමේ ලිපි කීපයක්ද ලියා ඇති වක සැබෑය. එසේ වුවත් සිනමා තීරු ලිපි රචකයකු ලෙස අප ඔහු හඳුනාගන්නේ මෙම ‘චැප්ලින්’ කොලමෙනි.මෙහිලා එරික්ගේ අධ්‍යාශය ඉඳුරා පැහැදිලිය. ඔහුගේ අරමුණ වන්නේ සම්මත සිනමා පත්‍ර හෝ ශාස්ත්‍රීය මට්ටමේ සඟරා මඟින් ආවරණය නොවන්නාවූ ලෝකයේ සුවිශේෂ සිනමා කෘතීන් කෙරෙහි පාඨක අවධානය යොමුකිරීමයි. ඒ මඟින් ඔවුන්ගේ සිනමා පරිඥානය පෘථුල කිරීමයි.සාමාන්‍යයෙන් ලෝකයේ ශ්‍රේෂ්ඨ සිනමා කෘති පාඨකයන්ට හඳුන්වා දීමෙහිලා පුවත්පත්, සඟරා විසින් ඉටුකරනු ලැබ ඇත්තේ තීරණාත්මක කාර්ය භාරයකි.එඩ්වින් ආරියදාස (අමෙරිකානු සිනමාව) ලෙස්ලි බොතේජු (ප්‍රංශ සිනමාව) නීල්.අයි. පෙරේරා (ජර්මන් සිනමාව) ආචාර්ය තිස්ස අබේසේකර (ස්විඩන සිනමාව) පියසිරි නාගහවත්ත (බ්‍රෙසීල සිනමාව) ඈෂ්ලි රත්න විභූෂණ (ඉන්දීය සිනමාව) මෙන්ම රෙජී රණසිංහ, සිරිල් බී. පෙරේරා, බන්දුල පද්මකුමාර, පර්සි ජයමාන්න යන විද්වත් ලේඛකයෝ ද විවිධ පුවත්පත් සඟරා හරහා ලෝක සිනමාව පිළිබඳ පාඨක දැනුම පුළුල් කළහ.එදා අප පවා ලෝක සිනමාව ඥානනය කරගත්තේ ඔවුන් ලියූ ලිපි වෙතිනි. එහෙත් එකම අවාසනාව වූයේ එසේ මුද්‍රිත මාධ්‍යයෙන් හඳුනාගත් චිත්‍රපට දැකීමට අපට ඉඩප්‍රස්ථා නොලැබීමයි. උදාහරණ වශයෙන් අප ලුවී බූූන්යේල්ගේ සිනමාව (විශේෂයෙන් ඔහුගේ ‘විරිදියානා’ වැනි විශිෂ්ට සිනමා කෘතියක්) අසා තිබුණේ හැත්තෑව දශකයේදී වුවත් ඔහුගේ එම චිත්‍රපට දකින්න ලැබුණේ ඊට තිස්වසරකට පසු දෙදහ දශකයේදීය.එයද DVD තාක්ෂණයට පින්සිදුවන්ටය. (අද නම් අන්තර්ජාලය මඟින් ලෝකයේ ඕනෑම ශ්‍රේෂ්ඨ චිත්‍රපටයක් බාගත (ඩවුන් ලෝඩ්) කරගත හැකිය. ‘චැප්ලින් කොලම’ වැනි සිනමා තීරු ලිපියක් සතිපතා ලිවීමට ද මේ තාක්ෂණික මහිමය එරික්ට මහෝපකාරී වූවාට සැක නොමැත.එරික් තම කොලම සඳහා තෝරාගන්නා චිත්‍රපටවල ගැනෙන සුවිශේෂතා කීපයකි. එකක් නම්; ඒවා බොහෝවිට සාහිත්‍ය කෘති පාදක කරගත් චිත්‍රපට වීමයි. තවත් විශද වන කාරණාවක් වන්නේ එම චිත්‍රපටවල කතානායකයන් එක්කෝ චිත්‍ර ශිල්පීන්, නොඑසේ නම් සංගීතවේදින් වීමය. අපේ රටේ සෙසු සිනමා විචාරකයන් අහලකවත් නොමැති පෘථුල ලලිත කලා විඥානයක් එරික් සතුය. ඔහු ජාත්‍යන්තර සංගීතය ගැන චිත්‍ර කලාව ගැන ලබා ඇති අප්‍රමාණ දැනුම් සම්භාරය ඔහු ලියූ පොත්වලින්ද ස්පුට කෙරෙන්නකි.එරික් විචාරකයකු වශයෙන් චිත්‍රපටයක් දකින්නේද ග්‍රන්ථයක් (TEXT) ලෙසින්ය. ඒ අනුව ඔහු එය කියැවීමක් නොඑසේ නම් පාඨනය කිරීමක් කරයි. එසේම කලා කෘතියක විවිධාර්ථ (බහුවිධත්වය) ඇති බව ඔහු දනී. ඒ අනුව ඔහුගේ විචාර දැක්ම අතිශයින්ම නූතනවාදීය. ගුණසිරි සිල්වා, ගාමිණි වේරගම වැනි විචාරකයන් ඔහු හා සමන් වික්‍රමආරච්චි යන අය අභියස යල්පැන ගිය, ගතානුගතික විචාරකයන් වෙතැයි මා කියන්නේ එබැවිනි.චිත්‍රපට විචාරකයකු වේ නම් ඔහුට සිනමාවේදය පිළිබඳ කිසියම් සවිඥානිකත්වයක් තුබුව මනාය. උදාහරණ වශයෙන් FILM NOIR වැනි චිත්‍රපට ප්‍රභේදයක් නොහඳුනගෙන ඔහුට ‘නිධානය’ වැනි චිත්‍රපටයක අරුත් විග්‍රහකළ හැකිවේද? එසේ විග්‍රහ කළත් එය සම්පූර්ණ වෙතැයි සිතිය හැකිද?සිනමා තීරු ලිපි රචකයකු ලෙස එරික්ට විවෘතවී ඇති අවකාශය ඉතා පුළුල්ය. සම්මත විචාර,ක්ෂියෙන් ගිලිහී ගිය අකිර කුරෝසාවා හා යසුජිරෝ ඕසූ ගෙන් පසු ජපන් සිනමාව, නවරැල්ලෙන් පසු ප්‍රංශ සිනමාව, ලතින් ඇමෙරිකානු සිනමාව, අපි‍්‍රකානු සිනමාව කෙරෙහි ඔහු ඉදිරියේදී සාවධාන වීම වැදගත් බව හඟිමි. එසේම පුළුල්ව සලකා බැලුවහොත් ජර්මන් සම්භාව්‍ය සිනමාව, නවරැල්ලට පෙර ප්‍රංශ සිනමාව ගැන පවා අප තවමත් හරි හැටි හැදෑරීමක් කර නැත.ජර්මන් සිනමාවේ රොබට් වයින්, අර්න්ස්ට් ලුබිට්ෂ්, ෆිට්ස් ලෑන්ග් ගැන අප දන්නේ මොනවාද? ප්‍රංශ සිනමාවේ ශොන් කොත්තෝ, ශොන් වීගෝන්, ශොන් රෙනුවා ගැන අප දන්නේ මොනවාද? මේ ඓතිහාසික සිනමා පසුබිම නොදැන අපට ලෝක සිනමාවක් ගැන කතිකාවක යෙදිය හැකිද?අවසාන විග්‍රහයේදී ‘චැප්ලින් කොලම’ ඉටු කරන්නාවූ කාර්යභාරය මම ප්‍රශසා පූර්වකව අගය කරමි. ඔහුගේ එළැඹුම, දෘෂ්ටිය, විවරණය අතිශයින්ම බුද්ධිමත් බව දක්වා සිටිමි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093017</link>
    <topic>ගම සුන්දරයි ජීවිතේ දුෂ්කරයි</topic>
    <author>’සිග්නිස්’ හොඳම ටෙලිනාට්‍ය අධ්‍යක්ෂසමන් කුමාර ලියනගේ</author>
    <content>ගම සුන්දරයි ජීවිතේ දුෂ්කරයි’සිග්නිස්’ හොඳම ටෙලිනාට්‍ය අධ්‍යක්ෂසමන් කුමාර ලියනගේ‘දරිද්‍රතාවයෙන් පෙළෙන ලාංකේය ගම හා ගැමියා පිළිබඳ අත්දැකීම් කැටිකොට ගෙන, සමාජ ආර්ථික දේශපාලන අභියෝගයන්ගේ පීඩනයට එරෙහිව අවංකව හා සාධාරණ ලෙස නැඟී සිටිනු පිණිස ඔවුන් දරන අනවතර ප්‍රයත්නයෙහි ඉස්මතුවන පරිදි චරිත මුහුණ දෙන සංකීර්ණ සිද්ධි මනාව විදාරණය කෙරෙන සේ රූප රචනය කරමින් මාධ්‍ය තාක්‍ෂණය සූර ලෙස හසුරුවාලීමෙන් පළ කළ ප්‍රතිභාව උදෙසා 2012 සිග්නීස් උත්තමාචාර ‘ස්වර්ණ’ සම්මානය (නිර්මාණශීලි අධ්‍යක්‍ෂණය සඳහා) පිරිනැමෙන්නේ, ‘සඳගිරිපව්ව‘ ටෙලි නාට්‍යය අධ්‍යක්‍ෂණය කළ සමන් කුමාර ලියනගේටය.’ඔහුට සම්මාන ලැබීම එතෙකින් නැවැතුණේ නැත. වසරේ හොඳම නිර්මාණය (සඳගිරි පව්ව) සහ වසරේ හොඳම ඒකාංගික ටෙලිනාට්‍ය අධ්‍යක්‍ෂණය (මන්ත්‍රීමෑණි) ලෙස සමන් කුමාර ලියනගේ සම්මාන තුනක් දිනා ගනිද්දී, ඔහු අධ්‍යක්‍ෂණය කළ ‘සඳගිරි පව්වට’ තවත් සම්මාන ගණනාවක් ම හිමි වූයේය.ගම හා ඈඳුණු සංවේදී බව, මිනිස්කම ඔහුගේ නිර්මාණ ඔස්සේ ප්‍රබල ලෙස ඉස්මතු වූයේය. සිය ප්‍රථම නිර්මාණයේ පටන් සම්මානනීය වූ ඔහු හා සමඟ මේ කතා බහ ඉහත කී සියලු කාරණා නිමිතිකොටගෙනය.ඔබේ නිර්මාණ සඳහා බොහෝවිට පාදක වූයේ ගම. ඇයි ගමට මේ තරම් කැමැත්තක්...ඒ කැමැත්ත ඇතිවෙන්නෙ මගේ පුංචි අවධියේ පටන්. මගේ දෙමව්පියො දෙන්නම ගුරුවරු. අපි හැදුණෙ වැඩුණෙ හොරණ - පෝරුවදණ්ඩ ගමේ. ඉගෙන ගත්තෙ කැකුලලිය කනිෂ්ඨ විදුහලේ සහ හොරණ තක්‍ෂිලාවේ. ඒ කාලෙ අපේ ගම බොහොම සුන්දරයි. අම්මා - තාත්තා දෙන්නම අපිව හුරු කළේ දුෂ්කර ජීවිතේ මැද ඉගෙන ගන්න. මායි, අක්කයි, මල්ලියි ඒ දුෂ්කර ජීවිතේ මැදින් ඉදිරියට ආවා. සුන්දරයි ජීවිතේ... දරිද්‍රතාව... පීඩිත පන්තිය මේ හැම දේම මගේ ජීවිතේ ඇසූ දුටු දේ. නිර්මාණ ඔස්සේ එළි පනින්නෙ ගම හා බැඳුණු ඒ බැඳීම. සමීප බව. ‘සඳගිරි පව්ව‘ ඔබේ ජීවිතයේ හැරවුම් ලක්‍ෂයක්...සම්මාන අතින් උච්චම අවස්ථාව මේ බව ඇත්ත. නමුත් 2006 කළ ‘සඳගල තැන්න’ යි ඒ ආරම්භය. දෙබස් කැවූ හින්දි ටෙලි නාට්‍ය රැල්ල, රජ කළ යුගයක් ඒ. ‘සඳගල තැන්න’ ඒ රැලිවලට අභියෝගයක් වුණා. එක්තරා රූපවාහිනි නාළිකාවකින් ප්‍රතික්‍ෂේප වූ පිටපතක් ‘සඳගල තැන්න’ කියන්නෙ. ‘මෙහි බීමත් කම හැර අන් කිසිවක් නැත...’ කියල ප්‍රතික්‍ෂේප වූ නාට්‍ය පිටපතක් එය. නමුත් සුගත් වටගෙදර මහතා, එවකට රූපවාහිනියේ අධ්‍යක්‍ෂ ජනරාල් (විවිධ වැඩසටහන්). ඔහු තමයි මා කෙරෙහි විශ්වාසය තබලා මේ නාට්‍යය කරන්න කිව්වේ. ඔහු නොවන්නට ‘සඳගල තැන්න’ මා අතින් නිර්මාණය වන්නේ නැහැ.එකදු මත්පැන් බෝතලයක් හෝ නොපෙන්වා බීමත්කමේ ආදීනව ඒ ටෙලිනාට්‍යයෙන් අප ඉස්මතු කළා. ඒ වසරේ පැවැති සියලුම ටෙලි නාට්‍ය සම්මාන උලෙළවලදී හොඳම අධ්‍යක්‍ෂණය ලෙස නිර්දේශිත නම් අතරට එන්න ‘සඳගල තැන්න’ට පුළුවන් වුණා. ඒ වගේම ජනපි‍්‍රයම ටෙලි නාට්‍යය ලෙස සුමති සහ රයිගම් ටෙලි සම්මාන උත්සවවලදි එය සම්මානනීය වුණා. මේ තමයි මගේ පළමු ටෙලි නාට්‍යය. මගේ ආරම්භය, එය ලෙස හැඟෙන්නේත් ඒ නිසා.ඔබ ටෙලිනාට්‍යකරණයට එන්නේ...ඒක මං හිතා මතා ආ ගමනක්. අපරිමේය උත්සාහයක් මතින් ආ ගමනක්. ඒ ගැන කියද්දි මගේ අතීතයේ යම් පරිච්ඡේදයක් නොකියම බැහැ.පාසල් ජීවිතෙන් පස්සෙ 1988 මං ජාතික තරුණ සේවා සභාවේ ‘නිස්කෝ වීඩියෝ’ පාඨමාලාව හදාරනවා. ඒ පාඨමාලාව හඳුන්වා දුන් පසු ආ දෙවැනි කණ්ඩායම අප. පාසල් ජීවිතෙන් මං අසාධාරණයට ලක්වූ ශිෂ්‍යයෙක්. සියලු සුදුසුකම් සපුරා තිබියදී ශිෂ්‍ය නායකකම මට ලැබුණෙ නැහැ. නිස්කෝ වීඩියෝ පාඨමාලාවේ ‘බැච් - ටොප්’ මම. සාමාන්‍ය සිරිත නම් බැච් - ටොප්ව එම ආයතනයේ තියා ගන්නවා. මට ඒ අවස්ථාව ලැබුණෙත් නැහැ. නමුත් එහි සිටි ‘පි‍්‍රයන්ත සර්’ මට උදව්වක් කළා. ඔහු මාව රොහාන් වැලිවිටට හඳුන්වා දුන්නා. ඔහුගේ ‘සුසීමා’ නාට්‍යයේ සහාය අධ්‍යක්‍ෂවරයකු සේ මං මගේ අරමුණ කරා යන ගමන ඇරැඹුවා. කලක් මං නිවේදකයෙක් වෙන්න හීන මැව්වා. නළුවෙක් වෙන්නත් ආසාවෙන් හියා. අන්තිමේ ඒ සියල්ල අත්හැරියා.‘සුසීමා’ කරද්දි මං බර්ට්‍රම් නිහාල් හඳුනාගත්තා. ඔහුගේ ‘රුපියල් සත’, ‘දඩබිම’, ‘කඩවර’ ටෙලිනාට්‍යවල සහාය අධ්‍යක්‍ෂවරයා ලෙස වැඩ කළා. ඊළඟට මං නැවතුණේ ජාතික රූපවාහිනියේ. එහි අවුරුදු 15 ක සේවා කාලයේ අවසන් යුගයේ තමයි මං ‘සඳගල තැන්න’ කළේ. ඒ ටෙලිනාට්‍යයේ සම්මාන ලබා ගනිද්දි මං ස්වර්ණවාහිනියේ.ඔබ ස්වර්ණවාහිනියට ආවේ...ඒ ගමන එන්න මට අත දුන්නෙ ලේක්හවුස් ගරු සභාපති, ප්‍රවීණ මාධ්‍යවේදී බන්දුල පද්මකුමාර මහත්මා. එතුමා ඉදිරිපත් කරන ‘ලෝක සිතියමේ’ ආරම්භක නිෂ්පාදකවරයා විදිහට වැඩකරන්නත් මට වාසනාව ලැබුණා. මාව ස්වර්ණවාහිනියට ගැනීමේ ගෞරවය හිමිවිය යුතු එතුමාටයි. මොකද මගේ නිර්මාණ දිවිය වාං දමන්නෙ එතැනින්. ‘රන්තැලිය වලව්ව‘, ‘සුබා’, ‘සඳගිරි පව්ව‘ වගේම ‘මොනරතැන්න’ මං අතින් අධ්‍යක්‍ෂණය වුණේ එතැන් පටන්. ඒ වගේම බුද්ධික කුලසේකර මහත්මාත් හොඳ ටෙලි නාට්‍යකරුවන්ට අත දෙන්න ලෑස්ති කෙනෙක්.කොටස් 50 කින් යුතු මගේ ‘වැස්ස වලාහක’ ටෙලිනාට්‍ය ඉදිරියේදී ඔබ දකින්නේත් එහි ප්‍රතිඵලයක් ලෙස.  ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093018</link>
    <topic>20/20 ක්‍රිකට් ගැන සම්පත් ගෙන් පොතක්</topic>
    <author/>
    <content>20/20 ක්‍රිකට් ගැන සම්පත් ගෙන් පොතක්විස්සයි / 20 ක්‍රිකට් ඉතිහාසය සමඟ විස්සයි / 20 ලෝක කුසලාන ඉතිහාසයේ සියලු තොරතුරු ඇතුළත් ලොව ප්‍රථම ග්‍රන්ථය ලෙස හැඳින්විය හැකි මාධ්‍යවේදී සම්පත් බණ්ඩාර ඉංගි‍්‍රසි බසින් රචනා කළ”The Story of Twenty 20 Cricket”(විස්සයි 20 කතා පුවත) පසුගියදා එළිදැක්විණි.ශ්‍රී ලංකාවේදී පැවැත්වෙන විස්සයි / 20 ලෝක කුසලාන ක්‍රිකට් තරගාවලිය වෙනුවෙන්ම නිකුත් කරන ලද මෙය නුගේගොඩ සරසවි ප්‍රකාශනයකි.විස්සයි / 20 ක්‍රිකට් ඉතිහාසය, විස්සයි / 20 ක්‍රිකට් සංකල්පය ආරම්භ වූ ආකාරය, අයි.සී.සී. ලෝක විස්සයි / 20 තරගාවලියේ ඉතිහාසය, ලකුණු පුවරු, විශේෂ අවස්ථා අමතක නොවන තරග, වාර්තා දත්ත ඇතුළු සියලුම තොරතුරු සමඟ මෙවර තරගාවලියේ සුපිරි ක්‍රීඩකයන්ගේ වත ගොත, රට රටවල කණ්ඩායම් ඇතුළු සියලු තොරතුරු ඇතුළත් මෙය මෙවර තරගාවලිය නරඹන ක්‍රීඩා ලෝලීන්ට අගනා අත්පොතකි.”The story of Twenty 20 Cricket”මාධ්‍යවේදී සම්පත් බණ්ඩාර විසින් ලියූ සයවැනි ක්‍රීඩා සාහිත්‍ය කෘතියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093019</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතා කෙනෙකුට පි‍්‍රය උපදවන, තවත් කෙනෙකුට අපි‍්‍රය හැඟුම් මතුකරන පච්චා කෙටීම දැන් විලාසිතාවක් වෙලා. මේ පච්ච කලාව බොලිවුඩයටත් බෝ වෙලා. බොලිවුඩ් පුරයේ සුපිරි තරු රැසක්ම තම තමන්ගෙ සිරුරුවල කොතැනක හෝ විවිධාකාරයේ පච්ච සිතුවම් කරගෙන සිටිනවා. විශේෂයෙන්ම යොවුන් නිළියන් බොහෝ දෙනෙකු එලෙස පච්ච කලාවට ඇලුම් කරන බවයි පෙනෙන්නේ. මේ අය තමන්ගේ ගෙල පිටුපස, උරහිස්වල, ළැම පෙදෙසෙහි පච්ච කොටාගෙන ඇත්තේ තමන් ආදරය කරන අයගේ නම හෝ වෙනත් වචන කිහිපයක්.බොලිවුඩ් පච්ච කලාවේ කැපී පෙනෙන පච්චය නිර්මාණය කරගෙන සිටින්නේ පි‍්‍රයංකා චොප්රායි. ඇය තම දකුණු අතෙහි පියා වෙනුවෙන් වචන කිහිපයක් පච්ච කොටාගෙන තිබෙනවා. එහි සඳහන් වන්නේ ”Daddy’s Little Girl” යන වචන තුනයි. වෙනත් නිළියන් තමන්ගේ පෙම්වතා හෝ සැමියා වෙනුවෙන් පච්ච සිතුවම් කර ගත්ත ද, පි‍්‍රයංකාගේ පච්චය වෙන්වී ඇත්තේ ඇයගේ පියා වෙනුවෙන්. පි‍්‍රයංකා තම පියාට දක්වන්නේ දැඩි සෙනෙහසක්. ඇය, පවුලේ සියලුම දෙනාට ලොකු සැලකිල්ලක් දක්වන අතරේ පියාට නම් ඒ හැම දෙනාටම වඩා ගෞරවයක් දක්වනවා.දීපිකා පදුකෝන් එවැනි ‘පච්ච ලෝලියක්’ ඇය තම ගෙලෙහි පිටුපස කොටසෙහි ’අම්’ යනු අකුරු දෙක සටහන් වී තිබෙනවා.මේ අකුරු දෙකෙන් කියවෙන්නේ ඇය ගේ පෙම්වතා යැයි පැවසෙන රන්බීර් කපූර් ගේ නමයි. ආධ්‍යාත්මික පැත්තට නැඹුරු වූ නිළියක් ද මේ අතර සිටිනවා. ඇය, ඊෂා ඩියොල්. ඇය තම දකුණු පස උරහිසෙහි පච්චයක් කොටා ගෙන තිබෙනවා. මේ පච්චය ‘ගයත්‍රි මන්ත්‍රය’ බවයි පැවසෙන්නේ. මෙම ගයත්‍රි මන්ත්‍රය දැන් ඉන්දියානු යොවුන් පරපුර අතර ඉමහත් ජනපි‍්‍රයත්වයක් ලබාගෙන තිබෙනවා.දකුණු ඉන්දියාවෙන් බිහිවූ කමල හසන්ගේ දියණිය, ශ්‍රැති හසන් විසින් තම වම් උරහිසෙහි දෙමළ බසින් ලියන ලද ආශිර්වාදාත්මක වචන පෙළක් වත්මන් තරුණ පෙළ අතර ද ජනපි‍්‍රය වී තිබෙනවා. ම්රිතා අරෝරා ඛාන් තම පිටෙහි කොටා ගත් පච්චයෙහි සටහන් වන්නේ මෙවැන්නක්... ’Love Saves the Day’ නවක නිළියක වන කන්ගනා රනාඋට් තමන්ගේ පාදයක වළලුකර ප්‍රදේශයෙහි සුරඟනකගේ පින්තූරයක් පච්ච කොටාගෙන තිබෙනවා. තවත් පච්චයක් ඇයගේ ගෙල පිටුපසෙහි ද සටහන් වී ඇති බවයි පැවසෙන්නේ.රවීනා තැන්ඩන් ද මේ ‘පච්ච සමාජයේ’ හි ‘සාමාජිකාවක්’ ඇය තම ළැම මත ගෝනුස්සකුගේ රුවක් පච්චයට නගා ඇති බව ඇයගේ සමීප හිතවතුන්, හිතවතියන් පවසනවා. රිතික් රෝෂන් ගේ බිරිය, සුසැන් රෝෂන් තම දකුණු අතෙහි පච්චයක් සිතුවම් කරගෙන තිබෙනවා. මේ සිතුවම ම ඇයගේ සැමියා, රිතික්ගේද දකුණු අතෙහි පච්චයට නගා තිබෙනවා.සුජීව තේවහෙට්ටිගේ ලොව පුරා සිටින බොලිවුඩ් සිනමා රසික රසිකාවියන්ගේ සිත් තුළ එක්තරා බලාපොරොත්තුවක් ගොනු වී තිබුණා. ඒ තමයි, හිටපු ලෝක රූ රැජනකගේ කුලුඳුල් දියණියගේ හැඩරුව හොඳින් දැක බලා ගැනීම. මේ සිඟිති දියණිය කවුරුන් ද? ඇය, ආරධ්‍යා. බොලිවුඩයේ අසිරිමත් රැජන, ඓශ්වර්යා ගේ සහ සිනමා ලොව රසික අබිසෙස් ලද අභිෂේක් භච්චන් ගේ දියණියයි.මීට සති කිහිපයකට කලින් මේ තුන්දෙනාම චිකාගෝ නුවර රැඳී සිටි බව ඔබ දන්නවා. ‘ධූම් – 3’ චිත්‍රපටයේ රූපගත කිරීම් වෙනුවෙන් ගිය අභිෂේක් ගේ තනිය මකන්නයි ඓශ්වර්යා, සිඟිති දියණියත් රැගෙන චිකාගෝවට ගියේ. අභිෂේක්, පසුගිය සතිය වනතුරු ද එනුවර රැඳී සිටියා. ඒ වන විට ද ‘ධූම් – 3’ චිත්‍රපටයේ රූපගත කිරීම් අවසන් වී තිබුණේ නැහැ. ඒ නිසා ඓශ්වර්යා, දියණියත් රැගෙන ඉන්දියාවට පැමිණියා. මේ දෙදෙනා මුම්බායි ගුවන් තොටුපළට පැමිණෙන බව දැනගත් මාධ්‍යවේදීන් රැසක්ම එහි හොරගල් අහුලමින් සිටියා. විශේෂයෙන්ම, ‘පැපරාසි වර්ගයේ’ ඡායාරූප ශිල්පීන් තමයි, මුම්බායි ගුවන් තොටෙහි රැඳී සිටියේ.ඓශ්වර්යා, තම දියණිය තුරුල් කරගෙන ගුවන් යානයෙන් බැස ගුවන් තොටුපළින් පිටවෙන්නට යන අතරතුරදී පැපරාසි ඡායාරූප ශිල්පීන් ක්‍රියාත්මක වුණා. ඔවුන් එකිනෙකා පරයමින් ඓශ්වර්යා තුරුලෙහි සිටින බිලිඳියගේ රුව ඡායාරූපයට හසුකර ගන්නට දැඩි උත්සාහයක් ගත්තා. ඒත් මේ සිඟිති දියණියගේ හැඩරුව හොඳින් හඳුනා ගත හැකි ඡායාරූපයක් ගන්නට නම් ඒ කිසිවෙකුටවත් හැකි වුණේ නැහැ. එක් ඡායාරූප ශිල්පියෙකුට නම් සිඟිති ආරධ්‍යාගේ මුහුණෙහි වම්පස යන්තමින් කැමරාවට හසුකර ගන්නට හැකි වුණා.ඒ මොහොතේ කැමරා වලින් නික්මුණු ආලෝකය මුහුණට වැදීම නිසා ඇය තම පුංචි දෑස තදින් වසාගෙන අපහසුවකින් පසු වනු ඒ ඡායාරූපයෙන් හොඳින්ම දිස් වෙනවා. මීට කලින් වතාවකදී නම් වෙනත් ඡායාරූප ශිල්පියෙකු, ඓශ්වර්යා, ආරධ්‍යා දියණිය වඩාගෙන ගුවන් තොටුපළක් තුළ දී ගමන් කරද්දී ඡායාරූපයක් ගෙන තිබුණා. ඒ මොහොතේදී පුංචි ආරධ්‍යා කැමරාව දෙස හොඳින් බලා සිටිනු ඡායාරූපයෙහි සටහන් වී තිබුණා. නමුත්, ඇයගේ මුහුණෙහි අඩක් වැසී ඇස් දෙක පමණයි, හොඳින් මතු වී පෙනුණේ. එයට හේතුව, ඓශ්වර්යා තම දියණියව පැපරාසින්ගෙන් බේරා ගන්නට හොඳින් ආවරණය කරගෙන සිටීමයි.අත්තම්මා (ඡයා භච්චන්) කියන්නේ මිනිබිරියගේ මුහුණ අම්මාගේත් තාත්තාගේත් මූණුවලට සමාන බවයි. “ඉපදුණු දවස්වල මම ආරධ්‍යාට කිව්වෙ ස්ට්‍රෝබෙරි ගෙඩිය කියලයි. ඒ මොකද, ඉපදුණු දවසෙ මට එයාව පෙනුණෙ ස්ට්‍රෝබෙරි ගෙඩියක් වගේ නිසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093022</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලි ලාස්ට් වීක් එන්ඩ් එකේ ලිව්වෙ අපේ කට්ටියට ඉන්ටර්නැෂනලි ලැබිච්ච එවෝඩ්ස් ගැනනේ. විජේ මල්ලි නාහෙන් ඇඬුවෙ,අපේ ඉන්ටර්නැෂනල් එවෝඩ්ස් ගහපු කට්ටියගෙන් මැජොරිටිය ස්පෝර්ට්ස්මන්ලා නැත්නම් ෆිල්ම් සීන් එකේ කට්ටිය කියලා. ලිටරේචර්, ඩ්‍රාමා ෆීල්ඩ්ස්වලට එහෙම එවෝඩ් ගහපු කට්ටිය නැත්තෙ මොකද කියන එකත් ප්‍රොබ්ලම් එකක් කියලයි විජේ මල්ලි නාහෙන් ඇඬුවෙ. එහෙම අප්සෙට් එකෙන් ඉන්න කොට මේන්න මාර ගුඩ් නිව්ස් එකක් අලුත්ම ඉන්ටර්නැෂනල් රෙකග්නිෂන් එවෝඩ් එකක් ගැන. ඒ නිව්ස් එක ගැන ලියන්න ඉස්සර වෙලා පොඩි ඇපොලෝයිස් සීන් එකක් පොඩි පහේ සමාවඉල්ලීමක්. සොරි හොඳේ. විජේ මල්ලිට අමතක වුණානේ ඉන්ටර්නැෂනල් එවෝඩ්ස් ගහපු මියුසික් ෆීල්ඩ් එකේඩබලකුයි, ඩාන්සින් සීන් එකේ ද බෙස්ට් ආර්ටිස්ට් කෙනෙක් ගැනයි ලියන්න. මියුසික් ෆීල්ඩ් එකේලේටස්ට්ම ඉන්ටර්නැෂනල් එවෝඩ් එකක් හම්බවෙච්ච භාතිය සන්තුෂ් බ්‍රදර්ස්ලා විජේ මල්ලිට අමතක වුණානේ. තරහ වෙන්න එපා ඒක රියල්ම අමතකවීමක්.ඊළඟ සීන් එක ඩාන්සින් ෆීල්ඩ් එකේ අපේ කැප්ටන් චන්න විජේවර්ධන, මැන්ස්ගෙ එවෝඩ් එක ගැනත් ෆුල්ම ෆුල් අමතකවීමක්. සොරි කිව්වා කට්ටියටම.ලේටස්ට්ම ඉන්ටර්නැෂනල් එවෝඩ් කතාවසීන් එකට ආවෙ ලාස්ට් වීක් එකේඉන්ෆොමේෂන් ඩිපාර්ට්මන්ට් ඔඩිටෝරියම් එකේ තියපු මීඩියා බ්‍රීෆින් එකකදි. එදා ඒ ප්‍රෙස් එකේදි එනවුන්ස් කළේ අපේ තවත් සින්දු කියන ලේඩීස් කෙනෙකුට,ෆීල්ඩ් එකේ කට්ටියගෙ බාසාවෙන් කියනව නම්නංගි කෙනෙකුට, පිලිපීනෙ මැනිලාවලින් එයාගෙ සින්දු වැඩකට එවෝඩ් එකක් ලැබුණා කියන එකයි.එවෝඩ් එකේ නම ගුසී ඉන්ටර්නැෂනල් පීස් ප්‍රයිස්(Gusi International Peace Prize) එවෝඩ් එක ලැබිල තියෙන්නෙ අපේ නම්බර් වන් ලිස්ට් එකේ ඉන්න යන්ග්, ප්‍රොමිසින්ග් සෝන්ග්ස්ටර් කෙනෙක්.විශාරද දීපිකා ප්‍රියදර්ශනී පීරිස්ට. දීපිකාගෙ සරෝජාසින්දුවට කරපු මියුසික් වීඩියෝ එක බලල තමයි පිලිපීන කට්ටිය දීපිකාට මේ සාම තෑග්ග දෙන්න තීන්දු කරල තියෙන්නෙ කියල එදා ප්‍රෙස් එකේදි කියවුණා.ගුසී පීස් ප්‍රයිස් එකත් එක්ක තව ප්‍රයිසස් පනස් ගාණක් දෙනවලු ලෝකෙ ඉන්න ග්‍රේට් සයන්ටිස්ට්ලට, ඩොක්ටර්ස්ලට, පොලිටීෂියන්ස්ලට, එම්බැසඩර්ස්ලට, මියුසික් සිනමා, ෆීල්ඩ්වල කට්ටියට, එතකොට ජනමාධ්‍ය, ආගම, මිනිස් ජීවිතයේ උදාරත්වය රැකගන්න කලාවෙන් උදව් කරන කට්ටියට. දීපිකාට මේ එවෝඩ් එක ලැබෙන්නෙ සරෝජා සෝන්ග් එකෙන් කියවිච්ච මෙසේජ් එකේ වටිනාකමට. දීපිකාගෙ වොයිස් එකට, මියුසික්, ටියුන් මේ ඔක්කොටම. එතකොට මියුසික් වීඩියෝ එකේ ක්‍රියේටිව් ගතියට.ගුසී පීස් සිලෙක්ටර්ස්ල මේ වීඩියෝ එක දැකල තමයිදීපිකාට එයාගෙ සරෝජට එවෝඩ් එකනොමිනේට් කරල තියෙන්නෙ. මහින්ද චන්ද්‍රසේකරගෙ ලිරික් එක රෝහණ වීරසිංහගෙ ටියුන් මියුසික් දීපිකාගෙ වොයිස් උපාලි ආරියසිරිගෙ වීඩියෝ ප්‍රොඩක්ෂන් එක. හොඳ ටීම් වර්ක් එකකට හොඳ තෑගි ලැබෙන එකපුදුමයක් නම් නෙවි. දීපිකා කියන්නෙ අපිට ඉන්න හොඳම හොඳ ගායිකාවක්. වික්ටර්ල නන්දලා මියුසික් ෆීල්ඩ් එකෙන් සමුගන්නව කියල එනවුන්ස් කරන කාලෙක ඒ තැන්වලට එන්න තරම් ටැලන්ටඩ්, මැචුවර්ට්, ආර්ටිස්ට්ල අපිට හිඟයි කියන එක නම් පිළිගන්නම වෙනවා. ඒත් එහෙම කියලා සද්ද නැතුව ඉන්නමත් බෑ. වික්ටර්ලට නන්දලට සින්දු කියන්න අමාරු දවසක්එනකොට එතන ඉඳල ඔය සුභාවිත ද මොකක්ද කියල කියන අපිට අහගෙන ඉන්න පුළුවන් සින්දුවක් දෙකක් කියන්න කට්ටියක් ඉන්න එපායැ.ඒ කට්ටියට නම් ‘ස’ ප්‍රසංගයෙ හරි ‘ශ්වේත රාත්‍රිය’ වගේ ප්‍රෝග්‍රෑම් එකක් කරල ෂෝ දාස් ගාණක් කරන්න තරම් බඩු නැතිවුණාට ඒගොල්ලන්ගෙ සින්ගින්ග් ටැලන්ට් එක අන්ඩර් එස්ටිමේට් කරන්න විජේ මල්ලි කැමැති නෑ.එඩ්වඩ්, සුනිල්, කසුන්, සෝමතිලක, අමරසිරිල වගේම දීපිකා, උරේෂා, ප්‍රදීපා, නිරෝෂා, චරිතල වගේ කට්ටිය ගැනත් කල්පනා කරන්න වෙනවා.දීපිකාට නොවැම්බර්වල දෙන්න යන එවෝඩ් එකේවටිනාකම දැනෙන්නෙ මේ පාර එවෝඩ් ගන්න කෙනෙක් කවුන්ඩා වගේ නමක් ගැන හිතුවම.මෙදා සැරේ එවෝඩ්ස් ගන්න ලේඩීස් 4න් එක්කෙනෙක් දීපිකා. මීට කලින් හොලිවුඩ් ඇක්ටර්ට, ඇන්තනි ක්වින්ට මේ එවෝඩ් එක ලැබිල තියෙනවා. දීපිකා ගැන වගේම සරෝජා ටීම් එකම ගැන විජේ මල්ලිට ආඩම්බරයි.ඔයගොල්ලන්ටත් ශ්‍රීලන්කියන්ස්ල විදියට ආඩම්බර හිතෙන බව විජේ මල්ලි දන්නවා. ෂුවර් එකටම දීපිකාටත්, අපේ ඊළඟ ජෙනරේෂන් එකේ ගායක ගායිකා හැමෝටමත් විජේ මල්ලි ගුඩ් ලක් කිව්වා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093023</link>
    <topic>පිළිස්සී දුක් විඳින දියණියට පිහිට වෙන්න</topic>
    <author/>
    <content>පිළිස්සී දුක් විඳින දියණියට පිහිට වෙන්නඅසරණ පියා හැඬූ කඳුළින් කියයිමේලිපිය ආරම්භයේදීම සුවිශේෂ යමක් කියන්ට ඕන කියලා අපි විශ්වාස කරනවා. කාලයක් තිස්සේ දරුණු ත්‍රස්තවාදයත් එක්ක බැටකාපු අපි බොහෝම අසීරුවෙන් සාමයේ අරුණලු භුක්ති විඳින්න වාසනාවන්ත වුණ බව ඔබට අමුතුවෙන් කියන්න දෙයක් නෙමෙයි. ඒත් ප්‍රශ්නේ තියෙන්නේ අපි රටක් විදිහට හැමෝම එකතුවෙලා දිනා ගත්ත සාමය භුක්ති විඳින දිහා බලා ඉන්න බැරි පිරිසක් ඉන්නවා. එතෙර මෙතෙර මෙතෙක් එල්.ටී.ටී.ඊ. ඩයස්පෝරාවේ අඳුරු සෙවණැලි අපිට කරන කෙනෙහෙළිකම් දැන් දැන් ආයෙමත් දලුලා එන්න පටන් අරන්. අන්න ඒ මනුස්සකම් නොදත් රාක්ෂයින්ට තමයි අපි මේ කතාව ඍජුව ම කියන්නේ.ඒ දරුණු යුද්ධයේ මතකය අමිහිරි වුණත් ඒ දෙයින් බැට කෑ අපේ මිනිසුන් තවමත් ඒ සිදුවීම් වලින් වන්දි ගෙවනවා.එක්කෙනෙක් දෙන්නෙක් නෙමෙයි දහස් ගණනක් මිනිසුන් දරුණු ත්‍රස්තවාදයේ උවදුරින් අදටත් ජීවිතය විඳවමින් ගෙවද්දී එවන් මිනිසුන් අතර එක් අසරණ මිනිසකු අප සොයාගෙන පත්තර මහා ගෙදරට එනවා. ඔහුගේ හෙළිදරව්ව අර මනුස්සකම නොදත් පාපතරයන්ගේ දෑස්වලට දැන්වත් ඇත්ත නැත්ත මොකක්ද කියලා තේරුම් කරාවි නම් ඒකත් අපි කරන ලොකු පිනක්.පැරකුම්යාය සිංහදුර වැලිකන්දේ පදිංචි ජයමාන්න අප්පෝ පාන්දරින් කොළඹට ඇඳුණු දුම්රියෙන් අපි හොයාගෙන එන්නේ ජීවිතේ ගොඩක් අසරණ වෙලා. ඒ අසරණකම ඔහු අපි ඉදිරියේ ලෙහා දැම්මේ පුළුවන්නම් ජීවිතේ ගැටගහගන්න උදව් කරන්න කියන අරමුණින්. කාලයත් එක්ක ජීවිතේ ප්‍රශ්නවලින් වගේ ම ත්‍රස්තවාදියාගෙන් නොමැරී බේරුණු ජයමාන්න අප්පෝ මේ කතාව කියන්න පුළුවන් හැමෝටම කියලා බැරිම තැන අපි හොයාගෙන එන්නේ අංශභාග රෝගයත්, හදවතේ රෝගයෙනුත් පෙළෙන රෝගියකු විදිහට. තමන්ගේ රෝගයටත් වඩා අවාසනාවන්ත සිදුවීමකට මුහුණදුන් තම දියණියත් සිය පවුලත් මේ විඳින දුක් කරදර වලින් මුදාගන්න කියන අරමුණින් ඔහු සිය කතාව අපට කිව්වා.ඔබට මතක ඇති කුරිරු එල්.ටී.ටී.ඊ ත්‍රස්තවාදියා හිතත් පපුවත් නැතිව ගමක් ගමක් ගානේ ගොස් අහිංසකව ජීවත්වුණු මිනිසුන් කපා කොටා තිරිසන් විදිහට ඝාතනය කළ හැටි. අන්න ඒ අත්දැකීමට මුහුණ දෙමින් මරණයේ දොර ළඟට ගිහින් ජීවිතය ගලවා ගන්නට ජයමාන්න අප්පොට වාසනාව ලැබුණේ කැපුම් කෙටුම් තුවාල වලින් සිය ශරීරයෙන් වන්දි ගෙවමින්.“මගේ උපන්ගම නිවිතිගල. පස්සේ මම මහවැලි අධිකාරිය පටන්ගත්තත් එක්කම කොන්ත්‍රාත් වැඩ කරන්න වැලිකන්දට ගියා. ඒ ගියේ මගේ යහළුවන් කිහිප දෙනකුත් එක්කයි. අපි මහවැලිතැන්න ගමේ කෙළවර කැලේ වාඩියක් හදාගෙන හිටියේ. අපි එහෙම වැඩ කරන කාලෙත් එල්.ටී.ටී.ඊ කාරයින්ගේ තර්ජන තිබුණා. ඔය කාලේ අපි මහවැලියේ කොන්ත්‍රාත්වලින් හොඳට මහන්සි වෙලා මුදල් හෙව්වා. ඒ නිසා අපි කුඹුරු වැඩත් කළා.දවසක් අපි හතර දෙනෙක් අපේ කුඹුරු තියෙන ඉසව්වට ගියා. ඒ හිටපු ගමන් සත්තු පැනලා ගොයම විනාශ කරන නිසා. එහෙම යනකොට එල්.ටී.ටී.ඊ. කාරයෝ 15 ක විතර කණ්ඩායමකට අපි කොටු වුණා. අල්ල ගත්ත හැටියෙම අපිට මොනවාදෝ පෙතිවගයක් බොන්න කියලා කිව්වා. ඒත් අපි කැමැති වුණ් නැහැ. පස්සේ අපි පිහිවලින් කපන්න ගත්තා. සමහරුන්ගේ අත පය කැපුවා. බැරිම තැන මරයි කියන බවට ඒ පෙති බිව්වා. ඊට පස්සේ අපිට සිහිය නැතුව ගියා.හොඳ සිහිය එනකොට අපි හිටියේ කැලේ මැද්දේ කොටි කෑම්ප් එකක. ඒ වෙලාවේ අපිට හොඳටම මරණ බය දැනිලා තිබුණේ. පස්සේ එතැනට ආව කොටි නායකයෙක් මාව දැක්ක හැටියෙම පුදුම වුණා. ඒ මනුෂ්‍යයා අපිත් එක්ක මහවැලියේ වැඩ කරපු කොළඹ ප්‍රසිද්ධ සමාගමක ඉංජිනේරුවෙක්. පස්සේ මිනිහා මාව අඳුනගෙන කන්න බොන්න දෙන්න කියලා ගියා. සතියකට විතර පස්සේ මාව යාංඔය ගාවට ගිහින් ඇරලුවා. ඒත් අනිත් අයට මොනවා වුණා ද කියලා මම දන්නෑ මහත්තයෝ. ඔය විදිහට තමයි මගේ ජීවිතේ එදා බේරුණේ.”ඔය විදිහට මරණයේ සමීපයට ගිය ජයමාන්න අප්පෝ ඊට පස්සේ ජීවිතේ ගැන බලාපොරොත්තු තියන්න ගත්තේ තමන්ට දාව උපන් දියණියත් පුංචි පුතත් නිසයි. එහෙත් නොසිතූ ලෙස හදිසියේ ම ජයමාන්න ආයෙත් ලෙඩ ඇඳට වැටෙන්න වුණා.“මට දරාගන්න බැරි පපුවේ කැක්කුමක් ආවා. පස්සේ මගේ බිරිය කරුණාවතී මාව පොලොන්නරුව ඉස්පිරිතාලේට අරගෙන ආවා. දැඩි සත්කාර ඒකකයේ හිටියා. ඊට පස්සේ මහත්තයෝ මට හරි හමන් වැඩක් පලක් කරගන්න බැරිවුණා. දොස්තර මහත්තුරු කිව්වේ ත්‍රස්තවාදියෝ පොවපු පෙති නිසා මගේ හෘදය අධික ලෙස ගැහිලා ලෙඩ වෙලා කියලයි. ඊට පස්සේ මාස තුනක් කොළඹ ජාතික රෝහලේ නැවතිලා ඉඳලා හෘද සැත්කමක් කළා. ඔන්න ඔය අතරෙදියි මට අංශභාගය හැදුණේ.”කරදර එනකොට එන්නේ කෙළවරක් නැතිව. ජයමාන්න අප්පොටත් කරුණාවතීටත් නොසිතූ කරදර රැසකට දැන් මුහුණ දෙන්න සිද්ධ වෙලා. ඒ නිලුකා දිල්හානි දියණිය අ.පො.ස. උසස් පෙළ විභාගයට පෙනී හිටීම සඳහා රාත්‍රියේ පාඩම් කරන අතරේදී කුප්පි ලාම්පුව පෙරැලී බරපතළ විදිහට පිලිස්සුම් තුවාල ලැබීමයි.“මට හරි හමන් වැඩක් පලක් කරගන්න බැරි අතරෙයි දුවට මෙහෙම කරදරයක් වුණේ. කරුණාවතී රුපියල් තුන්සිය පනහේ දවසේ වැටුපට වැඩ කරන්නේ. ඒත් දුවගේ බේත්වලටයි මගේ බෙහෙත් වලටයි ලොකු මුදලක් හොයාගන්න ඕන මහත්තයෝ. පුතා තාම ස්කෝලේ යනවා. පහ වසරේ ඉන්නේ. ඉතිං ඒ හැමදේටම කිසිම දෙයක් කරගන්න බැරුව අපි ගොඩක් අසරණ වෙලා ඉන්නේ. කියන්න පුළුවන් හැමතැනටම කිව්වා අපේ දුක. බැරිම තැනයි මෙච්චර දුරක් මහත්තයාලා හොයාගෙන ආවේ.”මීට එහා කිසිම දෙයක් අපි කියන්න සූදානම් නැහැ. ඒ ඔවුන් තුළ ඇති අසරණකම ලියන්න මේ ඉරුව මදි නිසා අපි ඔබෙන් එකම ඉල්ලීමක් කරනවා. පුළුවන් නම් හැකි පමණින් ජයමාන්න අප්පෝගේ පවුලේ උදවියට සරණක් වෙන්න. ඒක ඔබ මේ ආත්මයේ රැස්කරන මහා පුණ්‍ය කර්මයක්.ලිපිනය - අංක 458, පැරකුම්යාය, සිංහපුර, වැලිකන්දලංකා බැංකුව සෙවණ පිටිය ශාඛාව - 9070124දුරකථනය - 0716319106කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=av12093024</link>
    <topic>සිරි පැරකුම් චරිතය සිනමාවට එක්වෙයි</topic>
    <author>හේමාලි විජේරත්න</author>
    <content>සිරි පැරකුම් චරිතය සිනමාවට එක්වෙයිඅධ්‍යක්ෂණය - ආචාර්ය සෝමරත්න දිසානායකනිෂ්පාදනය - රේණුකා බාලසූරියජැක්සන් ඇන්තනීගේ පුත්අකිල ධනුද්ධර පරාක්‍රමබාහු කුමරාගේ චරිතයටඓතිහාසික දඹදෙණිය පුරවරයට අපේ ඉතිහාස කතාවේ හිමිවන්නේ සුවිශේෂී ස්ථානයකි. කාලිංග - මාඝ ආක්‍රමණයෙන් පසුව පොලොන්නරු රාජධානිය අතහැර සිරිලක රාජධානිය බවට පත්වූයේ දඹදෙණිය ය. දඹදෙණි පව්ව මත මාලිගයක් තනවා පොලොන්නරුවෙන් දඹදෙණියට රාජධානිය මාරුකර වූයේ සතුරු ආක්‍රමණයන්ගෙන් ආරක්ෂා වනු පිණිසමය.මේ කියන්නට යන්නේ දඹදෙණි රාජධානියෙන් ඇරඹෙන පුරාවෘත්තයකි. එහෙත් මේ කතා පුවත සත්‍ය තොරතුරු පමණක් ම අඩංගු ඉතිහාස වාර්තාවක් නොවේ. ඉන් එහා ගිය රමණීය මනඞකල්පිතයන් ද සමඟ ගෙතෙන කතා පුවතකි. ඒ ඇසුරින් නිමවන සිනමා සිත්තමකි. එය ’සිරි පැරකුම්’ නම් වන්නේ ය.දඹදෙණිය රාජධානිය කොට 13 වැනි සියවසේ රාජ්‍යය කළ නැම්බඹර, කලිකාල, සාහිත්‍ය, සංගීත සර්වඥ දෙවන පරාක්‍රමබාහු රජතුමාගේ ළමා කාලය ආශ්‍රිතව ඇති ජනප්‍රවාද පාදක කර ගනිමින් මෙහි තිර රචනය සම්පාදනය කර ඇත. මෙම රජතුමාගේ ළමා කාලය ගැන ලේඛනගත සනාථ කළ නිශ්චිත තොරතුරු ඉතිහාසයේ සඳහන් වී නැතත් මුඛ පරම්පරාවෙන් පැවත එන විවිධ ජනප්‍රවාද රාශියක් ඇත. මෙම ජනප්‍රවාදවල කියවෙන බොහෝ නම් ගම් හා පෙළපත් නාම අදත් අසන්නට දකින්නට ඇති නිසා එම ජනප්‍රවාදවලට පාදක වූ කිසියම් සත්‍ය තොරතුරු ද ඇතැයි අනුමාන කළ හැකිය.ඇතැම් ජනප්‍රවාද අතර පරස්පර විරෝධීකම් ඇතත් සියලුම ජනප්‍රවාදවලට පොදු ලක්ෂණ ද ඇත. එවන් පොදු ලක්ෂණ හා සිනමා කෘතියකට උචිත ලෙස මනඞකල්පිතව නිර්මාණය කරන ලද සිදුවීම් ද මෙහි ඇතුළත්ය.දෙවන පරාක්‍රමබාහු නමින් අභිෂේක ලබන මෙම රජතුමා උගත් පඬිරුවනකි. බුදු සසුනේ, කෘෂි කර්මාන්තයේ සහ සාහිත්‍යයේ ද විශාල උන්නතියක් ඇතිකරන මෙතුමා සුප්‍රසිද්ධ ‘කව්සිළුමිණ’ මහා කාව්‍යයේ නිර්මාතෘයි. මෙතුමාගේ ළමා කාලය දුර බැහැර ගම ගෙදරක බොහෝ සරලව ගෙවී යන්නකි. එයට හේතුව වන්නේ රාජ්‍ය බලය තුන්වන විජයබාහු රජතුමාගේ යෝනක බිසවගේ කුමාරයාට ලබා දීමට එම බිසව ගෙන යන කුමන්ත්‍රණය නිසාවෙන් පරාක්‍රමබාහු කුමාරයා අප්‍රකටව ජීවත්වන නිසාවෙනි.ප්‍රවීණ චිත්‍රපට අධ්‍යක්ෂ සෝමරත්න දිසානායකයන්ගේ නවතම සිනමා සිත්තම ’සිරිපැරකුම්’ නමින් නුදුරු අනාගතයේ දී මෙසේ දිග හැරේ. ‘සිරි පැරකුම්’ සඳහා රංගනයෙන් චාන්දනී සෙනෙවිරත්න, පාලිත සිල්වා, ගිරිරාජ් කෞශල්‍ය, බිමල් ජයකොඩි, ජයනි සේනානායක, සචිනි අයේන්ද්‍රා, දයාදේව එදිරිසිංහ, සම්පත් තෙන්නකෝන්, අනුර බණ්ඩාර රාජගුරු, දමයන්ති ෆොන්සේකා ප්‍රමුඛ නළු නිළි පිරිසක් රඟපාති. සිරිපැරකුම් චරිතයට පණපොවන්නේ අකිල ධනුද්ධර ඇන්තනිය. ඔහු ප්‍රවීණ නළු ජැක්සන් ඇන්තනීගේ පුත්‍රයෙකි.ආලෝකකරණය හා කැමරා අධ්‍යක්ෂණය පාලිත පෙරේරාගෙනි. කලා අධ්‍යක්ෂණයෙන් හීනටිගල ප්‍රේමදාසත්, වේශ නිරූපණයෙන් නාරද තොටගමුවත්, සංගීත නිර්මාණයෙන් රෝහණ වීරසිංහත්, සංස්කරණයෙන් අජිත් රාමනායකත්, වස්ත්‍රාභරණ නිර්මාණයෙන් වෙනුක වික්‍රමආරච්චිත් එක්වෙති. ගේය පද රචනය, තිර රචනය සහ අධ්‍යක්ෂණය ආචාර්ය සෝමරත්න දිසානායකගේ වන අතර නිෂ්පාදනය රේණුකා බාලසූරිය ගෙනි. ‘සිරි පැරකුම්’ සිනේ ෆිල්ම්ස් ලංකා ඉදිරිපත් කිරීමක්.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=am1209301</link>
    <topic>හැඳි නොගා හදන හොද්දයි තරවටු නොකර හදන ළමයයි එක වගේද</topic>
    <author/>
    <content>හැඳි නොගා හදන හොද්දයි තරවටු නොකර හදන ළමයයි එක වගේදතම අධ්‍යාපන කටයුතු හොඳින් කරගෙන ගිය, ශිෂ්‍යත්වය ද සමත් සිසුවෙක් විය. එහෙත් ඔහු ළඟකදි සිට ක්‍රමක්‍රමයෙන් වෙනස් වන බව මවුපියන්ට පෙනිණි. පාසල් වැඩ අතපසු වීම, පාසල් යාමට රුචි බවක් නැති වීම, සුළු සිද්ධියකින් පවා කේන්ති ගැනීම, හැඬීම, අන් අය නුරුස්නා ස්වභාවය ඒ අතර විය.ඔහු අවුරුදු දොළහක පිරිමි ළමයෙකි. ඔහුට වැඩිමල් සොයුරියකි. තම දියණිය ඉතා දක්‍ෂ ලෙස අධ්‍යාපන කටයුතු කළත්, පුතුගේ එම වෙනස්වීම දෙමවුපියන්ට මහත් ප්‍රහේලිකාවක් විය. හොඳින් ඉගෙන ගන්නා ලෙස ඔහුට කොතෙකුත් අවවාද කළත් බලපෑම් කළත් පලක් නොවීය. අන්තිමේදි මවුපියන් තෝරාගත්තේ දඬුවමයි. එයින් සිදුවූයේ ඔහු පෙරටත් වඩා මුරණ්ඩු ලෙස හැසිරීමය. ඔහුට මානසික රෝගයක් ඇතැයි සිතා වෛද්‍යවරුන් වෙත යොමු කළද එවැන්නක් ද නැති බව අනාවරණය විය.ඒ දරුවා බුද්ධිමතෙකි. නමුත් ඔහු සමඟ කතා කිරීමේදී ඔහු ප්‍රකාශ කළේ “ඉගෙනීම” නැමති වචනය මතක් කිරීමට වත් ඔහු අකමැති බවයි. එය ඒ තරමටම ඔහුට අමිහිරි වී ඇත. කුඩා කාලයේ සිටම මවුපියන් ඔහුට ඉගෙනීමට බල කිරීම නිසා ඔහුට ඉගෙනීම එපා වී තිබේ. සැබවින්ම මෙය ඉතා අවාසනාවන්ත තත්වයකි. ඒ තත්වයට පත්වූ දරුවෝ අප රටේ කොතෙකුත් සිටිති.මිනිසා අනෙකුත් සතුන් සියල්ල අබිබවා යන්නේ ඔහු සතු විශිෂ්ට බුද්ධිමය හැකියාව නිසාමය. එය ආරම්භ වන්නේ කුඩා කාලයේ පටන්ය. එබැවින් කුඩා කාලයේ පටන්ම යම් දෙයක් නිවැරදිව ප්‍රගුණ කළහොත් ඉන් ලබාගත හැකි ප්‍රතිඵලය ඉතා ඉහළය. කුඩා කාලයේදී දරුවෙකුට ලබාදිය හැකි වටිනාම දෙය ඉගෙනීමයි. එසේම එම ඉගෙනීම පොතට, පතට පමණක් සීමා නොවී සමාජය, ලෝකය, යථාර්ථය ආදිය පිළිබඳව නිවැරදි අවබෝධයක් ලබාදීම ඉලක්ක කළ යුතුමය.සත්වයන් අතරින් දීර්ඝතම ළමා වියක් පවතින්නේ මිනිසාටය. ඉගෙන ගැනීම සඳහා ජීවිතයේ හොඳම කාලය ළමා විය බව දැන් තහවුරු කරගෙන තිබේ. අනෙක් අතට වැඩිහිටියන් ද කෙසේ හෝ උත්සාහ කරන්නේ, අද පවතින තරගකාරී අධ්‍යාපන රටාවට දරුවා තල්ලු කිරීමටයි. නමුත් දරුවන්ට නම් එවැනි තරගයක් ගැන හිතන්නට වත් උවමනාක් නැත. ඔවුනට අවශ්‍ය වන්නේ සතුටින් තම ළමා කාලය ගත කිරීමටයි. ඔවුන් සියලු දේ කරන්නට හදන්නේ සතුට නිසාය. ඉගෙන ගන්නවා නම් ඉගෙන ගන්නේ ද එයින් ද සතුටක් ඇතිවේ නම් පමණකි.ළමයින්ට ඉගැන්වීම බලහත්කාරයෙන් කළ හැකි දෙයක් නොවේ. ඔවුන් සිතන්නේ වැඩිහිටියන්ට වඩා හාත්පසින්ම වෙනස් ආකාරයකටයි. ඒ නිසා දරුවන්ට ඉගැන්වීමට සිතන්නේ නම් ඒ සඳහා ඔවුන්ගේ මනස සහ සිතුම් පැතුම් ගැන හොඳ අවබෝධයක් අවශ්‍යයය. එම ක්‍රියාව බොහෝ කාලය ගතවන, වෙහෙසකර කටයුත්තක් බව වැඩිහිටියන් දැනගත යුතුයි.කුඩා දරුවන්ට, ඔවුන් ජීවත්වන ලෝකයේ ස්වභාවය ඒ අයුරින්ම දකින්නට නොහැකිය. ඒ නිසා ඔවුන් ක්‍රියා කරන්නේ තමන්ට අසන්නට, දකින්නට ලැබෙන දේ අනුවයි.ඔවුන් තමන්ට අලුතෙන් දකින්නට, අහන්නට ලැබෙන සෑම දෙයක්ම “වැදගත්” , “බරපතළ” දෙයක් ලෙස කල්පනා කරති. එසේම මෙතෙක් තමන්ට නොලැබුණු අලුත් දේ සොයා බැලීමටත් ඒවා ඉගෙන ගැනීමටත් ඔවුහු කුතුහලයක් දක්වති. ඒ නිසා දෙමවුපියන් නිතරම දරුවන්ට යහපත්, අර්ථවත්, අලුත් දේවල් සපයා දිය යුතුයි. එසේම ස්වභාවයෙන්ම දරුවන් සතු එම කුතුහලය ඔවුන්ගේ අධ්‍යාපනය සඳහා උපක්‍රමශීලී ලෙස භාවිතා කළ යුතුය.ළමයින්ද, වැඩිහිටියන් මෙන්ම ස්වාධීනව කටයුතු කිරීමට කැමතිය. තවෙකකු විසින් තමන් පාලනය කරනවාට ඔවුන් කැමති නැත. තමන්ගේ ස්වාමියා තමන්ම බව සිතන්නට දරුවෝ කැමතිය. මේ නිසා ඔවුන්ව හැසිරවිය යුත්තේද, ඔවුනට ඉගැන්විය යුත්තේද උපක්‍රමශීලි ආකාරයකටය. වෙන කෙනෙකු තමන්ව පාලනය කරන බව හැඟුණහොත් කොයිතරම් හොඳ දෙයක් වුවද ළමයි එය ප්‍රතික්‍ෂේප කිරීමට පෙලඹෙති.දරුවන්ට වැඩිහිටියන්ටත් වඩා සංවේදී ලෙස හැඟීම් දැනෙන බව ඔබ දන්නවාද? නමුත් ඔවුනට ඒ හැඟීම් ඒ අයුරින්ම ප්‍රකාශ කිරීමට තරම් දැනුමක් නැත. මේ නිසා ඔවුන් බොහෝවිට අසරණ වෙති. වැඩිහිටියන් ඒ බව නිවැරැදිව තේරුම් ගෙන ප්‍රතිචාර දැක්විය යුතුය. නැතහොත් දරුවෝ තවත් පීඩාවට පත්වෙති.ළමයින් නිරතුරුවම වැඩිහිටියන්ගෙන් බලාපොරොත්තු වන්නේ කුමක් ද?ආදරය, රැකවරණය, කෑම බීම, සෙල්ලම් බඩු, විනෝදය වැනි දෙයක්ද?සැබවින්ම ඒ සියලු දෙය ඔවුනට ඕනෑ වුවත් ඒ හැම දෙයක් තුළින් ඔවුන් සමඟ ගොඩනැඟිය යුත්තේ හොඳ සම්බන්ධතාවකි. නැතහොත් ළමයින් සහ වැඩිහිටියන් අතර හොඳ, සමීප සබැඳියාවකි. ළමයින් සෑම මොහොතකම බලාපොරොත්තු වන්නේ එම සබඳතාවයි. ඔවුන්ගේ මුළු ජීවිතයම, මුළු සතුටම තීරණය වන්නේ ඒ සබඳතාව ඔස්සේය. එය තේරුම් ගැනීමට අපහසු දෙයක් නොවේ. වැඩිහිටි අපට වුවත් යහපත් අන්තර් පුද්ගල සම්බන්ධතා ජීවිතයට කොතරම් වැදගත් දෙයක්ද?හොඳ සම්බන්ධතාවක් නිසා ළමයින් ඉතා සතුටට පත්වනවා සේම, එවැනි සම්බන්ධතා බිඳී යාම නිසා ඔවුහු දැඩි ලෙස පීඩාවට ද පත්වෙති. ළමයින්ව කිසි ලෙසකටවත් නොසලකා හැරිය යුතු නැත්තේ ඒ නිසාය.දරුවන්ට ලබාදෙන කායික දඬුවම්වලින් වන්නේ ද එයයි. එවැනි දඬුවමකින් සිරුරට දැනෙන වේදනාවට වඩා දුකක් ඔවුන්ගේ සිතට දැනෙයි. එයට හේතුව ඔවුන් තුළ මවුපියන් කෙරෙහි ඇති ආදර සම්බන්ධතාව බිඳී යාමයි. කායික දඬුවම් හැකිතරම් අවම කරගත යුතු යැයි කියන්නේ ඒ නිසාය.එක්තරා රෝගියෙක් මට අපූරු කතාවක් පැවසුවේය.කුඩා කාලයේදී ඔහු නොකළ වරදකට ඔහුගේ පියා දැඩි දඬුවමක් දී ඇත. එයින් ඔහු දැඩි මානසික පීඩාවකට පත්වී තිබේ. ඉන්පසුව ඔහු එම වරද නොකළ බවට අනාවරණය විය. එහෙත් ඉන් පසුවත් ඔහුගේ පියා ඔහුට ආදරයක් දක්වා නැත. එයින් ඔහුගේ සිතේ හටගත් පීඩාව, ඔහුගේ සිරුරට දැනුණු පීඩාවට වඩා දහස් ගුණයක් වැඩි බව ඔහු පැවසීය. ඔහු අවසානයේ විශාදයෙන් පෙළෙන රෝගියෙකු බවට පත්විය. තමා බලාපොරොත්තු වන සෙනෙහස නොලැබීම නිසා ඇතිවන පීඩනය දරා ගැනීමට ළමයෙකුට තබා, වැඩිහිටියෙකුටවත් අපහසුය.සමාජයේ ආදරයට පාත්‍ර වෙමින් ජීවත්වන දරුවා සමාජයට ආදරය කරයි. කුඩා කළ සිටම අනාදරයට ලක් වන දරුවා සමාජයට වෛර කිරීමට පෙලඹෙයි.දරුවන්ට ආදරය පමණක් දැක්වුවොත් ඔවුන් හදා ගැනීමට බැරිවනු ඇතැයි ඇතැම් මවුපියේ සිතති. ඒ කතාවේ සත්‍යයක් ද තිබේ. දරුවාට ආදරය දක්වන අතරම ඔහුට යම් යම් දේ කිරීමට ඉගැන්විය යුතුය. එසේ නැතහොත් ඔවුන් බලාපොරොත්තු වන දේ ලබාදීමට නම් ඒ සඳහා හොඳින් කටයුතු කළ යුතු බව ඒත්තු ගැන්විය යුතුය. හොඳින් කටයුතු නොකළහොත් දැනට ඔවුන් සතු, කැමති දේවල් ඔවුන්ගෙන් ඉවත් කරන බව අවධාරණය කළ හැකිය.පාඩම් නොකළොත් හෝ වැරදි වැඩ කළොත් එදාට දරුවන්ගේ කැමතිම කාටුන් වැඩසටහන බලන්නට නොදීම හෝ සෙල්ලම් කිරීමට යන්නට නොදීම වැනි දෙයක් කළ හැකිය.ඇතැම් දරුවන්ට තරමක් තදින් සිටිය යුතු අවස්ථා තිබේ. එවැනි අවස්ථාවල මව හෝ පියා යන දෙදෙනාගෙන් එක් අයෙකු තදින් සිටින විට අනෙක් කෙනා ආදරයෙන් සිටිය යුතුය. සැරෙන් හෝ තදින් සිටිනවිට බොහෝවිට දරුවන් ඇත්ත නොකියයි. දඬුවමට බයෙන් සත්‍යය වසන් කරයි. ඒ නිසා මවුපියන් ඇතැම් අවස්ථාවල දරුවාගේ යහළුවකු මෙන් කටයුතු කළ යුතුයි. ඔවුන්ට ළං විය යුතුය.දරුවන් මවුපියන්ට මෙන්ම සොබාදහමට ද ළං කළ යුතුය. දැන් කාලයේ දරුවන්ට නිතරම ලැබෙන්නේ රූපවාහිනී, පරිගණක, ඉලෙක්ට්‍රොනික් උපාංග හා සෙල්ලම් බඩුය. නමුත් ඒවා මෙන්ම ස්වාභාවික පරිසරයේ ඇති දේවල්වලටත් ඔවුන් හුරු කළ යුතුය. ගහකොළ, සතා සිවුපාවන්, ජල පාරවල් ආදිය සමඟ ගැවසෙන්නට පුරුදු කළ යුතුයි. ඒවායින් ඔවුන්ගේ ජීවිතවලට ඉගෙන ගත හැකි දේවල් එමටය.දරුවන් පාඩමට තරගයට පමණක් යොමු කළහොත් ඔවුන් වැඩිහිටියන් වූ විටද ආත්මාර්ථකාමී පුද්ගලයන් බවට පත්විය හැකිය. ඔවුන්ගේ මනසේ රැඳෙන්නේ පොත්, පෑන්, උගත්කම පමණි. යුතුකම් හෝ සමාජය යන දේවල් ඔවුන්ගේ මනසෙන් ඈත් වෙයි.සෙල්ලම් කිරීම, නරක දෙයක් නොවේ. වැඩිහිටියන් “වැඩ” කරනවා මෙන් ළමයි “වැඩ” කරති. ළමයින් කරන ‘වැඩය’ සෙල්ලම් කිරීමය. සෙල්ලම් කිරීම කිසිසේත් ම කාලය අපතේ යැවීමක් නොවේ. නිර්මාණශීලි, සමබර මිනිසෙකු නිර්මාණය කිරීමට එය අවශ්‍යය.වැඩිහිටියෝ ගමනක් පිටත්වීමට කලින් තම බාහිර ස්වරූපය හොඳදැයි කන්නාඩියක් ඉදිරියට ගොස් බලති. ළමයි ද එසේය. ඔවුන් ඔවුන් කරන දේ නිවැරැදි දැයි බලන්නේ වැඩිහිටියන් තුළිනි. වැඩිහිටියන් ඔවුන් වෙත දක්වන ප්‍රතිචාර අධ්‍යයනය කිරීමෙනි. එබැවින් දරුවන්ගේ හොඳ දේ අගය කිරීමටත් හොඳ දේට, හොඳින් ප්‍රතිචාර දැක්වීමටත් අමතක නොකළ යුතුය. දරුවෝ බොහෝ විට වැඩිහිටියන් කරන දේ අනුකරණය කිරීමටත්, වැඩිහිටියන් මෙන් වීමටත් උත්සාහ කරති. ඒ නිසා නිතරම වැඩිහිටියන්ගේ හොඳ ආදර්ශ ඔවුනට ලබාදිය යුතුය. මව පියා අතර බහින් බස්වීම්, ආරවුල්, ගැටුම් ඇතිවීම බොහෝ නිවෙස්වල දැකිය හැකිය. එහෙත් ඒවා දරුවන්ට පෙනෙන්නට, දැනෙන්නට ඉඩ හැරිය යුතු නැත.නූතන සමාජයේ බොහෝ පවුල්වල සිටින දරුවන් සංඛ්‍යාව අඩුය. ඇතැම් පවුල්වල සිටින්නේ එක් දරුවෙකු පමණි. එක දරුවෙකු සිටී නම් සියලුම දේ ඔහුට හිමි බැවින් ඔහු වාසනාවන්තයෙකු බව බොහෝ අය සිතති. එහෙත් එහි අවාසිදායක පැත්තක් ද තිබේ. ඔහුට කුඩා කාලයේ පටන් තමන්ගේ අදහස්, සැපදුක් බෙදාහදා ගන්නට සහෝදර, සහෝදරයකු නැතිවීම අවාසියකි. දරුවෙකුට හැම දෙයක්ම මවුපියන්ගෙන්ම ඉගෙන ගන්නට නොහැකිය. දුක, සැප, වේදනාව ආදිය බෙදා හදාගෙන එකට ජීවත් වන්නට ඉගෙන ගන්නට අපහසුය. තමා සිතන, කරන දේ නිවැරැදි දැයි සංසන්දනය කර බලන්නට ක්‍රමයක් නැත.මේ නිසා ඉදිරි ජීවිතයේදි තවත් අයෙකු සමඟ ජීවත් වීම අපහසු විය හැකිය. ඒ නිසා දරුවන් නිතරම යහපත් සමාජ ආශ්‍රයකට යොමු කළ යුතුය.පැළෑටියකට ජලය, පොහොර ආදිය යෙදූ විට එය ක්‍රමක්‍රමයෙන් වර්ධනය වී ගසක් බවට පත්වෙයි. එය බලහත්කාරයෙන් කළ හැකි දෙයක් නොවේ.දරුවන් ද එවැනිය. ඔවුනට ආදරය, කරුණාව දක්වා යහමඟ පෙන්වීමෙන් පසුව වැඩිහිටියන් ඉවසීමෙන් හා විශ්වාසයෙන් බලා සිටිය යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=ay1209301</link>
    <topic>මිහිඳු මාහිමියන්ගේ භස්මාවශේෂ තැන්පත් කර ඇති රජගලතැන්න</topic>
    <author>සටහන හා ඡායාරූප කේ. බී. රත්නායක මොනරාගල සමූහ</author>
    <content>ගිරිකුළ මත වූ පොකුණක්රුහුණු රට, රජ පරපුරේ නැණවත්, දූරදර්ශී රජු ලෙස කාවන්තිස්ස රජු සැලැකේ. ඔහු රුහුණු රට පාලනය කළ සමයේ ඔහුගේ බාල පුත් සද්ධාතිස්ස එහි උතුරු දෙස වූ දිගාවැව වෙසෙමින් එය බත බුලතින් ඉසුරුමත් කළේය. එකල ඔහු විසින් කරවන ලද යි සැලකෙන වෙහෙර අතර රජගලතැන්න කන්දේ වෙහෙර මුල් තැනක් ගනී. එම කඳුවැටිය රාස්සගල කන්ද නමින්ද ඇතැම් පතපොතේ සඳහන් වේ.වසර දහස් ගණනක් තිස්සේ මහ වනය විසින් ගිලගෙන තිබුණු එම වෙහෙර බිම දැයට කිරුළ සංවර්ධන වැඩ සටහන යටතේ කැණීම් කටයුතු කැර නැවත පුනරුත්ථාපනය කිරීමට පියවර ගෙන තිබේ. එය දැක ගැනීමට අප එහි ගිය ගමන සුන්දර එකක් විය.අප ගමන් කරමින් සිටියේ අම්පාර නගරයේ සිට උතුරු දෙස බලා සෘජු රේඛාවක් සේ දිවගිය අම්පාර මහඔය මාවතේ ය.පිළිරූ පහක් නෙළා ඇති ගල් පුවරුවසමනලබැද්ද, උහන, ගොනාගොල්ල, බක්කිඇල්ල, යන ගම්මාන පුරා පැතිරී ගිය කෙත් බිම්වල සොඳුරු දසුන් නෙත් ලා ගනිමින් අපි රජගලතැන්න ගම්මානයට පිවිසියෙමු. හිරු මද්දහනට ආසන්න වෙමින් සිටී. “රජගලතැන්න රජමහ වෙහෙර” යන නාම පුවරුවක් පටු මාවතක් සමීපයේ සවිකර තිබුණි. කුඩා වාහනයකට පමණක් යා හැකි ඒ මාවත ගම්මණ්ඩිය දෙබෑ කරමින් ඈතට විහිදී යයි. අපට එහි යා හැකි වූයේ කිලෝමීටර් දෙකක පමණ දුරකි. මාවත නිම විය. රජගලතැන්න වෙහෙරට අයත් කන්දේ ඇරැඹුම එතැන් සිට විය.කුඩා කඳුරකින් ගලා ගිය දිය දහරක් ඉම කර ගනිමින් කන්ද ඇරැඹිණි. මාස කීපයක් පුරා පෙදෙස ගිල ගත් ඉඩෝරය විසින් කඳුරේ සීතල දිය දහර කුඩා රේඛාවක් බවට පත් කැර තිබුණි. ගල්කුළු අතරෙන් කිනි කිනි හඬ නගමින් ගලා ගිය ඒ දිය දහර අපගේ වෙහෙස ද මඳක් නිවා දැමීමට සමත් විය.දිය කඳුර ඉවුරේ පුරාවිද්‍යා නිලධාරීන්ගේ තාවකාලික කූඩාරම ඉදිකර තිබිණි. ඒ සමීපයේ පුරාවිද්‍යාත්මක වටිනාකමින් හෙබි සෙල්මුවා නිර්මාණ රැසක් පෙළට තබා ඇත. ඒවා රජගලතැන්න වෙහෙර බිමේ සිට රැගෙන විත් මෙහි තැන්පත් කරන්නට ඇතැයි සිතිය හැකිය. පිළිරූ පහක් එකම සෙල්මුවා පුවරුවක ඇති නිර්මාණය එයින් වෙසෙසි තැනක් ගනී. බෝසත් රුවකට නමස්කාර කරන තිදෙනෙකුගේ රූ සමඟ වාලම්පුරියක් ඒ අතර වේ. බෝසත් රුව සිටගෙන සිටින අයුරෙන් නෙළා ඇත. දෙඅත් එක් කොට වන්දනා කරන ඉරියව් දක්වා තිබේ. එහි සිරස කැඩී ගොස් ඇත. අතේ හා බාහුවේ පැලඳි අභරණ මැනවින් දක්වා ඇත. උකුළු පෙදෙස දම්වැලකින් සරසා ඇති බව පෙනේ. පාදය දක්වා සේලය ඇඳ සිටී.මුරගලක්අනෙක් මිනිස් රූ වලින් දක්වා ඇත්තේ ද වන්දනා කරන ඉරියව්ය. එයින් විසල් රුව හි හිස වටා කිසියම් පලඳනාවක් ඇති බව පෙනේ. ඔහුගේ දකුණු අත පමණක් පැහැදිලිව දැක ගත හැකිය. වම් අත ගෙවී ගොස් ඇත. පහළ ඇති කුඩා මිනිස් රුවේ වම් අතින් පුන් කලසක් දරා සිටී. බෝසත් රුව දකුණුපස ඉහළ කොටසේ වාලම්පුරිය නෙළා ඇත. ඊට ඉහළින් ද ඇත්තේ වන්දනා කරන ඉරියව් ඇති මිනිස් රුවකි.කඳුරෙන් එතෙර වූ තැන් සිට ම අඩි 1200 ක් පමණ වූ කන්ද තරණය කළ යුතුය. එය ඉතා වෙහෙසකර කාර්යක් වුවද රජගලතැන්න වෙහෙර බිම නැරැඹීමේ රිසිය ඊට වැඩිය බලවත් වූයෙන් අනලස්ව කන්ද තරණය කෙළෙමු. උඩ බැලු විට ඉමක් නැති පියගැට පෙළ දිස්වේ.රළු ලෙසින් පැළු කළුගල් පතුරු එකිනෙකට ළංව තබා පියගැට පෙළ කරවා තිබුණේ පිය තැබීමට පමණක් සීමා වෙන සේය. ඇතැම් තැනක ගල් තලාවේ කණින ලද පියගැට පෙළකි.ගල්තලාවේ නිමවා ඇති සෙල්මුවා දාගබකන්දක් වුවද නිවර්තන කලාපයක මෙන් පුළුල් පත් සහිත රූස්ස තුරුවලින් මෙය සමන්විත නොවිණි. පෙදෙසේ පවත්නා ශුෂ්ක දේශගුණයට අනුගත වූ සේ තරමක් උස් වූ සිහින් කඳැති තුරු වග එකිනෙකට ළංව වැඩී තිබුණේ රණබිමකට වන් සෙබළ මුළුවක් සේය.කඳු හිස දක්වා ගිය පසු හමුවූයේ පටු දෙමංසලකි. රජගලතැන්න වෙහෙර බිම සොයා යන ගමනේ තීරණාත්මක තැනකින් මේ දෙමංසල. අවරගිරට ගිය එක් මඟකි. අනෙක උතුරු පසටය. අවරගිර මඟින් යන්නේ නම් කටාරම් කෙටු ගිරිලෙන්, සෙල්ලිපි, ගල්තලා මත වූ නටබුන්, ගල් පොකුණු, ආදි සොඳුරු තැන් රැසක් නරඹමින් සෑ මළුව දක්වා යා හැකිය. එහෙත් එය පැය ගණනකින් නරඹා නිම කළ නොහැකි දිගු ගමනකි. උතුරු පස මඟ සෘජුව ම සෑ බිමට යා හැකි කෙටි මඟ වේ.අප ගියේ උතුරුපස කෙටි මඟෙනි. තැනිතලා බිම ඇත්තේ මීටර් පන්සියක් තරම් කෙටි දුරකි. බෑවුම නිම කළ පසු තැනිතලා බිමකට පිවිසේ. ඒ රජගලතැන්න මහ වෙහෙර පුද බිම වේ. මද්දහන උදා වෙද්දී අපි එහි පා තැබීමු.ඡත්‍ර ගුහාව නමින් වූ ගිරි ලෙනකන්දෙන් බැස මඳක් දුර ගිය පසු අරුම පුදුම ගිරි ලෙනක් දැක ගත හැකිය. එය ඡත්‍ර ගුහාව නමින් හැඳින්වෙයි. දණ්ඩක ආධාරයෙන් ඉහළට විහිදුණු ධවල ඡත්‍රයක් හෙවත් මුතු කූඩයක් සේ දිස්වෙන එය ගලකින් නිම වී ඇත. ඇතුළත අඩි 50 ය 40 පමණ විශාලත්වයෙකින් යුක්තය. සියයකට වුවද නොතෙමී සිටිය හැකිය. අතීතයේ මහරහතන් වහන්සේලා වැඩ සිටි ලෙනකි. ඒ සමීපයේ තවත් කුඩා ලෙනකි. එහි ඇතුළු ගල් පියස්ස සිත්තම්වලින් පිරී තිබුණ බව පෙනේ. ඒවා මැකී ගිය ඇතැම් තැන්වල වර්ණ පදාසයන් පමණක් ශේෂ වී ඇත.ඡත්‍ර ගුහාව සමීපයේ විසල් ගල් තලාවක් මත්තෙහි කරවූ දාගබකි. අප මෙතෙක් දැක ඇත්තේ ගඩොල්වලින් නිම වූ දාගබ් වේ. එහෙත් මේ දාගබ නිමවා ඇත්තේ කළුගල් කැබලිවලිනි. අඩි දෙකක් දිග අඩියක් පළල ගල් කැබලිවල සිට අඟල් හයක් පමණ දක්වා වූ කුඩා ගල් කැබලි මෙහිදී දැක ගත හැකිය. ඒවා ක්‍රමයෙන් දාගබක් සේ ඉහළට ගොඩ ගසා තිබේ. මෙහි උස අඩි දොළහක් පමණ වේ.සෙල්මුවා දාගබ පිහිටි ගල්තලාවේ එක් ඉමක සෙල්ලිපියක් ඇත. එය අඩි දහයයි අඟල් අටක් පමණ දිගය. පේළි හතරකින් සමන්විත වූ එය බ්‍රහ්මී අක්ෂරවලින් සටහන් කැර ඇත. මෙම අකුරු සෙල්ලිපියක සාමාන්‍යයෙන් දක්නට ලැබෙන අකුරුවලට වඩා අති විසල්ය.“මේ දිවයිනට සෘÿයෙන් වැඩි මහින්ද හා ඉෂ්ටිය යන මහරහතන් වහන්සේලාගේ භෂ්මාවශේෂ මේ ස්ථූපයේ තැන්පත් කර ඇත.” යනුවෙන් එම සෙල්ලිපියේ සඳහන් කර ඇති බව එල්ලාවල මේධානන්ද හිමියෝ පවසති.කැණීම්වලින් අනාවරණ කැර ගත් පියගැට පෙළගල්තලාව නිම කළ පසු දිස්වෙන ගොඩනැගිලි සමූහයක නටබුන් රැසක් ලඳු කැලෑව විසින් ගිලගනු ලැබ තිබේ. සෙල්මුවා කුලුන හා පියගැට පෙළක කොරවක් ගල් දෙකක් පමණක් කැලෑවෙන් ඉහළ නැඟ පෙනේ. මල්කම්, ලියකම් වලින් තොරය. කොරවක් ගල් දෙක ඉතා විසල්ය.පුදබිම විසල් තුරු ලිය ගොමුවකින් සෑදුණු හරිත වියනකින් ආවරණය වී ඇත. මඳ අඳුරක් රජැයූ සිසිලසින් පිරී ගිය පරිසරය ඉතා සුවදායකය. අප ගියේ නියං සමයේ වුවද රජගලතැන්න වෙහෙර බිමට නියඟය බල නොපෑ බව ගල්පර අතරෙන් කොඳුරමින් ගලා ගිය මේ සිහින් දිය දහර කියාපෑවේය. අපි දිය දහර අසබඩ සිසිල් සෙවණේ මඳක් නැවතී ගිම් නිවා ගතිමු.තුරු සෙවණ තුළින් සෑ රඳුන් කරා දිව යන පටු මාවත දෙපස අඩ කවයෙන් නිම කළ ගල් පුවරු පෙළකින් අලංකාර කැර තිබුණි. මාවතේ එක් තැනකින් ගලායන දිය දහරින් එතෙර වීම සඳහා කරවන ලද සෙල්මුවා පාලම විස්මය දනවන නිමැවුමකි.තුරු සෙවණට මැදි වූ සෑ රඳුන් ගරා වැටී පස් ගොඩක් සේ අබිමනින් නැගී සිටී. එය අඩි 25 ක් පමණ උස් වේ. වට අඩි 800 ක් පමණ විසල් වේ යැයි සිතිය හැකිය. අපට එහි වට රවුමේ යෑමට විනාඩි 10 ක පමණ කලක් ගත විය. සෑ රඳුන්ගේ ගබ මැද නිදන් සොරුන් විසින් කණින ලද මහ වළකි.සෑ මළුවේ ඇති පුස්වැල් ගැටයදැයට කිරුළ වැඩසටහන යටතේ අම්පාර දිස්ත්‍රික්කයේ සිදුවන විවිධ සංවර්ධන කාර්යයන් අතර රජගලතැන්න වෙහෙර බිම පුනරුත්ථාපන කටයුතු දැනටමත් ආරම්භ කර ඇත. ඒ යටතේ සෑ මළුවේ කැණීම් කටයුතු සිදු කරමින් පවතී. දැනටමත් වෙහෙර සංකීර්ණයට පිවිසීම සඳහා කරවා මිහියට ගිලී තිබුණු පියගැට පෙළක් අනාවරණය කර ඇත.මිහියට සැඟ වී ඇති ගොඩනැඟිලිවල නටබුන් සොයා අඩි අටක් පමණ ගැඹුරු වළවල් කැණ ඇත. එයින් එක් වළකින් පැරණි ගොඩනැඟිල්ලක ගඩොල් පාදමක් සොයා ගෙන තිබේ. එහි එක් ගඩොල් කැටයක් අඩි 1 ක් අඟල් 9 ක් දිගු වේ.සෑ මළුවට මීටර් 100 ක පමණ ඔබ්බෙන් කැලෑව මැද වැතිරී ඇති සෙල්මුවා බුදු පිළිමයකි. නෙළීමට ගොස් අත්හැර දැමූ පිළිමයක් සේ පෙනෙන්නට තිබේ. බුදු පිළිමය සමීපයේ ද පෙර සඳහන් පරිදි වූ ගල් පාලමක් දැකිය හැකිය.වෙහෙර බිමෙන් මීටර් 500 ක් පමණ ඔබ්බෙන් ගන කැලෑව මැද පිහිටි විසල් ගල් තලාවකි. එය රජගල නමින් හැඳින්වේ. “රජ” යනු ප්‍රධාන, විශාල, යන අරුත් ගෙන දෙන වදනකි. එවිට රජගල යනු “විසල් ගල” යන අරුත ගෙන දේ. මෙම පුද බිමට “රජගල තැන්න” යන නම යෙදී ඇත්තේ ද මේ ගල් පවුව ඇසුරෙන් බව පැහැදිලි කරුණකි. අක්කර සිය ගණනකටත් වැඩි විසල් වූ උස අඩි එකසිය පනහකට අධික වූ මේ ගිරිකුළ මතට නැඟීම සඳහා බෑවුමේ සිට කණින ලද පියගැට පෙළකි. අඩියක් පමණ පුළුල් වූ මේ පියගැට පෙළ තරණය කිරීම ඉතා බියකරු ගමනක් වන්නේ එහි අල්ලා ගැනීමට ආධාරකයක් නැති හෙයිනි.ගිරිකුල මත ගරා වැටුණු දාගැබ් දෙකක නටබුන් දැක ගත හැකිය. තණකොළ වැවී පස් ගොඩක් සේ ඒවා දිස්වේ. දාගැබ් නටබුන් සමීපයේ ගලේ කණින ලද පොකුණු දෙකකි. එයින් එක් පොකුණක් අනෙකට වඩා විසල්ය. අප යන විටත් එහි ජලය නොසිඳී තිබිණි.කන්දේ බටහිර පස ඇති ගිරිලෙන්වලට යෑමට කාලයා අපට අවසර නොදෙයි. අඳුර ගලා යාමට පෙර කඳුවැටිය තරණය කළ යුතු හෙයින් දැහැන් ගත වී සිටි රජගලතැන්න වෙහෙර බිමේ තුරුලතා ගොමුවෙන් අපි සමු ගතිමු.(රජගලතැන්න වෙහෙර බිම සොයා යාමේ දී අපට සහයෝගය දැක්වූ වැලියාය සිරි පියරතන විද්‍යායතන පිරිවෙණේ ආචාර්ය ටී. බී. ගුණසෝම බණ්ඩාර මහතාට අපගේ ස්තුතිය.)සටහන හා ඡායාරූප කේ. බී. රත්නායක මොනරාගල සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=ay1209302</link>
    <topic>හිරිමල් හිරු</topic>
    <author>- කසුරි</author>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.  ළමා ලෝකයේ සිතුවිලි, හීන, බලාපොරොත්තු ඒ සියල්ල සුන්දර ලෙස මට දැනෙමින් තිබිණි. විශ්ව විද්‍යාලයේ දෙවන අවුරුද්ද නිමාවන තුරුම මා වැඩිහිටියකු වග මට දැනුණේ නැත. මා හිතා උන්නේ තවමත් මා ළමයකු බවයි. එහෙත් ටස්නිම් මා තවදුරටත් ළමයකු නොවන වග තහවුරු කළාය. ටියුෂන් ආරම්භ කළ පළමු දිනයේ ම මට මා වගකිව යුතු වැඩිහිටියකු බව දැනෙමින් තිබිණි. ඇය මට සෑම දිනකම දණ බිම ඔබා වැන්දාය. “බුදුසරණයි පුතේ” මට ඉබේටම කියවිණි. මගේ දඟකාර ළමා සිතුවිලි පළමු වතාවට අතුරුදහන් වූයේ එදිනය.ටස්නිම්ගේ අම්මා සිංහල. තාත්තා මුස්ලිම්. ඇය ඉගෙන ගන්නෙ සිංහලෙන්. ඇය ළඟදි මට වැඩිහිටි බවක් දැනුණත් ටස්නිම් නම් අවුරුදු දහතුනක පුංචි කෙල්ලෙක්.“මිස් අද මගේ ආන්ටි රට ඉඳන් ආවනේ. මිස් කලින් ක්ලාස් එක ඉවර කරනව ද? හෙට රාමසාන් දවසනේ. මට මෙහෙන්දි ගාන්නත් ඕනේ”ක්ලාස් එක පටන් ගත්ත වෙලේ ඉඳන් ඇය කියවනවා. කෝච්චියක් වගේ. මං ඇයට ඉගැන්නුවේ ඉතිහාසය. “අපරාදේ මිස් සොක්‍රටීස් ඉන්න තිබුණේ දැන්. මිස්ලා වගේ හැම තිස්සෙම පොත් කියවන පාඩම් කරන අයගේ හිත වෙනස් කරලා චින්තන විප්ලවයක් කරන්න”බෝල ඇස් කරකව කරකව මං දිහා බලාගෙන හීනියට රතුපාට වෙච්ච තොල්පෙති පෙරළලා ඇය හිනා වෙනවා. ඒ කතාවට මටත් හිනා යනවා.“මිසි හෙට එන්න බෑ කියලා අපෙ අම්මිට කියන්නකෝ” එහෙම කියලා ඉවර වෙන්නත් කලින්ම ටස්නිම්ගේ අම්මා එනවා. ඒ දඟකාර හිනාව පුංචි මූණෙන් අතුරුදහන් වෙලා ඇය ඇස් දෙක පොතට ඔබනවා.“සුදූ... මොකද මේ” ටස්නිම්ගෙ අම්මා සැරෙන් අහනවා.“නෑ ආන්ටි ටස්නිම් කියනවා හෙට ක්ලාස් තියන්න බෑ කියලා. එයාගේ ආන්ටි එක්ක ඉන්න ඕනෙලු”“ඒ හෙටනේ” ආන්ටි ටස්නිම්ට සැර කරනවා.“අනේ අම්මි ප්ලිස් අම්මි හෙට ක්ලාස් බෑ අම්මි” ඒ පුංචි ඇස් දෙක රතුවෙලා කඳුළු බිංදු එක දිගට ඉතිහාසය පොතේ මයිකල් ආන්ජලෝගේ පින්තූරෙට වැටෙනවා.“නෑදෑයෝ හැමෝම ගෙදර ඇවිත් මට විතරක් ටියුෂන් හැමදාම මට ටියුෂන්. නිවාඩුවක් ඇත්තෙම නෑ. අම්මිලගෙ කාලෙත් දවසට පැය හයක් විතර ටියුෂන් තිබුණ ද අම්මා”ඒ කතාවට හිත රිදිලා වගේ ආන්ටි ටස්නිම්ට රවාගෙන ගෙට යනවා. මගෙ ඇස්වලට කඳුළු ආවේ නැති වුණාට මොකක්දෝ අහේතුක දුකක් හිත ඇතුළේ තෙරපෙනවා.“දැක්කද මිස් අම්මි මට ආදරේ නෑ. මට රෑ අට වෙනකම් ටියුෂන් තියෙනවා මිස්”ටස්නිම්ගේ කඳුළු එක්කම එතෙක් හිරවෙලා තිබුණු ඉකියක් පිට පනිනවා. ඒ කඳුළු අතරේ ඇය ප්‍රාර්ථනා කරන ළමා ලෝකය දියවෙලා යනවා වගේ මට දැනෙනවා. ඒ ළමා ලෝකය උදුර ගන්න මමත් හවුල් වෙලා කියලා මට හිතෙනවා.“නෑ පුතේ අම්මා ඔයාට ආදරෙයි” මං එහෙම කිව්වට මට කියන්න ඕනේ වුණේ “ඉගෙන ගන්න එක රේස් එකක් පුතේ ඉස්සරහින් දිව්වේ නැත්නම් පැරදෙනවා. අම්මලා කැමති නෑ අපි වැටිලා පැරදිලා ඉන්නවට” කියලා. ඒත් ඒක මම කිව්වේ මගේම හිතට. ජම්බෝල ගෙඩියක් වගේ මූණ තඩිස්සි කරගෙන බෙරි වුණ තක්කාලි ගෙඩියක් වගේ මූණ රතු කරගෙන ටස්නිම් බිම බලා ගන්නවා. මං ආයෙත් ඉතිහාසය පාඩමට යනවා.“මධ්‍යකාලීන යුරෝපය හා නූතන යුරෝපය අතර වෙනස්කම්”ටස්නිම් නෙමෙයි මං දිහා ඇහැක් ඇරලා බලන්නේ ඒ ළමා ලෝකේ හතුරෙක් වෙන්න මගෙ හිත ඉඩ දෙන්නෙ නෑ. ඒ සුන්දර ලෝකය උදුරා ගන්න මට ලෝභ හිතෙනවා.“මං හෙට එන්නෙ නෑ ටස්නිම්. හැබැයි අද හොඳට පාඩම කරන්න ඕනේ” රතු වෙච්ච මූණ මැද්දෙන් ඇස් දෙක හීනි කරලා ඈ ළාවට හිනා වෙනවා.“මං මිස්ට ආදරෙයි” ටස්නිම් හෙමීමට මගෙ කන ළඟට කොඳුරනවා.- ශ්‍රී ජයවර්ධනපුර විශ්ව විද්‍යාලයේආශා රැළපනාවමෙය මාගේ... දෛවය නොවේ... එය, තවත් කෙනෙකු විසින් මා මත පටවන ලද්දකි...  - රජරට විශ්වවිද්‍යාලයේප්‍රසංගිකා විජේසිරිනොසිතන්න කිසි විටෙක මලක් ඔබව තුටු කරවනා තරමට එ’මල ද සතුට විඳිනා වග...මලක පෙති සියුමැලි වන තරමට මද පවනකින් වුවද තැළී රිදවෙනා බව මල් හා සිනාසෙන කාට නම් දැනේවිද...මලක වත නාඳුනන ලොවකට සැබෑ තතු කියා ගත නොහැකිව ඔබ නමින් සිනාසී හැමදාම මල් ඉකිබිඳි රහසේම...  - කොළඹ විශ්වවිද්‍යාලයේ දිනිති උත්පලා රණසිංහකන්න බොන්න නැතත් අකැමැතිය නැවෙන්නට ජීවිතයටත් වඩා වටින පුහු මාන්නය නිසාවෙන්ම...  - නිල්පනාගොඩ ප්‍රමෝදනී මධුමාලි රත්නසූරියතාරුකා ඇස්. දැන් ඒ තාරුකා ඇස් අමතක කරන්න වෙලා. ඒ ඇස්වලට තිබුණ තැන අයිති කර ගන්න, මගෙ හිතේ අරක් ගන්න අලුත් ඇස් දෙකක් මාන බලනවා.”ඔයා අම්මා කියන දේකට කැමති වෙන්න සුභා...””මට තේරෙන්නැ ප්‍රේම්... මොනව තිබුණත් මොකටද? ඕන දේ නැත්නම්..””ඉතින්, ඕන හැම දෙයක් ම තියෙනවනෙ. ගෙයක්, කාරෙකක්.. රජයේ රස්සාවක්.” මැරෙන ඉපදෙන රළ දිහා බලාගෙන ප්‍රේම් එහෙම කිව්වා.”ඔයා හොඳට ම දන්නවා ඒ අම්මට ඕන දේවල්.””ඔයාට මොනවද ඕන සුභා” මගෙ ඇස් දෙක දිහා බලාගෙන ප්‍රේම් ඇහුවා.”මට ඕන ඔය ඇස් අස්සෙ හැංගෙන්න. වෙන මොනවත් නොවෙයි ප්‍රේම්... මට ඕන ඔය ආදරේ..””මටත්..” ඇස් හතරම කඳුළුවලින් පෙඟිලා බොඳවෙලා යන්න විනාඩියක්වත් ගත වුණේ නෑ. ගෙදර ඇවිත් මං එයාට කෝල් කළේවත්, කෙටි පණිවිඩ යැව්වෙවත් නැ. කොච්චර කතා කළත් අන්තිමට නතර වෙන්නෙ එකම තැන. මට එයා නැති, එයාට මං නැති අපිට අපි නැති ලෝකයක් ගැන අපට හිතාගන්නවත් බැරි වුණා. ඒත් ඊට පස්සෙ අපි කතා කළේවත් මුණ ගැහුණෙවත් නෑ. අපි එහෙම කළේ පුළුවන්කමකට නෙවෙයි කියලා අපි දෙන්නම දැනන් හිටියා.ජංගම දුරකථනය නාද වෙනවා මට ඇහුණෙ හීනෙන් වගේ. ඒ අර අලුත් ඇස්...”කොහෙද තමුසෙ මෙච්චර වෙලා හිටියෙ...” කන ළඟම හෙණ පුපුරනවා වගේ ඇහුණ හඬින් මං හොඳට ම බය වුණා.”ඇ..යි.. අයියෙ. ම. ං. ගෙදර හිටියෙ.” බයට ම වචන ගොත ගැහුණා.”මං තමුසෙට කී පාරක් ගත්තද ඕයි... ෆෝන් එක ආන්සර් කරන්න ඔච්චර අමාරුද?” එහෙම කියලා එයා ෆෝන් එක කට් කළා. මට කරන දෙයක්වත් කියන දෙයක්වත් හිතාගන්න බැරි වුණා. ඒ තාරුකා ඇස්වලින් වෙන් වෙලා මාසයක් දෙකක් ගිහින්. මගෙ ජීවිතේ නතර වුණේ මෙතන. මේ අලුත් ඇස්වල ආදරේද?”ප්‍රේම් කවදාවත් මට මේ විදිහට කතා කරලා නැ ලොකු අක්කෙ.” හිතේ තිබුණ දුක පසුතැවීම නිසා ම මං ලොකු අක්කට කිව්වා.”අපි හිතන පතන හැම දෙයක් ම අපට ලැබෙන් නැ නංගී. ඔයා කවදාවත් එයාවයි මෙයාවයි සංසන්දනය කරන්න යන්න එපා නංගී. හිත හදාගන ලැබෙන දේ සතුටින් භාර ගන්න.”ලොකු අක්කා එහෙම කිව්වට මගෙ හිතේ තියෙන්නෙ පසුතැවීමක් විතරයි.”හැමදේම තිබුණත් මොකටද? එතැන ආදරේ නැත්නම්.” මට මිමිනුණා.”ඔයා ඒ පරිත්‍යාගය කරන්න. අම්මගේ සතුට වෙනුවෙන්.” මගෙ ඔළුව අතගාලා ලොකු අක්කා කිව්වා.  - උඩුගම්පොළ එම්. අංජනා විරාජිනීජීවිතේ දුක උහුලන්න බැරිව හිත හඬා වැටුණු එක් දිනයක, සැනසුමක් සොයා මම, ඇමතුවා කෙනෙක්ට, විසඳුමක් සොයන්නට.... ඒත්.. ඇසුණේ වෙන හඬක් සුපුරුදු හඬක් සේ .. ඇසුණු ඒ ළෙන්ගතු හඬ රිදුම් දුන් මගේ හිත සැනසුවා අපූරුවට සිනාසෙන්න ආයෙමත් මට, බැඳුණු මිතු දමක් ඔබත් – මාත් අතර, අපි මියෙන තුරාවටම ආදරයෙන් පවතින්න...- රඹුක්කන දැහැමි එල්.ජනාදනිසුද්දිමට හම්බවුණේ පුංචි සඟරාවක මිතුරු පිටුවකින්. මම සුද්දි වගේම තව තුන් දෙනෙකුට ලිව්වා. දෙවෙනි ලියුමෙන් ම හැමෝම මුල පිරුවේ ආදරයට, ඉතින් මොකද කරන්නෙ මම සුද්දිවිතරක් තෝරගෙන ලියන්න පටන් ගත්තා. එයා ලංකාවේ එහා කෙළවරේ මම මෙහා කෙළවරේ. ගම්බද අහිංසක කෙල්ලක්. මම නාගරික ජීවිතවලින් හෙම්බත් වෙලා හෙව්වෙ ගැමිකම, ගැමි සුවඳ, තියෙන අහිංසකාවියක්. සුද්දියි මමයි ආදරයට මුලපිරුව, මිතුරු හසුන් පෙම් හසුන් වෙලා මාස තුනකදි අඩියක් උසට දෙපැත්තෙම ගොඩ ගැහුණ.සුද්දි දුප්පත් Phone එකක්වත් නෑ. ඉඳහිට මට කතා කළේ යාළුවන්ගේ ර්‍ථඩධදඥ වලින්. එහෙම වේලාවට, ලියුම්වලින් එයාගේ ජීවිත කතාව මට කිව්ව වරින්වර.”ප්‍රථම ප්‍රේමයෙන් පැරදුණ දෙවෙනි වතාවටත් මාව වට්ටන්නෙ නැතිව ඔයා මාව බඳිනවද?””මොකද ඔච්චර හදිස්සි, අපි තව ටිකක් ආශ්‍රය කරමු.” මම කීවා.”බෑ අපේ තාත්ත බේබද්දෙක්. අයියලා තුන්දෙනා කුලීවැඩ කරන මැරයො. අම්ම උදේ හිටන් රෑ වෙනකල් ගෙයක් ගානෙ. මම තනිවම. දවසකට එක වේලයි කන්නෙ, ඒකත් හොද්දකුයි බතුයි.”මට පව් කියල හිතුණා. එයාට එකවුන්ට් එක්ක අරින්න කියලා මම සැරෙන් සැරේ රුපියල් දාහ බැගින් බැංකු ගිණුමට යැව්වා. සම්බෝලයි බතුයි කාල හරි ඉන්න කියලා. දැන් සල්ලි යැවෙනවා. සුද්දි කෝමහරි Phone කබලක් ගත්තා. දැන් දවසකට 7 ත් 8 වරක් කතා කරනවා. රෑට UMMMMA S.M.S එවනවා.Good night කියල නිදාගත්තත් මහ රෑ 12 ටත් කතා කරනවා.අනේ අපේ ගෙදර එන්නකො, අපි බඳිමුකො, අපි පැනල යමුකො. ඕක තමයි නිතරම කියන්නෙ. අම්ම ලව්වත් කීප වරක් ඉක්මනට බඳින්නයි කියෙව්වා. ඔන්න එනවා, මෙන්න එනවා කියලා මාත් විපරමෙන් හිටියෙ.දවසක් එයාගේ S.M.S එකක් වැරදිලා මට ආවෙ සැකයක් මෝදු කරගෙන. දවසක් ගමේ කොල්ලො දෙතුන් දෙනෙක් එයාගෙ ෆෝන් එකෙන්ම මට තිත්ත කුනුහරුපෙන් බැන්න. “ගමේ කෑම ගමට. උඹට ඔහේ කෙල්ලො නැද්ද?” ඔය කතාවලින් මට පහර දුන්න. සුද්දිගෙන් ඇහුවහම සුද්දි කීවේ අයියල Phone එක උදුරගෙන කියල.දැන් අවුරුද්දක් ගතවුණා. සුද්දි හිටිගමන් නිහඬ වුණා. මම අර Phone එකක් නැති කාලේ සුද්දි කතා කරපු යාළුවන්ගෙ නම්බර්වලට කතා කරලා බැලුවා. සුද්දි පැනලා ගියා අහවලාත් එක්ක. මම පරණ සඟරාව පෙරළල බැලුවා. මේ තියෙන්නෙ ඒ නම. සුද්දි මට වගේම තවත් අයට ලියල තියෙනවා. SIM දෙක තුනක් තියාගෙන කතා කරලා තියෙනවා. මගෙන් වගේ ඒ අයගෙනුත් සල්ලි අරගෙන තියෙනවා.සුද්දි Phone නැති දවස්වල කතා කරපු අක්ක කෙනෙකුට මම කතා කළා.”සුද්දි කියන්නෙ කොල්ලොත් එක්ක ඩෙනිම ගහගෙන බයික්වල යන මියුසිකල් ෂෝවලට යන නටන ඔයා එපා කියපු හැම දෙයක්ම කරපු එක සැරයක් කොල්ලෙක් එක්ක පැනල ගිහින් මාසයක් විතර ඉඳල ගෙදර ආපු කෙල්ලක්, දෙවෙනි පාර, ඔය මල්ලි අහුවුණා. දැන් මාස ගාණක් සුද්දි නිහඬයි.මෙන්න දවසක් මට හිටි ගමන් කතා කළා “මම තවම ඔයාට ආදරෙයි. ඒත් මට වැරදුණා. ඔයා ළඟ මට සමාව තියෙනවද? මට ගමට යන්නත් බෑ.” මම පහුවදාම ඉධ්ර් එක මාරු කළා. මම හෙව්ව ගැමි සුවඳ ගමේ නෑ දැන්. නාගරික සංස්කෘතිය විකෘතිකොට වැලඳගත් සුද්දිලාට කියන්න තියෙන්නෙ ඉක්මන් කොටයි කියන එක විතරයි.  - ගම්පහ සිරිඔහු ද කවියෙක් විය හසඟනන් ගැන ලියු කවි දී වසඟ කරගත් සං... සා... රි පතිවතින් සැරසී කවුළුව අබියස බලා සිටින්නී “එයා තාමත් නැහැනෙ” මධුවිතින් මුව පුරා අභිසාරි තුරුළේ සිට උදම් අනයි පතිවත ගැන ඇසුණි කලබලයක් “පොලිසියෙන් ඇවිත්” වහා දුවවිත් වසා දොර ගෙයි යහන සරසයි බිරිය සමඟින් උදෑසන පුවත් පොලිසිය විසින් ඊයේ රාත්‍රියේ ගණිකා නිවාසයක් වටලන ලදී. රැයක් පුරා ගත සැරසූ අ... භි... සා... රි අත්අඩංගුවේ බත සරි කළ සංසාරි ගත සැනසු අභිසාරි රැයෙහි මට කවුරු වුව කම් නැත අසන් දෙවියනි පතිවතක් සොයන ලොව පතිනිවත සෙවිය යුතු නිසි කලක් එලඹ ඇත!  - සබරගමුව විශ්ව විද්‍යාලයේඋදේශා කාන්ති ජයසේකරඒකොන්, පිට්බූල්, මයිකල් ජැක්සන් භාතිය, සංතුෂ්, ඉරාජ්ලා, රොමේෂ්ලා නැටුවා රිද්මෙට පහන් වන තුරා ඩීජේ නියමෙට සීඩී එකෙන්ම එළිවෙන ජාමෙට ඔක්කොම පාඩම්ඕම්ගේ, ජූල්ගේ, නිව්ටන්, ගැලලියො විදු ඇස යොමුකර හදාපු නියමන් ඔබලා පා යුග වතුර බේසමක පහන් වනතුරා වන පොත් කරන්න බැරි කිම ප්‍රස්නෙකි, නොදනිමි වෙනසකි  - කුලියාපිටියඑස්. හෙට්ටිගේවසර ගණනක් මම කැවු රස බොජුන් එවන් සැරයක් මම පෙවු පැන් බඳුන් සිතු මොහොතෙම මම ලියු කවි වදන් මට මෙහෙම කරනව ද වම් අතම ලොකු කරන්  - හෝමාගමලාල් බැල්ලන්තුඩාආරච්චි“රාත්‍රිය යන්න ගිහින්, නොකියාම... දැන් මට ගැලවීමක් නෑ හිරවෙලා” සුසුමක්, කඳුළකට කීය. “තනිවෙන්නෙ නැහැ, මං ඉන්නවා රාත්‍රිය ඉක්මණින් ඒවි. එතකොට ඔබට ගැලවිලා යන්න පුළුවන්” කඳුළ, සුසුමට කීය. “මට රාත්‍රියත්, දහවලත් එකයි. ගැලවීමක් නැහැ... හිරවෙලා” කඳුළ, තමාටම කියාගත්තේය.- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj1209301</link>
    <topic>Lighting the Future ඩිමෝ වැඩමුළුව කළුතර දී</topic>
    <author/>
    <content>Lighting the Future ඩිමෝ වැඩමුළුව කළුතර දීසීමාසහිත ඩීසල් සහ මෝටර් ඉංජිනේරු පොදු සමාගම (ඩිමෝ)”Lighting the Future” යන සංකල්පය මත දේශනයක් හා වැඩමුළුවක් සංවිධානය කරන ලදී. ඉහළ පෙළේ වාස්තු විද්‍යාඥයෝ ප්‍රවීණ උපදේශකයෝ, ගොඩනැගිලි හා ව්‍යාපෘති ව්‍යාපරික අංශයේ ප්‍රමුඛයෝ හා ඔවුන්ගේ පවුල්වල සාමාජිකයෝ මේ අවස්ථාවට සහභාගි වූහ.කාර්යක්ෂමතාවය, ආලෝකයේ තත්ත්වය සහ නම්‍යශීලීත්වය ආදි කරුණු සම්බන්ධයෙන් වඩාත් පහසුකම් පාරිභෝගිකයන් වෙත සපයනLED හා OLED වැනි අර්ධ සන්නායක තාක්ෂණයන් හේතුවෙන් ලොව පුරා ආලෝකකරණ වෙළෙඳපොළ මේ වන විට විශාල වශයෙන් වෙනස් වෙමින් පවතී.මෙම සංවර්ධනයන් පිළිබඳව ද සිතා බලමින් ඩිමෝ මෙම අවස්ථාවට “Lighting the Future” යන තේමාව තබා ඇත්තේ ජ්‍යෙෂ්ඨ වාස්තු විද්‍යාඥයින්ගේ හා ව්‍යාපෘති උපදේශකයින්ගේ නූතන හා බලශක්ති පිරිමැසුම්දායි ආලෝකකරණ සංවර්ධන ගෝලීය ප්‍රවණතාව පිළිබඳ දැනුම සහ දැනුවත්භාවය තවත් වර්ධනය කිරීමේ අදහසිනි. ඩිමෝ ආලෝකකරණ අංශය විසින් මෙම අවස්ථාව සංවිධානය කර තිබු අතර මෙහි අරමුණ වූයේ ආලෝකකරණ විසඳුම් හා උපාංග තෝරා ගැනීමේ දී ජාත්‍යන්තර තත්ත්වයන් පවත්වා ගැනීමේ වැදගත්කම අදාළ පුද්ගලයින් හට පෙන්වා දීම විය.ඩිමෝ සභාපති රංජිත් පණ්ඩිතගේ මහතා පවසා සිටියේ, “ආලෝකකරණය ඛ්ා ඒ හා සම්බන්ධ ක්ෂේත්‍රවල සිදුවන සංවර්ධනයන් ඇත්තෙන්ම අපූරුයි. ශ්‍රී ලාංකික අප තවමත් බොහෝ ගෝලීය ප්‍රවණතා පිළිබඳව දැනුවත් නැහැ. අපට අවශ්‍ය වුණේ යුරෝපයේ හොඳම පුද්ගලයින් ගෙන්වා ගෙන අපගේ ප්‍රමුඛ පෙළේ පාරිභෝගිකයන්ට එම ආශ්චර්යවත් තාක්ෂණය පිළිබඳව දැනුම ලබා දීමටයි. දෙපාර්ශ්වයෙන්ම ලැබී ඇති ප්‍රතිචාරයන් පිළිබඳව අප සතුටු වෙනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj1209302</link>
    <topic>අවදානම් කළමනාකරණ විශිෂ්ටතාවට LOLC සමූහයට ඇමෙරිකාවෙන් සම්මාන</topic>
    <author/>
    <content>අවදානම් කළමනාකරණ විශිෂ්ටතාවට LOLC සමූහයට ඇමෙරිකාවෙන් සම්මානසයිබේස් අභ්‍යන්තර විගණන අංශයේ ජ්‍යෙෂ්ඨ අධ්‍යක්ෂ බෲස් කාපෙන්ටර්; LOLC සමූහයේ ප්‍රධාන අවදානම් කළමනාකරණ නිලධාරිණී ශාමිණී වික්‍රමසේකර; OCEG සාමාජික බ්‍රයන් බානියර්; චිකාගෝ ෆෙඩරල් නිවාස ණය බැංකු අභ්‍යන්තර විගණන දෙපාර්තමේන්තුවේ විධායක උප සභාපති ටොම් හාපර්; එක්සත් ජනපද භාණ්ඩාගාර දෙපාර්තමේන්තුවේ ක්‍රිස්ටීනා මහත්මිය සහ එක්සත් ජනපද භාණ්ඩාගාර දෙපාර්තමේන්තුවේ මූල්‍ය මෙහෙයුම් අධ්‍යක්ෂ හවර්ඩ් ඔස්බෝන්.LOLC සමූහයේ ව්‍යාපාරික අවදානම් කළමනාකරණ මෙහෙයුම දිවයිනට කීර්තියක් අත්කර දෙමින් 2012 වසරේ යහපාලනය අවදානම් කළමනාකරණය සහ අනුකූල වීම සඳහා වන GRC ජාත්‍යන්තර විශිෂ්ටතා තිළිණයෙන් පිදුම් ලැබීය.ඇමෙරිකාවේ වොෂින්ටන් නුවර ‘මේෆලවර්’ හෝටලයේ පැවති ‘විවෘත අනුකූලවීම සහ ආචාරධර්ම කණ්ඩායමේ 7 වැනි වාර්ෂික සමුළුවේ දී එම තිළිණය ප්‍රදානය කෙරිණි. ආයතනික මූල්‍ය, නීතිමය, අවදානම, විගණනය සහ අනුකූලවීම හා සම්බන්ධ නිලධාරීන් සඳහා සම්මන්ත්‍රණ එහිදී ක්‍රියාත්මක වූ අතර, සමුළුව ඊට සමගාමීව පැවැත්විණි.LOLC, මෙහිදී ජයග්‍රාහී තිළිණය දිනාගනු ලැබූයේ තවත් ප්‍රමුඛ පෙළේ ඇමරිකානු සමාගම් සහ රජයේ ආයතන තුනක් සමඟිනි. ඇමරිකානු භාණ්ඩාගාර දෙපාර්තමේන්තුවේ පොදු ණය මූල්‍ය කාර්යාංශය, චිකාගෝ හි ෆෙඩරල් නිවාස ණය බැංකුව සහ සයිබේස් උපදේශන සමාගම එම අනිකුත් ආයතන තුන වේ.මෙම තිළිණයේ විශේෂත්වය වන්නේ එම විශිෂ්ටතාව අත්කර ගත් එකම ආසියාතික සමාගම, LOLC සමූහය වීමය. සමූහයේ ව්‍යවසාය අවදානම් කළමනාකරණ පද්ධතිය විනිශ්චය මණ්ඩලයේ ප්‍රසාදයට ලක්වූයේ සමූහයේ මධ්‍යගත ඒකාබද්ධ අවදානම් කළමනාකරණ ව්‍යුහය පිළිබඳ විශේෂ ප්‍රශංසා පිරිනැමීමක් ද සමඟිනි.ස්වකීය පරිපාලිත සමාගම් රාශියෙහි පවත්නා ආයතනික සංස්කෘතීන් පරාසයන්ට සහ වර්ධනය වන දැවැන්ත සමූහ ව්‍යාපාරයක් පාලනය කිරීමේ අභියෝගයන්ට මුහුණපාන අතරම ආයතනික අවදානම් ක්ෂේත්‍රයේ පාලන ක්‍රමයන් සහ අවදානම පිළිබඳ කරුණුවල සංකීර්ණතාවය කළමනාකරණය සම්බන්ධයෙන් LOLC සමූහය මෙහිදී ප්‍රශංසාවට ලක් කෙරිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj1209303</link>
    <topic>මර්චන්ට් බැංකුවේ ආයෝජන කළමනාකරණ සේවා පුළුල් වෙයි</topic>
    <author/>
    <content>මර්චන්ට් බැංකුවේ ආයෝජන කළමනාකරණ සේවා පුළුල් වෙයිMBSL  හි ආයෝජන කළමනාකරණ සේවාව ආයෝජකයාගේ අරමුණු සඵල කරමින් වැඩි ප්‍රතිලාභයක් ලබාදෙන අයුරින් ඔබගේ මුදල් කොළඹ කොටස් වෙළෙඳපළ තුළ හා විවිධාකාර වූ සුරැකුම්පත්වල ආයෝජනය කිරීමේ අවස්ථා රැසක් ලබා දෙයි.ඔබට අවශ්‍ය අවස්ථාවන්හි දී, ඔබට ම අනන්‍ය වූ විවිධ ආයෝජන ක්‍රමවේද තුළින්, කාලීන අවශ්‍යතාවන්ට සරිලන පරිදි ශ්‍රී ලංකා මර්චන්ට් බැංකුව ඔබට ම ආවේණික වූ ආයෝජන සේවාවක් ලබා දීමට සැදි පැහැදි සිටී.ආයෝජනයකට පෙර එහි ඇති අවදානම පිළිබඳව හොඳින් සැලකිලිමත් වීම අතිශයින් වැදගත් වෙයි. MBSL  හි ආයෝජන කළමනාකරණ සේවාව ඒ අවදානමෙන් ඔබ මුදාගෙන ආයෝජන අවදානම කළමනාකරණය කිරීමට සැදී පැහැදී සිටියි.සේරි නැචුරල්ස් පෙර නොවූ විරූ ආකාරයේ රූ රැජිණ තරගයක් ඉදිරිපත් කොට ඇත. මෙරට ඉතිහාසයේ ප්‍රථම වරට අන්තර්ජාල ගත මාධ්‍ය හමුවක් පවත්වමින් ‘සේරි මිස් ශ්‍රී ලංකා ඔන්ලයින්’ රූ රැජිණ තරගය පිළිබඳව ප්‍රකාශයට පත් කළේය.ජයග්‍රාහී සුරූපිනිය හට ප්‍රංශය වෙත සියලු වියදම් දරන ලද සංචාරයක් සමඟින් රු. මිලියනයක මුදල් ත්‍යාග ද පිරිනැමීමට අප කටයුතු යොදා තිබෙනවා. මෙම තරගයේ අවසන් වටය 2012 දෙසැම්බර් මාසයේ පැවැත්වීමට අප අදහස් කරනවා” යනුවෙන් සේරි නැචුරල්ස් පුද්ගලික සමාගමෙහි ප්‍රධාන මෙහෙයුම් නිලධාරී මලික් පෙරේරා මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj1209304</link>
    <topic>කළමනාකරණය කළ සේවා සඳහා ඩයලොග් - කොමර්ෂල් බැංකුව එක්වෙයි</topic>
    <author/>
    <content>කළමනාකරණය කළ සේවා සඳහා ඩයලොග් - කොමර්ෂල් බැංකුව එක්වෙයිඩයලොග් ආසිආටා සමාගමේ ආයතනික විසඳුම් අංශය වන ඩයලොග් එන්ටප්‍රයිස් කොමර්ෂල් බැංකුව සමඟ සංකලිත ව්‍යවසාය සන්නිවේදන විසඳුම් ලබාදීම සඳහා ඒකාබද්ධ වූ අතර එමඟින් කොමර්ෂල් බැංකුවේ ගනුදෙනුකරුවන්ට බැංකු සේවා ඉතාම පහසු කරමින් නොබිඳුණු හා ඉතා ආරක්ෂාකාරී සම්බන්ධතාවයක් ලබා දෙයි.මෙම නව දත්ත මධ්‍යස්ථානය ඩයලොග් ආසිආටා අන්තර්ජාල දත්ත මධ්‍යස්ථානය තුළ පිහිටුවා තිබෙන අතර එමඟින් ආරක්ෂාකාරී දත්ත සන්නිවේදන විසඳුමක් සමඟ කොමර්ෂල් බැංකු ශාඛා, ප්‍රධාන කාර්යාලය හා ඩයලොග් ආසිආටා අන්තර්ජාල දත්ත මධ්‍යස්ථානය අතර සම්බන්ධතාවයක් සපයයි. “ලංකාවේ බැංකු අතර ඉතා වැදගත් බැංකුවක් වන කොමර්ෂල් බැංකුව සමඟ උපාය මාර්ගික ව්‍යාපාරික ඒකාබද්ධතාවයක් ඇතිකර ගැනීමට හැකිවීම පිළිබඳව අපි සතුටු වෙනවා. දැනට කොමර්ෂල් බැංකුවේ ගනුදෙනු කරුවන් භුක්ති විඳින සුව පහසුව අඛණ්ඩව පවත්වාගෙන යාම සහතික කරමින් එයට කළමනාකරණය කළ සේවා විසඳුමක්” යනුවෙන් මේ පිළිබඳව අදහස් දක්වමින් ඩයලොග් එන්ටප්‍රයිස් හි ප්‍රධාන නිලධාරී ජෙරමි හස්ටබල් මහතා කීය.ඒඩ්ස් පිළිබඳ ලංකා ව්‍යාපාර සන්ධානයේ (LBCH) වෙබ් අඩවිය වන www.lbchconnect.com  එළිදක්වයි. එමඟින් තවමත් නිසි අවධානයක් යොමු නොකෙරුණු HIV හා AIDS ව්‍යාප්තිය පාලනය කිරීමට විශේෂ අවධානයක් ඇති කරයි.LBCH සංවිධානයේ වත්මන් සභාපති හා ෂෙවරෝන් ශ්‍රී ලංකා හි ප්‍රධාන විධායක නිලධාරි හා කළමනාකාර අධ්‍යක්ෂ ආචාර්ය කිෂූ ගෝමස් මහතා ප්‍රකාශ කළේ, මේ වෙබ් අඩවිය කාලීන අවශ්‍යතාවක් බවත්, එමඟින් මෙරට සංචාරක, අපනයන, වෙළෙඳ හා නිෂ්පාදන ක්‍ෂේත්‍රවල සේවක පිරිස වෙත මෙම පණිවුඩය පහසුවෙන් ගෙන යාමට හැකි බවත්ය. රටේ ආර්ථික වර්ධනයට සෘජුවම සම්බන්ධ ජනතාව අතරට ඒඩ්ස් වසංගතය ගැන වැඩි සැලකිල්ලක් යොමු කිරීමට LBCH සංවිධානය කටයුතු කරන බව කිෂූ ගෝමස් මහතා පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj1209305</link>
    <topic>ලංකා හොස්පිට්ල් දස වසර</topic>
    <author/>
    <content>ලංකා හොස්පිට්ල් දස වසර”ආසියාවේ විශිෂ්ටයකු වීමේ” දර්ශනයෙන් යුතුව ලංකා හොස්පිට්ල්ස් සුව සේවා ක්ෂේත්‍රයේ ඉසව් රැසකින්ම නොනැවතී ඉදිරි ගමනක යෙදී සිටී. අවශ්‍යතාවය වෙනුවෙන්ම ඉදි කළ ශ්‍රී ලංකාවේ ප්‍රථම පුද්ගලික අංශයේ වෛද්‍ය ප්‍රතිකාර පහසුකම් සැපයීමේ ආයතනය වන ලංකා හොස්පිට්ල්ස් විශිෂ්ටත්වයේ කඩඉම් අභිබවා යාමට සමත් විය. ලංකා හොස්පිට්ල්ස් අධ්‍යක්‍ෂක වෛද්‍ය නාලක ගොඩහේව මහතා පසුගිය දශකයක කාලය තුළ ලංකා හොස්පිට්ල්ස් විසින් අත්කරගන්නා ලද සාර්ථකත්වය සැමරීම සඳහා පවත්වන ලද උත්සවයකදී තම සතුට ප්‍රකාශ කළ අතර රෝහලේ අනාගත දැක්ම පිළිබඳව ද පැහැදිලි කරන ලදී.“පසුගිය දසවසර තුළ අප ඉතා ප්‍රබෝධවත් ගමනක යෙදුණු අතර අනාගතයේදී ගෝලීය සුවසේවා ක්ෂේත්‍රයේ ශක්තිමත් ස්ථානයක රැඳීම සඳහා දැඩි උත්සාහයක යෙදී සිටිනවා. මේ මඟින් ශ්‍රී ලංකා සුව සේවා ක්ෂේත්‍රය සැලකිය යුතු ස්ථානයකට රැගෙන එමින් එහි ගුණාත්මක භාවය තහවුරු කිරීමට හැකියාවක් ලැබෙන බව ප්‍රත්‍යක්ෂ වෙනවා.”NDB පාරිභෝගික බැංකු සේවා හා සුළු හා මධ්‍ය පරිමාණ වෙළෙඳ කටයුතු ප්‍රධානී, උප සභාපති රාජ් අබුබකර් සහ චුන්නාකම් ප්‍රාදේශීය සභාවේ සභාපති ජේ. ජයප්‍රකාශ් මහත්වරුන් අතින් NDB චුන්නාකම් ශාඛාව විවෘත වෙමින්. ශාඛා කළමනාකරු අරුල් ජනරත්නම් මහතා, ප්‍රාදේශීය කළමනාකරු බොනිෆේස් අරුමේනයාගම්, සහකාර උප සභාපති හා සුළු හා මධ්‍ය පරිමාණ ව්‍යවසාය අංශයේ ප්‍රධානී ඉන්දික රණවීර මහතා, ලීසිං අංශයේ ප්‍රධානී අජිත් සේනාධීර, ශාඛා / කාඩ් මෙහෙයුම් සහ පාරිභෝගික සේවා අංශයේ ප්‍රධානී සහ උප සභාපතිනී ගංගා වනිගරත්න මහත්ම මහත්මීහු ද මෙහි සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj1209306</link>
    <topic>ඊසි ටෙක්නොලොජිස් ගිගාබයිට් අල්ට්‍රාබුක් මෙරටට හඳුන්වා දෙයි</topic>
    <author/>
    <content>ඊසි ටෙක්නොලොජිස් ගිගාබයිට් අල්ට්‍රාබුක් මෙරටට හඳුන්වා දෙයිඊසි ටෙක්නොලොජිස් සිය නිෂ්පාදන ගොන්න තවත් පුළුල් කරමින් නවතම ගිගාබයිට් ලැප්ටොප් පරිගණක තුනක් ශ්‍රී ලංකාවේ වෙළෙඳපොළට හඳුන්වා දුන්නේය. ලැප්ටොප් පරිගණක සැමට ලබා ගත හැකි තරගකාරි මිල ගණන්වලට පාරිභෝගිකයින් අතට පත් කරමින් මෙම නව ගිගාබයිට් නිෂ්පාදන පෙළ මෙරට වෙළෙඳපළට හඳුන්වා දෙනු ලැබීය. තරගකාරී මිලත්, වසර දෙකක පූර්ණ වගකීම සහ අලෙවියෙන් පසු විශිෂ්ට සේවාව නිසා මෙරට ඊසි නිෂ්පාදන ;වළෙඳපොළේ අනෙකුත් තරගකාරි ලැප්ටොප් පරිගණක අතරින් වඩාත් පාරිභෝගික ආකර්ෂණය දිනා ගනු ඇතැයි ඊසි ටෙක්නොලොජිස් ප්‍රධාන විධායක ශෆ්රාස් හම්සාඩීන් මහතා පැවසීය.වෘත්තිමය සෞඛ්‍ය හා පාරිසරික ආරක්ෂාව පිළිබඳව පවතින තරගකාරි වෙළෙඳපොළ තුළ අඛණ්ඩවම ජනතා විශ්වාසය දිනා සිටින 3M සිය පාරිභෝගිකයන් වෙත උසස් තත්ත්වයේ සේවාවක් ලබා දෙමින් ප්‍රමුඛස්ථානයක් දිනාගෙන සිටියි. එම විශ්වාසය තවදුරටත් තහවුරු කළ 3M සිය ගමන් මගේ 40 වන සැතපුම් කණුව පසු කිරිම නිමිත්තෙන් නව වැඩසටහන් මාලාවක් පැවැත්වීමට සූදානමින් සිටියි.මේ අවස්ථාව රැකියාවේදී ආරක්ෂිත පරිසරයක් නිර්මාණය කිරීම සඳහා අවශ්‍ය දායකත්වය ලබාදීම වෙනුවෙන් දැනුවත් කිරීමේ වැඩසටහන් හා සම්මන්ත්‍රණ, පුහුණු වැඩසටහන් හා පර්යේෂණ ක්‍රියාවට නැංවීම සඳහා ලැබී ඇතැයි මෙරට වෘත්තිමය සෞඛ්‍ය හා ආරක්ෂාව පිළිබඳ ජාතික ආයතනයේ අධ්‍යක්ෂ වෛද්‍ය අමරසිංහ මහත්මිය පවසයි. “වැඩබිම්වල ආරක්ෂාව තහවුරු කිරීම” යන පොදු අරමුණ වෙනුවෙන් NIOSH සහ 3M එක්ව කටයුතු කරන අතර දිගුකල් පවතින එම සබඳතාවය හේතුවෙන්ම ජාත්‍යන්තර වශයෙන් ප්‍රවීණතා සහිත ආරක්ෂිත උපකරණ වැඩකරන ජනතාව වෙනුවෙන් හඳුන්වා දීමට අපට හැකියාව ලැබී තිබනවා.” යැයි ද ඒ මහත්මිය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj1209307</link>
    <topic>වාහනය තුළදීම එන්ජින් තෙල් ප්‍රතිචක්‍රීයකරණ තාක්ෂණය මෙරටට</topic>
    <author/>
    <content>වාහනය තුළදීම එන්ජින් තෙල් ප්‍රතිචක්‍රීයකරණ තාක්ෂණය මෙරටටජපානයේ සුමිමොටෝ සමාගම විසින් එන්ජින් තෙල් ප්‍රතිචක්‍රීකරණය කිරීමේ ක්‍රියාවලිය පිළිබඳව වසර 50 ක පමණ කාලයක් පර්යේෂණ සිදු කොට එම පර්යේෂණවල සාර්ථකත්වය මත 1955 වසර ජපානයේ දී එන්ජින් තෙල් ප්‍රතිචක්‍රීකරණය කිරීමේ ව්‍යාපෘතිය ආරම්භ කර ඇත.මෙතෙක් සිදුවූයේ බස්, ලොරි සහ ට්‍රක් රථ වැනි බර වාහනවල සහ ජෙනරේටර් වැනි යන්ත්‍රවල භාවිත කරනු ලබන එන්ජින් තෙල්, කිසියම් කිලෝමීටර් ප්‍රමාණයක් හෝ කාලයක් ධාවනය කිරීමෙන් අනතුරුව තෙල් ඉවත් කර ඒ වෙනුවට නව එන්ජින් තෙල් වාහනය හෝ යන්ත්‍රය තුළට ඇතුළත් කිරීමයි. නව ක්‍රමය මඟින් එන්ජින් තෙල් ඉවත් නොකරන අතර වාහනය තුළ ඇති එන්ජින් තෙල් වාහනය තුළදීම ප්‍රතිචක්‍රීකරණය කර වාහනය ධාවනය කිරීමට සුදුසු ආකාරයට සකස් කරනු ඇත.මේ මඟින් එන්ජින් තෙල් සඳහා වැය වන මුදලින් 60% ක පමණ ප්‍රමාණයක් පාරිභෝගිකයාට ඉතුරු කර ගැනීමට හැකියාව ඇත. එන්ජින් තෙල් ඉවත් කිරීමක් සිදු නොවන නිසා පරිසර දූෂණය අවම වනු ඇත. එන්ජින් තෙල් ආනයනය කිරීම සඳහා වැය වන විදේශ විනිමය ප්‍රමාණය ද විශාල ප්‍රමාණයක් ඉතිරි වනු ඇත.ජපානයේ සුමිමොටෝ සමාගමට අනුබද්ධිත ජපානයේ සියුස් ලංකා සමාගම මඟින් මෙම ව්‍යාපෘතිය ලංකාවේ දී ආරම්භ කරනු ඇත. එම ව්‍යාපෘතිය ලංකාවට හඳුන්වා දීමේ උත්සවයට සී. බී. රත්නායක, රාජිත සේනාරත්න සහ ටී. බී. ඒකනායක යන අමාත්‍යවරුන් සහ ජපානයේ සුමිමොටෝ සමාගමෙහි සභාපති මොරියෝ සුමිමොටෝ මහතා සහ සියුස් ලංකා සමාගමේ සභාපති අකියාමා සුසුමෝ මහතා ද ජපානයේ ශ්‍රී ලංකා කොන්සල් ජනරල් සුනිල් ගමගේ මහතා ද සහභාගි වූහ.දරුවන්ගේ පාපන්දු ක්‍රීඩා කෞෂල්‍යයන් හඳුනාගෙන සංවර්ධනය කිරීමේ අරමුණෙන් සහ ඔවුන් අතර මූල්‍ය සාක්ෂරතාවය වර්ධනය කිරීමේ අරමුණෙන් ස්ටෑන්ඩර්ඩ් චාර්ටර්ඩ් බැංකුව සහ ලිවර්පූල් පාපන්දු සමාජය එක්ව “Go Forward” වැඩසටහන ක්‍රියාත්මක කර තිබේ. මේ යටතේ පවත්වන පාපන්දු පුහුණු කඳවුරක් මාලිගාවත්ත නගර සභා ක්‍රීඩාංගණයේ දී පසුගියදා පවත්වන ලදී.“Go Forward” වැඩසටහන ශ්‍රී ලංකා පාපන්දු සංගමයේ සහ තාරුණ්‍යයට හෙටක් සංවිධානයේ සහයෝගය සහිතව ක්‍රියාත්මක වන වැඩසටහනකි. මෙම වැඩසටහනේ සමාරම්භක අවස්ථාවට ශ්‍රී ලංකාවේ බ්‍රිතාන්‍ය මහකොමසාරිස් ජෝන් රැන්කින්ස් මහතා ප්‍රමුඛ ආරාධිත අමුත්තන් පිරිසක් සහ ස්ටෑන්ඩර්ඩ් චාර්ටර්ඩ් බැංකුවේ ප්‍රධාන විධායක නිලධාරී අනිර්වාන් ගෝෂ් දස්තිදාර් මහතා ඇතුළු ස්ටෑන්ඩර්ඩ් චාර්ටර්ඩ් ජ්‍යෙෂ්ඨ කළමනාකාරිත්වය ද සහභාගි වූහ.වයස අවුරුදු 8 - 15 ත් අතර වයසැති කොළඹ නගර වාසී දරුවන් 1000 කට වසරක කාලයක් පාපන්දු පුහුණුව ලබාදීම මේ වැඩසටහනේ අරමුණය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj1209308</link>
    <topic>Chrissy’s පුහුණු පීඨයේ සිසු දක්‍ෂතා එළි දැක්වේ</topic>
    <author>ඡායාරූපය විමල් කරුණාතිලක.</author>
    <content>Chrissy’s පුහුණු පීඨයේ සිසු දක්‍ෂතා එළි දැක්වේ ක්‍රීසි රොසයිරෝ ජයග්‍රාහි කණ්ඩායම වන autumn සමඟ.වත්තල සහ කඳාන Chrissy’s කොණ්ඩා සැකසුම්ගාරය හා පුහුණු පීඨයේ වාර්ෂික උපාධි ප්‍රදානෝත්සවය පැවැත්වූයේ විදුහල්පති ක්‍රීසී රොසයිරෝ හමුවේ තවත් එක් දක්ෂ, හැකියාවන්ගෙන් පරිපූර්ණ කණ්ඩායමක් සමාජයට තිළිණ කරමිනි.දේශීය මෙන්ම විදේශීය ඩිප්ලෝමාවන් හා උසස් ඩිප්ලෝමාවන්ගෙන් පිදුම් ලත් මෙම සිසුන් SLECC 2012  මනාලියන් දැක්මේදී කොණ්ඩා සැකසුම්, මේක්අප් මෙන්ම මුහුණ වර්ණ ගැන්වීම් ආදී විවිධ අංශ හරහා සිය දක්ෂතා දැක්වූහ.ශ්‍රී ලංකා සැකසුම් ශිල්පීන්ගේ හා රූපලාවණ්‍ය ශිල්පීන්ගේ සංගමයේ හිටපු සභාපති වන කි‍්‍රසී රොසයිරෝ සිය ප්‍රථම ඩිප්ලෝමා සහතිකය ලන්ඩනයේ මොරිස් අධ්‍යාපන ආයතනයෙන් ලබා ගැනීමෙන් පසුව විදාල් සැසූන් වෙතින් කොණ්ඩා සැකසීම පිළිබඳ උසස් පාඨමාලාවක් හා ටෝනි ඇන්ඩ් ගයි වෙතින් නිර්මාණාත්මක කොණ්ඩා කැපීමේ පාඨමාලාවක් ද හදාරන ලදී. ඇය සිය වෘත්තීය මනාලියන් හැඩගැන්වීම හා මේක්අප් කිරීම අරඹා ඇත්තේ මෙයට දශක දෙකකට පමණ පෙර රූපලාවණ්‍යාගාරයක්ද විවෘත කරමිනි.”අපගේ පුහුණු පීඨයේදී සිසුන්ගේ විශේෂ හැකියාවන්ගෙන් ප්‍රයෝජන ගන්නට ඔවුන් යොමු කරනවා. මේ සිසුන් විෂය සම්බන්ධයෙන් හොඳ උනන්දුවක් දක්වන අතර දැනට බොහෝ දෙනා විදේශයන්හි රැකියා අවස්ථා සොයමින් හා තමන්ගේම රූපලාවණ්‍යාගාර විවෘත කිරීමේ අදහසින් සිටිති.අප ඔවුන්ට ලබා දෙන්නේ වඩාත් හොඳ පුද්ගලයන් බවට පත් විය හැකි හොඳ අධ්‍යාපනයක්.” ක්‍රිසී රොසයිරෝ කියයි.ඔරිෆ්ලේම්හි ඔටාරා රූපලාවණ්‍ය කට්ටලය හඳුන්වාදීම ඔඩෙල් ආයතනයේ ප්‍රධාන විධායක නිලධාරිනි ඔටාරා ගුණවර්ධන මහත්මියගේ ප්‍රධානත්වයෙන් පැවැත්වුණු අතර මේ අවස්ථාවට ඔරිෆ්ලේම් ආයතනයේ කළමනාකාර අධ්‍යක්ෂ එරික් ස්ටෙන්බැක් මහතා ද සහභාගි විය.ඡායාරූපය විමල් කරුණාතිලක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj1209309</link>
    <topic>ක්‍රොන් CTP යන්ත්‍රයෙන් පැයකට මුද්‍රණ තහඩු 30ක්</topic>
    <author/>
    <content>ක්‍රොන් CTP යන්ත්‍රයෙන් පැයකට මුද්‍රණ තහඩු 30ක්ක්‍රොන් ඒෂියා හි කළමනාකාර අධ්‍යක්ෂ ලායි සහ හේලීස් කන්සියුමර් සමාගමේ අධ්‍යක්ෂ / ප්‍රධාන මෙහෙයුම් නිලධාරී ජූඩ් සිල්වා යන මහත්වරුන් ප්‍රථම වරට ලංකාවට හඳුන්වා දුන් ක්‍රොන් CTP යන්ත්‍රයකට මුද්‍රණ තහඩුවක් ඇතුළු කරමින්. හේලිස් කන්සියුමර් ජ්‍යෙෂ්ඨ තාක්ෂණික නිලධාරී ජගත් පෙරේරා, කළමනාකාර මාලින්ද තෙන්නකෝන්, ව්‍යාපාර ඒකක ප්‍රධානී එස්. නිමල්,Huqui Imaging හි අලෙවි කළමනාකරු ජෙරි ෂැං සහ අලෙවි ඉංජිනේරු ලසන්ත අනගිපුර යන මහත්වරු.හේලීස් කන්සියුමර් සමාගම පරිගණකයේ සිට කෙළින්ම මුද්‍රණ තහඩුව දක්වා වූ මුද්‍රණ තාක්ෂණයට (CTP ) ක්‍රමවේදයේ අති නවීන ස්වයංක්‍රීය උපකරණයක් ලංකාවට හඳුන්වා දී ඇත.චීනයේ ක්‍රොන් මෙෂිනරි ඇන්ඩ් ඉලෙක්ට්‍රොනික් සමාගම විසින් නිපදවන ලද මෙම යන්ත්‍රය පැයකට මුද්‍රණ තහඩු 17 ක් සහ 30 ක් අතර නිෂ්පාදන ධාරිතාවකින් යුතුව ගොඩ නඟන රූප සෘජුව මුද්‍රණ තහඩු වෙත නිරාවරණය කෙරෙන බැවින් මෙය ග්‍රැෆික් ආට්ස් ක්ෂේත්‍රයට මහත් පහසුවක් සලසයි.මෙම යන්ත්‍රය පැය 4 ක් තුළ තර්මල් ක්‍රමවේදයේ සිට අල්ට්‍රාවයලට් ක්‍රමවේදයට හෝ වයලට් ක්‍රමවේදයට සුළු ආයෝජනයක් සමඟ පහසුවෙන් පරිවර්තනය කළ හැකි නිසා මෙය මුද්‍රණ තහඩු නිෂ්පාදන ක්‍රියාවලියේදී වෙනස් වන වෙළෙඳපොළ ඉල්ලුම අනුව ක්‍රියාත්මක කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>30</day>
    </date>
    <link>http://www.silumina.lk/2012/09/30/_art.asp?fn=aj12093010</link>
    <topic>වෙළෙඳ පොළ වර්ධනයක්</topic>
    <author>තාරක වික්‍රමසේකර</author>
    <content>වෙළෙඳ පොළ වර්ධනයක්සතිය ආරම්භක සඳුදා ගනුදෙනු සංඛ්‍යාව අඩු වුවත් සමාගම් රැසක මිල ඉහළ ගියේය. අවිවා එන් ඩී බී කොටසක මිල රුපියල් 67.00 කින් ඉහළ ගියේය. ඒ පෙර දින රුපියල් 369.60 ක් වූ කොටසක් රුපියල් 436.60 ක් දක්වා ඉහළ යමිනි. නෙස්ට්ලේ කොටසක මිල ද පෙර දින රුපියල් 1170 සිට රුපියල් 1200 ක් දක්වා රුපියල් 30 කින් ඉහළ ගියේය.දිනයේ කැපී පෙනෙන මිල ඉහළ යාම වාර්තා වූයේ සෙංකඩගල ෆිනෑන්ස් සමාගමෙනි. පෙර සතිය අවසානයේ රුපියල් 20.00 ක් වූ කොටසක මිල එදින රුපියල් 50 ක් දක්වා රුපියල් 30 කින් ඉහළ ගියේය. මිල පහළ යාම් අතුරින් සිලොන් ටුබැකෝ ආයතනය කැපී පෙනුණු අතර පෙර දින රුපියල් 713.90 කට අලෙවි වූ කොටසක මිල එදින දැක්වුණේ රුපියල් 699.60 ක් ලෙසිනි. ඒ පෙර දිනට සාපේක්ෂව රුපියල් 14.30 ක මිල පහළ යාමකි. දිනයේ වැඩිම කොටස් අලෙවි වූයේ ඩයලොග් සමාගමේය. අලෙවි වූ කොටස් ගණන 3925369 කි. නේෂන් ලංකා බ්ලු ඩයමන්ඩ් (ඡන්ද බලය රහිත) ආසිරි, ඇක්සස් සමාගම්හි කොටස් මිලියනය ඉක්මවා අලෙවි විය. ගනුදෙනු සංඛ්‍යාව පෙර සතියේ 14825 ක් වූ අතර සඳුදා දින එය 10633 ක් විය.පසු දින එනම් 25 වැනිදා අඟහරුවාදා ගනුදෙනු සංඛ්‍යාව යළි ඉහළ ගියේය. ඒ 11299 ක් දක්වා ගනුදෙනු ඉහළ යමිනි. ආසිරි සර්ජිකල් කොටස් 16222281 ක් අලෙවි විය. ඩයලොග් කොටස් 15486209 ක් අලෙවි විය. දිනයේ මිලියනය ඉක්මවා කොටස් අලෙවි වූ සමාගම් අතර පිරමල් ග්ලාස්, එස් එම් බී ලීසිං (ඡන්ද බලය රහිත), ට්‍රේඩ් ෆිනෑන්ස් සමාගම් විය.එන් ඩී බී කැපිටල් කොටසක මිල රුපියල් 484.30 සිට 499.60 ක් දක්වා රුපියල් 15.30 කින් ඉහළ ගියේය.මිල පහළ යාම් අතුරින් ලංකා අශොක් ලේලන්ඩ් සමාගම කැපී පෙනුණි. පෙර දින රුපියල් 2288.20 කට අලෙවි වූ කොටසක් එදින රුපියල් 2300 ක් දක්වා ඉහළ ගියත් යළි රුපියල් 2143.80 ක් දක්වා පහළ ගියේය. ඒ පෙර දිනට සාපේක්ෂව රුපියල් 144.40 ක පහළ යාමකි. ජී. එස්. ෆිනෑන්ස් රුපියල් 1200 සිට 1101.00 ක් දක්වා රුපියල් 99 කින් අඩු විය.පසු දින එනම් 26 වැනිදා එයිට්කන් ස්පෙන්ස් කොටස් 24690042 ක් අලෙවි වීම කැපී පෙනුණි. දිනයේ මිලියනය ඉක්මවා කොටස් අලෙවි වූ සමාගම් අතර ආසිරි, ඩයලොග්, නේෂන් ලංකා, පීපල්ස් ලීසිං, පිරමල් ග්ලාස්, සිට්රස් කල්පිටිය, ෆී‍්‍ර ලංකා සමාගම් විය.එලායන්ස් කොටසක මිල රුපියල් 725.20 සිට 765.70 ක් දක්වා රුපියල් 40.50 කින් ඉහළ ගියේය. ඔටෝඩ්‍රොම් කොටසක මිල රුපියල් 775.00 සිට 815.00 ක් දක්වා රුපියල් 40 කින් ද අවිවා එන් ඩී බී රුපියල් 413.30 සිට 439.50 ක් දක්වා රුපියල් 26.20 කින් ඉහළ ගියේය.කොටස් 100 කට වඩා අලෙවි වූ සමාගම්වල මිල පහළ යාම් එතරම් කැපී නොපෙනුණත් ගනුදෙනු සංඛ්‍යාව ද පෙර දින හා සසඳන කල ඉහළ ගියේ ගනුදෙනු 12008 ක් වාර්තා කරමිනි.බ්‍රවුන්ස් ඇන්ඩ් කම්පැණි පී එල් සී කොටසකට ශත 50 ක් බැගින් ලාභාංශ ගෙවනු ලබන බව නිවේදනය කර තිබුණි.සතිය ආරම්භක සඳුදා සමස්ත කොටස් මිල දර්ශකය ඒකක 5915.90 ක් වූ අතර අඟහරුවාදා එය ඒකක 5926.29 ක් විය. බදාදා එම අගය දැක්වුණේ 5943.76 ක් ලෙසය.මිලංකා මිල දර්ශකය සඳුදා දැක්වුණේ ඒකක 5498.72 ක් ලෙසය. අඟහරුවාදා එය ඒකක 5543.65 ක් වූ අතර බදාදා එය 5553.53 ක් ලෙස දැක්වුණි.වෙළෙඳ පොළ ගනුදෙනු සාමාන්‍ය තත්ත්වයකින් පසුගිය සතියේ සිදුවනු දැකගත හැකි විය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa1210071</link>
    <topic>පිළිතුරු පත්‍ර හෙට සිට ඇගැයීමට සූදානම්</topic>
    <author>සුභාෂිණී ජයරත්න</author>
    <content>ආචාර්ය මහාචාර්යවරු සහයෝගය දෙතිසුභාෂිණී ජයරත්න2012 උසස් පෙළ විභාගයේ උත්තර පත්‍ර ඇගයීමේ කටයුතු හෙට (8) සිට ආරම්භ කිරීමට සියලු විධිවිධාන යොදා ඇතැයි විභාග කොමසාරිස් ජෙනරාල් ඩබ්ලිව්.එම්.එන්.ජේ. පුෂ්පකුමාර මහතා ‘සිළුමිණ’ ට පැවැසීය.දැනටමත් විශ්වවිද්‍යාල ආචාර්ය මහාචාර්යවරුන්ගෙන් සියයට 95 ක් ම පිළිතුරු පත් ඇගැයීමේ කටයුතු වලට සහභාගි වීමට කැමැත්ත පළ කැර ඇතැයි කී විභාග කොමසාරිස් ජෙනරාල්වරයා ඇගැයීම් කටයුතු වලදී ලකුණු ලබාදීමේ පටිපාටියට අදාළ ප්‍රධාන පරීක්ෂක, ප්‍රධාන පාලක පරීක්ෂක හා අතිරේක ප්‍රධාන පරීක්ෂක රැස්වීම ගිය සිකුරාදා පැවැත්වූ බව ද සඳහන් කෙළේ ය.මේ සඳහා විශ්වවිද්‍යාල ආචාර්ය, මහාචාර්යවරු හා ගුරුවරුන් 84 දෙනෙක් සහභාගි වී ඇත. ඒ අතර ඇගැයීම් කටයුතු වලට සහභාගි වන සහකාර පරීක්ෂකවරුන්ගේ රැස්වීම ද ආචාර්ය මහාචාර්යවරුන්ගේ මූලිකත්වයෙන් පැවැත්වී ඇත.පිළිතුරු පත්‍ර වලට ලකුණු ලබාදීමේ ගුණාත්මක භාවයට මුල් තැන දෙමින් ඇගැයීම් කටයුතු මධ්‍යස්ථාන තුනකදී සිදු කැරෙන අතර එහිදී විෂයයන් 14 ක් ඇගයීමට ලක් කැරේ.පිළිතුරු පත්‍ර කොටස් වශයෙන් ඇගැයීමට ලංකා ගුරු සංගමය විරෝධය දක්වමින් එය අවිධිමත් යැයි ප්‍රකාශ කර තිබූ බව කී විභාග කොමසාරිස් ජනරාල්වරයා සෑම වසරකම අදියර 3 ක් යටතේ උත්තර පත්‍ර ඇගැයීම් කටයුතු සිදු කරන බවත්, මෙවර ද ඒ සම්ප්‍රදාය එලෙසම රකිමින් උත්තර පත්‍ර ඇගැයීම සිදු කරන බවත් කීය. මේ සඳහා කිසිම ආචාර්ය මහාචාර්යවරයකු අලුතින් සහභාගි කර නොගන්නා බවත්, වර්ජනය නොපැවැත්වූයේ නම් ඒ සඳහා සහභාගි වීමට නියමිතව සිටි පිරිස් විසින් ම ඇගයීම් සිදු කරන බවත් කීය.මේ සඳහා ගුරුවරු පමණක් යොදා ගන්නා බව ද හෙතෙම අවධාරණය කෙළේ ය. මෙසේ ඇගැයීම් කටයුතු සඳහා සහභාගිවීමට පැමිණෙන අයට බලපෑම් කිරීමට යමකු උත්සාහ දරයි නම් එය නීතියට එරෙහිව යන කටයුත්තක් බවත් කීය. පළමු අදියරේ ඇගැයීම් කටයුතු මේ මස 8 දා සිට 17 දා දක්වාත්,ධ්ධ් අදියරේ ඇගැයීම් කටයුතු ඔක්තෝබර් මස 22 දාත් ආරම්භ කිරීමට විභාග දෙපාර්තමේන්තුව බලාපොරොත්තු වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa1210072</link>
    <topic>විධායකය, ව්‍යවස්ථාදායකය, අධිකරණය ජනතා සේවයට මිස බලය පෙන්වීමට නොවේ</topic>
    <author/>
    <content>විධායකය, ව්‍යවස්ථාදායකය සහ අධිකරණය ජනතා පරමාධිපත්‍යය වෙනුවෙන් ක්‍රියාත්මක විය යුතු බව මහින්ද රාජපක්ෂ ජනාධිපතිතුමා පවසයි.එතුමා මේ බව පවසා සිටියේ රත්නපුර දිස්ත්‍රික් විශේෂ සංවර්ධන කටයුතු රැස්වීම සබරගමුව පළාත් සභා ශ්‍රවණාගාරයේ පැවැති අවස්ථාවේදී ය. ප්‍රදේශයේ ගුරු හිඟයක් ගැන ඉදිරිපත් වූ කරුණු ගැන සවන් යොමු කළ ජනාධිපතිතුමා ගුරු පත්වීම් ලැබ අදාළ පාසලට අනුයුක්ත කෙරුණු පත්වීම් ලාභීන් එම පාසල්වලට නොයා සිටින්නේ නම් වහාම එම පත්වීම අවලංගු කරන ලෙස ද දැනුම් දුන්නේ ය. තමා මීට පෙර ද මේ සම්බන්ධව උපදෙස් ලබාදුන්න ද උපදෙස් ක්‍රියාත්මක වී නැති බව ද ජනාධිපතිතුමා කීය.ඇතැම් පත්වීම්ලාභීන් විවිධ හේතු දක්වමින් පත්වීම් ලබා දුන් පාසල්වලට නොයා එම පත්වීම් වෙනස් කර ගැනීමට උත්සාහ දරන බව මෙහිදී අනාවරණය විය. වතුකරයේ ගුරු හිඟයට පිළියම් වශයෙන් එම ප්‍රදේශවල උගත් තරුණ තරුණියන්ගේ සුදුසුකම් පරීක්ෂා කර බලා පත්වීම් ලබාදීමේ යම්කිසි වැඩපිළිවෙළක් සකස් කිරීම සම්බන්ධයෙන් මෙහිදී අවධානය යොමු විය.රටේ සියලු ප්‍රදේශවල අංග සම්පූර්ණ පුස්තකාල හා ‘නැණසල’ ආයතන ඉදි කරන්නැයි ද මේවාට අවශ්‍ය ගොඩනැඟිලි නැති නම් වසා දමා ඇති ගොඩනැඟිලි ප්‍රයෝජනයට ගන්නැයි ද නැඟෙනහිර සංචාරයේදී මෙවැනි කටයුතු සාර්ථකව සිදුකර තිබෙනවා දැක තමා සතුටට පත්වූ බව ද එතුමා සඳහන් කළේ ය.මනාප ඡන්ද ක්‍රමය අහෝසි කරන නිසා තම තමන්ගේ ආසන කෙරෙහි වැඩි අවධානයක් යොමු කරන ලෙස ද මනාපයට වඩා ජනතාවගේ සුබසෙතට මුල්තැන දී වැඩ කරන්නට වගබලා ගත යුතු බවත් පෙන්වා දුන්නේ ය.අතරමඟ නතර කර දමා ඇති ව්‍යාපෘති වහාම අවසන් කරන ලෙස ද මහවැලි අධිකාරියට අනුයුක්ත නිලධාරීන් 65 දෙනකු නිල නිවාසවලින් ඉවත් කිරීම ගැන පැන නැ¼ගුණු ප්‍රශ්නයේ දී අහිංසක නිලධාරීන් එළවා දැමීම ගැන තම නොසතුට පළ කර සිටියේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa1210073</link>
    <topic>උ. මැද නියඟයෙන් පීඩාවට පත් ගොවීන් වෙනුවෙන් මිලියන 4000 ක්</topic>
    <author>චන්දන බණ්ඩාර</author>
    <content>චන්දන බණ්ඩාරඋතුරුමැද පළාතේ නියඟයෙන් පීඩාවට පත් ජනතාවට ඉදිරි කන්නයේ වගා කටයුතු ආරම්භ කිරීම සඳහා රජය පොරොන්දු වූ පරිදි සහනාධාර ලබා දීම ඉදිරි සතියේ සිට ආරම්භ කරන බව සෞඛ්‍ය ඇමැති මෛත්‍රිපාල සිරිසේන මහතා පවසයි.ඒ අනුව ඉදිරි කන්නයේ වගා කටයුතු ආරම්භ කිරීමට නොමිලේ බිත්තර වී, පොහොර ලබා දීමටත් සී සෑම සඳහා අවශ්‍ය මුදල් ලබා දීමටත් රජය විසින් රුපියල් මිලියන 4000 ක් වෙන්කොට ඇති බවත් එම මුදල් මුදා හැරීමට මහා භාණ්ඩාගාරය විසින් අවශ්‍ය කටයුතු මේ වන විට සිදුකොට අවසන් කර ඇති බවත් ඇමැති මෛත්‍රිපාල සිරිසේන මහතා කියා සිටියේය.එමෙන්ම නියඟයෙන් පීඩාවට පත් උතුරුමැද පළාතේ ගොවින් විසින් බැංකුවලට උකස් කොට ඇති රත්රන් භාණ්ඩ බේරා ගැනීම සඳහා ලබා දෙන වසරක කාල සීමාවට අමතරව තවත් පොලී රහිත මාස හයක කාල සීමාවක් එම භාණ්ඩ බේරා ගැනීමට ලබා දීම සඳහා බැංකුවලට රජය විසින් විශේෂ චක්‍රලේඛයක්මේ සතියේ නිකුත් කරන බවත් ඇමැතිවරයා අවධාරණය කළේය. ඊට අමතරව වගා හානි සිදු වූ ගොවීන්ට රක්ෂණ වන්දි මේ වන විට ලබා දී තිබෙන බවත් රක්ෂණ වන්දි නොලැබු ගොවීන්ට රක්ෂණ වන්දි ලබාදීම ආරම්භ කෙරෙන බවත් ඇමැතිවරයා කීය.රජය උතුරුමැද පළාත් සභා මැතිවරණය සමයේ ජනතාවට සහන ලබා දෙන බවට වූ පොරොන්දුව ඒ ආකාරයෙන්ම ක්‍රියාත්මක කෙරෙන බවත් ඒ පිළිබඳව එම ප්‍රදේශවල ජනතාව බියක් ඇති කර නොගත යුතු බවත් ඇමැතිවරයා අවධාරණය කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa1210074</link>
    <topic>වැඩක් නොකරන ආචාර්ය නාමධාරීන්ට වැඩි පඩි ඉල්ලීමට අයිතියක් නැහැ</topic>
    <author/>
    <content>සරසවි ආචාර්යවරුන් සතුව ජාතික වගකීමක් තිබෙන බවත් උසස් පෙළ උත්තර පත්‍ර ඇගැයීම වෘත්තීය ක්‍රියා මාර්ගයකට බද්ධ කරගැනීම සදාචාර විරෝධී බවත් කැලණිය විශ්ව විද්‍යාලයේ මහාචාර්ය ඉඳුරාගාරේ ධම්මරතන හිමියෝ සිළුමිණට පැවසූහ.වැඩ කරන ආචාර්යවරුන්ට මීටත් වඩා පඩි ගෙවිය යුතු බව තමන් පිළිගන්නා නමුත් රටටත් සරසවියටවත් ජනතාවටවත් කිසිදු මෙහෙවරක් නොකරන රටට වැදගත් කිසිදු පර්යේෂණයක් නොකරන ආචාර්ය නාමධාරීන්ට වැඩි පඩි ඉල්ලා සිටීමට අයිතියක් නැතැයි ද සරසවි ආචාර්ය වර්ජනය ගැන සිළුමිණට කරුණු දක්වමින් උන්වහන්සේ පැවැසූහ. කළ යුතු වන්නේ අධ්‍යයන කාර්ය සලකා බලා වැටුප් දීම පමණයි. එහෙත් මෙබඳු ජනපි‍්‍රය සටන් පාඨයකට මුවා වී දේශද්‍රෝහී කල්ලි කණ්ඩායම්වලට ශිෂ්‍ය ජීවිත මිනිස් පවුරක් සේ භාවිත කිරීමට ඉඩ නොදිය යුතුයි. එය සම වන්නේ ත්‍රස්තවාදයකට පමණකි යැයි ද උන්වහන්සේ කියා සිටියහ.ලංකාවේ අධ්‍යාපනය පිළිබඳ බරපතළ අර්බුද තියන බව ඇත්ත. මේ අධ්‍යාපන ක්‍රමයෙන් අනාගත ලංකාවට බිහිවන්නේ මේ මහ පොළවවත් නාඳුනන ගහකොළ සතාසීපා නොහඳුනන ලංකා ඉතිහාසයට වඩා ප්‍රංශ ඉතිහාසය දන්නා සිංහල, දෙමළට වඩා ඉංගි‍්‍රසි දන්නා නරුමයන් පිරිසක්. එබඳු විෂය නිර්දේශ හැදුවේ එබඳු පාළු ග්‍රන්ථ ලිව්වේ ජනාධිපතිතුමාවත් අධ්‍යාපන ඇමැතිතුමාවත් නෙවෙයි. මේ අනාගත අධ්‍යාපන අර්බුදයට මංපෑදුවේ අපේම ඇතැම් ආචාර්යවරුන් යැයි ද උන්වහන්සේ කීහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa1210075</link>
    <topic>‘දිවිනැගුම’ සම්මතයට</topic>
    <author>සුනිල් දයා අල්විස්</author>
    <content>සුනිල් දයා අල්විස්දිවිනැඟුම පනත සම්මත කිරීමට රජයට අපහසුතාවක් නැතැයි සඳහන් කරන ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා එක පළාත් සභාවක් අක්‍රීය වූ මොහොතක එය ක්‍රියාත්මක වන ආකාරය ආණ්ඩුක්‍රම ව්‍යවස්ථාවේ විධිවිධානවල සඳහන් වන බවත් මෙවැනි අවස්ථාවක රජය ආණ්ඩු ක්‍රම ව්‍යවස්ථාවට පටහැනිව නොව ව්‍යවස්ථානුකූලව කටයුතු කරන බවත් පවසයි.මේ පනත පළාත් සභාවලට යොමු කොට අනුමැතිය ලබා ගත යුතු බවට අධිකරණය මගින් කතානායක චමල් රාජපක්ෂ මහතා වෙත දැනුම් දී තිබුණි. මේ දැනුම්දීම සිදු කරනු ලැබුවේ දිවිනැගුම පනත් කෙටුම්පත පාර්ලිමේන්තු රැස්වීමේ න්‍යාය පත්‍රයට ඉදිරිපත් කර තිබියදී ය.පසුව රජය මේ පනත පාර්ලිමේන්තු න්‍යාය පත්‍රයෙන් ඉවත් කර ආණ්ඩුකාරවරුන් හරහා සියලුම පළාත් සභාවලට ඉදිරිපත් කෙළේ මසක් ඇතුළත පළාත් සභාවලින් අනුමත කර ගැනීමට ය. මේ වනවිට දිවි නැඟුම පනත් කෙටුම්පත බස්නාහිර පළාත් සභාවෙන් වැඩි ඡන්ද 40 කින් ද, වයඹ පළාත් සභාවෙන් වැඩි ඡන්ද 36 කින් ද දකුණු පළාත් සභාවෙන් වැඩි ඡන්ද 24 කින් ද, මධ්‍යම පළාත් සභාවෙන් වැඩි ඡන්ද 19 කින් ද, ඌව පළාත් සභාවෙන් වැඩි ඡන්ද 17 කින් ද සබරගමුව පළාත් සභාවෙන් වැඩි ඡන්ද 15 කින් සහ උතුරු මැද පළාත් සභාවෙන් වැඩි ඡන්ද 7 කින් සහ නැඟෙනහිර පළාත් සභාවෙන් වැඩි ඡන්ද 6 කින් ද වශයෙන් සම්මත විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa1210076</link>
    <topic>රේල් ගේට්ටුවලට කෝටි 100 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට අනාරක්ෂිත දුම්රිය හරස් මාර්ග ආරක්ෂා කිරීම උදෙසා ජනාධිපතිතුමාගේ විශේෂ ප්‍රතිපාදන යටතේ මිලියන 1000 ක මුදලක් වෙන්කර දී ඇතැයි ප්‍රවාහන නියෝජ්‍ය ඇමැති රෝහණ දිසානායක මහතා සිළුමිණට කීය. මෙරට දුම්රිය හරස් මාර්ග 1127 ක් තිබෙන අතර එයින් 626 ක්ම අනාරක්ෂිත හරස් මාර්ගවේ.මෙම අනාරක්ෂිත හරස් මාර්ගයන්ගේ සිදුවූ අනතුරු දිගින් දිගටම වැඩිවී මිනිස් ජීවිත අහිමි වීම නිසා කඩිනමින් ප්‍රමුඛතාව මත දුම්රිය හරස් මාර්ග ආරක්ෂා කිරීමට කටයුතු යොදා ඇතැයි ද ඇමැතිවරයා කීය. 2009 වසරේ අනාරක්ෂිත දුම්රිය හරස් මාර්ග අනතුරු 66 ක්ද 2010 වසරේ 75 ක්ද 2011 වසරේ 82 ක්ද සිදුවී ඇත.මේ නිසා ප්‍රමුඛතාව මත දුම්රිය ආරක්ෂිත ගේට්ටු 230 ක් මෙම මුදලින් යෙදවීමට නියමිත බවත් ඊට අමතරව මිලියන 100 ක වියදමින් දේශීය ටෙන්ඩර් කැඳවීම් මඟින් ආරක්ෂිත ගේට්ටු 30 ක් සවි කිරීමට කටයුතු යොදා ඇතැයි ද නියෝජ්‍ය ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa1210077</link>
    <topic>එස් එම් චන්ද්‍රසේනට නියෝජ්‍ය ඇමැති ධුරයක්</topic>
    <author/>
    <content>ගොවිජන සේවා හා වනජීවී හිටපු ඇමැති එස්.එම්. චන්ද්‍රසේන මහතා මහින්ද රාජපක්ෂ ජනාධිපතිතුමා විසින් ගොවිජන සේවා හා වන ජීවී නියෝජ්‍ය ඇමැතිවරයා වශයෙන් පත්කරනු ලැබ ඇත.චන්ද්‍රසේන මහතා ඉකුත් සිකුරාදා (5) මහින්ද රාජපක්ෂ ජනාධිපතිතුමා ඉදිරියේ දිවුරුම් දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa1210078</link>
    <topic>හැප්පිල්ල වැඩිවෙයි</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහඉකුත් ජනවාරි මස පළමුවනදා සිට සැප්. 30 දින දක්වා ගතවූ දින 274 ඇතුළත සිදුවූ රිය අනතුරු සංඛ්‍යාව 27,000 දක්වා ඉහළ ගොස් ඇතැයි පොලීසිය කියයි.එම රිය අනතුරුවලදී පුද්ගලයින් 1600 ක් පමණ පිරිසක් ජීවිතක්ෂයට පත් වී ඇති අතර 4100 ක් පමණ බරපතළ හා සුළු තුවාල ලබා තිබේ.මීට අමතරව දියේ ගිලීම්, පිළිස්සීම් ආදි හදිසි අනතුරු හේතුවෙන් ගතවූ ඉකුත් මාසය තුළ දී පමණක් 16 කට වැඩි පිරිසක් ජීවිතක්ෂයට පත්වී ඇති බවත් මෙම රිය හා හදිසි අනතුරු බොහොමයකට හේතුව බීමත්ව රිය පැදවීම හා නොසැලකිලිමත්කම බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ‘සිළුමිණ’ට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa1210079</link>
    <topic>ජනාධිපති ලේකම් ගෝලීය සමුළුවේ සභාපති ධූරයට</topic>
    <author/>
    <content>විදුලි සංදේශ නියාමන ගෝලීය සමුළුවේ සභාපතිත්වයට ශ්‍රී ලංකා විදුලි සංදේශ නියාමන කොමිසන් සභාවේ සභාපති හා ජනාධිපති ලේකම් ලලිත් වීරතුංග මහතා පත්විය.ඒ මහතාට මේ තනතුර පිරිනමන ලද්දේ විදුලි සංදේශ නියාමකයන් පිළිබඳ 12 වන ගෝලීය සමුළුවේදී ය.‘ජාලගතකරණ සමාජයක් නියාමනය කළ යුත්තේ ඇයි’ යන්න තේමාව කරගනිමින් පැවති විදුලි සංදේශ නියාමකයින් පිළිබඳ මෙම ගෝලීය සමුළුවේදී ලෝකයේ සෑම රටකටම බලපාන කරුණු රැසක් පිළිබඳව අවධානය යොමුකොට ඇත. මීළඟ සමුළුව 2013 දී පෝලන්තයේ වෝර්ෂෝ නගරයේදී පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa12100710</link>
    <topic>හිසරදේට පෙතිගන්නෙ බලාගෙනයි</topic>
    <author>අරුණි මුතුමලී</author>
    <content>අරුණි මුතුමලීහිස රුදාව නැති කිරීමට වේදනා නාශක ගැනීමෙන් ඒවායේ බලපෑම අඩුවන අතර තව තවත් හිසරුදාව ඇතිවීමට හේතු වන බව ද වේදනා නාශක පෙති මසකට දින දහය බැගින් අඛණ්ඩව මාස තුනක් භාවිත කිරීමේදී ඒ නිසාම හිසරුදාවක් ද හටගන්නා බවත් සෞඛ්‍ය හා ශල්‍ය විශේෂඥ ආයතනය පෙන්වා දෙයි.අධික හිසරුදාව ඇතිවූ විට ඖෂධ ගැනීමට වඩා කෙසෙල් ගෙඩි වැනි පිෂ්ඨය සහිත පලතුරු ආහාරයට ගෙන දෙපතුල් හොඳින් ස්පර්ශ වන ලෙසත් පිටකොන්ද හා බෙල්ල කෙළින් සිටින සේ සිටගෙන සිටීමත් මඟින් ඉක්මනින් සුවය අත්කර ගත හැකි බවත් එම පර්යේෂණ මඟින් පෙනන්වා දෙයි.මේ පිළිබඳව ලිවර්පුල්හි ස්නායු විද්‍යා හා ස්නායු ශල්‍ය ආයතනය පෙන්වා දෙන්නේ තාවකාලිකව පෙනීම දුර්වල වීම, සංවේදී බව අඩුවීම, ශබ්දයට හා ආලෝකයට අධිකව සංවේදීවීම හා අසහනගතිය පැවතීමට දිගින් දිගටම ඈනුම් යෑම, වමනය, හිසරුදාවේ ලක්ෂණ බවයි. වැඩ අධික වීම, ආතතිය, කාර්යාලයේ අධික ශබ්දය මෙන්ම සීනි ආහාරයට ගැනීමට අධික රුචියක් ඇතිවීම මඟින් ද ඉරුවාරදයට හේතුවන හිසේ කැක්කුම් ඇතිවිය හැකි බව ඔවුහු පෙන්වා දෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa12100711</link>
    <topic>ජගත් සමුළුවලට ශ්‍රී ලංකාව හොඳ තැනක්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාපශ්චාද් යුද සමයේ දී ශ්‍රී ලංකාව ලබා ඇති ශීඝ්‍ර සංවර්ධනයත් තරුණ කටයුතු පිළිබඳ උනන්දුවත් නිසා මීළඟ ජගත් තරුණ සමුළුව 2014 දී ශ්‍රී ලංකාවේ පැවැත්වීමට තීරණය කොට ඇත.ජගත් මහ ලේකම් බෑන් කී මූන් මහතා මේ තීරණය ගෙන ඇත්තේ 67 වැනි ජගත් මහ සමුළුවට සහභාගි වීමට මේ දිනවල නිව්යෝර්ක් නගරයට ගොස් සිට යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා සමඟ කරන ලද සාකච්ඡාවකින් පසුවය. ශ්‍රී ලංකාව ලද යුද ජයග්‍රහණයෙන් පසු අන්තර්ජාතික සම්මේලන ගණනාවක්ම ශ්‍රී ලංකාවේ පැවැත්වූ අතර 58 වැනි පොදුරාජ්‍ය මණ්ඩල සමුළුව මෙහි අවසන් වරට පැවැත්වූ සමුළුවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa12100712</link>
    <topic>ගැහැනු දරුවන්ගේ දවස 11 වැනිදා</topic>
    <author>රමණී සුබසිංහ</author>
    <content>රමණී සුබසිංහඑක්සත් ජාතීන්ගේ කොමිසම විසින් මේ වසරේ සිට ඔක්තෝබර් 11 වැනි දා ගැහැනු දරුවන්ගේ ජාත්‍යන්තර දිනය ලෙස ප්‍රකාශයට පත් කර ඇති අතර ඒ නිමිත්තෙන් මෙරට පැවැත්වෙන ප්‍රධාන උත්සවය ජනාධිපති ආර්යා ශිරන්ති රාජපක්‍ෂ මැතිනිය ගේ ප්‍රධානත්වයෙන් 11 දා පෙරුවරු 9.00 ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ.’ඔබ අපේ දියණියයි’ තේමාව යටතේ පැවැත්වෙන මෙම උත්සවයේ දී සිසු දරු දැරියන්ගේ සංස්කෘතිකාංග රැසක් එළි දක්වන අතර ‘ගැහැනු දරුවන්ගේ ජාත්‍යන්තර දිනය’ නිමිත්තෙන් පවත්වන ලද චිත්‍ර තරගයේ ජයග්‍රාහකයනට තිළිණ ප්‍රදානය ද එදින සිදු කෙරේ. සිසු සිවියන් දහසකට අධික පිරිසක් මෙම උත්සවයට සහභාගී වනු ඇත.අධ්‍යාපනය, සෞඛ්‍යය, දරිද්‍රතාව, ආගම, මවුපිය සෙනෙහස වැනි කරුණුවලදී ගැහැනු දරුවන් මුහුණපාන ගැටලු හඳුනාගෙන විසඳුම් ලබා දීම උදෙසා මෙම දිනය ප්‍රකාශයට පත් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa12100713</link>
    <topic>පොල් දිනය සමරයි</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලඅන්තර්ජාතික පොල් දින සැමරුම් උලෙළ ඔක්තෝබර් 12 වෙනිදා අරලියගහ මන්දිරයේදී පැවැත්වේ. දේශීය පොල් වගාකරුවන්, පොල් ආශි‍්‍රත කර්මාන්තකරුවන්, පොල් අපනයනකරුවන් මේ උලෙළට සහභාගි වෙති.දේශීය පොල් නිෂ්පාදකවරුන් අපනයනය කරුවන් දිරිමත් කිරීම සඳහා ඔවුන්ට සම්මාන පිරිනැමීම මෙදින සිදුවේ. දේශීය පොල් කර්මාන්තය ලෝකයට ගෙනයාමට කර්මාන්තකරුවන් වගාකරුවන් දරන උත්සහය අගේ කිරීම සඳහා මේ සම්මාන පිරිනැමෙන අතර ජාතික නිෂ්පාදනය වැඩි කිරීමට මේ දිරිමත් කිරීම දායක වෙතැයි අපේක්‍ෂා කෙරේ.හලාවත, කුරුණෑගල වැවිලි සමාගම්වල ලාභාංශ රුපියල් මිලියන 125 ක් මහා භාණ්ඩාගාරයට ලබාදීම ද මෙදින සිදුකෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=aa12100714</link>
    <topic>පිහිටවන්න</topic>
    <author/>
    <content>මොනරාගල, දුටුගැමුණු පාරේ අංක 31 ලිපිනයේ ටී. ජි. ආර්. එම්. ශිරානි. තිදරු මවගේ මොළයේ හිස්කබලේ කොටසක් ඉවත්කර ඇත. ඊට කෘත්‍රිම හිස්කබලක කොටසක් බද්ධ කිරීමට මහජන ආධාර පතයි. ආධාර මහජන බැංකුවේ මොනරාගල ශාඛාවේ 068-2-001-2-6787061 ගිණුමට බැර කළ හැකි ය. වැඩි විස්තර ඉහත ලිපිනයෙන් හෝ 0725815368 දුරකතනයට ඇමැතීමෙන් ලබාගත හැකිය.ගිරිඋල්ල, නාරංගොඩ, ඇටඹේ, කලුහබරලය ජනපදයේ පදිංචි පී.බී.ෂෙල්ටන් (අවු. 44) මහතා දරුණු වකුගඩු රෝගයකින් පෙළෙයි. ඔහුට බී පොසිටිව් හෝ ඕ පොසිටිව් වර්ගයේ වකුගඩුවක් බද්ධ කළ යුතුය. වකුගඩුවක් ලබාදීමට කැමැති අයකු 0773999091 අංකයට දැනුම් දෙන්න. මුදල් ආධාර ඔහුගේ බිරිඳ නමින් (පී.ආර්.ඉන්ද්‍රකාන්ති) ගිරිඋල්ල සම්පත් බැංකු ශාඛාවේ ඇති 109554099882 ගිණුමට බැර කරන්න.මොරටුව කටුබැද්දේ පදිංචි ඩී.පී. ලක්ෂ්මන් මහතාට ‘ඕ’ නෙගටිව් හෝ ‘ඕ’ පොසිටිව් වර්ගයේ වකුගඩුවක් බද්ධ කළ යුතු ය. වකුගඩුවක් පරිත්‍යාග කිරීමට කැමති අයෙක් වෙතොත් පහත අංකවලට අමතන මෙන් කාරුණිකව ඉල්ලා සිටී. 0754511360, 0115782624, 0756311506වැලිගම, පැනෑටියන, බොද්දුගල, ලිපිනයේ පදිංචි බී.ජේ. වික්‍රමසිංහ මහතාගේ උදාර ප්‍රමෝද් (04) දරුවා හදවත් රෝගයකින් පසුවේ. ඊට ඉක්මනින් සැත්කමක් කළ යුතු ය. ඒ සඳහා මහජන ආධාර බලාපොරොත්තු වන අතර පරිත්‍යාග මහජන බැංකුවේ අකුරැස්ස ශාඛාවේ 117200166733651 ගිණුම් අංක යටතේ වික්‍රමසිංහ බෙන්ඩික් ජිනානන්ද යන නමින් ආරම්භ කර ඇති ගිණුමට යොමු කරන ලෙස දන්වා සිටී.බුලත්කොහුපිටිය, අවිස්සාවේල්ල, පාරේ පදංචි ජේ.පී.ජී. අමරපාල මහතාට වකුගඩුවක් බද්ධ කළ යුතු ය. පරිත්‍යාගශීලීන් වෙත් නම් පහත දුරකථන අංකවලට අමතන්න. 0773715424, 0725779805කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=ab1210071</link>
    <topic>ආචාර්යවරුන්ගේ ප්‍රශ්නයට විසඳුම් ලැබෙන්නේරජය සමඟ සාකච්ඡා කිරීමෙන් පමණයි</topic>
    <author>සංවාදය චන්දන බණ්ඩාර</author>
    <content>ශ්‍රී.ල.නි.ප මහ ලේකම් සහ සෞඛ්‍ය ඇමැති මෛත්‍රීපාල සිරිසේනඋතුරුමැද පළාත් සභාවේ නව සභාපතිවරයා තෝරා ගැනීමේදී ආණ්ඩු පක්ෂය යෝජනා කළ මන්ත්‍රීවරයා පරාජයට පත්වී එ.ජා.ප ය යෝජනා කළ එ.ජ.නි.ස මන්ත්‍රිවරයා නව සභාපතිවරයා ලෙස පත්වීම දේශපාලන ගැටලුවක් නොවන බවත් එය මේ මොහොතේ ආණ්ඩුවට ගැටලුවක් නොවන බවත් නව සභාපතිවරයාගේ ක්‍රියා කලාපය රජයේ කටයුතුවලට බාධාවක් වුවහොත් පමණක් ඒ ගැන සුදුසු පියවරක් ගන්නා බවත් ශ්‍රී.ල.නි.ප මහ ලේකම් සහ සෞඛ්‍ය ඇමැති මෛත්‍රිපාල සිරිසේන මහතා පවසයි. ඒ මහතා මේ බව පැවසුවේ “සිළුමිණ” සමඟ සංවාදයකට එක්වෙමිනි.විශ්වවිද්‍යාල ආචාර්යවරුන්ගේ වැඩවර්ජනය පිළිබඳ ප්‍රශ්නයට විසඳුම් ලබාදීමට තවමත් ආණ්ඩුව අසමත් වෙලා. ඒ ඇයි?මේ ප්‍රශ්නයට මේ වෙනකොට මාස කීපයක් ගත වී තිබෙනවා. නමුත් රජය මේ වැඩවර්ජනය මුල් අවස්ථාවේ සිටම විශ්වවිද්‍යාල ආචාර්යවරු සමඟ සාකච්ඡා කර තිබෙනවා. ජනාධිපතිතුමා, ජනපති ලේකම්තුමා, අධ්‍යාපන ඇමැතිතුමා, බැසිල් රාජපක්ෂ ඇමැතිතුමා සහ මුදල් අමාත්‍යාංශය විශ්වවිද්‍යාල ආචාර්යවරු සමඟ සාකච්ඡා කර තිබෙනවා. ඒ නිසා රජයේ පාර්ශ්වයෙන් මේ ප්‍රශ්නය විසඳීමට අඩුවකින් තොරව සහයෝගය ලබා දී තිබෙනවා.ඒ වගේම ඒ අය තේරුම් ගත යුතුයි මෙය වෘත්තීය සටනක් නම් එය දිනිය හැක්කේ රජය සමඟ සාකච්ඡා කිරීමෙන් පමණක්ය කියා. එයාලා වරද්දා ගත් දෙයක් තමයි විපක්ෂයේ දේශපාලන නායකයන් සමඟ පෙළපාළි ගිය එක. පක්ෂයේ දේශපාලන පක්ෂ සමඟ ගනුදෙනු කළාම එය ආණ්ඩුව සමඟ දේශපාලන ගැටුමක් බවට පත් වෙනවා. එය දේශපාලන ගැටුමක් කර ගන්නවාද නැතිනම් රජය සමඟ සාකච්ඡා කර එය විසඳා ගන්නවාද කියා ඔවුන් තේරුම් ගත යුතුයි.”මේ වර්ජනය මැදදි කියනවා සියයට 6 අධ්‍යාපනයට වෙන් කර ගැනීමේ ප්‍රශ්නය නෙමෙයි දැන් තිබෙන්නේ කියලා. එතකොට වැටුප් වැඩිවීමත් වෙලා තිබෙනවා. එතකොට මේ වර්ජනය කරන්නේ ඇයි? එතකොට අපට ප්‍රශ්නයක් තිබෙනවා කවුරු හරි මේ ආචාර්යවරු මෙහෙයවනවාද කියලා. විශේෂයෙන් ම උසස් පෙළ දරුවන්ගේ විභාග ප්‍රශ්න පත්‍ර පරීක්ෂා නොකිරීම විශාල පාපයක් ලෙසයි මා දකින්නේ. ඒ නිසා සේවයට වාර්තා කරන්ඩ කියලා මා ආචාර්යවරුන්ගෙන් ඉල්ලා සිටිනවා.රජයේ පාර්ශ්වයෙන් කියා තිබුණා ආචාර්යවරුන්ගේ ඉල්ලීම්වලින් හයෙන් පහකට රජය එකඟයි. නමුත් වැටුප් වැඩි කිරීමට එකඟ නැහැ කියා. ඇයි එහෙම කරන්නේ?”පසුගිය වසර කීපය ගතහොත් ආචාර්යවරුන්ගේ වැටුප් වැඩි කිරීම වරින් වර සිදු කර තිබෙනවා. ආචාර්යවරුන්ට පමණක් දිගින් දිගටම වැටුප් වැඩි කිරීමට ගියොත් වෙනත් වෘත්තින්ට අදාළ වෘත්තිය සමිති වැටුප් වැඩි කරන ලෙස ඉල්ලා සිටීවි. වෛද්‍යවරු, ඉංජිනේරුවරු, ගුරුවරු, ගණකාධිකාරීවරු ඒ අයත් වැටුප් වැඩි කරන ලෙස ඉල්ලා සිටීවි. ඒ නිසා වැටුප් වැඩිවීම සිදුවිය යුත්තේ ජාතික ප්‍රතිපත්තියක් තුළයි. එය සියලු දෙනාට සාධාරණ ලෙස රාජ්‍ය සේවයේ ඉටුවිය යුතු කාරණාවක්.”ආචාර්යවරුන්ගේ පා ගමන දේශපාලන පක්ෂවල පා ගමනක් බවට පත්වීම මොන තරම් දුරට සුදුසුද?”ඇත්තටම ආචාර්යවරුන්ගේ ප්‍රශ්නයක් නම් ඇයි දේශපාලනඥයින් මීට ගාවා ගන්නේ. විශේෂයෙන් ම විරුද්ධ පක්ෂයේ දේශපාලනඥයින් ගාවා ගන්නේ ඇයි? ආචාර්යවරුන්ගේ ප්‍රශ්නයට විසඳුම් තිබෙන්නේ ආණ්ඩුව ඇතුළේ විතරයි. විරුද්ධ පක්ෂයේ දේශපාලනඥයින් ළඟ විසඳුම් නැහැ.ඔවුන්ට බලයක් නැති නිසා විසඳුම් නැහැ. එයාලා වරද්දාගත් තැන තමයි විරුද්ධ පක්ෂය සමඟ පා ගමන් ගිහින් ආචාර්යවරුන්ගේ ප්‍රශ්නය දේශපාලන ප්‍රශ්නයක් බවට පත් කර ගැනීම. විරුද්ධ පක්ෂය උත්සාහ කරන්නේ හැම වෙලේම ආණ්ඩුව අපහසුතාවට සහ අප්‍රසාදයට පත් කර එයාලාගේ දේශපාලන වැඩපිළිවෙළ ඉදිරියට කරගෙන යාමට. එහෙම නම් විශ්වවිද්‍යාල ආචාර්යවරු බලාපොරොත්තු වෙන්නේ ආණ්ඩුව පෙරළීමට. විපක්ෂය බලයට පත් කිරීමට. එහෙම කරුණු කාරණා මතු වෙනවා. රටට යමකු ගැන පැහැදිලි වෙන්නේ ඔහුගේ ක්‍රියාකාරීත්වය අනුව. කියමනක් තිබෙනවා කොකාගේ සුද පෙනෙන්නේ ඉගිලෙන කොට කියායි. ඒ නිසා ආචාර්යවරුන්ට අපි නැවත නැවතත් කියන්නේ ශිෂ්‍යයන් ගැන හිතලා සේවයට වාර්තා කරන්ඩ කියලායි.”ආචාර්යවරුන්ගේ වැඩවර්ජනය පිටුපස විදෙස් බලවේග සිටින බවට රජය චෝදනා කර තිබුණා. එහෙම කියන්නේ ප්‍රශ්නය මඟ හැරීමටද?”මේ ප්‍රශ්නයේ සැක සහිත තැන් තිබෙනවා. දැන් මේ වර්ජය දිගින් දිගටම ඇදගෙන යනවා. කිසිම විසඳුමකට එකඟ නැහැ. විශ්වවිද්‍යාල වසා දමලා. මොකද අපි ලෝකයේ වෙනත් රටවල දැක තිබෙනවා ආණ්ඩු පෙරළිවල මුල තමයි විශ්වවිද්‍යාල සටන් ව්‍යාපාර. එතකොට මේ ආචාර්ය සංගමය එවැනි දෙයක් පූර්වාදර්ශයට ගත්තාද? මෙච්චර විසදුම්දීලත් මෙය නවත්වන්නේ නැත්තේ ඇයි? මිනිහෙක් නිදාගෙන ඉන්නකොට ඇහැරවන්ඩ පුළුවන්. නමුත් හොරට නිදාගෙන ඉන්නකොට ඇහැරවන්ඩ අමාරුයි. එවැනි කාරණා තමයි මෙතැන තිබෙන්නේ. ඒ නිසා උගතුන් බුද්ධිමතුන් ලෙස ඒ අය මීට වඩා වගකීමන් වැඩකළ යුතුයි.”උතුරුමැද පළාත් සභාව ගිනියම් වෙලා කියලා මාධ්‍ය වාර්තා කරනවා. සභාපති පුටුවට එ.ජා.ප. ය යෝජනා කළ මන්ත්‍රිවරයා ජය ගන්නවා. ආණ්ඩුව යෝජනා කළ මන්ත්‍රීවරයා පරාදයි. මොනවද මේ වෙන්නේ?”උතුරුමැද පළාත් සභාවේ සිදුවූ සිදුවීම බරපතළ ප්‍රශ්නයක් ලෙස අප දැනට සලකන්නේ නැහැ. මැතිවරණ තුනම රජය ජය ගත්තා. මහ ඇමැතිවරු සහ ඇමැතිවරු පත් කළා. සභාපතිවරු පත් කිරීමට උපදෙස් ලබා දුන්නා. නැඟෙනහිර සහ සබරගමු පළාත්වල ප්‍රශ්න ඇති වුණේ නැහැ. අපි එ.ජ.නි.ස ලෙස කෙනෙක් නම් කළේ අපේ අය නම් කීපයක් යෝජනා කර ඡන්ද බෙදුණොත් විපක්ෂයේ කෙනෙක් සභාපති පුටුවට පත්වීම වැළැක්වීමටයි.දැන් උතුරුමද පළාත් සභාවේ එ.ජ.නි.ස මන්ත්‍රිවරයෙක්මයි සභාපති වුණේ. එය අපට ගැටලුවක් නෙමෙයි. හැබැයි වැඩ කරගෙන යාමේදී රජයේ කටයුතුවලට බාධාවක් වෙනවා නම් අපිට ඒ ගැන අවධානය යොමු කිරීමට සිදු වෙනවා. ඒ නිසා උතුරුමැද එ.ජා.ප ය යෝජනා කළ මන්ත්‍රීවරයා සභාපති වීම අපට අද දවසේ ප්‍රශ්නයක් නෙමෙයි. නමුත් රජයේ කටයුතුවලට බාධාවක් වෙන බවක් ඉදිරියේදි පෙනුණොත් අපි ඒ ගැන පියවරක් ගන්නවා. දැන් සභාපති ලෙස පත්වූ මන්ත්‍රීවරයා පක්ෂයේ ප්‍රතිපත්තිවලට සහ රජයේ කටයුතුවලට බාධාවක් නොවන ආකාරයට කටයුතු කරාවි කියා අප විශ්වාස කරනවා.”නමුත් ආණ්ඩු පක්ෂය යෝජනා කළ මන්ත්‍රිවරයා පරාජයට පත්වීම සුබ ලකුණක් නෙමෙයි නේද?”විපක්ෂය යෝජනා කළ පුද්ගලයා ජය ගත්තාට ඔහු ආණ්ඩු පක්ෂයේ මන්ත්‍රිවරයෙක්නේ. එතනදී නොයෙක් උපක්‍රම විපක්ෂයත් පාවිච්චි කරන්ඩ ඇති. ඒ වගේම එතන තිබුණු නොයෙක් අභ්‍යන්තර ප්‍රශ්නත් අපි දන්නවා. ඒ නිසා එය කොහෙත් ම කලබලයට පත් විය යුතු කාරණයක් නෙමෙයි. එ.ජ.නි.ස මන්ත්‍රිවරයෙක් පත් වුණු නිසා අපි බැලිය යුතුයි ඉදිරියේදී ඔහු වැඩකරගෙන යනවිට අනුගමනය කරන ක්‍රියා පිළිවෙත. ඒ අනුව තමයි අපේ සැලකිල්ල යොමු කරන්නේ.”කොහොම වුණත් එම සිදුවීමෙන් කියවෙන්නේ උතුරුමැද පළාත් සභාවේ ආණ්ඩුවට තිබෙන බලය දෙදරායාමක් නේද?”නෑ නෑ නෑ එහෙම දෙයක් මේකෙන් කොහෙත්ම පෙන්නුම් කරන්නේ නැහැ. ආණ්ඩු පක්ෂයේ මැති ඇමැතිධුර සහ වෙනත් තනතුරු බෙදා ගැනීම ගැන අනුරාධපුර සහ පොළොන්නරු දිසාවල මන්ත්‍රිවරුන් අතර විවිධ මතවාද තිබුණා. පොළොන්නරුවෙන් සභාපතිවරයා පත්වෙනවාට අකමැතිකමට අනුරාධපුරයට සභාපතිකම ගත්තද දන්නෙත් නැහැ. ඒ නිසා මම සිදුවීම බරපතළ දේශපාලන ප්‍රශ්නයක් ලෙස අපි සලකන්නේ නැහැ.”මේ සිදුවීමට ආණ්ඩු පක්ෂයේ මන්ත්‍රීවරයකුගේ මැදිහත්වීමක් සිදු වුණාද? එහෙම වුණා නම් එය බරපතළ ප්‍රශ්නයක් නේද?”ආණ්ඩුවේ සියලුම මන්ත්‍රිවරු ඡන්දය පාවිච්චි කරලා තිබෙනවා. ඒ නිසා මා කියන්නේ මේ සිදුවීමට අදාළ කාරණා පසුපස යාම අපට එතරම් අදාළ වෙන්නේ නැහැ. පක්ෂයේ මන්ත්‍රීවරයෙක් සභාපති වුණා. අපි ඒක විතරයි හිතන්නේ. එතනින් එහාට වැඩ කිරීම ගැනයි අපි කල්පනා කරන්නේ.මේ සිදුවීම දේශපාලන ප්‍රශ්නයක් නෙමෙයිද?”නැහැ එය දේශපාලන ප්‍රශ්නයක් බවට පත් කරගෙන කථා කිරීම සුදුසු නැහැ.”මධ්‍යම රජය සහ පළාත් සභා අතර මොන වගේ සම්බන්ධයක් ද තිබිය යුත්තේ?”ආණ්ඩුවක් විදියට වැඩ කරනකොට රජය ද පළාත් සභාව ද කියලා දෙකක් විදියට සලකන්ඩ ඕනේ නැහැ. මහජන ඡන්දයෙන් තේරී පත්වෙන තනතුරු හතර වන ජනාධිපති, පාර්ලිමේන්තුව, පළාත් සභාව සහ පළාත් පාලන ආයතන මේවා ආයතනික වශයෙන් ව්‍යවස්ථාමය වෙනස්තම් තිබුණත් ඒ සෑම ආයතනයකම ක්‍රියාත්මක වෙන්නේ එක් රාජ්‍ය ප්‍රතිපත්තියක්. දැන් එ.ජ.නි.ස සන්ධානයට සියලුම ආයතනවල බලය තිබෙන්නේ. ඒ නිසා සන්ධානයේ ප්‍රතිපත්තිය මහින්ද චින්තනය තුළ තමයි මේ වැඩපිළිවෙළ ක්‍රියාත්මක කළ යුත්තේ සියලුදෙනාම එකට එකතුවෙලා.”උතුරුමැද පළාතේ ගිය සතියේ වූ සිදුවීමෙන් පෙනෙන්නේ ආණ්ඩු පක්ෂයේ මන්ත්‍රිවරු කොටස් දෙකකට කැඩිලා කියලා නෙමෙයිද?”ආණ්ඩු පක්ෂයේ මන්ත්‍රි කණ්ඩායම කොටස් දෙකකට කැඩිලා කියලා ඔය සිදුවීමෙන් අපි තක්සේරු කරන්නේ නැහැ.”නමුත් එවැනි කාරණා රටේ කියවෙනවා?”නැහැ එවැන්නක් අපි ප්‍රායෝගිකව දකින්නේ නැහැ.”පළාත් පාලන මැතිවරණ සංශෝධන පනත ඉදිරියේදී පාර්ලිමේන්තුවට ගෙන ඒමට නියමිතයි. ඊට සුළු පක්ෂවලින් විරෝධතා එල්ල වෙනවා නේද?”මීට පෙරත් පළාත් පාලන මැතිවරණ සංශෝධන පනත පාර්ලිමේන්තුවට ;ගනාවා. එය සම්මත කිරීම කල් දැමීමට සිදු වුණා. එහෙම ගැටලු තිබෙනවා නම් සුළු පක්ෂ සමඟ සාකච්ඡා කර විසඳාගෙන පනත සම්මත කරනවා. ඒක අවශ්‍ය පනතක්.”ඔක්තෝබර් මාසයේ මේ පනත නියත වශයෙන් ම සම්මත වේවිද?”පාර්ලිමේන්තුවේ න්‍යාය පත්‍රයට දාලා තිබෙන ආකාරයට එය සිදු වේවි.”මේ පනත පළාත් සභභාවට සහ පාර්ලිමේන්තුවට ගෙන ඒමේ අදහසක් තිබෙනවාද?”පළාත් සභා මැතිවරණවල පවතින මනාප ගැටුම් නැවැත්වීමට පළාත් සභාවලටත් මේ මැතිවරණ ක්‍රමය හඳුන්වා දීමේ බලාපොරොත්තුව තිබෙනවා.”ආණ්ඩුව ඊට ඍජුව මැදිහත් වෙනවා?”ඔව් අපිට එහෙම අදහසක් තිබෙනවා පළාත් සභාවටත් ගෙන ඒමට. ඒක රජයෙන්නේ කරන්නේ.”පසුගියදා ගාල්ල විද්‍යාලෝක විද්‍යාලයේ සිදුවූ සිදුවීමට නියෝජ්‍ය කථානායකතුමා පවා චෝදනා කළේ රාජ්‍ය නිලධාරියකුට. රජයේ ඇතැම් නිලධාරින් නිසා ආණ්ඩුවට වෙන හානිය ගැන ඔබ මොකද හිතන්නේ?”රජයේ නිලධාරින් රාජ්‍ය ප්‍රතිපත්තිවල පිහිටා කටයුතු කළ යුතුයි. ගාල්ලේ සිදුවීමේ තිබෙන පසුබිම සොයා බැලිය යුතුයි. නමුත් මාධ්‍යයේ පළවූ වාර්තා හැර වෙනත් කරුණු මා දන්නේ නැහැ. ඒ ගැන කරුණු නිසි ලෙස අධ්‍යනය නොකර ප්‍රකාශයක් කිරීම සුදුසු නැහැ.”ගාල්ලේ සිදුවීමත් සමඟම පාසල් දරුවන්ගේ විනය පිළිබඳ ප්‍රශ්නයක් මතු වෙනවා. මේවාට කවුද වග කියන්ඩ ඕනේ?”පාසල්වල විනය පිළිබඳ කටයුතු කිරීම විදුහල්පතිවරුන්ගේ සහ ගුරුවරුන්ගේ වගකීම. විනය පිරිහීමට එම දෙපිරිසම වග කියන්ඩ ඕනේ.”මාධ්‍යවල වාර්තා පළවුණා ළඟදීම කැබිනට් සංශෝධනයක් සිදු වෙන බවට. ඔබට ඒ ගැන යමක් කිව හැකිද?”කැබිනට් සංශෝධනයක් ගැන පත්තරවල මාධ්‍යවල තමයි කතා කරන්නේ. ඒ හැර රජයේ අභ්‍යන්තර කටයුතුවලදී නම් ඒ ගැන සාකච්ඡාවක් වෙලා නැහැ. මාධ්‍යවල පළවන වාර්තා ගැන සමහරු අපෙනුත් අහනවා. එපමණයි.”අගමැති ධුරයේ වෙනසක් සිදුවෙන බවත් මාධ්‍යවල කියවෙනවා. එහි සත්‍යයක් තිබෙනවාද?”මම නම් දන්නේ නැහැ. අගමැතිතුමා අසනීපයෙන් සිටින නිසා මේ ගැන නොයෙකුත් කතාබහ සිදු වෙනවා සමාජයේ. මාධ්‍යවලත් මේ ගැන කතා බහ කෙරෙනවා. ඒ හැර මා නම් විශේෂ දෙයක් ඒ ගැන දන්නේ නැහැ.”උතුරුමැද පළාත් සභා ඡන්දය අවසන්. නමුත් උතුරුමැද නියඟය නිමා වෙලා නැහැ. රජය එම පළාත්වල ජනතාවට දෙනවාය කියූ සහන දෙනවාද?”අපි ඡන්දය වෙලාවේ කිව්වා නියඟයෙන් පීඩාවට පත්වූ ජනතාවට සහන ලබා දෙනවා කියලා. බැංකුවලට උගස්කොට තිබෙන රත්රං භාණ්ඩ බේරා ගැනීමට ලැබෙන වසරක කාලයට අමතරව තවත් මාස 6 ක කාලයක් ලබා දීමට අවශ්‍ය චක්‍රලේඛය මේ සතියේ නිකුත් කෙරේවි. ඊළඟට බිත්තර වී සහ පොහොර ගොවීන්ට නොමිලේ ලබා දීමට අවශ්‍ය කටයුතු සිදු වෙනවා. ඒවා ලබන සතිය වෙන විට සිදු කෙරෙනවා.ඒ වගේම පළමුවෙන හීය හාණ්ඩ මුදල් ලබා දෙනවාය කීවා. මේ සම්බන්ධයෙන් භාණ්ඩාගාරය කටයුතු කරන බව මා දන්නවා. නියඟය පැවැති ප්‍රදේශවල ජනතාවට තවම වර්ෂාව ලැබී නැහැ.රජයක් වශයෙන් ජනතාවට ලබා දෙන සහන දැනට ලබා දෙමින් සිටිනවා. නමුත් රටේ ව්‍යාපාරිකයන්ගේ, දානපතියන්ගෙන් මේ වගේ වෙලාවක එම ප්‍රදේශවල ජනතාවට අඩුම වශයෙන් වතුර බෝතලයක්වත් ලබා දෙන්න පුළුවන් නම් තමයි හොඳ. නියඟය පවතින ප්‍රදේශවල ජනතාවට සති ගණන් නෑමට ජලය නොමැතිව සිටිනවා.නමුත් අපි ජල බව්සර් මඟින් පාසල්වලට සහ ගම්මානවලට ජලය බෙදා හරිනවා. නමුත් ඒක පහසු කාර්යයක් නෙමෙයි. ඒ නිසා පානීය ජලය දෙන්න වගේ දේවලට උදව් කරනවා නම් එය මානුෂීය කාරණයක් ලෙස අපි දකිනවා.”සංවාදය චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=ab1210072</link>
    <topic>සමාජ අවශ්‍යතා ඉටුනොකිරීම සරසවි අධ්‍යාපනයෙ අර්බුදයට හේතුවයි</topic>
    <author>ශ්‍රී ලංකා රජරට විශ්වවිද්‍යාලයේ ආචාර්ය ජේ. එම්. එස්. බී. ජයසුන්දර</author>
    <content>ශ්‍රීලංකාවේ විශ්වවිද්‍යාල කථිකාචාර්යවරුන් වැඩවැරීමකට හා වඩා තියුණු සදාචාරාත්මක නොවන ක්‍රියාමාර්ගවලට යොමු වීමට මුල් වී ඇති විශ්වවිද්‍යාල ආචාර්යවරුන්ගේ ඉල්ලීම් හා ශ්‍රී ලංකාවේ අධ්‍යාපනයේ අර්බුදය අතර සබඳතාවක් පවතී. ඒ හේතුඵල සබඳතාවක් හෝ ඉල්ලීම් ලබාදීමෙන් අර්බුදය විසඳෙන ආකාරයේ ක්‍රියාකාරකම් හා අපේක්ෂිත ප්‍රතිඵල අතර සබඳතාවක් නොවේ. මතුපිටින් පෙනෙන දෙයට වඩා ගැඹුරින් මේ කරුණු විමසීම අප කාගේත් වගකීමකි.මේ ලිපියෙන් සඳහන් කරන්නේ මේ දිනවල වඩාත් අර්බුදයට ලක් වී ඇති කථිකාචාර්යවරයාගේ භූමිකාවට සාපේක්ෂව ආචාර්ය ඉල්ලීම් හා අධ්‍යාපනයේ අර්බුදය පිළිබඳව විකල්ප විග්‍රහයක් ඉදිරිපත් කිරීමයි.ප්‍රාථමික අධ්‍යාපනයශ්‍රී ලංකාවේ අධ්‍යාපනයේ වඩාත්ම ගැටලුකාරී හා වැදගත්ම අංශය වන්නේ ප්‍රාථමික අධ්‍යාපනයයි. ඒ සැමට ගුණාත්මක ප්‍රාථමික අධ්‍යාපනයක් ලබා දීමට පැවති රජයන්ට දේශපාලන දර්ශනය අනුව උවමනාවත් හැකියාවත් නොවු නිසාය. මෙය මා සෘජුව ප්‍රකාශ කරන්නේ විශාල වියදමක් නොමැතිව ඉහළ ප්‍රමිතියක් සහිත සදාචාර සම්පන්න ප්‍රාථමික අධ්‍යාපනයක් සැමට සාධාරණ ලෙස ලබාදීමට ක්‍රමවේද පැවතියත් වර්තමාන රජය ඒ සඳහා අවශ්‍ය පියවර ගනිමින් සිටියත් ඒවා ක්‍රියාත්මක කිරීමට තරම් ස්වාධීනත්වයක් අධ්‍යාපන ප්‍රතිපත්ති ක්ෂේත්‍රය අත්පත් කර ගෙන නොමැති බැවින් අප අසාර්ථක වී සිටින නිසාය.ද්විතීක පාසල් සමත්වන සියලු දෙනාට 2015 වසර වන විට තෘතීයික අධ්‍යාපන වරම් ලබාදීමට හැකි බව 2010 දී ප්‍රකාශ කළ මහාචාර්යවරයා අද පෞද්ගලික පාසල් ජාලයක සේවයට තල්ලු කොට ඇත. අද විශ්ව විද්‍යාලයේ ප්‍රධාන අර්බුදය වන්නේ එහි නිෂ්පාදනයේ, එනම් උපාධිධාරීන්ගේ සුදුසුකම් සමාජ අවශ්‍යතාවලට නොගැළපීමයි.මෙය වැඩිම උපාධිධාරීන් පිරිසක් බිහිකරන කලා පීඨවලට සාධාරණ වන අතර ආචාර්යවරුන් බඳවා ගැනීම හා රඳවා ගැනීමේ ප්‍රශ්නය බරපතළව ඇත්තේ ඉහත කී අර්බුදය නොමැති ඉංජිනේරු හා වෛද්‍ය පීඨවලටය. මෙම ලිපිය ලිවීමට වඩාත්ම ආසන්න හේතුව වූයේ පසුගිය දිනවල මාධ්‍යය මඟින් මෙම ආචාර්ය සටන පරාදවිය හැකි බවත් එයට හේතුව ආචාර්යවරු සුළු පිරිසක් තනතුරු අපේක්ෂාවෙන් ඉගැන්වීම් හා අනෙකුත් කටයුතු සිදු කරන බවත් ප්‍රකාශ කිරීමයි.වැටුප් සංශෝධනමෙයට වසර 10 කට පමණ පෙර සිටි ආචාර්ය සංගමයේ ක්‍රියාකාරීන් ෂසින් ශ්‍රී ලංකා මධ්‍යම බැංකුවේ හා විශ්ව විද්‍යාලවල තනතුරුවලට බඳවා ගැනීමේ දී සමාන සුදුසුකම් අපේක්ෂා කළ ද වැටුප්වල විෂමතාවක් ඇති බවත් මධ්‍යම බැංකුවේ (ශ්‍රී ලංකාවේ මුදල් කළමනාකරණයේ ප්‍රධාන මූලස්ථානය) වැටුප්, හඬ නොනඟන විශ්ව විද්‍යාල කථිකාචාර්යවරුන්ගේ වැටුප්වලට වඩා ඉතා ඉහළ අගයක් ගන්නා බවත් මේ තත්ත්වය 1970 ගණන් වන විට කථිකාචාර්ය වැටුප මධ්‍යම බැංකු නිලධාරී පඩියට වඩා වැඩි කළ යුතු බවත් ප්‍රකාශ කරමින් කථිකාචාර්යවරුන්ට වැඩි වැටුපක් අවශ්‍ය බව ඉදිරිපත් කරන ලදී.මෙය රජය ද පිළිගත් අතර එය ලබා දීමට අවශ්‍ය කටයුතු සම්පාදනය විය. ඇත්තෙන්ම ඉහත කී විශ්ව විද්‍යාලවල ප්‍රධාන අර්බුදය නොවන්නට එය දිනා ගැනීමට හැකියාව තිබුණි. මෙහි ඛෙදජනක තත්ත්වය වන්නේ අපේ නිෂ්පාදනය, එනම් උපාධිධාරීන්ගේ තත්ත්වය අද පවත්නා සමාජ අවශ්‍යතාවට අනුව වෙනස් කිරීමට අප අපොහොසත් වීමෙන් හා උත්සාහ නොකිරීමෙන් අපේ කාර්යයෙන් ඉහළ ප්‍රයෝජනයක් රටට අත් නොවීමයි.එනිසා අපේ අපොහොසත් භාවය රටට හෙළි නොකොට රජය ප්‍රකාශ කරන්නේ අනෙක් ආයතන විශාල වශයෙන් මුදල් උපයන බැවින් වැඩි වැටුප් ගෙවිය යුතු බවයි. එහෙත් සත්‍යය තිත්තය. වෛද්‍ය හා ඉංජිනේරු පීඨවල තරම් ආචාර්යවරුන් බඳවා ගැනීමේ හා රඳවා ගැනීමේ ගැටලුවක් නොමැති, එසේම එවන් ඉහළ වැටුපකට උපාධි ලබාගත් වහාම අනුගත විය හැකි උපාධිධාරීන් බිහි නොකරන පීඨවල අදාළ අර්බුදය විසඳීමට මුදලට වඩා එම කථිකාචාර්යවරුන්ගේ ස්වාධීන මානසිකත්වය. කැපවීම හා වැඩ කිරීමේ හැකියාව වැදගත් වන්නේය.ඉහත කී අයුරු එම ඉහළ වැටුප නොලැබෙන විට රජයට ඒ පිළිබඳව සිහි කැඳවීම සඳහා විශ්ව විද්‍යාලයේ ඉහත කී ප්‍රධාන අර්බුදය, එනම් උපාධිධාරීන්ගේ තත්ත්වය පිළිබඳව සාකච්ඡා නොකොට විශ්ව විද්‍යාලයට හා ආචාර්යවරුන්ටත් රටටත් පොදුවේ වැදගත් වේ යැයි අදහස් කළ සමහර ඉල්ලීම් සහිතව අතීතයේ ද ආචාර්යවරු වැඩ වැරීමක් සිදුකරන ලදි. එමඟින් රජයේ අවධානය දිනා ගැනීමටත් වැටුප් වැඩිවීමෙන් සාර්ථකත්වය ලබාගැනීමටත් හැකි විය.එහෙත් එහි බොහෝ දේ ලබා දී ඇති විටත් තවදුරටත් අවසාන ප්‍රතිඵලය දක්වා එනම් මධ්‍යම බැංකුවේ වැටුපට සමාන වැටුපක් ලැබෙන තෙක් සටන ගෙන යා යුතුයැයි කොටසකගේ අදහස විය. එහිදී ඉහත කාර්යයන් සාර්ථක කරගැනීමට උරදුන් ආචාර්ය වෘත්තීය සමිති නායකයන් ක්‍රියාමාර්ගවලින් ඉවත් විය.එදා මෙදා තුර අප වෘත්තීය සමිති නායකයන් විශ්ව විද්‍යාලයට වැදගත් යැයි විශ්වාස කළ කරුණු පිළිබඳ පර්යේෂණාත්මක කිසිවක් ඉදිරිපත් කොට නොමැති බැවින් වෘත්තීය ක්‍රියාමාර්ග හැර රජයට බලපෑම් කිරීමට අන් මගක් සොයාගත නොහැකි විය. එනිසා මෙම 2012 වසරේ වෘත්තීය ක්‍රියාමාර්ගය ක්‍රියාත්මක කිරීමට ආචාර්යවරුන් ආකර්ෂණය කර ගැනීම සඳහා යෝජිත වැටුප් ලැයිස්තුවක්, වාමාංශික පක්ෂ ආකර්ෂණය කර ගැනීම සඳහා ද. දේ. නිෂ්පාදනයෙන් 6% ක් අධ්‍යාපනයට වෙන් කිරීමත් යොදාගන්නා ලදි.කිසිම අපහසුතාවකින් තොරව ආචාර්යවරුන්ගේ අති බහුතරය ඉහත කාරණා දෙක පමණක් නොව අනෙකුත් කාරණා සම්බන්ධව ද එකඟ වී සම්පූර්ණ සහයෝගය ලබා දුන්හ.මෙහිදී රජය, සාමාන්‍යයෙන් අපේක්ෂා කළ නොහැකි තරම්, නම්‍යශීලීව මේ ඉල්ලීම පිළිගෙන ඒ පිළිබඳව කටයුතු කිරීමට එකඟ විය. එහෙත් විශ්ව විද්‍යාලවලින් අපේක්ෂා කරන ප්‍රධාන නිපැයුමේ ගුණාත්මක භාවයේ ගැටලුව නිසා වැටුප් ප්‍රශ්නය බොහෝ දුරට විසඳුව ද ආචාර්ය සංගමය ඉදිරිපත් කළ වැටුප් ලැයිස්තුවට අනුව වැටුප් වැඩිවීමක් නොලැබු බැවින් එය ලැබෙන තෙක් සටනට උරදීමට සමහර ආචාර්යවරු එකඟ වූහ. ඔවුහු අනෙකුත් ඉල්ලීම් ද එසේම වැදගත් බව පිළිගත්හ.ගුනාන්මක භාවයඑයට රජය එකඟතාව දක්වා ක්‍රියාමාර්ග ගෙන තිබුණත් වැඩ වැරීම අවසන් නොකිරීමට තීරණය වී ඇත. එය මෙතැනින් අවසන් වූයේනම් එය සියලු පාර්ශ්වයන්ගේ ජයග්‍රහණයක් වුවත් ප්‍රධාන අර්බුදය වන උපාධිධාරීන්ගේ ගුණාත්මක භාවය වැඩි කිරීමට නම් බොහෝ සංශෝධන විශ්ව විද්‍යාලය තුළ සිදුකළ යුතුය. ආචාර්යවරුන් සුළු පිරිසක් රජයට කඩේ යෑමෙන් සටන පැරදිය හැකි බව මාධ්‍ය මඟින් ප්‍රකාශ කරන විට මතකයට නැඟෙන්නේ අන්දරේ කුඹුරේ තිබුණු විශාල ගල ඉවත් කළ කතාවයි. මේ සිදුවෙමින් පවත්නා දේ මෙවැනි හාස්‍යකින් අවසන් කළ නොහැකිය.අපට නැතිවූ දේ බොහෝය. ඒ මාස තුනක වැටුප් නොවේ. ශිෂ්‍යයන්ගේ අධ්‍යාපනය, අනාගතය, ආචාර්යවරුන්ගේ ගෞරවය සදාචාරය පහළට හෙළීමට මේ වෘත්තීය ක්‍රියාමාර්ගය හේතු වී ඇත. උසස් පෙළ පිළිතුරු පත්‍ර පරීක්ෂාව ඇපයට තබා ගැනීම සාමාන්‍ය දෙයක් බවත් සදාචාර සම්පන්නව වැඩ වැරීම නොකළ හැකි බවත් මාධ්‍යය හරහා ප්‍රකාශ කරන ලදි. අනෙක් ආචාර්යවරු අනුගාමිකයෝ වෙති. ඒ නිසා වඩා විමසිල්ලෙන් සිදුවන්නේ කුමක්දැයි පිරික්සීම ප්‍රයෝජනවත්ය.සදාචාරසම්පන්නව වැඩ වැරීම් කළ නොහැකි බව කීමෙන් ආචාර්යවරු වැඩ වැරීම වෙනුවෙන් සදාචාරසම්පන්න බව කැප කරන බව කියැවේ. මෙය ඕනෑම සාමාන්‍ය කථිකාචාර්යවරයකුට පිළිගත නොහැකි කාරණයක් වුවද එය එම දැක්ම අදහන පුද්ගලයින්ට අරුමයක් නොවේ. මේ සිදු කරමින් පවතින්නේ ච්ඥජධදඵබපභජබඪධද ය. මේ පශ්චාත් නූතනවාදී න්‍යායකි. ඒ අනුව සියලු ව්‍යුහයන් සදාචාරය ද ඇතුළුව ප්‍රතික්ෂේප වන අතර ඒවා බිඳ දැමිය යුතුය.එහෙත් ව්‍යුහවාදයට අනුව එක් ව්‍යුහයක් බිඳ දැමිය යුත්තේ තවෙකක් ගොඩනඟාගෙනයි. පශ්චාත් නූතනවාදයට අනුව ව්‍යුහයක් බිඳ දැමිය යුත්තේ වෙනත් යමක් බිහිවීම සඳහා මිස නැවත ව්‍යුහයක් ගොඩනැඟීමට නොවේ. එනිසා අවසාන ප්‍රතිඵලය කුමක්දැයි කිසිවෙක් නොදනී. ඒ පිළිබඳව සිතිය හැක්කේ බිඳ දැමු පසු පවත්නා පරිසරය සමඟය. මේ දහම ක්‍රියාත්මක කිරීමට ඇතැමෙක් උරදී සිටිති. භාරගෙන තිබෙන ක්ෂේත්‍රය ශ්‍රී ලංකාවේ අධ්‍යාපන ක්ෂේත්‍රයයි. මෙම වැඩපිළිවෙළ ක්‍රියාත්මක කිරීමට සහාය දීම කාගේ යුතුකමක් ද? මේ ක්‍රියාවලිය හරහා සිදුවෙමින් පවත්නා ච්ඥජධදඵබපභජබඪධද වටහා ගත් කී දෙනකු සිටී ද? දැඩි මතධාරී වාමාංශිකයන්වත් මෙය පිළිගන්නේ නැත.මෙහි හාස්‍යය වන්නේ පශ්චාත් නූතනවාදයට අනුව ව්‍යුහවාදය ප්‍රතික්ෂේප කළ ද මේ අදාළ සංසිද්ධියේ කාරණා පැහැදිලි කිරීම සඳහා ප්‍රජාතන්ත්‍රවාදය වැනි දැඩිව සංස්ථාපිත වූ ව්‍යුහයක් යොදා ගැනීමයි. එනිසා සත්‍ය පශ්චාත් නූතනවාදියකුට වුවද මෙම ක්‍රියාකාරිත්වය අනුමත කළ නොහැකිය.අනෙක් අතට මේ වෘත්තිය ක්‍රියාමාර්ග තුළින් කිසියම්ම හෝ යහපතක් අපේක්ෂා නොකරන පිරිසක් මේ ක්‍රියාමාර්ග මෙහෙයවමින් පවතී. ඔවුන් අපේක්ෂා කරන එකම දෙය රටේ අර්බුදයක් ඇති කොට රජයකට පාලනය ගෙන යාමට නොහැකි කිරීමයි. 1905 න් පසු රුසියානු විප්ලවය සාර්ථක කර ගැනීමට ලෙනින් නායකත්වය දුන් පක්ෂය අනුගමනය කළ උපාය මාර්ගය වන්නේ මෙම උපක්‍රමයකි. 21 වන සියවසේ දශකයක් ගෙවී ගිය තැන ලෝකයේ බොහෝ වෙනස් වී ඇත.එහෙත් සමහරකුට වෙනස් විය නොහැකිය. 20 වන සියවසේ මුල් භාගයේ සටන් ක්‍රමෝපාය 21 වන සියවසේ ද අනුගමනය කරන නායකයන් සමඟ විශ්වවිද්‍යාල ආචාර්යවරුන්ට ඇති ගනුදෙනුව කුමක් ද? මෙය අඛණ්ඩ විප්ලවයක් ලෙස ද ඔවුන් කීමට පෙලඹෙනවා ඇත. කුමන නමක් තැබුව ද ඇස් පටල හැර ලෝකය දෙස බැලිය යුතු වේ. ඔවුන් නොමැතිවත් බොහෝ විප්ලවයන් සිදුවමින් ලෝකයේ ඔවුන් පසුකර බොහෝ දුර ගොස් ඇත.පිළියම්ආචාර්ය වැටුප අනෙකුත් වැටුප් වැඩි ආයතන හා සසඳන විට අඩු බවත් එහි විෂමතාවන් ඉවත් කළ යුතු බවත් රජය පිළිගත යුතුය. රජය එය පිළිගෙන විවිධ මාර්ග සොයමින් පවතී. ඉක්මනින් ආචාර්යවරුන්ගේ වැටුප් වැඩි කිරීමට ද ක්‍රමයක් ඇත.එනම් මෙම ජනාධිපතිතුමා පත්වී කිසිම බරපතළ ඉල්ලීමක් නොකළ ගොවි මහතුන්ට පොහොර සඳහා අධික සහනාධාරයක් දීමට, මෙතෙක් ලංකාවේ දේශපාලනඥයෙක් නොගත් තීරණයක් ගෙනෙන ලදී. එය අවලංගු කර ආචාර්යවරුන්ගේ වැටුප් වැඩිකළ යුතුය. මක්නිසාද යත් ගොවියන් වැඩ වැරීම් කොට රජයට බලපෑම්කොට යමක් ඉල්ලන්නේ නැතුව සියදිවි නසා ගන්නවා විනා රටට බලපාන කිසිවක් සිදුවන්නේ නැති බැවිනි.වැඩ වැරීම තුළින් ලෝකයේ බොහෝ දේ ජය ගෙන ඇත. ඒවා අතර විශේෂ වන්නේ මිනිසාගේ මූලික අයිතිවාසිකම්ය. ඒ අනුව යමක් ලැබෙන්නට ඉඩ තිබේ. එහෙත් නැතිවන දේ ද බොහෝය. කැබිනට් සංදේශය මඟින් ලබාදුන් දෙයට එහා දෙයක් ලැබෙන බවක් පෙනෙන්නට නැත. එහෙත් විසඳුමකට එළඹුමේ රජයේ අවශ්‍යතාව මත යම් සහනයක් ලැබිය හැකිය. ඒ වැටුප සම්බන්ධයෙන් ය. ඒ වන විට එයට වඩා දෙයක් අපට අහිමි වන්නට ආසන්න වී තිබුණි.එනම් කථිකාචාර්යවරයාගේත් පොදුවේ ගුරුවරයාගේත් දැනටමත් හානි වී ඇති ගෞරවය පහත වැටීමයි. ආචාර්ය සංගමය මේ අවස්ථාවේ මෙතෙක් කළාක් මෙන් ය කිසියම් නම්‍යශිලිත්වයක් නොදක්වන්නේ නම් එය අහිමි විය හැකිය. මේ අවස්ථාවේ කථිකාචාර්යවරු සියලු දෙනාම සදාචාරය ගරු නොකරන්නෝ නොවන බව රටට පෙන්විය යුතුය. එමඟින් අහිමි වන වටිනාකම යම් තරමක් රැක ගත හැකිය.ඉන් පසුව සියලු දෙනා එකතු වී සිසුන්ගේ යහපතට, හා ආයතනයේ යහපතට රටේ යහපතට වැඩ කරන්නේ නම් ඉදිරිපත් කොට ඇති වැටුප මෙන් කිහිප ගුණයක් උපයා ගැනීමටත් එම සේවයේ ගෞරවය ඉහළ දැමීමටත් එමඟින් ආචාර්යවරුන් තුළ ඇති වන හැකියාව මත හා ලැබෙන සේවය මත ඉහළ වැටුපක් ලැබීමටත් හේතු වනු ඇත. මේ අනුව අධ්‍යාපනයේ අර්බුදය හා ආචාර්යවරුන්ගේ ඉල්ලීම් අතර ඇත්තේ අහඹු සහසම්බන්ධතාවක් පමණි.ශ්‍රී ලංකා රජරට විශ්වවිද්‍යාලයේ ආචාර්ය ජේ. එම්. එස්. බී. ජයසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>07</day>
    </date>
    <link>http://www.silumina.lk/2012/10/07/_art.asp?fn=ab1210073</link>
    <topic>මේක ජනතාවට විරුද්ධව කරන වර්ජනයක්</topic>
    <author>සරත් පෙරේරා</author>
    <content>කැලණිය විශ්වවිද්‍යාලයේ ක්ෂුද්‍රජීව විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය මහේන්ද්‍ර ගුණවර්ධනනිදහස් අධ්‍යාපනයෙන් ඉදිරියට ආ විශ්වවිද්‍යාල ආචාර්යවරුන් නිදහස් අධ්‍යාපනයට මෙවැනි පහරක් ඉතිහාසයේ කවදාවත් එල්ල කර නැතැයි ද මෙතරම් වැටුප් වැඩිකර තිබියදීත් තව තවත් වැටුප් වැඩිවීම් ඉල්ලීම අන්තිම අසාධාරණ යැයි ද කැලණිය විශ්වවිද්‍යාලයේ ක්ෂුද්‍රජීව විද්‍යා අධ්‍යයන අංශයේ අංශාධිපති ජ්‍යෙෂ්ඨ කථිකාචාර්ය මහේන්ද්‍ර ගුණවර්ධන මහතා පවසයි.සිළුමිණ සමඟ විශ්වවිද්‍යාල ආචාර්යවරුන්ගේ වර්ජනය පිළිබඳ සම්මුඛ සාකච්ඡාවකට එක්වෙමින් කථිකාචාර්යවරයා මේ බව කීවේය. එහිදී කථිකාචාර්යවරයා අදහස් දක්වා සිටියේ මෙසේය.මේ වර්ජනය දැන් අවසන් කරගන්න බැරුව ඉන්නේ. මේක මේ රටේ වෘත්තීය සමිති ව්‍යාපාරයට හානියක්. මේකට කොමියුනිස්ට් පක්ෂය සමසමාජ පක්ෂය වගේ වාමාංශික පක්ෂත් සහාය දුන්න. හරියට අසූවේ වැඩ වර්ජනයෙන් මේ රටේ වෘත්තීය සමිති ව්‍යාපාරය ඇද වැටුණ වගේ මේ වර්ජනයෙන් මේ රටේ වෘත්තීය සමිති ව්‍යාපාරය බිංදුවට වැටෙනවා. එදා අසූවේ වැඩ වර්ජනයෙන් වාමාංශික පක්ෂවල වෘත්තීය සමිති ව්‍යාපාරය ඇද වැටුණ හිඩැසට තමයි ජේවීපීය රිංගුවේ.කිසිම අවබෝධයක් නැති පිරිසක් විශ්වවිද්‍යාල ආචාර්ය සමිති සම්මේලනයේ බලය ලබා ගැනීම නිසා තමයි මේ තත්ත්වය ඇතිවුණේ.දැන් බලන්න පසුගිය වසරේ වෘත්තීය සමිති සටනකින් තොරව සරසවි ආචාර්යවරු සීයට 36.25ක වැටුප් වැඩිවීමක් ලබාගත්තා. ඊට පස්සේ ආධුනික කණ්ඩායමක් මේ වෘත්තීය සමිති නායකත්වයට පත්වෙලා අංශ ප්‍රධානීන්ට අස්වෙන්න කිව්වා.වෘත්තීය සමිතියක් තම ඉල්ලීම් දානකොට ඉටු කරන්න අමාරු ඉල්ලීම් අස්සෙ ලේසි ඉල්ලීම් කීපයකුත් දානවා. එතකොට අමාරු ඉල්ලීම් දිනාගන්න අමාරු නම් ලෙහෙසි ඉල්ලීම්වල එල්ලිලා ගොඩඑන්න පුළුවන්.අන්තිමේ මේ අයට අර දාපු කැබිනට් පත්‍රිකාවේ හරි එල්ලිලා ගොඩ එන්න තිබුණා. ඒකත් අතඇරියා.සංගමයේ සභාපති ආචාර්ය නිර්මාල් රංජිත් දේවසිරි කියනවා සටන පැරදුණොත් පේමන්ට් එකේ තැඹිලි කපනවා කියලා. එහෙම කියලා එයාට මේකෙන් පැනල යන්න බැහැ. එයා මේ ගත්තු ක්‍රියාමාර්ග ගැන ආචාර්යවරුන්ට වගකියන්න ඕන. අධ්‍යාපනය අහිමිවුණ දරුවන්ට වග කියන්න ඕන. ඒ දරුවන්ගේ මාපියන්ට වගකියන්න ඕන. තැඹිලි කපන්න කතා කරලා හරියන්නේ නැහැ.සරසවි ආචාර්යවරුන්ට වැටුප් වැඩිවෙලා නැහැ කියනවා. මගේ වැටුපම රුපියල් 62,000 තිබුණා. පඩිය දැන් රුපියල් එක්ලක්ෂ එක්දහස දක්වා වැඩි වෙලා තියනවා. ඒක පඩි වැඩිවීමක් නෙවෙයිද? ඔය විශ්වවිද්‍යාල ආචාර්යවරුන්ටත් මේ වැටුප් වැඩිවීම ලැබෙනවනේ.දැන් මේ විශ්වවිද්‍යාල ආචාර්යවරුන්ගේ සංගමය කියන්නේ තමන්ගේ පඩිය මදි, තමන්ට ප්‍රමාණවත් වැටුපක් ලැබුණේ නැහැ කියලනේ. දැන් මේ ආචාර්යවරු මාස 3ක් වර්ජනයේ ඉන්නවා. කොහොමද මේ අය මේ වැටුප් නැති මාස තුනේ ජීවත්වුණේ. ඉතින් ඉතිරි කිරීම් වගේ දේ ගැන කතාකරන්න පුළුවන්. මේ රටේ සෙසු රාජ්‍ය සේවකයන්ට මාස තුනක් තියා දින කීපයක්වත් වර්ජනයක් අල්ලගෙන ඉන්න බැහැ.දැන් මේ විශාල වැටුප් වැඩිවීම් ඉල්ලන ඉල්ලීම් අන්තිම අසාධාරණයි. මොකද අපි අමුතු ලෝකෙකින් ආව මිනිස්සු නෙවෙයිනේ.අපිට වඩා ලකුණු දෙක තුනකින් අඩු වෙච්ච අය තමයි ගුරුවරු ලිපිකරු ඔය වගේ සේවාවල ඉන්නේ. නමුත් ඒ මිනිස්සුන්ගේ පඩිය සරසවි ආචාර්යවරු එක්ක සැසඳුවහම කොයිතරම් අඩු ද. ඒ අයගේ පඩිය අපේ දීමනා තරම්වත් නැතිය කියලයි මා හිතන්නේ. දැන් මෙහෙම වැටුප් වැඩිවීම් ඉල්ලුවහම විශ්වවිද්‍යාලයේ අනධ්‍යයන කාර්ය මණ්ඩලයේ කොතනද තියෙන්නේ.මේ වැටුප් වැඩිවීම් ඉල්ලීම්වලදි ජනාධිපතිතුමාගේ ස්ථාවරය වෙලා තිබුණේ හදිසියේ මෙහෙම වැඩිවීම් එක කොටසකට කරන්න අමාරුයි අයවැයෙන් ක්‍රමානුකූලව කරන්න ඉඩ දෙන්න කියන එකයි. ඒ ඉල්ලීමත් නොසලකා මේ වැඩවර්ජනයට ගියේ.මං කිව්ව වගේ සියට 36 ඉඳන් සීයට 73 වෙනකම් දැවැන්ත වැටුප් වැඩිවීමක් දීල තියන අවස්ථාවක තවත් වැටුප් වැඩිවීම් දුන්නොත් අනෙක් ක්ෂේත්‍රවල අය, දොස්තරවරු, ඉංජිනේරු වගේ අංශවල ඉඳල වැටුප් වැඩිවීම්ඉල්ලීම නවත්වන්න බැරිවෙනවා.අධ්‍යාපනයට රටේ ජාතික ආදායමින් සීයට 6ක් දරන්න කියන ඉල්ලීම ගැන රජය පෙන්වා දෙන්නේ විවිධ අමාත්‍යාංශ දරන අධ්‍යාපන වියදම් අනුව වෘත්තීය පුහුණු අමාත්‍යාංශය වගේ දරන වියදම් අනුව දැනටමත් අධ්‍යාපනයට සීයට පහකට ආසන්න වියදමක් දරන බවයි. කොහොමත් රාජ්‍ය ආදායම රටේ ජාතික නිෂ්පාදිතයෙන් සීයට 14-15ක් බවත් සැලකිය යුතුයි.වසර දෙදහේ ඉඳල බැලුවහම රජය උසස් අධ්‍යාපනය සඳහා දරන වියදම හැම අවුරුදු පහකටම දෙගුණයක් වී ඇති බව පේනවා. රජය මේ සඳහා 2000 වසරේ දරපු බිලියන 5.4 වියදම 2005 බිලියන 10.9ක් වුණා. 2010 වසරේ බිලියන 19.32 ය. උසස් අධ්‍යාපන වියදම 2012 දී බිලියන 24.8ක් දක්වා වැඩිවී තිබෙනවා.එක් සරසවි ශිෂ්‍යයෙක් වෙනුවෙන් දරන වියදමත් 2000 දී රුපියල් 96,651 වුණත් 2011 වෙනකොට එක ශිෂ්‍යයෙක් වෙනුවෙන් දරන වියදම රුපියල් 257,387 දක්වා වැඩිවෙලා තියනවා. රජය පාසල් අධ්‍යාපනය සඳහාත් මේ විදියටම වියදම් ප්‍රමාණය වැඩි කරමිනුයි සිටින්නේ. ගමේ පාසල් දියුණු කරන්න ගෙනයන ව්‍යාපෘතිය නිසා ගමෙන් නගරයට පාසල් දරුවන් ඇදී ඒම වැඩි කලක් නොපවතිනු ඇති බවට ස්ථාවර සලකුණු දැන් දකින්න තියනවා.මේ මාස තුනේ වර්ජනය නියා ඇතිවන එක අතුරු ප්‍රශ්නයක් තමයි විශ්වවිද්‍යාලවල ඉගෙනගන්න සිසුන් අසූදහසක ගේ විශ්වවිද්‍යාල අධ්‍යාපනය නිමා කිරීම මාස 2ක තුනකින් නෙවෙයි වසරකින් දෙකකින් පස්සට යාම.ඉන්පසුව තියන විභාගවලට දරුවන්ට ඉඳගන්න බැරි වෙනවා වගේම ඔවුන්ගේ විවාහය වගේ පෞද්ගලික ජීවිතයට අදාළ කටයුතුත් ප්‍රමාද කරන්න වෙනවා. අධ්‍යාපනය ඇනහිටීමෙන් ඇතිවන ප්‍රමාදය අපිම දැකලා අත්විඳලා තියනවා.මේ සිටින විශ්වවිද්‍යාල ආචාර්යවරුන් 5000කින් උසස් පෙළ උත්තර පත්‍ර බැලීමේ අධීක්ෂණ කටයුතුවලට විශ්වවිද්‍යාල ආචාර්යවරු 400කට වඩා සහභාගි වෙන්නේ නැහැ.ඒක විශ්වවිද්‍යාල ආචාර්යවරුන්ගේ රාජකාරි අතරට එන එකකුත් නෙවෙයි. ඒක විශ්වවිද්‍යාල ආචාර්යවරු විභාග කොමසාරිස්වරයාට කර දෙන අමතර සේවයක්. මේක කරන්නේ නෑ කියන එක නෛතිකවත්, සදාචාරමය වශයෙනුත් නොකළ යුතු දෙයක්. ඒ සේවය ඔවුන් කරන්නේ ස්වේච්ඡාවෙන්. මේක හරියට ගමේ චණ්ඩියෙක් දරුවෙක් පැහැරගෙන ගිහින් කප්පම් සල්ලි ඉල්ලනව වගේ වැඩක්.දැන් මේ ආචාර්යවරු කියන්නේ පඩි වැඩි කරනකම් උත්තර පත්තර බලන්නේ නැහැ කියන එකනේ.කීපදෙනකුගේ වුවමනාවට කරන මේ වර්ජනය නිසා පරිවාස මට්ටමේ ඉන්න ආචාර්යවරුන්ටත් අංශ ප්‍රධානීන් වර්ජනය කරන තැන්වල තම සේවය දීර්ඝ නොකරයි කියන බයට හිතට විරුද්ධව වර්ජනය කරන්න වෙලා තියනවා.විශ්වවිද්‍යාල කථිකාචාර්යවරයකුට මොන තරම් සමාජ පිළිගැනීමක් තියනවද කියලා බලන්න. විශ්වවිද්‍යාල ආචාර්යවරු කියන්නේ පැමිණීම්, පිටව යාම්, අස්සන් නොකරන දේශපාලන නිසා ඉහළ දැමීම්වත් පහළ දැමීම්වත් කළ නොහැකි තම හිතට එකඟව අදහස් දැක්විය හැකි නිදහස් මතධාරීයෙක්. එහෙම බුද්ධිමතුන් මේ විදියට අවිචාරවත් ලෙස වර්ජන කිරීම වැරදියි කියන එකයි මා කියන්නේ.මා කතා කරන්නේ සාධාරණත්වය පිළිබඳවයි. අපි ඔක්තොම උඩට ආවේ නිදහස් අධ්‍යාපනයේ මහජනතාවගේ සල්ලිවලින්. මේ වර්ජනය නිසා මහජන මුදල් කොපමණ ප්‍රමාණයක් අපතේ යනවද? මා කතා කරන්නේ ඒ කතා කළ නොහැකි ජනතාව වෙනුවෙන්. ඒ ජනතාව වෙනුවෙන් තමයි මා කඩේ යන්නේ. මේක ජනතාවටම විරුද්ධව කරන වර්ජනයක්. ඒ නිසයි මා මේ වර්ජනයට විරුද්ධ.සරත් පෙරේරා කර්තෘට ලියන්න | මුද්‍රණය සඳහා</content>
  </post></root>