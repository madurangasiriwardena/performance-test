<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040111</link>
    <topic>මේ හොඳම දවස ඔබ එනවා නම්...</topic>
    <author>ඉනෝකා පෙරේරා බණ්ඩාර</author>
    <content>මේ හොඳම දවස ඔබ එනවා නම්...කැලණිය විශ්ව විද්‍යාලයේ ලලිතකලාවේදී ගෞරව උපාධිධාරියකු, සංගීත ආචාර්යවරයකු, ජාතික සංගීත අනුමණ්ඩලයේ සාමාජිකයකු සහ අධ්‍යාපන අමාත්‍යාංශයේ සංගීත විෂය භාර අධ්‍යාපන අධ්‍යක්‍ෂවරයාද වන ප්‍රවීණ සංගීතවේදී විශාරද එඩ්වඩ් ජයකොඩි ලබන 06 වැනිදා 58 වැනි වියට පා තබයි.05 වැනිදා සවස 6.30 ට නෙළුම් පොකුණ මහින්ද රාජපක්‍ෂ රඟහලේදී ‘මාරම්බරී’ ඒක පුද්ගල ගී දැහැන වේදිකා ගත වනුයේ එම උපන් දින සැමරුම සහ 35 වසරකට වැඩි වූ ඔහුගේ සංගීත ජීවිතයද නිමිතිකොටගෙනය.’මාරම්බරී...’ සෑහෙන කලකට පස්සෙ මව් බිමේදී....ඔව්. 2010 වසරෙයි ‘මාරම්බරී’ ඇරැඹුණේ. ඒ මුළු කාලය තුළම ලංකාවේ ප්‍රසංග හතකට වඩා පවත්වලා නැහැ. නමුත් ඉතාලියේ, ස්විස්ටර්ලන්තයේ සහ තවත් රටවල් ගණනාවක මේ ප්‍රසංගය වේදිකා ගත වුණා. උපන්දිනය නිමිති කොටගෙනයි මෙවර නෙළුම් පොකුණේදී මාරම්බරී ගැයෙන්නෙ. එය මට සුවිශාල අත්දැකීමක් වේවි.ඇයි ඒ....ඇත්තටම ඒකට ලොකු හේතුවක් තියෙනවා. ඕස්ට්‍රේලියාවේ සිඩ්නි ඔපෙරා හවුස් එකේ ගයන්න මට වාසනාව ලැබුණා. ලන්ඩනයේ සහස්‍රයට තැනූ මිලේනියම් ඩෝම් 0 – 2 ශාලාවේත් මං ප්‍රසංගයක් කළා.මෙල්බන්වල කොන්සර්ට්, මැදපෙරදිග ‘අල් නසාර්’, ජ’මනියේ ‘ඩොර්ට් මූන්ඩ්’ ඇතුළු ලෝකයේ විවිධ රටවල අති නවීන සහ සුපිරි රංග ශාලාවල ප්‍රසංග පවත්වන්න මට අවස්ථාව ලැබුණා.නමුත් ඒවාට දෙවැනි නොවන නෙළුම් පොකුණ තමයි අපිට තියෙන දැවැන්තම සංස්කෘතික වටිනාකමක් තිබෙන රංග ශාලාව. ඉතින් එහි ප්‍රසංගයක් පැවැත්වීම දේශීය කලාකරුවකු විදියට මහත් අභිමානයක් ගෙන දෙන කාරණාවක්. එය මටත් එලෙසමයි.නමුත් එය විශාල වියදමක් දැරීමට සිදුවන කාරණාවක්...ඇත්ත. මේ ප්‍රසංගය නෙළුම් පොකුණෙ පවත්වන්න සියලු කටයුතු සංවිධානය කළේ පේරාදෙණිය විශ්ව විද්‍යාලයේ 82 ඉංජිනේරු පීඨ කණ්ඩායමයි.ඒ කණ්ඩායමේ මගේ සංගීත සිසුන් කිහිපදෙනෙකුත් ඉන්නවා. ඔවුන් බොහොම ගුරු බැතියෙන් මට උදා කර දුන් අවස්ථාවක් මේක.අහන්නත් සතුටුයි. එවැනි ගුරු - ගෝල සබඳතාවන් අද නැති තරම්...ඒ අතින් මං වාසනාවන්තයි. ඉංජිනේරුවො වුණත් ඒ අය තුළ හොඳ රසඥතාවක් තිබෙනවා. සංගීතය කියන්නෙ මනුෂ්‍යයකු තුළ හොඳ ගුණ දම් වගා කරන මාධ්‍යයක්. දරුවන් මොන විෂයන් ඉගෙන ගත්තත් සංගීතය – චිත්‍ර - නැටුම් කියන කුමන හෝ කලා මාධ්‍යයක් ඇසුරු කිරීම ඉතාම වැදගත්. හොඳම උදාහරණය මා දකින්නේ මා තුළින්මයි. මං උසස් පෙළට වාණිජ විෂයන් කළ කෙනෙක්. පාසලේදී ‘ෆුට් බෝල්’ කී‍්‍රඩකයෙක්. මේ සියල්ල අතරේ මං මගේ සංගීත ජීවිතයත් ගොඩ නඟා ගත්තා.මං ඉස්කෝල හතරකට ගියා. හෙට්ටිමුල්ල ප්‍රාථමික විදුහලින්, කෑගල්ල ශාන්ත මරියා විදුහලට. ඊළඟට ශිෂ්‍යත්වෙ සමත්වෙලා නුගවෙල මධ්‍ය මහා විදුහලට. එතැනින් හෙට්ටිමුල්ල මහා විද්‍යාලයට. මට තාම මතකයි කෑගල්ල ශාන්ත මරියා එකට යන කාලෙ අල්ලපු ඉස්කෝලෙක ගුරුවරයෙක් බස් එකට නැග්ගාත් මං සීට් එක දුන්නා. එතකොට අපි පොඩි ළමයි. අපි හැදුණෙ වැඩුණෙ මේ ගුණදම් එක්ක. අද මේ 82, ඉංජිනේරු කණ්ඩායම තුළිනුත් මං දකින්නෙ ඒ ගුරු ගෞරවය. විශාල සතුටක් දැනෙන්නෙ ඒ නිසා.ඔබේ සංගීත ජීවිතයට 35 වසරක් ඉක්ම ගිහින්. නමුත් පළමු ඒක පුද්ගල ගී ප්‍රසංගය ඇරැඹුණේ 2010 දී....ඇත්ත. මං හැමදාම හිතපු දෙයක් තමයි ඒක පුද්ගල ප්‍රසංගයක් කියන්නෙ සංගීත ශිල්පියකුගේ කූඨප්‍රාප්තිය. එවැනි කූඨප්‍රාප්තියකට එන්න නම් ශිල්පියාගේ සංගීත පැස හොඳීන් පිරී තිබිය යුතුයි. එය හරියට ඉදුණු රසවත් පලතුරු පිරී තිබෙන පලතුරු කූඩයක් බඳුයි. ගීතයක් දෙකක් ජනපි‍්‍රය වුණාට ඒක පුද්ගල ප්‍රසංගයකට ගිහින් වැඩක් නැහැ. මට ඒ පැස පුරවා ගන්න අවුරුදු 35 ක් ගත වුණා.අද ඔබ ඒ ගැන තෘප්තිමත්...ඇත්තෙන්ම ඔව්. දැන් එහි සරල ගී, චිත්‍රපට ගී, වේදිකා නාට්‍ය ගී, ළමා ගී, බටහිර සංගීත පද්ධතීන් හා දේශීය සංගීත පද්ධතීන් ඇසුරු කළ ගී, රාගධාරී සහ උත්තර භාරතීය සංගීත පද්ධතීන් ඇසුරේ නිර්මාණය වූ ගී, ආදර ගී සහ යුග ගී පිරී තිබෙනවා. මේ සියල්ලෙන් තෝරා ගත් ‘ස්පිරිට්’ එක තමයි 05 වැනිදා මාරම්බරී ගී දැහැනේදී ගැයෙන්නෙ. මං මගේ රසිකයන්ට බොහොම ආදරයෙන් මේ සැඳෑවට ආරාධනා කරනවා.ඒත් නෙළුම් පොකුණට එන්න ඔබේ සාමාන්‍ය රසිකයන්ට නම් පුළුවන්කමක් නැහැ....නෙළුම් පොකුණට එන ඇති හැකි රසිකයන්ගෙ ආදරයත් ඈත දුෂ්කර ගමක අන්ත දුප්පත් රසිකයකුගෙ ආදරයත් මට එක හා සමානයි. මේ ප්‍රසංගය මෙහි පැවැත්වුණාට අරලගංවිල, කහටගස්දිගිලිය හෝ වව්නියාවේ මඩුකන්ද විදුහල් ශාලාවේ වුණත් මට ‘මාරම්බරී’ පවත්වන්න පුළුවන්. මාත් පිළිගන්නවා මගේ සියලු රසිකයන්ට මෙහි එන්නට බැරි බව. ඒ අය වෙනුවෙන් ලබන මැයි මාසයේදී මං කොළඹ වෙනත් රඟහලක යළි ‘මාරම්බරී’ පවත්වනවා. එය ඔවුන්ට සතුටක් වේවි.නෙළුම් පොකුණෙ ගයන්නත් විශේෂ සූදානමක් අවශ්‍යයි නේද...මෙහි ඇති අති නවීන වේදිකා පසුතල, ශබ්ද ධාරාවන්, සංගීත හා ආලෝක ධාරාවන් මගේ ප්‍රසංගයට ගැළපෙන පදමට අරගෙන හදාගෙනයි මං ‘මාරම්බරී’ ගයන්නෙ. ඒකට මං ලෑස්තියි.මෙවැනි අවස්ථාවක අතීතය ආවර්ජනය කිරීම පවා සතුටක්...එක රැයකින් ජනපි‍්‍රය වූ කෙනෙක් නෙවෙයි මං. අවුරුදු නවයක් එක දිගට මං ගුවන්විදුලියේ ආධුනික වැඩසටහන්වල ගැයුවා. ඒ අතරෙ මං දුටුවා ප්‍රවීණ ශිල්පීන් ගීත සෞන්දර්යය භාවිතා කරන අන්දම.බී. වික්ටර් පෙරේරා, ඩබ්.ඩී. අමරදේව, අයිවෝ ඩෙනිස්, හෙක්ටර් සොයිසා, එච්.ඩී.එස්. ජයසේකර වැනි මගේ ගුරුවරුන්ට අත්වැල් ගායනා කරල තමයි මං ක්‍ෂේතය‍්‍රට පා තැබුවෙ. ස්වර ප්‍රස්ථාර, සංගීත අධ්‍යක්‍ෂණය, මෙහෙයවීම, හොඳ වාදකයන් හඳුනා ගැනීම, සංගීතයේ හැඩතල යෙදීම් වගේ බොහෝ කාරණා මේ ගුරුවරු ඇසුරේ මා ඉගෙන ගත්තා. ඉඳහිට සරල ගීයක් ගැයුවා. ඉඳහිට චිත්‍රපට ගීතයක් ගැයුවා. ඒ වගේම ඉඳහිට සම්මානයක් ලැබුවා. බොහොම හෙමි හෙමින් තමයි මගේ පැස මා පුරවා ගත්තෙ. අද හැරිලා බලද්දි මට මතක් වෙන්නෙ මේ දේවල්.ඒ වගේම, 1977 වසරෙ ප්‍රේමකුමාර ජයවර්ධන ලියා දීපු මගේ මුල්ම ඒකල ගායනය ගුවන් විදුලියෙ ප්‍රචාරය වුණා. පැයක් ඇතුළත එයට සංගීතය දමා දුන්නෙ රෝහණ වීරසිංහයන්. 35 වසරකට පසු ඔහුම තමයි අද ‘මාරම්බරි’ වේදිකාවේදිත් සංගීතය අධ්‍යක්‍ෂණය කරන්නෙ. එය මට බොහොම දෛවෝපගත බැඳීමක්.එදා මට මගේම කියල ගීතයක් ගයන්න ගුවන් විදුලියෙ අවස්ථාව දුන්නෙ ජී.එස්.බී. රාණි මහත්මිය. අද අප අතර නැති වුණත් ඈ මගේ ජීවිතයේ අමරණීය මතකයක්.ඔබ කතෝලිකයෙක්...ඒ ගැන මං හරි ආඩම්බරයි. බටහිර සංගීතයේ උරුව මා ලැබුවෙ පුංචි කාලෙ පටන් පල්ලියේ කන්තාරු කණ්ඩායමේ ගයා ලබපු ඇසුර නිසා.ජන ගී ආර මගේ ඇඟට කා වැදුණේ එදා අප ජීවත් වූ ගම්බද ගොවි පරිසරය නිසා. මගේ සංගීතය මේ දෙකේම සම්මිශ්‍රණයක් කියලා ඇතැමුන් කියන කතාවට හේතුව ඒකයි. ඒ පිළිබඳව මා තෘප්තිමත්.ඔබේ ‘මාරම්බරී’ පිටුපස චරිතාත් විශාල භූමිකාවක්...ඔව්. ඇත්තටම මට තියෙන්නෙ ගිහින් වාඩිවෙලා ගයන්න විතරයි. මාව උනන්දු කරලා, පස්සෙන් ඉඳගෙන හැම දේම සොයා බලන්නෙ ඈ. චරිතා නොවෙන්න මේ කිසිවක් මේ තරම් සාර්ථකව කරගන්න මට බැරි වේවි.ඇයත් මේ ප්‍රසංගයේ යුග ගී ගයනවා...චරිතා වගේම දූ ශාරන්‍යාත් මා සමඟ මෙහි යුග ගී ගයනවා. ඒ වගේම වසන්ත රෝහණ කථනයෙනුත්, චන්න විජේවර්ධන සහ චන්දන වික්‍රමසිංහ නර්තන අධීක්‍ෂණයෙනුත් දායක වෙනවා. රූපවාහිනිය වෙනුවෙන් සඳරුවන් ජයවික්‍රමයි නිෂ්පාදනයෙන් දායක වෙන්නෙ.ඉතින්, මේ හොඳම දවස ඔබ එනවා නම්...ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040112</link>
    <topic>‘මනමෙ’ හා ‘සිංහබාහු’ නෙළුම් පොකුණට</topic>
    <author>වසන්ත</author>
    <content>‘මනමෙ’ හා ‘සිංහබාහු’ නෙළුම් පොකුණටමනමෙ‘සිංහබාහු’ ට වඩා ‘මනමෙ’ අවුරුදු පහකින් වැඩිමල් කියලා ඔබට කිව්වොත්. ඔව් ඒක තමයි ඇත්ත කියලා පිළිගන්න වෙනවා. දැන් ‘මනමෙ’ ට අවුරුදු පනස් පහක්. ‘සිංහබාහු’ ට අවුරුදු පනහක්. අවුරුදු පනහක් කියන්නේ මොනතරම් කාලයක් ද? ඒත් එදා මෙදා තුර තවමත් සිංහල වේදිකාවේ අමරණීයම නිර්මාණ බවට මහාචාර්ය සරච්චන්ද්‍රයන්ගේ ‘මනමෙත්’ ‘සිංහබාහු’ ත් අඛණ්ඩව වේදිකාගත වෙනවා. රස විඳිනවා.කලින් කලට මොනතරම් වේදිකා නිර්මාණ බිහිවුණත් තවමත් ‘මනමෙ’ ට හා ‘සිංහබාහු’ ට ඔබ අප මොනතරම් ආදරෙයි ද? ඒ නිසා ම වයසින් මුහුකුරා ගියත් තවමත් යෞවනයේ ඉන්න ‘මනමෙ’ හා ‘සිංහබාහු’ අද (1) හා හෙට (2) නෙළුම් පොකුණට එන්න සූදානම්.මේ නැවුම් අත්දැකීම නාට්‍ය කලාවට එක් කිරීමේ මූලික පරමාර්ථය වී ඇත්තේ නෙළුම් පොකුණ රඟහල වටා නාට්‍යකරුවන් ඒකරාශි කරගැනීමත් ඒ වේදිකාවට නාට්‍ය නිෂ්පාදන බිහි කිරීමත් බව කිවයුතුයි. නව තාක්ෂණික උපක්‍රම සහිත වේදිකාව හා ආලෝක ධාරා වලින් අනූන රඟහලක නාට්‍යයක් නැරැඹීමේ අවකාශය ප්‍රේක්ෂකයාට ලබාදීමත් ඔවුන්ගේ එකී අරමුණක් වී ඇති බව ඔබට කිවයුතුයි.සිංහබාහුඑදා සිංහල වේදිකාවේ හැරවුම් ලක්ෂයක් වූ මහාචාර්ය සරච්චන්ද්‍රයන් ‘මනමෙ’ හා ‘සිංහබාහු’ නාට්‍ය වේදිකාවට ගෙනෙන්නේ පර්යේෂණ නිර්මාණ ලෙසින්. මෙම නාට්‍ය ද්විත්වය නෙළුම් පොකුණ මහින්ද රාජපක්ෂ රඟහලේදී ප්‍රතිනිර්මාණය වන්නේ මහාචාර්ය සරච්චන්ද්‍රයන්ට කරන්නට හැකි ඉහළම ගෞරවය පුදකරමින්.නෙළුම් පොකුණ මහින්ද රාජපක්ෂ රඟහලේ ප්‍රධාන වේදිකා මණ්ඩපයේ රඟදැක්වෙන පළමු වේදිකා නිර්මාණ බවට ‘මනමෙ’ හා ‘සිංහබාහු’ ඉතිහාසගත වෙනවා. මේ සංකල්පය නෙළුම් පොකුණේ ක්‍රියාත්මක කරන්නට මූලික වුණේ නෙළුම් පොකුණ මහින්ද රාජපක්ෂ ජාත්‍යන්තර රඟහලේ ප්‍රධාන විධායක නිලධාරි කර්නල් සෙනරත් නිවුන්හැල්ල හා කළමනාකරු මෙහෙයුම් හා පරිපාලන ලුතිනන් කර්නල් කුමාර පීරිස්. ඒ සඳහා ජනාධිපති ලේකම් කාර්යාලයේ පූර්ණ අනුමැතිය හිමිවී තිබෙනවා.වසන්ත කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040113</link>
    <topic>කලාකරුවන් ගොනාට අන්දවන විචාරකයන් පිරිසක් අද ඉන්නවා</topic>
    <author>තුෂාරි වික්‍රමසිංහ</author>
    <content>කලාකරුවන් ගොනාට අන්දවන විචාරකයන් පිරිසක් අද ඉන්නවාගුණසිරි සිල්වාප්‍රවීණ සිනමා විචාරකයකු, පුවත්පත් කලාවේදියකු වන ගුණසිරි සිල්වාගේ සිනමා විචාර භාවිතාවට පසුගියදා තිස්පස් වසරක් සපිරිණි.ඒ නිමිත්තෙන් ගුණසිරි සිල්වා ලියූ සිනමා විචාර, නාට්‍ය විචාර සහ ටෙලිනාට්‍ය විචාර ඇතුළත් ‘තිස්පස් වසරක විචාර භූමිකාව‘ කෘතිය එළිදැක්වීම හෙට (2) සවස 4.30ටකොළඹ මහජන පුස්තකාල ශ්‍රවණාගාරයේදී පැවැත්වේ. ප්‍රවීණ විචාරක ගුණසිරි සිල්වා සමඟ කෙරුණු මේ කතාබහ ඒ වෙනුවෙනි.‘තිස් පස් වසරක විචාර භාවිතාව‘ ඔබේ නවතම විචාර ග්‍රන්ථය. මෙවැනි ග්‍රන්ථයක් එළිදක්වන්නට අදහස් කළේ ඇයි?සිංහල සිනමාවට අවුරුදු 65 ක් වෙද්දී වේදිකාව, සිනමාව, ටෙලි නාට්‍ය කලාව පිළිබඳ 35 වසරක විචාර අත්දැකීම් මා සතුව තිබෙනවා. මම 1980 සිටම සිනමා විචාර ලිපි, පොත් පළ කළා. ඒවායින් සමහර ලිපි, පොත් මා ළඟවත් නැහැ. මගේ පරණ විචාර ලිපි ගැන විශ්ව විද්‍යාල ශිෂ්‍ය ශිෂ්‍යයන්, ආචාර්යවරුන් මගෙන් විමසමින් ඔවුන්ගේ අධ්‍යයන සඳහා ඒවා ඉල්ලා සිටිනවා. ඒ නිසා මට යම් ආකාරයකින් තේරුණා, ඔවුන්ට ප්‍රයෝජනවත් වෙන විදිහට මගේ විචාර එක්කොට කෘතියක් පළ කළ යුතුයි කියලා. ඒ අනුව තමයි මේ විදිහට පොතක් එළිදක්වන්නට මා අදහස් කළේ.ඔබේ විචාර කලාවේ යම් දේශපාලන කියවීමක් දක්නට ලැබෙනවා.එය බොහෝ දෙනා පළ කරන අදහසක්. මොකද ඒක ඕනම කෙනෙකුට පෙනෙන කරුණක්.ඔබ සිනමාව පිළිබඳව නෙවෙයි, වේදිකා නාට්‍ය, ටෙලි නාට්‍ය සඳහා පවා විචාර ලිව්වා...මම නාට්‍ය විචාර අසීමිතව ලිව්වා. අදටත් මේ නාට්‍ය විචාර පොතකට ඇවිත් නැහැ. 80 දශකයේ හොඳ නාට්‍ය ප්‍රවණතාවක් අපේ රටේ තිබුණනේ.විචාර කලාවට අවතීර්ණ වන්නට ඔබට අවස්ථාව සැලසෙන්නේ කොහොම ද?60, 70 දශකවලදී සම්භාව්‍ය චිත්‍රපට විශාල වශයෙන් නරඹන්නට මට අවස්ථාව ලැබුණා. ඒ වගේම ඒ කාලේ පැවතුණු චිත්‍රපට සංගම් හරහා. ලෝකයේ නිර්මාණය වුණු හොඳම චිත්‍රපට දකින්නට අවස්ථාව ලැබුණා. ඒ ලැබුණු උත්තේජනයත් සමඟ ලංකාවේ චිත්‍රපට, ලෙස්ටර් ජේම්ස් පීරිස්ගේ ‘රේඛාව‘, ‘ගම්පෙරළිය’ චිත්‍රපට නරඹල ඇතිවුණු උත්තේජනය මතත් පසුව සිනමාව තුළ ධර්මසේන පතිරාජ, ධර්මසිරි බණ්ඩාරනායක වගේ අලුත් පරම්පරාවේ ආගමනයත් සමඟ සමාජය තුළ විචාරශීලීව ඒ චිත්‍රපට විග්‍රහ කිරීම් ඇති වෙනවා.මේ හරහා 70 දශකයේ විශේෂයෙන් සිනමා සඟරා බිහි වෙනවා. ඒ තුළ යම් ආකාරයක විචාරශීලීව මේ චිත්‍රපට ගැන කතාබහක් කෙරෙනවා. මේවා මා කෙරෙහිත් බලපෑවා. මේවා අපි කියෙව්වා. ඒ වගේම ජයවිලාල් විලේගොඩ ගේ විචාරත් අපි ඒ කාලේ කියවනවා. මේවා හරහා විචාර කලාව අධ්‍යයනය කරමින් මෙම ක්ෂේත්‍රයට පිවිසෙන්න මට හැකි වුණා.වර්තමානයේ කලාකරුවනට, පේ‍්‍රක්ෂකයනට විචාර කලාව ප්‍රයෝජනවත් කියා ඔබ සිතනවා ද?කවදටත් විචාර වැදගත් වෙනවා කියන එකයි මගේ හැඟීම. පාඨකයන්, පේ‍්‍රක්ෂකයන් විවිධාකාරයි. කලා කෘතියක් කියන එක ඔවුන් රස විඳින්නේ, විඳ ගන්නේ විවිධත්වයෙන් යුතුවයි. බුද්ධිමත් පේ‍්‍රක්ෂකයාට යම් ආකාරයක කියවීමක් තුළින් කලා කෘතියක් පිළිබඳ තේරුම් ගැනීමට පහසු වෙනවා. මෙහිදී විචාර ඔවුනට මඟ පෙන්වීමක් වෙනවා. විචාර කලාව හරියට පාලමක් වගේ කියා මම හිතනවා. යම් කලා කෘතියක් මොන ආකාරයෙන් ද රස වින්දනය කළ යුත්තේ යන්නත්, එහි දෘෂ්ටිමය වැදගත්කම කුමක් ද? වැනි මඟ පෙන්වීමත් විචාරයෙන් සිදු වෙනවා.වර්තමාන විචාර කලාව පිළිබඳ ඔබ දරන්නේ කුමන මතයක් ද?80 දශකයේ ලංකාවේ තිබුණේ හුදෙක් සිනමා මාධ්‍ය භාවිතාව පමණක් විග්‍රහ කෙරෙන විචාරයක්. නමුත් අපි සිනමා විචාරයට එනකොට සමාජයේ ප්‍රශ්නත් සමඟ සිනමාවේ හැඩය වෙනස් වුණා වගේ විචාරයේ හැඩයත් වෙනස් වුණා. උදාහරණයක් විදිහට පතිරාජගේ ‘පාර දිගේ’ වැනි චිත්‍රපටයක් ‘බඹරු ඇවිත්’, ‘සොල්දාදු උන්නැහේ’ වැනි චිත්‍රපට තුළ යම් දේශපාලනයක් තිබුණා.ඒ නිසා මේ දේශපාලනය ගැන කතා කරමින් තමයි අපිට කලා විචාරයේ යෙදෙන්න සිදුවුණේ. හුඟාක් වෙලාවට පොදුවේ ගත්තහම කලා කෘතියක් කියන්නේ, එය බොහෝ විට දේශපාලනිකයි. මොකද අපි දේශපාලනික සත්තුනෙ. මම කියන්නේ සිනමාවේ රූපය පිළිබඳ කතා කරන ගමන්ම එහි දේශපාලන අරුත, එහි අභ්‍යන්තරයේ තියෙන්නේ මොනවාද කියන දේ සමාජයට අපි දිය යුතුයි. අද ලියවෙන විචාර තුළ මේ මතු කිරීම අඩුයි.විවේචනය කලාකරුවකුගේ ප්‍රගමනයට හේතු වෙනවා ද?කලාකරුවෙක් ආරක්ෂා කරනවා කියන්නේ, ඔහුව නිර්දය විවේචනයට ලක්කරන්න ඕනෙමයි. කලාකරුවෙක් ගේ නිර්මාණයක් සම්බන්ධයෙන් ඔහුව ගොනාට අන්දවන්න හොඳ නැහැ. ඒ කාලේ අපි ධර්මසිරි බණ්ඩාරනායකගේ ‘හංසවිලක්’ දැඩි ලෙස විවේචනය කළා. අපි එහෙම කළේ සිනමාකරුවාට තිබෙන ආදරේට. ‘ඔයා තමයි විශිෂ්ටතම සිනමා කරුවා’ කියලා ගොනාට අන්දවන විචාරකයෝ පිරිසක් අද ඉන්නවා.මේ ඇන්දිල්ලට අද සමාජය කැමැතියි නේද?සාහිත්‍ය කරුවො අන්දනවා, සිනමා කරුවො අන්දනවා, නාට්‍ය කරුවො අන්දනවා. මේ ඇන්දිල්ලට වර්තමාන මිනිස්සු කැමැතියි. අද සමාජයේ අන්දන එක තමයි ප්‍රධාන වෙලා තිබෙන්නේ. මේ ඇන්දිල්ලට සමහර කලාකරුවො කැමැතියි. අන්දවනවනම් සියල්ල විශිෂ්ටයි කියලා හිතන එහෙම කලාකරුවො සතුටු කරන විචාර කලාවක් අද තියෙන්නේ.ඔබ අන්තර්ජාලය ඔස්සේත් විචාරය සිදු කළා. ඒ ගැනත් කතා කරමු.මම ‘ලංකා ස්ක්‍රීන්’ කියලා වෙබ් අඩවියක් මගේ සංස්කාරකත්වයෙන් පවත්වාගෙන ගියා. ඒ තුළ පළමු වතාවට සිංහල චිත්‍රපට විචාරයට ලක් කළා. මේ වන විට මම තවත් වෙබ් අඩවියක් සංස්කරණය කරනවා. එයඉපඪ ඹ්චදඬචද ඒපබඵ.තඬ කියලා. ඒ හරහා මම විචාර පළ කරනවා. එය අන්තර්ජාතික වශයෙන් ජනපි‍්‍රයත්වයට පත්වෙලා තිබෙනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040114</link>
    <topic>සු.මි.ගෙන් අහන්න</topic>
    <author/>
    <content>සු.මි.ගෙන් අහන්න මෝදර එම්.ආර්.සී. ඩයස්ප්‍රශ්නය – ඔබ ‘කුස පබා’, ‘මාතා’ වැනි චිත්‍රපට අළලා විචාරයක් නොලීවේ ඇයි?පිළිතුර – ඒ චිත්‍රපට දෙකම මට බලන්න බැරිව ගියා. මොන හේතුවක් නිසාදෝ මන්දා මට බලන්න හිතෙන්නෙ නැහැ.ඉහළ තල්දූවේ ආනන්ද වික්‍රමආරච්චිප්‍රශ්නය – විශ්ව විද්‍යාලවල සිංහල උගන්වන ඇතැම් මහාචාර්යවරුන්ගේ දරුවන් ගෙදර කතා කරන්නේ ඉංගි‍්‍රසියෙන් යැයි කියන්නේ ඇත්තද?පිළිතුර – ඔබ කියන විදියට ඇතැම් මහාචාර්යවරුන්ගේ. ඒ විතරක් නෙමෙයි සිංහලයේ මහා ලේඛකයකුගේ මුණුබුරු මිණිබිරියන්ට සිංහල කතාකරන්න බැහැයි කියලා ඔබ දන්නවද?ඒකල අශෝකාරාමය පාරේ මර්වින් පීරිස්ප්‍රශ්නය – චිත්‍රපට අධ්‍යක්ෂිකා ඉනෝකා සත්‍යාංගනී කීර්තිනන්ද ගැන ඔබේ අදහස දක්වන්න?පිළිතුර – ඇය දක්ෂ සිනමා කලාකාරිණියක්. ඇගේ ප්‍රථම චිත්‍රපටය ‘සුළං කිරිල්ලි’ විශිෂ්ට නිර්මාණයක් වුණා.මීගමුවේ යොහාන් කුමාර් ද සිල්වාප්‍රශ්නය – ‘සිංහල ජය ගීත හඬට සිංහල කොඩිවැල් ලෙළදෙන සිංහල දෙරණේ සරන සිංහල දෙරණේ’ ගීතය ගයන ගායකයා කවුද?පිළිතුර – අතුල සෝමසිරිහොරණ ඉෂාර ලක්මාල්ප්‍රශ්නය – ගායක හර්ෂණ දිසානායකගේ ලිපිනය සොයා දෙන්න?පිළිතුර – 388/2, පළමුවැනි පටුමග, විද්‍යාලෝක මාවත, හෝකන්දර දකුණ.වැල්ලම්පිටියේ ශානක වතුගෙදරප්‍රශ්නය – ආචාර්ය ගාමිණි කීරවැල්ල කලක් පුවත්පත් කලාවට සම්බන්ධව සිටියාද?පිළිතුර – නැහැ. නමුත් වරක් පුවත්පත් ආයතනයක කර්තෘ මණ්ඩල අධ්‍යක්ෂ ධුරය දැරුවා. ඒත් ඔහු දන්න පත්‍ර කලාවක් නැහැ.නාවලපිටියේ පි‍්‍රයන්ත වතුගෙදරප්‍රශ්නය – ‘බෙත්ලෙහෙම්පුරේ’ ගීතය ගැයීම අනිල් භාරතිට තහනම් කිරීම පිළිබඳ ඔබේ ප්‍රතිචාරය දක්වන්න.පිළිතුර – නීතිමය පැත්ත කෙසේ වෙතත් මානුෂිකව සලකා බලනකොට නම් ඒකේ සාධාරණත්වයක් නැහැ. ‘බෙත්ලෙහෙම් පුරේ’ ගීතයට තියෙන්නේ අනිල් භාරති ගේ අනන්‍යතාව. හරියට මොහිදින් බෙග් ගයන ‘බුද්ධං සරණං ගච්ඡාමි’ සින්දුව වගේ. ඒක පුන්සිරි සොයිසා ගායනා කරල වැඩක් නැහැනේ.පිළියන්දල නිර්මාල් විතානආරච්චිප්‍රශ්නය – ප්‍රංශයේ සොර්බෝන් විශ්ව විද්‍යාලය භූමියේ වික්ටර් හියුගෝගේ ප්‍රතිමාවක් තිබෙනවා. අපේ රටේ සාහිත්‍යධරයකුගේ පිළිරුවක් ඇති විශ්ව විද්‍යාලය මොකක්ද?පිළිතුර – ඒ ප්‍රංශයේ. මේ ලංකාව.රඹුක්කන සරත් විජයානන්දප්‍රශ්නය – මීගමු දූවේ ඓතිහාසික මහා පාස්කු නාට්‍ය සංදර්ශනය අද නැත්තේ ඇයි?පිළිතුර – තියෙනවා. ඒත් මේ අවුරුද්දේ නැහැ. එය පවත්වන්නේ අවුරුදු තුනකට දෙවතාවක්. හැබැයි එදා එහි තිබූ උත්කර්ෂය නම් අද නැහැ.මේ සතියේ පහත නම් සඳහන් අයත් ප්‍රශ්න එවා තිබුණා.කොටුගොඩ දිසානෑගම තිස්ස කුමාර, කඩවත සුජාතා ගුණවර්ධන, ගම්පහ පද්මිණි සෝමලතා, රන්පොකුණගම නීතා ජිනදාස, රත්නපුර කුරුඳුවත්තේ එච්.වී. චන්ද්‍රසිරි, හලාවත අජිත් කුමාර, ග්‍රෑන්ඩ්පාස් හී විමල් රණසිංහ.ඔබේ ප්‍රශ්න පහත ලිපිනයට යොමු කරන්න.සු.මි.ගෙන් අහන්න.රසඳුන - සිළුමිණ, ලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040115</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsආසියානු කුසලාන ක්‍රිකට් තරගාවලියේ තවත් තරගයක් පසුගියදා බංග්ලාදේශයේ දී පැවැත්වුණේ පාකිස්තානය හා ඉන්දියාව අතරයි. මේ තරගයෙන් ඉන්දියාව ජය ලැබුවා. ජයග්‍රහණයෙන් පසුව ඉන්දීය ක්‍රිකට් නායක මහේන්ද්‍ර සිං දෝනි, තමන් එම ක්‍රිකට් තරගයේදී පැලඳ සිටි අත්වැසුම් යුගලය ආක්ෂේ කුමාර්ට තෑගි කළා.”ආක්ෂේ ක්‍රිකට් ලෝලියෙක්. ඒ වගේම එයාගෙ ප්‍රියතම ක්‍රීඩකයා දෝනියි. ආක්ෂේ මීට කලින් දෝනිව මුණ ගැහිලා තිබුණේ නැහැ.ඒත් ආක්ෂේ රඟපාන අලුත්ම චිත්‍රපටයේ ප්‍රචාරක කටයුතු බංග්ලාදේශයේ යෙදිලා තිබුණේ මේ ක්‍රිකට් තරගය පැවැත්වෙද්දීයි. ඒ නිසා ආක්ෂේට පුළුවන් වුණා, බංග්ලාදේශයේ දී දෝනි ව මුණ ගැහෙන්න. ඒ හමුවේදී ආක්ෂේ දෝනිට සුබ පැතුවා.අපහසු ඉලක්කයක් හඹාගෙන ගිහින් ජයග්‍රහණය කිරීම ගොඩක් වටිනවා කියලත් ආක්ෂේ කිව්වා. ඉන්පස්සෙ තමයි, දෝනි ආක්ෂේට ග්ලව්ස් දෙක තෑගි කළේ.” මෙලෙස පැවසුවේ ආක්ෂේගේ හිතවතෙක්.දැන් ආක්ෂේ තීරණය කර ඇත්තේ ඉන්දීය ක්‍රිකට් නායකයාගන් ලැබුණු ඒ ජයග්‍රාහී අත්වැසුම් යුගලය තම පුතු ආරච්ට තෑගි කරන්නයි.රේඛා සහ මධුරි ඩික්සිත්, ඉන්දියාවේ ජනප්‍රිය රියැලිටි වැඩසටහනක් වන ‘ජාලක් ඩිබ්ලා ජා ‘ හි විනිශ්චය මණ්ඩලයට එක්වීමට එකඟ වෙලා. රේඛා සහ මධුරි නර්තන හැකියාවන්ගෙන් යුතු නිළියන් දෙදෙනෙක්.මේ දිනවල බොලිවුඩයේ ජනප්‍රිය නළු නිළියන් කිහිප දෙනකුම මෙවැනි රූපවාහිනී වැඩසටහන්වල තරගකරුවන්, තරගකාරියන් හෝ විනිශ්චය මණ්ඩල සාමාජික සාමාජිකාවන් ලෙස කටයුතු කරනු දකින්න ලැබෙනවා.රේඛා, මෙම නර්තන වැඩසටහන් මාලාවේ පළමු අදියර තුළදීත් එහි විනිශ්චය මණ්ඩලයේ කටයුතු කළා. මධුරි මේ වැඩසටහනට එකතුවන්නේ පළමු වතාවටයි. මේ වැඩසටහන් මාලාවේදී නර්තනයෙන් දස්කම් දක්වන දක්ෂතම යුවළ තේරීමත් සිදු කෙරෙනවා.ඉන්දියාවේ ජනප්‍රිය විකට ශිල්පීන් වන කෘෂ්ණා අභිෂේක් සහ කවිතා කෞෂික්, මෙම වැඩසටහන මෙහෙයවීමට නියමිත බවයි පැවසෙන්නේ.ජනප්‍රිය නළුවෙකු මෙන්ම පාර්ලිමේන්තු මන්ත්‍රීවරයෙකු ද වූ ගෝවින්ද, ඇප මත මුදා හැරීමට ඉන්දියාවේ බොරිවාලි ප්‍රදේශයේ මහෙස්ත්‍රාත් උසාවිය තීරණය කළ පුවතක් බොලිවුඩ්පුරයෙන් වාර්තා වුණා. කිසියම් පුද්ගලයකුට පහරදීමේ චෝදනාවක් ගෝවින්දට එල්ල වී තිබුණු අතර ඒ හේතුවෙන් ඔහුට උසාවිය ඉදිරියේ පෙනී සිටින්නැයි නියෝගයක් ලැබී තිබුණා. නමුත් ඔහු උසාවියට ඉදිරිපත් නොවී සිටි බවයි පැවසෙන්නේ.ගෝවින්ද ගේ පහර දීම සිදුවී ඇත්තේ 2008 දී ‘මනිහේ තුමනි’ නම් වූ චිත්‍රපටය රූපගත කරන අතරතුරදීයි. පසුගිය වසරේ සැප්තැම්බර් මාසයේ දී මේ පිළිබඳව කරුණු දැක්වීමට උසාවිය හමුවේ පෙනී සිටින්නැයි ගෝවින්දට දැනුම් දී තිබුණත් ඔහු ඒ අණ පිළිපැද්දේ නැහැ. එහෙත්, උසාවියෙන් ඔහුට නැවතත් නියෝග කර තිබුණේ වහාම උසාවිය හමුවේ පෙනී සිටින ලෙසයි.ඒ අනුව උසාවියට පැමිණි ගෝවින්ද, තමන්ගෙන් පහර කෑ පුද්ගලයාට රු.10,000ක මුදලක් පිරිනමා සිද්ධිය සමථයකට පත්කරන්න එකඟ වුණා.විද්‍යා බාලන් ප්‍රධාන චරිතයක් රඟන ‘කහානි’ චිත්‍රපටය මේ දිනවල ආදායම් වාර්තා තබමින් ඉන්දියාව, ශ්‍රී ලංකාව ඇතුළු රටවල් රැසක තිරගත කෙරෙනවා. චිත්‍රපටය තිරගත කළ මුල් සතියේදී එය ඉපයූ ආදායම රුපියල් කෝටි 24ක්. බොලිවුඩ් සිනමා කර්මාන්තය පිළිබඳව අත්දැකීම් ඇති චිත්‍රපට නිෂ්පාදකවරුන් පවසන්නේ ‘කහානි’ චිත්‍රපටය මේ අයුරින්ම සාර්ථකව තිරගත වුවහොත් ඉදිරි සතිය ඇතුළත දී තවත් රුපියල් කෝටි 15ක පමණ මුදලක් උපයා ගනු ඇති බවයි. එසේ වුවහොත් 2012 වසරේ වැඩිම ආදායමක් ලැබූ චිත්‍රපටය හැටියට ‘කහානි’, වාර්තාවක් තබනු ඇතැයි ද ඔවුන් පවසනවා.මේ චිත්‍රපටයත් සමඟම තිරගත කෙරුණු තවත් චිත්‍රපටයක් තමයි ‘අග්නිපත්’.මේ චිත්‍රපටයත් උණසුම් ප්‍රේක්ෂක ප්‍රතිචාර මැද තිරගත වුණා. නමුත් මේ වනවිට ‘කහානි’ චිත්‍රපටය ‘අග්නිපත්’ චිත්‍රපටයට වඩා වැඩි ප්‍රේක්ෂක සහභාගිත්වයකින් තිරගත කෙරෙනවා. ඒ නිසා ‘කහානි’ ‘අග්නිපත්’ට වඩා ආදායමක් උපයා ගන්නට සමත් වේ යැයි සිනමා විචාරකයන් විශ්වාස කරනවා.සායිෆ් අලි ඛාන් නිෂ්පාදනය කළ ‘ඒජන්ට් විනෝද්’ චිත්‍රපටය මාර්තු 23 දා සිට තිරගත කෙරෙනවා. සායිෆ් සහ කරීනා කපූර් ප්‍රධාන චරිත නිරූපණය කරන මේ චිත්‍රපටය පාකිස්තානයේ තිරගත කිරීම එරට ප්‍රසිද්ධ රැඟුම් පාලක මණ්ඩලය තහනම් කර තිබෙනවා. එයට හේතුව ලෙස ඔවුන් සඳහන් කර ඇත්තේ ‘ඒජන්ට් විනෝද්’ චිත්‍රපටයේ කතා තේමාව තුළ පාකිස්තානු වැසියන්ගේ මතවාදයන්ට විරුද්ධ කරුණු ඇතුළත් වී ඇති බවයි.පාකිස්ථානයේ ප්‍රධාන පෙළේ පුවත්පත්වල ’ඒජන්ට් විනොද්’ චිත්‍රපටයේ දැන්වීම් පළ කර තිබුණු අතර කරච්චි, ලාහෝර් සහ රාවල්පින්ඩි යන නගරවල පිහිටි සිනමා සංකීර්ණවල මේ චිත්‍රපටයේ ටිකට් පත් රැසක් ද අලෙවි කර තිබුණා. රැගුම් පාලක මණ්ඩලයේ තහනමින් පසුව ටිකට් පත් අලෙවිය වහාම නතර කර දැමීමට එම සිනමා සංකීර්ණ තීරණය කළා.මේ ගැන අදහස් දැක්වූ සායිෆ් පැවසුවේ මේ තහනම ලජ්ජාවට හේතුවක් බවයි. “මේ චිත්‍රපටයෙන් කාටවත් හානියක් වෙලා නැහැ. හැබැයි, ලෝකයට අවශ්‍ය අපරාධකරුවන් කීප දෙනෙක් නම් පෙන්නලා දීලා තියෙනවා. මෙන්න මේ කාරණය සමහර විට චිත්‍රපටයේ තහනමට හේතුවක් වෙන්න ඇති.” සායිෆ් කියා සිටියා.  තරුවක වගතුග1. මුලින් භාවිතා කළ නම - රිතූ චෞධාරි2. උපන් දිනය – 1973 සැප්තැම්බර් 133. උපන් රට - කැනඩාව4. දෙමව්පියන් - පියා උත්තර් ප්‍රදේශයේඋපන් අයෙකි.මව ඩාජිලින් ප්‍රදේශයේ උපන් අයෙකි5. අධ්‍යාපනය ලැබූ පාසල් - ඩාජිලින් හිකන්‍යාරාම පාසලක සහ එම ප්‍රදේශයේම ලොරෙටෝ විදුහල6. සැමියා - බොබි මුඛර්ජි(ප්‍රවීණ ගෘහ නිර්මාණ ශිල්පියෙකි)7. විවාහ වූ වසර - 20068. දියණිය - අර්යානා9. මුල්ම රංගනය - ‘වෝල්ස්’ අයිස්ක්‍රීම් වෙනුවෙන්නිෂ්පාදිත රූපවාහිනී වෙළෙඳ දැන්වීමක10. මුල්ම සිනමා රංගනය - ‘පර්දේස් (1997)11. මෙතෙක් රඟපා ඇති චිත්‍රපට - 3312. රඟපෑ චිත්‍රපට කිහිපයක් - ‘දාග් : ද ෆයර්’ (1999)’ජ්‍යාර් කෝයි ඛේල් නහින්’ (1999)’ධද්කාන්’ (2000), ‘ඕම් ජායි ජන්දීශ්’13. මුලින්ම ලැබූ සිනමා සම්මානය - ‘පර්දේස්’ චිත්‍රපටයේ රංගනය වෙනුවෙන් වසරේ හොඳම නැඟී එන නිළියට හිමිවන ‘ෆිල්ම් ෆෙයාර්’ සම්මානය14. ලිපිනය - D/5 4th Floor, Silver View, Sersova, Andheri, Mumbai 400 061සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040116</link>
    <topic>‘ශ්‍රී ලංකන් ලයිෆ්’ වෙතින් සංගීත ලොව ජයගත් ළහිරු වර්ණකුලසූරිය</topic>
    <author>තුෂාරි වික්‍රමසිංහ</author>
    <content>‘ශ්‍රී ලංකන් ලයිෆ්’ වෙතින් සංගීත ලොව ජයගත් ළහිරු වර්ණකුලසූරියකලා ලොවට දිනෙන් දින නවක තරු එක්වෙයි. එවන් තරුවක් වූ ළහිරු වර්ණකුලසූරිය ද නවක ගායන ශිල්පියකු ලෙස කලා ක්ෂේත්‍රතයට එක් වූවෙකි. ඒ 2009 වසරේ ජාතික රූපවාහිනියේ විකාශය වූ ‘ශ්‍රී ලංකන් ලයිෆ්’ වැඩසටහන ඔස්සේ එහි හොඳම ගායකයන් දෙදෙනා අතරට එක් වෙමිනි. ළහිරු අද වනවිට ගායන ක්ෂේත්‍රයේ තමාටම ආවේණික වූ අනන්‍යතාවයක් ගොඩනඟා ගන්නට වෙහෙසෙමින් සිටියි.මම තරුණ සේවා සභාවේ බෙල්වුඩ් සෞන්දර්ය නිකේතනයේ සංගීතය හැදෑරුවා. මට ගුරුවරුන් වුණේ ෂර්ලි වෛජයන්ත, නිහාල් ගම්හේවා වැනි සංගීත ක්ෂේත්‍රයේ ඉහළම ගුරුවරුන්. ඔවුන්ගෙන් සංගීතය හදාරන්නට, ලැබීම මා ලද වාසනාවක් ලෙසයි මම සලකන්නේ. ඊට අමතරව අනෝජා වීරසිංහ මහත්මියගේ ‘අභින’ පදනමට සම්බන්ධ වෙලා.එහි කටයුතු කරන්නත් අවස්ථාව ලැබුණා. මේ ලැබූ අත්දැකීම් ඔස්සේ මම පළමු වැනි ගීතය ලෙස ‘වලාරොදක්’ ගීතය රූප රචනය කරමින් ගායනා කළා. එය බොහෝ රූපවාහිනි නාළිකාවල විකාශනය වුණා. මා ගායනා කළ ‘අනන්ත අහස’ ‘මල් වැස්සක සුවඳ අරන්’ වැනි ගීත ගුවන් විදුලි නාළිකාවල ප්‍රචාරය වෙනවා. මේ අතරින් ලොකු වෙනසක් කළ ගීතයක් තමයි ‘ඈ එදා’ ගීතය. මෙය මම ගායනා කළ වෙනස්ම ආරක ගීතයක්.ළහිරුගේ නවතම ගීත ඇතුළත් ‘සීඩී’ තැටියක් මේ වනවිට එළිදක්වා ඇත. ‘යූ ටියුබ්’ වල Lahiru Warnakula@Gmail.com වෙබ් අඩවිය හරහා ද ළහිරු ගේ ගීත ශ්‍රවණය කිරීමට පුළුවන.ළහිරු සංගීතය මෙන් ම තමන්ගේ අධ්‍යාපන කටයුතු සඳහා ද දක්වන්නේ උනන්දුවක්. ඔහු මේ වනවිට රුසියාවේ මස්කි විශ්ව විද්‍යාලයේ ව්‍යාපාර කළමනාකරණය පිළිබඳ උපාධිය හදාරයි.  කෑගලු පුරවරයෙන් ගායන ලොවට පිවිසි කලාකරුවන් අතර රංජිත් නන්දන කුමාර සුවිශේෂ වෙයි. මාඔය අසබඬ නෙළුම්දෙණිය නම් සොඳුරු ගම්මානයේ උපත ලැබූ රංජිත් ගායනය සඳහා දැක්වූයේ සහජ කුසලතාවයකි. යටාලතිස්ස කනිෂ්ඨ පාසලෙන් මූලික අධ්‍යාපනය ලැබූ ඔහු පාසල් දිවියේ දී ගායන හැකියාව කෙරෙහි දැක්වූයේ සුවිශේෂී දක්ෂතාවයකි. මෙනිසාම රංජිත් ගේ ගායන දිවියට මූලික පදනම සකස් වන්නේ පාසල් සමයේ දී ම ය.“පුංචි කාලේ ඉඳලම ගායනයට මම දක්ෂයි. මගේ කලා ජීවිතයට වේදිකාව සකස් කර දුන් මූලික පදනම පාසල බව පැවැසුවොත් එය නිවැරැදියි.මගේ ගීත රසවිඳි බොහෝ දෙනා මට සුබපැතුවා.. ගීත එකතුවක් කරන්න කියා ඉල්ලීම් කළා. ඒ අනුව මම 1987 දී මගේ රසිකයන්ගේ සහ හිතමිතුරන්ගේ ඉල්ලීම මත ‘කුමාර ගී සැදැල්ල’ නමින් ඒක පුද්ගල ගීත ප්‍රසංගයක් පැවැත්වූවා. ඒ කිරිබත්ගොඩ දී.එය හුඟාක් දුරට සාර්ථක ගීත ප්‍රසංගයක් වුණා. ඉන්පසුව මගේ ප්‍රියතම ගායක මිල්ටන් මල්ලවආරච්චි ගායකයාණන්ට උපහාර පිදීම වෙනුවෙන් පැවැත්වුණු ‘මිහිරාවියේ’ ගී ප්‍රසංගයේ ගීත ගායනා කිරීමට මට අවස්ථාව උදාවුණා.එය මගේ සංගීත ජීවිතයේ සුවිශේෂී අවස්ථාවක්. පසුව මම මගේ ම හඬින් මගේම ගීත ඇල්බමයක් මගේ රසිකයන්ට තිළිණ කළ යුතුයි කියා සිතුවා. ඒ අනුව 2006 වසරේ දී ‘ආදර හැඟුම්’ නමින් ගීත ඇල්බමයක් නිකුත් කළා. එසේම ‘ආදර හැඟුම්’ නමින් ම ඒක පුද්ගල ගීත ප්‍රසංගයක් උඩුපිල දී පවත්වන්න මට හැකිවුණා. එයත් බොහෝ සාර්ථක වුණා. ඉන්පසුව මම ‘සිහිවටනයක්’ නමින් මගේ ජනප්‍රිය ගීත 16 ක් සමඟ නවතම ගීත ඇල්බමයක් එළිදැක්වූවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040117</link>
    <topic>ජැක්සන්ගේ අධ්‍යක්ෂණයෙන් ‘මනමෙ’ සිනමාවට නැඟේ</topic>
    <author>හේමාලි විජේරත්න</author>
    <content>ජැක්සන්ගේ අධ්‍යක්ෂණයෙන් ‘මනමෙ’ සිනමාවට නැඟේපිරිත් සජ්ඣායනය කරමින්ප්‍රවීණ රංගන ශිල්පී ජැක්සන් ඇන්තනී සිය දෙවැනි සිනමා කෘතිය වූ ‘අබා’ චිත්‍රපටයෙන් පසු නවතම සිනමා අධ්‍යක්ෂණයට පසුගියදා මුල පිරුවේ ය. ජැක්සන් සිය තෙවැනි සිනමා කෘතිය සඳහා පාදක කොට ගන්නේ ප්‍රකට ‘මනමෙ’ පුරාවෘත්තයයි.‘මනමෙ’ කතා තේමාව ඇතුළත් වන්නේ ජාතක කතා සංග්‍රහයේ චුල්ල ධනුද්ධර ජාතකයෙහිය. එහෙත් මහාචාර්ය එදිරිවීර සරච්චන්ද්‍රයන් ‘මනමෙ’ නාට්‍යය නිර්මාණය කළේ මනමෙ සින්දු නාඩගම ඇසුරිනි. චුල්ල ධනුද්ධර ජාතකයේත්, මනමේ නාඩගමේත් මනමේ කෝලමේත් හමුවන මනමෙ කුමරිය ඉතා නුගුණ ගති ඇත්තියක් වුවත් මහාචාර්ය සරච්චන්ද්‍ර මනමේ නාටකයේදී මේ අදහස වෙනස් කළේ ය.ඔහු ‘මනමෙ’ කුමරිය දෙස බැලුවේ සුබවාදී ස්ත්‍රී දර්ශනයකි. මහාචාර්ය සරච්චන්ද්‍රයන්ගේ මේ සුබවාදී ස්ත්‍රී දර්ශනය ඔස්සේ චුල්ල ධනුද්ධර ජාතකය දෙස සිනමාත්මකව ආපසු හැරී බැලීමක් ලෙස ජැක්සන් සිය සිනමා ප්‍රයත්නය හඳුන්වයි.ගිවිසුම් අස්සන් කරමින්පසුගියදා හෙලන්කා ආයතනයේ පැවැත්වූ චාම් උත්සවයකින් ‘මනමෙ’ සිනමා කෘතියේ ආරම්භය සනිටුහන් කෙරිණි. පූජ්‍ය උඩුවේ ධම්මාලෝක ස්වාමීන් වහන්සේ ප්‍රමුඛ මහා සංඝරත්නයේ ආශිර්වාද මැද ඇරඹුණු මේ උලෙළට ප්‍රධාන ආරාධිත අමුත්තිය වශයෙන් සහභාගි වූයේ මහාචාර්ය සරච්චන්ද්‍රයන්ගේ දයාබර බිරිය වන ලලිතා සරච්චන්ද්‍ර මැතිනියය.මහාචාර්ය සරච්චන්ද්‍රයන් තම දරුවෙකුට මේ බාරධූර කටයුත්ත පැවරුවා සේ ඉතාම ගෞරවනීය බලාපොරොත්තුවකින් යුතුව තමන් ජැක්සන් ඇන්තනී වෙත ආශිර්වාද කරන බව ඇය පැවසුවා ය. චිත්‍රපට අධ්‍යක්ෂ ආචාර්ය සෝමරත්න දිසානායක, චිත්‍රපට නිෂ්පාදිකා රේණුකා බාලසූරිය සහාය අධ්‍යක්ෂ ඩොනල්ඩ් ජයන්ත නිෂ්පාදන කළමනාකාර අශෝක ආරියරත්න, ස්වර්ණ සංඛ පදනමේ සභාපති සුනිල් ෆොන්සේකා සහ ජයන්ත ජයලත් ඇතුළු පිරිසක් මේ සඳහා සහභාගි වූහ.පොල්තෙල් පහන දල්වමින්මෙම සතිය ඇතුළත ‘මනමෙ’ චිත්‍රපටයේ මූලික පූර්ව නිෂ්පාදන වැඩකටයුතු ආරම්භ වන අතර එය මෙම වසර අවසන් වීමට පෙර රූපගත කොට නිම කරනු ඇත. ‘මනමෙ’ නිෂ්පාදනය කරනු ලබන්නේ රියල් ඉමේජ් ප්‍රයිවට් ලිමිටඩ් චිත්‍රපට සමාගම වෙනුවෙන් ආර්. සදේශ්කුමාර් සහ ශ්‍රීමතී සදේශ්කුමාර් ය. ඔවුන්ගේ පළමු චිත්‍රපට නිෂ්පාදනය වන ‘සුපර් සික්ස්’ චිත්‍රපටය. ‘කුස පබා’ චිත්‍රපටයෙන් පසු ඊ.ඒ.පී. මණ්ඩලයේ සිනමා ශාලාවල ප්‍රදර්ශනය වීමට නියමිත ය. ‘මනමෙ රියල් ඉමේජ් ප්‍රයිවට් ලිමිටඩ් චිත්‍රපට සමාගමේ සිවුවන චිත්‍රපටයය.‘මනමෙ’ සිනමා නිර්මාණය සඳහා මේ වනවිටත් නළු නිළියන්, කාර්මික ශිල්පීන් තෝරා ගනිමින් පසුවන බවත් නුදුරු දිනකදීම ඒ පිළිබඳ තොරතුරු මාධ්‍යයට ඉදිරිපත් කරන බවත් ජැක්සන් ඇන්තනී පවසයි.හේමාලි විජේරත්න කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040118</link>
    <topic>මාටෙල් සහ පටෙල්ගේ සමුද්‍ර වික්‍රමය</topic>
    <author/>
    <content>මාටෙල් සහ පටෙල්ගේ සමුද්‍ර වික්‍රමයඉන්දියාවේ නගරයක සත්ව උද්‍යානයක හිමිකරුවා එය වසා දමා කැනඩාවට යාමට තීරණය කරයි. සිය පවුලේ උදවිය ද, සතුන්ද සමඟ ඔහු ගමන් ගන්නා ජපන් නෞකාව අතරමඟදී මුහුදු බත් වෙයි. ඉන් දිවි ගලවා ගන්නේ, උද්‍යාන පාලකගේ පුතා වන 16 හැවිරිදි පයිසින් පටෙල් සහ ඔහුගේ ජීවිතාරක්ෂක බෝට්ටුවටම නැඟගන්නා සතුන් සතර දෙනකු පමණි. අප්‍රිකානු සැවානා බිම්වල වෙසෙන හයිනාවෙක්, තුවාල ලත් සීබ්‍රාවෙක්, ඔරංඔටවෙක් සහ රාත්තල් 450ක් බරැති බෙංගාල කොටියෙක් සමඟ අඩි 26ක් දිගැති කුඩා බෝට්ටුවේ අවදානම් කාලයක් ගතකරන්නට පටෙල්ට සිදුවෙයි.කැනඩාවේ වෙසෙන ගත්කතුවරයකු වන යාන් මාවෙල්ගේ Life of PIනමැති නවකතාවට පදනම වන්නේ ඉහත කී සිදුවීමයි. මාටෙල්ගේ පියා විදේශ සේවා නිලධාරියෙකු වූ බැවින් ඔහුට බොහෝ රටවල දිවි ගෙවන්නට සිදුවිය. ඉන්දියාවේද වසරක් පමණ කල් ගෙවන මාටෙල් එහිදී ලබන සාමාජයික හා ආගමික අත්දැකීම් ඔස්සේ පයිසින් පටෙල් නමැති 16 හැවිරිදි ශිෂ්‍යයාගේ චරිතය නිර්මාණය කරයි.2001 දී MAN BOOKER සම්මානය හා තවත් සාහිත්‍ය සම්මාන දෙකක් දිනා ගැනීමට සමත්වන නමුදු මාටෙල්ගේ නවකතාව බ්‍රිතාන්‍යයේ ප්‍රකාශන ආයතන පහකින්ම ප්‍රතික්ෂේප වී තිබුණකි. අවසානයේ දී කැනඩාවේ ප්‍රකාශන ආයතනයකින් එය මුද්‍රණය කෙරුණි.සම්මානයට පාත්‍රවීමෙන් පසු ඉංග්‍රීසි පාඨක ලෝකයේ අවධානයට ලක්වූ මෙම අමුතු සහ පුදුම නවකතාව බ්‍රිතාන්‍යයේ නාට්‍ය සමාගමක් මඟින් වේදිකාවට ද ගෙන එනු ලැබුණි. ඇමෙරිකාවේ වෙසෙන තායිවාන් ජාතික සිනමා අධ්‍යක්ෂවරයෙකු වන ඇන්ග් ලී චිත්‍රපටයකට ද නඟන පටෙල්ගේ කතාව ලබන දෙසැම්බරයේ දී ලොව පුරා ප්‍රදර්ශනය කිරීමට නියමිතය. දිල්ලියේ වෙසෙන 17 හැවිරිදි ශිෂ්‍යයෙකු වන සුරාජ් ෂර්මා එහි ප්‍රධාන චරිතය රඟපායි. ඔහුගේ මව ලෙස තාබු ද, පියා ලෙස ඇඩිල් හුසේන් ද චරිත නිරූපණය කරති.ජීවිතාරක්ෂක බෝට්ටුවෙහි ළමයාට ප්‍රමාණවත් කෑම සහ ජලය ඇතත් සත්තු කුසගින්නට පත්වෙති. මුලින්ම කොටියා තුවාල ලැබ වැතිර සිටින සීබ්‍රාවා මරා කයි. හයිනා ඔරංඔටංව සිය ආහාරය කර ගනී. අවසානයේ කොටියා හයිනාව ද මරා දමයි. තම ආහාර නිම වෙද්දී මාළු අල්ලන්නට පටන් ගනී. ඉන් කොටසක් කොටියාට ද ලැබෙයි. කොටියා තමා මරා නොකන්නේ නායකත්වය දිය යුතු විශේෂ සත්වයකු (Alpha Animal) ලෙස හඟිමිනැයි පටෙල් සිතයි. කෙසේ වෙතත් මහ සයුර මැද දැනෙන තනිකම මකා ගැනීමට කොටියා සමඟ මිතුරුකම ද ඔහුට ඉතා වැදගත්ය. අවසානයේදී බෝට්ටුව මෙක්සිකෝ වෙරළ තීරයට ළංවෙයි. කොටියා ඉන් පැන කැලයට දිව යයි.මෙම බෙංගාල කොටියාගේ නම ‘රිචඩ් පාකර්’ය. ඒ නම යොදන්නට සාහිත්‍යයික හා ඓතිහාසික හේතු ද තිබූ බව මාටෙල් සඳහන් කරයි. 1838 දී එඩ්ගාර් ඇලන් පෝ ලියූ “ආතරගේ ආඛ්‍යානය” නමැති නවකතාවෙහි ද මුහුදේ අතරමං වූවන් එකිනෙකා මරා කෑම ගැන කියැවෙයි. ඊට වසර 46කට පසු කපිතාන්වරයෙක් සහ සේලරුවන් තිදෙනෙක් මුහුදේ අතරංවීමේ සැබෑ කතාවක් අසන්නට ලැබුණි. තම ජීවිතය ගළවා ගැනීමේ පරමාර්ථයෙන් 17 හැවිරිදි කැබින් සේවකයා වූ රිචඩ් පාකර් මරා කෑමට කපිතාන් තීරණය කරයි. පසුව ඔහුගේ එම තීරණය අධිකරණය තුළ නොයෙක් තර්ක විතර්කයන්ට ලක් කෙරෙන අතර අවසානයේ ඔහු වරදකරු වෙයි.බ්‍රසීල ලේඛකයකු වූ මොයාසිර් ස්කැලියර් 1981 දී ‘මැක්ස් ඇන්ඩ් ද කැට්ස්’ නමැති කෙටි නව කතාවට ද වස්තු වූයේ ජර්මානු - යුදෙව් අනාථයෙකු කුඩා බෝට්ටුවක නැඟී, ජගුවරයෙකු ද සමඟ යන ගමනකි. ඒ පිළිබඳව පළවූ විවේචනයක් කියැවීමෙන් පටෙල් කතාව ලිවීමට නිර්මාණ ආභාසය ලැබූ බවත් මාටෙල් පසුව පැවැසීය. තමන්ගෙන් නොවිමසා එබඳු දෙයක් කිරීම ගැන ස්කැලියර්, මාටෙල්ට දෝෂාරෝපණය කළ ද පසුව එය සමථයකට පත්විය. තම නවකතාවේ කර්තෘ සටහනෙහිලා යාන් මාටෙල් පවසා ඇත්තේ මෙම සත්‍ය කතාව තමන්ට අසන්නට ලැබුණේ ඉන්දියාවේ සිටියදී බවය.’මෝබි ඩික්’, ‘රොබින්සන් කෲසෝ’, ’මහල්ලා සහ මුහුද’ වැනි නවකතා සිහිගන්වන පටෙල්ගේ සාගර වික්‍රමය, මිනිසාගේ ධෛර්ය, ශක්තිය හා අධිෂ්ඨානය පිළිබඳ තවත් කතාවක් බඳුය. විචාරකයන් පවසන අන්දමට එය සත්ව විද්‍යාව, ජීව විද්‍යාව හා ක්‍රිස්තියානි, ඉස්ලාම් සහ හින්දු ආගමික දර්ශනයන්හි එකමුතුවකි.යාන් මාවෙල් තම නවකතාව කැනඩා අගමැතිට තැපැල් කර යැවීය. තවත් පොත් සියයක් පමණ ඔහුට යැවූවත් කිසිදු පිළිතුරක් නොලද බව ඔහු පවසන්නේ කනස්සල්ලෙනි. එහෙත් මටෙල්ගේ සිත සනහාලමින් ඇමෙරිකානු ජනපති ඔබාමා ඔහුට කුඩා ලිපියක් එවා තිබුණි.”මාත්, මගේ දියණියත් ඔබේ නවකතාව කියවා අවසන් කළා. ඇත්තෙන්ම එය හරි අපූරු කතාවක්.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040119</link>
    <topic>ඔයා හරියට බයවෙලා වගේ?</topic>
    <author/>
    <content>ඔයා හරියට බයවෙලා වගේ?පව් නාලි අයිය බලාගෙන ඉන්නෙ මං ගෙදර එනකම්.. මම හදන පොල් සම්බෝලෙට එයා හරිම ආසයි.””ඇයි සුරංග බලාගෙන ඉන්නැද්ද? මාත් එන්නම්කො දවසක මෙයාගෙ පොල් සම්බෝලේ කන්න.”නාලිකාගේ නිවෙසට පළමුවෙන් ගිය ගමනේදීම සිය ජීවිතය වෙනස් කිරීමට තරම් බලගතු ඉරණමක් රැඳී තිබිණැයි නිල්මිණි තබා නාලිකාවත් දැන සිටියේ හෝ සිතුවේ නැත.ප්‍රධාන පාලිකාවගේ අවසරය ලබා ගන්නට කිසිදු අපහසුවක් නොවූයේ අයියා ඒ ඉල්ලීම කර තිබූ නිසාත්, නාලිකාගේ දෙමාපියන් ඉතා හොඳින් පාසල හා සම්බන්ධ වීමත් නිසාය.නාලිකා රැගෙන යාමට පැමිණ සිටියේ ඇගේ මාමාය.”ආ අද යාළුවා කොහේද යන්නේ?” ඔහු නිල්මිණි වාහනයට නැඟීමට සැරසෙන විට නාලිකාගෙන් ඇසුවේය. ප්‍රසන්න නොවූ හඬෙහි මිතුරිය ප්‍රතික්ෂේප කරන සුලු ගතිය ඈ බෙහෙවින් අපහසුතාවට පත්කරන විට නාලිකා ඇගේ අත දැඩිව අල්ලා වාහනය තුළට ඇද්දාය.”ආ.. මාමට කියන්නත් බැරි වුණා. අද නිල්මිණි මගෙත් එක්ක අපේ ගෙදර යනවා..””මේ ළමයගෙ පේරන්ට්ස්ලා දන්නවද?””අපෝ ඔව් මෙයාගෙ අයියා මේට්‍රන්ටත් කියල පර්මිෂන් දීලා ගියේ .. නේද නිල්මිණි?”නිල්මිණි බියෙන් ඇකිලී සිටියා මිස කිසිවක් දොඩන්නට ගියේ නැත. සහෝදරයා කී ලෙස ඔහු සමඟ ගමේ යාමට තිබූ අවස්ථාව පැහැර හැර නාඳුනන නිවෙසක දවසක් ගතකිරීමේ අරුත කුමක්ද?සුරංග මඟ බලා සිටින අද වැනි දිනක අම්මා තාත්තා සතියක කතා බහ නිමා කරන්නට පෙරුම් පුරන දවසක, යෙහෙළිය වෙනුවෙන් කිසිදු තේරුමක් නැති ගමනක යෙදෙන බව නිල්මිණිට දැනටමත් වැටහී හමාරය.වාහනයේ සුවපහසු අසුනේ එරී සිටින ඇයට තමා පසු කර දිවෙන ගස් කොළන්, ගෙවල් දොරවල් නෙත ගැටෙන විට නිබඳව සිහිපත් වූයේ ... ගම සහ ඒ හා බැඳුණ සියලුම දේවල්ය.නිල් ඉරි සරම මඳක් ඔසවාගෙන සිනා කටක් පුරවාගෙන සුරංග තම නිවෙස ළඟ රැඳී බලා සිටියි. අයියා ළඟ පාත නොසිටියොත් නිමන්ත..යි කෑගසන සුරංග වඩා විපරමින් බලන්නේ ඒ හඬට ඇදී එන ‘ආදරය’ විමසමින්ය.”ආ.. මොකද නිකම් බෙරිහන් දෙන්නේ? නංගි අරහේ වැඩක්.. ගෙට වරෙන්..””මං ආවේ උවමනාවකට” හැමදාම පවසන ලෙසින් සඟවන ලැජ්ජාවෙන් සුරංග පවසයි.”හරි.. මල්ලී උවමනාව මං දන්නව.. වරෙන් තේකක් බීලා යන දිහාක පලයන්..”නිල්මිණි ඔහු සොයා යන්නේ තේ බඳුනක් රැගෙනය. හොරැහින් නිමන්ත දෙස බලමින් සුරංග තේ එක අතට ගන්නේ නිල්මිණිට ආදරය පිරුණ සිනාවකින් සංග්‍රහ කරමින්ය.”තේ එක රසද?””රස නැත්නම් මෙහෙ ගාටයියැ.. උඹේ ඔය තේ එක බොන්ඩ”පිළිතුර අයියාගෙනි.”හරි ඉතින් උඹනේ කතා කළේ තේ බොන්න.. නිල්මි.. අපි යමු වැව පැත්තට.. කොහෙද ගෙදරට ආව මනුස්සයකුට කතාකරන්නවත් දන්න එකක්යැ..”හිස් තේ කෝප්පය ආපසු තබා සුරංග එළියට බසින්නේ නිල්මිණි ද සමඟය. ඉණට දෙඅත් තබා ඔවුන් දෙස මඳ වේලාවක් බලා සිටි නිමන්ත ඈතින් සිටින සිය මවට ඔවුන් දෙදෙනා පෙන්වන්නේ උතුරන සතුටකිනි.”ඉඳිකට්ටයි නූලයි වගේ..” අම්මාගේ සිනහවද එයට එකතුවෙයි.”ඒයි.. මේ මොකද?.. මෙයා නම් ඉන්නේ කාර්එක ඇතුළේ නෙමෙයි .. වෙන කොහේද?..”නාලිකා ඉදිරිපස අසුනේ සිට ආපසු හැරී බලා උස් හ¼ඩින් කෑ ගසයි.”නෑ..””නෑ නෙවෙයි.. ඔව්. මොකද ගම මතක් වුණාද? නිල්මී.. ඔයා හරියට බබෙක් වගේනේ.”රසකැවිලි, පලතුරු, පිරුණ කඩ පේළියක් ළඟ රථය නතර කරන ඇගේ මාමා නාලිකා දෙස බැලුවේ අවශ්‍ය දෙයක් ගන්නා ලෙසට ඉඟි කරමිනි.”මම ටග්ගාලා පලතුරු ටිකක් අරගෙන එන්නම්.. නැත්නම් ඔයත් එනවද?”වාහනයෙන් බැස හිසදමා අසන නාලිකා දොර වසන විට නිල්මිණි ද බැසීමට දොරේ හැඬලය මත අත තැබුවාය. කිහිප වරක් විවර කිරීමට තැත් කළ ද එය අගුළු වැටී තිබුණි.”ඕක කඩන්න එපා..”විදුලි සැර වැදුණ ලෙස සුරත ආපසු ඇදගත් නිල්මිණි දෙවැනි වතාවටත් කම්පා වූවාය.”මමයි ඒක ලොක් කළේ.. මොකක්ද ඔය දරුවගෙ නම කිව්වේ?””නි..ල්..මිණි..””ආ හොඳයි නිල්මිණි.. මොකද බයවෙලා.. මට ඔයාගෙන් වැදගත් කරුණු වගයක් දැනගන්න ඕන.. තනියම මුණගැහිලා කතාකරන්න ඕන මට..”ඇසුත් කටත් ඇරගෙන බලා සිටිනවා විනා නිල්මිණිට වෙන කිසිවක් පැහැදිලි වූයේ නැත.“තමුන්ගේ ගමේ කෙනෙක් ගැන මට දැනගන්න ඕන.. ඉතා රහසිගතව...”නාලිකා ගිය ඉක්මනින් ම ආපසු ආවාය. ඇය අත පලතුරු කිහිප ජාතියක්ම තිබුණි.”මේක රහසක් වශයෙන් තියාගන්න ඕනෑ.. නාලිකාවත් දැනගන්න ඕන නෑ..””ගෙදර ගිහින් කනකම් ඉන්න බෑ” ඈ කැපූ අඹ මාමාටත් දී නිල්මිණිටත් දුන්නාය. කතාබහින් තොරව ගත්තද කෑමට තරම් පිරියක් නොවූයේ බිය නිසාමය.මොහුට දැනගැනීමට ඇත්තේ කුමක්ද? කා ගැනද? ගම පිළිබඳ ඔහු දැනගත්තේ කෙසේද? නිල්මිණි සිතින් ගමේ සිටින මිනිසුන් ගැන සිතා බලන්නට වූවාය.”නිල්මි.. ඔන්න අපේ ගෙදරටත් ආවා. දැන් ටිකක් රෙස්ට් කරන්න පුළුවන්..”නාලිකා නිල්මිණිගේ සුරතින් අල්ලාගෙන ගෙට ගොඩවූවාය. එය ගෙයක් නොවේ, මාලිගාවකි. නිල්මිණි ගෙල උස්කර වට පිට බැලුවාය. බැලූ බැලූ තැන මල් පඳුරු... වටිනා විසිතුරු ගස්.. ඇගේ නිවෙසෙහි සිටුවා ඇති වතුසුද්ද, ඉද්ද, සේපාලිකා ගස්.. ගස් කොළන්වලින් පවා පෝසතුන්ගේ ලෝකය වෙනස්වී ඇති අයුරු..”වාඩිවෙන්න නිල්මි.. ඔයා හරියට බයවෙලා වගේ? ඇයි මේ මහන්සිද?”නිල්මිණි මොහොතකට තනිවූ සැණින් නාලිකාගේ මාමා ඇය පසුකරමින් නිවෙසට යාමට සැරසී ඇසි පිය සලන මොහොතක...”මම කිව්ව දේ මතකනේ?”යි පවසමින්ම නොපෙනී ගියේය.මොහොතකින් නාලිකා ආවේ මවත් සමඟය. නාලිකා මෙන්ම රූමත් කාන්තාවක් වූ ඇය කලිසමක් හා ටීෂර්ටයක් ඇඳ සිටියාය.”මේ මගේ අම්මි.. අම්මි මේ මම කිව්ව නිල්මිණි.. හැබැයි ඔය ඇවිත් ඉන්නෙ සතුටකින් නෙවෙයි...””බොරු කියන්නෙපා..”නිල්මිණි නැඟිට මවට දණගසා වැන්දාය.”ඇයි දුව ඔයා කැමැත්තෙන් නෙවෙයි ද ආවේ? අපේ නාලිකාට නම් දුව එනකම් සිහියක් නැතුව හිටියේ. ආ.. දැන් මහන්සිත් ඇතිනේ.. නාලී.. මේ ළමයව කාමරේට එක්ක යන්න..”දිවා ආහාරය ඉතා රසවත් විය. අතුරුපස එමට තිබුණ ද නිල්මිණිට ඒ කිසිවක් ප්‍රිය වූයේ නැත.”නිල්මි ඔයාට මොනවද මේ වෙලා තියෙන්නේ? අද ඔයා හරිම අමුතුයි. මං දන්නවා .. ඔයාට අද සුරංගවත් හම්බවෙන්න බැරි වුණානේ..””අනේ නෑ නාලි.. මට අමුතුයි වගේ .. ඒ හින්ද වෙන්නැති..”ඇය එසේ කීවද නාලිකා ඒ ගැන බොහෝ කල්පනාකාරී වූවාය. ආහාර ගැනීමෙන් පසු දෙදෙනාම කෙටි නින්දක පසුවූයේ තරමක වෙහෙසක් දැනුණ නිසාය.සවස තේ පානයේදී නාලිකාගේ මාමා ඔවුන් හා එක්වී සිටියේය. එකම මොහොතකවත් ඔහු නිල්මිණිට විශේෂත්වයක් නොපෙන්නුවේය. තේ බී අවසානයේ ඔහු වාහනයේ නැඟී කොහේදෝ යන්නට ගියේය.”අපි මිදුලට ගිහින් ටිකක් කතා කරමු” නිල්මිණි සතුටු වූයේ මාමා නිවෙසේ නොමැති නිසාය. තල්ගස් මෙන් විශාලව වැඩී තිබූ ගස් සෙවණක බංකු සාදා තිබුණේය. ළඟ පාතක වැවක්, ගඟක් නොතිබුණ ද හොඳ සුළඟක් හැමුවේය.”මෙහේ සීතලයි නේද?”නිල්මිණි අවට නරඹමින් උරහිස් හැකිළුවේය. ඉතා උනන්දුවෙන් ඈ දෙස බැලූ නාලිකා ඇගේ දෑතම අල්ලා ගත්තාය.”නාලි .. ඇයි මේ?””මාත් අහන්නේ ඒකමයි. මට ඇත්ත කියන්න. ඔයා වෙනස්වෙලා ඉන්නෙ ඇයි? මා එක්ක තරහින්ද? මම අපේ ගෙදර එන්න කිව්වේ ඔයාව අම්මට පෙන්නලා සතුටින් ඉන්න. අනික, මම හිතුව ඔයා ආවේ කැමැත්තෙන් කියලා.”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040120</link>
    <topic>ක්‍රීඩා විසිතුරු</topic>
    <author>අන්තර්ජාලයෙන්</author>
    <content>ක්‍රීඩා විසිතුරුසවුදි අරාබිය මැද පෙරදිග රටවල් අතර ඉහළින් ම සිටින රටක්. ඉස්ලාම් ධර්මය අදහන සවුදි අරාබියාවේ කාන්තාවන් මෙතෙක් ජාත්‍යන්තර මලල ක්‍රීඩාවේ නිරත වූයේ නැහැ. මේ ආකාරයට ම ජාත්‍යන්තර ක්‍රීඩා තරගවලට කිසිදාක මලල ක්‍රීඩිකාවන් සහභාගි නොකරන අනෙක් රටවල් වන්නේ බෲනායි සහ කටාර් යන රාජ්‍යයන් දෙක.එහෙත් එළඹෙන ඔලිම්පික් උලෙළ සඳහා සවුදි අරාබිය ඉතිහාසයේ පළමු වරට ක්‍රීඩිකාවන් දෙදෙනෙක් සහභාගි කරවන බව ඇසුවහොත් ඔබ පුදුමයට පත්වේවි. පිහිනුම් ශූරියක වන නාඩා අර්කාජි (Nada Arkaji) සහ කෙටිදුර ධාවන ශූරී නූර් අල් මල්කි (Noor al Malki) එලෙස සවුදි අරාබියාව වෙනුවෙන් මීළඟ ඔලිම්පික් තරග බිමේදී තරග වදීවි.සවුදි අරාබියානු ඔලිම්පික් කමිටුව පසුගියදා ජාත්‍යන්තර ඔලිම්පික් කමිටුවට තම රට වෙනුවෙන් ලන්ඩන් ඔලිම්පික් උලෙළට සහභාගි වන ක්‍රීඩක ක්‍රීඩිකාවන්ගේ නම් ඇතුළත් ලැයිස්තුවක් යවා ඇති අතර මේ ක්‍රීඩිකාවන්ගේ මට්ටම පිළිබඳව සලකා බැලීමෙන් පසු ජාත්‍යන්තර ඔලිම්පික් කමිටුව සහ ජාත්‍යන්තර සමිති සම්මේලනය මැයි මාසයේ කියුටික් නගරයේ පැවැත්වෙන ඔලිම්පික් විධායක කමිටු රැස්වීමේදී ඊට අනුමැතිය ලබා දෙනු ඇතැයි විශ්වාස කෙරෙනවා.කෙසේ වෙතත් 2020 වසරේ පැවැත්වීමට නියමිත ඔලිම්පික් උත්සවයේ සත්කාරකත්වය සඳහා කටාර් රාජ්‍යය ඉල්ලීමක් කර තිබෙන අතර ඔවුන් ද මෙවර ඔලිම්පික් උලෙළ සඳහා ක්‍රීඩිකාවන් සහභාගි කරවීමට ඉඩ ඇති බව පෙබරවාරියේ නිවේදනය කර තිබුණා.ජාත්‍යන්තර ක්‍රීඩා ක්ෂේත්‍රයේ රග්බි වලට හිමිවන්නේ ප්‍රමුඛ තැනක්. අපේ රටේ ක්‍රීඩා ලෝලීන් බොහොමයක් රග්බි ක්‍රීඩාවට ඇලුම් කරන අතර අද ක්‍රීඩා විසිතුරු තුළින් ගෙන එන මේ පුවත ඔවුන්ගේ රග්බි ක්‍රීඩාවේ වීරයකු වන ප්ලැන්කර් ඩෑන් ලයිසියේට් පිළිබඳවයි. (Flanker Dan lydiate)එංගලන්තයේ වේල්සයේ සැල්ෆෝබිහි උපත ලද ඔහු තවමත් 24 හැවිරිදි යි. එහෙත් මෙවර 2012 ග්‍රෑන්ඩ් ස්ලැම් ජයග්‍රහණ තරගාවලියේ ඔහු (Six NationPlayer) ජාතීන් හයේ ක්‍රීඩකයා ලෙස විරුදාවලිය ලැබීමට සමත් වුණා.වේල්ස් ජාතික කණ්ඩායම නියෝජනය කරන ෆ්ලැන්කර් ස්කොට්ලන්තයට සහ ප්‍රංශයට එරෙහි තරග වැදෙමින් පෑ දස්කම් නිසාවෙන් එම තරග ජයග්‍රහණය කළ අතර ඔහු තරගයේ වීරයා සම්මාන දිනාගත්තා.ලයිඩියේට් මෙම (Six Nation Player) සම්මානය දිනාගත්තේ තිස් දහසකට අධික ඡන්ද ප්‍රමාණයක් (ප්‍රතිශතය 25%) ලබා ගනිමින්. අයර්ලන්ත ජාතික ජොනතන් සෙක්ස්ටන් ඡන්ද ප්‍රතිශතය 12% ක් ලබාගනිමින් දෙවැනි තැනට පත් වුණු අතර, ඉතාලි කණ්ඩායමේ නායක සර්ජියෝ පාරිස් ඡන්ද 11.6% ක ප්‍රතිශතයක් ලබමින් තුන්වැනි ස්ථානයට පත්වී ඇත.මේසා විශාල ක්‍රීඩා ලෝලීන් පිරිසකගේ ආකර්ෂණය සහ කැමැත්ත ලයිඩිියේට් වෙත ලැබුණේ ඔහු තීරණාත්මක ටැකල් කිහිපයක් ම කළ නිසාත් ජයග්‍රහණය ලබා ගැනීමේ දැඩි අභිලාෂයෙන් යුතුව ක්‍රීඩා කිරීම නිසාත් ය. මේ ජයග්‍රහණයෙන් අනතුරුව අදහස් දක්වමින් ඔහු කතා කළේ හරිම සතුටින්.“මම මේ ජයග්‍රහණය ලැබුණාම දැනෙන සතුට ගැන කියන්න වචන නෑ. මෙය මට විශාල ගෞරවයක්.”2006/ 7 ජාතීන් හයේ ශූරතාවලියේ දී වේල්සය වෙනුවෙන් සහභාගි වුණු වයස 20 න් පහළ එකම ක්‍රීඩකයා වන ලයිඩියේට් , 2007/ 8 තරගවාරයේදී හෙයින්කන් කුසලාන තරගමාලාව අතරතුර දී දරුණු බෙල්ලේ ආබාධයකට ගොදුරු වී සිටියා.ඉක්මනින් යළි සුවය ලැබූ ඔහු 2009 වසරේ ඔක්. 25 වැනිදා වේල්සයේ ජාතික කණ්ඩායමට තෝරා ගැනුණු අතර, 2011 සය ජාතීන්ගේ ශූරතාවලියේ දී පුහුණු තරග 4 ඇතුළුව සියලුම තරගවලට ක්‍රීඩා කළා.2011 අගෝස්තු මාසයේ නවසීලන්තයේ පැවැති 2011 රග්බි ලෝක කුසලාන තරගාවලිය සඳහා වේල්ස් කණ්ඩායමට නම් කෙරුණු අතර, එහිදී මූලික වටයේදී දකුණු අප්‍රිකාව සහ සමෝවා කණ්ඩායම් වලට එරෙහිව තරග වැදුණි. නැම්බියා සහ ෆීජි අතර තරගවලදී පාදයේ වළලුකර ආබාධයකට ලක්වීම නිසා පැයකට වරක් අයිස් තබා ගනිමින් ක්‍රීඩා කළ ඔහු වේල්සයේ ජයග්‍රහණය වෙනුවෙන් ප්‍රධාන කාර්ය බාරයක් ඉටු කළේ ය.ලෝක මල්ලවපොර ක්‍රීඩාව (WW Wrestling) ලෝකයේ අතිශයින් ජනප්‍රියයි. මේ නිසා එම ක්‍රීඩාවේ නියැළෙන ක්‍රීඩක ක්‍රීඩිකාවන් බාල තරුණ මහලු භේදයකින් තොරව කොයි කාගේත් වීරයන් බවට පත් වෙලා.මෙක්සිකෝ සිටි හි උපත ලද අඩි 5 අඟල් 6 ක් උස රාත්තල් 205 ක් බර යුනිකෝ (HUNICO) මේ ක්‍රීඩකයින් අතරින් ඉදිරියෙන් ම සිටින අයෙක්. සෑම තැනකම සුපිරි තරු තෝරන මේ යුගයේ මල්ලවපොර ක්ෂේත්‍රයේත් සුපිරි තරුව තෝරන්නට පටන් අරන්. යුනිකෝ ජස්ටින් ඒබ්‍රියල් හා පැවැති තරගයේදී නොවරදින ජයක් ලබාගත් අතර, එය ප්‍රයෝජනයට ගනිමින් ඔහු මේ සතියේ ශ්‍රේණිගත කිරීමේ ගෞරවනීය ස්ථානයක් දිනාගන්නට සමත්වීමෙන් ‘WWE Superstars’ තරගයෙන් ඉදිරියට ඒමට සමත් වෙලා.අන්තර්ජාලයෙන්ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=av12040121</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාසිනමා ලෝකයත්, ක්‍රිකට් ලෝකයත් එකට යා කරන්න පුළුවන්ද? එය තරමක් අපහසු කාරියක් වුණත් ඉන්දියාවේ නම් එය අවුරුදු ගණනක් තිස්සේ වරින් වර සිදුවෙනවා. සිනමා ලෝකයත්, ක්‍රිකට් ලෝකයත් එලෙස හාද වෙන ලෝකයේ එකම තැන ඉන්දියාව වෙන්නත් ඇති. මේ හාදකම් ඇතිවුණේ ඉන්දියාවේත් වෙනත් රටවලත් දක්ෂ ක්‍රිකට් ක්‍රීඩකයන් සහ එදා හින්දි සිනමාවේත්, මෙදා බොලිවුඩ් සිනමාවේත් සුරූපී නිළියන් අතරයි.එදා හින්දි තිරයේ ජනප්‍රිය වූ ශර්මිලා තාගෝර් සහ ක්‍රිකට් ක්‍රීඩක ටයිගර් පතාඋඩි පෙමින් බැඳුණා. පසුව ඔවුන් දෙදෙනා විවාහ වුණා. වත්මන් සුපිරි නළු සායිෆ් අලිඛාන් සහ යොවුන් නිළි සෝෂා අලිඛාන් ඔවුන් දෙදෙනාගේ දරුවන්. ඊට පසු කාලයේදීත් ක්‍රිකට් තරු සහ හින්දි තරු පෙමින් බැඳුණා. අන්ජු මහේන්ද්රු සහ ක්‍රිකට් ක්‍රීඩක ගැරි සෝබර්ස් එක් යුවළක්. විවියන් රිචඩ්ස් ක්‍රීඩකයා සමඟ පෙමින් බැඳුණේ නීනා ගුප්තායි. රසික සිත් වසඟ කළ සීනත් අමාන් පාකිස්තානු ක්‍රීඩක ඉම්රාන් ඛාන්ට පෙම් කළා.තවත් සුරූපිනියක් වන සංගීතා බිජ්ලානි, ක්‍රිකට් ක්‍රීඩක අස්හාර්ගේ පෙම්වතිය බවට පත්වුණා. සුරූපී කිම් ශර්මා සහ ඉන්දීය ක්‍රිකට් ක්‍රීඩක යුව්රාජ් සිං අතර පෙම්පටලැවිල්ල දිග හැරුණේ මීට වසර කිහිපයකට කලින්. බොලිවුඩයත් ක්‍රිකට් පිටියත් මගුල් සක්වළක් බවට පත්කළ ඒ පෙම් කතා මාලාවේ තවත් කතාවක් පසුගිය සතියේ අසන්නට ලැබුණා.මේ සොඳුරු පෙම් කතාවේ එක චරිතයක් තමයි, බොලිවුඩ්පුරයේ සුරූපී යොවුන් නිළි, අනුෂ්කා ශර්මා. අනෙක් චරිතය ඉන්දීය ක්‍රිකට් ක්‍රීඩක සුරේශ් රයිනා. මේ දෙදෙනා අතර පෙම් සබඳකමක් ලියලමින් තිබෙන බවට ආරංචි පැතිරී යාමත් එක්කම බොලිවුඩ්පුරයම උණුසුම් වුණා.අනුශ්කාගේ පෙම් බැඳුම් මීට කලින් ද කවුරු කවුරුත් දැනගෙන සිටියා. ජනප්‍රිය යොවුන් නළුවෙකු වන රන්වීර් සිං සමඟ ඇය පෙමින් බැඳී සිටි බවයි කවුරුත් කියා සිටියෙ. ඒ බව හොඳින්ම පෙනෙන්නටත් තිබුණා. ප්‍රසිද්ධ උත්සවවලට, ප්‍රිය සම්භාෂණවලට මේ දෙදෙනා සහභාගි වුණේ එකටයි. ඒත්, ඇතැම් විටදී මේ ඇඟෑලුම්කම ගැන අහල පහළ අය විමසද්දී දෙදෙනාගෙන් ලැබුණේ වෙනස් උත්තර. “අනුශ්කා හරි ෂෝක් ගෑනු ළමයෙක්. ඒත් මට නම් කා එක්කවත් පේ‍්‍රම සම්බන්ධයක් තියාගන්න හිතන්නවත් බැහැ.මොකද, මට චිත්‍රපට වැඩ තියෙන නිසා.” රන්වීර් එලෙස පැවසුවේ ඉන්දියාවේ ජනප්‍රිය රූපවාහිනී වැඩසටහනකදීයි. මේ වැඩසටහනට අනුශ්කාත් එක්වී සිටියා. එහිදී රන්වීර් කියූ දේට නොදෙවැනි කතාවක් ඇයත් කීවා...” මම රන්වීර්ට කැමැතියි. එයා හරිම ආකර්ෂණීය කෙනෙක්. ඒත් අපි දෙන්නට දෙන්නා වෙනස්. අපි අතරෙ තියෙන්නෙ ඉක්මනින්ම වෙනස් වන සම්බන්ධයක්. ඒකෙ ස්ථිර ගතියක් නෑ.”මේ ‘අස්ථිර’ සම්බන්ධයෙන් පස්සෙ අනුශ්කා ගෙ නම කියවෙන්න පටන්ගත්තෙ ශාහිද් කපූර්ව සම්බන්ධ කරලා. ඒත් ඒ පටලැවිල්ලත් වැඩිකල් ඔරොත්තු දුන්නෙ නැහැ. හේතුව, ශාහිද්ගෙ ආදරය නවක නිළි නාගීස් ෆාක්රිට හිමිවීම. ඔය අතරෙදි අනුශ්කා ලන්ඩන් නුවරට ගියේ චිත්‍රපටයක දර්ශන කිහිපයක රඟපාන්නයි. ඒ, මීට මාස කිහිපයකට උඩදීයි.දවස් කිහිපයක් තිස්සේ දිගහැරුණු මේ රූපගත කිරීම් අතරේදී ඉන්දීය ක්‍රිකට් පිලත් ලන්ඩනයට පැමිණියේ ක්‍රිකට් තරගයකට සහභාගි වෙන්නයි. කොහොම හරි, අනුශ්කාට මේ ක්‍රිකට් කණ්ඩායමේ යොවුන් ක්‍රීඩක සුරේශ් රයිනාව මුණගැසුණා. නිදහසේ කතා බහ කරන්නටත් ඉඩකඩ සැලසුණා. එතැනින් තමයි දෙදෙනාගේ ආදර කතාව ඇරඹුණේ. මේ ලන්ඩන් හමුවේදී සුරේශ්, අනුශ්කාගෙන් සමුගත්තේ මව්රටට ගිය පසුව ඉඩ ලැබුණු ඕනෑම මොහොතකදී හමුවන බවට පොරොන්දුවක් වෙමින්. ඒ පොරොන්දුව කඩවුණේ නැහැ. දෙදෙනා කිහිප වතාවක්ම මුණගැසී කතාබහ කර තිබුණා.දැන් අනුශ්කාගෙ ලෝකය සුරේශ්. මේ වන විට 26 වැනි වියෙහි පසුවන සුරේශ් ගේ උපන් බිම උත්තර් ප්‍රදේශ් හි ගසියාබාද් ප්‍රදේශයයි. තමන් සහ අනුශ්කා අතර පෙම් සබඳකමක් තිබෙන බවට කිසිවක් ප්‍රකාශ නොකරන්නට මේ යොවුන් ක්‍රීඩකයා පරෙස්සම් වී තිබෙනවා.කොහොම වෙතත්, ඔහු ගේ අතීත ප්‍රේමයක වගතුග නම් මතුවෙලා කරුණු දන්නා උදවිය පවසන්නේ සුරේෂ් මීට පෙර ඉන්දීය සිවිල් ගුවන් සේවා ඇමැති ප්‍රාෆුල් පටේල් ගේ දියණිය වන පූර්ණා සමඟ සමීප ඇසුරක් පැවැත්වූ බවයි. ඒ ඇසුර ඇතිවුණේ ඇය, අයි.පී.එල්. ක්‍රිකට් තරගාවලියක ආගන්තුක සත්කාර කළමනාකාරිනියක ලෙස කටයුතු කරද්දීයි. අනුශ්කාත් මේ සම්බන්ධය නොදැන සිටින්නට හේතුවක් නැහැ. ඒත් සුරේශ් ගේ අතීත කතා ඇය ඔලුවට ගත්තේ නැහැ. ඇය දැන් සැබැවින්ම ආදරය කරන්නේ සුරේශ් රයිනාට බවයි ඇතුළත තතු දන්නා උදවිය ප්‍රකාශ කරන්නේ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=am1204011</link>
    <topic>ශරීර අභ්‍යන්තරය පිරිසුදු කරන එකම ක්‍රමය පංච කර්ම ප්‍රතිකාරයයි</topic>
    <author>ගාමිණී සුසන්ත</author>
    <content>ශරීර අභ්‍යන්තරය පිරිසුදු කරන එකම ක්‍රමය පංච කර්ම ප්‍රතිකාරයයිආයුර්වේද ප්‍රතිකාර සඳහා ලෝකයේම වැඩි අවධානයක් යොමුවී ඇති යුගයකි මේ. එයිනුත් පංච කර්ම ප්‍රතිකාර සඳහා ලොව පුරා වැඩි පිළිගැනීමක් ඇති බව පෙනේ. ඒ ශරීරයට සුළුවෙන් හෝ අහිතකර ගිලින ඖෂධ පංච කර්ම ප්‍රතිකාරවලදී භාවිතා නොවන නිසාය.ආයුර්වේදයේ එන ප්‍රතිකාර ක්‍රම ප්‍රධාන වශයෙන් කොටස් දෙකකට බෙදා දැක්වේ’ ඒ “ශමන” ප්‍රතිකාර සහ “ශෝධන” ප්‍රතිකාර ලෙසය. ශමන ප්‍රතිකාර යටතට අරිෂ්ඨ, ආසව, ගුලි, කල්ක, කසාය වැනි ඖෂධීය ප්‍රතිකාර අයත්ය. ඖෂධීය ප්‍රතිකාර මගින් සිදුකරනු ලබන්නේ රෝග පාලනය කිරීමය.උණ, මුත්‍රා දැවිල්ල, අතීසාරය වැනි රෝග සමනයට ඖෂධීය ප්‍රතිකාර භාවිතා වේ. එහෙත් අධිරුධිර පීඩනය, ඇදුම, පීනස, දියවැඩියාව වැනි බෝ නොවන රෝග සඳහා වඩාත්ම සුදුසු ප්‍රතිකාර ක්‍රමය ලෙස පංච කර්ම ප්‍රතිකාර ක්‍රමය හැඳින්විය හැකිය.අපගේ ශරීරය තුළ තිබෙන ශක්තීන් සමතුලිත නම් අප නිරෝගීය. නොයෙකුත් බාහිර කාරනා නිසා අප ශරීරය තුළ පවතින ශක්තීන් අසමතුලිත විය හැකිය. නොගැළපෙන ආහාර රටාව, වැරදි ක්‍රියාකාරකම් වළට යොමුවීම, නුසුදුසු පරිසරයක ජීවත් වීම වැනි හේතු නිසා එම අසමතුලිතතාව ඇතිවේ. එසේ අසමතුලිත වූ ශක්තීන් සමතුලිත කිරීම ආයුර්වේදයේ එන පංච කර්ම ප්‍රතිකාරයේ මූලික අරමුණය.අපගේ ශරීරයේ අභ්‍යන්තරය නාළ ගොඩක එකතුවකි. ශරීරයෙන් ඉවත් විය යුතු ද්‍රව්‍යයන් නියමාකාරයෙන් ඉවත් නොවුණහොත්, ශරීරයට අහිතකර වන ද්‍රව්‍යයක් ආහාරයක් ලෙස හෝ ගනු ලැබුවහොත්, එම ද්‍රව්‍ය ශරීරයේ ඇති නාළවල රැඳී අවහිර විය හැකිය. පසුව එසේ අවහිර වන ස්ථානය අනුව රෝගයග් ලෙස මතුවීමට ඉඩ ඇත. එවැනි බෝ නොවන රෝග සඳහා ඖෂධ මගින් ප්‍රතිකාර කළද ඉන් පලක් නොවේ. කළ යුත්තේ එම නාළ අවහිරවීමට බලපාන හේතු හඳුනාගෙන එම හේතූන් ශරීරයෙන් ඉවත් කිරීමය.ඒ සඳහා යෝග්‍යම ක්‍රමය වන්නේ පංචකර්ම ප්‍රතිකාර ක්‍රමයයි. බෝ නොවන රෝග සඳහා ඖෂධීය ප්‍රතිකාර ක්‍රම භාවිතා කරන්නේ නම්, බොහෝ විට එම ඖෂධ ජීවිත කාලය පුරාම ගැනීමට සිදුවනු ඇත. ඒ එම රෝග පාලනය කරගෙන ජීවත් වීම සඳහාය. බෝ නොවන රෝග වලින් මිදීම සඳහා එම රෝගවලට හේතුවන ශරීරයේ නාළ අවහිරවීමට බලපාන සාධක වලින් ශරීරය මුදාගත යුතුය.ඒ සඳහා සුදුසුම ප්‍රතිකාර ක්‍රමය වන්නේ පංචකර්ම ප්‍රතිකාර ක්‍රමයයි. ආයුර්වේදයේ එන ශෝධන ප්‍රතිකාර ක්‍රමය ලෙස හඳුන්වනු ලබන්නේ පංචකර්ම ප්‍රතිකාර ක්‍රමයය. සරලව සඳහන් කරන්නේ නම් ශරීර අභ්‍යන්තරය ශුද්ධ කිරීමේ හොඳම ප්‍රතිකාර ක්‍රමය වන්නේ පංචකර්ම ප්‍රතිකාර ක්‍රමයය.පංචකර්ම ප්‍රතිකාර යටතට ප්‍රතිකාර ක්‍රම පහක් අයත් වේ. ඒ, නශ්‍ය කිරීම, වමනය කිරීම, විරේක කිරීම, වස්ති කිරීම සහ කූඩැල්ලන් ලවා අපිරිසිදු රුධිරය ඉවත් කිරීම යන ප්‍රතිකාර ක්‍රම පහය. ගෙලට ඉහළින් බලපාන පීනස වැනි රෝග සඳහා නශ්‍ය කිරීම ලෙස හඳුන්වනු ලබන ප්‍රතිකාර ක්‍රමය භාවිතාවේ. ශරීරයේ නාභියට ඉහළින් ඇති රෝග සඳහා වමනය කිරීම භාවිතාවේ. නාභිය ආශි‍්‍රතව ඇතිවන රෝග සඳහා “විරේකය” නම් ප්‍රතිකාර ක්‍රමය භාවිතාවේ. කොන්ද ආශි‍්‍රතව ඇතිවන රෝග සඳහා වස්ති කිරීමද අපිරිසුදු රුධිරය ඉවත් කිරීම සඳහා කූඩැල්ලන් ලවා රුධිරය ඉවත් කිරීමේ ප්‍රතිකාර ක්‍රමයද භාවිතාවේ. පංච කර්ම ප්‍රතිකාර ලෙස හඳුන්වනු ලබන්නේ එම ප්‍රතිකාර ක්‍රම පහටය.පංච කර්ම ප්‍රතිකාර ක්‍රමය රෝගියකුට බාහිරින් කරනු ලබන ශල්‍යකර්මයක් වැනිය. ශරීරයේ අභ්‍යන්තරයේ සිදුකරන ශල්‍යකර්මයක් මගින් ඉවත් කළ හැක්කේ ඇසට පෙනෙන ද්‍රව්‍යයන් ඉවත් කිරීම පමණය. එහෙත් පංචකර්ම ප්‍රතිකාර මගින් ඇසට නොපෙනෙන ද්‍රව්‍ය පවා ඉවත් කිරීමේ හැකියාව ඇත.අභ්‍යන්තරයේ සිදුකරනු ලබන ශල්‍යකර්මයකට වුවද පෙර ඒ සඳහා රෝගියා සූදානම් කළ යුතුව ඇත. පංච කර්ම ප්‍රතිකාරයට යොමුවීමට පෙරද රෝගියා ඒ සඳහා සූදානම් කෙරේ. ඒ සඳහා භාවිතා කරන්නේ ශරීරයට තෙල් ගැල්වීම සහ ඩහගැන්වීම (දහඩිය පිටකිරීමට සැලැස්වීම) ය.රෝගයෙන් රෝගයට සහ රෝගියාගෙන් රෝගියාට තෙල් ගැන් විය යුතු දින ගණන ඩහ ගැන්විය යුතු දින ගණන සහ ඩහ ගැන්විය යුතු ආකාරය තෙල් ගැන්විය යුතු ආකාරය ද වෙනස්ය. උදාහරණයක් ලෙස පීනස් රෝගය සඳහා නශ්‍ය කරවීමට හිස් මුදුනේ සහ මුහුණේ තෙල් ගල්වා වාෂ්ප හිසට සහ මුහුණට දින කීපයක් අල්ලනු ලැබේ. එම ක්‍රියාවලිය දින කීපයක් සිදු කරනවිට එක් දිනෙක නාසයෙන් සහ කටින් සෙම් සොටු වැගිරීමට පටන් ගනී.එම අවස්ථාවේදී නාසයට ඖෂධ යොදා සෙම් සොටු ඉවත් කරනු ලැබේ. පංචකර්ම ප්‍රතිකාර සඳහා සූදානම් කරන පළමු පියවර දෙක තෙල් ගැල්වීම සහ ඩහගැන්වීම බව දැන් පැහැදිලිය. මෙහිදී තෙල් ගැල්වීමද ආකාර දෙකකට සිදු කළ හැකිය. ඒ, බාහිරෙන් ශරීරයට තෙල් ගැල්වීම සහ ශරීර අභ්‍යන්තරයට තෙල් ගැල්වීමය. බාහිරින් ශරීරයට තෙල් ගැල්වීමද ක්‍රම 3 කට කළ හැකිය. ශරීරය මත සාමාන්‍ය ආකාරයට තෙල් ආලේප කිරීම ඉන් එක් ක්‍රමයකි. ශරීරයේ තෙල් ගන්වා උඩ අතට පිරිමැදීම අනෙක් ක්‍රමයයි. තෙල්ගා සම්බාහනය කිරීම තුන්වැනි ක්‍රමයයි.රෝගියකුට අභ්‍යන්තරව තෙල් ගැල්වීමේදී විවිධ තෙල් වර්ග පානයට ලබාදේ. එහිදී එළඟිතෙල්, තල තෙල් මෙන්ම තවත් තෙල් වර්ග කීපයක් ම භාවිතා වේ.ශරීරයේ තිබෙන ද්‍රව්‍ය තෙල්වල සහ ජලයේ දියවේ. එයින් බොහොමයක් ද්‍රව්‍ය දිය වන්නේ තෙල්වලය.කොලෙස්ටරෝල් මේදය අධික පුද්ගලයකුට එලෙස තෙල් පානයට ලබාදුන් විට කොලෙස්ටරෝල් මේදය එළගිතෙල්වල දියවේ. එම ද්‍රව්‍ය ආහාර මාර්ගයට පැමිණි පසුව මුඛයෙන් වමනය ලෙස හෝ මල ලෙස හෝ ඉවත් කෙරේ.ඇදුම රෝගය සුව කිරීම සඳහා ද එළඟිතෙල් පානය කිරීමට ලබාදේ. සෑම විටම තෙල් පානයට ලබා දෙන්නේ දිනෙන් දින ප්‍රමාණය වැඩිවන ආකාරයටය. පළමු දිනය එළඟිතෙල් මේස හැඳි දෙකක් ද, දෙවැනි දිනයේ මේස හැඳි 4 ක්ද, තුන්වැනි දිනයේ එළඟිතෙල් මේස හැඳි 8 ක් ද වශයෙන් පානය කිරීමට ලබාදේ. එසේ එළඟිතෙල් පානය කිරීමට දෙන ප්‍රමාණය වැඩි කරගෙන යනවිට මලත් සමඟ එළඟිතෙල් පිටවන දිනයක් පැමිණේ.එහිදී රෝගියාට පානයට ලබාදුන් එළඟිතෙල් උපරිම ලෙස ශරීරයට අවශෝෂණය වී ඇති බව පැහැදිලිය. ඊට පසු දින ඩහ ගැන්වීම සිදු කෙරේ. වමනය සිදු කරනු ලබන්නේ ඊට පසු දිනය. මෙහිදී විශේෂ ආහාර පාන ලබාදේ. එළඟිතෙල් පානයට ලබාදෙන කාලය අතරතුර මස් මාළු කිරි බිත්තර ආහාරයට දෙන්නේ නැත. එසේම එළඟිතෙල් පානය කළ යුත්තේ හිස් බඩය. අනිවාර්යෙන් ම පානය කළ යුත්තේ උණු ජලයය. පංචකර්ම ප්‍රතිකාර වලදී ඇතැම් රෝග සඳහා ශරීරයේ තිබෙන අපිරිසුදු රුධිරය ඉවත් කරනු ලැබේ. ඒ සඳහා යොදා ගන්නේ කූඩැල්ලන්ය. කූඩැල්ලන් ශරීරයේ ඇතැම් ස්ථානවල තබා උන් මගින් ශරීරයේ අපිරිසුදු රුධිරය ඉවත් කෙරේ. පංච කර්ම ප්‍රතිකාරවලදී භාවිතා වන්නේ එවැනි ප්‍රතිකාර ක්‍රමයන්ය.පංචකර්ම ප්‍රතිකාර නිසා සුව වූ රෝගය නැවත මතු නොවීමට ආහාර චර්යා රටාවන් යහපත්ව පවත්වා ගනිමින් සුදුසු පරිසරයක ජීවත් වීම වැදගත්ය. එසේම පංචකර්ම ප්‍රතිකාර මඟින් ලබාගත් සුවය දිගටම පවත්වාගෙන යාම සඳහා මානසික සහ ශාරීරික ව්‍යායාම භාවිතා කළ හැකිය. මෙහිදී මානසික ව්‍යායාම සඳහා භාවනාවන්, ශාරීරික ව්‍යායාම සඳහා යෝග ව්‍යායාමත් භාවිතා වේ.පංච කර්ම ප්‍රතිකාර ලෙස ශරීරයේ තෙල් ගල්වා සම්බාහනය කිරීම ශ්‍රී ලංකාවේ මෙන්ම ලොව පුරාද ජනපි‍්‍රය වී ඇත. එසේ තෙල්ගල්වා සම්බාහනය කිරීම පංච කර්ම ප්‍රතිකාර සඳහා සූදානම් කරන මූලික ක්‍රියාවක් බව දැන් පැහැදිලිය. ලොව පුරා ඉතා ශීඝ්‍රයෙන් ප්‍රචලිත වන පංචකර්ම ප්‍රතිකාර ශරීරයට සිදු කරන ශල්‍යකර්මයකට සමානය.ශරීර අභ්‍යන්තරයේ ඇති අපද්‍රව්‍ය ඉවත් කර අභ්‍යන්තර ඉන්ද්‍රියන් සහ අවයව පිරිසුදු කිරීමක් මෙහිදී සිදුවේ. එම අගනා ප්‍රතිකාර ක්‍රමය අධි රුධිර පීඩනය, ඇදුම, පීනස, දියවැඩියාව, මානසික ආතතිය, උන්මාදය, රක්තහීනතාව, ඔස්ටියෝපොරෝසිස්, ආතරයිටිස් රෝග, හන්දිපත් අමාරු, ඉරුවාරදය, විවිධ චර්ම රෝග වැනි බෝ නොවන රෝග විශාල සංඛ්‍යාවක් සඳහා ඉතා ප්‍රත්‍යක්ෂ ලෙස යොදා ගත හැකිය. ඉහතින් සඳහන් කළ බොහෝ රෝග මේ ප්‍රතිකාර ක්‍රමයෙන් නිට්ටාවට සුව කරගත හැකි අතර ඇතැම් රෝග 80% වඩා සුව අත හරවා ගත හැකිය. මෙහිදී දියවැඩියා රෝගයද රෝගියාගේ සහ වෛද්‍යවරයාගේ කැපවීම මත බොහෝදුරට පාලනය කළ හැකි බව ඔප්පු වී ඇත.පංච කර්ම ප්‍රතිකාරවලින් රෝගයක් සුව වීමට වෛද්‍යවරයා භාවිතා කරන ක්‍රමවේදයන් සහ රෝගියාගේ කැපවීම ඉතා අවශ්‍යය. අපගේ ශරීර අභ්‍යන්තරය පවිත්‍ර කිරීමේ එකම ප්‍රතිකාර ක්‍රමය පංචකර්ම ප්‍රතිකාර ක්‍රමයයි. පංචකර්ම ප්‍රතිකාර සඳහා නේවාසික ප්‍රතිකාර ක්‍රමය ඉතා සුදුසු බව පැහැදිලිය. එහෙත් රෝගියා ප්‍රතිකාර පිළිබඳව නිසි අවධානයක් යොමු කරන්නේ යැයි විශ්වාසය මත රෝගියා රෝහලක නවත්වා නොගෙන ප්‍රතිකාර කිරීමේ හැකියාව ද ඇත. පංචකර්ම ප්‍රතිකාර කිරීම සඳහා වෛද්‍යවරු සහ ශිල්පීන් විශේෂ පුහුණුවක් ලද යුතුය. ලෝකයේ වඩාත්ම පිළිගැනීමකට ලක්වී ඇත්තේ කේරලයෙන් සහ තායිලන්තයෙන් ලබා ගන්නා පුහුණුවය.ලංකාවේ බොහෝ ස්ථානවල එලෙස පුහුණුවක් ලබාගත් උදවිය දැක ගත නොහැකිය. එවැනි පුහුණුවක් ලද වෛද්‍යවරු සහ ශිල්පීන් ප්‍රතිකාර කරන ස්ථානයකින් පංචකර්ම ප්‍රතිකාර මගින් නිසි ප්‍රතිඵල ලබාගත හැකිය.දේශීය වෛද්‍ය අමාත්‍යාංශය යටතේ කිරිබත්ගොඩ ප්‍රදේශයේ පවත්වාගෙන යනු ලබන පංච කර්ම ප්‍රතිකාර රෝහල මනා පුහුණුවක් ලත් වෛද්‍යවරු සහ පුහුණු ශිල්පීන් සිටින රජයේ රෝහලකි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=am1204012</link>
    <topic>ජීවිතයේ ඉලක්ක කරා යා යුත්තේ මානසික සමබරතාව නොබිඳෙන ලෙසයි</topic>
    <author/>
    <content>ජීවිතයේ ඉලක්ක කරා යා යුත්තේ මානසික සමබරතාව නොබිඳෙන ලෙසයිඕනෑම කෙනෙක් ලෙඩ වෙන්න පුළුවන්. ඒක සාමාන්‍ය දෙයක්” යැයි ඔබට සිතෙන්නට පුළුවන. එහෙත් බොහොමයක් ලෙඩ රෝග ඇතිවන්නේ අපේ වැරදි පුරුදු නිසා බව ඔබ දන්නවාද? එමෙන් ම නිවැරදි සෞඛ්‍ය පුරුදු මගින් බොහොමයක් ලෙඩ රෝග මඟහරවා ගත හැකි බව පැහැදිලි ය.නවීන ලෝකයේ කාර්ය බහුල ජීවිත රටාවන් සමඟ අපගේ බොහොමයක් නිවැරදි සෞඛ්‍ය පුරුදු අප වෙතින් ගිලිහී ගොස් තිබේ. ඒ කාර්ය බහුල බවත් සමඟ මානසික ආතතිය, තරගකාරිත්වය දිනෙන් දින ඉහළ යන බව පෙනී යයි. එහි අවසන් ප්‍රතිඵලය වන්නේ කායික - මානසික රෝගී භාවයයි.නිරෝගී බව යනුවෙන් අදහස් කරන්නේ කායික නිරෝගී භාවය පමණක් ම නොවේ. මානසික නිරෝගී භාවය ද එයට ඇතුළත් ය. මානසික සෞඛ්‍ය ඉතාම වැදගත් වූද, ඒ බව බොහෝ දෙනෙක් නොසිතති. තම ශරීරය පිළිබඳව උනන්දු වන අය තමන්ට සිතක් ඇති බවවත් නොසිතති.නිරෝගීව සිටීම සඳහා ඉවහල් වන කරුණු වන්නේ,නිවැරදි ආහාර පිරිසිදුකම සහ පරිසරය ප්‍රමාණවත් විවේකය සහ නින්ද ව්‍යායාම මානසික සමබරතාවයආහාරනිවැරදි ආහාර වේලක් තුළ සියලු පෝෂ්‍ය පදාර්ථ අඩංගු විය යුතු ය. එසේම ඒවා සමතුලිත විය යුතු ය. ඇතැම් පෝෂණ ද්‍රව්‍ය වැඩියෙන් ගැනීමෙන් විවිධ පෝෂණ රෝග ඇතිවිය හැකි අතර එමෙන් ම අඩුවෙන් ගැනීමෙන් විවිධ ඌණතා රෝග ඇතිවිය හැකි ය.මාංශ වර්ග අනුභව කිරීම අත්‍යවශ්‍ය දෙයක් දැයි ඇතැම් අය අසති. නමුත් මාංශ වර්ග අනුභවය අත්‍යවශ්‍ය නොවේ. නිර්මාංශ ආහාරය තුළ වඩා වැඩි සෞඛ්‍ය සම්පන්න බවක් පවතින බව පර්යේෂණවලින් තහවුරු වී හමාරය. එළවලු, පලතුරු, පලා වර්ග වැනි කෙඳි සහිත ආහාර අනිවාර්යයෙන් ම ආහාරයට ඇතුළත් කරගත යුතු ය. අධික මේදය, අධික සීනි අඩංගු ආහාර, රස කාරක, වර්ණක සහ ඇසුරුම් තුළ බහා ඇති රසායන ද්‍රව්‍ය යෙදූ ආහාර සෞඛ්‍යයට හිතකර නැති බව කවුරුත් දනිති.පරිසරය සහ පිරිසුදුකමතමා වැඩියෙන් ගැවසෙන පරිසරය අපිරිසුදු එකක් නම් එය රෝග රැසකට මුල බව පැවසිය යුතු ය. ඇතැම් නිවෙස් සහ සේවා ස්ථාන සෞඛ්‍යයට ඉතාම අහිතකර ලෙස පවත්වාගෙන යන අය සිටිති. හිරු එළිය, වාතාශ්‍රය අඩු වීම විෂබීජ වර්ධනය වීමට හේතුවෙයි. පරිසරයේ උෂ්ණත්වය අඩු හෝ වැඩිවීම ද නුසුදුසු ය.ව්‍යායාමශාරීරික ව්‍යායාම නිරෝගී ජීවිතයකට අත්‍යාවශ්‍ය දෙයකි. මිනිස් සිරුර හැඩ ගැසී තිබෙන්නේ වෙහෙස වී වැඩ කිරීම සඳහා ය. අතීතයේ සිටි මිනිස්සු එසේ කළ නිසා සෞඛ්‍ය සම්පන්නව කාලය ගත කළහ. නමුත් වර්තමාන ලෝකයේ මිනිස්සු යන්ත්‍ර සූත්‍ර සහ නවීන තාක්ෂණ උපකරණ භාවිතය නිසා කය වෙහෙසා වැඩ නොකරති. එය රෝග රැසකට මුල ය. කය වෙහෙසා ව්‍යායාම කිරීමෙන් පසුව ශරීරයට කොතරම් ප්‍රබෝධවත් බවක් දැනෙන්නේ දැයි ඔබම සිතා බලන්න.විවේකයදවස පුරා සිත කය වෙහෙසවා වැඩ කරනවා මෙන්න, ප්‍රමාණවත් විවේකයක් හා නින්දක් ද අපට අවශ්‍යය. සාමාන්‍යයෙන් දිනකට පැය 6 ක පමණ නින්දක් ද, අවදි වී සිටින කාලය අතර තුර කෙටි විවේක කාලයන් කීපයක් ද අපට අවශ්‍ය වෙයි. අද බොහෝ පුද්ගලයන්ට විවේක ගැනීමට තබා හරියට නිදා ගැනීමට වත් කාලයක් නැත. ඇතැම් අය නින්දෙන් ද දොඩවති. ඇතැම් අය දිනයේ වැඩ නිම වී ගෙදරට පැමිණ විවේකයෙන් ඉන්නට උත්සාහ කළත් ඔවුන්ගේ සිත හෙට දිනය පිළිබඳව බොහෝ සිතුවිලි, බර කල්පනාවලින් පිරී පවතියි. එබැවින් ඔවුනට හොඳ නින්දක් ලැබෙන්නේ නැත. ශරීරයට විවේකයක් වුවත් සිතට නම් විවේකයක් නැති ගාන ය. ඒ නිසා ඔවුහු ඉක්මනින් ම ලෙඩ රෝග වලට ගොදුරු වෙති.මානසික සමබරතාවයනිරෝගී ජීවිතයකට අත්‍යාවශ්‍ය වන වැදගත් කරුණ වන්නේ මානසික සමබරතාවයි. වෙනත් වචනවලින් කිවහොත්, ඔබට නිරෝගී ජීවිතයක් අවශ්‍ය නම් ඔබ මුලින් ම හිත හදාගත යුතු ය. මෙය බොහෝ දෙනෙකු කල්පනාවට නොගන්නා දෙයකි. අද සමාජයේ බොහෝ දෙනෙකු ‘සතුටින්’ ‘තෘප්තියෙන්’ සිටින බව බැලූ බැල්මට පෙනෙන දෙයකි. ඔවුනට හොඳ නිවාස, යාන වාහන ආදියෙන් අඩුවක් නැත. නමුත් ඔවුන් බොහෝ දෙනෙකු සිටින්නේ ‘නියම සතුටකින්’ ද යන්න ගැටලු සහගත ය.මනස සහ සමහර කායික රෝග අතර ඍජු සම්බන්ධයක් ඇති බව නවීන විද්‍යාව අනුව පිළිගත හැකි ය. මනසේ ඇතිවන ගැටලු නිසා ශරීරයේ හටගන්නා රෝග රැසක් ඇත.ඒ බටහිර වෛද්‍ය විද්‍යාවේ හැඳින්වෙන්නේ සයිකෝසොමැටික් (PSYCHOSOMATIC DISEASE) රෝග ලෙසයි.“මගේ ඇගේ කොතැන හරි හැමදාම රිදෙනවා. ආමාශයේ අම්ල ගතිය නිතරම වැඩියි. හරියට කෑමක් කන්න, වැඩක් කරන්න හිතෙන්නේ නැහැ. කොයි තරම් බෙහෙත් ගත්තත් හොඳ වෙන්නෙත් නැහැ” යනුවෙන් එක්තරා රෝගියෙක් පැවසීය. ඔහු අධික මානසික ආතතියකින් පෙළෙන බව පැහැදිලි විය. ඉහත රෝග ලක්ෂණ හටගත්තේ ඒ නිසා ය.මානසික සමබරතා ඇති කර ගැනීම සඳහා ක්‍රම බොහෝ තිබේ.විනෝදාංශ මෙහිදී වැදගත් තැනක් ගනී. විවිධ අයට විවිධ විනෝදාංශ ඇත. ඒවායින් සිතේ සතුට ඇතිවන විට මානසික ආතතිය සංසිඳී යයි. ඒ නිසා ඒ සඳහා කෙසේ හෝ සැලකිය යුතු කාලයක් වෙන් කරගත යුතු ය. ඇතැම් අය විනෝද වීම පසුවට කල් දමා ඒ කාලයේ උපරිම ලෙස වෙහෙස වෙති. එය බුද්ධිමත් දෙයක් විය හැකි වුවත් එහිද සීමාවක් තිබේ. මිනිස් සිතට සහ සිරුරට දැරිය හැකි ප්‍රමාණයට වඩා වෙහෙස වූ විට කාර්යක්ෂමතාව අඩු වී යයි. නිරෝගී බව පිරිහී යයි. මේ කාරණය විශේෂයෙන් ම විභාග සඳහා අධික ලෙස වෙහෙස වන ශිෂ්‍යයන් දැනගත යුතු දෙයකි.මනසට ලබාදෙන්නා වූ විවේකය ද ඉතා වැදගත් ය. සෞම්‍ය සංගීතය ශ්‍රවණය කිරීම, නිසල පරිසරවල කාලය ගත කිරීම, භාවනාව හෝ සිත කය සැහැල්ලු කරන අභ්‍යාස ඉතා වැදගත් ය. සිත දිගින් දිගටම වෙහෙසට පත් නොකළ යුතු ය. දවසේ යම් කාලයක් සිත තැන්පත් කර එය නිවා දැමිය යුතුය. මෝහන ක්‍රමයට ද මෙහිදී වැදගත් තැනක් හිමිවෙයි. එමගින් සිතත්, ගතත් බොහෝ සේ සංසිඳුවා බොහොමයක් රෝග සුවකළ හැකි ය.මත්පැන්, මත්ද්‍රව්‍ය, සිගරට් ආදිය සම්පූර්ණයෙන් ම නැවැත්විය යුතු ය. ඒවා ශාරීරික රෝග ඇති කරනවා පමණක් නොව මනස ද විකෘති කර දමයි. සමාජයේ අන්තර් පුද්ගල සම්බන්ධතා බිඳ දමයි. ඒ නිසා එය තමාටත්, සමාජයටත් යන දෙකටම අයහපතකි.මානසික සමබරතාව හොඳින් ම පවතින්නේ සරල ජීවන රටාව තුළයි. නමුත් බොහෝ දෙනෙකු එසේ සිටීමට අකමැති වෙති. ඔවුන් විවිධ ඉලක්ක, හඹා යති. ඉලක්ක කරා ගොස් ජයග්‍රහණය කිරීම වරදක් නොවේ. නමුත් එසේ කළ යුත්තේ තමාගේ මානසික සමබරතාව බිඳී නොයන ලෙසට ය. ඒ බව නොසිතන අය නොනිමි තරගයක යෙදී එකිනෙකා පරයන්නට හදති. ඕනෑම පුද්ගලයෙකුට කළ හැකි සහ නොහැකි දේවල් තිබේ.උත්සාහ කිරීම හොඳ දෙයකි. නමුත් අවසානයේ දී එයින් වන්නේ නිශ්ඵල දෙයක් නම් එය අත්හැර දමා ලද දෙයින් සතුටු වීම සුදුසු ය.නැතහොත් සිදුවන්නේ අතෘප්තිකර ආශාවක් ඇතිව ජීවත්වීමට ය. එය රෝගී බවට වීමට ප්‍රබල හේතුවකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=ay1204011</link>
    <topic>සුන්දර ‘කසුරිනා’ දැක බලාගෙන උතුරේ මුදුන් කොනට ගියෙමු</topic>
    <author>උපාලි සමරසිංහ</author>
    <content>යාල්පානම් වටරවුමේ යන මාතියාලා අපේ සුන්දර මුහුද දැකලා නෑ. ඒක මාතියාලාගෙ ගෝල්ෆේස් පිට්ටනිය වගෙයි”... මඟතොටදී හමුවූ දෙමළ වැසියෙක් මට කියයි. මේ වෙරළ තීරය සොයා යාමට මගේ නොතිත් ආශාව වැඩුණේ එනිසාය. මම යාපනයේ සුන්දර වෙරළ තීරය සොයා යන්නැයි අනුරංගට කියමි.කිලිනොච්චිය පොදු වෙළෙඳපළෙහි සිටි ඒ වෙළෙන්දා ඉතාම අභිරුචියෙන් වර්ණනා කළ මේ මුහුදු තීරය කොටි කල්ලියට බොහෝ ආදායම් උපයා දුන් තැනෙකි. වෙඩි හඬින්, මෝටාර් හඩින් බියපත් ජනයාගේ හදවතට යම්බඳු සැහැල්ලුවක් ගෙන දුන් සිත නිවන එපෙදෙස සාමාන්‍ය මිනිසුනට යන්ට එන්ට බැරි තැනක් වී තිබිණි. යමක් කමක් ඇති අය පමණක් දහසින් බැඳි පියලි පුදා මේ වෙරළේ මොහොතක් සැනහී සිටියහ.අද අපට නිදහසේ හුස්ම ගන්න පුළුවන්. ඒ වෙරළ තීරයට යන්ටත් පුළුවන්... ඔහු කී වචනවල සුවඳ විඳිමින් යන මට හදිසියේම විශාල වතුර ටැංකියක් බිම වැටී තිබෙනු පෙනෙයි.“මේ, මොකක්ද.. ඇයි? මේ මිනිස්සු තමන්ගෙ මිනිසුන්ට වතුර දෙන මේ විශාල ටැංකියට බෝම්බ බැඳලා පිපිරෙව්වේ” මම කිලිනොච්චියේම පිහිටි හමුදා භට නිවස්නයක නිලධරයන් විමසමි.“එදා මානුෂීය මෙහෙයුම කාලේ කොටි තමන්ගේ පරිපාලන මධ්‍යස්ථානය හැටියට පවත්වාගෙන ගියේ කිලිනොච්චියයි. ඔය අලුතින් හදලා තියෙන කිලිනොච්චි පොලිස් ගොඩනැඟිල්ල යටත් එදා බෝම්බ ගබඩාවක්. බංකර තිබුණා. ඒ වත්තේ විශාල වනස්පතියේ අතුවල අහිංසක මිනිස්සු එල්ලා මරා දමා තිබුණා.ලංකාවේ උතුරු මුදුන් කොනේ සිටරජය කෙරෙහි ජනතාවගේ ප්‍රසාදය මේ වගේ තුච්ඡ ක්‍රියා නිසා අඩුවුණේ නෑ. ඒ නිසා ඒ අය ඔවුනට පානීය ජල හිඟයක් මවා දෙන්න මේ විශාල ටැංකිය බෝම්බ සවිකැර පහළින්ම පුපුරුවා දැම්මා...අහිංසක දෙමළ මිනිසුන් හිස් අහසට අත් ඔසවා තමන්ට නිදහස සාමය ලබා දෙන්නැයි මොර ගෑවේ එවැනි තිරශ්චීන සිද්ධීන්ගෙන් පසුවය. කොටින්ට හැමදා වැඩවැරදුණේ මහපොළොවටත්, ජලයටත් අත තබන්නට ගිය තැනෙකදීය. මාවිල්ආරු සොරොව්ව වැසීමෙන් අහිංසක සිංහල, දෙමළ, මුස්ලිම් වැසියාගේ ජීවනෝපායන්, වගාබිම් බිඳ හෙළන්නට ඔවුන් ගත් වෑයම අවසන් වූයේ කෙලෙසකදැයි දැන් ලෝකය ද දන්නේය. කිලිනොච්චියේ මහා ජනකායකට පිරිසුදු වතුර දුන් ඒ ජල ටැංකිය බිඳ හෙළීම ද එවැන්නකි.ඔවුනගේ තිරශ්චින මතක ඇස්පනාපිට දකිමින් විඳිමින් අපි කසුරිනා වෙරළ තීරය සොයා ආවෙමු.බැලූ බැල්මට නෙත් සිත් පැහැරගන්නා මේ දර්ශනීය මුහුදු තීරය අලංකෘතය. විඩාවට පත්වූවකුගේ සරතැස මොහොතකින් නිවාලන සිහිල් සුළං රැලිවලින් සමන්විත මේ වෙරළ තීරයේ පෙණපිඬු නංවන රළ රැලි අතර අපි මොහොතක් සමාධිගත වෙමු. පවුල් පිටින් පැමිණි දෙමළ වැසියෝ මෙහිදී සිත් සේ කා නා ප්‍රීති වෙති. එහි මුහුද ටික දුරක් යනතුරු නොගැඹුරුය. පතුලත විශාල ගල් හා වළවල් ද නැති තරම්ය.එසේ නාමින් ප්‍රීතිවන වැසියන් රැකගැනීමට එහි පොලිස් ජීවිතාරක්ෂක පුහුණු බළකායක් පිහිටුවා තිබේ. එම බළකායේ සිටින මාතලේ ආර්.එම්.රත්නායක හා පොලොන්නරුවේ බී. ජී.හේරත් යන නිලධරයන් මට එහිදී හමුවිණි. මේ ඔවුන් කී කතාවය.”මේක මුළු මහත් යාපනය අර්ධද්වීපයේම සුන්දරම වෙරළ තීරයක්. එල්.ටී.ටී.ඊ.ය මේකෙන් බොහෝ මුදල් උපයාගෙන තියෙනවා. ඉරිදාට යාපනේ ජනතාව මෙහි පිරෙනවා. රජය මේ ස්ථානය බේරාගන්නකොට මේ අක්කර 2ක් පමණ වන භූමි භාගය හරිම ලස්සනට තිබුණා. ඒත් පසුකාලයක ජනතාව මෙහි රොක් වන විට ලංකාවේ සමහර තවත් සුන්දර තැන් විනාශ කරනවා වගේම මිනිස් ක්‍රියාකාරකම් නිසා මේ ස්ථානයත් ටික ටික විනාශ වෙමින් යනවා. සමහරු බෝතල් කඩලා වෙරළට වීසි කළ අවස්ථා තියෙනව. අපේ ජීවිතාරක්ෂක බළකායෙන් ගිලෙන අය බේරාගන්නවා වගේම මේ අකටයුතු ගැනත් ඇස ගහන් ඉන්නෙ..ඔවුන් මේ ජීවිත හා දේපළ රකින්නට ගන්නා වෑයම ප්‍රශස්තය. ගිලෙන්නට ගිය ජීවිත ගණනාවක් බේරාගත් අපට සැනසුමක් නෑ. මේකෙ තවමත් කැබින් එකක්වත් ජීවිතාරක්ෂක බළකායට ලැබී නෑ. මිනිස්සුන්ගෙ පහසුකම් වුණත් අඩුයි. මෙහි එන අයගෙ අවශ්‍යතාවට වැසිකිළි පහසුකම්වත් හදලා නෑ.කිලිනොච්චියේ දී පුපුරවන ලද වතුර ටැංකියඒකට හේතුව මොකක්ද? මේකෙ ආදායම විශාලයි කියලා කියන්නෙත් ඔයගොල්ලොම නේද? මම අසමි. ඔවුන් එකිනෙකාගේ මුහුණු බලාගත්තා විනා කිසිවක්ම කීවේ නැත. එහෙනම්! ඉරිදාට හා සෙනසුරාදාට විතරක් මෙහිදී ලබන ස්‍රවිශාල ආදායමට මොකද වෙන්නෙ... මම යළිත් අසමි. ඔවුන් නිරුත්තරය.අපි ගවේෂණය අරඹමු. කසුරිනා වෙරළ තීරය අසුන්දර කරන මේ ක්‍රියාකාරකම් මොනවාද?මෙහි වෙරළේ තැන් තැන්වල වතුර පිරී තිබෙනු අපට පෙනෙයි. ඒවා නිසි ලෙස සකසන්නට ද මේ වෙරළ තීරය අයිති ප්‍රාදේශීය සභාව කටයුතු කැර නැත. ඇතුළුවන මංමාවත් නම් ඉතාම සුන්දරය.මේ කසුරිනා වෙරළ භූමිය අයත් වන්නේ දෙමළ ජාතික සන්ධානය සතු ප්‍රාදේශීය සභාවකටය. එම ප්‍රාදේශීය සභාව විසින් මෙහි ඇතුළු කරන එක බස් රථයකින් රුපියල් දෙසියයක් අය කරයි. වෑන් රථයකින් රුපියල් 100කි. ත්‍රීවීලරයකින් රුපියල් 50කි. මෝටර් බයිසිකලයකින් රුපියල් 30කි. එසේනම් ඔවුන් සතිඅන්තවලදී මෙහි රොද බැඳෙන වාහන කන්දරාවෙන් උපයන ධනයෙන් මෙය තවත් සංවර්ධනය නොකරන්නේ ඇයි දැයි ප්‍රශ්නයකි. එය රජය කෙරෙහි පොදු ජනතාව කලකිරවන කාලකණ්ණි සතුටක් ලබන දෙයක් නම් නොවිය යුතුය.දැන් අපේ රථයේ මාලිමාවේ හිස උතුරේ හරි මැදට එල්ල වී තිබේ. එහි තිතකින් පෙන්වන්නේ පේදුරුතුඩුවයි. මේ මොනතරම් ආස්වාදනීය මොහොතක්ද? දැන් අප සිටින්නේ ලංකාවේ හරියටම උතුරු කෙළවරය.මේ වෙරළ තීරය නිශ්ශබ්දය. කිසිදු රැලි නැඟීමක් ද නැත. මීටර් දෙතුන් සියයක් මුහුදේ ඇවිද ගියද ජලය උරහිස තලයට මතුව නොඑයි.මේ වෙරළ තීරයෙහි තැන් තැන්වල ලැගුම් ගත් ධීවරයෝ කොක් සෙයියාවෙන් ඇණ බා සිටිති. ඔවුනගේ පන්මල්ල සරු බවක් පෙනෙයි. ඇතැම් තැන්වල වැල්ලේ හා යාබද නිවෙස්වල තැනූ කූඩු විශේෂයකි. මේ කූඩු වටකර ඇත්තේ කම්බි කූඩුවකිනි. එය ඇතුළත දැඩි හිරු තාපයට මුහුණ දී ඇත්තේ සූඩයන්, හුරුල්ලන් වැනි පුංචි කරවලය. කොටින්ම කූරි කරවලය. කපුටන්ගෙන්, බලු බළලුන්ගෙන් කරවල බේරාගැනීම එහි අරමුණයි.කසුරිනා වෙරළ තීරය                         පේදුරු තුඩුවේ ධීවර බෝට්ටුමුහුදු කොටි තර්ජනත් දැන් නැති නිසා රාත්‍රි කාලයේ පවා ධීවරයෝ මුහුදු යති. මුහුද ද ඉතින්! නිදිවර්ජිතය. මේ දසුන් අතරින් දිවයිනේ උතුරු පෙදෙසේ මුදුන් කොන පිහිටියේ පේදුරුතුඩුවේ සිට තවත් මීටර් 200ක් පමණ දුරින් සක්කකොටෙයි නම් ගමෙහිය.උදය කාලයට පේදුරුතුඩුව මතු නොව උතුරේ හැම ලෙල්ලමක්ම පාහේ ජනයාගෙන් පිරී තිබේ. අපි ඒ ලෙල්ලම් අතර ද රවුම් ගසමු. මාළු මෙන්ම ඒ අයිනේ විකුණන යාපනේ අඹ ගෙඩියක් වුණත් දැන් කොළඹ ගණන්ය. දිවයිනේ සරුසාරම මත්ස්‍ය සම්පත මෙතෙක් අපේ අතින් ගිලිහී තිබිණි. එම මාළු නිධි ඇත්තටම පිහිටියේ පේදුරුතුඩුව ආසන්න මුහුදේය.මම ලෙල්ලමක් සොයා ගොස් වාහනය නවතා ගනිමි. ලෙල්ලමට ඇතුළුවන තැන පොල් රුප්පා අතර පිරී තිබුණේ මෝටර් බයිසිකල් හා පාපැදි තොගයකි. ඊට තවත් කිට්ටු වන්නට මාළු ලොරි කිහිපයක් නවතා තිබේ.මම වෙරළට කිට්ටු වීමි. ඔව්හු කඩියන් මෙන් යුහුසුලුව වැඩ කරති. බෝට්ටු කිහිපයක් නැංගුරම් ලා ඇති අතර මසුන් මරන්නන්ගේ ශබ්ද පූජාවෙන් ලෙල්ලම හැඬවෙයි. මේ ධීවරයන්ගෙන් සමහරෙක් බෝට්ටු තුළටම වී මාළු තෝරති. ඇත්තටම එකම හිස් ගොඩක් පමණක් මට මේ ලෙල්ලමෙහි පෙනෙයි.මේ ධීවරයන්ගේ ඇස් බලාපොරොත්තුවෙන් පිරී තිබේ. ඒ සරු සාර මත්ස්‍ය සම්පතක ඵල නෙළීම විය හැකිය. පුංචි ළමා ළපටියන් පවා ලෙල්ලමේ සිටිනු දුටු මම පුදුම වෙමි. මම සිංහල තරමක් දන්නා දෙමළ තරුණයකුට කිට්ටු වෙමි.ඒ අපේ නංගිගෙ දරුවො. මාළු බිත්තර ගන්ඩ ඇවිත්. උදෙන්ම ගත්තෙ නැත්නම් ඒවා ඉවර වෙනවා. අපට ශීතකරණ පහසුකම් නෑ.”ඔහු හරහා මම ධීවරයන් කීපදෙනෙකු සමඟ කතාකළෙමි. ඔවුන් කී කතාවේ ශේෂයක් මතු දක්වමි.දැන් රාත්‍රි කාලයටත් මුහුදු යන්ඩ පුළුවන්. ලයිට් හවුස් ආණ්ඩුව පිළිසකර කරනවා නම් වටිනවා. එල්.ටී.ටී.ඊ.යේ කරදර නිසා 1990 විතර ඉඳන් අපි මාළු අල්ලන්න ගියේ නෑ. ඒකෙන් වාසි ගත්තේ ඉන්දීය ධීවරයෝ. උන් අපේ මාළු ටිකත් අල්ලගත්තා. මුහුද හරිම කරුණාවන්තයි. ආණ්ඩුව ලබාදුන් නිදහසේ සරු ඵල මුහුද ලෝබ නැතිව බෙදනවා.” ඔව්හු කියති.මේ අතර කරවල කර්මාන්තයේ යෙදෙන ධීවරයෙක් මට හමුවිය.”බෝට්ටුවල යන්ඩ අපට දැන් හයිය නෑ. ඒ නිසා තමයි කරවල වේළන්නේ. කරවල වේලීමත් පාඩු නෑ. බෝට්ටුවලින් ගන්නා මාළු හොඳින් වේළා යාල්පානම් යැව්වම ගාණක් වැඩ කරනවා.” පින්තූර ගැනීමට අකමැතිවූ ජේසුදාසන් මට එසේ කීවේය. තලපත්, කට්ටා මාළුන් ඇඳුමක පතරොමක් මෙන් දිගහැරීමට ඔහුගේ මන්නා පහරින් දෙවතාවක් වැදීම ප්‍රමාණවත් බව බලාසිටින මට හොඳින් දැනෙයි.”එදා යුද්ධ කාලෙදි මුහුදු කොටි තමයි අපට හරියට කරදර කළේ. කොටින්ගේ මරණ තර්ජන හමුවේ අපට කාලයක්ම බඩගින්නේ ඉන්න තමයි සිදුවුණේ” තවත් ධීවරයෙක් කීවේය.පේදුරුතුඩුව අද ජනයාගේ ප්‍රීතිමත් නගරයකි. මා ගිය සක්කකොටෙයි ගම්මානයේ 90%ක් දෙනා ධීවරයෝ වෙති. ඔවුන්ගේ හෙට දවස දීප්තිමත් වන්නට නම් මේ ලෙල්ලම් හා ප්‍රදීපාගාර බෝට්ටු, සහන ක්‍රමයට ඩීසල් ලබාදීම රජයේ ද යුතුකමය.ලබන සතියේ ලංකා පටුනට යමු.උපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=ay1204012</link>
    <topic>නිකන්ම නිකන් ගෙදර ඉන්නවාට වඩා උපන් රටට වැඩක් කරන ගැහැනියක් වෙන්න ආසයි</topic>
    <author>සාගරිකා දිසානායක ජයසිංහ</author>
    <content>සුසන්තිකා ජයසිංහසුසන්තිකා ජයසිංහ ගැන අමුතුවෙන් අපේ පාඨකයන්ට හඳුන්වලා දෙන්න ඕනෑ නෑ. ඈ අපේ රටට අන්තර්ජාතික කීර්තියක් අත්පත් කර දෙමින් අන්තර්ජාතික පදක්කම් තුනක් ඔලිම්පික් රිදී පදක්කමක් මවු බිමට උරුම කර දුන් දේශයේ දිරිය ගැහැනියයි. සුසන්තිකා දැන් ක්‍රීඩාවෙන් සමු අරන් කලක් නිරත වූ දේශපාලන පොර පිටියෙනුත් සමු අරන්. සුළු කාලයකට ඈ නිහඬ වෙලා වගෙයි. මෙවර ඇයත් එක්ක පැයක් විශේෂාංගයට සුසන්තිකා එකතු කර ගන්නට අප සිතුවා.කොළඹ බොරැල්ලේ නාරාහේන්පිට පාරේ පිහිටි මහල් නිවාස සංකීර්ණයක දෙවැනි මහලේ පිහිටි ඇගේ නිවහනේදී සුසන්තිකා අපට මුණ ගැහුණා. සුපුරුදු ක්‍රීඩිකාව වෙනුවට ඩෙනිම් කලිසමකිනුත් සරල කුර්තාවකින් සැරසිලා මවකගේ භූමිකාව අවතීර්ණ වෙමින් සුරතල් පුතු වඩාගෙනම අප වෙත සපැමිණි ඈ සුහදව අප පිළිගත්තා.ඉතින් කොහොමද? කාලෙකට පස්සේ? මම පිළිසඳර ආරම්භ කළා.ඔව්. තරමක කාලෙකට පස්සේ තමයි මම පත්තරේකට කතා කරන්නේ. නිතරම මාධ්‍යයෙන් පෙනී සිටින්න ගියාමත් ඒකෙ කිසි අගයක් නෑනෙ” ඈ සුපුරුදු පරිදි හඬ නගා හිනැහෙනවා.මේ දවස්වල මොනවද කරන්නේ?ඒක තමයි ප්‍රශ්නේ. මුකුත් ම නෑ. ඇත්තටම මගෙන් කොයි තරම් වැඩක් මේ ක්ෂේත්‍රයට ගන්න පුළුවන් ද? ඒත් ඒ බව අපේ ක්ෂේත්‍රයේ බලධාරීන්ට අමතක වෙලා වගෙයි.එහෙම කීවේ?ක්‍රීඩාවෙන් සමු ගත්තත් අපේ අත්දැකීම්වලින් මේ රටේ අනාගත ක්‍රීඩක ක්‍රීඩිකාවන්ට අපිට මොනතරම් මෙහෙවරක් ඉටු කරන්න පුළුවන් ද? ඒත් කෝ අපෙන් කිසි වැඩක් ගන්නේ නෑනේ.ඔබ කතා කරන්නේ කවරාකාරයේ මෙහෙවරක් ගැන ද?මගේ හැකියාවන් සහ පළපුරුද්ද අනුව කළ හැකි මෙහෙවරක් පිළිබඳව. එය කවරක් වුණත් රටට යම් සේවයක් ඉටු වෙනවා නම් මට යම් වගකීමක් භාර දුන්නොත් මට හැකි උපරිමයෙන් එය ඉටු කරන්න කැමතියි.අතීතයට මොහොතක් යමුද?මගේ අතීතය මේ රටේ බොහෝ දෙනෙක් දන්නවා. මම ඇති හැකි පවුලකින් පැවත එන කෙනෙක් නොවෙයි. කෑගල්ල දිස්ත්‍රික්කයේ වරකාපොළට නුදුරු අල්ගම උඩුවක කියන පුංචි පිටිසර ගමක උපන් දුප්පත් කෙල්ලෙක්.ඔබේ දෙමව්පියන්?තාත්තා එම්. ජයසිංහ. වෘත්තියෙන් රියැදුරු මහතෙක්. අම්මා මැණික් පුරගේ බේබි නෝනා. ඈ අනුන්ගේ වතුවල රබර් කිරි කපලා තමයි අප හදා වඩා ගත්තේ.සහෝදර සහෝදරියන්?අක්කලා තුන්දෙනයි, අයියයි. මම පවුලේ බඩපිස්සි.ළමා වියේ මතකය අවදි කරමුද?මම අවුරුදු හතක් අම්මාගෙන් කිරි බීපු කෙල්ලක්. පළමුවැනි පන්තියේ ඉඳලා පහේ පන්තිය දක්වා ගියේ උඩුවක කනිෂ්ඨ විද්‍යාලෙට.හයේ සිට දහය දක්වා ඇත්නාවල මහා විද්‍යාලෙට ගියා.පුංචිම පන්තිවල ඉගෙන ගන්න කොට ඉස්කෝලෙ ඇරිලා ආපු ගමන් ම අම්මාගේ ඇගේ එල්ලිලා කිරි බීවා මතකයි.ඒ ජවය සැපැයුණේ කොහොමද?මං හිතන්නේ ඒක ජන්මාන්තර පුරුද්දක් වෙන්න ඇති.ගෙදරින් ඊට ලැබුණු සහය කොහොමද?ක්‍රීඩාවට තියා පාසල් යන්නවත් අවශ්‍ය අඩු වැඩිය සපයා දෙන්න අපේ අම්මාට ලොකු සටනක් කරන්න වුණා. සපත්තු මේස් අලුත් ඇඳුම් අමතර ගමන් බිමන් හොඳ හොඳ කෑම බීම අපට අරුමයක් වුණා. අමතර යමක් ඉල්ලුවාම අම්මාට ඒ දවස්වල තරහත් යනවා.ඒ ඇයි?ඉපදෙන කාලේ වෙන විට තාත්තාගේ රැකියාවත් අහිමි වෙලා. අම්මා දුක් මහන්සි වෙලා අත්වල කරගැට මතුවෙනකල් කිරි කපලා හොයා ගත්තු සොච්චම් මුදලෙන් තමයි අපි පස්දෙනාගේ බඩ කට පුරවලා මුළු පවුලම නඩත්තු කළේ.ඔබ ක්‍රීඩාවට වගේ ම ඉගෙනුමටත් දක්ෂයිද?මහා ලොකු දක්ෂකමක් තිබුණේ නෑ. ඒත් මට වැඩ පුළුවන්. ඒත් මට ඉගෙනීමේ අගය කියා දෙන්න තරම් දැනුමක් මගේ මවුපියන්ට තිබුණේ නෑ. වෙන කවුරුවත් මට ක්‍රීඩාවත් එක්කම ඉගෙනීමත් සමාන්තරව කරගන්න කියන උපදේශය ලබා දුන්නෙත් නෑ.අද ඔබ ඒ ගැන පසුතැවෙනවාද?ඇත්තෙන් ම ඔව්. එදා මට ක්‍රීඩාවත් එක්කම ඉගෙනීමේ අගයත් වටහා දුන්නා නම් අද මම ජීවිතයේ මීට වඩා බොහොම ඉහළ තැනක ඉන්නවා. මොන තරම් ලෝක සම්මාන ගත්තත් ඒ තරමටම ඉගෙනීමෙනුත් ඉහළට යන්න හැකි වුණොත් එහි වටිනාකම කියා නිම කරන්න බෑ.ඔබේ ක්‍රීඩා හැකියාවන් මුලින් ම හඳුනා ගත්තේ කවුද?වරකාපොළ ක්‍රීඩා සමාජයේ ක්‍රීඩා නිලධාරිනි ධම්මිකා වනිගසිංහ මිස්.ඇගෙන් ලැබුණු සහය?මම අවුරුදු 12 - 15 කාලයේ පටන් වරකාපොළ පළාතේ ක්‍රීඩා කළා.දුවලා ඒ පළාතේ ප්‍රසිද්ධයි. ධම්මිකා මිස් මගේ හැකියාවන් දැකලා 1990 දී කොළඹට එක්ක ඇවිත් ක්‍රීඩා අමාත්‍යාංශයේ ක්‍රීඩා පුහුණුවීම්වලට යොමු කළා.කොළඹ ආවාම පාසල් ගමන නැවතුණා ද?ඔව්. මම සාමාන්‍ය පෙළ පන්තියෙන් පස්සේ සම්පූර්ණයෙන් ම ක්‍රීඩාවට යොමු වුණා.කොළඹට එන විට ඔබේ වයස?අවුරුදු දාහතයි. අවුරුදු දහ අටේදී මම ශ්‍රී ලංකා යුද හමුදාවට බැඳුණා.ඒ ඇයි?කොළඹ ඉන්න රැකියාවක් අවශ්‍ය නිසාත්, හමුදාවේදී ක්‍රීඩා අංශයෙන් හොඳ පුහුණුවක් ලබා ගන්නට හැකි නිසාත්.ඔබට ඒ අවස්ථාව ලැබුණේ?එවකට මලල ක්‍රීඩා සංගමයේ සභාපති ධූර දැරූ කර්නල් පාලිත ප්‍රනාන්දු මහත්තයා මා හමුදාවට බඳවා ගත්තා. මලල ක්‍රීඩා සංගමයේ වත්මන් සභාපති ධූරය දරන්නෙත් ඒ මහත්තයාමයි.කොපමණ කාලයක් හමුදා සේවයේ යෙදුණා ද?වසරක් පමණ.ඉන් ඉවත් වෙලා කළේ මොනවද?ක්‍රීඩාවට මුළු කාලයම කැප කළා. 1998 සිට 2008 දක්වාම මුළු ජීවිතේම කැප කළේ ක්‍රීඩාවට. මුල් කාලේ විවිධ සමාගම්වලට සම්බන්ධ වෙලා කටයුතු කළා. ඒ සමාගම් මගේ ක්‍රීඩා දියුණුවට අනුග්‍රහය දැක්වූවා.මුලින් ම ඔබ සහභාගි වුණු අන්තර්ජාතික ක්‍රීඩා තරගය?1992 ඉන්දියාවේ නවදිල්ලියේ පැවැති හතර වැනි ආසියානු කණිෂ්ඨ මලල ක්‍රීඩා උලෙළ.ඉන් පසුව?2008 ක්‍රීඩාවෙන් සමුගන්නා තුරුම දිව්වා. ලෝක මලල ක්‍රීඩා උලෙළකදී ලෝකඩ පදක්කම් දෙකකුත් ඔලිම්පික් පදක්කමකුත් අපේ පුංචි ලංකාවට ලබා දීලායි මම ක්‍රීඩාවෙන් සමු ගත්තේ.ක්‍රීඩාවෙන් සමුගන්නට හිතුවේ?පෞද්ගලික ජීවිතය සාර්ථක කරගන්නට. මම විවාහ වෙලා දරු සුරතල් බැලීම කාලයක් ම පමා කරමින් හිටියේ ඔලිම්පික් සිහිනය සැබෑ කරගන්නා තුරු. ඒ සිහිනය සැබෑ කරගන්නා විටත් මවු පදවිය ලබන්නට සුදුසු කාලය පසුකරමින් සිටියා. මට දරුවකු පිළිබඳ ලොකු ආසාවක් තිබුණා. ඒ සිහිනය වෙනුවෙන් මම ක්‍රීඩා දිවිය කැප කළා.ඔබේ පැතුම එපරිදිම ඉටු වුණා ද?ඔව්. අද මට රටක් වටින රත්තරන් පුතෙක් ඉන්නවා.කොහොමද පවුල් ජීවිතේ?පවුල් ජීවිතේ සුන්දරයි. ඒත් අවුල් නැත්නම් විතරයි.එහෙම කිව්වේ?පවුල් ජීවිතේ අවුල් නැත්තේ කාගෙද? ඕනෑම පවුලක අඹු සැමියන් අතර මත ගැටුම්, පුංචි පුංචි සණ්ඩු සරුවල්, හිත් නොහොඳකම් ඇති වෙනවා. නැතිවෙනවා. පසු ගිය කාලේ අපේ ජීවිතවලටත් ඔය කියන කාරණා බලපෑවා. මමත් මගේ මහත්තයා ධම්මික අතරෙත් පුංචි පුංචි ආරවුල් ඇති වුණා. ඒවා බොහොමයක් මගේ අතින් ඔහුට සිදුවූ පුංචි පුංචි අඩු පාඩු නිසා ඇති වූ ඒවා.යම් යම් කාරණා ගැන මා තුළ වූ නොතේරුම්කම ඊට හේතු වුණා. ඒත් දැන් අපි ඒ ගැටලු තේරුම් අරගෙන සිටිනවා.ඔබ සාර්ථක බිරියක් ද?සාර්ථක බිරියක් ම වුණා යැයි කියන්න බෑ. මම ටිකක් හිතුවක්කාරයි. නොනැමෙන සුලුයි. සම්ප්‍රදායික බිරියකගෙන් සැමියාට ඉටු විය යුතු යුතුකම් මා අතින් පැහැර හැරුණු අවස්ථාත් තිබුණා.ඔබ දක්ෂ ගෘහිනියක් ද?ඔව්. මගේ ගෙදර මෙහෙකරුවන් නෑ. උදව්වට මගේ අම්මා තාත්තා හිටියා. බණ්ඩාරගම අක්කර හතර හමාරක් පුරා හදාගත්තු ගෙදර සම්පූර්ණයෙන්ම නඩත්තු කළේ මම. ඉව්වේ පිහුවේ මම.අන්තර්ජාතික මට්ටමේ ක්‍රීඩිකාවක් වුණු ඔබට ඒ සඳහා කාලය තිබුණා ද?ඔව්... ඕනෑකම තියෙන විට කාලයත් තිබුණා.ඔබ කොළඹ පදිංචියට ආවේ?මගේ වැඩකටයුතුවලට පහසු නිසා. ධම්මික දුර බැහැර ගියාම මම ඒ ගෙදර තනි වෙනවා. ලෝකේ වටේම සංචාරය කරපු, හැම මොහොතකම කාර්ය බහුල වෙලා හිටපු මට ඒ ගෙදර පොඩි හුදෙකලා බවක් දැනුණා.දැන් ඔබ එහි යන්නෙම නැද්ද?යනවා. සති අන්තේ ගිහින් සුද්ධ පවිත්‍ර කරලා විවේකීව ගත කරලා එනවා.මේ දිනවල ඔබට විශේෂ කාර්ය භාරයක් නැතැයි ඔබ මුලින් කීවා.ඒ කීවේ ක්‍රීඩා අංශයෙන්. දැන් මම ජනාධිපති ආර්යා ශිරන්ති රාජපක්ෂ මැතිනියගේ සුබසාධන හා ප්‍රජා සේවා කටයුතුවලට නිතරම දායක වෙනවා.ඔබ දේශපාලන ක්ෂේත්‍රය ජයගත්තේ නෑඔව්. ඒත් මම ජනාධිපතිතුමාට කෑගල්ලෙන් ඡන්ද 36,500 ක් අරන් දුන්නා.ඔබ දේශපාලනයට යොමු වුණේ ඇයි?ජනාධිපතිතුමාගේ ආරාධනාවට ගෞරවයක් ලෙස. එතුමා විපක්ෂ නායකයාව සිටියදී පවා මගේ ක්‍රීඩා දිවියට බොහෝ උපකාර කළා. ක්‍රීඩා දිවියේ මා යම් යම් ගැටලු වලට මුහුණ දුන් අවස්ථාවලදී එතුමා අභීතව මා වෙනුවෙන් පෙනී සිටියා. ඒ කළ උදව් උපකාර මට මතකයි. ඒවාට කෘත ගුණ සලකන්නටයි මම දේශපාලනයට යොමු වුණේ.යළිත් දේශපාලන කරළියට නඟින්නට අදහසක් නැද්ද?බලාපොරොත්තුවක් නෑ. ඒත් අවස්ථාවක් ලැබුණොත් සලකා බලනවා.ඔබෙන් වැඩක් ගන්නේ නැතැයි ඔබ ලොකු චෝදනාවක් නඟනවා.ඔව්. මගෙන් විතරක් නොවෙයි අපේ කාලයේ රටට විශ්ව කීර්තියක් අත්කර දුන් ක්‍රීඩක ක්‍රීඩිකාවන් කී දෙනෙක් දැන් නිකන් ම නිකං ගෙදරට වී සිටිනවාද? අපේ අත්දැකීම් හා දස්කම්වලින් ක්‍රීඩා ක්ෂේත්‍රයට මීට වඩා වැඩක් ගන්න තිබුණා.ඔබට එහෙම අවස්ථාවක් ලැබුණොත්?නොපැකිළී බාර ගන්නවා. මං හැකි උපරිමයෙන් ඒ මෙහෙවර ඉටු කරනවා.ඔබේ අනාගත පැතුම?නිකන්ම නිකං කාලේ කකා ගෙදරට වෙලා ඉන්න ගැහැනියක් නොවී රටට යම් මෙහෙවරක් ඉටු කරන කාර්යශීලී ගැහැනියක් වීම. මා නොලැබූ අධ්‍යාපනය මගේ පුතාට ලබාදීම. ඔහු යහපත් මිනිසකු බවට පත් කිරීම.ගතවූ ජීවිතය ගැන ඔබ හිතන්නේ?මහත් වූ භාග්‍යයක් ලෙස. අද මට යාන වාහන ගේදොර මිල මුදල්, ආදරණීය දරුවෙක් හොඳ සැමියෙක් වගේ ම ආදරණීය නෑ හිතමිතුරන් පිරිසක් ලැබී තිබෙනවා. රටේ විතරක් නොවෙයි ලෝකෙම කීර්තියක් ලැබී තිබෙනවා. මට ලබාගත යුතු කිසිවක් තවත් මෙලොව නැති තරම්. නිකරුණේ කාලය ගත කිරීම නම් මට මහා පීඩාවක්. මගේ හැකියාවන් හා පළපුරුද්ද අනුව රටට යම් මෙහෙවරක් කරන්නට අවස්ථාවක් ලැබුණොත් මැරෙන තුරුම ඒ මෙහෙවර උපරිමයෙන් ඉටු කරන්නට මා කැමැත්තෙන් සිටිනවා.අම්මාට බාධා නොකර මෙතෙක් තමන්ගේ වැඩක් බලාගත්තු පුංචි පුතාගේ ඉවසීමේ සීමාව ඉක්ම ගිහින්. ලොකු ගතුවක් කියාගෙන හඬාගෙන විත් ඔහු අම්මාගේ උකුලට පැන්නා. සුසන්තිකාට පුතාගේ ලෝකයේ දොරගුළු හැරදීලා අපි ඇගෙන් සමු ගත්තා.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=ay1204013</link>
    <topic>ජිනීවා සමුළුවෙන් බලපෑමක් නෑ</topic>
    <author/>
    <content>සතිය ආරම්භයේදී වෙළෙඳ පොළ යළි ඉහළ ගියේය. සමාගම් රැසක කොටස් මිල සැලකිය යුතු ලෙසින් ඉහළ ගියේ ය.නුවරඑළිය හොටෙල් කොටසක මිල රුපියල් 1193.60 සිට 1277.70 ක් දක්වා රුපියල් 84.10 කින් ඉහළ ගියේ ය. ලංකා අශෝක් ලේලන්ඩ් සමාගමේ කොටසක මිල රුපියල් 2248.80 සිට රුපියල් 2299.00 ක් දක්වා රුපියල් 50.20 කින් ඉහළ ගියේ ය. යුනියන් කෙමිකල්ස් කොටසක මිල රුපියල් 602.70 සිට 673.90 ක් දක්වා රුපියල් 71.20 කින් ඉහළ ගියේ ය.ටී සර්විසස් කොටසක මිල ද පෙර දිනට සාපේක්ෂව රුපියල් 33.20 කින් ඉහළ ගියේ ය.කළම්ඹු ෆාමසි රුපියල් 43.00 කින් ද ඉහළ ගියේ ය. මිරමාර් සමාගමේ කොටසක මිල ද රුපියල් 57.10 කින් ඉහළ ගියේ ය.මිල පහළ යෑම් අතුරින් කැපී පෙනුණේ ඔටෝ ඩ්‍රොව් සමාගම ය. පෙර දින රුපියල් 780.00 ක් වූ සමාගමේ කොටසක මිල එදින රුපියල් 656.30 ක් දක්වා රුපියල් 123.70 ක් දක්වා පහළ ගියේ ය.මිල පහළ ගිය සෙසු සමාගම් අතර යුනියන් ගාර්ඩියන්, කොමර්ෂල්, කොන්වෙන්ෂන් ෆුඩ්ස් මර්චන්ට් ෂිපින්ග් සමාගම් විය. දිනයේ වැඩිම කොටස් අලෙවි වූයේ විදුලංකා සමාගමේ ය. අලෙවි වූ කොටස් ගණන 5014297 කි. අමානා, බ්ලූ ඩයමන්ඩ් (ඡන්ද බලය රහිත) එන්වි රිසෝස්, නවලෝක, රේණුකා හෝල්ඩින්ග් මිලියනය ඉක්මවා කොටස් අලෙවි වූ සමාගම් ය.සඳුදා දින එසේ වුව ද අඟහරුවාදා වෙළෙඳ පොළ යළි පහළ ගියේ ය. එසේ වුවද සමාගම් කිහිපයක මිල ඉහළ ගියේ ය.ඔටෝ ඩ්‍රොව් පෙර දින මිල පහළ ගිය ද අඟහරුවාදා මිල ඉහළ ගියේ ය. දිනයේ වැඩිම අගයකින් මිල ඉහළ ගියේ ඔටෝඩ්‍රොව් සමාගමේ ය. පෙර දින රුපියල් 656.30 ක් වූ සමාගමේ කොටසක මිල එදින රුපියල් 750.00 ක් දක්වා ඉහළ ගියේ ය. ඒ පෙර දිනට සාපේක්ෂව රුපියල් 93.70 ක මිල ඉහළ යාමකි.මර්චන්ට් ෂිපින්ග් සමාගමේ කොටසක මිල ද පෙර දිනට සාපේක්ෂව රුපියල් 36.80 කින් ඉහළ ගියේ ය. යුනියන් කෙමිකල්ස් කොටසක මිල රුපියල් 20.90 කින් ඉහළ ගියේ ය.දිනයේ වැඩිම අගයකින් මිල පහළ ගියේ නුවරඑළිය හොටෙල් සමාගමේ ය. පෙර දින රුපියල් 1277.70 කට අලෙවි වූ කොටසක මිල එදින රුපියල් 1110.90 ක් දක්වා රුපියල් 167.50 කින් පහළ ගියේ ය.ඊ.බී. ක්‍රෙසි සමාගමේ කොටසක මිල ද රුපියල් 1190.00 සිට 1050.00 ක් දක්වා රුපියල් 140 කින් පහළ ගියේ ය. මිල පහළ ගිය සෙසු සමාගම් අතර සෙලින්කෝ ඉන්ෂුවරන්ස්, ලංකා අශෝක් ලේලන්ඩ්, කළම්බු ෆාමසි සමාගම් විය.ටෙක්ස්ටර්ඩ් ජ’ර්සි කොටස් 4572624 ක් අලෙවි වූ අතර මිලියනය ඉක්මවා කොටස් අලෙවි වූ සමාගම් අතර එන්වි රිසෝසස් එස්.එම්.බී. ලීසිං, ඇක්සස් ඉංජිනියරින්, අමානා සමාගම් විය.සෙලාන් ඩිවලොෆ්මන්ට් පී.එල්.සී. වසරේ පළමු හා අවසාන ලාභාංශ ලෙසින් කොටසකට සත 10 ක් ද කැලණි කේබල්ස් පී.එල්. සී. කොටසකට රුපියල් 1.50 ක් බැගින් වසර මැද ලාභාංශ ද බෝගල ග්‍රැෆයිට් ලංකා වසරේ ප්‍රථම හා අවසාන ලාභාංශ ලෙසින් කොටසකට සත 25 ක් ද ගෙවනු ලබන බව නිවේදනය කර තිබුණි.සතිය ආරම්භක සඳුදා ගනුදෙනු 6220 ක් සිදුවූ අතර අඟහරුවාදා එය 7227 ක් දක්වා වර්ධනය විය. පෙර සතිය අවසානයේදී සමස්ත කොටස් මිල දර්ශක ද ඒකක 5422. 35 ක් වූ අතර සඳුදා එය ඒකක 5430.96 ක් දක්වා වැඩි වූ නමුත් අඟහරුවාදා ඒකක 5425.00 ක් දක්වා අඩු විය. මිලංකා මිල දර්ශකය ද පෙර සතියේ ඒකක 4847.80 ක් වූ අතර සඳුදා ඒකක 4873.87 ක් දක්වා වැඩි විය. අඟහරුවාදා එය ඒකක 4862.79 ක් දක්වා අඩු විය.අලුතින් වෙළෙද පොළට පිවිසි ඇක්සස් ඉන්ජිනියරින් මිල ඉහළ යාම අඟහරුවාදා දක්නට තිබුණ විශේෂම ලක්ෂණයයි. වෙළෙඳ පොළට මෑතදී පිවිසි බොහෝ සමාගම් පළමු දින සිටම මිල පහළ ගිය නමුත් ඇක්සස් ඉන්ජිනියර්ස් අඟහරුවාදා දින රුපියල් 25 සිට 29.30 ක දක්වා ඉහළ ගොස් දිනය නිමාවන විට රුපියල් 26.30 ක් දක්වා මිල සංශෝධනය වී තිබුණි. ජිනීවා මානව හිමිකම් සමුළුව මඟින් මෙරට වෙළෙඳ පොළට එතරම් බලපෑමක් ඇති කර නොතිබූ බව වෙළෙඳ පොළ දෙස බැලීමෙන් පෙනී යයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=aj1204011</link>
    <topic>රිය පැදවීම් සහ මාර්ග ආරක්ෂණ සමීක්ෂණයට ඩිමෝ සහ මොරටු සරසවිය ගිවිසුමක</topic>
    <author/>
    <content>රිය පැදවීම් සහ මාර්ග ආරක්ෂණ සමීක්ෂණයට ඩිමෝ සහ මොරටු සරසවිය ගිවිසුමකමොරටු සරසවියේ රිය පැදවීම සහ මාර්ග ආරක්ෂණ සමීක්ෂණයට හවුල් වෙමින් ඩීසල් සහ මෝටර් ඉංජිනේරු පොදු සමාගම (ඩිමෝ), මොරටු සරසවිය සමඟින් අවබෝධතා ගිවිසුමක් අත්සන් කළේ ය. මෙම අවබෝධතා ගිවිසුමට 2011 දෙසැම්බර් මස 22 වනදා රංජිත් පණ්ඩිතගේ මහතා (ඩිමෝහි සභාපති සහ ප්‍රධාන විධායක නිලධාරි) සහ මහාචාර්ය ආනන්ද ජයවර්ධන මහතා (මොරටුව සරසවියෙහි උප කුලපති) අස්සන් තැබූහ.2012 මැද භාගයේ දී සූරියවැව ප්‍රදේශයේ දී විවෘත වීමට නියමිත රියදුරු පුහුණු ආයතනයක් ද ඩීමෝ විසින් ස්ථාපනය කරනු ලැබේ. ඉහත සමීක්ෂණය නිරීක්ෂණයන්, අත්දැකීම් ලත් මෙන් ම නවක රියදුරන් සඳහා නවීනතම රියදුරු පුහුණු කිරීමේ වැඩසටහනක් සංවර්ධන කිරීමේ කටයුතු සඳහා යොදා ගැනීමට නියමිත ය.එහිදී රියදුරන් පුහුණු කිරීමේ දී ඇති වන අවශ්‍යතාව මෙන් ම දේශීය සහ විදේශීය තත්ත්වයන් යටතේ පවතින නව නිර්මාණශීලී රිය පැදවීමේ ක්‍රමවේදයන් ද පර්යේෂණයට භාජනය වේ. මෙම සමීක්ෂණය හරහා රියදුරු පුහුණුව විද්‍යාත්මකව සහ ප්‍රායෝගිකව පවත්වා ගනිමින් වඩාත් උචිත සහ ඵලදායි පුහුණුවකට ඉඩ සලසාලයි.පොලිටෙක්ස් ගාමන්ට්ස් ආයතනය, 5,500 කට ආසන්න කාර්ය මණ්ඩලය සඳහා ඩයලොග් වෙතින් දුරකථන සබඳතා මිලදී ගනී. ඒ අවස්ථාවට එක්වූ පොලිටෙක්ස් ගාමන්ට්ස්හි මානව සම්පත් හා පරිපාලන කළමනාකරු තිස්ස තලගුණේ මානව හා පරිපාලන ජ්‍යෙෂ්ඨ කළමනාකරු ඉන්දික ගමගේ ජ්‍යෙෂ්ඨ කළමනාකරු/ මූල්‍ය පාලක රන්ජිකා මෙන්ඩිස් නිෂ්පාදන අධ්‍යක්ෂ අර්ඩ්ලි ඩේවිඩ්, ඩයලොග් ව්‍යාපාර සහ සේවා සැපයුම් පිළිබඳ සමූහ ප්‍රධාන නිලධාරිනි සැන්ඩ්‍රා ද සොයිසා, ඩයලොග් ව්‍යාපාර සහ ව්‍යාපාරික අලෙවිකරණ ප්‍රධානී චන්න අමරසේකර ඩයලොග් ව්‍යාපාර සහ ව්‍යාපාරික අලෙවිකරණ ජ්‍යෙෂ්ඨ විධායක නිලධාරි රොෂාන් මූසාෆර් ඩයලොග් අලෙවිකරණ සහ සේවා අංශයෙහි රුහුණු දසනායක මහත්ම මහත්මීහු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=aj1204012</link>
    <topic>LOLC ශක්තිය තවත් වර්ධනය වෙයි</topic>
    <author/>
    <content>LOLC ශක්තිය තවත් වර්ධනය වෙයිLOLC සිය ප්‍රධාන ව්‍යාපාර අංශය වූ මූල්‍ය සේවාවන්හි ලාභයේ වර්ධන ප්‍රගතිය පවත්වා ගනිමින්, සමූහය ස්ථාවර ලාභ වර්ධනයක් තවදුරටත් වාර්තා කරයි. පසුගිය දෙසැම්බරයෙන් අවසන් වූ මාස 09 තුළ LOLC සමූහය රුපියල් බිලියන 9.3ක බදු ගෙවීමට පෙර ලාභයක් වාර්තා කර තිබේ.එය පෙර හා සසඳන විට 30%ක වර්ධනයකි. එම කාලය තුළ බදු ගෙවීමට පසු ලාභය රුපියල් බිලියන 7.9ක් වන අතර, විය. පෙර වසරට සාපේක්ෂව 31%ක වර්ධනයක් ලෙස සැලකිය හැකිය.තවදුරටත් ශක්තිමත් වූ සමූහයේ මූල්‍ය සේවා අංශවල මෙහෙයුම් ලාභය උදෙසා මූලික දායකත්වය දක්වා ඇති අතර, ඒකක වෙළෙඳපොළ පවත්නා තත්ත්වයන් හේතුවෙන් අනෙකුත් අංශයන්හි ලාභය අඩු වුවද, සමූහයේ ක්‍රියාකාරීත්වයේ ධනාත්මක ප්‍රගතියට ඉවහල් වී තිබේ.ආකර්ෂණීය පොලී අනුපාතික මත දිරි ගැන්වූ මූල්‍ය නිකුත් කිරීම් සහ එහි මහා කළමනාකරණය මඟින් මාස 09ක කාලය තුළ මූල්‍ය සේවා ව්‍යාපාර ආදායම 49%කින් වර්ධනය වූයේ රුපියල් බිලියන 13ක් ලෙසිනි. අලෙවි සහ අයකරගැනීම් කණ්ඩායම් සිදු කරන ලද ශක්තිමත් ණය අයකර ගැනීම්, කළ අතරම සමූහයේ ණය අයකර ගැනීම් අනුපාතය ඉහළ නංවා තිබේ.එමඟින් ණය අංශයේ ප්‍රමිතිය කැපී පෙනෙන ලෙස වැඩි දියුණු වී ඇත. 2010 වසරේ එම කාලය තුළ මූල්‍ය සේවා ව්‍යාපාර අංශයේ අදාළ ආදායම රුපියල් බිලියන 8.8කි.ආදායම් වර්ධනය ලංකා ඔරික්ස් ෆිනෑන්ස් පී.එල්.සී. LOLC මයික්‍රෝ ක්‍රෙඩිට් සමාගම සහ කොමාර්ෂල් ලීසිං සහ ෆිනෑන්ස් සමාගමේ උපක්‍රමීය ව්‍යාපාර යොමුව සහ බැඳී පවතී.එම සමාගම් උතුරු නැඟෙනහිර පළාත්වල සිය මෙහෙයුම් පුළුල් කරමින් කෘෂිකර්මාන්තය මුල් කර ගත් ජන කොටස වෙත මූල්‍ය සේවා සහාය ලබා දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=aj1204013</link>
    <topic>අම්පාර දිසාවේ දෙවැනි AVIVA NDB ශාඛාව කල්මුණේ</topic>
    <author/>
    <content>අම්පාර දිසාවේ දෙවැනි AVIVA NDB ශාඛාව කල්මුණේAVIVA NDB රක්ෂණ සමාගමේ කල්මුණේ නව ශාඛා කාර්යාලය මඩකලපුව පාරේ අංක 45 දරන ස්ථානයේ දී නොබෝදා උත්සවාකාරයෙන් විවෘත විය.එය අම්පාර දිස්ත්‍රික්කයේ දෙවන AVIVANDB කාර්යාලයයි. ඒ සමඟින් උතුරු නැඟෙනහිර AVIVA NDB කාර්යාල සංඛ්‍යාව හතක් දක්වා වර්ධනය වේ.ප්‍රධාන ආරාධිතයා වශයෙන් කල්මුණේ ප්‍රාදේශීය ලේකම් කේ.ලවනාදන් මහතා සහභාගි වූ අතර හින්දු සම්ප්‍රදායානුකූලව පැවැති එම උත්සවයට AVIVANDB රක්ෂණ සමාගමෙහි බෙදාහැරීමේ අධ්‍යක්ෂ උපුල් විජේසිංහ මහතා ඇතුළු උසස් නිලධාරීහු ද සහභාගි වූහ.ට්‍රයම්ෆ් ප්‍රවර්ධන වැඩසටහනේ ජයග්‍රාහකයන්ට තෑගි පිරිනැමීම ට්‍රයම්ෆ් ඉන්ටර්නැෂනල් ලංකා පෞද්ගලික සමාගමේ සාමාන්‍යාධිකාරි පලීන්ද්‍ර ප්‍රනාන්දු මහතාගේ ප්‍රධානත්වයෙන් සිදු කෙරිණි.Apple ipad හිමි වූ ජයග්‍රාහකයින් වූයේ ප්‍රභාන්ති ජයවර්ධන, සී. වනිගසේකර, එස්. රන්ජනී, දෙවන්ගා අතුකෝරළ හා අයිෂා යසීන් මහත්මීහුයි. ipod shuffle  හිමිවූයේ දෙවන ස්ථාන දිනාගත් ජයග්‍රාහකයින් හටයි.අලුත් අවුරුදු සමයේ එතෙර සිට එවනු ලබන මුදල් ලබා ගන්නා ගනුදෙනුකරුවන්ට ආකර්ෂණීය තෑගි රැසක් තිළිණ කර දීමට කොමර්ෂල් බැංකුව කටයුතු යොදා ඇත.සිය ‘ඊ එක්ස්චේන්ජ්’ සේවාව භාවිතා කරමින් මේ 12 දක්වා ගනු දෙනු කරන්නන්ට එකක් රුපියල් දස දහසක වටිනාකමකින් යුතු වෙළෙඳසල් වවුචරපත් 200 ක් පිරිනැමීමට කටයුතු කරයි.අවුරුද්දට බඩු මල්ලක් ලෙස නම් කර ඇති මේ ප්‍රවර්ධන වැඩසටහන සඳහා කොමර්ෂල් බැංකුව මඟින් රුපියල් මිලියන 2ක් වෙන් කර ඇති අතර දිනුම් ඇදීමකින් ජයග්‍රහකයන් තොරා ගනීි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=aj1204014</link>
    <topic>ගොඩ්රේජ් ශීතකරණ මෙරටට</topic>
    <author/>
    <content>ගොඩ්රේජ් ශීතකරණ මෙරටටසිංගර් ශ්‍රී ලංකා සමාගමේ සභාපති හේමක අමරසූරිය මහතා සහ ගොඩ්රෙජ් විදුලි උපාංගවල අලෙවි හා විකුණුම් පිළිබඳ ප්‍රධානී කමල් නන්දි මහතා ඇතුළු සිංගර් සමූහයේ ප්‍රධාන විධායක නිලධාරි අශෝක පීරිස්, අලෙවි අධ්‍යක්ෂ නසාර් මජිඩ් මහතා සහ ගොඩ්රෙජ් විදුලි උපකරණ අපනයනය පිළිබඳ ජ්‍යෙෂ්ඨ සාමාන්‍යාධිකාරි ඩිප්ටෙන්ඩු භට්ටාචාර්යා මහතා ඇතුළු පිරිස.ඉන්දියාවේ ජනතා ප්‍රසාදය දිනාගෙන ඇති විශාලතම සමාගමක් ලෙස ගොඩ්රේජ් සැලකෙයි. එය කර්මාන්ත ඉංජිනේරු, ඉලෙක්ට්‍රොනික උපකරණ නිෂ්පාදනය, පාරිභෝගික නිෂ්පාදන, ගෘහ උපකරණ, ආරක්ෂණ විසඳුම්, කෘෂිකාර්මික නිෂ්පාදන, දේපළ වෙළෙඳාම් මෙන් ම නවීන තාක්ෂණයෙන් හා නිමාවෙන් යුත් ශීතකරණ නිෂ්පාදනයේ පුරෝගාමී සමාගමක් වේ.සිංගර් සමාගම ගොඩ්රේජ් වෙළෙඳනාමය යටතේ නව තාක්ෂණයෙන් හා නව මාදිලියෙන් යුත් ශීතකරණ පෙළක් ශ්‍රී ලංකාවට ද හඳුන්වා දුන්නේ ය.සිංගර් සමූහයේ ප්‍රධාන විධායක නිලධාරි අශෝක පීරිස් මහතා ප්‍රකාශ කළේ ගොඩ්රෙජ් වැනි ජනතා ප්‍රසාදයට පත්, ප්‍රමුඛ නිෂ්පාදන වෙළෙඳපලට හඳුන්වාදෙන සමාගමක් සමඟ අත්වැල් බැද ගැනීමට ලැබීම ආඩම්බරයක් බවයි. ප්‍රමිතියෙන් උසස් හා විවිධ අවශ්‍යතා පිරිමසන ගෘහ උපකරණ සහ ඉලෙක්ට්‍රොනික භාණ්ඩ පාරිභෝගිකයන්ට පිරිනැමීමට කැපවූ සමාගමක් වන සිංගර් දැන් ගොඩ්රෙජ් සමඟ ජාත්‍යන්තර තත්ත්වයේ ශීතකරණ මෙරට පාරිභෝගිකයන්ට පිරිනමන අතර ඒ සඳහා සිංගර් සමාගමේ පුළුල් බෙදාහැරීමේ හා පසු සේවා පහසුකම් ද ජනතාවට ලැබෙන බව අශෝක පීරිස් මහතා පැවසුවේ ය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=aj1204015</link>
    <topic>පැහැපත් නිරෝගී සමක් සඳහා රෙව්ලොන් ටච් ඇන්ඩ් ග්ලෝ</topic>
    <author/>
    <content>පැහැපත් නිරෝගී සමක් සඳහා රෙව්ලොන් ටච් ඇන්ඩ් ග්ලෝරෙව්ලොන් ටච් ඇන්ඩ් ග්ලෝ නිෂ්පාදන පෙළ එළිදැක්වූ දා ටී.එස්.ප්‍රකාශ් සහ සහකාර අලෙවි කළමනාකාරිනී චන්දි ගුණසේකර ද මෙහි වෙති.රෙව්ලොන් සිය නවතම නිෂ්පාදන මාලාව වන ටච් ඇන්ඩ් ග්ලෝ හඳුන්වා දෙයි. වැඩිදියුණු කරන ලද සම පැහැපත් කිරීමේ නිෂ්පාදනයක් වන මෙමඟින් සති හතරක් තුළදී දිදුළන පැහැපත් පෙනුමක් ලබා දේ. එම සම සුරැකීමේ පුළුල් නිෂ්පාදන පෙළ සම නිරෝගීමත්ව, පැහැපත්ව සහ සුසිනිඳුව තබා ගැන්මට උපකාරී වන බව රෙව්ලොන් ලංකා සාමාන්‍යාධිකාරි ටී.එස්.ප්‍රකාශ් ඛ්යයි.එක් එක් නිෂ්පාදනයන් එක් කටයුත්තක් සඳහා නිෂ්පාදනය වී ඇති හෙයින් එකතුවක් ලෙසින් භාවිත කළ හැකි මෙම නිෂ්පාදන පෙළ මඟින් නොකැළැල් සමක් නිර්මාණයට සහ පවත්වාගැන්මට උපකාරී වනු ඇත.මෙම නිෂ්පාදන එකතුව ඔබේ සමට විශ්මයානුකූල වෙනස්කම් සිදුකරනා විටමින්, කෝමාරිකා සහ වෙනත් ස්වාභාවික සාරයන්ගේ සෞඛ්‍යසම්පන්න ප්‍රතිලාභයන්ගෙන් අනූනය. මෙම නිෂ්පාදනයන් ඔබගේ සම පැහැපත් කිරීමට, සමෙහි තෙතමනය ආරක්ෂා කිරීමට, අඳුරු ළප කැළැල් අවම කිරීමට, හානිකර හිරු රැස්වලින් සම ආරක්ෂා කිරීමට, ඇස් වටා වන අඳුරු පැහැය දුරු කිරීමට සහ කලු ළප සහ කුරුලෑ ආදිය වැළැක්වීමට උපකාරී වන බවද ඒ මහතා කියයි.ටච් ඇන්ඩ් ග්ලෝ වැඩිදියුණු කළ සම පැහැපත් කිරීමේ ෆේෂ් වොෂ් දිනපතා භාවිතා කළ හැකි මොයිස්චර්රයිසින් ආලේපනය සහ ලෝෂන් සම පැහැපත් කිරීමේ ක්ෂණික මැටිෆයින් ආලේපනය ඇස් යට ආලේපනය සම පැහැපත් කිරීමේ ඇන්ටි ස්පොට් ඉන්ටෙන්සිව් එසෙන්ස්, කුරුලෑ වළක්වන පිම්පල් කරෙක්ටර් හිරු ආරක්ෂිත සන් කෙයාර් ඩේලි මොයිස්චර් රයිසින් ලෝෂන් ඒ නිෂ්පාදන පෙළ අතර වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=aj1204016</link>
    <topic>බාලිකා පාපන්දු ආසියා තරගාවලියට සමපෝෂ අනුග්‍රහය</topic>
    <author/>
    <content>බාලිකා පාපන්දු ආසියා තරගාවලියට සමපෝෂ අනුග්‍රහයසිලෝන් බිස්කට්ස් සමාගමේ සමූහ අධ්‍යක්‍ෂිකා නිෂ්කා වික්‍රමසිංහ මහත්මිය විසින් අනුග්‍රහක චෙක්පත දකුණු හා මධ්‍යම ආසියානු වයස අවුරුදු 13 න් පහළ බාලිකා පාපන්දු තරගාවලියේ ප්‍රධාන සම්බන්ධිකාරිකා ටැරන් තායි ලාන් හුවෝන්ග් වෙත බාරදුන් අවස්ථාව. ප්ලෙන්ටි ෆුඩ්ස් සමාගමේ අධ්‍යක්‍ෂක/ප්‍රධාන විධායක නිලධාරී ෂම්මි කරුණාරත්න සහ සහකාර අලෙවි සාමාන්‍යාධිකාරි වසන්ත චන්ද්‍රපාල යන මහත්වරුද මෙහි සිටිති.සමපෝෂ විසින් 2012 දකුණු හා මධ්‍යම ආසියානු වයස අවුරුදු 13 න් පහළ බාලිකා පාපන්දු තරගාවලි මෙරටදී පැවැත්වීමට සිවුවැනි වරටත් අනුග්‍රහය දක්වයි. මෙරට ක්‍රීඩාවන් නගාසිටුවීමට නිරන්තරයෙන් අතහිත සපයන සිලෝන් බිස්කට්ස් සමාගමට අනුබද්ධ ප්ලෙන්ටි ෆුඩ්ස් සමාගම විසින් සමපෝෂ නිෂ්පාදනය කර බෙදාහරියි.ප්ලෙන්ටි ෆුඩ්ස් සමාගමේ අධ්‍යක්‍ෂක/ප්‍රධාන විධායක නිලධාරී ෂම්මි කරුණාරත්න මහතා පැවසුවේ “පාපන්දු කියන්නේ ශරීර ශක්තිය සහ ජවය උපරිමයෙන් අවශ්‍ය වන ක්‍රීඩාවක්. සමපෝෂ කියන්නේ පෝෂණය විශිෂ්ට ලෙස සපයන පෝෂ්‍යදායී ආහාරයක්. මම පාපන්දු ක්‍රීඩාවේ හා සමපෝෂ යන්නයි.හේමාස් සමූහයේ මුල් ළමාවිය සංවර්ධන සමාජ සත්කාරක වැඩපිළිවෙළ වන ‘පියවර’ දස වසරක මෙහෙවර පසුගියදා සැමරිණි. ළමා සංවර්ධන හා කාන්තා කටයුතු පිළිබඳ අමාත්‍ය තිස්ස කරලියැද්ද මහතා සහ ළමා ලේකම් කාර්යාලයේ අධ්‍යක්ෂිකා යමුනා පෙරේරා මහත්මිය විසින් ‘පියවර’ ව්‍යාපෘතියෙහි දස වසරක සාර්ථකත්වය ඇගයීම වෙනුවෙන් ලද සම්මාන ඵලකය අතැතිව.හේමාස් Outreach පදනමෙහි සභාපති අබ්බාස් එසුෆලි, ආයතනික සන්නිවේදන හා සමාජ සත්කාරක ව්‍යාපෘති ජ්‍යෙෂ්ඨ කළමනාකාර ශිරෝමි මාසකෝරාල, හේමාස් හෝල්ඩිංග්ස් හා ප්‍රධාන විධායක නිලධාරි හුසේන් එසුෆලි යන මහත්ම මහත්මීහු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=aj1204017</link>
    <topic>ශ්‍රී ලංකා ඉන්ෂුවරන්ස් අම්පාර ශාඛාව නවීන පහසුකම් සහිත නව නිවහනකට</topic>
    <author/>
    <content>ශ්‍රී ලංකා ඉන්ෂුවරන්ස් අම්පාර ශාඛාව නවීන පහසුකම් සහිත නව නිවහනකටශ්‍රී ලංකා ඉන්ෂුවරන්ස් අම්පාර ශාඛාව නවීන පහසුකම් සහිත අම්පාර ඉගිනියාගල පාරේ අංක 01 ස්ථානයේ දී පසුගිය දා විවෘත කරන ලදී.එම අවස්ථාවට ශ්‍රී ලංකා ඉන්ෂුවරන්ස් ප්‍රධාන නිලධාරි සුරේශ් පරණවිතාන නියෝජ්‍ය සාමාන්‍යාධිකාරි අලෙවි නිරෝෂනි පෙතියාගොඩ, සහකාර සාමාන්‍යාධිකාරි (ජාතික විකුණුම්) පුබුදු විමලරත්න, සහකාර සාමාන්‍යාධිකාරි ශාඛා පරිපාලන පරාක්‍රම අඹන්පොල, ජ්‍යෙෂ්ඨ කළමනාකාරිනී ආයතනික සන්නිවේදන නාමලී ද සිල්වා යන මහත්ම මහත්මීන් ඇතුළු ශ්‍රී ලංකා ඉන්ෂුවරන්ස් උසස් නිලධාරීහු සහ ප්‍රාදේශීය ව්‍යාපාරික ප්‍රජාව විශාල පිරිසක් ද සහභාගි වූහ.එහිදී සුරේශ් පරණවිතාන මහතා අදහස් දක්වමින් රක්ෂණය ගමට ගෙනයාමේ සංකල්පය මත පිට පළාත්වල ශාඛා කාර්යාල සඳහා දැනට වඩා නවීන පහසුකම් ලබා දී මහජනතාවට රක්ෂණයේ ප්‍රතිලාභ කඩිනමින් ප්‍රදානය කිරීම කළමනාකාරිත්වයේ ප්‍රධාන අරමුණ බව ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>01</day>
    </date>
    <link>http://www.silumina.lk/2012/04/01/_art.asp?fn=aj1204018</link>
    <topic>බාට්ලීට් ෆිනෑන්ස් සමාගමෙන් බිලිඳු ළමා ගිණුම</topic>
    <author/>
    <content>බාට්ලීට් ෆිනෑන්ස් සමාගමෙන් බිලිඳු ළමා ගිණුමබාට්ලීට් සමූහයේ සභාපති ධර්ම ධීරසිංහ මහතා විසින් කොළඹ කාසල් වීදිය කාන්තා රෝහලේ දී පළමු ‘බාට්ලීට් බිලිඳු ළමා ඉතිරුම් ගිණුම පිරි නැමූ අවස්ථාව. සිබිල් වෙත්තසිංහ මහත්මිය ද මෙහි වෙති.උපදින සෑම දරුවෙකුට ම මුදල් තැන්පත් කළ බැංකු ගිණුමක් ලබාදීමේ අරමුණෙන් ඇරඹූ ‘බාට්ලීට් බිලිඳු’ ළමා ඉතුරුම් ගිණුම, බාට්ලීට් සමූහයේ සභාපති ධර්ම ධීරසිංහ මහතා ප්‍රධානත්වයෙන් පසුගියදා කොළඹ, කාසල් වීදියේ කාන්තා රෝහලේ පැවැති උත්සවයකදී හඳුන්වා දුන්නේ ය. ප්‍රවීණ ළමා චිත්‍ර ශිල්පී සිබිල් වෙත්තසිංහ මහත්මිය හා බාට්ලීට් සමූහයේ අධ්‍යක්ෂ මණ්ඩලය විශේෂ ආරාධිතයන් ලෙසින් ඊට සහභාගි වූහ.උපන් දා සිට වයස අවු. 5 දක්වා පවත්වාගෙන යා හැකි ‘බාට්ලීට් බිලිඳු’ ළමා ඉතිරුම් ගිණුමට අමතරව, වයස අවු. 5 - 12 වයසේ දරුවන් වෙනුවෙන් ‘බාට්ලීට් බිංදු’ හා වයස අවු. 12 - 18 අතරේ වූ යෞවනයන් වෙනුවෙන් ‘බාට්ලීට් ස්මාර්ට් ටීන්’ යන ගිණුම් හඳුන්වා දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa1204082</link>
    <topic>ප්‍රීතිමත්-සාමකාමී පාස්කු මංගල්‍යයක් වේවා</topic>
    <author>- ජනපති</author>
    <content>පාස්කු දින පණිවුඩ- ජනපතිඅද සාමයට තර්ජනයක්ව පවතින බොහෝ අර්බුදවලින් ජනතාව හා ජාතීන් නිදහස් කර ගැනීමට ද සාධාරණත්වය හා අවබෝධය පිළිබඳ ජේසුස් ක්‍රිස්තුන් වහන්සේගේ පණිවුඩයට හැකිව ඇතැයි පාස්කු මංගල්‍යය නිමිත්තෙන් පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා කියා සිටී.ජනාධිපතිතුමාගේ එම පණිවුඩය මෙසේය.ජේසු ක්‍රිස්තුන් කල්වාරියේ දී කුරුසියේ ඇණගැසීමෙන් මරණයට පත් වීමෙන් පසු මළවුන්ගෙන් නැඟිටීමේ දිනය ලෙස සැලකෙන පාස්කු මංගල්‍යය සැමරීමට ශ්‍රී ලංකාවේ ක්‍රිස්තියානි ජනතාව ලොව පුරා සිටින සිය සහෝදර බැතිමතුන් සමඟ එක්වෙති.දෙවියන්ගේ පුත්‍රයා ලෙස මිනිසුන් අතර ඉපදුණු ජේසු ක්‍රිස්තුන් වහන්සේ මිනිසා පාපයෙන් මුදවා ගැනීමේ මෙහෙයක නියැලෙමින් සියලු සත්වයින්ට දයාවේ පණිවුඩය දේශනා කිරීමට සිය ජීවිතය කැපකළේය. මිනිසාගේ පාපයෙහි බර ඔහු තමන් වෙත පවරා ගත්තේය. කෙනකු තමන්ට දයාව දක්වන ආකාරයටම තම අසල්වැසියාට ද දයා කළ යුතු බවට වූ ජේසු ක්‍රිස්තුන් වහන්සේගේ පණිවුඩය සියලු සමාජ හා ජාතික බාධක සිඳ දැමීමේ අනුනාදයක් වන අතර එය සමාජයේ පහළම මට්ටමේ මිනිසුන්ටත් ලොව වෙසෙන සියලුම සත්වයින්ටත් දයාව පතුරවාලන්නකි.උන්වහන්සේගේ ඉගැන්වීම් එදා ලොව කුඩා ජන කොටසකට දේශනා කළ ද එය අද ලෝකයේ විශාලතම ආගම් අතරින් එකක් බවට පත්ව ඇති කිතු දහමේ අඩිතාලමයි. කල් පවත්නා සාමය හා එකමුතු බව වෙත අපව රැගෙන යාමට අපේ රටේ දැන් සිදුවෙමින් පවතින ප්‍රතිසන්ධාන ක්‍රියාවලිය සඳහා මහඟු උපකාරයක් කිරීමට දයාව හා අවබෝධය පිළිබඳ මෙම ක්‍රිස්තියානි පණිවුඩයට හැකියාව ඇත. ජේසු ක්‍රිස්තුන් වහන්සේගේ උත්ථානය සිහිපත් කිරීම මඟින් එතුමාගේ දිව්‍යමය බව පිළිබඳ ශ්‍රී ලංකාවේ ක්‍රිස්තු භක්තිකයන්ගේ විශ්වාසය ශක්තිමත් වීම දයාව හා අවබෝධය පිළිබඳ ඔහුගේ පණිවුඩය පැතිරවීමටත් සරල ජීවන රටාවක අවශ්‍යතාව අප සමාජය පුරා පැතිරවීමටත් උපකාරී වනු ඇත. මම සියලු දෙනාටම ප්‍රීතිමත් හා සාමකාමී පාස්කු මංගල්‍යයක් ප්‍රාර්ථනා කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa1204083</link>
    <topic>සංහිඳියාව, එකමුතුව හා සමෘද්ධිය පතමු</topic>
    <author/>
    <content>- කතෝලික රදගුරු සම්මේලනයශුද්ධාත්මයාණන්ගේ මඟපෙන්වීම මත උත්ථාන වූ ගැලවුම්කරුවාණන් ගේ තිළිණයක් ලෙස ජනතාවට වඩාත් ඵලදායී අයුරින් මේ රටට සංහිඳියාව සමෘද්ධිය හා එකමුතුව ලබාදීමට යාඥා කරන ලෙස ඉල්ලා සිටින බව ශ්‍රී ලංකා කතෝලික රදගුරු සම්මේලනයේ සභාපති අතිඋතුම් මැල්කම් කාදිනල් රංජිත් හිමිපාණන් හා ලේකම් අතුඋතුම් නෝබට් එම්.අන්ද්‍රාදි හිමිපාණන් සියලු සැදැහැවතුනට සුබ පාස්කුවක් හා උත්ථානයේ නව ජීවනය බෙදා හදා ගැනීමට ප්‍රාර්ථනා කරයි.එම නිවේදනයේ මෙසේද සඳහන් වෙයි.නැවත වරක් අපි ක්‍රිස්තියානි විශ්වාසයේ ප්‍රධාන සංසිද්ධිය වන ජේසුස් වහන්සේගේ උත්ථානය සමරන්නෙමු. එය සමිඳාණන් ගේ එතෙරවීම වන අතර එතුමන් කෲරතර මරණයෙන් යළි ජීවිතය කරා පියනඟන කිතුනුවන්ට ඉතා ප්‍රබල ලෙස බලපායි. ශු.පාවුළුතුමන් කියන ලෙස ක්‍රිස්තුන් වහන්සේ උත්ථාන කරනු නොලැබූ සේක් නම් අපේ දේශනා කිරීම නිරර්ථය; ඔබේ ඇදහීමත් නිරර්ථය (1 කොරින්ති 15 : 14) සහ ‘උත්ථාන කරනු ලැබූ ස්වාමීන් වහන්සේ යළිත් නොමැරෙන බව ද අපි දනිමු. මින්මතු මරණය උන්වහන්සේ කෙරෙහි බලපවත්වන්නේ නැත. (රෝම 6:9) විශ්වීය සභාව ලෙස එකමුතුව දෙවියන් වහන්සේ තුළ සතුටුවෙමින් හා තුති පිදිය යුතු වන්නේ සමිඳුන් තුළ අප ලැබූ විශ්වාසයේ අසමසම තිළිණය හේතුවෙනි.උන්වහන්සේගේ උත්ථානය ප්‍රීතිමත්ව සමරන අතරම ඒ හා බැඳි විවිධ ධාර්මික කාරණා පිළිබඳව අපි අවධානය යොමු කරමු. එය හුදෙක් බාහිර සැමරුමක් පමණක් ම නොවේ. එය අපගේ ජීවිත ස්පර්ශ කරමින් ඊට බලපෑ හැකි කාරණයක් විය යුතුය. “බෞතිස්ම ස්නාපනයෙන් ක්‍රිස්තුන් ජේසුන් වහන්සේ හා සමඟ ඒකාබද්ධ වූ අප සියල්ලන්ම (රෝම 6:3) උන්වහන්සේගේ උත්ථානය බෙදා හදා ගන්නට කැඳවීම් ලබා ඇතිවාක් මෙන්ම සමිඳාණන්ගේ එතෙරවීම අපගේ ජීවිතවල මරණයේ සිට ජීවිතය දක්වා වූ යථාර්ථයක් බවට පත්කර ගත යුතු වන්නේ උන්වහන්සේ කළ අයුරිනි.බලපවත්නා විවිධ අභියෝගයන් හමුවේ උත්ථාන වූ දෙවි සමිඳාණෝ විශ්වාසයේ මූලික සිද්ධාන්තයන් වෙත අපගේ අවධානය යොමු කරති. අප ස්වාමීන් වූ ජේසුන් වහන්සේ අප සමඟ ජීවත් ව, මරණයෙන් උත්ථානව අප මධ්‍යයේ අදත් වැඩ වසන සේක. උන්වහන්සේ අප සියල්ලන් සමඟ ගමන් කරන සේක. අපි උන්වහන්සේ අපගේ දෛනික ජීවිතය මධ්‍යයේ දිවි ගෙවීම සැබැවින් අදහන අතර දෙව්පියාණන් වහන්සේට වඩා ප්‍රසන්න තැනක් බවට මේ ලෝකය පත්කිරීමට වෙහෙසෙන සේක.එහෙයින් මේ පාස්කු උත්සවය ජේසුන් වහන්සේට වඩාත් සමීපව එතුමන් සමඟ අපට පිරිනැමූ නව ජීවිතය බෙදාහදා ගන්නා මොහොතක් වී තිබේ. මේ නිසා උත්ථානයේ ජනතාවක් බවට පත්ව උන්වහන්සේ සමඟ එක්ව එතුමන්ගේ දේව රාජ්‍යය ගොඩනැඟීමේ ක්‍රියාවලිය ඔස්සේ මේ ලෝකය වඩ වඩාත් සමෘද්ධිමත් හා දෙව්පියාණන්ගේ කැමැත්ත අනුව වඩාත් ශුද්ධවන්ත තැනක් බවට පත්කරමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa1204084</link>
    <topic>සන්ධාන ආණ්ඩුවේ දෙවර්ෂ පූර්ණය අදයි</topic>
    <author>සුනිල් දයා අල්විස්</author>
    <content>සුනිල් දයා අල්විස්එක්සත් ජනතා නිදහස් සන්ධාන ආණ්ඩුවට අදට (08) වසර දෙකක් සපිරෙයි.මහින්ද රාජපක්ෂ ජනාධිපතිතුමාගේ නායකත්වය යටතේ 2010 අපේ‍්‍රල් 08 වැනිදා පැවැත්වූ මහ මැතිවරණයෙන් එක්සත් ජනතා නිදහස් සන්ධානය බලයට පත්විය.එම මැතිවරණයේදී ශ්‍රී ලංකා නිදහස් පක්ෂය ඇතුළු එක්සත් ජනතා නිදහස් සන්ධානයට මන්ත්‍රී ධුර 161 ක් හිමි විය. ත්‍රස්තවාදය පරදා සාමය උදාකර දුන් රටට පූර්ණ සංවර්ධනයක් උදාකර දීම 2010 පැවැත්වූ මහ මැතිවරණයේදී එක්සත් ජනතා නිදහස් සන්ධානය ජනතාවට ලබාදුන් පොරොන්දුවයි. එම පොරොන්දුවට ප්‍රතිචාරයක් ලෙස රටේ බහුතරයක් ජනතාව සන්ධානයට විශිෂ්ට ජයග්‍රහණයක් ලබා දුන්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa1204085</link>
    <topic>දරුවන් සැමටම සමානව සැලකීම ජනාධිපතිතුමාගේ අභිලාෂයයි</topic>
    <author/>
    <content>- ජනාධිපති ලේකම්මහින්ද රාජපක්ෂ ජනාධිපතිතුමා දරුවන්ට විශාල ආදරයකින් හා අනුකම්පාවකින් කටයුතු කරන බව පවසන ජනාධිපති ලේකම් ලලිත් වීරතුංග මහතා දරුවන් කොතැනක සිටියත් දැයේ දරුවන් බවත් එම දැයේ දරුවන්ට සමානව සැලකීම ජනාධිපතිතුමාගේ අභිලාෂය වී ඇති බවත් පවසයි.‘නැණ ගුණ පියස’ වැඩසටහන යටතේ මොනරාගල දිස්ත්‍රික්කයේ අති දුෂ්කර පාසල් 21 ක් සඳහා පුස්තකාල ඉදිකර ඇති බව පැවසු ජනාධිපති ලේකම්වරයා ජනාධිපතිතුමාගේ උපදෙස් පරිදි පාසල් දරුවන් 500 කට අඩුවෙන් සිටින දිවයින පුරා පිහිටි දුෂ්කර පාසල් 1500 ක් සඳහා මෙවැනි පුස්තකාල ලබාදීමට අපේක්ෂා කරන බව පැවසීය.පාසල් දරුවන් අධ්‍යාපනයෙන් මෙන්ම ගුණධර්මවලින් ද පිරිපුන් දරුවන් බවට පත්කිරීමෙන් දැයට හිතකාමී දරුවන් බවට පත්වේ. අහිංසක පාසල් දරුවන්ගේ අනාගතය සුරක්ෂිත කිරීම සඳහා රජය සියලු පහසුකම් ලබා දෙන බව කී ජනාධිපති ලේකම්වරයා එම දරුවන්ට හොඳ අධ්‍යාපනයක් ලබාදීම සඳහා කැපවන ලෙස ගුරුවරුන් ඇතුළු අධ්‍යාපන බලධාරීන්ගෙන් ඉල්ලා සිටියේය.ඔහු මෙම ඉල්ලීම කළේ මහින්ද රාජපක්ෂ ජනාධිපතිතුමාගේ සංකල්පයක් මත පාසල් දරුවන් තුළ කියවීමේ රුචිය වර්ධනය කිරීමේ අරමුණින් ජනාධිපති කාර්යාලයේ මැදිහත්වීමෙන් ක්‍රියාත්මක කරනු ලබන ‘නැණ ගුණ පියස’ වැඩසටහන යටතේ අනුරාධපුර දිස්ත්‍රික්කයේ අති දුෂ්කර පාසල් 05 ක අභිනවයෙන් ඉදිකළ පුස්තකාල 05 ක් සිසු අයිතියට පත් කරමින් පැවැති උත්සවයේදීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa1204086</link>
    <topic>විදුලිය විසන්ධි වුණොත් තත්පර 7 කින් පිළියම්</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ නගරයේ විදුලිබල සැපයුම විසන්ධි වී තත්පර 7 ක් ඇතුළත සැපයුම ලබා දීම උදෙසා කොළඹ විදුලිබල සැපයුම නවීකරණය කර ඇතැයි විදුලිබල හා බලශක්ති අමාත්‍යාංශය පවසයි.මේ යටතේ රුපියල් මිලියන 124.72 කින් කැලණිතිස්ස, කොලොන්නාව හා කොටහේන ප්‍රදේශ යා කර ගනිමින් නව ව්‍යාපෘතිය ක්‍රියාත්මක වන අතර කොළඹ නගරයට සැපයෙන විදුලිය අඛණ්ඩ සැපයීමට අමතරව විදුලි පහන් කණුවලට අකුණු අනතුරු ඇතිවීම ද මෙමඟින් වැළකෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa1204087</link>
    <topic>රෝගීන් ගසාකෑම දැන්වත් නවතන්න</topic>
    <author/>
    <content>ඇතැම් වෛද්‍යවරුන් මෙන්ම සෞඛ්‍ය සේවාවේ නියුතු ඇතැමුන් පෞද්ගලික ලාබ ප්‍රයෝජන තකා රෝගීන් ගසාකෑම දැන්වත් නතර කළ යුතු යැයි මහාචාර්ය දියනාත් සමරසිංහ මහතා කියයි.ලංකාවේ සෙසු වෘත්තීන් අතරින් සෞඛ්‍ය වෘත්තිය ශ්‍රේෂ්ඨතම වෘත්තියක් යැයි කී මහාචාර්යවරයා එය මුදලට පාවා දෙන තත්ත්වයකට පත් නොකළ යුතු යැයි ද කීය.වෛද්‍ය සමරසිංහ මහතා ඒ කරුණු පවසා සිටියේ ලෝක සෞඛ්‍ය දිනය නිමිත්තෙන් පසුගියදා අරලියගහ මන්දිරයේදී පැවැති බෝ නොවන රෝග හා පෝෂණය පිළිබඳ ‘මිහිමෙත් සුවසර’ ජාතික සෞඛ්‍ය වැඩසටහන ආරම්භ කරමිනි. උත්සවයේ ප්‍රධාන ආරාධිතයා ලෙස සහභාගිවූයේ මහින්ද රාජපක්ෂ ජනාධිපතිතුමාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa1204088</link>
    <topic>ශ්‍රී.ල.නි.ප. ප්‍රතිසංවිධාන කටයුතු මැයි 12 දා සිට</topic>
    <author>චන්දන බණ්ඩාර</author>
    <content>චන්දන බණ්ඩාරශ්‍රී ලංකා නිදහස් පක්ෂයේ ප්‍රතිසංවිධාන කටයුතු ලබන මැයි මස 12, 13 දිනවලදී අනුරාධපුරයෙන් ආරම්භ කරන බව ශ්‍රී.ල.නි.ප. මහ ලේකම් ඇමැති මෛත්‍රීපාල සිරිසේන මහතා පවසයි.ඒ අනුව ලබන මැයි මාසයේ දී ආරම්භ කෙරෙන ප්‍රතිසංවිධාන කටයුතු මාස හයක පමණ කාලයකදී නිමාවට පත්කිරීමට නියමිත බව ද හෙතෙම පවසයි. ශ්‍රී.ල.නි.ප.යට නව සාමාජිකයන් බඳවා ගැනීම සහ ශ්‍රී.ල.නි.ප. ශාඛා සමිති, ආසන බල මණ්ඩල, මධ්‍යම බල මණ්ඩල සහ දිස්ත්‍රික් බල මණ්ඩල ප්‍රතිසංවිධානය කිරීමට නියමිතය. ශ්‍රී ල.නි.ප. ප්‍රතිසංවිධාන කටයුතු එම පක්ෂයේ සභාපති මහින්ද රාජපක්ෂ ජනාධිපතිතුමාගේ පූර්ණ අධීක්ෂණය යටතේ කැබිනට් ඇමැතිවරුන්ගේ මූලිකත්වයෙන් සිදු කැරෙන බව ද ඇමැතිවරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa1204089</link>
    <topic>අපි දෙකටම නෑ</topic>
    <author>අසේල කුරුළුවංශ</author>
    <content>කලකිරුණු එජාප මන්ත්‍රීවරු කියතිඅසේල කුරුළුවංශමෙවර එජාප මැයි රැළිය සහ පේ‍්‍රමදාස ගුණ සමරුව රනිල් - සජිත් දෙදෙනා පක්ෂය තුළ තම බලය පෙන්වීමේ වැඩසටහන් බවට පත්කර ගැනීම නිසා කළකිරුණු එජාප මන්ත්‍රීවරු පිරිසක් උත්සව දෙකම වර්ජනය කිරීමට තීරණය කැර ඇත.මෙම තත්ත්වය සැලකිල්ලට ගෙන සියලු ආසන සංවිධායකවරුන්ට යාපනයේ පැවැත්වෙන එජාප මැයි රැළියට සහභාගි වීම එජාප නායකත්වය විසින් අනිවාර්ය කරනු ලැබ තිබේ.කෘත්‍යාධිකාරී මණ්ඩල රැස්වීමේදී රනිල් වික්‍රමසිංහ මහතා විසින් අදාළ දැනුම් දීම සිදුකර තිබෙන අතර සජිත් පේ‍්‍රමදාස මහතා එම අවස්ථාවේ මුනිවත රැක ඇතැයි දැනගන්නට ඇත.කෙසේ වුවත් යාපනයේ පැවැත්වෙන එජාප මැයි රැළියට වඩා වැඩි සෙනඟක් කොළඹ පේ‍්‍රමදාස ගුණ සමරුවට සහභාගි කරවීමට සජිත් පේ‍්‍රමදාස මහතා කටයුතු කරමින් සිටින අතර ප්‍රාදේශීය මට්ටමින් ඒ පිළිබඳව සාකච්ඡා වට කිහිපයක් ද පවත්වා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa12040810</link>
    <topic>අලුත් අවුරුදු නැකැත්</topic>
    <author/>
    <content>පරණ අවුරුද්ද සඳහා ස්නානයටඅපේ‍්‍රල් මස 12 වැනි බ්‍රහස්පතින්දා දින බෝපත් යුෂ මිශ්‍ර නානු ගා ස්නානය කොට ඉෂ්ට දේවතා අනුස්මරණයෙන් යෙදී වාසය මැනවි.අලුත් අවුරුදු උදාවඅපේ‍්‍රල් මස 13 වැනි දා සිකුරාදා අපර භාග 07.02 ට සිංහල අලුත් අවුරුද්ද උදාවෙයි.පුණ්‍ය කාලයඅපේ‍්‍රල් මස 13 වැනි දා සිකුරාදා අපර භාග 12.56 සිට 14 වන දින පූර්ව භාග 01.44 දක්වා පුණ්‍ය කාලය බැවින් අපේ‍්‍රල් මස 13 වන දින අපර භාග 12.56 ට පළමුව ආහාරපාන ගෙන සියලු වැඩ අත්හැර ආගමික වතාවත්වල යෙදීම ද, පුණ්‍ය කාලයේ අපර කොටස තුළ එනම්, 13 වන දින අපර භාග 07.20 සිට 14 වන දින පූර්ව භාග 01.44 දක්වා පහත දැක්වෙන අයුරින් වැඩ ඇල්ලීම, ගනුදෙනු කිරීම හා ආහාර අනුභවය ආදි චාරිත්‍ර විධි ඉටු කිරීම ද මැනවි.ආහාර පිසීමඅපේ‍්‍රල් මස 13 වැනි දා සිකුරාදා අපර භාග 07.42 ට සුදු මිශ්‍ර ලා නිල් පැහැති වස්ත්‍රාභරණයෙන් සැරසී දකුණු දිශාව බලා ලිප් බැඳ ගිනි මොළවා ගිතෙල් සහ හකුරු මිශ්‍ර කිරිබතක් සහ තල මිශ්‍ර කැවිලි ආහාරයක් පිළියෙල කර ගැනීම මැනවි.වැඩ ඇල්ලීම, ගනුදෙනු කිරීම හා ආහාර අනුභවයඅපේ‍්‍රල් මස 13 වැනි දා සිකුරාදා අපර භාග 10.28 ට සුදු මිශ්‍ර ලා නිල් පැහැති වස්ත්‍රාභරණයෙන් සැරසී දකුණු දිශාව බලා සියලු වැඩ අල්ලා ගනුදෙනු කොට ආහාර අනුභවය මැනවි.හිසතෙල් ගෑමඅපේ‍්‍රල් මස 15 වැනි දා ඉරිදා පූර්ව භාග 07.28 ට දකුණු දිශාව බලා හිසට ඉඹුල් පත් ද, පයට නුග පත් ද තබා රන්වන් පැහැති වස්ත්‍රාභරණයෙන් සැරසී තෙල් සහ ඉඹුල් පත් යුෂ මිශ්‍ර නානු ද ගා ස්නානය කිරීම මැනවි.රැකී රක්ෂා සඳහා පිටත්ව යාමඅපේ‍්‍රල් මස 18 වැනි දා බදාදා පූර්ව භාග 06.32 ට කිරිබත් සහ හකුරු මිශ්‍ර ආහාරයක් අනුභව කර පලාවන් පැහැති වස්ත්‍රාභරණයෙන් සැරසී බටහිර දිශාව බලා පිටත්ව යෑම මැනවි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa12040811</link>
    <topic>වියපත් වේලි 23ක් සුවපත් කරන වැඩ ඇරැඹේ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙරට ඇති පැරැණි වියපත් හා දුර්වල වෙමින් පවතින ප්‍රධාන වේලි හා ජලාශ 23 ක් සම්පූර්ණයෙන් ප්‍රතිසංස්කරණය කිරීමේ කටයුතු වේලි සංරක්ෂණ හා ජල සම්පත් කළමනාකරණ ව්‍යාපෘතිය මගින් අරඹා ඇතැයි එම ව්‍යාපෘතියේ අධ්‍යක්ෂ ඉංජිනේරු සුධර්ම ඇලකන්ද මහතා පවසයි.වාරිමාර්ග හා ජල කළමනාකරණ ඇමැති නිමල් සිරිපාල සිල්වා මහතාගේ උපදෙස් පරිදි ක්‍රියාත්මක මේ ව්‍යාපෘතිය සඳහා විදේශ ආධාර ඇතිව රුපියල් කෝටි 750 ක් වෙන්කර තිබේ. මේ අනුව මෙරට ප්‍රධාන වේලි 88 ක් ප්‍රතිසංස්කරණය කිරීමට අමාත්‍යාංශය අපේක්ෂා කරයි.රජ සමයෙන් පසු එකම වකවානුවකදි මෙරට මහ වේලි පුනරුත්ථාපනය කරන මෙම වැඩසටහන මඟින් මේ වනවිට දඹුලු ඔයේ කණ්ඩලම ජලාශයේ වේලි දෙක සම්පූර්ණයෙන් ප්‍රතිසංස්කරණය කර අවසන් බවත් චන්ද්‍රිකා වැව, කන්තලේ කලා වැව, බෝවතැන්න, පරාක්‍රම සමුද්‍රය යන ජලාශවල වේලි ප්‍රතිසංස්කරණය කිරීම සියයට 50 කින් අවසන් බවද ඇලකන්ද මහතා පවසයි.මෙම වේලි සංරක්ෂණ කටයුතුවලදි මුලින්ම වේල්ලේ ඉරි තැලීම් කැඩීම් බිඳීම් පිළිසකර කර රළ පනාව යළි සකසා සොරොව්, නාන තොටුපළවල් බෝට්ටු තොටුපළවල් සකස් කර නව ජල මිනුම් උපකරණ පවා සවිකරන බව ව්‍යාපෘති කළමනාකාර එච්.එච්. පද්මසිරි මහතා පවසයි.මේ ව්‍යාපෘතිය මඟින් සියලු වේලිවල ආරක්‍ෂාව සඳහා අමතර ප්‍රවේශ මාර්ග නිරීක්‍ෂණ කටයුතුවලට බෝට්ටු හා විදුලි ජනක යන්ත්‍ර පවා ලබාදුන් බව පද්මසිරි මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa12040812</link>
    <topic>මේ දිනවල හිරු මුදුන් වෙයි දැඩි රස්නය මැයි වන තෙක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමේ දිනවල පවතින දැඩි උණුසුම් කාලගුණ තත්ත්වයට ප්‍රධාන හේතුව ශ්‍රී ලංකාවට හිරු මුදුන්වීම, සුළං අඩුවීම හා සාපේක්ෂ ආර්ද්‍රතාව වැඩිවීම නිසා බව කාලගුණ විද්‍යා අධ්‍යක්ෂ ජනරාල් එල්.එච්. කාරියවසම් මහතා පවසයි. මේ තත්ත්වය මැයි මස මුල් සතිය වන තෙක් පවතින බවද ඔහු කීය.මේ දිනවල අන්තර් මෝසම් වැසි ආරම්භ වී ඇති බවත් ඒ අනුව ඉහත හේතු මත බස්නාහිර නිරිත වයඹ දකුණු ප්‍රදේශවල සිටින අයට දහඩිය දැමීම වැඩියෙන් සිදුවන බවත් ඊට ප්‍රධාන හේතුව ඒ ප්‍රදේශවල සාපේක්ෂ ආර්ද්‍රතාව වැඩිවීම බවත් කාලගුණ විද්‍යා දෙපාර්තමේන්තුව පවසයි.මේ අතර 7 වැනිදා යටියන්තොට, රාගම, කොත්මලේ, කරවනැල්ල, කෝමාරි යන ප්‍රදේශවලට හිරු මුදුන්වෙන බව කාලගුණ විද්‍යා දෙපාර්තමේන්තුව පවසයි. අද 8 වැනිදා හිරු මුදුන්වන්නේ ගලගෙදර, අකුරන, කටුනේරිය හා කාරතිව් වැනි ප්‍රදේශවලටයි. ගලේවෙල, නිකවැරටිය වැනි ප්‍රදේශවලට 9 වැනිදා හිරු මුදුන්වන අතර අප්‍රේල් 10 වැනිදා මරදන්කඩවල, මහ ඉලුප්පල්ලම වැනි ප්‍රදේශවලට හිරු මුදුන් වේ.11 වැනිදා මහවිලච්චිය, සාම්පූර්, පලුගතුරෙයි යන ප්‍රදේශවලට හිරු මුදුන් වේ. 12 වැනිදා මඩු, ඕමන්තෙයි, තිරියාය වැනි ප්‍රදේශවලට හිරු මුදුන් වෙන බවත් කාලගුණ විද්‍යා දෙපාර්තමේන්තුව පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aa12040813</link>
    <topic>අවුරුදු සමයේ ශ්‍රී ලංගමෙන් දිනකට මිලියන 77 ක ඉලක්කයක්</topic>
    <author>තාරක වික්‍රමසේකර</author>
    <content>තාරක වික්‍රමසේකරඅලුත් අවුරුදු සමයේ ධාවනයට යොදවනු ලබන ශ්‍රීලංගම බස්රථවලින් දිනකට මිලියන 77 ක පමණ ආදායමක් ඉපැයීමට බලාපොරොත්තු වන බව ප්‍රවාහන නියෝජ්‍ය අමාත්‍ය රෝහණ දිසානායක මහතා සිළුමිණට කීය.අපේ‍්‍රල් මාසයේ ශ්‍රීලංගම බස්රථ 5789 ක් ධාවනයට යොදවනු ලබන අතර එමඟින් දිනකට රුපියල් 76931435 ක් ඉපැයීමට බලාපොරොත්තු වේ. අපේ‍්‍රල් මස 5 වන දින සිට බස්රථ ධාවනය ඇරැඹි අතර 17 වැනිදා තෙක් විශේෂ බස් රථ යෙදවේ.ඒ අනුව අද (08) සිට 11 වැනිදා දක්වා පිළිවෙළින් බස් රථ 162, 163, 225, 225 වශයෙන් ධාවනය කෙරේ. අපේ‍්‍රල් 12, 13, 14 තෙදින ද අමතර බස් රථ 112, 32, 60 ක් ලෙස ධාවනය කෙරෙන අතර අපේ‍්‍රල් 15 වැනිදා බස් රථ 275 ක් ධාවනයට යෙදවේ. 16 හා 17 දෙදින ද බස් රථ 120 ක් හා 111 ක් යෙදවෙන අතර අදාළ ඩිපෝ වෙත අවශ්‍ය බස් රථ නිසි පරිදි ධාවනයට උපදෙස් ලබා දී ඇතැයි ද ප්‍රවාහන නියෝජ්‍ය ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=ab1204081</link>
    <topic>එදා යුද්ධය විවේචනය කළා අද සංවර්ධනය විවේචනය කරනවා</topic>
    <author>සංවාද සටහන</author>
    <content>ශ්‍රීලනිප මහලේකම්, සෞඛ්‍ය ඇමැති මෛත්‍රීපාල සිරිසේන2010 වසරේ අප්‍රේල් මස අටවෙනිදා පැවැති මහ මැතිවරණයෙන් එක්සත් ජනතා නිදහස් සන්ධානය මෙරට පාර්ලිමේන්තුවේ බහුතර බලයකට උරුමකම් කීවේය. ඒ මහින්ද රාජපක්ෂ ජනාධිපතිතුමාගේ නායකත්වයෙනි. ඒ අනුව එක්සත් ජනතා නිදහස් සන්ධාන රජයේ දෙවන පාලන සමය ඇරැඹිණි. මේ වන විට එම රජයේ නිල පාලන කාලයෙන් වසර දෙකක් ඉක්ම ගොස් තිබේ. ගතවූ කාලයේ එ.ජ.නි.ස රජයේ ගමන් මඟ ගැන අප සාකච්ඡා කළේ ශ්‍රී.ල.නි.ප මහලේකම්, සෞඛ්‍ය ඇමැති මෛත්‍රිපාල සිරිසේන මහතා සමඟය. ඇමැතිවරයාට “සිළුමිණ” යොමු කළ ප්‍රශ්න සහ ලැබුණු පිළිතුරු මෙසේය.මේ වසරේ අප්‍රේල් මාසයට මහින්ද රාජපක්ෂ ජනාධිපතිතුමාගේ රජයේ දෙවන පාලන සමයේ වසර දෙකක් සම්පූර්ණ වුණා. ඔබේ රජයේ ගමන් මඟ දෙස ආපසු හැරී බලන විට මොනවද හිතෙන්නේ?2004 වසරේ එක්සත් ජනතා නිදහස් සන්ධානය රජයක් පිහිටුවූවා. නමුත් මහින්ද රාජපක්ෂ මැතිතුමා ජනාධිපති වුණේ 2005 වසරේදී. කෙසේ වෙතත් 2005 වසරේ සිට 2010 වසර දක්වා කාලය මහින්ද රාජපක්ෂ යුගයේ ඇරැඹුමයි. මහින්ද රාජපක්ෂ යුගයේ දෙවෙනි අදියර තමයි 2010 වසරේදී ආරම්භ වුණේ. ජනාධිපතිතුමාගේ පළමුවෙනි සහ දෙවෙනි ආණ්ඩු කාලයන් ලෙස ඒවා සැලකිය හැකියි. එදා පළමුවෙනි ආණ්ඩුවේ අභියෝගය වුණේ යුද්ධයයි. එදා රනිල් - ප්‍රභා ගිවිසුම සමඟ රටට විශාල හානියක් වෙලා තිබුණේ. බෙදුණු රටක් තමයි ජනාධිපතිතුමා එදා බාර ගත්තේ. ඒ බෙදුණු රට එක්සේසත් කිරීම මහින්ද රජයේ පළමු අභියෝගය වුණා. එදා විපක්ෂය චෝදනා කළේ මහින්ද රාජපක්ෂ මහත්මයා ප්‍රභාකරන් සමඟ ගිවිසුමක් ගහලා බලයට පත්වුණා කියලායි. නමුත් එතුමා ජනාධිපතිවී මාස 6 ක් පමණ ගත වන විට මුළු ලෝකයම ජනාධිපතිතුමා සහ ප්‍රභාකරන් අතර වෙනස වටහා ගත්තා. මහින්ද රාජපක්ෂ ජනාධිපතිතුමාගේ පළමුවෙනි ආණ්ඩුව යුද්ධය කළ ආණ්ඩුවයි. එය අපි සාර්ථක ලෙස ජයග්‍රහණය කළා. මේ රටේ කිසිම කෙනෙක් හෝ ලෝකයේ කිසිවකු මේ රජයේ මැති ඇමැතිවරු හෝ කොටින් ම කීවොත් මමවත් විශ්වාස කළේ නැහැ වසර දෙකහමාරකින් කොටි ත්‍රස්තවාදය යුදමය වශයෙන් පරාජය කළ හැකියි කියලා. මොකද අපි මානසිකව කඩා වැටිලා හිටියේ ප්‍රභාකරන් පරාජය කළ නොහැකියි කියලා. රනිල් - ප්‍රභා ගිවිසුම අනුව නිල නොවන ඊලමක් බිහිවී තිබුණා. ලෝකයේ කිසිම රාජ්‍ය නායකයෙක් වසර දෙකහමාරකින් ත්‍රස්තවාදී සංවිධානයක් පරාජය කැර නැහැ. ඇමෙරිකාව අල් කයිඩා නායක බිල් ලාඩන් මැරුවත් ඔහුගේ සංවිධානය විනාශ කළ නොහැකි වුණා. බටහිර බලවතුන්ටත් අන්තර්ජාතික ත්‍රස්තවාදය පරාජය කළ නොහැකි වුණා. ඒ නිසා අපේ රටේ කොටි ත්‍රස්තවාදය පරාජය කිරීම ආශ්චර්යයක් බව මුළු ලොවම පිළිගත්තා.මහින්ද රාජපක්ෂ රජයේ දෙවන යුගයේ ඇතිවූ අභියෝග මොනවාද?මේ රට ආසියාවේ ආශ්චර්යය බවට පත් කිරීම අපේ අභියෝගය බව අප රටට ප්‍රකාශ කළා. 2010 ජනාධිපතිවරණයේ සහ මහා මැතිවරණ මහින්ද චින්තන ප්‍රකාශයේ එය සඳහන් වෙනවා. මේ අභියෝගය සරල පහසු කාර්යයක් නෙමෙයි. මේ රටේ විපක්ෂය කියනවා යුද්ධය අවසන් වුණා කෝ ජනතාවට සහන කියා. ඒ වගේම ජනතාව බලාපොරොත්තු වූ සහන ගැන විපක්ෂය විමසනවා. යුද්ධය නිසා ඉතිරි වූ මුදල් ජනතාවගේ සාක්කුවලට රුපියල් ශතවලින් දීම නෙමෙයි රජය කරන්නේ. ඉතා පැහැදිලි මහා පුදුමාකාර සංවර්ධනයක් මේ රටේ සිදු වෙනවා. අද තිබෙන්නේ මේ රටේ සංවර්ධනයට විවේචනයක්. එදා යුද්ධය පිළිබඳ විවේචනයක් තිබුණා. අද කියනවා සංවර්ධනය දූෂිතයි, අකාර්්‍යක්ෂමයි කියනවා. ඒ නිසා සංවර්ධනයට අභියෝගයක් දැන් එල්ල වී තිබෙනවා. නව සමාජ, ආර්ථික දේශපාලනික බලවේග නිසා ප්‍රජාතන්ත්‍රවාදී රටක ආණ්ඩුවකට අභියෝග එල්ල වෙනවා. මේ රටේ නිදහස් මාධ්‍ය තිබෙනවා. අද දිනකට සිංහල, ඉංගි‍්‍රසි සහ දෙමළ පුවත්පත් විසි එකක් පමණ ජනතාව අතරට යනවා. එතනින් දිනමිණ, ඩේලිනිව්ස්, තිනකරන් කියන පත්තර තුන විතරයි ආණ්ඩුවට තියෙන්නේ. අනෙක් බොහෝ පුවත්පත්වල පිටු පිරෙන්නේ ආණ්ඩු විරෝධී මතවලින්. එතකොට ආණ්ඩු විරෝධි විවේචන තිබෙන පුවත්පත් ගණන විශාලයි. රූපවාහිනිය, ගුවන්විදුලිය පත්තරවල තිබෙන දේ කියනවා. වෙබ් අඩවිවල එම තොරතුරු පළ වෙනවා. එතකොට අද පුළුල් ලෙස ආණ්ඩු විරෝධී මතයක් ජනමාධ්‍ය මඟින් ගොඩ නැඟෙනවා. ඒ මහින්ද රාජපක්ෂ ආණ්ඩුව රට සංවර්ධනය කරා ගෙන යන මොහොතකයි ආණ්ඩු විරෝධී මත ජනමාධ්‍ය ප්‍රචාරය කරන්නේ. සියළු දෙනා නොහැකි බව කී යුද්ධය අවසන් කළ ජනාධිපතිතුමාගේ රජයට මේ රට ආසියාවේ ආශ්චර්ය කිරීම අපහසු නැහැ.එය තනිවම කළ නොහැකියි. යුද්ධයට හැමෝම සහාය දුන්නා. සටන් බිමේ හිටියේ රණවිරුවෝ. රණවිරුවන්ට සහාය දීමට මහා ප්‍රවාහයක් වී සමාජයේ සියළු බලවේග එක් වුණා. රටක් ගොඩනැගීමටත් සමාජයේ සියළු බලවේග ප්‍රවාහයක් ලෙස එක් විය යුතුයි. වියට්නාමය, දකුණු කොරියාව සහ ජපානය යුද්ධයෙන් නැත්තටම නැති වූ රටවල්. නමුත් එම රටවල් ස්වාධීන ලෙස නැඟී සිට සතුරන් ආක්‍රමණිකයන් පළවා හැරියා. ඒ නිසා මේ රට ආසියාවේ ආශ්චර්ය කරා ගෙන යාමටත් දේශපාලනඥයින්, රාජ්‍ය නිලධාරින්, රාජ්‍ය සේවකයන්, ගොවි කම්කරු, ශිෂ්‍ය ආදී මේ සියළුම දෙනා කැපවීමෙන් වැඩ කළ යුතුයි.යුද්ධයට පසුව ඔබේ රජයට අතිශය තීරණාත්මක ලෙස බලපෑම් අන්තර්ජාතික වශයෙන් එල්ල වුණා. ඒ ඇයි?මහින්ද රාජපක්ෂ යුගයේ දෙවන අදියරේ ජයග්‍රාහී ගමනට ආ ප්‍රධානම බාධකය තමයි ජිනීවා ප්‍රශ්නය. එතකොට අපේ රජය තේරුම් ගත්තා ඒ බාධකය ජය ගන්නේ කොහොමද කියලා. ඒ සඳහා රටක් ලෙස සියලු දෙනාට වැඩ කිරීමට සිදු වුණා. කෙසේ වෙතත් අපේ රජය රාජ්‍ය තාන්ත්‍රික මට්ටමෙන් ජිනීවා සමුළුවේදී ඇතිවූ තත්ත්වයන්ට අවශ්‍ය විසඳුම් ලබා දෙමින් සිටිනවා. අපේ රජය ඍජු ප්‍රතිපත්ති සහ රට පාවා නොදෙන ප්‍රතිපත්තියක සිට කටයුතු කිරීම නිසා තමයි අන්තර්ජාතික බලපෑම් මේ රටට එල්ල වී තිබෙන්නේ. කොටි සංවිධානයට යුද්ධයෙන් දිනා ගත නොහැකි වූ ඊලම් රාජ්‍ය ලබා ගැනීමට මේ වනවිට ඇතැම් රටවල් සහ දෙමළ ඩයස් පෝරාව දියත්කොට තිබෙන මෙහෙයුම නිසා තමයි අපේ රටට මෙතරම් බලපෑම් එල්ල වී තිබෙන්නේ.ඒ වගේම තමයි පසුගිය වසර දෙකක කාලය එනම් යුද්ධයට පසු කාලපරිච්ඡේදය ඔබේ රජයට තීරණාත්මක අවදියක් වුණා?අපේ රජය යුද්ධ කළේ ත්‍රස්තවාදයට විරුද්ධව. ඊලම්වාදයට විරුද්ධව. ඊලම්වාදය සහ ත්‍රස්තවාදය භෞතික වශයෙන් රට තුළ පරාජය කළත් මතවාදිව පරාජය වී නැහැ. අන්තර්ජාතිකව එල්.ටී.ටී.ඊ. ය අන්ත දූෂිත ලෙස උපයාගත් මුදල්වලින් ඔවුන් කළේ ආයුධ මිලදී ගැනීම. අද ඒ මුදල් යොදවා තිබෙන්නේ ප්‍රචාරාත්මක කටයුතුවලට. ඊලම පිළිබඳව අද එල්.ටී.ටී.ඊ ය ලෝකයේ රාජ්‍යයන් දැනුම්වත් කරමින් සිටිනවා. යමක් භෞතිකව පරාජය කළත් එය මතවාදීව පරාජය කිරීම අපහසුයි. මොකද මිනිස්සුන්ගේ කටට ඉබ්බෝ දාන්න බැහැ. මිනිස්සු හිතන දෙය යහපත් ද අයහපත් ද සුබවාදීද නැද්ද කියන දෙය වෙනම දෙයක්. ඒ නිසා අපට අද තිබෙන ලොකුම අභියෝගය ඊලම්වාදය මතවාදීව පරාජය කිරීමයි. ඒ සඳහා රටේ ජනතාව වගේම අපේ විදේශ අංශයන් නිලධාරින් හැඩ ගැසිය යුතුයි.ජිනීවා ප්‍රශ්නය තවම නිමා වී නැහැ. දෙමළ ඩයස්පෝරාවේ කටයුතුත් ක්‍රියාත්මක වෙනවා. මේ අභියෝගවලට රජය මුහුණ දෙන්නේ කොහොමද?ජිනීවා ප්‍රශ්නය පවතින වෙලාවේ ජනාධිපතිතුමා ඇමැතිවරු රාජ්‍ය නිලධාරින් අරලියගහ මැදුරට කැඳවා තිබුණා. එහිදී ජනාධිපතිතුමා කීවේ තම අමාත්‍යාංශයේ රාජ්‍ය ආයතනවල කටයුතු බලා ගන්ඩ හරියට වැඩ කරන්න කියලා. ජිනීවා ප්‍රශ්නය එතුමා බලා ගන්නම් කීවා. ජිනීවා යෝජනාව සම්මත වීම ඊට රජය මුහුණ දිය යුතු ආකාරය ගැන ජනාධිපතිතුමාගේ මූලිකත්වයෙන් අවශ්‍ය කටයුතු සිදු වෙනවා. ඒ සඳහා අවශ්‍ය කටයුතු ජාතිකව සහ අන්තර්ජාතික වශයෙන් සිදු වෙනවා. ඊට මහින්ද රාජපක්ෂ ජනාධිපතිතුමා සම්පූර්ණ නායකත්වය ලබා දී තිබෙනවා. ජිනීවා යෝජනා පිළිබඳව අපේ රජයේ යුතුකම් සහ වගකීම් අප ඉතා හොඳින් තේරුම් ගෙන සිටිනවා. ඊට වඩා සවිස්තරාත්මකව ඒ ගැන යමක් කිව නොහැකියි.ඔබේ රජයට රට පාලනය කිරීමට තවත් වසර හතරක නිල කාලයක් තිබෙනවා. ඒ කාලයේදී ශ්‍රී.ල.නි.ප ය ලෙස කටයුතු කරන්නේ කොහොමද?ගිය සතියේදී ශ්‍රී.ල.නි.ප යේ සමස්ත ලංකා කාරක සභාව පැවැත්වුණා. එහිදී අපි තීරණය කළා ශ්‍රී.ල.නි.ප ප්‍රතිසංවිධාන කටයුතු මැයි මාසයේ 12, 13 දිනවල ආරම්භ කිරීමට. ගමින් ගමට, නගරයෙන් නගරයට සහ ඡන්ද කොට්ඨාසයෙන් කොට්ඨාසයට පක්ෂ සාමාජිකයන් බඳවා ගැනීමට. ඉදිරි මාස හයක කාලයේදී එම කටයුතු අප අවසන් කරනවා. ඒ නිසා අපේ රජයේ ඉදිරි පාලන කාලයේදී රටේ ජනතාවට දැනෙන වෙනසක් අප සිදු කිරීමට බලාපොරොත්තු වෙනවා.රටක රජයක ගමන් මඟ ජනතාවට යහපත් වීමට නම් විපක්ෂයකටත් කාර්ය භාරයක් පැවරෙනවා. අපේ රටේ විපක්ෂයේ කාර්යභාරය ගැන ඔබට මොනවද හිතෙන්නේ?විපක්ෂයේ කාර්යභාරය ගැන කථා කිරීමට අපේ රටේ විපක්ෂයක් තිබිය යුතුයි. ඔවුන්ගේ අභ්‍යන්තර අර්බුදය විසඳා ගන්නාතුරු මේ රටේ ශක්තිමත් විපක්ෂයක් නැහැ. ඒ නිසා අප ඔවුන් ගැන කථා කිරීම පලක් නැති දෙයක්. අපේ රටේ අද තිබෙන නිදහස් මාධ්‍ය නිසා රටේ විපක්ෂයක් තිබෙන බව පෙනෙනවා. හැබැයි සංවිධානගතවූ විපක්ෂයක් රටේ නැහැ.සංවාද සටහනචන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=ab1204082</link>
    <topic>අභියෝග මැදින් ජය ලබන වසරක්</topic>
    <author>සංවාදය</author>
    <content>ප්‍රවීණ ඡ්‍යොතිෂවේදී සුමනදාස අබේගුණවර්ධනඉතිං කොහොමද සැප සනීප?මගේ සෞඛ්‍ය තත්ත්වයයි, ග්‍රහචාරයයි දෙකම එකයි.ඒ කියන්නේ?ලෙඩ වෙන්න අරගෙන.ඔබ ඔබේම කේන්දරේ බලාගන්නවද?ඔව්. මම ලෝකෙට අනාවැකි කියනවා වගේම මා ගැනත් බලාගන්න ඕනේ. ඉතිං මට මගේ අනාගතේ ගැනත් අනාවැකි කියන්න පුළුවන්. සෞඛ්‍ය තත්ත්වය නරක් වෙන්න අරගෙන වුණත් මගේ මනස තරුණයි. නිරෝගියි. ඉරණම්කාර අනාගතය දකිමින් මම වර්තමානයේ සුපුරුදු හැටියට කටයුතුවල යෙදෙනවා.මේ අලුත් අවුරුද්ද රටට කොහොම වෙයිද?අභියෝග මැදින් – ඉවසීමෙන් ජය ලබන්න පුළුවන් අලුත් අවුරුද්දක් උදාවෙනවා.අලුත් අවුරුද්දේ ඡ්‍යොතිෂ විග්‍රහය මොකක්ද?අවුරුදු 18කට පසුව රාහු - කේතු කියන ග්‍රහ යුගල නීචව පවතිද්දී අලුත් අවුරුද්ද උදා වෙනවා.ඒ අතරම කලාවට බුද්ධියට අධිපති බුධ ග්‍රහයත් නීචව ගමන් කරනවා. සෙනසුරු තුලා රාශියේ උච්චව හා වක්‍රව ගුරුගෙන් හත්වැන්න වෙමින් ගමන් කරන අතරේ ග්‍රහලොව සුවදායකම ග්‍රහයා වන බ්‍රහස්පති තුලා රාශියේ සෙනසුරුට සප්තම දෘෂ්ටිය හෙලමින් ගමන් කරන නිසා සෙනසුරුගේ අපල සමනය කෙරෙනවා. රාජ්‍ය කාරක රවි තමාගේ උච්ච භවනය වන මේෂ රාශියේ ප්‍රතාපවත් ලෙසින් ගමන් කරන්නේ කේන්ද්‍රස්ථාන බලැති ගුරු සමඟයි. නව වසරේ උදා තුලා උග්නයේ ලග්නාධිපති සිකුරු තමාට අයත් වෘෂභ රාශියේ අටවැන්නේ ස්වක්‍ෂේත්‍ර බලයෙන් කේතු ගේ නීචත්වය තාවකාලිකව අහෝසි කරනවා. ඒ වගේම දුබල බුධට යුරේනස් ග්‍රහයා දැවැන්ත ශක්තියක් ගෙන දෙමින් හයවැන්නේ ගමන් කරනවා.ඔබ කියන්නේ අලුත් අවුරුද්දේ අපල පවා සපල කරගත හැකි ග්‍රහචාරයක් පවතින බවද?අලුත් අවුරුද්දේ දෙවැනි කාර්තුවේදී මහජන මතය විමසා බැලෙන අවස්ථාවක් උදාවෙන්න ඉඩ තියෙනවා. ඒ අනුව ජනතා කැමැත්ත ආණ්ඩු පක්ෂය වෙතටයි යොමු වන්නේ. වර්ෂයේ ආරම්භයට වඩා අවසාන කාලය රජයට හා රටේ ජනතාවට හිතකර බවක් පෙන්නුම් කරනවා.ඔව්. මේක වෙස්වලාගත් ආශිර්වාදයක් හැටියටයි මා දකින්නේ.ටිකක් විස්තර කරන්න?මේ උදාහරණය බලන්න. අලුත් අවුරුදු උදාවත් සමඟම භූමියට හා සංග්‍රාමයට අධිපති කුජ ග්‍රහයා වක්‍ර වෙනවා. සෙනසුරුත් වක්‍ර ගමනක යෙදෙන්නේ. ඒ විතරක් නෙවෙයි රාහු - කේතු දෙදෙනාත් නීච තත්ත්වයකයි පවතින්නේ. ඒ කියන්නේ අපල, බාධා, කරදර ගෙන දෙනවා. නමුත් මෙය බලවත් පීඩාවක් බවට පත්වෙන්නේ නෑ.ඒකට හේතුව තමා අලුත් අවුරුද්දේ උදා ලග්නයේ ලග්නාධිපති ආයුෂ ස්ථානය සහ මාරක ස්ථානය වන අටවැන්නේ ස්වක්‍ෂේත්‍ර බලයෙන් පිහිටනවා. උදා ලග්නය වන තුලා රාශියට යෝග කාරක සෙනසුරු වක්‍ර ගමනක යෙදුණත් එසේ වක්‍ර වන්නේ සෙනසුරුට සිටිය හැකි උච්ච බලයෙන් සිටියදීයි.අනිත් පැත්තෙන් කේතු නීච වෙන වෘෂභ රාශියට අධිපති සිකුරු වෘෂභ රාශියේ ස්වක්‍ෂේත්‍ර බලයෙන් පිහිටන නිසා කේතුගෙන් කලාතුරකින් පිහිටන නීච භංග රාජ යෝගයක් උදාවෙනවා. මේ කේතු සමඟ සිටින ස්වක්‍ෂේත්‍ර බලැති සිකුරු ගේ සප්තම දෘෂ්ටියත් එක්කම ඉතා බලගතු අපල තත්ත්වයක් පෙන්නුම් කරන්නේ නෑ. කෙටියෙන් කිව්වොත් මුහුණ දෙන්න සිදුවන ඕනෑම බලවත් කරදරයකින් වුණත් නිදහස් වෙන්න මේ තත්ත්වය වෙස්වලාගත් ආශිර්වාදයක් බවට පෙරළෙනවා.ඔය ග්‍රහචාරය රටේ වර්තමාන තත්ත්වය සමඟ සංසන්දනය කළොත්?දැන් බලන්න. අලුත් අවුරුද්ද උදාවෙන්න සති කිහිපයකට කලින් අන්තර්ජාතිකව රටට යම් යම් ගැටලු මතුවුණා. නමුත් ඒ ගැටලු හිතන තරම් බරපතළ වෙන්නේ නෑ. නමුත් ජනතාවගේ සිත් සතන් දූෂ්‍ය කරන අවුල් කරවන ග්‍රහචාරයක් දකින්න ලැබෙනවා. ඒත් රාජ්‍ය කාරක රවි ග්‍රහයා කේන්ද්‍රස්ථාන බලයෙන් ග්‍රහ ලොව සුබදායකම ග්‍රහයා වන ගුරු සමඟ සිටින නිසා බොහෝ අපල සමනය වෙනවා. සංවර්ධන කටයුතු වඩාත් වේගයෙන් ඉදිරියට ගෙනියන්න රජයට හැකිවෙනවා. මේ අලුත් අවුරුද්ද කෘෂිකර්මාන්තයේ හොඳ ප්‍රගතියක් පෙන්නුම් කරනවා. විදේශාධාරවල ද අඩුවක් දකින්න නෑ. නමුත් රාහු - කේතු නීචත්වය නිසා කාලගුණ තත්ත්වය ගැන විමසිලිමත් වෙන්න ඕනේ. දිනපතා සතිපතා - මාස්පතා රජයට එරෙහිව දේශීයව හා විදේශීයව උද්ඝෝෂණ, විරෝධතා, කුමන්ත්‍රණ කෙරුණත් ඒ සියල්ල යටපත් කරවන ප්‍රබල ග්‍රහ තත්ත්වයක් පෙන්නුම් කරනවා. අලුත් අවුරුද්දේ උදා ලග්නයේ ලග්නාධිපති ස්වක්‍ෂේත්‍ර බලයෙන් යුක්තයි. උදා ලග්නයට යෝග කාරක සෙනසුරු උච්චව පිහිටනවා. අභියෝග මැදින් ඉවසීමෙන් ජයග්‍රහණ ලබන අලුත් අවුරුද්දක්.අද (අප්‍රේල් 08) එ.ජ.නි.ස. මහමැතිවරණය ජයග්‍රහණය කරලා හරියටම වසර දෙකයි. ඔය කියන ග්‍රහචාරය අනුව ආණ්ඩුවේ ඉරණම කෙසේ වෙයිද?සංවර්ධන කටයුතු වේගයෙන් ඉදිරියට අපරාධකරුවන්ට ගැලවුමක් නෑ එජාපය දෙකඩවීම අනිවාර්යයි ඉවසීම ප්‍රගුණ කළ යුතු කාලයක්මේ ග්‍රහචාරය වඩාත් නරකට බලපාන්නේ ආණ්ඩුවට නෙවි විපක්ෂයටයි. 2011 ජූනි 06දා රාහු - කේතු නීච වුණා. ජන මනස දූෂ්‍ය කරවන කලබල ඇති කරවන තත්ත්වයක් හටගන්නවා. ඒ අතර ආණ්ඩු පක්ෂයේ කීර්තියට බලපාන සුළු සුළු ප්‍රශ්න මතුවෙනවා. නමුත් ඒ එකක්වත් බලගතු ප්‍රශ්න බවට පරිවර්තනය වෙන්නේ නෑ. ඒ ඇයි කියන කාරණේ මං කලින් පහදලා දුන්නා. බලන්න එ.ජා.ප.ය අවුලෙන් අවුලට පත්වෙලා. ජනතා විමුක්ති පෙරමුණ දෙකඩ වෙලා පක්ෂ දෙකක් බවට පත්වුණා. දෙමළ සන්ධානයේත් බලවත් දෙදරීම් ඉදිරියේදී දකින්න ලැබෙනවා.රාහු - කේතු නීච වීම තව කොයිතරම් කාලයක් බලපානවද?2012 දෙසැම්බර් 25 එය හමාර වෙනවා. රාහු - කේතු කියන්නේ අපල දෙන්න රුසියෝ. නමුත් කෙනෙකුගේ ජන්ම පත්‍රයේ 03 /06/11 කියන භාවයන්වල රාහු - කේතු පිහිටියොත් සුබ පල දෙන බවත් කියන්න ඕනේ. 2012.12.25 දා රාහු – කේතු නීචත්වයෙන් මිදිලා වෘශ්විකයෙන් තුලාවට ගමන් කරනවා.ඒ ග්‍රහචාරය ශ්‍රී ලංකාවට පමණක්ද? නැතිනම් ලෝකයටම බලපානවද?බොහෝම හරි. මුළු ලෝකයටම බලපානවා. ඊජිප්තුව, ලිබියාව වගේ රටවල්වල මොනවද වුණේ. අද ධවල මන්දිරය ඉදිරියේත් මහජන උද්ඝෝෂණ, එංගලන්තය වගේ රටවලත් මහජන කැලඹීම් දකින්න ලැබෙනවා.ජිනීවා මානව හිමිකම් සැසිවාරයේ දී ලෝක බලවතා වන ඇමෙරිකාවත් – කලාපීය බලවතා වන ඉන්දියාවත් ශ්‍රීී ලංකාවට එරෙහි වුණා. ඒ කියන්නේ නරක ග්‍රහචාරයෙන් ආණ්ඩුවටත් ගැලවීමක් නෑ?ඔබේ ප්‍රශ්නය ඇතුළෙම උත්තරයත් තියෙනවා. මං මුලින්ම කිව්වා. මේ ග්‍රහචාරය වෙස්වලාගත් ආශිර්වාදයක් කියලා. ලෝක බලවතා - කලාපීය බලවතා කියන දෙදෙනාම ශ්‍රී ලංකාවට එරෙහි වුණත් ලෝක සිතියමේ පුංචි තිතක් වගේ ශ්‍රී ලංකාව රටවල් 15ක් පැහැදිලිව දිනාගත්තා. තවත් රටවල් 8ක් නිහඬව තබා ගත්තා. තුන්වැනි ලෝකයේ දියුණු වෙමින් පවතින පුංචි රටක් වුණත් ශ්‍රී ලංකාව මහ බලවතුන් එක්ක හැප්පිලා තමන්ගේ අභිමානය රැක ගත්තා.ඡ්‍යොතිෂය පැත්තෙන් මා එය දකින්නේ ජයග්‍රහණයක් හැටියටයි. සුළු ප්‍රශ්න මතුවෙන බව ඇත්ත. ඒත් ඒවා බලගතුව ඉස්මතු වෙන්නේ නෑ. රාජ්‍ය නායකයා ගේ ග්‍රහචාරය ඉතා බලවත්. එතුමාගේ පෙර පින් බලය හා දේවාශිර්වාදය රටට නොඅඩුව ලැබෙනවා. මේක රටේ හා ජනතාවගේ වාසනාවක්.නැවත වරක් මට ඔබගෙන් පෞද්ගලිත ප්‍රශ්නයක් අහන්න හිතුණා. ඔබ එක්තරා පුවත්පතකට කියා තිබුණා ඔබගේ අන්තිම පුවත්පත් සාකච්ඡාව එය වෙන්න පුළුවන් කියා. මොකක්ද ඒකට හේතුව?අන්තිම පුවත්පත් සාකච්ඡාව වෙන්න පුළුවන් කියා මා කීවා. මගේ සෞඛ්‍යය ඉදිරියේදී තරමක් බරපතළ තත්ත්වයකට පත්වෙන්න පුළුවන්.ඒ බව මම මගේ ජන්ම පත්‍රයෙන් දකිනවා. අන්න ඒ නිසයි මා එහෙම කිව්වේ.නමුත් සිළුමිණ පුවත්පත මගේ ජීවිතේ කවදාවත් අමතක වෙන්නේ නෑ. ඔබේ ඉල්ලීමක් මට ප්‍රතික්ෂේප කරන්නත් බෑ.ඒකයි මං අද කතා කරන්න හිතුවේ. මොකද සියයට සියයක් නිවැරදි අනාවැකි එක දිගට කියන්න මට සිළුමිණ පුවත්පතෙන් අනුග්‍රහය ලැබුණා. මේ රටේ කිසිම ඡ්‍යොතිෂවේදියකුට ඒ වගේ අවස්ථාවක් ලැබිලා නෑ.ඒ ගැන මම සිළුමිණ ප්‍රධාන කර්තෘ කරුණාදාස සූරියආරච්චි මහතාට කෘතඥ වෙන්නත් මෙය අවස්ථාවක් කරගන්නවා.ඔබ සහ මා එකතුවෙලා සිළුමිණ පුවත්පතේ පළ කළ අනාවැකි අන්තර් ජාතිකවත් ප්‍රසිද්ධ වුණා. ඒ නිසා සිළුමිණ පුවත්පතේ ඉල්ලීමක් මට ප්‍රතික්ෂේප කරන්න බැරි නිසා ඔබට කරන ගෞරවයක් හැටියටයි මා ඉදිරිපත් වුණේ.අපි නැවත ඡ්‍යොතිෂයට යමු. මේ අලුත් අවුරුද්දෙන් පසුව යෙදෙන ප්‍රධාන ග්‍රහ මාරු මොනවාද?අලුත් අවුරුදු උදාව යෙදෙත්දී ශනි ග්‍රහයා තුලා රාශියේ උච්ඡවත් වක්‍රවත් ගමන් කරන බව මා කීවා. කුජ ග්‍රහයා සිංහ රාශියේ වක්‍ර ගමනක යෙදෙනවා.මැයි මාසේ 16 දා ශනි නැවත කන්‍යාවට පිවිසෙනවා. ශනි ග්‍රහයා නැවතත් අගෝස්තු 04 දා තුලාවේ උච්ඡ වෙනවා.ග්‍රහලොව සුබම ග්‍රහයා ගුරු මැයි 17 දා වෘෂභ රාශි ගත වෙනවා. ගුරු ග්‍රහයාත් ඔක්තෝබර් 05 කිවිදා වක්‍ර ගමනක් ආරම්භ කරනවා. එය අවසන් වන්නේ 2013 පෙබරවාරි 03 දායි.ඒ ප්‍රධාන ග්‍රහමාරුවල විපාක දැනෙන්නේ කොයි ආකාරයට ද?මනුස්ස සිත් සතන් තරමක් අවුල් කෙරෙනවා. ආර්ථික ප්‍රශ්න යම් පමණකින් මතු වෙනවා. අනතුරු, මාර්ග අනතුරු බහුල වන්න පුළුවන්. සාමාන්‍ය ස්වාභාවික විපත් දකින්න ලැබෙයි. කාලගුණ තත්ත්වය ගැන ඉතා විමසිලිමත් විය යුතුයි. ගුරු වෘෂභයට යෑම බුද්ධිමතුන්ට තරමක් අපලදායකයි. නමුත් මේ අසුබ තත්ත්වය බලවත් හැටියට ඉස්මතු වන්නේ නෑ.මේ නරක විපාක අවම කරගන්න ක්‍රමයක් තියෙනව ද?නිසැකයෙන් ම ඔව්. ඉවසීම, ආගමික වතාවත්වල යෙදීම ඉතා ප්‍රශස්ථයි. ආවේගකාරීව ගැටුම්කාරීව හැසිරෙමින් ප්‍රශ්න විසඳාගත නොහැකි බව තේරුම් ගත යුතුයි. මෙය අභියෝග මැදින් ජය ලබන්න පුළුවන් කාලයක්, ඒ නිසා ඉවසිලිවන්තභාවය ඉතාම වැදගත්.ජනමත විචාරණ - මහ මැතිවරණ ගැන නැවත වරක් කටකතා අහන්න ලැබෙනවා.අලුත් අවුරුද්දේ දෙවැනි කාර්තුවේදී මහජන මතය විමසා බැලෙන අවස්ථාවක් උදාවෙන්න ඉඩ තියෙනවා.ඒ අනුව ජනතා කැමැත්ත ආණ්ඩු පක්ෂය වෙතටයි යොමු වන්නේ. වර්ෂයේ ආරම්භයට වඩා අවසාන කාලය රජයට හා රටේ ජනතාවට හිතකර බවක් පෙන්නුම් කරනවා.ශනි වැඩ කරන ජනතාව ගේ ග්‍රහයා බව කියනවා. වැඩ වර්ජන, උද්ඝෝෂණ, මහජන කැලඹීම් පෙන්නුම් කරනව ද?ශ්‍රී ලංකා කුම්භ ලග්නයට ශනි ගේ උච්ඡත්වය සුබයි. නමුත් සෙනසුරු ඉතා බලගතුව සිටියදීයි වක්‍රවීම සිදු වන්නේ. සුළු මතභේද මිස ඒවා මහ බලවත් ආකාරයෙන් හිස ඔසවන්නේ නෑ.ශනි වක්‍ර ගමන කියන්නේ මොකක් ද?මිනිහෙක් ආපස්සට ගමන් කරනවා ය කියලා හිතන්න. එය අසීරු දෙයක්. ග්‍රහයෙක් වක්‍රව වෙනවා ය කියන්නේ ආපස්සට ගමන් කිරීමයි. නමුත් ඒ අසුබ තත්ත්වය අගෝස්තු 04 දා හමාර වෙනවා. ඉන් පසුව ශනි ගෙන් කරදරයක් නෑ.අපරාධ රැල්ලක් ගැන මාධ්‍යයේ ප්‍රවෘත්ති පළ වෙනවා. පාප ග්‍රහයින් ගේ සම්බන්ධයක් දකිනවා ද?ලංකා කේන්ද්‍රයේ කුම්භ ලග්නයේ අධිපති ශනි. නමුත් 2009. 09. 09 දා ලග්න අෂ්ඨම ඒරාෂ්ඨකය අපලයක් වුණා.දැන් ශනි වක්‍ර වෙලා. කතාව ඇත්ත යම් යම් අපරාධ ගැන අහන්න ලැබුණත්, ඒ හැම අපරාධකාරයෙක්ම නීතියේ රැහැනට හසු වෙනවා. අපරාධයට කිසිම සමාවක් ශනි ගෙන් ලැබෙන්නේ නෑ.භික්ෂුන් වහන්සේට අපරාධ කළ සාහසිකයන් පැය 48 ක් යන්න කලින් නීතියට අසු වුණා. මේ ග්‍රහචාරය එහෙමයි. අපරාධකරුවන්ට පවතින්න දෙන්නේ නෑ. මොනම හේතුවක් නිසා වත් මේ කාලයේ ශ්‍රී ලංකාවේ අපරාධ රැල්ලක් ඉස්මතු වෙන්නේ නෑ.කාලගුණ තත්ත්වය ගැන ඔබ කිහිප වරක් ම අවධාරණයෙන් කතා කළා?ඔව්. ඒ ගැන නිතර විමසිලිමත් වීම වැදගත්.නමුත් කෘෂිකර්මාන්තයට, භූමි සම්පත්වලට මේ කාලය ඉතා බලවත් කාලයක්.රටේ සංවර්ධනය හා සමෘද්ධිය වේගවත් කෙරෙනවා. 2013 ජනවාරි වන විට දැන් පවතින අසුබ ග්‍රහචාරය සම්පූර්ණයෙන් වෙනස් වන බවත් කිව යුතුයි.කාලගුණයට බලපාන ග්‍රහචාරය වගේ දේශපාලන ග්‍රහචාරයේත් වෙනසක් දකින්න ලැබෙයි ද?රාජපක්ෂවරුන් තව වසර 21 ක් මේ රට පාලනය කරනවා ය කියා මගේ මිත්‍ර ඡ්‍යොතිෂවේදියකු වන මාපලගම විමලරත්න මහතා සිළුමිණ පුවත්පතේ ඔබ සමඟ කළ සාකච්ඡාවකදී කියා තිබුණා.අනාවැකිය මමත් අනුමත කරනවා. මහින්ද රාජපක්ෂ ජනාධිපතිතුමා අපේ ඉතිහාසයේ පුරාවෘත්තයක් හැටියට දියසෙන් කුමාරයා ගේ භූමිකාවට සමාන බව මා බොහෝ කලකට පෙර සිටම කිව්වා. යුද්ධය අවසන් කළා වගේම ජනාධිපතිතුමා සහ රාජපක්ෂවරුන් මේ රට සමෘද්ධිමත් දේශයක් බවට පත් කරන්නට දෛවයේ වගකීම් බාරගත් පිරිසක්.ඒ පෙරනිමිති දැනටමත් පහළ වී අවසන්.අලුත් අවුරුදු ජන්ම පත්‍රයෙන් පවා පෙන්වන්නේ බාධක අභියෝග මැදින් ජයග්‍රහණ ලබන බවයි.ඔබ සරත් ෆොන්සේකා පිළිබඳ මීට පෙර අනාවැකි කිව්වා. ඔහුගේ අනාගතය කෙබඳු ද?2010 ජනාධිපතිවරණයේදී මා ඒ මහතා ගැන අනාවැකි කිව්වා. දැන් බන්ධනාගාර වෙලා ඉන්න අවස්ථාවක තව දුරටත් ඒ ගැන කතා කරන්න මම කැමැති නෑ.එතකොට රනිල් වික්‍රමසිංහ මහතාට අලුත් අවුරුද්ද කොහොම වෙයි ද?එතුමා නමට පමණක් නායක. එජාපය දෙකට කැඩිලා බේද භින්න වීම වළක්වන්න බෑ. සජිත් පේ‍්‍රමදාස මහතාට මහන්සි වෙන තරමට ප්‍රතිඵල ලැබෙන්නේ නෑ.ජවිපෙ ගැන කිව්වොත් ඒ පක්ෂයේත්, එජාපයේත් දෙකේම කාලය හමාරයි.හොඳයි අවසන් වශයෙන් කියන්න මේ අලුත් අවුරුද්දේ ඔබ මොනවද අලුතෙන් කරන්න හිතාගෙන ඉන්නෙ?ඒක නං දැනටමත් පටන් අරගෙනයි තියෙන්නේ. මම අන්තර්ජාතික මට්ටමේ ඡ්‍යොතිෂ පුස්තකාලයක් හදනවා.භාෂා හතකින් ලියවුණු පොත්පත් දැනටත් එකතු කරමින් ඉන්නේ. සිංහල, දෙමළ, සංස්කෘත, ඉංගී‍්‍රසි යනාදී පොත්. ඡ්‍යොතිෂය, හස්ත රේඛා, දේහ ලක්ෂණ විද්‍යාව, අංක විද්‍යාව, වාස්තු විද්‍යාව යනාදී විෂයයන් සම්බන්ද පොත් එකතු කරලා ලෝකයේ අංක එක බවට පත්වෙන ඡ්‍යොතිෂ පුස්තකාලයක් සහ ඡ්‍යොතිෂ පාසලක් ආරම්භ කරන්න මේ දිනවල මහන්සි නොබලා ක්‍රියා කරනවා.දක්ෂයන් තෝරා ගෙන ඉන්දියාවෙන් උසස් ඡ්‍යොතිෂ අධ්‍යාපනය ලබා දෙන්නත් වැඩ පිළිවෙළක් ක්‍රියාත්මක කරනවා.2013 ජූනි මාසේ 28 දා වෙත්දී සිව්මහල් ගොඩනැඟිල්ලක මේ කටයුතු මහජනතාව සඳහා විවෘත කැර දීමටත් අපි ක්‍රියා කරන බව කියන්න කැමතියි.සංවාදයකේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=ab1204083</link>
    <topic>පුංචි දරුවන්ගේ කාලය නාස්ති කරන්න හොඳ නෑ</topic>
    <author>චන්දන බණ්ඩාර</author>
    <content>ජනාධිපතිතුමා හනිකට අරලියගහ මැදුරට යයිශ්‍රී ලංකාවට එරෙහිව ජිනීවාහි මානව හිමිකම් කවුන්සිලයේ යෝජනාවක් සම්මත වීමෙන් අනතුරුව රටේ ජනතාව තවමත් රජය සහ ජනාධිපතිතුමා සමඟ සිටින බව ලොවට පෙන්වීම සඳහා ‘රට එකට’ යනුවෙන් ජන රැළි මාලාවක් සංවිධානය කිරීමට මැති ඇමැතිවරු පියවර ගෙන තිබේ.එහි පළමු රැළිය මධ්‍යම පළාත නියෝජනය කරමින් මහනුවර බෝගම්බර පිටියේ දී පැවැත්විණි.බෝගම්බර පිටිය එදින අතුරු සිදුරු නැතිව පිරී ගොස් තිබිණි. මහනුවර දිස්ත්‍රික්කයේ පාර්ලිමේන්තු, පළාත් සභා මැති ඇමැතිවරු තම ආසන නියෝජනය කරමින් මේ ජන රැළිය සඳහා පෙළපාලිවලින් බෝගම්බර පිටියට ළඟා වූහ. බෝගම්බර ක්‍රීඩා පිටියට මුලින්ම පැමිණියේ අගමැති දි.මු.ජයරත්න මහතාගේ මහජන පෙළපාලියයි. ඒ සඳහා නියෝජ්‍ය ඇමැති අබ්දුල් කාදර් ද එක්ව සිටියේය.ඉන් අනතුරුව ඇමැති මහින්දානන්ද අලුත්ගමගේ සහ මධ්‍යම පළාත් ප්‍රධාන ඇමැති සරත් ඒකනායකගේ මහජන පෙළපාලි ද බෝගම්බර ක්‍රීඩාංගණයට පැමිණියේය. ක්‍රීඩාංගණයේ සියලු දේශපාලනඥයන් නියෝජනය වන පරිදි වේදිකා දෙකක් ද ආගමික පූජකවරුන් වෙනුවෙන් එක් වේදිකාවක් ද ඉදිකැර තිබිණි.දේශපාලනඥයන් වෙනුවෙන් ඉදිකැර තිබූ එක් වේදිකාවක් නියෝජ්‍ය ඇමැතිවරුන්, පාර්ලිමේන්තු මන්ත්‍රීවරුන් පළාත් සභා මන්ත්‍රීවරුන් සහ ප්‍රාදේශීය සභා මන්ත්‍රීවරුන් වෙනුවෙන් වෙන්ව තිබිණි. අනෙක් වේදිකාව වුයේ ප්‍රධාන වේදිකාවයි. එහි ජනාධිපතිතුමාට, අගමැතිවරයාට සහ කැබිනට් ඇමැතිවරුන්ට වෙන්කොට තිබිණි. ආගමික නායකයින් සඳහා අනෙක් වේදිකාව වෙන්වීය. කෙසේ වෙතත් දේශපාලනඥයන් කිහිපදෙනකුටම වැරැදීමෙන් වාඩිවී සිටියේ අනුන්ගේ ආසනවලය.මේ අතර ප්‍රධාන වේදිකාවේ මන්ත්‍රීවරුන් දෙදෙනෙක් ද වූහ. ඒ එරික් ප්‍රසන්න වීරවර්ධන හා දිලුම් අමුණුගමය. ඔවුන්ට ආසන වෙන්කොට නොතිබූ නිසා එම මන්ත්‍රීවරු වේදිකාවේ පිටුපසින් සිටගෙන සිටියහ. මෙහිදී ජනාධිපතිතුමා පැමිණ සිටි අති විශාල පිරිස ඇමතුවේය.”මේ මහජන ගඟ දැක්කාම මට එක දෙයක් හිතෙනවා. මෙතැනට ඇවිත් තියෙන හැමෝම මෙතැනට බලෙන් එක්කරගෙන ඇවිත් නැහැ. තමුන්නාන්සේලා ඇවිල්ලා තියෙන්නේ හදවතින්මයි කියලා මා දන්නවා. රටට එරෙහිව අන්තර්ජාතිකව ඇතැම් අය ගෙන යන මේ වැඩපිළිවෙළේදී තමුන්නාන්සේලා අපිත් සමඟ සිටින බව අපි දන්නවා” ජනාධිපතිතුමා ඉතා හැඟුම්බරව කීවේය.කොළඹ ප්‍රධාන පෙළේ රෝහලක ප්‍රතිකාර ලබමින් සිටින ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ගේ මවගේ සුවදුක් සොයා බැලීමට ගිය සතියේ එම රෝහලට මැති ඇමැතිවරු සහ මාධ්‍යවේදීහු රැසක් පැමිණ සිටියහ. නාමල් රාජපක්ෂ, රවි කරුණානායක, ගයන්ත කරුණාතිලක, බුද්ධික පතිරණ සහ රොෂාන් රණසිංහ යන මන්ත්‍රීවරු ද ඒ අතර වූහ.මේ අතරතුර මැති ඇමැතිවරුන් පිරිස රෝහලෙන් පිටව ඒමට සැරසෙද්දී කාගේත් කතාබහට ලක්වූයේ ඇමැති බන්දුල ගුණවර්ධනගේ රුපියල් 2500 කින් පුද්ගලයකුට ජීවත්විය හැකි බවට කළ ප්‍රකාශය ගැනයි. ඒ ගැන මාධ්‍යවේදියෙක් මන්ත්‍රී නාමල් රාජපක්ෂගෙන් විමසා සිටියේය.“ඔන්න නාමල් මන්ත්‍රීතුමා හොඳ උත්තරයක් දෙන්නකෝ” මන්ත්‍රී රොෂාන් රණසිංහ කීවේය.“මේ මේ ඔය කතාවලට මාව පටලවා ගන්න එපා. ඒ අය එහෙම කියන්න මොකක්හරි හේතුවක් ඇතිනේ. මන්ත්‍රී නාමල් මැති ඇමැතිවරුන්ට කීවේය.ගිය සතියේ ජනාධිපතිතුමා පාර්ලිමේන්තුවට ගොස් තිබිණි. ඒ පාර්ලිමේන්තුවේ කටයුතු ගැන සොයා බැලීමටය. පාර්ලිමේන්තු සභාවේ සිට යළිත් ජනාධිපතිතුමා පාර්ලිමේන්තුවේ ජනාධිපති කාර්යාලයට පැමිණියේය. එතැනට මැති ඇමැතිවරු කිහිප දෙනකු ද පැමිණ සිටියහ. “පාර්ලිමේන්තුවේදී විපක්ෂ මන්ත්‍රීවරු ගෙන එන තර්කවල කිසිම පදනමක් නැහැ. ඒවා මාධ්‍යවල ගියාම සමහර මිනිස්සු හිතන්නේ ඒවා ඇත්තමයි කියලා. ඒ නිසා අපේ කට්ටිය පාර්ලිමේන්තුවේදී අපේ රජය මේ රටට සිදුකර ඇති යහපත් වැඩ ගැන කිව යුතුයි.” ජනාධිපතිතුමා මැති ඇමැතිවරුන්ට කියා සිටියේය.“සර් විපක්ෂයේ අය පාර්ලිමේන්තුවේදී හැමදාම එකම දේ තමයි කියන්නේ. ඒ ටික කියලා එයාලා වාඩිවෙලා ඉඳලා සභාවෙන් නැඟිටලා යනවා. සභාවේ ඉන්නෙත් නෑ.” ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ කියා සිටියේය.“නෑ සර් සභාවේ ඉන්නේ නැත්තේ රනිල් සහ සජිත් පිල වෙන වෙනම ගොඩ එන්න ව්‍යාපෘති පටන් අරගෙන. එයාලා ඒවාට වැඩි කාලයක් යොදවනවා.” ඇමැති ඩිලාන් පෙරේරා කීවේය.ඒ සමඟම ජනාධිපතිතුමාට අරලියගහ මන්දිරයෙන් දුරකථන ඇමැතුමක් ලැබිණි. එයින් කියවුණේ පාසල් කීපයකම සිසු දරුවන් පිරිසක් අරලියගහ මැදුරට පැමිණ ජනාධිපතිතුමා දැකබලා ගැනීමේ අරමුණින් සිටින බවය.“එහෙනම් මෙතැන හිටියා ඇති. අර පුංචි දරුවෝ පව් ඒ අයගේ කාලය විනාශ කරන්න හොඳ නැහැ.” කියමින් ජනාධිපතිතුමා අරලියගහ මන්දිරය බලා පිටත්වුණේය.මහින්ද රාජපක්ෂ ජනාධිපතිතුමා පසුගිය සති අන්තයේ බළංගොඩ මැතිවරණ කොට්ඨාසයේ උත්සව සභා දෙකකට සහභාගි වීය.ශ්‍රී ලංකා සබරගමුව විශ්ව විද්‍යාලයේ ව්‍යවහාරික විද්‍යා පීඨයේ නව ගොඩනැඟිලි සිසු අයිතියට පැවරීමට පැමිණි ජනාධිපතිතුමා අනතුරුව එදින දහවල් බළංගොඩ මධ්‍ය මහා විද්‍යාලයට පැමිණියේ සබරගමුව පළාත් සභාව විසින් සංවිධානය කර තිබූ අබිමන් මාතා මාතෘ උපහාර උලෙළට සහභාගි වීමටය.දූ දරුවන් අට දෙනකු හෝ ඊට වැඩි ප්‍රමාණයක් දැයට දායාද කළ එසේත් නැතිනම් උපාධිධාරී දූ දරුවන් තිදෙනකුට වඩා පිරිසක් සිය කුසින් හදා වඩා සමාජගත කළ රත්නපුර දිස්ත්‍රික්කයේ වයෝවෘද්ධ මාතාවන් දෙදහස් එකසිය දෙනෙකු මේ අබිමන් මාතා ප්‍රණාම උලෙළේදී පිදුම් ලදහ.දරුවන් 21 දෙනකු හැදු වැඩු ගොඩකවෙල ඩබ්ලිව්. එම්. පොඩි නෝනා මාතාවගේ නම කියවෙත්ම ජනාධිපති මහින්ද රාජපක්ෂ මහතාට දක්නට ලැබුණේ සියක් වසකට ආසන්න එකී වයෝවෘද්ධ මාතාව වේදිකාවට ගෙන ඒමට සංවිධායකයෝ යුහුසුලු වන බවය. එය වැළකූ ජනාධිපතිතුමා තමාම එකී මෑණියන් අබියසට ගොස් ඇයට උපහාර තිළිණ ඇතුළු සිය ප්‍රණාමය පළ කළේය. එදින වේදිකාවේ සබරගමුව මහ ඇමැති මහීපාල හේරත්, ආණ්ඩුකාර වි ජ මු ලොකු බණ්ඩාර, අබිමන් මාතා උපහාර උලෙළ නිර්මාතෘ සබරගමුව පළාත් අමාත්‍ය භාණු මුනිපි‍්‍රය, අමාත්‍යවරුන් වන ජෝන් සෙනෙවිරත්න, පවිත්‍රා වන්නිආරච්චි, නියෝජ්‍ය අමාත්‍ය පේ‍්‍රමලාල් ජයසේකර, පාර්ලිමේන්තු මන්ත්‍රීවරුන් වන මොහාන් ලාල් ග්‍රේරු, රංජිත් ද සොයිසා මෙන්ම පළාත් අමාත්‍ය අතුල කුමාර රාහුබද්ධ වූහ.එම විද්‍යාලයේ 8 වසර ශිෂ්‍යාවක වූ යුරේෂා බුද්ධිනි දැරිය ජනපතිදු අමතමින් විශේෂ ඉල්ලීමක් ද කළාය. තම පාසලේ සහෝදර දරු දැරියන් සඳහා පිහිනුම් තටාකයක් ඉදිකර දෙන්නැයි ඇගේ ඉල්ලීම විය.මහින්ද රාජපක්ෂ ජනාධිපතිතුමා මෙහිදී සඳහන් කළේ එදින උදෑසන සබරගමුව විශ්ව විද්‍යාලයට ගිය තමා වටකර ගත් සිසු සිසුවියන් ඔවුන්ට පානීය ජල ගැටලුවක් ඇතැයි සඳහන් කරමින් විශ්ව විද්‍යාල ප්‍රජාවගේ ජල අවශ්‍යතා සපුරාලීම සඳහා අවධානය යොමු කරන ලෙස ඉල්ලා සිටි බවය. “එතන ළමයි බොන්න වතුර ඉල්ලනවා, ඒ වතුර නැති නිසා. මෙතැන ළමයි පිහිනුම් තටාකයක් ඉල්ලනවා. ඒ මෙතන ඕන තරම් වතුර තිබෙන නිසා. මේ ඉල්ලීම් දෙකම එකම මැතිවරණ කොට්ඨාසයේ. මේ වගේ මහ ඇමැතිවරු මැති ඇමැතිවරු ආණ්ඩුකාරවරු සිටින පළාතක මෙවැනි ඉල්ලීම් ඉටුකිරීම මහ ලොකු කජ්ජක් නොවෙයි.” මහින්ද රාජපක්ෂ මහතා එසේ පවසමින් මැති ඇමැතිවරු දෙස බැලුවේ සුපුරුදු මදහස පිරුණු මුහුණිනි.එකි පාසලේ ප්‍රයෝජනය සඳහා නියෝජ්‍ය ඇමැති පේ‍්‍රමලාල් ජයසේකර පුටු 200 ක් පරිත්‍යාග කළේ යැයි විදුහල්පති ආර්. එම්. යසරත්න ජනාධිපතිවරයාට කීය. එහෙනම් ඉතිරි 400 මාමයි ලේලියි එකතුවෙලා බෙදලා දේවි. ජෝන් සෙනෙවිරත්න සහ පවිත්‍රා වන්නිආරච්චි දෙස බලමින් ජනාධිපති මහින්ද රාජපක්ෂ මහතා කළ සඳහනත් සමඟ මුළු සභාවම එකම සිනහවක් බවට පත්විය.කෙසේ වෙතත් පළාත් අමාත්‍ය අතුල කුමාර රාහුබද්ධ දෙපස අසුන් ගෙන සිටි පවිත්‍රා සහ ජෝන් ඇමැති දෙපළ අතර වැඩි කථා බහක් නම් නොවිණි.පසුගියදා සබරගමුව මහ ඇමැති මහීපාල හේරත් මහතාට විදුලි බල නියෝජ්‍ය අමාත්‍ය පේ‍්‍රමලාල් ජයසේකර සහ පාර්ලිමේන්තු මන්ත්‍රී ජානක වක්කුඹුර යන මහත්වරුන්ගෙන් විශේෂ ඇරැයුමක් ලැබිණි.ඒ ඔවුන් නියෝජනය කරන කලවාන සහ නිවිතිගල මැතිවරණ කොට්ඨඨාස දෙකේ සබරගමුව පළාත් සභා අරමුදලින් ඉදිවූ සංවර්ධන ව්‍යාපෘති 4 ක් විවෘත කිරීම සඳහාය. ඒ අනුව කලවාන මැතිවරණ කොට්ඨාසයේ වේරගම අලුතින් ඉදිවූ දෙමහල් ග්‍රාමීය රෝහල ජනතා අයිතියට පැවරිණි.ලක්ෂ සියයක වියදමින් ඉදිවූ දෙමහල් ගොඩනැඟිල්ල පරීක්ෂා කරමින් ආරාධිතයින් පිරිස වාට්ටු ගොඩනැඟිල්ලකට පිවිසිනි.එහි රෝගීන් සඳහා ඇඳන්වල මල් මෝස්තර සහිත රෝස පැහැ කොට්ට රැසක් තිබු අතර මහ ඇමැතිවරයා ජානක වක්කුඹුර අමතමින් ඇසුවේ, “ෂා අපූරු කොට්ටඋර ගෙදරින් ද මහගෙන ආවේ” යනුවෙනි.අනතුරුව පිරිස දන්ත සායනය වෙත පැමිණියහ. “මහ ඇමැතිතුමෝ අපි මුල්ම දත ජානක වක්කුඹුර මන්ත්‍රීතුමාගේ ගලවලම වැඩ පටන්ගනිමු ද” පේ‍්‍රමලාල් ජයසේකර මහ ඇමැතිවරයාගෙන් විමසීය.මහ ඇමැතිවරයා සඳහන් කළේ ජානකගේ දත් ගැලවිල්ල ලේසි පහසු කටයුත්තක් නොවන බවය.මෑත දී ආර්ථික සංවර්ධන අමාත්‍යාංශය විසින් දියත් කළ වැඩසටහන් දෙකක විශේෂය වූයේ ඒවා රටේ සෑම අස්සක මුල්ලකම පැවැත්වෙන ආකාරයෙන් ද රටේ ජීවත්වන මහජනතාවගෙන් වැඩි පිරිසක් සහභාගිවන අයුරින් ද සැකසී තිබීමයි. ඉන් එකක් වන්නේ “එක් ගමකට එක වැඩක්” ව්‍යාපෘතියයි. ඒ යටතේ රටේ සෑම ග්‍රාමසේවා කොට්ඨාසයකම එක සංවර්ධන ව්‍යාපෘතියක් ආරම්භ කරනු ලැබීය.අනෙත් එක වන්නේ මේ මස 5 වැනිදා ආරම්භ කළ “දිවි නැඟුම” ව්‍යාපෘතියයි. මෙවර එයට පවුල් ලක්ෂ විසිපහක් සහභාගි වෙති. එය මේ තරම් ජනසංඛ්‍යාවක් සහභාගිවන රටේ පළමු සංවර්ධන ව්‍යාපෘතියයි. මේ සංවර්ධන ව්‍යාපෘතිය පිළිබඳව සමාලෝචනයක යෙදීම සඳහා අපේ‍්‍රල් 4 වැනි දා අමාත්‍යාංශ නිලධාරීන්ගේ හමුවක් කැඳවා තිබිණි. එහි දී අමාත්‍යාංශයේ සංවර්ධන ව්‍යාපෘති පිළිබඳව මහජනතාව දැනුම්වත් කළ යුතු ආකාරය පිළිබඳව ඇමැතිවරයාගේ අදහස් විමසනු ලැබීය.එවිට ඇමැතිවරයා කියා සිටියේ “අපි පළාත් සභා මණ්ඩල සිට ගම නැඟුම යටතේ ගමේ කුඩාම පාර දක්වා මාර්ග සංවර්ධනය කළා. මේ පාරවල්වල මගී ජනතාව ගමන් කරනකොට ඉබේම ඒ ගැන දැනුම්වත් වෙනවානේ. ඒත් මාතෘ සායන සහ ළමා සායන ව්‍යාපෘතිය වගේ ඒවා පිළිබඳව තමයි මහජනතාව දැනුවත් කරන්න ඕනෑ. ඒ ගැන වැඩි කෙනකුට වැටහීමක් නැහැ. ඒවාට යන්නේ හැමදාම දුක් විඳින මවුවරු විතරයි. අඩු ගානේ ඒ අයගේ මහත්වරුවත් යන්නේ නැහැනේ. ඒ නිසයි දැනුම්වත් කිරීමක් අවශ්‍ය වන්නේ” යැයි ප්‍රකාශ කළේය.එජාප හිටපු නියෝජ්‍ය නායක කරූ ජයසූරිය ගිය සඳුදා උදෑසනින්ම මීරිගම, කණ්ඩලමේ පිහිටි තමන් උපන් මහගෙදරට ගියේ විශේෂ කටයුත්තක් සඳහාය. මෙරට සමාජයට ගුණගරුක සදාචාරවත් අනාගත පුරවැසි පිරිසක් දායාද කිරීමට මා හැඟි වූ සේවයක යෙදෙන දහම් පාසල් පද්ධතිය නඟා සිටුවීමේ එක් පියවරක් ලෙස කරු විසින් ආරම්භ කර ඇති වැඩ පිළිවෙළක එක් පියවරක් එහි සංවිධානය කර තිබිණි. මහා සංඝයා වහන්සේ බැහැ දුටු හැම අවස්ථාවකදීම පාහේ ජාතික සමාජයික ප්‍රශ්න ගැන සංඝයා වහන්සේ කතා කරන අතරවාරයේ කරුට මතක් කළ තවත් කාරණාවක් වූයේ දහම් පාසල්වල දරුවන්ට හදිසි හිසරදයක් හැදුණත්, තුවාලයක් සිදුවුවහොත් ඊට ප්‍රතිකාර කිරීමට බොහෝ පන්සල්වල ඇති දුෂ්කරතාවයි. ඒ අනුව කරු තම විමධ්‍යගත අරමුදලින් කරන මෙහෙවරක් ලෙස දහම් පාසල් සඳහා වෛද්‍යාධාර ලබා දෙන වැඩ පිළිවෙළක් සහ ප්‍රථමාධාර පෙට්ටි පිරිනැමීමේ වැඩ පිළිවෙළක් ආරම්භ කළේය. ඒ අනුව ප්‍රදේශයේ දහම් පාසල් 47 කට ප්‍රථමාධාර කට්ටල සහ ඖෂධ පිරිනැමීම මෙහිදී සිදු වූයේය. කරු මෙම උත්සවයේ දී කීවේ වර්තමානයේ දී වාර්තා වන බොහෝ අපරාධ කලහකාරී සිද්ධීන් දෙස බලන විට දහම් පාසල් අධ්‍යාපනය ලැබු දරුවකු තුළ විනීත බව, ශීලාචාර බව හා මිනිස් ගුණ සැම විටම ඇති වන බවයි. එසේම මේ ප්‍රථමාධාර කට්ටල බෙහෙත් ජාති පිරිනමා අපි අහක බලාගන්නේ නැහැ. මේ බෙහෙත් ද්‍රව්‍ය අවසන් වන පරක්කුවෙන් අපට දැනුම් දුන් විට ඒවා යළි දීමේ වැඩ පිළිවෙළකුත් ක්‍රියාත්මක වනවා යැයි කරු කීවේය.ඉන්පසු කරු පිටත් වූයේ මහනුවරට යාමටය. ජීවිතයට යුක්තිය වැඩ සටහනේ මීළඟ වැඩ සටහන එදින පස්වරුවේ මහනුවර පැවැති අතර කරු එම වැඩ පිළිවෙළ අගය කරන්නකු වශයෙන් සහභාගි වූයේය.ගෙවි ගිය සතියේත්, ඊට පෙර සතියේදීත් මෙරට සිටින රාජ්‍ය තාන්ත්‍රික නියෝජිතයෝ තානාපතිවරු ගණනාවක් අමරසේකර මාවත නිවෙසේ දී කරු හමු වූහ. වත්මන් දේශපාලන තත්ත්වය හා අන්තර්ජාතික වශයෙන් ශ්‍රී ලංකාවට මුහුණ දීමට සිදු වී තිබෙන තත්ත්වය සම්බන්ධව ද ඔවුහු කරුගෙන් විමසූහ. කරු ඔවුන්ට කියා සිටියේ තමා උපන් මවුබිමට ප්‍රබල ලෙස ආදරය කරන ශ්‍රී ලාංකිකයකු බවයි. එබැවින් මවුබිමට අත්වන කවර විපතක දී වුව ද තමන් මවුබිම වෙනුවෙන් පෙනී සිටින බව කරු ඔවුන් හමුවේ අවධාරණය කළ පොදු කාරණාවක් වූයේය.එමෙන්ම මූලික මිනිස් අයිතිවාසිකම් යහ පාලනය, විනිවිදභාවය, මාධ්‍ය නිදහස ඇතුළු ප්‍රජාතන්ත්‍රවාදීය මූලධර්ම ආරක්ෂා කිරීමට තමා සැම විටම කැප වන බවයි.ගිය සතියේ ගාල්ල වරායේදී ටින් මාළු කර්මාන්ත ශාලාවක් විවෘත කෙරිණි. ඒ ජනාධිපතිතුමාගේ ප්‍රධානත්වයෙනි. එම උත්සවය නිමා වීමෙන් අනතුරුව ජනාධිපතිතුමා හදිසියේම ගියේ ප්‍රවීණ ඡ්‍යොතිර්වේදියකු වන සුමනදාස අබේගුණවර්ධනගේ නිවෙසටය.ඒ ඇමැති ජොන්ස්ටන් ප්‍රනාන්දු, මන්ත්‍රීවරුන් වන මනුෂ නානායක්කාර, මොහාන් ලාල් ග්‍රේරු සහ නිශාන්ත මුතුහෙට්ටිගම ඇතුළු පිරිසක් සමඟය.ජනාධිපතිතුමා කථාබහ කළේ අභිනවයෙන් ඉදිකෙරෙන ඡ්‍යොතිෂ පාසලේ කටයුතු පිළිබඳවය. එම ඡ්‍යොතිෂ පාසලට ලෝකයේ ඡ්‍යොතිෂය පිළිබඳ ලියවුණු පොත්පත් ලක්ෂයක පමණ එකතුවකින් යුතු වන බවත් ඊට සිංහල, ඉංගී‍්‍රසි, හින්දි, මලයාලම්, පාලි භාෂාවලින් ලියවුණු පොත්පත් අයත් වන බවත් එහිදී සුමනදාස අබේගුණවර්ධන ජනාධිපතිතුමාට පැහැදිලි කැර දුන්නේය.“ඒක බොහොම හොඳ කටයුත්තක්” ජනාධිපතිතුමා සිනාමුසු මුහුණින් කියා සිටියේය.ඉන් අනතුරුව මේ ඡ්‍යොතිර්වේදියා ජනාධිපතිතුමාට අනාවැකියක් ද කීමට අමතක නොකළේය. “සර් ඉදිරි කාලයේදී මැතිවරණවලින් ඔබතුමා විශිෂ්ට ජයග්‍රහණයක් ලබනවා. ඡ්‍යොතිෂය අනුව මේ වසරේ අපේ‍්‍රල්වලින් පසුව ආරම්භ වන දෙවැනි කාර්තුවේදී මැතිවරණයක් පැවැත්වෙන බව පෙනෙනවා.ඒ ජනතා කැමැත්ත විමසීමේදී රජය විශිෂ්ට ජයක් ලබනවා.” ඡ්‍යොතිර්වේදියා කියා සිටියේය. එම අනාවැකියට ජනාධිපතිතුමා සිනහවෙන් පිළිතුරු දුන්නා මිස කිසිවක් කීවේ නැත. ගිය සතියේදී බම්බලපිටිය පොලිස් ක්ෂේත්‍ර බළකා මූලස්ථානයේදී වාර්ෂික පොලිස් ක්‍රීඩා උලෙළ පැවැත්විණි. එහි ප්‍රධාන ආරාධිතයා ලෙස සහභාගි වූයේ කථානායක චමල් රාජපක්ෂ මහතාය. එම උත්සවයේ තිළිණ ප්‍රදානය කිරීමේ අවස්ථාවේදී කථානායක තුමා පොලිස් නිලධාරීන් ඇමැතීමට ද අමතක නොකළේය.“ගිය වසර 30 ක කාලයේදී පොලීසියට පොලිස් රාජකාරිවලින් බැහැරව තමයි රාජකාරි සිදු කිරීමට වුණේ. ඒ මෙරට පැවැති යුද වාතාවරණය නිසයි. නමුත් මේ වනකොට පොලීසියට සුපුරුදු පරිදි තම පොලිස් රාජකාරි සිදු කිරීමට ඉඩ ලැබී තිබෙනවා. එදා පොලිස් නිලධාරීන් ශාරීරික අභ්‍යාස, ක්‍රීඩාවලට යොමු වීමට ඉඩකඩ ලැබුණේ නෑ. විශේෂයෙන්ම ක්‍රීඩාව සහ විනය අතර ලොකු සම්බන්ධයක් තිබෙනවා. ඒ නිසා ක්‍රීඩා කටයුතුවලට පොලිස් නිලධාරීන්ට යොමු වීමට නොහැකි වීම නිසා ඔවුන්ගේ විනය පිරිහී තිබුණා. නමුත් දැන් පොලිස් නිලධාරීන්ට හොඳට ක්‍රීඩා කටයුතුවලට යොමු වෙලා හොඳ විනයක් ඇතිව කටයුතු කළ හැකියි.” කථානායකවරයා කියා සිටියේය.වරකාපොළ අල් බාබුල් හසන් විද්‍යාලයේදී පසුගියදා ත්‍යාග ප්‍රදාන උත්සවයක් පැවැත්විණි. එහි ප්‍රධාන ආරාධිතයා ලෙස සහභාගී වූයේ පාර්ලිමේන්තු මන්ත්‍රී ඒ.එච්.එම්.අස්වර්ය. එම ත්‍යාග ප්‍රදාන උත්සවයට ඉරාන සහ මැලේසියාවේ තානාපතිවරු ද සහභාගිවී සිටියහ.එහි දී විද්‍යාලයේ දරු දැරියන්හට ත්‍යාග ප්‍රදානය කිරීමෙන් අනතුරුව ඒ.එච්.එම්.අස්වර් මන්ත්‍රීවරයා එම උත්සවයට සහභාගිවී සිටි පිරිස ඇමතීමට ද අමතක නොකළේය. එහිදී මන්ත්‍රී අස්වර් ජිනීවා මානව හිමිකම් කොමිසමේදී ලංකාවට එරෙහිව සම්මත වූ යෝජනාව පිළිබඳව ද අදහස් දැක්වූයේය.”මං ජිනීවා ඡන්ද විමසීම ගැන පොඩි සංගණනයක් කළා. ඇත්තටම කීවොත් ජිනීවා ඡන්ද විමසීමෙන් ශ්‍රී ලංකාව දිනුම්. ශ්‍රී ලංකාවට එරෙහි යෝජනාවට පක්ෂව ඡන්දය ලබාදුන් රටවල ජනගහනය බැලුවොත් එම රටවල සමස්ත ජනගහනය මිලියන 2124.3ක් වෙනවා. හැබැයි ජිනීවා වලදී ශ්‍රී ලංකාවට පක්ෂව ඡන්දය ලබා දුන් රටවල ජනගහනය සොයා බැලුවොත් මිලියන 2130.3ක් වෙනවා. එතකොට ලෝක ජනගහනයෙන් බහුතර ලක්ෂ හැටක ජනතාවක් ශ්‍රී ලංකාව සමඟ සිටිනවා. ඒ වගේම මධ්‍යස්ථව සිටි රටවල ජනගහනය බැලුවොත් මිලියන 103.8ක් වෙනවා. ඒ මධ්‍යස්ථව ඡන්දය නුදුන් රටවලුත් ශ්‍රී ලංකාව සමඟයි ඉන්නේ.” ඒ එච්.එම්.අස්වර් මන්ත්‍රීවරයා කියා සිටියේය.”ඉන්දියාව අපේ රටට සහාය දුන්නා නම් අපි ඇමෙරිකාවේ ඇපයත් නැති කරනවා. මතක තියාගන්න මේ රටේ සමස්ත මුස්ලිම් ප්‍රජාව ජනාධිපතිතුමා සමඟ ඉන්නවා. ඒ වගේම ලෝකයේ මුස්ලිම් ප්‍රජාවත් ජනාධිපතිතුමා සමඟ සිටිනවා. ඒ වගේම මේ රටේ මුස්ලිම් ප්‍රජාවගේ හඬ අවදි කරවීමට කාදිලියා නබවියා මුස්ලිම් පූජකතුමා ඒ වගේම රිස්වි මුෆ්ටි සහ අගාර් මොහොමඩ් යන මවුලවිතුමාලා මේ රටේ හඬ ලෝකයේ මුස්ලිම් රටවලට ගෙන ගියා.සමහර මවුලවිතුමාලා ජිනීවා නුවරට ගිහින් මුස්ලිම් රටවල නියෝජිතවරුන් හමුවුණා. ඔවුන් ලෝක මුස්ලිම් නායකයන්ට කීවේ මුස්ලිම් නොවෙන රටක් වෙන ශ්‍රී ලංකාවේ මුස්ලිම් ජනතාවට ඉස්ලාම් දහමට නිසි ගෞරව සත්කාර ලැබෙනවා කියලායි.” අස්වර් කියා සිටියේ ශ්‍රී ලංකාවේ මුස්ලිම්වරුන්ට නිසි තැන ලැබී ඇති බවය.හෙට වෙනුවෙන් අද විදුලිය සුරැකීමේ ජාතික සත්කාරක වැඩසටහන යටතේ ලේක්හවුස් ආයතනයේ සේවකයන් දැනුම්වත් කිරීමේ වැඩසටහනක් පසුගියදා පැවැත්විණි. එම වැඩසටහනට සහභාගීවීමට විදුලිබල ඇමැති පාඨලී චම්පික රණවක පැමිණියේය. ඇමැතිවරයකු ලේක්හවුසියට පැමිණෙන විට චාරිත්‍රානුකූලව පිළිගැනීම සිදු කරනු ලබන්නේ ඒ ආයතනයේ සභාපතිතුමා හෝ අධ්‍යක්ෂ මණ්ඩල සාමාජිකයෙකු විසිනි.මේ නිසා ඇමැති චම්පික පිළිගැනීමට කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත් ලේක්හවුසියේ ප්‍රධාන දොරටුව අබියස සිටියේය. ඒ සමඟම එක්වරම සාමාන්‍ය වර්ගයේ මෝටර් රථයක් පැමිණියේය. ඉන් බැස ආවේ ඇමැති පාඨලී චම්පිකය.”මොකද ඇමැතිතුමා අපට එකපාරටම හිතාගන්න බැරිවුණා ඔබතුමා මේ වගේ වාහනයක ඒවි කියලා.” කර්තෘ මණ්ඩල අධ්‍යක්ෂවරයා කීවේය.”ඔව් ඉතින් අපි අරපිරිමැස්ම ගැන කතා කරන උදවියනේ. ඒ නිසා ජනතාවට ඇමැතිවරු විදියට මුලින්ම අපි ආදර්ශයක් විය යුතුයිනේ” ඇමැති චම්පික රණවක කියා සිටියේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=ab1204084</link>
    <topic>කෝප් කමිටුව නිසා ආයතන 229 ක් විගණනයට ලක්වුණා</topic>
    <author/>
    <content>විගණකාධිපති එච්. ඒ. එස්. සමරවීරසියලු රාජ්‍ය ආයතන නිසි කාර්යක්ෂමතාවයෙන් යුතුව කටයුතු කිරීමේ ඇති වැදගත්කම රාජ්‍ය නිලධාරීන් ගෙන්වා පසුගිය සතියේ අරලියගහ මන්දිරයේදී පැවැති සාකච්ඡාවකදී ජනාධිපතිතුමා විසින්ම අවධාරණය කරනු ලැබීය. විපක්ෂය දූෂණ අක්‍රමිකතා රාජ්‍ය අංශයේ වැඩියෙන් සිදුවන බවට විවේචන ඉදිරිපත් කරමින් සිටින අවස්ථාවක රාජ්‍ය නායකයා විසින්ම රාජ්‍ය ආයතනවල වැරැදි අඩුපාඩු අවම කරගන්නට උපදෙස් දීම අගය කළ යුත්තකි.රාජ්‍ය ආයතනවල කටයුතු සොයා බැලීම පිළිබඳව ආණ්ඩුක්‍රම ව්‍යවස්ථාවෙන්ම වගකීම පැවරී ඇති විගණකාධිපතිවරයා හමුවී රාජ්‍ය ආයතනවල කටයුතු පිළිබඳව ඔහුට කීමට ඇති දේ අපි විමසීමු.වෙනදා රජයේ ආයතන 20 ක 30 ක කටයුතු පමණක් සොයා බලන කෝප් කමිටුව පසුගිය වසරේ රාජ්‍ය ආයතන 229 ක කටයුතු සම්පූර්ණ කිරීමෙන් පසු තම කටයුතු නිසි වගකීමකින් යුතුව ඉටුකිරීමට රාජ්‍ය ආයතන ප්‍රධානීන්ගේ වෙනදා නොතිබුණ වැඩි අවධානයක් දැන් යොමු වී ඇති බව පෙනී යන්නේ යැයි විගණකාධිපතිවරයා කියා සිටියේය.පාර්ලිමේන්තුවට වාර්ෂික වාර්තා ඉදිරිපත් නොකළ ආයතන ද දැන් වාර්ෂික වාර්තා ඉදිරිපත් කරන බව පෙනෙන බව ද විගණකාධිපති එච්. ඒ. එස්. සමරවීර මහතා සිළුමිණ සමඟ පැවැති සම්මුඛ සාකච්ඡාවේදී කියා සිටියේය.රාජ්‍ය ආයතනවල මෙතෙක් කල් කළ විගණන කටයුතු වලින් අපට පේනව අක්‍රීය වත්කම්, අක්‍රීය මුදල් ශේෂ, වත්කම් නිසි කළමනාකරණය නොකිරීම, ව්‍යාපෘතිවල අසාර්ථක භාවය නැතිනම් යම් අරමුණකට ව්‍යාපෘති පටන් ගත්තත් හුඟක් ඒවා ඒ අරමුණට යන්නේ නැති බව පේනවා.ඊළඟට මිනිස් බල සම්පත්වලින් නිසි ප්‍රයෝජන නොගැනීම හා ඒ සම්බන්ධ අඩුපාඩු සහ නීතිරීති රෙගුලාසිවලට අනුකූල නොවී කටයුතු කිරීම් වාර්තා වෙලා තියෙනවා.මේ සම්බන්ධව සැලකිල්ලට ගෙන විගණන විමසුම් නිකුත් කරල විගණන වාර්තා ප්‍රසිද්ධියට පත්කිරීම පමණක් ප්‍රමාණවත් නොවන බව අපි අවබෝධ කරගත්තා. විගණනය පිළිබඳව සතුරු ආකල්පයෙන් බලන පරිසරයක් තමයි තිබුණේ. අපි වැරැදි හොයන්න එනවා කියන එක. ඒ තත්ත්වය මඟ ඇරල ආයතනවලින් කෙරෙන පාලක මණ්ඩලයේ වග වීමේ කටයුත්ත වැඩිදියුණු කිරීමට උචිත වන ආකාරයට ආයතනයේ දියුණුවට උපකාරී විය හැකි ආකාරයෙන් කටයුතු කිරීම තමයි අපේ වර්තමාන නැඹුරුව වෙලා තියෙන්නේ. ඒ අනුව නිරතුරුව ආයතනයේ කළමනාකරණ මණ්ඩලය සමඟ සාකච්ඡා පැවැත්වීමට කටයුතු කරමින් පවතිනවා. ඒ වගේම අදාළ අමාත්‍යාංශවල ලේකම්වරුන් ක්ෂේත්‍ර වශයෙන් අධ්‍යාපන, සෞඛ්‍ය වගේ අංශවල වෙන වෙනම කැඳවා අදාළ ආයතන සමඟ සාකච්ඡා කර වඩාත් සාර්ථක කළමනාකරණ හා ගිණුම් ක්‍රමවේදයක් පවත්වා ගැනීමට උපකාරී වීම සඳහා දැන් කටයුතු කරමින් සිටිනවා. අවසාන වාර්තාව නිකුත් කිරීමට පෙර දීර්ඝ වශයෙන් කළමනාකාරිත්වය සමඟ සාකච්ඡා කිරීමටත් බලාපොරොත්තු වෙනවා. ඒ අනුව ආයතන පැත්තෙනුත් විගණනය සඳහා සහාය අවශ්‍ය වෙනවා. අපි කරන්නේ අඛණ්ඩ විගණනයක්.විගණන කාර්යභාරය අවසානයේ විගණන විමසුමක් නිකුත් කිරීම සාමාන්‍ය සිරිතක්. විගණන විමසුමකින් අදහස් කරන්නේ දළ විමසීමක්. සම්පූර්ණ වාර්තාවක් නොවෙයි. සමහරවිට කරුණු පැහැදිලි කරගැනීමක් සඳහා නිකුත් කරන්නක් විය හැකියි. එයට නියමිත කාලය තුළදී පිළිතුරු සැපයීම කළමනාකරණයේ වගකීමක්. 2010 වසර තුළදී මෙවැනි විගණන විමසුම් 8428 ක් නිකුත් කර තිබුණා. එයින් 2615 කට පිළිතුරු සපයල නැහැ. ඒ කියන්නේ 1/3 ප්‍රමාණයකට උත්තර දී නැහැ. මේක ඇත්ත වශයෙන්ම අසතුටුදායක තත්ත්වයක්. මේ පිළිතුරු නොදීමෙන් අනවශ්‍ය විගණන ඡේද වාර්තා ගතවීමෙන් නොයෙකුත් ප්‍රශ්න ඇතිවිය හැකියි. එම නිසා මේ සම්බන්ධ නිසි අවධානය යොමු කිරීම ආයතන කළමනාකරණයේ වගකීමක්.ආයතනයේ තියන පද්ධති හා උප පද්ධතිවල කටයුතු සොයා බැලීම සඳහා ඒ ආයතනවල අභ්‍යන්තර විගණනය ඉතාම වැදගත්. අපි කරන්නේ බහුතර විගණනයක්. මා කිව යුත්තේ බොහෝ රාජ්‍ය ආයතනවල අභ්‍යන්තර විගණනය ඉතාම දුර්වලයි. ප්‍රමාණවත් කාර්ය මණ්ඩලයක් ඒ සඳහා අනුයුක්ත කර නැහැ. එම නිලධාරීන්ගේ පුහුණුවීම් කටයුතු හා සුදුසුකම් නියමිත පරිදි නොතිබීම ද කනගාටුවට කරුණක්.සමහර අවස්ථාවලදී නියමිත විගණන සැලසුම් පිළියෙල කර නැති අවස්ථා තිබෙනවා. වාර්තාකරණයේදීත් නිසි වාර්තාකරණ රටාවක් අනුගමනය නොකරන අවස්ථා ද තියෙනවා. එසේම සමහර ආයතනවල අභ්‍යන්තර විගණන අංශයට නිසි ස්ථානය දී නැහැ. අභ්‍යන්තර විගණකාධිවරයා වගකිව යුත්තේ ආයතනයේ ඉහළම කළමනාකරණ නිලධාරියාට වන අතර එසේ නොවන අවස්ථා තිබෙනවා.ඕනෑම ආයතනයක් තම කටයුතුවල ක්‍රියාකාරිත්වය පිළිබඳව වාර්ෂික වාර්තාවක් පිළියෙල කර පාර්ලිමේන්තුවට සභාගත කළ යුතු වුවත් සමහර ආයතන නියමිත පරිදි තවමත් එසේ කරන්නේ නැහැ.එසේ නොකරන ආයතන කීයක් විතර තියෙනව ද?සියයට විස්සක් විතර තියෙනවා.එම ආයතන විසින් ආයතන පිහිටුවූ අරමුණ පිළිබඳව පැහැදිලි දැක්මක් නැති අවස්ථා අපට හමුවෙලා තියෙනවා. සමහර ක්ෂේත්‍ර පිළිබඳව කිසිම ආයතනයක අවධානයට ලක්වෙලා නැති අවස්ථා තියෙනවා.උදාහරණයක් විදියට සංචාරක ක්ෂේත්‍රය පිළිබඳව අද ලොකු උනන්දුවක් තියෙනවා. රටේ ආර්ථිකය දියුණු කිරීමට විදේශ විනිමය ගෙන ඒමට ප්‍රබල අංශයක් ලෙස සංචාරක ක්ෂේත්‍රය සලකනවා. නමුත් තවමත් මේ ගැන මධ්‍යම ආණ්ඩුවත් පළාත් සභාත් අතර පැහැදිලි සම්බන්ධීකරණයක් නැති අවස්ථා දකින්න පුළුවන්. විශේෂයෙන්ම නේචර් ටුවරිසම් ලෙස ගැනෙන හොඳින් දියුණු කළ හැකි ස්වාභාව සෞන්දර්යයෙන් අනූන තැන් හුඟක් තැන් රටේ තියෙනවා. බලපුවහම ඒ තැන් පිළිබඳව මෙතෙක් නිසි අවධානයක් යොමුවී නැහැ. ඒ තැන්වලට අඩු ගණනේ ප්‍රවේශ මාර්ගයක්වත් හැදිල නැති තැන් තියෙනවා. ඒ නිසා හෝටල් හදපු තැනුත් තියෙනවා ප්‍රවේශ මාර්ගයක් නැතිව. ඒක හදන්න ඕන පළාත් සභාව ද මහ ආණ්ඩුව ද කියල කඹ ඇදිලි තියෙන තැන් තිබෙනවා. ආගමික වශයෙන් සංස්කෘතික වශයෙන් ස්වභාව සෞන්දර්යය පැත්තෙන් දියුණු කරන්න පුළුවන් තැන් බොහොමයක් තවමත් ප්‍රයෝජනයට නොගත් අවස්ථා රටපුරා දකින්නට ලැබෙනවා. සංස්කෘතික හා ඓතිහාසික වශයෙන් වැදගත් ස්ථාන ආරක්ෂා කර ගැනීම සඳහා නිසි අවධානය තවමත් යොමු නොවූ තැන් ඕන තරම් තියෙනවා. මන්නාරමේ පිහිටි පැරැණි ආණ්ඩුකාරවරයකුගේ තට්ටු දෙකේ මාලිගාවක් මුහුදට සේදී යමින් තිබෙනවා.ව්‍යවස්ථාව අනුව ඔබේ වගකීම ගැන කතා කළොත්?විගණකාධිපතිවරයාගේ බලතල ව්‍යවස්ථාවේ 154 වගන්තියේ සඳහන් වෙලා තියෙනවා. ඒ අනුව රාජ්‍ය දෙපාර්තමේන්තු, අමාත්‍යාංශ, විදේශ මූල්‍ය ව්‍යාපෘති, අරමුදල්, රාජ්‍ය සංස්ථා, පළාත් පාලන ආයතන, පළාත් සභාවල විගණන කටයුතු විගණකාධිපතිවරයාට පැවරිලා තියෙනවා.විගණනයේදී අපේ කාර්යභාරය වෙලා තියෙන්නේ මූල්‍ය ප්‍රකාශන පිළිබඳව මතයක් ප්‍රකාශ කිරීම. නමුත් රාජ්‍ය විගණනයේදී සම්පත් අරපිරිමැසුම් සහිත කාර්යක්ෂම ඵලදායීතාව හා පරිසර හිතකාමී අයුරින් භාවිත කරල තියෙනව ද කියල වාර්තා කිරීමත් ඊට අමතරව යහපාලනය හා ගිණුම් කටයුතු භාවය නැතිනම් වග වීම හරියාකාරව ක්‍රියාත්මක වෙලා තියෙනව ද කියල ස්වාධීනව පරීක්ෂණයක් කර පාර්ලිමේන්තුවට වාර්තා කිරීම තමයි විගණකාධිපතිවරයාගේ කාර්යභාරය වන්නේ.දැන් අපි ප්‍රධාන වශයෙන්ම නිදහස ලැබීමෙන් පසු විගණනය ක්‍රමයෙන් දියුණු වෙලා තියෙනවා. ඒ අනුව අපි රාජ්‍ය ආයතන දහසකට වැඩි සංඛ්‍යාවක විගණන කටයුතු කරගෙන යනවා.ඒ අනුව රාජ්‍ය සංස්ථාවල ගිණුම් පිළිබඳව පෙබරවාරි 28 වැනිදා වෙනකොට අපට මූල්‍ය ප්‍රකාශන ලබා දෙන්න ඕන. ඊට අමතරව රාජ්‍ය අමාත්‍යාංශ හා දෙපාර්තමේන්තුව මාර්තු 31 වෙනකොට ගිණුම් වාර්තා ලබා දෙන්න ඕන.රාජ්‍ය ආයතනවල සිදු වනවා යැයි කියන දූෂණ ගැන කියන්නේ කුමක් ද?ඇතැම් ආයතනවල කාර්යක්ෂමතාවය පිළිබඳව අවසාන ඉලක්ක ළඟා කර නොගැනීම පිළිබඳවත් ඒ ආයතන දැනුම්වත් කර තිබෙනවා. ඒවා හරියට කළානම් ඔය අක්‍රමිකතා දූෂණ සිදුවෙන්න ඉඩක් නැහැ. නිදසුනක් විදියට පාරක කිලෝමීටරයක් හදන්න සම්මත ප්‍රමාණය මිලියන 5 ක් කිව්වොත් මිලියන 10 ක් ගියානම් එතන කාර්යක්ෂමතාවක් නැහැ. එතනදි සිග්නල් එකක් දෙනවා කාර්යක්ෂමතාව නැති නිසා එක්කෝ මේකෙ අපතේ යාමක් තියෙන්න ඕන එක්කෝ දූෂණයක් වෙලා තියෙන්න ඕන නැතිනම් හරි අධීක්ෂණයක් නැති වෙන්නත් පුළුවන්.මේ විදියට සියලුම රාජ්‍ය ආයතන සම්බන්ධයෙන් අපි ඔය කෝණයෙන් බලා වාර්තා කරල තියෙනවා. කළමනාකරණය, අධීක්ෂණය, සුපරීක්ෂණය, නියෝග දීම හරියට කෙරෙනවනම් කිසිදු දූෂණයක් වෙන්න අඩුපාඩුවක් වෙන්න ඉඩක් නැහැ.අපි අරපිරිමැසුම් දායකත්වය ගැන බැලීමේදී මිලදී ගැනුම් අංශයෙන් හරි මිලට හරි දේ හරි වෙලාවට හරි ප්‍රමාණයෙන් මිලදී ගැනීම ඒ ටික ආවරණය නොවුණොත් තමයි අඩුපාඩු ඇතිවෙන්නේ.උදාහරණයක් ලෙස ජල සම්පාදන හා ජලාපවාහන මණ්ඩලයේ පද්ධතිවල හා උප පද්ධතිවල තිබෙන බලවත් අඩුපාඩු සම්බන්ධයෙන් සැසඳුම් නොකළ ගිණුම් ශේෂ, අවිනිශ්චිත ගිණුම්, බැංකු සැසඳුම් පිළියෙල නොකිරීම වැනි කරුණු පිළිබඳව වාර්ෂිකව කළමනාකරණයටත් පාර්ලිමේන්තුවටත් අපි වාර්තා කර තියෙනවා. ඒවා නිවැරැදි කිරීමේ වගකීම තියෙන්නේ ඒ ආයතනයේ කළමනාකරණ මණ්ඩලයට. ඒක ඔවුන්ගේ වගකීම.දැන් ඔය කෝප් වාර්තාව වුණත් පාර්ලිමේන්තුවට ඉදිරිපත් කළාට පස්සේ ඒ කටයුතු එතැනින් අවසන් වෙනව ද?අපේ වාර්තාව තමා කෝප් එකෙනුත් විමර්ශනයට ලක් කරන්නේ. සමහර ආයතනවල සභාපතිවරුන් ඉවත් කරන්න වගේ නියෝගත් දීලා තිබුණා.කෝප් වාර්තාව නිසා සුබදායී වෙනසක් වෙලා තියෙනව කියල ද ඔබ කියන්නෙ.මං කිව්වේ වාර්ෂික වාර්තාව වත් දෙන්නේ නැති ආයතන තියෙනවා කියලා. දැන් ඒවා අඩු වෙන ප්‍රවණතාවක් තියනවා. හුඟක් ආයතනවල අභ්‍යන්තර විගණක අංශය ශක්තිමත් කර නීති රෙගුලාසි ගැන රජයේ ආයතනවල කලින්ම වැඩි අවධානයක් යොමු වෙලා තියන බව පේනවා. කෝප් එකෙන් වෙනදා නොකරපු කටයුත්තක් අනු කමිටු තුනකුත් දාල කමිටු හතරකින් කිරීම නිසා ආයතන 229 ක කටයුතු 2011 දී සම්පූර්ණ කරන්න පුළුවන් වුණා. නැතිනම් මීට කලින් අවුරුද්දකට සම්පූර්ණ කරල තිබුණේ ආයතන 20 - 30 ක කටයුතු පමණයි.විගණනයේ වැදගත්කම හා සීමා ඔබ දකින්නේ කෙසේ ද?විගණනය බ්‍රිතාන්‍ය අධිරාජ්‍යවාදී කාලෙත් ප්‍රධානකොට සැලකූ බව මෙය 1799 වගේ ඈත කාලයක මුලින්ම මේ රටේ පිහිටුවූ දෙපාර්තමේන්තුවක් වීමෙන් පේනවා.රජ සමයේ ද විගණනය ප්‍රධාන කාර්යභාරයක් වූ බව පේනවා. හතරවැනි මිහිඳු රජ සමයේ මිහින්තලයේදී කළ සෙල්ලිපියක විගණනය ගැන මෙසේ සඳහන් වෙනවා. ‘එකතුවන ආදායමින් මහාපාය පවත්වා ගෙන යාම සහ ප්‍රතිසංස්කරණ කටයුතු සඳහා දිනපතා දරන වියදම ලේඛන ගත කළ යුතුයි. මේ ලේඛනවල තොරතුරු පදනම් කරගෙන ගණන් ප්‍රකාශන පිළියෙල කළ යුතු අතර සාවද්‍ය යයි පෙනීයන ඒවා ඉවත් කළ යුතුයි. ඉන්පසු මේ ගණන් ප්‍රකාශන අගුළු සහිත කරඬුවල තැන්පත් කළ යුතුයි. මේ ගණන් පත්‍රිකා මාසිකව මහජන ප්‍රසිද්ධියට ලක්කළ යුතුයි. වර්ෂයක් තුළ මෙසේ සකස් කරන ගිණුම් ප්‍රකාශ 12 ක් පදනම් කරගෙන සෑම වසරක් අවසානයේම ශේෂ පත්‍රයක් සෑදිය යුතු අතර එය මහ සඟරුවන ඉදිරියේ ප්‍රසිද්ධියේ කියවිය යුතුයි.මෙම නියමයන් කඩන සේවකයනට දණ්ඩනය නියම කළ යුතු අතර සේවයෙන් ද නෙරපිය යුතු යැයි එම සෙල්ලිපියෙන් කියනවා. රටට ගැළපෙන විදියට විගණනය දියුණු කරන්නත් අවශ්‍ය කරනවා. එකක් තමයි විගණකාධිපති මූල්‍ය හා පරිපාලන ස්වාධීනත්වයක් ගැන. ඒක ප්‍රශ්නයක්, සියලු මූල්‍ය කටයුතු පරිපාලන කටයුතු කරන්නේ පොදු රාජ්‍ය තන්ත්‍රය තුළ ඒකට යන පොදු ක්‍රමවේදයම තමයි මේ දෙපාර්තමේන්තුවටත් අදාළ වෙන්නෙ. ඒ නිසා අපට උගත් නිලධාරීන් බඳවා ගන්න බැහැ එවැනි නිලධාරීන් රඳවා ගන්න බැහැ. අනෙක් පැත්තෙන් ඒ කටයුතු සඳහා දීර්ඝ කාලයක් යනවා. මූල්‍ය ප්‍රතිපාදන සම්බන්ධයෙනුත් සාමාන්‍ය ක්‍රියාපටිපාටියට යටත් වෙන්න සිදු වෙනවා. ඒක සෑහෙන අපහසුවක්. අනෙකුත් පොදු රාජ්‍ය මණ්ඩලයීය රටවල්වලට සමාන නොවන පරිදි ශ්‍රී ලංකාවේ විගණකාධිපති සඳහා වූ අයවැය නීති සම්පාදක කමිටුවක් විසින් සියුම් නිරීක්ෂණයකට යටත්ව අනුමත කරන ක්‍රමවේදයක් අවශ්‍ය කරනවා.රාජ්‍ය විගණනයට හසු නොවන රාජ්‍ය සමාගම් 93 ක් තිබෙන බව ද මෙතැනදී කිව යුතුයි.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=ab1204085</link>
    <topic>භාණ්ඩ වැඩියෙන් රට යවා අඩුවෙන් ගෙන එමු</topic>
    <author/>
    <content>2001 සිටම අපේ රටේ රුපියලේ වටිනාකම ඇමෙරිකානු ඩොලරය සමඟ තීරණය වීමට අප ඉඩ දී ඇත්තේ මේ දෙක අතර ඇති වන ඉල්ලුම හා සැපයුම අනුවය. සරළව කිව්වොත් ඩොලර් ලැබීම සහ රුපියලේ ගෙවීම ප්‍රමාණය අනුව එහි වටිනාකම පාලනය වීමට ඉඩ දී ඇත. එය වර්තමාන ලෝකයේ රටක ආර්ථිකයේ විශේෂයෙන්ම ආනයන සහ අපනයන ස්වයං ලෙස පාලනය වීමටත් ගැළපෙන ක්‍රමයක් ලෙස සැලකේ. මෙහිදී ඒ සඳහා කෙළින්ම බලපාන නිතර ඇහෙන වචනය “වෙළෙඳ ශේෂයයි”. එයින් අදහස් වන්නේ යම්කිසි කාල සීමාවක අප පිටරටට සපයන දේවල වටිනාකම සහ අප පිටරටින් ගෙන්වන දේ වල අතර වටිනාකමේ වෙනසයි. 2009 වර්ෂයේ සිට බැලුවහොත් මේ වෙනස අපගේ අවාසියට ක්‍රමයෙන් වැඩි වී ඇත. එය රුපියලේ අගය අඩු වීමට සෘජුවම බලපායි. 2009 දී ඩොලර් දස ලක්ෂ 3122 ක් වූ වෙනස 2010 දී ඩොලර් දස ලක්ෂ 4881 ක් ද 2011 දී ඩොලර් දස ලක්ෂ 8835 වී තිබිණි.මීට තිබුණේ ඉතා සාධාරණ හේතුය. අපි ආර්ථික වර්ධන වේගය 8% ක වැඩි ප්‍රමාණයක් දිගින් දිගටම පවත්වාගෙන ආවෙමු. මහාමාර්ග, විදුලි ව්‍යාපෘති, ජල ව්‍යාපෘති ආදි සුවිශේෂි ආයෝජනයන් අති විශාල ප්‍රමාණයක් මේ තුළ ගැබ්ව තිබු අතර මෙසේ දීර්ඝ කාලීන වූ ආයෝජන සඳහා වැඩි ප්‍රමාණයක් ද්‍රව්‍ය පිටරටින් ගෙන ඒමට සිදු විය. ඊට අමතරව අපි ලෝකයට ඛනිජ තෙල් සඳහා ගෙවන මුදල අවශ්‍ය තෙල් ප්‍රමාණය වැඩි වීම නිසා මෙන්ම ලෝක තෙල් මිල වැඩිවීම නිසා ද විශාල වශයෙන් ඉහළ ගියේය. අවශ්‍ය තෙල් ප්‍රමාණය වැඩි වීමට ප්‍රධාන හේතුවක් වූයේ අහිතකර කාලගුණ තත්ත්වය නිසා ජල විදුලි නිෂ්පාදනය වෙනුවට වැඩි වැඩියෙන් ඛනිජ තෙල් යොදා විදුලිය නිෂ්පාදනය කිරීමට සිදුවීමයි. දකුණු ආසියාවේ බොහෝ රටවල් දවසේ පැය ගණනක් විදුලිය කපාහරිද්දී අප එසේ නොකළේ තෙල් යොදා විදුලිය නිෂ්පාදනය කිරීම මඟිනි.වැඩි වැඩියෙන් වාහන පැමිණිම ද තවත් අතුරු හේතුවක් විය. තෙල් මිල බැලුවහොත් වසරක් තුළ බෙදී ගිය මිල අනුව මෙතෙක් පැවති තෙල් මිලේ වැඩිම සාමාන්‍ය වාර්තා වූයේ ද 2011 වසරේදී තෙල් බැරලයට ඩොලර් 106.3 ක් වශයෙනි. මේ හේතු නිසා 2011 පළවැනි මාස 11 තුළ තෙල් ගෙන්වීමේ වියදම පෙර වසරට වඩා ඩොලර් කෝටි 150 කින්, එනම් රුපියල් කෝටි 17250 කට ආසන්න ප්‍රමාණයකින් වැඩි විය.අනිත් දේ වාහන ගෙන්වීමයි. යුද්ධයක් නිම වූ රටක් ලෙස ලබා දී තිබු සහන උපරීම ලෙස ප්‍රයෝජනයට ගනිමින් 2009 වසර අවසානයේ තිබු 3,595,068 ක් වූ වාහන ප්‍රමාණයට 2010 - 2011 වර්ෂය තුළ වාහන 884,664 ක් එකතු විය. එනම් 2011 අලුතින් ලියාපදිංචි කළ වාහන සංඛ්‍යාව 525,421 කි. 2011 දී කාර් 57,886 ක් ත්‍රී රෝද රථ 138,426 මෝටර් සයිකල් 253,031 ක් බස් රථ 4248 ක් ද්විත්ව කාර්ය වාහන 3518 ක් ලොරි රථ 14,818 ක් ට්‍රැක්ටර් 2073 ක් වෙනත් ඉඩම් වාහන 3121 ක් වශයෙන් අලුතින් ලියාපදිංචි විය. රටේ මුළු ජනගහනය අනුව බැලුවහොත් ළමා, ළපටි, කිරි බොන, රෝගී, වියපත්, යාචක, තරුණ ආදි සියලු දෙනා අතර බෙදී ගියත් 4 දෙනකුට එක වාහනයක් තිබේ. මෙයින් ඇතිවන වාහන තදබදය ද අද විශාල වශයෙන් රටට බලපා ඇත.ඊළඟට වැඩිපුර රැගෙන ආවේ රත්රන්ය. අවුරුදු 30 ක් මරණ බියෙන් සිටි ජීවිත ආශාව සහ බාහිර දේ අතහැර සිටි ජනතාව විශේෂයෙන් උතුරු නැඟෙනහිර ජනතාව බුක්ති විඳින නිදහස එයින් පිළිබිඹු වෙයි.කෙසේ වුවත් දැන් අපි වෙළෙඳ ශේෂය අපේ වාසියට හරවා ගැනීම නැත්නම් අපට පිටරටින් ලැබෙන ආදායම වැඩිකොට පිටරටට යන වියදම අඩු කිරීමට වහාම පියවර ගත යුතු කාලය එලඹ ඇත. ඒ සඳහා ප්‍රථමයෙන් පිටරට යන අපේ දේ වැඩි කළ යුතුය. ඒවාට වැඩියෙන් අගය එකතු කළ යුතුය. 2012 වසර සඳහා අතිගරු ජනාධිපතිතුමා ඉදිරිපත් කළ අයවැය ලේඛනයේ තිබි පසුගිය දිනෙක පාර්ලිමේන්තුවේදී සම්මත කළ බදු සහන පනත් සියල්ල සෑදී තිබුණේ ඒ දිරි ගැන්වීම සඳහාය. එම පනත් මඟින් සුවිශාල වශයෙන් රාජ්‍ය ආදායම අඩුකර ගෙන තිබිණි. ඒ එකතු කළ අගය මත බදු, දේශීය ආදායම් බදු, ආර්ථික සේවා ගාස්තු, ජාතිය ගොඩ ගැනීමේ බදු, වරාය හා ගුවන් තොටුපළ වර්ධන බදු, මුදල් රෙගුලාසි මඟින් අය කරන බදු ආදිය මඟින් රාජ්‍ය ආදායම අඩු කරගෙන අපනයන දිරිගැන්වීමට කටයුතු සිදු විය.අනිත් පැත්ත පිටරටින් ගේන දේ අඩු කිරීමයි. ඒ සඳහා විශේෂයෙන් වාහන බදු වැඩි කිරීම තුළින් පියවර ගැනීමට රජයට සිදුවිය. එය ඉදිරි ශක්තිමත් ආර්ථිකයක් ගොඩ නැඟීම සඳහා බදු ක්‍රමය තුළින් ගන්නා වූ මඟ පෙන්වීමයි. මූල්‍ය කළමනාකරණය යනු ද එයයි. මෙයින් එක් වරම අඩු වූ බදු වලට වඩා වැඩි වූ බදු කැපී පෙනීම හා එහි බර වැඩියෙන් පෙනීම සාමාන්‍ය තත්ත්වය වුවත් රටක් වශයෙන් යන ඉදිරි ගමනේදී මෙම පියවර ගැනීමට සිදු වූ හේතු වටහා ගැනීම ඉතා වැදගත්ය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af1204081</link>
    <topic>එළවළු මිල අඩුවීමෙන් කියාපාන දිවි නැඟුමේ ප්‍රතිඵලය</topic>
    <author/>
    <content>දිවි නැගුම තුන් වැනි අදියරට එළඹෙයි“මේ සැරේ අලුත් අවුරුද්දට එළවළු, බිත්තර, හාල් මිල වැඩි වෙයි ද?නෑ... මේ සැරේ හැමදාම වුණු දේ වෙන එකක් නැහැ.කොහොමද එහෙම කියන්නෙ.දිවි නැඟුම නිසා හැම ගෙවත්තකම පාසල් වතුවල බටු ගහක්, මිරිස් පැළයක්, අල බෝග, දඹල වැලක් වගේ දේවල් හිටවලා නිපැයුම වැඩිවෙලා. පුරන් කුඹුරු අස්වද්දලා වී නිපැයුම වැඩිවෙලා. දිවි නැඟුමෙන් කිකිළි පැටවු හුඟක් අයට දීලා බිත්තර නිපැයුම වැඩිවෙලා මිල අඩුවෙලා.මේ නිසා මේ සැරේ අලුත් අවුරුද්දට අත්‍යවශ්‍ය ආහාර මිල වැඩිවෙන්න ඉඩක් නැහැ.හැමදාම අලුත් අවුරුදු කාලෙට එළවළු හාල් මිල වැඩිවුණා. මේ සැරේ එහෙම වෙන්නෙ නැහැ.ඒ කියන්නේ මේ සැරේ අවුරුද්ද හොඳට කන්න පුළුවන්.”මේ පසුගියදා පිළියන්දල පොදු වෙළෙඳ සලට ගිය මොහොතේ හිතවත් එළවළු තොග වෙළෙන්දකු මා සමඟ පැවසු අදහසය.මෙරට ඉතිහාසයේ වාර්ෂිකව එළවළු මිල හාල් මිල ඉහළම මට්ටමක පවතින්නේ අපේ‍්‍රල් මාසයේදීය. නමුත් මෙවර එය වෙනස් කළේය. ඒ දිවි නැඟුම හේතුවෙනි. අද රටේ කෘෂි වෙළෙඳ ක්ෂේත්‍රයේ වාර්තා තැබීමට මෙන්ම රටේ උද්ධමනය අඩු කිරීමට ද දිවි නැඟුම හේතු වී ඇතැයි ආර්ථික සංවර්ධන ඇමැති බැසිල් රාජපක්ෂ මහතා පවසයි.මෙවැනි විප්ලව කළ දිවි නැඟුම තෙවැනි අදියර 5 වැනිදා ස්ථාන 42000කදී ඇරැඹිණි.මෙවර දිවි නැඟුමේදී පවුල් ලක්ෂ 25 කට සෙත සැලසෙන බවත් ඒ සෑම පවුලකට මුලින්ම එළවළු බීජ පැකට් 10 ක් ඇතුළත් බීජ ඇසුරුමක් ලබා දුන් බවත් බැසිල් රාජපක්ෂ මහතා පවසයි.“මෙවර දිවි නැඟුම 3 වැනි අදියරේදී දියර කිරි නිපැයුමට අපි වැඩි අවධානය යොමු කරනවා. ඕස්ට්‍රේලියාවෙන් දෙමුහුන් එළදෙනුන් 500 ක් ගේනවා. පිරිමි සතුන් සුළු ප්‍රමාණයක් ගේනවා. ඒ අනුව එළකිරි, එළුකිරි වැඩිපුර නිපදවීමට අපේ දිවි නැඟුම ප්‍රතිලාභින් යොමු කරනවා. ඊට අමතරව එළුකිරි ප්‍රචලිත කිරීමට ද යෝජිතයි.දිවි නැගුම තෙවැනි අදියරේ ඉලක්ක * පවුල් ලක්ෂ 25කට සෙත * ගෙවතු බීජ කට්ටල 2,500,000 ක් දීම * පොල් පැළ 4,000,000 ක් හා පළතුරු පැළ 2,000,000 ක් සිටුවීම. * හරිතාගාර 8,000 ක් ස්ථාපිත කිරීම. * සුළු අපනයන භෝග, ඖෂධ, එළවළු සහ අනෙකුත් දැව පැළ 400,000 ක්. * රටකජු, මුංඇට, උදු, තල සහ බඩඉරිඟු භෝග අක්කර 100,000 ක් අලුතින් වගා කිරීම * කිකිළි පැටවුන් 500,000 ක් ලබාදීම. * කුඩා හා මධ්‍ය පරිමාණයේ බිත්තර රක්කනාගාර 125 ක් ස්ථාපිත කිරීම. * උසස් ආරයේ කිරි එළදෙනුන් 3,000 ක් එළුවන්, ඌරන්, තාරාවුන් 10,000 ක් ලබාදීම. * ගව මඩු 25,000 ක් පිහිටුවීම හා වැඩි දියුණු කිරීම. * කිරි ශීතකරණ මධ්‍යස්ථාන 25 ක් ස්ථාපිත කිරීම. * නැවුම් එළකිරි අලෙවි මධ්‍යස්ථාන 300 ක් ස්ථාපිත කිරීම. * ඌන උපයෝජන සත්ව ගොවිපොළ 20 ක් වැඩි දියුණු කිරීම. * ගව අභිජනන මධ්‍යස්ථාන 25 ක් ස්ථාපිත කිරීම. * කිරි ව්‍යවසායක ගම්මාන 50 ක් ස්ථාපිත කිරීම.මෙවර අලුත් අවුරුද්දේ දී අත්‍යවශ්‍ය ආහාර ද්‍රව්‍යවල මිල ඉහළ යාම වැළැක්වීමට දිවි නැඟුම ප්‍රධාන හේතුවක් වුණා. ඊට අමතරව අපි රටපුරා දිවි නැඟුම පොළ 350 ක් විතර පවත්වනවා. ඒවායින් දිවි නැඟුම ප්‍රතිලාභීන්ගේ එළවළු හා නිපැයුම් පහසු මිලට විකුණනවා. පාරිභෝගිකයන්ට හොඳ නැවුම් දේ අඩු මිලට ගන්න පුළුවන්.මෙවර දිවි නැඟුම තෙවැනි අදියර යටතේ අපි බද්ධ පලතුරු පැළ 1670000 ක් අනෙක් පැළ වර්ග 704995 ක් මිටි මුරුංගා පැළ 21800 ක් දීමට කටයුතු යොදා තිබෙන බව ද බැසිල් රාජපක්ෂ ඇමැතිවරයා කීය. ඊට අමතරව දිවි නැඟුම තෙවැනි අදියර යටතේ සුළු කර්මාන්ත ඇරැඹීමට යන්ත්‍ර සූත්‍ර හා තාක්ෂණය ලබා දෙනවා යැයි ද ඇමැතිවරයා කීය.ආර්ථික සංවර්ධන අමාත්‍යාංශයේ ලේකම් පී. බී. ජයසුන්දර මහතා පවසන පරිදි 2012 දිවි නැඟුම තෙවැනි අදියර යටතේ සුවිශේෂි වැඩ කටයුතු රැසක් ක්‍රියාත්මක වේ.තම ගෙවත්ත මඟින් තම එදිනෙදා ආහාර අවශ්‍යතා පිරිමැසීම ගෘහාශි‍්‍රත මිමැසි පාලනය, සත්ත්ව පාලනය හා ධීවර කටයුතු දියුණු කිරීම, තෝරාගත් එළවළු, පලතුරු මල් වගා පුළුල් කිරීමට අක්කර 2 1/2 දක්වා ගෙවතු සංවර්ධනය, දිවි නැඟුම ගම්මාන ඉදිකිරීම හා සාම්ප්‍රදායික නිමැයුම් ගම්මාන සවිබල ගැන්වීම ප්‍රධාන තැනක් ගනී.මීට අමතරව ගෘහ මට්ටමේ කර්මාන්ත සංවර්ධනය සඳහා කුඩා කර්මාන්ත ගම් සංවර්ධනය කිරීම, පැළ තවාන් සහ ආරක්ෂිත ගෘහ සකස් කිරීම, රණවිරු දිවි නැගුම වැඩසටහන ක්‍රියාත්මක කිරීම, සමෘද්ධි වැඩසටහන ආශි‍්‍රත අඩු ආදායම්ලාභීන්ගේ නිවෙස් සිමෙන්ති පොළොවක් හා උළු සෙවිලි කළ නිවසක් සහිත ආර්ථික ඒකකයක් ලෙස ස්ථාපනය කිරීම, මන්දපෝෂණ ආශි‍්‍රත ගැටලු ඇති දිළිදු පවුල්වල සෞඛ්‍ය හා පාසල් යන වයස් දරුවන් කෙරෙහි විශේෂ ව්‍යාප්ත සේවා පුළුල් කිරීම, දිවි නැඟුම විශේෂ ඉතිරි කිරීම්, රක්ෂණ, විශ්‍රාම ක්‍රම ප්‍රචලිත කිරීමේ මූලික පහසුකම් දියුණු කිරීම, ආනයන භාණ්ඩ සඳහා විකල්ප නිපදවීම, පවුල් ඒකකවල ආදායම් මාර්ග විවිධාංගීකරණය කිරීම, අඩු ආදායම්ලාභීන් මත්ද්‍රව්‍ය වලින් ඈත් කිරීම ආදිය ද මේ යටතේ ක්‍රියාත්මක කෙරේ.දැනට දිවි නැඟුම ජාතික ව්‍යාපාරය හා බද්ධව සිටින ප්‍රතිලාභි පවුල්වලට අමතරව මේ සම්බන්ධයෙන් උනන්දුවක් දක්වන සියලු පවුල් මේ සඳහා සම්බන්ධ කර ගැනීමට කටයුතු කරනු ලැබේ. මෙහිදී රජයේ සංවර්ධන වැඩසටහන් බිම් මට්ටම දක්වා ගෙන යනු ලබන ග්‍රාම නිලධාරී, සමෘද්ධි සංවර්ධන නිලධාරී, කෘෂි පර්යේෂණ හා නිෂ්පාදන සහකාර සහ පවුල් සෞඛ්‍ය සේවා නිලධාරිනි යන පහසුකාරකයින් විසින් සෑම පවුලක්ම මෙම වැඩසටහනට සම්බන්ධ කර ගැනීමට දැනුම්වත් කරනු ලැබේ.බොහෝ වගා ඉඩම්වල වගා කළ හැකි සම්පූර්ණ ප්‍රමාණයම වගාවට යොමු කර නැත. එසේම කිසියම් ඉඩමක අදාළ බෝග වර්ගයෙන් තිබිය යුතු ගස් සංඛ්‍යාව නියමිත නිර්දේශය පරිදි නොමැත.එසේ තිබෙන ඉඩම්වල පැළ සිටුවීමට ද මේ යටතේ දිරිගැන්වීමක් ලබා දීමට කටයුතු කළ යුතු බව ආර්ථික සංවර්ධන අමාත්‍යාංශය පෙන්වා දෙයි. තම පවුලේ ආහාර අවශ්‍යතාවයන් හැකිතාක් දුරට තම ගෙවත්තෙන් සපුරා ගැනීමට ප්‍රතිලාභ පවුල් උනන්දු කළ යුතුය. එළවළු සහ පලතුරු වර්ග, රම්පෙ, කරපිංචා, සේර, ඉඟුරු, කහ, ගම්මිරිස්, දෙහි වැනි දෑ ගෙවත්තේ වගා කිරීම සඳහා අවශ්‍ය බීජ හා රෝපණ ද්‍රව්‍ය ලබා දෙනු ලබන බව අමාත්‍යාංශයේ ලේකම් පී. බී. ජයසුන්දර මහතා පවසයි.අනුව ප්‍රතිලාභි පවුල්වල අවශ්‍යතාව පරිදි විවිධ දේශගුණික කලාපවලට උචිත බීජ වර්ග දහයකින් සමන්විත කට්ටලයක්, බහු වාර්ෂික පලතුරු පැළ, ගෙවත්තට අවශ්‍ය සුළු අපනයන බෝග පැළ ප්‍රමාණය, අලුතින් සම්බන්ධ වන සහ පසුගිය වසරේ පොල් පැළ ලබා නොදුන් පවුල් සඳහා පොල් පැළ 2 ක්, ඒ ඒ ප්‍රදේශ අනුව ගෘහයට අවශ්‍ය අනෙකුත් පැළ වර්ග වලින් පැළ 3 ක්, එක් වර්ගයකින් පැළ 10 බැගින් එළවළු වර්ග පහකින් පැළ 50 ක්, ආර්ථිකමය වටිනාකමින් යුත් දැවමය පැළ වර්ග 5 ක් ලබාදීමට කටයුතු කරනු ලැබේ.දේශීයව නිෂ්පාදනය කළ හැකි රටකජු, මුංඇට, උඳු, තල, වියළි මිරිස් වැනි බෝග වර්ග මෙරටට ආනයනය කිරීම සඳහා විශාල විදේශ විනිමය ප්‍රමාණයක් වැය වන බැවින් එය නතර කිරීම හා එම බෝගවලින් ස්වයංපෝෂිත වීම මඟින් ආහාර සුරක්ෂිතතාව ඇතිකර ගැනීම උදෙසා 2012 වසරේදී වැඩ පිළිවෙළ රැසක් ක්‍රියාත්මක කෙරේ.ජල හිඟය නිසා එක් කන්නයක් පමණක් වගා කරන කුඹුරුවල සහ පුරන් වූ කුඹුරුවල ඉහත බෝගයන් වගා කිරීම, ප්‍රධාන කන්න දෙකම වගා කරන කුඹුරුවල මැද කන්නයේ දී ඉහත බෝග වගා කිරීම, කිසිම වගාවක් නොකරන ලද වගා කළ හැකි ඉඩම්වල ඉහත බෝග වගා කිරීම ඒ අතර ප්‍රධාන වේ.ඒ ඒ බෝග වර්ග වගා කිරීම සඳහා බිම් සැකසීම, බීජ හා පොහොර ලබා ගැනීම, අනෙකුත් යෙදවුම් සැපයීම සහ අස්වැන්න නෙළීම යන පියවරයන්ට අවශ්‍ය වියදම් පියවා ගැනීම සඳහා උපකාරයක් වශයෙන් වගා බිම් ප්‍රමාණය සහ වගා කරන බෝග වර්ග සැලකිල්ලට ගෙන දරන ලද වියදමින් 50% ක් දිරි ගැන්වීමේ සහනාධාරයක් වශයෙන් ලබා දීමට කටයුතු කෙරේ.දිවි නැඟුම වැඩසටහන යටතේ මෙතෙක් පොල් පැළ ලබා නොදුන් පවුල් සඳහා ගෘහ ඒකකයකට නොමිලේ පොල් පැළ දෙක බැගින් ලබා දෙනු ලැබේ. පොල් පැළ ලබා දෙන්නේ තම ගෙවත්ත තුළ පොල් පැළ සිටුවීම සඳහා වළවල් කපා සූදානම් කර ඇති පවුල් සඳහාය.මීට අමතරව අක්කර 2 1/2 කට වැඩි ඉඩකඩ තිබෙන ඉඩම්වලට අවශ්‍ය මුළු ;පාල් පැළ ප්‍රමාණයම නොමිලේ ලබාදිය යුතුය.එළවළු, පලතුරු, මල් වර්ග, සුළු අපනයන බෝග, ඖෂධීය පැළ, දැවමය වටිනාකම ඇති පැළ වර්ග ප්‍රමාණවත් පරිදි සැපයීම සඳහා පැළ තවාන් සුලබ කළ යුතු වේ. ඒ අනුව තීරණය කරනු ලබන පැළ තවාන් සංඛ්‍යාවක් ස්ථාපිත කිරීමට සුදුසු ප්‍රතිලාභීන් හඳුනා ගත යුතු අතර දැනට තිබෙන පැළ තවාන් ක්‍රමානුකූලව පුළුල් කිරීමට ද කටයුතු කරනු ලැබේ.ලියාපදිංචි පැළ තවාන්කරුවන්ට යටිතල පහසුකම් සලසා දීම ද මේ යටතේ සිදු කෙරේ. ආරක්ෂිත ගෘහය ප්‍රතිලාභියා විසින් නියමිත ප්‍රමිතියට සකස් කර ගත යුතු වේ. එසේ සකස් කර ගත් පසුව එහි පිරිවැය ඇස්තමේන්තු කොට එම මුදලින් රුපියල් 80,000 ක උපරීමයකට යටත්ව සහනාධාරයක් වශයෙන් දිවි නැඟුම ප්‍රතිලාභීන්ට ලබා දිය හැකිය. ඉතිරිය සඳහා සමෘද්ධි බැංකු හෝ ප්‍රාදේශීය සංවර්ධන බැංකු මඟින් ණය මුදලක් ලබා ගැනීමට අවස්ථා සලසා දිය හැකි බව ආර්ථික සංවර්ධන අමාත්‍යාංශයේ ලේකම් පී. බී. ජයසුන්දර මහතා පෙන්වා දෙයි. තවද මෙම ආරක්ෂිත දැල් ගෘහ තුළ කාබනික පොහොර භාවිත කොට ගුණාත්මක බවින් ඉහළ එළවළු, පලතුරු, මල් වගා කිරීමට උනන්දු කරනු ලැබේ. මේවාට දේශීය හා විදේශීය වශයෙන් ඉහළ මිලක් හා වෙළෙඳපළක් සලසා දීමට කටයුතු කරනු ලැබේ.දිවි නැඟුමට සම්බන්ධ අක්කර 1/2 සිට අක්කර 2.5 දක්වා වූ ගෙවතුවල ඉඩම් උපරීම වශයෙන් වගා කටයුතුවලට යොමු කිරීම දිවි නැඟුම ප්‍රධාන ඉලක්කයකි. ඒ ඒ ප්‍රදේශවලට ගැළපෙන පරිදි වාණිජමය වගාවන් වශයෙන් කර ගෙන යා හැකි එළවළු, පලතුරු, මල්, ධාන්‍ය වර්ග, කුළු බඩු, සුළු අපනයන බෝග ආදි වගාවන්ට ප්‍රතිලාභීන් යොමු කෙරේ. ඒ අනුව ඉඩමේ සිටුවීමට අවශ්‍ය පැළ සියල්ල නොමිලේ ලබා දීමට කටයුතු කරනු ලැබේ. පොහොර, භූමිය සැකසීම, වැට සැකසීම ආදිය සඳහා යන වියදමින් 50% ක සහනාධාරයක් ලබා දෙන අතර ඉතිරිය ප්‍රතිලාභීන් විසින් දැරිය යුතු වේ.බෝග කප්පාදු ක්‍රම හඳුන්වා දීම සඳහා එක් ග්‍රාම නිලධාරී වසමකින් එක් ගොවියකු බැගින් තෝරා ගෙන අදාළ නිලධාරී මඟින් අවශ්‍ය තාක්ෂණික පුහුණුව ලබාදීමට කටයුතු කළ යුතු අතර මේ සඳහා අවශ්‍ය උපකරණ කට්ටල සැපයීම කරනු ලැබේ.දිවි නැඟුම ප්‍රථම - දෙවැනි අදියරවල ජයග්‍රහණ * පවුල් ලක්ෂ 20.5 ක් දියුණුවට පත් වෙති. * පොල් පැළ ලක්ෂ 17.5 ක් බෙදයි. * පලතුරු පැළ ලක්ෂ 31 ක් දෙයි. * ගෘහ කර්මාන්ත 74325 ක් ඇරැඹේ. * කිකිළි පැටවුන් ලක්ෂ 6 ක් දෙයි. * බීජ කට්ටල ලක්ෂ 36 ක් බෙදයි. * මී මැසි පෙට්ටි 8500 ක් සවි කරයි.මී මැසි පාලනය සඳහා එක් ප්‍රාදේශීය ලේකම් කොට්ඨාසයකින් දිවි නැඟුම ප්‍රතිලාභීන් 10 දෙනෙකු බැගින් තෝරා ගෙන ඔවුන්ට පුහුණුව ලබා දෙන බව ආර්ථික සංවර්ධන ඇමැති බැසිල් රාජපක්ෂ මහතා කීය. දැනටමත් ගම් මට්ටමින් හඳුනා ගෙන ඇති නිෂ්පාදකයින්ගෙන් අදාළ ප්‍රමිතියට සහ නියමිත මිල ගණන් අනුව මී මැසි පෙට්ටි සකස් කරවා ප්‍රතිලාභීන්ට ලබා දීමට කටයුතු කළ යුතු අතර ඒ සඳහා එක් පෙට්ටියකට රු. 1000 ක දිරිගැන්වීමේ සහනාධාරයක් ලබාදීමට කටයුතු කරනු ලබන බව ද ඇමැතිවරයා කීය.දිවි නැඟුම වැඩසටහන යටතේ කිකිළියන් සහ කිරි ගවයන් ඇති කිරීම ගෘහ මට්ටමින් සිදු කිරීම සඳහා දැනටමත් සහය දක්වනු ලැබේ. අවම වශයෙන් කිකිළියන් 10 ක් සහ ඒ සඳහා අවශ්‍ය කුකුළු කූඩු දැනටමත් ගම් මට්ටමින් හඳුනා ගෙන ඇති නිෂ්පාදකයන්ගෙන් අදාළ ප්‍රමිතියට හා නියමිත මිල ගණන් අනුව සකස් කරවා ගෙන දිවි නැඟුම ප්‍රතිලාභීන්ට ලබා දෙනු ලැබේ. ඒ සඳහා යන වියදමින් රුපියල් 6500 ක් දිරිගැන්වීමේ සහනාධාරයක් වශයෙන් දිවි නැගුම වැඩසටහන යටතේ ලබා දීමට පුළුවන.පවුලේ ප්‍රෝටීන අවශ්‍යතාව සපුරාලීම, අමතර ආදායම් උත්පාදනය සහ ස්වයං රැකියා බිහි කිරීම මෙම අංශයේ අරමුණු වේ. ධීවර හා ජලජ සම්පත් සංවර්ධන අමාත්‍යාංශය හා ඒකාබද්ධව ප්‍රදේශයට ගැළපෙන පරිදි ප්‍රතිලාභීන්ගේ ඉල්ලීම් හා ගෙවත්තේ ඉඩ ප්‍රමාණය අනුව දිවි නැඟුම ගෙවතු ආශි‍්‍රතව විවිධ ක්‍රියාකාරකම් සිදු කිරීමට අපේක්ෂිතය.ඒ අතර විසිතුරු මත්ස්‍ය සහ විසිතුරු ජලජ පැළෑටි වගාව, ධීවර පසු අස්වනු තාක්ෂණය (කරවල, උම්බලකඩ, ජාඩි ආදිය නිෂ්පාදනය), වැව් ආශි‍්‍රත දේශීය සහ විදේශීය සංචාරකයන් සඳහා මාළු ආශි‍්‍රත ආහාර නිෂ්පාදනය, සංචාරක කර්මාන්ත ආශි‍්‍රත ධීවර අංශයට සම්බන්ධ ස්වයං රැකියා ඇති කිරීම, මත්ස්‍ය අළෙවි ප්‍රවර්ධනය ප්‍රමුඛත්වයක් ගති.මීට අමතරව දිවි නැඟුම ප්‍රතිලාභීන් 25 දෙනෙකු පමණ එක්කොට සමිති පිහිටුවා එම සමිති මඟින් විවිධ ක්‍රියාකාරකම් සිදු කිරීමට ද කටයුතු කළ යුතු වේ. තවද දැනට පවතින සමිතිවලට දිවි නැඟුම ප්‍රතිලාභීන් සම්බන්ධ කොට විවිධ ක්‍රියාකාරකම් සිදු කිරීමට ද කටයුතු කළ යුතු වේ.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය සමඟ ඒකාබද්ධව මෙම අමාත්‍යාංශය මඟින් විභවතාවයන් සහිත කර්මාන්ත 50 ක් පිළිබඳ අත් පත්‍රිකා දිවි නැඟුම පවුල්වලට ලබා දී ඇත.කර්මාන්ත හඳුනා ගැනීමේදී ආනයන ආදේශනය කළ හැකි කර්මාන්ත ප්‍රචලිත කිරීමට වැඩි අවධානය යොමු කරනු ලැබේ.උණ ලී, බට ලී, පන්, වැටකෙයියා, ගල්ලැහැ, වේවැල්, කොහු, පොල්කටු යනාදිය ආශි‍්‍රත නිෂ්පාදන කර්මාන්ත. දිවි නැඟුම යටතේ ප්‍රතිලාභීන්ට ලබා දෙනු ලබන අත්මුල්ලු, කුකුළු කූඩු, මී මැසි පෙට්ටි ආදි නිෂ්පාදන සඳහා අවශ්‍ය වන උපකරණ නිෂ්පාදන කර්මාන්තවලට ද අවධානය යොමු කළ යුතුය.සෑම ප්‍රාදේශීය ලේකම් කොට්ඨාසයකටම එක් ආදර්ශ දිවි නැඟුම ව්‍යවසාය ගම්මානයක් පිහිටුවීමට කටයුතු කෙරේ. සාමාන්‍යයෙන් මෙම ගම්මානයක් තෝරා ගැනීමේ දී පවුල් 200 ක් පමණ සිටින ගම්මානයක් තෝරා ගැනීම යෝග්‍යය.මෙම ගම්මාන ආරම්භ කිරීමේ අරමුණ වන්නේ තම ප්‍රධාන ජීවනෝපාය වශයෙන් කිසියම් ව්‍යවසාය කටයුත්තක දිවි නැඟුම පවුල් නිරත කරවීමයි.මෙම ව්‍යවසාය ගම්මානයක කුඩා සත්ත්ව ගොවිපළක්, කිරි, මස් සහ එළවළු තබා ගත හැකි ගබඩා පහසුකම්, කාබනික පොහොර සැකසීමේ මධ්‍යස්ථානයක්, කුඩා සහල් මෝල් හා ආහාර සැකසුම් මධ්‍යස්ථානයක්, බැංකු ශාඛාවක්, නුදුරින් පිහිටා ඇති නගරය සඳහා ප්‍රවාහන පහසුකම් අන්තර්ගත විය යුතුය.මෙම ව්‍යවසාය ගම්මාන තුළ එම ප්‍රදේශයට ආවේණික සම්ප්‍රදායික කර්මාන්ත සහ විභවතාවක් පවතින කර්මාන්ත සහ සේවා ව්‍යවසායයන් හඳුන්වා දිය හැකිය.එසේම දැනට පවතින ව්‍යවසායයන් වැඩි දියුණු කිරීම මඟින් රැකියා අවස්ථා සහ ආදායම් උත්පාදන අවස්ථා ඇති කරලීම ද අපේක්ෂා කෙරේ.මේ අනුව දිවි නැඟුමේ තෙවැනි අදියරේ කටයුතු ආරම්භ වීම මඟින් මෙරට ජීවන වියදම තවත් අඩුවන බව ද ආර්ථික සංවර්ධන අමාත්‍යාංශය අපේක්ෂා කරයි. ඉන්ධන මිල වැඩි වුවත් උද්ධමනය අඩු වූයේ ද මේ දේශීය නිපැයුම් වැඩි වූ නිසාය. ඇමෙරිකාවෙන් පමණක් නොව සියලු පිටරටවලින් ගේන දේ අපි අවම කළ යුතුය. ඊට දිවි නැඟුම හොඳ පිටුබලයක් බව කිව යුතු මය.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af1204082</link>
    <topic>මෙදා අවුරුද්දේ එළවළු ලාබයි</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>අලුත් අවුරුදු සමයට වෙනදා අහස උසට නඟින එළවළු හා පලතුරු මිල මෙවර අවුරුදු උත්සව සමයේ පහළ මට්ටමක පවතී. එහෙත් වෙළෙඳ පොළට එන පාරිභෝගික සංඛ්‍යාව වෙනදාට වඩා අඩු වී ඇත. මෙයට හේතුව කුමක් ද? සැබැවින්ම ලාබෙට එළවළු තිබේ ද? මේ ගැන කඩුල්ලෙන් අද විමසමු.කේ. ඩී. ධර්මදාසමැනිං වෙළෙඳපළේ එළවළු වෙළෙන්දෙක්එළවළු මිල හොඳටම අඩුයි. කැරට් කිලෝවක්ම රුපියල් 50 ක්වත් වෙන්නෙ නෑ. බීට්රූට් මිලත් එහෙමයි. බෝංචි, කරවිල වගේ ඒවා කිලෝව රුපියල් 40 ටත් අඩුයි. ඉන්නල, තලන බටු 60 යි පිපිඤ්ඤා කිලෝවම 20 යි. මීට හේතුව අපට නුවරඑළිය, වැලිමඩ, බණ්ඩාරවෙල වගේම උතුරු පළාතෙනුත් එළවළු පැමිණීමයි. කොහොම වුණත් අවුරුදු නිසා රුපියල් 5 ක් 10 ක් වැඩි වූ පසුව තමයි මේ මිල තිබෙන්නේ. මීට කලින් සතිවල ඊටත් වඩා මිල අඩුයි.මේ වැඩෙන් පාඩුව අපිට නෙමෙයි ගොවීන්ටයි. එළවළු වවන අයට ලැබෙන්නේ හුඟක් අඩු මුදලක්. ඒ නිසා සමහරු ගෝවා, තක්කාලි වගේ එළවළු කඩන්නේ නැතිව සතුන්ට කන්න ඇරලා තියෙනවාලු. ඒ පැතිවල වතුර තියෙනවා. පොහොර සහනාධාර ලැබුණු නිසා ඔක්කොම වගා කළා. අස්වැන්න ලැබුණා. මිල ගණන් අඩු වුණා. ඒත් පාරිභෝගිකයෝ එන්නේ අඩුවෙන්. දැන් මාළු, එළවළු බයිසිකල්වලින් ගේ දොරකඩටම ගෙනැත් දෙනවනේ. ඒ නිසා බඩු ගන්න පොළටම එන්න ඕනත් නැහැනේ. ඒකත් හේතුවක් වෙන්න ඇති.දිවි නැඟුම පොහොර සහනාධාර වගාවට රුකුලක් වුණානිමල් අත්තනායකමැනිං පොදු වෙළෙඳ සංගමයේ උප සභාපතිඑළවළු මිල අඩුවීමට හේතු කාරණා තුනක් තිබෙනවා. ඉන් පළමුවැන්න දිවි නැඟුමය. ජනාධිපතිතුමාගේ මේ වැඩසටහන නිසා බොහෝ ගොවීන් එළවළු වගා කිරීමට උනන්දු වුණා. දෙවැන්න පොහොර සහනාධාර ලබාදීම නිසා ගොවීන්ට වගා කටයුතු හොඳින් කරගන්න ලැබුණා. තුන්වැනි කාරණය පසුගිය කාලයේ දේශගුණික තත්ත්වය හොඳින් පැවතීමයි. නියඟය, වර්ෂාව මේ කිසිවක් නැති හොඳ දේශගුණික තත්ත්වයක් පැවතීම නිසාත් අස්වැන්න වැඩි වුණා. මේ නිසා ඉදිරි අලුත් අවුරුදු දිනවල පවා එළවළු මිල ගණන්වල විශාල වැඩිවීමක් සිදු නොවේවි. අද වෙළෙඳ පොළේ හොඳම බෝංචි කිලෝවක් රුපියල් 35 ට ගන්න පුළුවන්. තත්ත්වයෙන් බාල ඒවා රුපියල් 10 ටත් විකිණෙනවා.වැලිමඩ, මහනුවර, තලවාකැලේ, නුවරඑළිය, හැටන්, දඹුල්ල වගේම පුත්තලම හා උතුරු ප්‍රදේශවලිනුත් එළවළු වෙළෙඳපොළට එනවා. මෙහි පොඩි ප්‍රශ්නයකුත් නැතුවා නෙවෙයි. වෙනදාට අපේ වෙළෙන්දො බංකොළොත් වෙන්නේ එළවළු නැති නිසා. නමුත් මේ සැරේ එළවළු වැඩිවීම නිසා ඒවාට මිල ගණන් ගෙවා විකුණා ගන්න බැරි වුණාමත් අපට පාඩු වෙනවා. මොකද අපි කොමිස් වෙළෙන්දෝ හැටියට එළවළු කිලෝවක් 120 ක් වුණොත් අපිට රුපියල් 12 ක් ලැබෙනවා. ඒත් ඒක රුපියල් 35 වුණාම අපිට ලැබෙන්නෙත් 3.50 යි. ඒ නිසා එදිනෙදා වියදම වුණත් කරගැනීමේ අමාරුකම් අපට එනවා. කොහොම වුණත් මෙය පාරිභෝගිකයන්ට නම් හොඳයි.මමනම් හිතන්නේ මේකට හොඳම විසඳුම තමයි ලංකාවේ වැවෙන අල, ලූනු වර්ග, වියළි මිරිස් ආදිය පිටරටින් ගෙන්වන එක නතර කරලා ඒ ඒ පළාත්වලට විශේෂ භෝග වවන්න ඉඩ දෙන එකයි. එතකොට විදේශවලට ඇදෙන අපේ මුදලුත් ඉතිරි වෙනවා. මේ වගේ වැඩ සියලු දෙනා ගැනම සිතා කරනවානම් තමයි වඩාත් හොඳ.එළවළු ලාබ ඒවා බාල නිසා යැයි හිතනවාආර්. කමල් - නාට්ටාමී කෙනෙක්මේ දවස්වල එළවළු එනවා වැඩියි. ඒත් සෙනඟ එන්නේ නෑ. කොච්චර බඩු ලාබ වුණත් මිනිස්සු ගන්නේ නෑ. හේතුව ඒ අය තවත් හොඳ ‘කොලිටි’ එළවළු ඉල්ලනවා. ඒකට හේතුව අපෙ මිනිස්සු හිතන්නේ බඩු ලාබ වෙන්නේ කොලිටි අඩු නිසා කියලා. එහෙම දෙයක් නැහැ. ඒත් මිනිස්සු හිතන විදිහ තමයි ඒක. ඒ නිසයි මේ අවුරුදු කාලේ වෙලත් පොළේ සෙනඟ අඩු.එළවළු නාස්තිය අවම කරගන්නසීතාගාර පහසුකම් ඇති කරනවාජොන්ස්ටන් ප්‍රනාන්දුසමූපකාර හා අභ්‍යන්තර වෙළෙඳ ඇමැතිඑළවළු මිල ගණන් මෙන්ම පලතුරු මිල ගණන් ද මෙවර උත්සව සමයේදී විශාල ලෙස පහත වැටී තියෙනවා. ඊට හේතුව ඇතිතරම් තොග වෙළෙඳ පොළට ලැබීමයි. මෙය උත්සව සමයේදී විශාල මිල අඩු වූ අවස්ථාවක්. අපි ගොවීන්ට සහනාධාර ලබා දී තියෙනවා. එම නිසා නිෂ්පාදනය ඉහළ ගොස් තිබෙනවා. ඉදිරියේදී එළවළු නාස්තිය අවම කර ඒවා කල් තබා ගැනීමට සීතාගාර පහසුකම් ද ලබාදීමට කටයුතු යොදනවා. අපි හැම විටම පාරිභෝගිකයා මෙන්ම ගොවියාත් ආරක්ෂා කරනවා.මේ වන විට වී මිලදී ගැනීම සාර්ථකයි. වී අලෙවි මණ්ඩලය හරහා මෙට්‍රික් ටොන් 54,000 ක් මිලදී ගෙන තියෙනවා. ඒ වගේම ප්‍රමිතියෙන් යුත් වී මිලදී ගැනීම අඛණ්ඩව සිදු කෙරෙනවා. වී අලෙවි මණ්ඩලය අපි ආරම්භ කළේ ගොවීන්ට සහතික මිලක් ලබා දෙන්නට වගේම වෙළෙඳ පොළ මිල ස්ථාවරයක් ඇති කරන්න. විවිධ දේශපාලන පක්ෂ දේශපාලන වාසි ලබාගන්න වී මිලදී ගැනීම අසාර්ථක යැයි කියනවා. නමුත් අපි වී මිලදී ගැනීම් වී අලෙවි මණ්ඩලය හරහාත්, දිස්ත්‍රික් ලේකම්වරුන්ගේ අධීක්ෂණය යටතේ සමූපකාරය මඟිනුත් කරනවා. රජය ඇති තරම් මුදල් ලබා දී තියෙනවා වී මිලදී ගන්න.නිෂ්පාදනය වැඩි වුණාමමිල පහත වැටීම ස්වාභාවිකයිරවී කරුණානායකඑක්සත් ජාතික පක්ෂ පාර්ලිමේන්තු මන්ත්‍රීඅද එළවළු මිල ගණන් අඩුවුණාට මේ රජය කිසිදු සැලැස්මකට අනුව කෘෂිකර්මය, වෙළෙඳාම සිදුකරන්නේ නැහැ. රටකට අවශ්‍ය ප්‍රමාණය නිෂ්පාදනය කළ යුතුයි. ඒ වගේම රජය දැනගත යුතුයි, පාරිභෝගිකයා ආරක්ෂා කරන්නත්, අතිරික්තයක් තබාගෙන නිෂ්පාදනයන් කරනකොට මිල පහත වැටීම ස්වාභාවික දෙයක්.වෙළෙඳාමේදී අලුත් ක්‍රම හඳුන්වා දිය යුතුයි. කල්තබා ගැනීමේ ක්‍රම වෙළෙදුන්ට හඳුන්වා දිය යුතුයි. නමුත් මේ රජය අලුත් ක්‍රම, කල්තබා ගැනීමේ ක්‍රම වෙළෙඳුන්ට හඳුන්වා දී නැහැ. නිෂ්පාදනය වැඩිනම් මේ හැම දෙයක්ම සමබර කර ගත යුතුයි. කතාව පමණයි මේ ආණ්ඩුවේ දකින්න තියෙන්නේ. නාස්තියේත් කිසිම අඩුවක් නැහැ.අපි ආණ්ඩුව කරන කාලේ සැලැස්මකට අනුව මේ දේ් කළා. අද වම් අතින් කරන දේ දකුණු අත දන්නෙ නැති තත්ත්වයකටයි පත්ව තියෙන්නේ. හැම දෙයටම ප්‍රායෝගික පිළිතුරු ලබා දිය යුතුයි. ආණ්ඩුවේම අය කියනවනේ එක් අයකුරු මාසයක් ජීවත්වෙන්න රුපියල් 2500 ක මුදලක් සෑහෙනව කියල. මේ වගේ කතා නිසා තමයි අද රටත්, කෘෂිකර්මයත් වැටිලා තියෙන්නේ.කෝලිකුට්ටු ගෙඩියක් රු.8ඇඹුල් කිලෝව රු.50බී. ඒ. ආරියරත්නමැනිං වෙළෙඳපළේ කෙසෙල් වෙළෙන්දෙක්අද කෝලිකුට්ටු යන්නේ රු. 8, 10, 12 මිල ගණන්වලට. ඇඹුල් කෙසෙල් කිලෝවක් රු. 50 යි. කෙසෙල් මිලත් අඩුවෙලා. වෙළෙඳාමත් අඩුයි. නමුත් පසුගිය දවස්වල කෙසෙල් මිල මීටත් වඩා අඩුවට තිබුණේ. අවුරුදු පහුවුණාම නැවතත් මේ මිල අඩු වෙනවා. හවස් වෙනකොට කෙසෙල් ඉතුරු වුණාම අඩුවට දීලා ඉවර කරනවා. ගෙනාපු මුදලට රුපියලක් දෙකක් හරි අඩුවෙන් දීලා දානවා. අඩුවට දෙනකොට මිනිස්සු ගන්න කැමැතියි. අපිට වේලාසනින් විකුණලා ලැබෙන රුපියලේ, දෙකේ ලාභය තමයි අන්තිමට ඉතුරු වෙන්නෙ.මිල අඩු වුණාමපාඩු විඳින්නේ ගොවීන්ඩබ්ලිව්. ඒ. ශ්‍යාමලීකොළඹ මැනිං වෙළෙඳපළේ වෙළෙන්දියක්එළවළු මිල ගණන් හරිම අඩුයි. මිල අඩුවුණා කියලා සෙනඟත් නැහැ. අපිට හරිම පාඩුයි. අපිට වැඩිය පාඩු ගොවියාටයි. දවසකට රුපියල් 1500 ක එළවළු දැම්මොත් රුපියල් 500 ක 600 කවත් විකුණාගන්න බැහැ. එළවළු ඉතුරු වුණාම අපි පහුවදාට ඒවා විසි කර දමනවා. මතක ඇති කාලයක මෙහෙම එළවළු මිල අඩු වුණේ නැහැ. පුත්තලම දිස්ත්‍රික්කයෙන් දැන් හරියට එළවළු එනවා. ඉස්සර ගෝවා, තලන බටු එහේ හැදුණේ නැහැ. දැන් හොඳට හැදෙනවා.සාකච්ඡාකෙළේ සුභාෂිණී ජයරත්න / අරුණි මුතුමලීඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af1204083</link>
    <topic>කවි වැනි මිනිස්සු</topic>
    <author>මහින්ද අබේසුන්දර</author>
    <content>අපෙන් සමුගෙන ගිය හා තවමත් අප අතර සිටින ජ්‍යෙෂ්ඨ දේශපාලනඥයන් මාධ්‍යවේදීන් හා කවීන් ගැන තීරු ලිපියක් ලියන්නට සූදානම් වෙද්දී තවමත් සමසමාජ දේශපාලනය අදහන සහෝදරයකුගෙන් ලිපියක් ලැබුණි. ඔහුගේ නම පණ්ඩිත අශෝක කරුණාරත්නය. ඔහුගේ නමට මුලින් පණ්ඩිත පමණක් තිබුණාට නමේ අගට තනතුරු රැසක් තිබේ. ඔහු එවූ ලිපියේ ශීර්ෂයේ සඳහන් පරිදි ඒවා මෙසේය.”ශාස්ත්‍රවේදී- අධ්‍යාපන ඩිප්ලෝමා - අධ්‍යාපන පරිපාලන සේවාව- අධ්‍යාපන නිලධාරී – විශ්‍රාමික විදුහල්පති – රාජ්‍ය සාහිත්‍ය සම්මානලාභී ග්‍රන්ථ කර්තෘ. සිංහල හරිහැටි ලියන්නට නොදන්නා අය සිටින රටේ අශෝක කරුණාරත්න එවූ ලිපිය අතිශයින්ම සරළය. වියත්ය. භාෂාවට ඉතාමත් සමීපය. අතීතය සිහිපත් කරමින් ඔහු මෙසේ ලියයි.”ඩ්‍රිබර්ග්ස් පාරේ සමසමාජ කාර්යාලයේ උඩ තට්ටුවේ බංකු මත වැතිරී සිටිමින් ජනදින පුවත්පතේ වැඩ කළ කාලය මට මතක් වෙයි. සැප පහසුකම් අඩු වුණත් ගතවී ගිය ඒ යුගය සිතට ගෙන දෙන්නේ ආඩම්බරයකි. නිමල් හොරණ, බටුවන්දර අමතක කරනු බැරි චරිතයි.””මම දැන් අසූපස් වන වියේ පසුවෙමි. ගමට පැමිණ ගොඩ මඩ ගොවිතැන් කරන ගොවියකු හැටියට මෙතෙක් නීරෝගී පෙවෙතක් ගෙවමින් ජීවත් වෙමි. මගේ දරුවෝ දෙන්නා නීතිඥ වෘත්තියේ යෙදෙමින් හොඳින් කල දවස ගෙවති. ඒ දෙදෙනාම මිනුවන්ගොඩ අධිකරණයේ කටයුතු කරති.”මට හුරු පොත පත ලිවීම අදටත් උත්තේජනයක් වී ඇත. ගොඩගේ ප්‍රකාශන ලෙසින් මා ලියූ පොත් පහක් ඉදිරි මාස කීපය තුළ එළිදකිනු ඇත.”මධ්‍යකාලීන හින්දි කවියකු වූ මෛථිලී ශරණ ගුප්තයන් රචිත ‘යශෝධරා’ කාව්‍යය එම විරිත් අනුව සිංහලට පරිවර්තනය කිරීමට මේ දිනවල වෙහෙසෙමි.”සමසමාජ පක්ෂයත් ඇන්.ඇම්. ප්‍රමුඛ උත්තම ගණයේ සහෝදරයනුත් ලබාදුන් පන්නරය ජීවිතාන්තය දක්වා අප ජීවිත අර්ථවත් කිරීමට හේතුවී ඇත. මෙයට, සහෝදරත්වයෙන් අශෝක කරුණාරත්න.”අශෝක කරුණාරත්න සිය ලිපියෙන් සිහිපත් කළ බටුවන්දර ගැන ලබන සතියේ ලියමි.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af1204084</link>
    <topic>තමන් ස්නානය කොට ප්‍රේක්ෂකයන් ද ස්නානය කරවීම</topic>
    <author/>
    <content>නටාපු තොයිලයකුත් නෑ.. බෙරේ පලුවකුත් නෑ” එහෙම කතාවක් අපේ ජන වහරේ තිබෙනවාය. ඒ වුණාට මේකට ඒක ගැළපෙන්නේ නැත. එහෙම ගැළපෙන කතාවක් සිහියට එනතුරු ඉතුරු ටික ගැන කතා කරමු.බන්දුල ගුණවර්ධන ඇමැතිතුමාත් රවි කරුණානායක මන්ත්‍රීතුමාත් වාදයකට පැමිණියහ. අප සිතාගෙන සිටියේ ද ටීවී එක ඉදිරිපිට වාඩි වූයේ ද වාදයක් බලන්නටය. ඒකට වාදයක් කියලා කියනවා නම් වාදවලට කියන්ඩ දෙයක් නැත.ඉස්කෝලෙ යන කාලයේ අපේ සිංහල ගුරුතුමා අප වාදයකට පෙලඹවූයේය. මාතෘකාව වූයේ වඩා වැදගත් උදැල්ලද? පෑනද? යන්නය. ඉතින් අපි වාද කෙළෙමු. වාදයට නීතියක් රීතියක් තිබුණේය. සිංහල මහත්තයා මේසයට තට්ටුවක් දමන විට මේ පැත්තේ කථිකයා පටන්ගත යුතුය. දෙවැනි තට්ටුවේදී නතර කළ යුතුය. නැවත තට්ටුවක් සමඟ අනික් පැත්තේ කථිකයා පටන් ගනී. මෙසේ තට්ටුවෙන් තට්ටුවට වාදය ඇදීගෙන ගියේය. හැබැයි උදැල්ලයි පෑනයි ගැන මිසක වෙන මොකක් ගැනවත් කියන්ඩ ඉඩ දුන්නේ නැත.අන්තිමේදී සිංහල මහත්තයා අපූරු තීන්දුවක් දුන්නේය.”උදැල්ලත් දිනුම්. පෑනත් දිනුම්”පන්තියේ ළමෝ සතුටට පත්ව අත්පුඩියක් ගැසූහ.මේ විදිහේම අපූරු වාදයක් තිබුණේය. ඒක නම් බොහොම ජනප්‍රිය වාදයකි. ඒක ඇහුණේ රේඩියෝ සිලෝන් එකෙන්ය. සිරි අයියාගේ ළමා පිටියෙන්ය.”අම්මද තාත්තද වැඩිය හොඳ?”ඒ වාදයේ මාතෘකාව ඒකය. වාද කළේ කතාවෙන් නොව විරිඳුවෙන්ය. ඒක ගැන පොඩි දරුවන් පවා හොඳට දන්නා නිසා වැඩි විස්තර කියාපාන්නට යාම ඔබේ කාලය මෙන්ම අපේ පත්තරේ ඉඩකඩ ද අපරාදේ වැය වෙනවාය.වාදය ඉවර වුණේ සිරි අයියාගේ තීන්දුවෙන්ය.”අම්ම හොඳයි කීවත් හරි නෑතාත්ත හොඳයි කීවත් හරි නෑඑහෙයින් නංගියෙ මල්ලියෙ පවසමුදෙන්නම හොඳය කියා”ඒ සිරි අයියාගේ තීන්දුවය. සිංහල මහත්මයා උදැල්ල සහ පෑන වාදයේදී ද සිරි අයියා අම්මද? තාත්තද? වාදයේදී දුන්නේ එකම තීන්දුවක්ය.ඒත් බන්දුලගේත් රවිගේත් “දෙදහස්පන්සීයේ” වාදයේ දී එහෙම විසඳුමක් දෙන්නටත් බැරිය. මොකද දෙන්නම පරාද හින්දාය.සිරි අයියා ජීවතුන් අතර සිටියා නම් රෑ දොළහ වෙනතෙක් අනෙක් වැදගත් වැඩත් පාළු කරගෙන නිදිමරාගෙන වාදය අහගෙන ඉඳලා මෙන්න මේවාගේ විරිඳුවක් පද බඳිනු නිසැකය.නටපු තොයිලෙකුත් නැති හින්දාබෙරේ පලුවකුත් නැති හින්දානිදිමරාපු අයහට පවසමිටොකු ඇනගන්න කියා..ඒ අනුව රෑ දොළහත් පහුවෙනතෙක් නිදිමරාගෙන අහගෙන සිටි අයවෙත් නම් තමන්ගේ අතින් තමන්ගේම ඉස් මුදුනට ටොක්ක බැගින් ඇනගනිත්වා.ආරම්භයේදී බන්දුල ඇමැතිතුමා සියුම් අසිපතක් ද ගෙන සටනට වන්නේය. මහාචාර්ය බලගල්ලේගේ ප්‍රකාශයක් ද උපුටා දක්වමින් සියුම් ශාස්ත්‍රීය තර්කවලින් වටකොට රවි මන්ත්‍රීතුමා කොටුකරගන්නට සැරසුණේය.එහෙත් රවි මන්ත්‍රීතුමාට ඒ සියුම් තර්ක නොතේරුණා වන්නට ඇති. සියුම් අසිපතකින් තර්ක කපා දමනු වෙනුවට මොට්ට දේශපාලන පිහියක් ගෙන ලවක් දෙවක් ඉවක් බවක් පිළිවෙළක් අනුපිළිවෙළක් නැතුව හතර අතේ වනන්නට පටන්ගත්තේය.ඒ මොට්ට ප්‍රහාරයම පදනම් කොට ගනිමින් හරවත් සංවාදයේ තව තවත් මුදුනට යන්නට උත්සාහ ගන්නවා වෙනුවට අවසාන භාගයේදී බන්දුල ඇමැතිතුමා කෙළේ මූලික තර්කයෙන් බැහැර වී සාමාන්‍ය දේශපාලන සංවාදයකට පැටලීමය.දෙන්නාම දේශපාලන ආයුධවලින් ඉවක් බවක් නැතුව පහර දෙන්නට උත්සාහ ගත්තා විනා උපක්‍රමශීලීව යමක් කියන්නට උත්සාහ ගත් බවක් පෙනෙන්නට තිබුණේ නැත.ඒ නිසා ඒ වාදය අවසානයේදී තොයිලයක් බවට පත්විය. අන්තිමේදී නටාපු තොයිලයකුත් නැත. බෙරේ පලුවකුත් නැත. මිනිසුන්ට නින්දකුත් නැත. අඩුම තරමින් විහිළුවක්වත් ඉතුරු වූයේ නැත. මහා ලොකු ප්‍රචාරයක් දී ප්‍රේක්ෂකයන් ගොනාට ඇන්දවීමක් පමණක් සිදුවිය. ඇත්තටම දිනුවේ එකී රූපවාහිනී නාළිකාවය.”පුරාණ කාලයේ මිනිසුන් ගොන් කවඩි ඇති කෙළේ මෙන්න මේවාගේ අවස්ථාවල ප්‍රයෝජනයට ගැනීමටය.ඒ හරුපය නොතේරෙනවා නම් දන්නා කෙනකුගෙන් අසා දැනගැනීම වැදගත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af1204085</link>
    <topic>හැමදේ නොව හොඳ දේ ඉදිරිපත් කරන ස්වාධීන රූපවාහිනිය</topic>
    <author>රූපාන්ති බුලත්සිංහ</author>
    <content>කෙළින් යන රාජ්‍ය ආයතනරූප පෙළහරක චමත්කාරය තිරය මත දිස්වේ. දර්ශනීයය. හරවත් ය. පෙළින් පෙළ තිරය මත දිස්වෙන රූප රාමුවට අනුගත වූ නිවේදක විවරණයෙන් සිත රූපය කෙරෙහිම ආකර්ෂණය කරයි. සංස්කරණ ශිල්පීන්ගේ පෙළහර අපූරු ය. තිරය පිටුපසින් සිට ශිල්ප දක්වන කැමරා ශිල්පීන් පිටපත් රචකයන් කිසිසේත් ම බැහැර කළ නොහැකි ය. රූපයෙන් තිරය මත දිස්වෙන නිවේදකයන් මෙන් ම ඔබේ රසඥතාව හඳුනාගත් ඔවුන් ද ඉතාමත් වැදගත් ය. අලුත් ක්‍රම ශිල්පයන්ට අනුව ප්‍රේක්ෂක රසය හඳුනා ගැනීම ඔවුන්ට හොඳට හුරු ය.හැමදේ ම නොව හොඳම දේ ඔබට ඉදිරිපත් කිරීමට ඔවුන් සූදානම් ය. ඒ අපේ ම අනාගත පරපුර වෙනුවෙනි. සමාජගත වී තරගයකට අනුගතව යන මාධ්‍ය රැල්ලේ තවත් අයකු නොව පාරිභෝගික නරඹන්නන්ගේ සිතට සමීප වීමට ඔවුන්ට අවශ්‍යය ප්‍රේක්ෂක චින්තනය සුමඟ කිරීම ඔවුන්ට වටී. රූපවාහිනී කලාවේ කුළුදුලේ ඉපිද කලාවට අත්පොත් තැබූ ස්වාධීන රූපවාහිනිය එදා මෙන් ම අදත් ඔබට ලෙන්ගතු ය.පවුලේ සියලු දෙනාට එක්ව නැරැඹිය හැකි ස්වාධීන රූපවාහිනි නාළිකාවේ නවක තතු විමසීමේ අටියෙන් අපි ඔවුන් සොයා පසුගියදා එහි ගියෙමු. එහි අභිමානවත් බව තවමත් නොසිඳී තිබෙන බව දුටුවෙමු. ස්වාධීන රූපවාහිනී සේවයේ සභාපති රොස්මන්ඩ් සේනාරත්න මහතා තම ආයතනයේ වත්මන් තත්ත්වය පිළිබඳව අපට මෙසේ අදහස් දැක්වීය. ‘මගේ රූපවාහිනී මාධ්‍ය කටයුතු ආරම්භ කළේ ස්වාධීන රූපවාහිනියෙන්. 1979 අපේ‍්‍රල් මාසෙ තමයි ස්වාධීන රූපවාහිනිය බිහිවුණේ. ඊට පස්සෙ එය නැවතත් රජයට පවරා ගත්තා.1979 නොබැඳි ජාතීන්ගේ සමුළුව පැවැත්වුණේ හවානාහිදී. මේ සමුළුව පාදුක්ක චන්ද්‍රිකා මධ්‍යස්ථානයේ පටිගත කරලා, ඒ පට පන්නිපිටියේ මහ ගරාවේ සම්ප්‍රේෂණාගාරයට ගෙනැල්ලා වාදනය කරන අතර සජීවී ලෙස විස්තර විචාරය ඉදිරිපත් කළේ මමයි. මේක තමයි රූපවාහිනියේ ප්‍රථම සජීවී විස්තර විකාශය. එතකොට මං හිටියේ ගුවන් විදුලි සංස්ථාවේ. මම රූපවාහිනි ඉංජිනේරු අංශයේ පළවෙනි තුන් දෙනාගෙන් එක්කෙනෙක්.රූපවාහිනි වැඩසටහන් ලංකාවේ පටන් ගන්න කොට ගුවන් විදුලියේ ප්‍රධාන පාලන මැදිරිය භාර නිලධාරියෙක් විදිහට මං සේවය කළා. 1981 දී මට ජපානයේ කාර්මික පුහුණුවකට යන්න අවස්ථාව ලැබුණා. මේ කාලයේ රූපවාහිනියේ වැඩසටහන් පටන් ගන්නවා. ඒවගේ ස්වාධීන රූපවාහිනියෙන් වැඩසටහන් අඛණ්ඩව කරගෙන ගියා. මේ හැම දෙයකටම මං සහභාගි වුණා. මෙයින් මට ලැබුණ නිපුණතාව කියලා නිම කරන්න බැහැ. ප්‍රධානියෙක් වුණහම මේ හැම අංශයක් ම දැනගෙන සිටීම වටිනවා. සේවකයන් හසුරවන්නත් ඒ දැනුම වැදගත්.එතකොට කාටවත් බොරුවක් කියන්නත්, කරන්නත් බැහැ. අත්දැකීම් වලින් කරුණු තේරුම් ගන්න ඉඩ ප්‍රස්ථාව ලැබෙනවා. රූපවාහිනි ඉංජිනේරු අංශය, වැඩසටහන් අංශය, වාණිජ අංශය, ප්‍රවෘත්ති අංශය, කළමනාකරණ අංශය යන හැම අංගයකම දැනුමක් මට තියෙනවා. මේ අංග පහම මං ආවරණය කිරීම නිසා ආයතනයේ ඉදිරි දැක්මට විශාල මෙහෙයක් කරන්න පුළුවන් වුණා. මම ස්වාධීන රූපවාහිනියට සභාපති වශයෙන් එනකොට ස්වාධීන රූපවාහිනිය අංක එකේ නාළිකාව බවට පත්වෙලා තිබුණා. ඒක වර්ධනය කරගෙන ඉදිරියට ගෙන යාම තමයි අභියෝගය.”මාධ්‍ය ආවරණයක් කිරීමේදී පැන නඟින අභියෝග රැසකි. ශ්‍රව්‍ය දෘෂ්‍ය නාළිකාවක් වශයෙන් සමාජයට පරමාදර්ශී බලපෑමක් කිරීමට හැකියාව තිබිය යුතුය. මේ හැකියාවේ උපරිම ඵල මේ වෙනවිටත් ස්වාධීන රූපවාහිනිය අත්පත් කරගෙන හමාර ය. මේ පිළිබඳ සභාපතිවරයා දැක්වූයේ මෙවැනි අදහසකි.“රූපවාහිනි ආයතනයක් විශේෂයෙන් ම ළමා පරපුර ගැන අවධානය යොමු කළ යුතුයි. විනෝදාස්වාදය ලබාදෙන අතරතුර ම, අපේ සංස්කෘතිය සදාචාරය, ආචාර ධර්ම, මේ හැම දෙයක් ම ගැනම අවධානයෙන් වැඩසටහන් සම්පාදනය කළ යුතුයි. වැඩසටහන් වල යම් අඩු පාඩුකම් තිබුණා. ඒවා ක්‍රමිකව දියුණු කරලා තියෙන්නෙ.අපිට රජයේ සංවර්ධන කටයුතු පිළිබඳව මහජනයා දැනුම්වත් කිරීමේ වගකීමක් තියෙනවා. රටක් දියුණු කිරීමට නම් පොදු මහජනතාවගේ සහයෝගය අවශ්‍යයි. මේ සඳහා රාජ්‍ය මාධ්‍ය වේවා, පෞද්ගලික මාධ්‍යයක් වේවා මහජනයා දැනුවත් කරන්න ඕනෙමයි. මේ සඳහා අපි ජාතික සංවර්ධනය ඉස්මතු කරන වැඩසටහන්වලට ප්‍රමුඛත්වය දෙනවා. දෙවැනි කාරණාව ප්‍රේක්ෂක ජනතාව අතර ජනප්‍රියත්වයට පත්වීමයි. වාණිජමය ලෙස ඉදිරියට ඒමට නම් මෙය අවශ්‍යයි. හැබැයි මෙහිදී හුදෙක් මුදල් බලාපොරොත්තු වෙන්න බැහැ.බාල පරපුරට හිතකර වැඩසටහන් වගකීමකින් යුතුව ඉදිරිපත් කළ යුතුයි. හේතුව අහිතකර දේ විශාල ප්‍රමාණයක් මාධ්‍ය ක්ෂේත්‍රයේ ස්ථාපිත වෙලා තියෙනවා. මේවා ක්ෂණිකව ඉවත් කරන්න බැහැ. හැබැයි ක්‍රමිකව ඉවත් කිරීමට අවශ්‍යයි. හේතුව මාධ්‍ය ක්ෂේත්‍රයට සම්බන්ධ ව්‍යාපාරික ප්‍රජාවක් දැනුම්වත් කිරීමට තියෙන අවශ්‍යතාව. මේ නිසා හිතුමතේ වැඩසටහන් වෙනස් කරන්න බැහැ. ඒකට යම් කිසි කාල පරාසයක් ඕනෙ වෙනවා. හැබැයි අපි කෙටිකාල පරාසයක් තුළ විශාල ප්‍රගතියක් වැඩසටහන් අංශයෙන්, ඉංජිනේරු අංශයෙන් ප්‍රවෘත්ති අංශයෙන් පෙන්නුම් කර තියෙනවා.ඒ නිසා තමයි දිගින් දිගටම ස්වාධීන රූපවාහිනියට සම්මාන ලැබුණේ. මං මේ ආයතනයට පැමිණියාට පස්සෙ වෙනස්කම් කීපයක් කළා. ප්‍රවෘත්ති ඉදිරිපත් කිරීමේදී නිවේදිකාවක් සහ නිවේදකයෙක් යෙදුවා. තිරයේ ආකර්ෂණීය වෙනස්කම් රැසක් කළා. ඒ වගේ ම ඉදිරියේදී ඩිජිටල් තාක්ෂණ මෙවලම් පද්ධති රැසක් ක්‍රියාත්මක කිරීමට අවශ්‍ය කටයුතු යොදා තිබෙනවා. තට්ටු පහක ගොඩනැඟිල්ලක් ඉතා ඉක්මනින් ඉදිවෙමින් පවතිනවා. තවත් එවැනි ගොඩනැඟිලි කීපයක් ඉදි කරන්න සැලැසුම් කරලා තියෙන්නෙ.නව මැදිරි සංකීර්ණයක් තුළ ඩිජිටල් තාක්ෂණය උපයෝගී කරගන්න දැන් සියලු කටයුතු සූදානම් වෙමින් පවතිනවා. මං වැඩ බාරගත්තේ 2010 මැයි 31 වෙනිදා, 2010 අග වෙනකොට රුපියල් මිලියන 308 ක ශුද්ධ ලාභයක් ලබාගත්තා. මිලියන 2000 ක වාර්තාගත ආදායමක් 2011 දි උපයා තියෙනවා. තිබෙන ලාභ තවත් වැඩි වෙමින් පවතිනවා. රුපියල් මිලියන 250 ක් 2010 දී ආයෝජනය කළා. පැරැණි මෙවලම් ඉවත් කොට ඒ වෙනුවට අලුත් මෙවලම් ගැනීමට රුපියල් මිලියන හාරසීයක් 2012 දීත් ආයෝජනය කරන්න බලාපොරොත්තු වෙනවා. ඒ සිවිල් ඉදිකිරීම් කටයුතුවලට හා බාහිර ප්‍රචාරණ බස් රථයක් එකලස් කිරීම සඳහා, ඒ වගේ ම ඩිජිටල් තාක්ෂණ මෙවලම් ලබාගැනීමට.”මේ සෑම දෙයක් ම ඔබේ පවුලේ රසඥතාව වැඩි දියුණු කිරීමට ය. ලක්හඬ හා ස්වාධීන රූපවාහිනියේ මානව සම්පත්වලින් උපරිම ඵල කාර්යක්ෂමව ලබාගැනීමට සභාපතිවරයා සැලැසුම් කැර ඇත.“මානව සම්පත් ආයතනයට වටිනවා. මේ නිසා ආයතන දෙකේ ම මානව සම්පත් ඒකරාශි කර ගුණාත්මක වැඩසටහන් මේ වෙනවිටත් ඉදිරිපත් කරනවා. පන්හිද, වෙනස, මෙහි ප්‍රතිඵලයක්. අපි ඉදිරියේදී ළමයින් සඳහා ටෙලිනාට්‍ය මාලාවක් ඉදිරිපත් කරන්න කටයුතු සම්පාදනය කර තියෙනවා. ඒ වගේ ම ජාතික සංවර්ධනය සඳහා වැඩසටහන් ඉදිරිපත් කරන අතර ම ප්‍රේක්ෂකයන්ට වින්දනීය වැඩසටහන් වැඩි වැඩියෙන් ඉදිරිපත් කරනවා.”මාධ්‍යයක වගකීම ඕනෙම දෙයක් ඉදිරිපත් කිරීම නොව හරිම දෙය ඉදිරිපත් කිරීමයි. මේ නිසා පවුලේ අයගේ ප්‍රසාදය දිනා ගනිමින් පවුලේ නාළිකාව ලෙස ඔවුහු තවමත් ඉදිරියෙන් සිටිති.රූපාන්ති බුලත්සිංහසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af1204086</link>
    <topic>කොල්ලෝ තුන්සීයක් එක්ක සිංහ රෙජිමේන්තුවට ගහන්න සැලසුම් කළා</topic>
    <author>දයා ඩී. ෆොන්සේකා</author>
    <content>අනගාරික ධර්මසේකර 4ගස් සෙවණේ විප්ලවයඅනගාරික ධර්මසේකරයන් කතා කරද්දීම කළුතර පාලම් දෙක මතින් දිවෙන දුම්රියේ හඬට මොහොතක් කන්දී සිටි මගේ සිතට ඊළඟට නැගුණු පැනය වූයේ මේ කලකිරීම අතරතුරත් ඔහු යළිත් විජේවීරගේ ලංකා ලයින් පීල්ල ඔස්සේ ගියේ කෙසේද යන්න ය.පීළි දෙක මත දිවෙන දුම්රියක් සේ ඔහු යළිත් කතා කරගෙන යයි.හිතට කළකිරීමත් ඇතිවුණා තමයි මගේ විතරක් නොවෙයි. මා සමඟ සිටි වැඩ වර්ජනයෙන් පරාජිත වූ සියලුම කම්කරුවන්ට පහළ වුණේ එකම විදිහේ හැඟීමක්. ඒත් මං දිගටම ගියා. විජේවීරගේ අරමුණ වුණේ රාජ්‍ය බලය අල්ලා ගැනීම. එවකට තිබුණු ඩඩ්ලි සේනානායක ගේ රජයෙන් පසු ජේ.ආර්. බලය අල්ලන බවත් ඔහු දකුණු වියට්නාමයේ ඩින් ඩියම්ටත් වඩා දරුණු පාලකයෙකු විය හැකි බවත්, ජේ.ආර්. හමුදාවත් සමඟ එකතුව රට අල්ලා හමුදා රජයක් සේ රට පාලනය කරන බවත් විජේවීර අපට ඒත්තු ගැන්නුවා. මෙන්න මේ විදිහෙ නොයෙකුත් කතා කියමින් විජේවීර තරුණයන් තුළ මහත් බලාපොරොත්තු ඇති කළා. අප එක් රැයකින් රජයේ බලය ඇල්ලිය යුතු බව ඔහු තරුණයන්ට කියා සිටියා.අනගාරික ධර්මසේකර මහ හඬින් සිනාසෙයි.“හරිෂෝක් නෙ එක රැයෙන් බලය අල්ලන්න පුළුවන්නං කොච්චර එකක් ද චීන විප්ලවය අවුරුදු තිහක් ගියා, කියුබන් විප්ලවයට අවුරුදු තුන හමාරක් ගත වුණා. වියට්නාමයේ එතකොටත් අවුරුදු තිස් ගණන් යුද්දෙ යනවා. අපි එක රැයෙන් බලය අල්ලනවා. මේක කොයිතරම් ආශ්වාද ජනක වැඩක් ද? ජේ.ආර්. ඡන්දෙන් එන්න කළින් අපි බලය අල්ලනවා.1970 ඡන්දය ජේ.ආර්. තියන්නෙ නෑ කියල ඊට හේතුත් විජේවීර ඉදිරිපත් කළා, අපි එක රැයෙන් බලය අල්ලන්න ඕන. ඕක තමයි න්‍යාය. ඒ කාලෙ ඉතින් විජේවීර වමේ සිටිය කොල්ලො මේ න්‍යාය පිළිගත්තා. විජේවීර කිව්වේ ඒ කාලෙ තිබුණු සියලුම වාමාංශික ව්‍යාපාර අසාර්ථකයි. අපේ ක්‍රමය තමයි හරි විජේවීර හරිලස්සනට තම මතය ඉදිරිපත් කළා.”ධර්මසේකර තුමා විජේවීරගේ මේ පන්ති පහ පිළිබඳවත් එයින් ඔහු තරුණ කොටස් බිලි බාගත් අන්දමත් විස්තර කරයි.“එක රැයකින් කොහොමද රටක බලය අල්ලන්නෙ. විජේවීර පෙන්නලා දුන්නු සුරංගනා කතාවට කොල්ලො රැවටුණා. ඒ කාලෙ තිබුණු කොමියුනිස්ට් සමසමාජ සියලුම වාමාංශික පක්ෂ හෙලා දකිමින් කතා කළා. ඇත්තවශයෙන් ම ශ්‍රී ලංකාවෙ වමේ හොඳ දෙයක් තිබුණෙනෙ. ඒත් විජේවීර වමේ හොඳ දේ සම්පූර්ණයෙන් ම කැත කරල කතා කළා. අපිත් ඉතින් මේ විප්ලවේට කැමැති වුණා. කොටින් ම එතකොට ජනතා විමුක්ති පෙරමුණ කියල එකක්වත් බිහිවෙලා තිබුණෙ නැහැ. ඒ කාලෙ පන්තිවලින් පවා කිව්වේ ‘චේගුවේරා කාරයො’ නැත්තං ‘චේ කල්ලිය’ කියලයි. ඇත්තටම විජේවීරගේ සුරංගනා ලෝකයට රැවටී සිටියත් මේ අවස්ථාව වනවිට ධර්මසේකර ඇතුළු පිරිසට ඔහු ගැන කළ කිරීමක් ඇතිවෙමින් ලියලමින් තිබිණ.“විජේවීර මට බාර දුන්නෙ. කළුතර තිබුණු සිංහ රෙජිමේන්තුව යටත් කරන්නයි. ඉතින් මං බයිසිකලයක් අරගෙන සිංහ රෙජිමේන්තුව වටේ රවුමක් ගියා?”“සිංහ රෙජිමේන්තුව යටත් කරන්නද?”“පිස්සු ද බලන්න ගියේ. යටත් කරන්න ගියානං මැස්සො වගේ මැරෙන්න වෙන්නෙ. ගල් කටස් තුවක්කු ටිකක් අරගෙන කොහොමද හමුදාවක් යටත් කරන්නෙ? හැබැයි හමුදාව ඇතුළෙත් අපේ කොල්ලො හිටියා. මං හමුදා කඳවුර වටේ රවුමක් ගියා. හැම තැනම බෝඩ් ගහල තියෙනවා “බිම් බෝම්බ වළලා ඇත” කියල. ඒත් මෝඩ කමට මාත් විජේවීරගේ අණ ලැබිච්ච ගමන් කඳවුරට ගහන්න තුන් සීයක් සූදානම් කරගෙන හිටියා. අපිට පස්සෙයි තේරුණේ මෙහෙම විප්ලව කරන්න පුළුවන් ද කියන එක” මොනවද තිබුණු ආයුධ මනෝසිල පොටෑස් දාල හදපු බෝම්බ. තවත් අපිට හදපු බෝම්බ ඒවට ගිනි නූලක් ගහල සේවනූලට ගිනි තියල විසි කරන්න ඕන! ගින්දර දැකපු ගමන් සතුරො අපිට වෙඩි තියනව. ඔන්න ඔය වගේ මහ ගොන් තකතීරු වැඩ අපි කළේ. අපිට මේ ගැන හොඳින් කියල දුන්නේ චීන කොමියුනිස්ට් පිලේ ෂමල් සිල්වා හා ජිනේන්ද්‍රපාල යන මහත්වරුයි.කොහොම වුණත් මේ කළ කිරීම මත අපට ඕනෑ වුණා විජේවීරව හම්බ වෙන්න. මං වහාම ගියා ‘ලෑන්ඩ්’ එකේ වෘත්තිය සමිතියට. ඒ කියන්නේ ඉඩම් සංවර්ධන දෙපාර්තමේන්තුවට.”එකල ඉඩම් සංවර්ධන දෙපාර්තමේන්තුව විජේවීරගේ වෘත්තිය සමිති හා සංගම් මූලස්ථානය බඳු විය. ඔහුගේ මුල් පෙළේ සගයන් බොහෝ දෙනෙකු සිටියේ එහිය. එහි ගිය ධර්මසේකර තමන්ට ‘ලොකු මහත්තයා’ හෙවත් විජේවීර හමුවීමට අවශ්‍ය බව කීය.එකළ විජේවීර ලොකු මහත්තයා කාටවත් හමුවිය නොහැකි ය.ඔහු බොහෝ විට සිටියේ සිය ව්‍යාපාරයට තරුණ කොටස් බඳවා ගන්නට පිටිසර බද ගම්මානවලට ගොස් දේශන පවත්වමින් ඔහුට ස්ථිර වාසස්ථානයක් නොවීය.මෙයට තවත් හේතුවක් තිබිණ. ඒ ශ්‍රී ලංකා කොමියුනිස්ට් සම සමාජ නායකයන් විසින් විජේවීරගේ ‘විප්ලවය’ පිළිබඳව ආරක්ෂක දෙපාර්තමේන්තුව දැනුවත් කොට තිබීමයි.‘ඇත්ත’ පුවත්පත විසින් විජේවීරගේ ව්‍යාපාරය හඳුන්වා දී තිබුණේ ‘සී.අයි.ඒ. කෙමනක්’ ලෙසිනි. ඔහු සී.අයි.ඒ. ඔත්තුකරුවකු ලෙස ද රටේ මතයක් පැතිර තිබිණ. එහෙත් විජේවීර මේ සියල්ල දක්ෂ ලෙස ප්‍රතික්ෂේප කරමින් ආරක්ෂක අංශ මඟ හරිමින් සැඟවෙමින් සිය ව්‍යාපාරය කරගෙන ගියේ ය.තමන්ට වෘත්තිය සමිති පිළිබඳවත් එක රැයේ විප්ලවය පිළිබඳවත් ප්‍රශ්නයක් ඇති බවත් ධර්මසේකර විජේවීර සගයන්ට පැහැදිලි කෙළේ ය. එහෙත් ලැබුණු පිළිතුර වූයේ විජේවීර මුණ ගැසීමට නොහැකි බවත් ඔහු සිටින්නේ පිටිසර බද ප්‍රදේශයක බවත් ය.ඉහළින් ලැබුණු උපදෙස වූයේ වැඩ නවත්වා බලා සිටිය යුතු බව ය. එහෙත් ධර්මසේකර ගේ සගයෝ සිය කටයුතු නවතා බලා සිටීමට කැමති නොවූහ.ධර්මසේකරගේ බලවත් පෙරැත්තය නිසා ම ඔවුහු ධර්මසේකර ඇතුළු පිරිස විජේවීර හමුවීමට රැගෙන යාමට කැමැති වූහ.ඔවුන් විජේවීර හමුවට කැඳවාගෙන යාමට ඉදිරිපත් වූයේ පියතිලකයි පියතිලකයි. පියතිලක ඒ වනවිට විජේවීරගේ ‘චේ ගුවේරා’ කල්ලියේ දෙවෙනියාව සිටියේ ය.ඔහු හැත්තෑ එකේ මහ නඩුවේ පළමු වන විත්තිකරු ය. පියතිලක සමරරත්න යනු ඔහුගේ සම්පූර්ණ නමයි.එදා සංවිධානය පිළිබඳව සැක මතුවුණු පූර්ණකාලීන සාමාජිකයෝ විසි දෙනෙක් ධර්මසේකර සමඟ වූහ. ඔවුන් හැම දෙනාටම අවශ්‍ය වූයේ විජේවීර හමු වී සිය ප්‍රශ්නවලට විසඳුම් සොයා ගැනීමයි. ධර්මසේකර ඇතුළු මේ පිරිස කැඳවාගෙන යන පියතිලක මුලින්ම ගියේ බලන්ගොඩටයි.සංවිධානයේ දෙවෙනියා වුව ද පියතිලක පවා විජේවීර ඉන්න තැන හරි හැටි දැනගෙන සිටියේ නැත. බලන්ගොඩ දී ඔවුන්ට ආරංචි වුණේ ලොක්කා සිටින්නේ කතරගම බවයි. පිරිස කතරගමට යාමට රාත්‍රියේ ම පිටත් වූහ. බෙරගල දක්වා බදුලු බසයෙන් ගිය ඔවුන්ට වැල්ලවායට යාම සඳහා ඉඩම් සංවර්ධන දෙපාර්තමේන්තුවේ ටිපර් රථයකින් පහසුකම් සැලසිණ.වැල්ලවායේ සිට කතරගමට යාම සඳහා පාන්දර වනතුරු සිටිය යුතුය. දැන් පිරිසට හොඳටම බඩගිනි බැවින්. ඔවුහු ආප්ප කෑම සඳහා කඩයකට ගියහ.“මුදලාලි අපිට ආප්ප ඕනෑ” ධර්මසේකර කීය.“කීයක් ද?”කණ්ඩායමේ විස්සකි. ධර්මසේකර ආප්ප හැටක් ඇණවුම් කළේ ය.ගුවන් විදුලියේ රාත්‍රි පිරිත් ප්‍රචාරය වෙයි. ආප්ප දමන තුරා බංකුවකට බරදුන් ධර්මසේකර පිරිතට සවන්දී ගෙන සිටියේ ය. විජේවීරගේ ව්‍යාපාරයට බැඳුණ ද ධර්මසේකර බෞද්ධයෙකි. අවිහිංසාවාදියෙකි. ඔහුට පිරිතේ මිහිරියාවක් දැනිණි. ඔහු ඊට සවන් දීගෙන සිටියේ අර්ථය ද මෙනෙහි කරමිනි.ඔහුගේ සාවධාන සවන්දීමට බාධා කළේ පියතිලකයි.“මොකද භාවනා කරනවද?“නෑ මං මේ පිරිත අහගෙන ඉන්නවා තිලක මහත්තය”“ඕකෙ මොනවද අහන්න තියෙන්නෙ”“තිලක මහත්තයට නොතේරුණාට මට මේක තේරෙනවා. පිරිතේ රිද්මය කොච්චර අපූරු ද?”“මොකක්ද ඕකෙ තියෙන ගීතය මොකක්ද රිද්මය?”ධර්මසේකරට සිනා පහළ විය. ඒ සමඟම හිතට කේන්තියක් ද ඇති විය.“රත්න ජංකර් කියන සංගීතඥයා කියල තියෙනවා ලෝකයේ තියෙන හොඳම සංගීතය පිරිතයි කියල.”“ඔය හණමිටිය තියනකං මේ රට හදන්න බැහැ”පියතිලකගේ පිළිතුර ධර්මසේකරට හිත් වේදනාවක් ගෙන දුන්නේ ය.“ඔයා හණමිටිය කියන්නෙ මොකටද?”“ඔය ඔක්කොටම පිරිතයි සේරටම”“අපේ වංශ කතාව ගැන මොකද කියන්නෙ?”“ඒකත් කුණු ගොඩක් තමයි ඔය කුණුගොඩ ගිනි තියන්න ඕන”“එතකොට ඔය පක්ෂයෙ මතය ද?” ධර්මසේකර ඇසීය.“ඔව් පක්ෂෙ මතය තමයි” පියතිලකගේ පිළිතුර විය.ධර්මසේකර ඇතුළු පිරිසගේ සිතේ නළියන ප්‍රශ්නවලට තවත් ප්‍රශ්නයක් එකතු වූයේ මින් පසුවය.රට ජාතිය ගැන ආගම ගැන හැඟීමක් නැති මේ වන් පුද්ගලයන් සමඟ ඉදිරි ගමනක් යා හැකි දැයි ඔහුට සිතේ.එදා එළිවෙනතුරු වැල්ලවාය පොලේ සිටියදී පියතිලකත් සමඟ ධර්මසේකර වාදයකට පැටළුණේ ය. පියතිලකගේ මතය වූයේ බෞද්ධ පොත්පත් ජාතක කතා මහාවංශය ආදිය ගිනි තබා විනාශ කළ යුතු බව ය. එහෙත් ඊට විරුද්ධ වූ ධර්මසේකර හා අනිත් අය දැඩි ලෙස එරෙහිව කතා කළහ.උදෑසනම තිස්සමහාරාමයට ගිය ඔවුහු කතරගම යන පාරේ ‘12 කණුව අසල ජුල්පල්ලම’ නම් ගමට පියතිලක විසින් කැඳවාගෙන යන ලදහ. සිරිපාල නැමැත්තාගේ ගෙදරට ගිය ඔවුන්ට එහිදී විජේවීර මුණ ගැසිණ.විජේවීර ඔවුන් හමුවට ආයේ උඩු රැවුලකින් යුත්තව උඩුකයට තුවායක් දමාගෙන සරමකින් සැරසී ගෙන ය.විජේවීරගේ ස්වරූපය නියම ගැමියෙකුගේ මෙන් විය.විජේවීර දුටු ධර්මසේකර ගේ ප්‍රශ්න ඇසීමේ ආශාව තුරන් වී ගියේ ය. එහෙත් ඔවුහු සාවධානව ප්‍රශ්න කතා කිරීමට පටන් ගත්හ. ප්‍රධාන ප්‍රශ්නය වූයේ වැල්ලවායේදී පියතිලක කී බෞද්ධ පොත් ගිනි තබන කතාව ය. විජේවීර එයට බුද්ධිමත් ව පිළිතුරු දුන්නේ ය.“ඔය පියතිලක ගෙ මතයක් මිසක් අපේ ව්‍යාපාරයෙ මතයක් නොවෙයි. කොහොම වුණත් මේ ඒවා කතා කරන කාලයක් නෙවෙයි. මේ වෙලාවේ අපට තියෙන්නෙ ඔය සංස්කෘතිය ත්‍රිපිටකය ගැන කතා කරන්න නෙවෙයි. මහත්තයල ඉදිරියට එන ප්‍රශ්න කතා කරනවද හෙට එන ඒකාධිපතිත්වයට මුහුණ දෙනවද?” විජේවීර ප්‍රශ්නයක් නැගී ය.ධර්මසේකර සමඟ සිටි පිරිස විජේවීරට එකඟ වූහ. ඔවුහු විප්ලවයත් මගින් බලය ඇල්ලීමට කැමති බව ප්‍රකාශ කළහ.එහෙත් ධර්මසේකරගේ හිතේ පැවති ප්‍රශ්නවලට පිළිතුරු හරියටම ලැබුණේ නැත. ඊළඟට විජේවීර කීයේ විප්ලවයට ගරිල්ලා භටයෙකුට අවශ්‍ය ඇඳුම් බූට්ස් ආදී සියල්ල පිටකොටුවේ පරණ කඩවලින් ගන්නැයි කීය.“මේවා හරි අමුතු ආශ්වාද ජනක වැඩ. තරුණ කොල්ලන්ට හරි ආස කරන දේවල්නේ. පරණ කඩවලින් පරණ හමුදා ඇඳුම් බූට්ස් මෙන් ම ආයුධ හොයා ගන්නත් විජේවීර එදා උපදෙස් දුන්නා.ඊළඟට මට අන්තිමට කීවා කණ්ඩායමක් අරන් ගිහින් සිංහරාජයේ සටන් පුරුදු කරන්න කියල. තුවක්කුව ගෙන යන හැටි කිඹුල් ගමනින් යන හැටි, ගරිල්ලා යුද්ධ කරන හැටි උගන්නන්න මං ගියා සිංහරාජයට. සිංහරාජය අපිට කිට්ටුයි අගලවත්තෙන් එහා කළුතර දිස්ත්‍රික්කයේ මායිම නෙ. ඒ වගේ ම හමුදාවෙ හිටිය අපේ කොල්ලො කීප දෙනෙකුත් මං එක්කගෙන ගියා. අපි ඉගෙනීම පුරුදු කරන්නෙ බොර දොළහේ තුවක්කු වෙන්නෙ.”අනගාරික ධර්මසේකර සිනාසුණේ පරණ මෝඩකම් මතක් වූ සේ ය.ඒක හරිම අපූරු අත්දැකීමක් මහකැලේට ගිහින් මොකුත් නොදන්නා කොල්ලන්ට වෙඩි තියන්න පුරුදු කරන එක.දයා ඩී. ෆොන්සේකාඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af1204087</link>
    <topic>මසිත</topic>
    <author>කසුරි</author>
    <content>පිනි බිඳු දිලිසෙන්නේ ලා තණපත් මතය. වනමල් පිපෙන්නේ වන පෙත තුරු වදුලු අග්ගිස්සේ ය. රන් තැටියක් බවට පත්ව හිරු බසින්නේ අනන්තයටත් ඔබ්බෙන් ඇති බටහිර මුහුදු කෙළවරෙන් ය. ෂඩ් වර්ණ දේදුන්න පායන්නේ ගැබ්බර අහස් කුසේ ය. කුරුලු ගී ඇසෙන්නේ නිස්කලංක ළඳු පඳුරු අස්සෙන් ය. මම බලා සිටිමි.”ලෝකය මෙතරම් සුන්දර ද..!”මම මඳ සුළඟෙන් අසමි. මම මොළකැටි මල් පියල්ලකින් අසමි. මම පුළුන් රොදක්සේ සැහැල්ලු බට්ටිචි පිහාටුවකින් අසමි.”ලෝකය මීටත් වඩා සුන්දරයි.”මට පිළිතුරු ලැබේ. ඒ පිළිතුර මසිත දෝංකාර දෙන්නට පටන් ගනී. සියුම් ආහ්ලාදයකින් ම සිත පිරී යයි.මම දොළ පාරක් අසබඩ ඇති කණ්ඩියක් මත හිඳ ගතිමි. මම ම සිත, දිය බිඳෙන විට නැඟෙන දිය බුබුලක තබමි. ම සිත දිය බුබුල මත පාවී යයි.”ලෝකය මීටත් වඩා සුන්දරයි...ඒ සුන්දරත්වය හමුවන තෙක් පාවී යන්නැයි මම ම සිතට පවසමි.රහුමාන්ගේ සංගීත ඛණ්ඩයක් ඇසේ. නාරායන් ගේ කෙටිකතාවක් දිග හැරේ. සේකරගේ කවියක් ඇසේ. පිකාසෝ ගේ වර්ණාවලිය අසබඩ ම සිත නවතී. අපරාධය සහ දඬුවමට ඇතුළතින් ගැහෙන දොස්තවොස්කිගේ සිත ළඟ ම සිත නවාතැන් ගනී.”ලෝකය මෙතරම් සුන්දර ද!” මම කොඳුරා අසමි.”ලෝකය මීටත් වඩා සුන්දරය”පිළිතුරෙහි දෝංකාරයෙන් ම සිත සියුම් උද්දාමයකින් පිරී යයි.මම අමරදේවගේ ගී රාවයත් සමඟ ම සිත පා කරමි. කේමදාස ගේ සංද්වනි රිද්මය සමග පාවෙන්නැයි ම සිතට උපදෙස් දෙමි.සේකර ගේ කවි පද කිහිපයක් ළඟ ම සිත නවතී. “මක්නිසාද යත් ඒ කවි සිතිවිලි සුන්දරත්වයේ නව අරුතක් ම සිතට කාන්දු කළ බැවිනි.”ඕනැම දැඩි හදක් වුවදදයා දියෙන් ආද්‍රවීකඳුළු සලන මොහොතක් ඇතඒ මොහොතෙදි.. එම හදවත...අත්ලට ගෙන බලනු මැනවිමේ ලොව අන් කිසිම දෙයක්ඒ තරමට සුන්දර නැත”මේ සුන්දර ඉසව්ව සොයා ම සිත පාවී යයි. යාපනයේ අච්චුවේලි හි වෙසෙන කජින්දනී ගේ ජීවිතය ළඟ ම සිත නවතියි. මෙතැන් පටන් ම සිත කියාපාන්නේ නීලමණී ගේ කතාවයි.එය කඳුළු බිඳුවකින් ලියන්නදැයි සිනාරැල්ලකින් ලියන්නදැයි ම සිතට තෝරා බේරාගත නොහැකි ය.එක් දවසක ඒ කතාව පුරා ම කඳුළු බිංදු තැවරී තිබිණි.එහෙත් පසු දවසක එය අවසන් වූයේ සිනා රැල්ලකිනි.එබැවින් කඳුළු බිඳුවක් අග්ගිස්සේ නවාතැන්ගෙන සිටින සිනාරැල්ලක රිද්මයෙන් මසිත මේ කතාව සටහන් කරයි.කජින්දනී නන්නාඳුනන ද්‍රවිඩ තරුණියකි. එබැවින් ආරම්භයේදී ඈ ගැන කීමට කිසිවක් නැත.එහෙත් මේ කතාව කොතැනකින් හෝ ආරම්භ කළ යුතුය.උතුරේ ආඥාපති මහින්ද හතුරුසිංහ මහතාගේ උපදේශකත්වයෙන් කිලිනොච්චිය ප්‍රදේශයේ ජනතාව වෙනුවෙන් වෛද්‍ය සායනයක් පැවැත්වෙයි. යාපනයේ ගම් නියම්ගම්වල සිට අහිංසක මිනිස්සු සායනයට පැමිණෙති.උතුරේ වෛද්‍යවරුන්ට අමතරව කොළඹින් ගිය විශේෂඥ වෛද්‍යවරු ද සායනයට සම්බන්ධ වෙති. ඉන්දියානු ජාතික විශේෂඥ වෛද්‍ය විවේක් ගුප්තා සායනයට සම්බන්ධවන්නේ ඒ අයුරිනි.ඔහු තමන් වෙත එන රෝගීන් පරික්‍ෂා කරයි. උපදෙස් දෙයි. බෙහෙත් ලියා දෙයි.කජින්දනී සිටියේ මේ පෝලිමේය. වෙනසක් නැතිව වෛද්‍ය ගුප්තා, කජින්දනී පරික්‍ෂා කරයි. ඔහුගේ ඇහිබැම ඉහළ යයි. ඔහු ඈ දෙස මොහොතක් බලා සිටී.”මේ සිටින්නේ තවත් දවස් දහයකින් පහළොවකින් මරණයේ දොරටුව පසුකරන අහිංසක දියණියක් නොවේද...!ඔහු ඇගේ ඇස් දෙස බලා සිටී. ඔහුගේ දෑස් ද වේගයෙන් ගැහෙන්නට පටන් ගනී.වෛද්‍ය ගුප්තා ඒ අසල සිටි කර්නල් විජේÁද්‍ර කැඳවයි.”මේ ළමයාට හොඳටම අමාරුයි. පපුව හොඳටම දුර්වලයි. පපුවේ ශල්‍යකර්මයක් හැකි ඉක්මනින් ම තත්පරයේදී කළ යුතුයි.කජින්දනීගේ පියා නැත. මානුෂික මෙහෙයුමේදී වෙඩි වැදී මිය ගොසිනි. ඔහු කොටි සොල්දාදුවෙකි. එහෙත් කජින්දනී... මනුස්ස දියණියකි. මාරයා ඈ වෙත ළං වෙමින් සිටී. තවත් ඇත්තේ සති දෙකක ඉඩක් පමණි. ඒ සති දෙක ඇතුළත මාරයා පරාජය කළ යුතුය.ශල්‍යකර්මය සඳහා ලක්‍ෂ දහයක් අවශ්‍යය. අපේ රටේ සාදු මිනිසුන් හිඟ නැත. ඉන්ජිනේරුවරයකු වන තිරබානන්දන් මහතා පළමු ලක්‍ෂ හතර ලබා දුන්නේය. ආඥාපති මේජර් ජෙනරල් මගින් හතුරුසිංහ මහතා කඩිනම් තීන්දුවක් ගනී. එම තීන්දුව ගැනීමට ඔහු ට ගතවන්නේ තත්පරයකටත් අඩු කාලයකි.කජින්දනී අම්මාත් සමඟ ගුවන්මඟින් කොළඹ එවයි.ඒ වනවිටත් ශල්‍යකර්මය සඳහා සියල්ල සැලසුම් කොට හමාරය.කොළඹ ආසිරි රෝහලේදී විශේෂඥ ශල්‍ය වෛද්‍ය අනිල් හා වෛද්‍ය මංජුල සිය කාර්යය අරඹති.සැත්කම සාර්ථකව නිම කරති. ඒ සඳහා සතයක්වත් අය නොකරති.මාරයා පැරද පලා යයි. ජීවිතය කජින්දනී සොයා එයි. මේ වනවිටත් ඈ සාත්තු සප්පායම් ලබමින් සිය අම්මා සමග කොළඹ නැවතී සිටී.ම සිත ඇගේ සිතට ඇතුළු වෙයි. කජින්දනී ගේ සිත ම සිතට බොහෝ දේ කියයි.එහෙත් සියල්ල එක්තැන් කොට ම සිත මෙසේ සටහන් කරයි.කඳුළෙහි ද සිනහවෙහි ද උපත මනුෂ්‍යත්ව යයි. සෞන්දර්යයේ පීතෘවරයා මනුෂ්‍යත්වයයි. එබැවින් සෞන්දර්යය ඇත්තේ පිනි කඳුළක හෝ කුරුලු පියාපතක නොවේ.ගී රාවයක හෝ සිත්තමක නොවේ. සැබෑ සුන්දරත්වය ඇත්තේ මනුෂ්‍යත්වයෙන් පිරි හදවතකය.කජින්දනී ගේ ජීවිතය ආපසු ඈට ලැබුණේ මනුෂ්‍යත්වයෙන් පිරි හදවත් සමූහයක් එකම බලකායක් සේ ඈ වටා රැකවල් දැමූ හෙයිනි. මාරයා පැරද පලා ගියේය. ජීවිතය ඈ සොයා පැමිණියේය.අපි ඔවුන්ට ජීවිතය දිය යුත්තෙමු. වෛද්‍යවරු ඈට ජීවිතය ලබාදුන්හ. එහෙත් ඔවුන්ට ජීවත්වීමේ අයිතිය ඔබ ලබා දිය හැකිය.මනුෂ්‍යත්වයේ සංකේතයක් ලෙසින් කජින්දනීගේ ජීවිතය තවදුරටත් රැක ගන්නට පෙරට එන්නැයි ආයාචනා කරමි.සේකර පැවසූ ලෙසින් ම දයාවෙන් පිරි හදවතක් තරම් මේ ලොව අන් කිසිම දෙයක් සුන්දර නැත.පියා නැති කජින්දනීට මේ සුන්දර දේශයෙන් පියවරුන් දහසක් ලැබේවා.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af1204088</link>
    <topic>දරුවන් හයදෙනාම නීතිවේදීන් කළ අම්මා</topic>
    <author>සුභද්‍රා දේශපි‍්‍රය</author>
    <content>දස මසක් කුස දරා ලෙය කිරට හරවා රෑ නිදිවරා දරුවන් වෙනුවෙන් අපමණ දුක් විඳ වේදනා සඟවාගෙන සිනාසෙන්නේ අම්මා ය. දරුවන්ගේ කුසගිනි නිවා කුසගිනි දරා සිටින්නී අම්මා ය. දරුවන්ගේ දුක කඳුළ වෙනුවෙන් නොසැලී රැඳී සිටින මතු බුදු වන ගෙදර බුදුන් බඳු අම්මාවරුන් වෙනුවෙන් ‘අබිමන් මාතා’ උපහාර උලෙළ මහින්ද රාජපක්ෂ ජනාධිපතිතුමාගේ ප්‍රධානත්වයෙන් බලංගොඩ ආනන්ද මෛත්‍රෙය විද්‍යාලයීය ශාලාවේදී පසුගිය දා පැවැත්විණි. එහිදී දූ දරුවන් අට දෙනකුට වඩා මෙලොවට බිහිකළ අම්මාවරු සහ දරුවන් තුන්දෙනකුට වඩා උපාධිධාරීන් බවට පත්කළ රත්නපුර දිස්ත්‍රික්කයේ වීර මාතාවන් දෙදහස් එකසිය දෙනෙක් ජනපතිතුමන් අතින් පිදුම් ලැබූහ.ඒ අතුරින් දරුවන් විසිඑක් දෙනකු බිහිකළ ගොඩකවෙල ප්‍රදේශයේ වලිප්පු මුදියන්සේලාගේ පොඩි නෝනා (94) මාතාව ‘අබිමන් මාතා’ උලෙළේදී මුලින් ම ජනාධිපතිතුමා අතින් ගෞරව ප්‍රණාමයට ලක්වූවාය.‘අබිමන් මාතා’ ප්‍රණාම උලෙළේ බුහුමන් ලැබු අම්මාවරුන් දෙදහස් එකසිය දෙනා අතුරින් තවත් සුවිශේෂී මාතාවක් කැපි පෙනිණි. දෙමාපියන්ට දරුවන්ට දිය හැකි උසස්ම දායාදය උගත්කමයි. එසේම මවකගේ අගය තවත් වැඩි වන්නේ දරුවන් උගතුන් කොට රටට දායාද කිරීමෙනි. මේ එවන් මවකි. ඇය ඇනි රිවා යුසේරියා ප්‍රනාන්දුය. බලංගොඩ කිරිඳිගල උපන් ඇය ශ්‍රී ලංකාවේ වැඩිම නීතිවේදී දරුවන් රටට දායාද කළ මාතාව වූවාය. ඇගේ දූවරු පස්දෙනාත් එකම පුතුත් නීතිඥවරුන් කිරීමට ඇය අපිරිමිත වෙහෙසක් දරන්නට ඇත. දරුවන් පසුපස ශක්තිමත් සෙවණැල්ලක් සේ ඇය රැඳී සිටියාය.අතිශය දුෂ්කර ජීවිතයක් ගෙවූ ඇය උපන් නිවස හැර නොගියාය. හොරණ ඉලේපෙරුම ආරච්චිලාගේ චලෝ සිංඤ්ඤෝ සමඟ විවාහ වන විට ඇයට වයස දහසයක්වත් නොවීය. කොතෙක් අගහිඟකම් තිබුණ ද දෙන්නා දෙමහල්ලෝ කිසි දිනයක අමනාපයෙන් කල් ගෙව්වේ නැත. චලෝ සිංඤෝ කුලී වැඩ කර උපයන මුදල ජීවත් වීමට ප්‍රමාණවත් නොවූ හෙයින් දෙදෙනාම ඕපාත වත්තේ කිරි කැපීමට ගියහ. මේ අතර වසරින් වසර ඔවුන්ට අලුත් සාමාජිකයකු බැගින් එකතු විය. එය පොඩි නෝනාට හෝ චලෝ සිංඤෝට බරක් ලෙස දැනුණේ නැත. වසරින් වසර පිරිමි ළමයින් දොළොස් දෙනකු හා ගැහැනු ළමයින් නව දෙනකු පවුලට එකතු විය. බාල පුතු ගේ වයස අවුරුදු තිස් එකකි. පිරිමි දරුවන් හතර දෙනෙක් ද ගැහැනු දරුවන් තුන් දෙනෙක් ද මේ වන විට මෙලොව හැර ගොස්ය.දරුවන් විසිඑක් දෙනාම ඇය මෙලොවට බිහි කළේ ගොඩකවෙල බටදුරේ ගල්කන්ද ප්‍රදේශයේ ඒ කුඩා නිවසේදීමය. ඇයට වින්නඹුකම් කළේ අසල්වැසි කතුන් ය. පළමුවැනි දරුවාගේ සිට අවසන් දරුවා මෙලොවට බිහි වන කාල වකවානු තුළ චලෝ සිංඤෝ නොඉවසිල්ලෙන් නිවසින් පිටතට වී බලා සිටියේය. දරුවන් කෙරෙහි අපරිමිත සෙනෙහසකින් බැඳි උන් මේ මවුපිය දෙදෙනා තම දරුවන් විසිඑක් දෙනාට අමතරව ඥාතියකුගේ දරුවකු ද හදා වඩා ගෙන ඇත. කොතෙක් අගහිඟකම් තිබුණ ද තව තවත් දරුවන් බිහි කිරීමෙන් ඇය ඉමහත් සතුටක් වින්දාය.දරුවන් උස් මහත් වන හැටි චලෝ සිංඤෝ සතුටින් බලා සිටියේය. ගමේ කොස් දෙල්වලින් ඇතිතරම් ඔවුන්ගේ කුස් පිරිණි. නරිස්ස ප්‍රදේශයේ පාසලකට දරුවන් විස්එක් දෙනාම බාර දුන්න ද ඔවුන් අධ්‍යාපනයෙන් ඉහළට යැවීමට තරම් ඔහුට වත්කමක් තිබුණේ නැත. කිසි දිනෙක චලෝ සිංඤෝ තම දරුවන්ගේ කුස් හිස්ව තැබුවේ නැත. ගොඩකවෙල සිට බටදුරේ දුෂ්කර මාර්ගයේ ගොස් ගල්කන්ද ප්‍රදේශයේ ඇති කඳු පල්ලම් බැස යාමට පමණක් සැරයටියේ වාරුව පතන ඇය තවමත් තම බාල පුතුගේ පෝෂණයට උර දෙන්නීය. අනූ හතර විය ඉක්මවා සිටිය ද ඇය දරු මුනුපුරන්ගේ දරුවන්ට ද රැකවරණ සලසන්නීය. තම එක් දරුවකු ශාසනයට පූජා කිරීමට තරම් ඇය පින් ඇත්තියක වූවාය.‘අබිමන් මාතා’ ප්‍රණාම උලෙළේ බුහුමන් ලැබු අම්මාවරුන් දෙදහස් එකසිය දෙනා අතුරින් තවත් සුවිශේෂී මාතාවක් කැපි පෙනිණි. දෙමාපියන්ට දරුවන්ට දිය හැකි උසස්ම දායාදය උගත්කමයි. එසේම මවකගේ අගය තවත් වැඩි වන්නේ දරුවන් උගතුන් කොට රටට දායාද කිරීමෙනි. මේ එවන් මවකි. ඇය ඇනි රිවා යුසේරියා ප්‍රනාන්දුය. (65) බලංගොඩ කිරිඳිගල උපන් ඇය ශ්‍රී ලංකාවේ වැඩිම නීතිවේදී දරුවන් රටට දායාද කළ මාතාව වූවාය. ඇගේ දූවරු පස්දෙනාත් එකම පුතුත් නීතිඥවරුන් කිරීමට ඇය අපිරිමිත වෙහෙසක් දරන්නට ඇත. දරුවන් පසුපස ශක්තිමත් සෙවණැල්ලක් සේ ඇය රැඳී සිටියාය. එමෙන් ම තම දූ දරුවන් විවාහ කර දුන්නේ ද නීතිඥ වෘත්තියේ නියැළෙන්නන්ටය. එහෙයින් ඇය නීතිවේදීන් දොළොස් දෙනකුගේ මවක ද වූවාය. ප්‍රසිද්ධ නීතිඥවරයකු වන ඇක්වයිනාස් ප්‍රනාන්දු මහතා ඇගේ ස්වාමිපුරුෂයාය. ඔහු මෙලොව හැර යන විට කුඩා දියණියට වයස අවුරුදු දහසය පිරුණා පමණි. එවකට වැඩිමහල් දියණිය නීති විද්‍යාලයේ අවසන් වසර සිසුවියකි. එතැන් පටන් සියලු බාධක කම්කටොලු මැඬගෙන ඇය දරුවන් සය දෙනාම නීතිඥවරු කිරීමට වෙහෙසුණාය. තමාට ස්වාමියා නැති අඩුව දැනුණ ද පියා නැති අඩුව ඇය දරුවන්ට දැනෙන්නට ඉඩ නොතැබුවාය.දරුවන් රටට වැඩදායි පුරවැසියන් කිරීම දෙමව්පියන්ගේ පරම යුතුකමයි. එම යුතුකම අකුරටම ඉටුකළ ‘අබිමන් මාතා’වක ලෙස මහින්ද රාජපක්ෂ ජනාධිපතිතුමන් අතින් පිදුම් ලැබීම සමස්ත සමාජයේම කෘතවේදීත්වය පළකිරීමක් බඳුය. තමා වෙනුවෙන් කාලය ඉතිරි කර නොගත් ඇය දරුවන් වෙනුවෙන් සියලුම කැපවීම් කළාය. සැමියා මෙලොව අතහැර යෑමෙන් අනතුරුව තමා ඉදිරියේ වූ අභියෝග ජය ගැනීම පිළිබඳව ඇය අද ආඩම්බරව සිහිපත් කරන්නීය.මම ඉපදුණේ බලංගොඩ නිරිඳිගල, පියා වෛද්‍යවරයෙක් අම්මා ගෘහිණියක් මගේ පියාට ඕන වුණේ මා වෛද්‍යවරියක් කරන්න. බලංගොඩ ශාන්ත ඇග්නස් කාන්තා විද්‍යාලයට මම පාසල් ගියේ. මට එක පුතෙකුත් දුවලා පස්දෙනකුත් ඉන්නවා. දරුවෝ හය දෙනාම නීතිඥ වෘත්තියේ යෙදෙන්නේ. මගේ මහත්තයාත් නීතිඥවරයෙක්. ඒ අභාසය තමයි මගේ දරුවන්ට ලැබුණේ. මගේ ස්වාමි පුරුෂයා නැතිවන කොට පොඩිම දුවට අවුරුදු දහසයක් විතර ඇති. මම කොහොමද තාත්තා කෙනෙක් නැතුව දූලා පස්දෙනෙක් හදාගන්නේ කියලා හිතුවා. මම කොහොමහරි ජීවිතේට මුහුණ දුන්නා.”“ස්වාමි පුරුෂයා නැතිවන කොට ලොකු දුව නීති විද්‍යාලයේ අවසන් වසරේ. ඉන් අනතුරුව මම දෙවැනි දුවත් තුන්වැනි දුවත් හතරවැනි දුවත් බම්බලපිටියේ ශුද්ධ වූ පවුලේ කන්‍යාරාමයේ නේවාසිකව නතර කර ඉගැන්නුවා. පුතා ගුරුතලාවේ ශාන්ත තෝමස් විද්‍යාලයේ ඉගෙන ගත්තා. බාලම දුව බලංගොඩ ශාන්ත ඇග්නස් කාන්තා විද්‍යාලයෙන් ද බලංගොඩ මධ්‍ය මහා විද්‍යාලයෙන් ද අධ්‍යාපනය ලැබුවා.දරුවෝ මට හරිම කීකරුයි. මගේ ස්වාමි පුරුෂයා නැතිවෙලා අවුරුදු විසි එකක් වුණා. උගත් දරුවන්ට හොඳ නරක කියා දෙන්න ඕන නැහැ. ඒ අයගේ ගතිගුණත් වර්ධනය වෙනවා උගත්කමත් එක්ක. මගේ දරුවන්ගේ දිහා බලා මම අද ආඩම්බර වෙනවා.”“ලොකු දුව අයෝමි දිල්කුෂ් ප්‍රනාන්දු සබරගමුව පළාත් සෞඛ්‍ය ඇමැති, දේශීය වෛද්‍ය සහ වනිතා කටයුතු ඇමැති නීතිඥ භාණු මුණිපි‍්‍රය මහතා සමඟ විවාහ වී ඉන්නේ. දෙවැනි දුව අනුෂා නිරංජලා ප්‍රනාන්දු වලව හම්බන්තොට නිල නොලත් මහේස්ත්‍රාත් එච්. ඒ. අමරසේන මහතා සමඟ විවාහ වී ඉන්නවා. තුන්වැනි දුව අනෝමා චමිලිත් ප්‍රනාන්දු ශ්‍රී ලංකා දැව සංස්ථාවේ කළමනාකරුවකු වන හේමන්ත කුලරත්න මහතා සමඟ විවාහ වෙලා ඉන්නවා. අමානි ඉරේෂ් ප්‍රනාන්දු හතරවැනි දුව විවාහ වෙලා ඉන්නේ නිල නොලත් මහේස්ත්‍රාත් බලංගොඩ දිසානායක මුදියන්සේලාගේ චන්ද්‍රසේකර මහතා සමඟ. පස්වැනි පුතා අමල් සම්පත් ප්‍රනාන්දු එකම පුතා රංජිකා රාජිනි ජයසුන්දර නීතිඥවරිය සමඟ විවාහ වී ඉන්නවා. ඇන් ලක්මාලි ප්‍රනාන්දු පොඩි දුව හලාවත නගරාධිපති නීතිඥ හිලරි ප්‍රසන්න ප්‍රනාන්දු සමඟ විවාහ වෙලා ඉන්නවා. මගේ දරුවෝ හරිම දක්ෂ නීතිඥවරුන් කියලා මිනිස්සු කියනවා. මට ඒ ගැන ආඩම්බරයි.විවාහ වෙලා ඉන්න දරුවෝත් මගේ දරුවෝ වගේ. මම ඔවුන් සලකන්නේ මගේ ම දරුවෝ විදිහට. දරුවෝ සමාජයේ ඉහළට යනකොට අම්මලාට දැනෙන සතුට වචනවලින් කියන්න බැහැ.මම මේ ලෝකේ අම්මලාට කියන්නේ දරුවෝ පුංචි කාලේ විතරයි ටිකක් කරදර වෙන්න ඕන ළමයි ලොකු වුණාම හොඳට හැදුණු දරුවෝ දිහා බලා අම්මලාට විඳින්න පුළුවන් සතුට වචනවලින් කියන්න බැහැ. අද මම සතුටින් ජීවත්වෙන අම්මා කෙනෙක් වුණේ දරුවෝ ටික යහපත්ව හදාගත් නිසයි.”ඇය අම්මා යන වචනයට නියම අරුත දුන්නාය. ඒ උත්තරීතර සෙනෙහසට සැබෑ අරුත් දුන්නාය. ඈ ළයෙහි නැළ වූ දරුවන් සියල්ල අද සමාජයේ සිටින තැන බලා ඇය අද සැනසුම් සුසුම් හෙළන්නීය. දරුවන්ගේ ලොව එළිය කළ මෙවන් අම්මාවරුන්ට අපිදු දීගායු පතන්නෙමු.සුභද්‍රා දේශපි‍්‍රයඡායාරූප - එම්. ගුණසේකර බණ්ඩාබලංගොඩ මධ්‍යම සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af1204089</link>
    <topic>රට අලුත් වූ දෙවසරක්</topic>
    <author/>
    <content>  කොළඹ සම්බුද්ධත්ව ජයන්ති මන්දිරය දැන් ජල විදුලිය නිපදවන ඉහළ කොත්මලේ ජල විදුලි ව්‍යාපෘතිය ජාතියට දායාද කළ නෙළුම් පොකුණ උතුරට නැගෙනහිරට සියලු සන්නිවේදන පහසුකම් සැලසෙන කොකාවිල් කුලුන රුපියල් කෝටි 9000 ක වියදමින් ඉදිකළ දක්ෂිණ අධිවේගී මාර්ගය නාරාහේන්පිට ප්‍රවෘත්ති දෙපාර්තමේන්තු සංවර්ධන මාධ්‍ය මධ්‍යස්ථානය හම්බන්තොට මහින්ද රාජපක්ෂ අන්තර් ජාතික වරායකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af12040810</link>
    <topic>නිල්වලාව සසල කළ මාලිම්බඩ කිඹුල් කතාව</topic>
    <author>පින්තූර - අකුරැස්ස මධ්‍යම විශේෂ</author>
    <content>නිල්වලා ගං දිය නිසොල්මනේ තවමත් ගලා බැස යන්නේ ය. ඒ ගඟ අසබඩ වෙසෙන හැමදෙනාට ම හැම විටකදී ම ඇති තරම් දිය දෙන්නේ නිල්වලාවමය. සුන්දර දසුනකට හිමිකම් කියන නිල්වලා ගං දියට කිඹුලන් ගහණ වූයේ දිගුකලක සිටය. කිඹුල් තර්ජනය ජන ජීවිතයට මහත් තර්ජනයක් එල්ල වී තිබිය දී ගලා බැස යන නිල්වලාවේ සුන්දරත්වය දෙස බලා හිඳින්නට ඒ ගඟ අසබඩ ජනයාට පෙර මෙන් සැනසිලි සිතක් නැත්තට ම නැතිවා සේය. මිනිමරු කිඹුල්ලුන්ගේ වියරු මිනිස් ගොදුරු හේතුවෙන් නිල්වලාවේ සොඳුරු දසුන ද යටපත්ව ඇත්තාසේය.මම මේ ලියන්න හදන්නෙ නිල්වලා ගං කොමළියගේ සොබා සොඳුරු බව නම් නෙමෙයි. අඳුරු පැහැගත් වනරොද හරි මැදින් පීරාගෙන ඈතක ඉඳන් ඇදි ඇදී ගලා එන නිල්වලාවේ සැඟවුණු රිද්මය, ලතාව ගැනත් නෙමෙයි. කියාගන්නට, හිතාගන්නට බැරි තරමේ මහා අසුන්දර කඳුළු කතාවක්... නිල්වලා ගං අසබඩ මිනිසුන් වෙසෙන පෙදෙසේ එක් අවිහිංසක පවුලක හිරිමල් වියේ පසුවුණු යෞවනියකට සිද්ධ වුණු අවාසනාවන්ත සිදුවීමක දුක්බර කතාවක් මේ.මේ ලියාගෙන යන මේ මොහොතෙදි අකුරැස්ස පොලිස් වසමේ උතුරු මාලිම්බඩ කුඩාදූව ප්‍රදේශයම එකම එක විලාපයක්... පපු කැනැති අස්සේ දරාගන්ඩ බැරි වියෝ දුකකින් ඒ ගමේ මිනිස්සු හෙම්බත් වෙලා.. අඬා හැපිලාම... මේ දුක උරුම කරවපු හිත්පිත් නැති ඝාතකයා තවමත් නිල්වලාවේ සුපුරුදු තාලෙන් සැරිසරනවා.. ඌ තමා අපරාධකරුවා.. ඒත් මේ අපරාධකාරයා හෙට වන් දිනකදීත් මෙහෙව් වින්නැහියක් සිදු කරාවි.. නිදැල්ලේ නිල්වලාවේ සැරිසරාවි... හැමදාමත් මෙහෙම වෙන්න දෙන්න නම් බැහැ.. කුමක් හෝ වැඩපිළිවෙලකින් මේ සැහැසි ඝාතකයාගේ සැහැසිකම් නවතා දැමිය යුතුයි...දික්ඕවිට කංකානම් ගේ නුවන්තිකා සත්සරණී.. වයසින් අවුරුදු 18 යි.. දඟකාර හුරුබුහුටි මුහුණ. අවිහිංසක ගති පැවතුම්... ඕ පාසල් සිසුවියක්.. මාර / පාලටුව මහා විදුහලේ 12 වන වසරේ... කලා අංශයෙන් ඉගෙනුම ලබමින් සිටි නුවන්තිකා උසස් පෙළ විභාගයට සූදානම් වෙමින් හිටියෙ.. ඉගෙනුමටත් තිබුණේ පුදුම උනන්දුවක්... ඇල්මක්... ගෙදර තියෙන අගහිඟකම් දකින දකින වාරයක් පාසා ඒ හිතට නැඟුණේ කොහොම හරි හොඳින් ඉගෙන ගෙන ගුරුවරියක් වෙන්නයි.. තමන්ගෙ එකම දූගෙ සුබ සිහිනය දැන උන්නු නුවන්තිකාගේ තාත්තයි අම්මයි කොච්චර නැති බැරිකම් තිබුණත් ඉගෙනුමට අත දුන්නා.. ඒ තාත්තට ලොකු පඩියක් ලැබෙන රස්සාවක් තිබුණෙ නෑ. ගමේ ලී බඩු සාප්පුවක ලී කැටයම් ශිල්පියෙක්. දුවට දහිරිය දුන්නා.. එකම දූ නුවන්තිකා ඒ අම්මාගේ ඇස්දෙක. හොඳට ඉගෙන ගෙන ගුරුවරියක් වෙන්න.. අපිට හරිම ආඩම්බරයක් දුවේ.. ඒ අම්මා එහෙම නිතර කිව්වා..කාගෙත් ආදරය දිනූ නුවන්තිකා. අනේ හීනෙකින්වත් නොසිතූ දෙයක්නෙ මේ.. පාසලට යන්න උදෑසනින් මුහුණ සෝදන්න ඈ ගියේ සුපුරුදු නිල්වලා ගඟට.. ගමේ වෙසෙන හැමෝ ම එන්නෙ මේ නිල්වලාවට.. මෑතක ඉඳන් කිඹුලන් ගහණ මේ නිල්වලා ගඟ ගැන ගම්මුන් අතර තිබුණේ ලොකු භීතියක්.. නිල්වලා ගඟේ තැනින් තැන ආරක්ෂිත කොටු තනා තිබුණා.. ඒ නිසාම ගම්මුන් තුළ කිඹුලන් ගැන තියෙන බියමුසු හැඟීමත් තරමක් දුරට සමනය වී තිබුණේ.. ඉකුත් 04 වැනිදා මහමූසල දවසක් බවට හැරුණා.. ඒ ගම් පළාතට ම.. අපේ අහිංසක නුවන්තිකා මුහුණ සෝදන්න සුපුරුදු නිල්වලා ගඟට ආවා. කවදාවත් තනි මඟ නොයවන අම්මා ඇයගේ පසුපසින් ම ආවා.. නිල්වලාවට නැඹුරු වී මුහුණ සෝදන ලොකු දූ දිහා බලාගත්වනම පසුවූ ඒ අම්මාගේ ඇස්දෙක එක්වරම ලොකු වුණා.. තැති ගැන්වී ගියා. අත්දෙක පපුවට ගැටුණා.. මහහයියෙන් කෑ ගැසුණා..”අයියෝ.. මයෙ දුවේ.. දුවේ.. ඔන්න කිඹුලා.. කිඹුලා..”අනේ දෙයියනේ.. ඒ ටික කෑගහල කියද්දීත් අසල තිබූ ආරක්ෂිත කිඹුල් කොටුවේ වැටත් කඩාගෙන පිම්මේ උඩට පැන්න දැවැන්ත මිනිමරු කිඹුලා නුවන්තිකාගේ කෙහෙවළියෙන් ඇදගන්නට වුණා.. උගේ දැවැන්ත කටට හිරවුණු තම කෙහෙරොද මුදා දිවි බේරාගන්න අහිංසකාවි දන්නා දහිරිය ගත්තා... ළතෝනි නැඟුවා.. ‘අනේහ්.. අ.ම්.මා.. අම්... මා..” ඇයට කියාගන්නට ලැබුණෙත් එපමණයි. එක්වරම ඈ දියට වැටුණා.. ඇගේ කෙහෙවළිය මුවින් ඩැහැගත් කිඹුලා ඇයව දියට අදිද්දී කරකියාගන්නට දෙයක් නැතිවූ අම්මා මරළතෝනි නඟමින් දුවගේ දෙපා දෑතින් අල්ලා මෙගොඩට අදින්නට වුණා. ඒත්... ඒත් අම්මාගේ දෑතට තරයේ හසුවුණේ ඇයගේ දෙපා නොව ඈ හැඳ සිටි සාය විතරයි. අම්මා ගේ දහිරිය විලාපය මැද්දේම ඩැහැගත් කිඹුලා නුවන්තිකා දිය පත්ලටම ඇදගෙන ගියා.. ආපු හැමෝම හිස අත් බදා වැලපෙන්නට වුණා.. මේ හැඬුම් ඉකිබිඳුම් නිල්වලා ගං දිය අසාගෙන උන්නා.. නිල්වලාව එවේලේ සිටියේ නිසොල්මනේ මුකුත් ම සිද්ධ වුණේ නෑ වගේ...ලද ආරංචියෙන් එහි වහා පැමිණි අකුරැස්ස ප්‍රාදේශීය සභාවේ සභාපති එස්.එල්. සුනිල් මහත්තයා එක පොදියට පිරුණු ගම්වාසීන්ගේ ද උදව් ඇතිව උණ ගසකින් ගං දිය කාල් ගා සෝදිසි කර බැලුවා.. නුවන්තිකාව කිඹුලා සඟවා ගත් තැන හරියටම සොයාගන්න. කිමිදුම්කරුවන් 8 දෙනකු සමඟ යාන්ත්‍රික බෝට්ටුවකට නැඟුණු සභාපතිවරයා ගං දියේ යමින් ඈ සෙව්වා.. අඩි තිහක් ගැඹුරැති දියට ඔහුත් කිමිදුම්කරුවන් සමඟ එක්වුණා. අනේ දෙවියනේ.. ඒ අම්මා අහසට දුක කිව්වා..වැල නොකැඩී එන අයට දුක කියන්න වුණා. පපුවට ගසාගත්තා.. ගුරුවරියක් වන්නට සිහින මැවූ නුවන්තිකා.. ගුරුවරියක වීමේ දී දතයුතු ඉංගි‍්‍රසි බස විෂයයක් ලෙසින් හදාරා ඉහළින් ලකුණු ලැබූ ඈ.. දිවා රෑ පාඩම් පොතේම ඇලී ඉගෙනුම ලද ඈ.. පාසල් විෂයයනට වගේ ම ක්‍රීඩා ආදී බාහිර ක්‍රියාකාරකම්වලටද දස්කම් දැක්වූ ඈ... සිද්ධිය වූ ස්ථානයට මීටර 50 ක පමණ දුරකින් අවිහිංසක නුවන්තිකාගේ නිරුද්ධ ප්‍රාණය ගොඩගත්තේ දහසක් දෙනාගේ හැඬුම් වැළපුම් මැද්දේමයි... ඒ වනවිටත් ඈ ඩැහැගත් දැවැන්ත කිඹුලා යාන්ත්‍රික බෝට්ටුවේ ශබ්දයට බියෙන් තරමක් දුරක සිට මේ දෙස බලා සිටින්නට වුණා.. ඒ වෙනකොට පැය දෙකකටත් වැඩිය ගෙවී ගිහින්.. හැමෝගෙම විලාප හඬ නිල්වලාව අවට වනරොදේ සැඟවී ඈතට තුනීවී ගියා..අක්කාට සිද්ධ වුණු දේ හිතාගන්නට බැරිවාක් මෙන් මල්ලී අම්මා මත්තේ වැටී සිටියා.. නුවන්තිකාගේ ළඟම පාසල් මිතුරිය අචිනි ඉරේෂිකාට හඬන්නට කඳුළු නැති තරම්.. ‘නුවන්තිකා හැම වැඩකට ම දක්ෂයි.. එල්ලේ, නෙට්බෝල් ක්‍රීඩාවලදිත් එහෙමයි.. හැමතිස්සෙම කියන්නෙ ගුරුවරියක් වෙනවාමයි කියලා.. අනේ..”’අනේ මෙව්ව කාට කියන්නද? දැන් සති කීපෙකට ඉස්සෙල්ලා මේ හරියේදිම අම්මා කෙනෙක් ව කිඹුලෙක් ඇදගෙන ගියා.” ගම්මුන් අතර අයෙක් එහෙම කිව්වා.. ඒ කතාව ඇත්තක්. තම නිවුන් දරු දෙදෙනා ඉවුරේ තියලා ‘අම්මා රෙදි ටික සෝදා ඉක්මනට එනවා. පුතාලා ඔහොමම ඉන්න’ කියූ ඒ අම්මාගේ දෙපාවලින් ඇද නිල්වලාවේ පත්ලට ඇද ගියේ ද මිනිමරු කිඹුලෙකි. වනජීවී පනත අනුව කිඹුලන් වනසාලීමට කිසිවකුට හෝ නීතියෙන් ඉඩක් නැත. එහිදි පොලිසිය ද ජනතාව ද අසරණය. එවන් සිදුවීමකදී කිඹුලකු මරා දැමීමේ වරදට වරදකරුවන් වූ තරුණයන් දෙදෙනකු සිර අඩස්සියේ සිට ආපසු නිවසට ආවේ මේ ඊයේ පෙරේදා ය. තත්ත්වය එසේ නම් කුමක් කරමු ද?”නිල්වලා ගඟේ කිඹුලන් දැන් ගහණයි. අපේ රටේ කිඹුල් සම්පත කෙමෙන් වඳවෙමින් යනවා. එය ශෝචනීයයි. එම නිසා උන් මරා දැමීම, හිංසා කිරීම නීතියෙන් වරදක් බවට පත්කරලා තියෙන්නේ. මේ වනවිට මෙවැනි සිදුවීම් සැලකිල්ලට ගනිමින් නිල්වලා ගඟේ කිඹුලන් ටිකක් හෝ අල්වා වෙනත් ජලාශයක රඳවන්නට අප කටයුතු කරමින් සිටිනවා. නිල්වලා ගඟේ ආරක්ෂිත කිඹුල් කොටු තිබෙනවා. ඒවා නඩත්තු කිරීමට අදාළ ප්‍රාදේශීය සභාවට අයත් කාරියක්. ගම්මුන්ටත් ඒවා නඩත්තුª කළ හැකියි. ඒවා තවත් වැඩි කළ යුතුයි. එවිට මෙවන් විපත් අසන්නට ලැබෙන්නේ නැහැ. සිළුමිණ කළ විමසුමකදී වනජීවී දෙපාර්තමේන්තුවේ නියෝජ්‍ය අධ්‍යක්ෂ වෛද්‍ය තාරක ප්‍රසාද් මහතා කිව්වෙ එහෙමයි. ඒ කතාවේත් හරයක්, වැදගත්කමක් තියෙනවා. එසේ නම් මෙවන් විපත් යළි නොඇසෙන්නට කවුරුත් සැලකිලිමත් වීම වඩා වැදගත් වෙනවා.පින්තූර - අකුරැස්ස මධ්‍යම විශේෂවිජිත සල්ගාදුඅමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af12040811</link>
    <topic>ඇමෙරිකාවට ආලෝකයක් වූ අපේ යතිවරයාණෝ</topic>
    <author>සිසිර විජේසිංහ (අග්‍රාමාත්‍ය මාධ්‍ය ලේකම්)</author>
    <content>උතුරු ඇමෙරිකාවේ, ප්‍රධාන අධිකරණ සංඝනායක හා වීට්න් ජාත්‍යන්තර බෞද්ධ මධ්‍යස්ථානයේ නිර්මාතෘ, ඇමෙරිකන් රාජ්‍ය භාෂා දෙපාර්තමේන්තුවේ සිංහල භාෂාව පිළිබඳ ආචාර්ය, කටුගස්තොට උපරතන නාහිමිපාණන් වහන්සේ ගේ 58 වැනි උපන් දිනය 8 වැනිදාට යෙදී ඇත.පොළොන්නරුව, දියබෙදුම ග්‍රාමයේ ජේමිස් ඩයස් පාඩිගමයන්ටත්, වීරසිංහ ආරච්චිගේ සානුහාමිනේ මාතාවටත් 1954 අප්‍රේල් 08 දින උපන් තුන්වැන්නා ලෝකය තේරුම් බේරුම් කර ගන්නට උත්සාහ ගන්නා කාලයේ සිටම තරමක් වෙනස්ව සිතන්නෙකු විය.මලන්දෙනිය විද්‍යාලයේ අධ්‍යාපනය ලබමින් සිටින අතරතුර කිරිබත්කුඹුරේ ශ්‍රී සෝනුත්තර මාහිමිපාණන්ගේ ශිෂ්‍ය භික්ෂූන්වහන්සේ නමක් වූ කුරුණෑගල, රංවල ගෙදර, ශ්‍රී බෝධිරුක්ඛාරාමාධිපති, මුරුද්දෙනියේ රතනපාල හිමිපාණෝ මේ කුඩා පාඩිගම දරුවා තම විහාරස්ථානයට කැඳවාගෙන ගියහ. එහි ප්‍රතිඵලය වූයේ 1966 වර්ෂයේ නොවැම්බර් මස 17 දින, ඒ. ඩබ්. පාඩිගම වූ පෙරකී පුණ්‍යවන්ත දරුවා “කටුගස්තොට උපරතන” නමින් පැවිදි බිමට පිවිසීමයි.කුරුණෑගල මලියදේව විද්‍යාරක්ෂක මහ පිරිවෙනත්, කැලණිය විශ්වවිද්‍යාලයත් සිය පාඨශාලා කොටගත් උන්වහන්සේ ශාස්ත්‍රවේදී උපාධිය ලැබීමෙන් අනතුරුව විද්‍යාලංකාර මහ පිරිවෙනේ හා ඊට අනුබද්ධ ධර්ම විද්‍යාලයේ ආචාර්යවරයෙක් වශයෙන් තමා උගත් ධර්ම ඥානය ශ්‍රී ලංකාවාසී බෞද්ධ දරු දැරියන්ට බෙදා හදා දුන්නේය.”චරථ භික්ඛවේ චාරිකං බහුජන හිතාය, බහුජන සුඛාය” යන බුදු වදන යථාර්ථයක්ම කරමින් වර්තමානයේ දී ඇමෙරිකාවේ ප්‍රධාන අධිකරණ සංඝනායක පදවිය උසුලන කටුගස්තොට උපරතන නාහිමිපාණන් වහන්සේ, ප්‍රථම වරට ඇමෙරිකාවට වැඩම කරවූයේ 1981 වර්ෂයේ මැයි මාසයේ දීය.1989 වර්ෂයේ සිට, මේ මොහොත දක්වාම ඇමෙරිකන් විශ්වවිද්‍යාලයේ, බුද්ධ ධර්මය හා භාවනා පිළිබඳ උපදේශක තනතුරින් පිදුම් ලබා සිටින උන්වහන්සේ ඇමෙරිකන් රාජ්‍ය භාෂා දෙපාර්තමේන්තුවේ සිංහල භාෂා ආචාර්යවරයා වශයෙන් ද මේ මොහොතේත් කටයුතුª කරමින් සිටී. සිය ආගමික මෙහෙවර තව තවත් ශක්තිමත් කිරීමේ අරමුණින් 1996 වර්ෂයේ දී මේරිලන්ඩ් ප්‍රාන්තයේ වීට්න් හී ජාත්‍යන්තර බෞද්ධ මධ්‍යස්ථානය ස්ව උත්සාහයෙන් ආරම්භ කළ, කටුගස්තොට උපරතන ස්ථවිරයන්, එම මධ්‍යස්ථානය හරහා ආගමික මෙන්ම ශ්‍රී ලාංකේය අනන්‍යතාව ආරක්ෂා කර ගැනීම උදෙසා වැඩසටහන් රැසක් ආරම්භකොට තිබේ.උන්වහන්සේගේ හදවතේ ලොකුම කොටස වෙන්වී ඇත්තේ, ශ්‍රී ලංකාවේ දුෂ්කර පෙදෙස් හී පිහිටි දරිද්‍රතාවයෙන් අනූන පාසල් හී දුවා දරුවන් වෙතය. අගහිඟකමින් හෙම්බත් වූ දුෂ්කර වෙහෙර විහාරස්ථාන වෙතය. ඇමෙරිකාවේ දී විවිධ දුෂ්කරතාවයන්ට පත්ව, පිළිසරණක් සොයන අපේ අය වෙතය.”කටුගස්තොට පදනම” මෙන්ම “උපරතන පාරමිතා පදනම” යන සමාජ සත්කාරක ආයතන පිහිටුවා, එම ආයතන හරහා ශාසනික, ආගමික මෙන්ම සමාජීය වශයෙන් ද ශ්‍රීී ලංකාවාසීන්ට අනුපමේය මෙහෙවරක් ඉටු කරන අප මාහිමිපාණන් වහන්සේ විදෙස් ධර්මදූත සේවයේ නිරත සෙසු භික්ෂූන් වහන්සේට ද ආදර්ශවත් චරිතයකැයි පැවසුවහොත් එය අතිශයෝක්තියක් නොවනු ඇත. කටුගස්තොට උපරතන නාහිමියනි, ඔබවහන්සේට තවත් චිරාත් කාලයක් ධර්මදූත මෙහෙවරේ නිරත වීමට දීර්ඝායු වේවා.සිසිර විජේසිංහ (අග්‍රාමාත්‍ය මාධ්‍ය ලේකම්)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af12040812</link>
    <topic>“මම එයා එනතුරු මඟ බලා ඉන්නවා”</topic>
    <author>ඉනෝකා සමරවික්‍රම</author>
    <content>මහ උළු ගෙදරටත් මංගල සීනුආදරයට කිසිදු භේදයක් නැත. ආදරය ඒ තරමටම සුන්දර ය. කොතරම් බාධක අවහිරතා තිබුණ ද ප්‍රේමය ජයගන්නේ ය. කොටු පවුරෙන් එපිට බැඳි ආදරය ජය ලැබූ ඔවුහු පසුගියදා යුග දිවියට එළැඹුණාහ. මේ සත්කාර්යය සිදුවුණේ මැගසින් බන්ධනාගාරයේදී ය. යුග දිවියට මූලික අඩිතාලම දැමූ ඔවුහු කැඳලි තනන්නට දවසක් උදාවන තුරු බලාපොරොත්තු දල්වා බලා හිඳින්නා හ. ඒ දවස කවදා උදාවේ දැයි කියන්නට ඔවුහු නොදනිති.බන්ධනාගාර අධිකාරිවරයා නව යුවතිපතින්ට සුබ පතමින්කුඩු පැකට්ටුවට, ගංජා මිටියට පමණක් නොව තුට්ටු දෙකට මිනී මැරුවන් මෙන් ම මහා පරිමාණයේ ජාවාරම්වලට වැරැදි කරුවන් වූවෝ ද සිටින්නේ මහ උළුගෙදර ය. ඒ අතරිනුත් වැරැදි වලට සැකකරුවන් වූවෝ ද ත්‍රස්තවාදී ක්‍රියා වලට පෙළැඹීමෙන් වැරැදි කරුවන් යැයි සැක කෙරෙන පුද්ගලයෝ ද දඬුවම් නියම වනතුරු රඳවා තැබෙන්නේ ‘රිමාන්ඩ්’ බන්ධනාගාරයේ ය.දිවයිනේ විවිධ පළාත්වල පුද්ගලයෝ මෙහි රඳවනු ලැබ සිටිති. තාප්පයෙන් වට වුව ද ඔවුහු හැඟීම් දැනීම් ඇත්තෝ් ය. “සිරකරුවෝ ද මනුෂ්‍යයෝ ය” යන්න එයින් වඩාත් තහවුරු වේ. ආදරය, සෙනෙහසට ආගම්, ජාති මෙන් ම කිසිදු භේදයක් බලනොපාන්නේ ය. විටෙක ආලය අන්ධයි කියුවද හිත ගිය තැන මාලිගා තනන්නට වෙහෙසෙන්නෝ අපමණ ය.කොටුපවුර තුළ සිරවුව ද ත්‍රස්ත ක්‍රියා සම්බන්ධව සැකකරුවන් ලෙස චෝදනා ලැබුව ද ආදරයට තහංචි පැනවිය හැකි නොවේ. මේ නිසා ම බැමි බැඳී වෙන් කළ නොහැකි ආදරයක සතුටු සිනා දකින්නට පසුගිය දා අපට ඉඩ ලැබිණි.“මා දන්නවා කවදා හරි එයා නිදහස් වෙයි කියලා. මං එයාට ආදරේ කළේ පාසල් කාලේ ඉඳලා. අපේ ගෙදරින් මුලින් ම විරුද්ධ වුණා. එයා හිරගෙදර අවුරුදු දොළහක් හිටියා. අන්තිමට එයාට අවුරුදු තිහක සිර දඬුවමක් නියම වුණා. එයා අභියාචනය ඉදිරිපත් කළා. කොහොම වුණත් කවදහරි එයා එනතුරු මං බලාගෙන ඉන්නවා.”දෑසේ රැඳි කඳුළු බිංදුව බිමට වැටෙන්නට නොදී කඩිනමින් ඇස්පිල්ලම් ගසමින් සුදර්ශනී ගුණසේන පවසන්නීය.සුදර්ශනීඇය සුදර්ශනී ගුණසේන. පදිංචිය වවුනියාව නෙරියකුලම් හිය. වයස අවුරුදු තිස් දෙකයි. ඈ අත ගත්තේ ශක්තිවේල් ඉලංගේෂ්වරන්. ගම් පළාත වවුනියාව පාවකුලම් ය. මේ යුවළ පමණක් නොව කොළඹ ජම්පටා වීදියේ පදිංචි, දැනට මැගසින් බන්ධනාගාරයේ රිමාන්ඩ් භාරයේ සිටින බාලචන්ද්‍රන් පුෂ්පාරාජා හා ජම්පටා වීදියේ පදිංචි මොහොමඩ් රාසික් ෆාතිමා යුවළ ද යුගදිවියට පිවිසියහ. විවිධ වර්ණයේ ඇඳුමින් හැඩ වී සියලු ඥාතීන් මැගසින් බන්ධනාගාරයට පැමිණියහ. ඔවුන් පිළිගනු ලැබුවේ බන්ධනාගාර අධිකාරි එමිල් රංජන් ළමා හේවා මහතා විසිනි. ශත්තිවේල් ඉලංගේෂ්වරන් හා ගුණසේන සුදර්ශනී යුවළට සාක්ෂි වශයෙන් අස්සන් තබන ලද්දේ කිලිනොච්චියේ ආණ්ඩු පක්ෂ සංවිධායක නගුලේෂ්වරන් ගීතාංජලී මහත්මිය හා දෙමළ ජාතික සංධානයේ පාර්ලිමේන්තු මන්ත්‍රී අප්පදොරේ විනායාගමූර්ති මහතා ය. විවාහ රෙජිස්ටාර් වශයෙන් සහභාගි වූයේ තිඹිරිගස්යාය ප්‍රාදේශීය ලේකම් කාර්යාලයේ එච්. රම්‍යාභාරතී මහත්මියයි.විවාහ ලියාපදිංචි කිරීමෙන් අනතුරුව යුවතිපතීහු පොල් තෙල් පහන් දැල්වූ අතර ඉන්පසුව මංගල කේක් ගෙඩිය කැපීම සිදු කරන ලදී.ඉලංග්ෂ්වරන්ගේ මනාලිය වූ සුදර්ශනිගේ මව හා පියා මේ සියලු කටයුතු දෙස පසකට වී බලා සිටියහ.මම ඉස්සර වැඩ කළේ වී අලෙවි මණ්ඩලයේ. මගේ ගම නුවර. මම දිවයිනේ හැම පළාතකම වගේ සේවය කර තියෙනවා. ඒ අතරෙදි තමයි මට පුෂ්පරානි හමු වුණේ. අපේ ගෙවල් වලින් මේ සම්බන්ධයට කැමැති වුණේ නැහැ. ඒත් මම පුෂ්පරාණි එක්ක විවාහ වුණා. එයාට දැන් සිංහල කතා කරන්න පුළුවන්. අපට දරුවෝ පස් දෙනෙක් ඉන්නවා. එක පුතයි දූලා හතරයි. සුදර්ශනී දුව තමයි බාලයා. එයා ඉලංගේෂ්වරන් එක්ක ඉස්සර ඉඳලම සම්බන්ධයක් තිබුණා. මුලදී අපි ඒකට විරුද්ධ වුණා. ඒත් දුව එයා අත හරින්න කැමැති වුණේ නැහැ. ඉලංගේෂ්වරන්ට කවද හරි නිදහස ලැබේවි කියලා හිතෙනවා. අපි දැන් දුවට විරුද්ධ නැහැ. එයා අදින් පස්සේ මොනවා කරයි ද දන්නෙ නැහැ. ඒ කියන්නේ එයා නැන්දම්මගෙ ගෙදර යනවද අපි එක්ක ඉන්නවද කියන්න අපි දන්නේ නැහැ. මමයි පුෂ්පරානියි දුවට දෙවියන්ගේ ආශිර්වාදය පතනවා.”ගුණසේන එසේ කියන විට ඔහුගේ බිරිඳ හිස වනා එය අනුමත කරයි. ඉලංගේෂ්වරන්ගේ මුහුණේ ඇත්තේ සිනහවකි. ඒ සිනහව යටින් ඇත්තේ සියුම් වේදනාවකි.“මට තේරෙනවා මම වැරැදි කළ බව. ඒත් දැන් මම හොඳ මිනිහෙක්. සුදර්ශනි කාලයක් තිස්සේ මං ගැන බලා හිටියා. මම කළුතර බන්ධනාගාරයේ සිටියදී එයා මාව බලන්න ආවා. මට නිදහස ලැබෙන්න තියෙන්නේ 2040 දී. මම අභියාචනයක් ඉදිරිපත් කරලා තියෙන්නේ. මට විශ්වාසයක් තියෙනවා සහනයක් ලැබේවි කියලා. මට සුදර්ශනී බඳින්න, එයත් එක්ක එක ගෙදරක හොඳ ජීවිතයක් ගත කරන්න හැමදාම බලාපොරොත්තුවක් තිබුණා. බන්ධනාගාර අධිකාරිතුමා අපට විවාහ වීමට කටයුතු සලසා දුන්නා. ඒකට බොහොම ස්තුතියි. සුදර්ශනී අපේ අම්මට හොඳට සලකනවා. මම ගෙදර නෑ කියලා එයා අපේ අම්මට නොසලකා ඉන්නේ නැහැ. මට සැනසෙන්න ඒ ටිකම ඇති.”ඉලංගේෂ්වරන් සුදර්ශනීගේ ආදරයේ වටිනාකම ගැන මෙසේ පවසන්නේ ය.ඉලංගේෂ්වරන්ගේ මව පසෙකට වී සිදුවන සියල්ල දෙස බලා හිඳින්නේ කඳුළු පිරි දෑසිනි. ඇය සත්‍යවේල් තවමනිදේවි ය.මට ළමයි තුන් දෙනෙක් ඉන්නවා. ඒ අයගෙන් දුවයි පුතයි බැඳලා ඉන්නේ. මගෙ හිත කරදර වෙන්නේ ඉලංගේෂ්වරන් ගැන. දැන් මට අවුරුදු පනස් හතරක් වෙනවා. පුතා හිරේට ගියාට පස්සේ මම හුඟක් මානසිකව වැටුණා. මම ලෙඩ වුණා. සුදර්ශනී දුව තමයි මාව බලන්නේ. එයා අපේ ගෙදර යනවා එනවා. මට බෙහෙත් අරගෙන දෙනවා. අද පුතාගෙයි සුදර්ශනී දූගෙයි විවාහය ගැන මට සතුටුයි.”තවමනි දේවි එසේ පවසන්නීය. ඇය පමණක් නොව බාලචන්ද්‍රන් පුෂ්පරාජා හා මොහොමඩ් රාසික් ෆාතිමා යුවළගේ දෙමවුපියන් පවසන්නේ ද තම දියණිය හා පුතුගේ විවාහය ඔවුන්ට සතුටක් බව ය.නව යුවතිපතීහුබාලචන්ද්‍රන් පුෂ්පරාණිගේ නඩුව තවමත් උසාවියේ විභාග වෙයි. එනිසා ඔහු තවමත් සැකකරුවෙකි.“අපි දෙන්නා ආදරේ කරන්න පටන් ගත්තේ දෙදහස් හය වසරේදී. ඒත් දෙදහස් හත වසරේ මා අත්අඩංගුවට ගනු ලැබුවා. මං හිතනවා කවදා හරි නිදහස් කරාවි කියලා. මං එනතුරු මගෙ බිරිඳ බලාගෙන ඉඳීවි කියන බලාපොරොත්තුව මට තියෙනවා.” බාලචන්ද්‍රන් පවසන්නේ හෙට පිළිබඳව වන බලාපොරොත්තුවෙනි.මානුෂීය අයිතිවාසිකම් පිළිබඳව විවිධ චෝදනා එල්ල වන මෙවන් මොහොතක ජාති ආගම් භේදවලින් තොරව ආදරයට මුල් තැන දුන් මේ මනාල මනාලියන්ට හිතට සුවය ලබාදෙන්නට බන්ධනාගාර කොමසාරිස් ජෙනරාල් පී. ඩබ්ලිව්. කොඩිප්පිලි මහතා හා බන්ධනාගාර දෙපාර්තමේන්තුව කටයුතු කිරීම පැසසිය යුත්තකි.චාම්ව එහෙත් හැඩ වැඩ ඇතිව පැවැති මංගල උත්සවයේ කටයුතු අවසානය. එහෙත් වෙනත් මනාල යුවළ වලට මෙන් ඔවුන්ගේ ම ලොවකට යන්නට අවසර නැත.බාලචන්ද්‍රන් හා ඉලංගේෂ්වරන් මැගසින් බන්ධනාගාරයේ එච් වාට්ටුවට යද්දී ෆාතිමා හා සුදර්ශනී තම දෙමාපියන් සමඟ ගම රට බලා පිටත්ව ගියහ.ඉනෝකා සමරවික්‍රමඡායාරූපවිමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af12040813</link>
    <topic>එක්සත් ජාතීන්ට ඉඩමක් හොයමු</topic>
    <author>නීතිඥ අනුර හෑගොඩ</author>
    <content>ලෝකයේ බොහෝ දෙපිටකාට්ටුවෝ ජීවත්වෙති. සමහරක් දේශපාලනයේ ය. සමහරක් ව්‍යාපාරවලය. රටවල් වශයෙන් ගතහොත් එවැනි රටවල් බොහොමයක් ඇත්තේ බටහිරය. දෙපිටකාට්ටුකම යනු හිතුමනාපයට ඕනෑම පැත්තකට යාමට ඇති හැකියාවයි. මෙය අතීතයේ ලැබුණු වාසියකට, වර්තමානයේ ලැබෙමින් තිබෙන හෝ අනාගතයේ ලැබෙතැයි සිතන වාසියක් පිළිබඳව සිත සිතා තම අදහස්, ප්‍රතිපත්ති, මතිමතාන්තර සහ සාධාරණත්වය පාවාදීමේ කාර්යයයි.මුදලත්, බලයත් නිසා මුළු නවග්‍රහ ලෝකයේම සර්වබලධාරී තම අතට ගන්නට උත්සාහ දරන ඇමෙරිකා එක්සත් ජනපදයත් ඔවුන්ට උල්පන්දම් දෙමින් ආතක්පාතක් නැතිව ඒ පසුපස දිව යන සමහර යුරෝපීය සගයනුත් වලහ කියූ යාළුවා යැයි දැන් හැඳින්විය හැකි ඉන්දියාවත් (කුඩා කල අප කියවූ කුමාරොදයේ යහළුවන් දෙදෙනෙක් ගමනක් යන විට හමුවුණු වලසාගේ කතාව ඔබට මතක ඇතැයි සිතමි) අවංක සත්‍යවාදී ප්‍රතිපත්ති ඉවතලා දෙපිටකාට්ටු චරිතවලට පත්වී ඇතැයි පැවසීම වරදක් නොවේ යැයි සිතමි.ශ්‍රී ලංකාවට විරුද්ධව චෝදනා ගෙන ආ ඇමෙරිකාවේ යුද අපරාධ ලැයිස්තුව දිග හරිතොත් එය ලිවීමට වෙනම කඩදාසි කම්හලක් ඇරඹිය යුතු වන්නේය. 1945 සිට ඇමෙරිකාව විසින් කරන ලදැයි සැලකෙන පිළිගැනෙන සමහර යුද අපරාධ කීපයක් මෙහිලා සඳහන් කරමි.1945 දී ජපානයට බට ඇමෙරිකානු හමුදාවන් මොටොඩු ගම්මානයේ සිටි තරුණියන් සහ ස්ත්‍රීන් දූෂණය කළහ. දින දහයක් තුළදී එවැනි අපරාධ 1336ක් ජපාන කාන්තාවන් විසින් පැමිණිලි කරන ලදහ. තව කොතෙක් පැමිණිලි නොකර සිටින්නට ඇද්ද?1950 ජූලි 26 – 29 අතර තුරදී කොරියාවේ නෝගන්රී නමැති ගම්මානයේ නිරායුධ වැසියන් 248 දෙනෙක් ඇමෙරිකානු 7 වන සේනාංකය විසින් අමු අමුවේ මරා දමන ලදී. තවද සරණාගතයන් වූ කොරියන් ජාතිකයන් සිය ගණනක් සමීපයේ සිට වෙඩි තබා දමන ලදී.දෙවන ලෝක මහා යුද්ධයේ දී ජපානය මෙල්ල කිරීම සඳහා ජර්මානු බෝම්බ දෙකක් හිරෝෂිමා සහ නාගසාකි යන නගරවලට අතහරින ලදී. ඇමෙරිකාව එසේ කරන විට පැහැදිලිවම එයින් සාමාන්‍ය ජනයා දස දහස් ගණනක් මිය යන බවත් තවත් දහස් ගණනක් ආබාධිතයන් වන බවටත් සක්සුදක් සේ අවබෝධ කරගෙන සිටියහ. 1945 අගෝස්තු මස 6 වැනිදා උදෑසන 8.15ට හිරෝෂිමා නගරයට පතිත වූ බෝම්බයෙන් අහිංසක වැසියන් 66,000ක් පිලිස්සී ගිනි අඟුරු වී ක්ෂණිකව මිය ගියහ. තවත් 69,000ක් සදාකාලික ආබාධිතයන් බවට පත්වූහ. ඊළඟ වසර පහ තුළ එහි ප්‍රතිඵලයක් ලෙසම තවත් ලක්ෂ දෙකක් මරණයට පත්විය. මෙම බෝම්බයෙන් එතරම් ප්‍රමාණයක් නිරායුධ අහිංසක ජපන් ජාතිකයන් මිය ගිය බව දැන දැනම ඊට තවත් දින තුනකට පසු එවැනිම පරමානු බෝම්බයක් නාගසාකි නගරයට අත හරින ලදී. එහිදී මියගිය සංඛ්‍යාව 39,000ක් වූ අතර 25000 දෙනා ආබාධිත වූහ. ඇමෙරිකානු රජයේ මානුෂික මෙහෙයුම් එසේයි. එදා සිට අද දක්වා බෝම්බ වැටුණු තැන්වල තණකොළ ගහක්වත් පැළවෙන්නේ නැත. කොමියුනිස්ට්වාදී උතුරු වියට්නාමයෙන් ඇමෙරිකානු ගැති දකුණ ආරක්ෂා කර ගැනීම සඳහා වූ වියට්නාම් යුද්ධයෙන් මිලියන තුනකට ආසන්න වියට්නාම් ජාතිකයින් මරුමුවට පත්වූහ. පැරදී පසුබැස යාමට සිදුවූ ඇමෙරිකාව වියට්නාමයේ දී කරන ලද යුද අපරාධ පිළිබඳව ගණන් බලා නැත්තේ ඇයි? එහි යුද අපරාධයක් ලෙස පැහැදිලිවම ගිනිය හැකි අවස්ථා දහසකින් එකක් සඳහන් කරමි. 1968 මාර්තු 16 දින උදෑසන 7 වන විට ඇමෙරිකානු හමුදාවන් විසින් වියට්නාමයේ මයි ලායි ගම්මානය හතරවටින් වටලා තිබිණ. එවේලෙහි ඇරඹුණු ප්‍රහාරය දහවල් 11ට අවසන් වන විට එහි වූ නිරායුධ අහිංසක ගම්වැසියන් 504 දෙනෙක් මරු වැලඳගෙන සිටියහ. වයස අවුරුද්දේ සිට අසූ දෙක දක්වා ළමා ළපටි තරුණ මහලු අය ඒ අතර වූහ. වියට්කොං ගරිල්ලා භටයන් සැඟවී ඇතැයි සැක කෙරුණු එම ගම්මානයට ඇමෙරිකානු හමුදා ඇතුල් වන විට එහි එකම වියට්කොං වරයෙක් සිටියේ නැත. එහෙත් ගම්වැසියන් හැට හැත්තෑව එක් එක් තැන්වලට ගොනු කළ ඔව්හු ඉතා සමීපයේ සිට වෙඩි තබා ගම්මුන් සමූලඝාතනය කරන ලදී. තවද හෙලිකොප්ටර් මඟින් ආ භටයන් කැලෑවට දිව ගිය ගම්මුන්ට අහසේ සිට වෙඩි තැබූහ.වැසියනට වෙඩි තැබීම ප්‍රතික්ෂේප කළ හමුදා භටයෙකුගෙන් තුවක්කුව උදුරාගත් කර්නල් වරයෙක් තමාම ඒ කාරියේ නිරත විය. එම අපරාධය පිළිබඳව ලොව දැනගත්තේ වසරකට පසුවය. ඊළඟ ඉලක්කය ඉරාකය විය. තවමත් එම ආක්‍රමණයන්ගෙන් පසුව ඉරාකය යථා තත්ත්වයට පත්වී නොමැත.”මෙය යුද්ධයක් නොවේ. සමූල ඝාතනයක්” ඒ එක් සෙබළෙක් ඉරාක යුද බිමේ සිට ඇමෙරිකාවේ තම නිවසට එවූ ලිපියක වැකියකි. ඉරාකය පිළිබඳ යුද අපරාධ පොත් කාණ්ඩ කීපයකින් ලිවිය යුතුවේ. තවද ඇෆ්ගනිස්ථානයේ සහ පකිස්ථානයේ කරන ලද යුද අපරාධ අනන්තය. ජාත්‍යන්තර යුද අපරාධ අධිකරණයේ ප්‍රධාන නීති නිලධාරියා වූ ලුවිස් ඔකම්පෝ පැවසූයේ ජනාධිපති බුෂ් සහ අගමැති බ්ලෙයාර්ට විරුද්ධව යුද අපරාධ යටතේ නඩු පැවරීමට ඔහු සූදානම් බවයි. එහෙත් ඇමෙරිකාව රෝම ප්‍රඥප්තියට අස්සන් තබා නැති නිසා එය කළ නොහැකි විය. එවකට බ්‍රිතාන්‍ය අගමැති වූ බ්ලෙයාර් ද එනිසා අතහැරිණ.දහස් ගණනක් යුද අපරාධ අතරින් තවත් දෙකක් මෙහි සඳහන් කරමි.සදාම් හුසේන් යටතේ කුවේටය ආක්‍රමණය කළ ඉරාක හමුදා ඇමෙරිකානු යුද ටැංකි සහ ගුවන් යානා ඔවුන් හඹා එන බව ආරංචි වී යුද්ධය අතහැර නැවත ගම්බිම් බලා යාමට හැරුණහ.ඉරාකයත් කුවේටයත් අතර වූ බැස්රා නම් නගරය ආශ්‍රිත සැතපුම් දහයක පමණ කාන්තාර ප්‍රදේශ මහා මාර්ගයෙකදී එසේ යුද්ධය අතහැර ඉරාකය බලා යමින් තිබූ ඉරාක හමුදා වාහනවලට බෝම්බ දැමීම ඇමෙරිකානු යුද ගුවන් යානා මඟින් සිදු කරන ලදී. දහස් ගණනක් හමුදා භටයන් ඔවුන් සිරකරගෙන සිටි කුවේට් වැසියන් සමඟ මරුමුවට පත්වූහ.කුවේටය ආක්‍රමණය කොට ඉරාකය කළේ බලවත් වරදකි. එමෙන්ම යුද්ධයෙන් ඉවත්ව පලා යන හමුදාවන් ඝාතනය ඇමෙරිකාව කළේ ඊටත් වඩා බලවත් වරදකි.දෙවැන්න බින්ලාඩන්ය. පකිස්ථානයේ ස්වාධීන ස්වෛරීභාවයට තර්ජනය කරමින් රෑ මධ්‍යාහනයේ එරටට ඇතුළු වූ ඇමෙරිකානු යුද හෙලිකොප්ටර්වලින් බට හමුදාවෝ රෑ නිදි සරමින් සිටි බින් ලාඩන් වෙඩි තබා මරා දමන ලදී. ඔහු ගැන අපගේ අනුකම්පාවක් නැත. එහෙත් ඇමෙරිකාව බින් ලාඩන්ගේ පහත් තත්ත්වයටම වැටී කළේ අමු අමුවේ මිනීමැරීමක් නොවේද?එක්සත් ජාතින්ගේ ප්‍රඥප්තියට අනුව බෝම්බ හෙළන නේටෝ සංවිධානයේ ගුවන්යානාවලින් බෝම්බ දමා 1999 දී යුගෝස්ලාවියානු යුද්ධය අතර තුර අහිංසක වැසියන් 500කට අධික ප්‍රමාණයක් මරණයට පත් කරන ලදී.මේ යකාගේ ප්‍රඥප්තියක් නොවේද? වතුර ගලාගෙන යන්නේ පහත් තැනින් මෙන් එක්සත් ජාතීන්ගේ උදහසට ලක්වී ඇත්තේ කුඩා රටවල් පමණි. එහෙත් ශ්‍රී ලංකාවට විරුද්ධව චෝදනා ඉදිරිපත් කිරීමට ඇමෙරිකාවට හැකිවාක් මෙන් ඇමෙරිකාවට විරුද්ධව යුද අපරාධ චෝදනා ගෙන ඒමට ශ්‍රී ලංකාවට ද හැකියාවක් ඇත. මෙතෙක් ඔවුනට විරුද්ධව එවැන්නක් වෙනත් රටක් මඟින් ගෙනැවිත් නැත්තේ ඔවුන්ගේ බල පරාක්‍රමයට ඇති බිය නිසා යැයි නොසිතමි.එක්සත් ජාතීන්ගේ මූලස්ථානය පිහිටා ඇත්තේ නිව්යෝක් නුවර අක්කර දහහතක භූමි භාගයක් තුළය. එය එතැනින් ලෝකයේ වෙනත් නගරයකට ගෙන යා යුතු කාලය උදාවී ඇතැයි සිතමි. ආසියාවේ හොඳ නගරයක එවැනි ඉඩ ප්‍රමාණයක් සොයා දෙන්නට අපට ද බැරිකමක් නැත.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=af12040814</link>
    <topic>හොරකම හැමදාම බෑ</topic>
    <author>රූපාන්ති බුලත්සිංහල</author>
    <content>කොයිතරම් හැකියාව තිබුණත් හොරකමින් ජීවත්වීම සමහරුන්ගේ ස්වභාවයයි. කොහොම වුණත් උපන් ගෙයි ගති බලි ඇරියත් අරින්න බැහැ කියලා කතාවක් තියෙනවනෙ. ඒ වගේම තමයි බලු නගුටෙ ඇදේ... කොහෙද ඉතින් උණ පුරුකෙ දැම්මත් ඒ ඇදේ නම් අඩුවෙන්නෙ නැහැ. මිනිස් ස්වභාවය ගති ලක්ෂණ ඒ හැම දෙයක් ඒ අය පුරුදු පුහුණු කළ හැටියට තමයි. සමහරුන්ට හොරකම ආරෙට යනව. තවත් සමහරුන්ට මේ පුරුද්ද අත්හැරගන්න බැහැ. මේ කොහොම වුණත් හොරකම හොර වැඩ කොහොමත් අනුමත කරන්න බැහැ. ඒත් ඉතින් මේවා වළක්වන්නත් බැහැ. යකාගේ හැටියට තමයි විමානෙ. හැමෝම තම තමන්ගේ මට්ටමින් හැමදේම කරනව. රුපියල් ලක්ෂ ගාණක් හොරකම් කළත් පුංචි ළූණු බිකක් හොරකම් කළත්, සිද්ධවෙන ප්‍රතිඵලය එකමයි. මේ ආනිසංස දැන දැනම සමහර මිනිස්සු මහා පරිමාණයකින් හොරකම් කරගෙන යන එක තමයි ප්‍රශ්නය. මේ කතාවෙ විදිහට ඉඩමක හොර ඔප්පුවක් හදලා විකුණුවා. ඒ විතරක් නම් මදැ සල්ලි ලැබිලා තියෙන්නෙත් හොර චෙක්පතකින්. කොහොම වුණත් මේ අල්ලපනල්ලේ හැම දෙයක්ම අතටම අහුවුණා. හොරකම ලේසි නෑ. හොර වැඩත් ලේසි නෑ. කොයිහැටි වුණත් හොරකමක් කළොත් ඒකෙන් බේරුමකුත් නෑ. හොරුන්ට හැමදාමත් හැංගෙන්නත් බෑ.පුංචි දෙයට ඇති කරගන්නා ආරවුල් දුරදිග යන වෙලාවල්වල සීමාවල් නැහැ. සමහර දේවල් ඉවර වෙන්නෙ මහා ලොකු රණ්ඩුවලින්. කොහොම වුණත් මිනිස්සුන්ගේ ඉවසීම නම් හොඳටම මදි. දුර දිග යන රණ්ඩුවක් නිසා සිදුවුණ ඇබැද්දියක් පිළිබඳ මේ කතාව ආරංචි වුණේ බදුල්ලෙන්.පුංචි දෙයකට කතාබහ ඇතිවුණහම ඒකෙ කෙළවරක් නැහැ. මේ ආකාරයට තමයි බස් කොන්දොස්තර මහත්තුරු දෙන්නෙක් අතර ආරවුල පටන් ගත්තේ. අන්තිමේදී මේක කෙළවර වුණේ මහා රණ්ඩුවකින්. වටේ පිටේ හිටපු අයත් මේකට මැදිහත් වුණා. ගුටිබැට හුවමාරුව කෙළවරක් නෑ. අන්තිමේදී පොලීසියටත් මැදිහත් වෙන්න වුණා. ඒත් ඉතින් වළක්වා ගන්න බැරිවුණා. පුංචියට විසඳගන්න පුළුවන් වුණ පුංචිම දෙයක් අන්තිමේදී මහා විනාශයක් වෙලා නතර වුණා.ලේ සුවඳ දැනුණහම මිනිස්සුත් මස්වැද්දො වෙනව. ඒ කතාවේ අරුමයක් නැහැ කොහොමත්. මිනිහා නොමිනිහා දනියි කුණු මාළු සියඹලා දනියි කියලා කතාවක් තියෙනව නෙ. සමහර වෙලාවට මිනිහාට අණක් ගුණක් නැති අවස්ථා බොහෝමයක් තියෙනව. කොහොම වුණත් හොඳ නරක ගැන බේරුම් කරගන්න තමයි අද වෙලා තියෙන්නෙ. සමහර වෙලාවක ඒක හරිහැටි බේරුම් කරගන්න බැරි ඈයෝ තාමත් පරණ දේම කරනව.කූඩැල්ලා මෙට්ටෙ උඩ තියන්න බැහැ කියලා කතාවක් තියෙනව නෙ. මේ වගේ තමයි අපේ මිනිස්සුන්ටත් කවදාවත් හොඳ නරක වෙන්කරලා අඳුරගන්න බැරි අවස්ථා තියෙනව. මේකත් මේ ඒ විදිහෙ කතාවක්. ඕපනායක තමයි මේ කියන විදිහට සුලමුල සිද්ධ වෙලා තියෙන්නෙ. ලේ රසට වහල් වුණ ඔවුන් හරක් ජාවාරම සැරේට කෙරුවා. මේ නිසා හරක් හොර රහසේම මසට ගෙනියන්න පැටෙව්වා. වෙලාවට වගේ නීතියට අසුවෙන විට හරක් කීප දෙනෙක්ම ලොරියෙම මැරිලා.කොහොම වුණත් මේ සිද්ධිය එකක් පමණයි. මේ වගේ සිද්ධි කීයක් ලංකාවේ වෙනව ඇද්ද? තිරිසනාටවත් ඉන්න දෙන්නෙ නැති තිරිසනුන් කොච්චරක් ඉන්නව කියල ද සමාජයෙ. ඒ වුණත් ඔබේ මනුස්සකම සුරකින්න මතක තියාගන්න. දරුණු සමාජයක එක මිනිසත්කම රැඳී මනුසත්වයෙක්වත් ඇති. ඔබත් එවැන්නෙක් නම් රටට ඔබ සම්පතක්.නැති බැරිකමත් වලිගය නැති ගොනා වගේ කියලා තියනවනේ. ඒකෙ අමාරුව නම් කියලා වැඩක් නැහැ. අතමිට සරු දාට නැති නෑයොත් ඉන්නව. මේ කතාව අන්න ඒ වගේ නැතිබැරිකම නිසාම වුණ දෙයක් අයිබෝවන්ඩ. එක කමිසයක්වත් නොතිබුණ මනුස්සයෙකුට වුණ ඇබැද්දියක් සිද්ධිය වුණේ අනුරාධපුරයේ. තමාට කමිසයක් නැති නිසා ඔහු තමන්ගේ යාළුවෙකුගෙන් කමිසයක් ඉල්ල ගත්ත ටික දවසකට. ඒත් ඉතින් මේකට ටිකක් ලොකු බොරුවක් කිව්වා.මඟුල් ගෙදර යන්න කියලා තමයි කමිසෙ ඉල්ල ගත්තෙ. ඒත් ඉතින් දෙන්න ටිකක් පමා වුණා. මේ අතරතුර යාළුවා ඔහු සොයාගෙන ගෙදරට ආවා. දෙවියන්ට ඔප්පුවේචාවේ. ගෙදරට එනකං ම දැනගෙන හිටියෙ නැහැ. ළඟට ආවහම තමයි අඳුරාගත්තෙ. හිතාගන්නවත් බෑ. යාළුවා පුදුමයෙන් ඔහු දෙස බැලුවා. දෙවියනේ මම ඇඳගෙන ඉන්නෙ ඉල්ලාගෙන ආව කමිසය නෙවැ. ඔන්න ඔය වෙලාවේ තමයි හරි සිහිය ආවේ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=as1204081</link>
    <topic>කඳු පල්ලම් මැදින් අපේ ගමටත් එන අවුරුදු කුමාරයා</topic>
    <author>ඉනෝකා සමරවික්‍රම</author>
    <content>කඳු පල්ලම් මැදින් අපේ ගමටත් එන අවුරුදු කුමාරයාඑල්ලෙන පාලමහුන්නස්ගිරිය කඳු වළල්ලේ හිරු සැඟව යන්නට ඔන්න මෙන්නය. හැන්දෑ අඳුරට එකතු වූ වැහි අඳුර උඩුදුම්බර සිට උඩකුඹුර ග්‍රාමයට යන පාර වසාගෙන ඇත. එක දෙක පතිත වූ වැහි බිංදු හඹා යන සුළඟ හා මුසුව ඈතින් ඈතට විසිර යයි. සපත්තු පාලමට ඉහළින් ඇති තුරු සෙවණෙහි වෙලී ගිය යෝධ පුස්වැල ගලායන දිහපහර ආශි‍්‍රත පරිසරයේ ගාම්භීර බවක් ඇති කරයි.විශාල පුස්වැලඋඩුදුම්බර නගරයේ සිට බොහොම අමාරුවෙන් උඩකුඹුර ගම්මානයට යන්නට පිටත් වූ අප රැගත් වාහනය කඳු පල්ලම් සහිත පාරේ එකවරම නතර විය. අවට ඇත්තේ මල් පිපුණු හීන් බෝවිටියා, මහ බෝවිටියා බඳු මිටි පඳුරු සහිත ශාක හා විශාල ගස්ය. “මෙතැනින් එහාට නම් යන්න බැහැ. වාහනේ දුනු කැඩිලා වගේ.”රියදුරු සුජිත් වාහනයේ යටට එබී බලමින් එය පිරික්සයි.ගම තුළට අප කැඳවාගෙන යාමට පැමිණි සෙනේ මාමා විසඳුමක් දෙන්නට කල්පනා කරයි. “තව පොඩ්ඩ දුරයි යන්න තියෙන්නේ. වාහනේ හදන්න ආයෙත් උඩුදුම්බරටම යන්න ඕන. රියදුරු මහත්තයයි, මංජුල මහත්තයයි ගිහින් වාහනය හදාගෙන එන්න. අපි යමු ගමට.”අපට කුමක් සිතුණත් අප ක්‍රියා කළ යුත්තේ ගැමියන්ගේ උපදෙස් අනුවය. ඒ අපට වඩා හොඳින් ඔවුන් ගම ගැන දන්නා බැවිනි.රෑ වෙනකොට අලියා ගමට එනවා කොයි වෙලේ එනවද කියන්න දන්නේ නැහැ. ගමන්මලු ද එල්ලාගෙන අපි සෙනේ මාමා පිටුපසින් ගමන් කරන්නට වීමු.එක පෙළට විහිදි ගිය පුවක් වැටියක් පසුකර දිය පාරකට උඩින් ඇති කොන්ක්‍රීට් පාලම මතින් පිය නඟා අපි වෙල් යායක නියරකට ගොඩ වීමු.පොඩ්ඩ දුරක් යැයි කීවාට අපි කිලෝමීටර් දෙක තුනකට වඩා පයින් ගියෙමු. සෙමෙන් වැටුණ වැසි පොද මහ වැස්සක් වන්නට වැඩිවෙලා ගියේ නැත. පටු පාරේ ගලින් ගල අඩිය තියා යන ගමන වෙහෙසකරය. මහන්සිනිවාගන්නට තියා මඳකට හෝ මඟ නවතින්නට ක්‍රමයක් නැත. ඒ එසැනින්ම කූඩැල්ලන් දෙපාවල එල්ලෙන බැවිනි. මඟින් මඟට ගැමි දරුවෝ අප හා ගමනට එක් වූහ. ඔවුන්ගේ ආගිය කතා අසමින් ගිය අපට දැනුන වෙහෙස ද මඟ හැරී ගිය තරම්ය.පටු මාවතෙන් ඔබ්බට ගම දෙපස බැලූ විට පෙනෙන්නේ නිල්ල පිරුණ කෙත් යායත්, බටු මිරිස් වැටකොළු, පතෝල ආදි බෝග වර්ග වගා කළ ගෙවතු පෙළත්ය. ඊටත් වඩා බෝංචි වගා කළ බිම් තීරු අලංකාරයෙන් දිස්වෙයි.“අපේ ගමට එන්න පාරවල් දෙකක් තියෙනවා. එකක් උඩදුම්බර හන්දියෙන් එන පාර. අනෙක් පාර තිස්පහ පාරෙන් ඇවිල්ලා මහ ඔයෙන් ගොඩවෙලා එන්න තියෙන පාර. මේ කොයි පැත්තෙන් ආවත් කිලෝ මීටර පහක් හයක් පයින් එන්නම ඕන. මහ ඔයෙන් එගොඩ මෙගොඩ වෙන්න තියෙන පාලම හුඟක් අබලන්. කොහොම වුණත් තිස්පහ පාරේ මඟක් දුරට එනතුරු කොන්ක්‍රීට් කරලා තියෙන්නේ. අපේ ගමේ මේ පාර වගා කරලා තියෙන්නේ බෝංචි.ග්‍රාම නිලධාරිගුණරත්න මහතාලලිතා උඩකුඹුර මහත්මියමේ දවස්වල අස්වැන්න නෙළනවා. පාන්දර හතරාමාර වෙනකොට ගොවියෝ බෝංචි ගෝනිත් කරතියාගෙන පාලමෙන් එගොඩ වෙලා තිස්පහ පාරට යනවා. බෝංචි අරගෙන යන්නේ මහියංගනේට හරි හසලක හරි පොළට. සේනේ මාමා හෙවත් එච්.එම්.යූ.ජී. සෙනෙවිරත්න ගම ගැන කෙටියෙන් පැහැදිලි කරන්නේය.අහස් දියෙන් වී ගොවිතැන් කරන උඩකුඹුර හා ඉවුරතැන්නේ ගැමියෝ මේ වන විට සිය අස්වැන්න නෙළා ගෙට ගෙන ඇත්තාහ.ඔවුන් මේ සැරසෙන්නේ බක්මහ සමරන්නටයි. ගම ඈතින් කොවුලකුගේ හඬක් විටින් විට ඇසේ. ඒ හා සමඟම කොවුලාට ඔච්චම් කරන ගැමි දරුවකුගේ හඬක් ද ඇසේ.හෙළ ගැමි සිරිතට අනුව සිදාදියෙන් ගිය අපව උඩකුඹුර හා ඉවුරවෙළේ ගැමියෝ පිළිගත්තේ බුලත් හුරුළු දීමෙනි.ගොම මැටි ගා පිරිසිදු කළ ගැමි ගෙවල්වල ඇත්තේ අමුතු සොඳුරු බවකි. සැඳෑ සමයේ බිසෝ මැණිකේ අම්මාගේ ගෙදරට ගමේ බාල මහලු තරුණ කවුරුත් එක් වූහ.බිසෝ මැණිකේ අම්මාගේ දියණිය තවත් ගැමි ගැහැනු කිහිප දෙනකු සමඟ පිටි කොටන්නීය. ඒ රසකැවිලි සැදීම සඳහාය. ගම තුළ යන්නට එන්නට පාරවල් නොතිබුණ ද වෙනත් පහසුකම් නොතිබුණ ද ඔවුහු එයින් තැවෙන්නේ නැත. ගැමි දරුවෝ කිලෝමීටර පහ හය මඟ ගෙවා පාසල් යති. මෙවර සාමාන්‍ය පෙළ විභාගයෙන් දියණියන් තිදෙනකුම සමත් වූහ.“දරුවෝ අදිමදි කරනවා ඉස්කෝලේ යන්න. පයින් යන්න අමාරු නිසා. එල්ලෙන පාලම ළඟටවත් බස් එකක් එනවානම් අපිට දරුවන් ඉස්කෝලේ යවා ගන්න පුළුවන්. වැහි කාලෙට මේ පාරවල්වල යන්න අමාරුයි. කූඩැල්ලෝ විමානේ. දරුවෝ ගෙදර ආවම තෙල් ගාලා කකුල් පිරිමදින්න කියනවා. අපේ ග්‍රාම නිලධාරි මහත්තයා ගමට හොඳ සේවයක් කරනවා. එතුමා තමයි අපිට බොහෝ පහසුකම් සකස්කර දීමට කටයුතු කරන්නේ.ගැමි ගැහැනුන් පිටි කොටමින්අපේ ගම දුෂ්කර තමයි. වල් ඌරන්ගෙන් හරි කරදරයි. උන් වගා පාළු කරනවා. ජීවත්වෙන එක අසීරු වුණත් ඔක්කොම අමතක කර අපි හොඳින් ජීවත්වෙන්න මහන්සි ගන්නවා.”සීලවති කුමාරිහාමි පවසන්නේ හිනැහෙමිනි. ඇගේ සැමියා හීන් බණ්ඩාය. ඇයත් ඔහුත් එක්ව නිවෙසේ කුඩා වෙළෙඳ සලක් ද පවත්වාගෙන යන්නාහ. ඇගේ ගෙවත්ත සරුසාරය. විවිධ පළා වර්ග මෙන්ම දඹල, බෝංචි ආදිය ද අල බතල ද එහි වගා කර ඇත්තේය. අපි ආගිය තොරතුරු විමසන අතර ගැමි දරුවන් පංච දමන්නට හුරු වන්නේය. ඉස්සර ගමේ කෙළි සෙල්ලම් වර්තමාන පරපුරේ දරුවන් දන්නේ නැත.“අපි උත්සාහ දරන්නේ අපේ දරුවන්ට පැරැණි සෙල්ලම් කියා දෙන්න. දරුවෝ මේවා දන්නේ නැහැ. අපේ පෙර පාසලේ දරුවෝ දහයක් විතර ඉන්නවා. ඒ අය ඉගෙන ගැනීමට කම්මැලි නැහැ. මේ ගමේ දරුවෝ පාසල් යන්න නම් ටිකක් කම්මැලියි. ඒකට හේතුව පා ගමනින් බොහෝ ඈත යන්නට සිදුවීම. කවුරුහරි ඉදිරිපත් වෙලා ගමට මාර්ගයක් සාදා දෙනාව නම් එය අපට විශාල සහනයක්. පෙර පාසල භාරව කටයුතු කරනු ලබන ලලිතා උඩකුඹුර මහත්මිය පවසන්නීය.උඩුකුඹුර හා ඉවුරවෙළේ ගැමියෝ ලහි ලහියේ අවුරුදු උත්සවයට සූදානම් වෙති. අවුරුදු සිරිත් විරිත් අතර විශේෂිත වූ කැවිලි පෙවිලි ද ඔවුන් අතර වේ. ඉන් එකක් වන්නේ හත් මාළුවයි. තියඹරා, ගස්ලබු, අර්තාපල්, කොස් ඇට, තම්පලා, හේන් මෑ, ලබු ආදි දේවලින් හත් ජාතියක් හත් මාළුවට ගන්නවා.උදුවැල් උදු කැවුම්, හැදි කැවුම්, ආදිය කැවිලිවලට හදනවා. වැඩ අල්ලන නැකතට දෑකැති අරගෙන කුඹුරට යනවා. තෙල් ගාන අවුරුද්දට පන්සලට යනවා. කැවිලි පෙවිලි අරගෙන නෑගම් යනවා. ඔව්වා තමයි අපි අවුරුද්දට කරන්නේ. ඉන් පස්සේ ආයෙමත් සුපුරුදු වැඩ කටයුතු ආරම්භ කරනවා.” හීන් බණ්ඩා පවසන්නේ තමන් බක්මහ සමරන අයුරුය.පංච දමන ගැමි දරුවෝපොද වැස්ස මහ වැස්සක් වී ගම පුරා ඇද හැලෙයි. එහෙත් රාත්‍රි අඳුර මැදින් හුළු අතු දල්වාගෙන කූඩැල්ලන් කඩමින් ගැමියෝ හීන් බණ්ඩාගේ ගෙදරට පැමිණෙති. දවසේ වැඩ අහවර කළ ඔවුන් පැමිණෙන්නේ ගමේ අවුරුදු උත්සවයට ලකලෑස්ති වීමටය.“ආ එන්න සුදු මාමේ”සුදු පැහැ ඇඳුමෙන් සැරසී පැමිණි පුද්ගලයාට ලියනගේ මාමා නිවෙස තුළට කැඳවූයේය.ලබන සතියට...බිසෝ මැණිකේ අම්මා හා උඩුකුඹුර, ඉවුර වෙළේ ගැමි දරුවෝ එක්ව බක්මහ සැමරූ හැටි.(විශේෂ ස්තුතිය - උඩුදුම්බර ප්‍රාදේශීය ලේකම් කාර්යාලයේ මංජුල සෙනෙවිරත්න මහතාට)ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=as1204082</link>
    <topic>රබන් සුරල් වැයෙන තාලේ මේ සිංහල අවුරුදු කාලේ</topic>
    <author>බුද්ධික සමන් ගුණවර්ධන</author>
    <content>රබන් සුරල් වැයෙන තාලේ මේ සිංහල අවුරුදු කාලේහොඳහැටි අහපං අහගෙන හිටපං කොහෝ කොහෝ හඬ පැතිරෙනවා එරබදු ගස්වල එරබදු මල් ඇත සිංහල අවුරුදු ළඟ එනවාසූරිය දෙවියන් මෙලොව පහළ වූ දිනය නම් සිංහල අවුරුදු දිනය යයි ගැමියෝ කියති. සූර්යයා මීන රාශිය නම් අවසන් රාශියේ සිට මේෂ රාශිය නම් ආරම්භක රාශිය වෙත සංක්‍රමණය වීම සිංහල අවුරුද්ද යැයි ඡ්‍යොතිෂඥයෝ පවසති. කෙසේ වෙතුදු සූර්යයා කේන්ද්‍ර කර ගනිමින් උත්සව පැවැත්වීම හුදෙක් පෙරදිග ජාතින්ට සුවිශේෂී වූවකි. ඡ්‍යොතිෂය සූර්යයා මීන රාශියෙන් මේෂ රාශියට සංක්‍රමණය වන බව පවසයි. නවීන විද්‍යාව, සූර්යයා නිශ්චල ව තිබියදී අප වාසය කරන පෘථිවිය ඇතුළු අප නිරන්තරයෙන් සූර්යයා වටා ගමන් ගන්නා බව පවසයි. නවීන විද්‍යාවට ඡ්‍යොතිෂයේ පදනම මිත්‍යාවකි. එම නිසා ඡ්‍යොතිෂය ද මිත්‍යාවකි.පෙරදිග විද්‍යාවන් හා ශාස්ත්‍රයන් අධ්‍යයනය කළවුන්ට මේ තර්කය විහිළුවකි. බටහිරට මීටර්, සෙන්ටිමීටර්, මිලිමීටර්වලින් මැන සිදු කළ නොහැකි දේ බඹයෙන්, වියතෙන්, තුනඟුලෙන් මැන පෙරදිග ජාතින් සිදුකර පෙන්වා ඇත. මේ සියලු මිනුම් දඬු පුද්ගල කේන්ද්‍රිය ය. සැබැවින් ම එපමණක් නොව පෙරදිග සියලු විද්‍යා ශාස්ත්‍රයන් පුද්ගලයා කේන්ද්‍ර කර ගත්තක් මිස බාහිර වස්තු කේන්ද්‍රිය වූවක් නොවේ. කරකැවෙන්නේ පෘථිවිය වුව සූර්යයා වුව ඡ්‍යොතිෂය සලකන්නේ එය පෘථිවි වැසියාට බලපාන ආකාරයි.ඡ්‍යොතිෂය ග්‍රහ වස්තු වෙත ගමන් කිරීම සඳහා වූ විද්‍යාවක් නොව ඊට හාත්පසින් වෙනස් වූ විද්‍යාවකි. ස්වභාවිකත්වය අතික්‍රමණය නොව ඒ හා සහසම්බන්ධයෙන් ජීවත්වීම පෙරදිග විද්‍යාවයි. සිංහල අලුත් අවුරුද්ද වුව ස්වභාවිකත්වයට කෙරෙන හරසුන් පූජාකර්මයක් නොව පුද්ගල කේන්ද්‍රිය චාරිත්‍ර සම්ප්‍රදායකි.සිංහල අවුරුද්දේ එක් පසෙක චාරිත්‍ර හා වාරිත්‍ර ය. තවත් පසෙක ජන ආගමික ඇදහිලි ය. කෙළි සෙල්ලම් ය. තවත් තැනෙක කලා අගය. මුළු සිංහල අවුරුද්දම සංස්කෘතික මංගල්ලයකි. අවුරුදු උදාවෙන්න පෙර සිට ම කොවුල් නාදය පැතිරෙන්නා සේ රබන් නාදය ද ගම් තුලානයේ නන් දෙසින් පැතිරී යන්නේ ය.මහාවංශය ආරම්භ කරන මෙලක ඉතිහාසයට එහා ගිය අතීතයක් මෙරට බෙර වාදනයන්ට ඇතැයි අභිලේඛන සාක්ෂි ද ශේෂ ව ඇත. මහාවංශය ම සඳහන් කරන අන්දමට විජය කුමරු තම්බපණ්ණියට ගොඩ බසින විට පංචතුර්ය නාද මධ්‍යයේ ලග්ගලින් ලොග්ගලට කුමරියක කැඳවාගෙන යමින් සිටියේ ය. උත්සව අවස්ථාවලදී මෙන් ම උත්සවයන්ට පූර්ව අවස්ථාවන්හිදී ද බෙර වාදන ඉදිරිපත් කරන සම්ප්‍රදායක් අප අතර දැනුදු පවතී. බෙර වාදනය අතීතයේ දියුණු සන්නිවේදන ක්‍රමයකි.සිංහල අවුරුද්දට ගම් ගෙවල්වල ගසන්නේ රබාන ය. බංකු රබාන හා අත් රබාන ලෙස රබන් වර්ග දෙකක් ඇති අතර අවුරුදු අලලා බෙහෙවින් වාදනය වන්නේ බංකු රබාන ය. බංකු රබාන අනෙක් වාදන භාණ්ඩ අතරින් ඉතා වෙනස් වූ වාදන භාණ්ඩයකි. ගැටබෙර, දෙවොල් බෙර, තම්මැට්ටම් ආදි සියලු වාදන භාණ්ඩ ඒකල හෝ සමූහ ලෙස වාදන ඉදිරිපත් කළත් ඒ එක් වාද්‍ය භාණ්ඩයක් වාදනය කරනුයේ එක් පුද්ගලයෙක් පමණි. එහෙත් බංකු රබාන වාදනය කිරීම සඳහා සිව් දෙනෙකුගෙන් යුතු කණ්ඩායමක් සහභාගි වීම සිරිත ය. මෙසේ කණ්ඩායමක් එක් ව තනි වාද්‍ය භාණ්ඩයක් වාදනය කිරීමක් ඒ හැර වෙනත් නැත.බංකු රබාන සෑදීමට ගනු ලබන්නේ සපු වැනි ලීයක්. එමෙන් ම එහි නිර්මාණයට විශේෂ වූ මිනුම් දඬු ද ඇත.“මට මැන වියත් පසළොස් සාඟුල් රෝදේ තුට වන එක වියත් තුනඟුල් උසැති බඳේ පිට තුන සුළි සැදුන එළු සම් කඩක් සොඳේ දුට පිය වඩන සෙසු සුරැකුව ගෙන එසඳේ”(ශ්‍රී ලංකාවේ සාම්ප්‍රදායික රබන් පද - එස්. විජේසූරිය)අනෙක් බෙරයන්හි මෙන් ම තත්, පිත්, තොං, නං යන බීජාක්ෂරයන්ගෙන් ම රබානේ ද හඬ උපදවා ගනී. එහෙත් අනෙක් බෙර වර්ගවල වාදනය ගුරු ඇසුරින් අභ්‍යාසයේ යෙදී උගත යුතු ය. රබන් වාදනය ගුරු ඇසුරින් උගත්තන් නැත. එය හඬ පිළිබඳ හා රිද්මය පිළිබඳ හුරුව ඇති ගැමියා සහජ හැකියාවෙන් වාදනය කරති. එහෙත් එහි ද යම් යම් ශාස්ත්‍රිය පද නැතුවා නොවේ. රබන් සුරල් එවැන්නකි.“බක් කුල ජොං තරි රුන්දත් ගත තත් ගුදංගත ජෙං ජෙං ගත් ගත් බක් මස සවුදම තරිකිට දිරිකිට තෙයි.”මෙවැනි සවුදං හා වෙනත් රබන් පද ගැසීමට ගැමි ගැහැනුන් දැන සිටිය යුතුය. ඒවා නොදන්නා ගැහැනුන් අවුරුදු රබාන වැයීමට වාඩි නොවී සිටිය යුතුය.“තක්ක තරිකිට ගහන රබන් පද මෙහෙම රබන් පද ගහන්න බැරිනම් මොකට ද බොන්ඩියෙ වාඩි වුනේ”එමෙන් ම රබන් ගැසීමට නොදන්නා ගැහැනිය ද උපහාසයට ලක් විය.“වත්තල නෝනා කොළඹට ගියදා රබන් ගහන හැටි කොහොමද ඇහුවොත් රුං රුන්ද ගතේ රුං රුන්ද ගතේ මං දන්නෙ නැතේ ඔය මසිරි පදේ”කෙසේ වෙතත් රබන් වාදනය ආරම්භ කරන්නේ ත්‍රිවිධ රත්නය වැඳ නමස්කාර කිරීමකිනි.“බුද්ධං සරණං ගච්චාමි ධම්මං සරණං ගච්චාමි බුද්ධං සරණං - ධම්මං සරණං සංඝං සරණං ගච්චාමි”ගම නිතරම සත් චාරිත්‍රය අගය කළේ ය. හරසුන් සර්ව පිත්තල ලෝකයට වඩා යථාර්ථවාදී ලෝකය මත පය ගසා සිටීමට ඔවුන් රුචි කළේ ය. ඒ නිසා ම ඇතැම් විටෙක සත් චාරිත්‍ර ගරු නොකරන්නන් ගැමියාගේ නිර්දය විවේචනයට ලක් විය. නිවසට පැමිණෙන පුද්ගලයාට බංකු පුටුව වාඩිවෙන්න දී බත බුලතින් සංග්‍රහ කිරීම සිංහල චාරිත්‍රයයි. ආහාර ගන්නා වේලාවට හෝ ඒ ආසන්න වේලාවක නිවසට පැමිණෙන්නකුට බත් වේලක් දීමට තරම් ගම ස්වයංපෝෂිත වී තිබුණි. එමෙන්ම තමන් නිවසේ කෑමට බීමට ගන්නා දේ අනෙකා දැන ගැනීම පිළිබඳ චකිතයක් ද ගැමියා තුළ තිබුණේ නැත. දීග තල දුන් අක්කා අවුරුද්දට නිවසට එනවිටවත් බත් මාළුපිණි උයාගෙන නො ඒම ගැන නොරිස්සු තරුණියක රබාන අසල වාඩි වී මෙසේ ගයමින් රබන් වයයි.“කක් කක් කක් කක් කක්කුටු හොද්දයි තිත් තිත් තිත් තිත් තිබ්බටු හොද්දයි අක්කා දීලා පස් අවුරුද්දයි මං නං කෑවේ එක බත් හැන්දයි”එමෙන් ම ඇතැම් විටෙක රබාන වටා සිටින්නන් අතර විවිධ තරාතිරමේ විහිළු තහළු ද නැතුවා නොවේ.“රුංදත් තරිකිට කැත්තක් දෙඤ්ඤං හාන්න මීගොන් බානක් දෙඤ්ඤං දොරකඩ පොල් ගහ ගන්ටම දෙඤ්ඤං මගෙ මුක්කං දුව උඹට ම දෙඤ්ඤං”හේන් කෙටීමට කැත්තත් කුඹුර හෑමට මී ගොන් බානත් එකක් වුවත් පොල් ගසත් කදිම ය. එහෙත් ඒ සමඟ මුක්කං දුවක ද නොමිලයේ ලැබේ. රබන් ගැසීමට බොහෝ විට එක් වන්නේ තුරුණු යුවතියන් ය. ඔවුන් සිව් දෙනකු රබන් වයන අතර ඇතැම් යුවතියන් ඒ වටා රංගනයක යෙදේ. තමන්ගේ තුරුණු විය සිහි වී ඒ මැදට විත් නර්තනයේ යෙදෙන වයසක අම්මණ්ඩිලා බලා සිටින්නන් සිනා සයුරේ ගිල්වයි. නිතර තාරුණ්‍යයේ වැරදි දකින ඇතැම් වැඩිවිය පත් කාන්තාවෝ වෙන් වී රබන් වැයීමෙන් හා නැටීමෙන් වෙනම ම ආස්වාදයක් ලබති. එය ඇතැම් විට තරුණන්ට විසුළු දැක්මක් වෙයි.“අදයි අපිත් කෙළි සෙල්ලම් කරන දන සියල් නුඹයි මමයි ගසමු නෑනො කියා පද දවුල් බොලයි අපට දියව් කියා අරන් බෙර කබල් ගසයිනාකි ගෑනු බෙරේකොටනලෙස මොහොල්”“රංචු ගැසී නාකි ගෑනු කෙළින කෙළි රටේ කොංචි කරයි තරුණ ගෑනු බලා ඉඳ වටේ කොංචි කරන පාහෙ කියන සින්දුමයි කටේ පුංචි බතල ගැට තුඹකොල කියා දෙති බැටේ”ඇතැම් රබන් පදවල ඇති රිද්ම ලක්ෂණ බොහෝ විට උඩරට පහතරට බෙර පදවලට සමාන ය. බෙර පදයේ මාත්‍රා හා තිත් ලක්ෂණවලට වෙනස් වූ ලක්ෂණ රබන් පදවල දක්නට ඇති නමුත්, ගමේ තොවිල්පලට යන ගැමියන්ට එහි වයන බෙර හඬ මනසේ තැම්පත් වීමෙන් දෝ ඒ ආභාසයෙන් විවිධ රබන් පද නිර්මාණය වී ඇත.“පුංචි බතල ගැට තුඹ කොළ” යන්න පහතරට දෙවොල් බෙරයෙන් “ගුන්ද / දෙගත / ගතිග / තගුඳ / ලෙස මැදුම් තනි තිතට වයන පදය හා මනාව ගැළපේ. ඇතැම් තැනෙක “ලන්සි ගෙදර බංකු කකුල” “නැංසිව පොඩි සිඤ්ඤට දිය” ආදිය වර්තමානයේ බොහෝ ගීතයන්ට පාදක කරගන්නා තාලයක් වන 6/8 තාලය හෙවත් හින්දුස්ථානි කෙමිටො තාලයට සමීප ය. “ඹින්න ඹිඹින / තින්න ඹිඹින ලෙස වාදය වීම ගැමි ව්‍යවහාරයෙන් “ලන්සි ගෙදර බංකු කකුල” වීම පුදුමයක් නොවේ. පිටින් එන දේ නාගරිකයන් ආදරයෙන් වැලඳ ගත්ත ද පරදේසක්කාරයන් හා ඔවුන්ගේ දේවල් ගැමියා රිස්සුවේ නැත. ඒ නිසා ගැමියා ඉහත පදයෙන් ලන්දේසින් ද උපහාසයට ලක්කළා විය හැකි ය.තව ද ඇතැම් රබන් පද සමාජයේ සිදුවන අකටයුතුකම් ප්‍රසිද්ධියේ හෙළා දැකීම සඳහාම නිර්මාණය විය. එහිදී ද ගැමියා නිරන්තරයෙන් රිද්ම ලක්ෂණ අමතක කළේ නැත. අවුරුදු දා ගම සියලු දෙනා එක්වී විනෝද වන විට එක් ගැහැනියක මෙසේ රබාන ගැසී ය.“වත්තෙ වැඩට මං යනකොට හැට්ටෙ ඉරුව කොන්දොස්තර”ඒ අකටයුත්ත කළ කොන්දොස්තර ද රබන් වයන තැන සිටියා විය හැකිය. එදා පමණක් නොව අද වුවත් සිරවී යන බස් රථවල එවන් කොන්දොස්තරලා හතර පස් දෙනෙකුවත් සිටිති. එහෙත් අද ඒ ඇතැමුන්ට වදින්නේ රබන් පද නොව කණ හරහාය.ගමේ සිරිත් විරිත් පමණක් නොව කලාව ද අද වියැකී ගොසිනි. සමාජයේ විවිධ තුලනයන් ඇති කිරීම සඳහා ගැමියා රබන් වාදනය වැනි කලාංග සිංහල අවුරුද්දට එක්කරගෙන තිබුණි. එක් පසෙකින් එකිනෙකාගේ විනෝදය, සහජීවිනය, උපහාස වැරදි කරන්නන් උදෙසා අපහාස ආදිය මෙහිදී කැපී පෙනුණි. වර්තමානයේ ගම්මානයන්හි රබන් ගැසීම ඉතා විරල ය. රබන් ගැසීම අද සන්දර්ශනයක් විනා ගැමිකමින් ආ සහජ විනෝදාස්වාදනයක් නොවේ. වර්තමානයේ ආස්වාදනය උදෙසා විවිධ මාධ්‍යයන් බිහි වී ඇත. රබන් පදය යල් පැන ඇතැයි බොහෝ දෙනා සිතති. එහි රිද්ම ලක්ෂණ බොහෝ දෙනාගේ වින්දන පරාසයට හසු වී නැත. ඒ සියුම් වින්දනයට ශ්‍රවණ ඉන්ද්‍රියන් හා මනස සූදානම් නැත.“සිංහල නම්බුව භංග කරන්නට සිංහල සිත් ගත්තයි සිංහල සමහරු බීල නටන්නෙත් රබන් ගසා තකතෙයි”බුද්ධික සමන් ගුණවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=as1204083</link>
    <topic>ඇතැමුන් භාවනා මධ්‍යස්ථාන වෙත යන්නේ අනුන්ට පෙනෙන්නටය</topic>
    <author>සාකච්ඡා කෙළේ</author>
    <content>ඇතැමුන් භාවනා මධ්‍යස්ථාන වෙත යන්නේ අනුන්ට පෙනෙන්නටයමාතලේ දිසාවේ උප ප්‍රධාන සංඝනායක,විශ්‍රාමික සහකාර අධ්‍යාපන අධ්‍යක්ෂශාස්ත්‍රපති ලෙනදොර සෝරත නාහිමිතථාගතයන් වහන්සේ, ‘ලාජා’ නම් දෙවඟනක අරභයා මෙහි සඳහන් ගාථා ධර්මය දේශනා කොට වදාළහ. පින් කිරීමෙන් සුබපල ගෙන දෙන බවත්, පින් රැස් කිරීමට සිත යෙදවිය යුතු බවත්, එසේ පින් කිරීම සැපයට හේතුවන බවත් එයින් විස්තර කැරේ.පසුබිම් කතාවඒ, මහා කස්සප තෙරුන් වහන්සේ රජගහ නුවර ‘පුළිල’ නම් ලෙනෙහි වැඩ සිටින සමයකි. උන්වහන්සේ සමවත් සුවයෙන් වැඩ සිට සත් දිනකින් පසු සමවතින් නැඟී යහපත සැලසිය යුත්තේ කාටදැයි සොයා බැලූහ. එවෙලේ එක් දිළිඳු කාන්තාවක් හැල් හේනකට ගොස් හැල් කරල් නෙළා ගෙනවිත් විළඳ බදින්නීය. ඈ සැදැහැති සිත් ඇත්තියකි.මේ බව දුටු මහා කස්සප තෙරුන් වහන්සේ මේ කාන්තාව ගේ පැල්පත අබියසට වැඩම කළ සේක. උන්වහන්සේ දුටු එම දිළිඳු කාන්තාව අපමණ සතුටට පත්ව සිය ආහාරය පිණිස බදින ලද විළඳ පිරිසිදු සිතින් උන්වහන්සේට පූජා කළා ය. එදිනම නාගයකු විසින් දෂ්ට කරන ලද ඇය මිය යන්නේ, ඒ පින්බලයෙන් තව්තිසා දෙව්ලොව උපන්නා ය. තමන්ට දිව්‍ය සම්පත් ලබන්නට කළ කුසලය පිරික්සා බලන්නී, මිනිස් ලොව දිළිඳුව සිට පිදූ විළඳ දානයෙහි අනුහසින් බව දැනගත්තා ය. දිනක් ඒ දෙවඟන තමාට කුලුණින් සෙත සැලසූ මහ කසුප් තෙරුන් කෙරෙහි මෙත් සිත් වඩා පුළිල ලෙනට පැමිණ වතාවත් කරන්නීය.මේ දුටු මහ කසුප් තෙරහු ඒ දෙවඟනට මෙවක් පටන් මේ පෙදෙසටවත් නො එන්නයි පැවසූහ.දොම්නසින් තැවෙන දෙවඟන දුටු තථාගතයන් වහන්සේ රැස් කඳ විහිදුවා ඇය ඉදිරියෙහි වැඩ සිටින්නේ “යමෙක් පින්කමක් කරන්නේ නම් එය යළි යළි කළ යුතු බවත්, එහි කැමැත්ත ඇති කර ගත යුතු බවත් පින් රැස්වීම සැපයට හේතුවන බවත් වදාරා ඒ දෙවඟන සෝවාන් පලයෙහි පිහිටවූ සේක.යථෝක්ත ගාථා ධර්මයේ ‘පුඤ්ඤං’ යන වචනයෙන් විස්තර කෙරෙන්නේ දස පුණ්‍ය ක්‍රියා පිළිබඳව ය. එනම් දන් දීම, සිල් රැකීම, භාවනා වැඩීම, පින් දීම, පින් අනුමෝදන් වීම, වතාවත් කිරීම, පිදිය යුත්තන් පිදීම, දහම් දෙසීම, දහම් ඇසීම හා සමදිටු බව දැඩි කිරීමයි. දස පින් කිරියවත් ලෙස හැඳින්වෙන්නේ ද මේ ගුණ ධර්මයන් ය.බෝසතාණන් වහන්සේ දස පාරමිතාවන් අතර පළමු කොට සම්පූර්ණ කළේ දාන පාරමිතාවයි. අප කෙරෙහි පවත්නා ආශාව දුරු කරගන්නට නම් පළමුව පුරුදු කළ යුතු වන්නේ ද දන්දීමයි. දන්දීම අද ඉතා ජනප්‍රිය වී ඇති බව අපි දකිමු. දන්දීම සුලබ දසුනක් වුව බොහෝ විට ඒ පිටුපස ඇත්තේ ව්‍යාපාරයයි. තමන්ගේ ඥාතියෙක් මිය ගිය විටෙක ඒ පවුලේ අය එක් වී මහා සංඝරත්නයට දානය පූජා කරති. එසේත් නැත්නම් ළමා නිවාසයකට, වැඩිහිටි නිවාසයකට දන් පිරිනමති.අදාළ පිරිස් ඒ පින්කම සඳහා ඥාති හිතවතුනට බුලත් දී ආරාධනා කරති. බොහෝ විට පැමිණ සහභාගි වන්න කියන ආරාධනයට වඩා එහා ගිය අරමුණක් එහි තිබේ. ඒ පැමිණෙන අයගෙන් ලැබෙන ආධාර ගැන ඇති වූ ලෝබයෙනි. ඇතැම් කෙනෙක් කල්පනා කරන්නේ පින්කම අවසානයේ කීයක් හෝ ඉතිරිකර ගන්නටය. එහිදී සිදුවන්නේ ලෝභී, සිතිවිලි දුරුවීමක් නොවේ. එහෙත් නියම දානයේ දී සිදුවන්නේ අත්හැරීමකි. තව තවත් ළං කර ගැනීම නොවේ. දානයේ නියම පල ලැබෙන්නේ එසේ ලෝබය අත් හැරීමෙන් පමණි.දන් දෙන අය ගේ මෙන් ම සිල් සමාදන් වන අයගේ ද වර්ධනයක් පෙනේ. සිල් රැකීමෙන් කය හා වචනය සංවර කර ගත හැකි වේ. සිතෙහි සංවර බව ඇති කරගන්නට නම් භාවනාව ද වැඩිය යුතුය. සමාජයක සිල් සමාදන් වන පිරිස වැඩිවන තරමට ඒ සමාජය ද සිල්වත් වේ.එහෙත් සිල් සමාදන්වන සමහර අය ගේ බලාපොරොත්තුව සිය ගුණ දහම් දියුණු කර ගැනීම නොව, තමන් සිල්වත් යැයි සමාජයට පෙන්වීම ය. භාවනාව ද එසේම ය. අපගේ බොහෝ බෞද්ධ පිරිස් භාවනා මධ්‍යස්ථාන වෙත ඇදෙන්නේ තමනුත් ඒවාට යන බව අනුන්ට පෙන්වීමට ය. මෙවැනි භාවනාවන්ගෙන් ප්‍රයෝජනයක් ලැබේ යැයි සිතිය නොහැකි ය. ඇතැම් භාවනා මධ්‍යස්ථානවල මාර්ග පල ලැබූ බවට සහතික පවා නිකුත් කරන අතර එය බුදු දහමට පටහැනි වූ ක්‍රියාදාමයකි.මේ මධ්‍යස්ථාන ව්‍යාපාර ආයතන ලෙස හැඳින්වීම ද වරදක් නොවේ. සහතික පත් නිකුත් කරමින් ඔවුන් නොලැබූ තත්ත්වයක් ඇතැයි හඳුන්වා දීම මුසාවකි. උපසපන් භික්ෂුන් වහන්සේ කෙනකු තමන් ළඟ නැති ගුණයක් ඇතැයි සෙසු අයට ප්‍රකාශ කිරිම පාරාජිකාවකි. පාරාජිකාවකට පත් භික්ෂුවකට සිවුරු පොරවා සිටියත් මහණකමක් නැත. මෙය අප රටේ වෙසෙන බුද්ධිමත් බෞද්ධයින් වටහා ගත යුත්තකි. රහත් බව ලද භික්ෂුවක් ඇතැයි පසුගිය වකවානුවේ රට පුරා ප්‍රචාරය කෙරිණි. එවැනි ප්‍රචාර බුදු දහමට එරෙහිවූ ඇතැම් පිරිස් විසින් කරනු ලබන දේ විය හැකි ය.පින් දීම ද පින්කමකි. නිතර නිතර පිංකම් හි නිරතව ඒ පින් අනුමෝදන් කළ යුතු ය. අප විසින් එක් රැස් කරන දේ අනුන්ට පරිත්‍යාග කිරීමෙන් අප සතු දෙය අඩු වී යයි. මිල, මුදල්, ආහාරපාන, ඇඳුම් පැලඳුම් ආදී සියල්ලෙහි ස්වභාවය එයයි. එහෙත් රැස් කරගත් පින සෙසු අයට අනුමෝදන් කරවීමෙන් එහි අඩුවක් ඇති නොවේ. පුණ්‍ය ක්‍රියාවන්හි නිරත වීමෙන් රැස් කර ගන්නා පින් අන් අයට අනුමෝදන් කිරීම උසස් ක්‍රියාවකි.මේ ගාථා ධර්මයෙන් ප්‍රකාශ වන්නේ එක් වරක් පින් කිරීමෙන් සෑහීමකට පත් නොවී නැවත නැවත පින් රැස් කරගත යුතු බවයි. එහෙත් ඇතැම් බෞද්ධයින්, තමන් අවශ්‍ය පමණට පින් රැස් කරගෙන ඇති නිසා යළි එසේ කිරීම අවශ්‍ය නොවන බව ප්‍රකාශ කරනු අසන්නට ලැබේ. එය වැරැදි අදහසක් බව ‘ලාජා’ දෙවඟන අරභයා දේශිත මෙහි සඳහන් ගාථා රත්නයෙන් පැහැදිලි වේ.බුදුරජාණන් වහන්සේ දේශනා කොට වදාළ දස පුණ්‍ය ක්‍රියා විමසා බැලීමෙන් එය සමාජ ක්‍රියාවලියක් බව පැහැදිලි වේ. ජන සමාජයට පළමු තැන හිමි වන්නේ පුද්ගලයාට ය. අර්ථවත් සමාජයක් බිහි වීමට නම් පුද්ගලයාගේ පාරිශුද්ධියට අදාළ කරුණු කෙරෙහි අවධානය යොමු විය යුතු ය. මෙහි එන පත්තිදාන, පත්තිදානු මෝදනා යන පිළිවෙත් යහපත් සමාජ සම්බන්ධතාවයක් ගොඩ නගා ගැනීමට උපකාරී වේ. පත්තිදාන හෙවත් තමා කළ පින අනුන්ට අනුමෝදන් කිරීමේ ගැබ්ව ඇත්තේ තමන් කරන යහපත් දෙයට සෙසු අය ද සම්බන්ධ කරගැනීමයි. පත්තිදානු මෝදනා යන්නෙන් පින් අනුමෝදන්වීම ලෙස හැඳින්වෙන අතර එයින් අදහස් කරන්නේ අන්‍යයන් කරන යහපත් කාර්යයන්ට තමන් ද සම්බන්ධ වීම ය.වතාවත් කිරීම ද දස කුසලයට අයත් වේ. පසුබිම් කතාවේ එන ලාජා දෙවඟන කළේ ද මහා කාශ්‍යප මහ රහතන් වහන්සේ වැඩ සිටි පුළිල ලෙන පිරිසිදු කිරීම. මල් නෙළීම, පරමල් ඉවත් කිරීම ආදි ආදී වතාවත් ය. විහාරස්ථානයක දී වත්පිළිවෙත් වල නිරත වීම පින් රැස් කරගත හැකි මහඟු ක්‍රියාවලියකි.පිදිය යුත්තන් පිදීමෙන් ද පින් රැස් කරගත හැකිවේ. අපචායන නම් එයයි. බුදුරජාණන් වහන්සේ උන්වහන්සේ ගේ ශ්‍රාවකයන් වහන්සේ, මවිපියන්, ගුරුවරුන්, වැඩිහිටියන් යන මේ කවුරුත් පිදිය යුතු අය ලෙස සැලකේ. එබඳු උතුමකු දුටු විට හුනස්නෙන් නැඟිටීම, වැඳුම් පිදුම් කිරීම, ගෞරව දැක්වීම කළ යුතු අතර වෙනත් අවශ්‍යතාවක් ඇත්නම් එය ඉටුකර දීම අපචායන යන කුසල කර්මයට ඇතුළත් වේ. එහෙත් අද සමාජයේ සමහර පිරිස් බුදුරදුන් කෙරෙහි ගෞරව දැක්වීම වෙනුවට බුදු පිළිම කඩා බිඳ දමා තැන්පත් කර ඇති වස්තුව සොරා ගනිති. සමහර විහාරස්ථානයන්හි විහාර මන්දිරය විනෝද වන තැන්බවට පත්ව තිබේ.මහා සංඝයා වහන්සේ යනු සිය ජීවිතයම අනුන් වෙනුවෙන් කැප කළ පිිරිසකි. ඒ පිළිබඳ හැඟීමක් නැති අය කරන්නේ භික්ෂුන් වහන්සේ නිර්දය ලෙස විවේචනය කරමින් උන්වහන්සේට පැවිදිකම එපා කරවීමයි. මේ නිසා ම අද තරුණ භික්ෂුන් අතර උපැවිදිවන සංඛ්‍යාව වැඩි වී තිබේ. එය ශාසනික පරිහානියකි. පිදිය යුත්තන් පිදීම පිංකමක් මෙන් ම එය මංගල කරුණක් හැටියට මහා මංගල සූත්‍රයේදී බුදුරජාණන් වහන්සේ දේශනා කළහ. මේ යුතුකම යමක් පැහැර හරින්නේ නම් සමාජයට අහිතකර පුද්ගලයකු වීම වැළැක්විය නොහැක.දහම් දෙසීම, දහම් ඇසීම යන කරුණු දෙකම ‘පුඤ්ඤං’ යන වචනයෙන් විස්තරවේ. එහෙත් ධර්ම දේශනා කරන විහාරස්ථානයක හෝ නිවසක සාමාන්‍ය ස්වභාවය වයෝවෘද්ධ කාන්තාවන් නිවසෙහි එසේත් නැතිනම් ධර්ම ශාලාවෙහි සිටුවා තරුණ පිරිස්, හා පිරිමි පක්ෂයත් පිටස්තර ස්ථානවල අල්ලාප සල්ලාපයෙහි නිරත වීම ය. බණ ඇසීමෙන් මිස බණ දේශනා කරන තැනකට යාමෙන් පිනක් සිදු නොවේ. සුදුසු කාලයෙහි දහම් ඇසීම මංගල කරුණක් බව ‘කාලේන ධම්ම සවනං’ යනුවෙන් බුදුරජාණන් වහන්සේ මහා මංගල සූත්‍රයේ දී දේශනා කළහ. එය පිනක් වන්නේ ධර්ම ගෞරවයකින් බණ ඇසීමෙන් පමණි.සමදිටු බව දැඩි කර ගැනීම ද පිංකමකි. මේ ගාථා ධර්මයේ සඳහන් ‘පුඤ්ඤං’ යන්නට එය ද අයත් වේ. ‘දිට්ඨිජු කම්ම’ යනු ද එයයි. බුද්ධ, ධම්ම, සංඝ යන තෙරුවන් විෂයයෙහි ඇති කරගත යුතු භක්තිමත් බව එයින් අදහස් කෙරේ. අනේකවිධ ලාබ ප්‍රයෝජන නිසා තෙරුවන් කෙරෙහි වූ ශ්‍රද්ධාව බැහැර කරන්නේ නම් එය උසස් බෞද්ධ ලක්ෂණයක් නොවේ. අන්‍යාගමිකකරණයට ගොදුරු වන බොහෝ දෙනා කරන්නේ තම බෞද්ධකම පාවා දීමකි. තවත් පැත්තකින් එය පාපයක් ද වේ. කිරි පැකැට්ටුවට, පරිප්පු කිලෝවකට, බෙලෙක් තහඩු කිහිපයකට එසේත් නැතිනම් කිසියම් මුදලකට ආගම පාවා දෙන අධම පුද්ගලයින් සමාජයට වින කරන අයයි. ඔවුන් තමන් ගේ පමණක් නොව අඹු දරුවන් ගේ ද ජීවිතය විනාශයට පත් කරන්නවුන් වේ.කුසල් රැස් කිරීම යහපතට හේතුවන අතර, අකුසල් රැස් කිරීම අයහපතට හේතු වේ. තමන් කළ කුසලය නිතර නිතර සිහි කිරීමෙන් සිත සැනසීමටත් ප්‍රබෝධයටත් පත්වේ. ඔහු සෙසු පිරිස් අතර ප්‍රියමනාප වේ. ප්‍රශංසාවට ලක් වේ. ලාජා දෙවඟන මුල් කොට දේශනා කළ මේ ගාථා ධර්මයෙන් ප්‍රකාශ වන පරිදි යහපත් බෞද්ධ ජීවිතයක් ගොඩනඟා ගැනීමට නිරන්තරව පින් දහම් හි නිරත විය යුතු අතර එම කාර්යයෙහි ජීවිතාන්තය දක්වා ම නිරත යුතු ය. ශ්‍රද්ධා භක්තියෙන් තොරව තුණුරුවන් කෙරෙහි ගෞරවයක් නැතිව අනුන්ට පෙන්වීම සඳහා අධාර්මික ධනය වැය කර පින් දහම් කිරීමෙන් ලද හැකි ප්‍රයෝජනයක් නැත.‘ඉධමෝදති පෙච්ච මෝදති’යන ගාථා ධර්මයෙන් ප්‍රකාශ වන්නේ ද පින් කරන්නා මෙලොවත්, පරලොවත් සතුටු වන බව ය.මේ ගාථා ධර්මයෙන් ප්‍රකාශ වන ආකාරයට අප හැම කල්හිම පින්දහම් හි නිරත විය යුතු ය. එසේ නොමැති වීමෙන් අප ලද උසස් මිනිස් ආත්මය ශ්‍රේෂ්ඨත්වයට පත් වන්නේ නැත. කුසල් රැස් කිරීම සැපයකි. එය දෙලොව යහපත පිණිසත් කෙළවර නිවන් සුව අත්කර ගැනීම පිණිසත් උපකාරී වේ.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=as1204084</link>
    <topic>“අමුඩය පිටින්ම අවිස්සාවේල්ලට ගිය මිනිස්සුත් එදා අපේ ගමේ හිටියා”</topic>
    <author>උපාලි සමරසිංහ</author>
    <content>“අමුඩය පිටින්ම අවිස්සාවේල්ලට ගිය මිනිස්සුත් එදා අපේ ගමේ හිටියා”සීතාවක ගඟත් කැලණි ගඟත් එක්ව හමුවන මේ මෝය අතිශය රමණීයය. වළ ගොඩැලි බෑවුම් සහිත බිමකින් පැමිණ මේ මරදන් වැල්ලට ඇවිද යා යුතුය. මාත් සුදමුත් වගේම ජීවිතයේ හැත්තෑව දශකයේ අග භාගයේ දිවි ගෙවන සෝමවීරයන් ද මට මහලු වයසෙත් - හැකිය වෙණ ගායනා පෙර සේ කියන්නාක් මෙන් මහත් ජවයකින් ගමන් කරනු පෙනෙයි.ඒ පැටිවියේ දී ආතා හෝ වෙද මහත්තයා සමඟ පැමිණ කළ අයුරින් ම මෙදා ද දහසක් අතුරු ආන්තරා නැතිවන්නට රන්වල දෙවියන්ට කෙසෙල් පවුරක් පා කැර යවන්නට ය. අපි එතුමන් ලවා බැලවාන ගමේ ඉතිරිය ගවේෂණය කරන්නට වරම් ලැබේවායි? පතමින් ඒ පවුර පා කැර හරිමු.“එදා ගඟ දිගේ වැටුණු මාර්ගය අද වෙනස් වෙලා. මහාමාර්ග ආවාට පස්සෙත් රන්වල දෙයියො අපෙන් ඈත්වුණේ නෑ. එදා අවිස්සාවේල්ල කොළඹ පාරේ රන්වල දෙවොල හැඳින්වුණේ ‘පහන’ නමින්. දැන් පහන් දැල්වීමට මිනිසුනට විවේක නැති නිසා පඬුරු දමා යනවා. මාත් මේ දෙවොලට පඬුරක් නොපුදා මෙතැනින් ගමන් යන්නේ නෑ. ඔයගොල්ලන් එක්ක මේ ආ ගමනෙත් මට මතක් වුණේ මගෙ ආතා. එක වතාවක් මාත් මගේ බාල සහෝදරයකුත් බෝවන රෝගයකට හසුවුණා.ආතා එක් සැන්දෑවක අපත් රැගෙන මේ වගේ ගඟ අද්දරට ආවා. කුඩා කෙසෙල් කොට පවුරක් හැදුවා. ඒ එන ගමනේ ගස්ලබු ගැටයක් ද පොල් තෙල් ද තිර ද රැගෙන ආවා මතකයි. ආතා ගස්ලබු ගැටය දෙකට පලා අර පවුර උඩ තබලා මැටි පහන් දැල්වූවා. “දැන් ඉතින්! තොගේ ලෙඩේ රන්වල දෙවි හාමුදුරුවන්ට බාරයි” කියලා එතුමා පවුර ගඟේ පා කළා. අඩ අඳුරේ ඒ පහන් එළිය ගඟ පහළට ඇදී යන තෙක් බලා සිටි අපි ගෙදර ආවා.” මේ ජනශ්‍රැතික විශ්වාස, ඇදහිලි, පූජා විධි මෙහේ තාම වෙනස් වුණේ නෑ...සෝමවීරයන් මට කියයි.පන්සලකට ගොස් මල් පහන් පිදීමෙන් ද සිත් ගත් දෙවොලකට පඩුරු පිදීමෙන් ද හොල්මන් අවතාර විශ්වාස කිරීමෙන් යන්තර මන්තර අසා සිටීමෙන් ද මහත් ආස්වාදයක් ලැබීමට ඔවුහු තවමත් පුරුදුව සිටිති. සෝමවීරයන්ට ද එය සනාතන ධර්මයකි. එය ගැමියකු ලබන සතුටට සමාන වනුයේ බුද්ධියෙන් හා යම්තම් අතපත ගා ගත් විද්‍යා දැනුමෙන් මනස් කුරෝළු කරගැනීමෙන් ඔහු වැලකී සිටින නිසා යැයි මට සිතේ.“මනස අවුල් කරගත් ප්‍රබුද්ධයකු ඇසුරු කිරීමෙන් ලැබිය නොහැකි සතුටක් හදවතින් ජීවත්වන අහිංසක ගැමි උපාසකම්මා කෙනෙකු දෙස බලා සිටීමෙන් මට ලබන්න පුළුවන්... වරක් එතුමා මට කීවේය.එතුමාගේ පියා ගමේ වෙද මහත්මයාය. සර්වාංග වෙදකමේ නිපුණ වුවත් අංශ භාග වෙදකමට අති දක්ෂයෙක් වූ, මාටින් නෝනිස් සේනානායක නම් මේ මහා වෙදැදුරු එගමේ කීර්තිමත් චරිතයක්ව සිටියේය. ඒ පියාගේ වෙදකම දැන් කරගෙන යන්නේ සෝමවීරයන්ගේ බාල මල්ලී වෛද්‍යාචාර්ය පැරකුම් සේනානායකය.“තාත්තගෙ වෙදකමත් එක්ක මං ගම්පහ වික්‍රමාරච්චි වෛද්‍යායතනයේ ඉගෙන ගෙන සිංහල වෛද්‍යවරයෙක් හැටියට සේවය කරලා තමයි ගමේ මහගෙදර මේ බෙහෙත් සාප්පුව දැම්මෙ. අදත් දුර බැහැරින් අංශභාග ලෙඩුන් මෙහි එනවා.”අප මේ ගමන යොදාගත්තේ සිකුරාදා දිනයකය. එදාට එම බෙහෙත් සාප්පුව වසා දමා තිබේ. ඒත් අප කතා කරමින් සිටින අතරතුරත් බෙහෙත්, මී පැණි හා වෙනත් අඩුම කුඩුම රැගෙන එන අය අපට මුණ ගැසෙති. අද මාර්ග පහසුව ඇති බැවින් ලෙඩුන් පැමිණ වාහනවලින් ඈත ගම්වලට පිටත්ව ගිය ද එදා බැලවානේ වෙද ගෙදරට තිරික්කලවලින් පැමිණියවුන් ගියේ දින දෙක තුනක් මෙහි නතර වීමෙන් පසුවය. අදත් බැලවානේ සිංහල වෙදකම අභිමානයෙන් සැලැකේ. ඒ වෙද මහතා ගමේ ප්‍රභූවරයෙකි.මේ වෙද ගෙදරට තරමක් උඩහින් පිහිටි ගොඩැල්ලක පන්සල පිහිටයි. එය නමින් සුමනාරාමයයි. උස බිමක ඇති මේ නිවෙස මිදුලේ වාඩි වූ විට ඒදඬු නියර අඩි පාර දිගේ පන්සල දෙසට ඇදෙන හුළු එළි දැකීම මනස්කාන්ත දසුනක් බව ඔව්හු කියති. තරුණියකගේ ආරක්ෂාවට පන්දමක් දල්වාගෙන යන මැදිවියේ කාන්තාවකට තරුණයන් එදා සරදම් කළේ “හඳ පුච්චන්න යනවා” දැයි අසමිනි. බැලවානට විදුලි බලය ආවේ හැත්තෑව දශකයේ අගභාගයේදීය. එතෙක් මහ රාත්‍රියට බල්ලන්ගේ මහා බිරුම් හඬක් වෙල් යාය දිගේ හුළු එළි සමූහයක් දුටුවහොත් වෙද මහත්මයා වෙදකමට සූදානම් වෙයි. ඒ පන්සල් යන වෙලාව පසුවී තිබුණු මොහොතේ මේ එන්නේ වෙද ගෙදරටම බව අත්දැකුමෙන් දන්නා බැවිනි.අයි. ඩී. ඒ. පී. ධනපාලසෝමවීර හා ඔහුගේ මෑණියන් ඇතුළු සියලු දෙනා නිදි වරා හෝ අවදිව සිටින්නේ ගමේ ඥාතියා, හිතවතා සුවපත් කරන පරම අරමුණෙනි. මේ දසුන අපූරු එකකි. ඉදිරියෙන්ම ලෙඩා කරපින්නා ගත් සවි ශක්තිමත් මිනිස්සුය. ඊළඟට ගමේ වැඩිහිටි ගැහැනුය. අනතුරුව හුළු එළි දල්වා සහය දක්වන්නට පැමිණි පිරිසය. බෙහෙත් සොයන්නෝත් ඔව්හුය.“මේකට අහවල් දෑ අවශ්‍යයි” වෙද මහතා කියු සැණින් මේ මිනිස්සු අඳුරේම දුවති. වතු පිටිවල කරක් ගසමින් බෙහෙත්, කොළ, මුල් සොයා ගෙන එති. මේ මිනිස් සමූහයා පසෙකින් පැමිණි ගමේ බලු රෑන ඒ අතර මහා බලු පොර ඒ මිදුලේ පවත්වති. එකිනෙකා බුරා ගනිති. සටන් වදිති. සෝමවීරලාට හා පවුලේ පොඩිවුන්ට සිදුවන්නේ උන් පලවා හරින්නටය.ඉස්පාසුවක් ලද සැණින් සෝමවීරයන්ගේ මැණියෝ ගෙට දුව යති. හකුරු කැටයක් සමඟ තේ කහට පැමිණි පිරිසට පිළිගන්වති. සියල්ලන්ගේ කරුණා ගුණයෙන් රෝගියා ඉක්මනින් සුව අතට හැරේ. මේ සාමය, සමගිය, බෙදාහදා ගැනීම එදා බැලවාන මතු නොව සියලු සිංහල ගම්වල සංස්කෘතියේම කොටසකි.“බැලවානේ වෙද මහතා ලෙස ප්‍රකට අපේ තාත්තා 1940 ගණන්වල නමගිය තිරික්කල සූරයෙක් ද වුණා. සමාගම් වතුවල සුදු ජාතික පාලකයන් තල්දූවේ කැලණිවැලි ක්‍රීඩාංගණයේ පැවැත්වූ තිරික්කල රේස්වලින් තාත්තා බොහෝ විට ජයග්‍රාහකයා වුණා. බුලත් විට කන, කොණ්ඩය බඳින සරොම් කමිස අඳින වෙද මහත්තයා තිරික්කල සූරයා වීම සුද්දන්ට කුතුහලයක්. ඒ වගේම සතුටක්. ඒත් ඔවුන් ඉංගිරිසියෙන් කියු කිසිවක් තාත්තාට වැටහුණේ නෑ. නඩු හබ සඳහා උසාවි ගිය විටත් තාත්තාට ඉංගිරිසියේ මහිමය වැටහෙන්න ඇති. ඒ නිසා තමයි තාත්තා අපට ඉංගිරිසි උගන්වන්නට විශේෂ මහන්සියක් ගත්තේ.”සෝමවීරයෝ මට කීහ. මෙගමේ සුන්දරත්වය කැටිකොට ඔහු ලියන සඳ ඇති රැයක බැලවාන ගැන මම ආස්වාදයෙන් වෙලෙමි. කියවමි. ඔබට ද ලියමි.“සඳ සිනාසෙමින් නිල් අහස් තලය අරා බලා සිටියි. මිණිකැට සේ තරු බබළයි. සඳ එළිය වැටී ඇළ දොළ රන් පැහැ ගනියි. තණ අග පිනි කැට දිලිසෙන විජ්ජා පෙන්වන කණාමැදිරියන් සමඟ තරග කරන්නා සේ දිදුළයි. අපි කණාමැදිරියන් අල්ලා බෝතල තුළට දමා ආලෝකයේ අසිරිය නරඹන්නෙමු.”සඳ ඇති රැයට ඇළ ඉවුරට ගිය විට මාළුන්ගේ සුරතල් ද ඇස ගැසේ. පෙතියෝ පිනුම් ගසති. එවිට උන්ගේ බඩපත සඳ එළියට හසුව දිලිසෙයි. දිය බල්ලෙක් අප දැක ජබුක් ගා ජලයට පනියි. රෑ පිපෙන මල්වල සුවඳ නහයට දැනෙයි. වක්කඩ බැඳි විට කුඹුරේ ජලය පිරි නියරවල ඇති කොරවක් බෙන යට වෙයි. ඒ තුළ සිටින කොරවක් පැටියෝ කෑ ගසන්නට වෙති. ගුල් යට වී පැටියන්ට සීතල හැදෙන්නට ඇත.කක්කුටු බෙන තුළ සිටින කක්කුට්ටන් ගිල දැමීමට පැමිණි නරින් තබන හූවට අපි පිළිතුරු හූ තියමු. නරි අපට බැණ බැණ යන ආකාරයෙන් ඈතට ගොස් ‘හූ’ කියති.”වෛද්‍ය පැරකුම් සමග...වෙද ගෙදරට උඩින් තරමක් දුරින් ඇති සුමනාරාම පන්සල එගම පිළිබඳ මගේ මතකය තවත් අලුත් කරන්නකි.සතර පෝයට සිල් ගන්නා ආතා ජාතක පොත හිසින් ගෙන පන්සලට යන්නට කතා කරන්නේ පුංචි සෝමවීරටය. පුංචි කමිසයක් සරම් කොටයක් හැඳී මේ කුඩා දරුවා ආතාට ඉදිරිපසින් සිට බණ මඩුව තෙක් ජාතක පොත් වහන්සේ වැඩම කරවති.දිනක් මේ යන ගමනකදී කොලුවාගේ සරම පටැලැවී ගැලවී වැටුණේ නොසිතූ අයුරිනි. කොලුවා යටට හැඳි කිසිදු ඇඳුමක් ද නැත. ගමේ කොල්ලෝ වෙල් එළියේ සැඟැවී හූ කීහ. දැන් ඔවුන් හැම දෙනා බලන්නේ ජාතක පොත් වහන්සේ ගත් පුංචි හිස දෙස නොවේය. කොලුවාගේ නිර්වස්ත්‍ර ඉතා කුඩා වහන්සේ දෙසය. එහෙත් කොලුවා එලෙසම බණ මඩුවට ගියේය. උස් තැනෙක පොත තබා දිව විත් සරම් කොටය හැඳගත්තේය.සෝමවීරලාගේ ගේ ඉදිරිපිට කුඩා සිල්ලර කඩයක් ද පවත්වාගෙන ගිය කාලයක් තිබිණ. ගමේ පන්සලේ එදා සිටි තරුණ හාමුදුරු නමක් දුම්වැටියක් ගෙනෙන්නැයි පුංචි සෝමවීරට කීවේය. ගමෙන් හා පවුලෙන් ලද බෞද්ධ ශික්ෂණයෙන් යුතු දරුවා දුම්වැටිය ගෙන ගොස් පිළිගන්වා හාමුදුරුවන්ට වැන්දේය. ඊළඟට හාමුදුරුවෝ නැවතත් ගිනි පෙට්ටියක් ගෙනෙන්නැයි දරුවාට අණ කළහ. කොලුවා ගිනි පෙට්ටියක් ද ගෙන ගොස් දෝතින් එය පිළිගන්වා වැන්දේය.ආපසු එන ගමන ගිනිපෙට්ටිය අතැතිව සිටි හෙතෙම බාප්පාගෙන් හොඳහැටි තැළුම් කෑවේය. ඒ “හොරෙන් දුම්වැටි බොනවා” යැයි බාප්පා වැරැදි ලෙස තේරුම් ගැනීමෙනි. ඒ තරුණ හාමුදුරුවෝ පසු කලෙක හීරළුවෙක් වූහ. පසු කලෙක උපැවිදි වූ එතුමා සිංහලයේ මහා විස්කම් මහැදුරකු විචාරකයකු ලෙස රටේ මහත් කීර්තියක් දිනා ගත්තේය. ඒ කවුරුන්දැයි සෝමවීරයන්ගෙන්ම අසා දැන ගත හැකිය.එදා පන්සල හා බැඳි මේ සිදුවීම් අතර මට සෝමවීරයන් එගමේ විසු අපූරු ගති පැවතුම් ඇති මිනිසුන් ගැන ලියුවක් සිහි ගැන්වේ.“හතළිහ දශකයේ අගභාගයේ ගමේ දේශපාලනය තවමත් සිහියට නැඟේ. ගමේ ඥාතිහු පක්ෂවලට බෙදී ඉතා අහිංසක සරදම්වල යෙදුණහ. යූ ඇන් පී කාරයන්ගේ ගෙවල්වලට රාත්‍රියේ කිතුල් අතු වීසි කිරීම සම සමාජකාරයන්ගේ නිවෙස්වලට පරිප්පු ඇට වීසි කිරීම ප්‍රධාන පහරදීම් අතර විය. (දැන් මෙන් ප්‍රචණ්ඩ දේශපාලනයක් එදා ගමක නොවීම ගැන මේ වටිනා සාක්ෂියකි) යූ එන් පී කාරයන්ගේ ලකුණ අලියා නිසා කිතුල් අතු සම්බන්ධ කැරිණි. එකල තුන් කෝරලය පුරා පැතිර ගිය මැලේරියා රෝගය නිසා ඇතිවූ කුසගින්නට පිළියම් ලෙස සම සමාජ නායක ආචාර්ය ඇන්. ඇම්. පෙරේරා ගෙයක් පාසා පරිප්පු බෙදු බව කියැවේ.එම නිසා සම සමාජ කාරයන්ට පරිප්පු නාමය පට බැඳිණ. මෙම අහිංසක සමච්චල් හැර අන් කිසිදු ආරවුලක් දේශපාලනය විෂයයෙහි එකල ගමේ නොවීය. සමච්චල් කළෝ ද, ලැබුවෝ ද, පසුදින කරට අත දමාගෙන සිනාසුණහ. තවත් සමච්චලයක් වූයේ පන්සල් පින්කම් පොළේ වෙන්දේසියේදී තරගයට භාණ්ඩ ඉල්ලීමයි. මල් වට්ටියට ද පක්ෂ දෙක තරග කළත් පූජා කළේ හවුලේය.”“ඒ කාලෙ ගමේ මිනිස්සුත් අපූරුයි. ඇතැම් කාන්තාවන් චීත්තය පමණක් හැඳ ගෙල වටා දමා ගත් හැට්ටයකින් සැරැසි උඩුකය නිරාවරණය කොට සිටියා. සතාසියා කියලා නමක් තිබු මිනිහෙක් වටිනා රිදී හවඩියක් හත් පොටක් ඉණ වටා ඔතාගෙන අමුඩයකින් විතරක් සැරසිලා අවිස්සාවේල්ල නගරයටත් ගියා. එයාගෙ හිසේ රිදී පාට තල් කොළ තොප්පියක් තිබුණා මතකයි. එදා ගැමියන් ඔරලෝසු බැලුවේ නෑ. එක මිනිහෙක් හරියටම උදේ හතට නිවෙසින් පිටත්වෙලා පාර දිගේ ගියා. ගැමියෝ එයාට “හතේ බාස්” කීවා.කොළඹ රැකියාවක් කරලා මාසයකට වතාවක් ගමට ආ පුද්ගලයෙක් හිටියා. ඔහු කොළඹ ඉඳන් අවිස්සාවේල්ලට කලිසමක් ඇඳගෙන ගමන් කළත් අවිස්සාවේල්ලෙ සිට ගමට ආවෙ ගියෙ සරමක් ඇඳගෙන. මල්ලක දමාගෙන එන සරම ඔහු අවිස්සාවේල්ලෙදි ඇඳ ගන්නවා. කලිසම දැකීමෙන් ඉරිසියාවක් ඇතිවී ගමේ තමන්ගේ දේවල්වලට කිසිවෙක් හානි කරාවි කියන බියක් ඔහු තුළ තිබුණලු. ගමේ එදා එහෙම වැඩත් තිබුණා. ගමේ කම්මල් බාස් රාත්‍රියට ගමනක් ගියානම් ඒ ගියේ හාත්පස එළිය විහිදුවන පැට්‍රොමැක්ස් ලාම්පුවක් හිස මත තියාගෙන. ‘ඉතිපිසො’ ගාථාව කියමින් වටේටම සෝදිසියෙන් බල බලාමයි. විහිදෙන ආලෝකය නිසා හොර හතුරන් යක්ෂ පේ‍්‍රත පිසාචයන් එයා ළඟට එන්නෙ නෑ කියලා එයා හිතුවෙ.සමහර ගැමියො වැදගත් ගමන් ගියේ එක් සරමක් හැඳ තවත් වටිනා සරමක් ඊටත් උඩින් හැඳ තුන්පට නවාගෙන. එක් ප්‍රභූ නිවෙසක වලව්වක කලිසමට උඩින් ව්විඩ් රෙද්දක් හැඳගත් හාමු කෙනෙක් හිටියා. එයාට ගැමියො කීවෙ ‘රෙද්ද අස්සෙ මහත්තයා’ කියලයි. පසුව ඔහුගේ කලිසම ගැලවී රෙද්ද පමණක් ඉතිරි වුණා. ඊටත් පස්සෙ කාලෙක අප සියලු දෙනාගේ රෙදි ලිහිලා කලිසම් ඉතිරි වුණා.සෝමවීරයෝ කොක් හඬලා හිනැහෙමින් කියති. සීතාවක රාජසිංහ රජුගේ වික්‍රමාන්විත ගැන ආස්වාදයෙන් සිටි මා හට එතුමාගේ සොහොන දැකගැනීමේ ආසාවක් උපණ. මම සෝමවීරයන් කැටුව ඒ ගමන ද යා යුතුය.එතුමංගේ සොහොන තිබෙන තැන මා දන්නවා. ඊට පෙර අපි සීතාවක රජ මාලිගය තිබුණ තැන දැක බලා ගත්තොත් හොඳයි... එතුමා මට කීය.අවිස්සාවේල්ල පනාවල මාර්ගයේ කිලෝමීටර් එකහමාරක් පමණ දුරින් මේ රජ මාළිගය පිහිටි ස්ථානය හමුවෙයි. අද ඊට යාබදව ඇත්තේ පුරාවිද්‍යා දෙපාර්තමේන්තු ගොඩනැඟිල්ලක් හා ස්මාරකයක් පමණි. රජ මාළිගයේ කිසිදු ලකුණක් මම නොදකිමි. ඒත් මේ ඉඩම අදත් හඳුන්වන්නේ ‘මාළිගාවත්ත’ නමිනි. ඒ අසලම පදිංචි තුන්කෝරළයේ හිටපු විවාහ උප්පැන්න මරණ ලේකම් අයි. ඩී. ඒ. පී. ධනපාල මහතා මට හමුවිය.“එදා සීතාවක නුවර තම අගනුවර කැරගත් මායාදුන්නේ රජු ආර්ය නම් ඇමැති ලවා මේ සුන්දර භූමියේ මාළිගා සංකීර්ණයක් ඉඳිකළා. රජ මාළිගය රාජ සභා ශාලාව, සක්මන් මණ්ඩපය, සළු මණ්ඩප, උළුපැන්ගෙය, ආයුධ මඩු, බිසෝ මාලිගා, ගබඩා ගෙවල්, මුරුතැන් ගෙවල්, විතරක් නොවේ මහත්තයො, මේකෙ ඈත්ගල්, අස්ගල් පවා නිමවලා තිබෙනවා.”ධනපාල මහතා එසේ කියන විටම ඔහුගේ පුතු සීතාවක චන්න කුසල් නම් ගුරුවරයා ද අප හා සාමීචියට ආවේය. දැනට ගුරුවරයකු ලෙස කටයුතු කරන ඒ මහතා ජයවර්ධනපුර සරසවියේ උපාධිධරයෙකි. මේ පිය පුතු සම්බන්ධය මගේ සිතේ ආස්වාදය වැඩි කළේය. අපේකම, ඉතිහාසය, සිතාවක පුරය ගැන බෙහෙවින්ම පෙම් බැඳි මේ පිය පුතුන් තුන් කෝරලයටම සම්පතකි.චන්න කුසල් රජ මාළිගය ගැන මට මෙසේ කීවේය. “ඒ මාළිගා සංකීර්ණයේ අංගෝපාංග තාත්තා විස්තර කළ ආකාරයට සඳහන් වෙනවා. ‘සීතාවක හටන’ නමැති පොතේ 137, 138, 139 කවිවලින්. ඒ වගේම බිමට ඔප දමන ගල් පුවරු ඇල්ලු විසිතුරු කැටයම් කණු මත වහලය සාදා රන්කොත් පලඳවා බිත්ති සිතුවම් කළ රාජ මන්දිරය ගැන තොරතුරු සැවුල් සංදේශයේ 73, 74, 75 කවිවලින් විස්තර කරනවා. මාළිගා සංකීර්ණය දෙවිපුරයක් වගේ ශෝබමාන බවක් සැවුල් කතුවරයා කියන්නේ. මා හිතන්නේ වරින්වර සිද්ධ වුණ සතුරු ආක්‍රමණ වලින් මාළිගාව විනාශ වුණා.ඔහු සංවේගයෙන් කීවේ ළය පුම්බා ගත් සුළං දහර සීරුවට මුදා හරිමිනි.    ලබන සතියේ සීතාවක මහා අංගම් පොර ශූරයා සමඟ තවත් බොහෝ පුවත්උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=as1204085</link>
    <topic>නෙළුම් විල</topic>
    <author/>
    <content>නෙළුම් විලනිර්මාණාත්මක කුසලතා සපිරි කුඩා කතුවරයන්, කතුවරියන් පිරිසක් සම්මුඛ පරීක්ෂණයකට ලක් කිරීමට මට අවස්ථාව ලැබිණ.බස්නාහිර පළාත් අධ්‍යාපන දෙපාර්තමේන්තුවේ ප්‍රාථමික අධ්‍යාපන අංශය මඟින් වාර්ෂිකව ක්‍රියාත්මක වන “21 වන සියවසට ලේඛකයන් බිහිකරමු” ව්‍යාපෘතිය යටතේ මුද්‍රණය කැරෙන ළමා කෘතීන් තේරීමේ සිට එහි අවසන් අදියර දක්වා දායක වීමට ලැබීම නව අත්දැකීමක් ද විය.ප්‍රාථමික අධ්‍යාපන අධ්‍යක්ෂවරයා ගේ ඇරියුමින් ලැබී තිබූ නිර්මාණ සංග්‍රහ කියවා සාරවත් නිර්මාණ 45ක් තෝරා දුන් පසු ඒවා බිහි කළ ළමා ලේඛක ලේඛිකාවන් සමඟ සම්මුඛ සාකච්ඡාවක යෙදීමට ද අනතුරුව අවස්ථාව ලැබිණ.නියම කරගත් දින පෙර කී දරු, දැරියෝ සිය මාපියන් හා පන්ති භාර ගුරුවරුන් සමඟ පැමිණ සිටිය හ. ඔවුන් සියලු දෙනා ම 4 – 5 ශ්‍රේණිවල ඉගෙනුම ලබමින් සිටි පොඩි උන් බැවින් වැඩිහිටියන් සමඟ ද අපි කතා කළෙමු.ප්‍රාථමික අධ්‍යාපන අධ්‍යක්ෂකත්, මමත් එක් එක් දරුවා බැගින් අප ඉදිරියේ හිඳුවාගෙන ඔවුන්ට සිය කෘතිය ලිවීමට පාදක වූ කරුණු, අඳින ලද චිත්‍රවල අදහස්, උදව් උපකාර ලබාගත් ආකාරය ආදී විස්තර විමසුවෙමු. අදාළ දරුවා ගේ දෙමව්පියෝ ද, ගුරුවරයා ද අසල සිට අවශ්‍ය තොරතුරු තව දුරටත් පැවසූහ.එක් දැරියක් ලියා තිබුණේ පණුවකු සම්බන්ධ කතාවකි. පොත පුරා ම විශාල පණුවන්ගේ සිතුවම් ද විය.”ඇයි දුවේ, පණුවෙක් ගැන කතාවක් ලියන්න හිතුවේ?” මම විමසීමි.”හුඟක් ළමයි පණුවන්ට කැමැති නැහැ. ඒ වුණාට මම ආසයි. මම පණුවෝ දිහා බලාගෙන ඉන්නවා ගස්වල කොළ කකා යනකොට. ඒ නිසා පණුවෙක් ගැන කතාවක් ලියන්න හිතුණා.”දැරිය පැවසුවේ කිසිදු සබකෝලයකින් තොරව, සුරතල් ලෙස ය.තවත් දැරියක ලියා තිබුණේ කම්මැලි මී මැස්සකු පිළිබඳ කතාවකි. කතාවට අදාළ සිතුවම් ද ඇයගේ යැයි සඳහන් ව තිබුණත් ඒවා කුඩා දැරියක ගේ චිත්‍රවලට වඩා මුහුකුරා ගිය බවක් පෙනිණ.මේ චිත්‍ර ඇන්දේ ඔයාම ද?නිරුත්තර වූ දැරිය හිසින් පමණක් එය තහවුරු කළාය. දැරිය ගේ පියා සිතුවම් දැරිය විසින් ම අඳීන ලද බවට හේතු දක්වන්නට වූයේ ය.”එහෙනම් අපි කොළයකුයි, පැන්සලකුයි දෙන්නම්. දුව ආයෙත් ඒ කතාවේ චිත්‍රයක් අපට ඇඳලා පෙන්වන්න.”දැරිය පියා දෙස ද වරින් වර බලමින් සිතුවමක් අඳින්නට වූවා ය. නමුත් අප සිතූ පරිදිම ඒ සිතුවම දැරියගේ කතා පොතේ ඇති සිතුවම්වලට වඩා බොහෝ සේ වෙනස් විය.පියා තරමක් ලජ්ජාශීලී ව සත්‍යය හෙළි කරන්නට පටන් ගත්තේ ය.”ඇත්තම කියන්නං. දුව එයාගෙ කතාවට චිත්‍ර ඇන්දා. නමුත් ඒවා එතරම් සුදුසු මට්ටමක නැති නිසා මගේ යාළුවෙකුට කියලා තමයි මේ පොතේ චිත්‍ර අන්දවා ගත්තේ.”ඔහු විසින් කරන ලද වරද පිළිබඳ ව අපි ඔහුට අවවාද කර කරුණු පැහැදිලි කර දුනිමු. පසුදින ම දැරිය විසින් අඳින ලද චිත්‍ර ගෙනැවිත් බාර දෙන ලෙසට ද පැවසීමු. (පියා විසින් පසුදින ගෙනැවිත් දුන් දැරිය ගේ චිත්‍ර ළමා සිතුවම් ලෙස අගය කළ හැකි මට්ටමේ ඒවා විය).අප සමඟ සම්මුඛ සාකච්ඡාවට පැමිණි තවත් දැරියක ගේ කතාව දැරියක ගේ රචනා ශෛලියෙන් ඔබ්බට ගිය එකකි. පසඟ පිහිටුවා වැඳීම, බුද්ධාලම්භන ප්‍රීතිය, සක් සුදක් සේ, එකත්පස්ව... වැනි යෙදුම් එහි දක්නට ලැබිණ.”දුවේ, මොකක්ද බුද්ධාලම්භන ප්‍රීතිය කියන්නේ?” අප විමසූ විට ඇය කිසිත් නොකියා බිම බලාගෙන සිටියාය.”ඔයාම ද මේ පොත ලිව්වේ..?”ඇය යමක් කියන්නට උත්සාහ කරමින් තම මවත්, ගුරුතුමියත් දෙස බැලුවාය.”ඔව්, ඔව්. දුව තමයි ලිව්වේ. මම අඩුපාඩු හැදුවා.” ගුරුතුමිය වහා පැවසුවාය.”දුව ගෙදරදි ලියාගෙන ආවා. ටීචර් හරිගැස්සුවා.” මවද කීවාය.”එහෙනම් ඔයා මේ වචන දන්නවා ඇතිනේ. මේ වචනවල තේරුම් කියන්න” මම ඇයගේ පොතේ තිබූ ඉහත සඳහන් වචන කිහිපයක් පෙන්වීමි.”මම ලියපු කතාව හොඳ මදි කියලා ටීචර් කිව්වා. අම්මා අක්කට කියලා මේ කතාව ලියවලා ටීචර්ට දුන්නා. මම චිත්‍ර ඇන්දා” දැරිය එවර අව්‍යාජව පිළිතුරු දුන්නා ය.මේ සිදුවීම් කිහිපය මෙසේ සටහන් කිරීමට සිත් වූයේ අපේ ඇතැම් මාපියන්, ගුරුවරුන් දරුවාට දරුවා වීමට ඉඩ නොදී තම සිතැඟි පරිදි ඔවුන් අසරණ කරන ආකාරය පෙන්වාදීමටය.මාපියනි, ගුරුවරුනි දරුවනට නිර්මාණශීලී පුද්ගලයන් වීමට ඉඩ දෙන්න.  කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.සතියේ නිවාඩුවට ගමේ ගිය මම නැවත නගරයට ඒම පිණිස බසයකට නැගුණෙමි. අසුනක් විය. හිඳ ගතිමි. ටිකකින් බසය පිටත් විය.ටිකට් කඩමින් ආ කොන්දොස්තර මහතා මා අසලට එන විට ම පසුම්බියට ඇඟිලි යැවීමි.එහි වූයේ රුපියල් දහසේ කොළයකුත් මාරු සල්ලි ටිකකුත් පමණි. මාරු සල්ලි ටික සංශෝධනය කැරුණු ගමන් ගාස්තුවට නොසෑහේ.ගමන් ගාස්තුව විසිතුනකි. ඇත්තේ දොළහකි. රුපියල් දහසක් දී විසිතුනක් ගන්නැයි ඉල්ලීම ද නොකළ හැක්කකි.කොන්දොස්තර මහතා කෝපයට පත්වනු ඇතැයි මට සිතිණි. මම බැණුම් අහන්නට සූදානම් වීමි.’ටිකට්ස්?’ ඔහු මවෙත අවධානය යොමු කළේය.මම රුපියල් දහස දිගු කොට ‘විසිතුනේ එකක්’ යැයි මැතිරීමි. ඔහු එය ගන්නා ගමන් ‘මාරු සල්ලි නැද්දැ’යි ඇසුවේය.තිබූ මාරු සල්ලි සියල්ල මම ඔහුට පැවෙමි.’කමක් නෑ’ ඔහු මාරු සල්ලි ටික අතට ගෙන දහසේ නෝට්ටුව ආපසු මා අතට දී, ටිකට් පතක් ද දුන්නේ ය.මසිතෙහි ඔහු වෙනුවෙන් ගෞරවයක් ඇති විය.එකෙණෙහිම මසිතට ආයේ ඉකුත් දිනෙක පාසල් සිසුවියක ලද මෙබඳුම බස් අත්දැකීමකි.’ටිකට්ස්?’ කොන්දොස්තර සිසුවිය වෙත ආයේය.ටිකට් පතට ගෙවීමට ඇය අත මුදල් නොවීය. ඇය ඒ බව කීවාය.’සල්ලි නැත්නං බහින්ඩ එළියට!’ ඔහු පාපුවරුව දෙසට සන්කළේ ය.සිසුවිය අසරණ වූවාය.’හා හා බහින්ඩයි කිව්වෙ‘ ඔහු ගේ හඬ රළු විය.සිසුවිය හඬමින් බසයෙන් බැස්සා ය.මට එබඳු දෙයකට මුහුණ පෑමට සිදුවූයේ නැත. ඒ තබා, වචන මාත්‍රයකින් පවා බැල්මකින් පවා ඔහු මා හෙළා දුටුවේ නැත.මෙවැන්නෝ උතුම් මිනිස්සුය. ගරුකටයුත්තෝය.කොන්දොස්තරවරයාණනි මම ඔබට හිස නමමි.  කැලණිය විශ්වවිද්‍යාලයයේ සමන්තිකා ගුරුසිංහ මෙණෙවිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=as1204086</link>
    <topic>අවුරුද්ද සිංහල ද දෙමළ ද</topic>
    <author>ලබන සතියේ - ගම්මැද්දේ අවුරුද්ද</author>
    <content>අවුරුද්ද සිංහල ද දෙමළ දඅප අවුරුද්ද සිංහල ද දෙමළ ද කියා අසන්න පටන් ගත්තේ මේ රටේ ජාතිවාදී ආකල්ප වර්ධනය වූවාට පසුවය. ඊට පෙර මේ අවුරුද්දට “සිංහල අවුරුද්ද” කියා කීවේ එය “සිංහලුන්ගේ අවුරුද්ද” කියන ජාතිවාදී අදහසින් නොවේ. අතීතයේ මේ රටට කීවේ “සිංහල දේසේ” කියාය.ඔළිඳ තිබෙන්නේ කොයි කොයි දේසේ ඔළිඳ තිබෙන්නේ බංගලි දේසේ ගෙනත් සදන්නේ කොයි කොයි දේසේ ගෙනත් සදන්නේ සිංහල දේසේමේ කවිය ජාතිවාදී කවියක් නොවේ. අපේ රටේ ගම්මානවල ජීවත් වූ සිංහල දමිළ සියලු ම හිතවතුන් සිංහල අවුරුද්දට ඔළිඳ කෙළිද්දී මේ කවිය භේදයකින් තොරව ගැයුවා ය.මේ සිංහල අපගෙ රටයි අප ඉපදෙන මැරෙන රටයි අප හද පණ ගැහෙන රටයි මුළු ලොව ඒ රටට යටයිB n S with J n Sනන්දා මාලිනී මේ ගීතය ගායනා කරන කාලයේත් අපේ රටේ උග්‍ර ජාතිවාදයක් ව්‍යාප්ත වී නො තිබුණි. “මේ සිංහල අපගෙ රට” යැයි ඇය කීවේ “මේ රට සිංහලුන්ගේ රට” ය යන ජාතිවාදී අදහසින් නොවෙයි. මේ ගීතය මහගම සේකර අද දවසේ ලීවේ නම් ලියන්නට තිබුණේ “ශ්‍රී ලංකා අපගෙ රටයි” කියා ද? (අහෝ!) මන්ද යත් අද සිංහල කියා රටක් නැත. (සිංහල කියා ජාතියක් ද නැත!)වරක් මම සිංහල අලුත් අවුරුද්දකට ඕස්ට්‍රේලියාවේ ගියෙමි. ඕස්ට්‍රේලියාවේ සිඩ්නි නුවර “Sinhalese Cultural Forum” නම් සංවිධානයක් ඇත. ඔවුන් අලුත් අවුරුද්ද වෙනුවෙන් “බක් මහ රංගන” නම් දැවැන්ත ප්‍රසංගයක් පවත්වති. එහි සංවිධායකවරු පිට පිට වසර දෙකක් ම මා එහි විශේෂ ආරාධිතයා ලෙස කැඳවා ගත්තෝ ය.ඒ එක් වතාවකදී ඕස්ට්‍රේලියානු ගුවන් තොටුපළ ආරක්ෂක නිලධාරීන් හමුවේ වග උත්තර බඳිද්දී ඔවුන් මගෙන් අසා සිටියේ ”Sinhalese” යනු කුමක් ද කියායි. එය මගේ ජාතිකත්වය (Nationality) යැයි මට කියැවුනේ පරණ පුරුද්දටයි. එවර ඔවුන් මා වෙන ම ගෙන ප්‍රශ්න කළේ වරදක් කොට අසු වූ විදේශිකයකු ලෙසිනි. මා බරපතළ වරදක් කොට ඇති බව ඒ වෙලාවේ මට තේරී ගියේය.මගේ විදේශ ගමන් බලපත්‍රයේ ඇත්තේ ජාතිකත්වය ශ්‍රී ලාංකික (SriLankan) කියාය. එහි මගේ ජාතිකත්වය සිංහල කියා ලියැවී නැත. ඔවුහු මට ඒ රටට ඇතුළුවීමට ඉඩ දිය නොහැකි යැයි පැවසුවෝ ය. මා කොතෙක් කරුණු පැහැදිලි කරත් අවසානයේ”Sinhalese Cultural Forum” හී ගරු සභාපති ආචාර්ය මහේෂ් බණ්ඩාර මහතා පැමිණ අවුල විසඳන තුරු මා තාවකාලික රැඳවුමක නවතා තබන්නට ඔවුන්ට සිදුවිය.එදා මම අති විශාල ජාතික සිත්තැවුලක් විඳ ගත්තෙමි. අනාදිමත් කාලයක් මගේ රට ජාත්‍යන්තරය විසින් හඳුනා ගත්තේ “සිංහල දේශය” කියාය. සිහළ යන වචනය “සීහළ” වී, පසුව “සීලාන්” වී, එය “සේලාන්” බවට පත් වී අවසන “සිලෝන්” යැයි පට බැඳී ඇත. අතීත විදේශිකයා අපේ රටට “සෙරන්දිබ්” යැයි කීවේය. අරාබි කටින් සෙරන්දිබ් යැයි කියා කියවුණේ “සිහළ දිව &gt; සිහළ දිබ &gt;සෙරන්දිබ්” ලෙස වෘද්ධි වූ නිසා ය.“සිහළ” යන වදනේ මුල් ස්වරූපය “හෙළ” යන්නයි. දකුණු ඉන්දීය සෙල්ලිපිවල හෙළ වචනය සඳහන් වන්නේ “ඉල” හෝ “ඊල” යන ශබ්ද වලිනි. අනුරාධපුර යුගයේ ලංකාවේ සිට රැකවරණ පතා දකුණු ඉන්දියාවට ගිය නාග කුමාරයාව ඔවුන් හැඳින්වූයේ “ඉලනාග“ කියායි. එහි ඇත්තේ “සිහළ දිව සිට පැමිණි හෙළ නාගයා” යන අර්ථයයි. එතුමන් යළිත් ලංකාවට පැමිණ අනුරාධපුරයේ රජ වෙන්නේ ඉලනාග නමිනි.දකුණු ඉන්දියාවේ ඇති ලංකාව පිළිබඳ කියැවෙන සෙල්ලිපිවල ලංකාව හඳුන්වා ඇත්තේ “සීහලම්” යන අර්ථයෙන් “ඊලම්” කියාය. මේ භාෂා වෘද්ධිය වරදවා තේරුම් ගත් බෙදුම් වාදීන්, මේ රට දෙකට බෙදා උතුරු කොටස නම් කරන්න සිටියේ “ඊලම් දේශය” කියා ය. ඊලම් දේශය යන දෙමළ වචනයේ සිංහල තේරුම වන්නේ “සිංහල දේශය” යන්නයි. එය තේරුම් ගිය කළ ඔවුහු එය Tamil Eelam හෙවත් “දෙමළ ඊලම” කියා නම් කළෝය. දෙමළ ඊලම යන්නෙහි තේරුම “දෙමළ සිංහල” යන්න බව ඔවුන්ට අමතකව ඇත.සිංහල අලුත් අවුරුද්ද යන අහිංසක ගැමි වචනයේ තේරුම වන්නේ “ලංකාවේ අලුත් අවුරුද්ද” යන්නය.කීර්ති ශ්‍රී රාජසිංහ රජු ද “අවුරුදු මංගල්‍යය” උත්සවාකාරයෙන් පවත්වා ඇත. සුදු අධිරාජ්‍යවාදීහු “සිංහලේ රජ්ජුරුවන්ව“ අත් අඩංගුවට ගත්හ. එහෙත් ඔහු සිංහල රජෙකු නොව වඩුග රජෙකි. පේරාදෙණියේ කන්නසාමි නම් මලබාර් වඩුග කුමාරයා සිංහලයේ (ලංකාවේ) රජ වූ පසු ඔහු හඳුන්වන්නේ “සිංහලේ රජු” හෙවත් “ලංකාවේ රජු” කියාය.ඕස්ට්‍රේලියාවේ බක්මහ රංගනසිංහලේ රජු අත් අඩංගුවට ගෙන ඔහුව රටෙන් පිටුවහල් කොට රොබට් බ්‍රවුන්රිග් මේ රට එංගලන්තේ මහ රජ්ජුරුවන්ට භාර දී පාලනය භාර ගත් දා සිට මේ රට තවදුරටත් “සිංහලය” නො වී සිලෝන් එක බවට පත්විය. එහෙත් සිලෝන් ශබ්දය හැදුණේ ද සීලාන් සෙලාන් වීමෙන් ය.ලංකාවේ පැරණි රජ දරුවන් රජ කළ වල් බිහි වූ දුෂ්කර රජ රට පළාත අධිරාජ්‍යවාදී කාලයේදී හැඳින්වූවේ “සිංහලේ” කියාය. මාර්ටින් වික්‍රමසිංහයන් “ගම්පෙරළියේ” දී කරෝලිස්ව යවන්නේ “සිංහලේ” ය. කයිසාරුවත්තේ මුහන්දිරම්ගේ රදල දෝනියන්දෑව කරකාර බැඳගත් ජිනදාස නම් කුලීනයා ද ආර්ථික අපහසුතා නිසා වලව්ව හැර යන්නේ ද “සිංහලේ” ය.අතීතයේ මුළු රටට ම යෙදී තිබු නාමය ඉංගී‍්‍රසි යුගයේදී වල් බිහි වූ අතීත රජ රටට පමණක් යෙදී තිබීම අතිශය උත්ප්‍රාසාත්මක ය.2002 වසරේදී මා විසින් ආරම්භ කෙරුණු ඉතිහාස මාධ්‍ය වැඩසටහනට මා නම් තැබුවේ “මහා සිංහලේ වංස කතාව“ කියාය. මේ නම ඇසූ සැණින් බොහෝ පිරිස් මා හා උරණ වූහ. ස්වයං තීරණ අයිතිය යටතේ ශ්‍රී ලාංකික දමිළ ජනතාව කෙරෙහි මානව හිතවාදී සුළු ජාතික අනුකම්පාව හෙලූ සමාජවාදී මත දරන්නෝ මට බැන වැදුනහ. මේ වැඩසටහන මහා සිංහලේ වංස කථාව නිසා මෙහි ඇත්තේ සිංහලුන්ගේ ඉතිහාසය පමණක් දැයි ඔවුහු මා විචාලෝ ය.එවිට මම මගේ මතය පැහැදිලි කළෙමි. මේ වැඩසටහනේ කථා කරන්නේ විජය රජු ලංකාවට ගොඩබට තැන සිට ශ්‍රී වික්‍රම රාජසිංහ රජු අත් අඩංගුවට පත්වන තුරු ලංකාවේ ඉතිහාසයයි. ඒ යුගයේ ලංකාව හැඳින්වූයේ “සිංහලේ” කියාය. මා සිංහලේ යන වචනය ගන්නේ අර්ථ පූර්ණ රූපකයක් ලෙසින් මිස සහෝදර දමිළ ජනතාවගේ හිත් රිද්දන්න නොවන බව මම පැහැදිලි කෙරුවෙමි. සිංහලේ යන පැරණි රූපකයට මා විසින් අලුතින් එක් කළ විශේෂණය වන්නේ ‘මහා’ යන කොටසයි. එංගලන්තයට “මහා බ්‍රිතාන්‍යය” යැයි කීවේ එංගලන්ත ජාතිකයන් නම්, ඉන්දියාවට “මහා භාරතය” යැයි කීවේ ඉන්දියානුවන් නම්, මගේ මාතෘ භූමියේ ආඩම්බර අතීතයට මට ද “මහා සිංහලය” යැයි කිව හැකිව තිබේ. ම විසින් ආරම්භ කළ “මහා සිංහලේ” සංකල්පය දැන් දැන් බොහෝ උගතුන් පවා භාවිත කරනු දැක මම සාඩම්බර පී‍්‍රතියක් භුක්ති විඳිමි.“මහා සිංහලේ වංස කථාවේ” දමිළ ජාතිකත්වයට ද සෑහෙන ඉඩක් තිබේ. ඉතා ආසන්නයේ පිහිටි රටවල් දෙකක් ලෙස අප දෙ වර්ගය ශතවර්ශාධික කාලයක් පුරා එකට මිශ්‍රව සිටියේය. මේ මිශ්‍ර සංස්කෘතිය ලෝකයා හඳුනා ගත්තේ “සිංහලේ” යන රූපකයෙනි. මේ රටේ ඉතිහාසය ජාතිවාදී ඉතිහාසයක් නොවන බව ඔප්පු කරන්නට මට අවශ්‍ය වී තිබුණි. එළාර දුටු ගැමුණු සටන වනාහී සදේශීය රජෙක් විජාතීය ආක්‍රමණිකයකුට එරෙහිව මෙහෙය වූ සංග්‍රාමයක් මිස මෙරට ජීවත් වූ දමිළ, සිංහලයන් අතර හට ගත් සටනක් නො වන බවට මහා වංශය දෙස් දෙයි.අපේ රටේ දමිළ සිංහල ජාතිවාදය අවුස්සාලනු ලැබූයේ 20 වැනි ශතවර්ෂයේදී යැයි මම විශ්වාස කරමි. සර්වජන ඡන්ද බලය ලැබීමෙන් අප රට ලබාගත් ප්‍රජාතාන්ත්‍රීය අයිතියට සමාන්තරව ම “ඡන්ද ගුණ්ඩුව“ නම් මානව විරෝධී සංකල්පයට ද අපි උරුමකම් කීවෙමු. සිංහල නායකයින් සහ දමිළ නායකයින් සර්වජන ඡන්දයේ ඡන්ද ගුණ්ඩුව ක්‍රියාත්මක කොට ඉතිහාසය පුරා ඥාතීත්වයෙන් මිශ්‍ර වී සිට අප දෙ ජාතිය විශමාචාර ලෙස භේදභින්න කළේය. “පණහට පණහ අවුල” සහ “රාජ්‍ය භාෂා අවුල” ඡන්දයට නිමිත්තක් කොට ගත් අපේ කොම්ප්‍රදෝරු දේශපාලකයෝ ඒ කණ්ණාඩියෙන් ම බලා සිංහල අලුත් අවුරුද්ද ද ජාතිවාදීව දෙකට බෙදුවෝ ය. අද වන විට මාධ්‍යවල පවා මේ අවුල පෙනෙන්නේ විසඳිය නො හැකි සංකීර්ණ ප්‍රශ්නයක් ලෙසට ය.සමහරක් මෙයට “සිංහල අවුරුද්ද” කියති. අයෙක් “සිංහල දමිළ අවුරුද්ද” කියති. ඇතැමෙක් “සිංහල හින්දු අවුරුද්ද” යැයි ද කියති. එහෙත් මෙය කිසිදු ජාතික හෝ ආගමික උලෙළක් නොව මුළුමණින් ම ශ්‍රී ලාංකික සංස්කෘතික උලෙළක් යැයි මේ දෙතුන් පිරිස ම නො ගනිති.අපට ඇත්තේ මිශ්‍ර සංස්කෘතියකි. යුරෝපීයයන් අපේ රටේ පැවැති ආගමික හා සංස්කෘතික ක්ෂේත්‍රයට තමන්ගේ දහම් හා වත් පිළිවෙත් එකතු කරන්නට පෙර මේ රට ඉන්දියාව හා ලංකාව අතර මිශ්‍ර සංස්කෘතියක් ගොඩ නගාගෙන තිබුණි. පිරිසිදු ථේරවාදී බුදු දහම ඉන්දියාවේ සිට මේ රටට ආයාත වූවාට ඉන්දීය දේවාගම් වලින් සිදු වූ බලපෑමෙන් මිදෙන්නට සිංහල බුද්ධාගමට නො හැකි විය. අවසානයේ මේ සංස්කෘතිය බුදුන්ට අග්‍රස්ථානය දී වෛදික දේව ධූරාවලිය සිංහල බුදු සමය තුළ සාධාරණීකරණය කර ගත්තහ.මේ සංස්කෘතියේ සිංහල සහ දමිළ යන දෙවර්ගයේ ම මූලයන් තිබුණි. එහෙයින් අපේ සංස්කෘතියේ ඉතා ම ඉහළින් පැවති උත්සවය වූ සූර්්‍ය මංගල්‍යය තුළ ද එය එසේම ය. සූර්්‍ය සංක්‍රාන්තිය, සූර්්‍ය දේව විශ්වාසය, ග්‍රහ නැකත් ශාස්ත්‍රය ආදී වෛදික විශ්වාසයන්ට අපේ සිරිත් විරිත් සහ ආගමානුකූල විශ්වාස ද එකතු කරනු ලැබීය. සූර්්‍ය සංක්‍රාන්තියේ නැකත් රහිත රික්තය (නො + නැකත = නොනගතය) අප පුණ්‍ය කාලය ලෙස නම් කොට පන්සල් යන්න පුරුදු වී සිටී. හිරු, සඳු දෙවි වරුන්ට, ග්‍රහ බල දෙවි වරුන්ට අප පිං අනුමෝදන් කරන්නේ ඔවුන්ට පිං රැස් කරගත නොහැකි නිසා ය.බුද්ධ ධර්මයේ දෙවි වරුන්ට වඩා මනුෂ්‍යයා උතුම් ය. නිර්මල වූත්, උත්කෘෂ්ඨ වූත් නිර්වාණය අත්පත් කර ගත හැක්කේ මනුෂ්‍යයින්ට පමණි. මේ උතුම් දර්ශනය සූර්්‍ය මංගල්‍යය තුළ හොඳින් තහවුරු වී තිබේ. එහෙයින් ලංකාවේ පවත්වන අලුත් අවුරුද්දෙන් සිංහල හා දමිළ මිශ්‍රණය වෙන් කළ නො හැක.ඡන්ද ගුණ්ඩු ජාතිවාදීන් එයට සිංහල දෙමළ අලුත් අවුරුද්ද යැයි කියන්නේ එහි ඇති ‘සිංහල’ කෑල්ලට වාඩු වශයෙන් ය. එහෙත් පැරැන්නා මේ අලුත් අවුරුද්දට සිංහල නම එක් කළේ ජාතිකවාදී අර්ථයකින් නොව භූගෝලීය රූපකයකින් යැයි ඒත්තු ගන්නන්නට දැන් බැරි ය. දැන් අපි ඡන්ද ගුණ්ඩුවට රැවටී, ගහ මරාගෙන, ජාත්‍යන්තර සම්මේලන වලින් ද “පාඩම් උගෙන ගනිමින්” සිටින කාලයකි. එහෙයින් මගේ යෝජනාව වන්නේ මේ අවුරුද්ද “සිංහල අවුරුද්ද” වත් නොවී, “දෙමළ අවුරුද්දවත්” නොවී, “සිංහල දෙමළ අවුරුද්ද” නොවී නිකං ම නිකං “අලුත් අවුරුද්ද” විය යුතු ය කියාය.මේ ශ්‍රී ලාංකිකයින්ගේ ඉපැරණි සූර්ය මංගල්‍යයයි. ලංකාව පමණක් නොව සියලුම ඝර්ම කලාපීය රටවල සූර්ය වන්දනාව පවත්වති. මේ මංගල්‍යයේදී අප අපේ සකළවිධ මානව සංසිද්ධීන් අලුත් කර ගනී. එහෙයින් මෙය අපේ “අලුත් අවුරුද්ද”යි. සිංහල, දෙමළ, බෞද්ධ, හින්දු, කතෝලික සියලු ම ජන වර්ගයන්, (හැකි නම් ඉස්ලාම් භක්තික මුස්ලිම් ජාතිකයින්ව ද එක්කොට ගෙන) ඉන්දියන් සාගරයේ ස්වාධීන රාජ්‍යයක් වූ ශ්‍රී ලංකාවේ පවත්වන අලුත් අවුරුද්ද නම් සංස්කෘතික උත්සවය ඉහළින් ම පැවැත්විය යුතුය. ඒ අලුත් අවුරුද්ද මේ රටේ ජාතිවාදයෙන් තොර, සහයෝගී මිශ්‍ර සංස්කෘතිය බිහි කරනු ඇත.ලබන සතියේ - ගම්මැද්දේ අවුරුද්දජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=as1204087</link>
    <topic>බක්මහ මඟුලේ නැකැත් අසිරිය</topic>
    <author>කේ.සී.ජේ.රත්නායක</author>
    <content>බක්මහ මඟුලේ නැකැත් අසිරියබක්මහ මංගල්ලය මහා රාවණා රජතුමාගේ කාලයේ පටන්ම පැවත එන මහා උත්සවයක්. ලක්දිව හෙළයින් අතර ඡ්‍යොතිෂයේ පියා ලෙස සැලකෙන්නේ පුලස්ති මහා සෘෂිවරයායි. බක්මහ මංගල්ලය එක් අතකින් සශ්‍රීකත්වයේ සැණකෙළියයි. අනෙක් අතින් සූර්ය දිව්‍ය රාජයාට කරන උපහාරයක් හැටියටත් චිරප්‍රසිද්ධයි. මේ කොයි හැටියෙන් ගත්තත් බක්මහ මංගල්ලය ඡ්‍යොතිෂය පදනම් කරගත් උත්සවයක් බව අවිවාදිතයි. සිංහල අලුත් අවුරුද්ද හැටියට ප්‍රකටව කියවෙන මේ වසන්ත උත්සවයයේ එන චාරිත්‍ර වාරිත්‍රවල මතුපිටින් පෙනෙනවාට වඩා ගැඹුරු සාරවත් අරුතක් දකින්න ලැබෙනවා.බක්මහ මංගල්ලයේ චාරිත්‍ර - වාරිත්‍රවල සැඟවුණු අරුත් මෙවර පහදන්නේ ප්‍රවීණ ඡ්‍යොතිෂවේදී මීපේ ගණිතගේ චන්ද්‍රභාරතී මහතාය.“සිංහලයා අලුත් අවුරුද්ද හැටියට බක්මහ මංගල්ලය සමරන්නේ ශ්‍රී ලංකාවට පූර්ණ සූර්යයා මුදුන් වෙන කාලයකදීයි. ඒ කියන්නේ සූර්යයා ශ්‍රී ලංකාවට එකඑල්ලේ මුදුන් වෙන කාලසීමාවකයි බක්මහ මංගල්ලය යෙදිලා තියෙන්නේ. රාශි දොළහේ ගමන් කරන සූර්යයා සංක්‍රාන්ති සමය නිමාකරලා මීන රැසෙන් මේෂ රැසට ගමන් කිරීම මහා සුබ මංගල්ලයක් හැටියටයි සලකන්නේ. දැන් බලමු අපි මේ උත්සවයට සූදානම් වෙන හැටි.පරණ අවුරුද්ද යෙදෙන්නේ අප්‍රේල් 12දා. මෙදාටත් අප ස්නානය කරලා පිරිසිදු වෙලා පිරිසිදු වස්ත්‍රාභරණයෙන් සැරසීම පෙර සිට එන සිරිතක්. පැරණි අවුරුද්දට සමු දෙන්නේත් ගෞරවයක් – පිළිවෙළක් ඇතිව බව එයින් පෙන්නුම් කරනවා. පිරිසිදු බව - පිළිවෙළ - මෙහි මූලිකයි.ඉන්පසුව අප සූදානම් වන්නේ සූර්ය සංක්‍රාන්තියටයි. අප්‍රේල් 13දා අපරභාග 12.56ට සංක්‍රාන්තිය ආරම්භ වෙනවා. එය හමාර වන්නේ 14දා පූර්වභාග 1.44ටයි. සාමාන්‍ය කාලය පැය 12යි මිනිත්තු 46ක් විතර ගතවෙනවා. මෙන්න මේ කාලයේ අපරබාග කොටසේ නැකැත් චාරිත්‍ර පවත්වනවා. අලුත් අවුරුදු උදාව යෙදෙන්නේ 7.20ටයි.අප්‍රේල් 13 දා අපරභාග 7.42ට දකුණ බලා සුදු හා නිල් වස්ත්‍රයෙන් සැරසී ගිතෙල් හකුරු මිශ්‍ර කිරිබතක් පිළියෙළ කිරීම. කෑම මේසයට තල මිශ්‍ර කැවිලි එකතු කරගන්න කියාත් සඳහන් වෙනවා. බලන්න අප්‍රේල් 13 යෙදෙන්නේ සිකුරාදාටයි. මෙදා දිනාධිපති වන්නේ සිකුරු. නිල් හා සුදු යන වර්ණ අයත් වන්නේ සිකුරු ග්‍රහයාටයි. දිනයට අධිපති ග්‍රහයා සිහිකරන ගමන්ම පංච මහා භූත සංකල්පයට මුල් තැන දීමත් එමඟින් සොබාදහමට ගෞරවාදර පළකිරීමත් මේ චාරිත්‍රවල සියුම්ව ගැබ්වෙනවා. ගෘහිණිය නිල් හා සුදු මිශ්‍ර වස්ත්‍රයෙන් සැරසී ළිඳට යනවා.මල් අහුරක්, කාසි කිහිපයක්, අ¼ගුරු යනාදිය දමා අලුත් කළයකට වතුර පුරවා ගන්නේ බොහෝම ගෞරවයෙන්. සශ්‍රීකත්වයට හේතු වන ජලය හෙවත් ආපෝ ධාතුව වන්දනා කිරිම එමඟින් සංකේතවත් කෙරෙනවා. ළිප ගිනි මෙලවීම කළ යුතුව තිබෙන්නේ දකුණු දිසාව බලාගෙනයි. මේකට හේතුවක් තියෙනවා. මෙදා සඳු පිහිටන්නේ ශ්‍රී ලංකාවට දකුණු දිසාවෙන්. ලිප ගිනි මෙලවීමේදී පංච මහා භූත සංකල්පයේ තේජෝ ධාතුව සිහිපත් කරන අතරම එය දකුණු දිසාව බලා සිදුකිරීමෙන් ඉබේටම චන්ද්‍ර නමස්කාරයත් සිද්ධ වෙනවා. මෙදින ආහාරයට ගැනෙන්නේ ගිතෙල් මිශ්‍ර කිරිබතක්. ගිතෙල් මඟින් නැවත වරක් දිනාධිපති සිකුරු සිහිපත් කෙරෙනවා. සිකුරු ග්‍රහයාට අයත් වන්නේ වෙඬරු මිශ්‍ර කිරිබත්, ඡ්‍යොතිෂයේ සඳහන් වන්නේ ඒ ආකාරයටයි.ආහාර අනුභවය සිද්ධ වන්නේත් චාරිත්‍ර - වාරිත්‍ර අනුවයි. කිරිබත්, කැවුම්, කෙසෙල් කියන්නේ ආඪ්‍යත්වයේ සංකේතය. එමඟින් පිරුණු බව විදහා පෙන්වනවා. යුරෝපීයයන් අතර කෑම මේසේ චාරිත්‍ර ටේබල් මැනර්ස් යනුවෙන් හැඳින්වෙනවා. නමුත් සිංහල අපේ ‘ටේබල් මැනර්ස්’ බොහෝම පරණ අතීතයකට නෑකම් කියන්නේ අපේ සංස්කාතිය, ආගම, ගුණධර්ම යනාදී සියලු දේ සංකේතවත් කර ගෙනයි.ආහාර වළඳන්න පෙර අලුත් අවුරුදු කෑම මේසයේ පහනක් දල්වා එයට කිරිබත් ගුලියක් එකතු කරනවා. ස්වභාව ධර්මය, දෙවි දේවතාවුන් සිහිපත් කිරීමයි ඒ සිදුවන්නේ. ඉන්පසුව ගෙදර ජ්‍යෙෂ්ඨත්වය අනුව ආහාර පිළිගැන්වීම සිදු කෙරෙන්නේ ගෘහමූලිකයා හෝ ස්වාමි දුව අතින්. මේ සිරිත් විරිත් අතර සැඟවුණු අරුත් බොහෝමයක් තිබෙන බව සැලකිය යුතුයි.අලුත් අවුරුදු උදාවේ දී බොහෝ දෙනා නොනගතය සහ පුණ්‍ය කාලය පටලවා ගන්න බව පෙනෙනවා. මා කතාකරන්නේ පුරාණ කාලය ගැනයි. මේ ගැන මා පෞද්ගලික අත්දැකීමක් සඳහන් කරන්න කැමතියි. පුණ්‍ය කාලය පවතින විට මා නම් කිසිදු වැඩක යෙදෙන්නේ නෑ. පන්සල් යෑම, ආගමික කටයුතු ඉටු කිරීම ඉතා වැදගත්. නමුත් පොත්පත් කියවීම, ලිවීම යනාදී වැඩක් ලෙස ගැනෙන කිසිවක් නොකිරීම මගේ සිරිතක්. ඒ වගේම පුණ්‍ය කාලය අතරතුරේදී කෙළි සෙල්ලම්වල යෙදීමත් ඔබින්නේ නැති බව කිව යුතුයි. වචනයේ පරිසමාප්ත අර්ථයෙන් පුණ්‍ය කාලය ආගමික කටයුතු හෝ විවේකය සඳහා යෙදවීම වැදගත්.ආහාර ගැනීමෙන් පසුව ගනු–දෙනු කිරීමේ සිරිතක් එනවා. දීම මෙහි ප්‍රධානයි. ගැනීම අතුරු කාරණාවකි. යමක් දුන්නොත් යමක් ලැබෙනවා. අන්‍යොන්‍ය සම්බන්ධය ජීවිතයට අත්‍යවශ්‍ය බව මෙයින් එන තවත් අර්ථයක්. අලුත් අවුරුද්ද උදාවේදී ගනු-දෙනු කළ මුදල් ඒ වසරේ හැමදාකම මා නම් නිවසේ තබා ගන්නවා. ඒ අනුව නිවසේ ඕනෑම මොහොතක මුදලක් රැඳී තියෙනවා. එය විශාල භාග්‍යයක්, වාසනාවේ සංකේතයක් හැටියටයි මා දකින්නේ.අලුත් අවුරුදු උදාවේ දී රබන් ගැසීම අතීතයේ සිට එන චාරිත්‍රයක්. මෙය සූර්ය දිව්‍ය රාජයාට කරන ශබ්ද පූජාවක් හැටියටයි සලකන්නේ. අනෙක් අතින් ඒ රබන් හඬ නිසා කාගේත් හිතට කිසියම් රිද්මයක් දැනෙන්න ගන්නවා. එය මිහිරි වින්දනයක්. අනෙක් අතින් සාමූහික කටයුත්තක්. මේ රබන් ශබ්දයට ගහකොළ පවා ප්‍රිය කරන බවක් සමහරුන් විශ්වාස කරනවා.හිස තෙල් ගෑම අලුත් අවුරුද්දේ එන තවත් වැදගත්ම අංගයක්. අප්‍රේල් 15 දා ඉරිදා පූර්ව භාග 7.08ට නැකත යෙදෙනවා. හිසට ඉඹුල් කොළ, පයට නුග කොළ, රන්වන් පැහැති වස්ත්‍රය කියන මේ සියල්ලේම තර්කානුකූල අර්ථයක් තියෙනවා. සූර්ය දිව්‍ය රාජයාට අයිති දිනය ඉරිදා. ඒ විතරක් නෙවෙයි මේ සූර්ය මංගල්ලයයි. හිරු දෙවියන් වැඩ වසන්නේ ඉඹුල් විමානේ බවත් සඳහන් වෙනවා.තෙල් ගාන අවුරුදු දා හිසට ඉඹුල් පත් ගන්න කීවේ සූර්යාගේ විමානය සිහිපත් කරන්නයි. නමුත් පයට ගන්න කීවේ නුගපත්. ඒ මොකද? සූර්යාට ඉඹුල් පත්‍ර අයිතියි. නුගපත් අයත් වන්නේ ශනි හෙවත් සෙනසුරුටයි. මේ දෙදෙනා සදා වෛරක්කාරයන් හැටියටයි ඡ්‍යොතිෂයේ සඳහන් වන්නේ. “අර්ක ශනේශ්වරඞ - සදා වෛරඞ” අන්න ඒ සංසිද්ධිය මෙහිදී මූර්තිමත් කෙරෙනවා.ඡ්‍යොතිෂයේ තවත් අපූරු පෙළගැස්මක් දකින්න පුළුවන් සිංහ රාශියේ අධිපති සූර්යයා හෙවත් රවි. කුම්භ රාශියේ අධිපති ශනි හෙවත් සෙනසුරු. ග්‍රහචාරය අනුව සිංහ රාශියට අංශක 90ක් පහළින් කුම්භ රාශිය පිහිටනවා. ඒ කියන්නේ රවි හිස මුදුනේ නම් ශනි පිහිටන්නේ යටිපතුලේ. හිසට ඉඹුල්පත් ද, පයට නුග පත්ද ගැනීම මඟින් අර ;ජ්‍යාතිෂමය සංසිද්ධිය හරි අපූරුවට ක්‍රියාත්මක කෙරෙනවා. තෙල් ගෑමේ උත්සවය දාට පලඳින්නේ රන්වන් වස්ත්‍ර. ඒ ඇයි? “රත්තං ගෝධිත්‍ය මූර්තිඞ” හිරු දෙවි අඹන්නේ රන්වන් පැහැයෙනුයි. අරුණ වර්ණ කිරණ ගනයෙන් බබළන්නා වූ සිරුරක් ඇති.. ලෙසටයි සූර්යයා ගැන සඳහන් වන්නේ.දැන් අවුරුදු උත්සවයෙන් පසුව රැකී රක්ෂා සඳහා පිටත්ව යෑමට තිබෙන්නේ අප්‍රේල් 18 දා බදාදා. හකුරු මිශ්‍ර කිරිබතක් ආහාරයට ගෙන පලාවන් වර්ණ වස්ත්‍රයෙන් සැරසී පිටත්වන්න කියා සඳහන් වෙනවා. බදාදා දිනාධිපති බුධ, පලාවන් (තද කොළ පැහැති) වර්ණය බුධට අයිතියි. බුධ පඬු පැහැය සහිත කිරිබත වළඳනවා. හකුරු මිශ්‍ර කිරිබත් පිළියෙල කරන්නේ ඒ නිසයි.අවසන් වශයෙන් සඳහන් කරන්න තියෙන්නේ බක්මහ මංගල්ලයේ එන සෑම චාරිත්‍ර-වාරිත්‍රයකටම ප්‍රබල තර්කානුකූල පදනමක් තිබෙන බවයි. මේ සඳහා එක එල්ලේම ඡ්‍යොතිෂය සම්බන්ධ වීමත් විශේෂයි. බක්මහ මංගල්ලය හොඳින් සැමරුවොත් මුළු අවුරුද්දම මංගල්ලයක් වන බවට කිසිම සැකයක් නැති බවත් කිව යුතුයි.ඔබ සැමට සුබ අඅලුත් අවුරුද්දක් වේවා!කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av1204082</link>
    <topic>තඹකන්ද පාස්කුවට ජනප්‍රිය නළු නිළියෝ රැසක්</topic>
    <author/>
    <content>තඹකන්ද පාස්කුවට ජනප්‍රිය නළු නිළියෝ රැසක්ක්‍රිස්තුතුමා - ජීවන් පිලාත් - සනත් ස්නාවක ජුවාම් - රන්ජන් මරිය මග්දලේනා - කාංචනාසඳ ලංකාව යෝගියාන තඹකන්ද පුදබිමේ අද (08) පැවැත්වෙන තඹකන්ද පාස්කු නාට්‍ය සංදර්ශනයට සිංහල සිනමාවේ ජනප්‍රිය නළුනිළියෝ රැසක් සහභාගි වෙති.මෙහි ක්‍රිස්තු තුමා ලෙස ජීවන් කුමාරතුංග ද, පිලාත් ලෙස සනත් ගුණතිලක ද , ස්නාවක ජුවාම් ලෙස රන්ජන් රාමනායක ද, මරියතුමිය ලෙස මොරින් චාරුනි ද, ක්ලෝඩියා ලෙස සුමනා අමරසිංහ ද නූතන මරියා ලෙස නීටා ප්‍රනාන්දු ද මරිය මග්දලේනා ලෙස කාංචනා මෙන්ඩිස් ද පේදුරු ලෙස ක්ලීටස් මෙන්ඩිස් ද, තෝමස් ලෙස රෝයි ද සිල්වා ද, ජුදාස් ලෙස රිචාඩ් වීරක්කොඩි ද ජුවාම් ලෙස සුරේෂ් ගමගේ ද ජාකොබ් ලෙස මහේෂ් ජයසිංහ ද බර්තලමියුස් ලෙස රොනී ලීච් ද මතෙව් ලෙස ටෙනිසන් කුරේ හා ෂෙල්ටන් මුතුනමගේ ද අන්නාස් ලෙස නිරෝෂන් විජේසිංහ ද අටුවාචාරී පූජක ලෙස ඥානාංග ගුණවර්ධන ද පූජක තියෝනිස් ලෙස බොනිපස් ප්‍රනාන්දු ද, නිකදේමුස් ලෙස කිංස්ලි ලෝව් ද බරබ්බාස් ලෙස ශ්‍රී ලාල් ගුණසේකර සහ මරිය තුමියගේ සහයිකාවන් ලෙස සමන්ති ලැනරෝල් රෙබෙකා නිර්මලී සමඟ හයිසින්ත් විජේරත්න ද රඟපාති.තඹකන්ද පුදබිම් පාලක ස්ටැන්ලි පීරිස් ගරු පියතුමාගේ උපදේශකත්වය යටතේ සංවිධානය වන මෙම පාස්කු නාට්‍යයේ රචනය ජයන්ත මෝදරගේ ය. කාංචන ජයසිංහගේ සංගීතයෙනුත් ක්‍රිස්ටි මිහිඳුකුල සහ කෞශල්‍යා ජයරත්න ගේ ගී පුහුණුවෙනුත් හැඩ වන මෙම තඹකන්ද පාස්කු නාට්‍යයේ නිෂ්පාදනය ප්‍රේම් ප්‍රනාන්දු ගෙනි. අධ්‍යක්ෂණය පීටර් වෙල්අඹගේ ගෙනි.  පුහුණුවීමකදී ක්‍රිස්තුතුමන් ලෙස රඟන ජීවන්විවිධ කලා ක්ෂේත්‍ර තුළ දක්ෂතා දක්වන නවපරපුරේ කලාකරුවන් අතර සම්පත් චමින්ද වික්‍රමසිංහ කැපී පෙනෙන චරිතයක්. සංගීත ප්‍රසංග වේදිකාවේ රසික හදවත් වසඟ කර ගැනීමේ උපන් හැකියාවක් ඇති සම්පත් නිවේදකයකු ලෙස දැන් කා අතරත් ජනපි‍්‍රයයි.ඔහු මෑත කාලයේ සංගීත ප්‍රසංග නිවේදන කටයුතු කරන කාර්ය බහුලතම නිවේදකයා බවට පත්වෙලා.ඔහුට මේ තරම් රසික ආකර්ෂණයක් ඇති වීමට තවත් හේතුවක් තමයි ඔහු රංගන ශිල්පියකු වීම. සනත් අබේසේකරයන්ගේ “මහින්දාගමනයෙන්” රංගන ජීවිතය ආරම්භ කළ මේ තරුණයා ස්වාධීන රූපවාහිනියේ විකාශනය වූ “මිලා” ටෙලි නාට්‍යයෙන් ප්‍රේක්ෂක හදවත්වලට වඩාත් ළංවුණා.පූජා උමාශංකර් සමගමේ දිනවල ස්වර්ණවාහිනියේ රාත්‍රී 9.30 ට විකාශයනය වන ‘මං ආසයි පියාඹන්න’ ටෙලි නාට්‍යයෙන් සම්පත්ගේ දස්කම් ඔබට දැකගන්න පුළුවන්.සුනිල් ආරියරත්නයන්ගේ ‘කුසපබා’ චිත්‍රපටයටත් සම්පත් රංගනයෙන් දායක වෙනවා. ඉදිරියේ දී ‘විජය කුවේණි’ චිත්‍රපටයෙන් ද, ‘තරුපිරි අහස’ ‘සබ්බ සකල මනා’ ටෙලි නාට්‍ය වලින් ද ඔබට ඔහු හමුවෙයි. තවත් ටෙලි නාට්‍ය කිහිපයකට රංගන දායකත්වය ලබා දී ඇති සම්පත් ඉදිරියේ දී රූගත කෙරෙන සනත් අබේසේකරයන්ගේ “සිරි දළදාවත” චිත්‍රපටයේ ද රංගනයෙන් දායක වීමට නියමිතයි.කඳාන ද මැසනඩ් විදුහලේ අධ්‍යාපනය ලද සම්පත්... මාධ්‍යවේදියෙකු හා රංගන ශිල්පියකු ලෙස තවතවත් ඉසව් ජය ගන්නට අපේක්‍ෂා කරයි.සම්පත් චමින්ද, 91/4, ද මැසනඩ් විදුහල පාර, කඳාන යන ලිපිනයෙන් ඔබට සම්පත් හමුවන්නත් පුළුවන්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av1204083</link>
    <topic>හිනා කතා</topic>
    <author/>
    <content>හිනා කතාඑම කාර්යාලයට අලුතින් පත්ව ආ කොමසාරිස්වරයා කිසිදු ප්‍රතිපත්තියක් නැති, තම සේවකයන් වෙත කිසිම තෙතමනයක් නොදක්වන, තම නිලධාරීන්ගේ කේලාම් අසා වැරැදි තීරණ ගන්නා නිසරු පුද්ගලයකු බව ඔහුගේ කාර්යාල කාර්ය සහායක පියල් වටහා ගත්තේ ඔහු සේවය සඳහා මුලින්ම පැමිණ දින දෙක තුනක් යද්දීමය.දිනක් දහවල් ආහාරයෙන් පසු තම අසුනේ දිග ඇදී පුවත්පතක් කියවමින් සිටි ලොක්කා වෙත ගිය පියල් ඔහු ඉදිරියේ එකත්පස්ව සිට ගත්තේය.’මොකද?’ ලොක්කා රළු ස්වරයෙන් ඇසුවේ පුවත්පතින් දෑස් ඉවතට නොගනිමිනි.’සර් ලබන සඳුදා මම නිවාඩුවක් ගන්ඩ කියලා...’ පියල් කීවේ දෙකට නැමී ඇසෙන නොඇසෙන හඬිනි.’මොකටද තමුසෙට නිවාඩු..’ ලොක්කා ඇසුවේ කඩා පනිමිනි.’සර් ලබන සඳුදාට අපි කසාද බැඳලා අවුරුදු 10 යි. එදාට නුවර ගිහින් එන්ඩ කියලා.’ පියල් පිළිතුරු දුන්නේ දෑස් එකිනෙක පිරිමදිමිනි.’තමුසෙ මට කියන්නෙ ඔය වගේ දේකට හැම අවුරුදු 10 කට සැරයක්ම තමුසෙට නිවාඩු දෙන්ඩ කියලද?’ ලොක්කා බෙරිහන් දෙමින් විමසීය.  එක් හවස් ජාමයක, කඩුවෙලට යන අදහසින් රාජගිරියේ බස් නැවතුම් පළේ රැඳී සිටි චන්ද්‍රසේන කඩුවෙල බලා යන ලංගම බස් රථයක් පැමිණියෙන් එයට ගොඩ වැදුණේය. දිනපතා හවස මෙම බස් රථයෙන් යාමට හුරු පුරුදු වී සිටි කාර්යාලයීය සේවක සේවිකාවෝ රැසක් එම බස් රථයේ ඒ වන විටත් සිටි අතර රාජගිරියෙන් ද එවැනි ම පිරිසක් එම බස් රථයට ගොඩ වූහ.බස් මගීහු සියල්ලෝ ම පාහේ එකිනෙකා දන්නා හඳුනන අය වූ බැවින් බස් රථයට ගොඩ වූ තැන් පටන් ඔවුහු අල්ලාප සල්ලාපයේ යෙදෙමින්, උසුළු විසුළු කරමින්, මහ හයියෙන් සිනා වෙමින් සිටියෝ ය. චන්ද්‍රසේනට මෙම බස් මගීන්ගේ ඇවතුම් පැවතුම් මෙන් ම ඔවුන් වෙත පුළුල් සිනාවක් පාමින්, වචනයක් දෙකක් දොඩමින් ටිකට් කඩන කොන්දොස්තර ගේ කල් ක්‍රියාවද ඇල්ලුවේ නැත.කොන්දොස්තර තැන තමා වෙත පැමිණි විට අවඥාවෙන් ඔහු දෙස බැලූ චන්ද්‍රසේන මෙසේ කීය.’තමුසෙ කැලේ ඉන්න ඔක්කොම වල්සත්තු ටික මේ බස් එකට දාගෙන නේද?’කොන්දොස්තර තැන චන්ද්‍රසේන දෙස බලා විරිත්තා මෙසේ පිළිතුරු දුන්නේ ය.’සර් කිව්වා හරියට හරි. ඒත් රාජගිරියට එනකං බස් එකට එක බූරුවෙක් අඩුවෙලායි තිබුණෙ. දැන් ඒකත් හරි.’කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av1204084</link>
    <topic>ආදරයේ මිහිර ගැන පස්සේ කියන්නම්</topic>
    <author>ගාමිණි සුසන්ත</author>
    <content>ආදරයේ මිහිර ගැන පස්සේ කියන්නම්ලෝචනා ඉමාෂිඅද “තරුවක් සමඟ වරුවක්” විශේෂාංගයට එක්වන්නේ යොවුන් නිළියක මෙන්ම නිවේදිකාවක ද වන ලෝචනා ඉමාෂි. මේ වන විට ඇය පේ‍්‍රක්ෂකයින් අතර වඩාත්ම ජනපි‍්‍රයව ඇත්තේ රූපවාහිනී නිවේදිකාවක ලෙසය. එහෙත් මේ වන විට ඇය රංගනයෙන් දායක වී ඇති සිනමා, ටෙලිනාට්‍ය, වේදිකා නාට්‍ය නිර්මාණ කීපයෙන්ම ඇය දක්ෂ රංගන ශිල්පිනියක බව ද මනාව ඔප්පු කොට ඇත.ලෝචනා මොනවද ඔබ මේ දවස්වල සම්බන්ධ වෙලා ඉන්න කලා කටයුතු?සුනෙත් මාලිංග ලොකුහේවා අධ්‍යක්ෂණය කරන ප්‍රභාත් රෝෂන් නිෂ්පාදනය කරන “ආයෙමත් ආදරෙන්” ටෙලි නාට්‍යයේ වැඩවලට මේ දවස්වල මම සම්බන්ධ වෙලා ඉන්නව. එහි පියුමිගේ චරිතය නිරූපණය කරන්නෙ මම. මම හරිම ආශාවෙන් තමයි ඒ ටෙලි නාට්‍යයේ වැඩවලට සම්බන්ධ වුණේ. තවත් වැදගත් දෙයක් තියෙනවා කියන්න, මගේ පළමු චිත්‍රපටය වන ‘අභිනික්මන’ චිත්‍රපටය ළඟදීම තිරගත වෙනවා.ඔව්, අභිනික්මන චිත්‍රපටය පිළිබඳව කතා කරමු...අභිනික්මන හෙක්ටර් කුමාරසිරිගේ අධ්‍යක්ෂණයක්. එහි ප්‍රධාන නිළි චරිතය වන සීදේවිගේ චරිතය රඟපාන්නෙ මම. සී දේවිගේ පෙම්වතා ඇයට වඩා වයසින් වැඩි කෙනෙක්. ඔහුගෙන් විවිධ ගැටලු සී දේවිට ඇති වෙනවා. පන්සලේ වැඩ වසන ස්වාමීන් වහන්සේ නමක් පිළිබඳව පැහැදීමක් ඇතිවෙලා ඒ ස්වාමින් වහන්සේට සමීප වෙන්න උත්සහ කරනව.තමන්ගේ පෙම්වතාගෙන් සිදුවන හිරිහැර ගැටලු පවා ස්වාමින් වහන්සේට සී දේවි කියනව. සී දේවි ඒ ස්වාමින් වහන්සේට සමීප වීමට ගන්නා උත්සාහය අවසානයේ බිඳ වැටෙනවා. මේක හරිම ලස්සන චිත්‍රපටයක්. මෙහි ප්‍රධාන නිළි චරිතය රඟපාන්න මට ලැබුණු අවස්ථාව මගේ ජීවිතයේ ලැබුණු වැදගත් අවස්ථාවක්.ඔබ මීට කලින් දායක වුණු ටෙලි නාට්‍ය මොනවා ද?‘කාව්‍යා’, ‘අපි අපි වගේ’, ‘සඳ සඳ වගේ’ වැනි ටෙලි නාට්‍ය කීපයකටම මම දායක වෙලා තියෙනවා.රංගනයට එන්න පෙර ඔබ නිවේදිකාවක් නේද?ඇත්තෙන්ම ඔව්. සිරස නාළිකාවෙ ‘දිගන්තය’ සංගීතමය වැඩසටහන සතියේ දින පහේම ඉදිරිපත් කළේ මම. සෑහෙන කාලයක් මම ඒ වැඩසටහන කළා. පේ‍්‍රක්ෂකයින් අතරට මම ගියේ දිගන්තය හරහා. ඒක මට අමතක කරන්න බැහැ. ඒත් ව්‍යාපාරික පැත්තට යොමුවෙන්න අදහස් කළ නිසා ඒ වැඩසටහනෙන් මම ඉවත් වුණා.ඒ කියන්නෙ ඔබ නිවේදන කටයුතුවලින් ඉවත්වුණා කියන එක ද?නැහැ. නිවේදන කටයුතුවලින් ඉවත් වෙන්න මට බැහැ. මගෙ ආරම්භය එතැන. පුංචි කාලෙ ඉඳලම මම නිවේදිකාවක් ලෙස කටයුතු කළ කෙනෙක්. ඒ සඳහා මාව යොමු කළේ මගේ දෙමාපියන්. අදත් ඒ අය කියන්නෙ රඟපානවට වඩා නිවේදන කටයුතු කරන්න කියලයි. නිවේදනය, වැඩසටහන් ඉදිරිපත් කිරීම ලොකු කැපවීමකින් කළ යුතුයි. වෙනත් දේවල්වල යෙදෙමින් ඒක කරන්න අපහසුයි. පූර්ණ කාලීනව නොයෙදුණාට මම තවමත් නිවේදන කටයුතු කරනවා.ඔබ වඩාත්ම කැමැති නිවේදනයට ද රඟපෑමට ද?නිවේදිකාවක් කියන චරිතයට මම හරිම කැමැතියි. ඒ චරිතයට හොඳ පෞරුෂයක් තියෙනව. රඟපෑම ගැන කියනවානම් රඟපාන්න, රඟපාන්න ඒ පිළිබඳව ආශාවක් කැමැත්තක් ඇති වෙනව. එයින් මිදෙන්න අමාරුයි. මම නම් රඟපෑම, නිවේදනය කියන ක්ෂේත්‍ර දෙකටම කැමැතියි.ඔබ කුඩා කාලයේ පටන් කලා කටයුතුවලට යොමු වෙලා සිටිය ද?මම පාසල් ගියේ නුගේගොඩ අනුලා විද්‍යාලයට. පුංචි කාලෙම මම පාසල් කලා කටයුතුවලට සම්බන්ධ වෙලා සිටියා. පාසලේ හය වසරේ ඉගෙන ගන්න විට තමයි මම ස්වර්ණවාහිනි නාළිකාවට ළමා නිවේදිකාවක් ලෙස සම්බන්ධ වුණේ. ඒ කාලෙ දයාරත්න රටගෙදර මහත්තයාගෙ ඒකාංගික ටෙලි නාට්‍යවලට රංගනයෙන් දායක වෙන්න මට ඉඩ ලැබුණා. ඒ මගේ තාත්ත නිසා. සාමාන්‍ය පෙළ විභාගයේ සිට උසස් පෙළ විභාගය අවසන් වන තෙක්ම මම කලා කටයුතුවලින් ඉවත් වෙලයි හිටියෙ. උසස් පෙළ විභාගය අවසන් වුණාට පසුවයි මම සිරස නාළිකාවට සම්බන්ධ වුණේ. ඉන් පසුවයි මම කාව්‍යා ටෙලි නාට්‍යයේ රංගනයට එක්වුණේ.ඔබ නිරත වෙලා ඉන්න වෙනත් කලා ක්ෂේත්‍රයන්?පුංචි කාලෙ ඉඳලම නර්තනයට මම කැමැතියි. ඒ වගේම තරමක් දක්ෂයි. කලඑළි මංගල්‍යයක් මම කරල තියෙනව. ඒ වගේම උඩරට භරත කියන නාට්‍ය සම්ප්‍රදායන් මම හදාරල තියෙනව. ගීත ගායනයටත් මම කැමැතියි. ඒත් ඒකට කොතරම් දක්ෂ ද කියන්න මම දන්නෙ නෑ.ඔබ රංගනයට එන්න සිහින මැව්ව ද?නැහැ රංගනයට ඒම අහම්බයක්. මම රඟපාන්නෙ මගෙ තාත්ත මාව දිරිපත් කළ නිසා. යොමු කළ නිසා.ඔබේ පවුලේ තොරතුරු?අම්මයි තාත්තයි ආච්චියි අක්කයි නංගියි මමයි තමයි අපේ පවුලේ ඉන්නෙ.ඔබේ පවුලේ අය ඔබ රඟපානවට කැමැති ද?තාත්ත හැර අනෙක් අය මම රඟපානවට වැඩි කැමැත්තක් නෑ. මගෙ තාත්ත රංගනයට ඉතා කැමැත්තෙන් සිටි කෙනෙක්. මගෙ අම්ම කැමති වෙලා නෑ තාත්ත රඟපානවට. ඉතින් මම රඟපානවට අම්ම අකැමැති වීම අරුමයක් නෙමෙයිනෙ.රංගන ශිල්පීන්ට සහ ශිල්පිනියන්ට ලංකාව තුළ තිබෙන තැන පිළිබඳව ඔබට මොනවද හිතෙන්නෙ?රඟපාන්න හැමෝටම බැහැ. දක්ෂතාව වාසනාව දෙකම ඒකට තියෙන්න ඕන. ඒ වගේම රංගනය කියන්නෙ ගෞරවනීය වෘත්තියක්. නමුත් ලංකාව තුළ රංගන ශිල්පීන් ශිල්පිනියන් පිළිබඳව තිබෙන ඇතැම් මතයන්ට මම කැමැති නෑ. නළුවෙක් නිළියක් කිව්වම බලන්නෙ වෙනස්ම ඇහැකින්. ඒ වගේම ජනපි‍්‍රය නළු නිළියන් සම්බන්ධ කරගෙන, බොරු කටකතා පතුරුවනවා.ඒ කටකතා ගොඩක් දේවල් බොරු. මොකද මං දන්නව මාත් එක්ක වැඩ කරන අය පිළිබඳව. එක දවසක් හරි ටෙලි නාට්‍යයකට පෙනී සිටි කෙනෙකුගෙන් වරදක් වුණොත් ඒක මාධ්‍යවල පළ වෙන්නෙ ‘ජනපි‍්‍රය නිළියක්’ කියන විශේෂණ නාමයත් එක්ක. මේ වගේ දේවල් නිසා රංගනය කියන වෘත්තියට විශාල හානියක් වෙලා තියෙනව කියල මම හිතනව.ලංකාවේ වෘත්තිය වශයෙන් රංගනයේ යෙදෙන්න පුළුවන් කියල ඔබ හිතනව ද?වෘත්තීය රංගන ශිල්පීන් එදත් හිටිය, අදත් ඉන්නව. ඒක වාසනාව සහ කැපවීම මත සිදුවන දෙයක්. අද කිසියම් රඟපෑමකට අපි මිලක් කිව්වොත් ඊට වැඩිය අඩු ගාණකට ඒ චරිතය කරන්න ඉදිරිපත් වන අය අද ඕනතරම් ඉන්නව. ඒ නිසා වෘත්තීය වශයෙන් ලංකාව තුළ රංගනයේ යෙදෙන්න අපහසු බවයි මගේ හැඟීම.මොකක්ද ඔබේ ව්‍යාපාරය...?ලක් එන්ටර්ප්‍රයිසස් තමයි මගේ ව්‍යාපාරයේ නම. මේක ළඟදි පටන්ගත්තෙ. අපි කරන්නෙ ත්‍රීවීලර්වලට කැබ් සර්විස්වලට අවශ්‍ය මීටර් නිෂ්පාදනය කිරීම. මේකට සම්බන්ධ වෙලා ඉන්නෙ අපේම කට්ටියක්.ඔබ අනාගතයේ වැඩි කාලයක් යොදවන්නෙ නිවේදනයට ද, කලාවට ද, ව්‍යාපාරයට ද?ව්‍යාපාරයට වැඩි කාලයක් යොදවන්න වෙලා තියෙනවා. නමුත් මම කලාව, නිවේදනය කවදාවත් අතහරින්නෙ නෑ. කලාවේ යෙදීමෙන් ලැබෙන සතුට වෙනත් දෙයකින් ලැබෙන්නෙ නෑ.ඔබ වේදිකා නාට්‍යවලටත් සම්බන්ධයි නේද?ඔව් වේදිකා නාට්‍ය කීපයකටම මම රංගනයෙන් දායක වෙලා තියෙනව. රංජිත් ද අල්විස්ගේ ‘සිල්ගත් කොක්කු’, ආර්. ආර්. සමරකෝන් ගේ ‘දූවිලි’, රවින්ද්‍ර විජේරත්න ගේ ‘මම මම සහ මම’ කියන වේදිකා නාට්‍ය ඒ අතුරින් විශේෂයි. වේදිකාව හරිම සජීවී මාධ්‍යයක්නෙ. ඒ සඳහා හොඳ පුහුණුවක් තියෙන්න ඕන. වේදිකාවේ රංගනය හරිම තෘප්තිමත්.ආදරයේ පේ‍්‍රමයේ මිහිරත් මේ වන විට ඔබ විඳිනව ඇති?ඔව්. ඒ ගැන පසුව කියන්නම්කො.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av1204085</link>
    <topic>යාත්‍රා</topic>
    <author>තුෂාරි</author>
    <content>යාත්‍රාසංජය ලීලාරත්න නම කියු සැණින් අපේ මතකයට නැඟෙන්නේ ‘සෙල්වම්’ චිත්‍රපටයයි. රංගන ශිල්පියෙක් නිර්මාණශීලී අධ්‍යක්ෂවරයෙක් විදිහට රසිකයන් අතර ප්‍රචලිත වූ මේ ප්‍රවීණයා මේ දවස්වල ලියනවාලු, කොළ ඉරනවාලු... නැවතත් ලියනවාලු... කොළ ඉරනවාලු... අපට ආරංචි වුණා. ඇත්තට මේ කතාවේ ඇත්ත නැත්ත දැන ගන්න සංජය ලීලාරත්නට ම අපි කතා කළා.“මම මේ දවස්වල මගේ දෙවන චිත්‍රපටයට සූදානම් වෙනවා. එනිසාම ලියමින් කොළ ඉරමින්ම තමයි මම කාලය ගත කරන්නේ. මගේ ප්‍රථම සිනමා නිර්මාණය ‘සෙල්වම්’ චිත්‍රපටයට රසිකයන් හුඟාක් හොඳ ප්‍රතිචාර දැක්වුවා. එය ඉතා හොඳින් සාර්ථක වුණා. එනිසාම මේ දවස්වල මගේ දෙවන චිත්‍රපටයේ තිර පිටපත ලියමින් ඉන්නේ.එහි දර්ශන ලංකාවේ වගේම විදේශ රටවල් කිහිපයකත් රූගත කිරීමට සැලැසුම් කර තිබෙනවා. එනිසාම පසුගිය දිනවල මම සිංගප්පූරුව, මැලේසියාව යන රටවල සංචාරය කළා. එහිදී චිත්‍රපටය රූගත කිරීමට සුදුසු දර්ශන තල පිළිබඳවත් සොයා බැලුවා. මේ චිත්‍රපටය තාරුණ්‍යය හා සංගීතය නියෝජනය කරමින් නිර්මාණය වන්නක්.සංගීතය කිව්වහම බොහෝ දෙනා බලන්නේ එහි මතුපිට පමණයි. නමුත් සංගීතය කියන්නේ ඉතාම ගැඹුරු, වින්දනීය විශ්ව භාෂාවක්. මෙය උපයෝගී කොටගෙන මෙහි ගැඹුරට ගොස් නිර්මාණය වන සංගීතමය චිත්‍රපටයක් කිව්වොත් එය නිවැරැදියි.සංගීතඥ සෝමපාල රත්නායක සංගීත ආචාර්යවරයකු ලෙසත් චිත්‍රපට සංගීත අධ්‍යක්ෂවරයකු ලෙසත් කලාවට සිදුකරන්නේ අමිල මෙහෙවරක්. එනිසාම ඔහු මේ දිනවල තරමක් කාර්ය බහුල ජීවිතයක් ගත කරන බව අපිට දැනගන්නට ලැබුණා. එනිසාම මේ ගැන විපරම් කර බලන්නට අපි සෝමපාල රත්නායකට කතා කළා.“මේ වන විට මම චිත්‍රපට වගේම ටෙලි නාට්‍ය ගණනාවක්ම සංගීතවත්කර තිබෙනවා. මම සංගීත අධ්‍යක්ෂණය කළ ‘දරුවනේ’ චිත්‍රපටය ළඟදීම ප්‍රදර්ශනය වෙන්නට නියමිතයි. ඒ වගේම පරාක්‍රම ජයසිංහගේ චිත්‍රපටයකටත් වී. සිවදාසන්ගේ චිත්‍රපටයකටත් දායක වන්නට සූදානමින් පසුවෙනවා. මම හැම විටම උත්සාහ කරන්නේ, මට පැවරෙන වැඩ කොටස නිවැරැදිව කිරීමටයි. එනිසා මම දිගටම කලා ක්ෂේත්‍රයේ වැඩවලට දායක වන්නට අවස්ථාව ලැබෙනවා.ගායන ශිල්පී වර්නන් පෙරේරා ගායනයට, ගී පද රචනයට වගේම ලේඛන කලාවටත් දක්ෂයෙක් බව කවුරුත් දන්නා කරුණක්. මාරක කතා පොත් පරිවර්තනයට වැඩි ආශාවක් දක්වන වර්නන් ඔහුගේ නවතම පරිවර්තන කෘතිය පසුගිය දිනෙක මුද්‍රණයෙන් නිකුත් කළා.“මම ලියු නවතම පරිවර්තන කෘතිය ‘ඉලක්කයක අන්තය’ මේ වන විට එළිදක්වා තිබෙනවා. මෙයත් විදේශීය ත්‍රාසජනක කතාවක්. මගේ පරිවර්තන කෘති රස විඳින පාඨකයින්ට මෙය නවමු අත්දැකීමක් වේවි කියලා මම හිතනවා.සබඳ අපි කඳු නොවෙමු උනුන් පරයා නැඟෙන සුනිල දිය දහර වෙමු එකම ගඟකට ගලන...මීට වසර කිහිපයකට පෙරාතුව අප අතරින් වියෝ වූ ගුණදාස කපුගේ නම් ඒ අසහාය ගායන ශිල්පියාගේ අපූර්ව ගීතාවලියට අදටත් පෙම් බඳින රසිකයෝ බොහෝය. ඒ සොඳුරු මිනිසා ගේ, අසහාය කලාකරුවා ගේ ගී කෙත යළි අස්වද්දන්නට ඔහුගේ ආදරණීය පුතණුවන් පෙරමුණ ගෙන සිටිනවා.මිත්‍ර කපුගේ නම් මේ යොවුන් ගායන ශිල්පියා තම පියාගේ සොඳුරු ළයාන්විත ගීත සහෘදයන්ට තිළිණ කරන අරමුණෙන් තම මෑණියන්, පේ‍්‍රමා කපුගේ සමඟ ගී ගයන ‘පිය සටහන්’ ගීත ප්‍රසංගය මේ මස 27 වැනි දා සවස 6.00 ට ජෝන් ද සිල්වා සමරු රඟහලේ දී පැවැත්වෙනවා. මෙය සංවිධානය කරන්නේ යොවුන් සවිය තරුණ එකමුතුව සමඟ මාලිගාවත්ත එක්සත් තරුණ සංගමයයි.මේ දිනවල කලා ක්‍ෂේත්‍රයේ නිතරම කියැවෙන නමක් තමයි උරේෂා රවිහාරි. ඇගේ ඒ අපූරු ගීතවත් හඬට තියෙන්නෙ ලොකු ඉල්ලුමක්. දක්‍ෂ ගායිකාවක ලෙස සම්මාන පිට සම්මාන දිනූ උරේෂාට මේ දවස්වල චිත්‍රපට සහ ටෙලිනාට්‍ය රැසක පසුබිම් ගී ගායනයට ඇරියුම් ලැබිලා. උරේෂා මේ හැම අපිත් එක්ක කිව්වේ නිහතමානී සතුටකින්.”මම “සිරිදළඳා ගමනය” චිත්‍රපටයට පසුබිම් ගී ගායනයෙන් දායක වුණා. එරංග සේනාරත්න ගේ නවතම චිත්‍රපටයකටත් පි‍්‍රයන්ත කොළඹගේ ගේ නවතම ටෙලිනාට්‍යයකටත් ගීත ගායනයෙන් දායක වුණා.ඊට අමතරව තවත් චිත්‍රපට සහ ටෙලිනාට්‍ය කිහිපයකට ගීත ගායනය සඳහා ඇරියුම් ලැබී තිබෙනවා. සංගීත ප්‍රසංග උත්සව සමයේ හැමතැනම පැවැත්වෙන නිසා ඒවාටත් ඇරියුම් ලැබෙනවා. ඒ නිසා ජීවිතේ මොන තරම් කාර්ය බහුල වුණත් ඒවාට සහභාගී වීමෙන් ලබන්නෙ ලොකු සතුටක්.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av1204086</link>
    <topic>පුවත්</topic>
    <author/>
    <content>පුවත්ජාතික රූපවාහිනි සංස්ථාවට 30 වසරක් පිරීම නිමිත්තෙන් පාලිත කේ. විජේසිංහ සංස්කරණය කළ ’සැළලිහිණි වත’ සාර සංග්‍රහය පසුගියදා එළි දුටුවේය.මහාචාර්ය තිස්ස කාරියවසම්, ආචාර්ය ටියුඩර් වීරසිංහ, පියදාස රත්නසිංහ, මහාචාර්ය සුනන්ද මහේන්ද්‍ර, මහාචාර්ය චන්ද්‍රසිරි පල්ලියගුරු, එඩ්වින් ආරියදාස, මහාචාර්ය රෝහණ ලක්ෂ්මන් පියදාස, ගාමිණි වේරගම, චන්දිමා නිශ්ශංඛ, අජිත් ගලප්පත්ති, ආචාර්ය සේන නානායක්කාර, එම්.ඩී. මහින්දපාල, මොහොන් සමරනායක, බර්ට්‍රම් නිහාල්, මහාචාර්ය ප්‍රණීත් අභයසුන්දර, මහාචාර්ය මාපා තිලකරත්න හා සුනිල් මිහිඳුකුල සහ තවත් අය මෙයට ලිපි සපයා ඇත.ඒ හැරුණුකොට රූපවාහිනි සංස්ථාවේ නිලධාරින්ගේ ලිපි රැසක් ද මෙයට ඇතුළත්ය.පිටු 400 කින් සමන්විත මෙම සාර සංග්‍රහය ජාතික රූපවාහිනි සංස්ථාවේ ප්‍රකාශනයකි.සවන රැඳි ගීත රසික සංසදය ඉදිරිපත් කරන ‘නින්නද 2012’ සුභාවිත ගී දැහැන අද (8) උදේ 9 ට කොළඹ ලුම්බිණි රඟහලේදී පැවැත්වෙයි.උඩහමුල්ල ‘ඉලෙවන් හාට්ස්’ ක්‍රීඩා සමාජය ප්‍රථම වරට සංවිධානය කරන ‘ඉලෙවන් හාට්ස්’ අවුරුදු උදානය - 2012 අද දින (08 දා) උඩහමුල්ල ජය පාර ක්‍රීඩාංගණයේදී පැවැත්වේ. මෙම අවුරුදු උලෙළ සාම්ප්‍රදායික අවුරුදු තරග 34 කින් සමන්විත වේ.එමෙන්ම අවුරුදු කුමරිය තරග ඉසව්ව මහරගම ප්‍රදේශයේ පදිංචි රූමත් යුවතියන් ගේ සහභාගිත්වයෙන් සිදුවන අතර එහිදී තේරී පත්වන අවුරුදු කුමරිය ඉලෙවන් හාර්ට් අවුරුදු කුමරිය ලෙස අභිෂේක ලැබීමට නියමිතය.අවුරුදු උලෙළින් අනතුරුව ‘ඉලෙවන් හාට් සුපර් නයිට්’ මහා සංගීත ප්‍රසංගය දිවයිනේ ප්‍රසිද්ධ ගායක ගායිකාවන් රැසකගේ සහභාගිත්වයෙන් පැවැත්වීමට ද නියමිතය. නිහාල් නෙල්සන්, පි‍්‍රයා සූර්යසේන, ආත්මා ලියනගේ, චන්දන ලියනආරච්චි, සේනානායක වේරලියද්ද, සුරේන්ද්‍ර පෙරේරා, චම්පා කල්හාරි ගායක ගායිකාවන් රැසක් මෙම උලෙළ වර්ණවත් කරනු ඇත.පද්මා පී. විජේතුංග රචනා කළ ගීත 10 ක් ඇතුළත් ‘සුදු මල් පෙති’ ළමා ගීත සංයුක්ත තැටිය පසුගියදා කිරිබත්ගොඩ ජනතා වෙළෙඳ මධ්‍යස්ථානයේ හර්ෂණී උත්සව ශාලාවේදී දොරට වැඩිය අවස්ථාවේදි ඇය ප්‍රවීණ ගීත රචක, ප්‍රවීණ සාහිත්‍යවේදි රත්න ශ්‍රී විජේසිංහ මහතාට එය පිළිගැන්වූ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av1204087</link>
    <topic>සිංහල අවුරුද්ද ගැන කලාකරුවන්ගේ අදහස්</topic>
    <author>තුෂාරි වික්‍රමසිංහ</author>
    <content>සිංහල අවුරුද්ද ගැන කලාකරුවන්ගේ අදහස්- රවීන්ද්‍ර රන්දෙණිය“අලුත් අවුරුද්ද කියන අදහස අපි හැමදෙනාටම නැවුම් ප්‍රබෝධයක් ඇති කරනවා. අලුත් අවුරුද්ද අපේ පෙරදිග සංස්කෘතියේ වටිනාම සම්ප්‍රදායක්. අපේ ගැමිකම, ස්වභාවධර්මයේ ආශිර්වාදය මේ හැමදෙයක්ම මුසු වූ දෙයක් එය. අපේ හිත් තුළ නැවුම් හැඟීම් පුබුදුවමින් අලුත් පැතුම් ඇතිකරමින් උදාවන අලුත් අවුරුද්දේ දී එරබදු ගස් රතුපාට මලින් බරවෙලා හැමතැනම නැවුම් බවක් ඇති වෙලා. ඒ අවුරුදු අසිරිය අද දක්නට නොමැති වුණත් මගේ ළමා විය ගෙවුණු ඒ අතීතයේ මා දුටු අවුරුදු අසිරිය අදටත් මම මතක් කරන්නේ මහත් සතුටින්.”මට මතකයි මම මගේ ළමාවිය ගතකළේ මවගේ මහගෙදර. සපුගස්කන්ද කියන ග්‍රාමීය පරිසරයේ. අද ඒ පරිසරය යම් දුරකට කාර්මීකරණයකට ලක්වෙලා. තෙල් සංස්ථාව, වෙළෙඳ කලාපය වැනි දැවැන්ත ආයතන බිහිවෙලා. මට මතකයි තෙල් සංස්ථාව පිහිටි භූමිය එදා විශාල රබර් යායක් තිබුණු වතුයායක්. ඒ හරහා හැමදාම ගලාබසින දියපාරක් තිබුණා.ඉතාම ලස්සන ස්වභාවධර්මයක් පැවතුණු පරිසරයක් එය. මට මතකයි අලුත් අවුරුද්ද ලබන්න මාසයකට එකහමාරකට විතර කලින් තමයි කොහා හඬන්න පටන් ගන්නේ. අවුරුදු ක්‍රීඩා, කැවුම් කොකිස් බැදෙන සුවඳ පරිසරය පුරාම පැතිරී යනවා. වැඩිහිටියන්ට බුලත් දීලා නමස්කාර කිරීම, ගනුදෙනු කිරීම වගේ අලුත් අවුරුද්ද හා බැඳුණු හැම චාරිත්‍රයක්ම අපි ඉටුකළේ මහත් භක්තියකින් වගේම ආසාවකින්. ආගම් භේදයකින් තොරව සිංහල හා හින්දු අලුත් අවුරුද්ද අපි සැමරුවා.”- රඹුකන සිද්ධාර්ථ හිමිඅවුරුදු සමයට නගරය දුප්පත්. ගම පොහොසත්. ගම අවුරුදු සිරියෙන් නැහැවෙන විට නගරය පාළුවට යනවා.එරබදු මල් පිපෙන විට කොහා ගීයෙන් ගම වසඟ කරන විට, අටු කොටු පිරෙන කොට, ඔංචිල්ලා බැඳෙන විට, පුංචි ළමා සිත තරම් උද්දාමයට ප්‍රීතියට පත්වන වෙනත් වස්තුවක් නෑ.ඇළ දොළ, ගංගා ද තුරු වදුලුවල අප්‍රමාණ පලතුරු ද, ජම්බු වෙරළු, කජු පුහුලන් ආදියෙන් ද සමන්විත මේ සොඳුරු වට පිටාව පුංචි කාලේ අපේ ළමා සිතට ගෙන එන්නේ ඉමහත් ආස්වාදයක්. මල් පිපී හඬදෙන රතිඤ්ඤා කරලේ බියජනක පැත්ත පවා අපට දැනෙන්නෙ නෑ.වැඩිහිටියන් අවුරුදු සමරන්නේ චාරිත්‍ර වාරිත්‍රත් එක්ක. ගමේ සුන්දර අතුපැලළි ගොම මැටි ගා පිරිසිදු කරනවා. කුස්සියේ ලිපේ අළු ගොඩවල් ගස්වැල් වල පෝෂණයට මුදා හරිනවා. අලුත් හට්ටි මුට්ටි, වළං වලින් ගේ පිරෙනවා. ළිං ඉස පිරිසිදු කොට නව ජලය පාවිච්චියට ගන්නවා. සිරිතට විරිතට නැකතට ලිපි ගිනි දැල්වීම, ආහාර පිසීම, ආහාර අනුභවය, අලුත් වස්ත්‍රාභරණ පැලඳවීම සිදුකෙරෙනවා. මේ අසිරිමත් සියලු දේ මැද තම තමන්ගේ දූ දරුවන් සමඟ ප්‍රීතියෙන් ගත කරනවා.ජාතික සමගිය, වැඩිහිටියන්ට ගරු කිරීම, යුතුකම් ඉටුකිරීම, ආගමික සිරිත් විරිත් පුරුදු පුහුණු කිරීම, නව බලාපොරොත්තු සහිත නව ආකල්ප වලින් යුතුව අවුරුද්දෙන් පසු ජීවිතය ආරම්භ කිරීමෙන් සියලු දෙනාගේ ම ජීවිතවල ප්‍රබෝධයක් ඇතිවෙනවා.- රෝහණ බැද්දගේ“පුංචි කාලේ අපේ ගම්වල තිබුණු ඒ අලුත් අවුරුදු පරිසරය හරිම වෙනස්. ඒ පරිසරය හරිම සුන්දරයි. අද වගේ ගම්මානය පුරාවට විශාල ගෙවල් ප්‍රමාණයක් තිබුණේ නැහැ. ළමයි හැමෝම එකට එකතු වෙනවා. සෙල්ලම් කරනවා. ”ඒ වගේම තමයි අපේ ගමේ කතුරු ඔංචිල්ලාවක් හැම අලුත් අවුරුද්දකටම බඳිනවා. එය පත්තිනි දෙවියන්ට බාර හාර වී තමයි බඳින්නේ. දවස් 7ක් පදින්න බාර වෙනවා. මේ තුළින් මෙය පදින සියල්ලන්ම ආරක්ෂා වෙනවා කියලා දැඩි විශ්වාසයක් භක්තියක් අප තුළ තිබුණා.මට මතකයි අපේ ගමේ වැඩිහිටියන් අපි එකතු කරගෙන තමයි මෙය කරන්නේ. අපිත් ඔවුන්ට උදව් කරනවා. කතුරු ඔංචිල්ලාව ලිහන්නේ කෝලම් මඩුවක් නටලා. එතැනදී කෝලම් නටලා, බෙරගහලා, බාරෙන් නිදහස් වීම සිදුවෙනවා.””මීට අමතරව බඹර ඔංචිල්ලා, වැල් ඔංචිල්ලාත් අපේ ගමේ තිබුණා. රබන් ගහන්න පටන් ගන්නේ මාසෙ මුල ඉඳල. අපේ මාමගේ ගෙදර රබානක් තිබුණා. මෙය රත්කරලා රබන් ගහන්න පටන් ගන්නවා. ලොකු අයට රබන් පද විශේෂයක් ශෛලියක් තිබුණා. පුංචි අපිවත් එයට ටිකෙන් ටික ඔවුන් එක් කර ගන්නවා.””ආහාර පාන ගැන කතා කළොත් හැම ගෙදරකම අටු කොටු පිරිලා තිබෙන නිසා අම්මලා අක්කලා විවිධ කැවිලි වර්ග හදනවා. පුංචි ළමයි වශයෙන් අපිට බඩපිරෙන්න කැවිලි පෙවිලි හැම ගෙදරකින්ම ලැබෙනවා. ඇත්තටම අද දරුවන්ට වැඩිහිටියන්ට අලුත් අවුරුද්දක් කියල දෙයක් තියෙනවද කියන ගැටලුව ඇති වෙනවා. අද අයට ඕනෑ සාප්පුවලට ගිහිල්ලා සාටෝප ඇඳුම් අරගෙන ජේත්තුවට ඇඳලා කෑගහන එකයි. කිසිම වැඩකට නැති සංකර සිරිත් අනුගමනය කරමින් අවුරුද්ද ගත කරන එකයි. අද අවුරුද්ද තුළ ජනතාවගේ ආධ්‍යාත්මික දියුණුවක් එදා වගේ මට නම් දකින්න නැහැ.- සබීතා පෙරේරා“මට මතකයි අපි පුංචි කාලෙ හැදී වැඩුණෙ තාත්තගෙ ගමේ. ඒ වෙන්නප්පුව. ගමක අලුත් අවුරුද්ද කිව්වහම එය ඉතාම හොඳින් සමරන්න ගමේ ජනතාව උනන්දු වෙනවානෙ. ඉතින් මටත් මතකයි මම සිනමාවට එන්න පෙරාතුවත් ආවාට පසුවත් අලුත් අවුරුදු දා යෙදෙන ඒ නැකැත් චාරිත්‍ර වාරිත්‍ර ඒ විදිහට ඉටුකරන්න උත්සාහ ගත්තා.මම ඒවා අකුරටම ඉටුකරලා තිබෙනවා. මට මතකයි අපි අලුත් ඇඳුම් ඇඳලා අපේ ගේ අවට තියෙන ගෙවල්වලට කෑම පිඟන් ගෙනියන්නේ අපි අතින්මයි. මම සිනමාවට ආවට පසුවත් අලුත් අවුරුදු දවසට කිසිම වැඩක් භාරගන්නෙ නැහැ. එදාට අපි හැමෝම අලුත් අවුරුද්ද වෙනුවෙන් තමයි වෙහෙසෙන්නේ.”මම හිතන විදිහට අද නගරබදව මේ චාරිත්‍ර වාරිත්‍ර හරි හැටි ඉටුවෙන්නේ නැහැ. එය හොඳ දෙයක් නෙමෙයි. අලුත් අවුරුද්දෙන් අපේ සංස්කෘතියට ලබා දෙන හොඳ ගුණාංග රාශියක් තිබෙනවා. අද ඒවා ටිකෙන් ටික වියැකෙමින් යනවා. එය ඇත්තටම අපේ රටට විශාල පාඩුවක්. මම හිතන්නේ අපි ඒවා රැක ගැනීමට පෙරමුණ ගත යුතුයි කියලයි.- සනත් නන්දසිරි“මගේ ගම් පියස වුණේ ගොතටුව. ඒ ගමේ සිංහල අලුත් අවුරුද්ද උත්සවශ්‍රීයෙන් සමරනවා. අදටත් එහෙමයි. ගුඩු පැනීම, අංකෙළිය, පොරපොල් ගැසීම, ගම හරහා දිවීම, වගේ අලුත් අවුරුදු ක්‍රීඩා අපි පුංචි කාලෙ ආසාවෙන් කළා. අපි කොළඹ ජීවත් වුණත් ගමට ගියහම සරමක් ඇඳලා තමයි අලුත් අවුරුද්ද සමරන්න යන්නේ. අද වගේ කලිසම් ඇඳගෙන අපි අවුරුදු සැමරුවේ නැහැ. අද නගරබදව මේ අලුත් අවුරුදු ක්‍රීඩා ඒ කියන්නේ පාරම්පරිකව අපේ සංස්කෘතිය හා බැඳුණු දේවල් සෙමින් සෙමින් හිඟවේගෙන යන බවක් දක්නට ලැබෙනවා.””මං ජීවත්වුණු ගමේකම හැමදාමත් හදවතේ තිබුණු නිසා මට අලුත් අවුරුදු සංස්කෘතිය හා බද්ධ වුණු ගීත රැසක් නිර්මාණය කර ගයන්නට පුළුවන්කම ලැබුණා. ඒ අතර “කොහෝ කොහෝ කොහේ ඉඳන් කොහෝ කියනවදෝ”... ගීතය මට මතක් වෙනවා.ඇත්තටම මම අද දකිනවා යොවුන් පරපුර මෙවැනි සංස්කෘතිකමය ජාතිකමය වටිනාකමක් ඇති ගීත නිර්මාණය කරන්නට මැළිකමක් දක්වන බව. ඔවුන් මේවාට උනන්දුව අඩුයි. මම ඔවුන්ට ආරාධනා කරනවා මෙවැනි ගීත නිර්මාණය කරන්න එකතු වෙන්න කියලා.- අර්නස්ට් වඩුගේඅද හැමදෙයක්ම වගේ ගෝලීයකරණය වන යුගයක තමයි අපි දිවිගෙවන්නේ.”මට හිතෙන්නේ අද අලුත් අවුරුද්ද සුපර්මාර්කට් එකට සීමා වෙලා කියලයි. අද ගෙවල් වෙළෙඳපොළ ආර්ථිකයට යටත් වෙලා සිංහල අවුරුද්දත් මාර්කට් වෙලා තිබෙනවා. කැවුම් කියන්නේ සිංහල අවුරුද්දේ සංකේතය. අද කැවුම් කිරිබත් පවා ගන්නේ සුපර්මාර්කට් එකෙන්. ඇත්තටම මෙය හොඳ දෙයක් නෙවෙයි. අද මව්පියන්ට බුලත් අත් දීල වඳිනවා වෙනුවට දුරකථනයෙන් විෂ් කරනවා.මව්පියොත් එහෙමයි. එස්.එම්.එස්. එකට සීමාවෙලා තිබෙනවා. ඒත් ගම්මානවල තවමත් සිංහල අවුරුදු සමරනවා. චාරිත්‍ර වාරිත්‍ර සිදුකරනවා. මට මතකයි මගේ ගම ගාල්ල ප්‍රදේශයට ආවේණික වූ අලුත් අවුරුදු චාරිත්‍ර වාරිත්‍ර තිබුණා. ඒ තුළ අපි ගරු කරන්න ඕන සංහිඳියාවක් ආශ්චර්යයක් තිබුණා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av1204088</link>
    <topic>ආනන්දගේ ‘නෙත් අඳ බිසව්’ යළි වේදිකාවට</topic>
    <author>වසන්ත ජයසිංහ ආරච්චි</author>
    <content>ආනන්දගේ ‘නෙත් අඳ බිසව්’ යළි වේදිකාවටප්‍රවීණ නාට්‍යවේදී ආනන්ද එස්. විජයසිරි 70 දශකයේදී විචාරක සම්මාන දිනු ‘නෙත් අඳ බිසව්’ හාස්‍යය හා ඛේදාන්තය මුසු කර ගත් සංගීතමය නාට්‍යය නව නිර්මාණයක් සේ අද (08) දින සවස 6.30 ට ලුම්බිණි රඟහලේ වේදිකා ගත කරන්න සූදානම්. කලකට පසු වේදිකාවට එන ආනන්ද හා මේ සංලාපයට නිමිත්ත වූයේ ‘නෙත් අඳ බිසව්’ නවතම නිර්මාණයක් ලෙසින් නැවත ඔහු වේදිකාවට ගෙනෙන්න දරන උත්සාහය නිසයි.ඔබේ නාට්‍ය කලා ජීවිතයේ ආරම්භය ගැන කතා කරලාම හිටියොත් හොඳයි කියලා මට හිතෙනවා.71 රාජ්‍ය නාට්‍ය උලෙළට මුලින්ම වේදිකා නාට්‍යයක් නිෂ්පාදනය කළේ මම විශ්ව විද්‍යාල අධ්‍යාපනය ලබන කාලේදීමයි. ‘බැද්දේ - ගෝරනාඩුව‘ කියන ඒ නාට්‍යයට බොහෝ දෙනාගේ පැසසුම් ලැබුණා. ඒත් ඊට පසුව කළ ‘නෙත් අඳ බිසව්’ නාට්‍යය 1973 දී වේදිකාගත කළාට පසුව ඒ නාට්‍යය ගැන බොහෝ දෙනෙක් කතා කළා. විචාරක සම්මාන පවා ලැබුවා. මට මතකයි ඉංගී‍්‍රසි නාට්‍ය බලන්න හුරු වෙලා හිටපු පේ‍්‍රක්ෂකයින් පවා මගේ නාට්‍යය බැලුවා. පුවත්පත්වල විචාර පළ වුණා. අද වගේ නෙමෙයි එදා හොඳ විචාර කලාවක් තිබුණා.යම් කලකිරීමකින් ඔබ කතා කරනවා කියලයි මට හිතෙන්නෙ.දැන් බලන්න කවුද අපි ගැන කතා කරන්නෙ? අපේ නාට්‍යය ගැන කතා කරන්නෙ? 70 දශකයේ අපේ නාට්‍යකරුවන් ගැන කතා කරන්නෙම නැති තරම්. හැබැයි කවුරු කොහොම මොනවා කීවත් ඒ කාල වකවානුවල තමයි නාට්‍ය කලාවේ පුනර්ජීවයක් තිබුණේ. ආර්. ආර්. සමරකෝන්, ධර්මසේන පතිරාජ, සයිමන් නවගත්තේගම, වැනි අය ප්‍රබල ලෙසම නිර්මාණ බිහි කළා.මට මතකයි විවිධ මාතෘකා නිර්භයව ඔවුන් සිය නිර්මාණවලට යොදා ගත්තේ. අපි පුහුණුවීම් කරන කාලේ ‘සුදර්ශි’ ශාලාවේ අතුරු සිදුරු නැතිව නාට්‍ය පුහුණුවීම් තිබුණා. ඒ කාලේ මට මතකයි හෙක්ටර් කුමාරසිරි, ජී. එල්. ආරියපාල, සිරිතුංග පෙරේරා වැනි අය නාට්‍ය පුහුණුවීම් කරන්න විශාල උත්සාහයක් ගත්තේ.හොඳයි ඔබ ‘නෙත් අඳ බිසව්’ නාට්‍ය නිර්මාණය කරනවා. ඒ කාලේ මේ නාට්‍යය හරහා මොකක්ද ඔබ සමාජයට දෙන්න උත්සාහ කළේ.‘නෙත් අඳ බිසව්’ වේදිකා නාට්‍යයෙන්මෙහෙමයි කලාකරුවන් විදිහට අපි ජන සංගීතය ජන ගී සම්භාව්‍ය සංගීතය මේ සියල්ලට ඇලුම් කළ අය. ඒ වගේම තමයි අපි ජාතක පොත ගුරුකොට සැලකු නිසා එය කියවීමෙන් ලත් සුවඳ අපි ළඟ තිබුණා. ඒ හරහායි නිර්මාණකරණයට අවශ්‍ය පරිසරය, පසුබිම අපි තුළ ගොඩනැඟුණේ. දැන් මේ කතාව තුළ ඉන්නේ එක්තරා විරූපි මිනිසෙක් හා ඔහුට මුණගැහෙන අතිශය රූමත් අන්ධ ගැහැනියක හා සිදුවන කතා පුවතක්. ඔවුන් දෙදෙනා දෑස් සුවකර ගැනීම සඳහා මහා වනාන්තරයේ දුෂ්කර ගමනක යෙදෙනවා.ඒ හරහා සිදුවන මානුෂිය සංකූලතා ඒ වගේම සෙනෙහස බැඳීම සියල්ල ගොඩනඟන්න උත්සාහ කළා. ඇත්තටම මේ නාට්‍යයේ යම් හාස්‍යයක් ගොඩනැඟෙන බවත් මම කියන්න ඕන. ඒ වගේම සංගීතය ආත්ම කොටගත් ශෛලියක් මෙහි තියෙන්නෙ. මම එය බලෙන් නාට්‍යයට එල්ලුවේ නැහැ. නාට්‍යය ඉල්ලා සිටින නිසයි එය යොදා ගන්න උත්සාහ කළේ.ඔබ මෙපමණ කලක් නිහඬව ඉඳලා ඇයි නැවත වතාවක් මේ නාට්‍යයම වේදිකාවට ගෙනෙන්න උත්සාහ කළේ.මෙහෙමයි. ගුණාත්මක නාට්‍ය නිෂ්පාදනය විය යුතුයි කියන හැඟීමක් කාලයක පටන් මා තුළ තිබුණා. නමුත් ඉතිං වසර 30 ක් තිස්සේ මරබිය, යුද බිය, සොර බිය විශාලා මහනුවර තුන්බියක් අපට තිබුණේ. නමුත් අපේ ජාතියේ පිනට ජනාධිපතිතුමාගේ උදාර නායකත්වයෙන් රටට සාමය උදාවුණා. මම හිතනවා දැන් අපිට පුළුවන් නිදහසේ නිර්මාණ කරන්න.අද ජීවත්වෙන පරම්පරාවට වගේම මතු උපදින දරුවන්ට ගුණාත්මක හා කලාත්මක වටිනාකමකින් යුත් නාට්‍ය නැවත නැරැඹීමට හැකියාව උදාකර දෙන්න පුළුවන්නම් ඒක ලොකු දෙයක්. ඒ නිසයි මම නැවත මේ නාට්‍යය කරළියට ගේන්න හිතුවේ.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av1204089</link>
    <topic>ගායනයටත් නිවේදනයටත් එකසේ දක්ෂ තුෂාරා</topic>
    <author>ගාමිණී සුසන්ත</author>
    <content>ගායනයටත් නිවේදනයටත් එකසේ දක්ෂ තුෂාරාතුෂාරා මධුශානි උඩුවන ගායනය, නිවේදනය, වාදනය වැනි කලා කුසලතා රැසක් ම ඇති ශිල්පිනියකි. ඇය මේ වනවිට උසස් පෙළ විභාගය සමත් වී සෞන්දර්ය කලා විශ්ව විද්‍යාලයට ඇතුළත්වීමට බලාපොරොත්තුවෙන් සිටින්නියකි. ගායනයට නිසඟ කුසලතාවයක් පෙන්නුම් කරන ඇය පාසල් අවදියේ දී ජාතික මට්ටමේ ගායනා තරගාවලි රැසකින් ම පළමු ස්ථානය දිනා ගැනීමට සමත්ව සිටින්නීය.“මා තුළ තිබුණු හැකියාව හඳුනාගෙන ජාතික මට්ටමට එන්න මට මුලින්ම අත දුන්නෙ ගුවන් විදුලි වාදක මණ්ඩලයේ විජයසිරි ගෝවින්ද සර්. එතුමාගේ මග පෙන්වීම මත 2003 අවුරුද්දේ ගුවන් විදුලියේ ‘මල් සුවඳ’ වැඩසටහනට ගීතයක් ගයන්න මට අවස්ථාව ලැබුණා. ඒ තමයි මගේ පළමු ගුවන් විදුලි ගායනය. ඉන්පසුව හඳමාමා , සරස්වතී මණ්ඩපය, ළමා පිටිය, මහින්ද අල්ගම මාමාගේ ගුවන් විදුලි නාට්‍ය වැනි ළමා වැඩසටහන් ගණනාවකට ම සහභාගි වෙන්න මට අවස්ථාව උදා වුණා.”“ජාතික රූපවාහිනිය සංවිධානය කළ ‘ළමා ගී සැදෑව‘ ගායනා තරගාවලියේ අවසන් 24 දෙනා අතට පැමිණීමටත් මට හැකි වුණා. එම වැඩසටහන නිසයි ජාතික රූපවාහිනියේ ‘ඒ’ ශ්‍රේණියේ ගායිකාවක ලෙස තේරෙන්න මට අවස්ථාව හිමිවුණේ. ඒවගේම ශ්‍රී ලංකා ගුවන් විදුලි සංස්ථාවේ ‘ඒ’ ශ්‍රේණියේ සරල ගී ගායිකාවක ලෙසත් මම සමත් වුණා.ඉන් අනතුරුව මම ස්වර්ණවාහිනි නාලිකාවේ ‘නෙළුම් විල’ ‘ලහිරු මඬල’ ඇතුළු වැඩසටහන් කීපයකම නිවේදිකාවක ලෙසත් කටයුතු කළා. දහම් පාසල් ගායනා තරගවලින් ජාතික මට්ටමේ විවිධ ජයග්‍රහණ ලබාගන්නත් මට හැකිවෙලා තිබෙනවා.ගායනයට අමතරව වාදනයත් ප්‍රගුණ කරනවා. මගේ පි‍්‍රයතම වාදන භාණ්ඩය තමයි වයලීනය. පසුගිය 2011 වසරේ සමස්ත ලංකා පාසල් ශාස්ත්‍රීය ගායනා තරගාවලියේ ප්‍රථම ස්ථානය හිමිවුණේ මට. පාසලේ මාධ්‍ය ඒකකයේ මම ක්‍රියාකාරීව වැඩ කළ කෙනෙක්. මේ හැම දෙයක් ම කළේ පාසල් යන කාලෙ; බොහෝ දෙනෙකුගේ උදව් උපකාර ඇතිව. “මම ළඟදීම සෞන්දර්ය විශ්වවිද්‍යාලයට ඇතුළත් වෙනවා. ඒක මගේ ජීවිතයේ සිහිනයක් සැබෑවීමක්. පුංචි කාලෙ මම ආශා කළේ සංගීත ගුරුවරියක් වෙන්න. ඊට එහා ගිය පුංචි ආශාවක් දැන් තියෙනව. ඒ තමයි සංගීතය පිළිබඳව විශ්ව විද්‍යාල කථිකාචාර්යවරියක් වීම.”“මගේ ම ගීත කීපයක් මේ වනවිටත් ශ්‍රී ලංකා ගුවන් විදුලියේ පටිගත කරල තියෙනව. ඒවා ගුවන් විදුලියෙන් ප්‍රචාරය වෙනවා. ශාස්ත්‍රීය වශයෙන් සංගීතය පිළිබඳව හදාරමින් මගේ ම ගීත නිර්මාණවලින් ගායිකාවක ලෙස රසික රසිකාවියන් අතරට යාමයි මගේ බලාපොරොත්තුව.ගාමිණී සුසන්තනව පරපුරේ ගායන ශිල්පි නිමල් ගමගේ අලුත්ම ගීත ඇල්බමය ‘රන්තරු විලසේ’ පසුගියදා රසික ඔබ අතරට එක් කළා. ගුවන්විදුලිය හා රූපවාහිනිය ඔස්සේ තම ගායන කුසලතා එළිදැක්වූ නිමල් ඉන් අනතුරුව ගායනයට ඇති දක්‍ෂතාව නිසාම සංගීතය හැදෑරුවා. ”මම උපන්නේ බොරැල්ල ප්‍රදේශයේ. කුඩා කාලයේ ඉඳලම ගීත ගායනයට මගේ ලොකු ඇල්මක්, දක්‍ෂතාවයක් තිබුණා.ඒ නිසාම ප්‍රදේශයේ පැවැත්වෙන හැම තරගයකටම වගේ මම සහභාගි වුණා. ජයග්‍රහණය ලැබුවා. ඒ කාලේ ඉඳන්ම හැමෝම අතර මම ගායනයට ජනපි‍්‍රයයි. සංගීත ප්‍රසංගයක් තිබුණත් මට ආරාධනා ලැබෙනවා වේදිකාවට ගොඩවෙන්න. ඒ අතර තුරදියි මට හිතුනේ මට සහජයෙන්ම පිහිටලා තිබුණු දක්‍ෂතාව තවදුරටත් දියුණු කරන්න ඕන කියලා.ඒ ලැබුණු පන්නරයත් සමඟ ගුවන්විදුලියේ ‘මධූ රසාංග‘ වැඩසටහන හරහා ප්‍රථම වතාවට ගායනා කළ ‘තුරුවැල් සැලී’ ගීතය ජනපි‍්‍රය වුණා. 1987 දී විතර මම ඒ ගීතය කළේ.පසුව ‘මියැසි විසිතුර’, ‘ලයිව් බෑන්ඩ් ෂෝ’, ‘හැඩකාර හැන්දෑව‘ වැනි වැඩසටහන්වලදි මට මගේ ගායන හැකියාව ලබා දෙන්න පුළුවන් වුණා.ඒ සමඟම 1993 දී මගේ පළමු ගීත එකතුව ‘ඊයේ හැන්දෑව‘ කියලා එළිදැක්වුවේ. ඒ සමඟම මම සංගීත ප්‍රසංගයක් කළා ‘චතු මධුර’ නමින්. පසුව බොහෝ දෙනාගේ ඉල්ලීම එක්ක ‘සඳ තාරකා’ නමින් සංගීත ප්‍රසංග වාර 12 ක් පැවැත්වූවා.ඊට පසුවයි මට අවශ්‍ය වුණේ නවතම ගීත එකතුවක් නැවත වතාවක් කරන්න ඕන කියලා.ඒ නිසයි ‘රන්තරු විලසේ’ ගීත එකතුව මගේ දෙවන ගීත ඇල්බමය විදිහට නිකුත් කළේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040810</link>
    <topic>මල්ලවපොර පිටියේ රෝබෝව</topic>
    <author>ඉඳුනිල් වීරරත්න</author>
    <content>මල්ලවපොර පිටියේ රෝබෝවJOHN CENAජෝන් සීනා අති දක්ෂ මල්ලවපොර සටන් කරුවෙකි. බටහිර ක්‍රියාදාම සිනමාවේ සුපිරි සටන් නළුවෙකි. යොවුන් පරපුර අතර අතිශයින් ජනපි‍්‍රය පොප් ගායකයෙකි.ලොව පුරා ළමා තරුණ මහලු කොයි කා අතරත් එකසේ ජනපි‍්‍රය සුපිරි තරුවකි.සීනා මේ වන විට WWE (World Wrestling Entertainment) ශූරතාව වාර්තාගත ලෙස 10 වරක්, ලෝක ශූරතා 12 ක් සමඟ සමස්ත ශූරතා 19 ක් දිනා ඇති අතර, ලෝක හෙවිවේට් ශූරතාව දෙවරක් දිනා තිබේ. WWE (United State Championship) එක්සත් ජනපද ශූරතාව තෙවරක් හිමිකරගෙන ඇති ඔහු ෂෝන් මයිකල් සහ බැටිස්ටා සමඟ World Tag Team ශූරතාව දෙවරක් දිනා තිබේ. ඩේවිඩ් ඔටුන්ගා සහ ද මිස් සමඟ WWETag Team ශූරතාවට දෙවරක් හිමිකම් කියු ඔහු 2008 වසරේ Royal Romble තරගය ජයග්‍රහණය කළේය.2009 සහ 2010 වසරවල Stammy Award දිනා ගනිමින් දෙවරක්ම ලෝක මල්ලවපොර ක්‍රීඩාවේ සුපිරි තරුව බවට පත්වුණු ජෝන් සීනා, මල්ලවපොර වළල්ල තුළදී අර්ධ රෝබෝවක් මෙන් හැසිරෙන නිසාවෙන් The Prototype (මූලාකෘතිය) යන අන්වර්ථ නාමයෙන් ද හඳුන්වයි.අඩි 6 අඟලක් උස, රාත්තල් 251 ක් බර සීනා ගේ සම්පූර්ණ නම ජෝන් ෆෙලික් ඇන්තනි සීනා නම් වෙයි. (John Felix Anthony Cena).ඇමෙරිකාවේ මැසවුසෙට්ස්, බටහිර නිව්බරිහි ජෝන් සීනා (ජ්‍යෙෂ්ඨ) සහ කැරොල් දෙදෙනාට දාව 1977 අප්‍රේල් 23 වැනිදා ජෝන් සීනා උපත ලබන්නේ පවුලේ දෙවැනි දරුවා ලෙසින්. ඔහුට එක් වැඩිමහලු සොහොයුරකු සමඟ සොහොයුරන් තිදෙනෙකි. ඩෑන්, මැට්, ස්ටීව්, සහ සේන් යන සොහොයුරන් සමඟ දඟකාර ලෙස හැදී වැඩුණු ජෝන් සීනා ක්‍රීඩාවට තිබු දැඩි උද්යෝගය නිසාවෙන් වයස 15 දී පමණ සිට ක්‍රමානුකූලව ශරීර වර්ධන ව්‍යායාමවල නිරත විය. මැසවුසෙට්හි ස්පි‍්‍රන්ෆීල්ඩ් පාසලෙන් අධ්‍යාපනය ලැබු ඔහු පාසලේදී පාපන්දු කණ්ඩායමට බැඳී එහි නායකයා ලෙස කටයුතු කරමින් DivisionIII All - American Center හි නො 54 යටතේ ක්‍රීඩා කළේය.ස්පි‍්‍රන්ෆීල්ඩ් කොලීජියෙන් 1998 දී ව්‍යායාම කායික විද්‍යාව පිළිබඳ උපාධිය ලබාගත් ඔහු ශරීර වර්ධන උපදේශකවරයකු ලෙස ක්‍රියා කරන අතර ලිමොසින් රථ සමාගමක වෘත්තිය රියැදුරකු ලෙස ද කටයුතු කළේය.සීනා වෘත්තීය මල්ලවපොර ක්‍රීඩකයකු ලෙස පුහුණුවීම අරඹන්නේ Ultimate Pro Wrestling මඟින් පාලනය කෙරෙන ‘Ultimate University’ වෙතින් 2000 වසරේදී.2001 වසරේ ඔහු වෘත්තීය ජීවිතයට පිවිසෙන්නේ World Wrestling Federation (WWF) සහ Ohio Valley Wrestling (OVW) සමඟ ගිවිසුම් අත්සන් කිරීමෙනි.එහිදී OVW හෙවිවේට් ශූරතාව දිනාගත් ඔහු OVW දකුණු ටැග් ටීම් ශූරතාව දිනා ගනිමින් වඩාත් ජනපි‍්‍රය මාවතට පිවිසියේය.2002 වසරේ ජූනි 27 වැනිදා Kard Angle  විසින් කළ විවෘත ආරාධනාව පිළිගනිමින් රූපවාහිනියේ තරුවක් බවට පත්වෙමින් තරග වැදුණු සීනා ජනපි‍්‍රය වීමට ලැබුණු අවස්ථාවෙන් උපරීම ප්‍රයෝජන ගත්තේය. WWE සමාගමේ කොටස් කරුවකු වන WWE Studios සමාගම නිෂ්පාදනය කළ The marine චිත්‍රපටයේ රඟපාමින් ප්‍රධාන චරිතයකින් මුලින්ම සිනමාවට පිවිසි සීනා කොතරම් ජනපි‍්‍රය වූවාද යත් 2006 ඔක්තෝබර් 13 වැනිදා තිරගත වුණු එම චිත්‍රපටය පළමු සතිය තුළ ඇමෙරිකානු ඩොලර් මිලියන 7 ක් උපයමින් බොක්ස් ඔෆිස් වාර්තාවක් පිහිටුවීය.එතැන් සිට හොලිවුඩ් වීරයෙක් බවට පත්වුණු සීනා 2008 පෙබරවාරි 25 වැනිදා 12 Rounds චිත්‍රපටයේ රඟපෑ අතර එය 2009 මාර්තු 27 තිරගත විණි.සීනා රඟපෑ පළමු චිත්‍රපටය වූයේ 2000 වසරේ තිරගත වුණු Ready toRomble වන අතර එහි ඔහු රඟපාන්නේ අතිරේක චරිතයකි.2010 වසරේ legendary චිත්‍රපටය, Fred : The Movie (ටෙලි චිත්‍රපටය) 2011 TheReonion සහ Fred2 : Night of the Living Fred ටෙලි චිත්‍රපටය ඔහු රඟපෑ සෙසු චිත්‍රපට අතර වෙයි.සිනමාවේ මෙන්ම රූපවාහිනියේ ද ජනපි‍්‍රයම තරුවක් වුණු සීනා 2001 වසරේ Manhund, 2007 වසරේ Fast Cars and Super stars : The Gillette Young Guns Celebrily Race රියැලිටි වැඩසටහන ද, 2010 වසරේ Psych, True Jackson VP, Hannah Montana සහ GeneratorRex යන වැඩසටහන් තුළින් තව තවත් ලෝකය පුරා කෝටි සංඛ්‍යාත ජනතාවකගේ සිත් දිනාගත්තේය.මල්ලවපොර ක්‍රීඩා දිවියේ දරුණු ප්‍රතිවාදියකු වුවත්, සංගීතයට ඉතාමත් පි‍්‍රය කළ ඔහු තමාට උපතින්ම ලැබී තිබු ගායනා හැකියාව අනුව යමින් රැප්, හිපොප් සංගීතඥයකු ලෙස කලඑළියට පැමිණි අතර, මේ වන විට ජනපි‍්‍රය ගීත රැසක් ගයමින් ලොව පුරා ගීත ලෝලීන්ගේ ආදරය දිනා සිටී.ඔහුගේ ‘You Cant See me’ ගීතය USBillboard ගීත දර්ශකයේ 15 වැනි ස්ථානය දිනා තිබේ.දරුණු මාරාන්තික රෝගවලට ගොදුරු වී සිටින ඇරිසෝනා හි දරු දැරියන් 250 කට අධික ප්‍රමාණයකට පිහිටවීම සඳහා පිහිටුවා ඇති MakeA wish පදනමේ ප්‍රධාන දායකත්වයක් උසුලන සීනා, 2009 වසරේ Chris Greicius Celebirty සම්මානයෙන් ද පිදුම් ලැබීය.2009 වසරේ ‘12 Round’ චිත්‍රපටයේ ප්‍රචාරක කටයුතු අතරතුර ඔහුගේ විවාහ ගිවිස ගැනීම පිළිබඳව නිවේදනය කළ සීනා සිය පෙම්වතිය Elizabeth Haberdeau සමඟ 2009 ජුලි 11 දා විවාහ විය.ලොව පුරා මල්ලවපොර ක්‍රීඩාව පි‍්‍රය කරන්නන් අතර උන්මාදයක් ඇති කළ සීනා අපේ රටේ කුඩා දරුවන් අතර ද ජනපි‍්‍රයම තරුවකි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040811</link>
    <topic>මගේ නිදොස් බව පෙන්වාදීමට අවස්ථාවක් ලබාදුන්නේ ජනාධිපතිතුමා</topic>
    <author>හේමාලි විජේරත්න</author>
    <content>මගේ නිදොස් බව පෙන්වාදීමට අවස්ථාවක් ලබාදුන්නේ ජනාධිපතිතුමාසනත් ගුණතිලකප්‍රවීණ සිනමා නළු සනත් ගුණතිලක පසුගියදා සිය චිත්‍රපටත් රැගෙන බෙල්ජියම් සහ ප්‍රංශයේ සංචාරයක නිරත වුණා. බෙල්ජියම් පැවැති Omans චිත්‍රපට උලෙළ නියෝජනය සඳහා ඔහුගේ ‘එකමත් එක රටෙක’ චිත්‍රපටය තෝරා ගෙන තිබුණා. ප්‍රංශ ජාතික එමිල් සෝලා ගේ කෙටි කතාවක් ඇසුරින් නිර්මාණය වුණු ‘එකමත් එක රටෙක’ චිත්‍රපටය මෙම උලෙළ නියෝජනය කළ එකම ආසියාතික චිත්‍රපටය ද වූවා. Omans උලෙළේ තිරගත වූ තම චිත්‍රපටය පිළිබඳවත් එහිදී ඔහු ලැබූ සුවිශාල අත්දැකීම් සමුදාය පිළිබඳවත් පසුගියදා සනත් ගුණතිලකයන් හමුවූ මොහොතක කළ කතාබහකි මේ.පසුගියදා ඔබ ඔබේ චිත්‍රපටයත් රැගෙන බෙල්ජියම් සහ ප්‍රංශයේ සංචාරයක නියුතු වුණා. මේ සංචාරයේ අත්දැකීම් ගැන කතා කළොත්?මගේ චිත්‍රපටය බෙල්ජියම් ‘මොන්ස්’ චිත්‍රපට උලෙළ නියෝජනය කිරීම පිණිස තෝරාගෙන තිබුණා. ඒ වෙනුවෙනුයි මේ සංචාරයට මා සම්බන්ධ වූයේ. ඒ සඳහා මගේ චිත්‍රපටය තෝරා ගැනීම සිදු කෙරුණේ 2010 වසරේදී නිවාඩුවක් සඳහා ලංකාවට පැමිණි බෙල්ජියම් ශ්‍රී ලංකා තානාපතිතුමා වූ මගේ පැරණි මිතුරු රවිනාත් ආරියසිංහ නිසයි. ඔහු ඔහුගේ ප්‍රධාන නිලධාරියකු වූ මධුක වික්‍රමාරච්චිට මෙය බාරදුන්නා. ඔහු සසාන් මහතා සමඟ එකතු ව ඒ සඳහා ඉතා නිවැරදි සම්බන්ධීකරණය කළා.මේ ගමනේ දී සිනමාව පිළිබඳ අත්දැකීම් රැසක් මා ලැබුවා. එසේ ම අධ්‍යාපනික වශයෙන් වටිනා කරුණු රැසක් ද දැන ගැනීමට ලැබුණා. උදාහරණයක් විදියට කියනවා නම් බෙල්ජියමේ සංචාරය කරන කෙනෙකුට එහි ඇති චොක්ලට් ගැනත් බීර ගැනත් අමුතුවෙන් කිවයුතු නෑ. බෙල්ජියම කියන්නේ විවිධ වර්ගයේ චොක්ලට් නිපදවන රටක්. චොක්ලට් සඳහා ම වෙන්වූ වෙළෙඳසල් පවා එහි දකින්න ලැබෙනවා. ඒ වගේ ම තමයි බීර සඳහාත් වෙන්වුණු විශේෂ අවන්හල් තිබෙනවා.විවිධ බීර වර්ග පානය කිරීම සඳහා නිපදවුණු ඊටම ආවේණික වීදුරු පවා මෙහි දකින්නට ලැබෙනවා. බෙල්ජියමේ බොහෝ පොත්පත් දකින්න ලැබෙන්නේ ප්‍රංශ භාෂාවෙන්. සමහර අවස්ථාවල ඉංග්‍රීසි පරිවර්තනත් දක්නට ලැබෙනවා. ඒ අතරම සුවිශේෂී නිර්මාණ පෙන්වනු ලබන සිනමා ශාලා ද මෙහි දක්නට ලැබෙනවා. මේ සිනමා ශාලා නඩත්තු කරනු ලබන්නේ ඒක පිහිටා ඇති ප්‍රදේශයේ ම ඇති නගර සභාවෙන් හෝ ගම් සභාවෙන්. මෙවැනි සිනමා ශාලා මුළු බෙල්ජියමේ සෑම නගරයකම වගේ පිහිටුවා තිබෙනවා.මෝන්ස් චිත්‍රපට උලෙළ නියෝජනය කළ එකම ආසියාතික චිත්‍රපටය වුණේ ඔබේ ‘එකමත් එක රටෙක’ චිත්‍රපටයයි. මේ ආසියාතික නියෝජනය ඔබේ චිත්‍රපටයට ලැබුණේ කොහොමද?‘මොන්ස්’ චිත්‍රපට උලෙළ ප්‍රංශ භාෂාවට මුල් තැන දෙමින් කරන චිත්‍රපට උලෙළක්. එහිදී අදහස් කෙරෙන්නේ නෑ ප්‍රංශයට ආවේණික වූ ප්‍රංශ භාෂාවට සමීපතාවයක් දක්වන භාෂාවකින් පමණක් කළ චිත්‍රපට ප්‍රදර්ශනය වෙනවා කියා. ලෝකයේ විවිධ භාෂාවලින් කළ චිත්‍රපට එහි තිරගත වූවා. නමුත් ප්‍රංශ උපශීර්ෂ හෝ ප්‍රංශ දෙබස් කැවීම් ඒ සඳහා අනිවාර්යය වුණා.මම ප්‍රංශ ජාතික එමිල් සෝලා ගේ කතාව තෝරා ගැනීම සහ එම කතාව ශ්‍රී ලාංකිකයකු විදියට. ආසියාතිකයෙකු විදියට කුමන අන්දමකට දකින්න ඇත්ද කියන එක තමයි ඔවුන්ට වැදගත් වෙන්න ඇත්තේ. ඒ නිසා උලෙළ නියෝජනයට ලබා දුන්න ඩී.වී.ඩී එක නරඹා ඔවුන් මට කැඳවීමක් කළා. ශ්‍රී ලංකා ගුවන් සමාගම මට විශේෂ වට්ටමක් මෙහිදී ලබා දුන්නා. ඉතිරි සියලු පහසුකම් ඔවුන් ලබා දුන්නා. එදා එමිල් සෝලා ගේ කතාවට ශ්‍රී ලාංකිකයෙක් කිසිදු චරිතයකට කිසිම නම නොයොදා කර තිබෙන සත්කාරය කුමක්දැයි බලන්නට සෑහෙන පිරිසක් එකතු වූවා.එහිලා ඔවුන් දැක් වූ ප්‍රතිචාර කොයි වගේ ද?මගේ චිත්‍රපටය ප්‍රදර්ශනය වුණේ ‘World Cinema’ කියන සුවිශේෂී ඛාණ්ඩය යටතේ. ඔවුන්ට දැන ගන්නට අවශ්‍ය වුණේ ‘එමිල් සෝලා’ කියන මේ කීර්තිමත් නාමය මා පාවිච්චි කළා ද? එසේත් නැතිනම් මේ කතාවට තිබෙන ලොල්බව නිසා එය පාවිච්චි කළා ද? යන්නයි. චිත්‍රපටය ප්‍රදර්ශනය වීමෙන් පසු කිහිපයක් ම විශේෂ සාකච්ඡා පැවැත්වූවා. මෙතනදී මට ඔප්පු කරන්නට පුළුවන් වුණා, මේ කතාව මා තෝරා ගත්තේ ඒ කතාවට දක්වන කැමැත්ත නිසාවෙන් ම කියලා. උලෙළට පැමිණි එහි සිටි විවිධ රටවල සිනමා ශිල්පීන්, විචාරකයන් මේ පිළිබඳ අදහස් දැක්වූවා. සමහර අයගේ විචාර ඔවුන්ගේ වචනවලින් ම මම ඉංග්‍රීසි පුවත්පත්වලට ලබා දුන්නා.මෙහිදී හොඳ මෙන් ම දුර්වලතාත් ඔවුන් පෙන්වා දුන්නා. වැඩියෙන් ම අවධානයට යොමු කළේ කේමදාස මාස්ටර්ගේ සංගීතය ගැනයි. මේ චිත්‍රපටය ලංකාවේ තිරගත වුණාම විවිධ විදියේ විචාර තිබුණා. චිත්‍රපටයේ ගුණාත්මක භාවය පිළිබඳ විචාරශීලීව අවංකව අදහස් දැරූ පිරිසකුත් හිටියා. අවංකව එහි අඩුපාඩු පෙන්වූ අයත් සිටියා. කුහක සිතින් මගේ කකුලෙන් ඇද්ද පිරිස් නොසිටියාත් නොවේ. මෙය ජාත්‍යන්තරයට සුදුසු නැතැයි කියා තැන් තැන්වල කුටු කුටු ගෑ පිරිසකුත් හිටියා. නමුත් මේ උලෙළේ දීත් මීට ප්‍රථම මා නියෝජනය කළ සිනමා උලෙළ කිහිපයකදීත් මා සනත් ගුණතිලක ලෙස නොදන්නා, මාව කිසිසේත්ම හඳුනන්නේ නැති ලෝක සිනමාව පිළිබඳ යම් දැනුමක් ඇති විචාරකයින් අවංක චේතනාවෙන් ලබා දුන් ගුණදොස් මගේ සිනමා දිවියට විශේෂ ආශිර්වාදයක් වුණා.ලෝකයේ විවිධ රටවල නිර්මාණය වුණු උසස් නිර්මාණ රැසක් මේ උලෙළ නියෝජනය කරන්නට ඇති. නළුවෙක් වශයෙන් හා අධ්‍යක්ෂවරයෙක් වශයෙන් ඔබට මේවා වැදගත් වූයේ කෙසේද?සනත් විදේශීය නළු නිළියන් සමඟයුරෝපයේ සියලුම රටවල් අප්‍රිකානු මහාද්වීපයේ සියලුම රටවල්, ඇමෙරිකාව, කැනඩාව, දකුණු ඇමෙරිකානු රටවල් මේ උලෙළේ පැහැදිලිවම දකින්නට ලැබුණා. ඒ සමහර රටවල්වල චිත්‍රපට මා නැරඹූ මුල් ම අවස්ථාවත් මෙය වුණා. මා නොදන්නා සිනමාවක් පිළිබඳ විශාල දැනුමක් ලබාගැනීමට නොහැකි වුණත් ඒවා පිළිබඳ යම් වැටහීමක් ලබා ගැනීමට හැකි වුණා.විශේෂයෙන් ම සමහර අප්‍රිකානු රටවලින් ඉදිරිපත් කර තිබූ සුවිශේෂී නිර්මාණවල රංගනය සහ තාක්ෂණික ගුණාංග මා පුදුමයට පත් කළා. බොහෝ විට ඒ රටවල් සිනමාවේ උපත වූ ප්‍රංශ සිනමාව සමඟ අධ්‍යාපනික වශයෙන් සංස්කෘතික වශයෙන් යම් හුවමාරුවක යම් හැදෑරීමක නිරත වීමෙන් මෙවැනි උසස් තලයකට ළඟා වී ඇති බව මට වැටහුණා.ශ්‍රී ලාංකේය සිනමාව සමඟ කිට්ටු සම්බන්ධතාවයක් රඳවා ගැනීමට එහි පැමිණ සිටි අප්‍රිකානු චිත්‍රපට බෙදාහරින්නත් කැමැත්ත පළ කළා. චිත්‍රපට සඳහා මුදල් ආයෝජනය කරන අප්‍රිකානු නිෂ්පාදකවරුන්ට ද ශ්‍රී ලංකාවේ ශ්‍රී විභුතිය පිළිබඳ කියා දීමට මට හැකි වුණා.මෙවැනි උලෙළක් නියෝජනය කර පැමිණීමෙන් පසු ලෝකයේ වෙනත් රටවල සිනමාව පිළිබඳ කිසියම් වූ ප්‍රමෝදයකින් අපි කතා කරනවා. මෙවැනි සතුටකින් අපිට අපේ සිනමාව ගැන කතා කළ නොහැකි ද?මේ ප්‍රශ්නෙදි මගේ උත්තරය වෙන්නේ පුළුවන් දේකට උදව් කරනවා මිසක් කනගාටුදායක තත්ත්වයන් ගැන කියව කියවා ඉඳීමෙන් පළක් නොවන බවයි.චිත්‍රපට උලෙළින් පසු ඔබ ප්‍රංශයේ සංචාරයක නියුතු වෙනවා නේද?ඔව්. ප්‍රංශය කියන්නේ සිනමාව පටන් ගත්ත තැන අපේ අවධානය යොමු කළ යුතු වෙන්නේ ඉදිරියේ දී අපේ සිනමාව ප්‍රංශය සමඟ සම්බන්ධ කරන්නේ කොහොමද? අපේ සිනමාවට එහෙන් ලබාගත යුතු දේ පිළිබඳවයි. කොහොම වුණත් ප්‍රංශයට පැමිණි පසු මේ රට හා සම්බන්ධ බොහෝ අතීත කතා රැසක් මට මතක් වුණා, ඒ මතක සතුටක් මෙන් ම විටෙක කනත්සල්ලට ද පත් කළා. රජයේ චිත්‍රපට අංශයේ චිත්‍රාගාරයට අවශ්‍ය රසායනික උපකරණ ලබාදීමේ කටයුත්තකට මා එකල උනන්දු වූවා.ඔවුන්ට අවශ්‍ය උපකරණ පිළිබඳ කමිටු නිර්දේශයකින් පසුව ‘රජයකින් රජයකට සැපයීම’ යන පදනම යටතේ එම උපකරණ ගැනීමේ ක්‍රියාවලිය වේගවත් කිරීමේ කටයුත්ත සම්බන්ධීකරණය කිරීමට යෑමෙන් මා නිකරුණේ ලැබූ අවලාද මේ වෙලාවේ මට මතක් වුණා. ඕනෑම කෙනෙකුට අවලාද නඟන්න පුළුවනි. නමුත් ඒ පිළිබඳ සාධාරණ අපක්ෂපාතී පරීක්ෂණයක් ද සිදුවිය යුතු ය. නමුත් ඒ උපකරණ අනුමත කළ කමිටු නිර්දේශ කළ අය, ඒ උපකරණ අයත් ප්‍රංශ සමාගමේ ශ්‍රී ලාංකේය ඒජන්තවරු මෙම උපකරණ නුසුදුසු බව තීරණය කළ උගත් පිරිස් ද සිටියත් ඒ සඳහා ගත් ස්ථිර සාර පියවරක් නැ.මේ සම්බන්ධයෙන් මම නම් බොහෝ විට නොබියව කරුණු ඉදිරිපත් කර තිබෙනවා. මුළු සිනමා කර්මාන්තයේ ශිල්පීන් ඉදිරියේ මගේ නිර්දෝෂී භාවය ඉදිරිපත් කිරීමට සාධාරණ ලෙස මට එකම එක අවස්ථාවක් ලබා දුන්නේ වර්තමාන ජනාධිපතිතුමා විතරයි. ඒ නිසා එතුමාව මේ මොහොතේ ගෞරවයෙන් සිහිපත් කළ යුතුයි.බැරි වෙලාවත් මගේ උදාසීන කමකට ඒ උපකරණ අපට නොලැබුණා නම් එයින් ඇතිවන දෝෂාරෝපණය මීටත් වඩා සාහසික වෙනවා. මේ පිළිබඳ සත්‍යතාව අවංකව කතා කළ හැකි කෙනෙක් සිටිනවා නම් ඔහු කළ යුතු වන්නේ ඒ කරුණු ජනාධිපතිතුමාට ඉදිරිපත් කිරීම පමණයි.‘එකමත් එක රටෙක’ චිත්‍රපටය ඔබ අධ්‍යක්ෂණය කර දැන් වසර කිහිපයක් ගත වූවා. ඔබ තවමත් කතා කරමින් සිටින්නේ මීට වසර කිහිපයකට පෙර කළ චිත්‍රපටයක් ගැන. ඇයි ඔබ අලුත් අධ්‍යක්ෂණ කාර්යයක් පිළිබඳ නොසිතන්නේ?ඒ කරුණ ගැන නොසිතනවාට වඩා ‘එකමත් එක රටෙක’ චිත්‍රපටය ලෝකයේ විවිධ ස්ථානවලදී සාකච්ඡාවට බඳුන් වීම එයට එක හේතුවක් වුණා. එවැනි සාකච්ඡා, එවැනි අවස්ථා මඟ හැරීම මා නොකළයුත්තක් යැයි මම හොඳින් ම වටහාගෙන තිබෙනවා. නළුවෙකු වශයෙන් ජාත්‍යන්තර චිත්‍රපට උලෙළ රාශියක් වසර 30 ක් තිස්සේ නියෝජනය කළ මට නිර්මාණකරුවෙකු විදියට ලැබෙන ප්‍රතිචාර බැහැර නොකර තව තවත් ඉගෙනීමට ඇති අවශ්‍යතාව මතයි මගේ කාලය මෙලෙස මිඩංගු වුණේ.නමුත් තිරකතා රචනය මා අමතක කර දමා නෑ. ඒ සඳහා මම සුදුසු වැඩ පිළිවෙළක සිටිනවා. නමුත් මගේ හදවතට අවංකව සමීප විය හැකි, එමෙන් ම නිර්මාණශීලී වූ මට අවංක විය හැකි කතා තෝරා ගන්නවා විනා ජනප්‍රියත්වය ඔස්සේ චිත්‍රපට හැදීමට මගේ රුචියක් නෑ. එහෙම කැමැත්තක් ඇති අයට මා ගරු කරනවා. නමුත් මගේ නිර්මාණය පිළිබඳ බය නැතුව කෙළින් හිටගෙන කතා කරන්න පුළුවන් තත්ත්වයන් මා ඒ නිර්මාණයෙන් ම කතා කරනවා. ඒ වගේ ම මගේ රරට පිළිබඳව අපකීර්තියක් ඇතිවන දේවල් මගේ නිර්මාණවලින් කවදාවත් සිදුවන්නේ නෑ. ඒ මා ශ්‍රී ලාංකිකයෙකු නිසා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040813</link>
    <topic>සිනමාවේ දාර්ශනිකයෝ</topic>
    <author/>
    <content>සිනමාවේ දාර්ශනිකයෝඇතැම් විදෙස් චිත්‍රපටයක් නරඹා අවසන් වූ කල මට දැනන්නේ උසස් නවකතාවක් කියවූවාක් මෙන් හැඟීමකි. චිත්‍රපටය ගොඩනැඟෙන දාර්ශනික සංකල්ප හා එහි ඇති දීර්ඝ සංවාද වැනි සාහිත්‍යයික ගුණාංග ද ඊට හේතු වනවා විය හැකිය.සිනමාව යනු රසිකයාගේ හදවතට මෙන්ම බුද්ධියට ද එකසේ ඇමතිය හැකි ප්‍රබල කලා මාධ්‍යයකි. චිත්‍රපටය හුදු විනෝදාස්වාද මාර්ගයක් ලෙස සලකන්නේ වෙළෙඳ මනස් ඇත්තවුන් පමණි.ලෝක සිනමාවේ කලින් කලට නිපදවී ඇති ශ්‍රේෂ්ඨ චිත්‍රපට නැවත නරඹන විට එබඳු නිර්මාණ නැවත බිහිවේදැයි සැක සිතීම සාධාරණ යැයි හැඟේ.රුසියානු සිනමාවේදී ආන්ද්‍රේ තර්කොව්ස්කිගේ “සැක්‍රිෆයිස්” හා ඉරාන සිනමාවේදී අබ්බාස් කිරොස්තාමිගේ ‘ටේස්ට් ඔෆ් චෙරි’ ඉහත කී වර්ගයේ දාර්ශනික චිත්‍රපට දෙකකි. මෙහිදී තර්කොව්ස්කි හා කිරොස්තමි යන දෙදෙනාම ජීවිතය හා මරණය පිළිබඳ දාෂ්ටිකෝණ දෙකකින් විමංසනයක යෙදෙති.”වයලීනය සහ ගල්රෝල” නමැති සිය ප්‍රථම කෙටි චිත්‍රපටයෙන්ම තමා සිනමාව හඳුනන බව ලොවට කියා පෑ තර්කොව්ස්කි පසු කලෙක රුසියාව හැර දමා ප්‍රංශයට යන්නේ එකල පැවති සෝවියට් දේශපාලනික - සංස්කෘතික පරිසරය ගැන උපන් කලකිරීමෙනි.ඉංග්මාර් බර්ග්මාන්ගේ සිනමා ශෛලිය බොහෝ සේ අගය කළ තර්කොව්ස්කි තම අවසන් චිත්‍රපටය වූ ‘සැක්‍රිෆයිස්’ රූපගත කරන්නේද ස්වීඩනයේ පිහිටි ගෝට්ලන්ඩ් දූපතෙහිය. එය බර්ග්මාන් ද භාවිතා කළ දර්ශනතලයකි. බර්ග්මාන්ගේ කැමරා අධ්‍යක්ෂවරයා වූ ස්වෙන් නික්විස්ට්, ‘සැක්‍රිෆයිස්’ රූපගත කළ අතර ඔහුගේ සහායකයා වූයේ බර්ග්මාන්ගේ පුත්‍රයාය.තර්කොව්ස්කි තම ප්‍රධාන නළුවා ද තෝරා ගන්නේ බර්ග්මාන්ගේම නළු කැළෙනි. ඔහු අර්ලන්ඩ් ජොසෙප්සන්ය.චිත්‍රපටය ඇරැඹෙන්නේ ඇලෙක්සැන්ඩර් නමැති පුද්ගලයා තම කුඩා පුතා ද සමඟ පාළු බිම්කඩක ගසක් සිටවන දර්ශනයකිනි. නළුවකු, ලේඛකයකු හා මනෝ විද්‍යාඥයකු ද වන ඔහු අදේවවාදියෙකි. න්‍යෂ්ටික යුගයක් තුළ මිනිසා ආධ්‍යාත්මික වශයෙන් පරිහානියට පත්ව සිටීම පිළිබඳ ඇලෙක්සැන්ඩර් කම්පාවෙයි. ඔහු තම මිතුරන් හා පවුලේ උදවිය පිළිබඳව කතාකරන්නේ ඒ පිළිබඳවය. ඒ සංවාදයන්හිදී නිට්ෂේ, ගාන්ධි හා ජේසුතුමන්ගේ කියමන් ද යොදා ගැනෙයි.ලෝකය න්‍යෂ්ටික සංග්‍රාමයකට සැරසෙන බව රූපවාහිනියෙන් ප්‍රකාශයට පත්වීමත් සමඟම ඇලෙක්සැන්ඩර් ඊට විසඳුමක් සොයා දෙවියන් යදී. (ඔහු එතෙක් අදේවවාදියෙකි) ලෝකය බේරා දෙන්නේ නම් තමන් සතු සියල්ල පරිත්‍යාග කිරීමට (Sacrifice) ඔහු ප්‍රතිඥා දෙයි. අවසානයේ ඇලෙන්සැන්ඩර් තම නිවෙසට ගිනිතබා විනාශ කරන අතර (පරිත්‍යාගයක් වශයෙන්?) උමතු බවට පත්ව ගිලන් රථයකින් රෝහලක් වෙත ගෙන යනු ලබයි.දීර්ඝ සංවාදයන්ගෙන් හා නාටකීය ජවනිකාවන්ගෙන් ද කලාත්මක ඡායාරූප බඳු රූපරාමු සැකැස්මෙන් ද යුත් මෙම සිනමා කෘතිය නූතන මිනිසාගේ ආධ්‍යාත්මය හා පැවැත්ම පිළිබඳ ගැඹුරු විවරණයක් බඳුය. තර්කොව්ස්කි තම නිර්මාණය හැඳින්වූයේ කාව්‍යමය දෘෂ්ටාන්තයක් (Poetic parable) ලෙසිනි. සැබැවින්ම “සැක්‍රිෆයිස්” යනු තර්කොව්ස්කි තම ජීවිතයෙන් සමුගැනීමට පෙර ලෝක සිනමාවට කළ අමිල පරිත්‍යාගයකි.කිරොස්තාමිගේ ‘චෙරි රසය’ චිත්‍රපටය ඇරැඹෙන්නේ බේදි නමැති පුද්ගලයෙක් තම රථය පදවාගෙන ටෙහෙරානයේ ජනාකීර්ණ වීදියක ගමන් ගන්නා දර්ශනයකිනි. ඔහු මඟ දෙපස මිනිසුන් අතුරින් කිසිවකු සොයන බවක් හෝ කිසිවක් විමසීමට තැත්කරන බවක් හෝ පෙනෙයි. මොහොතකට පසු රථය ගහ කොළන් තොර පස්කඳු සහිත පාළු ප්‍රදේශයකට පිවිසෙයි.වරින් වර තම රථයට නංවා ගන්නා පුද්ගලයින් තිදෙනෙකුගෙන් බේදි උපකාරයක් ඉල්ලයි. එනම් තමා දිවි නසාගත් පසු කල්තියා සූදානම් කර ඇති වළකට දමා පස් පුරවන ලෙසය. ඒ සඳහා විශාල මුදලක් දීමට ද බේදි සූදානම් ය. එහෙත් ආගන්තුක මිතුරෝ ඊට එකඟ නොවෙති.ඔවුනතුරින් පළමුවැන්නා වූ තරුණ සෙබළා, රථයෙන් බැස පලා යයි. දෙවැන්නා - මුස්ලිම් පූජක අභ්‍යාස ආයතනයක ශිෂ්‍යයෙක් - කොරානයට අනුව සියදිවි නසා ගැනීම ද මිනීමැරුම හා සමාන පාපයක් බව කියයි. තුන්වැන්නා ස්වභාව විද්‍යා කෞතුකාගාරයක සත්ව සම් පිරවීමේ රැකියාවක් කරන්නෙකි.ඔහු ද එක්වරක් දිවිනසා ගැනීමට උත්සාහ කළ කෙනෙකි. ලණුවක් ද රැගෙන චෙරි ගසකට නගින ඔහු, චෙරි ගෙඩි කීපයක් දැක, එය නෙළා කයි. එහි රසය නිසා ඔහු තවත් චෙරි ගෙඩි කඩා ගනී. පාරේ එන පාසල් ළමුන්ට ද චෙරි කනු පිණිස අතු සොලවයි. ගස මුදුනේ සිට පෙනෙන සුන්දර දර්ශනය දෙස බලා සිටී. අවසානයේ ඔහු දිවි නසා ගැනීම අතහැරදා නිවෙසට යයි. බේදිට මේ කතාව පවසන ඔහු ජීවත්වීම වඩා වැදගත් බව කියා සිටී. එහෙත් මේ පුද්ගලයා තම රෝගී දියණිය නිසා ආර්ථික අපහසුකම්වලින් පෙළෙන්නෙකි. ඒ නිසා ඔහු බේදිගේ ඉල්ලීම ඉටුකර මුදල් ලබා ගැනීමට එකඟ වෙයි.චිත්‍රපටය අවසානයේ් වැසි දිනයක බේදි මිනීවළේ වැතිර සිටී. ඈත කඳුපාරේ ඉහළට ගමන් ගන්නා රථයක එළි දිස්වේ. ඉන්පසු කෙටි අඳුරකි. බේදි ලෙස රඟපාන හොමායුත් බර්ෂාදි, කැමරාකරුවෙකු සමඟ චිත්‍රපටයක් රූගත කිරීමට සැරසෙන දර්ශනයකින් චිත්‍රපටය නිමවේ.ජීවිතය සහ මරණය ගැන කතා කෙරෙන මෙම චිත්‍රපට දෙකම කිරොස්තාමි හා තර්කොව්ස්කි සිනමා දාර්ශනිකයන් බව කියාපායි. සිනමා වෙළෙඳුන් හා සිනමාවේදීන් පිළිබඳ හඳුනා ගැනීමට මෙබඳු චිත්‍රපට නැරැඹීම හා හැදෑරීම ඉතා වැදගත් වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040814</link>
    <topic>රඟපෑම මගේ විනෝදාංශයයි</topic>
    <author>ගාමිණී සුසන්ත</author>
    <content>රඟපෑම මගේ විනෝදාංශයයිජයරත්න ගලගෙදරඊ ඒ පී චිත්‍රපට සමාගමේ මෙහෙයුම් අධ්‍යක්ෂවරයා ඔහුය. වෘත්තියෙන් පරිපාලකයකු වුවද චිත්‍රපට සහ ටෙලි නාට්‍ය කීපයකට ද රංගනයෙන් දායක වී ඇති ඔහු ජයරත්න ගලගෙදර ය. හෙතෙම මාධ්‍ය ලෝකය හා ඉතා සමීප පුද්ගලයෙකි.ඔබ වෘත්තියෙන් රංගන ශිල්පියෙක් නෙමෙයි නේද?ඔව්. මම මේ වන විට ඊ ඒ පී චිත්‍රපට සමාගමේ මෙහෙයුම් අධ්‍යක්ෂවරයා ලෙස සේවය කරනවා. එහිදී චිත්‍රපට නිෂ්පාදනය, අලෙවිකරණය, ප්‍රචාරණය කියන අංශ පිළිබඳ මම සොයා බලනවා. චිත්‍රපටවලට අමතරව ඊ ඒ පී සමාගම ස්වර්ණවාහිනිය වෙනුවෙන් නිෂ්පාදනය කරන ටෙලි නාට්‍ය පිළිබඳවත් මම සොයා බලා කටයුතු කරනවා. රඟපෑම කියන්නේ මගේ ප්‍රධානම විනෝදාංශය. හැබැයි රඟපෑම විනෝදාංශයක් හැටියට සලකන්න මම කැමැති නෑ. ඒ මොකද රංගනය කියන්නෙ විශාල කැපකිරීමකින් සහ අවබෝධයකින් කළ යුතු දෙයක් නිසා.මගේ රැකියාවට අනුව බොහෝ චිත්‍රපට ටෙලි නාට්‍ය නිෂ්පාදකවරුන් මට හමු වෙනවා. ඔවුන් සමඟ වැඩ කරන්න වෙනවා. මා තුළ තිබෙන රංගන හැකියාව දන්න ඔවුන් මට කළ ආරාධනා අනුවයි මම රඟපාන්න ගියේ. ඒ අනුවයි මම ටෙලි නාට්‍ය සහ චිත්‍රපට නළුවෙක් වුණේ. මම ඊ ඒ පී සමාගමට සම්බන්ධ වුණේ ගණකාධිකරණ අංශයට. එහි සේවය කරන විට මගේ ප්‍රධානී අසංග එදිරිසිංහ මහතා කලාවට මා තුළ තිබු කැමැත්ත තේරුම් ගත් නිසයි ඊ ඒ පී චිත්‍රපට අංශය මට බාර දුන්නේ.කුඩා කල පටන් ඔබ කලාවට ළැදිව සිටියා ද?මම කාර්මික විද්‍යාලයේ පාඨමාලාවක් හැදෑරුවා. එහිදී කලා කටයුතුවලට සම්බන්ධ වුණා. එක් අවුරුද්දක කාර්මික විද්‍යාලයේ නාට්‍ය තරගයක් තිබුණා. එහිදී මම ‘පියෙක් සහ පුතෙක්’ කියන නාට්‍යය පිටපත ලියල අධ්‍යක්ෂණය කළා. ඒ නාට්‍ය තරගයෙන් මට දෙවැනි ස්ථානය හිමිවුණා. ඒ තරගය විනිශ්චය කළේ, ප්‍රවීණ කලාකරු සුගතපාල ද සිල්වා මහත්මය. ඒ ජයග්‍රහණයෙන් මම දිරිමත් වුණා. රංගනය, නාට්‍ය කලාව ගැන මට එවන් පසුබිමක් අත්දැකීමක් තියෙනව. කලකට පසුවයි මම ඊ ඒ පී චිත්‍රපට සමාගමට සම්බන්ධ වුණේ. ටෙලි නාට්‍ය සහ චිත්‍රපට අධ්‍යක්ෂවරුන් සමඟ කොපමණ සබඳකම් තිබුණත් මම දායක වුණේ මට ගැළපෙන සුදුසු චරිත රඟපාන්න පමණයි. කලාකරුවකු ලෙස මම මෙතෙක් ඇවිත් තියෙන්නෙ ඉතාම සෙමෙන් ගමනක්.ඔබ මෙතෙක් දායක වී ඇති නිර්මාණ පිළිබඳවත් සිහිපත් කරමු...ස්වර්ණවාහිනිය නිෂ්පාදනය කළ ‘මිස්ටර් බීන්’ ටෙලි නාට්‍ය මාලාවේ කොටස් කීපයකට රංගනයෙන් දායක වුණා. ඒ වගේම සිරස නාළිකාවේ ‘සිහින පුරය’ ටෙලි නාට්‍යයටත් ‘කප් සුවහස් කල්’ ටෙලි නාට්‍යයටත් දායක වුණා. මේ දවස්වල විකාශය වන ‘දූවරු’ ටෙලි නාට්‍යයේ ප්‍රචාරක ආයතනයක හිමිකරුවකුගේ චරිතය මම රඟපානවා.ඒක මුළු ටෙලි නාට්‍ය පුරා දිවෙන චරිතයක්. ඉදිරියේදී විකාශය වන ‘සිටුමැදුර’ ටෙලි නාට්‍යයේත් මගේ රංගනයක් ඇතුළත්. ඒ වගේම උදයකාන්ත වර්ණසූරියගේ ‘සෙනසුරු මාරුව‘ චිත්‍රපටයේත් ජී. සිවගුරුනාදන් ගේ ‘කෝමාක් නෝමාක්’ චිත්‍රපටයේත් මම රඟපානවා.පරිපාලකයෙක් හැටියට ඔබේ රැකියාවට බාධාවක් නොවී රඟපෑමේ කටයුතු කරගෙන යන්න පුළුවන් ද?රඟපෑමට මම හරිම කැමැතියි. නමුත් මම සැම විටම රඟපෑමේ කටයුතුවල යෙදෙන්නෙ රැකියාවට බාධාවක් නොවෙන ආකාරයටයි. මගේ නිවාඩු දිනවල හෝ රාත්‍රී කාලයේ හෝ තමයි මම ඒ සඳහා යොදාගන්නේ. මගේ රාජකාරි වැඩවලට බාධාවක් වෙනවානම් ඒ වැඩවලට මම යන්නේ නෑ. ඒකයි මගේ ප්‍රතිපත්තිය.ටෙලි නාට්‍ය ක්ෂේත්‍රයට සම්බන්ධ අයකු හැටියට දැන් හැදෙන ටෙලි නාට්‍ය ඒකාකාරී යැයි ඔබ සිතන්නෙ නැත්ද?එහෙම දෙයක් තියෙනවා. සෑම නාළිකාවකටම මේ චෝදනාව පොදුයි. මෙයින් මිදෙන්න විවිධත්වයෙන් යුතු ටෙලි නාට්‍ය හදන්න නිෂ්පාදකවරු අධ්‍යක්ෂවරු පෙලඹිය යුතුයි. එසේ නොවුණොත් ටෙලි නාට්‍යවලින් පේ‍්‍රක්ෂකයින් දුරස් වේවි. ජයන්ත චන්ද්‍රසිරි වැනි අය කළ ටෙලි නාට්‍ය නිර්මාණාත්මකයි. විවිධත්වයෙන් යුතුයි. ඒවා නැවත නැවත බලල රස විඳිය හැකියි. එවැනි නිර්මාණවල අඩුවක් අද තිබෙනවා.ඔබ හිතන විදියට ඊ ඒ පී චිත්‍රපට සමාගම ලංකාවේ චිත්‍රපට ක්ෂේත්‍රයට කෙබඳු බලපෑමක් ද කරන්නෙ...?මේ වන විට ඊ ඒ පී සමාගම චිත්‍රපට 27 ක් නිෂ්පාදනය කරල තියෙනව. ඉදිරියේදී චිත්‍රපට 2 ක් තිරගත වීමට නියමිතයි. ඊ ඒ පී සමාගමට සිනමාශාලා ගණනාවක් තියෙනවා. ඒවා උසස් මට්ටමේ චිත්‍රපට ශාලා. ඒ වගේම අපේ සමාගම නිර්මාණය කරන්නෙ පවුලේ සැමට එකට සිට නැරැඹිය හැකි චිත්‍රපට. ඒ අනුව බලන විට ඊ ඒ පී චිත්‍රපට සමාගම ලංකාවේ සිනමා ක්ෂේත්‍රයට විශාල මෙහෙයක් කරන බව පැහැදිලියි.ඔබ දිගටම රඟපෑම් කටයුතුවල යෙදෙනව ද?ඔව් දිගටම රඟපාන්න මම කැමැතියි. පේ‍්‍රක්ෂකයින්ට දැනෙන චරිතයක් කරන්න මම ආසයි. ඒ වගේම මම ස්වර්ණවාහිනියේ කාටුන් වැඩසටහන්වලට හඬ කවනවා. ශ්‍රී එෆ් එම් නාළිකාවේ ‘කණාමැදිරි රාත්‍රිය’ වැඩ සටහනේ චරිතවලටත් හඬ දෙනවා.ගාමිණී සුසන්තඋදාර නිර්මාල්මේ දිනවල සිරස රූපවාහිනියෙන් විකාශනය වන ‘පොප් කෝන්’, ‘හෝම් මූවි’, ‘ඉරණම්කාරි’, ‘විදර්ශනා’ වැනි ටෙලිනාට්‍ය ගණනාවක් හරහා අප නෙතු ගැටෙන මේ දක්ෂ යොවුන් නළුවා උදාර නිර්මාල් රණසිංහයි. උදාර නිර්මාල් වෘත්තියෙන් ආයුර්වේද පාරම්පරික වෛද්‍යවරයෙක්. මාතලේ වේරගම ගම්පියසේ හැදී වැඩුණු නිර්මාල් අධ්‍යාපනය ලැබුවේ මාතලේ ශාන්ත තෝමස් විද්‍යාලයේ යි.‘සිරස ටී.වී. ආයතනයේ අරුණ ජයවර්ධනගේ මඟ පෙන්වීම මත ඔහු නිර්මාණය කළ ටෙලිනාට්‍ය කිහිපයකටම දායක වන්නට මට අවස්ථාව ලැබුණා. මේ වනවිට ටෙලිනාට්‍ය ගණනාවකම සැලකිය යුතු අන්දමේ චරිත ගණනාවකටම රංගනයෙන් දායක වී තිබෙනවා. නිහාල් ප්‍රනාන්දු ගේ ‘බොරදිය කඳුළ’ ටෙලිනාට්‍යයේ වැදි චරිතයක් රඟපාන්න අවස්ථාව ලැබුණා.ඒත් සමඟම වේදිකා නාට්‍ය කීපයකටත් මේ දිනවල සම්බන්ධ වී කටයුතු කරනවා. සංජුල දිවාරත්නගේ ‘කල්පා ලෝ විනාසය’ වේදිකා නාට්‍යයේ ‘විද්‍යාරාජ’ චරිතයට පණ පොවන්නේ මම.ඒ වගේම චිත්‍රපටවල රඟපෑමට ද ආරාධනා ලැබී තිබෙනවා. ලබන මාසෙ මැද වනවිට ‘බාඳුරා’ චිත්‍රපටයේ රඟපෑමට මම සූදානම් වෙනවා. එහි දුෂ්ට චරිතය රඟපාන්නේ මම.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040815</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට මේ දවස්වල මීටර් වෙච්ච අලුත්ම සබ්ජෙක්ට් එක තමයි, බයිස්කෝප් හදන්න ප්ලොට්ස්, ස්ටෝරීස් නැතිය කියා නාහෙන් අඬන කට්ටියට බොක්ස් ඔෆීස් රෙකෝඩ්ස් තියන්න පුළුවන් පික්චර්ස් හදන්න නියම ස්ටෝරීස් තියෙනව නේද කියන සීන් එක. ‘මහින්ද ආගමනෙ’න් ස්ටාර්ට් එක දීපු ගේම් එක දැන් නැගල යන්නෙ නියමෙට. ‘මහින්ද ආගමනය’ නෙක්ස්ට් ‘කුස පබා’ ප්‍රේම ස්ටෝරිය. ඊළඟ නෙක්ස්ට් එක ‘විජය කුවේණි’ අලුත්ම ජාතක ස්ටෝරිය එනව කියන්නෙ ජැක්සන් ළමයත් එක්ක.මනමෙ කුමාරයා කුමාරි එතකොට වැදි රජු. ජැක්සන් ළමය කඩුව මනමේ කුමාරයගෙ අතටම දීල අලුත් ඉන්ට්‍රපිටේෂන් එකක් දෙයිද කවුද දන්නෙ. විජේ මල්ලිට නම් හිතෙන්නෙ කුස පබා වගේ නැතුව අලුත්ම ස්ක්‍රිප්ට් එකක් ලියාවි කියලයි. ෂිඞ මෙන්න ස්ටෝරීස්. පයිප් ලයින් එකේ නෙක්ස්ට් ‘දළදාගමනය’ හේමමාලා දන්ත කුමාරයලගෙ ශ්‍රී ලංකා විසිට් එක.දළදා හාමුදුරුවො වඩම්මවපු හිස්ටොරිකල් කතාව. මෙහෙම බලාගෙන යනකොට මෙයාලා අපිට මේ 20/12 ටුවෙන්ටි ටුවෙල්ව් නෙවි ටුවෙන්ටි තර්ටීන් 20/13 වෙනකල් වුණත් පික්චර්ස් ගහන්න බඩු තියෙනවා අපේ ජාතක පොතේ, මහාවංශෙ එතකොට ඔය වෙන ඉතිහාස කතාවල. විජේ මල්ලි ඕන නම් ටිප් එකක් දෙන්නම් කට්ටියගෙ මීටර්වලට දාලා අහුවෙනවද කියල බලන්න. මහෞෂධ – අමරා, අතුල -රෝහිණී, නයනානන්ද – නිලමණී, නල-දමයන්ති, සෝමාදේවි –වලගම්බා, සාලිය – අසෝකමාලා, තව ඕන තරම් තියෙනවා ඕන නම්. බඩු ඉවරවේගෙන යනව වගේ දැනෙන කොට ජොසී මනප්පු ඩබල ගැන වුණත් ස්ටෝරියක් ලියල ‘ෆුල් කොමඩියක් වුණත් කරන්න පුළුවන් ටැලන්ටඩ් පොරකට.ෂිහ්, ඕන්න විජේ මල්ලිට තව ඩිංගෙන් අමතක වෙනවා. අර බුදුහාමුදුරුවන්ගෙ කාලෙ හිටපු නන්ද කුමාරයා. ජනපද කල්‍යාණි – නන්ද කියල මාර හිට් එකක් කරන්න පුළුවන් නේ. මේ ජාතියෙ ෆිල්ම්ස් වලට කපල පුරෝල ඕඩියන්ස් ගෙන්න ගන්න පුළුවන් කියන එකනම් විජේ මල්ලිට ෂුවර්. ඒ කාරණාව නියමෙට ඔප්පු කරලම පෙන්නුව ‘මහින්ද ආගමනයි’, ‘කුස පබායි’. මේ ජාතියෙ ස්ටොරීස්වලට ඕන තරම් ලව් සීන්ස්’ ලව් සෝන්ග්ස් කොමඩි කෑලි, සිරා ෆයිට්ස් දාලා ජන හදවත කළඹන ජාතියෙ බොක්ස් ඔෆීස් රෙකෝඩ්ස් තියන්න පුළුවන් බයිස්කෝප් හදල සිනමාවට වසන්ත කාලෙ ගේන්නත් පුළුවන්.හැබැයි කවුරුහරි නස්පුට් කොල්ලෙක් විජේ මල්ලිගෙ ඔළුවට හෙණ ගෙඩියක් වගේ ප්‍රශ්නයක් පාත් කළොත්, ඒ කියන්නෙ මෙන්න මේ වගේ, ඒයි විජේ මල්ලි තමුසෙ කියන ඔය ස්ටෝරීස් දාලා ලව් සෝන්ග්ස්, ලව් සීන්ස් කඩු ෆයිට්, රජ කොමඩි අරව මේව දාලා හදන්න පුළුවන්. ඒත් ඒවා ෆිල්ම්ස් ද, ඒවා ලෝක සිනමාවත් එක්ක යන්න පුළුවන් ඒවද” කියල. ඇහුවොත් විජේ මල්ලිට කියන්න වෙන්නෙ සොරිම තමා කියලයි. බොක්ස් ඔෆීස් රෙකෝඩ් එකට ඕන කරන ඔක්කොම තියේවි හැබැයි සිනමාව කියන එක විතරක් නැතුව. පැය දෙක තුනකට පික්චර් හෝල් එකකට රිංගලා පොඩි ආතල් එකක් ගන්නව වෙනුවට, පික්චර්වල සිනමා තියෙනවද, ආර්ට් තියෙනවද සිනෙමැටික් ද අරමැටික් ද කියල හොයල මොන වැඩක්ද! ඒක නිසා දැන්ම ඉඳල කට්ටිය ගේමට එන්ටර් වෙනව නම් සිනමාව නැඟල යයි හැට හැත්තෑව පීරියඩ් එකේ වගේදිම.ඒත් විජේ මල්ලිට තව පොඩි ප්‍රොබ්ලම් එකක් තියෙනවා. කවුද මේ ජාතියෙ ස්ටෝරීස්වලට කාස්ට් කරන්නෙ කියලා. අතුලලට, රෝහිණීලට, අමරා දේවිලාට, සාලියලට අසෝකමාලලට ෆිට්වෙන ඇක්ටර්ස්ල, ඇක්ට්‍රසස්ල ලංකාවෙන් හොයාගන්න පුළුවන් ද කියන එක තමයි ප්‍රොබ්ලම් එක. ඩිල්හානිල, දුලානිලත් අවුට් කියලා සිංහල කතා කරන්න බැරි පූජල පබාවතීල කරන ශ්‍රී ලංකාවට හෙට අනිද්දට නළු නිළියො ඉම්පෝට් කරන්න වෙන එක ෂුවර්ම ෂුවර්. ඒකටත් තව පොල්ලක් වැටුණෙ මේ ජිනීවා කේස් එකෙන්.බැරිවෙලා හරි ඔය පොලිටීෂියන් තදයෙක් කිව්වොත් නෝ මෝ ඉන්ඩියන් ඇක්ට්‍රසස් කියල, වහ කන්න තමයි වෙන්නෙ. අනේ මන්දා විජේ මල්ලිටත් වෙන අප්සෙට් සීන්. ඔහොම හිස්ටොරිකල් රෙලිජස් සීන් එකේ පික්චර්ස් බොක්ස් ඔෆීස් රෙකෝඩ්ස් ගහන කොට, ප්‍රසන්නල, හඳයල, විමුක්තිල, පතීල, ඉනෝකල, ධර්මසිරිලට තමයි කට්ට කන්න වෙන්නෙ. මේ කට්ටිය හදන ෆිල්ම්ස්වලට එක්කො සෙන්සර්බෝඩ් පොලු වැටෙයි. නැත්නම් ඕඩියන්ස් නැති පික්චර් හෝල්වලින් ගැලවිලා යයි සුමානෙන් දෙකෙන්. ඉන්ටර්නැෂනල් එවෝඩ් එකක් ලැබුණත් ලේබල් ගහයි ඔය එන්ජීඕ කාරයොයි ඩයස්පෝරාවයි එකතු වෙලා දුන්නු එවෝඩ් එකක් කියලා. එතකොට නම් සිංහල ෆිල්ම් සීන් එකට වසන්තය ම තමයි.‘අක්ෂරය’ හදල උසාවි ගානෙ යන්න වුණ සීන්ස් ආපහු සිද්ධ වෙන්න පටන් ගත්තොත් සිනමාවෙ වසන්ත කාලෙම උදාවෙයි නියමෙට. එතකොට උදා වූ වසන්තේ සදා කල් රැඳේවා කියල ලාවට සින්දුවක් කියාගෙන අතුල රෝහිණී ප්‍රේම වෘත්තාන්තය බලන්න සෙට්වෙන්න පුළුවන් කිසිම බයක් නැතුව. විජේ මල්ලි කියන්නෙ බොරුද කියල බලන්නකො මේ අවුරුද්දෙ බලන්න තියෙන ෆිල්ම්ස් ටික හදල ඉවරවුණාම.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040816</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsබිපාෂා බාසු දැන් පදිංචිව සිටින්නේ තට්ටු නිවාස සංකීර්ණයකයි. මේ නිවෙසට වඩා වැඩි ඉඩකඩක් ඇති නිවසක් දැන් ඇයට අවශ්‍ය වෙලා. ඒ ස්ථිර පදිංචියටම නොවෙයි. මිතුරු මිතුරියන් වෙනුවෙන් පවත්වන සාදවලටයි. බිපාෂා පවසන්නේ ඒ නිවෙස අඩු තරමේ වර්ග අඩි 6000ක ඉඩකඩක් ඇති නිවෙසක් විය යුතු බවයි.”දැනට මම පදිංචි වෙලා ඉන්න ගෙදර පාටි දාන්න ඉඩ නැහැ. සති අන්තයේ දී මම යාළුවන්ට කතාකරන්නෙ කුස්සියේ ඉවුම් පිහුම් වැඩවල යෙදිල ඉන්න ගමන්මයි. සාමාන්‍යයෙන් මට යාළුවො 40ක් විතර ඉන්නවා. ඒ අය මගේ ගෙදර ආවාම මම කුස්සියට ගියොත් මට දැනෙන්නෙ මම සර්වන්ට් කෙනෙක් වගේ හැඟීමක්.ඒක නිසා මට ඕනෙ යාළුවො ඉස්සරහදිම උයන පිහින කටයුතුවල යෙදෙන්න. ලොකු ගෙයක් ගත්තාම මගේ අදහස් ඉටුවේවි. ලොකු කුස්සියක් වගේම හොඳ ස්විමින් ෆූල් එකකුත් තියෙන ගෙයක් තමයි මම දැන් හොයන්නෙ. ඒ විතරක් නෙමෙයි, ඒ ගෙදර ලොකු කාමරත්, ලොකු බාත්රූම් එකකුත් තියෙන්න ඕනෙ.”බිපාෂා තමන් සොයන අලුත් නිවෙසේ වගතුග කීවා. මෙවැනි නිවෙසක් මිලදී ගත්තත් තමන් දැනට පදිංචි නිවෙස විකුණා දැමීමට කිසිදු අදහසක් නැතැයි ද ඇය පැවසුවා.අමිතාබ් භච්චන්ට පසුගියදා ශල්‍යකර්මයක් සිදු කළ බව ඔබ දන්නවා. ඔහුගේ උදරයේ සිදුකළ මේ ශල්‍යකර්මයෙන් පසුව වෛද්‍යවරුන් උපදෙස් දී ඇත්තේ රඟපෑම් හෝ වෙනත් කටයුතුවලින් මිදී සති කිහිපයක් විවේකීව සිටින ලෙසයි. වෛද්‍ය උපදෙස් එලෙසින්ම පිළිගත් අමිතාබ්, සති කිහිපයක් යනතුරු කිසිදු කටයුත්තකට එක්වුණේ නැහැ.ඉන්පසුව ඔහු නිවෙසින් බැහැර වී රංගනය සඳහා යොමුවුණේ ද වෛද්‍යවරුන්ගේ උපදෙස් ලබාගැනීමෙන් පසුවයි. වසර 40ක පමණ කාලයක් තිස්සේ සිනමා සහ රූපවාහිනී කැමරා ඉදිරියේ රඟපෑ අමිතාබ් ට මේ දිගු විවේකය නුහුරු අත්දැකීමක් වුණා. විවේකයෙන් පසුව නැවතත් සිනමා කැමරාවක් ඉදිරියට ගොස් රඟපෑමත් එවැනිම නුහුරු අත්දැකීමක් වූ බවයි අමිතාබ් තම ට්විටර් පිටුවෙහි සටහන් කර තිබුණේ.සති කිහිපයක විරාමයෙන් පසුව ඔහු නැවතත් කැමරාවක් ඉදිරියට ගියේ ළඟ එන අයි.පී.එල්. ක්‍රිකට් තරගාවලිය වෙනුවෙන් නිර්මාණය වූ ප්‍රචාරාත්මක වැඩසටහනක් සඳහායි.ප්‍රවීණ නිළි, හේමා මාලිනීගේ දියණිය, ඊෂා ඩියොල් වත්මන් බොලිවුඩ්පුරයේ ජනප්‍රිය නිළියක්. ව්‍යාපාරිකයෙකු වන භාරත් ටක්ටානි සමඟ ඇය පසුගිය දා විවාහ ගිවිස ගත්තා. ඒ අවස්ථාව ඉතාමත් සරල ආකාරයෙන් පැවැත්වුණා. ඊට සහභාගි වී සිටියේ සමීප නෑ හිතවතුන් කිහිප දෙනෙකු විතරයි.විවාහ ගිවිස ගැනීමෙන් පස්සෙ කවුරුත් දැන් බලා සිටින්නේ භාරත් සහ ඊෂාගේ විවාහ මංගල උත්සවය පැවැත්වෙන්නේ කවදාද යන්න දැනගන්න. නමුත් ඊෂාගේ මව පවසන්නේ තවමත් ඊට දිනයක් යොදාගෙන නැති බවයි. කොහොම වෙතත් සමහරු ප්‍රකාශ කර ඇත්තේ මංගල උත්සවය ලබන ජූලි මාසයේ දී පැවැත්වෙන්නට ඉඩ ඇති බවයි.”අපි තාම වෙඩින් එක තියෙන දවස තීරණය කරලා නැහැ. සමහර පත්තර කියල තියෙනවා ඊෂාගෙ වෙඩින් එක මැයි, ජූලි මාස අතරේදී පැවැත්වෙනවා කියලා. ඔය විදිහට ආරංචි පැතිරුණත් ඊෂාගෙ වෙඩින් එක තියෙන්නෙ කවදද කියල අපි නිල වශයෙන්ම කියනවා.” හේමා මාලිනී පැවසුවා.බොනී කපූර්ගේ පළමු බිරිඳ මෝනා කපූර් පසුගියදා අභාවප්‍රාප්ත වුණා. ඇයට පිළිකා රෝගය වැලඳී තිබුණා. මෝනාගේ අවමඟුලට බොනී ද එක්වී සිටියා. බොලිවුඩ්පුරයේ නළු නිළියන් රැසක් ද මේ ශෝකී අවස්ථාවට සහභාගීවන්නට අමතක කළේ නැහැ.මෙහිදී කාගේත් අවධානයට යොමු වූ දෙයක් සිද්ධ වුණා. මෙය සිදුවුණේ සල්මන් ඛාන් සහ අභිෂේක් භච්චන් අතරයි. අවමඟුල් උලෙළට මුලින්ම පැමිණියේ අභිෂේක්. තනිවම පැමිණි ඔහු බොනී, අනිල් කපූර් ඇතුළු කපූර් පවුලේ අය සමඟ කතා බහ කරමින් සිටියා. ඔය අතරේදී ඒ දෙසට පැමිණෙමින් සිටියේ සල්මන් ඛාන්. ඔහු, බොනීගේ සමීප මිතුරෙක්. සල්මන්ට දැනගන්නට ලැබුණා, අභිෂේක් පැමිණ කපූර් පවුලේ අය සමඟ කතාබහ කරමින් සිටින බව. එය දැනගත් සල්මන්, තම මෝටර් රථයෙන් නොබැස අභිෂේක් ඉවතට යන තුරු පැය භාගයක්ම ඒ තුළ රැඳී සිටියා. අභිෂේක් ඉවතට ගිය පසුවයි සල්මන් පැමිණියේ. ඇයි ඒ..?අභිෂේක් ගේ බිරිඳ, ඓශ්වර්යා කලකට ඉහත දී පෙමින් බැඳී සිටියේ සල්මන් සමඟයි. ඊට වසර ගණනකට පසුව ඇය විවාහ වී දරුවෙකු ලැබූවත් සල්මන් ඒ අතීතය අමතක කර දමන්නට සූදානම් නැති නිසා වෙන්නට ඇති අභිෂේක්ව තවමත් මඟහරින්නට උත්සාහ කරන්නේ.මහිමා චෞධාරි, බොලිවුඩ්පුරයේ නමක් දිනූ නිළියක්. විවාහ වී දියණියක ද ලද ඇය ටික කාලයක් සිනමා රංගනයෙන් ඈත්වී සිටියා. දැන් ඇය නැවතත් සිනමාවට එක්වන්නට තීරණය කරලා.මහිමාගේ සිනමා ජීවිතයේ දෙවැනි ගමන ආරම්භ වීමට කලින්, රූපවාහිනී ළමා වැඩසටහනක් නිෂ්පාදනය කරන්නයි ඇය සැරසෙන්නේ.”මම කවදත් පුංචි ළමයින්ට ආදරෙයි. මම නිළියක් නොවුණා නම් සමහර විට මොන්ටිසෝරි ටීචර් කෙනෙක් වෙන්න ඉඩ තිබුණා. මගේ මේ වැඩ සටහනට එකතු කර ගන්නෙ වයස අවුරුදු 7ත්, 12ත් අතර දරුවන්. අහිංසක මේ දරුවන්ගේ දක්ෂතා මේ වැඩසටහනින් ඉදිරිපත් වේවි. අපේ ජනප්‍රිය නිළියන් කීප දෙනෙක්ම රූපවාහිනී වැඩසටහන් කරනවා. ඒ අයත් එක්ක තරගයට නම් නෙමෙයි මේ වැඩ සටහන කරන්නෙ” මහිමා කියා සිටියා.සමහරු පවසන්නේ නැවතත් සිනමා රංගනයට අවශ්‍ය වේදිකාවක් තනා ගැනීමට ඇය මෙවැනි වැඩසටහනක් ඉදිරිපත් කරන බවයි. “මට මේ වෙනකොටත් චිත්‍රපට කීපයකම රඟපාන්න ආරාධනා ලැබිලා තියෙනවා. මේ ළමා වැඩසටහන ගැන කියන්නත් කලිනුයි ඒ ආරාධනා ලැබුණේ” කටකතා ප්‍රතික්ෂේප කරමින් මහිමා පැවසුවා.සුජීව තේවහෙට්ටිගේ(1) උපන් දිනය - 1961 අගෝස්තු 11(2) උපන් ප්‍රදේශය - කර්නාටක ප්‍රාන්තයේ බැංගලෝර් ප්‍රදේශය(3) බිරිඳ - මානා ශෙට්ටි(4) දරුවන් - (i) ආතියා (දුව)(ii) ආහාන් (දුව)(5) මුලින් ම රඟපෑ චිත්‍රපටය - ‘බල්වාන්’ (1992)(6) මෙතෙක් රඟපෑ චිත්‍රපට - 96(7) රඟපෑමට නියමිත චිත්‍රපටය -’හේරා පේරි – 4’(8) වඩාත් ජනපි‍්‍රය වූ චිත්‍රපට -’පෙචාන්’, ‘වක්ට් හමාරා හායි’ (1993), ’මොහ්රා’ (1994), ‘දිල්වාලේ’ (1994)(9) ලැබූ සිනමා සම්මාන -හොඳම සහාය නළුවා, හොඳම දුෂ්ට නළුවා, නිරූපණය කිරීම වෙනුවෙන් කිහිප වතාවක් ‘ෆිල්ම් ෆෙයාර්’ සම්මානය දිනා ඇත.(10) නිෂ්පාදනය කළ චිත්‍රපට - ‘ඛේල් නෝ ඕඩිනරිගේම්’ (2003) ’රාක්ත් : වට් ඉෆ් යූ කැන් සී ද ෆියුචර්’ (2006),සහ ‘බගම් භාග්’ (2006)(11) ව්‍යාපාර කටයුතු - හෝටල් ව්‍යාපාර සහ නිමි ඇඳුම් අලෙවිය(12) වෙනත් හැකියාවන් - බොක්සිං කළුපටිධාරියෙකි(13) ලිපිනය 18 – B,Prithvi Apts, Altamount Road, Mumbai, 400023කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040817</link>
    <topic>සංගීත ලෝකයේ විශ්ව කර්මයා M. S.</topic>
    <author>ඇන්ටන් සමන්පි‍්‍රය</author>
    <content>සංගීත ලෝකයේ විශ්ව කර්මයා M. S.හෙටට යෙදෙන බයිලා චක්‍රවර්ති එම්. එස්. ප්‍රනාන්දු කලා කරුවාණන්ගේ 18 වන ගුණානුස්මරණය නිමිත්තෙනි.එදා මෙදා තුර ශ්‍රී ලාංකේය සංගීත කලාව පෝෂණය කිරීමෙහි ලා පුරෝගාමිත්වය දැරු කලා කරුවෝ බොහෝය. අද අපි කතා කරන්නේ ඔවුන් අතරේ මහා පෙරළියක් ඇති කරමින් විශාල මෙහෙවරක් ඉටුකළ ප්‍රතාපවත් මිනිසෙකු ගැනය. ඔහු අන් කිසිවෙකු නොව, මහගමගේ සැම්සන් ප්‍රනාන්දුය. මේ නමින් අප ඔහු කවුද යන්න හඳුනාගැනීමට අපොහොසත් වුවත් කවුරුත් දන්නා පමණින් මේ ආදරණීය යුග පුරුෂයා අන් කිසිවෙකු නොව බයිලා චක්‍රවර්තී එම්. එස්. ප්‍රනාන්දුය.අද මේ දැවැන්ත කලාකරුවා අප අතර නැත. ඔහු අප අතරින් සදහටම වියෝ වී හෙටට වසර 18 ක් ගතවේ. ඒ නිසාම ඔහු අනුස්මරණය කිරීම නිමිත්තෙන් මෙම කෙටි සටහන තබමි. දශක හතරකට අධික කාලයක් සිංහල සංගීත ක්ෂේත්‍රයේ මහ පෙරළියක් ඇති කරමින් සංගීත ලෝලී රසික ප්‍රජාව අමන්දානන්දයට පත්කළ මේ සොඳුරු මිනිසා අප කෙටියෙන් හඳුන්වන්නේ එම්. එස්. යනුවෙනි.පෙර ඉතිහාසයේ සනිටුහන් වන පරිදි ලන්දේසින් හා පෘතුගීසින්ගේ සංක්‍රමණයත් සමඟ ලාංකේය ජන සමාජයට සමීප වූ “බයිලා”ව හුදෙක්ම ව්‍යාප්ත වූයේ හුදී ජනයාගේ රසවින්දනය නිනාම බව කීවොත් එය නිවැරැදිය. සංගීත කලාවට මුසු වූ ‘බයිලා’ව දේශීය රටාවට හැඩ ගැස්සවීමේ භාග්‍යය ලද පුද්ගලයා ද එම්. එස්. ප්‍රනාන්දුය. ඔහු විසින් රචනා කරන ලද ගීත, ජන සමාජයට බෙහෙවින් අර්ථ ගැන්වූ ඒවාය. එයට මුසු කළ සංගීතය රසිකයන්ගේ හදවතට උරා ගන්නා මී රස බඳුනක් වැනිය. ඒ නිසාම මේ නිර්මාණශීලි සංගීතවේදියා හා ගායකයා විශ්වකර්ම පුද්ගලයකු යැයි කිවහොත් එය කිසිවෙකුටත් ප්‍රතික්ෂේප කළ නොහැකිය.සමස්ත සංගීත ලෝලි ජනතාවගේ වාසනාවට උපන් එම්. එස්. ප්‍රනාන්දු එදා බයිලා ගායකයෙකු වශයෙන් කළ අගනා මෙහෙවර නිසාම 1973 වසරේදී එවකට ජනාධිපතිව සිටි විලියම් ගොපල්ලව මහතා අතින් ‘රන් නෙළුම’ සම්මානය හිමිකර ගත්තේය. දෙස් විදෙස් රසික රසිකාවියන් අමන්දානන්දයට පත්කරමින් භාෂා පහකින් ගීත ගායනා කළ එම්. එස්. ප්‍රනාන්දු විවිධ තේමා යටතේ ගීත 5000 කට ආසන්න ප්‍රමාණයක් ගායනා කිරීමත් ඉන් වැඩිම ප්‍රමාණයක් තමන්ගේ නිර්මාණ වීමත් සුවිශේෂ වූ සිද්ධියකි.ගල්කිස්සේ ශාන්ත අන්තෝනි විදුහලෙන් සහ දෙහිවල ක්‍රයිස්ට් චර්ච් විද්‍යාලයෙන් සිප් සතර හැදැරු එම්. එස්. සංගීතය ප්‍රගුණ කළේ එවකට සුප්‍රසිද්ධ සංගීත වේදියෙකුව සිටි ජේ. ඒ. සත්‍යදාසන් ගෙනි. ඔහුගේ මුල්ම ගීතය වූයේ “මලක් කඩා කොණ්ඩේ ගසාලා” නම් වූ ගීතයයි. පුෂ්පරාණි ආරියරත්න සමඟ ගැයු මෙම ගීතය රචනා කළේ කරුණාරත්න අබේසේකර ශූරීන්ය.“සිලි සිලියේ නව සුවඳක්” යන ගීතය ගායනා කරමින් චිත්‍රපට පසුබිම් ගායනයට පිවිසි මොහු තිරගත වූ චිත්‍රපට 150 කට පමණ තම හඬ මුසුකොට ඇත. එපමණක් නොව චිත්‍රපට 25 ක පමණ විවිධ චරිත නිරූපණය කොට දක්ෂ නළුවෙකු වශයෙන් ප්‍රචලිත වී අනතුරුව ටෙලි වෘත්තාන්ත නළුවෙකු ලෙස ද ජනපි‍්‍රය විය. ජාතික රූපවාහිනියෙන් විකාශය වූ “උදාගිර” ටෙලි නාට්‍යය මෙයට හොඳ නිදසුනකි.තම ගායනයට දායක වූ අපූරු රංගනය වඩාත් මොහුගේ සංගීත දිවිය මල්ඵල ගන්වන්නට විය. ප්‍රසංග වේදිකාවේදී තමන් ඉදිරිපත් කරන වේග රිද්ම ගායනයට සංගීත ලෝලී රසිකයන් පවා නැටුමට හුරු වූයේ එම්. එස්. ගේ නැටුම් විලාසය ආශි‍්‍රත කරගෙන බව කිව යුතුය.එංගලන්තය, ප්‍රංශය, ඔස්ට්‍රේලියාව, කැනඩාව, සිංගප්පූරුව, ඉන්දියාව හා මැද පෙරදිග වැනි විදේශ රාජ්‍ය රැසක සංචාරය කරමින් තම රසිකයන් පිනවන්නට ගීත ගායමින් කළ මෙහෙය ඉතා විශිෂ්ටත්වයෙන් සැලකිය හැකිය. මෙසේ සහෘද රසිකයන් වෙනුවෙන් තම වගකීම මැනවින් ඉටුකළ එහෙත් අභාග්‍යයකට මෙන් ඒ අව්‍යාජත්වය හා සැබෑ මිනිස්කමේ පිවිතුරු ගුණ සුවඳ අපෙන් සදහටම මෑත් විය.1994 අපේ‍්‍රල් මස 09 වන දින හිමිදිරි පාන්දර අගනුවර ජාවත්තේදී පැවැති සංගීත සංදර්ශනයකට සහභාගි වෙමින් තම සහෘද රසිතයන් වෙනුවෙන් ගැයුලස්සන ලොවකට... ඇස් දෙක යැයි නම් පුදුමයක් දෝ...යන ගීතය ගුවනේ මුසුකොට අප කිසිවෙකු නොසිතූ අයුරින් එම්. එස්. නම් වූ ශ්‍රේෂ්ඨ කලා කරුවා අපෙන් සදහටම සමුගත්තේය.සදාදරණිය එම්. එස්... ඔබ අප අතරින් වියෝ වුවද ඔබ විසින්ම නිර්මාණය කරනු ලැබ රසිකයන්ට ආමන්ත්‍රණය කළ ගීත සදා අමරණියයි. දැයට පහන් ටැඹක් වූ බයිලා චක්‍රවර්ති එම්. එස්. ප්‍රනාන්දු නම් වූ මෙම විශ්වකර්ම සංගීත වේදියා, පොප් ගායකයා පමණක් නොව මිනිස්කමේ ප්‍රතිමූර්තියක් බඳු වූ ඔබ සදානුස්මරණය කිරීමට කවදත් අපි නෙතු කඳුළින් පෙළ ගැසෙමු.අපේ පැතුම යළිත් ඔබ අප අතර ඉපදේවා.ඇන්ටන් සමන්පි‍්‍රය ප්‍රවීණ පුවත්පත් කලාවේදියකු වන අර්නස්ට් වඩුගේ පසුගිය 30 වැනිදා කොළඹ ජෝන් ද සිල්වා සමරු රඟහලේ දී මහාචාර්ය කාලෝ ෆොන්සේකා මහතා අතින් ‘සරසවි නිර්මාණ ගුණදාස ලියනගේ ප්‍රසාද පූජා’ සමරු සම්මානයෙන් පිදුම් ලැබීය.ලීල් ආනන්ද ගජනායකගේ නිර්මාතෘත්වයෙන් පවතින සරසවි නිර්මාණ රංග පීඨය 28 වැනි වතාවටත් පැවැත්වූ මෙම සරසවි නිර්මාණ සම්මාන ප්‍රදානෝත්සවයේදී කාන්තා සහ සිනමා පුවත්පත් වෙනුවෙන් කරන ලද විශිෂ්ට මෙහෙවර වෙනුවෙන් අර්නස්ට් වඩුගේ මහතාට මෙම 2011 වසරේ සම්මානය පිරිනමා ඇත.වෛද්‍ය ආර්.එන්.ජී.රාජපක්ෂ මහතා ප්‍රමුඛ රාගම උතුරු කොළඹ ශික්ෂණ රෝහලේ වෛද්‍ය, හෙදි සහ අනෙකුත් සේවක මණ්ඩලවලට අයත් සේවක සේවිකාවන් විසින් නිර්මාණය කරන ලද ‘සුව අරණින් රස දෝතක්’ නමැති ගීත අඩංගු සංයුක්ත තැටිය හෙට (09) පෙරවරු 11.00ට රෝහලේ අධ්‍යක්ෂ වෛද්‍ය රෝයි පෙරේරා මහතාගේ ප්‍රධානත්වයෙන් රාගම රෝහල් පරිශ්‍ර ශ්‍රවණාගාරයේ දී දොරට වඩී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040818</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නපාදුක්කේ අජිත් මනතුංගප්‍රශ්නය - චිත්‍රපට හා ටෙලි නාට්‍ය නළු ඩබ්ලිව්. ජයසිරි වරක් කෙටිකතා පොතක් ලිව්වා නේද?පිළිතුර - ඔව්. ‘සිරිසේන. තේපානිස් සමඟ වැඩිහිටියන්ගේ කතා’ නමින් කෙටිකතා සංග්‍රහයක් ලියා පළ කළා.මාතලේ ධර්මා ඒකනායකප්‍රශ්නය - ප්‍රකට හේතුවාදියකු වූ ආචාර්ය ඒබ්‍රහම් ටී. කොවුර් චිත්‍රපට නළුවෙක් ද?පිළිතුරු - ඔහු කළ ගවේෂණ පදනම් කරගෙන 1972 දී කේ. එස්. සේතුමාධවන් ‘පුනර්ජන්මම්’ යන නමින් චිත්‍රපටයක් නිර්මාණය කළා. ඔහු එහි චරිතයක් ද රඟපෑවා. එසේම ‘මරුපිරවි’ නමින් දෙමළ චිත්‍රපටයකුත් තැනුණා. එයටත් පාදක වුණේ කොවුර්ගේ ගවේෂණ. එහි ඔහු රඟපෑවාදැයි මා දන්නෙ නැහැ. කෙසේ වෙතත් ඔහු කලාකාමි පුද්ගලයෙක්.පාදෙණියේ ජේ. එච්. එම්. විජේසිරිප්‍රශ්නය - පූජා උමාශංකර්ගේ ලිපිනය සොයා දෙන්න?පිළිතුර - ඕඹ්ර්‍ණඛ්ම් ඹ්, අංක 10, පළමුවැනි මහල, බම්බලපිටිය තට්ටු නිවාස, කොළඹ 04.ඉහළ තල්දූවේ ආනන්ද වික්‍රමආරච්චිප්‍රශ්නය - මහාචාර්ය සුචරිත ගම්ලත් ලියූ ‘සිංහල ථූපවංශය’ පොත පූජ්‍ය කිරිවත්තුඩුවේ ප්‍රඥාසාර නාහිමියන්ගේ ‘ථූපවංශය’ පොතේ පද බෙදා පළකිරීමක් පමණක් යැයි කියන්නේ ඇත්ත ද?පිළිතුර - මං නම් දන්නේ නැහැ. ඔවැනි චෝදනාවක් කලකට ඉහත ආචාර්ය රත්නසිරි අරංගල නැඟූ බව නම් මම දන්නවා.කන්දෙගෙදර කිත්සිරි ගුණසේනප්‍රශ්නය - ගිවන්ත අර්ථසාද්ගේ ‘දුටුගැමුණු’ කාටුන් වෘත්තාන්ත චිත්‍රපටය එක් දවසක් පමණක් තිරගත කොට පසුදා තහනම් කළේ ඇයි?පිළිතුර - ඒ සඳහා සමහරු විවිධ හේතු දක්වා තිබෙනවා. එක හේතුවක් තමයි දුටුගැමුණු රජ්ජුරුවන්ගේ නහය හිටපු ජනාධිපති ජේ. ආර්. ජයවර්ධනගේ නහය විදියට නිර්මාණය කළයි කියලා තහනම් කිරීම.කළුතර දොඩන්ගොඩ එන්. ඩී. ඉසෙඩ් සිරිවර්ධනප්‍රශ්නය - සිංහල දෙබස් කැවූ ‘අංජලි’ හින්දි චිත්‍රපටය මෙරට තිරගත වූයේ කිනම් වසරේ ද? පිළිතුර - 1958 දී.කටුකුරුන්දේ නාලක සූර්යවංශප්‍රශ්නය - විචාරකයන්ගෙන් තමන්ට සත පහක වැඩක් නැති බව සිරස මාධ්‍ය ජාලයේ ප්‍රධානියකු වන එස්. එම්. මරික්කාර් පුවත්පතකට කියා තිබෙනවා. ඒ ගැන ඔබේ අදහස් දක්වන්න.පිළිතුර - අපිටත් ඒ මනුස්සයා සත පහකට වැඩක් නැහැ.දෙණියායේ නිර්මලා අශාන්තිප්‍රශ්නය - ප්‍රවීණ සිනමා නළු ඩොමි ජයවර්ධන ගැන ඔබේ අදහස් දක්වන්න?පිළිතුර - සිංහල සිනමාවේ බිහිවුණු අති විශිෂ්ටතම චරිතාංග නළුවෙක්. ඔහු වැඩි කුසලතාවයක් දැක්වූයේ දුෂ්ට චරිත රංගනයටයි.  හෝකන්දර මාලක ගුණවර්ධනප්‍රශ්නය - ඉන්ද්‍රානි පෙරේරාගේ ගී අතරින් ඔබ වඩාත් කැමැති ගී මොනවා ද?පිළිතුර - කීපයක්ම තියෙනවා. ඒ අතරින් ‘අම්මා’, ‘ඉරට අකීකරු’, ‘වසන්තයේ මල් කැකුළයි’, ‘දිල්හානි’ වැනි ගීත විශේෂයි.මේ සතියේ පහත නම් සඳහන් අයත් ප්‍රශ්න එවා තිබුණා. පාදුක්කේ ජයසේකර මලවිආරච්චි, ගොඩගම එස්. එම්. ඩබ්ලිව්. සේතුංග, පොල්ගම්පොළ දර්ශා රංජනි, මත්තෙගොඩ කිත්සිරි ඒ. බද්දෙවිතාන, රඹුක්කන සරත් විජයානන්ද, කෑගල්ලේ රණවීර ලියනගේ, වත්තල හේකිත්තේ ලක්ෂ්මන් රණසිංහ.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040819</link>
    <topic>අපි ක්ලැරන්ස්ව අමතක කරලත් නැහැ, කරන්නෙත් නැහැ</topic>
    <author>ජෝජ් රොබ්සන් ද සිල්වා</author>
    <content>අපි ක්ලැරන්ස්ව අමතක කරලත් නැහැ, කරන්නෙත් නැහැ-ඇනස්ලි මාලේවන සහ ඉන්ද්‍රානි පෙරේරාප්‍රවීණ ගායන ශිල්පියකු සහ ශිල්පිනියක වන ඇනස්ලි මාලේවනට සහ ඉන්ද්‍රානි පෙරේරාට මෙවර “ස්වර වර්ණ” වර්ණ ගන්වන්නට අප ආරාධනා කළේ ”ක්ලැරන්ස් විජේවර්ධනගේ නිර්මාණ දායකත්වය පිළිබඳ සඳහන් කරන්නට තරම්වත් ඔවුන් කෘතගුණවේදී නොවී” යැයි ඔවුන්ට එරෙහිව පසුගියදා කෙරුණු චෝදනාව පිළිබඳව “රසඳුන” පාඨක අවධානය යොමුවී ඇති නිසාය. (මෙම ලිපියේදී පුද්ගලයෙකු හට පිළිතුරු සැපයීමක් නොකරන බවත්, සිය ගීතලෝලී “රසඳුන” පාඨකයින් දැනුවත් කිරීම පිණිස පමණක්ම අදහස් ප්‍රකාශ කරන බවත් ඇනස්ලිගේ සහ ඉන්ද්‍රානිගේ ඉල්ලීම පරිදි අපි මෙහි මුලින්ම සඳහන් කරමු.)”දැන හඳුනා ගත් දා පටන් මියයන දවස දක්වාම ක්ලැරන්ස් විජේවර්ධන සහ අප අතර හොඳ මිත්‍රත්වයක් තිබුණා. සංගීත ක්ෂේත්‍රයේ නිර්මාණ කටයුතු කරද්දීත් ක්ලැරන්ස් අපිත් එක්ක වගකීමෙන් යුතුව සහෝදරත්වයෙන් කටයුතු කළා. ක්ලැරන්ස්ගේ ගී නිර්මාණ ගායනා කිරීමේදී අපි ඔහුගේ නම සඳහන් නොකළත් ගීතලෝලීන් දන්නවා අපි ගයන්නේ ඔහුගේ නිර්මාණ බව. එතරම්ම ඒකාත්මික වූ නිර්මාණ ගනුදෙනුවකුයි අපි අතර සිදු කෙරුණේ. කවුරු මොනවා කිව්වත් අපි ක්ලැරන්ස්ව කිසිදාක අමතක කරලත් නැහැ, අමතක කරන්නෙත් නැහැ.””නඩුවක් පවතින නිසා ක්ලැරන්ස්ගේ ගීත ගයන්නවත්, ඔහුගේ නම කියන්නවත් එපා කියා මට මගේ නීතිඥයන් උපදෙස් දීලා තිබෙනවා. හිතට එකඟව කළ දෙයක් නෙමේ. මට නීතිඥ උපදෙස් පිළිපදින්න වුණා. අධිකරණයේ නඩුවක් පවතින විටදි යම් යම් සීමා ඇතුව කටයුතු කිරීමට අපට සිදුවෙනවා. ක්ලැරන්ස්ගේ නම සඳහන් නොකළාට චෝදනා කරන අය එය තේරුම් ගෙන නැහැ” යි පවසමින් අප සමඟ පළමුවෙන්ම මෙම කතාබහට එක්වුණේ ක්ලැරන්ස් නිර්මාණය කළ “මාගේ කළු නැන්දේ” – “රුවන් පුරේ” – “කළු මාමා” – “රෝස මලේ” – “සිහින පැතුම් විමන්” වැනි ගී ගැයූ ඇනස්ලි ය.ඔබට ක්ලැරන්ස් නිර්මාණය කළ ගී ගැයීම තහනම් නේද?”නැහැ. එවැනි තහනම් නියෝගයක් කාලෙකට පෙර පනවලා තිබී මම අභියාචනයක් ඉදිරිපත් කරලා එම නියෝගය ඉවත් කරගත්තා. මම ගයන්නේ ක්ලැරන්ස් ගායනා කළ ගීත නෙමේ, ඔහු මට ගායනය සඳහා නිර්මාණය කළ ගීතයි. මම එම ගීත ගයනවා.”ක්ලැරන්ස් ජීවත්ව සිටියදී ඔබ දෙදෙනා අතර පැවති මිත්‍රත්වයට පවා මෙවැනි සිදුවීම් නිසාවෙන් කැළලක් නොවේ ද?”ඔව්. ඒත් ක්ලැරන්ස් ජීවත්ව සිටියදී අහලකවත් උන්නේ නැති පුද්ගලයින් ප්‍රමුඛව මේ සියල්ල සිදුවෙන බව අපේ ක්ෂේත්‍රයේ කවුරුත් දන්නවා. 1965 අවුරුද්දේ පමණ සිට (ක්ලැරන්ස් සමඟ ‘මූන්ස්ටෝන්’ කණ්ඩායමේ සිට) මියගිය මොහොත දක්වාම මම ඔහු සමඟ උන්නා. අපේ මිත්‍රත්වය මොන යම් හේතුවක් නිසාවත් කිසිදාක වෙනස් වුණේ නැහැ. ක්ලැරන්ස් හොඳ පවුලකින් පැමිණි වැදගත් පුද්ගලයෙක්. එහෙම වැදගත් අය නොවැදගත් වැඩ කරන්නේ නැහැ. එදා අපේ සංගීත ක්ෂේත්‍රයේ උන්නේ කලාකරුවෝ විතරයි.දැන් වගේ තැරැව්කාරයෝ උන්නේ නැහැ. එම තැරැව්කාරයෝ ඔවුන්ගේ ලාභ ප්‍රයෝජයන උදෙසා ගායක ගායිකාවන්ව කොටවනවා. තව නොයෙකුත් අවුල් ඇති කරවනවා. එවැන්නන් මගේත් ක්ලැරන්ස්ගේත් මිත්‍රත්වය කැළල් කරන්න වෑයම් කළාට ජීවත් වනතුරු මගේ හිතේ ඔහුට ඇති ගෞරවය සහ ළෙන්ගතුකම බිඳක්වත් අඩු වෙන්නේ නැහැ.”සුවහසක් ගීතලෝලී සිත්ගත් “දිල්හානි දුවනී” – “හා හා හොරේ දැනුණා” – “මතකය ඇසුරින් සිහියට ගන්නට” – “එදා තරම් මගේ සිතේ” – “කල්පනී දුවනී” වැනි ක්ලැරන්ස් නිර්මාණය කළ ගීත ගණනාවක් ගැයූ ඉන්ද්‍රානි සිය අදහස් මෙම කතාබහට එකතු කළේ මෙසේ ය.”ඔය චෝදනාව ‘රසඳුනෙන්’ කියෙව්වාම ලොකු කනගාටුවක් වගේම කලකිරීමකුත් ඇති වුණා. ඕවාට පිළිතුරු දෙන්න ඕනේ නැහැ. ඇනස්ලි කියනවා වගේ අපි ඔය තැරැව්කාරයන්ගේ තත්ත්වයට වැටෙන්න උවමනා නැහැනේ. අනික මටත් ඔය ගැන කියන්න තියෙන්නේ ඇනස්ලි කියන දේමයි. ක්ලැරන්ස්ටත්, ඔහුගේ හැම නිර්මාණයකටමත් මම ආදරෙයි. එදත් අදත් හෙටත් මං මියයන තුරුත් ඔහුට ගරු කරනවා. ක්ලැරන්ස්ගෙ නම නොකිව්වේ ‘නම කියූ පමණින් නඩු දමන්න වුණත් පුළුවන්’ හින්දයි. නම නොකිව්වට හදවතින්ම මම ක්ලැරන්ස්ව අගය කරනවා.”ක්ලැරන්ස්ගේ බුද්ධිමය දේපළවලින් ඔබටත් ප්‍රයෝජනයක් නැතුව ඇතැයි අනුමාන කෙරී තිබුණා නේද?”1969 අවුරුද්දේ ගීත ගයන්න පටන් ගත්ත දා සිට අද වනතුරුත් මං මියයන තුරුත් ක්ලැරන්ස්ගේ නිර්මාණ මට අගෙයි. ඒ නිසා තමයි මා වේදිකාවල ගී ගයද්දී ක්ලැරන්ස්ගේ නිර්මාණ අයිතිය සඳහන් කර ’ඔබ දෙන අත්පොළසන් නාදය මට නොවේ ඔහුටයි’ කියා රසිකයින්ට පවසන්න පුරුදු වී උන්නේ. (‘ඔය බුද්ධිමය දේපළ ගැන කතා කරලා කා සමඟවත් වාද විවාද හෝ ආරවුලක් ඇති කරගන්න මං කැමැති නැහැ.ඒ නිසා අපි මේ කතාබහ නතර කරමු’ යයි යෝජනා කළ ඉන්ද්‍රානි මඳක් නිහඬව සිට යළිත් හඬ අවදි කළේ දුක්මුසු ස්වරයෙන් ය.) මට මතකයි ඇනස්ලිගේ උපන් දිනේකදී ක්ලැරන්ස් කිව්වා ’මැරෙන දවසක අපි තුන්දෙනාම එකට මිය යමු’ කියලා. අපි කිසිදාක ක්ලැරන්ස්ව අමතක කරලත් නැහැ, කරන්නෙත් නැහැ. නම නොකිව්ව පමණින්ම අපි ක්ලැරන්ස්ව අමතක කර කෘතගුණ නොසලකනවා යයි චෝදනා කරනවා නම් එය හරිම අසාධාරණයි. (‘ඒ වචනය එහෙමම ලියන්න’ යයි ඉල්ලමින්) මීට වඩා වෙන මුකුත්ම කියන්න ඕන නැහැ. කවුරු මොන චෝදනා කළත් අපි නම නොකිව්වත් ගීත රසිකයන් ක්ලැරන්ස්ගේ නිර්මාණ හඳුනනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040820</link>
    <topic>කදමලු බැඳගෙන නෑගම් යන්නට අවුරුදු සිරි දුව වඩින්න හනිකට</topic>
    <author>ජෝජ් රොබ්සන් ද සිල්වා</author>
    <content>කදමලු බැඳගෙන නෑගම් යන්නට අවුරුදු සිරි දුව වඩින්න හනිකටමිණිමුතු මල් මාල දමා බක් මාසේ නිල්ල මැදින් එබී බලනවා අවුරුදු කුමරී වසන්ත සමයේ රූප ශ්‍රියාවී...වරලස එරමුදු මල් ගවසා ගෙන වැව් දිය රැලි සුදු සේලේ ඇඳගෙන රන් ගොයමක් සේ සුළඟින් නැළවෙන වසන්ත කුමරිය එයි ලැසි ගමනිනරැහැකින් රැහැකට හිරුට වඩින්නට සත හට සෙත දෙන නැකත් බලන්නට කදමලු බැඳගෙන නෑගම් යන්නට අවුරුදු සිරි දුව වඩින්න හනිකට...  පද රචනය – මහින්ද දිසානායකසංගීතය – ගුණදාස කපුගේගායනය – ජැක්සන් ඇන්තනී, කුමාරි මුණසිංහදශකයකට වැඩි කාලයක සිට අවුරුදු සමයේ දී ඇසෙන ‘මිණිමුතු මල් මාල දමා” ගීතය මෙවර ‘ගී මිහිර’ සඳහා ගෙන එන්නේ ප්‍රවීණ ගී පද රචක මහින්ද දිසානායක ය. ජාතික රූපවාහිනියේ උපාලි ආරියසිරි නිර්මාණය කළ “මියුරුසර වසන්තයේ ගී” වැඩසටහන ඔස්සේ සිංහල සංගීත ක්‍ෂේත්‍රයට දායක කෙරී ඇති මෙම ගීතය ඇතැම්විට ඇසිදිසි මාධ්‍යයන්ගෙන් මේ දිනවල ඔබට ද රසවිඳින්නට ලැබී ඇති බැව් නිසැකය.”මේ ගීතය රචනය කරන්න මට අවස්ථාව උදා වුණේ මහාචාර්ය සුනිල් ආරියරත්නයන් හින්දයි. අවුරුදු පතා රූපවාහිනියෙන් කළ වැඩ සටහනක් සඳහා 1998 දී අනුරාධපුරය පසුබිම් කරගෙන නිර්මාණයක් කරන්න අවශ්‍ය වී සුනිල්ට ආරාධනා කළාම ඔහු පවසා තිබෙනවා ‘මං මොකටද මහින්දට දුන්නා නම් කරයි’ කියලා. ඉතින් එම අවස්ථාව මට ලැබුණාම මම 98 වසරේ ‘මියුරුසර වසන්තයේ ගී’ වැඩ සටහනට අනුරාධපුර ඓතිහාසික තොරතුරු සහ මෙහි ගම්මානවල චරිත ඇසුරින් ‘වැව් බැඳි දනව්වෙන් ගී දිය දෝතක්’ නමින් නාට්‍ය ස්වරූපයෙන් නිර්මාණයක් ඉදිරිපත් කළා. එහි ඇතුළත් වූ ගීත අතරින් එක් ගීතයක් තමයි මෙම ‘මිණිමුතු මල් මාල දමා’ ගීතය.””සැබැවින්ම මේ ගීතය පද රචනය කිරීමේදී මා කුඩා කාලයේ පටන් දැක පුරුදු පරිසරය සහ දැන ඉගෙන ගෙන සිටි ඇතැම් කාරණා මෙයට ඇතුළත් කෙරුණා. උදාහරණ ලෙස කියනවා නම් වතුරෙන් වැව් පිරී යාම ‘වැව් දිය රැලි සුදු සේලේ ඇඳගෙන’ ලෙස සහ සූර්යයා මීන රාශියේ සිට මේෂ රාශියට පැමිණීම ‘රැහැකින් රැහැකට හිරුට වඩින්නට’ වැනි පද බැඳීම් කිව හැකියි. මගේ ගම අනුරාධපුරය දුනුමඬලාව කටුක බව සේම සුන්දර බව ද එකට මුසු වූ අපේ ගම් දනව්වල කෘෂිකාර්මික ජීවන රටාව බැලුවාම පැහැදිලිවම පෙනෙන්න තිබෙන කරුණක් තමයි මෙහි මිනිසුන් විවේකයක් නැතුවම වැඩකරන ජන කොටසක් වග.වැව් දියෙන් පිරෙන, කුඹුරු රන් ගොයම් කරලින් බරවෙන මේ අවුරුදු කාලයේදී තමයි ඔවුන් විවේකයක් ලබන්නේ. පරිසරයේ චමත්කාරයෙන් වගේම අවුරුදු නැකත්වලින් ද ඔවුන්ගේ ජීවිතවලට අලුත් ජීවයක් ලබන මෙහි මිනිසුන් මේ ගීතය ලියද්දී මගේ මනස් රූ අතරේ ජීවමානව උන්නා. ඒත් මෙවැනි ගීතයකින් පොදුවේ මේ රටේ සියලු ජනයාවම නියෝජනය විය යුතු වන හෙයින් ‘සත හට සෙත දෙන නැකත් බලන්නට – කදමලු බැඳගෙන නෑගම් යන්නට’ වැනි යෙදුම් යොදා ගත්තා.”මෙහිලා සංවාදයට ලක්විය යුතු මෙම විශේෂ කරුණ ද අප සමඟ පවසන්නට මහින්ද උනන්දු වූවේ ය. “අපේ රටේ මෙම අවුරුදු උත්සව සමය නිර්වචනය කරන අයුරු වැරදියි. සමහරු ‘සිංහල හින්දු අලුත් අවුරුද්ද’ ලෙස මෙය නම් කරනවා. එවිට ජාතියක් සහ ආගමක් සම්බන්ධ කෙරෙනවා. එය වැරදියි. සිංහල දෙමළ අලුත් අවුරුද්ද’ කියන හැඳින්වීමත් වැරදියි. මොකද මෙම ජාතීන් දෙකේම බෞද්ධ සහ හින්දු ආගම් හැර වෙනත් ආගම් අදහන අය මෙම උත්සවය නොපවත්වන නිසා. මම හිතනවා මෙය ‘බෞද්ධ හින්දු අලුත් අවුරුද්ද’ ලෙස නම් කෙරුවා නම් තමයි වඩා නිවැරදි.’ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040821</link>
    <topic>මාමා මොකාටද එන්න හදන්නෙ</topic>
    <author/>
    <content>මාමා මොකාටද එන්න හදන්නෙමෙතෙක් කතාව..මත්ද්‍රව්‍ය ගෙන්වීම හා විකිණීම සම්බන්ධයෙන් සැකපිට අත්අඩංගුවට ගන්නා සිය මව හා සොහොයුරා බැලීමට පොලිස් පරීක්ෂක ප්‍රමෝද් වැලිකඩ බන්ධනාගාරයට යයි.සිර මැදිරියේ සිටින සිය සොහොයුරා වන කුෂාන්, ප්‍රමෝද්ගේ පැමිණීමෙන් නයෙකු සේ කිපෙයි. සිය මෑණියන් හා තමා මේ තත්ත්වයට පත්කළ ප්‍රමෝද්ගෙන් කවදා හෝ පළිගන්නා බව දිවුරමින් කුෂාන් ඔහු එළවා ගනී.දැඩි මානසික පසුබෑමකට ලක්වන ප්‍රමෝද් මව බැලීමට යන්නේ තමාට හොරෙන් කලක සිට පවත්වාගෙන ගිය මේ මහා පරිමාණ මත්ද්‍රව්‍ය ව්‍යාපාරයේ අගමුල දැනගන්නා අටියෙනි. බන්ධනාගාරයේ සිටින ඇගේ අසරණ විලාසය දැකීමෙන් සසල වුවද, ඔහු මවගෙන් දැඩි ලෙස අයැද සිටින්නේ තමාගෙන් වසන්කොට සිය බාල සොහොයුරාගේ ද ජීවිතය විනාශ වන අයුරින් කටයුතු කළේ ඇයි කියාය.හඬා වැළපෙමින් සමාව යදිමින් ඇය සියල්ල සඳහන් කළ කොළ ගොන්නක් ඔහු අතට පත්කරන්නේ යළි කිසිදා තමා බැලීමට නොඑන ලෙසත් කුෂාන් බේරාගන්නා ලෙසත් අයදිමින්. තම මවගේ මුළු ජීවිත කතාවම එහි අඩංගු වී ඇති බව ප්‍රමෝද් වටහා ගන්නේ පිළිවෙළින් එකින් එක ලිපි සියල්ල කියවීමෙන් පසුවය.මේ ඒ අතීතයයි.මම ආවේ කැමැත්තෙන් තමයි නාලි.. ඇයි ඔයා මා ගැන ඔහොම හිතන්නේ?””නෑ නෑ ඔයා ඉන්නෙ කැමැත්තෙන් නෙවෙයි.. මම ඔයාගේ හොඳම යාළුවා. ඔයාගේ හැසිරීම් මම දන්නවා නිල්මි..”නිල්මිණි මොහොතක් කතා නොකර ඔවුන් පසුකරගෙන ආ කඳු පේළිය දෙස බලා සිටියා ය. නාලිකා ඇගේ සුරත පිරිමැද්දේ ඉතා උණුසුම් හා ආදරණීය ලෙස ය. තව තවත් ඇගේ සිත පෙළීමට නිල්මිණිට සිත් නොවූයේ ඇගේ මේ දයාබර හැසිරීම් නිසා ය.“නාලි...”නිල්මිණි ඇගේ බිය රැඳී දෙනෙත නාලිකාගේ මුහුණ මතට හැරවූවා ය.“කියන්න නිල්මි... ප්ලීස්...”“ඔයාගේ මාමා...”“මාමා? ඉතින් මොකද? මාමා ඔයත් එක්ක කතා කළා ද?”නිල්මිණි සිදුවූ සියල්ල නාලිකා ඉදිරියේ කියා පෑවා ය.“මාමා මොකාටද එන්න හදන්නේ? නිල්මි.... මට තේරුණා ඔයාගෙ වෙනස... මාමට වටින්නෑ මට හොරෙන් ඔයාට කතා කරන්න...?”“අනේ! නාලි ඔයා ඕක කියන්න එපා...”“ඔයාට පිස්සු ද නිල්මි... මම මොකටද ඔය කතාව එයාට නොකියා ඉන්නේ...?”නිල්මි... ඔයා බයවෙන්න එපා... ඔයා එපා කියනව නම් මම ඕක අහන්න යන්නෑ...”නාලිකාගේ මවගේ එකම බාල සොහොයුරු ධනුක රත්මල්ගොඩ වෲත්තියෙන් නීතිඥවරයෙකි. කඩවසම් පෙනුමින් යුත් තිස් දෙහැවිරිදි වියේ පසු වූ ඔහු තවමත් තනිකඩ දිවියේ පසුවූවේ ය. නාලිකා ජීවත් වූ මේ විශාල ගෘහය ද අයිති ඔහුට වුව ද ධනුක සිය අක්කණ්ඩියට ඇති ආදරය නිසා ඔවුන් සමඟ මෙහි ජීවත් වූවේ ය. අක්කාගේ දියණියට මහත් සේ ආදරය කළ ධනුක ඇගේ සෑම දෙයක් ම සොයා බලන්නට පුරුදුව සිටියේ ය.නාලිකා මේ විස්තර කියා අවසානයේ නිල්මි දෙස බලා දිග සුසුමක් හෙලුවේ ය.“නිල්මි දන්නවද මාමා මට හරිම ආදරෙයි... අපේ අම්මටවත් තාත්තිටවත් මට පාරක් ගහන්න එයා ඉඩ දෙන්නෑ අපේ අම්මිත් එහෙමයි... තාමත් මාමා එයාගේ චූටි මල්ලිම තමයි...”නිල්මිණිට මේ කිසිවක් පැහැදිලිව තේරුම් ගැනීමට නොහැකි ය.“ඒත් නිල්මි... ඔයාගෙන් දැනගන්න තරම් දෙයක් මාමට තියෙනවද කියලා මට හිතාගන්න බැහැ.”කොහොම උනත් මං ඔයාට කියන්නේ ඇත්ත... එය හරිම බේබේ... ඒ කිව්වේ හරියට ඩ්‍රින්ක්ස් ගන්නවා. හැබැයි රෑට විතරයි... ඒ වගෙම...?නාලිකා ඉතිරි ටික නොකියා ගිල ගත්තා ය. “මං දන්නව ඔයා වගේ ගමේ කෙල්ලෙකුට ඔය වගෙ කතා පුරුදු නැති බව... නිල්මි... කොහොමටත් ඔයා අපේ මාමා එක්ක කතා කරන්නෙපා...”“ප්ලීස්... නාලි ඔය කතාව තවත් නම් කාටවත් දැනෙන්න හරින්ඩ එපා...”“හරි කෙල්ලේ... මං ඕක කාටවත් කියන්නෑ...” රාත්‍රි ආහාර ගන්නා විටදී නාලිකාගේ පියා ද නාලිකා සමඟ එක්වූවේ ය. තමාගේ නිවෙසේදී කවරදාකවත් නොදුටු අයුරින් ආහාර සකස්කර තිබුණි. ලොකු ලොකු මස් කැබැලි දුටු විට නම් නිල්මිණිට තදබල අප්පිරියාවක් ඇති විය.”“ඇයි නිල්මිණි දුව මස් ගන්නැද්ද?”නාලිකාගේ පියා විමසුවේ ඈ මුහුණ ඇඹුල් කරගත් හෙයිනි.“අපෝ තාත්ති මට කියන්න බැරි උනානේ... මෙයාල හරියට බුද්ධාගමට ළැඳි අය. නිල්මි නම් මොනම මස් ජාතියක්වත් කන්නෑ...”“ගමේ අය තාමත් හරියට ආගමට ළැදියි... අපේ අම්මලත් මට මතකයි අපි පුංචි කාලේ අපිට මස් දෙන්නෑ... පව් සිද්ධ වෙනව කියලා.”නිල්මිණි නාලිකාගේ පියා දෙස බලා සතුටු වූවේ තමා අගය කිරීම නිසා ය.“එහෙම නම්.... මේ මාළු බෙදා ගන්න. නාලිකා... කෝ ඔයා බෙදන්නකො...”ධනුක මාමා ගෙට ගොඩවූයේ ඒ අතර වාරයේදී ය. කෙළින් සිටීමට තැත් කළ ද ඔහුට තමා පාලනය කරගත නොහැකි බව නාලිකා වටහා ගත්තා ය.“අයියෝ! මාමි... ඔයා අදත් හොඳට ඩ්‍රින්ක්ස් අරන්... යන්න යන්න... මං තරහයි... ඔයාට මං ගෙදර ආහමවත් නොබී ඉන්න බැරි ද?”“ආහ්... මගෙ කෙල්ල මට මතක නැති උනානේ... අක්කේ.... ඔයාවත් මට ඒක මතක් කළේ නෑනේ...”“මට ඉතින් ඔයාගේ ක්ලබ් එකට ආවේ නෑනේ... යන්න කාමරේට...”දූ කිව්ව වගේ ඔයාට අදවත් හොඳට එන්න බැරි උනා ද ධනුක...?”නාලිකාගේ මව ඔහු කැඳවාගෙන ගෙතුළට ගියා ය.“නිල්මිට නම් මැජික් වගේ ඇති නේද?”“නෑ...”නිල්මිණි හිස සැලුවා ය. රොමියෙල් මාමා හා විමල් මාමා සැන්දෑවට රා බී බැණ දොඩනු ඇයට ඉතා හුරු ය.“ඇයි නෑ කියන්නේ ඔයාගේ තාත්ත කවදාවත්ම ඩ්‍රින්ක්ස් ගන්නෑ නේද?”“ඔව්... ඒ උනාට ගමේ අය රා බීලා රණ්ඩු වෙනවා.... වැඩි පුරම ඉතින් ගොයම් කැපෙන කාලෙට තමයි.”“අපේ මාමිට නම් හැමදාම ගොයම් කැපෙන කාලෙ තමයි...”පසුදා උදෑසනම ජනේලයෙන් ඉවත බලා සිටින්නට නිල්මිණිට ඕනෑ වූයේ, නින්ද ළඟා වනතුරුම ඇසුණ නොයෙකුත් ශබ්ද මොනවාදැයි විමසා බැලීමට ය. වැළමිට ජනෙල් පඩියට ඔබාගෙන වට පිට බලන විට ඈ දුටුවේ ජනේලයට දකුණු පයින් වූ ඵල බරවු සැපතිල්ලා ගසකි. සැපතිල්ලා ඇගේ ප්‍රියතම පලතුරකි. නාලිකා මීට පෙර මේ ගැන නොකීම ගැන ඇයට ඇති වූයේ තරහකි...”ගුඩ් මෝනිං...”ධනුක ජනේලය සමීපයට එන්නට ඇත්තේ වම් පසිනි. තිගැස්සුණ නමුදු නිල්මිණි වහා ජනේලය ළඟින් මැත් වූවා ය. ඔහු පෙර දින බීමත්ව සිටි අයුරු සිහිපත් වීමෙන් ඒ තිගැස්ම වඩාත් තීව්‍ර විය.“කවද්ද මට හම්බවෙන්නේ??”ඔහු ජනේලයෙන් හිස දැම්මේ ය. නිල්මිණි වහා කාමරයෙන් පිටවී නාලිකා සොයා ගෙතුළට ගියේ තරමක වේගයකිනි.“බඩගිනි වෙලාද?”නාලිකා කෑම කාමරයේ සිටියි. නිල්මිණි කිසිවක් නොකියා පුටුවක වාඩි වූවා ය. සැන්දෑවේ නාලිකාගේ පියා සමඟ ආපසු එන්නට ලැබීම ගැන වඩාත් සතුටු වූවේ නිල්මිණි ය. මේ සිදුවෙන්නට යන දේ කුමක්දැයි ඇගේ ළපටි සිතට තේරුම් ගැනීමට අපහසු ය.මේ සෑම දෙයක් ම නාලිකාට කියන්නේ කෙසේද? මොන දෙය වුවත් ධනුක ඇගේ මවගේ මල්ලී ය.“ඔයා මේ සතියේ ගෙදර යනවද නිල්මි? නාලිකා දින කිහිපයකට පසු ඇසුවේ ඈ ඇඳුම්, පොත් පත් අස් පස් කරනු බලා සිට ය.“ඔව් නාලි, අයියා සිකුරාදා දවල් එයි.”“‘ඔයා ගියාම මට තමයි පාළු... මම ගෙදර යන්නෑ නිල්මි... මාමට හැමදාම එන්නත් බැහැ.”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040822</link>
    <topic>අසිරිමත් රම්බොඩ උමඟ</topic>
    <author>සටහන හා ඡායාරූප</author>
    <content>අසිරිමත් රම්බොඩ උමඟකොළඹ සිට ගම්පොළ දක්වා තැනුණ කරත්ත පාර එහි සිට නුවරඑළිය හරහා බදුල්ල දක්වා දීර්ඝ කිරීමේ අවශ්‍යතාව ඉස්මතු වූයේ 1828 වසරේ දී සර් එඩ්වඩ් බාන්ස් ලංකාණ්ඩුකාර වරයාටය. නුවරඑළිය නමැති සුඛස්ථානය සොයා ගැනීමත් සමඟම එය ඉංග්‍රීසි ජාතික ජනාවාසයක් කර ගැනීමට ඔහුට වුවමනා විය.බාන්ස් ආණ්ඩුකාරයා මාර්ග ඉංජිනේරු මේජර් තෝමස් ස්කිනර් කෙරෙහි විශ්වාසය තබා මාර්ගය ලකුණු කොට මැනීමේ කටයුතු ඔහුට බාර දුන්නේය. තරුණ විය ඉක්ම යන්නටත් පෙර හමුදා සේවයට බැඳුණු ස්කිනර් මාර්ග ඉංජිනේරු දක්වා වූ වගකීම් සහගත තනතුර දක්වා උසස්වීම් ලද්දේ ඉතාමත් කෙටි කලක් තුළදී ය. මාර්ග ලකුණු කිරීමෙහි ලා ඔහු ලද අත්දැකීම් ඇතුළත් කොට ස්කිනර් “ලංකාවේ පනස් වසක්” නමින් ග්‍රන්ථයක් රචනා කොට ඇත.”1823 දී මම රම්බොඩ සිට ගම්පොළ දක්වා නුවරඑළිය පාර ලකුණු කළෙමි. පුස්සැල්ලාව අසලදී කම්කරුවෙකුට තිත් පොළඟෙකු දෂ්ට කරන්නට යෙදුණි” යනුවෙන් සිය අත්දැකීම් විස්තර කරන ස්කිනර්ට මෙම මාර්ගය ලකුණු කිරීම ඉමහත් අභියෝගයක් වූ බව පෙනේ. දැඩි පල්ලම්, ප්‍රපාත, ගල් පර්වත බහුල කඳු මුදුන් සහිත වනාන්තර ගත භූමිය මැදින් කරත්ත පාර ලකුණු කිරීම ස්කිනර්ට සිය ජීවිතයේ නවමු අත්දැකීමක්ම විය. නිරන්තරයෙන්ම හමුවන දිය කඳුරු හරහා මාර්ගය දිවවීම එතරම් ලෙහෙසි පහසු කරුණක් නොවීය.එකඑල්ලේ කඳු මුදුන් කරා නොවිහිදී කඳු වටේට දිවෙන ලෙසින් පාර ලකුණු කළ ස්කිනර්ට දැනුණේ පාර ඉදිරියට ඇදෙනවාට වඩා වේගයෙන් පිටුපසටම ඇදෙන ලෙසකි. මක්නිසාද යත් කඳු තරණය කිරීම සඳහා අනන්තාපරිමාණ වංගු ප්‍රමාණයක් නිර්මාණය කරන්නට ඔහුට සිදුවිය.මෙසේ මාර්ගය ලකුණු කරමින් යන ඔහුට, කඩුගන්නාවේ දී කැප්ටන් ඩෝසන්ට මාර්ගය ඉදිරියට දිවවීම සඳහා ගල් පව්වක් විද බිංගෙයක් නිර්මාණය කරන්නට සිදුවූවා වැනිම අත්දැකීමකට මුහුණපාන්නට සිදු විය. ඒ රම්බොඩදී ය. ඉතාමත් දැඩි ප්‍රපාතයක් හරහා පාර විහිදුවන්නට සිදුවිය. එහෙත් ප්‍රපාතයෙන් පිටට නෙරා ආ ගල් පව්ව හරහා පාර අනිත් පසට දීර්ඝ කරන්නේ කෙසේදැයි ඔහුට සිතාගත නොහැකි විය.ගල් පව්ව සම්පූර්ණයෙන්ම කඩා දමා මාර්ගය තැනිය හැකි වුවද එසේ කිරීම අතිශය භයානක විය. ගල්පව්ව කැඩූ අනතුරුව ආශ්‍රිත කන්ද නායයාමකට බඳුන් විය හැකිව තිබුණු බැවිනි. ගල් පව්ව නොකඩා ඊට පහළින් ප්‍රාකාරයක් බැඳ මාර්ගය තැනීම කළ නොහැකි වූයේ ද ප්‍රපාතයේ පතුල දැඩි අගාධයක පිහිටි බැවිනි.මෙහිදී ස්කිනර්ට කීප පැත්තක් ගැනම සිතන්නට සිදු විය. ඉංජිනේරුමය තාක්ෂණය ද භාවිත කළ යුතු විය. ගල් පව්ව සම්පූර්ණයෙන්ම කඩා බිඳ දමන්නට ද නොහැකිය. එබැවින් එහි අමුතුම නිර්මාණශීලිත්වයක් අනුගමනය කිරීමට ඔහුට සිදු විය. තාක්ෂණය මෙන්ම කලාකාමී නිර්මාණශීලිත්වය අනුගමනය කිරීමට ඔහුට සිදුවිය. තාක්ෂණය මෙන් කලාකාමී නිර්මාණශීලිත්වය ඉස්මතුවීම හේතුවෙන් දුටුවන් මවිත කරවන නිර්මාණයක් කරන්නට ඔහු පෙලඹුණේ එබැවිනි.ගල්පව්ව ආසන්නයෙන්ම ගලා බස්නා සිසිල් දිය දහර සහිත දර්ශනීයතම දියඇල්ලකි. එය දේවතුරා ඔය දියඇල්ල නමින් හැඳින්වේ. වර්ෂාධික කාලයන්හිදී එහි හිරිකඩ මාර්ගය හරහා ද පතිත වේ. අනිත් පසින් හරිත වර්ණ තුරු වදුළුය. මෙම ස්වභාව සෞන්දර්යයන් ද විනාශ නොකොට, සුරකිමින් පරිසරයට හිතකාමීව මාර්ගය තැනීමේ වගකීම බාරගත් ස්කිනර් ඉතා සියුම් ලෙසින් ගල විද්දේය. ඉතිරිවන ගල් කන්ද මාර්ගයට වහලයක් වැනි ආවරණයක් තැනෙන ආකාරයෙන් ගල විද්ද වූ ස්කිනර් ඉතාමත්ම පටු මාර්ගයක් එහිදී නිර්මාණය කිරීමට සමත් විය.මෙතනින් මුලින්ම ධාවනය වූයේ ගොන් කරත්ත හා අශ්ව කරත්ත බැවින් ඒවා ධාවනයට අවහිරයක් නොවීය. අනතුරුව රථවාහන ධාවනය ඇරඹීමත් සමඟම රියැදුරන්ට මෙතැන අභියෝගාත්මක ස්ථානයක් බවට පත්විය. මක්නිසාද යත් ගල් පව්වේ වහලය එතරම් උස් නොවූ නිසාත් ගල විද්දේ ද එතරම් පළලට නොවන නිසාත් මෙතැනින් එකවරකට යා හැකි වූයේ එක වාහනයකට පමණි. වාහන දෙකක් මාරු කිරීමේ හැකියාවක් මෙම ස්ථානයේදී නොවීය. ගලවිද්ද තැන පසුකොට එන වාහනයට ඉඩදීම සඳහා දෙපසින්ම දුරදීම අනෙකුත් වාහන නවතා තබා ගන්නට සිදුවිය.මෙතැන පසුකොට යන වාහනය ද ඉතා සෙමින් ධාවනය කළ යුතු විය. සුළු අතපසුවීමකින් හෝ වාහනය පැද්දෙන්නට වූවොත් එය නියත වශයෙන්ම ගල් පව්වේ බිත්තියේ වදින බැවිනි. නැතහොත් ප්‍රපාතයෙන් පහළට පෙරළී යන බැවිනි. මේ සිදුවීම නිසා මෑතක් වනතුරුම ගල විද්ද ස්ථානය දෙපස සෑහෙන වාහන තදබදයක් දකින්නට ලැබුණි.රම්බොඩ දුර්ග මාර්ගයේ මෙම ගල විද්ද ස්ථානය දෙස් - විදෙස් සංචාරකයන්ගේ නෙත්-සිත් දිනාගත් කදිම සංචාරක ස්ථානයක් බවට පත්විය. මෙහිදී ඔවුන් සිය සංචාරයේ උපරිම විනෝදාස්වාදය විඳිනු වස් සිය වාහනය ගල විද්ද ස්ථානයේ මඳක් නතර කොට ඡායාරූපයක් ගැනීමට ද අමතක කළේ නැත.මෙම ස්ථානය ප්‍රසිද්ධියට පත්වූයේ ‘ගල විද්ද ස්ථානය’ යන නමින්මය. ඉංග්‍රීසි යුගයේ දී ගල් වහලට ආධාරකයක් තනා නො තිබුණ මුත් පසුකාලීනව ගල් බැමි තුනක් ඉදිකොට ආධාරක තුනක් තනා තිබ්‍රණි. එහෙත් ගමනාගමනයට මෙම ස්ථානය ඉමහත් බාධකයක් විය. නුවරඑළිය - කොළඹ සමඟ සම්බන්ධ කළ ප්‍රධානතම මාර්ගය මෙය වූ බැවින් එහි ගමනාගමන දුෂ්කරතාව මඟහැරවීම සඳහා මහාමාර්ගය නවීකරණය කිරීමේ දී ගල විද්ද ස්ථානය මඟහරවා මාර්ගය තැනීමට විකල්පයක් යෙදීමට සිදුවිය.එහිදී සිදුවූයේ කවදුරටත් ගල විද්ද ස්ථානය යටින් දිවවූ මාර්ගය භාවිතයට නොගෙන ගල් පර්වතය සහිත කඳුවැටිය හාරා උමඟක් තනා වාහන ධාවනයට කටයුතු සැලසීමයි. එය මෙරට ඉදිවූ දිගම උමඟ වෙයි. නවීනතම පහසුකම්වලින් ද යුත් රම්බොඩ උමඟ මංතීරු දෙකකින් ද යුක්ත වන නිසා එහි තවදුරටත් වාහන තදබදයක් ද නොවීය. දිවා කාලයේ පවා එතුළ පවතින අඳුර දුරලීම සඳහා දිවා රෑ නොතකා විදුලි පහන් දල්වා තැබේ. රම්බොඩ උමඟ ද සංචාරක නෙත-සිත පිනවන කදිම තෝතැන්නකි.ගල විද්ද ස්ථානයෙන් කිසිදා දිග වාහනයක් හෝ සුවිශාල වාහනයක් ගමන් නොකළ බව කිව යුතුමය. කන්ටේනරයකට හෝ උස වාහනයකට මෙම ස්ථානය හරහා යාමට නොහැකි විය. එබැවින් එවන් වාහන කොළඹ සිට නුවරඑළියට ගමන් කළේ පරංගියා කෝට්ටේ ගියා වැනි වට වංගු මාර්ග දිගේය.කොටස් තුනකින් යුක්තව ඇදහැලෙන රම්බොඩ දිය ඇල්ල, අනිත් පසින් ඇදහැලෙන දේවතුරා ඔය දිය ඇල්ල හා රම්බොඩ දුර්ගයේ ගල විද්ද ස්ථානය හා ඊට අමතරව ඉදිවූ රම්බොඩ උමඟ රම්බොඩ සංචාරක පුරවරයේ වටිනාකම සිය දහස් ගුණයකින් වැඩිදියුණු කරවන සුලු වේ.සටහන හා ඡායාරූපසිරිසේන දේවප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040823</link>
    <topic>දකුණු ආසියාවේ ළාබාලම රටේ සිනමාව</topic>
    <author/>
    <content>දකුණු ආසියාවේ ළාබාලම රටේ සිනමාවභූතාන සිනමාව පිළිබඳව මෙවර ‘සිනෙමායා’ තීරුවට ලියන්නට හේතු වූ ප්‍රධාන කාරණා දෙකකි. එනම් සුප්‍රකට භූතාන සිනමාකරු කියෙන්ට්සේ නොර්බු (KhyentseNorbu) පසුගිය ජනවාරි හා පෙබරවාරි මාසයන්හි දී ඔහු ගේ තුන්වන චිත්‍රපටයේ රූ ගත කිරීම් දඹුල්ල ප්‍රදේශයේ සිදු කිරීමයි. එහි ප්‍රධාන නිෂ්පාදකයා වූයේ ඉන්දියානු චිත්‍රපට නිෂ්පාදකවරයකු වූ සුරේෂ් ජින්දාල් ය. සත්‍යජිත් රායි ගේ ‘චෙස් ප්ලේයර්ස්’ චිත්‍රපටයේ නිෂ්පාදකවරයා වූයේ ද ඔහුය.මට සුළු වේලාවකට ගල්කිස්ස මහා හෝටලයේ දී සුරේෂ් ජින්දාස් හමු වුවද චිත්‍රපටය රූ ගත කරනු ලැබූ දර්ශන තලයට ගොස් නොර්බු මුණගැසීමට නොහැකි විය. දෙවැනි කාරණය වන්නේ කොළඹ පිහිටි සාර්ක් සංස්කෘතික මධ්‍යස්ථානය විසින් මසකට වරක් පවත්වනු ලබන ‘සාර්ක් සිනමා දිනය’ වෙනුවෙන් මාර්තු මස 23 වැනිදා තිරගත කරනු ලැබුවේ භූතාන චිත්‍රපටයක් වීමයි.’Song of the Wing’ නම් වූ එම චිත්‍රපටය අධ්‍යක්ෂණය කරන ලද්දේ පල්ඩෙන් දෝර්ජි හා ප්‍රන්සොක් රබ්ටෙන් විසිනි. නමුත් එය එතරම් හොඳ සිනමා කෘතියක් නොවීය.භූතානය හිමාලය ආසන්නයේ කඳු ශිඛරවලින් වටවූ රටකි. එය නේපාලයටත් ඉන්දියාවටත් චීනයටත් මායිම්වන වර්ග සැතපුම් 14,824කින් හා හත්ලක්ෂයකට ආසන්න ජනගහනයකින් යුත් රටකි. ප්‍රධාන ආගම බුදු දහම වන අතර දෙවන තැන ගන්නේ හින්දු ධර්මයයි. එය එක්සත් ජාතීන්ගේ සංවිධානයේ හා කලාපීය සහයෝගීතාව පිළිබඳ දකුණු ආසියාතික සමුළුවේ ද (සාර්ක්) සාමාජික රටකි. සිනමාව හා වෙනත් විද්‍යුත් මාධ්‍ය ද සැලකිල්ලට ගත් විට එය දකුණු ආසියාවේ ‘ළාබාලම’ රට වශයෙන් හැඳීන්විය හැකිය.ගුවන්විදුලිය දීපව්‍යාප්ත සේවයක් බවට පත් වූයේ 1985 වූ අතර රූපවාහිනී සේවය ආරම්භ කරන ලද්දේ 1999 ජූනි මාසයේ දී ය. මෙම පසුබිම යටතේ භූතාන සිනමාව හා වීඩියෝ මාධ්‍යය ද ඉතාමත් ප්‍රාථමික අවධියක පසු වේ. කෙසේ වුවද 2010 අවසානය වන විට මිමී 35 හා ඩිජිටල් මාධ්‍යයෙන් නිපදවූ චිත්‍රපට සංඛ්‍යාව 120ක් පමණ විය. භූතාන සිනමාකරුවන් ජගත් සිනමා ප්‍රජාවගේ අවධානයට හසු වූයේ 1999 වර්ෂයේ දී තිරගත වූ ‘ද කප්’ යන චිත්‍රපටයත් සමඟය. එය ඔස්ට්‍රේලියානු නිෂ්පාදනයක් විය. තිර රචනය හා අධ්‍යක්ෂණය භූතාන ජාතික කියෙන්ට්සේ නොර්බු ගේය. නමුත් සියලුම ශිල්පීන් විදේශිකයන් වූ අතර චිත්‍රපටය දර්ශන ගත කරන ලද්දේ භූතානයේදී ය.නොර්බු මෙයට පෙර බර්නාදෝ බර්තොලුච්චි නමැති සුප්‍රකට ඉතාලි සිනමාකරුවාගේ ’Little Buddha’ චිත්‍රපටයේ කාර්මික උපදේශකවරයෙකු වශයෙන් සිය ආධුනික සිනමා පුහුණුව නිමකර තිබුණේය. ඔහුගේ සම්පූර්ණ නාමය Dzongsar Jamyang Khyentse Rinpoche ඔහු ජාත්‍යන්තරව ප්‍රසිද්ධියට පත්ව ඇත්තේ KhyentseNorbu යනුවෙනි. 1961 දී භූතානයේ උපන් ඔහු වයස අවුරුදු හතේ දී, 19 වැනි සියවසේ ජීවත් වූ ටිබෙට් බෞද්ධ ශාස්තෘවරයෙකු හා ලාමා වරයෙකු වූ Jam YangKhyentse Wangpo යළි ඉපදීමක් වශයෙන් හඳුන්වන ලදී.’ද කප්’ චිත්‍රපටයට ප්‍රස්තුත වූයේ ලෝක පාපන්දු ශූරතා තරග නරඹන්නට ඇලුම් කළ ටිබෙට් බෞද්ධ ආශ්‍රමයක ජීවත් වන ළමා භික්ෂූන් දෙදෙනකු පිළිබඳව ය. දහහතර වියේ පසුවූ ඔග්යෙන් සිය භික්ෂු සගයා වූ පල්දෙන් ද කැටුව රාත්‍රි කාලයේ දී ලෝක පාපන්දු ශූරතා තරග නැරඹීම සඳහා අසල පිහිටි වෙළෙඳ සලකට යයි. දැඩි විනයධාරි භික්ෂුවකට ඔවුන් හසු වුවද පසුව තරග මාලාව නැරඹීමට ඔවුන්ට අවසර ලැබේ. ඔග්යෙන් සැටලයිට් ඇන්ටෙනාවක් මිලදී ගැනීමට මුදල් එකතු කරන්නට තීරණය කරයි. එම ව්‍යාපෘතිය සාර්ථක වේ. මිලදී ගත් තැටි ඇන්ටෙනාවක් ආශ්‍රමයේ වහලේ සවි කරයි. ආශ්‍රමයේ භික්ෂූහු ප්‍රංශය බ්‍රසීල කණ්ඩායම පරාජයට පත් කළ අවසන් පාපන්දු තරගය නරඹති.නොර්බු ගේ දෙවන චිත්‍රපටය වූ Travellers and Magicians (2003) භූතාන රජය භූතානයේදී නිෂ්පාදනය කිරීමට අනුමැතිය දුන් ප්‍රථම චිත්‍රපටයයි. මෙම චිත්‍රපටයේ ප්‍රධාන චරිතය වන්නේ භූතානයේ ඈත ගම්මානයක රාජකාරියේ යෙදී සිටින රජයේ නිලධාරියෙකි. ඔහුගේ සිහිනය ඇමෙරිකාව බලා යාමයි. මේ අතර ඔහුට හමුවන භික්ෂුවක් හා රූමත් තරුණියක් නිසා ඔහු අවිනිශ්චිත තත්ත්වයකට පත්වේ. මෙම චිත්‍රපටය භූතානයේ සංස්කෘතික පරිසරය හරහා දිව යන භාවාත්මක චාරිකාවක් බඳුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=av12040824</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාඓශ්චර්යවත් කුමරියක ලෙස කවුරුත් හැඳින්වූ ඓශ්චර්යා රායි දැන් අම්මා කෙනෙක්. සිවුමස් බිළිඳියක වන ආරධ්‍යා ගේ අම්මා ඇයයි. මේ සුරතල් දියණිය උපන්දා සිට මාස හතරකට කිට්ටු කාලයක් යනතුරු ඓශ්චර්යා නිවසින් පිටතට ගියේ නැහැ. සිනමා රංගනයෙන් ද ඈත් වී සිටි ඇය, උත්සව, සාද හෝ වෙනත් විශේෂ අවස්ථාවන්ට එක්වීමෙන් වැළකී සිටියා. ඇය ඒ හැම කටයුත්තකින්ම ඉවත් වී සිටියේ පුංචි දියණිය ගැන සොයා බැලීම හැම දෙයකටම වඩා වැදගත් නිසයි.මාර්තු 27 වැනිදා නම් ඇය නිවසින් පිටතට ගිය බවයි බොහෝ දෙනා පවසන්නේ. ඓශ්චර්යා තම සැමියා අභිෂේක් සමග නිවෙසින් බැහැරට ගියේ සාදයකට සහභාගි වෙන්නයි. මේ සාදය සංවිධානය කර තිබුණේ ප්‍රකට ව්‍යාපාරිකයෙකු වන මුකේෂ් අම්බානි යි. ඒ වෙන කිසිම කාරණයකටවත් නොවෙයි. ඉන්දීය ක්‍රිකට් ක්‍රීඩක සචින් තෙන්ඩුල්කාර් සිය ක්‍රිකට් ජීවිතයේ ශතක සියයක් ලබා ගැනීම නිමිත්තෙන්.මේ සාදයට ඇය අභිෂේක් සමග සහභාගි වී සිටියේ කිසිවෙකුට හෝ ඒ ගැන කියන්නේ නැතිවයි. ඉන්පසුව ඇය නිල වශයෙන් උත්සවයකට සහභාගි වුණා. ඒ, පසුගියදා පැවැත්වුණු ‘ලෝරීල් පැරිස් ෆෙමිනා කාන්තා සම්මාන උලෙළ සඳහායි. මේ සම්මාන උලෙළේදී ‘අගය කළ හැකි කාන්තා ප්‍රතිරූපය’ නම් වූ සම්මානය ඓශ්චර්යාට හිමි වුණා. එහිදී තවත් විශේෂ දෙයක් සිදුවුණා. ඒ, තම මැණීයන්ට ඓශ්චර්යා අතින් ම විශේෂ සම්මානයක් පිරිනැමීමයි.මේ අවස්ථාවලට එක්වූ ඓශ්චර්යා පසුගිය සතියේ ලැහැස්ති වුණේ ඩුබායි හිදී පැවැත්වෙන ලෝක කුසලාන තුරඟ තරග මාලව නරඹන්නට යන්නයි. ඇය සමග අභිෂේක් භච්චන්ද සහභාගී වන බවයි පැවසුණේ. මේ දෙදෙනාත් සමග තවත් කෙනෙකු සහභාගි වෙනවාලු. ඒ වෙනින් කවුරුන්වත් නොවෙයි. අභි-ඓශ් යුවළගේ කුලුඳුල් දියණිය ආරධ්‍යායි. ආරධ්‍යාගේ පළමු විදේශ ගමන මෙය වන්නට ඉඩ තිබෙනවා.මාර්තු 31 දා ඇරඹුණු මේ තුරඟ තරග මාලාවට ඓශ්චර්යා සහභාගි වන්නේ ඒ සඳහා ඇයට විශේෂ ඇරයුමක් ලැබී ඇති නිසයි. දියණියත් මේ විදේශ සංචාරයට එක්වන්නේදැයි මාධ්‍යවේදියෙකු භච්චන් පවුලේ හිතවතෙකුගෙන් විමසුවා. ඔහු පැවසුවේ ඓශ්චර්යා සහ අභිෂේක් මේ තරගාවලිය නැරඹීම සඳහා ඩුබායි බලා පිටත්වීමට අවශ්‍ය ලියකියවිලි සකස් කරමින් සිටින බවයි. මුම්බායි හි ආගමන විගමන කාර්යාලය සඳහන් කළේ අභිෂේක් සහ ඓශ්චර්යා විසින් ආරධ්‍යා දියණියට අවශ්‍ය ලියකියවිලි ඉදිරිපත් කර ඇති බවයි.එහෙම නම්, ඔබ මේ ලිපිය කියවද්දී පුංචි ආරධ්‍යා, අම්මාත් තාත්තාත් සමග ඩුබායි හි මේඩාන් නගරයේ පිහිටි මේඩාන් තුරඟ තරග පිටියේ තරග නරඹමින් සිටීවි.‘ත්‍රී ඉඩියට්ස්’ චිත්‍රපටයේ රැන්චෝ ලෙස රඟපෑ අමීර් ඛාන්ගේ මිතුරන් දෙදෙනාගෙන් එක් අයෙකු තමයි, ෆර්හාන්. මේ චරිතය නිරූපණය කළේ ආර්. මාධවන්. ‘ත්‍රී ඉඩියට්ස්’ චිත්‍රපටය රූපගත කළ එක්තරා අවස්ථාවකදී මාධවන්ගේ දණහිසක් ආබාධයකට ලක්වුණා. ඔහු ඒ මොහොතේ එය ගණනකට ගත්තේ නැහැ. මෙය සිදුවුණේ චිත්‍රපටය රූපගත කිරීම් ආරම්භ කළ 2009 අගභාගයේදීයි. නැවතත් දණහිසේ ආබාධයක් මතුවේවියැයි මාධවන් සිතුවේ නැහැ.නමුත්, ඔහුගේ මතකයෙන් බැහැරව තිබුණු ඒ ආබාධය ගිය අවුරුද්දේදී මතුවුණා. ඒ මොහොතේදී වෛද්‍ය උපදෙස් අනුව දණහිසට සැත්කමක් සිදු කරන්නට මාධවන්ට සිදුවුණා. නමුත් මීට දෙසතියකට පමණ උඩදී නැවතත් ඒ ආබාධය ඇතිවෙලා. ඒ, දෙමළ චිත්‍රපටයක් වන ‘වෙට්ටායි’ රූපගත කිරීමකදීයි. මෙවර නම් දණහිසේ ආබාධය තරමක් දුරදිග ගොස් ඇති බව මාධවන්ට තේරුණා. ඒ නිසා ඔහු වෛද්‍ය ප්‍රතිකාර ලබාගන්න තීරණය කළා. ඔහුව පරීක්ෂා කළ වෛද්‍යවරුන් පැවසුවේ මාස 6 ක පමණ කාලයක් යන තුරු රඟපෑමේ වැඩ කටයුතුවලින් ඈත් වී සිටින ලෙසයි.ඒ අනුව ඔහු ඇමරිකාවේ චිකාගෝ නගරයේ රෝහලකට ඇතුළු වී භෞත චිකිත්සක ප්‍රතිකාර ලබමින් පසුවෙනවා. මාධවන්ගේ හිතවතෙකු පැවසුවේ ඔහුගේ දණහිසෙහි ආබාධය ගිය මාසයේදී වැඩිවී තදින්ම වේදනා ගෙන දුන් බවයි. මේ ගැන මාධවන් කිසිවක් ප්‍රකාශ නොකළත් තම ට්විටර් පිටුවෙහි සටහනක් තබන්නට අමතක කළේ නැහැ.”මගේ වෛද්‍යවරුන්ට කන් දෙන්න ඕනෙ. ඒ නිසයි භෞතචිකිත්සාව වෙනුවෙන් නිවාඩුවක් ගත්තේ. අසනීපය ඉක්මනින් ම සුව වේවි. අන්තිමට එන්න වුණේ චිකාගෝ වලටයි. මාස කීපයක් ම මෙහේ නවතින්න වේවි. හිතට දැනෙන්නෙ අමුත්තක්. මේ භෞත චිකිත්සාව තරමක් අමාරුයි. නමුත් මම ඒකට ලෑස්ති වෙලයි ඉන්නෙ.” මාධවන් ඇමරිකාවේ සිට එලෙස ට්විට් කර තිබුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=am1204081</link>
    <topic>ක්‍ෂය රෝගය පරම්පරාවෙන් බෝවන රෝගයක් නොවේ</topic>
    <author>සාගරිකා දිසානායක ජයසිංහ</author>
    <content>ක්‍ෂය රෝගය පරම්පරාවෙන් බෝවන රෝගයක් නොවේක්‍ෂය රෝගය “මයිකෝ බැක්ටීරියම් ටියුබකියුලෝසිස්” නම් බැක්ටීරියාව මගින් බෝවන රෝගයකි. එය රෝගියකු කසින කිවිසින විට වාතයට මුසු වන සෙම බිඳිති මගින් නිරෝගී පුද්ගලයන් ගේ සිරුර තුළට විෂබීජ ඇතුළු වෙයි. මෙම විෂබීජ සමාජයේ ගැවසෙන ඕනෑම පුද්ගලයකු ගේ ශරීරයට ඇතුළු විය හැකිය. එහෙත් එක් එක් පුද්ගලයා තුළ ඇති ප්‍රතිශක්තියේ ප්‍රමාණය අනුව රෝගය වැලඳීම හෝ නොවැලඳීම සිදු වේ. ක්‍ෂය රෝගය පරම්පරාවෙන් බෝවන ජාන ගත රෝගයක් නොවේ.රෝග ලක්‍ෂණ පහසුවෙන් හඳුනා ගත හැකිය. සති තුනකට වඩා පවතින කැස්ස ප්‍රධාන රෝග ලක්‍ෂණය වේ. සෙසු රෝග ලක්‍ෂණ වන්නේ රාත්‍රී කාලයේ මද උණ, රාත්‍රී කාලයේ දහදිය දැමීම, කෑම අරුචිය, පපුවේ වේදනාව, ශරීරයේ බර අඩු වීම, අධික තෙහෙට්ටුව හා සෙම් සමඟ රුධිරය පිට වීමය.රෝගියාගේ සෙම පටල පරීක්‍ෂාවෙන් ඉතා පහසුවෙන් රෝගය හඳුනා ගත හැකිය. පෙනහලුගත ක්‍ෂය රෝගය ඇති රෝගීන්ගෙන් පමණක් අන් අයට රෝගය බෝ වේ. ප්‍රතිකාර නොගන්නා හෝ මුල් අවස්ථාවේ ප්‍රතිකාර ගන්නා එවැනි රෝගියකු කහින කිවිසින විට සිනාසෙන විට මෙන්ම කතා කරන විට පවා මෙම විෂබීජය බිඳිති ආකාරයෙන් වාතයට මිශ්‍ර වී නිරෝගී පුද්ගලයකු ආශ්වාස කිරීමේදි ශරීර ගත විය හැකිය.සෙම පටල පරීක්‍ෂාවට අමතරව එක්ස් කිරණ පරීක්‍ෂණ මෙන්ම සෙම පටල රෝපණය වැනි පරීක්‍ෂණ වලින් ද රෝගය හඳුනා ගත හැකිය. මීට අමතරව මාන්ටු පරීක්‍ෂණ හා ජාන තාක්‍ෂණය ආශි‍්‍රත පර්යේෂණ මහින්ද රෝගය නිවැරැදිව හඳුනා ගත හැකිය.නියමිත ප්‍රතිකාර නියමිත කාලයේදී සිදු කළ විට ක්‍ෂය රෝගය සම්පූර්ණයෙන්ම සුව වේ. නියමිත පරිදි ඖෂධ ලබා ගැනීමෙන් හය මාසයක් ඇතුළත සම්පූර්ණ සුවය ලැබේ. පසු කලෙක යළිත් ක්‍ෂය රෝගය වැලැදුණ හොත් එවිට මාස අටක් ප්‍රතිකාර කිරීමට සිදු වේ. ප්‍රතිකාර අතරමඟ නවතා දැමීමෙන් ක්‍ෂය රෝග විෂ බීජය ඖෂධවලට ඔරොත්තු නොදෙන බහු ඖෂධ ප්‍රතිරෝධී ක්‍ෂය රෝග තත්ත්වය ඇති වේ. මෙය සුව කිරීමට අපහසුය. ඒ සඳහා අධික මිල සහිත ඖෂධ භාවිත කිරීමට සිදුවේ.පාලනය නොකළ දියවැඩියාව, දිගුකාලීනව පවතින රෝග සඳහා ලබා දෙන ඇතැම් ඖෂධ (ස්ටීරොයිඩ්) ලබා ගන්නා රෝගීනට ක්‍ෂය රෝගය වැලඳීමේ අවධානම වැඩිය. එච්.අයි.වී. ඒඩ්ස් රෝගය වැලඳී ඇති අයට රෝගවලට ඔරොත්තුදීමේ හැකියාව අඩු බැවින් ක්‍ෂය රෝගය වැලඳීමේ හැකියාව සාමාන්‍ය නිරෝගී පුද්ගලයෙකුට වඩා 21% සිට 34% දක්වා ගුණයකින් වැඩිය. ඒඩ්ස් රෝගීන්ගේ මරණයට හේතු වන ප්‍රධානතම හේතුවක් වන්නේ ද ක්ෂය රෝගයයි. ලෝකයේ ක්‍ෂය රෝග මරණවලින් හතරකින් එකක් සිදු වන්නේ ද එච්.අයි.වී. ආසාදනය නිසාය. නිසි ප්‍රතිකාර නොකළ හොත් ඒඩ්ස් මෙන්ම ක්‍ෂය රෝගය යන දෙකෙන් ම පෙළෙන රෝගීන් මාස 3 – 4 ඇතුළත මරණයට පත් විය හැකිය.සාමාන්‍යයෙන් ක්‍ෂය රෝගයට වැඩිපුර ගොදුරු වන්නෝ අඩු සමාජ ආර්ථික පසුබිමක් සහිත පුද්ගලයෝය. මෙයට හේතු වන්නේ ප්‍රතිශක්තිය අඩු වීමට බලපාන මන්ද පෝෂණය, දුම්බීම, වැරැදි සෞඛ්‍ය පුරුදු හා හිරු එළිය නොවැටෙන, වාතාශ්‍රය අඩු නිවෙස්වල විසීම වැනි කරුණුය. සිර මැදිරි වැනි පුද්ගලයන් රැසක් අඩු ඉඩකඩක එක්ව වෙසෙන පරිසරයකදී ක්‍ෂය රෝගය ඉක්මනින් පැතිරී යයි.ලෝකයේ ජනගහනයෙන් තුනෙන් එකකටම මේ විෂ බීජය ශරීර ගතවී තිබේ. 2010 වසරේදී නව ක්‍ෂය රෝගීන් මිලියන 8.8 ක් ලෝකයෙන් හමු විය. ක්‍ෂය රෝගය මරණ මිලියන 1.4 ක් වාර්තා වූ අතර මෙම මරණවලින් තුන් ලක්‍ෂ පනස් දහසක් ම එච්.අයි.වී. සහිත ක්‍ෂය රෝගීන්ය. වර්තමානයේදී සෑම මිනිත්තුවකම ලොව පුරා ක්‍ෂය රෝගයෙන් තුන් දෙනෙක් මරණයට පත් වෙති. ලෝකයේ කාන්තා මරණවලට හේතුවන හතර වැනි කරුණ ක්‍ෂය රෝගයයි.2009 වන විට ලොව පුරා දරුවන් මිලියන දහසක්ම ක්‍ෂය රෝගය හේතුවෙන් තම මවුපියන් අහිමි වීමෙන් අනාථයන් බවට පත්වී තිබේ. ක්‍ෂය රෝගය සමාජයෙන් තුරන් නොවීමට ප්‍රධාන හේතුවක් වන්නේ ඒ පිළිබඳ සමාජය තුළ පවතින මිථ්‍යාවන්ය.පහත් මට්ටමේ රෝගයක් ලෙස සලකා ක්‍ෂය රෝගීන් පිටු දැකීම නිසා තමාට ක්‍ෂය රෝගය වැලඳී ඇතැයි කීමට තවමත් වැඩි දෙනා මැළිවෙති. රෝගය සඟවාගෙන ඒ සඳහා නිසි ලෙස ප්‍රතිකාර නොකිරීමෙන් රෝගය උත්සන්න වී මිය යාමට ඉඩ තිබේ. රෝගීන් නිදැල්ලේ සමාජයෙහි ගැවසීමෙන් නිරෝගී පුද්ගලයන්ටද රෝගය බෝ වේ.ක්‍ෂය රෝගය මර්දනය කිරීම සඳහා ලෝක සෞඛ්‍ය සංවිධානය විසින් නිර්දේශිත ප්‍රතිකාර ක්‍රමය ඍජු නිරීක්‍ෂණ ප්‍රතිකාර ක්‍රමය හෙවත්ච්ර්‍ණඊයනුවෙන් හැඳින්වේ. දැනට ලංකාව ඇතුළු ලෝකයේ බොහෝ රටවල් මේ ප්‍රතිකාර ක්‍රමය අනුගමනය කරයි. ක්‍ෂය රෝගීන් තමාට නියමිත බෙහෙත් පෙති කිහිපය තමාට ඖෂධ ලබාදෙන තැනැත්තා ඉදිරිපිටදීම ගිලීම එම ප්‍රතිකාර ක්‍රමයෙහි අදහස වේ.රෝගයට ප්‍රතිකාර අරඹා මුල් දින කීපයේදීම රෝගියා ගේ රෝග ලක්‍ෂණ පහව යයි. මේ නිසා තවදුරටත් ප්‍රතිකාර අනවශ්‍ය යැයි සිතා රෝගියා බෙහෙත් ගැනීම නවතා දැමුවහොත් රෝගය සුව නොවේ. සම්පූර්ණ සුවය සඳහා නියම කරන ලද බෙහෙත් අදාළ කාලය පුරාම ලබා ගත යුතුය. මෙරට උතුරු නැඟෙනහිර ඇතුළු සෑම පළාතකම රෝහල්වල ක්‍ෂය රෝග මර්දන ඒකක පිහිටුවා තිබේ. එම ඖෂධ නොමිලේ ලබා ගත හැකිය.සෞඛ්‍ය අධ්‍යාපන කාර්යාංශයේ පැවැති ක්‍ෂය රෝග මර්දනය පිළිබඳ මාධ්‍ය වැඩමුළුව ඇසුරිනිසාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=am1204082</link>
    <topic>වැඩිහිටි කාන්තාවනි, වැටෙන්නේ බලාගෙනයි</topic>
    <author>සුනිල් දයා අල්විස්</author>
    <content>වැඩිහිටි කාන්තාවනි, වැටෙන්නේ බලාගෙනයිජාතික රෝහලේ සුෂුම්නා ආබාධ පුනරුත්ථාපන අංශයේජාතික පුහුණුකරුපී.කේ.ඒ.කිත්සිරිවයස්ගතවීමත් සමඟ වැටීම්වලට භාජනය වී අනතුරුවලට පත්වන්නට තිබෙන ඉඩකඩ වැඩිය. එලෙස අනතුරුවලට පත්වන වැඩිහිටි බොහෝදෙනා අවුරුදු 60 ඉක්මවා සිටින අයය.පාරිසරික සාධක, ඇස් පෙනීමේ දුර්වලතා, දියවැඩියාව, රුධිර පීඩනය ඇතුළුව වයස්ගතවීමත් සමඟම ශරීරයේ ඇතිවන කායික දුර්වලතා, මානසික වෙනස්වීම්, ශරීරයේ නම්‍යශීලිත්වය අඩුවීම මාංශපේශිවල දුර්වලතා ශරිරයේ සමතුලිතතාව අඩුවීම ක්ලාන්තගතිය, නිතර ඖෂධ ගැනීම නිසා මතුවන සංකූලතා නිසා වැටීම්වලට භාජනය වන වැඩිහිටියන්ගේ සංඛ්‍යාව ක්‍රමයෙන් වැඩිවෙමින් පවතී.වැටීම්වලදී වැඩියෙන්ම අනතුරුවලට පත්වන්නේ පිරිමින්ට වඩා ගැහැනුය. අවුරුදු 60 – 65 ඉක්මවන විට වැටීම්වලට භාජනය වන වැඩිහිටියන්ගේ සංඛ්‍යාව සියයට 40ක් පමණ වන බව ජාතික රෝහල් හදිසි අනතුරු අංශයට ප්‍රතිකාර සඳහා යොමුවන වැඩිහිටියන්ගේ සංඛ්‍යාවෙන් තහවුරු කරයි. අවුරුදු 75 ඉක්මවා වැටීම්වලට භාජනය වී රෝහල්ගත වන වැඩිහිටියන්ගේ රෝගී තත්ත්වය අවදානම් වන අවස්ථා වැඩිය.වැටීම් වැඩියෙන්ම සිදුවෙන්නේ නිවස හෝ නිවස ආශ්‍රිතවය. බොහෝ නිවාසවල මේ වැටීම් සිදුවන්නේ බිම පය ලිස්සා ඇදවැටීමෙන්ය.මෙයට හේතුවී ඇත්තේ නිවසේ ටයිල් අල්ලා තිබීම නිසාය. එසේ නාන කාමරයේ සහ වැසිකිළියේ ද ටයිල්වලට ලිස්සා වැටීම් සිදුවී රෝහල්ගත වන වැඩිහිටියන්ගේ සංඛ්‍යාව ද බහුල වී තිබේ.ලිස්සා වැටීමට හේතුව ජලය හෝ සබන් වතුරය. සමාජ මට්ටම සමඟ බොහෝ නිවෙස්වල ටයිල් ඇල්ලීම විලාසිතාවක් වුවද නිවසේ ඇදවැටීමට ද ටයිල් බොහෝ දුරට හේතුªවී තිබීම ප්‍රශ්නයක් බවට පත්වී තිබේ.මේ වැටීම් සමඟ වැඩිහිටියන්ට ඇතිවන ආබාධ අතර අත්පාවල අස්ථි බිඳීම, උකුල් ඇටයේ බිඳීම, කොඳු ඇට පේළියට සම්බන්ධ සුසුම්නාවේ බිඳීම් සෙලවීම ආදිය. හිසේ පිටුපස වැදීම හෝ හිසට සිදුවන හානිය නිසා බලවත් අනතුරුදායක තත්ත්වයන්ට රෝගියාට මුහුණ පෑමට සිදුවේ. වැටීම්වලදී හිසේ පිටුපස වැදීම නිසා සිහි නොලබා රෝහල්ගත කොට දවස් ගණන් සිහිසුන්ව සිටින වැඩිහිටි පිරිස ද මේ රෝගී තත්ත්වය යටතේ අවාසනාවන්ත ලෙස මරණයට පත්වන අවස්ථා ද තිබේ.වැටීම් නිසා ඉදිරි ජීවිත කාලයම රෝගී හා ආබාධිත තත්ත්වයනට පත්ව සිටින වැඩිහිටි පිරිස් එමට සිටිති. ළමා හා තරුණ කාලයට වඩා වයසට යාමේදී වැටීම්වලට ඇති ප්‍රවණතාව වැඩිය. එවැනි අය මේ තත්ත්වයට පත්වීම එම පවුලටම බරක් වනු ඇත.ශරීරයේ ඉරියව් ක්ෂණිකව වෙනස් කිරීමට යාම ද වැඩිහිටියන්ගේ වැටීම්වලට හේතුවේ. ක්ෂණිකව ශරීරයේ ඉරියව් වෙනස් කිරීමට යාම කැරකී විසිවීමට හෝ ක්ලාන්ත තත්ත්වයට පත්වී වැටෙන්නට හේතුවක් විය හැකිය. වයස්ගත අය ඇඳේ සිට ක්ෂණිකව නැඟිට ඇවිදීම නොකළ යුතුය.ක්ෂණිකව තමන් සිටි ඉරියව් වෙනස් කිරීම වැටීමට හේතුවෙයි. නිදා සිට කළුවරේ අතපත ගාමින් විදුලි ස්විචය දැමීමට යන අවස්ථාවලදීත් වැඩිහිටියන් වැටෙන වාර අප්‍රමාණය.මේ නිසා වැඩිහිටියන් සිටින කාමරය හෝ ඇඳ තිබෙන ස්ථානයේ විදුලි ස්විචය සවිකිරීම වැදගත්ය.අක්‍රමවත් ලෙස ඖෂධ භාවිතයට වැඩිහිටියන් නොපෙලඹී සිටිය යුතුය. සමහර වැඩිහිටියන් වෛද්‍යවරයා නියම කරන ඖෂධ පවා ගැනීමට මැළිකමක් දක්වයි. ඖෂධ මාත්‍රාව අඩුවෙන් හෝ වැඩියෙන් ගැනීම එකදිගට පාවිච්චි කළ යුතු ඖෂධ ඉඳහිට ගැනීම, මතක් වූ විට පමණක් ඖෂධය ගැනීම ඇතැම් ඖෂධවල ඇති අතුරු ආබාධ හේතු කොට ගෙන ද වැටීම්වලට මුහුණපාන්නට සිදුවන අවස්ථා වැඩිය.සන්ධි ආබාධවලට ලබා ගන්නා ඖෂධ හිතුමතේට පාවිච්චි කිරීම ද වැඩිහිටියන්ට නුසුදුසුය. වෛද්‍ය උපදෙස්වලින් තොරව මෙවැනි ඖෂධ ෆාමසිවලින් මිලදී ගෙන පාවිච්චි කිරීම වැටීමේ සංකූලතා ඇතිවීමට හේතු විය හැකිය.එසේම කිසියම් වැඩිහිටියෙක් ඇවිදීම ආධාරක පාවිච්චි කරන්නේ නම් එය ඔහුට සුදුසු ආධාරකයක් විය යුතුය. එසේ නොවුවහොත් සමබරතාව සහිතව ඇවිදීම අපහසුවී වැටෙන්නට පුළුවනි. ඇඳුම් පැලඳුම් මෙන් පාවහන් ද ඇවිදීමට ගැළපෙන පරිදි ඒවා විය යුතුය.වැඩිහිටියන් එදිනෙදා ජීවිතයේ සිදු කරන ක්‍රියාකාරකම්වලදී වැටෙන්නට තිබෙන අවදානම ගැන සිතා පරෙස්සම ගැන පළමුවෙන්ම සිතා ක්‍රියා කිරීම ද වැදගත් වෙයි.වයසට යාමත් සමඟ නිතරම පෙනීම දුර්වලවී යාම නිසා වැටීම්වලට තිබෙන ඉඩකඩ වැඩිය. ඒ නිසා තමන්ගේ පෙනීම පරීක්ෂා කරගැනීම අවශ්‍යය.අධි රුධිර පීඩනයෙන් පෙළෙන වැඩිහිටියන් ද වැටීම්වලින් මිදී සිටීමට වෛද්‍ය උපදෙස් අනුව ඖෂධ භාවිතා කරමින් පරිස්සම්කාරී ජීවිතයක් ගත කළ යුතුය.නිවසේ ඇති දුරකථන වයර් – විදුලි පංකා වයර් පයට නොපෑගෙන ලෙස සකස් කර පාවිච්චි කිරීම. උඩුමහලට නඟින බහින තරප්පු පෙළ අල්ලා ගැනීමට නිසි ලෙස අත්වාරු ආධාරක සකස් කර සවිකර තිබීම නාන කාමරයේ සහ වැසිකිළියේ දී වැටෙන්නට ගිය විට අල්ලා ගැනීමට ආධාරක සවිකර තිබීම, වයසත් සමඟ උස පුටුවල ඉඳගැනීමට සැලැස්වීම මුළුතැන්ගෙයි වැටෙන්නට තිබෙන අවදානම් තත්ත්වය ඉවත් කර පහසු තැනින් තිබෙන දේ පාවිච්චියට ගැනීමට මුළුතැන්ගෙයි බඩු භාණ්ඩ තබා ගැනීම ද වැටීමට තිබෙන ඉඩකඩ නැතිකර ගැනීමට හේතුවේ.වැටීම් අවම කර ගැනීමට ව්‍යායාම ද උපකාරයක් වෙයි. වයසත් සමඟ ව්‍යායාම් සිදු කිරීමේ දී තමන්ට සුදුසු ව්‍යායාමය කුමක්දැයි වෛද්‍ය උපදෙස් ලබාගෙන ඒ අනුව වෛද්‍යවරයා විසින් නියම කරනු ලබන ව්‍යායාමයක් සිදුකිරීම සුදුසුම ක්‍රමය වෙයි.හිතුමතේ ව්‍යායාම් සිදුකිරීම ශරීරයට සමහර විට ඔරොත්තු නොදෙන අතර රුධිර පීඩනය, දියවැඩියාව, හෘද රෝග - ඇස් පෙනීමේ දුර්වලතාවලින් පෙළෙන අය ව්‍යායාම් කිරීමේදී වෛද්‍ය උපදෙස් අනුවම සුදුසු ව්‍යායාම්වලට යොමුවීම සිදු කළ යුතුය.ඇතැම් වැඩිහිටියන් වැටීමට ලක්වන්නේ නිවසේ කොරිඩෝ නිසාය. ලිස්සා යාම හා අක්‍රමවත් පිහිටීම මේ වැටීම්වලට හේතුවෙයි. පාපිසි හා කලාලවලට පය පැටලී වැටෙන අවස්ථා ද එමට තිබේ.නිවසේ සුරතලයට ඇතිකරන බල්ලාගේ දම්වැල පැටලීමන් ද ඇතැම් අවස්ථාවලදී යන එන අතර බල්ලා පෑගීම නිසා ද වැටීමට ලක්වන අවස්ථා ද ඇත.මේ සෑම කරුණක් දෙසම බැලීමේදී පෙනී යන්නේ වැඩිහිටියන් වයසත් සමඟම වැටීම්වලට භාජනය වීමට තිබෙන ඉඩකඩ වැඩි බවය.වැඩිහිටි ජනගහනය අප රටේ ද ශීඝ්‍රයෙන් වැඩිවෙමින් පවතින අවස්ථාවක වැඩිහිටියන් වැටීම්වලට ලක්වී අනතුරුවලට වැඩියෙන් මුහුණපාන්නට සිදුවුවහොත් එය ඉදිරි අනාගතයේ අපේ සමාජයේ වැඩිහිටි අයගේ සමාජමය ප්‍රශ්නයක් බවට පත් වනු ඇත.එවැනි දේ වළක්වා ගැනීමට තිබෙන හොඳම ක්‍රමය වැඩිහිටියන් තමන්ට සුදුසු ව්‍යායාම සමඟ වැටෙන්නට තිබෙන අවදානමෙන් මිදී එදිනෙදා ජීවිතයේ කටයුතුවලදී පරිස්සමෙන් යුතුව ක්‍රියාකිරීමය. වැඩිහිටියන්ට සුන්දර හෙට දිනයක් උදෙසා වැටීම්වලින් තොර ජීවිතයට මඟපෙන්වීම සමාජ යුතුකමක්.ඇවිදීමේ ව්‍යායාම් සඳහා කොළඹ නගරයේ මෙන්ම කොළඹින් පිට ගම්පහ කිරිබත්ගොඩ ප්‍රදේශවල ද මං තීරු සකස් කර තිබීම ද තවත් ප්‍රදේශවල සකස් කරමින් පැවතීම ද ව්‍යායාම්වලට වැඩිහිටි පිරිස් මෙන්ම ලොකු කුඩා සියලු දෙනාම ඒ සඳහා යොමු කරන ජාතික මෙහෙවරකි.බෝ නොවන රෝග වළක්වා ගැනීමට ද ව්‍යායාමය වැදගත් කරුණක් වන නිසා රටේ සෑම ප්‍රදේශයකටම මහජනතාවට නිදහසේ ඇවිදීමටත් ශරීර සෞඛ්‍යය රැක ගැනීමටත් මෙවැනි ඇවිදීමේ මං තීරු සැකසීම වැදගත් වේ.ඊයේට (7) යෙදී තිබූ ලෝක සෞඛ්‍ය දිනය නිමිත්තෙන් ‘යහ සුවසෙත නිති සලසයි ජීවය පිරි දිගු ගමනක්’ මැයෙන් සෞඛ්‍ය අධ්‍යාපන කාර්යාංශය මඟින් පවත්වන ලද සම්මන්ත්‍රණයකදී පැවැති දෙසුමක් ඇසුරින් මේ ලිපිය සැකසිණ.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=ay1204081</link>
    <topic>දළදා හිමි වැඩිය ලංකා පට්ටන තොටට යමු</topic>
    <author>උපාලි සමරසිංහ</author>
    <content>පුරා මාස ගණනාවක් තිස්සේ අපි යාපනය අර්ධද්වීපයේ දූපත් වළල්ල අතර ඇවිද්දෙමු. ඒ දූපත්වල ජන ජීවිතය මතු නොව ඒ අවට කොදෙව්වල යුද්ධයේ අඳුරු සෙවණැලි අතර ද යම්බඳු කතිකාවතකට ගියෙමු. අද පළවන්නේ අවසන් ලිපියයි.ලංකා පට්ටන චෛත්‍යයඒ සිරි දළඳා හිමිසඳු සිරිලකට ගෙන වැඩි ලංකා පටුන ශි‍්‍ර සමුද්‍රසිරි රජ මහා විහාරය ආශි‍්‍රත කතා පුවත ද රැගෙනය.මම මේ ඓතිහාසික පුද බිම පිහිටි නැගෙනහිර පළාතේ ත්‍රිකුණාමලයට රිය පදවන්නැයි අනුරංගට කියමි. මුතුර් නගරයට කිලෝමීටර 35 ක් පමණ දකුණින් හා සේරුවිල පුදබිමට නැගෙනහිරින් කෙළින්ම පෙනෙන හැටියට කිලෝ මීටර 6 ක් පමණ දුරින් ද මේ මනරම් පූජ්‍ය ස්ථානය පිහිටියේය.ලංකාවේ මනරම් ස්ථාන කොතෙකුත් දැක තිබුණ ද එක් පසෙකින් මුහුදින් තවත් පසෙකින් (උල්ලක්කුලිය) කලපුවකින් වටවූ දැකුම්කලු ගල් පර්වතයක් මත පිහිටි මෙවැනි පුදබිමක් ඔබට වෙනත් තැනකදී දැකගත නොහැකිය.අවුකන බුදුහිමි අනුරුවපෙණ පිඬු නඟන සිඳු රළ පෙළ උඩින් පෙනෙන පොල් රුප්පා සහිත වෙරළ තීරය ද, ඒ උඩින් යම්තමට දිස්වන කල්ලඩි පාෂාණ පබ්බත වෙහෙර පර්වතයක් උඩ පිහිටුවාලු කොටි සම්ප්‍රේෂණ කුලුන ද මේ ස්ථානයට මැනැවින් පෙනෙයි.බුදුරදුන්ගේ වාම දළදාව එදා දඹදිව කාලිංග දේශයේ රජ කළ ගුහසීව රජු පරසතුරු ආක්‍රමණ හමුවේ තම දියණිය - හේමමාලාවන් හා බෑණනුවන් වූ උදේනි රජ පුත් දන්ත කුමරුවන්ට බාර දුන්නේය. එම වාම දළඳාව තම දිගු වරලස සඟවාගෙන හේමමාලි කුමරිය දන්ත කුමරු හා පැමිණ ලංකාවට ගොඩ බට ස්ථානය ‘ලංකා පට්ටන’ නොහොත් ලංකා පටුනයි. මෙය අද හඳුනවන්නේ ‘ඉලංකතුරේ’ නමිනි.එදා සිරි දළඳාව වඩමවාලීමට උදව් දුන් එම ස්ථානය පසු කාලයක ත්‍රස්තවාදීනගේ ආයුධ රැගත් විශාල ප්‍රමාණයේ බෝට්ටු රට තුළ රැගෙන ආ ප්‍රධාන ස්ථානය විය. ලංකා පටුන විහාරයට ඔබ්බෙන් උතුරේ ගම් දෙකක් සම්බන්ධ කළ ඒ පාලම මානුෂීය මෙහෙයුම කාලයේ කොටි පුපුරවනු ලැබූහ. පාලම වෙනුවට පුංචි බෝට්ටුවකින් ලංකා පටුනට බැතිමතුන් ගෙන යන නම හෙළි නොකළ දෙමළ වැසියෙක් මට මෙසේ කියයි.’මහත්තයො, අප ළඟ ජාතිවාදෙ නෑ. එහා ගමේ මිනිස්සුත් අපිත් හරිම ආදරයෙන් හිටියා. පන්සලේ හාමුදුරුවොත් ගමේ අයගෙ දුක සැප බැලුවා. ගමේ අයත් එහෙමයි. අද නම් නාවික හමුදාව තමයි පන්සලට අවශ්‍ය දේ සපයන්නේ. කොටි මෙතැනින් තමයි ආයුධ ගෙනාවේ. මෙතැන තිබුණු පාලම කොටි පුපුරවලා දානකොට අපේ හිත් ඇවිළුණා.’බණ්ඩාරවෙල සුමේධ හිමිඔහු එසේ කියමින් සඟවා ගත් කඳුළක් පිස දැම්මේය. ශි‍්‍ර මහා බෝධින් වහන්සේ වැඩමවීමෙන් යාපනයේ දඹකොළ පටුනට යම්බඳු ගෞරවයක් හිමි වන්නා සේම සිරි දළඳා වහන්සේ වැඩම වූ තොට වශයෙන් ලංකා පටුන සමුද්‍රසිරි විහාරයත් අපේ ගෞරවාදරයට පත් විය යුතුය.එදා දන්ත කුමරුවන් හා හේමමාලා කුමරිය මෙහි පැමිණි සන්ධ්‍යාව මගේ සිහියට නැගේ. ඒ අවස්ථාවේ මේ ගල මුදුනේ එක් පසෙක හිරු දෙවොලක් පැවැති බව පළාතේ දෙමළ වැසියෝ අදහති. මේ දෙවොල පිහිටි තැනට උදයට හිරු මුහුදින් මතු වී පායා එන අවස්ථාවත් සවසට බටහිරින් හිරු මුහුදේ ගිලී බැස යන අවස්ථාවත් කදිමට දර්ශනය වනු ඇත. එනිසා මෙහි හිරු ඇදහීමේ දෙවොලක් එදා තිබුණැයි අපට ද පිළිගත හැකිය. එම දෙවොලේ බ්‍රාහ්මණ තෙම සමග දළදා වහන්සේ සුරක්‍ෂිතව මෙහි තබා පුද පූජා පවත්වමින් රැය පහන් කළ ඔව්හු පසුවදා අනුරාධපුරය දක්වා ගොස් කිත්සිරිමෙවන් රජතුමාට ශ්‍රී දළදා වහන්සේ බාරදුන්හ.ශ්‍රී ලංකාවේ නැෙඟනහිර වෙරළ තීරයෙහි එවක තිබූ වරායන් අතරින් ලංකා පට්ටනට විශේෂ තැනක් හිමිවෙයි. මෙහි කලපුව මුහුදට යාවෙන ස්ථානයේ පිහිටි වෙරළ වරාය ගැන බොහෝ ඉතිහාස පුවත්වලින් හෙළිවේ.එදා නැගෙනහිර වෙරළ තීරයෙන් ලංකාපටුනට පැමිණි භද්දකච්චායනා කුමරිය හා වෙනත් ශාක්‍ය වංශික කුමාරවරුන් ද විජිතග්‍රාමය, රාමගෝතය, දීඝායු සහ රෝහණ ආදී වශයෙන් විවිධ ජනපද පිහිටවූ බවද ඉතිහාස කතා පෙන්වාදී ඇත.කොටින් විසින් පුපුරවන ලද පාලමඅනුරාධපුර යුගය දක්වා විහිදෙන අතීතයක් ඇති ලංකාපටුන විහාරයේ සංඝාවාස, දාගබ් පසුකාලීනව නැවත විනාශ වී ගියේය. මෙහි ශිලා පර්වත මත ඉපැරැණි චෛත්‍ය කපරාරුව ඒ සඳහා භාවිතා කල බදාම කොටස් බොරදම අදටත් දකින්නට පුළුවන.සේරුවිල නවෝදයේ ආදි කර්තෘන් වහන්සේ දඹගස්ආරේ ශි‍්‍ර සුමේධංකර මහ නාහිමිපාණෝ 1940 දශකයේදි මේ පුදබිම සොයා ගත්හ. වත්මන් සේරුවිල නායකහිමි සේරුවිල සරණකිත්ති නාහිමියන්ගේ මෙහෙයවීමෙන් 1982 දි සංඝයා වහන්සේ සඳහා සංඝාවාසයකට අත්තිවාරම් දැමුණත් 1989 අවසාන භාගයේදි ත්‍රස්තයන්ගේ ග්‍රහණයට මේ පින්බිම ද නතුවිය. ඔව්හු ඉපැරැණි දාගබ් තිබූ නටබුන් විනාශකැර දමා පර්වතය මත කෝවිලක් ඉදි කළහ. එය නැවත මුදා ගැනුණේ මානුෂීය මෙහෙයුම් වීරෝදාර රණවිරුවන් හරහාය.සිංහල බෞද්ධයන්ට අහිමිව තිබී මුදා ගත්, ශ්‍රී දළදා හිමි ගොඩබට මේ පින් බිම තුළ මහා සංඝරත්නයේ වැඩ විසීම ආරම්භ වූයේ 2007 වසරේ සැප්තැම්බර් 28 වැනිදාය. ඒ මහත් දුෂ්කරතා මධ්‍යයේ මෙහි වැඩ සිටින්නට පැමිණි බණ්ඩාරවෙල සුමේධ හිමියන්ගේ වස් විසීමත් සමගිනි.මම ඒ හිමියන් සමග සම්මුඛ වෙමි.”මේ පුදබිම වටා ඉන්නෙ දෙමළ මුස්ලිම් ජනතාව. අපට නාවික හමුදාවෙන් බොහෝ සහාය ලැබුණත් මේ ප්‍රදේශයේ මිනිසුන් හරිම සුහදශීලීව අපට සලකනවා. සේරුවිල නායක හිමියන් නිසා තමයි අදත් අපි මේ විදියට මේ ස්ථාන රැකබලාගෙන ඉන්නෙ. අපි මේ පන්සල ඇතුළෙ වන්දනාකරුවන්ට දැක බලා ගන්ඩ පුංචි කෞතුකාගාරයක් පවා හැදුවා. ඒකෙ මුහුදු ඇතාගේ දළයක් තිබෙනවා. ඒක අපට ලබා දුන්නෙත් දෙමළ ධීවරයෙක්.”ලංකා පට්ටනට යන්නේ මෙවැනි සරුබිම් පසුකරගෙනයලංකාව සිවුදෙසින් වන්දනාමාන කිරීම සඳහා පැමිණෙන බොහෝ පින්වතුන් වෙනුවෙන් ස්ථානය රැක දුන් සේරුවිල සරණකිත්ති නාහිමියන් ද අපි බැහැ දකිමු.පුරා විද්‍යාත්මක ගවේෂණයන්ට අනුව අනුරාධපුර යුගයේදී ලංකාපටුන පුදබිමේ මහා සංඝරත්නය සඳහා ගොඩනැඟිලි ඉදිකැර තිබු පින් බිමක්. සංඝාවාසයක්, විහාරයක්, දාගැබක් තිබුණා. ඒ විතරක් නොවෙයි භික්ෂුන්ගේ පරිහරණය සඳහා ජලය ලබා ගැනීමට පොකුණු දෙකක් දාගැබට පහළින් නැගෙනහිරට වන්නට තිබුණු බව පුරා විද්‍යාඥයන් සොයා ගත්තා. අනුරාධපුර යුගයට අයත් පියගැට පෙළක් ද අපට හමුවුණා.මා එම සුන්දර පින්බිම නැවත ගොඩනඟන්න කටයුතු කරනවා. මෙහි දේවාලය තිබුණු තැන තමයි පුරාණයේ අපේ දාගැබ තිබුණේ. අප එතැන අභිනවයෙන් චෛත්‍යයක් හැදුවා. අවුකන බුදු පිළිමයේ අනුරුවක් බුද්ධ ප්‍රතිමාවක් නෙළුවා. දන්ත කුමරු හා හේමමාලාවන් මෙහි දළදාව රැගෙන එන ප්‍රතිමාව නෙළා ගන්ඩ දැන් උත්සාහ කරන්නෙ.ඒ හිමියෝ මහත් බලාපොරොත්තුවෙන් කියති. අප එහි යන විටත් ඒ විහාර කර්මාන්තය නිමැවී නොතිබිණ.මනහර ගල් පව්වෙන් සෝබමාන මේ මුහුදු විහාරය ඉතාම රමණීය තැනෙකි. පොලීසිය හා හමුදාව මැදිහත්ව මෙහි පියගැට නැවතත් නිර්මාණය කොට ඇති අතර ආනන්ද බෝධින් වහන්සේ නමක් ද රෝපණය කැර ඇති අතර ම ඒ වටා ප්‍රාකාරයක් ද බැඳ තිබේ.පාලම පුපුරවා හැරියාට පසු ගමන් බිමන් ඔරුවෙන්මහා සුළං රොද මැද සුවදායකව හිඳිමින් ඒ ගල් පව්වේ සිට මහත් ගර්වයෙන් ඒ දළදා පෙළහර කීපයක් මගේ සිහි නැඟෙයි.ඒ ක්‍රිස්තු පූර්ව 483 කාලයයි. ඛෙම තෙරුන් බ්‍රහ්මදත්ත රජුට බාර දුන් වාම දළදා වහන්සේ එම රජුගේ පරම්පරාවේ අවසානයෙන් ක්‍රි. ව. 300 දී කාලිංග රජ වූ ගුහසීවට බාර විය.මෝහයෙන් අන්ධ වූ හෙතෙම නිගණ්ඨ බස් අසා තම කුල පරම්පරාවෙන් ආ සම්‍යක්දෘෂ්ටිය අත්හැරියේය. දන්ත දාතුන් වහන්සේට ද පූජා නොකළේය. එහෙත් ඒ පුරයේ ජනයා දළදා වහන්සේට පූජා කළහ. මේ කිමෙක්දැයි රජු ඇසු කල්හි ඔබවහන්සේ කුල පරම්පරාවෙන් වඳින ලද දන්ත ධාතුන් වහන්සේ නමදිමියි ඔව්හු කීය.රජු ඔබ වහන්සේ දළදා වහන්සේ නම් ප්‍රාතිහාර්ය පානු මැනැවැයි කී විට ධාතුන් වහන්සේ චන්ද්‍ර රේඛාවක් මෙන් ආකාශයට පැන නැඟී රජුගේ හිස් මුදුනේ ඔටුන්නේ රැඳී සිටියේය. රජු එතැන් පටන් දළදා වහන්සේට මහා ධාතු මන්දිරයක් කරවා පූජා කළේය.ඊළඟටත් නිගණ්ඨයෝ දළදා වහන්සේ කෙරෙහි නොයෙක් රජුන් මුළා කළහ. එක් පාණ්ඩව රජෙක් දැඩි රස්නයෙන් දිලිසෙන ගිනි අඟුරු මතට දළදාව දැමීය. ගිනි අඟුරු පලාගෙන මතු වූ සුවඳ හමන පියුම් කෙමියක් මත උන්වහන්සේ ප්‍රාතිහාර්ය පෑ සේක. එහෙත් මිථ්‍යා දෘෂ්ටියෙන් ඔද වැඩි පාණ්ඩව රජු නැවතත් දළදාව කිණිහිරයක් උඩ තබා කුළු ගෙඩියකින් තැළීමට නියම කළේය. දළදා වහන්සේ හාත්පස ඒකාලෝක කරමින් කිණිහිරයේ ගිලී සිටියේය.මෙන්න අපේ ස්කූල් බස් එකපාණ්ඩව රජු කිණිහිරයේ ගිලුණු දළදාව ඉන් මෑත් කරන ලෙස නිගණ්ඨයන්ට නියම කළේය. ඔවුනට එය කිසිසේත්ම කළ නොහැකි විය. අවසානයේ එය කළ නොහැක්කක් බව තේරුම් ගත් පඩි රජු මේ දළදාව කිණිහිරයෙන් මෑත්කර ගන්නට හැකි කෙනෙක් වෙතොත් ඔහුට බොහෝ සම්පත් දෙමි කියා අණ බෙර ලැවීය.අනේපිඩු සිටාණන්ගේ සත්වැනි මුනුපුරකු වන සුභද්‍ර නම් සිටු පුතා අණ බෙරය නවතා රජ වාසලට පැමිණියේය. හෙතෙම හිස් සෝදා නා අලුත් වස්ත්‍ර හැඳ දොහොත් මුදුන් තබා දළදා වහන්සේට නමස්කාර කැර බුදුගුණ කියා සත්‍ය ක්‍රියා කළේය. අනතුරුව “අප තිලෝගුරු බුදුරජාණන් වහන්සේගේ ශ්‍රී මුඛයේ තැන්පත්ව තිබු, දන්ත ධාතුන් කෙනෙකුන් නම් මා විසින් කියන ලද මේ සත්‍ය වචනය හේතුවෙන් චන්ද්‍ර රේඛාවක් මෙන් කිණිහිරයෙන් මෑත්ව ආකාශයට පැන නැඟ බුදු රැස් විහිදුවා ප්‍රාතිහාර්ය පෑ මැනැවැයි” ආරාධනා කළේය.දළදා වහන්සේ සැණෙකින් ඒ ආකාරයෙන්ම ප්‍රාතිහාර්ය පා සිටු පුත්‍රයා හිසේ ජටාවෙහි පිහිටි සේක. නිගණ්ඨයෝ මෙය දළදාවේ ප්‍රාතිහාර්යයක් නොව සිටු පුත්‍රයාගේ මන්ත්‍ර බලයකින් සිදුකළ දෙයක් බව කියා රජු නැවත මුළා කළහ.රජු මාලිගය ඉදිරියේ විශාල වළක් හාරා දළදාව එහි දමා ඇතුන් ලවා පාගා මැඩවන්නට ද ක්‍රියා කළේය. එහෙත් පොළොව පලා මතුවූ රන්වන් පියුම් පෙති මත නිරුපද්‍රිත බබළන්නා වූ දළදාව දැක එවර ජනයා පී‍්‍රතිඝෝෂා නඟා ඔල්වරසන් දෙන්නට වූහ. එයින් ද සෑහීමකට පත් නොවූ පඬි රජු පවුරෙන් පිටත වූ මළමුත්‍ර අපවිත්‍ර දෙයින් පිරුණු දිය අගලකට දළදාව දැම්මේය.සැණෙකින් එම දිය අගලෙන් මතු වූ නොයෙක් සුගන්ධයෙන් යුත් පංචවිධ පුෂ්පයන්ගේ පෙති මත දළදා වහන්සේ වැඩ සිටියේය. එවර රජුගේ ඇමැතිවරු ඉදිරියට පැමිණ මෙසේ කිවාහුය.මෙතරම් සෘද්ධි පාන දළදා වහන්සේ ගැන පැහැදුව මැනැව. මෙය බුද්ධ දළදාව මැයි කීහ. රජු දණින් නැවී දළදා වහන්සේ වැඳ ඒ මහානුභාව දන්ත ධාතුවට තමන් අතින් වූ වැරැදිවලට සමාව ඉල්ලා තෙරුවන් සරණ ගියේය. රුවන් දළදා මන්දිරයක් කරවා නොයෙක් පුද පූජා පැවැත්වීය.මේ දළදා පුරාණයේ විශිෂ්ට පෙළහර ගැන මම ලංකා පටුන විහාරයේ උස් වූ චෛත්‍ය බිමේ සිට ආවර්ජනය කළෙමි. මේ තරම් බලසම්පන්න උත්තම වූ දළදා වහන්සේ ලක්දිවට පැමිණවීමට හේතු වූ ලංකාපට්ටන විහාරය හා තොටුපළ අපේ ගෞරවයට හේතු විය යුතුය.දළදා වහන්සේ ලංකාව පුරා ගමන් යන්නට පෙර මුළුමහත් රාත්‍රියක් නිසංසලව මුල්වරට මේ පින්බිමේ ගත කළේ ලංකාපට්ටන ගල් පව්ව මුදුනතය.‘දූපතෙන් දූපතට’ සංචාරය සඳහා ‘වෝටර් ජෙට්’ ලබාදීමෙන් හා වෙනත් උපකාර කිරීමෙන් ද සහාය වූ ශ්‍රී ලංකා නාවික හමුදාවට ද, ගොඩබිම සංචාර සඳහා උදව් කළ උතුරු පළාත භාර නියෝජ්‍ය පොලිස්පති ගාමිණි ද සිල්වා හා අච්චුවේලි පොලිස් ස්ථානාධිපති නිශ්ශංක යන මහත්වරුනට ද අපේ ප්‍රණාමය හිමිවෙයි.උපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=ay1204082</link>
    <topic>පදිංචියට ගිය මුල් දවසේම නිල නිවාසෙට ගල් ගැහුවා</topic>
    <author>සාගරිකා දිසානායක ජයසිංහ</author>
    <content>අද අපේ කතා නායකයා අම්පාර මහ රෝහලේ වෛද්‍ය අධිකාරී ලංකාතිලක ජයසිංහ මහතා. තවමත් තාරුණ්‍යයේ පසුවන වෛද්‍ය ලංකාතිලක වඩිනාගල ග්‍රාමීය රෝහල සහ අම්පාර මහ රෝහල වර්තමාන තත්ත්වයට සංවර්ධනය කරන්නට දැක්වූ දායකත්වය අනූපමේයයි.ත්‍රස්තවාදී උවදුරු මධ්‍යයේ අනේකවිධ අභියෝගවලට මුහුණ දෙමින් අම්පාර රෝහලෙන් උතුරු නැගෙනහිර දෙපළාතේ ජනතාවට අමිල මෙහෙවරක් ඉටුකළ ඒ මහතා ගේ සුවිශේෂ කැපවීම මත අම්පාර මහ රෝහල 2007 වසරේ දකුණු ආසියාවේ විශිෂ්ටතම රෝහල ලෙස විශ්ව සම්මානයට පාත්‍ර වුණා.උතුරු නැගෙනහිර යුද්ධයේ අවසාන භාගයේදී කොටි ත්‍රස්තවාදීන්ගෙන් මිදී ආ ජනතාව රැඳවූ චෙල්ලිකුලම් සහ මැණික් ෆාම් කඳවුරු භාර සෞඛ්‍ය අධ්‍යක්ෂවරයා ලෙස ඔහු සාර්ථක මෙහෙවරක් ඉටු කළා. වෛද්‍ය ක්ෂේත්‍රයෙන් ඔබ්බට සිය කුසලතා විදහාපාමින් කලා නිර්මාණ කාර්යෙහි ද නියැළෙන ඒ මහතා දක්ෂ ගීත රචකයෙක්.වෛද්‍ය ක්ෂේත්‍රයට අයත් සමාජයීය ගැටලු තේමා කරගත් වාර්තාමය ටෙලි වෘතාන්ත පහක් ලියා අධ්‍යක්ෂණය කර ඇති වෛද්‍ය ලංකාතිලක යුද්ධය ආශි‍්‍රත ස්වකීය අත්දැකීම් ආශි‍්‍රත කෘතියක් හා දිගාමඩුල්ලේ ජනශ්‍රැතිය හා ජන ගී ආශි‍්‍රත පර්යේෂණ ග්‍රන්ථයකුත් එළිදක්වන්නට සූදානමින් සිටිනවා.ලංකාතිලක ජයසිංහ” පින්වත් කුල කුමරුවා මෙලොවට බිහිවුණේ වෙසක් මාසෙ හත්වැනිදා දවසක කොළඹ දී. එවකට ජාතික ආරක්ෂක අමාත්‍යාංශයේ ලිපිකරුවකු ලෙස සේවය කළ පී. කේ. ජයසිංහ ඔහුගේ පියා. අම්මා වැලිගම දිසා රෝහලේ හෙදියක ලෙස සේවය කළ කුසුමා ජයසිංහ.ලංකා පවුලේ වැඩිමලා. ඔහුට බාල නංගිලා දෙන්නයි. මල්ලිලා දෙන්නයි. ලංකා ඉපැදෙන කාලේ ඔවුන් පදිංචි වෙලා හිටියේ කොළඹ කිරුළපනේ. පසු කාලෙක අම්මා වැලිගම රෝහලේ සේවයට ගියාම ඔවුන් වැලිගම පදිංචියට ගියා.ලංකා පාසල් අධ්‍යාපනය ඇරැඹුවේ කොළඹ මරදානේ අශෝක කනිෂ්ට විද්‍යාලයෙන්. දෙවැනි වසරේදී ඔවුන් වැලිගම පදිංචියට ගියාම ලංකා ගාල්ල මහින්ද විද්‍යාලෙට ඇතුළු වුණා. පුංචි කාලෙදිම පාසලේ නේවාසිකාගාරේ නතර වුණු ලංකා ජීවිතේ බොහොම පිළිවෙළක් ඇතිව කටයුතු කරන්න හුරු පුරුදු වුණා.ලංකාගේ තාත්තා දරුවන් සමඟ ආශ්‍රය කළේ මිතුරෙක් වගෙයි. ඉගෙන ගන්න, නිතරම පාඩම් කරන්න, පළමුවැනියා වෙන්න කියලා තාත්තා කවදාවත් ළමයින්ට බල කළේ නෑ. ඒත් ළමයින්ට කියවන්න අමතර පොත් පත් සඟරා ;ගනත් දෙමින් ඔවුන් දිරිමත් කළා. අම්මා තරමක් නීතිකාරී. ඈ දරුවන්ගේ ඉගෙනීම පිළිබඳව බොහෝම සැලකිලිමත් වුණා.ලංකා කාගෙවත් බලපෑමකින් තොරවම පොත පතේ වැඩ තනියම කරගත්තා. ගෙදරදි වත් පන්තියේදි වත් කිසිවකු සමඟ රණ්ඩු සරුවල් වුණේ නෑ. ගුරුවරුන්ට වැඩිහිටියන්ට කීකරු තැන්පත් දරුවෙක්. අද ඔහු සෞඛ්‍ය සේවකයන් ඒකරාශි කරගෙන ඉටුකරන විස්මිත මෙහෙවර දකින ඔහුගේ සමකාලීන මිතුරන් පුංචි කාලේ පන්තියේ හිටපු “අහිංසකයා” මේ තරම් භාරදූර වැඩක් කරන්නේ කොහොමද කියලා මවිත වෙනවාලු.ලංකා පාසලේ දී කැපී පෙනුණේ දැනුම මිනුම තරගවලින් ජයගන්නා බුද්ධිමත් ශිෂ්‍යයෙක් විදිහට. ගණිතය විද්‍යාව වගේම සිංහල භාෂාවටත් ඔහු තුළ විශේෂ කැමැත්තක් තිබුණා. සිංහල සාහිත්‍ය රචනා පද්‍ය රචනා තරගවලින් ඔහු තෑගි දිනා ගත්තා. අවුරුදු දහයක පුංචි ළමයකුව සිටි අවදියේ පටන්ම ඔහු නිතරම තෑගි දිනුවා.නේවාසිකාගාරේ වැඩ කාලසටහනට අනුවයි. ක්‍රීඩා කරන වෙලාවට ඔහු ක්‍රිකට් හෝ බැඩ්මින්ටන් ක්‍රීඩා කළා. පෙරදිග සංගීතය හැදෑරුවා. වයලීනය වාදනය ඉගෙන ගත්තා. විදුහලෙන් පළ කැරුණු “මිහිඳු සරණ” සඟරාවට ඔහු නිතරම කවි, ගීත, රචනා සම්පාදනය කළා. හැම වසරකම අගදි පාසලේ තෑගි ප්‍රදානෝත්සවයේදී ලංකාට තෑගි ලැබුණා. උසස් පෙළ පන්තියට එන විට ලංකා පාසලේ ප්‍රධාන ශිෂ්‍ය නායකයා බවට පත් වුණා.සාමාන්‍ය පෙළ ඉහළින් සමත්වූ ලංකා උසස් පෙළ සඳහා විද්‍යා විෂය ධාරාව තෝරා ගත්තා. ඉරිදාට දහම් පාසල් ගියා. විෂය බාහිර වැඩත් කළා. කථික තරග දැනුම මිනුම තරගවලට සහභාගි වුණා. මහින්ද විද්‍යාලේ පරිසරය ඔහු නිතැතින්ම බුදු දහමට ළැදි පරිසරයට ආදරය කරන පොළොවේ පය ගහලා ජීවත්වන සැබෑ මිනිසකු බවට පත් කළා. පාසලේ සාහිත්‍ය සංගමයේ සහ සොබා විද්‍යා සංගමයේ සභාපතිවරයා ලෙස කටයුතු කළ ලංකාට ඔවුන් හේලිගේ වල්ගා තරුව ගැන කළ පර්යේෂණය පාසල් සමයේ නිරතවූ සුන්දර ව්‍යායාමයක් ලෙස තවමත් මතකයි.උසස් පෙළ විභාගෙට දිවා රෑ නිදි නොලබා පාඩම් නොකළාට ලංකාට ඉතාම හොඳ ප්‍රතිඵල ලැබී තිබුණා. ඒ අතරේ කිසිවකු නොසිතූ මොහොතක හදිසියේ ඇතිවූ අසනීප තත්ත්වයකින් ඔවුන්ගේ ආදරණීය පියා මෙලොවින් සමු ගත්තා. දරු සිවු දෙනකුගේ වගකීම් කරට ගත් අම්මාට ශක්තියක් වෙන්නට ලංකාට සිදු වුණා.උසස් පෙළ සමත් වුණත් ඒ 1989 ජවිපෙ කලබල කාලේ. විශ්ව විද්‍යාල වහලා. මෙරට විශ්ව විද්‍යාලවලට ඇතුළත් වීමට බැරිව සිටි සිසුනට විදේශ විශ්ව විද්‍යාලවලට යන්නට ඉල්ලුම් කරන්නට අවසර ලබා දුන්නා.ඒ කාලේ මවුපියන්ට නිවසක තරුණයන් රඳවා ගෙන සිටීමත් තරමක් අභියෝගයක් වෙලා තිබුණා. ලංකා උසස් පෙළ ප්‍රතිඵල ලබා නිවසේ රැඳී සිටීම අම්මාට ලොකු බියක් ඇති කළා. තාත්තා නැති වුණාට පස්සේ ගෙදර දොර අඟ හිඟත් ටික ටික දැනෙන්න පටන් ගත්තා. නංගිලා මල්ලිලාට උගන්වන්නට අම්මාට ලොකු සටනක් කරන්නට වුණා. ඔහු තීරණය කළා රුසියානු ශිෂ්‍යත්වයකට ඉල්ලුම් කරන්න.අම්මා නම් කීවෙ වෛද්‍යවරයකු වෙලා නිදි මරාගෙන දුක් විඳිනවට වඩා ඉන්ජිනේරු අංශය තෝරාගෙන ඒ පැත්තෙන් ඉහළට යන්න කියලයි. ඒත් ලංකා කැමති විද්‍යාවට. ඔහු පර්යේෂණවලටත් කැමැතියි. ඔහු වෛද්‍ය විද්‍යා අංශයෙන් රුසියානු ශිෂ්‍යත්වයක් ඉල්ලුම් කළා. ඔහුට ලැබුණේ රුසියාවේ ක්‍රස්තදාර් නගරයේ කුබාන් මෙඩිකල් ඇකඩමියයි. 1989 දී රුසියාව බලා පිටත්වුණු ලංකාගේ ජීවිතයට බොහෝ වටිනාකම් එකතු කරගන්නට එහි ගත කළ සප්ත වර්ෂය උපකාරි වුණා.ගෙදරදි අම්මා උයලා දීපු බත් පතින් සැනසුණු ලංකාට රුසියාවේ විශ්ව විද්‍යාලයේ භෝජනාගාරයේ පිහිට පතන්නට සිදු වුණා. පසු කාලෙකදි හොඳට උයා පිහා ගෙන කන්න හැකියාව ලැබුණා. කුබාන් විශ්ව විද්‍යාලය සමස්ත ලෝකයේම නියෝජනයක්. රටවල් හැත්තෑ පහක ශිෂ්‍ය ශිෂ්‍යාවන් එහි ඉගෙනුම ලැබුවා.ජාතික සංස්කෘතික හා ආගමික සම්මිශ්‍රණය මඟින් ඔහු මනුෂ්‍යත්වයේ විශ්ව භාෂාව හඳුනා ගත්තා. අධ්‍යාපනය ලබන කාලයේ නිවාඩු කාලයට ඔහු එංගලන්තය, ප්‍රංසය වැනි යුරෝපා රටවලත් වෙනත් රටවලත් සංචාරය කළා.එංගලන්තෙට ගිහින් පුංචි පුංචි රැකියාවල යෙදුණා. අස්වනු නෙළන කාලෙට ඇපල් මිදි නෙළන්න ගියා. රුසියාවේ ඉගෙන ගන්නා හැම ශිෂ්‍ය ශිෂ්‍යාවකටම රුසියානු සාහිත්‍ය, නැටුම්, ගැයුම්, වැයුම් පිළිබඳ ප්‍රාමාණික දැනුමක් ලැබෙනවාමයි. නිතැතින්ම සෞන්දර්යාත්මක හැඟීම්වලින් පිරුණු ලංකාට ඒ මාහැඟි අවස්ථාවක් වුණා.ඔහු රුස්සන් රුස්සියන් සමඟ එකතු වී බැලේ නැටුම් කළා. එළිවෙනතුරු භාණ්ඩ වයමින් ගයමින් විනෝද වුණා. උසස් නාට්‍ය, සංදර්ශන සිතුවම් ප්‍රදර්ශනවල රස වින්දා. හැම රටේම ජාතික දිනය සමරා පවත්වන සංස්කෘතික සංදර්ශනයේදී ශ්‍රී ලංකා දිනයේදී රට වෙනුවෙන් බොහෝ සංස්කෘතිකාංගවලට සහභාගි වුණා.වෛද්‍ය උපාධිය ලබාගත් ලංකා 1996 දී මවුබිමට පැමිණියා. මාස හතරක හුරු පුරුදු පුහුණුව මාතර මහ රෝහලෙන් ලබා ගත්තා. ලංකා සීමාවාසික වෛද්‍ය පුහුණුව ලබා ගත්තේ බදුල්ල මහ රෝහලෙන්. පළමු ස්ථිර පත්වීම ලැබුණේ අම්පාර දිස්ත්‍රික්කයේ වඩිනාගල ග්‍රාමීය රෝහලේ ස්ථාන භාර වෛද්‍ය නිලධාරියා ලෙස.ඒ යුද්දෙ දරුණුවට යන කාලේ. වඩිනාගල අවට ගම්මු ත්‍රස්ත උවදුර නිසා භීතියට පත්වෙලා. කොටින් ගම් වදිතැයි බියෙන් දිවා රෑ දෙකේම ජීවත්වුණා. යුද්ධය පිළිබඳ කිසිම අත්දැකීමකින් තොර ලංකාට සිය වෘත්තිය දිවිය ඇරැඹුමේදීම දැඩි අභියෝග රාශියකට මුහුණ දෙන්න සිදු වුණා.ඒ පළාතේ රෝගීන්ට යාන වාහන පහසුකම් නෑ. විදුලිය පහසුකම් නෑ. මහ රෑට ගර්භණී මවුවරුන් රෝහලට ගේනවා. බොහෝ විට ඔවුන්ට නියමිත කාලයට පෙර බයටම දරු ප්‍රසූතිය සිදු වෙනවා. වෙඩි වැදුණු බට්ටෝ පෑගිලා තුවාල වුණු අය ගේනවා. වයසින් අඩු වුණාට වෛද්‍ය ලංකාට මේ අසරණ රෝගීන් හැම දෙනාටම එක වගේ පිහිට වෙන්නට සිදු වුණා.ඒ අතරේ තිබුණු ලොකුම උවදුර වල් අලි තර්ජනය. මහ දවල්ටත් රෝහල් මිදුලට අලි එනවා. සහකාර වෛද්‍ය නිලධාරිවරයත්, පවුල් සෞඛ්‍ය සේවිකාවක් හෙදියක් සහ සාත්තු සේවකයකු ඇතුළු රෝහල් කාර්ය මණ්ඩලය පස් දෙනයි.හැම දෙනාම බොහොම එකමුතුයි. දැනුම් තේරුම් ඇති පළපුරුදු සාත්තු සේවිකාව ලතා මිස් ගෙන් ලැබුණු සහයෝගය අප්‍රමාණයි. සර්පයො දෂ්ට කරලා එන අසාධ්‍ය ලෙඩ්ඩු අඩු වයසින්ම ගර්භණී වෙන ගැහැනු ළමයින් ඒ ප්‍රදේශයට ආවේණික සෞඛ්‍ය ගැටලු. මේවා විසඳන්න හැම ලෙඩාම සුවපත් කරන්න වෛද්‍ය ලංකාතිලක පුළුවන් තරම් වීරිය කළා.දුෂ්කර වුණත් වඩිනාගල රෝහලේ සතුටින් සේවය කරන අතරවාරෙ තමයි වෛද්‍ය ලංකාතිලකට හිතුණේ ජපානයේ ක්‍රියාත්මක කරන එස් පහ සංකල්පය රෝහලට හඳුන්වා දෙන්න ඕනෑ කියලා. කාර්ය මණ්ඩලයෙන් වගේම රෝහලට පැමිණෙන රෝගීන් ගෙනුත් හොඳ සහයෝගයක් ලැබුණා. බොහොම ටික කාලෙකින්ම වඩිනාගල රෝහල පළාතෙ හොඳම රෝහලක් බවට පත්වුණා.වඩිනාගල රෝහලේ ලොකු තෘප්තියකින් රාජකාරි කරමින් ඉන්න අතරේ අම්පාර ප්‍රාදේශීය සෞඛ්‍ය සේවා කාර්යාලයේ ඉල්ලීම පරිදි වෛද්‍ය පරිපාලනය පිළිබඳ පුහුණු පාඨමාලාවක් සඳහා කළුතර සෞඛ්‍ය විද්‍යායතනයට ගියා. පුහුණුව සඳහා සහභාගි වුණු අනෙක් වෛද්‍යවරුන් හැමෝම වෛද්‍ය ලංකාට වඩා වයසින් හා පළපුරුද්දෙන් වැඩි ප්‍රවීණයන්. පුහුණුව භාරව කටයුතු කළ පිරිස ලංකාගෙන් “ඇයි ඔබ වැනි ළාබාලයකු මේ පුහුණුවට ආවේ?” කියාත් ඇහුවා. ඒත් අවසාන පරීක්ෂණයේදී සෙසු සියල්ලන් අභිබවා ඉහළම ලකුණු ලබා ගන්නට වෛද්‍ය ලංකා සමත් වුණා.ඒ අතරතුර අම්පාර මහ රෝහලේ වෛද්‍ය අධිකාරී තනතුර පුරප්පාඩු වුණා. ඊට සුදුස්සකු සොයමින් සිටි සෞඛ්‍ය අමාත්‍යාංශය වෛද්‍ය ලංකාට ඒ තනතුර භාරගන්නැයි ඇරැයුම් කළා. ඒ වන විට අම්පාර රෝහලේ පරිපාලනය අවුල් වෙලා. වෘත්තීය සංගම් කිහිපයක් කැමති ආකාරයට බෙදිලා. සේවක වර්ජන, උද්ඝෝෂණ, ගැටුම්, රෝගීන්ට බේත් දෙන්නෙ නෑ. ලෙඩ්ඩු මැරෙනවා. වැඩ කරන වෛද්‍යවරුන්ට මරණ තර්ජන එල්ල වෙනවා. රෝහල් වාට්ටුවල හරක් ලගිනවා. එකම යුද පිටියක්. මුලින්ම වෛද්‍ය ලංකාතිලක ඒ ඉල්ලීම් ඉටු කරන්න තරමක් අදිමදි කළා. පසුව මධ්‍යම රජය යටතට අම්පාර මූලික රෝහලේ පාලනය පත් වූ විට ඔහුට ඒ තනතුර භාරගන්න සිදුවුණා.රාජකාරිය භාර ගන්නටත් පෙර සිටම මරණ තර්ජන එනවා දුරකථනයෙන්. ලියුම්වලින්. පණිවුඩ කරුවන් මඟින්. ඒත් ඔහු අභියෝගයට මුහුණ දෙන්නට සිතුවා. වැඩ භාරගත්තා. නිල නිවාසෙ පදිංචියට ගිය මුල් දවසේම නිල නිවාසෙට ගල් ගැහුවා. වතුර ටැංකියට වස දැම්මා. වාසනාවට මූණ හෝදන්න වතුර දෝතට ගන්නා විටම පැරකොට් විෂ සුවඳ දැනුණා. මේ තොරතුරු ආරංචි වෙලා අම්මා හොඳටම බය වුණා. මාරුවෙලා කොළඹට එන්න කීවා. තත්ත්වය සමනය වෙන තුරු නිවාඩු දාලා ගෙදර හිටියා. ඒ අතර වඩිනාගල රෝහලෙන් ගමේ පිරිසගෙන් ඇරැයුම නැවත එහාට එන්න කියලා. වෛද්‍යතුමා ඔවුන්ගේ ඉල්ලීමට ආයෙත් වඩිනාගලට ගිහින් වැඩ කළා. නැවතත් මධ්‍යම ආණ්ඩුවේ ඉල්ලීම අනුව 2000 දී අම්පාර රෝහලේ වෛද්‍ය අධිකාරීවරයා ලෙස පත් වෙලා ආවා.වයසින් ළාබාල අත්දැකීම් අඩු මේ දොස්තර මහත්තයා කවුරුවත් ගණන් ගත්තේ නෑ. ඒත් වෛද්‍ය තුමා අධෛර්ය වුණේ නෑ. පුංචිම සේවකයාගේ පටන් ඉහළම නිලධාරියා දක්වා තමන්ගේ කාර්ය සාධන වැඩපිළිවෙළට එකඟ කරවා ගන්නට ඔහුට ඒ හැටි කලක් ගියේ නෑ. මුලින්ම එස් පහ සංකල්පයත් පසුව කයිසෙන් වැඩසටහනත් රෝහලේ ක්‍රියාත්මක කළා.වෛද්‍ය තුමා තමන් අනුන්ට ආදර්ශයක් වෙන විදිහට වැඩ කරන විට මුලින් විරෝධය දක්වාපු පිරිසත් ඔහු සමඟ එකතු වුණා. අම්පාර රෝහල ක්‍රමයෙන් රෝගීන්ට සුවය සලසන සැබෑම මහජන ආයතනයක් බවට පත්වුණා. 2007 දී එය දකුණු ආසියාවේ හොඳම රෝහල බවට පත් වුණා. ජාතික හා අන්තර්ජාතික තත්ත්ව සම්මාන රාශියකින් පිදුම් ලැබුවා.සුනාමි ව්‍යසනයෙන් පසුවත් යුද්ධයේ අවසාන භාගයේදීත් අම්පාර රෝහල වඩාත් කාර්ය බහුල වුණා. සුනාමියෙන් පසුව රාජ්‍ය මෙන්ම රාජ්‍ය නොවන සංවිධානවල ආධාර උපකාර ඇතිව සියලුම අංග සහිත දර්ශනීය පරිසරයකින් යුතු සාර්ථක රෝහලක් බවට පත් කරන්නට වෛද්‍ය තුමාට හැකි වුණා. අද සේවක සේවිකාවන් 1100 කින් ඇඳන් 670 කින්, ශල්‍යාගාර හතරකින් සහ දැඩි සත්කාර ඒකක හතරකින් යුතු අම්පාර රෝහලෙන් උතුරු නැගෙනහිර දෙපළාතේ ජනතාවට ඉටු කැරෙන මෙහෙවර අනූපමේයයි.අද රෝහලේ වෛද්‍යවරුන් ඇතුළු කාර්ය මණ්ඩලය එකා මෙන් කැපවී වැඩ කරන රෝගීන්ගේ කාලය ඉතිරි කර සුවපත් මනසකින් යුතුව නිරෝගී සුවය ලබා දෙන සුන්දර පින් බිමක් බවට රෝහල පත්වෙලා.සෞඛ්‍ය සේවයේ උපරීම ප්‍රතිඵල අසරණ රෝගීන්ට ලබා දීම සිය ජීවිතයේ පරම සතුට බවට පත් කරගත් වෛද්‍ය ලංකාතිලක ප්‍රදේශයේ ජනතාවගේ ජීවන අරගලයට උරදෙන මැදිහත්කරුවකු බවටත් පත් වෙලා. ප්‍රදේශයේ ප්‍රබල සමාජයීය උවදුරක් බවට පත්ව තිබු බීමත්කම දුරලා පවුලේ ආදායම බිරියගේ අතට ලැබෙන්නට ඔහු වැඩපිළිවෙළක් සකස් කළා.ප්‍රදේශයේ පාසල් ළමයින් මවුවරුන් හා පියවරුන් දැනුම්වත් කරමින් ළමා ගර්භණී භාවය, ළමා අපචාර දුරු කිරීමට මෙන්ම සියදිවි හානි කර ගැනීම අවම කර ගැනීම පිළිබඳ දැනුම්වත් කිරීමේ වැඩසටහන් රාශියක් දියත් කළා.ඒ සඳහාම ලියැවුණු වාර්තාමය ටෙලි නාට්‍ය පහක් අධ්‍යක්ෂණය කළා. මේ තරම් වැඩ රාජකාරි මධ්‍යයේත් ගීත රචනා කරන්නට පොත් පත් ලියන්නට වගේම පර්යේෂණ කරන්නටත් ඔහුට කාලය තිබෙනවා. මෙතෙක් රාජකාරිය වෙනුවෙන්ම සිය තනිකඩ දිවිය කැපකළ වෛද්‍ය ලංකාතිලක ජයසිංහ නුදුරු අනාගතයේදීම ඒ කාර්යබහුල ජීවිතයට හවුල්කාරියක් එකතු කරගන්නටත් සූදානමින් සිටිනවා.පශ්චාද් උපාධිය සඳහා විදෙස් ගත වීමේ අපේක්ෂාවෙන් සිටින වෛද්‍ය ලංකාතිලකගේ අපේක්ෂාව උසස් අධ්‍යාපනයෙන් පසුව සියරට පැමිණ යාපනය වැනි ප්‍රදේශයක රෝහලකට සම්බන්ධ වී ඒ පළාතේ ජනතාවටත් උපරීම සේවයක් ලබා දීමටයි.සාගරිකා දිසානායක ජයසිංහඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=ay1204083</link>
    <topic>පිරමල් ග්ලාස් කොටස් කෝටි 4 ක් ඉක්මවා අලෙවි වෙයි</topic>
    <author>තාරක වික්‍රමසේකර</author>
    <content>වෙළෙඳ පොළ ගනුදෙනු සංඛ්‍යාවේ සැලකිය යුතු වෙනසක් සිදු නොවුවද සමාගම් කිහිපයක මිල ඉහළ යාම් දක්නට තිබුණි.පෙර දින රුපියල් 1100 කට අලෙවි වූ සෙලිසින්ග් සමාගමේ කොටසක් මිල රුපියල් 1200 ක් දක්වා රුපියල් 100 කින් ඉහළ ගිය ද අලෙවි වූ කොටස් සංඛ්‍යාව 2 ක් පමණි. ඔෆීස් ඉක්යුප්මන්ට් පෙර දින රුපියල් 180.60 කට අලෙවි වුවද එදින රුපියල් 270.90 ක් දක්වා රුපියල් 90.30 කින් ඉහළ ගිය ද අලෙවි වූයේ එක් කොටසක් පමණි.මර්චන්ට් ෂිපින්ග් පෙර දිනට සාපේක්ෂව රුපියල් 27.70 කින් ද ඉහළ ගියේය.එසේම ඇස්කොට් හෝල්ඩිංග්ස්, සිලෝන් ටුබෙකෝ, සී එෆ් අයි මිල ඉහළ ගිය සමාගම්ය. මිල පහළ ගිය සමාගම් අතර කැපී පෙනුණේ ඩිමෝ සමාගමයි. පෙර දින රුපියල් 982.20 කට අලෙවි වූ සමාගමේ කොටසක මිල එදින රුපියල් 829.40 ක් දක්වා පහළ ගියේ රුපියල් 152.60 ක් දක්වා පහළ යමිනි.යුනියන් කෙමිකල්ස් කොටසක මිල රුපියල් 694.00 සිට 615.00 ක් දක්වා රුපියල් 78.10 කින් පහළ ගියේය.මිල පහළ ගිය සෙසු සමාගම් අතර සී ඩී අයි සී, සිලෝන් බෙවරේජ්, කොලොනියල් මෝටර්ස්, හන්ටර්ස්, නුවරඑළිය සමාගම් විය.දිනයේ වැඩිම කොටස් අලෙවි වූයේ පිරමල් ග්ලාස් සමාගමේය. අලෙවි වූ කොටස් ගණන 45530214 කි.එදින මිලියනය ඉක්මවා කොටස් අලෙවි වූයේ අමානා සහ ස්වර්ණමහල් ෆිනෑන්ස් සමාගම්වල පමණි.පසුදින (අඟහරුවාදා) ගනුදෙනු සංඛ්‍යාව ඉහළ ගිය අතර මිල සැලකිය යුතු ලෙස ඉහළ ගියේ සමාගම් කිහිපයක පමණි. එහෙත් සැලකිය යුතු මිල පරාසයකින් මිල ඉහළ ගියේ නැත.ඔෆීස් ඉක්යුප්මන්ට් පෙර දිනට සාපේක්ෂව රුපියල් 135.40 කින් මිල ඉහළ ගිය ද අලෙවි වූයේ එක් කොටසක් පමණි.මිල පහළ ගිය සමාගම් අතර කැපී පෙනුණේ ලංකා අශෝක් ලේලන්ඩ් සමාගමයි. පෙර දින රුපියල් 2069.70 කට අලෙවි වූ කොටසක මිල එදින 1903.30 ක් දක්වා රුපියල් 166.40 කින් පහළ ගියේය.මිල පහළ ගිය සෙසු සමාගම් අතර සී ඩී අයි සී (රුපියල් 33 කින්) සිලොන් ටුබැකෝ (රුපියල් 45.30 කින්) ඩයලොග් (රුපියල් 69 කින්) ඊ බී ක්‍රෙසි (රුපියල් 95.00 කින්) ටී සර්විසස් (රුපියල් 50.00 කින්) විය.දිනයේ වැඩිම කොටස් අලෙවි වූයේ ස්වර්ණමහල් ෆිනෑන්ස් සමාගමේය. අලෙවි වූ කොටස් ගණන 9790170 කි. මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ් (ඡන්ද බලය රහිත) කොමර්ෂල් බෑන්ක්, ඩයලොග්, කීල්ස් හොටෙල්, ටෙක්ස්ටර්ච් ජර්සි සමාගම් විය.රිචඩ් පීරිස් ඇන්ඩ් කම්පැණි පී එල් සී කොටසකට ශත 30 ක් ද ඒෂියන් හොටෙල්ස් ඇන්ඩ් ප්‍රොටිස් පී එල් සී කොටසකට රුපියලක් බැගින් ද ලාභාංශ ගෙවනු ලබන බවට නිවේදනය කර තිබුණි.හේලිස් එම් ජී ටී කොටස් දෙකක් ඇති අයකුට එක් කොටසක් ලාභාංශ ලෙස ගෙවනු ලබන බවට නිවේදනය කර තිබුණි.මිලංකා මිල දර්ශකය පෙර සතියේ ඒකක 4891.58 ක් වූ නමුත් සතිය ආරම්භයේදී එය ඒකක 4888.95 ක් ලෙස ද අඟහරුවාදා 4886.17 ක් ලෙස ද අඩු විය. එහෙත් සමස්ත කොටස් මිල දර්ශකය පෙර සතියේ ඒකක 5420.20 ක් වූ අතර සතිය ආරම්භයේදී එය ඒකක 5398.70 ක් දක්වා අඩු විය. එය අඟහරුවාදා යළි ඒකක 5416.65 ක් දක්වා ඉහළ ගියේය.ගනුදෙනු පෙර සතියේ ඒකක 5874 ක් ද සතිය ආරම්භයේදී ඒකක 5578 ක් ද අඟහරුවාදා 6187 ක් ලෙස ද දැක්විණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aj1204081</link>
    <topic>ශ්‍රී ලංකන් ගුවන් ප්‍රවාහන ඇකඩමිය හොඳම දහය අතරට</topic>
    <author/>
    <content>ශ්‍රී ලංකන් ගුවන් ප්‍රවාහන ඇකඩමිය හොඳම දහය අතරටජාත්‍යන්තර ගුවන් ප්‍රවාහන සංගමය, 2012 වර්ෂය සඳහා, දකුණු ආසියාවේ හොඳම බලයලත් පුහුණු මධ්‍යස්ථාන 10 න් එකක් හැටියට ශ්‍රී ලංකන් එයාර්ලයින්ස් හි ජාත්‍යන්තර ගුවන් ප්‍රවාහන ඇකඩමිය නම් කරයි.“මේ සම්මානය ගුවන් ප්‍රවාහන කර්මාන්තය සහ ඒ හා සම්බන්ධ වෙනත් ක්ෂේත්‍රවලට හෙට දිනයට අවශ්‍ය මානව ප්‍රාග්ධනය ප්‍රවර්ධනය කිරීමෙහිලා ජාත්‍යන්තර ගුවන් සේවා ප්‍රවාහන ඇකඩමිය විසින් ඉටු කරන ලද විශිෂ්ට දායකත්වයට ලැබුණු ගෞරවණීය පිළිගැනීමක් ලෙස සැලකිය හැකි බව ශ්‍රී ලංකන් එයාර් ලයින්ස් හි මානව සම්පත් අංශ ප්‍රධාන ප්‍රදීප කැකුලාවල මහතා පවසයි.මේ සම්මානය පදනම් වූයේ, ජාත්‍යන්තර ගුවන් ප්‍රවාහන ඇකඩමියේ උපායමාර්ගික දිශානතිය හා ප්‍රගතිය, සේවා සැපයුම්වල ගුණාත්මකභාවය සහ සියයට 90% ක් තරම් ඉහළ මට්ටමක වූ සමස්ත ප්‍රතිඵලය මත ය.ජාත්‍යන්තර ගුවන් ප්‍රවාහන ඇකඩමිය යනු, ශ්‍රී ලංකන් එයාර්ලයින්ස් හි පුහුණු හා සංවර්ධන ආයතනයයි. එහි ක්‍රියාකාරී වැඩසටහන් මාලාවට, අධ්‍යාපන පීඨ පහක් යටතේ (එනම්, කළමනාකරණය හා අළෙවි, තොරතුරු තාක්ෂණය, මගී හා ගුවන් භාණ්ඩ සුරක්ෂිතතාව) පැවැත්වෙන පුහුණු පාඨමාලා 80 කට වැඩි සංඛ්‍යාවක් අයත් වේ. එමඟින්, ශ්‍රී ලංකන් හි සියලු තරාතිරමේ සේවකයන්ට, කුසලතා, දැනුම හා අන්තර් - පුද්ගල සම්බන්ධතා පුහුණුව ද ලබාදෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aj1204082</link>
    <topic>ආයෝජකයන් සඳහා ශ්‍රී ලංකාව මුළුමනින්ම විවෘතයි</topic>
    <author>සුනිල් දයා අල්විස්</author>
    <content>ආයෝජකයන් සඳහා ශ්‍රී ලංකාව මුළුමනින්ම විවෘතයිසුනිල් දයා අල්විස්ශ්‍රී ලංකාව මුළු ලෝකයේම ව්‍යාපාර කටයුතුවලට සූදානම් බව සනාථ කරන වෙළෙඳ මහ ප්‍රදර්ශනයක් කොළඹ බණ්ඩාරනායක අන්තර්ජාතික සම්මන්ත්‍රණ ශාලාවේදී ‘ශ්‍රී ලංකා එක්ස්පෝ 2012’ නමින් පසුගිය 28 – 31 වැනිදා දක්වා පැවැත්විණි.රටවල් 58කින් නියෝජිතයන් 1300ක් ද සහභාගි වූ එම මහ ප්‍රදර්ශනය මඟින් ශ්‍රීී ලංකාව නව ආයෝජනයන්ට හොඳ පසුබිමක් පවතින බව ආයෝජකයන්ගේ පිළිගැනීම විය. ශ්‍රී ලංකා අපනයන සංවර්ධන මණ්ඩලය එම ප්‍රදර්ශනය සංවිධානය කර තිබුණි.මහින්ද රාජපක්ෂ ජනාධිපතිතුමා අතින් පසුගිය 28 වැනිදා බණ්ඩාරනායක සම්මන්ත්‍රණ ශාලාවේ දී මේ ප්‍රදර්ශනය විවෘත කරන ලද අතර මෙවැනි ප්‍රදර්ශනයක් පැවැත්වීමට ශ්‍රී ලංකාවට ලද අවස්ථාව වසර 15ට පසු එළැඹුණු වැදගත්ම අවස්ථාවක් යයි ද ජනාධිපතිතුමා එහිදී පැවැසීය.වෙළෙඳ ආයෝජන, සංචාරක ප්‍රවර්ධනය සහ සංවර්ධනය පිළිබඳ ප්‍රවේශයන් සලසන එම අවස්ථාවට පැමිණි සියලුම රටවල විදේශීය නියෝජිතයෝ සහ මෙරට අපනයන අංශවල නියෝජිතයෝ ද වෙළෙඳ කටයුතු කෙරෙහි සාකච්ඡා හා අදහස් හුවමාරු කරගත්හ.කර්මාන්ත හා වාණිජ ඇමැති රිෂාඩ් බදියුදීන් මහතා පැවසුවේ රජය නව ආයෝජන අවස්ථා සඳහා සියලු පහසුකම් සලසා තිබෙන බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aj1204083</link>
    <topic>ලංකා ඔරික්ස් ෆිනෑන්ස් ගාල්ල</topic>
    <author/>
    <content>ලංකා ඔරික්ස් ෆිනෑන්ස් ගාල්ලලංකා ඔරික්ස් ෆිනෑන්ස් ගාල්ල ශාඛාව අති නවීන පහසුකම්වලින් යුත් පාරිභෝගික සේවා මධ්‍යස්ථානයක් බවට පසුගියදා පරිවර්තනය කෙරිණ. ගාලු දිස්ත්‍රික් කර්මාන්ත හා වාණිජ මණ්ඩල ගොඩනැඟිල්ලේ පළමු මහල් දෙකෙහි ස්ථාපිත කරන ලද නව කාර්යාලය LOLC සමූහ කළමනාකාර අධ්‍යක්ෂ සහ ප්‍රධාන විධායක කපිල ජයවර්ධන මහතා විසින් උත්සවාකාරයෙන් විවෘත කරන ලදී.ලංකා ඔරික්ස් ෆිනෑන්ස් හි සේවා මෑත කාලය තුළ ශීඝ්‍රයෙන් පුළුල් විය. ශාඛාවේ මෙහෙයුම් ක්‍රියාකාරිත්වය වැඩිදියුණු කිරීම සඳහා එමඟින් ද අවශ්‍යතාවක් පැන නැඟිණි. නවීන සේවා පහසුකම්වලින් සන්නද්ධ කාර්යක්ෂම පළපුරුදු කාර්ය මණ්ඩලයක් සහිත ලංකා ඔරික්ස් ෆිනෑන්ස් නව ශාඛාව මූල්‍ය සේවා සඳහා පැනනැඟෙන වර්ධනය වෙමින් පවත්නා ඉල්ලුමට මෙන්ම විශේෂයෙන් පළාතේ කුඩා හා මධ්‍ය පරිමාණ කර්මාන්තකරුවන්ට සේවා සැපයීමට සැරසී සිටී. ගනුදෙනුකරුවන්ට සරල, අලංකෘත පරිසරයක් තුළ සේවා සැලසීම සඳහා නව ශාඛාව ලංකා ඔරික්ස් ෆිනෑන්ස් හි ශාඛා ජාලයේ සැලසුම් සංකල්පයන්ට අනුකූලව නිර්මාණය කර තිබේ.LOLC සමූහ කළමනාකාර අධ්‍යක්ෂ සහ ප්‍රධාන විධායක කපිල ජයවර්ධන මහතා ලංකා ඔරික්ස් ෆිනෑන්ස් ගාල්ල නව ශාඛාව විවෘත කිරීමේ උත්සවයේ දී කතාකරයි. ශාඛා ජාලයේ ප්‍රධාන නිලධාරීන් අශාන් නිශ්ශංක සහ කලාප ප්‍රධානී නාලක මොහොට්ටි යන මහත්වරු ද මෙහි වෙති. නව ශාඛාව, ගාල්ල, ඔරොප්පුවත්ත, ශ්‍රී ඥාණෝහාස මාවතේ අංක 71/21 දරන ස්ථානයේ පිහිටා ඇත.විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා, විදේශ සේවා නියුක්ති කාර්යාංශයේ සභභාපති අමල් සේනාලංකාධිකාරී ශිරෝමි ට්‍රැවල්ස් ඇන්ඩ් ටුවර්ස් (පෞද්ගලික) සමාගමේ කළමනාකාර අධ්‍යක්ෂවරිය ශිරෝමි නිලංකා ගුණවර්ධන සහ සභාපති ආනන්ද සමරසිංහ මහත්ම මහත්මීහු.ශ්‍රී ලංකා විදේශ සේවා නියුක්ති කාර්යාංශයත්, ශ්‍රී ලංකා ප්‍රමිති ආයතනයත් බලයලත් විදේශ රැකියා නියෝජිත ආයතන පරීක්ෂාවට ලක්කර එයින් 308 ක් පමණක් මෙම සම්මාන ප්‍රදානය සඳහා තෝරා ගැනිණි.එයින් ද තරු තුනේ සම්මානයක් ඉදිරියෙන් ම හිමිකර ගැනීමට ශිරෝමි ට්‍රැවල්ස් ඇන්ඩ් ටුවර්ස් (පෞද්ගලික) සමාගම සමත්වූයේ පසුගිය වසර 16 ක කාලය තුළ කළ සේවය, ගොඩනඟාගත් කීර්තිනාමය, ජාතික ආර්ථිකයට අප කළ දායකත්වය හා අප වෙත පැමිණි අභියෝගයන්ට මුහුණ දුන් සාර්ථකත්වය සලකා බැලීමෙනි.සමාගමේ කාර්ය මණ්ඩලයෙන් බහුතරයක් ආයතනය ආරම්භයේ පටන්ම සේවයේ නියුක්තව සිටීමෙන් ඔවුන්ගේ සේවා තෘප්තිය මනාව පැහැදිලිවේ කුමන අභියෝගයන්ට මුහුණ දුන්න ද ශ්‍රී ලංකාව වැනි දියුණු වෙමින් පවත්නා රටක රැකියා ප්‍රශ්නය විසඳීමට, ජාතික ආර්ථිකයේ ප්‍රධානතම අංගයක් වන විදේශ රැකියා ආදායම ඉපැයීමට දායකවීමට ලැබීම ගැන සතුටු වන බව කළමනාකාර අධ්‍යක්ෂවරිය වන ශිරෝමි නිලංකා ගුණවර්ධන මහත්මිය පැවසුවා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aj1204084</link>
    <topic>Adfest 2012 උළෙලේදී, ශ්‍රී ලංකාවේ ප්‍රථම</topic>
    <author/>
    <content>Adfest 2012 උළෙලේදී, ශ්‍රී ලංකාවේ ප්‍රථමබැංකොක් නුවර පැවති 2012 වසරේ Adfest දැන්වීම් ප්‍රචාරණ සම්මාන උළෙලේදී ශ්‍රී ලංකාවේ ප්‍රථම Lotus Roots  සම්මානය දිනාගනිමින් ඓතිහාසික මංසලකුණක් තැබීමට JWT ආයතනය සමත් විය. ආසියානු කලාපය පුරාවට විහිදී JWT ශාඛා කාර්යාල වලින් මේ උලෙළේදී විවිධ අංශවලට අදාළ සම්මාන දිනාගත් අතර, ශ්‍රී ලංකාවේ JWT ආයතනය දිනාගත් මෙම සම්මානය, අනිකුත් සම්මානවලට වඩා අග්‍රගණ්‍ය සම්මානයක් වේ.Lotus Roots  සම්මානය ආසියාවේ සම්ප්‍රදායික හා ඓතිහාසික මාධ්‍ය හා සංස්කෘතික වශයෙන් පිරිපුන් නිර්මාණවලට ලබාදෙනු ලබන සම්මානයකි.ශ්‍රී ලංකාවේ JWT ආයතනය මගින් මේ සම්මානය දිනාගනු ලැබුවේ කෙයාර් ඉන්ටර්නැෂනල් ආයතනය වෙනුවෙන් නිර්මාණය කරන ලද කාන්තා අවිහිංසාවට පෙළගැසීම උදෙසා කළ වෙසක් තොරණ උදෙසාය.JWT හි උප සභාපතිනි හා ප්‍රධාන නිර්මාණ නිලධාරිනී, චාන්දිනී රාජරත්නම් මහත්මිය කියා සිටියේ ශ්‍රී ලංකාවේ මෙතෙක් දිනාගෙන ඇති ඉහළම සම්මානය දිනාගැනීම හරහා ලංකාවේ දැන්වීම් ප්‍රචාරක ක්ෂේත්‍රයට හා ශ්‍රී ලංකාවට කීර්තිය ගෙන දීමට හැකියාව ලැබීම ගැන තමා හෘදයාංගම සතුට පළ කරන බවයි.”ටොයොටා ලංකා සමාගම පැවැත්වූ ටොයොටා ඩ්‍රීම් කාර් ජාත්‍යන්තර චිත්‍ර තරගයේ ජාතික සම්මාන ප්‍රදානෝත්සවය පසුගියදා පැවැත්විණි.ටොයොටා මෝටර් කෝපරේෂන් සමාගම තම ප්‍රමුඛතම ආයතනික සමාජ වගකීම් වැඩසටහන ලෙසින් වාර්ෂිකව ලොව පුරා එම ජාත්‍යන්තර චිත්‍ර තරගය පැවැත්වෙන අතර, ශ්‍රී ලංකාව තුළ පැවැති ජාතික තරගයෙන් ජයගත් දරුවන් 15 ගේ චිත්‍ර නිර්මාණ ජපානයේ පැවැත්වෙන ජාත්‍යන්තර තරගයට ඉදිරිපත් කෙරේ.ටොයොටා ලංකා සමාගමේ කළමනාකාර අධ්‍යක්ෂ, යොෂිආකි කතෝ මහතා පැවසුවේ, ‘මේවා අපේ දරුවන්ගේ අදහස් හා නිර්මාණ වන නිසා ඒවා අනාගත මෝටර් රථ නිර්මාණය කිරීමට අපට උපකාරී වීමෙන් මෙම දරුවන්ගේ ‘සිහින කාරයන්’ හැකි සෑම අවස්ථාවකදීම ලෝකයට ඉදිරිපත් කිරීමටත් මා අපේක්ෂා කරනවා. ඒ වගේම ඉදිරි වසරවල මෙවැනිම සිහිනයන් අප සමඟ බෙදාහදා ගනිවි යැයි මා අපේක්ෂා කරනවා’ යන්නය.  ජපානයේ පැවැත්වෙන ටොයොටා සිහින කාරයේ චිත්‍ර තරගයට සහභාගි වීමට සුදුසුකම් ලැබු ජයග්‍රාහකයන් 15 දෙනා. ටොයොටා ලංකා සමාගමේ කළමනාකාර අධ්‍යක්ෂ යොෂිආකි කතෝ, ප්‍රධාන ආරාධිතයා ලෙසින් පැමිණි ජාතික උරුමයන් පිළිබඳව අමාත්‍යාංශයේ ලේකම්, කාන්ති විජේතුංග ප්‍රධාන මෙහෙයුම් නිලධාරී, මනෝහාර අතුකෝරල මහත්ම මහත්මීහු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aj1204085</link>
    <topic>බේබි ෂෙරමි තෑගි පහස ජයග්‍රාහකයන්ට තිළිණ</topic>
    <author/>
    <content>බේබි ෂෙරමි තෑගි පහස ජයග්‍රාහකයන්ට තිළිණබේබි ෂෙරමි ‘තෑගි පහස’ දෙවන හා තුන්වන අදියරවල ජයග්‍රාහකයන්ට ත්‍යාග ප්‍රදානය කිරීමේ උත්සවය පසුගිය දා පැවැත්විණි. මාස 03 ක් පුරා පැවති තෑගි පහස තරගයේදී රුපියල් මිලියන ගණනක් වටිනා ත්‍යාග ජයග්‍රාහකයින් වෙත පිරිනැමුණු අතර මෙම තරගයට 500000කට අධික කූපන්පත් ප්‍රමාණයක් ලැබී තිබිණි.තෑගි පහස වැඩසටහනේ එක් එක් අදියරයේ ජයග්‍රාහකයින් වෙනුවෙන් ප්‍රථම ත්‍යාගය වශයෙන් සුසුකි ඇල්ටෝ ස්පෝර්ට්ස් මෝටර් රථයක්, දෙවන ත්‍යාගය වශයෙන් ස්කූටි පෙප් යතුරු පැදි දෙකක්, තුන්වන ත්‍යාගය වශයෙන් රන් මාල 20ක්, සිව්වන ත්‍යාගය වශයෙන් ජංගම දුරකථන 20ක් ආදී වශයෙන් ත්‍යාග පිරිනැමිණි.හේමාස් නිෂ්පාදන සමාගමේ සමූහ නිෂ්පාදන කළමනාකාරිනී සුදර්ශනා සත්‍යනාදන් මහත්මිය පැවසුවේ,”තරුණ මවුවරින් හා මවුවරුන් වීමට අපේක්ෂාවෙන් පසුවෙන කාන්තාවන් ඒ වෙනුවෙන් සිදුකරන කැපවීම අපි නිරන්තරයෙන්ම අගය කරනවා. ඔවුන්ගේ ශක්තිය, වැඩ කන්දරාවක් සමඟ ගැටීමට ඇති හැකියාව, සිය වෘත්තිය සමඟ පවුල් ජීවිතය සමබරව පවත්වා ගැනීමට දක්වන හැකියාව, මේ සියල්ල ප්‍රශංසනීයයි. බේබි ෂෙරමි ඔවුන්ට උපහාර පිදීමට නොපැකිළව ඉදිරිපත් වන්නේ ඒ නිසයි.” යනුවෙනි.සෙලින්කෝ ලයිෆ් සමාගම, තම ජීවිත රක්ෂණ ක්ෂේත්‍රයේ වෙළෙඳපොළ නායකත්වය 2011 වසර තුළ දී ද සවිමත් ලෙස තහවුරු කරන්නට කැපවූ සමාගමේ සේවකයන් 250 දෙනකු උත්සවාකාරයෙන් ඇගයීමට පසුගියදා පියවර ගත්තේ ය.23 වන වරටත් පැවති සමාගමේ වාර්ෂික සම්මාන උලෙළට ප්‍රධාන ආරාධිතයා ලෙස පැමිණි ජාත්‍යන්තර මූල්‍ය අරමුදලේ ශ්‍රී ලංකාව සහ මාලදිවයින සඳහා නියෝජිත ආචාර්ය කෝෂි මතායි මහතා විසින් සෙලින්කෝ ලයිෆ් සම්මාන උළෙලේ ජයග්‍රාහකයකුට හිමි සම්මානය ප්‍රදානය කරමින්.කළමනාකාර අධ්‍යක්ෂ සහ ප්‍රධාන විධායක නිලධාරි ආර්. රෙන්ගනාදන් මහතා ද මෙහි සිටීයුනිලිවර් ශ්‍රී ලංකා සමාගමේ ප්‍රමුඛතම විෂබීජ නාශක සනීපාරක්ෂක නිෂ්පාදනය වන ලයිෆ්බෝයි, දශක ගණනාවක් පුරා ශ්‍රී ලාංකික පාරිභෝගිකයින්ගේ හදවතේ අග්‍රස්ථානය දිනා ඇති බව යළිත් සනාථ කරමින් පසුගියදා පැවැත්වුණු SLIM – AC Mielsen 2011 ජනතා සම්මාන උලෙළේ දී ප්‍රධාන සම්මාන 03ක් දිනා ගැනීමට සමත් විය.“FMCG වසරේ පුද්ගල සනීපාරක්ෂාව පිළිබඳ වෙළඳ නාමය”, “FMCG වසරේ යොවුන් වෙළෙඳ නාමය” “FMCG වසරේ වෙළෙඳ නාමය” යන සම්මාන ත්‍රිත්වය ලයිෆ්බෝයි විසින් මෙවර දිනාගනු ලැබූ සම්මාන වන අතර මෙයින් “FMCG  වසරේ පුද්ගල සනීපාරක්ෂාව පිළිබඳ වෙළඳ නාමය” සම්මානය ලයිෆ්බෝයි විසින් දිනාගනු ලැබුවේ පිට පිට සිවු වැනි වසරටයි.යුනිලිවර් ශ්‍රී ලංකා සමාගමේ අලෙවි අධ්‍යක්ෂක රමණි සමරසුන්දර මහත්මිය පැවසුවේ, මේ ජනතා සම්මාන උලෙළ තමන්ගේ ප්‍රියතම වෙළඳ නාමයන් පිළිබඳව ජනතාවගේ අදහස් මත ජයග්‍රහණ තීරණය වන සම්මාන උලෙළක්. ලයිෆ්බෝයි විසින් දිනාගත් මෙම සම්මාන ත්‍රිත්වය ලයිෆ්බෝයි වෙළඳ නාමය කොතෙක් දුරට ජනතාවගේ හදවත්වලට සමීප වී ඇත්දැයි පෙන්වා දෙනවා.” යනුවෙනි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aj1204086</link>
    <topic>බ්‍රැන්ඩික්ස් ප්‍රදර්ශන කුටියේ දී</topic>
    <author/>
    <content>බ්‍රැන්ඩික්ස් ප්‍රදර්ශන කුටියේ දීමහින්ද රාජපක්ෂ ජනාධිපතිතුමා විසින් ‘ශ්‍රී ලංකා එක්ස්පෝ 2012’ ප්‍රදර්ශනයේ බ්‍රැන්ඩික්ස් ප්‍රදර්ශන කුටියෙහි නිර්මාණය කර තිබූ ත්‍රිමාණ වීඩියෝ අනුරූපණය, අයි පෑඩ් උපකරණයක ආධාරයෙන් ක්‍රියාත්මක කළ අයුරු. බ්‍රැන්ඩික්ස් ප්‍රදර්ශන කුටියෙහි විශේෂත්වය වූයේ ත්‍රිමාණ වීඩියෝ අනුරූපණ තාක්ෂණය යොදා ගනිමින් බ්‍රැන්ඩික්ස් ආයතනය විසින් ලොව ප්‍රමුඛ පෙළේ ඇඟලුම් සන්නාම සඳහා නිෂ්පාදනය කරන ඇඟලුම් අනුරුවක් මත ප්‍රක්ෂේපණය කිරීම ය. බ්‍රැන්ඩික්ස් ව්‍යාපාර සමූහයේ ප්‍රධාන විධායක නිලධාරි අෂ්රොෆ් ඕමාර් සහ ප්‍රධාන විධායක නිලධාරි - අලෙවිකරණ එම් රඝුරාමන් සහ අපනයන සංවර්ධන මණ්ඩලයේ සභාපති ජනක රත්නායක මහත්වරු ද මෙහි වෙති.සෞදි අරාබියට සහ එක්සත් අරාබි එමීර් රාජ්‍යයට සංක්‍රමණය වන ශ්‍රී ලාංකික ශ්‍රමිකයින්ට දැන් දිවයිනෙන් පිටත්ව යාමට පෙර කටුනායක බණ්ඩාරනායක ජාත්‍යන්තර ගුවන් තොටුපළේ පිහිටි ඩයලොග් සේවා ස්ථානයෙන් ජංගම දුරකථන සම්බන්ධතාවයක් ලබාදීමට ශ්‍රී ලංකා විදේශ සේවා නියුක්ති කාර්යාංශය කටයුතු යොදා තිබේ.එම පෙර ගෙවුම් සබඳතා, සෞදි අරාබියේ FRIENDI දුරකථන ජාලය සහ එක්සත් අරාබි එමීර් රාජ්‍යයේ Du Mobile  සමඟ ක්‍රියාත්මක වන අතර එමඟින් ඔවුන්ට ගල්ෆ් කලාපයට පිටත්ව යාමට පෙර තම දුරකථන අංකය පවුලේ සාමාජිකයන්ට සහ සමීපතමයින්ට ලබාදීමට අවස්ථාව උදා වේ.මෙම සිම් කාඩ්පත කටුනායක බණ්ඩාරනායක ජාත්‍යන්තර ගුවන් තොටුපළේදී නිකුත් කළ සැණින් භාවිත කළ හැකිය.සිටිසන්ස් ඩිවලොප්මන්ට් බිස්නස් ෆිනෑන්ස් (CDB) නොබෝදා අනුරාධපුර දිස්ත්‍රික්කයේ වැලිඔය ඇතාවැටුණුවැව විද්‍යාලයේ ශිෂ්‍ය ශිෂ්‍යාවන්ට අති නවීන තොරතුරු තාක්ෂණ මධ්‍යස්ථානයක් ලබා දෙමින් එම සිසුන්ට ලෝක ව්‍යාප්ත අන්තර්ජාල පහසුකම් බුක්ති විඳීමේ භාග්‍යය උදාකර දුන්නේය. මෙය CDB හි ආයතනික සමාජීය වගකීම් ක්‍රමෝපායේ “CDB පරිගණක පියස” යන තේමාව යටතේ ඉටු කරන ලද තවත් ව්‍යාපෘතියකි. විධායක අධ්‍යක්ෂ සසීන්ද්‍ර මුණසිංහ මහතා සිසුන්ට යමක් පැහැදිලි කර දෙමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>08</day>
    </date>
    <link>http://www.silumina.lk/2012/04/08/_art.asp?fn=aj1204087</link>
    <topic>ඩොමෙක්ස් දැන් ශ්‍රී ලංකාවේ</topic>
    <author/>
    <content>ඩොමෙක්ස් දැන් ශ්‍රී ලංකාවේවිෂබීජ නාශනය කිරීමේ සුවිශේෂී හැකියාවකින් යුතු සංයෝගයක් සහිත වැසිකිළි පිරිසුදුකාරකයක් වන ඩොමෙක්ස් මෙරට වෙළෙඳපළට හඳුන්වා දෙයි.සමාගමේ අලෙවි කළමනාකාර මක්ෂුද් මීරසයිබු මහතා ඩොමෙක්ස් නිෂ්පාදනයේ අඩංගු විශේෂිත බ්ලීච් සංයෝගය සතු සුවිශේෂී වීෂ බීජ විනාශ කිරීමේ හැකියාව තවදුරටත් තහවුරු කරමින් ඔහු කියා සිටියේ දැනට වෙළෙඳපොළේ අලෙවි වන සාමාන්‍ය වැසිකිළි පිරිසිදුකාරක නිෂ්පාදන මෙන් නොව පාරිභෝගිකයිනට තම වැසිකිළිය විෂබීජවලින් තොර කිරීමට සාර්ථක පිළිතුරක් ඩොමෙක්ස් මඟින් ලබාගත හැකි බවයි.ඩොමෙක්ස් යනු ජාත්‍යන්තර වෙළෙඳපොළේ ඩොමෙස්ටෝස් නමින් ප්‍රකට වෙළෙඳ නාමයක් වන අතර වසර හත්තෑවක පමණ කාලයක සිට සිය පාරිභෝගිකයනට වැසිකිළි විෂ බීජවලින් තොරව පවත්වා ගැනීමට උපකාර කිරීම තුළින් පවුලේ සනීපාරක්ෂාව සඳහා ඉහළ දායකත්වයක් දක්වන වෙළෙඳ නාමයකි.මෙගා ලයිෆ්සයන්ස් ඖෂධ නිෂ්පාදන සමාගමේ අනුග්‍රහයෙන් පැවැති මානසික ආතතිය අඩු කිරීමේ වැඩමුළුවේදී වෛද්‍ය චන්දිම නාමරත්න කතාකරයි. සමාගමේ ශ්‍රී ලංකා කළමනාකාර ප්‍රවීන් විශ්වකුමාරන් මහතා ද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa1204151</link>
    <topic>ශ්‍රී ලංකාවේ බටහිර - දකුණ නැඟෙනහිර හෙල්ලෙයි</topic>
    <author>නිහාල් පී. අබේසිංහ - සුනිල් දයා අල්විස්</author>
    <content>සුමාත්‍රා මුහුදේ 8.7 ක භූ චලනයක්....රටවල් 28 කට සුනාමි අනතුරු සංඥානිහාල් පී. අබේසිංහ - සුනිල් දයා අල්විස්ඉන්දුනීසියාවේ සුමාත්‍රා දූපත් අසල රිච්ටර් මාපකයේ 8.7 ක ප්‍රබල භූමි කම්පාවක් හටගත් අතර එය ශ්‍රී ලංකාවේ බස්නාහිර, දකුණු, නැඟෙනහිර යන පළාත් වලට ද බලපෑවේය.මේ සමඟම රටවල් ගණනාවක සුනාමි අනතුරු සංඥා නිකුත් කෙරුණ අතර දකුණු නැෙඟනහිර ඇතුළු ශ්‍රී ලංකාවේ වෙරළබඩ ප්‍රදේශ ගණනාවක ජනතාව ආරක්ෂිත ප්‍රදේශ කරා ගෙන යෑමට ආරක්ෂක අංශ හා ආපදා කළමනාකරණ සේවා ක්‍රියාත්මක විය. මේ භූමි කම්පාව හට ගත්තේ බදාදා (11) ශ්‍රී ලංකා වේලාවෙන් ප.ව. 2.38 ට ය.ඉන්දුනීසියාවේ බණ්ඩා අචේ නගරයේ සිට කිලෝ මීටර් 431 ක් දුරින්, කිලෝ මීටර් 33 ක් ගැඹුරු මුහුදේ මේ ප්‍රබල භූමි කම්පාව හට ගත්තේ ය. ඉන්දීය සාගරයේ ශ්‍රී ලංකාව, ඉන්දියාව, මාලදිවයින ඇතුළු රටවල් 28ක් සඳහා සුනාමි අනතුරු සංඥා නිකුත් කරනු ලැබීය. මීටර හයක තරම් උසට සුනාමිරළ වර්ධනය විය හැකි බවත් පත්‍රය මුද්‍රණයට යන අවස්ථාවේදී භූ විද්‍යාඥයෝ පැවසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa1204152</link>
    <topic>හොඳ හිත වඩා සහජීවනය ළඟාකර ගනිමු</topic>
    <author/>
    <content>- ජනපතිසියලු දෙනා සමඟ හොඳ හිත වර්ධනය කර ගනිමින් සහජීවනය ළඟා කර ගැනීමට මේ අවුරුදු සමයේ එක්ව කටයුතු කළ යුතු බව සිංහල දෙමළ අලුත් අවුරුද්ද වෙනුවෙන් සුබ පැතුම් පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා පවසයි.ජනාධිපතිතුමා විසින් නිකුත් කරන ලද සුබ පැතුම් පණිවුඩයේ මෙසේ ද සඳහන් වේ.අලුත් අවුරුද්ද සොබා දහමත් මිනිසාත් අතර ඇති අපූර්ව සබැඳියාව පෙන්නුම් කරන මහා මංගල්‍යයයි. මේ අවුරුදු උදාව අපගේ හදවත්වලට එක් කරන්නේ නැවුම් බවකි. එය දැඩි අධිෂ්ඨානයෙන් හා උද්‍යෝගයෙන් අපගේ ජීවිත දෙසත් සමාජය දෙසත් බැලීමට මඟ පාදයි. අලුත් අවුරුද්ද තව තවත් අර්ථ ගැන්වෙන්නේ සාමූහිකත්වය ඔද වැඩෙන තරමට ය. එබැවින් සියලු දෙනා සමඟ හොඳ හිත වර්ධනය කර ගනිමින් සහජීවනය ළඟා කර ගැනීමට මේ අවුරුදු සමයේ එක්ව කටයුතු කළ යුතු ය.අලුත් අවුරුදු නැකත් චාරිත්‍රානුකූලව ඉටු කිරීමෙන් පවුලත්, ගමත් අතර ඇති වන්නේ මහත් වූ සබැඳියාවකි. ඒ සමඟිය, සහෝදරත්වය රටේ සමෘද්ධියට ද මනා පිටුබලයක් වන්නේය. සෞභාග්‍යය කරා රට තබා ඇති පියවරට ද, එකම නැකතකින් ඉටු කෙරෙන චාරිත්‍ර මහත් වූ ආශිර්වාදයකි. ඒ අපේක්ෂාව ද පෙරදැරිව අවුරුදු චාරිත්‍ර ඉටු කරන ලෙස ඔබ සැමගෙන් ඉල්ලා සිටිමි.අලුත් අවුරුදු සමයේ රාජකාරි වෙනුවෙන් කැපවෙන සැමටත්, ත්‍රිවිධ හමුදාවේ පොලිසියේ හා සිවිල් ආරක්ෂක බළකායේ සැමටත් මාගේ කෘතඥතාවය පුද කර සිටිමි.ඔබ සැමට සුබ අලුත් අවුරුද්දක් වේවා!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa1204153</link>
    <topic>යස ඉසුරින් පිරි සුබ අලුත් අවුරුද්දක්</topic>
    <author/>
    <content>-අගමැතිලැබුවා වූ සිංහල හා හින්දු අලුත් අවුරුද්ද යස ඉසුරින් සපිරි සුබ නව වසරක් වේවා’යි අගමැති දි.මු. ජයරත්න මහතා ශුභාශිංසන පළ කරයි. එම සුබ පැතුම් පණිවුඩයේ මෙසේද සඳහන් වෙයි.සිංහල හා හින්දු අලුත් අවුරුද්ද, ශ්‍රී ලංකාවාසී සැමටත්, විදේශයන්හි වෙසෙන සියලුම ශ්‍රී ලාංකිකයින්ටත්, යස ඉසුරින් සපිරි, සුබ නව වසරක් වේවා!යි ප්‍රාර්ථනය කරන්නේ ඉමහත් ප්‍රීතියෙනි.සූර්ය මංගල්‍යය යනු, චිරාත් කාලයක පටන් පැවත එන, සංස්කෘතික උලෙළක්ය යන හැඟීමට වඩා වසරක් ඇවෑමෙන් ජීවිතයේ ඇද, පලුදු තැන් නිවැරැදි කර ගැනීමට දෙවියන් විසින් මනුෂ්‍ය වර්ගයාට ලබා දෙන මහඟු අවස්ථාවක් ලෙස ජනතාව විශ්වාය කරයි. තනි පුද්ගලයකු වශයෙන් මෙන්ම, පවුලක්, සමාජයක්, රටක් වශයෙන් ද අප නිවැරැදි විය යුතු තැන් බොහෝ වෙතැයි සිතේ.තනි පුද්ගලයන් වශයෙන් මෙන්ම, රටක් ස්වරාජ්‍යයක් ලෙස, සාමූහික හැඟීමකින් යුතුව, එක්සිත්ව කටයුතු කරමින්, එම අභියෝග ජය ගන්නේ කෙසේද යන කාරණය අප දැනටමත් ලෝකයාට පසක් කොට හමාරය.පිටස්තරයින්ගෙන් අපමණ බාධා එල්ල වෙමින් තිබූ මොහොතක මිනීමරු කොටි ත්‍රස්තවාදයෙන්, දෙකෝටියක ජනතාව සමඟ මේ ලක් පොළොව මුදා ගැනුණෙත්, අනාගත සිහින ලෙස දුටු දැවැන්ත සංවර්ධන ව්‍යාපෘතීන් ජනතාවගේ දෙපාමුළට ළඟා කෙරුණේත්, මහින්ද රාජපක්ෂ ජනාධිපතිතුමන්ගේ නිසග ප්‍රතිභාව නිසාමය. නිවැරැදි දැක්මක්, ශක්තිමත් නායකත්වයක්, බුද්ධිමත් ජනතාවක් වෙසෙන රටක් යනු, සැබැවින්ම ආශිර්වාද ලත්, දේශයක් වීම නොවැළැක්විය හැකිය.සියලු සංස්කෘතීන් හී, සාරයෙන් පොහොසත්, මේ ආශිර්වාදිත දේශය ඔබේත්, මගේත් වර්තමානයයි. හෙට, එය අපගේ දුවා දරුවන්ගේ අනාගතයයි. ඒ, භාග්‍යවත් අනාගතය උදෙසා, අද අප එකාවන්ව අත්වැල් බැඳගනිමු.මේ නව වසරේ අපගේ නවමු පැතුම එයයි.ඔබ සැමට ශ්‍රී සුබ අලුත් අවුරුද්දක් වේවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa1204154</link>
    <topic>උතුරේ තවත් පවුල් 42,638 කට සමෘද්ධි දීමනා</topic>
    <author/>
    <content>උතුරු නැඟෙනහිර පළාත්වල අලුත් පවුල් 42,638 ක් මෙවර සමෘද්ධි දීමනා ලැබීමට අලුතින් සුදුසුකම් ලබා ඇති බවද ඔවුන් සඳහා රුපියල් ලක්ෂ 4454.8 ක් වැය කරන බවද ආර්ථික සංවර්ධන ඇමැති බැසිල් රාජපක්ෂ මහතා පවසයි.ඊට අමතරව ඒ පවුල්වලට උපත්, විවාහ, මරණ දීමනා, ස්වයං රැකියා දීමනා ආදිය ලබාදෙන බවද ඇමැතිවරයා කීය.සමෘද්ධි ලාභීන් 1583961 කට සෙත සලසමින් සමෘද්ධි ලාභීන් ගේ දීමනා සියයට 33 ක් වැඩි කිරීමට රජය තීරණය කළ බව ආර්ථික සංවර්ධන ඇමැති බැසිල් රාජපක්ෂ මහතා පවසයි.නව සංශෝධන අනුව රුපියල් 900 දීමනාව ලැබූ ප්‍රතිලාභීන්ට එම දීමනාව 1200 දක්වා වැඩිවේ. රුපියල් 250 දීමනාව ලැබූ අයට ඒ දීමනාව රුපියල් 615 දක්වා වැඩිවේ.මුලතිව්, මන්නාරම, කිලිනොච්චි යන දිස්ත්‍රික්කවලට හා යාපනයේ දිස්ත්‍රික්කයේ මරුන්කර්නි, වවුනියාව දිස්ත්‍රික්කයේ වව්නියාව උතුර, ත්‍රිකුණාමලය දිස්ත්‍රික්කයේ වෙරුගල් යන ප්‍රාදේශීය ලේකම් බල ප්‍රදේශවලට ද අලුතින් සහනාධාර ලබාදීමට කටයුතු කර ඇතැයි ඇමැති බැසිල් රාජපක්ෂ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa1204155</link>
    <topic>පසු කම්පන  හතරක්</topic>
    <author>අරුණි මුතුමලී</author>
    <content>අරුණි මුතුමලීඋතුරු ඉන්දියන් සාගරයේ රිච්ටර් මාපකයේ 6 ක තවත් පසු භූමි කම්පාවක් ශ්‍රී ලංකාවේ වේලාවෙන් ප.ව. 3.27 ට සිදුවී ඇති බව. එක්සත් ජනපද භූ විද්‍යා සමීක්ෂණ මධ්‍යස්ථානය වාර්තා කරයි. මුහුදු පතුළේ සිට කිලෝ මීටර් 8 ක් ගැඹුරින් මෙය සිදුවී ඇත.මේ අතර 5.5 ක රිච්ටර් මාපකයේ කම්පනයක් ඇලස්කාවේ ද රිච්ටර් මාපකයේ 5.3 ක කම්පනයක් හා 8.2 ක තවත් කම්පනයක් සුමාත්‍රා බටහිර ප්‍රදේශයේ යළිත් හට ගත්තේ ය.මෙම 8.2 ක බලයක් ඇති භූ කම්පනය 11 වැනිදා ශ්‍රී ලංකාවේ වේලාවෙන් ප.ව. 4.30 ට පමණ සිදුවිය. මේවා සුමාත්‍රාවේ ඇති වූ භූ කම්පනයේ පසුකම්පන ලෙස සැලකේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa1204156</link>
    <topic>සුනාමියක් ඒමට භූ කම්පනය සිරස්ව සිදුවිය යුතුයි</topic>
    <author/>
    <content>- මහාචාර්ය කපිල දහනායකසුනාමියක් ඇති වීමට මුහුදු පතුලේ කිලෝ මීටර් 20 - 30 ක් යට රිච්ටර් මාපකයේ 7 කට වැඩි භූ කම්පනයක් සිරස්ව සිදුවිය යුතු බව පේරාදෙනිය විශ්ව විද්‍යාලයේ භූ විද්‍යා උපදේශක මහාචාර්ය කපිල දහනායක මහතා පවසයි.2004 දෙසැම්බර් 26 වැනිදා සිදුවූ සුනාමියට හේතුවූ භූ කම්පනයට වඩා ශ්‍රී ලංකාවට ළඟින් මේ භූ කම්පනය සිදුවී ඇති බව ද මහාචාර්යවරයා කීය.සුනාමි රළ වේගය හා උස අනුව හා රළ වල උස අනුව සිදුවිය හැකි විනාශය තීරණය කළ යුතු බව ද මහාචාර්යවරයා කියයි.මේ අතර මේ ප්‍රධාන භූ කම්පනයෙන් පසු තවත් පසු කම්පන ඇති වීමට ඉඩ ඇති බව ද මහාචාර්යවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa1204157</link>
    <topic>බක් මහ අකුණු දරුණු වෙන ලකුණු</topic>
    <author/>
    <content>මේ දිනවල ප්‍රථම අන්තර් මෝසම් වැසි ආරම්භ වී ඇති බවත් ඒ අනුව දරුණු අකුණු අනතුරු ඇතිවෙන බවත් සවස 4 සිට රාත්‍රි 7 දක්වා කාලයේදි ඒවා බහුලව ඇතිවීමට ඉඩ ඇති බවත් කාලගුණ විද්‍යා අධ්‍යක්ෂ ජනරාල් එල්.එච්. කාරියවසම් මහතා පවසයි.දැනටම අකුණු නිසා පසුගිය සති දෙක ඇතුළත මරණ 6 ක් පමණ වාර්තා වී ඇති බවත් ඒ අනුව මෙවර බක්මහ අකුණු ද දරුණු වෙන ලකුණු උදාවී ඇති බවත් ඔහු කීය. නිරිතදිග ප්‍රදේශයේ හා කඳුකර බටහිර බෑවුම්වල අකුණු වැඩි බවත් රත්නපුරය, කිරිඇල්ල, දැරණියගල, යටියන්තොට වැනි ප්‍රදේශවල මේ කාලයේ අකුණු බහුල බවත් ජ්‍යෙෂ්ඨ කාලගුණ විද්‍යාඥ කේ.ආර්. අභයසිංහ මහතා පවසයි.අකුණු පවතින අවස්ථාවල සුදුසුම ආරක්ෂිත ස්ථානය පහත ස්ථානයක පිහිටි ගොඩනැඟිල්ලකි. ඊට අමතරව වාහනයක් ද ආරක්ෂිත ස්ථානයකි. අකුණු පවතින අවස්ථාවලදි විවෘත ස්ථානවල, විවෘත බෝට්ටුවල, කඳුමුදුන් ශිඛර කූඩාරම් ගසා සිටීම ඉතා අවදානම්ය.සියලු විදුලි උපකරණ විද්‍යුත් පරිපථවලින් විසන්ධි කර තැබීම, රූපවාහිනි ඇන්ටෙනා එම යන්ත්‍රවලින් විසන්ධි කොට ඇන්ටෙනා පේනුව බාහිරව පෘථිවියට ආසන්න වන පරිදි තැබීම, විදුලි උපකරණ පාවිච්චි නොකිරීම, දුරකථන පාවිච්චිය අවම කිරීම, උස් ලෝහ ආකෘති කම්බි වැටවල්, රෙදි වැල්, මහ ගස් අසල සිටීම හා ස්පර්ශ කිරීමෙන් වැළකීම, කොන්ක්‍රීට් සකස් කළ දුම් කවුළු සහිත මුළුතැන් ගෙවල්වල සිටීමෙන් වැළකීම, උස් භූමි හුදකලා උස් ගස්වල සිටීමෙන් වැළකීම මගින් අකුණු අනතුරුවලින් ආරක්ෂා විමට හැකි බව කාලගුණ විද්‍යාඥ කේ.ආර්. අභයසිංහ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa1204158</link>
    <topic>හිසතෙල් ගෑමේ නැකත අදයි</topic>
    <author/>
    <content>අලුත් අවුරුදු හිසතෙල් ගෑමේ ජාතික උත්සවය මහනුවර ශ්‍රී දළදා මාළිගා පරිශ්‍රයේ නාථ දේවාල භූමියේදී අද (15) පෙරවරු 7.08 යෙදෙන සුබ මොහොතින් පැවැත්වේ.වර්ෂයක් පාසා සිදු කෙරෙන සිංහල අවුරුදු හිසතෙල් ගෑමේ උත්සවය අපේ‍්‍රල් 15 වැනි ඉරිදා දින පෙ. ව. 7.08 ට යෙදෙන සුබ මොහොතින් බෙල්ලන්විල රාජමහා විහාරස්ථානයේදී පෞරාණික චාරිත්‍රානුකූලව උත්කර්ෂවත් ලෙස සිදු කිරීමට කටයුතු සංවිධානය කර ඇත.රජයේ අමාත්‍යතුමන්ලා සහ ප්‍රභූ පිරිස් ඇතුළු විශාල ජනකායක් මෙම අවස්ථාවට සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa1204159</link>
    <topic>විදුලිය අමාත්‍යාංශයෙන් විදුලිය පූජාවක්</topic>
    <author/>
    <content>විදුලිය බලය සංරක්ෂණය කිරීමේ වැඩ පිළිවෙළ යටතේ මෙරට සියලු විහාරස්ථානවලට සී.එෆ්.එල්. විදුලි බුබුළු නොමිලේ ලබාදීමට කටයුතු කරන බව විදුලිබල හා බලශක්ති අමාත්‍යාංශය පවසයි.මෙරට විදුලි අවශ්‍යතාවෙන් 86% ක්ම මේ වන විට ඉන්ධන මඟින් සැපයීමට සිදුවී ඇති නිසා විදුලිය බලය ඉතා අරපරිස්සමින් භාවිතා කළ යුතු බව අමාත්‍යාංශය පවසයි. කොළඹ ගංගාරාමය, බෙල්ලන්විල රජ මහා විහාරය හා මහරගම ධර්මායතනය යන විහාරස්ථානවලට මේ වන විට සි.එෆ්.එල්. විදුලි බුබුළු ලබාදී ඇති බවත් ක්‍රමයෙන් රටේ සියලු විහාරස්ථානවලට නොමිලේ සී.එෆ්.එල්. විදුලි බුබුළු ලබාදෙන බවත් අමාත්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa12041510</link>
    <topic>රාජ්‍ය වෙසක් උලෙළ දළදා මැඳුර අබියසදී</topic>
    <author>රමණී සුබසිංහ</author>
    <content>රමණී සුබසිංහමෙවර රාජ්‍ය වෙසක් උත්සවය මහනුවර දළදා මැඳුර අබියසදී පැවැත්වීමට රජය තීරණය කර ඇත. ඒ අනුව මැයි මස 06 දා පස්වරු 3.00 ට රාජ්‍ය වෙසක් උත්සවය මහ නායක හිමිවරුන්ගේ මූලිකත්වයෙන් මහින්ද රාජපක්ෂ ජනාධිපතිතුමාගේ හා අගමැති දි.මු. ජයරත්න මහතාගේ සහභාගිත්වයෙන් පැවැත්වේ.එදින මහා සංඝරත්නය මහ පෙරහරින් ගම්පොළ සිට පේරාදෙණිය දක්වාත්, එතැන් සිට ශ්‍රී දළදා මාලිගාව දක්වාත් වැඩම කිරීමට නියමිත ය.මෙවර රාජ්‍ය වෙසක් උත්සවය නිමිත්තෙන් නව මුද්දරයක් නිකුත්කිරීමට ද පියවර ගැනේ. 2600 ශ්‍රී සම්බුද්ධත්ව ජයන්තිය සපිරෙන මෙවර, රාජ්‍ය වෙසක් උත්සවයේදී ලොවටම ශක්තිමත් පණිවිඩයක් ලබා දීමටත්, බුදු දහමේ ඉගැන්වෙන මානව හිමිකම් ආරක්ෂා කිරීම හා සමානාත්මතාව ලොවට පෙන්වා දීමට වැඩපිළිවෙළක් සැකසීමට බලාපොරොත්තු වන බව බුද්ධ ශාසන හා ආගමික කටයුතු අමාත්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa12041511</link>
    <topic>වේගය පැයට කි. මි. 100 යි කාලය පැය 2 1/2 යි මාතරට අධිවේගී දුම්රිය</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ සහ මාතර අතර අධිවේගී දුම්රිය ධාවනය ලබන මස සිට ආරම්භ කරන බව දුම්රිය සැලසුම් අධ්‍යක්ෂ විජය සමරසිංහ මහතා පවසයි.මෙරට ප්‍රථම අධිවේගී දුම්රිය මාර්ගය වන කොළඹ - මාතර අධිවේගී මාර්ගයේ පැයට කිලෝමීටර් 100 ක වේගයෙන් දුම්රිය ධාවනය කළ හැකි අතර කොළඹ සිට මාතරට පැය දෙකහමාරකින් ගමන් කළ හැකිය.ආරක්ෂාකාරීව ගමන් කළ හැකි දුම්රිය සේවය මඟින් කඩිනමින් ගාල්ල - මාතර ඇතුළු දකුණේ පළාත් කරා මඟී ජනතාවට ගමන් කළ හැකි අතර ඉන්දියාවෙන් නව බලවේග කට්ටල දුම්රිය 20 ක් හා එන්ජින් තුනක් ද ඇතුළුව මෙම සංවර්ධන ව්‍යාපෘතියට ඇමෙරිකන් ඩොලර් මිලියන 167 ක් වැය කෙරේ.වසරකට අධික කාලයක් කොළඹ - මාතර අතර දුම්රිය ධාවනය සිදු නොවූ අතර පසුගිය 11 දා දුම්රිය ධාවනය යළි අරඹන ලදි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa12041512</link>
    <topic>ඕස්ට්‍රේලියාවේ රැකවරණ තිබියදී පවා පැහැරගත් බව හෝ රජය සම්බන්ධ බව කුමාර් කීවේ නෑ</topic>
    <author>අමල් යශෝමන්, දයා ඩී. ෆොන්සේකා</author>
    <content>කුමාර් - දිමුතු ප්‍රකාශ පරස්පරයිපැමිණිල්ල ආවේ දවසකට පසුවයි -පොලීසියඅමල් යශෝමන්, දයා ඩී. ෆොන්සේකාඅතුරුදන් වූ බව කියා පසුව පොලිසියට බාර වූ ප්‍රේමකුමාර් ගුණරත්නම් හෙවත් නොයෙල් මුදලිගේ නැමැති පුද්ගලයා නම් හතරකින් පෙනී සිට ඇති බවත් ඔහු ව්‍යාජ ලිපි ලේඛන හා විදේශ ගමන් බලපත් කිහිපයක් භාවිතා කැර ඇති බවත් අනාවරණය වෙයි.නොයෙල් මුදලිගේ යන නමින් යුත් ඕස්ට්‍රේලියා විදේශ ගමන් බලපත්‍රයක් සමඟ පොලිසියට බාර වූ පුද්ගලයා ඕස්ට්‍රේලියා මහ කොමසාරිස්වරිය හා එම නිලධාරීන් සමඟ සිටියදී පවා තමන් පැහැර ගෙන යෑමට පොලිසිය හෝ ශ්‍රී ලංකා රජයේ ආරක්ෂක අංශ සම්බන්ධ බවට කිසිදු ප්‍රකාශයක් නොකළ බවත්, එම සිද්ධිය ශ්‍රී ලංකා රජයේ ආරක්ෂක අංශ සම්බන්ධ යැයි ඔහු දැන සිටියේ නම් ඒ බව කිසිදු බාධාවකින් තොරව එහිදී සඳහන් කළ හැකිව තිබූ නමුත් ඔහු එවැනි කිසිදු සඳහනක් නොකිරීමෙන් මීට පොලිසියේ මැදිහත්වීමක් නැති බව සනාථ වන්නේ යැයි ජ්‍යෙෂ්ඨ පොලිස් නිලධාරියෙක් ‘සිළුමිණ’ ට පැවැසීය.පැහැර ගැනීමට ලක්වූ බව කියන දිමුතු ආටිගල නැමැත්තිය කළ ප්‍රකාශ සහ නොයෙල් මුදලිගේ යන අය කළ ප්‍රකාශය අතර බොහෝ පරස්පරතා තිබෙන බව ද ඔහු පෙන්වා දුන්නේ ය.ඕස්ට්‍රේලියාව වැනි රජයක් ශ්‍රී ලංකා පොලිසියට හා රජයට සිය ප්‍රශංසාව පුද කර තිබියදී පොලිසියට ඇතැමුන් එල්ල කරන පදනම් විරහිත චෝදනා තරයේ බැහැර කරන බව ද එම නිලධාරියා පවසයි.මේ අතර කුමාර් ගුණරත්නම් හා දිමුතු ආටිගල යන දෙදෙනාගේ යටගිය සිදුවීම් පිළිබඳව පොලිස්පතිවරයා හෝ තමන් හෝ කිසිම අවස්ථාවක දී පරස්පර විරෝධී ප්‍රකාශ නිකුත් කොට නැති බව තමන් අවධාරණයෙන් ප්‍රකාශ කරන බව පොලිස් මාධ්‍ය ප්‍රකාශක පොලිස් අධිකාරි නීතිඥ අජිත් රෝහණ මහතා ‘සිළුමිණ’ ට පැවැසීය.වන්නිනායක මුදියන්සේලාගේ දස්කොන්, රත්නායක මුදියන්සේලාගේ දයාලාල් නොයෙල් මුදලිගේ ප්‍රේමකුමාර් ගුණරත්නම් ආදී නම් හතරකින් පෙනී සිට ඇති මේ තැනැත්තා තම ප්‍රකාශ ලබාදීමේදී පොලිසිය විසින් තමන් පැහැර ගත් බවට කිසිදු අවස්ථාවක පවසා නැති බව ද පොලිස් මාධ්‍ය ප්‍රකාශකවරයා පැවැසීය.දිමුතු ආටිගල මෙනවිය විසින් පොලිස්පතිවරයා වෙත ෆැක්ස් පණිවුඩයක් යොමු කොට තිබේ. ඇයගෙන් ප්‍රකාශ ලබාගැනීමට නියමිතව ඇති අතර ඇය පැහැරගෙන යනු ලැබූ බව කියන සිද්ධිය සම්බන්ධයෙන් පොලිස්පතිවරයා ගේ නියමයෙන් පරීක්ෂණ සිදු කැරෙන බව ද ඒ මහතා වැඩිදුරටත් පැවැසීය.මේ අතර කුමාර් ගුණරත්නම් නැමැත්තා අතුරුදන් වී ඇත්තේ පසුගිය සිකුරාදා පාන්දර 4 ට වන අතර ඒ ගැන පොලිසියට පැමිණිලි කොට ඇත්තේ සවස 4.10 ට ය.දිමුතු ආටිගල 6 වැනිදා රාත්‍රි 8 ට අතුරුදන් වූ බව ප්‍රකාශ කරන අතර ඒ පිළිබඳ පොලිසියට පැමිණිලි කර ඇත්තේ 7 දා සවස 3.30 ට ය.මේ අතර කුමාර් ගුණරත්නම් අතුරුදන් වී ඇති බවට පැමිණිලි කරන ඔහුගේ බිරිඳ වී කලින් පොලිසියට ප්‍රකාශ කොට ඇත්තේ තමා ගුණරත්නම් සමඟ 2006 නොවැම්බර් 7 දා සිට සම්බන්ධයක් නොපවත්වන බවයි.මොවුන් දෙදෙනාම මීට කලින් රටින් පිටුවහල් කළ අය බව පවසන විදේශ කටයුතු අමාත්‍යාංශය කුමාර් ගුණරත්නම් වීසා ඉකුත්ව මාස පහක් නීති විරෝධී ලෙස මෙරට රැඳී සිට ඇති බව ද අවධාරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa12041513</link>
    <topic>සහල් පිටරට යැවීමට ද කටයුතු කරමු</topic>
    <author/>
    <content>ඇමැති බැසිල් රාජපක්ෂසහල්වලින් ස්වයංපෝෂිත අප ඉදිරියේදී සහල් අපනයනය කිරීමට ද කටයුතු කළ යුතු බවත් ඒ වෙනුවෙන් ගොවි ජනතාවට අවශ්‍ය සෑම සහයෝගයක්ම ලබාදීමට ජනාධිපතිතුමා ප්‍රමුඛ රජය බැදී සිටින බවත් ආර්ථික සංවර්ධන අමාත්‍ය බැසිල් රාජපක්ෂ මහතා ප්‍රකාශ කළේ ය.ඔයාමඩුව දැයට කිරුළ භූමියේ ඉදිකළ වී ගබඩා සංකීර්ණ විවෘත කිරීමේ උත්සවයට සහභාගි වෙමින් අමාත්‍යවරයා මේ බව පැවසීය.කුසගින්නෙන් පීඩා විඳින සෝමාලියානු ජනතාවට සහල් මෙට්‍රික් ටොන් 500 ක් ලබාදීමට රජයට හැකි වූ බවත් එම සහල් රජරට ඇතුළු අපේ ගොවි ජනතාව විසින් නිපදවූ බවත් අමාත්‍යවරයා කියා සිටියේ ය. රජය විසින් පොහොර සහනාධාරය, වී ගබඩා පහසුකම්, තාක්ෂණික උපදෙස් ඇතුළු සියලු පහසුකම් ලබාදීමට ගත් පියවර හේතුවෙන් මෙවැනි වර්ධනයක් ලබාගත හැකි වූ බව ද අමාත්‍යවරයා මෙහිදී පෙන්වා දුන්නේ ය.මහින්ද රාජපක්ෂ ජනාධිපතිතුමා රට භාරගන්නා විට ත්‍රස්තවාදී ක්‍රියා මෙන් ම යටිතල පහසුකම් නොමැතිවීමෙන් ද මෙරට ජනතාව පීඩා විදි බව කී අමාත්‍යවරයා ත්‍රස්තවාදය පරාජය කළ රජය යටිතල පහසුකම් නැංවීමට ගම නැඟුම වැනි සංවර්ධන වැඩසටහන් ආරම්භ කළ බවත් කියා සිටියේ ය. ඉන් නොනැවතුණු ජනාධිපතිවරයා නිදහස් දින සැමරුමට සමගාමීව දැයට කිරුළ ප්‍රදර්ශනය පවත්වා එම දිස්ත්‍රික්කයේ යටිතල පහසුකම් සංවර්ධනය කිරීමට පියවර ගත් බව ද කියා සිටියේ ය.රුපියල් මිලියන 250 ක වියදමින් ඉදිකර ඇති මෙම ගබඩා සංකීර්ණයේ ධාන්‍ය ගබඩා කිරීමේ ධාරිතාවය මෙට්‍රික් ටොන් 45000 කි. මෙම විවෘත කිරීම මගින් අනුරාධපුර දිස්ත්‍රික්කයේ සියයට 10 ක්ව පැවති වී මිලදී ගැනීමේ හැකියාව සියයට 35 ක් දක්වා වර්ධනය කර ගතහැකි වන අතර යාබද දිස්ත්‍රික්කයන් වන කිලිනොච්චිය හා පොලොන්නරුව දිස්ත්‍රික්කයන්හි වී මිලදී ගැනීමේ වැඩපිළිවෙළට ද දායකවීමට බලාපොරොත්තුවේ.මෙම අවස්ථාවට අමාත්‍ය එස්.එම්. චන්ද්‍රසේන, රංජිත් සියඹලාපිටිය, නියෝජ්‍ය අමාත්‍ය ඩබ්.බී. ඒකනායක, පාර්ලිමේන්තු මන්ත්‍රී ජෙහාන් සේමසිංහ, පොලිස්පති එම්.පී. ඉලංගකෝන් යන මහත්වරුන් ද මෙම අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa12041514</link>
    <topic>අභියෝග මැදින් කාර්මික අංශය ද සියයට 10.3 කින් නඟී</topic>
    <author>(සුනිල් දයා අල්විස්)</author>
    <content>(සුනිල් දයා අල්විස්)අන්තර්ජාතික අභියෝග හමුවේ වුවද කාර්මික අංශය 2011 වසරේ සියයට 10.3 ක වර්ධනයක් ලබාගෙන තිබේ.එම වර්ධනය අත්පත් කර ගෙන ඇත්තේ කර්මාන්ත ශාලා නිෂ්පාදන යන අංශවලිනි.ඉදිකිරීම් අංශය ද පසුගිය වර්ෂයේදී ලබාගෙන ඇති වර්ධනය සියයට 14.2 කි.මේ හැර කෘෂිකර්මය, ධීවර, තොග හා සිල්ලර වෙළෙඳාම, ප්‍රවාහන හා සන්නිවේදන, බැංකු, රක්ෂණ හා දේපළ වෙළෙඳාම යන අංශවලින් ඉකුත් වසරේදී සියයට 8.6 ක වර්ධනයක් ලබාගෙන ඇත.ශ්‍රී ලංකා මහ බැංකුවේ 2011 වසර සඳහා වන වාර්ෂික වාර්තාවෙන් එම කරුණු සඳහන් කර තිබෙන අතර එකී වාර්තාව මුදල් අමාත්‍යවරයා වන මහින්ද රාජපක්ෂ ජනාධිපතිතුමා වෙත ඉකුත් 9 වැනිදා මහ බැංකු පරිශ්‍රයේ පැවැති උත්සවයකදී පිළිගැන්වීය.මහ බැංකුවේ අධිපති අජිත් නිවාඩ් කබ්රාල් මහතා විසින් මේ බැංකු වාර්තාව ජනාධිපතිතුමාට පිළිගැන්වීම සිදු කැරිණි.මෙය මහ බැංකුවේ 62 වැනි වාර්ෂික වාර්තාවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa12041515</link>
    <topic>රටවල් 28 කට සුනාමි අනතුරු ඇඟවීම්</topic>
    <author>අරුණි මුතුමලී</author>
    <content>අරුණි මුතුමලීඑක්සත් ජනපද භූ විද්‍යා සමීක්ෂණ මධ්‍යස්ථානය රටවල් 28 කට සුනාමි ව්‍යසනයක් පිළිබඳ අනතුරු අඟවයි.ඒ අනුව ඉන්දුනීසියාවේ ප්‍රධාන නගරය වන බණ්ඩා අචේ ප්‍රදේශය අසල ඇතිවූ භූමි කම්පාව රිච්ටර් මාපක 8.6 ක ප්‍රබලත්වයක් ඇතිව සිදුවිය. මේ නිසා සුනාමි බලපෑමක් ඇති විය හැකි රටවල් ලෙස ඉන්දුනීසියාව, ඉන්දියාව, ශ්‍රී ලංකාව, ඕස්ට්‍රේලියාව, මියන්මාරය, තායිලන්තය, මැලේසියාව, මාල දිවයින, පාකිස්ථානය, සෝමාලියාව, ඕමානය, ඉරානය, බංග්ලාදේශය, කෙන්යාව, දකුණු අප්‍රිකාව හා සිංගප්පූරුව ද ඉන්දීය සාගරයේ සියලු දූපත් ද අයත් වෙන බව පත්‍රය මුද්‍රණයට යන අවස්ථාවෙහි ප්‍රකාශයට පත් විය.මේ භූමි කම්පාව ඇති වී ඇත්තේ දේශාංශ 2.311 උතුරින් හා 93.063 නැඟෙනහිරට වන්නට වූ සුමාත්‍රාවේ බටහිර වෙරළ තීරයේ ය.මේ භූමි කම්පාව 2004 වසරේ ඇති වූ තරම් ප්‍රබල නොවන අතර එවර ඇති වූයේ රිච්ටර් මාපකයේ 9.1 ක භූමි කම්පාවකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aa12041516</link>
    <topic>මේස පුටු සෙළවෙයි ජනයා නිවෙස් කරා දිවයයි</topic>
    <author>ඉනෝකා සමරවික්‍රම</author>
    <content>ඉනෝකා සමරවික්‍රමරටම ආන්දෝලනාත්මක තත්ත්වයකට පත්කළ භූමි කම්පනය කොටුවේ පිහිටි පත්තර මහගෙදර ලේක්හවුස් මන්දිරයටත් තදින් ම දැනිණි. එම භූ කම්පනය හේතුවෙන් කාර්යාල ගොඩනැඟිලි තුළ තිබූ මේස පුටු ආදියත් දැඩි ලෙස සෙලවීමට ලක් විය.සිංහල අවුරුද්දට ඔන්න මෙන්න කියා තිබියදී සිදුවූ මේ සිදුවීමෙන් කාර්යාල සාමාජික සාමාජිකාවෝ කඩිමුඩියේ තම නිවෙස් බලා යන්නට පිටත් වූහ.කොළඹ ප්‍රධාන මාර්ගවල දැඩි වාහන තද බදයක් පැවැති අතර අතොරක් නැතිව නැඟෙන වාහන නළා හඬත්, නිවෙස් බලා පිටත්ව යන ජනතාවගෙනුත් කොළඹ හා ඒ අවට දැඩි කලබලකාරී තත්ත්වයක් පැවැතිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=ab1204151</link>
    <topic>ආර්ථික වාර්තා දහයක් තැබූ වසරක්</topic>
    <author>සංවාද සටහන සරත් පෙරේරා</author>
    <content>මහාචාර්ය රංජිත් බණ්ඩාර කොළඹ විශ්ව විද්‍යාලයේ ආර්ථික විද්‍යා අධ්‍යයන අංශයේමහ බැංකුව නිකුත් කළ අලුත් ම වාර්ෂික වාර්තාවෙන් යුද්ධය දිනූ මේ රජය, ආර්ථික යුද්ධයෙන් ද ජයගනිමින් සිටින බවට හේතු සාධක ඊට අවශ්‍ය සංඛ්‍යාලේඛන සමඟම මෙරටටත් ලෝකයටත් හෙළි කළේ ය. ලංකාව එතෙක් මෙතෙක් අත් කරගත් ඉහළම ආර්ථික වර්ධන අනුපාතිකය වන සියයට 8.3 වර්ධන වේගය අත්කර ගැනීමට පසුගිය වසරේ සමත් විය. එක දිගට වසර දෙකක්, සීයට 8 වර්ධන වේගය ඉක්මවූයේ ද පසුගිය වසර දෙකේදීය. ගෙවී ගිය 2010/11 වසර දෙකේම ආර්ථික වර්ධන වේගය ඉතිහාසයේ පළමු වරට සීයට 8 ඉක්මවීය. මේ අනුව ඉහළ ආර්ථික වර්ධන අනුපාතිකයක් අත්කර ගැනීමට පමණක් නොව එය පවත්වා ගෙන යාමටත් රජය උත්සාහ ගන්නා බව පැහැදිලි ය.2011 අලුත් මහ බැංකු වාර්තාවේ උපනතීන් පිළිබඳව ‘සිළුමිණ’ සමඟ සාකච්ඡාවට එක්වුණේ කොළඹ විශ්ව විද්‍යාලයේ ආර්ථික විද්‍යා අධ්‍යයන අංශයේ මහාචාර්ය රංජිත් බණ්ඩාර මහතා ය. මහාචාර්යවරයා අලුත් මහා බැංකු වාර්තාව ඔස්සේ ආර්ථිකයේ සිදුවෙමින් පවතින ප්‍රගමනය විශ්ලේෂණය කෙළේ මෙසේ ය.2011 මහ බැංකු වාර්තාව මූලික වශයෙන් ශ්‍රී ලංකාවේ ආර්ථිකයේ 2011 වසරේ ආර්ථික ප්‍රගතිය පිළිබඳව තොරතුරු විවිධ පැතිකඩ ඔස්සේ ඉදිරිපත් කරල තියෙනවා.මේ මහ බැංකු වාර්ෂික වාර්තාවෙන් වසරේ ආර්ථික වශයෙන් ලබාගත් කැපී පෙනෙන වර්ධනය පිළිබඳව සමාලෝචනයක් කරනවා. ඊට කලින් වසර හා සංසන්දනය කරමිනි. 2011 වසරේ ආර්ථික සංවර්ධන කාර්යසාධන මට්ටම් කවරාකාර ද කියලා. ඉදිරි කාලයේ ආර්ථිකයේ හැසිරීම් පිළිබඳ ඉඟි ලබාගන්න.ආර්ථිකය පිළිබඳ පුරෝකථනයන් කරන්න ප්‍රතිපත්ති සම්පාදනයේ දී මේ තොරතුරු පාවිච්චි කරලා වඩා ප්‍රතිඵලදායි සැලසුම්වලට යන්න හැකියාවක් ලැබෙනවා. මේ වාර්තාව තුළ අඩංගු සමහර තොරතුරු ජාත්‍යන්තරය සමඟ අපේ ආර්ථිකයේ හැඩ හුරුකම පිළිබඳ කිසියම් ආකාරයක සංසන්දනාත්මක ඇගැයීමකට භාජන කිරීම සඳහා අවශ්‍ය පදනම සපයනවා.ලංකාව කලාපය සමඟ ලංකාව වෙනත් මධ්‍ය ආදායම් ලබන රටවල් සමඟ ලංකාව ලෝකයේ දියුණු ආර්ථිකයන් සමඟ විවිධ ගැලපීම් සංසන්දනාත්මක විශ්ලේෂණයන්ට යන්නත් මේ හරහා ලබාගත්ත දත්තවලින් පුළුවන්කම තියෙනවා.2011 මහ බැංකු වාර්තාවෙන් ශ්‍රී ලංකාවේ ආර්ථිකය පිළිබඳව 2011 වසරේ අත්පත් කරගත් ප්‍රගතිය ශ්‍රී ලංකාවේ ආර්ථික සංවර්ධනයේ සැලසුම් හා ක්‍රමෝපායවලට සමගාමීව කවර මට්ටමකට ඇවිල්ලා තියෙනවද කියන එක අවබෝධ කරගන්නට හැකියාව තිබෙනවා.මේක වඩා වැදගත්වන්නේ ශ්‍රී ලංකාවේ සංවර්ධන ක්‍රියාදාමය සමස්තයක් ලෙස ගොනු කරල තියෙන්නේ මහින්ද චින්තනය, මහින්ද චින්තන ඉදිරි දැක්ම කියන මූලික සංවර්ධන ප්‍රතිපත්ති වැඩපිළිවෙළ දෙක ඔස්සේ.මහින්ද චින්තන ප්‍රතිපත්ති මගින් අපේක්ෂා කරන ඉලක්ක අපි දන්නවා කෙටිකාලීන මධ්‍යකාලීන දීර්ඝ කාලීන වශයෙන්. ආකාර තුනකට බෙදිල යනවා. එම ඉලක්ක කොතෙක් දුරට 2011 දී අත්පත් කරගෙන තියනවද? 2005 මහින්ද චින්තන වැඩපිළිවෙළ ඉදිරිපත් වුණ 2010 මහින්ද චින්තන ඉදිරි දැක්ම ඉදිරිපත් වුණා.දැන් මේ වැඩපිළිවෙළවල ජයග්‍රහණ ඒ අරමුණු වලට කොතෙක් දුරට ළඟා වෙලා තියනවද මේ කරුණු කාරණා සම්බන්ධයෙන් හොඳ පසු විපරමක් මහ බැංකු වාර්තාව හරහා අපට ලබාගන්න පුළුවන්.මහ බැංකු වාර්තා තුළ තියෙන කාරණා දෙස බැලුවහම අපට පේනව ප්‍රධාන වශයෙන් ඉතිහාසයේ මුල්වරට නිදහසින් පසු කාල සීමාව තුළ එක දිගට අවුරුදු දෙකක් ආර්ථික වෘද්ධිය සියයට 8 කට වඩා ඉහළ අගයක් ගන්නේ 2010 හා 2011 වසරවලයි.1978 සිට රටේ ආර්ථික සංවර්ධන වේගය ඇත්තටම සීයට 4 - 5 අතර පරාසයක තමයි විහිදුණේ. 2001 දී රටේ ආර්ථික සංවර්ධනය ඍණ අගයක් ගත්තා.මේ සියල්ල අත ඇරල 2005 ඉඳල ගත්තොත් අපට පේනව 2009 වසර හැර අනිත් සෑම වසරකම ආර්ථික වර්ධන වේගය සීයට 6 සීමාවේ සාමාන්‍ය අගයක රැඳිල තියෙනවා. මේක ඉතාම සාධනීය තත්ත්වයක්. එයට හේතුව මූලික කාරණා කීපයක් ඔස්සේ තවදුරටත් තහවුරු කෙරෙනවා.ශ්‍රී ලංකාව මධ්‍යම ආදායම් ලබන රටක් බවට පත්වෙලා තියෙන්නේ. ඒක ලෝක සම්මත ප්‍රමිතීන් අනුව ඒ තත්ත්වය අත්පත් කරගත්තේ. ඊළඟට අනිත් පැත්තෙන් ලංකාවේ ඒකපුද්ගල ජාතික නිෂ්පාදනය ඇමෙරිකානු ඩොලර් 2000 සීමාව පසුකළා. 2016 වෙනකොට මෙය ඇමෙරිකානු ඩොලර් 4000 ළඟාවිය හැකි ය කියන පසුබිම නිර්මාණය වෙලා තියනව කියන එක. විවිධ ආර්ථික විද්‍යාත්මක පුරෝකථන හරහා තහවුරු වී තියනවා.ඊළඟට 2011 අවුරුද්ද ගත්තම අපට පේනවා අවම වශයෙන් ආර්ථික වශයෙන් ශ්‍රී ලාංකික වාර්තා දහයක් තියල තියෙනවා. ඒවා ප්‍රධාන ජයග්‍රහණ වෙනවා. ශ්‍රී ලංකාව අවුරුදු 46 කට පස්සේ ඉහළම වෘද්ධි වේගය අත් කරගෙන තියනවා. ධීවර අංශය අවුරුදු 39 කට පස්සේ ඉහළම වර්ධන වේගය ළඟා කරගෙන තිබෙනවා.කර්මාන්ත අංශය අවුරුදු 33 කට පස්සේ ඉහළම වර්ධනය වාර්තා කරගෙන තියෙනවා.ඉදිකිරීම් අංශය අවුරුදු 31 කට පස්සේ ඉහළම වර්ධනය අත්කර ගැනීමට සමත්ව තියනවා.සුළු කර්මාන්ත අංශය අවුරුදු 14 කට පස්සේ ඉහළම වර්ධනය අත්කර ගත්තා.අපනයන වෙළෙඳාම් අංශය අවුරුදු 11 කට පස්සේ ඉහළම වර්ධනය වාර්තා ගත කරල තියනවා. වාර්තා අතරේ අපට පේනවා 2011 මහ බැංකු වාර්ෂික වාර්තාව අනුව ආර්ථිකයේ සියලුම අංශවල ශක්තිමත් තිරසාර වර්ධනයක් පෙන්නුම් කරන බව.ඒ වගේ ම තනි මැද ඉලක්කම කට රටේ උද්ධමනකාරී තත්ත්වය පහළ බැහැල තියනවා. ඉතිරි කිරීම් හා ආයෝජන ස්ථාවර මට්ටමකින් ඉහළ නැඟලා තිබෙනවා. විදේශ සංචිත සුව පහසු මට්ටමකට ඇවිල්ල තියනවා. විදේශ විනිමය අනුපාතිකය ඌණ හෝ අධි තක්සේරුවකට භාජනය නොවී යථාර්ථය පෙන්නුම් කරන ස්ථානයකට ඇවිල්ලා තියනවා.බැංකු හා මුදල් අංශය ස්ථිරසාර ආකාරයකට වර්ධනය වෙලා තියෙනවා. සේවා වියුක්තිය, දිළිඳුකම සහ විදේශ ණය සේවා අනුපාතිකය පහළ වැටිලා තියනවා.මේ සියල්ල මඟින් පෙන්නුම් කරන්නේ ශ්‍රී ලංකා මහ බැංකුව එහි වගකීම් නැතිනම් අරමුණු වන ආර්ථික හා මිල ස්වාධීතාව ස්ථාවරව පවත්වා ගෙන යාමත් මූල්‍ය ක්‍රමය ප්‍රශස්ත මට්ටමකින් පාලනය කිරීමත් ව්‍යවස්ථානුකූල ආකාරයට සිදුකර ඇති බවයි.මහ බැංකුවට රජයේ බැංකුව ලෙසත් බැංකුකරුවන්ගේ බැංකුව ලෙසත් කටයුතු කිරීමේ වගකීමත් තියෙනවා. මෙහිදී රජය වෙනුවෙන් රුපියල් බිලියන 5500ක රාජ්‍ය ණය කළමනාකරණය කිරීම, ඇමෙරිකානු ඩොලර් බිලියන 6.1ක විදේශ වත්කම් ප්‍රමාණයක් පාලනයත්, රුපියල් බිලියන 1000කට වැඩි සේවක අර්ථසාධක අරමුදල පාලනයත් සංසරණය වන රුපියල් බිලියන 347ක් වන කාසි සහ නෝට්ටු නිකුත් කොට ඒවා කළමනාකරණය කිරීමත් බැංකු 33ක් බැංකු නොවන මූල්‍ය ආයතන 42ක් නියාමනය කිරිමත් වැනි කාර්යයන් ව්‍යවස්ථානුකූල මට්ටමට කළමනාකරණය කිරීම වාර්ෂික වාර්තාව මඟින් සතුටුදායක ආකාරයට කර ඇති බව පෙන්නුම් කර තිබෙනවා.මේ තත්ත්වය වඩා වැදගත් වන්නේ 1989/90 කාලසීමාව තුළ මූල්‍ය සමාගම් 13ක් බිඳ වැටී ඒවායේ කටයුතු වසා දමන තැනට ආවා. 2002 අවුරුද්දේ එක් වාණිජ බැංකුවක් කඩා වැටීමට ආසන්න තත්ත්වයට පත්වුණා. නමුත් අපට පේනවා 2006 – 11 කාලසීමාව තුළ කිසිදු වාණිජ බැංකුවක් හෝ මූල්‍ය සමාගමක් කඩා වැටීමකට පත්වී නැහැ. මෙයත් ප්‍රශංසනීය තත්ත්වයක්. හේතුව මේ කාලසීමාවේ ලෝකයේ දියුණු රටවල බැංකු 400කට වඩා කඩා වැටී තිබෙනවා.විදේශ විනිමය අනුපාතිකය යහපත් ලෙස හැසිරවීමත් දිගුකාලීන ආර්ථික සංවර්ධන ඉලක්ක ළඟා කර ගැනීම සඳහා වෙළෙඳ පොළට අවශ්‍ය කරන විදේශ සංචිත මුදාහැරීමට පසුගිය කාලය තුළ ශ්‍රී ලංකා මහ බැංකුව කටයුතු කර තිබුණා. මෙහි ප්‍රතිඵලයක් විදියට වර්තමානයේ ඇමෙරිකානු ඩොලර් බිලියන 6.7ක මට්ටමකට රටේ විදේශ විනිමය සංචිත පවත්වා ගැනීමට හැකියාව ලැබිලා.ශ්‍රී ලංකාවේ ඉදිරි ආර්ථික ප්‍රගතිය පිළිබඳව මහ බැංකු වාර්තාව මඟින් 2012 සිට 2015 දක්වා පුරෝකථන ගණනාවක් කර තිබෙනවා. එම පුරෝකථන මඟින් ගම්‍ය වන මූලික කරුණු කිහිපයක් පෙන්වා දිය හැකියි.වෙළෙඳ පොළ මිල අනුව ගණනය කරන දළ දේශීය නිෂ්පාදිතය 2011 පැවැති රුපියල් බිලියන 6543 සිට 2015 වන විට එය රුපියල් බිලියන 11290 දක්වා ඉහළ යනවා.මුර්ත ජාතික නිෂ්පාදිතයේ වර්ධනය 2012 දී සියයට 7.2 දක්වා පහත වැටුණත් 2015 වන විට සියයට 8.5 දක්වා ඉහළ යනවා.2015 දී උද්ධමනය තනි මැද ඉලක්කමක අගය ගන්නවා. ඒකපුද්ගල ජාතික නිෂ්පාදිතය 2011 දී ඩොලර් 2836 මට්ටමේ සිට 2015 වන විට ඩොලර් 4574 දක්වා ඉහළ යනවා.මුළු ආයෝජන දළ දේශීය නිෂ්පාදිතයට අනුපාතිකයක් ලෙස 2011 දී සියයට 29.9 මට්ටටමක තිබුණත් 2015 දී එය සියයට 32.3 දක්වා ඉහළ යනවා.දේශීය ඉතිරි කිරීම් ඉහත කාලසීමාව තුළ සියයට 18.3 සිට 2015 දී සියයට 25 දක්වා ඉහළ යනවා.ජාතික ඉතිරි කිරීම් ද සියයට 22.1 මට්ටමේ සිට 2015 වන විට සියයට 32.5 දක්වා ඉහළ යනවා.ඉහත ඉලක්ක වෙත ශ්‍රී ලංකාව ළඟාවීමේ අවකාශය ලැබෙන්නේ මහින්ද චින්තන ඉදිරි දැක්මේ පංච බල කේන්ද්‍රයන් ඉලක්ක කරගෙන සංවර්ධන ක්‍රියාවලිය මෙහෙයවීමේ ප්‍රතිඵලයක් වශයෙන් බව 2011 මහ බැංකු වාර්තාව පැහැදිලි කරනවා.වර්තමානයේ බොහෝ අය විසින් හුවා දක්වන වෙළෙඳ ශේෂ හිඟය පිළිබඳව දිගුකාලීන වැඩ පිළිවෙළක් අනුගමනය කිරීම සඳහා වන මූලෝපායන් පිළිබඳව මහ බැංකු වාර්තාව දීර්ඝ වශයෙන් කරුණු සාකච්ඡා කර තිබෙනවා.එම වැඩ පිළිවෙළේ අතුරු ක්‍රියාමාර්ගයක් විදියට තමයි පසුගිය සතියේ වාහන සඳහා අයකරන ආනයන තීරු බද්ද ඉහළ නංවනු ලබුවේ. ඒ වගේම රුපියලේ අගය අව ප්‍රමාණය කිරීමත් මේ සඳහා යෝජනා කෙරුණු තවත් එක් ක්‍රියාමාර්ගයක්. ඊට අතිරේකව මහ බැංකු පොලී අනුපාතිකය ඒකක 100 සහ ඒකක 150 ලෙස වාණිජ බැංකුවලට ණය දීමේදී අයකරන සහ ඒවායේ අතිරික්ත මූල්‍ය මිලට ගැනීමේ දී අය කරන හා ගෙවනු ලබන පොලී අනුපාතිකවල වෙනසක් සිදු කරනු ලැබුවා. මෙය වාණිජ බැංකුවල ණය දීමේ හා ණය වර්ධන හැකියාව අවම කරන අතර එය සියයට 18 මට්ටමකට ගෙන ඒමේ අපේක්ෂාවක් තිබෙනවා.මීට අතිරේකව 2012 වසරේදී අපනයන ඉපැයුම් ඇමෙරිකානු ඩොලර් බිලියන 11.7කට ඉහළ නංවා ගැනීමටත් විදේශගත ශ්‍රී ලාංකිකයන් මෙරටට එවන විදේශ මුදල් ඩොලර් බිලියන 6.5 දක්වා ඉහළ නංවා ගැනීමටත් විදේශ සෘජු ආයෝජන ඩොලර් බිලියන 2 දක්වා ඉහළ නංවා ගැනීමටත් කටයුතු සම්පාදනය කර තිබෙනවා.මූල්‍ය හා පිස්කල් ප්‍රතිපත්තිය හැසිරවිය යුතු ආකාරය ලෝක වෙළෙඳ පොළ තෙල් මිල ඉහළ යාමකදී ගත යුතු ක්‍රියාමාර්ග හා සාර්ව ආර්ථික මූලිකාංග යහපත් මට්ටමකින් පවත්වාගැනීම සඳහා වන වැඩ පිළිවෙළ සමූහයක් මහ බැංකු වාර්තාව මඟින් දීර්ඝ වශයෙන් සාකච්ඡාවට ගෙන තිබෙනවා.මේ අලුත් මහා බැංකු වාර්තාව සමස්තයක් ලෙස සැලකිල්ලට ගත්තම ආර්ථික වෘද්ධිය, ඒක පුද්ගල ජාතික නිෂ්පාදිතය, උද්ධමනය, සංවර්ධනය යටිතල පහසුකම් වැඩි දියුණු කිරීම, පද්ධති ස්ථායීතාව කෙරෙහි සුවිශේෂ අවධානය යොමුකර තිබෙනවා. මෙය පැසසීමට භාජන කළ යුතු කරුණක්.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=ab1204152</link>
    <topic>කුමාරයාගේ දෙබිඩි රංගනය</topic>
    <author/>
    <content>ශ්‍රී ලංකාවේ පුද්ගල අතුරුදන් වීම් හා පැහැර ගැනීම් පිළිබඳ ඉතිහාසය අද ඊයේ ඇතිවූවක් නොවේ. තිස් අවුරුදු යුද සමයේ මෙන්ම 1989 භීෂණ සමයේ ද පටන් ගැනුණු මේ පුද්ගල පැහැර ගැනීම් මේ රජය සමයේදී යම් තරමකින් අඩු වී තිබිණ. සිදුවූ පුද්ගල පැහැර ගැනීම් හා අතුරුදන් වීම් අතරින් බොහෝ ඒවා විසඳුණු අතර නොවිසඳී ඇත්තේ කීපයකි.අතුරුදන් වීම් හා පැහැර ගැනීම් පිළිබඳ අලුත්ම රංගනය ඊයේ පෙරේදා කරළියට ආවේ අමුතුම ක්‍රමයකටය.ඒ ජනතා විමුක්ති පෙරමුණේ ආදිතමයකු වූ 1987 දී පල්ලෙකැලේ යුද හමුදා කඳවුරට පහරදීම හා තවත් අපරාධ රැසකට සහභාගි වූ පේ‍්‍රමකුමාර ගුණරත්නම් හෙවත් කුමාර මහත්තයා ගේ අතුරුදන් වීම හෙවත් පැහැර ගැනීමයි.පැහැරගත්තා යැයි කියන විට ඔහු ජනතා විමුක්ති පෙරමුණේ බිඳි ගිය පෙරටුගාමී සමාජවාදී පක්ෂයේ නායකයා විය. ඔහු අතුරුදන් වූවා යැයි කීවේ කිරිබත්ගොඩදීය.එහෙත් පොලිස් මාධ්‍ය ප්‍රකාශක පොලිස් අධිකාරී අජිත් රෝහණ අප සමඟ කීවේ ඔහු අතුරුදන් වීම හෝ පැහැර ගැනීම පිළිබඳ කිසිදු සාක්ෂියක් නැති බවය.මේ රංගනයේ ඊළඟ ජවනිකාව වූයේ පෙරටුගාමි සමාජවාදී පක්ෂයේ කාන්තා අංශයේ නායිකා දිමුතු ආටිගල අතුරුදන් වීමයි. ඇය අතුරුදන් වීම පිළිබඳ ද කිසිදු සාක්ෂියක් නැත. මාර්ග අංක 174 බස්රියක යද්දි අතුරුදන් වූවා යැයි කීව ද ඒ මාර්ගයේ කිසිදු බස් කොන්දොස්තර වරයකු හෝ මගීයකු එවන් සිද්ධියක් අත්දැක නැත.මේ රංගනයේ අලුත්ම තත්ත්වය මේ වන විට හෙළි වී ඇත.පොලිස් මාධ්‍ය ප්‍රකාශකවරයා පවසන පරිදි සිකුරාදා 9 වැනිදා රාත්‍රී 10 ට පමණ කොළඹ 9 දෙමටගොඩ පිහිටි කොළඹ අපරාධ කොට්ඨාසය වෙත පුද්ගලයකු පැමිණ ඇත. ඊට මොහොතකට පෙර තමා ඒ ආසන්න ප්‍රදේශයකට නාඳුනන පුද්ගලයන් පිරිසක් විසින් වෑන් රථයකින් දමා ගිය බව කී ඔහු, ඔහු ඉදිරියට පැමිණෙද්දි පොලිස් නිලධාරීන් සිටි නිසා එහි ආ බව ද කියා සිටියේය.මේ පිළිබඳ පරීක්ෂා කිරීමේදී ඔහු නොයෙල් මුදලිගේ නමින් පෙනී සිටි අතර පරීක්ෂණවලදී ඔහුත් පසුගියදා අතුරුදන් වූවා යැයි කියන කුමාර ගුණරත්නම් යන අයත් එක් පුද්ගලයකු බව සනාථ වූ බව ද පොලිස් මාධ්‍ය අංශය කියයි.කෙසේ හෝ කුමාර ගුණරත්නම් ඔස්ට්‍රේලියානු පුරවැසියකු ලෙස හඳුන්වා දී ඔහුගේ අතුරුදන් වීම ගැන රජයෙන් විමසා සිටි ඔස්ට්‍රේලියානු මහ කොමසාරිස් කාර්යාලයේ නිලධාරීන් ද රාත්‍රී 11 වන විට ඒ ස්ථානයට ආ අතර ඔහුගේ ඉල්ලීම පරිදි ඔහු පොලිස් ආරක්ෂාව යටතේ කටුනායක ගුවන් තොටුපළ වෙත ගෙන යන ලදී. පසුව ඔහු අපේ‍්‍රල් 10 වැනිදා උදෑසන 7.40 ට මැලේසියාවේ ක්වාලාලම්පූර් බලා යන ගුවන් යානයකින් ඔස්ට්‍රේලියාව බලා පිටත් කොට යැවු බව ද පොලිස් මාධ්‍ය අංශය නිවේදනයක් නිකුත් කරමින් කියා සිටියි.ඔහු ශ්‍රී ලංකාවට පැමිණ ඇත්තේ 2011 සැප්තැම්බර් 04 දිනය. ඔස්ට්‍රේලියානු අංක N1016123  දරන හැඳුනුම්පතින් ශ්‍රී ලංකාවට පැමිණ ඇත්තේ නොයෙල් මුදලිගේ නමිනි. ඔහු මෙතෙක් කල් ශ්‍රී ලංකාවේ නැවතී සිට ඇත්තේ අනවසරයෙනි.දිමුතු ආටිගල නමැත්තිය ද පැහැරගත් කිසියම් පිරිසක් විසින් තමා මහමඟ දමා ගිය බව පවසමින් ඊයේ පෙරවරුවේ පැවැති පෙරටුගාමි සමාජවාදී පක්ෂයේ මාධ්‍ය හමුවක් ඇමතුවාය.මහමඟ දමා ගිය දිමුතු ආටිගල ඉන් පසුව කෙළින්ම ගොස් ඇත්තේ මාදිවෙල පිහිටා ඇති පෙරටුගාමී සමාජවාදී පක්ෂ මූලස්ථානය වෙතය. එහිදී ඇය මාධ්‍ය හමුවක් ඇමතුවාය.එහිදී ඇය කියා සිටියේ බස් රථයෙන් බැස ගෙදර යද්දි සුදු වෑන් රථයකින් ආ පිරිසක් තමා පැහැර ගත් බවත්, ඔවුන් අත ආයුධ තිබුණු අතර ගෙදරක උඩ තට්ටුවට තමන් ගෙනගිය බවත් එහිදී ඔවුන් තමන්ගෙන් ලලිත් හා කූගන් ගැනත් තමන්ගේ සන්නද්ධ ක්‍රියාකාරී කටයුතු ඇත්දැයි යන්න ගැනත් ප්‍රශ්න කළ බවත් ඇය එහිදී පවසා තිබිණ.විශේෂයෙන් 9 දා සමුළුව ගැනත් ප්‍රශ්න කොට ඇති අතර තමන් නැතිව පක්ෂ සමුළුව සාර්ථක වේදැයි යන්න ගැනත් ප්‍රශ්න කළ පැහැර ගත් පිරිස තමන් තලපත්පිටියේ අතුරු පාරක දමා ගිය බවත් කී ඇය මීට ජවිපෙ සම්බන්ධයක් ප්‍රකාශ කළේ ඔවුන් මර්දනය කරන්නට ජවිපෙන් තොරතුරු ලැබෙන බව ඔවුන් කී බව ද අවධාරණය කළාය.මේ අතර මේ පැහැර ගැනීම නිසා ඔවුන්ගේ පක්ෂයට විශාල ප්‍රචාරයක් ලැබුණු බව ආර්ථික සංවර්ධන අමාත්‍ය බැසිල් රාජපක්ෂ මහතා මාධ්‍ය හමුවකදී පැවසීය. ඒ ප්‍රචාරය ඔවුන්ට මිලියනයක් වියදම් කොටවත් ලැබිය නොහැකි බව ද බැසිල් රාජපක්ෂ ඇමැතිවරයා අවධාරණය කළේය.කුමාර් ගුණරත්නම් වීසා බලපත් නොමැතිව මෙරට සිටි අයෙකු නිසා ඔහු රටින් පිට කිරීම රජය මහත් හිසරදයකින් මිදීමක් බව ද ආර්ථික සංවර්ධන ඇමැතිවරයාගේ අදහස විය.කෙසේ වෙතත් මේ පිළිබඳව පදනම් විරහිතව ශ්‍රී ලංකා රජයට චෝදනා කිරීම අසාධාරණ බව විදෙස් තානාපති කාර්යාල හා ජාත්‍යන්තර සංවිධාන වෙත නිවේදනයක් නිකුත් කරමින් විදේශ කටයුතු අමාත්‍යවරයා ද අවධාරණය කළේය.කුමාර් ව්‍යාජ නම් වලින් පෙනී සිටියේ ඔහුගේ ආරක්ෂාවට බව පෙරටුගාමි සමාජවාදී පක්ෂය පවසතත් ඔහු ආරක්ෂා විය යුත්තේ කාගෙන්දැයි ඔවුන් පැහැදිලි කොට නැත.මේ අතර කුමාර් ගුණරත්නම් පැහැරගත්තා නම් එම පැහැර ගැනීම සිදුකර ඇත්තේ ඉතිහාසයේ සිටම සිය පක්ෂයට විරුද්ධ මතයක් දරන අය ඝාතනය කිරීමේ සංස්කෘතියක් තිබෙන ජනතා විමුක්ති පෙරමුණ විය යුතු බව උසස් අධ්‍යාපන ඇමැති ඇස්. බී. දිසානායක මහතා පවසයි.මීට පෙර ද ජන අරගල ව්‍යාපාරයේ පළමු සම්මේලනය පැවැත්වූ අවස්ථාවේදී ලලිත් හා කූගන් අතුරුදන් වූ බව ද එයින් ද ඔවුන් විශාල ප්‍රචාරයක් ලබා ගත් බව ද ඇස්. බී. දිසානායක ඇමැතිවරයා පවසයි.ඒ වගේම මොහු නම් කීපයකින් පෙනී සිටි අතර වන්නිනායක මුදියන්සේලාගේ දස්කොන්, හා රත්නායක මුදියන්සේලාගේ දයාලාල් යන නම් භාවිත කළ ඔහු මෙරටට පැමිණ ඇත්තේ නොයෙල් මුදලිගේ නමින් බවත් ඔහු ඔස්ට්‍රේලියාවත් ශ්‍රී ලංකාවත් යන දෙරට රවටා ඇති බවත් ඇස්. බී. ඇමැතිතුමා අවධාරණය කොට ඇත. රටින් පිටව ගිය කුමාර් ගුණරත්නම් හෙවත් නොයෙල් මුදලිගේ පොලීසියට පවසා ඇත්තේ පැහැරගෙන ගිය අය තමන්ට කිසිදු හිරිහැරයක් හෝ පහරදීමක් නොකළ බවය.එහෙත් දිමුතු ආටිගල පවසන්නේ එයට වඩා වෙනස් කතාවකි. ඒ ඔවුන් තමන්ගේ දෑස් බැඳ දෑතට දෙපයට මාංචු දමා පහර කීපයක් ගැසු බවයි.එකම විදිහට එකම කණ්ඩායමක් විසින් පැහැරගෙන ගිය දෙදෙනකුගේ කතා දෙවිදිහකි. පරස්පර විරෝධීය. මෙය රංගනයකැයි කියන්නට මෙයට වඩා කාරණා කුමකට ද?පොලිස් මාධ්‍ය ප්‍රකාශක වරයාට ද ඒ වන විට වැඩිදුර යමක් කීමට හැකියාවක් නොතිබිණ. පේ‍්‍රමකුමාර ගුණරත්නම් දැන් හෙළි වී ඇති පරිදි නම් තුනකින් හා ගමන් බලපත් තුනකින් මෙරට සිට ඇත.ඔහු පේ‍්‍රමකුමාර ගුණරත්නම් හෙවත් නොයෙල් මුදලිගේ බව ඔස්ට්‍රේලියානු බලධාරීන්ට ද ප්‍රසිද්ධ රහසක් විය. මෙය මුළුමනින්ම රංගනයක් ලෙස පැහැදිලි ලෙසම පෙනේ.අපි මේ පිළිබඳව පොලිස් මාධ්‍ය ප්‍රකාශක අජිත් රෝහණ ගෙන් විමසුවෙමු. “විශේෂ යමක් තවම අපට කියන්නට බැහැ. පේ‍්‍රමකුමාර ගුණරත්නම් මෙහි පෙනී සිට ඇත්තේ නොයෙල් මුදලිගේ නමින්. ඔහුව ඔස්ට්‍රේලියාව බලා පිටත්කර යැව්වා. ඒත් අපේ විමර්ශන කටයුතු තවම ඉවර නැහැ. අප මේ ගැන පූර්ණ පරීක්ෂණයක් කරන්න බලාපොරොත්තු වෙනවා” ඔහු කීය.මෙය ඇත්ත වශයෙන්ම පැහැර ගැනීමක් ද රංගනයක් ද?තාම හරියට කියන්න බැහැ අප දන්නේ ඔවුන් කියන ඒවා පමණයි. පොලිස් කණ්ඩායම් කීපයක් මේ ගැන පරීක්ෂා කරගෙන යනවා.මේ කිසිම පැහැර ගැනීමක් ඇසින් දුටු සාක්ෂි නැති නිසා අපට තාම හරියට යමක් කියන්න අමාරුයි.මේ පුද්ගල පැහැර ගැනීම් පිළිබඳව විරුද්ධ පක්ෂයේ නායකතුමා ඇතුළු දේශපාලන නායකයන් කීප දෙනෙක් රජයට ඇඟිල්ල දික්කරනවා නේද?ඔව්, ඒත් රජය හෝ රජයේ කිසිම හමුදාවක් හෝ මෙයට සම්බන්ධ නැහැ. මීට පෙරත් මේ වගේ අතුරුදන් වීම් කීයක් නොයෙක් දෙනා රජය පිට පටවන්න උත්සාහ කළා ද? කෙනෙක් අතුරුදන් වූ පළියට එහෙම කෙළින්ම රජයට ඇඟිල්ල දිගු කරන්න කිසිවෙකුටත් බැහැ. පසුගියදා වාකරේ අයකු අතුරුදන් වුණා. අපි ඔහු පිළිබඳ සිද්ධිය දවස් හතරකින් සොයාගත්තා. ඒ අවස්ථාවේදීත් ඔවුන් රජයට ඇඟිල්ල දිගු කළා. ඒත් සිදුවී තිබුණේ කප්පම් කාරයෝ හතර දෙනෙකු කප්පම් ගැනීමට ඔහු පැහැරගෙන ගිය එකයි. ඊට ඇමැතිවරයකුත් සම්බන්ධ කොට කතා ගෙතී තිබුණා. ඒ වගේම බොහෝ පැහැරගෙන යාම් සිදුවී ඇත්තේ මෙවැනි පෞද්ගලික ප්‍රශ්න මතයි.මීට මාස දෙකකට පෙර ත්‍රිකුණාමලයේ ද්‍රවිඩ භාෂා පරිවර්තකයෙක් අතුරුදන් වුණා කියලා පැමිණිලි ලැබුණා. ඔහුගේ අතුරුදන් වීමත් පැහැර ගැනීමක් කියලා රජයට චෝදනා කළා. ඒත් අපි මාස දෙකකට පසු ඔහු සොයා ගත්තේ යාපනයේ ඉඳලා. සිද්ධිය වුණේ ඔහු තවත් අනියම් බිරිඳක සමඟ හොර රහසේ යාපනයට ගොස් රහසේ ජීවත් වීමයි.පුත්තලමේ රාසික් කියල තවත් අයෙක් ඔහු රාජ්‍ය නොවන සංවිධානයක ක්‍රියාකාරිකයෙක්. එයාගේ අතුරුදන් වීම ගැනත් චෝදනා කළේ රජයට.ඒත් අවුරුදු 1 1/2 කට පසු එළිවුණේ ඔහුගේ බිරිඳ විසින්ම ඔහු මරා දමලා. කෙසේ වෙතත් පුද්ගල අතුරුදන් වීම් පිළිබඳව රජයට ඇඟිල්ල දික්කිරීම වැරැදියි. මේ වගේ ස්ද්ධි බොහෝ තිබෙනවා.පේ‍්‍රමකුමාර ගුණරත්නම් හා දිමුතු ආටිගල රංගනය බඳු රංගනයක් මීට පෙර සිදුවී නැත. මෙය එම පක්ෂයේ ප්‍රසිද්ධියට ද හේතුවක් විය.මේ පුද්ගල අතුරුදන් වීම් යැයි සිදුවන සිදුවීම් පිටුපස ඇති නොයෙකුත් රහස් හෙළිකර ගැනීමට පරීක්ෂණ පවත්වන බව ද කිව යුතුයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=ab1204153</link>
    <topic>මත්පැන් දුම්වැටි මිල ඉහළ නැංවීම කාන්තාවන් දකින අන්දම</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>මත්පැන්, දුම්වැටි මිල ඉහළ දැම්මාට විරුද්ධ වන කෙනෙක් නැහැමේ උවදුරට එරෙහිවපොදු වගකීමකින් කටයුතු කරන්න ඕනෑගම්පහ දිස්ත්‍රික් පාර්ලිමේන්තු මන්ත්‍රීනී විශේෂඥ වෛද්‍ය සුදර්ශනී ප්‍රනාන්දුපුල්ලේමත්පැන් හා දුම්වැටිවල මිල ඉහළ යාම පිළිබඳ මූලිකව දක්නට ලැබෙන්නේ හොඳක්. මොකද මෙයින් යම් ප්‍රමාණයකට බීමට පෙලඹීම අඩුවෙනවා. මොකද බීම සඳහා වියදම් කළ යුතු මුදල වැඩි වන නිසා.ඒ වගේම සමාජයේ වගකීමක් තිබෙනවා මෙවැනි දේට ඇබ්බැහි වී ඇති අය එයින් මුදා ගැනීමට කටයුතු කිරීමට. මොකද මෙයින් සමස්ත සමාජයටම සිදුවන්නේ හානියක්.විශේෂයෙන් ගෘහස්ත ප්‍රචණ්ඩත්වයට බොහෝ සෙයින් හේතුවන්නේ ගෙදර පියා එසේත් නැත්නම් ස්වාමිපුරුෂයා විකෘති සිහියෙන් පැමිණීම නිසා පාසල් යන වයසේ දරුවන් මෙන්ම ගෘහණිය වේවා, රැකියාවක නියුතු කාන්තාවක වේවා පවුලේ සැවොම ඉතා අපහසුතාවට පත්වීමයි.රජයක් ලෙසත් මෙ වැනි අය එම තත්ත්වයෙන් මුදවා ලීමට වගකීමක් තියෙනවා. ඒ සඳහා යම් යම් පියවර ගෙන තිබෙනවා.කෙසේ වුවත් මේ මිල වැඩි කිරීම නිසා එක් අතකින් ප්‍රශ්නය උග්‍රවන අවස්ථාත් තිබිය හැකියි. මොකද බීමට ඇබ්බැහි වූ සමහර අය මිල ගණන් කෙසේ වුවත් එය භාවිත කිරීමට උත්සාහ දැරීම වැනි අවස්ථාවකදී ගෙදර අගහිඟකම් තවදුරටත් වැඩිවීමට ඉඩ තිබෙනවා. මෙය වළක්වා ගැනීමට කුමක් හෝ ක්‍රමවේදයක් තැනිය යුතුයි.මතට තිත වැඩසටහන නිසා නීති විරෝධී මත්පැන් විකුණන බොහෝ ස්ථාන අපේ ප්‍රදේශයේ අඩුවී තිබෙනවා. ඒ කෙසේ වුවත් නිත්‍යානුකූල හෝ නීති විරෝධී වශයෙන් මත්පැන් වෙන්කිරිම නොවෙයි ප්‍රශ්නය. ඒවා භාවිතය සඳහා ජනතාවට ඇති උනන්දුව අඩු කළ යුත්තේ කෙසේද යන්නයි.මොකද අවුරුදු නත්තල් වැනි කාලවලදී බොහෝ දෙනා පුරුදු වී සිටින්නේ මත්පැන් ආදියෙන් තම විනෝදය ලබාගන්නයි. එයට වඩා පැහැදිලි මනසින් විනෝද වීමට හැකි නම් එයයි මා මවක් බිරිඳක් කාන්තාවක් වගේම දේශපාලනඥවරියක් ලෙස අගය කරන්නේ.මිනිසුන්ට ප්‍රශ්න ඕනතරම් ඇතිවිය හැකියි. එහෙත් ඒවා නිරාකරණය කරගැනීමට එකම ක්‍රමය වන්නේ මත්පැන් මත්ද්‍රව්‍ය හෝ දුම්වැටි පානය නොවේ. තමන්ගේ ශක්තියෙන් තම ප්‍රශ්න විසඳා ගැනීමට කටයුතු කළ යුතුයි.මත්පැන්වලට ඇබ්බැහි වූවන් මේ මිල වැඩිවීම ඔස්සේ තවත් යොමුවිය හැකි තත්ත්වයක් වන්නේ මත්කුඩු වැනි දේට යොමු වීමයි. එවැනි තත්ත්වයක් ඇති වුවහොත් ඒ පුද්ගලයා මෙන්ම පවුලට කබලෙන් ළිපට වැටෙන්නට ඉඩ තිබෙනවා. ඒ නිසා සමාජයට හානිකර වූ මත්පැන්, දුම්වැටි මෙන්ම මත්ද්‍රව්‍ය සම්පූර්ණයෙන් ඉවත් කිරීමට අවශ්‍ය කටයුතු යෙදීම රජයේ මෙන්ම සමාජයේ වගකීමක්. ඒ නිසා තම තමන් මෙන්ම පොදුවේ මේ උවදුර තුරන් කර යහපත් සමාජයක් බිහිකරීමට අවශ්‍ය පදනම යොදා ගත යුතුයි. ඒ සඳහා අධ්‍යාපන ක්‍රමයේ ද යම් වෙනස්කමක් ඇති කළ යුතුයි. දරුවන් විනෝදයට, ක්‍රීඩාවලට හා එවැනි බාහිර ක්‍රියාකාරකම් සඳහා යොමු කරනවා නම් පාසල් වියේදීම තම සෞඛ්‍ය පිළිබඳ මනා වැටහීමක් ඇතිකර ගැනීම මඟින් මෙවැනි අනවශ්‍ය දේට යොමුවීම වළකිනවා. ඒ නිසා වැඩිහිටියන්ට වගකීමක් තිබෙනවා තම දරුවන් හැසිරෙන ආකාරය ආදිය පිළිබඳව අවධානයෙන් සිටීමට.හැම අතින්ම සලකා බැලීමේදී මත්පැන් හෝ දුම්වැටි නිසා සිදුවන්නේ හානියක්. ඒ නිසා මිල ගණන් ඉහළ යාම නිසා හෝ සමාජයේ ක්‍රියාත්මක වීම නිසා හෝ මේ දේවලින් මිදීමයි අවශ්‍ය වන්නේ. එය රජයේ මෙන්ම සමාජයේ ද පොදු වගකීමක් ලෙස ගෙන සියලු දෙනා එක්ව මේ උවදුර මැ¼ඩීමට ක්‍රියා කළ යුතු යයි මා සිතනවා.ජීවිත විනාශ වෙන්නේමත්පැන්, මත්ද්‍රව්‍ය නිසයිබෙන්තර ඇල්පිටිය ශ්‍රී.ල.නි.ප. ප්‍රධාන සංවිධායිකා ජනප්‍රිය නිළි ගීතා කුමාරසිංහමෑත කාලයේ අපේ රජය ගත් වැදගත් පියවරක් තමයි ‘මතට තිත’. මත්පැන් උවදුර නිසා වැඩියෙන්ම පීඩා විඳින්නේ දරුවන් හා අම්මලා. ගමට ගියාම මේ තත්ත්වය හොඳින් පැහැදිලියි. මත්පැන් පෙරීම, මත්පැන් අලෙවිය, මත්පැන් බීම මෙන්ම මත්පැන් බී කළකෝලාහල කිරීම නිසා ජනජීවිත අවුල් වන තත්ත්වයක් පවා අද ගම්වල මතුවෙලා තියෙනවා.මේ සම්බන්ධව තියෙන නීතිරීති මීට වඩා දැඩි වෙනවා නම් හොඳයි. මත්පැන්, දුම්වැටි මිල ඉහළ නැංවීම ගැන සාමාන්‍ය ජනතාව අකමැති වෙන එකක් නැහැ කියලයි මම හිතන්නේ. මත්පැන් නිසා එක් පැත්තකින් තමන්ගේ සෞඛ්‍යය පිරිහෙනවා. තමන්ගේ පියා, ස්වාමියා මත්පැන් බී අප්‍රසන්න ලීලාවෙන් හැසිරෙන කොට පාඩුව ලජ්ජාව තියෙන්නේ දරුවන්ට, බිරිඳට. දරුවන්ට පාසලකටවත් යාගන්න බැරිවෙනවා. ගෘහස්ත හිංසනය වැඩිපුර සිදුවෙන්නේ මත්පැන් බොන පිරිමින් සිටින නිවෙස්වලින්.ගම්වල අද සිදුකෙරෙන මත්පැන් ජාවාරම්වලට සමහර බලවත් අය පවා හවුල්. මේ භයානක තත්ත්වයක්. අහිංසක දරුවන්, කාන්තාවන් වෙනුවෙන් ගත් හොඳම පියවරක් විදියට තමයි මේ මිල ගණන් ඉහළ දැමීම මම දකින්නේ.මෙසේ මිල ඉහළ දැමීමෙන් මිනිසුන්ට මේවා ගැනීමේ අපහසුතා ඇතිවෙනවා. නමුත් මේ සමඟම නීතිවිරෝධී මත්පැන් ජාවාරම් ද නැතිකළ යුතුයි. අපේ රටේ පාතාල හිංසනය දැන් සියයට 90ක්ම අවසන් කරලා තියෙනවා. ජනාධිපතිතුමා කුඩු ජාවාරමට වැට බැඳලා තියෙනවා. කුඩු කාරයෙක් හොයා ගන්න බැරි තත්ත්වයට රට කවදාහරි පත්වෙනවා.ගම්වල කෙරෙන නීතිවිරෝධී මත්පැන් නැවැත්වීමට ද මීට වඩා තද නීතිරීති තිබිය යුතුයි. මම දේශපාලනඥයින්ගෙන් ඉල්ලා සිටින්නේ කරුණාකර මේ කසිප්පු කාරයන්ට ජාවාරම් කරන්ට ඉඩදෙන්න එපා කියලයි.යම් දෙයක මිල අඩු කිරීම වැඩි කිරිම ආර්ථික ගැටලුවක් ආවිට රජය විසින් කරන සාමාන්‍ය දෙයක්. එමඟින් අපිට හොඳක් ද වෙනවා. සීනි, පරිප්පු, හාල්, කිරිපිටි වගේ දේවලින් මිල ගණන් වැඩි නොකර මත්පැන් මිල වැඩි කිරීමෙන් සමාජයට හානියක් වෙන්නෙ නැහැ. ජනතාවට බලපාන්නේ අත්‍යාවශ්‍ය භාණ්ඩ මිල වැඩි කෙරුවොත් පමණයි. දුම්වැටියක මිල වැඩි කෙරුවට ඉන් ජනතාවට හානියක් වෙන්නෙ නැහැ. මිල වැඩි කර පමණක් මදි. මත්ද්‍රව්‍ය ගෙන එන අයට විරුද්ධව නීති සංශෝධනය කරන්නත් ඕනෑ. සංඝයා වහන්සේ මත්පැන්, මත්ද්‍රව්‍යවල ආදීනව රටට කියාදීමේදී පෙරමුණ ගත යුතුයි.තවත් පැත්තකින් මත්පැන් දුම්වැටි භාවිතය නිසා විශාල පිරිසක් රෝගී වෙනවා. විශාල පිරිසක් මියයනවා. තවත් අය මත්පැන් පානය කොට වාහන ධාවනය කරනවා. මේ නිසා දිනෙන් දින සිදුවන අනතුරු ද ඉහළයි. පිටරටවල මත්පැන් බී රථවාහන ධාවනය කළොත් බලපත්‍රය පවා අවලංගු කරනවා.මත්පැන්, මත්ද්‍රව්‍යඅපරාධවලට මූලික හේතුවක්එක්සත් ජාතික පක්ෂ පාර්ලිමේන්තු මන්ත්‍රීනී තලතා අතුකෝරලකාන්තාවක් ලෙස මත්පැන් මෙන් ම දුම්වැටිවල මිල ඉහළ දැමීම මම අගය කරනවා. විශේෂයෙන්ම සිගරට්, මත්පැන් නිසා කාන්තාවන් විශාල පිඩනයකට ලක්වෙලා තිබෙන බව අපි කවුරුත් දන්නා කරුණක්.මිනිසුන්ගේ ආදායම මුදල් තත්ත්වය අද පහත වැටිලා. මතට තිත එදා හරියට ක්‍රියාත්මක කළා නම් මේ වගේ වැඩි කිරීම් කරන්න වෙන්නේ මේ වගේ උත්සව සමයක නොවෙයි.තවත් පැත්තකින් මත්පැන්, දුම්වැටි මිල ගණන් ඉහළ දැම්මත් ගම්බදව මෙන්ම විවිධ පාතාල කල්ලි අතර කෙරීගෙන යන නීතිවිරෝධී මත්ද්‍රව්‍ය අඩුකරන්න තවමත් නොහැකි වෙලා තියෙනවා. මම නිතරම මේ ගැන පෙන්වා දුන්නා. ග්‍රාමීය ප්‍රදේශ නියෝජනය කරන නියෝජිතවරියක් ලෙස. නීතිවිරෝධී මත්පැන්, මත්කුඩු ජාවාරම රටට ඉතා විනාශකාරී දෙයක්. අද හැම තැනකම අපරාධ. ඒ අපරාධ පිටුපස ඇත්තේ මත්පැන් මෙන්ම මත්කුඩු. මතට තිත වෙනුවෙන් රජය කටයුතු කරනවා නම් ගම්පළාත්වල ක්‍රියාත්මක වන මේ නීතිවිරෝධී මත්පැන් ජාවාරම් ද නැතිකළ යුතුයි.පසුගියදා කහවත්තේ ද්විත්ව ඝාතනය හැමෝටම හොඳ පාඩමක් කියාදුන්නා. ඒ ඝාතනයෙන් පසු කරුණු කාරණා රැසක් එළියට ආවා.රට තුළ හරියාකාරව නීතිය ක්‍රියාත්මක කළ යුතුයි. මත්පැන් දුම්වැටි මිල වැඩි කිරීමේ අරමුණ රජයට මුදල් එකතු කිරීම නොවිය යුතුයි. මතට තිත තැබීමේ අරමුණින්ම එය ක්‍රියාත්මක විය යුතුයි.මත්පැන් බීලාසතුට ලබාගන්න බැහැකොළඹ විශ්වවිද්‍යාලයේ උප කුලපතිනි මහාචාර්ය ක්ෂණිකා හිරිඹුරේගමමත්පැන් හෝ දුම්වැටි පානය කිරීම සමාජයේ හොඳ පුරවැසියකු සතු යහපත් ලක්ෂණයක් නොවේ. සමහරු සාදවලදී ඉඳහිට යම් ප්‍රමාණයකට මේ දේවල් භාවිතා කරනවා තමයි. ඒ වගේම දිනපතා බීමත්ව ඉන්න අයත් සිටිනවා. මේ කිසිම දෙයක් නැතිව හොඳින් උත්සවවලට විශේෂ අවස්ථාවලට සිහිබුද්ධියෙන් සහභාගිවන අයත් ඉන්නවා.ඉතින් කාන්තාවක්, මවක් ලෙස මා සිතන්නේ සතුටින් ජීවත්වීමට මත්පැන් හෝ දුම්වැටි අවශ්‍ය නැති බවයි.මා හිතන හැටියට ළමා වයසේ සිට මහලු විය දක්වාම සෑම පුරවැසියකුම මොනයම් හෝ දෙයක් ඉගෙන ගන්නවා. එහෙම නැත්නම් රාජකාරිවල යෙදෙනවා. අඩුම වශයෙන් පවුලේ යුතුකම් වගකීම් ඉටු කරනවා.ඒවා සමඟ තමයි අප ජීවිත ඉදිරියට ගෙන යන්නේ. මා සිතන ආකාරයට බුද්ධිමත් පුද්ගලයකුට තම ජීවිතේ ඉදිරියට යන්නට මත්පැන් දුම්වැටි අවශ්‍ය වන්නේ නැහැ. ඔවුන් බොහෝවිට ඒ දේවලින් තොරව තම ජීවිතය ගෙන යන්නයි උත්සාහ කරන්නේ. තමන්ගේ මනස දුර්වල අය තමයි මේ දේවලට ඇබ්බැහි වෙලා තියෙන ප්‍රශ්නවලින් මිදෙන්න උත්සාහ කර තවත් ප්‍රශ්නවලට ඇදවැටෙන්නේ.තම රාජකාරියට, තම සෞඛ්‍යයට හා ජීවිතයට හිතවත්ව තමන්ගේ ගෘහ ජීවිතයට ආදරය කරන අය මේ දේවලින් අයින්වනවා. ඒ නිසා ඔවුන්ට මත්පැන් හා දුම්වැටි මිල ඉහළ ගියත් පහළ වැටුණත් එයින් බලපෑමක් නැහැ. ඇත්තම කීවොත් මගේ පවුලට හෝ මට මේ මිල වැඩිවීම කිසිසේත් බලපාන්නේ නැහැ.හැම කෙනෙකුටම ප්‍රශ්න තිබෙන්න පුළුවන්. නමුත් ඒවාට මුහුණ දීමට හැකියාව ගොඩනඟා ගන්නවා විනා මත්පැන් දුම්වැටි උදව් කරගෙන ඒ ප්‍රශ්නවලින් ගැලවෙන්න උත්සාහ කිරීම කිසිම පල ප්‍රයෝජනයක් ඇති දෙයක් නොවෙයි.යම් කෙනකුට මුදල් වැඩි නිසා මේ දේවලට ඇබ්බැහි වනවා නම් එය ද වෙනත් ප්‍රයෝජනවත් දේකට යොමු කරන්න කියා මවක් සහ කාන්තාවක් ලෙස මා කියන්නට කැමැතියි. මොකද අප කාන්තාවන් ලෙස සාරියක් ගැනීමට සිතුන විට පවා එහි මිල පිළිබඳ සීමාවක් තබාගන්නවා.කොපමණ ආසා හිතුණත් අප මිලදී ගන්නේ අපට දරාගත හැකි දෙයක් පමණයි. ඒ වගේම ජීවිතේ ඕනෑම දේකට සීමාවක් තිබිය යුතුයි. විශේෂයෙන් මත්පැන් දුම්වැටි සඳහා වියදම් කරන පුද්ගලයින් තමන්ගෙන් ගෙදරට සිදුවන යුතුකම් වගකීම් නිසි අයුරින් වේ දැයි සිතිය යුතුයි.අවුරුදු කාලෙදි සමහරු හිතන්නේ මත්පැන් පානය කර මනස විකෘති කර ගැනීමෙන් විනෝදයක් ලැබේය කියායි. නමුත් අපේ අවුරුදුවලට ඒ දේවල් කිසිසේත් අදාළ නැහැ. දරු මුනුපුරන්, නෑදෑයින්, අසල්වැසියන් සමඟ සතුටින්, සංස්කෘතිය සිරිත් විරිත් රැකගෙන සහයෝගයෙන් කටයුතු කරන්නට මනස නිරවුල්ව තබා ගත යුතුයි.ඒ නිසා මේ අලුත් අවුරුද්දේවත් මත්පැන් දුම්වැටිවල මිල ඉහළ යාම හෝ හේතු කරගෙන හෝ මේ වැනි අහිතකර දෙයින් මිදෙන්න කියා මා ඒ පුරුදු ඇති අයගෙන් ඉල්ලා සිටිනවා.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=af1204151</link>
    <topic>ඉස්පිරිතාලෙන් පැනලා ගිහින් වැස්සට තෙමිලා උණ අඩුවුණා</topic>
    <author>දයා ඩී. ෆොන්සේකා ඡායාරූප - විමල් කරුණාතිලක</author>
    <content>ගස් සෙවණේ විප්ලවයධර්මසේකර ලංකා ලයින් පිලේ පූර්ණ කාලීන කාඩර් වරුන් 36 දෙනකු ද සමඟ ඔවුන් අවි පුහුණුව ලබාදීමට සිංහරාජ වනාන්තරයට පිවිසුණේ වැසි සමයකදීය.එක් රැයකින් රට අල්ලන විප්ලවයක් සඳහා පොලීසිවලට හා හමුදා කඳවුරුවලට පහරදීමට කැලේ සටන් පුහුණුවට යාම පිළිබඳව එහි ගිය සමහර සගයන් තුළ ද වූයේ ගැටලුසහගත අදහසකි.ඔහු රත්නපුර හා කළුතර දිස්ත්‍රික්ක වලින් තෝරාගත් ඒ සාමාජිකයන් සමඟ සිංහරාජ වනාන්තරයට ඇතුළු වූයේ කළුගල ආරණ්‍ය සේනාසනය දෙසිනි. රත්නපුර හා කළුතර දිස්ත්‍රික්කවලට සිංහරාජය මායිම්ව තිබීම ඔවුන් සිය අවි පුහුණුවට සිංහරාජයම තෝරා ගැනීමට එක් හේතුවකි.“අපි අරගෙන ගියේ බොර 12 තුවක්කු දෙකක් විතරයි. ඒවත් කඩලා බෑග්වල දමාගෙනයි ගියේ. අපට පුහුණුව දෙන්න විශ්‍රාම ගිය හමුදා නිලධාරියෙකුත් රැගෙන ගියා. තවත් මං හඳුනන හමුදාවේ කීප දෙනකුත් අප සමඟ ගියා. මේක ඉතා රහසිගත ගමනක්.අවි පුහුණුව කෙසේ වෙතත් අපට මුලින්ම මුහුණ දෙන්න සිද්ධ වුණේ කූඩැල්ලන්ගේ ප්‍රහාරයකට. අපි ගියේ වැහි කාලයේ නිසා කූඩැල්ලන් හැම තැනම. අඩියක් තියල අඩියක් ගන්න බැහැ. ඒ තරමට කූඩැල්ලො. ඒත් විප්ලවය පිළිබඳ දැඩි අධිෂ්ඨානය නිසා කොල්ලො ඒවා ගණන් ගත්තෙ නැහැ.ඔවුන් තුළ තිබුණේ මේ කැලේ සටන් ගැන ආනන්දනීය වින්දනයක්. කවුරුත් මේ වගේ වැඩවලට ආශා කළා. මුල්ම දවසේ අපි තුවක්කුව අල්ලන හැටි, බිම අත තබා ශබ්ද නොනැඟෙන පරිදි තුවක්කුව බිම තියන හැටි මුලින්ම පුරුදු කළා. ඉන්පසු ‘මංකි රෝල්’ “වඳුරු ගමන” ක්‍රොකඩයිල් රෝල් “කිඹුල් ගමන” එහෙමත් පුරුදු කළා. ඒවා ඉතා අමාරුවෙන් කළේ. ඒ තරමට කූඩැල්ලො අනික හැන්දෑවෙ දෙක වෙනකොට පළාතම අන්ධකාර කරල වහින්න ගන්නවා. ඒ ‘අසනි වැහි’. සිංහරාජ වනාන්තරයට නිතරම වහින වැස්සක්.කැලේ සටන් පුරුදු වීම පිළිබඳව ගැටලුවට මං උත්තර දුන්නේ “මේවා එළිමහනේ කරන්න බැරි” බව ඔවුන්ට ඒත්තු ගන්වමිනුයි.මේ අතරේ සමහරු චෝදනා කොට තිබුණේ ධර්මසේකර කියුබාවේ ක්‍රමය කොපි කරල අපට නොගැළපෙන සටන් ක්‍රමයක් පුරුදු කරනවා කියලා.කොහොම වුණත් ප්‍රශ්න මැද්දේ වැස්සෙන් වෙන බාධා හා කූඩැල්ලන් ගේ කරදරය අතරතුර දින දෙකක් පමණයි අපට පුහුණුවන්නට ඉඩ ලැබුණේ.” සියලු දෙනාම පුහුණුව නවත්වා සිය ගෙවල්වලට යන්නට ගියා.”කෙසේ හෝ රාජ්‍ය බලය අල්ලන්නට කළ විප්ලවීය පුහුණුව සොබාදහම ඉදිරියේ නැවතිණ. ඉන්පසු අවි පුහුණුව පිළිබඳව ආරක්ෂක අංශවලට ඔත්තුව ලැබී තිබිණ. ධර්මසේකර ද ගමෙන් පැන ගොස් වැල්ලවත්තේ රොක්සි වත්තේ ඔහුගේ මිතුරන් අතරේ සැඟවී සිටියේය.මෙතරම් රහසේ කළ අවි පුහුණුව පිළිබඳව ආරක්ෂක අංශවලට ආරංචි යාම පිළිබඳව සංවිධානය අතරේ යම් දෙදරීමක් ඇතිවිය.විජේවීර ගේ ලංකා ලයින් පිලේ අවි පුහුණුව බාරව සිටි ධර්මසේකර පිළිබඳව පොලීසියට ඉව වැටී පොලීසිය ඔහු පසුපස පන්නන්නට පටන්ගත් බැවින් ඔහු වෙස් මාරු කරගෙන රොක්සි වත්තේ තම හිතවතා වූ ඇල්බට් අයියාගේ හා ඔහුගේ මවගේ සත්කාර ලබමින් එහි නැවතී සිටියේය.මේ අතර ධර්මසේකර දැඩි ලෙස රෝගාතුර විය. උණ හා පාචනය උහුලන්නට බැරි විය. ඇල්බට් අයියාගේ මව එයට කීවේ ජල සන්නිය කියාය. එකල තිබු ජනපි‍්‍රයම කුලී රථය වන මොරිස් මයිනර් රථයකින් ඔහු රෝහලට ගෙන යාමට ඇල්බට් අයියා කටයුතු කළේය.“මාව මහ රෝහලටනං ගෙනියන්න එපා. උතුරු කොළඹට අරගෙන යන්න” ධර්මසේකර එසේ කීයේ උතුරු කොළඹ රෝහලේ සිටි එක්ස් කිරණ ශිල්පියා ඔහුගේ මිතුරෙකු බැවිනි. රහසේම එහි සැඟවී සිටීමට ද එය රුකුලක් වනු ඇතැයි ඔහු සිතීය.කෙසේ හෝ රෝහලට ඇතුළත් කරන විට ඔහු විජලනය වන්නට ආසන්නව සිටි හෙයින් වහ වහා ප්‍රතිකාර කෙරිණ. සේලයින් ද දෙන ලදි. උණ අඩු නොවන බැවින් විවිධ ලේ පරීක්ෂාවන් මැද ඔහුට දින 13 ක්ම සේලයින් වලින්ම ජීවත්වන්නට සිදුවිය.උණ විකාරයෙන් කියවමින් සිටින ධර්මසේකරට ජීවිතයේ අරුම පුදුම සිද්ධියකට මුහුණපාන්නට සිදුවූයේ මේ අතරය.රෝහලට ඇතුළත් කොට දින දහතුනකට පසුව ඔහු හමුවන්නට ගමේ තරුණයකු වන ඤාණපාල නමැත්තා ආවේය.“මං එතකොට හිටියේ නින්දත් නොනින්දත් අතරේ. මාව අහසේ පාවෙනවා වගේ. ඤාණපාල ඇවිත් මට කී දෙයින් මා හරියට බිය වුණා.”“අන්න ඔයාව සී අයි ඩීයෙන් හොයනවා. ගෙදරටත් ගිහින් ඔයාගෙ අම්මගෙන් ප්‍රශ්න කරලා. අම්මා මොනවා කිව්වාදැයි මං දන්නෙ නැහැ. දැන් මෙහෙ ඉන්න එකත් අනතුරුදායකයි. කොයි මොහොතේ හරි පොලීසිය මෙහාටත් එයි.”ඔහු කී දෙයින් මගේ හිත කම්පනය වන්නට පටන් ගත්හ.“මොකක්ද මේ ගිනි ගෙඩිය.” මං කල්පනා කරන්න ගත්තේ උණ විකාරයත් එක්ක.මට එහෙම කියලා ඤාණපාල යන්නට ගියා. ආයෙත් රෑ හතට විතර මං දැක්කා ඤාණපාල වාට්ටුවට එනවා. “ඇයි ඤාණපාල” මං ඇහුවා.“අපි දැන් යං මෙතන ආරක්ෂාවක් නැහැ” ඔහු කීවා.“කොහොමද යන්නෙ?”“මාත් එක්ක එන්න”මං කිසිවක් නොකියා අතේ තිබු සේලයින් බටය ගලවා දමා ඔහු පිටුපස ගියා මතකයි. වාට්ටුවේ කවුරුත් මාව දැක්කෙත් නැහැ. ඤාණපාල ඉදිරියෙන් යනවා. මං ඔහු පිටුපස යනවා. ගේට්ටුවත් ඇරලා තිබුණා. අපි පාරට ආවා. අපි කතා නැතුව පේළියට යනකොට හමුවුණා රේල් පාර. රේල් පාර දිගේ යනකොට මහ වැස්සක් වැස්සා. ඤාණපාලත් මාත් හොඳටම තෙමුණා.තෙමි තෙමි අපි ටික දුරක් ගියා. ඔහොම කොච්චර වෙලා ගියා ද දන්නෙ නැහැ. බැලින්නම් ඉදිරියෙන් ගිය ඤාණපාල පේන්න නැහැ. මං කතා කළා. ‘ඤාණපාල’ කියලා. ඒත් සද්දයක් නැහැ. මං ඒපාර නැවතුණා. දැන් මං කොහේ කියල යන්න ද මහ රෑ. මං ආපහු හැරුණා. දැන් මං හොඳටම තෙමිලා. ආපහු ගියා පාර දිගේම. රෝහලට ආවා. මං වාට්ටුවට එනකොට හොඳටම තෙතබරියන් වෙලා. වාට්ටුවේ හෙදියෝ දොස්තර හා මගේ මිත්‍රයන් හොඳටම බය වෙලා.“මෙච්චර අමාරු ලෙඩෙක් කොහේද ගියෙ. මං සිද්ධ වෙච්ච දේ කිව්වා. තව විනාඩි පහක් බලලා අපි පොලීසියට කියන්නයි හිටියෙ” දොස්තර මට හොඳටම දොස් කීවා. මං ඇඳේ ඉඳගත්තා. මාව හොඳට පිහදාපු හෙදියක් මගේ උණ බැලුවා. මාව ඇඳට දාල හොඳින් පරීක්ෂා කළා. දැන් මගේ උණ හොඳටම බැහැලා.”මගේ මිත්‍රයා පුදුම වුණා. වැස්සක ලකුණක්වත් නොතිබුණු අහසින් එක පාරටම වැස්සක් වැටුණේ කොහොමද කියලා.කොහොම වුණත් දොස්තරවරු මට කීවා මේ වගේ උණ බහින්නෙ නැති ලෙඩෙකුට දෙන අන්තිම ප්‍රතිකාරය නාවන එක කියලයි. මට කොහොමහරි සොබාදහමින් එය ලැබුණා.දැන් මගේ උණ බැහැලා. මං මගේ හිතවතාට පොලීසියෙන් මාව හොයන බව කීවා. මට දැන්ම මෙහෙන් යන්නට ඕනෑ බව කීවා.ඔහු දැන් උණ බැස තිබුණත් ආහාරයක් නැතිකමින් ඇඟ දුර්වල වී ඇති බවත් එවැනි රෝගියකු කෙසේවත් නොයැවිය හැකි බවත් තරයේම කියා හිටියා.ඉන් පස්සේ මගේ ලේ පරීක්ෂා කළ දොස්තර දැන් ලෙඩේ සනීප වුවත් තව දවස් දෙක තුනක්වත් සිටිය යුතු බව කීවත් මං බලෙන්ම ටිකට් කපාගෙන මාව රෝහලට බාර කළ ‘කොලොන්න’ නම් මගේ මිත්‍රයා සමඟ රාගම දුම්රිය පොළට ආවා.ඉන්පසු කෙළින්ම ගමට ආ මං ගමේ ඉඳගෙන සිංහල බෙහෙත් කළා.“එතකොට එදා ඤාණපාල ඇවිත් නැද්ද?” මම ප්‍රශ්න කළෙමි.“නැහැ ඤාණපාල ඇවිත් නැහැ”“එහෙනම් කවුද ආවේ”“ඒ මගේ මනසින් දුටු මනෝ විකාරයක්. මං අදනං විශ්වාස කරන්නේ ඒ මාව බේරගන්න ආ සොබාදහමේ බලවේගයක් ලෙසයි. මගේ ජීවිතයේ ඔහොම දේවල් බොහෝ සිද්ධ වී තිබෙනවා.”සමහරවිට මං කැලේ සැඟවිලා ඉන්නකොට ගස්වල උඩ මට නින්ද යනවා. වැටෙන්න යනකොට ඇහැරෙනවා.මං හිතන්නෙ මාව රකින යම් බලවේගයක් තියෙනවා. මං අදට අනගාරික වෙලා අවුරුදු 13 ක් වෙනවා. රටපුරා දේශන 3600 ක් පමණ පවත්වලා තියෙනවා. ඉතින් මගේ මේ සේවය රටට මං මැරෙනකම් කරනවා. ඒ නිසා මාව රකින බලවේගයක් කොහේහරි ඇති.දැන් මං ගමට ඇවිත් තැන තැන සැඟවී බෙහෙත් කළා. මේ අතරේ මාව පොලීසියෙන් හොයනවා. අපි සිංහරාජයේ අවි පුහුණුව ලැබු ස්ථාන පවා පොලීසිය පරීක්ෂා කරලා.දැන් මට විජේවීර ගැන සැකයි.“ඇයි ඒ?”“ඇයි අපට වෙඩි පුහුණුවට යන්න උපදෙස් දුන්නෙ විජේවීර. මේ රහස යන්න ඇත්තේ එතැනින්.ඒ නිසා මං විජේවීර ගැනත් ව්‍යාපාරය ගැනත් මට සැකයක් ඇතිවුණා. මේ වගේ ව්‍යාපාර සැකයෙන් කරන්න බැහැ. එහෙම ගියොත් පිටිපස්සෙන් වෙඩි පාර තමයි.මං මා නිසා ව්‍යාපාරයට එකතු වුණු පිරිස එකිනෙකා හමුවෙලා තත්ත්වය විස්තර කළා. ඔවුනුත් එකඟ වුණා. විජේවීරගේ ලංකා ලයින් එකෙන් අයින් වෙන්න.ඉන්පසු අපි විජේවීර ගෙන් අයින් වුණා.ලබන සතියේ ධර්මසේකර මාතෘභූමිආරක්ෂක සංගමය පිහිටුවයිදයා ඩී. ෆොන්සේකා ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=af1204152</link>
    <topic>අවුරුදු කාලේ අනතුරු වළකමු</topic>
    <author>කොළඹ ජාතික රෝහලේ හදිසි අනතුරු අංශයේ ජාතික පුහුණු කිරීමේ හෙද නිලධාරිනී පුෂ්පා රම්‍යානි සොයිසා සාකච්ඡා කෙළේ සාගරිකා දිසානායක ජයසිංහ</author>
    <content>මේ උත්සව සමයයි. උත්සව සමයේ බොහෝ දෙනාගේ සැලකිල්ල යොමු නොවන වැදගත් අංශයක් ලෙස හදිසි අනතුරු හඳුන්වාදිය හැක. උත්සව සමයේ බහුලව සිදුවන අනතුරු ප්‍රධාන වශයෙන් කොටස් කිහිපයකට වෙන් කළ හැකි ය. ඒවා නම්;මහාමාර්ගයේදී සිදුවන අනතුරුනිවෙසේදී සිදුවන අනතුරුක්‍රීඩාවලින් සිදුවන අනතුරුගිනි කෙළිවලින් සිදුවන අනතුරුහිංසන ක්‍රියාඅවුරුදු කාලයට ගේ දොර අස්පස් කිරීම තීන්ත ගා හුනු පිරියම් කිරීම කැඩුණු බිඳුණු තැන් අලුත්වැඩියා කිරීම් බහුලය. මෙවැනි කටයුතුවලදී සිදු විය හැකි අනතුරු අතර ලිස්සා වැටීම, වහලයෙන් වැටීම් මෙන් ම තීන්ත පොලිෂ් වර්ග හෝ වෙනත් ආලේපන වර්ග වැරැදීමෙන් කුඩා ළමයින් අතට හසුවන තැන්වල තැබීමෙන් ඔවුන් ඒවා බීම හෝ මුඛයේ හෝ ඇස්වල තවරා ගැනීමෙන් අනතුරට පත්වීමට ඉඩ තිබේ.අද අපි වැඩි දෙනෙක් හුරු වී ඉන්නේ හැම දෙයක් ම අන්තිම තත්පරේට කරගන්නයි. හැම කාර්යයක් ම කරන්නේ කලබලෙන්. මේ කලබලය තමයි හදිසි අනතුරුවලට මුල අම්මලා, ආච්චිලා කැවුම් කොකිස් බදින්න තෙල් තාච්චිය ලිපේ තියන්නේ පුංචි ළමයින්ටත් පහසුවෙන් ළඟා වෙන්න පුළුවන් තැනක. කුස්සිය මුල්ලේ බිම හදන ළිපේ වැඩ ඉවර වුණාට පසු සම්පූර්ණයෙන් ගින්දර නිවන්නේ නෑ.අළු ටික අරන් දැම්මත් එතන පොළව ගිනියම් වෙලා. පොඩි දරුවකු එතැන පය තිබ්බොත් කකුල පිළිස්සෙනවා. තෙල් තාච්චිය බා පැත්තකින් තියනවා. දනගාන, වැටි වැටි ඇවිදින පුංචි දරුවො පහසුවෙන් ම මේ තෙල් තාච්චියට වැටෙන්න, අත දාන්න ඉඩ තිබෙනවා. ළිපේ වැඩ ඉවර කළ වහාම ළිප ගිනි නිවා හොඳටම රස්නය නැති කරන්නටත් තෙල් තාච්චිය හෝ උණුසුම් හැළි වළං දරුවනට හෝ වයසක උදවියට ළඟා නොවිය හැකි පරිදි ආරක්ෂාකාරීව ඉවත් කිරීමටත් වග බලා ගත යුතු ය.නැකතට වැඩ අල්ලීම, ළිප ගිනි මෙළවීම හෝ ගනු දෙනු කිරීම ඉතා හොඳයි. එහෙත් නැකතට පෙර ළිප ගිනි මෙළවීමට හෝ කිරි උතුරවා ගන්නට කලබල වීම අනතුරු දායකයි. පසුගිය වසරේ එක් තරුණ කාන්තාවක් නැකතට කිරිබත උයාගන්නට ලිප බැඳ කිරි මුට්ටිය ලිපේ තැබුවා. ලිප ඉක්මනින් අවුළුවා ගන්නට ඈ ලිපට භූමිතෙල් වැඩිපුර හැලුවා. ලිපට ගින්දර දැම්මාම හෝස් ගා ඇවිලුණා. ඒත් එක්කම කිරි ටික පුපුරා ඇගේ මුහුණ පුරා විසිරුණා. නැකතට කිරිබත් කෑමට සූදානම් වූ ඈ අන්තිමේදී මුහුණ පුරා පිළිස්සුම් තුවාල සහිතව හදිසි අනතුරු වාට්ටුවට ඇතුළු වුණා.තවත් කාන්තාවක් නැකතට උයා ගත් කිරිබත කන්නට උම්බලකඩ දාලා හොඳ ලුණු මිරිසක් හදන්න සැරසුණා. නෑදෑයොත් ගෙදර පිරිලා. වෙලාවට මේසෙ අරින්නත් ඕනෑ. ඈ ලොකු උම්බලකඩයක් කොටයක් මත තබා වැරෙන් පිහි පහරක් එල්ල කළා. අවාසනාවක මහත! උම්බලකඩයත් සමඟ ම ඇගේ මහපට ඇඟිල්ලත් මුලින් ම කැපී වෙන් වී තිබුණා.ඔහු අවුරුදු තිස් දෙකක තරුණ පියෙක්. දරුවට යන්තම් අවුරුදු දෙකයි අවුරුදු නැකතට පෙර කොහොම හරි ගෙදරට යාගන්න මේ පියාට ඕනෑ කළා. ඔහු ගමන් කළේ මෝටර් බයිසිකලයකින්. අවුරුදු නිසා මග තොට පාළුයි. ඔහු උපරිමයටත් වඩා වැඩි වේගයකින් මෝටර් බයිසිකලය ධාවනය කළා. රියේ වේගය ඔහුට ම පාලනය කරගන්නට බැරි වුණා. අධික වේගයෙන් ඇදී ගිය රිය නැවතුණේ පාර අයිනේ තිබූ මාර ගහක හැපී මෙන් පසුවයි.අනතුර වුණත් මඟ තොටේ කවුරුත් හිටියේ නැහැ. වැටී සිටි තැනින් ඔහු රෝහලට ගෙනයන්නට වත් කිසිවකු නෑ. පැය ගාණකට පස්සේ තම මවගේ ගෙදරට යන්න සැමියා සමඟ පිටත් වුණු ගැබිනි කාන්තාවක් මේ අනතුර දුටුවා. ඔවුන් කෙසේ හෝ තරුණයා රෝහලට රැගෙන ආවා. ඒ වනවිටත් ඔහු මෙළොව හැර ගිහින්. අවුරුද්ද කියන්නේ වෙලාවට වැඩ කළ යුතු සතුටු විය යුතු අවස්ථාවක්. එහෙත් අනවශ්‍ය කලබලය නිසා ජීවිත කාලෙට දුක් විඳීමට හෝ ජීවිතයෙන් වන්දි ගෙවීමට සිදු වුණොත් එහි ඇති ඵලය කුමක්ද?ගිනි කෙළිවලින් සිදුවන අනතුරු වැඩිපුරම වාර්තා වෙන්නෙත් උත්සව සමයේදීයි. වර්තමානයේදී ගිනි කෙළි අනතුරු තරමක් අඩු වුණත් තවමත් ඉතා බිහිසුණු අනතුරු වාර්තා වෙනවා. රතිඤ්ඤා, අහස් කූරු, අලි ඩෝං රතිඤ්ඤා වැනි පුපුරන ද්‍රව්‍ය ආශි‍්‍රතව තවමත් අනතුරු සිදු වෙනවා. මේ අනතුරු වැඩිවෙන්නට තවත් මූලික හේතුවක් වන්නේ බීමත්කම. බීමත් පුද්ගලයන් අනවශ්‍ය වීරත්වයක් මවා ගෙන ගිනි කෙළි පාන්නට යාමෙන් ඔවුන් මෙන් ම අවට සිටින පුද්ගලයනුත් අනතුරට පත්වෙනවා.වරක් එක් පුද්ගලයෙක් බීමත්ව සිගැරට්ටුවකින් රතිඤ්ඤා පත්තු කරන්නට හිතාගෙන වැරදීමකින් රතිඤ්ඤා කරල කටේ තියාගෙන සිගරට්ටුවෙන් එහි නූලට ගිනි තිබ්බා. රතිඤ්ඤා කරල කටේ පත්තු වී පුපුරා යාමෙන් ඔහුගේ කට ඇතුළු මුහුණ බරපතළ ලෙස අනතුරට පත් වුණා. තවත් පුද්ගලයෙක් නැකතට රතිඤ්ඤා කරල් ටික පත්තු කරන්නට හිතාගෙන කලිසම් සාක්කුවේ රතිඤ්ඤා කරල් ටික දමා ගෙන සිගරට්ටුවකුත් පත්තු කරගෙන අතේ තබාගෙන කතා කරමින් සිටියා. රතිඤ්ඤා කරලක සේවා නූල ඔහුගේ අත තිබූ දුම්වැටියේ ගැටී ඔහු නොදැනුවත්වම රතිඤ්ඤා වැලට ගිනි ඇවිලුණා. ඒ පුද්ගලයා ගේ ඉනටියෙන් පහළ කොටස බරපතල ලෙස අනතුරට පත් වුණා.පුංචි දරුවන් රතිඤ්ඤා පත්තු කරන්නට කැමතියි. ඒත් ඒවා ඔවුනට අහුවෙන්නට තැබීම අනතුරු දායකයි. රතිඤ්ඤා පත්තු කර ඉවර වූ පසුව ළමයින් ඒ රතිඤ්ඤා කොට අහුලා ඒවායෙහි රැඳුණු වෙඩ් බෙහෙත් එකතු කර බෝතල් හෝ ටින්වල අසුරා පුපුරුවනවා. මෙය හරියටම බෝම්බයකට සමානයි. අලිඩොං වැනි විශාල වශයෙන් පුපුරන ද්‍රව්‍ය යොදා තැනූ ඒවා ද අනතුරු දායකයි. වරක් එක ධනවත් පියකු මෙවැනි විශාල ප්‍රමාණයේ අලි ඩොං කරලක් සිය නිවෙස ඉදිරිපිට පත්තු කළා. ඒත් එය පත්තු වුණේ නෑ. ඔහුට සිටි අවුරුදු 22 ක එකම පුතා එතැනට ගොස් බිමට නැවී එය පත්තු වෙන්නේ නැත්තේ ඇයි දැයි පරීක්ෂා කරන්න උත්සාහ ගත්තෙ අවාසනාවක මහත අලි ඩොං කරල ක්ෂණිකව පිපිරී අර තරුණයා ගේ මුහුණ සුනු විසුණු වුණා. එදා ඒ දෙමාපියන්ට තම එකම දරුවා අහිමි වුණා.බීමතින් රිය පැදවීමෙන් බොහෝ විට අනතුරට පත්වන්නේ පදිකයින්. නැත්නම් වෙනත් වාහනයකින් ගමන් කරන්නන්. ඉතාම අමාරුවෙන් දරුවකු හදාගත් යුවළක් තම මාස දෙකක් වයසැති කිරි දරුවන් අරගෙන අවුරුද්දෙ මහ මගට පිවිසුණේ අම්මලාගේ ගෙදරින් නැකතට ආහාර අනුභව කරන්න සිතාගෙන. කොහේදෝ ඉඳලා බීමතින් අධික වේගයෙන් වැනි වැනී ඔවුන් ඉදිරියට ආ මෝටර් රථයක් ඔවුන් ගේ මෝටර් රථයෙහි ගැටුණා. ඒ වේගෙට ඇරුණු දොරෙන් මවගේ උකුලේ කිරි උරමින් නිදා සිටි අත දරුවා විසිවී ගොස් මහපාරේ හිස වැදී එතැනම මිය ගියා. අම්මාගේ කකුල් දෙකම කැඩුණා. තාත්තාටත් විශාල ලෙස තුවාල සිදු වුණා. කාගෙවත් අයහපත් චර්යාවක් නිසා අහිංසක දරු පවුලක අනාගතය මුළුමනින් ම අඳුරු වුණා.අවුරුදු ක්‍රීඩාවලින් මාරක අනතුරු සිදු වේ යැයි කිසිවකු සිතන්නේ නෑ. ඒත් කඹ ඇදීම, ලිස්සන ගහ, කනා මුට්ටි බිඳීම වැනි ක්‍රීඩාවලිනුත් භයානක අනතුරු සිදු විය හැකි බව ඔබ දන්නවාද? මෙවර අවුරුදු උදාවටත් පෙර පසුගිය දිනෙක අවුරුදු උත්සවයක කඹ අදින්නට ගොස් එකට ඇඹරී ගොස් වැටී තුවාල වුණු දොළොස් දෙනෙක් කොළඹ ජාතික රෝහලේ හදිසි අනතුරු අංශයට ඇතුල් කළා. ලිස්සන ගහ නිසි පරිදි සිටුවා නොතිබීමෙන් එයින් ඇද වැටීමෙන් පුද්ගලයකු මරණයට පත් වුණා.දෙදෙනකු වැටීමෙන් සුසුම්නාව අනතුරුවලට ලක්වීමෙන් සදාකාලික ආබාධිත තත්ත්වයට පත් වුණා. වරක් කනා මුට්ටිය බිඳීමේදී ඒ ඉදිරිපිට කට ඇරගෙන බලා සිටි සුන්දර තරුණියක ගේ දත් හතරක් ම ගැලවී යන්නට කනා පොල්ලෙන් ගහලා. ඒ තරුණියගේ දත් සදහටම අහිමි වුණා. දුවන්නට ගොස් වැටීම ගම හරහා දිවීමේදී රථ වාහනවල ගැටීමෙන් සිදුවන මාරක අනතුරු බොහොමයි. අවුරුදු උත්සව සංවිධානය කරන පිරිස ක්‍රීඩා ආශ්‍රිතව සිදු විය හැකි අනතුරු සඳහා ප්‍රථමාධාර දීමට පිරිසක් යෙදවිය යුතු යි. කනා මුට්ටිය බිඳීම වැනි ක්‍රීඩාවලදී ආරක්ෂිත වළල්ලක් නියම කොට ඒ ආරක්ෂිත වළල්ලෙන් මෙපිටට නරඹන්නන්ට එන්නට ඉඩ දීම නොකළ යුතුයි.රතිඤ්ඤා වැල්වලට ගිනි තියන ඒවා අන් අයගේ වතුවලට දැමීම, මහ පාර දිගේ අහස් කූරු පත්තු කර යැවීම, රතිඤ්ඤා පත්තුකර බස් රථ තුළට දැමීම වැනි අනුචිත ක්‍රියාවන් ගෙන් සතුටු වන මන්ද බුද්ධිකයන් පිිරිසක් ද සමාජයේ සිටිනවා. වරක් එවැනි පිරිසක් පත්තු කළ රතිඤ්ඤා වැලක් නිවෙසක තාප්පයක් ඇතුළට දැමුවා. ඒ නිවෙසේ සිටි වයස අවුරුදු 6 සහ 8 කුඩා දරු දෙදෙනාගේ ඇඟට ඇවිලුණු රතිඤ්ඤා වැල වැටීමෙන් ඔවුන් බරපතළ ලෙස පිළිස්සුම් තුවාල ලැබුවා.නිවෙසේ බීමත්ව හැසිරෙමින් බිරිඳට දරුවන්ට ගුටි බැට දෙන හිංසා කරන පුද්ගලයන් අවුරුදු කාලෙට වැඩිපුර බොනවා. වැඩිපුර දබරවලට පැටලෙනවා. අතපය කඩාගන්නවා. කන් නාසා සපා කනවා. මෙවැනි අනතුරුත් උත්සව කාලෙට වැඩිපුර වාර්තා වෙනවා.සාමාන්‍යයෙන් වසරේ අවුරුදු මාසෙ අප්‍රේල් 13, 14, 15 යන තෙදින ඇතුළත කොළඹ ජාතික රෝහලේ හදිසි අනතුරු අංශයට රෝගීන් 100 ක් පමණ ප්‍රතිකාර පතා එනවා. 2011 වසරේ උත්සව සමයේ කොළඹ ජාතික රෝහලේ හදිසි අනතුරු ඒකකයට රෝගීන් 704 දෙනකු ඇතුළත් වී තිබෙනවා. ඉන් 268 දෙනකු නේවාසිකව ප්‍රතිකාර ලැබුවා. කොළඹ අවට රෝහල්වලින් එහි එවූ රෝගීන් සංඛ්‍යාව 70 ක්. මේ රෝගීන් ගෙන් 59 දෙනෙක් ම මත් පැන් ආශ්‍රිතව ඇතිවූ අනතුරුවලට ගොදුරු වූ අය.රෝහල තුළ පුද්ගලයකු මරණයට පත් වූ අතර රෝහලින් පිටත සිදු වූ මරණ සංඛ්‍යාව 4 යි. මහා මාර්ග අනතුරු 166 ක් සිදු වූ අතර නිවසේ දී සිදුවූ අනතුරු සංඛ්‍යාව 165 ක්. මේ අතරින් වැටීම් 98 ක් සහ හිංසන ක්‍රියා 114 ක් වාර්තා වුණා. සේවා ස්ථානයේ සිදු වූ අනතුරු 43 ක් සහ ක්‍රීඩා අනතුරු 53 ක් වාර්තා වුණා. ගිණිකෙළි අනතුරු දෙකක් වගේ ම බල්ලන් සපා කෑමෙන් 12 දෙනකුත් මිනිසකු සපා කෑමෙන් එක් පුද්ගලයකු ද අනතුරට ලක් වුණා. මේ සංඛ්‍යා ලේඛන දෙස බලන විට උත්සව සමය කියන්නේ මොනතරම් අනතුරුවලට ගොදුරු වීමට ඉඩ තිබෙන කාලයක් ද කියලා ඔබට වැටහෙනවා ඇති.අවුරුද්ද කියන්නේ වෙනදාටත් වැඩියෙන් සතුටු විය යුතු වඩාත් සුවසේ ගත කළ යුතු කාලයක්.මුළු අවුරුද්ද පුරාම හරි හම්බ කළ දේ එක දවසින් වැය කරලා කාලා බීලා නටලා නැති ලෙඩ රෝග කරදර අනතුරු ළඟා කරගත යුතු කාලයක් නොවෙයි. ඒ හින්දා අලුත් අවුරුද්ද නැවුම් වූ අරුත්බර කාලයක් බවට පත් කරගන්නට සිතාගෙන කටයුතු කිරීමයි අවුරුද්දෙහි සැබෑම අරුත විය යුත්තේ.කොළඹ ජාතික රෝහලේ හදිසි අනතුරු අංශයේ ජාතික පුහුණු කිරීමේ හෙද නිලධාරිනී පුෂ්පා රම්‍යානි සොයිසා සාකච්ඡා කෙළේ සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=af1204153</link>
    <topic>ගැබිණි මාතාවන්ට උපහාරය</topic>
    <author>රූපාන්ති බුලත්සිංහල</author>
    <content>අම්මාවරු වෙන්නට ඉන්න ඔවුන් වෙනුවෙන් අපූරු වන්දනාවක් පසුගියදා වවුනියාවේ සෙට්ටිකුලම් හිදී සිදු වුණා.ඒ වන්දනාව සඳහා ගැබිනි මවුවරු හාරසිය දෙනෙක් සහභාගි වුණා. වන්දනාව සඳහා සත්කාරය දැක්වූවේ ශ්‍රී ලංකා පොලිසියයි.අම්මාවරු වෙන්න සිටින ඔවුන් වෙනුවෙන් කළ මහඟු සත්කාරය වන්දනීයයි. හැම දවසකම කළ නොහැකි වූවත් සදා අමරණීය ලෙසින් එක දවසකදී කළ එම සේවය ඉතා උතුම් ය.අම්මා කෙනෙකුගේ වටිනාකම සැබැවින්ම හඳුනා ගැනීම වටී. එපමණක් නොව ඒ වෙනුවෙන් සත්කාර කිරීම ද සැබෑ මිනිසත්කමකි. මේ මිනිසුන් සමාජයට දී තිබෙන්නේ උතුම් ආදර්ශයකි. කොහොම කෙසේ වුවත් මවු ගුණයට උපහාර දැක්වීම දැයේ මිනිසුන්ගේ යුතුකමකි.මතක හිටින පාඩමක්හැමදා නියං එකදා වැහිවලාවේ කියලා කතාවක් තියෙනවානෙ. කොහොම වුණත් එක දවසකදී හරි හැමදේම දිනාගන්න හම්බු වෙනවා. මේ කතාව ආරංචි වුණේ ගිනිගත්හේනෙන්. කොහොම වුණත් කතාවේ විදිහට හැමදේම උඩු යටිකුරු වෙලා.හැමදාම අල්ලපු කුරුමානම වැරදුණා කියලා දැන ගත්තේ ආපස්සට හැරිලා බැලුවහම. කවදත් බළල්ලු කළේ මීයෝ අල්ලන එකනෙ. අර කතාවක් තියෙන්නෙ උපාක බළලා මීයො දෙන්න දෙන්න අල්ලනව කියලා. කොහොම වුණත් මෙයා උපාසක බළලෙක් නම් නෙවෙයි.හැමදාම කළේ මීයො එක් කෙනා දෙන්නා අල්ලන එක.හැබැයි මෙයා ගේ කුරුමානම එක දවසක් වැරැදුණා. අල්ලා ගත්ත මීයා බළලන් එක්ක පොර බදලා යන්න ගියා. බළලා මීයා අල්ලන ලුහු බැන්දා. ඒත් පලක් වුණේ නෑ. මීයා මඟ හැරලා ගියා. බළලා නැවැතුණා. දෙවියනේ එතකොට තමයි බළලාට සිහිවුණේ තමන් පෙරළගෙන මීයා දුවලා තියෙන්නෙ බළලාටත් තුවාල කරලා කියලා.සමහර මිනිස්සුත් මෙහෙමයි ප්‍රමාණයෙන් කුඩා වුණත් අනිත් අයව තුවාල කරලා පෙරළා ගෙන දුවනවා. හැමදාම ජීවිතේ බැට කන්න බැහැනෙ. පුංචි වුණත් කෙළවරක් නැති අරියාදු වින්දහම ලැබෙන ශක්තිය දෙගුණ තෙගුණ වෙනව. බළලාට අමතක වුණාට, බළලා මීයාට කළෙත් ඒ දෙයමයි.  අවිනීතකමට එරෙහිව වැටවිනීතකමට හරි අවිනීතකමට මිනිසුන්ගේ හැදියාව බලපානවා. මොන වෘත්තියක නියැළුණත් විනීතකමයි වටින්නෙ. මුදල් පසු පස හඹාගෙන යන්න හිතුනහම කොන්දොස්තරවරුන්ට නම් විනීතකම කොහොමත් අමතක වෙනවා. රුපියල් සතවලට අද කොන්දොස්තර වරුන්ගේ විනීතකමත් අලෙවි වෙනවා. මේ කතාව කියන්න හිතුණේ පසුගිය දිනක තිබුණ පුවත්පත් සටහනක් නිසයි.කතාවේ විදිහට අවිනීත කොන්දොස්තරලාට විරුද්ධ කටයුතු කරන බව සැලවෙනව. ඒ විතරක් නෙවෙයි. බලපත්‍රයක් අත්හිටුවනව. කොහොම වුණත් මීට පස්සෙවත් විනීත වුණොත් හොඳයි නැත්නම් ටිකක් කරදර වෙන් වේවි මතකයිනෙ.මාළුව නහින්නෙත් කට නිසා කියලා කතාවක් තියෙනවනෙ. මේ නිසා ම කට පරිස්සම් කරගත්තොත් හොඳයි. නැත්නම් වෙන්නෙ මහා විනාශයක්.මේ නිසා මීට වඩා මගීන්ට කරුණාවන්ත වුණොත් හොඳයි.එහෙම නැත්නම් වැටෙන්නෙ ලොකු අමාරුවක. රුපියල් සතවලින් මනුස්සකම ගණන් බලන කොන්දොස්තර මහත්තුරුට නම් මේවා හොඳ පාඩම්. හැබැයි ඉතින් ගුණ යහපත් කොන්දොස්තර මහත්තුරුන් නැතුවාම නොවේ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=af1204154</link>
    <topic>සෞභාග්‍යත් වාසනාවත් උදාකරන සිංහල අවුරුද්ද</topic>
    <author/>
    <content>විතාරන්දෙණියේ මේධානන්ද හිමි කොළඹ කොටුවේ ශ්‍රී සම්බුද්ධාලෝක විහාරවාසී කොළඹ දිස්ත්‍රික් (පිරිවෙන්) සහකාර අධ්‍යාපන අධ්‍යක්ෂ රාජකීය පණ්ඩිත, ශාස්ත්‍රපතිලෝකවාසී බෞද්ධයන්ට වෙසක් පුන් පොහෝදා කෙතරම් වැදගත් ද එසේම ලාංකික ජනතාවට සිංහල අවුරුද්ද අතිශයින් වැදගත් වේ; සිංහල අවුරුද්දේ ඇතිවන මානසික ප්‍රබෝධයෙන් මිනිස් සිතුම් පැතුම් තුළ ජීවමය ගුණයක් ශක්තියක් ඇති කරයි. හින්දු සංස්කෘතියෙන් සූර්ය වන්දනය මුල්කර ගනිමින් ආරම්භ වූ මෙම චාරිත්‍රය අනාදිමත් කාලයක් මුළුල්ලේ සිංහල සංස්කෘතියේ මුල් බැස පවතී. බුදු දහමේ ආභාසයෙන් එය සිංහල බෞද්ධ හා හින්දු අවුරුද්ද බවට පත්ව ඇත.දවස් 365 මුළුල්ලේ අපේ ලෝකය ආලෝකවත් කරමින් සූර්යයා අපට කරන මෙහෙය අතිමහත්ය. සෞරග්‍රහ මණ්ඩලයේ සුවිශේෂී ප්‍රධානතම ග්‍රහයා වන සූර්යයා ග්‍රහ මණ්ඩලය තුළත් ඉන් මිනිසා වෙත ඇතිකරන බලපෑම ඡ්‍යොතිෂය අනුව අති ප්‍රබලය. එහි අනිසි බලපෑම් වන ග්‍රහ දෝෂවලින් මිදීමට අවුරුදු උදාවේ අප ඉටුකරන චාරිත්‍ර ඉතා වැදගත් වේ.සිංහල හා හින්දු ජාතික සමඟිය අප රටට ඉතා වැදගත්ය. වසර 30කට වඩා වැඩි කාලයක් පැවතුණු කොටි ත්‍රස්තවාදය නිසා සිංහල දෙමළ අසමඟිය උග්‍ර විය.ත්‍රස්තවාදය අවසන් වුවද උතුරේ දරුවන්ගේ සිත්වලට කොටි ත්‍රස්තවාදය විසින් බලෙන් පටවන ලද සිංහල විරෝධී මතවාදය තවම අවසන්ව නැත. බුදු දහමින් මෛත්‍රිය කරුණාව ඇති කළ සිංහලයන් තුළ දැන් දෙමළ විරෝධය පහව ගොස් ඇත. එනිසාම සිංහල හා හින්දු අවුරුදු චාරිත්‍ර තුළින් සමඟිය ගොඩනැඟිය හැකි ප්‍රබලම සාධකයක් ගොඩනැඟිය හැකිය. හින්දු හා බෞද්ධ ආගමික මිත්‍රශීලීභාවය වර්ධනය කරගත හැකි වසරේ හොඳම කාලය අවුරුදු සමයයි.මෙය බෞද්ධ ජනතාව හා භික්ෂූන් වහන්සේලාත් හින්දු ජනතාව හා පූජකවරුන් තේරුම්ගත යුතු සත්‍යයකි.හෙළයේ අලුත් අවුරුදු චාරිත්‍රවලියේ එදා අරමුණ වූයේ යහපත් සමාජයක් පවත්වාගෙන යාමට හේතුවන සමාජ සිරිත් විරිත් නව යෞවනත්වයට ලබාදී විශේෂයෙන් බාල පරපුරට ආදර්ශයෙන් ඒවා ප්‍රගුණ කරවීමය. ජාතියේ යහපත් අඛණ්ඩ ශක්තිසම්පන්න පැවැත්ම සහතික කළේ සිංහල අවුරුදු චාරිත්‍ර තුළිනි.වසර 3000කට වඩා වැඩි කාලයක් තිස්සේ දේශීය විදේශීය කිසිදු රුදුරු බලවේගයක් අතින් විනාශ නොවී මෙතෙක් හෙළයේ උදාර හැදියාව පවත්වාගෙන එන ලද්දේ මෙම අවුරුදු චාරිත්‍රාවලියේ අනුහසනි. මෙසේ අවුරුදු පතාම ජාතික සිරිත් විරිත් පිළිබඳ ලොකු කුඩා සියලු දෙනා වෙත ඒවායේ හරවත් බව වටහා දී නිවැරැදිභාවයට දිරි දීම සිදුකළ යුතුව ඇත. එහෙත් ඒවායේ හරය නොදන්නා ඇතැමෙක් ඛේදජනක ලෙස විකෘති කර දැක්වීම ජාතියේ අවාසනාවකි. එසේ විකෘති කිරීම් ආරම්භ වුයේ යම් දවසක ද එමඟින් හෙළ සිරිත් විරිත් නොසලකා හැරියේ යම් දවසක ද එදා සිට ජාතිය පිරිහී විනාශ වන්නටත් වේලාවට වැඩ නොකිරීමේ අවමානයට පත්විමට සිදුවූ බව ජාතිය පිළිබඳ අභිමානයක් ඇති බාල පරපුර පිළිබඳ අවංක කැක්කුමක් ඇති සියල්ලන් විසින් දත යුතු අමිහිරි සත්‍යයකි.අපි දැන් හෙළ අවුරුදු චාරිත්‍ර තුළින් ලබා දෙන හරයන් පිළිබඳ නිවැරැදිව අවබෝධයක් ලබාගනිමු.මුලින්ම සැලසුම් සහගතව වේලාව නොවරදවා අපේ ජීවිත සකස් කිරීමේ අගය කියාදෙයි. කොවුල් ගී නද බක්මහේ අසිරිය සමඟ මලින් ඵලින් බර ගහකොළ මෙන්ම මීමැසි, කුරුළු, සිවුපා ආදී සතුන්ගෙන් ගහන පරිසරය අවුරුදු පණිවුඩය ගෙන එන විට ගොවිතැන් වැඩ නිමවා අටුකොටු පුරවාගත් මිනිසුන් ගේ දොර අලුත්වැඩියා කොට ඇඳුම් පැලඳුම්, කැවිලි පෙවිලි කෑම බීම හැළිවළං ආදිය සූදානම් කරයි. එසේම රබන් ඔංචිල්ලා පංච පෙත ආදිය අවුරුද්ද ලබන්නට පෙර සූදානම් කර තබයි. එයින් ජීවිත සැලසුම් කිරීමේ ගුණය හෙළ ජනතාවට කියාදෙයි. මෙහි වාර්ගික භාෂා ආගමික භේදයක් ඇතිවන්නේ නැත.පූර්ව අවුරුදු චාරිත්‍ර ලෙස පුද්ගලයා බාහිර හා ආධ්‍යාත්මික පාරිශුද්ධතාවයකට පත් කරයි. පරණ අවුරුද්ද වෙනුවෙන් කළ යුතු කාර්ය අවසන් කොට ස්නානය කරන්නේ බාහිර වශයෙන් පිරිසුදුවීම සංකේතවත් කිරීමටයි. අනතුරුව එළඹෙන ‘නොනගතය’ අන් කිසිදු කටයුත්තකට නොයොදා ආගමික කටයුතුවලට පමණක් සීමා කරන්නේ ආධ්‍යාත්මික පාරිශුද්ධිය ලැබීමටය. අද දවසේ පවා සියලු ආගමික බැතිමතුන්ට තම ආගමට අනුව පන්සලට පල්ලියට කෝවිලට යෑම තුළින් හෙළ චාරිත්‍ර අනුව ජීවිතය අලුත් කර ගැනීමේ වරද කුමක්ද?සදාචාර සම්පන්න සමාජයක් සඳහා අවශ්‍ය සාරධර්ම ගුණ ධර්ම ක්‍රියාවෙන් ප්‍රගුණ කරවීමට හා සියලු භේදවලින් තොරව සමගියෙන් කෙළිදෙලෙන් ජීවත්වීමේ අවස්ථාව මෙමඟින් සැලසේ.හෙළ සමාජයේ පවුලේ ප්‍රධාන කාර්යභාරය හිමි මව විසින් අලුත් අවුරුද්දේ පළමු කාර්යය වශයෙන් සියලු සත්වයන්ගේ පැවත්මට අත්‍යවශ්‍ය වූ ශක්තිය ලබාදීම සංකේත කරමින් ළිප ගිනි මොළවයි.අලුත් අවුරුදු බත සූදානම් කරයි. ශක්තිය පමණටම අපට නැතිවම බැරි ජලය සපයන ළිඳට කලගුණ දක්වමින් මව විසින් ඊළඟට ඖෂධ පිණ්ඩයකින් ළිඳ සමඟ ගනුදෙනු කරයි. හෙළයේ කාන්තාවගේ උදාරත්වය අගය කළ තරම මෙයින් පෙන්නුම් කරනවා නොවේද? හෙළයා අජීවී වස්තූන්ට ද කළගුණ දැක්වූ ජාතියක් බව සනාථ කළ හැටි මෙය කදිම නිදසුනකි.ඉන්පසු අලුත් අවුරුදු කෑම ඉඳුල් කිරීම යෙදේ. මෙය සිදුවන්නේ ඉතා වාසනාවන්ත සුරතකිනි.පවුලකට පියා සීයා හැර වෙනත් වාසනාවන්තයකු හිටිය හැකිද? පියා ලවා කෑම ඉඳුල් කිරිම යනු බත් පිඩ බැගින් පවුලේ සියලු දෙනාට ඔහු අතින් කැවීමය.මෙයින් අදහස් කෙරෙන්නේපවුලේ අඹුදරුවන් පෝෂණය කිරීමේ මහා වගකීම ඔහු සතු බව මතක් කරදීමය. එහෙත් අද කුමන හෝ දුෂ්ට මාර්ගවලින් ක්ෂණිකව පොහොසත් වූ අය වාසනාවන්තයන් යැයි සලකා කෑම ඉඳුල් කිරීමට කැඳවීමෙන් හෙළ සිරිත් විනාශ කරනු දැකීම ඛේදනීය තත්ත්වයකි. පිටස්තරයකු කැඳවූ විට ඔහු ගේ ගෙදර කෑම ඉඳුල් කරන්නේ කවුරුන්ද? ඔහුගේ ගෙදරට ඉටුවිය යුතු යුතුකම් මතක් කර දෙන්නේ කවුද? හැරත් ආගන්තුක නිවසේ අඹුදරුවන් පෝෂණය කිරීමේ වගකීම ඔහුට පැවරිය හැක.දැන් කළ යුතුව ඇත්තේ තම පියා හෝ සීයා ඉඳුල් කට ගෑ පසු පසුව හිතවත් ආගන්තුක වැදගත් පුද්ගලයකුට සංග්‍රහ කිරීමයි. එහෙයින් අපේ සිරිත්වල හරය තේරුම්ගෙන ඒවා නිවැරැදිව ක්‍රියාත්මක කිරීමට දැන්වත් හිතාගනිමු.අලුත් අවුරුද්දට තම තමන්ගේ රැකියා අනුව වැඩ ඇල්ලීම සිදු කළ යුත්තේ ඉන් පසුවය. නොනගතය වෙලාවේ සිට උපවාසයේ යෙදී සිටි අය කුස පුරවා සිත පුරවා ප්‍රබෝධයෙන් එය ඉටු කළ යුතු බැවිනි. කුසගින්නේ සිටින අයෙකුට බණ කීමට පෙර දන්ගෙයින් කුස පිරවීමට කියා දුන් බුදු හිමි දහම අනුව ද සෞඛ්‍යමය සිද්ධාන්ත අනුව ද නිරාහාර තත්ත්වයෙන් වැඩ ඇරැඹීම අනුචිත විය. එය හොඳින් දැන සිටියෙන් කෙතේ වැඩට එන අයට ද උදේ සප්පායම ලබාදී වැදගත් සිංහල ජාතිය අලුත් අවුරුද්දට වැඩ ඇල්ලුවේ ආහාර ගැනීමෙන් පසුවය.අවුරුදු නැකතට පල ඇති පැළයක් සිටුවීමට අමතක නොකළේ ස්වභාවධර්මයා සමඟ ජීවත් වූ හෙළයා පරිසරයට දැක්වූ අසීමිත ආදරය නිසාය. දැන් මේ තත්ත්වය පහව යමින් පවතින නිසා ස්වභාවධර්මය ද කම්පාවට පත්ව ඇත. එනිසා මේ වසරේ සිට හෝ ඵල ඇති පැළයක් ඔබත් සිටුවීමට අමතක නොකරන්න.අනතුරුව හෙළ විශිෂ්ටතම ගුණයක් ක්‍රියාවට නංවමින් අසල්වාසීන් සමඟ කෑමබීම බෙදාගැනීමේ සිරිත එළඹෙයි. වැඩිහිටි වැඳුම් පිදුම් ආශිර්වාදයන් ලබාදීම තෑගි බෝග හුවමාරුව අමනාපකම් හැරදා සමඟි වීම සියල්ල සක්‍රිය වේ. සියල්ලෝම ස්ත්‍රී, පුරුෂ බාල තරුණ මහලු භේදයකින් තොරව ගම පුරා ඇවිද නෑදෑයින් බැහැදැකීමෙන් ද ජනක්‍රීඩාවේ යෙදෙමින් ප්‍රීතියෙන් ප්‍රබෝධමත් වෙති.ඔංචිල්ලා වාරම් රබන් සුරල් ආදී ජන ක්‍රීඩාවලින් ගමම අසිරිමත් වේ. අද මෙන් කේක් පාන්පිටි බිස්කට් නොව රසකැවිලි කමින් බොමින් සතුටු වන පිරිස් බොහෝ නිරෝගීය. අවුරුදු දා මුළු ගමම මඟුල් ගෙයකි. අද මෙන් තරගකාරීත්වයෙන් අවුරුදු උත්සව පවත්වීම ගුටිකෙළි වාද විවාද එදා තිබුණේ නැත.ශක්තිසම්පන්න සමාජයන් සඳහා නිරෝගී බවේ අවශ්‍යතාවය හා නව ප්‍රාර්ථනා සමඟ නිෂ්පාදනය කෙරෙහි වැඩි අවධානයක් යොමු කරවනු ලබයි.අවුරුදු දින කීපය තුළ කාබී සතුටු වූ සැමට සෞඛ්‍යසම්පන්න භාවයේ වැදගත්කම සිහිපත් කර දුන්නේ හිසතෙල් ගා ස්නානය කිරීමේ චාරිත්‍රයෙනි. හිසට දෙපයට ඖෂධීය ශාක වර්ග තබා ශරීරයේ ප්‍රධානම අංගය වූ හිසෙහි නානු ගෑමෙන් සියලු ලෙඩ රෝග සමනය කිරීම සංකේත කරයි.ඉන්පසු ප්‍රීති ප්‍රමෝදයෙන් නව ප්‍රාර්ථනා ඇතිව අධිෂ්ඨානශීලීව රැකියා සඳහා යන්නේ සමාජයේ නිෂ්පාදන ක්‍රියාවලිය නැවත පණගැන්වීමටය. මේ සියල්ල ඉතා අර්ථවත් ක්‍රියාවලියන්ය. එහි හරය විශාලය. අගය ද මිල කළ නොහැකිය.වෙලාවට වැඩ කිරීමේ අගය වටහා පමණක් නොව අවුරුදු ප්‍රබෝධය සීමා රහිතව දිනිග් දිගට පැවැත්වීමේ වැදගත්කම වටහා දෙනු ලබයි. සිංහල අවුරුද්දෙන් ආරම්භ වන මේ අසිරිය ජාතියේ ප්‍රබෝධවත් දැක්ම සිත් තුළ ජනිත කරමින් සියල්ලන්ම එකාමෙන් සිතන පටු අදහස්වලින් තොරවූ සංකල්පයකි.වැඩිහිටියන් වශයෙන් අප මේ හර පද්ධතීන් සමාජයට යළිත් දායාද කරදීමට මේ අවුරුද්ද තුළ දැඩි අධිෂ්ඨානයෙන් ක්‍රියා කළ යුතුව ඇත. බෞද්ධ හැඟීම් වඩාත් වර්ධනය කරමින් සම්බුද්ධත්ව ජයන්තියට පෙළගැසිය යුත්තේ සිංහල අලුත් අවුරුද්දේ නිවැරැදිව චාරිත්‍ර වාරිත්‍ර සිදුකොට නව සංකල්පනාවන් සිත තුළ ඇතිකරගෙනය.ඔබ සැමට සුබ අලුත් සිංහල අවුරුද්දක් වේවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=af1204155</link>
    <topic>ඇසුණද කොවුල් නද නැත ගැමි රැඟුම් සිරි අද</topic>
    <author>මහාචාර්ය ආරියරත්න කළුආරච්චි</author>
    <content>දොළොස් මසින් වඩාත් භාග්‍යවත් මාසය ලෙස සලකනුයේ බක් මාසයයි. ඉංග්‍රීසි ලිත් ක්‍රමය අනුව අප්‍රේල් මාසයයි. නවම් හා මැදින් යන මාසවලදී නෙළා ගත් යල අස්වැන්න නිසා බක් මාසය වන විට අටු කොටු පිරි ඉතිරී යයි. තුරුලතා නෙක ඵල දරමින් කියා පාන්නේ වසන්තයේ අසිරිමත් බවයි. වී අස්වැන්න නෙළා ගත් කල කුඹුරු යායම දිස්වෙන්නේ එකම පිට්ටනියක් ලෙසින් ය. අස්වනු නෙළා ගත් මොහොතේ වෙල් ඉපනැලි ගැමියන්ට තරමක බාධකයක් ගෙන දෙන වුවද දින කීපයකින් ඉපනැලි පොළොවට සමතලා වනුයේ ගැමියන්ගේ විවිධ කෙළි සෙල්ලම් නිසාවෙනි. බක් මස උදාවත් සමඟ පාසල් නිවාඩු හෙයින් ලොකු කුඩා සැමට විනෝද වීමට ඉඩ ප්‍රස්තාව ලැබෙයි. වයස සීමාවකින් තොරව ගම්මු සිත් ලෙස පන්දු කෙළිති. ජල්ලි ක්‍රීඩාවේ යෙදෙති. එසේ නොමැති නම් චක්ගුඩු හෝ සුරා කාඩියම් පනිති. (අද්‍යතනයේ මෙම ක්‍රීඩාව ‘කබඩි’ යනුවෙන් හඳුන්වයි.) ගැමියන් මෙසේ එළි මහනේ ක්‍රීඩාවේ යෙදෙන අතර ගැමිලියෝ කළගෙඩි නැටුමේ යෙදෙති. කළ ගෙඩි මාලයේ සඳහන් වන පරිදි මේ රංගනය ඉදිරිපත් කරනුයේ අවුරුදු කාලයේ දී බව එහි සඳහන් කවිවලින් සනාථ වේ.යහපත් අවුරුදු කෝණ බලා ලාපැහැපත් ආභරණින් සැරසී ලාඅරගෙන කළ ගෙඩියක් තෝරා ලාරඟ දෙන් මෙලෙසට පිඹින ළමා ලාමතක දිලෙන සුදු සේලය ඇන් දූනෙතක අඳුන් ගාමිනි සකියන් දූඅතක කළේ උඩ දමමින් පන් දූකතෙ සිටිය සොඳ රදා එලන් දූඔංචිලි පැදීම ද ගෙවිලියන් විසින් එළිමහනේ සිදුකරනු ලබන තවත් ක්‍රීඩාවකි. ඔංචිලි පැදීමේ දී පිරිමි පක්ෂය විසින් පමණක් පදිනු ලබන ඔංචිල්ලාව ‘කතුරු ඔංචිල්ලාව‘ ලෙස හැඳීන්වේ. කතුරු ඔංචිල්ලාව පැදීම පත්තිනි දෙවියන් උදෙසා සිදුකරනු ලබන ක්‍රීඩාවකි. ඔංචිලි පැදීමේ දී ඔංචිලි වාරන් ගැයීම ද අනිවාර්යයෙන් සිදු කරනු ලබන්නකි. මේවර කෙළිය, පංච කෙළිය, ඉනිවැට පෙරලීම, ඔළිඳ කෙළිය යන ක්‍රීඩා ද කාන්තාවන් උදෙසාම වෙන්වූවකි.ඔළිඳ කෙළියෙහි යෙදෙන ගැමි ලියක් ඒ සඳහා පෙර සූදානම් වන ආකාරය පිළිබඳ කියවෙන කවියකි පහත සඳහන් වන්නේ,දොඩම් කපාලා ඇඹුල් තනාලා නාන්ඩ යන හැටි බලන් කලූසේලේ ඇඳලා නෙරිය තියාලා මිදුලේ සක්මන් කරයි කලූදහසක් දීලා වළලු තනාලා දෑතේ අතලා බලයි කලූදුනුකේ මල සේ උළුගෙයි ඇඳ පිට ඔළිඳ කෙළින සැටි බලන් කලූබක්මස තුළ පත්තිනි දෙවියන් වෙනුවෙන් කරනු ලබන විවිධ අභිචාර විධි අතරින් අංකෙළිය වැදගත්කමක් උසුලයි. අංකෙළිය පුරාවෘත්තය සැකවින් මෙසේය. පත්තිනි හා ඇගේ ස්වාමියා වන පළඟ කුමරු දිනක් උයනට වැදී සපුමල් නෙළමින් ඉන්න අතරතුර දෙදෙනාගේ මල් කඩන කෙකි දෙක එකිනෙක පැටළී ඇත. ඉන් මුදවා ගැනීමට වෑයම් කිරීමේ දී පළඟ කුමරුන්ගේ කෙක්ක බිඳී යයි. එම අවස්ථාව සිහිපත් කරමින් උඩු පිල හා යටි පිල වශයෙන් බෙදී අං කෙළිය පවත්වනු ලබයි. පාළඟ කුමරුන්ගේ පිල උඩු පිල වශයෙන් ද යටි පිල පත්තිනි දෙවියන්ගේ පිල වශයෙන් ද පෙනී සිටියි. ක්‍රීඩාව අවසානයේ එක් අඟක් කැඩෙන අතර නොකැඩුණු අඟ සුදු රෙද්දකින් ආවරණය කර උඩුවියන් සහිත භේරි වාදන මධ්‍යයේ ගම වටා ගම්මු පේළි යති. පැරදුණු පිලට විවිධ වචන භාවිත කරමින් හාස්‍ය රසය උද්දීපනය වන සේ ආමන්ත්‍රණය කරන මුත් කිසිවෙක් අමනාප නොවෙති. අවසානයේ දේවදානය දී දෙවියන්ට පිං පමුණුවති.පොර පොල් ගැසීම ද පත්තිනි දෙවියන් වෙනුවෙන් සිදු කරනු ලබන අභිචාර අංගයකි. පොර පොල් ක්‍රීඩාවෙන් අපේක්ෂා කරනුයේ පත්තිනි දෙවියන්ගේ ආනුභාවයෙන් සියලු ලෙඩ රෝග දූරිම්භූත කොට සැමට සෙත් ශාන්තිය ලබා ගැනීමය.එරන් තැඹිලි පොල් අරගෙන සුරතටවරම් ලැබුණි ගිනි පත්තිනි අපහටසියක් රෝග දුරුවෙයි ගිනි හලඹටබිඳුනා උඩු පිලයේ පොල් හනිකටඅං ඇදීම මෙන්ම මෙහිදී උඩු පිල හා යටි පිල වශයෙන් දෙපිලක් සැකසී ක්‍රීඩා කරයි. පොර පොල් ගැසීම සඳහා විශේෂයෙන් වෙන් වූ පොල් වර්ගයක් භාවිතා කරනු ලබන අතර එය නිසි ලෙස පදම් කර ගනී. බදාදා හා සෙනසුරාදා යන කෙම්මුර දිනයන්හි පොර පොල් ක්‍රීඩාව ආරම්භ කිරීම සඳහා යොදා ගැනේ. ඇතැම් විට ගම්මු සතියක් මුළුල්ලේ මේ ක්‍රීඩාව පවත්වති. උඩු පිලෙන් එවන පොලය යටි පිල විසින් බිඳිය යුතු අතර ඇතැම් විට යටි පිලේ අතැතිව ඇති පොලය ද බිඳී යාම සිදුවේ. කිනම් පිලක් ජයග්‍රහණය කළේ ද යන්න තීරණය වනුයේ බිඳී යන පොල් ප්‍රමාණය අනුව ය. මේ ක්‍රීඩාව ඇතැම් විට බිහිසුණු බවක් ද නිරූපණය කරයි. යටි පිලේ අත ඇතිව සිටින අයගේ ඇඟිලි තුවාල වන ප්‍රවණතාවය ද වැඩි ය. එසේ වන විට ඛ්සියම් කිල්ලකට හසුවී ඇතැයි ද විශ්වාස කෙරේ. පත්තිනි දෙවියන් පිළිබඳ ඇති අචල භක්තිය නිසා අනතුරක් සිදුවුව ද එය විඳ දරා ගැනීමට තරම් ඔවුහු පුරුදු වී සිටිති. අං කෙළියේ දී මෙන් ම පොර පොල් ගැසීමේ දී ද පැරදුණු පිලට ද විවිධ උසුළු විසුළු කරමින් කවි ගායනා කරති. ඉවසීමේ ශක්තිය ද සාමූහික බව ද පෙන්නුම් කරන මේ ක්‍රීඩාවේ අවසානයේ දී දේව දානය දී දෙවියන්ට පිං අනුමෝදන් කරති. ඉන් අනතුරුව සියල්ලන්ගේ ම වස් දොස් දුරු කිරීමේ අභිලාසයෙන් යුතුව “ගරා වෙස් පෑම” පවත්වනු ලබයි.අද්‍යතනයේ දී ඉහත සඳහන් කළ ක්‍රීඩා පිළිබඳ විවිධ විද්‍යුත් මාධ්‍ය හරහා අපට අවුරුදු සමයේ දැකගත හැකි වන්නේ ඒ සඳහා ලබා දෙන පුළුල් ප්‍රචාරය නිසාවෙනි. එහෙත් මීට දසක කීපයකට ඉහත මේ සියලු ක්‍රීඩා පවත්වනු ලැබුවේ ගැමියන් විසින් තම අහිංසක වින්දනය උදෙසා ය. සැමට විනෝදය මෙන් ම සතුට ලබා දුන් මේ ක්‍රීඩා මඟින් ගැමියාගේ අව්‍යාජත්වය මෙන් ම සහෝදරත්වය පිළිබිඹු කෙරිණි.විද්‍යුත් මාධ්‍ය හරහා හෝ මතු පරම්පරාවට දැක බලා ගැනීමට සැලැස්වීම අගය කළ යුත්තකි. එහෙත් පාරම්පරික ලෙස පවත්වාගෙන එනු ලැබූ ඇතැම් වටිනා සංස්කෘතිකාංග අප සමාජයෙන් මේ වන විට බැහැර වී ගොස් ය. ඇතැම් අංගයන් අභාවයට යමින් පවතී.බක් මස තුළ දී විනෝදය මෙන්ම ආශිර්වාදය පතා පවත්වනු ලැබූ අපගේ පැරණි ගැමි රඟමඬල අසිරිමත් කළ කෝලම් සහ සොකරි වැනි ජනනාටක දැන් දකින්නට නොලැබීම අභාග්‍යයකි. එදා කෝලම් නාටකයේ භාවිත වෙස් මුහුණු අද්‍යතනයේ භාවිත කරනුයේ සංචාරකයන්ගේ නෙත් පිනවීම සඳහා පමණි. ඇතැම් විට කෝලම් නාටකයේ අන්තර්ගත සබ නැටුමක කොටසක් හෝ වත්මන් වේදිකාවේ දිග හැරෙනුයේ කලාතුරකිනි. සොකරි නාටකයේ තත්ත්වය ද මීට බොහෝ සෙයින් සමාන ය.සොකරි නාටකයඋඩරට නර්තනය හා බැඳි සොකරි නාටකය සතර කෝරලය, වන්නිය, උඩුදුම්බර, පාතහේවාහැට, හ¼ගුරන්කෙත ඇතුළු ඇතැම් උඩරට පළාත්වල ප්‍රචලිතව පැවති නාටක විශේෂයකි. සොකරි නාටකය ලංකාවේ පැවති අනෙකුත් නාටක හා සැසඳීමේ දී ඉතාම පැරණි ගැමි නාටකය මෙය වූ බවට පැහැදිලි ය. ඒ බව සොකරි නාටකයේ අන්තර්ගත කවි ගායනා, සංවාද හා ඇඳුම් පැලඳුම්වලින් සනාථ කරයි. අස්වනු කපා ගෙට ගැනීමෙන් අනතුරුව විශේෂයෙන් බක් මස තුළ විනෝදය මෙන්ම දේව ආශිර්වාදය පතා සොකරි නැටීම සිදු කරනු ලබයි. පත්තිනි මෑණියන්ගේ පිහිට පතා සිදු කරනු ලබන සොකරි නාටකය ව්‍රත චාරිත්‍රයකි. ඊළඟ කන්නයේ දී සරුසාර අස්වැන්නක් ලැබීම මෙන් ම වසංගත ලෙඩ රෝග වලින් මිදී සෞභාග්‍ය ළඟා කර ගැනීම සොකරි නැටීමේ මූලික අපේක්ෂාව වේ. සොකරි කථා ප්‍රවෘත්තියෙහි ද පත්තිනි දේවතාවිය අති ප්‍රබල සම්බන්ධතාවක් පවත්වනු ලබයි. පත්තිනිගේ වරමින් සොකරිය විසින් යකකු දමනය කිරීමක් ද තවත් කථා ප්‍රවෘත්තීන්ට අනුව ගුරුහාමි තමාට සුදුසු සහකාරිය සොයා දෙන ලෙස පත්තිනියට බාර හාර වේ.සොකරි නාටකයේ කථා ප්‍රවෘත්තිය කණ්ඩායමෙන් කණ්ඩායමට කිසියම් වෙනසක් දක්නට ඇති වුවද ආකෘතිය අතින් බලන විට බොහෝදුරට එක සමාන ය. සොකරි නාටකයේ අන්තර්ගත චරිත මෙන් ම ඒ හා බැඳි දෙබස්වලින් ද ප්‍රකට වනුයේ සමාජයේ පැවැත්ම උදෙසා කිසියම් ගුරුහරුකම් ලබා දුන් කථා ප්‍රවෘත්තියක් බව ය. සශ්‍රීකත්වය අරමුණු කොට ගත් සොකරි නාටකය ගැමියන්ගේ සාමූහිකත්වය මෙන් ම සහෝදරත්වය ද ඔවුන් සතුව තිබූ රංගන ප්‍රතිභාව ද මැනවින් පිළිබිඹු කරයි.කනට ගොතා ලූ සපුමල් කැකුලු නෙල නෙළාඉණට හවඩි කමනි රත්න අඳිති රුලර ලාබඳට හැට්ටෙ මුදු අතලා දෑත සලස ලාරුවට මෙ නුඹ ලද සබ මැද සිටිති කෙළ කෙළාකෝලම් නාටකයේ ප්‍රභවයශ්‍රී ලාංකේය ජනතාව සතු සාම්ප්‍රදායික කලා උරුමයන් අතුරෙන් කෝලම් ජන නාටකයට හිමිවනුයේ අද්විතීය ස්ථානයකි. පහත රට නර්තන සම්ප්‍රදාය හා බැඳී පවතින මෙම ජන නාටකයකට අයත් නිර්මිත වෙස් මුහුණු අපගේ පෞරාණික සෞන්දර්ය වටිනාකම ලොවට ප්‍රකට කිරීමට සමත් වේ. කෝලම් නාටකයේ ආරම්භය සොයන්නකුට නිශ්චිත වකවානුවක් පිළිබඳ තොරතුරක් ලබා ගැනීමට දුෂ්කර ය. එහෙත් ශත වර්ෂ 5 – 6ත් අතර කාලයක සිට පැවත එන බවට ඇතැම් මූළාශ්‍ර මඟින් අනුමාන කළ හැකි ය. ආරම්භයේ දී මෙම නාටකය හැඳින්වීමට භාවිත කළ “කෝලම්” යන්න ව්‍යවහාරය හේතු කොට ගෙන පසු කාලයේ අරුත් වෙනසකට භාජනය වී ඇති බව පෙනේ.වත්මන් ජනසමාජය තුළ ජන වහරෙන් යෙදෙන ආකාරය අනුව “කෝලම්” යනු කථා ස්වරූපය ඉක්මවා කටයුතු කිරීම ය. යෙහෙළියක විසින් තවත් යෙහෙළියකට හෝ පෙම්වතකු විසින් පෙම්වතියකට යමක් නුරුස්සන අවස්ථාවක දී “නිකා ඉන්නකො අනේ කෝලම් කරන්නෙ නැතිව, ඔන්න කෝලම් කරන්න ආවොතින් මම තරහම තරහයි”, යනුවෙන් ප්‍රකාශ කරන අවස්ථා එමට ය. එමෙන් ම කෙනකු විච්චූර්ණ ලෙස ඇඳ පැලඳ ගෙන යන අවස්ථාවක දී “ඉඳා අර බලපල්ලකො අරකි දැන් මළ කෝලමක් වෙලානෙ” යනුවෙන් ව්‍යවහාර කරන අවස්ථා ගැමි සමාජයේ ඉඳ හිට අසන්නට ලැබේ. මෙයින් ගම්‍ය වනුයේ නො ගැළපෙන ඇඳුම් ආයිත්තම්වලින් සැරසීම හෝ නො ගැළපෙන අයුරින් හැසිරීම යන්න ය. ආරම්භයේ ජන නාටකය හා බැඳි මෙම වචනය පසු කාලයේ පොදු ජනයා අතර වෙනත් අරුතක් ගෙන දෙන පරිදි කථා ව්‍යවහාරයට පත් වූ ආකාරය එයින් මනාව පැහැදිලි ය. “කෝලම්” යනු වෙස් මුහුණු බැඳ කරන රංගනයකි. කෝලම් නාටකයේ දෙදෙනෙකු හැර සෙසු චරිත නිරූපණය කරන සියලුම පාත්‍රයෝ මුහුණු පලඳිති. කෝලම් නාට්‍ය කරුවා හා බැඳි “කෝලම් කුට්ටම” යන වචනය එක් ප්‍රදේශයකට අයත් කෝලම් නාට්‍ය ශිල්පී කණ්ඩායමක් හැඳින්වීමට යෙදෙන නාමයකි. උදාහරණ ලෙස මහ අම්බලන්ගොඩ කෝලම් කුට්ටම, හෝකන්දර කෝලම් කුට්ටම යනුවෙන් දැක්වීමට පුළුවන. ‘කුට්ටම’ යන්නෙහි වචනාර්ථය යුගල යන්නය. එහෙත් භාවිතයේ යෙදෙන අන්දමට සමූහය, පිරිස, කණ්ඩායම යන අරුත එයින් ගම්‍ය වේ. කෝලම් යන වචනය මලයාලම් ඇතුළු දකුණු ඉන්දියානු භාෂා කීපයක යෙදෙන්නේ වෙස් මුහුණුවල හැඩය නර්තකයන්ගේ ඇඳුම්වල වර්ණවත් බව හා අලංකාරය යන අර්ථ ප්‍රකට වන පරිදි ය. ඒ අර්ථයන්හි සම්බන්ධතාවන් ද ඇත. තෙළිඟු බසෙහි “කෝලම්” යන්න නැටුම යන අරුත්හි යෙදේ. කණ්නඩ බසෙහි යෙදෙන්නේ වේශ නිරූපණය යන අරුත්හි ය. තුළු බසෙහි “කෝලම්” යනු යකුන් නැටීම යන අදහස දෙයි. ඉන්දියානු මෙන්ම ලාංකික දමිළ වැසියන් තෛපොංගල් උත්සවය සැමරීමේ දී අලංකාර ලෙස අලුත් හාල් පිටිවලින් බිම අඳිනු ලබන සැරසිල්ල හඳුන්වනුයේ ද “කෝලම්” නමිනි. තවද බටහිර බෙංගාල ප්‍රාන්තයට අයත් එක්තරා පාරම්පරික ගෝත්‍රික ජන පිරිසක් හඳුන්වනුයේ ද ‘කෝලම්’ නමිනි. කෝලම් යන වචනයෙහි නිරුක්තිය ඉන්දියාවට නෑකම් කියන නමුත් ලංකාවේ පවතින කෝලම් නැමති ජන නාට්‍ය විශේෂය ඉන්දියාවට කිසිම අයුරකින් නෑකම් නො කියන බව පැහැදිලි ය.කෝලම් හා බැඳි පුරාවෘත්තයකෝලම් නාටකය හා බැඳි එක් පුරාවෘත්තයක් අනුව එහි ආරම්භය මහසම්මත රජු කල දක්වා දුරාතීතයට නෑකම් කියයි. දීර්ඝ ඉතිහාසයකට නෑකම් දැක්වීමේ මෙකී ලක්ෂණය ඇතැම් පහතරට පවත්නා ශාන්තිකර්ම හා බැඳි පුරාවෘත්ත තුළ බෙහෙවින් දක්නට පුළුවන. පොදුවේ ගත්කළ සෑම කෝලම් කුට්ටමක් හා බැඳි පුරාවෘත්ත අනුව ප්‍රථම කෝලම් මඩුව රඟ දක්වා ඇත්තේ බිසවකගේ දොළදුකක් සංසිඳවීම පිණිස ය.ලක්දිව පුර පවර – බලයෙන් වාහ නරවරදස දැහැමෙන් නිතර - සොඳින් රජ සැප විඳින එනරවරමෙයට අමතරව කළිඟු රට උජිතෙව්, පිලියට් යන රජවරුන් ගැන ද සඳහන් වේ. එහෙත් පූර්ව රංගයට අයත් පණිවුඩ කෝලම් වශයෙන් හැඳින්වෙන සියලු කෝලම් රංගනගත වීමෙන් අනතුරුව කියවෙන්නේ නළු කීර්ති රජතුමා තම බිසවුන් වහන්සේ සමඟ කෝලම් නර්තනය නැරඹීමට පැමිණෙන බව ය. කෝලම් රඟදැක්වූ පළාත් හා කෝලම් කුට්ටම් අනුව වෙස් මුහුණුවල හා චරිත රඟ දක්වන අනු පිළිවෙළෙහි වෙනසක් ඇති වුවද මූලික කථාවෙහි සැලකිය යුතු වෙනසක් දක්නට නැත. ඒ අනුව එක් නිර්නාමික මිනිස් ගාන්ධර්ව දිව්‍ය පුත්‍රයකු විසින් ආරම්භ කළ මේ අපූර්වතම වෙස් මුහුණ හා බැඳි ජන නාට්‍ය කලාව පසු කාලයේ දිවයිනේ විවිධ පළාත්වලට ව්‍යාප්ත වී ගිය බව පෙනේ.කෝලම් නාටකය හා බැඳි මූලික කථාව හැරුණු විට කෝලම් නාටකයෙහි සම්භවය පිළිබඳව නිශ්චිත තොරතුරක් කිසිදු මූලාශ්‍රයකින් හමු නොවේ. එහෙත් ඇතැම් මූලාශ්‍ර මඟින් ප්‍රකට වන තොරතුරු අනුව යම් යම් වකවානුවල මෙම ජන නාටකය පැවති බවට සාධාරණීකරණය කළ හැකි ප්‍රමාණවත් සාක්ෂි කීපයක් හමුවේ. කෝට්ටේ යුගයේ විසූ පැවිදි ප¼ඩිරුවනක් වූ වීදාගම මෛත්‍රී හිමිපාණන් විසින් රචිත ලෝවැඩ සඟරාවෙහි සඳහන් “පාලා ගිය වැනි බහුරූ කෝලම්” යන වැකියේ කෝලම් යන වචනය සඳහන් වේ. වීදාගම හිමිපාණන් වැනි වියත් පඬිරුවනක් පවා එවකට ප්‍රචලිත ව පැවති කෝලම් ජන නාටකයේ ස්වරූපය පිළිබඳ කිසියම් අවබෝධයක් තිබෙන්නට ඇති බව මෙයින් ගම්‍ය වේ. එමෙන් ම රත්නපුර සමන් දේවාලයේ වාර්ෂිකව පවත්වන පෙරහරේ ගෙන යනු ලබන “මහ බබා කෝලම” කෝට්ටේ යුගයේ රාජසිංහ රජු සමයේ නිර්මාණය වූ බවට විශ්වාස කෙරේ. මුහුණු දෙකින් යුත් එම අපූර්වතම නිර්මාණය අනුව එවකට සමාජයට කෝලම් ජන නාටකය පිළිබඳ අවබෝධයක් තිබෙන්නට ඇති බව අනුමාන කළ හැකිය.පැරණි ලාංකේය සංස්කෘතිය හා බැඳුණු හරවත් සාරධර්ම පද්ධතීන් පිළිබඳ විදෙස් උගතුන් දක්වන ලද සැලකිල්ල හේතුවෙන් ඓතිහාසික වශයෙන් වැදගත් තොරතුරු අපට හමුවේ. 19 වැනි සියවසේ කෝලම් නාටකයේ මුල් ස්වරූපය වටහා ගැනීමට තරම් ප්‍රමාණවත් සාක්ෂි 1829 දී ජෝන් කැලවේ පියතුමා විසින් ඉංග්‍රිසි බසින් රචිත ‘යකුන් නටනවා කෝලම් නටනවා’ නම් කෘතියෙන් ලැබෙන බව සරච්චන්ද්‍රයන් පවසයි. කෝලම් නාට්‍ය කලාව පිළිබඳව ශාස්ත්‍රීය පර්යේෂණයක් කළ ප්‍රථම දේශීය මෙන් ම විදේශීය විද්වතාණන් ලෙස චෙකොස්ලෝවැකියානු ජාතික මහාචාර්ය ඔත්කාර් පර්ටෝල් හැඳින්වේ. ඔහු විසින් 1930 දී ආවිව් ඔරියන්ටල්නි සඟරාවට ලියන ලද සිංහලයන්ගේ පූජෝත්සවය නැටුම් යන ශාස්ත්‍රීය ලිපිය එවකට පැවති කෝලම් නාට්‍ය කලාව පිළිබඳ වැදගත් තොරතුරු හෙළි කරයි. ඉන්පසු දේශීය ශාන්තිකර්ම හා ජන නාට්‍ය කලාව පිළිබඳව පර්යේෂණ කළ මහාචාර්ය සරච්චන්ද්‍ර 1952 රචිත සිංහල ගැමි නාටකය නැමැති අගනා ග්‍රන්ථයට කෝලම් නැටුම පිළිබඳ පිටු 22කින් යුත් වැදගත් ශාස්ත්‍රීය කරුණු රාශියක් ඇතුළත් කොට ඇත.මෙයට අමතරව මහාචාර්ය එම්.එච්.ගුණතිලක (කෝලම් නාටක සාහිත්‍යය) ආචාර්ය එම්.ඩී.රඝවාන් (Sinhala Netum) ආචාර්ය සිරි ලියනගේ (කෝලම් නැටුම් විචාරය) ආචාර්ය නන්දදේව විජේසේකර (වෙස් මුහුණු හා කෝලම් නැටීම) බන්ධු විජේසූරිය (සාම්ප්‍රදායික සිංහල වෙස් මුහුණු) මහාචාර්ය තිස්ස කාරියවසම් (මනමේ කෝලම) මහාචාර්ය ගාමිණී දෑල බණ්ඩාර (සිංහල කෝලම් සම්ප්‍රදාය) කේ.ජී.අමරසේකර (කෝලම් නාටක පුරාණය) මහාචාර්ය ආරියරත්න කලුආරච්චි (කෝලම් නාටක විමසුම) ජ්‍යෙෂ්ඨ මහාචාර්ය ජයසේන කෝට්ටගොඩ (කෝලම් ජන නාටකයක් නොවේ) යන විද්වතුන් කෝලම් නාට්‍ය කලාව පිළිබඳව පර්යේෂණ කෘති එළි දැක්වූවෝ වෙති.ඉහත සඳහන් විද්වතුන් අතරින් මහාචාර්ය එම්.එච්.ගුණතිලකයන් තත් විෂයය ක්‍ෂේත්‍රය පිළිබඳව වසර ගණනාවක් තිස්සේ ක්‍ෂේත්‍ර අධ්‍යයනයක යෙදුණු විද්වතෙකි. මොහු විසින් 1968 වර්ෂයේ දී පළ කරන්නට යෙදුණු “කෝලම් නාටක සාහිත්‍ය” නැමැති පර්යේෂණ කෘතිය මඟින් එවකට පැවති කෝලම් නාට්‍ය කලාව පිළිබඳ ව වැදගත් තොරතුරු රාශියක් අනාවරණය කර ඇත.කෝලම් නාට්‍ය සංගීතයකෝලම් නාට්‍යයෙහි අන්තර්ගත සංගීතය, ඊට ආවේණික නාද මාලා මෙන් ම යම් යම් සම්ප්‍රදායන්වල ආභාසය ද ලබා ඇති බව පෙනේ. පහතරට නර්තන සම්ප්‍රදාය හා බැඳි රුහුණු බෙරය කෙට්ලම් නාට්‍යයේ ප්‍රධාන අවනද්ධ භාණ්ඩය ලෙස භාවිත කෙරේ. කෑගල්ල ප්‍රදේශයේ ඇතැමෙක් මෙය කිඳුරු බෙරය නමින් ද හඳුන්වති. කිඳුරු රැඟුමේ දී පමණක් මෙම බෙරය එම පළාතේ භාවිත කළ හෙයින් එම නම ව්‍යවහාර කළ බව සිතිය හැකිය. අතීතයේ කෝලම් රංගනය සඳහා පහතරට බෙරය පමණක් නොව තම්මැට්ටම ද භාවිත කළ බවට මහාචාර්ය ගාමිණී දෑල බණ්ඩාරයන් පවසයි. ඒ බව සනාථ කිරීමට දෑල බණ්ඩාරයන් බ්‍රිතාන්‍ය කෞතුකාගාරයෙහි ඇති පුස්කොළ පිටපතක තුන්වැනි පද්‍යයෙහි සඳහන් පාඨයක් ගෙන හැර දක්වයි. “කෝලහල නදින් මෙතැන්මැට බෙරජින් ගෙජ්ජිත් එරත් නිල්වන්” යන්න නිදසුන් ලෙස පෙන්වා දෙයි. දේශීය අවනධ භාණ්ඩ අතර භාවිත තම්මැට්ටම නැමැති එම වාද්‍ය භාණ්ඩයෙහි වාදන පද කොටස් කිසිදු නර්තන සම්ප්‍රදායක් හා බැඳී නො පවතී. එය තේවා වාද්‍ය භාණ්ඩයක් ලෙස යොදා ගන්නා බැවින් පුස්කොළ පොතෙහි සඳහන් එම වැකිය “මෙතැන් සිට බෙරත් ගෙජ්ජිත් එරත් නිල්වන්” යනුවෙන් නිවැරැදි විය යුතු බව අදහස් කරමි. හොරණෑව කෝලම් නාටකයේ දී භාවිත කරනු ලබන එකම සුසිර භාණ්ඩය වේ.දෙකක් බෙර බැඳ ගෙනදෙදෙනෙක් දෙපස සිට ගෙනහොරණෑව සමඟි නගසත් දෙසවන් බිහිරි කරමි නකෝලම් නාටකයේ දී හොරණෑ වාදකයාගේ ප්‍රයත්නය, ගනු ලබන ගී පදයක නාද මාලාව අනුකරණය කිරීම වුවද, නියම වශයෙන් ඔහුගෙන් සිදුවනුයේ ගයනු ලබන තනුවේ මිති ප්‍රමාණය පිරවීමයි. කෝලම් නාට්‍යකරුවා විසින් රචිත ඇතැම් පද මාලා වෙනත් කිසිදු සම්ප්‍රදායක හමු නොවේ. ජස කෝලමේ එන ජසයාගේ චරිතය, ලෙංචිනා හා පුරංසිනා චරිත, සුරඹාවල්ලි චරිතය, සඳ කිඳුරු කෝලමෙහි ගායනා ද මීට නිදසුන් ලෙස දැක්විය හැකිය. කෝලම් නාටකයෙහි එන චරිත හා බැඳුණු වෙස් මුහුණු බෙර පද, කවි ගායනා කෝලම් කුට්ටමෙන් කුට්ටමට වෙනස් වුව ද ඉහත සඳහන් චරිත හා බැඳි නාද මාලා බොහෝ විට වෙනසක් නොවේ. ජස කෝලමට අයත් මුදලි චරිතය හා බැඳි බෙර පදයත් එම කවිය ගැයෙන ආකාරයත් අම්බලන්ගොඩ හා රයිගම් සම්ප්‍රදාය අනුව වෙනස් ය.කෝලම් ගීතවල යෙදෙන සඩ්ජ සෘෂභ, ගාන්ධාර යන ස්වර තුනෙන් සෘෂභයට වැදගත් ස්ථානයක් හිමි වේ. කෝලම් ගීතවල නාදය වැඩි කොට රැඳෙන්නේ සෘෂභයෙහි ය. භාරතීයන් අනුකරණය කර ගත් නාද මාලාවන්ගෙන් සැදි නාඩගම් ගීත මෙන් නොව කෝලම් ගීතවල නාද මාලා සකස් කර ගැනීමේ දී තොවිල් ගීත වල ස්වර මානය තදින් බලපා ඇති බව සී. ද එස්.කුලතිලක පවසයි. කෝලම් නාට්‍ය කලාවට පසු කාලයේ නාඩගම් නාට්‍ය කාලවේ ද ආභාසය ලබා ඇති බව ඇතැම් චරිත හා බැඳි ඇඳුම් පැලඳුම් මෙන් ම නාද මාලාවන්ගෙන් ද පෙනී යයි. පූර්ව රංග කොටසට අයත් සභාපති හෙවත් සබාමැතිවරු යන චරිතය හා බැඳි නාද මාලා නාඩගම් සම්ප්‍රදායෙන් ආභාසය ලබා ඇති බව පැහැදිලි ය.එපමණක් නොව අප රටට වරින් වර ආක්‍රමණය වූ චරිත පිළිබඳ ව ද කෝලම් නාට්‍ය කරුවාගේ විශේෂ අවධානය යොමු වී ඇත. උපහාසාත්මක දෘෂ්ටි කෝණයකින් බැලූ කෝලම් නිර්මාණකරුවා එම චරිතවලට අදාළ නාද මාලාවන් යෙදීමේ දී සුපුරුදු නාද මාලාවෙන් පැමිණි නෝනා කෙනකු තම හිමි කරපිට තබා ගෙන නටනා අයුරු කරපිට කෝලම මඟින් නිරූපණය කිරීමට උත්සාහය ගෙන ඇති අතර ඒ සදහා කෝලම් නාට්‍ය කරුවා යොදාගෙන ඇත්තේ කපිරිඤ්ඤා නාද මාලාව ඇසුරෙන් නිර්මාණය කර ගත් සංගීතයකි.නූතන ගීතයේ කෝලම් නාට්‍ය ගී ලක්ෂණසාම්ප්‍රදායික කෝලම් නාට්‍යවල යෙදෙන ඇතැම් නාද මාලාවන් සෘජුව ම මෙන් ම ඇසුරු කර ගනිමින් නූතන ගී කීපයක තනු නිර්මාණය කර ඇති අතර ඒවා අද්‍යතනයේ බෙහෙවින් ජනප්‍රියත්වයට පත්ව ඇත. ජස කෝලම ආශ්‍රිතව නව අර්ථකථන සහිතව සමාජ පරස්පරතා සැලකීමට ගත් නූතන ගීත දෙකක්, රත්න ශ්‍රී විජේසිංහ රචනා කර ඇත. “සිරසටා ගෙතු මල් වඩම්” යන සම්ප්‍රදායික ජස කෝලමේ ලෙන්චිනා ගයන ගී නාද මාලාව අනුව රෝහණ වීරසිංහයන් විසින් ගී තනු නිර්මාණය කර ඇති “ලෙංචිනා මගෙ නංගියේ” යන ගීතය මෙයට එක් උදාහරණයකි.මේ ගීතය සුනිල් එදිරිසිංහයන් විසින් තත් ගීතයේ සංගීතමය අර්ථව්‍යාධ්‍යානය කළ රෝහණ වීරසිංහයන් ජන සංගීතය පිළිබඳ ලබා ඇති පරිචය මනා ලෙස පිළිබිඹු කිරීමට සමත් වී ඇත.රත්න ශ්‍රී විජේසිංහයන් විසින් ගී පද නිර්මාණය කළ “සළු සෝදනා මම ලෙංචිනා” යන ගීතය ද ඉහත සඳහන් ගීතය නිර්මාණය කර ඇති පසුබිම තුළ සිට නිර්මාණය කර ඇති බව පෙනේ. සාම්ප්‍රදායික කෝලම් මඩුවේ සබ නැටුම් වශයෙන් හැඳින්වෙන සුරඹාවල්ලි නැමැති විචිත්‍රවත් වූ රංගනය හා බැඳි නාද මාලාව සෘජු ලෙසින් සරල ගීතයට යොදා ඇති අවස්ථා කීපයක් වේ.වසන්ත කුමාර කොබවක විසින් ගී පද රචනා කර ඇති විශාරද නන්දා මාලනී විසින් ගීත තනු හා ගායනා කර ඇති “මල් මද බිසොවුන් සේ සැරසී එන කලට” යන ගීතයත් රත්න ශ්‍රී විජේසිංහයන් විසින් රචනා කර ඇති “පුන්සඳ රෑට ඇවිදින් හේනේ කළුව බිඳ” යන ගීතයත් මේ අතරින් වඩාත් කැපී පෙනේ. ජන ගී ඇසුරෙන් නිර්මාණය කර ඇති මෙම ගීවල ආකෘතියට අපූර්වතාවක් ලැබී ඇත්තේ යොදා ගත් නාද මාලා නිසා බව පර්යේෂකයන් ගේ අදහස ය.මහාචාර්ය ආරියරත්න කළුආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=af1204156</link>
    <topic>අවුරුදු සිරිත් විරිත් අතරින් අදත් දැනෙන්නේ ගැමි සුවඳයි</topic>
    <author>රමණී සුබසිංහ</author>
    <content>ලොකු කුඩා හැම නගරයකම අතුරු සිදුරු නැති තරමට ගැහැනු පිරිමි ය. වීදි දෙපස කඩපිල්වල ගොඩ ගැසූ නෙක විසිතුරු ඈඳුම් ආයිත්තම් ය. ඉදිකටුවේ, ඇඳ ඇතිරිල්ලේ පටන් ගෙදරකට ඕනෑ කරන බොහෝ දේ මඟ දෙපස ලාබෙට විකිණේ. කුමකින් කුමක් තෝරා ගනිම්දෝයි. කුමක් අත හරිම්දෝයි කෙනෙක් දෙගිඩියාවෙනි. ගිනි ගහන අව් රශ්මියෙන් දැවුණු සිරුරින් දහදිය ගලද්දීත් මේ මිනිසුන් නගරයේ සරන්නේ අලුත් අවුරුද්දට ලාබෙට යමක් මිල දී ගන්නට ය. අවුරුදු උදාවට දින තුන හතරකට පෙර අපේ උදවිය අවුරුද්දට සූදානම් වන්නේ මෙලෙස ය.එකල අපේ ගමේ අය අවුරුදු කන්නට ලක ලෑස්ති වූයේ මාස කිහිපයකටත් පෙර සිට ය. ඒ හේනෙන්, කුඹුරෙන් නෙළාගත් අස්වැන්න නිසා ලද ප්‍රීතියත් සමඟිනි. මහ කන්නයේ වැපිරූ වී අස්වනු ගෙට ගන්නේ ද අවුරුද්ද ලබන්නට මාසයකට හමාරකට කලින් ය. අස්වනු සරු නම් ඒ අවුරුද්ද ගැමියාට ප්‍රීති දායකය.ගොයම් කපන කාලය ගමේ වැඩිහිටියන්ට මෙන් ම දරුවන්ට ද වැඩ අධික ය. පාසල් ඇරී ලහි ලහියේ ගෙදර එන අප කෑවායින් නොකෑවායින් දිව යන්නේ කුඹුරට ය. උදේ වරුවේ ගැහැනු උදවිය අතින් කැපුණු ගොයම් ගොඩ ගාැසෙන්නේ අපේ දෑතිනි. (මහප්පිඩි) පහක් හයක් එක්කොට බඳින ලද ගොයම් මිටි කමතට යන්නේ වැඩිහිටියන් ගේ හිස මතිනි.(කැපූ ගොයම් අත්මිටි තුන හතරක් එක් කළ විට උප්පිඩකි. උප්පිඩි තුන හතරක් එක් කළ විට මහප්පිඩකි)ගොයම් කරල්හිස් වූ වෙල්යායේ කරල් ඇහිඳින්නට අපි රුසියෝ වීමු. අපට ගෙදර මතක් වන්නේ වෙල ඉහත්තෑවෙන් රාස්සිගේ අව්ව වැටුණාටත් පසුව ය.අහුලා ගත් ගොයම් කරල් කුඩා මිටියක් වන්නට බැඳ ගෙදර ගෙන ගොස් වී ඇට වෙන්කර ගන්නේ ද අප විසින් ම ය. මුලින් ම වැඩිහිටියකු ලවා කපා ගත් කුඩා කණුවක් මිදුලේ කෙළවරක සිටුවා අවට වැලි ඉවත් කර ගත්තෙමු. ඒ පිල අතු කිහිපයක් එක්කොට බඳින ලද බෝල් අත්තකිනි. ඉදලේ කූරු කැඩෙනවා යැයි අම්මා ඉදල අල්ලන්නටවත් නොදුන් බැවිනි. පසුව ඒ බිම ගොයම් අතුරා දෑතින් කණුව අල්ලා දෙපයින් පාගමින් වී වෙන් කරගතිමු. ගැහැනු දරුවන්ට දෙපයින් ගොයම් පෑගීම තහනම් බැවින් ඒ කාර්ය ;කරුණේ අයියලා හෝ මල්ලිලා අතිනි. අප කරල් ඇහිදීමෙන් සෑහීමකට පත්වන්නේ එලෙස වී සේරු විස්සක් තිහක් එක්කර ගත් පසුව ය. එසේ එක් කරගත් වී ටික කඩපිලට ගෙන යන්නට නම් අපි මැලි වීමු. ඒ කටයුත්ත බාර ගත්තේ තාත්තා ය. ඒ මුදලින් හා හා පුරා කියා අලුත් අවුරුද්දේ පන්සලට ගෙන යන්නට පහන්තිර පැකට් එකක්, හඳුන්කූරු පෙට්ටියක් මිල දී ගන්නා අපි ඉතිරිය වැය කළේ රතිඤ්ඤා පෙට්ටියක්, අහස් ගුණ්ඩුවක් මිල දී ගන්නට ය.උණ බම්බු වෙඩිඑදා ගම පුරා රතිඤ්ඤා හඬ ඇහුණේ අවුරුද්ද ලබන්නට දවස් තුන හතරකට පෙර සිටම ය. රතිඤ්ඤා වෙනුවට උණ බම්බු වෙඩි ද එකල ජනප්‍රිය වී තිබුණි. සාදා ගැනීම තරමක් අසීරු වුව ද උණ වෙඩිල්ල ඉතා විනෝද ජනකය. මේ සඳහා යොදා ගත්තේ අමු උණ බම්බුවකි. මුලින් ම එහි එක් පුරුකක් ඉතිරිවන්නට ඉතිරි සියල්ල සිදුරු කර ඒ පුරුකේ ඉහළ කෙළවරින් කුඩා සිදුරක් තනා ගනී. පසුව බම්බුව තුළට භූමිතෙල් ස්වල්පයක් වත්කොට සිදුරු කළ තැනට පහළින් උණ බම්බුව රත් කරයි. බම්බුව රත්වන විට ඇතුළේ භූ®මිතෙල් ද රත් වේ. මද වේලාවකින් දල්වාගත් කොළ කැබැල්ලක් සිදුරට සමීප කිරීමත් සමඟ උණ බම්බුවෙන් මහා ශබ්දයක් පිට වේ. රතිඤ්ඤා හඬ පරයමින් ගම් තුන හතරකට එහා ඇහුණේ මේ උණ බම්බු වෙඩි හඬයි.ගොයම් අහවර කළ කුඹුරේ කරල් ඇහිදීම මෙන් ම රූස්ස කජු ගස් යට වවුලන් විසින් පුහුලන් කා බිම දැමූ හප ඉවත් කොට කජු ඇට එක් කිරීම ද අපට මහත් විනෝදයක් ගෙන දුන්නේ ය. ඒවායින් වැඩි හරියක් වෙන්වූයේ අවුරුද්දට වල කජු ගසන්නට ය. ඉතිරිය නෑගම් එන නැන්දලා මාමලා ගේ දූ පුතුන් සමඟ පුළුස්සා කෑමට ය.ගමේ හැම ගෙදරකම මකුළු දැල් කඩා ගොම මැටි ගා පිරියම් කෙරුණේත්, දොර ජනෙල්වලට අලුත් තිර රෙදි එක් කෙරුණේත් අවුරුදු උදාවට දින කීපයකට පෙර සිටම ය. ඒ කටයුතු බාර වුණේ ගෙදර අම්මාට හෝ අක්කලාට ය. තුඹසකින් කපා ගන්නා හුඹස් මැටි අමු ගොම සමග එක් කොට ගෙබිම පිරියම් කිරීමෙන් ලැබෙන්නේ අමුතුම සිරියාවකි. ඒ සඳහා එළ ගවයින් ගේ ගොම මිස මී ගවයින් ගේ ගොම ගත්තේ නැත. උදේ හත අටවන්නට පෙර එකතු කරගත් ගොම හුඹස් මැට්ට සමඟ හොඳින් මිශ්‍ර කර නොගත්තේ නම් ඒවාට පණුවන් ගසන බව අප අසා ඇත්තෙමු.කලාතුරකින් ගෙදරක වැඩිහිටියන්ට අලුත් ඇඳුමක් නැතත් ළමයින්ට නම් අලුත් ඇඳුම් වැරදුණේ නැත. පාට පාට මල් වැටුණු චීත්ත ගවුම් පොඩි වගේ ම පුංචි පුංචි පිජාමා සරොම් පොඩිත් අපේ සිතට ගෙන ආවේ කියා නිම කළ නොහැකි සතුටකි.රෙදි වෙළෙන්දාමෙ දවස මෙන් කඩපිල් බහුල නොවූ එකල අවුරුදු ළං ළං වෙත් ම රෙදි පොට්ටනියක් කර ගසා ගත් වෙළෙන්දෙක් අප ගමට පැමිණේ. යාර කෝදුවක් ද අතැතිව ගම පුරා ඇවිදින ඔහු කාන්තාවන්ට චීත්ත, කම්බා හා මාල වළලු ද පිරිමින්ට සරොම්, කමිස රෙදි හා ලේන්සු ද අලෙවි කළේ ය. බොහෝ විට එන්නේ මුස්ලිම් වෙළෙන්දෙකි. සැතපුම් ගණන් දුර ගෙවා ගෙන ගෙයක් ගෙයක් ගාණේ යන ඔහුට කෑමෙන් බීමෙන් සංග්‍රහ කිරීමට ගම්මුන් අමතක කළේ නැත.රෙදි වෙළෙන්දා ගම පුරා ඇවිදින අතරේ හට්ටි මුට්ටි කදක් ගෙන ගෙයක් ගෙයක් ගාණේ යන මැටි වළං වෙළෙන්දා ද කුඩා අපට සතුට ගෙන දුන්නේ ය. අවුරුදු ආහාර පිසින්නට ඔහුගෙන් මැටි වළං මිලදී ගන්නා අම්මා අපිට සෙල්ලම් බත් උයන්නට වළං පොඩියක් අරන් දෙන්නට ද අමතක නොකළා ය.වළං අපට දී හාල් තුනපහේ අපෙන් අරගෙන යන වළං වෙළෙන්දා ගමෙන් පිට වෙන්නටත් පෙර වට්ටි, පෙට්ටි, කුළු, ඉදල්, කොහු කරතියාගෙන තවත් වෙළෙන්දෙක් ගමට පැමිණේ. ඔහු ගමෙන් යන්නේ වට්ටි පෙට්ටි, හිස් කළ අතින් හාල්, පොල්, මිරිස් තුනපහ පිරුණු මල්ලක් ද සමඟ ය.අවුරුද්දක් පුරා ගෙයි බිත්තියක සුරක්ෂිතව එල්ලා තැබූ රබාන එළියට එන්නේ ද තැනින් තැන රතිඤ්ඤා පුපුරන හඬ මැද්දේ ය. දවසේ වැඩ අහවර කරන ගමේ වැඩිහිටි කාන්තාවෝ හවස් යාමයේ රබන් ගෙදරට රැස් වන්නේ හැම ගෙදරකම රබානක් නොතිබූ නිසා ය. වියළි පොල් ලෙලි දැමූ ගිනි මැලයකින් හොඳින් රත් කළ රබානෙන් නැඟෙන හඬ ගම් තුන හතරකට අවුරුදු ළඟ බව මතක් කර දුන්නේ ය.“නැන්දේ මාමා කොයි බස්සෙක පල්ලේ දොයි ඒකට බේතක් කොයි කොච්චි කොටාලා දෙයි”“උඩහ ගෙදර කළු මැණිකට කෙල්ලො තුන් දෙනයි පහළ ගෙදර සුදු මැණිකට කොල්ලො තුන් දෙනයි“මේ හය දෙන දීග කන්න එකට රොක්වුණැයි ගමේ අයට මේක දැකල හිනා බෝවුනයි”අප සිනා සයුරේ ගිල්වමින් මෙසේ වැයුණු රබන් පද අදද අප සිත සොඳුරු මතකයක්ව පවතී. වැඩිහිටි කාන්තාවෝ රබානෙන් සතුටු වෙද්දී, අක්කලා සමඟ කුඩා අපි ඔංචිලි පැදීමෙන් විනෝද වූයෙමු. පුංචි දරුවන් ඉන්නා ගෙදරකට අවුරුද්ද පුරාම කුඩා ඔංචිල්ලාව ආගන්තුක නොවුණත් බක් මාසයේ බැඳෙන ඔංචිල්ලාව අපට මහත් සතුටක් ගෙන දුන්නේ ය. හයිය කඹයකින් රූස්ස කැටකාල ගසක හෝ කොහොඹ ගසක බැඳෙන ඔංචිල්ලාව ගලවන්නේ බක් මාසය අහවර වී වෙසක් මාසයත් උදා වූ පසුව ය.බැදුම් සුවඳඑදවස වී, කුරහන්, මුං, කෙටීමට අද මෙන් හාල් මිරිස් කොටන මෝල් තිබුණේ නැත. තම්බා ගත් වී හාල් බවට හැරුණේත්, හාල් පිටි කෙටුණේත් මුං ඇට ඇඹරුණේත් කාන්තාවන් ගේ සුරතිනි. මේ නිසා අවුරුදු කාලයේ වංගෙඩියට, මෝල්ගසට, කුරහන් ගලට විවේකයක් ලැබුණේ නැත. එකල කැවුම් පිසීමට අවශ්‍ය තෙල් ටික පවා සිඳ ගත්තේ බොහෝ විට නිවෙසේ දී මය.අවුරුදු උදාවට දිනක් දෙකක් තිබියදී ගමේ ගෙයක් ගෙයක් පාසා පිටි කොටන හඬ, තෙල් සුවඳ පැතිරී යද්දී කැවුම්, කොකිස්, මුං අළුවා, ආස්මී, අතිරස ගෙයි මුල්ලේ හට්ටි මුට්ටිවල තැන්පත් විය. කෙසෙල් කැන් ඉදවූයේ ද අපූරු ක්‍රමයකට ය. මිදුලේ කෙළවරක අඩි දෙකක් පමණ ගැඹුරට කැපූ වළක කැප්පිටියා අතු අහුරා ඒ මත අමු කෙසෙල් ඇවරි තබා වළ හොඳින් වසා ඒ මත සාදාගත් කුඩා සිදුරකින් උදේ සවස දුම් පිඹීමෙනි. එසේ ඉදවා ගත් කෙසෙල් ගෙඩිවලින් හමන සුවඳ ද හාත්පස පැතිර ගියේ ය.අවුරුදු උදාවට මෙසේ සූදානම් වූ ගැමියෝ අලුත් අවුරුද්ද පිළිගත්තේ පරණ අවුරුද්දට හිස නානු ගා ස්නානය කර දෙවි දේවතාවුන් අදහමින් ආගමික වතාවත්වල නිරත වීමෙන් අනතුරුව ය. පුණ්‍ය කාලයේ ආරම්භයට පෙර ලිප ගිනි නිවා අළු ඉවත දමා කා බී සියලු වැඩ නිමවා මුළුතැන් ගෙය අස් පස් කර දැමීමට ඔවුහු අමතක නොකළහ.පහන් පැලඒ අතර ගමේ හැම නිවෙසක් ඉදිරිපිට ම ගොක් අත්තකින් වියා ගත් මල් පහන් පැලක් ඉදිවිය. ගෙවී යන චන්ද්‍ර වර්ෂයටත් උදාවන සූර්ය වර්ෂයටත් එහි කොටස් දෙකක් වෙන් විය. ඒවායෙහි කෙසෙල් කොළ අතුරා සුවඳ මල් තබා ඒ මැද මැටි පහනක් තබා හඳුන් කූරු දැල්විණි.පුණ්‍ය කාලයේ ආරම්භයත් සමඟ සුදුවතින් සැරසුණු ගැමියෝ පන්සලට එක් රොක් වූහ. පන්සලේ හාමුදුරුවෝ පැමිණ ආගමික වතාවත් පවත්වා සුබ නව වසරකට ආශිර්වාද කළහ. ඔවුන් ආපසු නිවෙස් බලා එන්නේ පුණ්‍ය කාලය අවසන් වී ලිප ගිනි දල්වන මොහොත ළඟාවන විට ය.නැකතට ලිප ගිනි දැල්වෙන්නේ මව ගේ දෑතිනි. නියමිත දිසාවට මුහුණලා බැඳි ලිපෙහි ඇය ගිනි දල්වන්නේ නැකත උදා වූ බවට ගම පුරා පැතිරී යන රතිඤ්ඤා හඬත් සමඟිනි.ආහාර අනුභවය හා වැඩ ඇල්ලීමේ නැකත එදා මුළු පවුලටම සුවිශේෂී විය. කෘෂිකර්මය හා හේන් ගොවිතැනින් ජීවත්වූ එදවස පිරිමි පහන් පැල ළඟට ගොස් කිරි අත්තක් කපා දැමීමෙන් පසු වී මිටක් බිම දමා උදලු ගෑමෙන් වැඩ ඇල්ලූහ. කිරි අත්තක් ලෙස කපා දැමුණේ කොස් ගසක අතු කැබැල්ලකි. කිරි අත්තක් කැපීම සුබ ලකුණක් ලෙස එදා ගැමියෝ සැලකූ®හ. වැඩිහිටියන් එසේ වැඩ අල්ලන අතර අප කළේ පාසල් පොතක් කියවීම ය. ඒ ඉගෙනීමේ වැඩ සාර්ථක වන්නට කියා ය. සුදු මල් මිටක් ළිඳට දමමින් අම්මා ළිඳත් සමඟ ගනුදෙනු කළා ය. ආහාර අනුභව කෙරුණේ ඉන්පසුව ය. පළමු බත්කට තාත්තාගෙනි. දෙවනුව අම්මාගෙනි.වැඩ ඇල්ලීමේ නැකතින් පසු උදා වූ කාලය අපට මහත් විනෝදයක් ගෙන දුන්නේය. අහල පහල කොල්ලන් කෙල්ලන් සමඟ වළ කජු ගසමින්, පංච දමමින් විනෝද වූ අපි අඹ කොට්ටන් පැනීමට, ගුඩු ඇදීමට, කැබිලිත්තන් ගැසීමට, තාච්චි පැනීමට ද අමතක නොකළෙමු.නෑගම් යාමකැවිලි පෙවිලි ගෙන නෑගම් යාම අපට මහත් විනෝදයක් දුන්නේ ය. එසේ සතුටින් ගෙවූ දින කිහිපයක විවේක කාලය අවසන් වන්නේ හිස තෙල් ගෑමෙන් පසුව ය. හිස තෙල් ගෑම සිදු කෙරුණේ ගමේ විහාරස්ථානයේ දී ය. හිස තෙල් ගෑම සඳහා නානු සහ තෙල් සැකසුණේ දින කිහිපයකට පෙර සිට ය. වන පෙත් පීරා ශාඛ වන ඖෂධ සපයා දීමට ගමේ වැඩිහිටියෝ දින ගණනාවක් වෙහෙස වූහ. ඒවා කොටා මිරිකා ගත් යුෂවලින් පිළියෙළ වූ නානු නැකත උදාවන තෙක් ආරාමයෙහි සුරක්ෂිත වේ. නැකතට හිස තෙල් ගල්වන්නේ ගමේ පන්සලේ නායක හාමුදුරුවන් විසිනි. ඒ ලෙඩ රෝග දුරු වී සෞඛ්‍ය සම්පන්න ජීවිතයක් ගත කරන්නට ලැබේවායි පිරිත් සජ්ඣායනා මධ්‍යයේ ය. හිස තෙල් ගෑමෙන් පසු උදා වූයේ වැඩිහිටියන් සමාකර ගැනීමේ හා ආශිර්වාද ලැබීමේ මොහොත ය.අතීතයේ අවුරුදු සිරිත් අප සිතෙහි සතුටක් ඇති කළා සේ ම පවුල් අතර අසල් වැසියන් අතර සමඟිය, සමාදානය ද ඇති කළේ ය. අද ගමත් නාගරිකකරණය වී අවුරුද්දත් කෘත්‍රිම වී හමාර ය. අප ආයෙත් වසර තිහ හතළිහක් ආපස්සට යා යුතු වන්නේ එහෙයිනි. නටබුන් වී ගෙන යන උදාර සංස්කෘතියක් නැවත ඉස්මතු කරගත හැකි වන්නේ එවිට ය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=as1204151</link>
    <topic>ගම්මැද්දේ අවුරුද්ද</topic>
    <author>ජැක්සන් ඇන්තනී</author>
    <content>ගම්මැද්දේ අවුරුද්දවෙසක් දවසට ගමේ අය නගරයට එන්නේ ය. අලුත් අවුරුද්දට නගරයේ අය ගමේ යන්නේ ය. අවුරුද්දට නගරය පාළු වී යයි. නගරයට එදවස නිවාඩු දිනයක් පමණි. මෙවර මට අලුත් අවුරුද්ද ගෙවන්න වී ඇත්තේ සිංහල ගමක හිඳ නොව ඉතාලි ගමක සිට ය. උතුරු ඉතාලියේ මිලානෝ නගරාසන්න ලෙක්කෝ කඳු ප්‍රාන්තයේ ලාඕර්කා ගම්මානයට මම 08 වැනි වතාවටත් පැමිණ සිටිමි. මෙවර මගේ පැමිණීමට නිමිත්ත වී ඇත්තේ “කුස පබා” චිත්‍රපටයයි.“කුස පබා” චිත්‍රපටයේ පළමු වැනි විදේශ ප්‍රදර්ශනය අපි‍්‍රයෙල් 14 වැනි දා අලුත් අවුරුදු දා මිලානෝ නුවර දොන් බොස්කෝ රඟහලේ දී ඊයේ දිනයේ සිදුවිය. ඒ වෙනුවෙන් ලංකාවේ සිට පැමිණි මහාචාර්ය සුනිල් ආරියරත්නයන්ටත්, රේණුකා බාලසූරිය, චාන්දනී සෙනෙවිරත්න සහ මටත් මෙවර අවුරුදු කන්න වී ඇත්තේ ලාඕර්කා කඳු අතර සිටයි. 2009 අවසන් වන තුරුත් අලුත් අවුරුදු දිනයන් හී මට මෙලෙස නිදහසේ විදේශ සංචාරයකට යෙදවෙන්නට ඉස්පාසුවක් තිබුණේ නැත. 2000 වසරේ සිට 2010 දක්වා මගේ වෘත්තීය මාධ්‍ය පැවැත්ම පැවරී තිබුණේ ස්වර්ණවාහිනී නාළිකාවට ය. මා ඒ නාළිකාවේ නිර්මාණ අධ්‍යක්ෂව සිටි කාලය ඇතුළත ලාංකීය සංස්කෘතික පක්ෂයේ විවිධ ආරම්භයන් පවත්වන්නට මට අවකාශ තිබුණි.ආවඩා ආයුබෝ වේවා!අවුරුද්ද වනාහී ගම්මැද්දේ උත්කර්ෂයක් බව වර්තමානිකයින්ට ඒත්තු ගන්වන්නට ටෙලිවිෂන් නම් විද්‍යුත් මාධ්‍යය හොඳ ප්‍රකාශකයෙකි. සජීවී මාධ්‍ය භාවිතාවේ ඇති එසැණ ගුණයෙන් (Live) ලද හැකි හොඳම ප්‍රයෝජනය නම් නැකැත් තුලා ඉෂ්ට සිද්ධ කිරීමයි. නැකත යනු මුළු රට ම එක තත්පරයට වැඩ ඇල්ලීමයි. මේ ශුභ තත්පරය ඇස්පනාපිට ක්‍රියාත්මක කරවිය හැකි ශ්‍රව්‍ය දෘෂ්‍ය මාධ්‍ය වනාහී ටෙලිවිෂනයයි. තරගකාරී සියලු ම මාධ්‍ය තත්පර ගණනය ටෙලිවිෂන් තිරයේ සටහන් කොට එසැණින් නැකැත් කරද්දී මම එයට ගම්මැද්දේ සංස්කෘතික උත්කර්ශය එක් කරන්නට මඟක් පාදා ගත්තෙමි.මුල් කාලයේ සෑම පෞද්ගලික ටෙලිවිෂන් නාළිකාවක් ම අලුත් අවුරුද්දට, වෙසක් උත්සවයට හා නත්තල් උලෙළට ආයතනික වැය ඇස්තමේන්තුවක් (Budget) නිකුත් කරයි. ඒ වියදම ඔවුන් දරන්නේ ආයතනික කීර්තිය (Prestige) උදෙසා ය. මෙලෙස ලබාගන්නා ආයතනික කීර්තිය අදාළ වසරේදී අලෙවි ගුණයක් බවට පත්කර ගන්නා ප්‍රායෝගිකය ඒ ඒ ආයතනවල අලෙවි අංශ දැන සිටියේය.මම 2001 සිට මේ ඇස්තමේන්තුවේ සීමාවේ සිට ආයතනයට කීර්තිය ලබා ගනිමින් සංස්කෘතියට මෙහෙයක් කරන්නේ කෙලෙසදැයි සොයා බැලුවෙමි. අපේ රටේ පවතින දුර්ලභ පූජා සංස්කෘතිකාංග සාමාජීය ප්‍රකාශයක් බවට පත් කිරීමේ හැකියාව මම එයින් ලබා ගත්තෙමි. ගම්මැද්දේ කීර්තිමත් වූ ගම්මඩු පූජා, දහ අට සන්නිය, රිද්දි යාගය, බලි ශාන්තිකර්ම ආදි පහතරට පොදු පූජාකර්මත්, කන්ද උඩරට ඉපැරණි යාතුකර්මය වූ කොහොඹා යක් කංකාරියත් සජීවී ලෙස ස්වර්ණවාහිනී තිරයට ගෙනෙන්නට මට හැකි විය. ගම්මඩුවක, කොහොඹා යක් කංකාරියක ඇති නැටුම් අංග වෙන වෙන ම ගෙන ඒවා ප්‍රදර්ශනය කොට ඇති මාධ්‍ය ඉතිහාසයක් මිසක් ගම්මඩු පූජාවක්, කොහොඹා යක් කංකාරියක් මුළුමණින් ම විද්‍යුත් රූපවාහිනී නාලිකාවක ප්‍රදර්ශනය වී ඇත්නම් ඒ මේ වැඩසටහන් සඳහා පමණි.මවිසින් මේ ව්‍යාපෘතිය ආරම්භ කෙරුණේ 2001 වර්ෂයේදී ය. ආරම්භය හොඳ හඬකින් පටන්ගත යුතු නිසා මම මේ වැඩසටහනට “හිංගල අවුරුද්ද” කියා නම තැබුවෙමි. සිංහල අවුරුද්ද කියද්දී අපේ දමිළ සහෝදරවරුන්ට හිත රිදේවි යැයි සිතන ස්වයං තීරණිකයින් නිහඬ කිරීම මගේ ඒ යෙදුමේ උත්ප්‍රාසයයි. දයානන්ද ගුණවර්ධනයන් එතුමන්ගේ “මධුර ජවනිකා” ශාස්ත්‍රීය මුද්‍රිතය නම් කළේ “මධුර ජවනිකා හෙවත් හිංගල වංසය” කියාය. එතුමන් එයින් අදහස් කළේ එය “මහාවංසය” නොවූ මෙරට ජනශ්‍රැතික වංශකථාව බව ඔප්පු කරන්නටය. සිංහලයා ග්‍රාම්‍ය ව්‍යවහාරයේදී ‘හිංගලයා’ ලෙස හැඳින්වීය. එහෙත් අරීසෙන් අහුබුදුවන් දයානන්ද ගුණවර්ධනයන් විවේචනය කරමින් කීවේ හිංගල වංසෙ කියන්නෙ නරිංගෙ වංසකතාවට බවයි. නරියා හෙවත් හිවලා සිඟාල ගෝත්‍රයේ සත්වයෙකි. සිඟාලයා &gt; හිඟාලයා &gt; හිංගලයා වනු ඇතැයි අහුබුදුහු පහදති.හිංගල වංසයට සාර සුඛාවේ මඩු පූජෝත්සවයක් පැවැත්විය යුතු යැයි සිතූ මා හොරණ රත්නපුරා පාරේ ගොස් හඳපාංගොඩ පන්සල පාරට හැරුණේ සේදරමන් ගුරුන්නාන්සේ හෙවත් හඳපාංගොඩ සුදු මාමා බැහැදැකීමට ය. එතුමන් මගේ ප්‍රමුඛතම නර්තනාචාර්යවරයා ය. ධර්මසිරි බණ්ඩාරනායකයන්ගේ “බවදුක” සහ “බවකර්ම” චිත්‍රපට ද්විත්වය සඳහා මා රයිගම්පත්තුවේ නැටුම් සම්ප්‍රදා ඉගෙන ගැනීම සඳහා ගොස් නේවාසික වුණේ එතුමන්ගේ නිවසේ ය.“මයෙ පුතා බය වෙන්ඩ එපා. අපි වැඩේ ටොප් එකට ක්‍රියාත්මක කරමු” කියා එතුමෝ මට කීවෝ ය. “හිංගල අවුරුද්දේ” ගම්මඩු පූජාව සඳහා සුදුසු බිමක් සොයමින් පහතරට බොහෝ ප්‍රදේශ හරහා කරක් ගැසු මා සහ කැලුම් පාලිත මහීරත්නට පාදුක්කේ, පෝරෙගෙදර, පෝරුවදණ්ඩ වෙල්යාය සහ කමත හදි ගැසුණි. මීට පෙර මා මේ කමතට ඇවිත් තිබුණේ ආචාර්ය තිස්ස අබේසේකරයන්ගේ “පිටගම්කාරයෝ” ටෙලි නාට්‍යයේ සයිමොං සිඤ්ඤෝට වෙස් බඳින්නට ය. පෝරුවදණ්ඩ කමතේදී සයිමොං ට තම පියාගේ අවතාරය දකින්නට ලැබුණේ ය.ඊට පසු දෙවැනි ලෝක මහා සංග්‍රාමය කාලයේ අහස් යාත්‍රාවක් කඩා වැටුණු සිද්ධිය රූපගත කළේ ද පෝරෙගෙදර වෙල් යායේම යි. මේ කමත් කැටිය මැද රූස්ස බෝධියක් වැඩී තිබේ. එම්. ඩී. මහින්දපාල “පිටගම්කාරයෝ” සඳහා මේ යෝධ බෝධිය අලංකාර ලෙස ආලෝක ගන්වා තිබුණි.හිංගල අවුරුද්දට සතියකට පෙර සිට ම උදේනි සුබෝධි කුමාර පෝරෙගෙදර කමත වැඩසටහනට ගැලපෙන පරිදි සකස් කළේය. අවුරුද්දට දින තුනකට කලින් හඳපාංගොඩ පිරිවර කමතේ නතර වූවේ ය. කප් සිටුවා, පේ කර නිත්‍ය පූජා වතාවත් පවත්වා, නිවැරැදි චාරිත්‍ර ප්‍රකාර, පුණ්‍ය කාලයේදී ගම්මඩු පූජාව පවත්වන ලදී. පෙරදින සවස් භාගයේ සිට පසුදින දහවල් යාමය වන තුරුත් කමතේ සිදු වූ නිවැරැදි මඩු පූජා යාගය සමස්ත ශ්‍රී ලංකා වාසීහු සජීවීව ම දැකබලා ගත්තෝ ය. ඒ ලංකාවේ විද්‍යුත් නාළිකාවක් මුළු ගම් මඩුව ම සජීවී ව සමාජගත කළ පළමු අවස්ථාවයි.පසු වසර දෙක තුළ ද සංස්කෘතික මෙහෙවර අවුරුදු දිනවල ඉටු කරමින් ඊළඟ අවුරුද්දේ දී මාවනැල්ල මාකෙහෙල්වල වෙල්යායේ සිට කොහොඹ යක් කංකාරියක් කිරීම මගේ අරමුණ වී තිබුණ ද සම්පේ‍්‍රෂණ තාක්ෂණයේ සිදු වූ අඩුපාඩුවක් නිසා එය ව්‍යර්ථක විය. එබැවින් 2004 දී මම යළිත් පෝරෙගෙදරට ම සංචාරය කෙරුවෙමි. එවර මගේ වැඩසටහන “ගම්මැද්දේ අවුරුද්ද” නමින් ම හැඳින්වූ මම අලුත් අවුරුද්ද වනාහී අපේ ගම්මානවල දැනට ඉතිරිව පවත්නා සම්ප්‍රදායික පූජා හා කෙළි සෙල්ලම් අනාගතය සඳහා රැගෙන යා හැකි වාහනයක් බව ඔප්පු කෙරුවෙමි.සුබ අලුත් අවුරුද්දක් වේවාමා මීට පෙර සංචාරය කොට තිබූ නො දියුණු ලෙසතෝ රටේ ගෝත්‍රිකයින් පවා ඔවුන්ගේ සෙෆලා නම් වාර්ෂික උත්සවය යොදා ගන්නේ බන්ටූ චාරිත්‍ර වාරිත්‍ර හා යාතුකර්ම පිළිබඳ ඊළඟ පරම්පරා දැනුවත් කිරීමේ දිනයක් වශයෙනි. සිංහල දේසේ අලුත් අවුරුද්ද සකස් වී ඇත්තේ ද රබං හඬයි, රතිඤ්ඤාවයි, කොවුල් සරයයි පමණක් ගෙන වෙළෙඳ ලෝකයේ නරි කෝලංවලින් සංස්කෘතිය වනසන්න නො වන බව මම මගේ පේ‍්‍රක්ෂකයිනට කීවෙමි.පස්වැනිව 2006 දී “ගම්මැද්දේ ජන සෙල්ලං” පවත්වන්නට මම ගියේ කුරුණෑගල දිස්ත්‍රික්කයේ ඉබ්බාගමුවේ බතලේගොඩ වැව් තාවුල්ලට යි. දැන් දැන් මගේ ගම්මැද්දේ ව්‍යාපෘතියට හොඳ නඩයක් එකතු වෙමින් සිටී. කවදත් මගේ පර්යේෂණ සහායිකාව වූ දිනුෂා රාජපතිරණ සහ හරේන්ද්‍ර ජයලාල්, ජයන්ත අතපත්තු ගම්මැද්දේ පූරකවරුන් ය. (පූරක යනු Presenter යන ඉංගී‍්‍රසි තානාන්තරයට ඇති හොඳ ම සිංහල වචනය යැයි මා කළ යෝජනාව මේ වන විට අපේ සමාජය පිළිගෙන තිබේ.)කැලුම් පාලිත මහීරත්න, කෝසල මකුලොලුව, සජීව ප්‍රතාපසිංහ, කාවින්ද සුරේන්, නුවන් සී. ජයවික්‍රම, ඔක්ෂාන් විජේරත්න සහ උපුල් මංජුල ආදීහු මගේ අරමුණ හොඳින් වටහාගෙන මේ ව්‍යාපෘතිය අදියරෙන් අදියර ඉදිරියට ගෙන ගියෝය. නමුත් වසරින් වසර ම පෞද්ගලික නාලිකාවන්ගේ මූල්‍ය පරිපාලනය දැඩි වෙළෙදවාදී තත්ත්වයකට වෙනස් වනු ලැබීය. ආයතනික කීර්තිය වෙනුවෙන් මුදල් ඇස්තමේන්තු වෙන් කිරීම වෙනුවට ආයතනික ලාභය(Profit) වෙනුවෙන් මූල්‍ය කළමනාකරණය යළි සකස් වන්නට ගත්තේ ය. ඒ හේතුවෙන් මගේ කොහොඹා යක් කංකාරි සිහිනය ඊළඟ අවුරුද්දේ ද සඵල වූවේ නැත. සාර කංකාරියක් සඳහා යන බර වියදම මට වෙළෙද අනුග්‍රහකත්වයකින් සොයා ගන්නට සිදු වී තිබේ.කොහොඹා යක් කංකාරියට මූල්‍ය අනුග්‍රහයක් සොයමින් සිටි එක්තරා දිනෙක එක් තරුණ වෙළෙද විධායක වරයෙක් මගේ කාමරයට ආවේ සතුටු සිනාවකින් යුක්තව ය.“වැඩේ හරි, මිස්ටර් ඇන්තනි, ස්පොන්සර්ෂිප් එකක් ඕ කේ වුණා”“නියමයි! කවුද?”මම ඇසුවෙමි.“කොහොඹ සබං”මගේ ඉහ මොළ රත්විය. කොහොඹ සබං අනුග්‍රහයෙන් කොහොඹා කංකාරිය පැවැත්වුවහොත් මම කොහොඹා දෙවියන්ගෙන් ද දඬුවම් ලබනු ඇත. මම ඒ ප්‍රයත්නය අත හැරියෙමි. මගේ ඇස් පනාපිට ම සංස්කෘතිය වාණිජකරණය වෙමින් පවතියි.එවර 2007 දී මම සංහිඳ වැඩිහිටි නිවාසයේ සිට “මේ අවුරුද්දේ කිරි ඉතිරෙන්නයි” පතා ඉතා ම පුණ්‍යවන්ත කිරි අම්මා දානයක් සූදානම් කෙරුවෙමි. කන්ද උඩරට හීරැස්සගල කිරි අම්මාවරු කොළඹට ගෙන්වාගත් මා ඉතා ම සාම්ප්‍රදායික සහ පරිපූර්ණ කිරි අම්මා පූජාවක් පවත්වා මුළු රටට ම සෙත් පැතුවෙමි. එහෙත් වෙළෙඳ ආක්‍රමණය අපේ සංස්කෘතිය යට කරගෙන යන වගට වසරෙන් වසර ලකුණු පහළ වන්නට විය. 2001 වසරේ පාදුක්ක පෝරෙගෙදරින් ආරම්භ කළ “හිංගල අවුරුද්දේ” ගම්මඩුව, මොරෑඳ, ඉබ්බාගමුව, සංහිඳ ආදි පරිශ්‍රයන් හරහා දහ අට සන්නි, රිද්දි යාග, සොකරි, කෝලම්, තොවිල් පවිල්, කිරි මඩු පූජා, කිරි අම්මා පූජා, පත්තිනි පූජා, අං කෙළි, ලී කෙළි, පොර පොල්, කතුරු ඔංචිල්ලා, අංගම් සටන්, කඩු හරඹ, පොලු හරඹ ඈ සකළවිධ සම්ප්‍රදායයන් මතු කරමින් වසර 10 ක් පුරා පැවැත්වූවෙමි.2008 වසරේ කන්ද උඩරට ඓතිහාසික නාථ දේවාල භූමියේ පවත්වනු ලැබු කොහොඹා යක් කංකාරි පූජාව මගේ අභිමතාර්ථ සාධනය කරනු ලැබුවේ ය. මහනුවර දළදා මාලිගාවේ ලේකම් ධූරන්ධර මුදියන්සේ කෝනාර මැතිතුමාගේ පැවරුමෙන් අපට හමු වූ තිත්තපජ්ජල පරපුරේ පීටර් සූරසේන නම් වර්තමාන ප්‍රවීණයාගේ නායකත්වයෙන් අප පරිපූර්ණ කොහොඹා යක් කංකාරියක් දින දෙකක් පුරා පවත්වන ලදී. එය මෙතෙක් විද්‍යුත් ටෙලිවිෂන් මාධ්‍යයක පවත්වා ඇති එකම කොහොඹා යක් කංකාරි පූජාවයි.2009 වසරේදී මම මගේ ආයතනික ටෙලිවිෂන් ව්‍යාපෘතියට ආයුබෝවන් කීවෙමි. ඒ වන විට ලංකාවේ පෞද්ගලික මාධ්‍ය තුළ “සේරිවාණිජය” ක්‍රියාත්මක වී තිබුණි. මම මගේ කණ්ඩායම සමඟ අලුත්නුවර උපුල්වන් දේව මාලිගාව අබියසදී අලි ඇතුන් පිරිවරාගෙන යාතුකර්ම පූජා පවත්වා මගේ සංස්කෘතියට “ආවඩා ආයුබෝ වේවා” යැයි නම් කොට මගේ සමාජ ව්‍යාපෘතියට කොමාවක් තැබුවෙමි.ඊළඟ පරම්පරාවේ නිර්මල සාමාජිකයකු මා නැවැත්වූ තැනින් මේ සංස්කෘතික මෙහෙවර පවත්වන තෙක් මම බලාපොරොත්තු දල්වාගෙන බලා සිටිමි.ජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=as1204153</link>
    <topic>නපුරු උණ කටුව පතුලේ ඇනුණාය රාජසිංහ දෙවි නාමෙත් මැකුණාය</topic>
    <author>උපාලි සමරසිංහ ඡායාසුදම් ගුණසිංහ</author>
    <content>නපුරු උණ කටුව පතුලේ ඇනුණාය රාජසිංහ දෙවි නාමෙත් මැකුණායබැලවාන ගම් තුලානට කිට්ටු මානියම්ගම කරල් පෙරහර අතිශය සුන්දර අවස්ථාවකි. සීතාවක පුරය එළිය කළ මේ සුන්දර දසුන බලන්නට අපට වරම් නැතිවුණත් ගැමියන්ගේ කතා ඇසීමෙන් ඒ ප්‍රහර්ෂය සිත්හි දල්වාගන්නට මට හැකි විය.සීත දුරුත්තේ පොහොය දින මානියම්ගම විහාරයේ පවත්වන සර්ව රාත්‍රික පිරිත් දෙසුමකින් පසුවදාට එළැඹෙන අරුණාලෝකය සමගින් රාජ කුමාරයකු ලෙස සැරසුණු කුල දරුවෙක් ඇතුපිටින් පෙරහරෙන් කුඹුරුයායට පැමිණෙයි. රන්වන් කිරි වැදුණු පැසුණු අලුත් කරල් නෙළා විහාරයට ගෙනයයි. මේ සහල් මංගල්‍යයට වැඩ කිරීමෙන් දායක විය හැක්කේ පෙහෙවස් සමාදන් වූ දායිකාවනට පමණකි. මෙසේ පෙහෙවස් සමාදන් වූ දායිකාවෝ තම නිය තුඩින් සහල් පාහිති. එම සහල් උයා නැවුම් සිතින් බුද්ධ පූජාව පවත්වති. ගම්වැසියෝ ද තම අස්වැන්නේ අග්‍ර කොටස විහාරයට පූජා කරති.මහනුවර රජකම් කළ කීර්ති ශි‍්‍ර රාජසිංහ රජතුමා 1766 දි කුඹුරුයායක් විහාරයට පූජා කැර අලුත් සහල් මංගල්‍යය ඇරැඹීය. එතුමාගේ සන්නසේ නියමයන් පරිදි මේ අලුත් කරල් පෙරහර නොහොත් මෙම අලුත් සහල් විහාරයට පිදීම අදටත් සිදුකැරේ.වර්තමානයේ නම් කරල් පෙරහර දුරුතු පොහොය දිනයේ උඩරට පහතරට, සබරගමු නැටුම් කණ්ඩායම් විතරක් නොවේ අලි ඇතුන් හේවිසි, පංචතූර්ය නාද නඟන කණ්ඩායම් පිරිවරා දර්ශනීය පෙරහරක් විදියට වීථියක් වීථියක් ගානේ යමින් මහත් උත්කර්ෂවත්ව පවත්වනවා...සීතාවක චන්න කුසල් නම් ගුරුවරයා අපට කියයි.”මේකෙ ලස්සනම වැඩේ මේකයි. පෙරහර වීදි සංචාරය ආරම්භ කිරීම අඟවන කාල තුවක්කු වෙඩිල්ල අදත් නිකුත් කරන්නේ කීර්ති ශි‍්‍ර රාජසිංහ රජතුමා පූජා කළ කාලතුවක්කුවෙන්මයි...”චන්ක කුසල්ගේ පියා හිටපු උප්පැන්න මරණ ලේකම් ධනපාල මහතා ද කියයි.ගස් සෙවණින් සුවපහසුව කැඳවූ ඒ පටු මාවත් දිගේ මාත් ඡායාරූප ශිල්පි සුදම් හා සෝමවීරයෝ ද ගම්වැස්සෝ ද ගමන් කළෙමු. සීතාවක මාළිගය පිහිටි භූමියේ අද දක්නට ඇත්තේ ලන්දේසින් ඉදිකළ බළකොටුවේ ශේෂයන් පමණි. එදා උඩරට රජතුමාට එරෙහි වූ ලන්දේසීහු අරන්දර, රුවන්වැල්ල සබරගමුව හා සීතාවක බළකොටු ඉදිකළහ.මෙහෙ තිබුණු බළකොටුව ගැන ඔබ ඇහුවේ කොහොමද? මම ඒ ගම්බද තරුණ ගුරුවරයා විමසමි.මේ බළකොටුවෙ හතර කෙළවර මුර අට්ටාල තිබිලා. ඒවායේ නම් කොළඹ ගාල්ල, රික්ලොෆ් ලෙසින් නම් වුණේ. මේවායේ බලගතු කාලතුවක්කු සවිකැර තිබුණු බවත් සඳහන්. කොටුව මැද්දේ හමුදා භට නිවාසයේ ඔවුනගේ ආහාරපාන, බ්‍රැන්ඩි බෝතල්, අවිආයුධ, වෙඩි බෙහෙත් ආදිය තිබුණැයි කියනවා. මේ බළකොටු බිත්ති අඩි 10 ක් උසයි. පළල අඩි 8 ක්. දොරටු තිබුණෙ නෑ. කොටුවට ඇතුළු වෙලා තියෙන්නේ ඉණිමං භාවිතා කරලා. විශාල පිරිසකට මේකෙ ඉඩ මදි නිසාම රාත්‍රියේ පමණක් සියලු දෙනා කොටුව තුළට ඇවිත්. වසර 10 ක් විතර පාවිච්චි කරලා ඊට පස්සෙ ඔවුන් මේක අත්හැරියලු.”ඔහුගේ කතාව උද්යෝගයෙන් පිරී තිබේ. මම වටපිට බලමි. පැරැණි කොටු පවුරත් පැරැණි ළිඳත් විසිරී ගිය ගල් කණු රැසකුත් අදත් දකින්නට ඇත.සීතාවක රාජසිංහ යනු සිංහලයේ පහළවූ මහා සටන්කාමියෙකි. රණශූරයෙකි. සුද්දන්ට බඩයන්නට පහර දුන්නෙකි. වතාවකදි පෘතුගීසින්ට උදව් කළ කෝට්ටේ වීදිය බණ්ඩාරද පරාජය කැර වරක් එළවා දැමුවේ ටිකිරි කුමරාය. මුල්ලේරියා ඓතිහාසික සටනේ පෘතුගිසිනට යන එන මං නැතිවන්නට පහර දීම පිළිබඳ අපේ ජනකවියා මෙසේ කීවේය.කටේ කිරි සුවඳ යන්නට පවා බැරි වුණාටිකිරි කුමරු රාජසිංහ නමින් පළ වුණාමුල්ලේරියා වෙලේ වතුර ලෙයට හැරැ වුණාකොළඹ කොටුවෙ බළල් මසුත් ගිනි ගණන් වුණාඑතුමා මායාදුන්නේ රජ වූ තම පියා ඝාතනය කරවීයැයි මෙහි ඇතැම් කතාවක් තිබේ. එහෙත් ඉතිහාසය විමසන කල එතුමා පීතෘ ඝාතකයෙක් බවට සාධක සොයාගත නොහැකිය. අරිට්ඨකීවෙන්ඩු සමග මිත්‍රව සිටි කණ්ඩායම් මේ ජන කතා නිර්මාණය කැර තිබෙන බව පෙනේ.කනාමැදිරියන්වල හා ගල්පාලම සම්බන්ධ රාජසිංහ පුවත ද එබන්ඳකි. මම සීතාවක මාළිගයේ සිට බැරැන්ඩි කෝවිලට ගමන් කිරීමට රජ දවස සීතාවක ගඟ හරහා බැඳී තිබුණැයි කියන අඩි 14 ක් දිග පාලමේ ශේෂයන් නිරික්සමි. අඩි 1 1/2 , 1 1/2 ගල්වළ දෙකක් අදත් ගංඉවුරේ තිබේ. ඉතිරි වළවල් වැල්ලට යට වී යන්නට ඇත.එදා සීතාවක රාජසිංහ රජතුමා තමාට විරුද්ධ වූ භික්‍ෂූන් හැට ඈඳුත්තක් 120 ක් මේ කණාමැදිරිවළේ ගිල්වා මරා දැමූ බව කියයි. එය ඔප්පු කරන්නට ද කිසිම සාධකයක් නොමැත. කෙසේ නමුත් මේ වළ දිහා බලන්නකුට එහි ගැඹුර හේතුවෙන් මහ දවාලෙත් ඇසින් කණාමැදියන් විසිවී යන තරම් බියක් ඇතිවෙතැයි ගැමියෝ කියති. ශ්‍රී පාද අඩවියෙන් ගලා එන සීතාවක ගඟ අංශක 45 හැඩයකට වක් වී යන්නේ මේ ස්ථානයේදිය.කණාමැදිරියන්වළ බැලීමෙන් අනතුරුව සෝමවීරයන් මා කැටුව යන්නේ මැදගොඩ පත්තිනි දේවාලය වෙතටය.”රත්වල දෙවියන්ට වගේම මෙහෙ මිනිස්සු එදා හිට පත්තිනි දේවියද ඇදහුවා. අපේ අම්මලත් එහෙමයි. මේ දේවාලය ඉදිරියෙම තිබෙන නාඉඹුල ගහ මං දන්නා කාලෙ ඉඳන් තියෙනවා.” එතුමා කියයි.අවිස්සාවේල්ල අමිතිරිගල මාර්ගයේ ගුරුගල්, පාලම අසල මේ දේවාලය පිහිටා තිබේ. එක් අවස්ථාවකදි රාජසිංහ රජතුමා පෙතන්ගොඩ කරා කැලණි ගඟ දිගේ පහළට දේව අගුලෙන් ගමන් කරමින් සිටියදි අගුල නැවතිණි. අගුල පැදවූවන් කරුණු සොයා බලන කල පෙනුණේ මෙහිනාඉඹුල ගහ ළඟ පත්තිනි දේවිය වෙනුවෙන් පහන් පත්තු කෙරෙන බවයි. රජතුමා ද එහි පැමිණ පහන් දල්වා මෙහි දේවාලයක් ඉදිකරන්නට පත්තිනි දේවියට බාරයක් විය. එකෙණෙහිම අගුල ඉබේටම ගඟ ඉහළට ගමන් කැර මාදෙයියාගල නම් ස්ථානයේ නැවතුණි. සතුටට පත් රජු 1588 දි පමණ මිය ගිය මල්පති දේවියට පින් පතා මේ දෙවොල ඉදිකළ බව පුරාවෘත කියයි. අක්කර 632 ක් පමණ දේවාල බිමට එදා පූජා කළ අතර මැදගොඩ දේවාල සන්නස වශයෙන් හැඳින්වෙන්නේ එයයි.චන්න කුසල් මහතාගේ හඬ නැවත මට ඇසෙයි.”මේ දේවාලය ටැම්පිට දෙවොලක්. කැටයම් කළ ගල්කණු මත නා ලී බාල්ක දමා ඒ උඩ ලෑලි අතුරා දේවාලය හදා තිබෙන්නේ ලියවැල්, පක්‍ෂිරූප, සිංහරූප, කාන්තා රූප ආදි කැටයම් කළ ගල්කණු මෙහි තියෙනවා. මැදගොඩ දේවාලයේ තිබුණු විශිෂ්ට ගල් කණුවක් අද කොළඹ කෞතුකාගාරයේ තිබෙනවා. නවගමුව හා ලෙණවර දේවාලයන්ගෙන් දේවාභරණ වැඩමවු බව තමයි ජනකතාවේ එන්නේ. රාජසිංහ රජතුමා පරිත්‍යාග කළ කාලතුවක්කුවක් ද මේ දේවාලය සතුයි.මම දැන් අවිස්සාවේල්ල අමිතිරිගල මාර්ගයේ තල්දූව කැලණිවැලි තුරග තරග පිටියට සෝමවීරයන් කැටුව යමි. ඒ සීතාවක සිංහයාගේ නමින් ජනප්‍රවාදයේ සඳහන් වැලිවිටිය සොහොන බලන්නටය. කැලණි ගඟේ කිකිළි බිත්තර වැල්ලේ දී මියගිය ලංකාවේ අංගම් පොර ශිල්පයෙහි මහා විස්කම් දැක්වූ රාජසිංහ රජුගේ දේහය අඟුල පිටින් ගෙනැවිත් මෙහි තැන්පත් කළ බව එක්තරා ජනප්‍රවාදයකි.”මේ රජ්ජුරුවන්ගේ සොහොන කියලා තමයි කියන්නේ. මේ සොහොන පිහිටි මෙතැන හරහා අතීත කොළඹ කන්ද උඩරට මාර්ගය වැටිලා තියෙනවා. සමහරුන් මේක රාජසිංහ සොහොන ලෙස වරදවා ව්‍යවහාර කරන බවකුත් කියනවා. එහෙත් අපේ ආතලා නම් මෙතැන තමයි රාජසිංහ රජු සොහොන් කළ බව පිළිගත්තේ” ..සෝමවීරයෝ මට කියති.සීතාවක රජ මාළිගය අසල නිවෙසක පදිංචි අපූරු පිය පුතු දෙපළ - ධනපාල හා චන්න කුසල් මහත්වරු නම් වෙනත් අදහසක්ම කියති.”අලකේශ්වර යුද්ධය, මානියම්ගම පුස්කොල ලිපිය – කුතෝගේ වාර්තාව කියන්නේ රාජසිංහ රජතුමාගේ දේහය රාජ්‍ය ගෞරව සහිතව සීතාවකදී අවසන් කටයුතුª කළ බවයි. රජතුමාගේ සමීප ඥාතීන් හිතවතුන් සීතාවක සිටියදී දේහය රහසේ කැලණි ගඟබඩ මිහිදන් කිරීම පිළිගන්නට පුළුවන්ද? අපි නම් හිතන්නේ මෙහෙමයි. කන්ද උඩරට පාලක වීරසුරන්දර බණ්ඩාර කැරැලි ගැසූ වෙලාවෙ වලගම වට්ටාරම දෙන බව කියලා සීතාවකට කැඳෙව්වා. ගොලෑබොක්ක නම් ස්ථානයේදී බොරුවලක දමා මරා දැම්මා. (මේ ස්ථානය ගොලෑබොක්ක නමින් ද හැඳින්වේ.) ඒක රාජාවලියේ තියෙනවා. සොහොන පැරැණි මාර්ගයේ තිබුණත් වීරසුන්දර බණ්ඩාර මරා දැමූ බොරුවළ හමුවී නෑ. එදා වීරසුන්දර බණ්ඩාර අශ්වයාත් එක්ක ඇදවැටුණු බොරුවළ තමයි ඔය. පස්සෙ කාලෙක විමලධර්මසූරිය රජතුමා පියා සිහිපත් කිරීමට ඉදිකළ ස්මාරකය මේකයි.”මම මේ සොහොන හාත්පස බලමි. එතැන දැන් ඇත්තේ වඩා උස් නොවූ ගල්කණු කිහිපයක් පමණි.රාජසිංහ රජුට පෙතන්ගොඩ උයනේ දී නපුරු උණ කටුවක් ඇනුණ බව තවත් මතයකි. කන්ද උඩරට මාර්ගයේ අඟුරුවැල්ල නගරයට ආසන්නව පිහිටි පෙතන්ගොඩ උයන එදා අතීතයේ දී අක්කර ගණනාවක් පුරා පැවැති තුරුලතා මල්ගොමු හා දිය දහරින් පිරි අලංකාර පෙදෙසකි. කන්ද උඩරට පාලකයාට එරෙහිව බලන සටනේදී පැරද පසුබැස පැමිණි රාජසිංහ රජුට මාරාන්තික තුවාලය සිදුවූයේ පෙතන්ගොඩ උයනේදීය. ඒ ගැන ජනකවියා මෙසේ කීවේය.රුසිරු පෙතන්ගොඩ උයනට වැඩියායනපුරු උණ කටුව පතුලේ ඇනුණායඑක්ව සිටි සැවොම වට වී මතුළායරාජසිංහ දෙවි නාමෙත් මැකුණායඑදා පහතරට තෙත් කලාපයට අයත් සීතාවක ප්‍රදේශය යල මහ දෙකන්නම හොඳින් වැසි ජලය තිබුණා. පාලකයන් වැව් අමුණු බඳවලා වාරිමාර්ග හැදුවා. එනිසාම වී ගොවිතැන සරුවට කෙරුණා. එදා කැලණි හා සීතාවක ගංගා නිම්නයන් රන්වන් කරළින් බරවූ කෙත්යායක්. සීතාවක පාලකයො ඉදිකළ වැව් කීපයකම නටබුන් ගැටහැත්ත, මානියම්ගම, පින්නපොළ, ඇස්වත්ත හා පෙතන්ගොඩ ප්‍රදේශවලින් දැකගන්නට පුළුවන්. සීතාවක නාමය සෑදීමේදී කෙත්ගම යන අර්ථය ද එහි ඇතුළත්. අනෙක පොළොන්නරු යුගයේදී මේ ප්‍රදේශය ගබඩා ගමක් වශයෙන් පැවතුණු බවත් වංශ කතාවේ සඳහන්.මට චන්න කුසල් කියූ සමහරක් දේ දැනුදු ඇසෙයි. දැනෙයි. ඔහු මොන තරම් ආකර්ෂණීය විදිහට සීතාවක ගැන කරුණු මට විස්තර කළාදැයි මම නැවත මොහොතකට සිතමි. සෝමවීරයෝ මේ යන ගමනේ විවිධ අවස්ථාවල මට අතීත සීතාවක ආර්ථිකය ගැන යම් යම් දේ කියති’”එදා කෘෂිකර්මය විතරක් නොවේ. පශු පාලනයත් මේ ප්‍රදේශයේ වාණිජ මට්ටමේ තිබුණා. ප්‍රධාන වශයෙන් ම ගව සම්පතට වැඩි අවධානයක් යොමු වෙලා තියෙනවා. කිරි, දීකිරි, මීකිරි, ගිතෙල් ආදි පස්ගෝරසය සඳහා හොඳ වෙළඳපළක් තිබුණලු. රජ කාලේ ප්‍රධාන ගවපට්ටි හිටියෙ අමිතිරිගල. ඒ වගේම මීතිරිගල. අමුකිරි ප්‍රධාන වශයෙන් සැපයීම නිසා අමුකිරිගල අමිතිරිගල වුණා. මීකිරි බෙහෙවින්ම සැපයූ බැවින් මීකිරිගල පසුව මීතිරිගල වෙලා තියෙනවා. ගවපට්ටිය ප්‍රදේශයේ ඉහළ රඳවා තිබූ ගාල උඩකණුගාල හෙවත් උඩකණුගල වුණා වගේම පහළ ප්‍රදේශය පල්ලේ කණු ගාල හෙවත් පසුකාලීනව පල්ලේකණුගල වෙලාත් තියෙනවා.”සෝමවීර මහතා කැටුව ගව පට්ටියකට ගොස් පින්තූරයක් ගනිමු යැයි මම සුදම්ට යෝජනා කරමි. ඒ තරම්ම අදත් ඔහු නියම ගැමියෙකි.සීතාවක පුරය කුරුඳු, ගම්මිරිස්, පොල්, පුවක් මතු නොව මුතු මැණික් ආදියෙන් ද එදත් පිරිපුන් ප්‍රදේශයකි.බුලත් කසටින් කට රතුවූ ගැමියන්ගෙන් ද, මේස් බැනියම් අඳින අහිංසකයන්ගෙන් ද තවමත් නොතොර වූ ඇපලපිටිය, බැලවාන හා සීතාවක පුරය අපේ ගැමි සෞන්දර්යයේ තවත් තෝතැන්නක් බව මම ඔබට නොපැකිළ කියමි. කොන්ක්‍රීට් වනාන්තරයේ බොල් හුළං තවමත් මේ ගමට සැඬපහරක්ව ගලා නැත. එහෙත් නූතන තාක්ෂණයේ මහිමය නම් තැන් තැන්වල මම දුටුවෙමි. ෆැක්ස්, ඊමේල්, කොම්පියුටර්, ජංගම දුරකථන අද ගලා නොගිය ගම්මානය කුමක්ද?ලබන සතියේ හත්කෝරළයේමහා ගැමියා හමුවෙමු.උපාලි සමරසිංහ ඡායාසුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=as1204154</link>
    <topic>නෙළුම් විල</topic>
    <author/>
    <content>නෙළුම් විලඅප යන විට උයන ජනීජනයාගෙන් පිරීතිරී යමින් තිබිණ. ඉතා අසීරුවෙන් පටු ඉඩකඩෙහි වාහන දෙක රැඳවූ අපි උයන් දොර වෙත පිය නැඟීමු.ප්‍රවේශ පත්‍ර ලබාගැනීමට එක් අයකු පමණක් යෑම ප්‍රමාණවත් වූයෙන් පිරිස බිහි දොර අසල රැඳවූ මම එහි ගොස් ප්‍රවේශ පත්‍ර ලබාගතිමි.අනතුරු ව උයනට ඇතුළු වූ අපි විවිධ රස මුසු කතා පවසමින් රෝස උයන නරඹමින් සිටියෙමු.එහි වූ විවිධ වර්ණයෙන් යුතු අලංකාර පුෂ්ප සමූහයෙන් නෙත්සිත් වශීකෘත වෙමින් සිටිය දී හදිසියේ ම මට කිසියම් අමුත්තක් දැනිණ.මම මොහොතක් කල්පනා කළෙමි. මා අත තිබූ බෑගය නැති බව මට මතක් වූයේ එවිට ය. මා එය අදාළ ප්‍රවේශ පත්‍ර කවුළුව අසල තබන්නට ඇතැයි හදිසියේ ම සිහියට නැඟිණ.මම වහා එහි දිව ගියෙමි. මා තිබූ තැන එය නැත. මම දැඩි ලෙස කම්පාවට පත්වීමි. මගේ අනන්‍යතා පත්‍රය, රියැදුරු බලපත්‍රය, වාහනය සතු සියලුම ලියකියවිලි (වාහන දෙකක් අප ගමනට සම්බන්ධ වන නිසා හදිසි ආපදාවක් වුණොත් ප්‍රයෝජන ගැනීමට) විශාල මුදලක් පමණක් නොව අප ගේ නිවසේ ගේට්ටුවේ හා ඇතුළත සියලුම දොර යතුරු ඇතුළු වටිනා දේ රාශියක් ඒ අතර විය.මගේ ඉමහත් කලබලය ඉවෙන් මෙන් පසක් කරගත් ප්‍රවේශ පත්‍ර කවුළුවේ සිටි නිලධාරි මහතා මා කෙරෙහි දැඩි සුපරීක්ෂාවෙන් සිටින බව මා දුටුවේ අහම්බෙනි. මේ අවස්ථාව වන විට ප්‍රවේශ පත්‍ර කවුළුව අසළ කිසිවෙක් නොවී ය.”ඇයි මොකද කලබලේ?” ඔහු හීන් සීරුවේ මගෙන් විමසී ය.මම ඔහුට සියලු විස්තර කීවෙමි.”මොන විදිහේ බෑගයක් ද?” ඔහු මගේ නම ගම හා බෑගය තුළ තිබූ සියලු දේ ගැන ද තොරතුරු විමසුවේ ය. මම මහත් කලබලයෙන් ඒ සියල්ල ඔහුට කීවෙමි. මොහොතක් නිහඬ ව, මා දෙස අනුකම්පාවෙන් හා දැඩි සුපරීක්ෂාවෙන් බලා සිටි ඔහු පණිවුඩයක් යවා කිසියම් පුද්ගලයකු තමා වෙත කැඳවී ය.පැමිණි අමුත්තා අඩි පහමාරක් පමණ උස විදේශිකයකු ගේ වැනි ඡවි වර්ණය මුසු රෝස පැහැති සමක් හා ළා නිල්වන් ඇස් ඇති අයෙකි. ඔහු හිස හා උඩුකය වැසෙන සේ සීතලට ඔරොත්තු දෙන ඇඳුම් ඇඳ සපත්තු පැලඳ සිටියේ ය. ඔහු ගේ තොල් මත සීන් සිනාවක් මෝදු වෙමින් තිබිණ.”මේකද බෑග් එක? මේ මහත්තයා තමයි මට මේක බාර දුන්නෙ, මෙන්න මේ කවුන්ටරේ ළඟ බොහොම වෙලාවක් තියෙනව දැක්කයි කියල. බලන්න ඔය බෑග් එක ඇතුළේ මොකවත් හෙම අඩුද කියල. අපි මොනවත් බැලුවෙ නෑ. ඔය ඇතුළෙ තියෙන අයිඩෙන්ටි කාඩ් එක විතරයි කියවලා බැලුවෙ. ඒකට අනුව මහත්තය කියන තොරතුරු නිවැරදි හින්දයි අපි මේ බෑග් එක මහත්තයට බාර දෙන්නෙ”මම අපමණ කෘතඥතාවෙන් යුතුªව බෑගය ගෙන විවර කර බැලුවෙමි. කිසිවක් අඩු නැත.”සල්ලි තියෙනව නේද? බලන්න ගණන් කරල!””නෑ ඕනැ නෑ””බලන්න බලන්න! ගණන් කරල බලන්න!”සියල්ල නිවැරදිව ඇත. මම කඳුළු පිරි නෙතින් යුතුව මේ මානව හිතවාදී, යුක්තිගරුක පුද්ගලයින් දෙදෙනා දෙස නිශ්ශබ්දව බලා සිටියෙමි. අනතුරු ව මුව නොසෑහෙන ලෙස ස්තුති කළෙමි.ඉන්පසු බෑගය විවර කළ මම විශාල මුදලින් දාහේ කොළ කීපයක් ගෙන එම අමුත්තා අත තැබුවෙමි. ඔහු ඉතා නිහතමානීව එය ප්‍රතික්ෂේප කළේ ය.”මහත්තය, මට සල්ලි ඕනැ නම් මහත්තයගෙ මේ බෑග් එකේ තිබුණු ඔක්කොම සල්ලි ගන්න තිබුණ. ඒත් ඒ ගත්ත සල්ලිවලින් මගේ අසරණ දරුපැටවුන්ට කන්න දෙන්න මගේ හිත එකඟ කරගන්න මට කොහොමටවත් බෑ. ඒව කාල අපේ ළමයින්ට දිරවන්නේ නෑ.මම ක්‍රිස්තියානි කාරයෙක්. එහෙම කළා නං මට දෙයියො සමාව දෙන්නෙ නෑ. මම මේ පෝනියෙක් දක්කගෙන රස්සාව කරන්නෙ දුක් මහන්සියෙන් හොයාගන්න කීයකින් හරි මගේ දරුවන්ට කන්න දෙන්න. මම ඇමැතිවරයෙකුගෙ ඥාති පුත්‍රයෙක්.මේ විවාහය කර ගත්ත කියල මාව පවුලෙන් පන්න ගත්ත. මම ඒකට කම්පා වෙන්නෙ නෑ. ඒක මේ මං ලබා උපන්න හැටි වෙන්න ඇති. මට මේ රස්සාවෙන් ලැබෙන දේ මගේ දරු පවුල රැකගෙන ජීවත්වෙන්න හොඳටෝම ඇති. මහත්තය කරන්න හදපු උදව්වට බොහොම ස්තුතියි. මහත්තයට දේවදරුවන්ගෙ ම පිහිටයි.”මා අතැර යන ඔහුට මම තෙරුවන් සරණ පැතීමි. ඒ හැර මා ඔහුට මොනවා දෙන්න ද?හිරිගඩු පිපෙන සීත කාලයේ නුවරඑළිය සිහිවෙන සෑම මොහොතකම මම අදටත් තැවෙමි. ඒ මොහොතේ තිබූ අධික චිත්ත වික්ෂිප්තභාවය නිසා මට මේ උදාර පුද්ගලයා ගේ නම ගම තොරතුරු අසාගැනීමට අමතක විය. ඔහු ගේ පෝනියා පිට මගේ ළමයින් රැගෙන ගොස් ඔහු ගේ ජීවිකා වෘත්තියට බරපැනක් දැරීමෙන් හෝ ඔහුට සහාය වීමට කල්පනාවක් එවේලේ මට නොවීය.මේ සටහන හග්ගල මල්වත්ත අසල පෝනියන් පිට ළමයින් රැගෙන යමින් ජීවිතය ගැටගසා ගන්නා ඒ උදාර පුද්ගලයාට උපහාරයක් පිණිස වේවා!පැල්මඩුල්ලේ, විද්‍යාල මාවතේ, සෝමසිරි පට්ටියආරච්චි මහතා විසින් යොමු කරන ලද ලිපියක් ඇසුරිනි.පුංචි හෝටලයකට ගොඩවී ‘පාන් ගෙඩියක්’ ඉල්ලන ගමන් රුපියල් සියයක් දිගු කළෙමි. ඒ සමඟම රුපියල් පහක් ද දුන්නේ රුපියල් පනස් පහේ ගාණ පහසු වනු පිණිසය.’ගාණ රුපියල් පනහමයි මහත්තයො. තවම පාන් හදන්නෙ පරණ පිටිවලින්මයි’ අයකැමි වනිතාව කීවා ය.හිතට සිසිලක් දැනිණි. ඒ වදන් වැල නියං සායට වැටුණ වැහිපොදක් සේය.මෙබඳු තැනක් හැරපියා එකවර පා එසවිය නොහැකිය. මම තවදුරටත් කතා කළෙමි.’අපි හදන කෑම දෙයියන් බුදුන්ට පාන තිබ්බට පස්සෙ විකුණන්නෙ නෑ. නිකන් දෙන්නෙ. නොමිලෙ’රඹුක්කන වහව හන්දියේ මේ පුංචි හෝටලය මගේ මතකයේ සදා රැඳේ.රාජගිරියේ සරත් විජයානන්ද මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=as1204155</link>
    <topic>උඩකුඹුර ගමෙන් නැඟුණු ඔංචිලි වාරම් සද්දේ</topic>
    <author>ඉනෝකා සමරවික්‍රම</author>
    <content>උඩකුඹුර ගමෙන් නැඟුණු ඔංචිලි වාරම් සද්දේරැයෙහි අඳුර බිඳගෙන ගමේ ඈත කෙළවරින් කෑ ගැසු හීගොයියාගේ හඬ මැකී ගොස්ය. හීගොයියා කෑගසන්නේ කුඹුරකට වල් සතුන්ගෙන් හානි පැමිණෙන විට යැයි යන්න උඩුකුඹුර ගැමියන්ගේ මතයකි. වැස්ස පායා ගොසිනි.දරුවන්ට රසකැවිලි බෙදන සුසංවර හිමිඈත හුන්නස්ගිරි කඳු යාය මතින් නව හිරු නැඟ එයි. සෙනේ මාමාගේ බිරිය ඉලපත රැගෙන මිදුල අමදියි. ළා හිරු රැස් වැටුණු අවට ගම්මානය සොඳුරුය. නව අවුරුදු උදාවේ සතුට විඳීමට ගැමියෝ එක්කෙනා දෙන්නා මෙන්ම ගැමි දරුවෝ ද හීන් බණ්ඩා මාමාගේ ඉඩම අසල ඇති හිස් ඉඩමට රැස්වෙති. මිරිස් පහේ නොයෙදු තම්පලා තෙම්පරාදුවකින් හා කැකුළු හාලේ බතින් උදෑසන ආහාරය සප්පායම් වූ අපි ද හීන් බණ්ඩා මාමාගේ නිවෙසට ගියෙමු. උස් ගස් දෙකක් හරහා බැඳි ඔංචිල්ලාව පදින්නට දැරියෝ පොර කති. අවුරුද්දකට දින කිහිපයක් තිබියදී බැඳෙන ඔංචිල්ලාව වටා පිංචි දරුවෝ මෙන්ම වැඩිහිටියෝ ද එක්වෙති.තමන් පුංචි කාලේ අවුරුද්ද සැමරු හැටි වික්‍රමසිංහ මුදියන්සේලාගේ බිසෝ මැණිකේ අම්මාට තවමත් හොඳ හැටි මතකය. ඇය අසු හැවිරිදිය.‘අපේ පවුලේ පස් දෙනෙක් හිටියා. අයියලා හතර දෙනයි මමයි. අපේ අප්පච්චි නැති වුණා. අම්මා මාව ඉස්කෝලේ යැව්වේ නැහැ. ඒ කාලේ කතාවක් තිබුණා ගෑනු ළමයි අකුරු ලියන්න ඉගෙන ගත්තොත් කොල්ලන්ට ලියුම් ලියාවි කියලා. අපේ එක්කෙනත් එක්ක මම මහියංගන චෛත්‍යයට යනවා සිල් ගන්න. අපේ එක්කෙනාට දැන් අවුරුදු අසූ තුනක් වෙනවා.අපේ අප්පෝ, අපි පුංචි කාලේ ගමට කෙනෙක් එනවා ඔන්න අවුරුදු එනවා කියන්න. එයාට කන්න බොන්න දීලා හාල් තුනපහ දෙනවා. කැවිලිවලට පුස් නාම්බු හදනවා. පුස්නාම්බු හදන්නේ උදු අඹරලා ඒකට සිනි කහ පොල්කිරි කලවම් කරලා වන්ඩුවේ තම්බනවා.නෑගම් යනවාගොයම් කපලා ගෙට ගත්තාම වන්නි බණ්ඩාර දෙවියන්ට අඩුක්කන් තනනවා. කරදරයක් වුණාම බුදුන්ට දෙවියන්ට වී හංගනවා. අද කාලේ වගේ දේවාල ගානේ යන්නේ නැහැ. අපි පුංචි කාලේ ගමේ ගෑනු ළමයි එකතු වෙලා අවුරුදු දවසට කැකුණ කොටනවා. සමහරු මේකට ගල් කොටනවා කියලත් කියනවා.කොහොමද ඒක කරන්නෙ?බිසෝ මැණිකා අම්මා සහ අලුත් ගෙදර බිසෝ මැණිකා අම්මා බංකු දෙකක් මිදුලේ තබා වාඩිගෙන හරි හරියට කැකුණ කොටන්නට වූහ. ඔවුන් යළිත් තම තරුණ වියට ගියා මෙනි. ගල් අටක් ගෙන එය උඩ දමමින් අල්ලමින් දෙදෙනා කැකුණ කොටති.අලුත් ගෙදර බිසෝ මැණිකා පදිංචිව ඉන්නේ ඉවුරවෙලේ ගමේය.‘ඒ කාලේ වෙලට උඩු පැත්තෙන් කන්දක් ගිලා බැහැලා තියෙනවා. එතැනට මුලින් ඉවුර කිව්වා. පස්සේ ඉවුර වෙල වුණා.අසු හය හැවිරිදි බිසෝ මැණිකේ ඉඳහිට පිටවල සිට තම දියණිය සීලවති කුමාරි හාමිගේ ගෙදරට එන්නේය. ඇය යන්නේ තනිවමය. “අපි හොඳට මේ ගම් ගොඩැල්ලේ ඇවිදිනවා. ලෙඩ රෝග අඩුයි. මට දරුවෝ අටක් ලැබුණා. එයින් පුතාලා තුන් දෙනෙක්ම මැරුණා. ඒ කාලේ දරුවා ලැබෙන අන්තිම මොහොත වනතුරු හේනේ කුඹුරෙ වැඩ කරනවා. අමාරු වුණාම පැදුරු කෑල්ලක වාඩි වෙනවා ගමේ වින්නඹු අම්මා එනවා. කරදරයක් නැතිව දරු පැටියා ලැබෙනවා.”බිසෝ මැණිකේ අම්මා පවසන්නේ අතීතය සිහිපත් කරමිනි.කැකුණ කොටන බිසෝ මැණිකෙලාහිරු එළිය වැටීමෙන් පින්න වියැළි ගොස්ය. බිම තෙත් ගතිය නැතිව යාමත් සමඟම කූඩැල්ලන් ද තෙත් බිම් සොයා ගොස් ඇති සේය. එළි පෙහෙළි කරන ලද බිම්කඩක ගස් අතර බැඳි ඔංචිල්ලාව ළඟට ගමේ කවුරුත් එක් වී ඇත. ඇතැමෙක් වඳුරන්ගෙන් රිළවුන්ගෙන් වගාව බේරා ගැනීමට අවශ්‍ය නිසා හේන්වලට ගොස් ඇත. තවත් අය බෝංචි අස්වැන්න රැගෙන මහියංගණ ගොස්ය. පවුල් අසූවක් පමණ වෙසෙන ගම්මානයේ දරු දැරියෝ නම් අවුරුදු කෙළි සෙල්ලම් කිරීමට එක්ව සිටිති. සියලු කටයුතු ආරම්භ කිරීමට පෙර, බෝඹුවේතැන්න කළුහල සිරධර්මචක්‍ර විහාරස්ථානයේ විහාරාධිපති දුනුවිල සුසංවර හිමියෝ පිරිස පංචශීලයේ පිහිට වූහ.“මේ හැමෝගෙම එක්වීමෙන් අපට පෙනෙන්නේ එකමුතු කමයි. සහයෝගීතාවයි. අපේ දරුවෝ කලුගල්ඔය පාසලෙත්, චූලාභය මහ විද්‍යාලයේත්, පෝප්පිටිය විද්‍යාලයෙත් ඉගෙනුම ලබනවා මේ කොයි පාසලට ගියත් දරුවෝ පා ගමනින් යන්න ඕන. හැම අවුරුද්දකම තෙල් ගාන අවුරුද්දට ගැමියෝ පන්සලට එනවා. එදායින් පස්සේ ඔවුන් සුපුරුදු ගොවිතැන් කටයුතු ආරම්භ කරනවා.” සුසංවර හිමියෝ පවසති.ගොවිතැනට අමතරව කිතුල් කර්මාන්තය ද කරන ගැමියෝ එය මහා පරිමාණයෙන් නම් නොකරති.“ගෙදරට කන්න තමයි හකුරු ටිකක් පැණි ටිකක් හදාගන්නේ. එහෙමත් වෙලාවක තමයි පොළට ගෙනියන්නේ. මිරිස් තුනපහ සීනි ටික පොල්ගෙඩිය පිටින් ගන්නේ. අපිට පොල් හදන්න බැහැ. දඬු ලේන්නු පොල් වගාවට හානි කරනවා. වල් ඌරා හේන්වලට කුඹුරට හානි කරනවා. අලි ගම් වැදුනම දෙල් ගස්වල පොත්ත ගලවලා කනවා. ඊට පස්සෙ ඒ ගහ මැරෙනවා.” ලියනගේ මාමා පවසන්නේය.වැදි නැටුමදරු දැරියෝ ඔංචිලි පදින අතරතුරු අම්මලා ජන ගී ගයන්නට විය.සූරිය සුනෙර සත්වට කැර කුනාදෝසූරිය යනෙන ගැල සක ගැල වුනාදෝවීරිය කරන රාහුට හසු වුණාදෝසූරිය තවම පායන්නට පමාදෝවැඩිහිටියන් ගයන අතරේ දරුවන් දෙදෙනෙක් වැදි නැටුමක් ඉදිරිපත් කළෝ ය.තවත් තැනෙක පංච කෙළියයි. වයස භේදයකින් තොරව කවුරුත් ඔංචිල්ලාව පදියි. මේ සියල්ල දෙස බලා සිටින ගැමියෝ තුටු වෙති. එහෙත් නගරයේ අවුරුදු උත්සවවල මෙන් පළවැනියා දෙවැනියා තෝරන්නේ නැත. තෑගි පිරිනමන්නේ නැත. සුසංවර හිමියෝ ගැමි දරුවන්ට රස කැවිල්ලක් පිරි නැමූහ.හීන් බණ්ඩලාගේ ගෙදර දී සකස් කළ කැවිලි වර්ග ආදියෙන් පැමිණ සිටියවුන්ට සංග්‍රහයක් ද කෙරිණි. ඈතින් ඔංචිලි වාරම් හඬ නැඟෙයි. පංච දමන දැරියන්ගේ සිනාහඬ ගමට අමුතු සිරියක් එක්කරයි. හිරු මද්දහනට පැමිණ ඇත. අපි ගමෙන් පිටවන්නට සූදානම් විමු. ගැමියෝ අපට සමු දෙන්නට ආවේ දෑස් නැඟි කඳුළු ද සමඟිනි.වැඩිහිටියන් ඔංචිලි පදිමින්ඔවුහු ආදරණියය. ග්‍රාම නිලධාරී ගුණරත්න මහතා මෙන්ම ගැමියෝ ද තම ගමට යම් සෙතක් වේනම් යැයි බලාපොරොත්තු සහගතව හිඳිතිග්‍රාම නිලධාරී කාර්යාලයේ පවත්වාගෙන යනු ලබන පුස්තකාලයට පොත් කිහිපයක් හෝ දෙන්ට කෙනෙක් සිටිනම් එය අපට සතුටකි.ඉවුර වෙල උඩකුඹුර ගැමියන්ට සමු දුන්න අපි තිස්පහ පාරෙන් කොළඹ එන්නට පිටත් වුණෙමු. මහඔය ඉහළින් ඇති එල්ලෙන පාලමෙන් එගොඩ වන්නට සිතට ඇත්තේ බියකි. ඒ පාලමේ දමා ඇති කිතුල් ලී තැනින් තැන දිරා ගොස් ඇති බැවිනි. පාලමේ මැදට වන්නට සෙමෙන් අඩිය තබා අපි පාලමෙන් ගොඩ වූයෙමු.එතැන් සිට කිලෝමීටර දෙකක් තුනක් පමණ පයින් එන්නට ඇත. පෙරදා රැයේ දුනු කැඩීමෙන් අබලන් වූ වාහනය සාදා ගැනීමෙන් පසුව එය නතර කර තිබු නිවෙස දක්වා අපි ගියෙමු.”පේනවා නේද අපි විඳින දුක. ගමට හරියට වාහනයක් නැතිව. අපේ පාලම ග්‍රාම නිලධාරි මහත්තයා මුල් වෙලා පිළිසකර කළා. ඒත් ආයෙමත් පාලම අබලන්. පුළුවන්නම් අපිට පාලම හදාගන්න උදව් වෙන්න බලන්න.”අපත් සමඟ මඟක් දුර පැමිණි ගැමියෝ එක හඬින් පැවසූහ. ඔවුන් තිස්පහ පාර යයි කියන කොන්ක්‍රීට් දැමු පාරේ පැමිණ අපි කොළඹ මහියංගණ පාරේ තිස් පහේ කණුවට පැමිණියෙමු. දැන් අපට ගම පෙනෙන්නේ නැත. එහෙත් ඈතින් රාවණා රජු සිතා සඟවාගෙන සිටියේ යැයි පැවැසෙන යහන් ගල ද රත්න ඇල්ල පිහිටි කන්ද ද ඈතින් හුන්නස්ගිරි කඳු යාය ද පෙනේ. සියල්ල හැන්දෑ මීදුමේ සැඟව යන්නට ඔන්න මෙන්නය.විශේෂ ස්තුතිය - උඩදුම්බර ප්‍රාදේශීය ලේකම් කාර්යාලයේ සංවර්ධන නිලධාරී මංජුල සෙනෙවිරත්න මහතාට හා උඩකුඹුබර ග්‍රාම නිලධාරී ඩී.එම්. ගුණරත්න මහතාට)ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av1204152</link>
    <topic>යාත්‍රා</topic>
    <author>තුෂාරි</author>
    <content>යාත්‍රාගීත රචක යතිවරුන් අතර පූජ්‍ය පල්ලේගම හේමරතන හිමියන්ට හිමිවන්නේ සුවිශේෂී ස්ථානයක්. උන්වහන්සේ විසින් රචිත ගීත දහඅටක් ඇතුළත් සංයුක්ත තැටියක් වෙනුවෙන් නවතම ගීත කිහිපයක් පසුගිය දා තැටිගත කෙරුණු බව අපිට දැනගන්නට ලැබුණා.ප්‍රවීණ සංගීතඥයින් වන රෝහණ වීරසිංහ, සුනිල් දයානන්ද සමඟ නව පරපුරේ සංගීතඥයන් කිහිප දෙනෙක්ම තනු නිර්මාණය කර ඇති මෙම ගීත ඇල්බමයේ සියලුම ගීත ගයනු ලබන්නේ කරුණාරත්න දිවුල්ගනේ විසින්.මේ ගැන පූූජ්‍ය පල්ලේගම හේමරතන හිමියන් අප සමඟ කීවේ මෙහෙමයි.”අපි මේ ගීත ඇල්බමය කරන්න අදහස් කළේ හරවත් නිර්මාණ සමාජ ගත කිරීමේ අදහසින්. ඉතින් මේ ගීත සමාජ ගත කිරීමට නම් අපිට ලොකු සටනක් කිරීමට සිදුවෙනවා. ඒ සටනට අපි මේ දිනවල මූණදෙන්න සූදානම් වෙනවා.මේ දිනවල ඉතිහාසගත බෞද්ධ කතා පුවත් ඔස්සේ සිනමා නිර්මාණ රැසක් බිහිවෙමින් තිබෙනවා. මේ අතර වර්තමානයේ සැකසෙන තවත් එවන් නිර්මාණශීලී චිත්‍රපටයක් විදිහට සනත් අබේසේකර අධ්‍යක්ෂණය කරන ‘සිරිදළදාගමනය” හඳුන්වන්න පුළුවන්. මෙහි දන්ත කුමාරයාගේ චරිතයට නවක නළුවෙකු යොදාගෙන තිබෙන බව අපිට දැනගන්නට ලැබුණා.සිනමාපටයක ප්‍රධාන චරිතයක් නිරූපණයට නවකයකුට අවස්ථාව ලැබෙන්නේ කලාතුරකින්. ඔහු හේෂාන් මනුල. හේෂාන් ඒ ගැන අපිත් එක්ක කතා කළේ සතුටකින්.”මම මීට පෙර පුංචි පුංචි චරිත නිරූපණය කර තිබෙනවා. ප්‍රධාන චරිතයේ රඟපාමින් සිනමාවට එන පළමු අවස්ථාව මෙයයි.මම උදයකාන්ත වර්ණසූරිය මහත්මයාගේ චිත්‍රපට රැසකම රඟපා තිබෙනවා. ‘චැලෙන්ජර්ස්’, ‘රන්කෙවිට –2’ වැනි චිත්‍රපටවල සිනමාවෙන් ලබපු අත්දැකීම් එක්ක තමයි මේ චිත්‍රපටයට මම දායක වන්නේ . දන්ත කුමාරයාගේ චරිතය රඟපාන්නට ලැබීම ඇත්තෙන්ම මම ලබපු භාග්‍යයක් ලෙසයි මම දකින්නේ.නවකයකු විදිහට මේ වගේ ලොකු අවස්ථාවක් හිමිවීම මම දකින්නේ ඉදිරියට ක්‍ෂේත්‍රයට එන නවකයන්ට සුබවාදී පණිවුඩයක් ගෙන දේවි කියලයි. නිරූපණ ශිල්පියෙක්, නිවේදකයෙක්, රංගන ශිල්පියෙක් විදිහට කලා ක්‍ෂේත්‍රයේ දිගු ගමනක් යාමට මම බලාපොරොත්තු වෙනවා.”නිරෝෂා පෙරේරා කලා ක්‍ෂේත්‍රයේ කවදත් අලුත් නැවුම් නිර්මාණ සමඟ අප අතරට එන ශිල්පිනියක්. ඇය මේ දවස්වල නවතම වැඩසටහනක් සමඟ කාර්ය බහුල වෙලා. ඒ වගේම ඇයට චිත්‍රපට දෙකක ප්‍රධාන චරිත සඳහාත් ඇරියුම් ලැබිලා. මේ හැම දෙයක් ගැනම නිරෝෂා අපිත් එක්ක කතා කරන්න අමතක කළේ නෑ.”මගේ රසික ජනතාවට අලුත්ම නිර්මාණයකට සම්බන්ධවන්න ඉඩ සලසන්න බලාපොරොත්තුව ඉන්නවා. එහි පූර්ව නිෂ්පාදන කටයුතුවල තමයි මේ දිනවල යෙදිලා ඉන්නේ. මොකක්ද කියලා දැන්මම කියන්න බැහැ. මෙහෙම ලියන්න. “වෙනස්, අලුත් දෙයක් තමයි මම සිදුකරන්න යන්නේ.ඒ වගේම මට චිත්‍රපට දෙකකට ඇරියුම් ලැබුණා. ඒවාට දායක වෙන්නට බලාපොරොත්තුවක් තියෙනවා. එහි රූපගත කිරීම් මේ වසරේ සිදුවේවි.”තමාගේ ලෞකික ජීවිතය ගැන නොසිතා තමා සන්තකයේ තිබෙන සියලු දේ කලාවට කැප කරන කලාකරුවන් තවමත් අප අතර සිටිනවා.වර්තමාන තරුණ පරපුරේ ගීත රචකයකු වන රුවන් නන්දිකත් එවන් අයෙක්. අමල් පෙරේරා ගයන ‘ඉඩෝරයේ නගර කොණේ..” (ප්‍රංශ යුවතියන්) ගීතයේ පද රචකයා ඔහුයි.තමා සතු දේපළ විකුණා ඒ සියලු මුදල් නිර්මාණාත්මක ගීත ඇල්බමයක් වෙනුවෙන් කැප කර සිටින නන්දික ඒ ගැන අපිත් එක්ක කීවේ මේ විදිහට.”මගේ ගේ දොර විකුණා ගත් ලක්ෂ විස්සකට වඩා වැඩි මුදලක් මේ වැඩේදී මට වියදම් වුණා. දැන් මම ඉන්නේ බෝඩිමක නැවැතිලා.ගීත ඇල්බමයේ ඉතිරි කටයුතු කොහොම හරි කරලා ඉක්මනින්ම එය නිකුත් කරන්න ඕනේ.මට ගේ දොර නැතිවෙලා බඩගින්නේ ඉන්න උනත් දුකක් නැහැ. මොකද මගේ එකම එක ගීතයක් (ප්‍රංශ යුවතියන්) හෝ අද රසිකයන් අතරේ ජනප්‍රිය නිසා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av1204153</link>
    <topic>හිනා කතා</topic>
    <author/>
    <content>හිනා කතාඅනෝමා තම පුතා ටියුෂන් පන්තියකට හැරලීම සඳහා ඔහු සමඟ බස් රථයකට නැග්ගේ තම වාහනයේ දෝෂයක් නිසා එය පණගැන්වීම අසීරු වූ බැවිනි.ටිකට් ගැනීම සඳහා ඇය දිගු කළ රුපියල් සියයේ නෝට්ටුව දෙස අප්‍රසන්න ලීලාවෙන් බැලූ කොන්දොස්තර කොලුවාගේ නොදැමුණු වදනින් කිපුණු අනෝමා ඔහු සමඟ උණුසුම් වචන හරඹයක පැටලුණාය.බස් කොන්දොස්තර ගේ අසංවර ක්‍රියා කලාපයෙන් ඇවිස්සුණු සිත සමනය කරගැනීම සඳහා ඇය ජනේලයෙන් පිටත බලා සිටියදී ඇගේ පුතා අලුත් බෑගයක් ඉල්ලා ඇයට කරදර කරන්නට විය.”ඔය අරව මේවා නෙමෙයි ඉස්සෙල්ලා හොඳට ඉගෙන ගන්ඩ ඕනෙ. නැත්නම් ඔයාටත් වෙන්නේ බස් කොන්දොස්තර කෙනෙක් වෙන්ඩ තමයි” ඇය තරමක උස්හඩින් පුතාට කීවේ එතැනින් යමින් සිටි කොන්දොස්තර කොලුවට ඇසෙන අයුරිනි.”ඇයි තාත්තෙ ඔය චිත්‍රපටිවල රඟපාන නළු නිළියන්ට ‘තරු’ කියල කියන්නෙ?” මේසය මත තිබූ සිනමා පුවත්පත පෙරළා බලමින් සිටි අමිලා, චන්ද්‍රසිරිගෙන් ඇසුවාය”ඔය සමහර නළු නිළියො කරන්නෙම තරු විසිවෙන වැඩනෙ. ඒකයි, ඒගොල්ලන්ට තරු කියන්නෙ” චන්ද්‍රසිරි පිළිතුරු දුන්නේ ලියමින් සිටි ලියැවිල්ල නවතා හිස ඔසවමිනි.”අපේ ගෙදර ඉලෙක්ට්‍රික් වැඩ වගයක් කරගන්ඩ තියෙනවා. බැරිද ඒකට හොඳ කෙනෙක් අල්ලලා දෙන්ඩ” බුද්ධදාස හන්දියේ දී මුණගැසුණු පුෂ්පසිරි ගෙන් ඇසුවේය.”මොකෝ බැරි? අපෙ මාමණ්ඩියා හොඳ විදුලි කාර්මිකයනෙ. මම මිනිහව අල්ලලා දෙන්නං” පුෂ්පසිරි කීවේය.මොනවා කතා කරනවද බුද්ධෙ? මාමණ්ඩියා ගිය සුමානෙ අපේ ගෙදර ගේට්ටුවේ බෙල් එකක් හයිකළා.බෙල් එක ගැහැව්වාම අපේ ලැට් එකේ ලයිට් එක පත්තු වෙනවා.” පුෂ්පසිරි කීවේය.කීර්ති තම අලුත් නාට්‍යයේ පිටපත ලියා අවසන් කර ලියන මේසයෙන් නැගිට්ටේ, දෑත් දෙපසට විහිදා ඇඟමැලි කඩා නිළියක වූ තම බිරිය දෙස සතුටින් බලමිනි.’පිටපත නම් හොඳට ලියවුණා කෙල්ලෙ. මේක දුවන්ඩ නම් හොඳ නමක් දාන්ඩ ඕනෙ. මේ පිටපතේ ලොකු ගැඹුරක් තියෙනවා. නාට්‍යයේ නම ඒ ගැඹුරට ගැළපෙන්ඩත් ඕනෙ. නමෙන් ඒ ගැඹුර පිළිබිඹු වෙන්ඩත් ඕනෙ. ඒ වගේම නම කෙටි වෙන්ඩත් ඕනෙ. එතකොට තමයි මේ නාට්‍යය ප්‍රේක්‍ෂකයො වැලඳ ගන්නෙ.’කීර්ති තම ඇස් ලොකු කොට උරහිස් ගස්සා තම බිරියට කීවේය.’නම කෙටි වෙන්ඩත් ඕනෙ නම්, ඕකෙ ඔය කියන තරං ගැඹුරකුත් තියෙනවා නම් ‘ළිඳ’ කියල දාමු.’ බිරිය කීවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av1204154</link>
    <topic>ජීවිතයේ වැරැදුණු තැන් මම සලකන්නේ අත්දැකීම් හැටියට</topic>
    <author>ගාමිණී සුසන්ත</author>
    <content>ජීවිතයේ වැරැදුණු තැන් මම සලකන්නේ අත්දැකීම් හැටියට- උපේක්ෂා ස්වර්ණමාලිඇය උපේක්ෂා ස්වර්ණමාලි. කවුරුත් දන්නා පරිදි ඇය පාර්ලිමේන්තු මන්ත්‍රීවරියකි; රංගන ශිල්පිනියකි; නර්තන ශිල්පිනියකි. එහෙත් මුළු රටම ඇයව හඳුනන්නේ ‘පබා’ ලෙස ය. ඒ මීට කලකට පෙර විකාශය වූ ‘පබා’ ටෙලිනාට්‍යයේ පබා ලෙස ඇය නිරූපණය කළ චරිතය නිසා ය. උපේක්ෂා මේ වනවිට දෙරණ නාලිකාවේ ‘උපේක්ෂායි ඔබයි මමයි’ වැඩසටහන ද ගෙන එන්නීය.මොනවගේ වැඩකටයුතුවල ද ඔබ මේ දවස්වල වැඩියෙන් නිරත වෙලා ඉන්නෙ?කලා ක්ෂේත්‍රය පැත්තෙන් ගත්තම චිත්‍රපට දෙකක වැඩ කටයුතුවලට සම්බන්ධ වෙලා ඉන්නව. පසුගිය දවස්වල මම රඟපෑ ඉනෝකා සත්‍යාංගනීගේ ‘සින්ඩ්‍රෙල්ලා’ චිත්‍රපටයේ වැඩ කටයුතු අවසන් වුණා.බර්ට්‍රම් නිහාල්ගේ ‘අමරපුරය’ ෂර්ලි පී. දෙලංකාවලගේ ‘සත් කුළු පව්ව‘, කියන ටෙලිනාට්‍යවලටත් මම දායක වුණා. ඊට අමතරව මම පාර්ලිමේන්තු මන්ත්‍රීවරියක ලෙසත් මගෙන් විය යුතු සේවය ජනතාව වෙත කරනවා. ඒ වගේ ම මගේ අධ්‍යාපනික කටයුතුවලට මම මේ දිනවල වැඩි ඉඩක් වේලාවක් ලබාදෙනවා.ඉනෝකා සත්‍යාංගනීගේ ‘සින්ඩ්‍රෙල්ලා’ චිත්‍රපටය ගැන කතා කරමු...?එහි මම නිරූපණය කරන්නේ ඉෂංකාගේ චරිතය. මම හරිම ආශාවෙන් ඒ චරිතය රඟපෑවේ. ඉනෝකා කියන්නෙ අපේ රටේ ඉන්න දක්ෂ චිත්‍රපට අධ්‍යක්ෂවරියක්. ඉෂංකාගේ චරිතය රඟපෑමේදී මට වැඩිපුර දෙයක් කරන්න තිබුණේ නෑ. ඒක මගේ පෞද්ගලික චරිතයට ගොඩක් සමීප චරිතයක්. ඉතාම සැහැල්ලුවෙනුයි මම ඒ චරිතය නිරූපණය කළේ. මේ චිත්‍රපටය රූපගත කිරීමේ දී සියලුම දෙනාගෙ සහයෝගය මට ලැබුණා.දෙරණ නාළිකාවේ ‘උපේක්ෂයි ඔබයි මමයි’ වැඩසටහන ඉදිරිපත් කරන්න ඔබට අවස්ථාව ලැබුණේ කොහොමද?දෙරණ නාළිකාවෙන් මට මේ ගැන කියපු මුල් ම අවස්ථාවේ මම ඒක ප්‍රතික්ෂේප කළා.ඒ මොකද නිවේදිකාවක් ලෙස මම වැඩ කරල නැති නිසා. ඔවුන් මට පහදල දුන්න මේ වැඩසටහන කළ යුත්තේ මම කතා බහ කරන ඉතාම සාමාන්‍ය ආකාරයෙන් කියල. ඉන් පසුව ටිකක් හිතල බලල මම මේ වැඩේ බාර ගත්තා.මේ වැඩසටහන මගේ ම නමින් හැඳින්වීම මම ඒක බාරගන්න තවත් හේතුවක් වුණා.කොහොමද මේ වැඩසටහනට ලැබෙන ප්‍රතිචාර...?මම බලාපොරොත්තු වුණාටත් වැඩිය ඉහළ ප්‍රතිචාර ලැබුණා. මේ වැඩසටහන ඉදිරිපත් කරන මුල් දවස්වල ප්‍රේක්ෂකයින් හිතල තියෙනව ටෙලිනාට්‍යවල වගේ මම මේ වැඩසටහනේ දීත් රඟපානව කියල.නමුත් කලක් ගත වනවිට ඔවුන්ට තේරුම් ගිහිල්ල තියෙනව මම මේ වැඩසටහන ඉදිරිපත් කරන්නේ මගෙ නියම ස්වභාවයෙන් කියල. ජීවිතය විවිධ අයුරින් ජයගත් පුද්ගලයින් මම මේ වැඩසටහනේ දී හමුවෙනවා. ඒ නිසා හරිම තෘප්තියකින් මම මේ වැඩසටහන කරන්නේ.ඔබ පාර්ලිමේන්තු මන්ත්‍රීවරියක විම කලා කටයුතුවලට බාධාවක් ද?කිසියම් නිර්මාණයකට දායකවීමේදී පාර්ලිමේන්තු මන්ත්‍රී කියන එක මම බාධාවක් කරගන්නෙ නෑ. මම දායක වෙන්නෙ කිසියම් කලා නිර්මාණයකට කියන එක පමණයි මම හිතන්නෙ.නමුත් ඒ නිර්මාණයේ අන්තර්ගතය පිළිබඳව කිසියම් තෝරා බේරා ගැනීමක් කරන්න මට සිදුවෙනවා.මොනවද ඔබ ඉගෙන ගන්නෙ?මම නීතිය හදාරනව. University of London එකේL.L.B  උපාධිය හදාරනව.ඔබ කේන්දර විශ්වාස කරනවාද?නැහැ. ඒ ගැන මගේ හිතේ උනන්දුවක් නෑ.‘පබා’ ව ඔබට අමතක කරන්න පුළුවන්ද?බැහැ කොහෙත්ම නැහැ. මාව රටම හඳුනාගන්නෙ; ප්‍රේක්ෂකයින් මට ආදරය කළේ පබා චරිතය නිසා. ‘පබා’ ටෙලිනාට්‍යයේ කොටස් 600 කට වඩා මම සිටියා. පබා ටෙලිනාට්‍යයේ තිබුණු සරලකම කතාව ගලාගෙන ගිය ආකාරයට ප්‍රේක්ෂකයින් පුදුම විදියට ආදරය කළා. අදත් මට ගොඩක් දෙනෙක් කතා කරන්නෙ ‘පබා’ කියල.ජීවිතයේ වැරැදුණු තැන් ගැන ඔබට මොනවද හිතන්නෙ?ජීවිතයේ වැරැදුණු තැන් මම සලකන්නේ අත්දැකීම් විදියට. ඒ සිදුවීම්වලින් මගේ ජීවිතය වඩාත් ශක්තිමත් කරගන්න මම උත්සාහ ගන්නවා.ජීවිතයේ වැරැදුණු තැන් කාටත් තියෙනවා. මේ ලෝකයේ කාටත් ඒක පොදුයි.වඩාත් වැදගත් වෙන්නේ. ඒ වැරැදුණු තැන්වලින් කිසියම් පාඩමක් ජීවිතයට ළඟාකර ගැනීමයි.ජීවිතේ අලුතෙන් පටන් ගන්න ඔබට හිතෙන්නෙ නැති ද?ඔය අහන්නෙ මම ආයෙ බඳින්නෙ නැතිද කියන එකනෙ. මම ඒ ගැන තවම හිතල නෑ. මම ළඟදී බඳිනව කියලවත් කවදාවත් බඳින්නෙ නැහැ කියලවත් මම කියන්නෙ නෑ. මම මේ කාලයේ මූලිකත්වය දෙන්නේ මගේ අධ්‍යාපනික කටයුතු වලට. කවුරු හරි හොඳ කෙනෙක් මට හඳුනා ගන්න ලැබුණොත් ඉදිරියේ දී මම විවාහ වේවි.චිත්‍රපටයක් හෝ ටෙලිනාට්‍යයක් නිෂ්පාදනය කිරීම ගැන ඔබ සිතුවේ නැතිද?ඇත්තටම ඒක මගේ හිතේ තියෙන අදහසක්. තව අවුරුද්දකින් දෙකකින් හෝ තුනකින් ඒ වැඩේ පටන්ගනී ද කියන්නම මට බැහැ. නමුත් හොඳ සිනමා නිර්මාණයක් කරන්න මගෙ හිතේ ආශාවක් තියෙනව. සමහර විට එහි මම රඟපාන එකක් නැති වෙන්නත් පුළුවනි. මට අවශ්‍ය හොඳ නිර්මාණයක් කිරීමයි.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av1204155</link>
    <topic>අර්ජුන්ගේ කුලුඳුල් අධ්‍යක්ෂණය ළඟදීම</topic>
    <author>තුෂාරි</author>
    <content>අර්ජුන්ගේ කුලුඳුල් අධ්‍යක්ෂණය ළඟදීමජනප්‍රිය නළු අර්ජුන් කමලනාත් ගේ කුලුඳුල් සිනමා අධ්‍යක්ෂණය ‘ඉගිල්ලෙන්න ඇයි දඟලන්නේ’ චිත්‍රපටය ළඟදීම තිරගත වීමට නියමිතය.තාරුණ්‍යය උදෙසා පිදෙන මෙම චිත්‍රපටයේ පණිවුඩය ‘තාරුණ්‍යය පරිස්සමෙන් පරිහරණය කරමු’ යන්නයි. මෙහි කතාව, දෙබස්, තිරරචනය හා අධ්‍යක්ෂණය අර්ජුන් කමලනාත් ගෙන් වන අතර මෙහි නිෂ්පාදනය ඉසුරු ෆිල්ම්ස් වෙතිනි.‘ඉගිල්ලෙන්න ඇයි දඟලන්නේ’ සඳහා අර්ජුන් කමලනාත්, අමීෂා කාවින්දි, සප්නා කරීම්, රශ්මි පුෂ්පිකා, මේරියන් එලිසබෙත්, නිමේෂා සෙව්වන්දි, චාමි සේනානායක, සුරංජිත් ඩයස්, චන්න චානක, ඩික්සන් ජෙරාඩ්, සුදත් විජේසේකර, සම්පත් දිනූෂ ආදී නළු නිළියෝ රැසක් රංගනයෙන් දායක වෙති.මෙහි කැමරාකරණය සජිත වීරප්පෙරුමගෙන් වන අතර සංගීතයෙන් කේෂාන් පෙරේරා ද ගායනයෙන් අයෝමි පෙරේරා ද ගී පද රචනයෙන් චන්දුප ප්‍රන්නාදු ද දායක වෙති.තුෂාරිලොව පුරා 2012 වසරේ හොඳම බොක්ස් ඔෆිස් වාර්තා පිහිටුවන හොලිවුඩ් චිත්‍රපටයක ජාත්‍යන්තර තිරගත වීම පසුගිය මාර්තු 23 දා ඇරැඹිණි. දැනට සාර්ථකව ශ්‍රී ලංකාවේ ද ප්‍රදර්ශනය වන එය ගැරී රොස් ගේ ‘ද හන්ගර් ගේම්ස්’ ය. සුසාන් ෆෙලින්ස් එම නමින් රචනා කළ විද්‍යා ප්‍රබන්‍ධය පසුබිම් කොට ගෙන මෙම ක්‍රියාදාම චිත්‍රපටය නිෂ්පාදනය වී තිබේ.ලෝක විනාශයෙන් පසු ඇතිවන අනාගත ලෝකයේ පනෙම් නමැති ධනවත් රාජ්‍යයේ පුවතක් මෙම චිත්‍රපටයෙන් කියැවෙයි. එරට අගනගරය වටා දිස්ත්‍රික්ක දොළහක් තිබේ. අතීතයේ පාලනයට එරෙහිව නැඟුණ විප්ලවකාරීන්ට දඬුවමක් ලෙස නගරයේ පාලකයන් සැලසුම් කරන්නේ ‘හන්ගර් ගේම්ස්’ නමැති වාර්ෂිකව පැවැත්වෙන ක්‍රීඩෝත්සවයයි. සෑම දිස්ත්‍රික්කයකින්ම වයස අවුරුදු 12 – 18 අතර යුවතියක හා යෞවනයකු බැගින් තෝරා ගැනෙන අතර ඔවුන් 24 දෙනා පිටියට බැස එක් ජයග්‍රාහකයකු පමණක් ඉතිරිවන තුරු සටන් කළ යුතු වෙයි.අගනගරය ධනවත් වූවත් දිස්ත්‍රික්ක දොළස දරිද්‍රතාව පිරී ගත් ඒවා වෙයි. ඒවායේ වැසියන් අතීතයේ නගරයට එරෙහිව කැරැලි ගසන්නේ එහෙයිනි.නගර පාලනයෙන් පීඩාවට පත්ව සිටින දිස්ත්‍රික් වැසියන්ගේ යටි සිත්වල අග නගරයේ පාලනය පෙරළා දැමීමේ චේතනාව තව දුරටත් පවතියි.ගල් අඟුරු පතල් සහිත දිස්ත්‍රික්කයකින් එම වසරේ සටන් සඳහා තේරෙන්නේ කැට්කීස් එවර්ඩීන් නමැති 16 හැවිරිදි යුවතිය හා පීටා මෙලාරින් නමැති තරුණයාය. මෙලාර්ක් දිස්ත්‍රික්කයේ බේකරිකරුවාගේ පුතුවන අතර එවර්සීන් පවුල වරක් කුසගින්නෙන් මියෙන්නට යද්දී ඔවුන්ගේ දිවි බේරන්නේ පීටා මෙලාරක් ගේ පියාය.’හන්ගර් ගේම්ස්’ ඇරැඹෙන්නට පෙර රූපවාහිනි සම්මුඛ සාකච්ඡාවකදී පීටා පවසන්නේ තමා කැට්නීස්ට ප්‍රේම කරන බවයි. එය කැන්ටීස් පිළිගන්නේ නැත. සටන ඇරැඹී පැය අටක් ඇතුළත දිස්ත්‍රික්ක 12 න් ආ සටන්කරුවන්ගෙන් අඩක්ම මිය ගිය නමුත් කැන්ටීස් හා පීටා තව දුරටත් සටන් වදිමින් සිටියි.තරග සංවිධායකයන් හදිසියේ තරග නීතිරීති වෙනස් කරන්නේ පීටා කැට්නිස් දක්වන ප්‍රේමය නිසාද? කැන්ටීස් හා පීටා තරගය අග දිවි බේරාගෙන සිටින්නේ නම් ඔවුන් අතර සටනින් ජයග්‍රාහකයන් වන්නේ කවුරුන්ද?මෙම චිත්‍රපටයට පාදක වූ නවකතාවද පාඨකයන් අතර ඉමහත් ජනපි‍්‍රයත්වයට පත්වූවකි. චිත්‍රපටයේ ආදායම් වාර්තා පිහිටුවීමට නවකතාව ලැබූ ජනපි‍්‍රයත්වය යම් තරමකට ඉවහල් වන්නට ඇත.ජෙනිෆර් ලෝරන්ස් කැට්නීස් මෙන් ද, ජොෂ් හචර්සන් පීටා ලෙස ද ‘ද ගන්ගර් ගේම්ස්’ හි රඟපාති. ලියම් ගෙම්ස් වර්ත්, වූඩි හැරිසන්, ජැෆෙලින් එමර්සන් ආදී නළු නිළියන් රඟන ‘ද ගන්ගර් ගේම්ස්’ තිරගත වූ පළමු දිනයේ වාර්තාගත ආදායමක් ලබමින් බිඳ දැමුවේ 2010 වසරේදී ‘ද ට්වයිලයිට් සාගා’ චිත්‍රපටය පළමු දිනයේ ඉපැයූ ආදායම් වාර්තාවය. ඩොලර් ලක්‍ෂ 800 ක වියදමකින් තැබූ මෙය පසුගිය මාර්තු 30 දා වන විට ලොව පුරා තිරගත වෙමින් ලබා තිබූ ආදායම ඩොලර් ලක්‍ෂ 1130 ඉක්මවා තිබිණි.කුමාර සිරිවර්ධනවියපත් කලාකරුවන් ඇගැයීමේ ප්‍රණාම උලෙළක් ‘රංග ගී රංග‘ නමින් පසුගියදා මරදාන ටවර් හෝල් රඟහලේදී ජ්‍යෙෂ්ඨ අමාත්‍ය රත්නසිරි වික්‍රමනායක මහතාගේ ප්‍රධානත්වයෙන් පැවැත්විණි. අමාත්‍යවරයාගේ සංකල්පයක් මත වියපත් කලාකරුවන් ඇගැයීමක් මෙහිදී සිදුවිය.ඇමැති රත්නසිරි වික්‍රමනායක මහතා සහ පැමිණ සිටි කලාකරුවන් පැරැණි ගායන ශිල්පි වින්සන් ද පෝල් පීරිස් මහතාගේ ගීතයක් රස විඳි අයුරු.ඡායාරූපය - රොෂාන් පිටිපනගෙවුණු වසරේ සිනමා සහ රූපවාහිනී නිර්මාණකරණයේ යෙදුණු විශිෂ්ටයන් හා විශිෂ්ට නිර්මාණ අගයා සම්මානයෙන් පුදනු ලබන සිග්නීස් (OCIC /UNDA) උත්තමාචාර උලෙළ 36 වැනි වරටත්, මෙම වසරේ සැප්තැම්බර් මස 01 දින බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වීමට කටයුතු යොදා ඇත.මේ සඳහා 2011 වසරේ ප්‍රදර්ශිත සියලුම සිංහල චිත්‍රපට ද එම වසරේ සියලුම රූපවාහිනි නාළිකා ඔස්සේ විකාශිත කොටස් 75 නොඉක්මවූ ප්‍රාසාංගික ටෙලි නාට්‍ය හා ඒකාංගික ටෙලි නාට්‍ය ද සුදුසුකම් ලබයි. එම වසරේම නිර්මිත රූපවාහිනි / සිනමා වාර්තාමය වැඩසටහන්, කෙටි දෘශ්‍යරූප නිර්මාණ (කෙටි චිත්‍රපට / වෙළෙඳ දැන්වීම / පූර්ව ප්‍රචාරක පට / සංගීත වීඩියෝ) සහ සජිවීකරණ නිර්මාණ ද බාර ගැනේ.මෙම වසරේ ද, දේශීය සිනමාව හා ඒ හා බද්ධ වන සිනමා කර්මාන්තයේ ප්‍රගමනය වෙනුවෙන් පෘථුල මෙහෙවරක නියැලුණු නිර්මාණ කරුවන් තිදෙනෙකු වෙනුවෙන් “සිග්නීස් අන්තර් ජාතික ප්‍රණාමය ද, දේශීය සිනමා සාහිත්‍යයේ උන්නතිය වෙනුවෙන් සාහිත්‍යකරණයේ යෙදෙන්නන් දිරිමත් කිරීම සඳහා පිදෙන “සිරිල් බී. පෙරේරා අනුස්මරණ සම්මානය ද” පිරිනැමෙන අතර “ජයවිලාල් විලේගොඩ අනුස්මරණ සම්මානය” පිදීම සඳහා. “නූතන සන්නිවේදන ප්‍රවණතා හමුවේ දේශීය සිනමාවේ හෙට දවස” යන මැයෙන් ආධුනික විචාර තරගය මෙවර ද පැවැත්වේ.සියලුම නිර්මාණ සංඛ්‍යාත දෘශ්‍ය දර්ශන තැටි (DVD) මඟින් පමණක් 2012 මැයි 15 වැනි දිනට ප්‍රථම, සිග්නීස් ශ්‍රී ලංකා පර්ෂදය, අංක 19, බැල්කම් පෙදෙස, කොටා පාර, බොරැල්ල යන ලිපිනයේ පිහිටි කාර්යාලයට භාර දෙන මෙන් එම ආයතනය ඉල්ලා සිටී.ජනප්‍රිය ගායක ලක්ෂ්මන් හිල්මි ගේ නොනවතින ගී රැගත් ‘සුළං රැල්ල’ සංයුක්ත ගී තැටිය පසුගිය දා එළිදැක්විණි. ලක්ෂ්මන් හිල්මි විසින් සංගීත අධ්‍යක්ෂණය කරන ලද මෙහි නිෂ්පාදනය සහ බෙදාහැරිම රංජිත් ප්‍රියංක, සෙත්සිරි මියුසික් සෙන්ටර් - සාගර ෆැන්සි පැලස් වෙතිනි.“උමතුසංවරුසාව“ අවුරුදු දැක්ම මේ මස 28 වන සෙනසුරාදා සවස 3.30 ට සහ 6.30 ට මරදාන ටවර් රඟහලේ දී පැවැත්වෙයි. ජයශ්‍රී චන්ද්‍රජිත් අධ්‍යක්ෂණය කරන “උමතුසංවරුසාව“ පෙළ රචනය සෝමපාල ගුණධීරගෙනි.පසුගිය සතියේ පළවූ ‘ගායනයටත් නිවේදනයටත් එක සේ දක්ෂ තුෂාරා” ලෙස පළවූ ලිපියේ එම කලා ශිල්පිනියගේ නම සිතාරා මධුශානි උඩුවන ලෙස නිවැරැදි විය යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av1204156</link>
    <topic>බුද්ධදාස රජුගේ ඔසු උයන නිල්ගල</topic>
    <author>හේමාලි විජේරත්න</author>
    <content>බුද්ධදාස රජුගේ ඔසු උයන නිල්ගලහරිත වර්ණයෙන් දිලෙන සොඳුරු වන පෙත හැරෙන්නට වෙනත් කිසිවක් දෑස මානයට හසු නොවේ. කඳු මුදුන් වසාගෙන පැතිර යන රූස්ස ගස්වලින් හෙවණ ලැබූ මේ වනබිම සිවුපා සතුන්ගේ රජ දහනකි. වන බිම් අද්දරින් ඈතින් ඈතට දිවයන මාර්ගයේ ඉඳහිට ඇසෙන වාහන ශබ්දයක් ඇරෙන්නට වන බිමට අරක් ගත් සතුන්ගේ ශබ්දය හැර වෙනත් කිසිවක් මේ බිමින් නො ඇසේ.මේ අප ඇවිද යමින් සිටියේ බිබිලේ සිට කරාඬුගල ගම්මානය දෙසට. මාර්ගය අසබඩින් ඈතින් ඈතට විහිදී යන අක්කර දස දහස් ගණනක මේ වන රක්ෂිතය නම් ලබා ඇත්තේ ‘නිල්ගල’ වන රක්ෂිතය ලෙසිනි.බදුල්ල, මොනරාගල සහ අම්පාර යන දිස්ත්‍රික්ක තුන මායිම්කොට ගනිමින් පැතිර යන නිල්ගල වන රක්ෂිතය අපේ රටේ ඉතා වටිනා ශාක සහ දුර්ලභ ගණයේ ඖෂධ පැළෑටිවලින් ගහණ සංරක්ෂිතයකි. ලංකාවේ පමණක් නොව මෙය ආසියාවේ ඇති වටිනා ම ඖෂධ උද්‍යානයක් ගණයට වැටේ.අරළු, බුළු, නෙල්ලි, ඉරරාජ, සඳරාජ, ගම්මාළු, කුඩා හැඩයා, මහ හැඩයා වැනි දුර්ලභ ඖෂධ ශාකයන්ගෙන් පිරී පවතින නිල්ගල රක්ෂිතය ඉහත කී දිස්ත්‍රික්ක තුනට මායිම්ව හෙක්ටයාර් පනස් හය දහසක භූමි ප්‍රමාණයක් පුරා පැතිර පවතින්නත් බව අපට කීවේ නිල්ගල රක්ෂිතය ආරක්ෂා කරන්නට නිබඳව කැපවී සිටින අසල විහාරස්ථානයක ස්වාමීන් වහන්සේ නමකි. දුර්ලභ ගණයේ ඖෂධ ශාකයන්ට අමතරව ඉතාම වටිනා මාළු, කළුවර, බුරුත, හල්මිල්ල, රූස්ස වැනි දැවැන්ත ශාක ද නිල්ගල රක්ෂිතය පුරා පැතිර පවතී.මේ දැවැන්ත වෘක්ෂයන්ගේ සෙවණ ලබමින් අක්කර ගණනාවක් පුරා විහිද යන රක්ෂිතය සිය වාසභවන කරගනිමින් ශ්‍රී ලංකාවට ආවේණික සත්තු දහස් ගණනක් මෙම වනයේ ජීවත් වෙති. ඔවුහු නිල්ගල රක්ෂිතයෙන් පෝෂණය වන්නා සේ ම රක්ෂිත භූමියේ පස සරු කරන්නට එක්වන්මෝය. නිල්ගල රක්ෂිතය සොඳුරු සොබා සිරියෙන් සරසන්නේ කඳුහෙල් තැනිතලා අතරින් රිංගමින් ඉදිරියට ඇදෙන ගල්ඔය කොමළිය යි.රක්ෂිතයේ ඓතිහාසිකත්වය පිළිබඳ සොයා යාමේදී විවිධ ජනකතා සහ මතවාද අපට අසන්නට ලැබුණි. පුරාණ රජ දවස ලංකාවේ රජ කළ ඉතා විශිෂ්ට ගණයේ වෛද්‍යවරයකු වූ බුද්ධදාස රජතුමාගේ ඔසු උයන වශයෙන් මෙය පැවැති බවට මතයක් ද පවතී.එමෙන් රාවණා රජ්ජුරුවන්ට ලංකාවට පැමිණි අවදියේ ඔහුට අවශ්‍ය කිසියම් ඖෂධයක් හිමාල අඩවියෙන් රැගෙන ඒමට හනුමන්තාව පිටත් කළ බවත් අතර මඟදී හනුමන්තාට බෙහෙත් පැළෑටියේ නම අමතක වී හිමාල අඩවියේ තිබූ සියලු බෙහෙත් පැළෑටි උදුරාගෙන ආ බවත්, ඒ එන ගමනේ දී තැන් තැන්වල වැටුණු බෙහෙත් පැළෑටි පැළ වූ තැන් පසුව ඖෂධ පිරි වන උයන් වූ බවටත් මතයක් තිබේ. ඒ ස්ථාන රිටිගල, රූමස්සල සහ නිල්ගල ලෙසින් ගැමියෝ විශ්වාස කරති. මේ ස්ථාන තුනෙහිම හිමාල අඩවියේ වැවෙන වටිනා ඖෂධ පැළෑටි දක්නට ඇති බවත් පැවසේ.මෙවන් වටිනා වන පෙතක් රටකට ජාතියකට සම්පතකි. ලංකාවාසීන් ලෙසින් දිවි හිමියෙන් රැක ගත යුතු මේ බිම් හි සිදුවන අක්‍රමිකතා ගැන ද නොකියා බැරි ය. පරිසරයට ආදරය කරන, පරිසරය රකින යහපත් සමාජයකට මඟ පෙන්වීම මාධ්‍යකරුවන් වශයෙන් අපේ ද වගකීමකි.නිල්ගල රක්ෂිතය ආශ්‍රිතව පැතිරුණු කුඩා ගම්මාන රාශියකි. මේ ගැමියන් ගේ එකම ජීවනෝපායන මාර්ගය ද සරි කරනු ලබන්නේ නිල්ගල රක්ෂිතය විසිනි. පුරා දින දෙක තුනකට සරිලන්නට කෑම බීම ද පොදි බැඳන් නිල්ගල රක්ෂිතය ඇතුළතට යන ගැමියෝ රක්ෂිතය මැද පිහිටි අරළු, බුළු, නෙල්ලි සහ බීඩි කොළ කඩා එකතු කර ගනිති. මේවා නගරයට ගෙන ගොස් විකුණා ජීවත්වීම ඔවුන්ගේ ප්‍රධාන ජීවනෝපායන මාර්ගයයි. සිවුපා සතුන්ගෙන් කෙසේ වුවත් දෙපා සතුන්ගේ තර්ජන ගර්ජන ඉවසමින් තමා වට පිටාවේ මිනිසුන් ජීවත් කරලීමට නිල්ගල කැප වී සිටියි.නිල්ගලට ඇති අනෙක් සුවිශේෂම තර්ජනය වන්නේ දැව ජාවාරමයි. වට ප්‍රමාණයෙන් බැලූ බැල්මට දැවැන්ත ශාක රැසක් පෙනෙන්නට තිබුණ ද වනය ඇතුළතට ඇවිද ගෙන ගිය විට සමහර ස්ථාන කිසිදු ගහක් කොළක් නැති තැන් බවට අද පත් වී ඇති බව ගැමියෝ පවසති.මහා පරිමාණයෙන් සිදුවන දැව ජාවාරම නිසාත් මොනරාගල දිස්ත්‍රික්කයට මායිම්ව ඇති කොටස්හි අනවසර මැණික් පතල් කර්මාන්තයත් මේ රක්ෂිතය දිනෙන් දින බිලි ගන්නා යක්ෂයින් බවට පත් වී ඇත. නිල්ගලට හදිසි ගිනි ඇතිවීම සුලභ දෙයකි. එයට විශේෂ හේතුව වනය ඇතුළේ සිදුකරන මෙම වෙනත් කර්තව්‍යයන් ය.ලංකාවට ආවේණික සත්ව විශේෂයන් සේම ඉතා වටිනා බෙහෙත් ඖෂධවලින් ගහණ මේ රක්ෂිතය දැයට සම්පතකි. එය ආදරයෙන් රැක බලා ගැනීම සෑම ශ්‍රී ලාංකිකයෙකුගේ ම වගකීමකි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av1204157</link>
    <topic>සු.මි.ගෙන් අහන්න</topic>
    <author/>
    <content>සු.මි.ගෙන් අහන්නපිළියන්දල සරත් දිවාකරප්‍රශ්නය - ‘බ්ලෝ හොට් බ්ලෝ කෝල්ඩ්’ චිත්‍රපටය ලංකාවේ තිරගත වුණා ද? එහි ප්‍රධාන චරිතය රඟපෑවේ කවුද?පිළිතුර - ඔව්. එය 1971 දී කොල්ලුපිටියේ ලිබර්ටි සිනමාහලේ තිරගත වුණා. එහි ජුලියානෝ ජෙමා, රොස්මේරී ඩෙක්ස්ටර් ප්‍රධාන චරිත රඟපෑවා මට මතකයි.  මීගමුව මහහුණුපිටියේ යොහාන් කුමාර් ද සිල්වාප්‍රශ්නය - චිත්‍රපට නිෂ්පාදිකා රේණුකා බාලසූරිය ජාතික චිත්‍රපට සංස්ථා අධ්‍යක්ෂ මණ්ඩලයේ සාමාජිකාවක් ද?පිළිතුර - ඔව්.  බේරුවල චන්ද්‍රසිරි පීරිස්ප්‍රශ්නය - ආනන්ද ජයරත්න දක්ෂ ලෙස රඟපෑ චිත්‍රපටය කුමක් ද?පිළිතුර - ආනන්ද නිසැක වශයෙන්ම දක්ෂ චරිතාංග නළුවෙක්. ඒත් ඔහුගෙන් අපේ සිනමාව වැඩක් ගත්තෙ නැහැ කියන එකයි මගේ හැඟීම. ‘මීමැස්සෝ’ චිත්‍රපටයේ ඔහු කළ දුෂ්ට චරිතාංග නිරූපණය කිසියම් ඉහළ මට්ටමක තිබුණා.  මෝදර එම්. ආර්. සී. ඩයස්ප්‍රශ්නය - දැන් හැමෝම ජාතක කතා සිනමාවට නඟනවා. අශෝක හඳගම වගේ අධ්‍යක්ෂවරයකුත් මීළඟට ජාතක කතාවක් සිනමාවට නැඟුවොත් හොඳයි නේද?පිළිතුර - ඉතාම හොඳයි. ඔහුට පුළුවන්නම් නලිනි ජාතකය වගේ ජාතක කතාවක් සිනමාවට නඟන්න. එතකොට ඒක තහනම් වෙන්නෙත් නැහැ. හාමුදුරුවන්ට විරුද්ධ වෙන්නත් බැහැ. මොකද මේක ජාතක කතාවක් නේ.  මඩකළපුවේ ඩුෂානි තාරුකා සසිදරන්ප්‍රශ්නය - මනමෝහිනිය රූසපුවකින් යුතු එක්තරා පැරණි නිළියක් සඳහන් කර තිබුණා, ගාමිණි ෆොන්සේකාගේ පියා ටැක්සි රියැදුරෙකු බව. එය ඇත්තක් ද?පිළිතුර - මොන බොරු ද? ඔහුගේ පියා ටැක්සි රථ හිමියකු වූ බව නම් මම අහලා තියෙනවා.  ඉහළ තල්දූවේ ආනන්ද වික්‍රමආරච්චිප්‍රශ්නය - ආචාර්ය පණ්ඩිත් අමරදේවයන් ජෝතිපාල ගැන ගීතයක් ගැයුවා ද?පිළිතුර - නැහැ. අමරදේවයන් ගැයු ‘නිවහල් සිතුවිලි සිතනා සිතත් උදාරයි’ නම් වූ ගීතයේ එක් තැනක තිබෙනවා, ‘යශෝ කැලුම් වර ජෝතිය පිනෙන් උදාරයි’ කියලා ගීත ඛණ්ඩයක්. ඔබ අහන්නේ ඒ නිසා ද?  හබරාදූවේ ගාමා ගාමිණි සුබසිංහප්‍රශ්නය - ‘කුරුලු බැද්ද’ චිත්‍රපටයට පාදක වුණේ එනමින් යුතු පී. කේ. ඩී. සෙනෙවිරත්නගේ ගුවන්විදුලි නාට්‍යය ද?පිළිතුර - ඔව්. එය 1957 දී විතර ගුවන්විදුලියෙන් ප්‍රචාරය වුණා.මතුගම සුනිල් විජේසිංහප්‍රශ්නය - සිංහල සිනමාවේ සුන්දරම සිනහව හිමි නිළිය කවුද?පිළිතුර - මාලිනි ෆොන්සේකා, සංගීතා වීරරත්නගේ සිනහව සුන්දරයි නේද?  මාතලේ ධර්මා ඒකනායකප්‍රශ්නය - ‘ජීසස් ක්‍රයිස්ට් සුපර් ස්ටාර්’ චිත්‍රපටයේ ක්‍රිස්තුන් වහන්සේ ගිටාර් ගසමින් ගී කියමින් රඟපාන චරිතයක් තිබෙනවා ද?පිළිතුර - ගිටාර් ගහන්නෙ නම් නැහැ. ඒත් ඒක රොක් ඔපෙරාවක් ඇසුරෙන් තැනුණු චිත්‍රපටයක්. ඒ නිසා එහි එන සියලු චරිත ගී ගයමින් තමයි රඟපාන්නේ. ඒක තනිකරම සංගීතමය, ශෛලිගත සිනමා කෘතියක්.  ග්‍රෑන්ඩ්පාස් හි විමල් රණසිංහප්‍රශ්නය - දෙමළ බසින් ‘මිසි අම්මා’ නමින් ද හින්දි බසින් ‘මිස් මේරි’ නමින් ද නිෂ්පාදිත චිත්‍රපටයේ සිංහල දෙබස් කැවු පිටපත කුමක් ද?පිළිතුර - ‘අහිංසක ප්‍රයෝගය’මේ සතියේ පහත නම් සඳහන් අයත් ප්‍රශ්න එවා තිබුණා. කුරුණෑගල මැල්ලවපිටියේ නිමල් රත්නසිරි, කෑගල්ලේ රණවීර ලියනගේ, කපුගොඩ මාළිඳ සරත් රණසිංහ, අම්බලංගොඩ නිහාල් රාජපක්ෂ, අලව්වේ ඉන්ද්‍රානි පුෂ්පකුමාරි, දිවුලපිටියේ රෝහිණි දයාරත්න, කලවානේ සුමනරත්න පොරහිතගම, හාරිස්පත්තුවේ ආර්. ජී. ධර්මසේනඔබේ ප්‍රශ්න පහත ලිපිනයට යොමු කරන්න.සු.මි.ගෙන් අහන්න.රසඳුන - සිළුමිණ, ලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av1204158</link>
    <topic>මා ගැයු ගීවලින් වඩාත්ම ජනපි‍්‍රය වුණේ ‘බලන්න ලස්සන ආකාසේ’</topic>
    <author>ඡායාරූප හා සටහන</author>
    <content>මා ගැයු ගීවලින් වඩාත්ම ජනපි‍්‍රය වුණේ ‘බලන්න ලස්සන ආකාසේ’සිරිල් හියුමන්‘සුහද දිවි පිදුම’ චිත්‍රපටයට ‘බලන්න ලස්සන ආකාසේ’ නම් වූ ගීතය ගායනා කළ සිරිල් හියුමන් දැන් කෝ? ඇන්ජලින් ගුණතිලක සමඟ ‘අඹරේ නැත අද පුන්සඳ’ නම්වූ ගීතය ගායනා කළ සිරිල් හියුමන් දැන් කෝ? මෙය ‘රසඳුන’ පාඨකයන් බොහෝ දෙනකු අපෙන් නිතර අසා එවන ප්‍රශ්නයකි.පසුගිය දිනෙක අපට එම ජනපි‍්‍රය ගීත ගැයු සිරිල් හියුමන් සිටිනා තැනක් සොයා ගැනීමට හැකි වූයේය. ඔහු පදිංචිව සිටින්නේ මීගමුව දෙමංහන්දියේය. මේ ඔහුගේ නිවෙසට ගොස් අප ඔහු සමඟ කළ කතාබහක් ඇසුරෙන් සැකසුණු ලිපියකි.අවුරුදු ගණනාවක් තිස්සේ ඔබ ගැන තොරතුරක් නොතිබුණේ ඇයි?ඒකට හේතුව මම ලංකාවේ හිටියේ නැහැ. මම අවුරුදු 14 ක් හිටියේ පකිස්ථානයේ. ඔය කාලය තුළ සිරිල් හියුමන් කියන ගායකයා ඉන්නවද නැද්ද කියලා රසිකයන්ට ප්‍රශ්නයක් වෙලා තිබුණා.ආපසු ගායකයකු ලෙස අලුත් නිර්මාණ ඔස්සේ ඉදිරියට එන්න කැමැත්තක් නැද්ද?මගේ ජනපි‍්‍රය ගීත එකතුවක් එළිදැක්වීමට බලාපොරොත්තු වෙනවා. ඒ සමඟම සංගීතය පිළිබඳ මා උගත් දැනුම උපයෝගී කරගෙන පොතක් එළිදක්වන්නත් බලාපොරොත්තු වෙනවා. ගායනයට අමතරව මං වයලීනය, තබ්ලාව, හර්මෝනිය, හවායින් ගිටාරය, එස්රාජ් වැනි සංගීත භාණ්ඩ වාදනය කරනවා. තබ්ලා වාදනය පිළිබඳ උපාධියකුත් මා ලබා තියෙනවා.ඔබේ පවුලේ තොරතුරු මොනවා ද?මගේ දියණිය විවේකා හියුමන් සංගීතයට වගේ චිත්‍ර කලාවටත් දක්ෂයි. දුව විදේශගත වෙලා. මගේ ආදරණීය බිරිඳ ශිලා හියුමන් සියලු ආකාරයෙන් මට උදව් කරමින් මාව උනන්දු කරවනවා.ඔබ කොහොමද කලා ලෝකයට සම්බන්ධ වුණේ?මම ඉපදී හැදී වැඩුණේ දෙවොලපොළ සුන්දර ගම්මානයේ. මුලින්ම ගමේ රෝමානු කතෝලික පාසලේ දී ත් දෙවැනුව නාත්තන්ඩිය ධර්මේශ්වර විද්‍යාලයේත් අධ්‍යාපනය ලැබුවා.කලාකරුවකු වීමට ඔබේ පවුල් පසුබිම බලපෑව ද?මගේ තාත්තා විලියොං සිඤ්ඤො ඔහු ටවර්හෝල් යුගයේ ප්‍රසිද්ධ නාට්‍ය කරුවෙක්. තාත්තා නාට්‍ය ගණනාවක් එදා වේදිකාවට ගෙන ආවා.මොන විදියට ද ඔබ එදා නාට්‍යවලට සම්බන්ධ වුණේ?පුංචි කාලයේ පටන් ගායන හැකියාව මට තිබුණා. ඒ අවධියේ රඟ දක්වපු නාට්‍යවල ප්‍රධාන අමුත්තා පිළිගැනීම සඳහා ගීතයක් ගැයීම සිරිතක්. තාත්තගේ නාට්‍යවල ප්‍රධාන අමුත්තා පිළිගැනීමේ ගීතය ගායනා කිරීමේ අවස්ථාව මට ලබා දුන්නා. ‘ගහල කොල්ලා’ නාට්‍යය නැරැඹීමට එදා පැමිණි ප්‍රධාන අමුත්තා අගමැති එස්. ඩබ්ලිව්. ආර්. ඩී. බණ්ඩාරනායක. එතුමාව පිළිගැනීමේ ගීතය ගායනා කළාට පස්සේ එතුමා මගේ හිස අතගාලා අනාවැකියක් පළ කළා.ඒ අනාවැකිය මොකක්ද? එය ඉටුවුණා ද?මේ ළමයා කවදාහරි චිත්‍රපට පසුබිම් ගායන ශිල්පියෙක් වෙනවා. ඒ තමයි එතුමා කිව්ව අනාවැකිය. වැඩිකල් යන්නට ප්‍රථම ‘සුහද දිවිපිදුම’ චිත්‍රපටයේ ගීත ගායනා කිරීමේ අවස්ථාව මට උදාවුණා.කොහොමද ඒ මහඟු අවස්ථාවට මඟ පෑදුණේ?මගේ ගායන හැකියාව ප්‍රදේශයේ කලාකරුවෝත් දැන හිටියා.ඒ අතරින් කෙනෙක් තමයි ජනපි‍්‍රය චිත්‍රපට නළුවකු වන බොනිපස් ප්‍රනාන්දු. මගේ ගායන හැකියාව පිළිබඳ චිත්‍රපට අධ්‍යක්ෂ රොබින් තම්පෝට කියලා තිබුණා. ඒ අනුව බොනිපස් ප්‍රනාන්දු විජිත මල්ලිකා සමඟ මා හමුවීමට පැමිණියා. චිත්‍රපට පසුබිම් ගායනයට එදා මට ඇරැයුම් ලැබුණා. ඒක මගේ ජීවිතේ කිසිදාක අමතක නොවන දවසක්. පුදුමයක් වගේම විශාල සතුටකින් මගේ සිත පිරී ගියා. ‘සුහද දිවිපිදුම’ චිත්‍රපටය වෙනුවෙන් ගැයු අදටත් ජනපි‍්‍රය ඒ ගීතය තමයි,බලන්න ලස්සන ආකාසේ කුරුල්ලෝ පියඹා යති සුව සේ ගහකොළ නැළවේ මල් පිපී තියේ කෝ නෑ කිසි බාධක මේවායේඒ හැරුණු කොට ඇන්ජලින් ගුණතිලක සමඟ ‘ඔබෙ ඇඳුම නිසා රූපේ නිසා’ නම්වූ ගීතයත් මා මේ චිත්‍රපටයට ගායනා කළා.චිත්‍රපට සඳහා ඔබ ගැයු වෙනත් ගීත මොනවා ද?ලස්සන දවසක්’ චිත්‍රපටය වෙනුවෙන් ඇන්ජලින් ගුණතිලක සමඟ ගීතයක් ගායනා කළා.ඔබ චිත්‍රපට රංගනයට දායක වුණේ නැද්ද?‘දිනුම් කණුව‘ චිත්‍රපටයේ ගීතය ගයමින් රඟපෑවා. තවත් චිත්‍රපටයක ෆෙ‍්‍රඩි සිල්වා සමඟ රඟපෑවා.ඔබ ගුවන් විදුලි ගායන ශිල්පියෙක් නේද?ඕව් මා ගුවන් විදුලි ඒ ශ්‍රේණියේ ගායන ශිල්පියෙක්. මා ගැයු ගීත ගණනාවක් එදා ජනපි‍්‍රය වුණා. ඇන්ජලින් සමඟ ගැයු ‘අඹරේ අද නැත පුන්සඳ’, ‘තොටියෝ තොටියෝ’, ‘මගේ රන් කිරිල්ලී’ ඒ අතරින් කීපයක්.පාඨකයන් කැමැති ඇති ඔබේ ලිපිනය දැනගන්න?243/15, කොන්දගහමුල්ල, දෙමංහන්දිය, මීගමුව.ඡායාරූප හා සටහනබර්නාඩ් ශ්‍රීකාන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av1204159</link>
    <topic>‘සේපාලිකා’ ස්වර්ණවාහිනියෙන්</topic>
    <author>වසන්ත</author>
    <content>‘සේපාලිකා’ ස්වර්ණවාහිනියෙන්‘සේපාලිකා’. ස්වර්ණවාහිනිය ඔස්සේ දිනපතා රාත්‍රී 9.30 ට දිගහැරෙන නවතම ටෙලි සිතුවමයි ඒ. රදල සමාජ ක්‍රමය විසින් ගැමි සමාජයේ නිර්මාණය කරන්නා වූ පන්ති භේදය යටතේ අව්‍යාජ පේ‍්‍රමය මුහුණ දෙන ඛේදනීය තත්ත්වය කියැවෙන අපූර්ව ටෙලි සිතුවමයි ‘සේපාලිකා’.කොළඹ නගරයේ සිට ගමට පැමිණෙන ලාලිත්‍ය නම් සංගීත ගුරුවරයාත් ගැමි වංශවත් පරම්පරාවකින් පැවත එන එම පාසලේ සේවය කරන සේපාලිකා නම් ගුරුවරියත් ප්‍රධාන භූමිකා කොට ‘සේපාලිකා’ කොටස් දෙසීයකින් යුතුව ස්වර්ණවාහිනිය ඔස්සේ දිගහැරේ.නියදවිල ගම්මානයේ පාසලට තරුණ සංගීත ගුරුවරයකු ලෙස ලාලිත්‍ය පත්වීමක් ලබා එන්නේ කොළඹ නගරයේ සිටයි. ඔහුගේ පත්වීමට ගමේ රදල ධනපතියකු වන දිසාසේකර උරණ වන්නේ ගැමි දරුවන්ට වැඩි උගත්කමක් ලැබේවි යන අකැමැත්තෙනි. එහෙත් දිසාසේකරගේ පුත් ‘පහන්’ අතරත් ලාලිත්‍ය අතරත් මිතුරුකමක් ගොඩනැඟෙයි. පහන්ට විවාහය සඳහා යෝජනා වී සිටින්නේ සේපාලිකා නම් රූමත් ලාලිත්‍යගේ පාසලේම ගුරුවරියකි.එහෙත් වැඩ බාරගත් දා සිට ලාලිත්‍ය හා සේපාලිකා සිත් එකිනෙකා හා බැඳෙන අතර පහන් ගේ ආදරයට මැදිව ඇති නිසා සේපාලිකා ලාලිත්‍යට ඇති ආදරය සඟවා ජීවත් වෙන්න උත්සාහ දරයි. එය විටින් විට ගොඩනැඟෙන අතර ගමේ කසිප්පු පෙරමින් ජීවත්වන මහතුන්ගේ නෙතට අසුව තර්ජනයට ලක්වෙයි.ලාලිත්‍ය හා මහතුන් නිතර ගැටෙන අතර කෙසේ හෝ මහතුන් සේපාලිකාගේ පියා ණයබරින් මුදවා ගන්නේ සේපාලිකා ගැන දැඩි බලාපොරොත්තු තබමිනි.මේ අතර සේපාලිකා හා ලාලිත්‍යගේ ආදරය පහන්ට සැළවෙන අතර ඔහු කලකිරීමට පත්ව සේපාලිකා හා තමාගේ කේන්ද්‍ර බැලු ජ්‍යෙතීර්වේදියා හමුවීමට යයි. එහිදී සේපාලිකාගේ කේන්ද්‍රය තදබල අපල සහිත බවත් ඇයගේ පළමු විවාහයේ සැමියා මසක් ඇතුළත මියයන බව දැනගන්නට ලැබෙයි.එම රහස තුළ පහන් කුමන තීරණයක් ගනී ද? ලාලිත්‍ය හා සේපාලිකාගේ ආදරයට කුමක් වෙයි ද? මහතුන්ට කුමන ඉරණමක් අත්වෙයි ද?සුරාජ් මාපා, චතුරිකා පීරිස්, ගයාන් වික්‍රමතිලක, නිරෝෂා තලගල, සුමින්ද සිරිසේන, අනුලා කරුණාතිලක, ලයනල් වික්‍රම, ආනන්ද වික්‍රමගේ, ගීතා කාන්ති ජයකොඩි, මහේන්ද්‍ර වීරරත්න ඇතුළු නළු නිළි කැළක් ‘සේපාලිකා’ හරහා මේ ප්‍රශ්නාර්ථවලට පිළිතුරු සපයති.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041510</link>
    <topic>ටයිටැනික් විපතින් බේරී ජීවතුන් අතර සිටි අන්තිමයා</topic>
    <author>සේමාලි කැල්ලපත</author>
    <content>ටයිටැනික් විපතින් බේරී ජීවතුන් අතර සිටි අන්තිමයාටයිටැනික් ගිලීමට පෙරටයිටැනික් කියූ පමණින් ලොව නොදන්නා කෙනෙක් නැති තරම්. බ්‍රිතාන්‍යයට අයත් සුඛෝපභෝගී මගී නෞකාවක් වූ ටයිටැනික් ගිලී ගොස් දැනට වසර සීයක්. ටයිටැනික් සිය මංගල ගමන පිටත්වූයේ 1912 අප්‍රේල් මස 10 වැනිදා බ්‍රිතාන්‍යයේ නෝවා ස්කෝටියා වෙරළ තීරයෙනුයි. ඇමෙරිකාවේ නිව්යෝර්ක් බලා ගිය ඒ ගමන නිමවූයේ නිව්ෆවුන්ඩ්ලන්තයට ඔබ්බෙන් වූ මුහුදේ වූ අයිස් පරයක ගැටීමත් සමඟයි. ඒ අපේ‍්‍රල් මස 14 වැනිදායි. කිසිදා නොගිලෙතැයි සිතූ ටයිටැනික් නෞකාවේ මේ මහා ඛේදවාචකය තවමත් කවුරුත් සිහිකරන්නේ කම්පාවෙන් යුතුවයි.ටයිටැනික් විපත ගැන පළවූ පුවත්පත් වාර්තාමඟීන් දෙදහස් පන්සීයකට ආසන්න ගණනක් අතරින් ඛේදවාචකයෙන් පසු බේරා ගත හැකි වූයේ 710ක් පමණයි. නැවේ ජීවිතාරක්ෂක බෝට්ටු මඟින් ඔවුන් බේරාගනු ලැබුවා. අප්‍රේල් 14 වැනිදා මධ්‍යම රාත්‍රියට පෙර නැව ගිලී ගියේ අනතුරට පත්වී පැය දෙකකට පසුවයි. නැවේ සිටි මඟීන් සහ සේවකයන් 1500ක් පමණ මේ ඛේදවාචකයෙන් මිය ගියා. ඒ සංඛ්‍යාව නැවේ ගමන් කළ අය අතරින් තුනෙන් දෙකක්.ටයිටැනික් ඛේදවාචකයෙන් දිවි බේරාගත් අය ගැන වරින් වර මුළු ලෝකය පුරාම තොරතුරු වාර්තා වුණා. ඇමෙරිකානු සුප්‍රසිද්ධ චිත්‍රපට නිෂ්පාදක ජේම්ස් කැමරන් අතින් සිනමාවට නැඟුණ ‘ටයිටැනික්’ චිත්‍රපටයේ කතාවට ඛේදවාචකයෙන් දිවි ගලවාගත් ‘රෝස්’ නමැත්තියක ගේ කතාවක් පාදක වූවා. එහෙත් මේ රෝස් ටයිටැනික් හි සැබෑවටම ගමන් කර දිවි ගලවාගත් තැනැත්තියක ද යන්න අපැහැදිලියි. ඒ ගැන ප්‍රේක්ෂකයන් අතර තවමත් ඇත්තේ කුකුසක්.විපතට පත්වූවන් මුහුද මැද(විපතින් වසර 99කට පසු හමු වූ සේයාරුවක්)මේ මහා සාගර ඛේදවාචකය සිදුවී වසර 100ක් සපිරීම නිමිත්තෙන් එංගලන්තයේ සහ ඇමෙරිකාවේ අනුස්මරණ උත්සව පැවැත්වීමට කටයුතු යොදා තිබෙනවා. අප්‍රේල් 10 වැනිදා ඇමෙරිකාවේ නිව්යෝර්ක් වරායෙන් ටයිටැනික් අනුස්මරණ නෞකාවක් දියත් කරන්නට ද කටයුතු යොදා තිබුණා. ටයිටැනික් නෞකාවේ අඩංගුව තිබූ සියලු අංගෝපාංග සංකේතාත්මකව එම නෞකාවට ද යෙදෙන බවයි වාර්තා වුණේ.ටයිටැනික් විපත සිදුවෙද්දී සාගරයේ සිදුවන අනතුරු ගැන ජාත්‍යන්තර සම්මත හා නීතිරීති එතරම් ක්‍රියාත්මකව තිබුණේ නැහැ. ඛේදවාචකයෙන් වසර 100ක් සපිරෙද්දී යුනෙස්කෝව බිඳී ගිය ටයිටැනික් නැව සංස්කෘතික උරුමයක් ලෙස ආරක්ෂා කිරීමටත් එහි සිටියදී ගිලී මියගිය අය ගෞරවාන්විතව සැලකීමටත් නව සම්මතයක් ගෙන එනු ලැබුවා.ඛේදවාචකය සිදු වී වසර 99ක් ගතවෙද්දී පසුගිය වසරේ ටයිටැනික් හා සම්බන්ධ සේයාරූ රැසක් ප්‍රසිද්ධියට පත්වුණා. ඒ සේයාරූ ගනු ලැබ තිබ්බේ නැවේ සිට දිවි ගලවාගත් ජෝන් ස්නයිඩර් නමැත්තායි.ඔහු සිය මනාලිය සමඟ මධුසමය ගතකිරීම සඳහා ටයිටැනික් මංගල සවාරියට එක්ව සිටියා. විපත සිදුවූ දින පළමු පන්තියේ මගීන් ලෙස සිය නිදන කාමරයේ සිටි ස්නයිඩර් යුවළ පළමුවෙන්ම බේරාගත් පිරිස අතර සිටියා. ජීවිතාරක්ෂක බෝට්ටුවලට පටවනු ලැබූ ඔවුන් බේරාගැනීමට පැමිණි ‘කාපේතියන්’ නැවට ගොඩවූ පසු ජෝන් එහි සිට ගත් සේයාරූ සහ ලියූ ලිපියි මෙලෙස පසුගිය වසරේ ප්‍රසිද්ධියට පත්වූයේ.ගිලුණු ටයිටැනික් නැව් බඳජෝන් ‘කාපේතියන්’ නැවේ සිට සිය පියාට ලියූ ලිපිවල නැව ගිලීයන බව දැනුම් දුන් මොහොතේ සිට වූ සිදුවීම් ලියා තිබුණා.”මං බේරුණේ මගේ ආදර බිරිය නිසයි. අනතුරු ඇඟවීම් ගණන් නොගෙන නිදාගැනීමට සැරසෙද්දී ඇය මා අවදිකර ඇඳුම් ඇඳගැනීමට සලසා ඉන්පසු ලද උපදෙස් අනුව ක්‍රියාකිරීමට පෙලඹවූවා. මුලින්ම ජීවිතාරක්ෂක බෝට්ටුවලට ගොඩවූ අය අතර අපද වූවා.”ටයිටැනික් අනතුර සිදුවූ විගස පළවූ පුවත් පත් වාර්තාවක දැක්වුණේ, නැව ගිලීයෑමට පෙර නැව් තට්ටුවේ සිටි අයෙක් මනාලියන් හා මනාලයන් පළමුව බෝට්ටුවලට පටවන්න යැයි කෑගැසූ බවයි. ස්නයිඩර් යුවළගේ දිවි බේරී ඇත්තේ ඒ නිසා බවත් පැවසුණා.ජෝන් විසින් ගනු ලැබූ කළු සුදු සේයාරූ අතර ජීවිතාරක්ෂක බෝට්ටු මහමුහුද මැද මගීන් පුරවාගෙන ගමන් කරන අන්දම රැගත් සේයාරූ ද වූවා. ඔහුගේ ඇතැම් සේයාරූවල පසුබිමින් දැක්වුණේ මගීන් ගලවා ගැනීමට පැමිණි SS කැලිෆෝර්නියා’ නෞකාවයි. මේ නැව ටයිටැනික් අනතුරට පත්වූ විගස අහසට නිකුත් කළ අනතුරු සංඥා රොකට් නොසලකා හැර තිබූ බවද වාර්තා වුණා. මේ සියලු සේයාරූ හා ලිපි ස්නයිඩර් පවුලේ කෞතුක භාණ්ඩ අතර තිබී පසුගිය වසරේ එළියට පැමිණ තිබුණේ ප්‍රසිද්ධ වෙන්දේසියකදී අලෙවිය සඳහායි.ස්නයිඩර් යුවළ දිවි ගලවා ගත් දා ඇඳ සිටි ඇඳුමින් යුතුව.ටයිටැනික් ඛේදවාචකයෙන් දිවි ගලවා ගත් අය අතරින් මිල්විනා ඩීන් ප්‍රසිද්ධ වූයේ ඒ අතර සිටි ළාබාලම තැනැත්තිය ලෙසයි. එවකට ඇගේ වයස මාස 9කි. විපතින් දිවි ගලවාගත් අය අතර සිටි අන්තිමයා වූ ඇය වයස අවුරුදු 97 දී මියගියා. ඒ 2009 වසරේදීයි.නැව ගිලෙද්දී කවුරුන් හෝ ඇය කැන්වස් මල්ලක බහා ජීවිතාරක්ෂක බෝට්ටුවකට දමා තිබුණා. මිල්විනාගේ මව ගියෝගෙටා සහ දෙහැවිරිදි සොහොයුරාගේ ද දිවි බේරුණත් ඔවුන්ගේ පියාගේ දිවි රැකුණේ නැහැ.එතරම් අතමිට සරු නැති ඩීන් පවුල ටයිටැනික් හි තෙවැනි පන්තියේ ගමන් කරමින් සිටියා. නැව විපතට පත්වෙද්දී මුලින්ම බේරාගනු ලැබුවේ පළමු හා දෙවැනි පන්තියේ මගීනුයි. වෙනකක් තබා අනෙක් අයට කරදරයකින් තොරව ජීවිතාරක්ෂක බෝට්ටු කරා යෑමට පහසුවන සේ තෙවැනි පන්තියේ මඟීන් කාමරවල තබා දොර අගුළු දමා තිබු බවත් පැවසෙනවා.මිල්විනා ඩීන් සිය අවසන් කාලය එන තුරුම දශක ගණනාවක් තිස්සේ ටයිටැනික් ඛේදවාචකය ගැන කා සමඟවත් කතාකර තිබුණේ නැහැ.”එය සිදුවෙද්දී මා අතදරුවකුව සිටි නිසා ඒ ගැන කතා කිරීම සුදුසු නැතැයි මා සිතුවා. ඒ ගැන මගේ කිසිම මතකයක් නැහැ” කතා නොකිරීමට හේතුව වශයෙන් ඇය සඳහන් කරන්නේ එයයි.1985 සැප්තැම්බර් 01 වැනිදා ප්‍රංශ හා ඇමෙරිකානු කණ්ඩායමක් විසින් නැවේ සුන්බුන් සොයා ගනු ලැබුවා. ඒ ටයිටැනික් ගිලුණා යැයි වරදවා තේරුම් ගෙන සිටි නිව්ෆවුන්ඩ්ලන්තයේ සිටි සැතපුම් 370ක් නැඟෙනහිරින් සැතපුම් දෙකකටත් වඩා ගැඹරු මුහුදේදීයි.මිල්විනාමේ සුන්බුන් සොයා ගැනීමත් සමඟ මිල්විනා ද සිය නිහඬතාව බිඳ දැමුවා. එහෙත් ඇය ඒ සියල්ල පැවසුවේ ඇගේ මව ඇය හා පැවසූ දේ අනුවයි.”නැව අනතුරට පත්වූ දා ඔවුන්ට මහා විශාල ශබ්දයක් ඇසුණු බව අම්මා කිව්වා. එවිට මගේ පියා ඒ ගැන සොයා බැලීමට නැව් තට්ටුවට ගියාලු. ඊට පස්සේ පහළට ඇවිත්,’ඉක්මනට ළමයි නැව් තට්ටුවට ගෙනියන්න. නැව අයිස් පර්වතයක හැපිලා යැයි කෑගැහුවාලු’ මිල්විනා පැවසුවා.නැව් තට්ටුවේදී මවත් දියණියත් – පියාත් පුතාත් එකිනෙකාගෙන් වෙන් වූ බව මව පැවසූ බවත් මිල්විනා කිව්වා. ඉන්පසු පැය ගණනකට පසු ඔවුන් බේරාගැනීමට පැමිණි කාපේතියා නැවට ගොඩකරවා ගෙන තිබිණ. එතැනින් ඩීන් පවුලේ මවත් දරුවනුත් නිව්යෝර්ක් කරා රැගෙන යනු ලැබුවා.මිල්විනා සිය දිවියේ වසර 20ක් තුළ ඇමෙරිකාවේ, කැනඩාවේ සහ යුරෝපා රටවල් රැසක ද සංචාරය කරමින් ටයිටැනික් ගිලී යෑම හා අදාළ දෑ සාකච්ඡා කළා. අවසාන කාලයේ ඇය ජීවත්වුණේ ටයිටැනික් දියත් වූ වරාය පිහිටි සවුතැම්ප්ටන් නගරයේ පිහිටි නෝවාසිකාගාරයකයි. මිල්විනා පසුව සිය ටයිටැනික් සමරු විකුණා දැමුවේ අතමිට හිඟකම නිසයි. ඇගේ දිවි ගැලවූ කැන්වස් මල්ල ඉන් එකකි. එය ඇගේ මව සතු වූවකි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041511</link>
    <topic>සමහර ළමයි ට්‍රිප් යනකොට අනුකරණය කරන්නේ මාවලු</topic>
    <author>ඉනෝකා පෙරේරා බණ්ඩාර</author>
    <content>සමහර ළමයි ට්‍රිප් යනකොට අනුකරණය කරන්නේ මාවලු- ජැක්සන් ඇන්තනීමහා සංචාරයේ සියක් ගව්වඅතිශය දුෂ්කර එහෙත් අති සුන්දර සංචාර කිහිපයකින් පසු ජැක්සන් ඇන්තනී හෙවත් මහා සංචාරකයා ගමන් ඇරැඹියේ මව් බිමේ උරුමය හරහා.ඒ හරියටම මීට දෙවසරකට උඩදී.The GreatTravel හෙවත් මහා සංචාරය නම් වූ එය වංශ කතා පාර දිගේ අතීතයට යන ගමනක්. අනෙක් අතට ප්‍රතිනිර්මාණය නොකළ ඉතිහාසය ඒ හැටියෙන් ම සොයා ගිය ගමනක්.සංචාර ප්‍රිය දුර්ග මාවත් ඔස්සේ සුන්දරත්වය, ත්‍රාසය, පරිසර හිතකාමය, සශ්‍රීකත්වය, ශුෂ්ක බව, වැසි වනාන්තර, වියළි වනාන්තර, පතන බිම්, ගිරිදුර්ග, වන දුර්ග හරහා ඔහු ඇවිද ගිය මහා සංචාරයේ 100 වැනි සැතපුම ද පසුවිය.එකම තේමාවක දිගම සංචාරක මාලා වැඩසටහන ලෙස වාර්තාවක් ද තැබූ මහා සංචාරය පිළිබඳ ජැක්සන් හා යෙදුණු සංවාදයකි මේ.මහා සංචාරයේ, සංචාරකයා ඔබ. මොකද හිතන්නෙ මේ ඇවිද ගිය දුර පිළිබඳව...මහා සතුටක් මා අත්විඳිමින් සිටිනවා. මේ අවුරුදු 2500 ක් දිග ගමනක්. මෙරට පාලනය කළ රජවරු 82 දෙනා හරහා යන ගමනක්. ලාංකේය උරුමය - ඉතිහාසය සොයා යන අතරට අර්ථවත් දේශීය සංචරණය පිළිබඳ හැඟීමක් ලබා දීම කියන අරමුණු දෙකම මේ ගමන තුළ මට තිබෙනවා. අපේ ඉතිහාසයේ නිජ බිම් හද බිම් සියල්ල ඊනියා සිතියමක් තුළ සිරවී තිබූ යුගය පසුකොට විජය රජ ගොඩබට තම්මැන්නාවේ සිට ශ්‍රී වික්‍රම රාජසිංහ රජු පිටුවහල් කළ කොළොන්තොට දක්වාම දැන් අපිට නිදහසේ දෙපයින් ඇවිද යා හැකියි.මිනිසකුට තමන් උපන් දේශයේ අතීත උරුමය හරහා ඇවිද යන්නට ලැබීම, ඔහුගේ ජීවිතයේ මහා ම සංචාරයයි.2009 මැයි 20 දා පුදුමාතලන්වලින් මා මේ ගමන ඇරැඹියේ යුද්ධයේ නිමවීමත් සමඟමයි. ඒ යුද දුර්ගන්ධය හා යුදයක උණුසුම මැදින්.තේමාවක් සහිතව තතු දත් සංචාරකයකු ලෙස මේ ඇරැඹි ගමන, උරුමය පිළිබඳ සහභාගි නිරික්ෂණයෙන් ඇසින් දුටු සාක්ෂි ඉදිරිපත් කරමින් ප්‍රේක්ෂකයා වෙත ගෙන ආ නිසා තමයි ඔවුන් තුළත් ඉතිහාසය දැකීමේ කුහුල මේ තරමට ප්‍රබෝධවත් වූයේ.ටෙලිනාට්‍ය රැල්ල සියලුම රූපවාහිනි මාධ්‍ය ගිල ගෙන තිබියදී මෙවැනි වාර්තා වැඩසටහනක් ජනප්‍රිය කරලීම විශාල අභියෝගයක් වන්නට ඇති...ටෙලිනාට්‍ය රැල්ල විශාදයක් වී තිබෙන්නේ අපේ රටේ විතරයි. නමුත් ලෝකයේ වෙනත් රටවල එහෙම නැහැ. 80% ක් ම ටෙලිනාට්‍යවලට වෙලාව වෙන් කරලා ඒ වරද ප්‍රමිතිගත කරල රූපවාහිනි මාධ්‍යය කියන අතිශය වැදගත් සහ හොඳම විද්‍යුත් මාධ්‍යය නොපිට පෙරළා ගෙනයි අපේ රට ඉන්නෙ.නමුත් මේ සියල්ල අතරේ වුණත් දියුණු අධ්‍යාපනික මනසක් ඇති බහුතරයක් දරුවන් සහ වැඩිහිටියන් ඉන්නවා. මහා සංචාරේ මේ තරමට ප්‍රේක්ෂක ප්‍රතිචාර දිනා තිබෙන්නේ ඒ නිසා. මට මතකයි මං පහුගිය ‘දැයට කිරුළ’ බලන්නට ගිය වෙලාවේ ඉස්කෝලෙ ළමයි මාව වටකරගත්තේ ‘සංචාරේ මාමා’ කියමින්. ඔවුන්ගේ සිත් තුළ මේ වැඩසටහන කොයිතරම් නම් තැන්පත් වෙලාද... මට හරි සතුටක් දැනුණා මේ රටේ දරුවො ගැන.ඒ වගේ ම මේ වැඩසටහන ගැන අහල ‘මේල්’ එවන හුඟ දෙනකුත් ළමයි. ඔවුන් දැන් ඉතිහාසයට ප්‍රිය කරනවා. මා මෙන් ම ඒ උරුමය හරහා ඇවිද යන්න ප්‍රිය කරනවා. ටෙලිනාට්‍ය රැළිමොන තරමට තිබුණත් ලෝකයේ අනෙක් රටවල වගේ ම සංචාරක වැඩසටහන්වලට අපේ රටේ මිනිස්සුන් ප්‍රියයි. මේ සාක්ෂාත් වෙන්නෙ ඒ සත්‍යය.සාම්ප්‍රදායික වාර්තාමය බවින් මිදිලා ඔබ මේ මහා සංචාරේ ගෙන එන විදියත් වෙනස්.ඒක තමයි ලොකු ම හේතුව. හිතා මතා ම මං මේ වැඩසටහනෙ ආකෘතියම වෙනසක් කළා. මං හොඳට අඳිනවා - පලඳිනවා. හොඳ වාහනකයි යන්නෙ. මං ඒ ඇඳුම්වලට ම ගැළපෙන තොප්පියකුත් හොයා ගත්තා. බූට් - සපත්තුත් එහෙමයි. ළමයි කැමැතියි මේ සියලු දේවලට.සමහර ළමයි ට්‍රිප් එකක් යද්දිත් මාව අනුකරණය කරන බව දැනගත්තෙ අම්මා කෙනකුගෙන්. ඒ දරුවට මගේ වගේ ම තොප්පියකුත් ඕනෙ වුණාලු. මේ තමයි ආකර්ෂණය.අනික මං යොදා ගත් පසුබිම් සංගීතය, ‘නේචර් මියුසික්’ ලොව ජනප්‍රිය සංගීත අංගයක්. මං වෙනුවෙන්මයි බණ්ඩාර මේ සංගීත ඛණ්ඩ හදා දුන්නෙ.හරියට පිටරටක ‘නේචර් මියුසික්’ සංගීත ඛණ්ඩයක් වගේ එය ප්‍රමිතියෙන් ඉහළයි. මයික්‍රො සමාගම ඊටම ගැළපෙන සංචාරක off road වාහනයක් මට නිෂ්පාදනය කොට දුන්නා. එයට නම් තැබුවෙත් ‘Great Travellers’ ලෙසින්. වැඩසටහන් තුළ ගොඩනැඟුණු ඉතිහාසයේ ගැම්ම ඊළඟ පරපුරට දෙන්න පුළුවන් අලුත් ම සංචාරක අධ්‍යාපන ක්‍රමයක් මේක.සංචාර ප්‍රිය මනසට සුන්දර ඉතිහාසය යනු යළි යළිත් විඳින්නට සිතෙන අපූරු කතාන්දරයක්. මේ වැඩේට ඉතිහාසය මට පාර කියා දෙනවා. මා ප්‍රේක්ෂකයන්ට ඉතිහාසය විඳින්නට කියා දෙනවා. පොඩි අය අතර තිබෙන ඉතිහාසය පිළිබඳ වූ ප්‍රබෝධයට තමයි මහා සංචාරයේ ගමන් කරන්නට මට තව තවත් දිරි දෙන්නෙ.‘රෝම පුරාණය’, ‘සිරිපා අවාරේ’, ‘පාද යාත්‍රා’, ‘ගඟ දිගේ’ සහ ‘සලංහන්තේ’ වැනි අතිශය ජනප්‍රිය සංචාරක වැඩසටහන් අතරේ මහා සංචාරයේ වෙනස ඔබට දැනෙන්නේ...මේ තමයි මගේ උරුමය මගේ වංශය හරහා මා ඇවිද යන ඉහළම ගමන.මගේ මව් බිමේ අවුරුදු 2500 ක් ඈතට යන ගමන. මං මහා සංචාරකයකු වෙනවා නම් ඒ මේ ගමන නිසයි. මිනිහකුගේ ජීවිතයේ ලද හැකි ඉහළම භාග්‍යයක් ලෙසයි මට මේ ගමන දැනෙන්නෙ.මහ මුහුදේ කිමිදෙමින්, ගං පතුලට කිඳා බසිමින්, වන - ගිරි දුර්ග පසුකරමින් යන මේ ගමනට තවම ඔබ ජවසම්පන්න ද?දෙවියන්ගෙ පිහිටයි! මං තවම ජවසම්පන්නයි. සියලු වැඩ මැද මං ‘ජිම්’ එකටත් යනවා. තාරුණ්‍ය ඉක්මවා ගිය තරුණයකු ලෙසයි මං මාව හඳුන්වන්නෙ. අනික ලෝකයේ අතිශය ජනප්‍රිය සංචාරක වැඩසටහන් බලන්න ඒවා ගෙන එන්නෙ මා වගේ ම පැසුණු මිනිස්සු.ඔවුන් මොන තරම් ක්‍රියාකාරී ද? අත්දැකීම් හා පරිණත බව එක්ක මේ අති දුෂ්කර ගමන් වලදී හැසිරිය යුතු ආකාරය තීරණ ගැනීම් දැන් අපේ ඇඟේ තියෙනවා.අවදානම් ගැනීමට පෙලඹෙන්නෙත් ඒ නිසාමයි. ඉදිරි වැඩසටහන්වලදී එවැනි අවස්ථා බොහොමයක් ප්‍රේක්ෂකයන්ට දැකගත හැකියි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041512</link>
    <topic>ලොතරැයි කිරිල්ලියේ</topic>
    <author>ජෝජ් රොබ්සන් ද සිල්වා</author>
    <content>ලොතරැයි කිරිල්ලියේකිරිල්ලියේ ලොතරැයි කිරිල්ලියේ අවාසනාවන්ත කූඩුවේ වාසනාව අලෙවි කරන්නේ ජීවිතය ද මේ කියන් කිරිල්ලීසේද සළු පිළි පියාපත් නැති සිහින විකුණන්නී සිහින සළු ඇති සිනා මල් නැති අඳුරෙ හිනැහෙන්නීසින්දු දන්නැති මාල දැක නැත පැතුම් නොපුරන්නී විළඳ දැක නැති මොනරු ළඟ ඇති උරුමකම් නැත්තීපද රචනය - ජයන්ත ග. ජෝතියරත්නසංගීතය - නවරත්න ගමගේගායනය - ජානක වික්‍රමසිංහදූවිලි පිරුණු නගරයේ පාර අයිනේ ලොතරැයි පත් අලෙවි කුටියක සිරවි ඉඳගෙන ඔබට වාසනාව විකුණු කාන්තාවක් පිළිබඳ ඔබගේ මතකයේ කිසිවක් ඉතිරිව ඇද්ද? බොහෝ දුරට ඔබේ පිළිතුර වෙන්නේ “නැහැ” යන වගය. ජීවිකාව පිණිස සුළු වට්ටමක් උපයා ගැනීමට ඔබට සිහින විකුණු ඒ අවාසනාවන්තිය පිළිබඳ මතක කුමක් නිසා තියාගන්නදැයි ඔබ සිතනවා ද විය හැකිය. එහෙත් “ලොතරැයි කිරිල්ලි” ලෙස සිංහල ගීත සාහිත්‍යයට එක් වූ ඇය පිළිබඳ මතක කෙසේවත් අමතක කළ නොහැකි වන්නේම ය.“මගේ මේ පද රචනය ගීතයක් බවට පත්වුණේ ‘ලක්හඬ’ ගුවන් විදුලිය හින්දයි. ලක්හඬ ගුවන් විදුලිය නවක නිර්මාණකරුවන්ගේ ගී පද රචනා එක්කර නිකුත් කළ ‘හැඟුම් වරුසාවේ’ සංයුක්ත තැටියටයි ‘ලොතරැයි කිරිල්ලී’ මුලින්ම ඇතුළත් වුණේ. ගී පද රචනා පනස්දාහක් පමණ අතරින් තමයි මේ පද රචනයත් එම සංයුක්ත තැටියට තෝරා ගෙන තිබුණේ.”මෙවර “ගී මිහිර” ගෙනෙන්නට අප සමඟ එක්වෙන ගී පද රචක ජයන්ත ග. ජෝතියරත්න දශක කිහිපයක් පුරාම ත්‍රිකුණාමලයේ සිට රසිකයෙකු ලෙස කලා ක්ෂේත්‍රයට එක්වූ නිර්මාණකරුවෙකි.ගීත ගණනාවක්ම රචනා කර ඇති අතර ලේඛකයකු වශයෙන් ද ළමා, කවි, ගීත පොත් කිහිපයක් ද පළ කර ඇත. “ඔබ මා අතරට” (ටී. එම්. ජයරත්න) - “ඇයි නෝක්කාඩුවෙන්” - (ශ්‍රීමති තිලකරත්න) - “විරූපි කුස මම” (කපිල පූගලආරච්චි සම¼ඟ නෙලු අධිකාරි) “මංගල දවසේ” (විජය බණ්ඩාර වැලිතුඩුව) වැනි ගීත සංකල්පනාවන්ගේ හිමිකරු වන ජයන්ත අප කවුරුත් දැක පුරුදු චරිතයක් වන ලොතරැයි අලෙවි කරන කාන්තාව “ලොතරැයි කිරිල්ලි” නම් සිය ගී සංකල්පනාවට එක් වූ අයුරු “රසඳුන” සමඟ හෙළි කළේ මෙලෙසින් ය.“එවකට මා සේවය කළේ වරාය අධිකාරියේ යි. ත්‍රිකුණාමල වරායෙන් ස්ථාන මාරුවක් ලබා කොළඹ වරායට පැමිණි මුල්ම මාස කිහිපය මට කාලය ගෙවා දමන්න සිදුවුණේ නීරස අත්දැකීම් අතරමැදයි. ඒ දවස්වල මා අතින් වැඩිපුරම ලියැවුණේ කොළඹ පිළිබඳ කවි සහ ගීතයි. එම නිර්මාණවල කොළඹ ජීවන රටාව තුළ වූ කටුකත්වය ඇතුළත් වුණේ නිරායාසයෙන්මයි.එසේ කාලය ගෙවෙද්දී මා රැකියාවට ආ ගිය පාරේ පසෙක වූ ලොතරැයි අලෙවි කරන කූඩුවක තරුණ වියේ වෙළෙන්දියක් ලොතරැයි පත් විකුණන අයුරු දකින්න ලැබුණා. මම සාමාන්‍යයෙන් වෙනත් ගී පද රචකයින් ලියා නැති සමාජයේ දුක් විඳින පුද්ගලයින් පිළිබඳව ගීත ලියන්න කැමැති හින්දා මට හිතුණා ‘මේ ලොතරැයි වෙළෙන්දි ගීතයක් ලියන්න හොඳ අදහසක්’ කියලා.”“තරුණ වියේ උන්නත් දුප්පත්කම නිසා ඇයට සිදුවෙලා තිබුණා ජීවත්වීම උදෙසා අවාසනාවන්ත ලෙස කුටියක සිරවෙලා අනුන්ට වාසනාව විකුණන්න. ඇගේ කටුක ජීවිතය නිතර මගේ ඇස ගැසීමෙන් සහ ඒ අනුව කුරුටු ගෑ ගීතය හය හත් වතාවක් කැපී කෙටී සකස් කිරීමෙන් තමයි මේ ‘ලොතරැයි කිරිල්ලියේ’ ගීතය නිර්මාණය වුණේ. මෙම ගීතයට රසිකයින්ගෙන් ලැබුණු උණුසුම් ප්‍රතිචාර නිසා නවරත්න ගමගේ නිර්මාණය කළ තනුවෙන් සහ ජානක වික්‍රමසිංහගේ ගායනයෙන් මගේ පද රචනයට සාධාරණයක් වී යයි කියා මට හිතෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041513</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට ටෙලි ඩ්‍රාමාස් එපාවෙලාහුඟාක් කල්. එකම හේතුව තමයි දැන් කාලෙ පෙන්නන ටෙලි ඩ්‍රාමාස්වල ඉන්න ජෝකර්ලගෙයි ජෝකරියන්ගෙයි ජෝක්ස් බැලුවට පස්සේ රෑට කන්න සෙට් කරගත්ත කොත්තුව නැත්නම් පරාටා රොටිකෑල්ලවත් කා ගන්න බැරි සයිස් එකට බඩ අප්සෙට් වෙන නිසා. දෙක තමයි විජේ මල්ලිගෙ ගෙදර තියෙන එක ටෙලිවිෂන් එකකින් දවසකට පෙන්නන ජරාවල් ටික කොහොම බලන්නද කියන ප්‍රොබ්ලම් එක.එහෙම හිතල ටෙලි ඩ්‍රාමාස් බලන එකට පොඩි තිතක්, ඔය මතට තිත වගේ තියාගෙන හිටියත් ලාස්ට් වීක් එකේ මාර පබ්ලිසිටි එකක් දීපු ටෙලියක් නිසා විජේ මල්ලිත් සෙට්වුනේ නැද්ද ටීවී දෙරණට. සින්ගල් එපිසෝඩ් වැඩක් වුණත්, ටෙලියට ඇක්ට් කළේ දෙන්නෙක් විතරක් වුණත් විජේ මල්ලිට නම් හිතුණෙ මේක නම් ෆුල් සිරාවටම නැඟල යන සින්ගල් එපිසෝඩ් එකක් කියලා.විජය – කුවේණි කුස පබා වගේ මේකට මාර නමකුත් දාල තිබුණ නේ. විජේ මල්ලිට නම් මාර ෂුවර් එකක් තිබුණා 7500 ඩිබේට් එක බැලුවට පස්සෙ ටීවී ඕඩියන්ස් එක ෆුල් හොල්මන් වෙලා නන්නත්තාර වෙයි කියලා. අනේද කියන්නෙ. හොල්මන් වෙන්න තියා ලාවටවත් ඇඟට ෆිට්වුන ඩයලොග් එකක්වත් නිකමට හිනායන කතාවක්වත් තිබුණෙ නැති පතෝල සයිස් එකේ කොමඩියක් නේද පැය ගාණක් බලාගෙන හිටියෙ කියන සෝකෙන් විජේ මල්ලිට නින්ද ගියා. මේ කට්ටියගෙ ඇක්ටින් දිහා බලාගෙන හිටියම විජේ මල්ලිට මතක් වුණේ සැමුවෙල් බර්ටි – ඇනස්ලි ගෙ කොමඩි ප්‍රෝග්‍රෑම්ස්. ඒව නේ කොමඩි, ඒ තුන්දෙනා නේ කොමඩියන්ස්ලා.කොමඩියන්ස්ලයි ජෝකර්ලයි කියල කැටගරීස් දෙකක් තියෙනව කියන එක නම් ඇත්තම නේන්නම්. ඕන්න ඉතින් ටෙලිසීන් එක මේ කාලෙ අප්සෙට් වෙලා තියෙන නිසා ස්ටේජ් ඩ්‍රාමා සීන්ස් එකට වසන්ත කාලෙ කියල කට්ටිය කියනව විජේ මල්ලිට ඇහුණා. වසන්ත කාලෙ කොහොම වුණත් ඔය නෙලුම් පොකුණ මේනියාවක් නම් හැදිල තිබුණු වග විජේ මල්ලි දන්නවා. නෙලුම් පොකුණෙ ඩ්‍රාමා පෙන්නන්න නෙලුම් පොකුණට ගිහින් ස්ටේජ් ඩ්‍රාමා එකක් බලන්න, ඒ මොකුත්ම නැත්නම් නෙලුම් පොකුණ කළුද සුදුද කියල හරි බලාගන්න හැදිච්ච මේනියාවටත් දැන් හෙමින් සැරේ ෆුල් ස්ටොප් එක වැටීගෙන එන සයිස් එකක් තමයි විජේ මල්ලිට පේන්නෙ. නෙලුම් පොකුණෙ පෙන්නපු ජනේලෙන් පනින්නද සීන් එකේදි ඩ්‍රාමා එක ෆුල් අනාථ වුනා කියලයි විජේ මල්ලිට ආපු නිව්ස්වල තිබුණෙ. ඕඩියෝ ෆුල්ම ෆුල් අප්සෙට් කියන්නෙ.නෙලුම් පොකුණෙ සිංහබාහු මනමේ මෙගා වර්ෂන් (Version) එකක් ස්ටේජ් කළා කියන්නෙ. ඒව ගැන කාගෙවත් නෝ සිනා නෝ කතා. විජේ මල්ලිට නම් කල්පනා වෙන්නෙ, ඔය නෙලුම් පොකුණ වගේ සිම්පල් සයිමන්ලගෙ ඕඩියන්ස් එකකට ෆිට් නැති තියටර්ස් ගැන මොළේ කොලොප්පන් කරගන්නෙ නැතුව වෙනදා වගේ ජෝන් ඩි සිල්වා, ලයනල් වෙන්ඩ්ට්, ලුම්බිණී වාගෙ තියටර්ස්වල පෙන්නන්න පුළුවන් ඩ්‍රාමාස් හදනව නම්, වැඩේ ක්ලෝස් කියලයි. හැබැයි, සිංහල නාට්ය සීන් එකේ වසන්ත කාලෙ ගැන පොර ටෝක්ස් දෙන පොර මණ්ඩලවල ඉන්න කට්ටියට කරන්න තියෙන්නෙ, ජෝන් ඩි සිල්වා ලුම්බිණි වගේ තියටර්වල ෆැසිලිටීස් තව වැඩිකරන එකයි.විජේ මල්ලිට නම්, නාට්ටියක් බලන්න ෆිට්ම තැන තමයි ලුම්බිණි නැත්නම් වෙන්ඩ්ට් එක. ඔය ටවර්, එල්ෆින්ස්ටන් කියල තියෙන තියටර්ස් නම් නාට්‍යයක් බලන්න යන්න ආසා හිතෙන ප්ලේසස් නම් නෙවි. ඒ වුණාට ඒවත් තියෙන්න එපායැ. ඒවට යන්න කැමැති කට්ටියට යන්න. නෙලුම් පොකුණ ස්ටේජ් ඩ්‍රාමාස් ස්ටේජ් නොවුණට, හැම වීක් එන්ඩ් එකකටම මියුසිකල් ෂෝස් තියාගන්න පුළුවන්නේ.එතකොට නෙලුම් පොකුණට ඉන්කම් එකක් නෑ කියල කට්ටියට කිසිම අප්සෙට් එකක් ඇතිකරගන්න ඕන වෙන එකක් නෑ. සුමානෙට එකක් ගානෙ නෙවි, දවසට එකක් ගානෙ වුණත් මියුසිකල් ෂෝස් කරන්න රුපියල් ලක්ෂ දහයක් දොළහක් හොයා ගන්න පුළුවන් මියුසික් කට්ටිය අපේ රටේ ඕන තරම් ඉන්නෙ. ඒගොල්ලො නෙලුම් පොකුණ තියටර් ප්‍රොජෙක්ට් එක අතට අරගෙන සීන් එකට එන්ටර් වුණොත්, ස්ටේජ් ඩ්‍රාමාස් පෙන්නනව බොරු. නෙලුම් පොකුණේ රිදී රැයක් පෙන්නනවා, ඒකෙ රිදී පාට මැකෙන කොට, රත්තරන් රැයක් පෙන්නන්න පටන් ගන්න බැරියැ. රිදී රැයේ නටපු මාලනීල, ශ්‍රියානිල, ගීතලා, ණලගෙ ප්ලේසස්වලට නෙහාරල, පියුමිල, පබාල දාලා රත්තරන් රැය පටන්ගන්න එකනේ තියෙන්නෙ.අනේ මන්දා චයිනීස්ල නෙලුම් පොකුණක් තෑගි කරල අපේ ඔළුවටත් අතඇරපු හෙණගෙඩිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041514</link>
    <topic>‘තරු පිරිවරා’ ආ මෙරිෂාන් පෙරේරා</topic>
    <author>- තුෂාරි</author>
    <content>‘තරු පිරිවරා’ ආ මෙරිෂාන් පෙරේරාපයාගල – ඈතගම ‘බොස්වෙල්’ ජාත්‍යන්තර පාසලේ සංගීත ගුරුවරයා වන මෙරිෂාන් පෙරේරා 2010 වසරේදී සිය පළමු ගී තැටිය ‘තරු පිරිවරා’ නමින් ඉදිරිපත් කළේය. ඔහු ප්‍රවීණ සංගීතඥයකු හා ගායන ශිල්පියකු වූ මර්වින් පෙරේරාගේ ගෝලයෙකි. පයාගල, කුඩා පයාගල උපන් මෙරිෂාන් බණ්ඩාරනායක විදුහලින් ප්‍රාථමික අධ්‍යාපනය හදාරා, කළුතර සිරි කුරුස විදුහලින් උසස් පෙළ දක්වා අධ්‍යාපනය ලැබීය.පාසලේ බටහිර තූර්ය වාදක කණ්ඩායමේ ට්‍රම්පට් සහ සැක්සෆෝන් වාදකයකු ලෙස ද කටයුතු කළ හේ කුඩා පයාගල ‘සුරලොවට වැඩි දේව මාතා’ දෙව් මැදුරේ ගායනා කණ්ඩායමේ ප්‍රධාන ඕගන් වාදකයා ලෙස ද කටයුතු කරයි.2004 වසරේ මෙරිෂාන් සිය ප්‍රථම ඒක පුද්ගල ගී ප්‍රසංගය ‘මියැසි කූජන’ නමින් පැවැත්වූ අතර, ‘නිම්සර ගී දැහැන’ කළුතර නගර ශාලාවේදී පැවැත්වීය. ‘තරු පිරිවරා’ නම් වූ සිය කුලුඳුල් සංයුක්ත තැටිය එළිදැක්වූයේ ද එහිදීය.සංගීත ලෝකයේ දිගු ගමනක් යෑමට සැරසෙන ආධුනික සංගීත ශිල්පියකු ලෙස සජීව වීරසිංහ හඳුන්වා දිය හැකිය.”මම ගායනා කරන “සුන්දර උදෑසනක..” ගීතය මේ දිනවල රිගින් ටෝන්ස්වලත් තිබෙනවා. මේ ගීතයට රසිකයින්ගෙන් හොඳ ප්‍රතිචාර ලැබෙනවා. එය මට ලොකු ශක්තියක් වගේම ධෛර්යයක් මේ දවස්වල මගේ ගීත නිර්මාණ එකතුව එළිදැක්වීමේ කටයුතු වෙනුවෙන් වෙහෙසෙනවා.මේ සඳහා නවරත්න ගමගේ, වසන්ත දුක්ගන්නාරාල, නාමල් උඩුගම, කැළුම් ශ්‍රීමාල්, තරිඳු ලක්ෂාන් වැනි ප්‍රවීණයන්ගේ දායකත්වය මට ලබාදෙනවා. ඒ වගේම ආධුනිකයන් කිහිප දෙනකුගේත් නිර්මාණ මගේ නිර්මාණ ගොන්නට එකතු වෙනවා.සජීවගේ ලිපිනය, පොකුණ පාර, පලාතොට, කළුතර දකුණයි.ගායන ලොවේ නමක් තැබීමට වෙර දරන කීර්ති අල්විස් සහජ හැකියාව ඔප් නංවා ගැනීමට කැපවීම් කරන තරුණයෙකි.කීර්ති තම ගායන හැකියාවන් මුවහත් කරගන්නේ තමා සේවය කරන ගාල්ලේ ලයිට් හවුස් හෝටල් පරිශ්‍රයෙනි. පි‍්‍රයසාද, මංගල උත්සව, උපන්දින සාද හැම එකක්ම කීර්තිගේ මියුරු හඬින් රස ගැන්වෙයි. හෝටලයට පැමිණෙන අමුත්තන් මෙන්ම එහි කාර්ය මණ්ඩලය ද කීර්තිගේ ගායන කටයුතුවලට දෙන්නේ නොමඳ සහායකි. සියලුම සාදවලදී නැතිවම බැරි ගායකයා බවට පත්වන්නේ කීර්තිය.මේ නිසාම රූපවාහිනී නාළිකාවල ජනපි‍්‍රය සංගීත වැඩසටහන් කිහිපයකටම සම්බන්ධ වීමේ වාසනාව ඔහුට උදාවීය. ස්වාධීන රූපවාහිනියේ ‘චැට් ඇන්ඩ් මියුසික්’ ටී එන් එල් රූපවාහිනියේ ‘ඒ එස් පී පැදුරු පාටිය’ ඩයලොග් ‘රිද්ම රාත්‍රිය’ එම වැඩ සටහන්ය. මේ වැඩසටහන්වල ගීත ගැයීමෙන් කීර්තිගේ ගායන කුසලතාව මතුකර පෙන්නුවේය.‘ඩයලොග් රිද්ම රාත්‍රිය’ට කීර්ති ගැයු සමස්ත බිරින්දෑවරුන් වෙනුවෙන් රචිත ගීතය බොහෝ ගීත ලෝලීන් අතර ප්‍රසාදයට ලක්වීය. එම ගීතය ලියූ ගාමා ගාමිණී සුබසිංහ තවත් ගීත 3 ක් (දියණිය, පුතා සහ සැමියා ගැන) කීර්තිට රචනා කර දුන්නේය. එම ගීතවල තනු හා සංගීත නිර්මාණය කළේ යොවුන් සංගීත ශිල්පී නිශාන්ත ශ්‍රී පතිරණය. මේ නවතම ගීත 4 අඩංගු ගීත සමුච්චය ළඟදීම ‘පුංචි පවුල රත්තරන්’ නමින් එළි දැක්වීමට කීර්ති සූදානම් වෙයි.ඉකුත් දා මාතර උයන්වත්ත ක්‍රීඩාංගණයේ දී පැවැති (2012) සාන්ත තෝමස් - සාන්ත සර්වේසස් ‘නිල් මහ සටන’ වාර්ෂික ක්‍රිකට් මහ තරගයේ දී දක්ෂතම පිතිකරුවා වශයෙන් සම්මානයට පාත්‍ර වූ ඩබ්ලිව්.ඒ.හෂාන් විමර්ශන සීමාසහිත සිංගර් ශ්‍රී ලංකා සමාගම මඟින් පිරිනමන ලද ජයග්‍රාහී කුසලානයට අමතරව ලෝක පූජිත ක්‍රිකට් ක්‍රීඩක සනත් ජයසූරිය විසින් පිරිනමන ලද සුවිශේෂී පරිත්‍යාගයක් වූ ක්‍රිකට් පිත්තකට ද හිමිකම ලැබීය.මෙම තරගයේදී මාතර සාන්ත තෝමස් පිලේ ආරම්භක පන්දු යවන්නා වශයෙන් ද ඉහළම දස්කම් දැක්වූ හෂාන් විමර්ශන කඩුළු දෙකක් බිඳ හෙලූ අතර සාන්ත සර්වේසස් පිලට එරෙහිව පන්දුවට පහරදීමේදී වේගවත් ලකුණු 76ක් රැස්කර ගනිමින් කණ්ඩායමේ වැඩිම ලකුණු ප්‍රමාණය වාර්තා කිරීමට ද සමත් විය.දැනට මාතර සාන්ත තෝමස් කුමර විදුහලේ (12 වසරේ) ඉගෙනුම ලබන හෂාන් දිගින් දිගටම ක්‍රීඩාවෙන් ජයග්‍රහණ සමූහයක් හිමි කර ගනිමින් සිය විදුහලට විශේෂ ගෞරවයක් ලබා දී ඇති කැපී පෙනෙන ක්‍රීඩකයෙක් ද වෙයි.බන්ධුල ගුණසේකර, ඩබ්.පී.ධර්මසේනමානසික සුවයට ගීතය හා සංගීතය යන තේමාව පෙරදැරිව තෝරාගත් ජනකොටස් වෙනුවෙන් සිදුකෙරෙන ‘සත්සර සමාධි’ සංගීතාත්මක විවරණය ඔස්සේ සුවිශේෂී මෙහෙවරක් වත්මන් සමාජයට සිදු කෙරෙයි. මනෝජා සන්ධ්‍යා රාණි මෙහි උපදේශිකාව ලෙස කටයුතු කරයි.’සත්සර’ කියන්නේ සප්ත ස්වරය. ‘සමාධි’ යන්නෙන් අදහස් වන්නේ දැහැන්ගත වීම එසේ නොමැති නම් සිත එකඟ වීමයි. මේ වැඩසටහනින් සිදුවන්නේ සත්සරයෙන් මිහිර මුසු කළ අර්ථවත් ගීත සමුච්චයක් සමඟ බෞද්ධ දර්ශනය ඔස්සේ මිනිස් මනසට හා හදවතට ඇමැතීමක් එයින් ඔවුන් තුළ ආකල්පමය වෙනසක් ඇතිකර අරුත්බර නැවුම් ප්‍රබෝධවත් ජීවිතයකට ඔවුන් යොමු කරවීමයි. එනිසා මේ වැඩසටහන මෙනමින් නම් කළා.අප වැලිකඩ බන්ධනාගාරයේ සිරකරුවන් වෙනුවෙන් මෙබඳු වැඩසටහනක් ඉදිරිපත් කළා. එය හුඟක් සාර්ථක වුණා. මෙය මම පැවැත්වූවේ පිරිමි නේවාසික සිරකරුවන් වෙනුවෙන්. ඔවුන් එයින් කිසියම් මානසික නිදහසක්, සැහැල්ලු බවක් ලැබුවා. එයින් අපි වටහා ගත් දෙයක් තමයි මිනිසා හික්මවිය හැක්කේ නීතියෙන් නොව ආගමෙන් රසවින්දනයෙන් කියන දෙය.මම වෘත්තියෙන් ගණකාධිකාරිණියක්. නමුත් මේ වන විට මම බෞද්ධ මනෝවිද්‍යාත්මක උපදේශකවරියක් විදිහට කටයුතු කරනවා. බෞද්ධ මනෝවිද්‍යාව හා මනෝවිද්‍යාත්මක උපදේශනය පිළිබඳ ඩිප්ලෝමාවක් වගේම බෞද්ධ ආයුර්වේද උපදේශනය පිළිබඳ පශ්චාත් උපාධි ඩිප්ලෝමා පාඨමාලාව සම්පූර්ණ කළා. ඇත්තටම මම ලබපු මේ දැනුම ඔස්සේ සමාජයට මගෙන් යමක් විය යුතුයි කියා මම හිතුවා. ඒ අනුව තමයි ගැටලු පිරි මේ සමාජයට ‘සත්සර සමාධි’ ඔස්සේ යම් පණිවුඩයක් ලබාදීමට මම උත්සාහ ගන්නේ.- තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041515</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood News1. මුල් නම - විශ්වනාත් පටේකර්2. උපන් ප්‍රදේශය - මහාරාෂ්ට්‍ර ප්‍රාන්තයේ ජන්ජිනා ප්‍රදේශය3. උපන් දිනය - 1951 ජනවාරි 014. මව - සන්ජනාබායි පටේකර්5. පියා - ඩින්කර් පටේකර්6. බිරිය - නීලාකාන්ති7. මුලින්ම රඟපෑ චිත්‍රපටය - ‘ගාමාන්’ (1978)8. මෙතෙක් රඟපෑ චිත්‍රපට - 579. අධ්‍යක්ෂණය කළ චිත්‍රපටය - ‘ප්‍රහාර් : ද ෆයිනල් ඇටෑක්’ (1991)10. මුලින්ම ලැබූ සිනමා සම්මානය - 1990 තිරගත වූ ‘පාරින්දා’ චිත්‍රපටයේ රංගනය වෙනුවෙන් වසරේ හොඳම සහාය නළුවාට හිමිවන ජාතික සිනමා සම්මානය11. මෙතෙක් ලැබූ සම්මාන - ජාතික සිනමා සම්මාන, ෆිල්ම් ෆෙයාර් සම්මාන, ස්ටාර් ස්ක්‍රීන් සම්මාන, බෙංගාලි සිනමා මාධ්‍යවේදී සංගමයේ සම්මානය ඇතුළු සම්මාන 10ක්12. වෙනත් හැකියාවන් -(i) 1990 දී ඉන්දීය ස්වේච්ඡා හමුදා සංවිධානයට බැඳී සේවය කර ඇත.(ii) ඉලක්කයට වෙඩි තැබීමේ ශූරතාව දිනා ඇත.13. ලිපිනය -304, Sheetal Apnaghar Society, Samarth Nagar, Andheri (W), Mumbai 400 058ප්‍රවීණ නළු නසීරුද්දින් ශා පසුගියදා පාකිස්තානයේ ලාහෝර් නුවර බලා පිටත්ව ගියා. ඒ ‘සින්දා භාග්’ නම් වූ චිත්‍රපටයේ රූපගත කිරීම් කිහිපයකටයි.“මම මීට මාසෙකට විතර කලින් ලාහෝර් වලට ආවා. චිත්‍රපටයේ පෙර පුහුණුවීම් වලටයි ආවේ. පරිසරයත් හුරුකර ගන්නත් ඕනෙ. සංස්කෘතිය ගැනත් යමක් දැනගෙන ඉන්න ඕනෙ. එතකොට හොඳ රඟපෑමක් කරන්න පුළුවන්. රූපගත කිරීම් වෙනුවෙන් මට ලාහෝර්වල ඉන්න වෙන්නෙ දවස් 6 ක් විතරයි” නසීරුද්දීන් පැවසුවා.“මේ චිත්‍රපටයට පාදක වෙලා තියෙන්නෙ නීති විරෝධී සංක්‍රමණ ගැනයි. මේක ඉන්දියාවටත් පාකිස්ථානයටත් බරපතළ ප්‍රශ්නයක් වෙලා. රැකියා නැති තරුණ පිරිස් ජාවාරම්කාරයන්ගේ බොරු පොරොන්දු වලට රැවටිලා අනවසරයෙන් සංක්‍රමණය වෙනවා. මෙන්න මේ තත්ත්වය ‘සින්දා භාග්’ චිත්‍රපටයේ තිරනාටකයෙන් හොඳින් අවධාරණය කරනවා.”භාරත ගීත කෝකිලාව, ලතා මංගේස්කර් අප්‍රේල් 24 දා තම පියාණන් වූ දිවංගත, පණ්ඩිත් දිනනාත් මංගේස්කර් මහතා වෙනුවෙන් පවත්වන විශේෂ සැමරුම් උත්සවයට සහභාගි වීමට නියමිතව සිටිනවා.දිනනාත් මංගේස්කර්, ප්‍රවීණ වේදිකා නළුවෙක්. වේදිකා නාට්‍ය සංගීත අධ්‍යක්ෂවරයෙක්. හින්දුස්ථානි සම්භාව්‍ය ගායන ශිල්පියෙක්. 1900 දී උපන් ඔහු මියගියේ 1942 දීයි.මේ සැමරුම් උත්සවයට බොලිවුඩයේ ජනප්‍රිය නිළි මධුරි ඩික්සිත් ද පැමිණෙන බවයි පැවසෙන්නේ. ඇය, ලතා මංගේස්කර් ගේ රසිකාවියක්. ලතා පවසන්නේ මධුරි, බොලිවුඩ් සිනමාවට සිටින සුරූපී සහ දක්ෂ නිළියක් බවයි.ජනප්‍රිය නිළි ඊෂා කොප්පිකර් පසුගිය සති කිහිපය තිස්සේ බටහිර යුරෝපයේ සහ ඇමෙරිකා එක්සත් ජනපදයේ සංචාරයක යෙදී සිටියා.“මම ප්‍රංශයට, ස්විට්සර්ලන්තයට, ස්පාඤ්ඤයට, ඉතාලියට සහ ඇමෙරිකා එක්සත් ජනපදයට ගියා. ස්විට්සර්ලන්තයට ගිය වෙලාවෙ ඒ රටේ මිනිසුන්ගෙන් මට හොඳ සැළකිලි ලැබුණා. ඒ අය හරිම කරුණාවන්තයි. මුළු බටහිර යුරෝපයේ ම තිබුණු ඓතිහාසික ගොඩනැඟිලිවලින් මතුවුණේ රාජකීය තේජසක්. මට ඒ පරිසරය අමතක වෙන්නෙ නෑ.”ඊෂා සංචාරය නිමකරමින් සියරටට පැමිණි පසුව ප්‍රකාශ කළා. ඇය ඒ සංචාරයේදී සාප්පු සවාරියේ ගිය අයුරු ද සිහිපත් කළා. “සාප්පු සවාරිය නම් හරිම සතුටු දායක අත්දැකීමක්. විශේෂයෙන් ම ස්පාඤ්ඤයේ සහ ඉතාලියේ සාප්පු සවාරිය නම් හොඳ අත්දැකීමක්. ස්පාඤ්ඤයේ ලස්සන සපත්තු තියෙනවා. ඉතාලියේ වැනිස් නගරයේදී ලස්සන හෑන්ඩ් බෑග්ස් එහෙම ගත්තා.”මේ සංචාරයේ දී ඊෂා ස්වර්ණාභරණ ද මිළදී ගත් බවයි ආරංචි.රජ්නි කාන්ත් ගේ දියණිය, ඓශ්චර්යා රජ්නිකාන්ත් අධ්‍යක්ෂණය කළ ‘ත්‍රී’ (3) චිත්‍රපටය දැන් තිරගත වෙනවා. අතිශය ජනප්‍රියත්වයට පත් වූ ‘කොලවරි ඩී’ ගීතය ඇතුළත් වන්නේ මේ චිත්‍රපටයේ යි. ‘ත්‍රී’ චිත්‍රපටයේ ප්‍රධාන නළු නිළි යුවළ ධනුෂ් සහ ශ්‍රැති හසන් චිත්‍රපටයේ අධ්‍යක්ෂවරියගේ සැමියා ධනුෂ්.‘ත්‍රී’ චිත්‍රපටය තිරගත වීමත් සමඟ පැතිරී ගිය කට කතාවකින් කියවෙන්නේ ධනුෂ් සහ ශ්‍රැති අතර දැඩි හිතවත්කමක් පවතින බවයි. සමහරු පවසා ඇත්තේ මෙය හිතවත්කමකට වඩා එහා ගිය සම්බන්ධයක් බවයි. බොහෝ විට මේ දෙදෙනා දැන් එකට ගමන් බිමන් යන බවත් පැවසෙනවා.මෑතකදී ධනුෂ්, ශ්‍රැති සහ ‘ත්‍රී’ චිත්‍රපටයේ සංගීත අධ්‍යක්ෂ අනිරූඩ්, ගුවන් විදුලි චැනලයකින් විකාශය වූ සජීවී සාකච්ඡාවකට එක් වුණා. වැඩසටහන විකාශය වන අතරමගදී චිත්‍රපටයේ අධ්‍යක්ෂ ඓශ්චර්යා ත් එයට එක් වුණා.නමුත්, විනාඩි දෙක තුනකින් ශ්‍රැති හසන් වැඩ සටහනින් ඉවත් ව පිටතට ගියා. ගුවන් විදුලි මැදිරියෙන් පිටත සිටි කිහිප දෙනෙකු ඇයගෙන් විමසුවේ වැඩසටහනින් ඉවත් වීමට හේතුව කුමක්ද කියායි.‘මගේ ඔලුව කකියනවා’ ශ්‍රැති හේතුව කීවා.සායිෆ් අලිඛාන් සහ කරීනා කපූර් අතර විවාහ මංගල්‍යය ළඟදීම සිදු කෙරෙන බවට කට කතා කිහිප වතාවක් ම පැතිර ගියා. ඒත් එවැන්නක් තවම සිදුවුණේ නැහැ. අලුත් ම ආරංචියකට අනුව මේ විවාහය 2013 දී සිදු කෙරෙනවාලු. සායිෆ් ගේ නැගණිය, සෝභා අලිඛාන්ගේ විවාහය නම් මේ අවුරුද්දේ දී සිදුවෙන බවයි දැනගන්නට ලැබුණේ.සෝභා පෙමින් බැඳී සිටින්නේ බොලිවුඩ් නළු කුනාල් ඛේමු සමඟයි. දෙදෙනාගේ ම සමීප හිතවතුන් සහ හිතවතියන් පවසන්නේ 2012 නොවැම්බර් මාසයේදී විවාහ මංගලය උත්සවය පැවැත්වීමට නියමිත බවයි. මේ විවාහ මංගල උත්සවයේ සියලු වගකීම් තමන් භාරගත් බවයි සායිෆ් පවසන්නේ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041516</link>
    <topic>අපෝන්සු ගේ අලුත්ම නාට්‍යය ‘සකෝ’</topic>
    <author>වසන්ත ජයසිංහ ආරච්චි</author>
    <content>අපෝන්සු ගේ අලුත්ම නාට්‍යය ‘සකෝ’සිංහල වේදිකාවට අලුත් වෙනසක්, අත්දැකීමක් එක් කරන නාට්‍යකරුවකු විදිහටයි ජයසේකර අපෝන්සුව අපි දකින්නේ. ‘පාතාලයේ සොල්දාදුවෝ’, ‘තටු’, ‘ඉරි’, ‘ගුරු’, ‘31’, ‘කිරා’ වැනි නාට්‍ය නිර්මාණය කළ අපෝන්සුගේ නවතම වේදිකා නාට්‍යයයි ‘සකෝ’.කොළඹ කේන්ද්‍ර කරගෙන බොහෝ වේදිකා නාට්‍ය සිය මංගල දර්ශනය පවත්වන්න උත්සාහ කළත් අපෝන්සු සිය නවතම වේදිකා නිර්මාණයේ මංගල දර්ශනය පසුගියදා මාතර දී පැවැත්වූවා. ‘සකෝ’ ගැනත් ඒ පිළිබඳවත් අපි ජයසේකර අපෝන්සු හා කතා කළා.ඇත්තටම මේ නිර්මාණය ගැන මම මුලින්ම කතා කළොත් මගේ ශෛලියට අනුගතවයි එය නිර්මාණය කරන්න අවශ්‍ය වුණේ. මුල් කාලයේ අපි ලබපු අත්දැකීම් ඒ අතීත පරිසරය අද එහෙම පිටින්ම වෙනස් වෙලා. නව තාක්ෂණයත් එක්ක සියල්ල වෙනස් මුහුණුවරක් අරගෙන. ඉතිං මේ කම්පනය නිර්මාණකරුවකු විදිහට මට හුඟක් හොඳින් දැනුණා. ඒ නිසයි ‘සකෝ’ නාට්‍යය මා අතින් නිර්මාණය වුණේ.මොකක්ද ඔබ මේ ඔස්සේ සමාජයට කියන්න උත්සාහ ගන්නේ.‘සකෝ’ නාට්‍යයේ දර්ශනයක්මම මෙහි චරිතය ගොඩනැඟුවේ සුරලොව ශක්‍ර දේවෙන්ද්‍රයා මූලික කරගෙන. ඔහු මේ මනුස්ස සමාජය ගැන කලකිරිලා මිනිසුන්ගේ අමනකම්, ජඩකම් වත්මන් සමාජයේ වැඩිවී ඇති බවත් අතීතයේදී මිනිස් සමාජය ගැටලු පීඩා තිබුණත් දැන් තරම් විෂම තත්ත්වයක නොතිබුණ බවත් කියා සිටිනවා.මෙන්න මෙවැනි කතා ශරීරයක් බොහෝම සුන්දරව, උපහාසයෙන්, හාස්‍යයෙන් හා විනෝදයෙන් ගලාගෙන යනවා. ඇත්තටම මට අවශ්‍ය වුණේ අපි දකින ඇත්ත වේදිකාවට ගෙනල්ලා රසාස්වාදයක් දෙන්න. නාට්‍යය අවසානය වන විට පේ‍්‍රක්ෂකයින්ට දැනෙයි ඔවුන් හිනාවුණේ ඔවුන්ටමයි කියලා.මොකක්ද ඔබේ රංග භාවිතාව, ශෛලිය කියලා මම ඇහැව්වොත්.මගේ නාට්‍යවල ගීත තියෙනවා. හැබැයි ශෛලිගත නෙමෙයි. මටම ආවේණික වුණ සම්ප්‍රදායක් මෙම නිර්මාණවල තියෙන්නේ. නමුත් එය මොකක්ද කියලා මම වත් දන්නේ නැහැ.කවදා හෝ දවසක මම නැති කාලයක විචාරකයින් මගේ නාට්‍ය සම්ප්‍රදායටත් කුමක් හෝ නමක් එකතු කරයි.හැම නාට්‍යයකටම ඔබ අකුරු දෙකක් එකතු කරලා නමක් දාන්නේ ඒකත් ඔබේ සම්ප්‍රදාය ද? නැත්නම් රැල්ලට කරන වැඩක් ද?ඒ දේ අපෝන්සුගේ භාවිතාව කියලා කිව්වත් වරදක් නැහැ. මෙතැනදි මේ නාට්‍යයට ‘සකෝ’ කියලා නම දැම්මෙ සමන් චන්ද්‍රනාත් වීරසිංහ. ඔහු මේ කතාව අහලා ‘සකෝ’ නම සුදුසුයි කියලා කියා සිටියා.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041518</link>
    <topic>IPL පිටියේ  සිංහ නාදය</topic>
    <author>ඉඳුනිල් වීරරත්න</author>
    <content>IPL පිටියේ  සිංහ නාදයලෝකයේ ක්‍රිකට් ක්‍රීඩාව උඩු යටිකුරු කළ ඉන්දීය ප්‍රිමියර් ලීග් ක්‍රිකට් තරගාවලිය (IPL) පසුගිය 04 වැනිදා ආරම්භ කෙරුණි. අප්‍රේල් 04 වැනිදා සිට අවසන් මහා තරගය පැවැත්වෙන මැයි 27 වැනිදා දක්වා තරග 76 ක් පැවැත්වීමට සැලසුම් කර ඇතිIPL තරගාවලිය මෙවර පැවැත්වෙන්නේ 05 වැනි වරටය. මෙහිදී තරගාවලිය ආරම්භ කෙරුණේ 2010 සහ 2011 වසර වල ශූරයන් වුණු මහේන්ද්‍ර සිං දෝනිගේ නායකත්වයෙන් යුතු චෙන්නායි සුපර් කිංග්ස් පිල සමඟ 2010 අවසන් මහා තරගයට පැමිණි හර්බජාන් සිංගේ නායකත්වයෙන් යුතු මුම්බායි ඉන්ඩියන්ස් තරග වැදීමෙන්.මෙවර තරගාවලිය ආරම්භ කරමින් මංගල පන්දු වාරය යැවීමේ වගකීම පැවරුණේ ශ්‍රී ලංකාවේ සුපිරි වේග පන්දු යවන්නා වන ලසිත් මාලිංගට. මාලිංග යැවූ හතරවැනි පන්දුවේදී ආරම්භක පිතිකරු ඩුප්ලෙසිස් දුවද්දී දැවී ගිය අතර, එය මුම්බායි ඉන්ඩියන් කණ්ඩායමට හොඳ ආරම්භයක් වුණා. මාලිංග මේ තරගයේදී පන්දු ඕවර 3.5 ක් යවමින් ලකුණු 16 කට කඩුලු 2 ක් දවා ගත්තා. තරගයේ අවසන් ප්‍රතිඵලය වුණේ මුම්බායි ඉන්ඩියන්ස් කණ්ඩායමට ජය අත්වීමයි.අයිපීඑල් තරගාවලිය ආරම්භ කෙරුණේ 2008 වසරේ ඉන්දීය ක්‍රිකට් පාලක මණ්ඩලයේ තීරණයක් අනුවයි. ලොව පුරා විසිරී සිටින සුපිරි පිතිකරුවන්, පන්දු යවන්නන් මෙන් ම පන්දු රකින්නන් ඉන්දීය ප්‍රවීණ සහ නවක ක්‍රීඩකයින් සමඟ තරග වදින මෙම තරගාවලියේ පළමු තරග වාරයේ මංගල තරගය පැවැත්වුණේ 2008 අප්‍රේල් 18 වැනිදා. පළමු අයි.පී.එල්. ක්‍රීඩක වෙන්දේසියේ දී මහේන්ද්‍ර සිං දෝනි වැඩිම මිලට අලෙවි වූ ඉන්දීය ක්‍රීඩකයා වූ අතර ශ්‍රී ලංකාව වෙනුවෙන් වැඩිම මිලක් නියම වුණේ සුපිරි පිතිකරු සනත් ජයසූරියට.2012 තරගාවලියේ දී ශ්‍රී ලංකාව වෙනුවෙන් IPL තරගාවලියට ක්‍රීඩා කිරීමට තෝරාගෙන ඇත්තේ ක්‍රීඩකයින් 10 දෙනකු පමණක් වීමත් විශේෂත්වයක්.මහේල ජයවර්ධන, කුමා සංගක්කාර, තිලකරත්න ඩිල්ෂාන්, ඇන්ජලෝ මැතිව්ස්, මුත්තයියා මුරලිදරන්, තිසර පෙරේරා, සුරාජ් රන්දීව, ලසිත් මාලිංග, නුවන් කුලසේකර, දිල්හාර ප්‍රනාන්දු, නුවන් ප්‍රදීප්, පසුගිය IPL තරගාවලියට ක්‍රීඩා කළ අතර, මේ අතරින් නුවන් ප්‍රදීප් සහ දිල්හාර ප්‍රනාන්දු දෙදෙනා මෙවර වෙන්දේසියේදී අලෙවි නොවීමත් කැපී පෙනෙන්නක්.ජාත්‍යන්තර ක්‍රීඩාවෙන් සමුගත් මුරලි 2011 තරගවාරයේදී මහේල සමඟ කොචි ටස්කර්ස් පිලට ක්‍රීඩා කළ අතර කොචි පිලට තෝරාගත් අනෙක් ශ්‍රී ලංකා ක්‍රීඩකයා වූයේ තිසර පෙරේරායි.ඉන්දීය ක්‍රිකට් පාලක මණ්ඩලය සමඟ ගිවිසුමකට එළඹ 2011 අයි පී එල් තරගමාලාවට ක්‍රීඩා කළ කොචි පිල, තරග කොන්දේසි කඩ කිරීම නිසාවෙන් අයි පී එල් තරගාවලියෙන් ඉවත් කළ අතර මේ හේතුවෙන් 2012 ක්‍රීඩක වෙන්දේසියේ දී මහේල ජයවර්ධන දිල්ලි ඩාඩෙවිල්ස් පිල විසින් මිලදී ගත්තා. තිසර පෙරේරා මුම්බායි ඉන්ඩියන්ස් පිල විසින් ද, මුරලි දරන් රෝයල් චැලෙන්ජර්ස් බැංගලෝර් කණ්ඩායම විසින් ද මිලදී ගනු ලැබුවා.ඒ අනුව මෙවර මහේන්ද්‍ර සිං දෝනි ගේ නායකත්වයෙන් යුතු චෙන්නායි සුපර් කිංග්ස් කණ්ඩායමට සුරාජ් රන්දීව් සහ නුවන් කුලසේකර ක්‍රීඩා කරන අතර ආරම්භක IPL තරගාවලියේ සිට කිංග්ස් ලෙවන් පන්ජාබ් පිලට ක්‍රීඩා කළ කුමාර් සංගක්කාර මෙවර ඩෙකෑන් චාජර්ස් පිලේ නායකයා ලෙස ක්‍රීඩා කිරීමත් විශේෂත්වයක්.මහේල ජයවර්ධන, විරේන්ද්‍ර ෂෙවාග් ගේ නායකත්වයෙන් යුතු දිල්ලි ඩාඩෙවිල්ස් කණ්ඩායමට ක්‍රීඩා කරන අතර හර්බජාන් සිං ගේ නායකත්වයෙන් යුතු මුම්බායි ඉන්ඩියන් පිලට තිසර පෙරේරා සහ ලසිත් මාලිංග ක්‍රීඩා කරයි.තුන් ඉරියව් ක්‍රීඩක ඇන්ජලෝ මැතිව්ස් මෙතෙක් ක්‍රීඩා කළේ කොල්කටා නයිට් රයිඩර්ස් පිලට වුව ද මෙවර ඔහු සවුරව් ගංගුලිගේ නායකත්වයෙන් යුත් පූනේ වොරියර්ස් කණ්ඩායමට ක්‍රීඩා කරති.2011 ක්‍රීඩක වෙන්දේසියේ දී කිසිදු කණ්ඩායමක් මිලදී නොගත් අපේ දිනේෂ් චන්දිමාල් 2012 ක්‍රීඩක වෙන්දේසියේදී රාජස්ථාන් රෝයල්ස් කණ්ඩායමට මිලදී ගත් අතර රාහුල් ඩ්‍රාවිඩ් ගේ නායකත්වයෙන් ඔහු තරග වදිනු ඇත.‘ඩිල්ස් කූප්’ පහරින් ලොවම වසඟ කළ තිලකරත්න ඩිල්ෂාන් ඩැනියල් විටෝරිගේ නායකත්වයෙන් යුතු රෝයල් චැලෙන්ජ් බැංගලෝර් කණ්ඩායමට ක්‍රීඩා කරමින් ක්‍රිස්ගේල් සමඟ ආරම්භක පිතිකරුවා ලෙස පිටියට එනු ඇත.2011 අයි.පී.එල් තරග වාරය අවසානයේ වැඩිම ලකුණු ලාභියාට හිමි තැඹිලි පැහැ කැප් තොප්පිය හිමිකරගත්තේ රෝයල් චැලෙන්ජ් බැංගලොර් කණ්ඩායමේ ක්‍රිස් ගේල්. ගේල් මෙහිදී ලකුණු 511 ක් ලබාගෙන තිබූ අතර දෙවැනි ස්ථානය කිංග්ස් ලෙවන් පන්ජාබ් පිලේ ෂෝන් මාෂ් (504) සහ තෙවැනි ස්ථානය මුම්බායි ඉන්ඩියන්ස් පිලේ සචින්ට (471) හිමි වුණා. පන්දු යවන්නන් අතරින් වැඩිම කඩුලු සංඛ්‍යාව ලෙස කඩුලු 27 ක් ලබාගනිමින් දම්පාට කැප් තොප්පිය හිමිකර ගැනීමට සුපිරි වේගපන්දු යවන ලසිත් මාලිංගට හැකි වුණු අතර ඔහුට පසුපසින් දෙවැනි සහ තුන්වැනි ස්ථාන ලබාගත්තේ ඩෙකෑන් චාජර්ස්හි අමිත් මිෂ්රා (කඩුලු 19) මුම්බායි ඉන්දියන් හි මුනාෆ් පටෙල් (කඩුලු 17).පසුගිය තරගාවලියේදී හයේ පහර 44 ක් එල්ල කරමින් ක්‍රිස් ගේල් ඉදිරියෙන් ම සිටි අතර ඔහුගේ සංඛ්‍යාවෙන් අඩක් පමණ හයේ පහර එල්ල කළ (23) එම්.එස්. දෝනි දෙවැනි ස්ථානයටත්, ෂෝන් මාෂ් (20) තුන් වැනි ස්ථානයටත් පත් වුණා.පන්දු 120 ක් තුළ උපරිම ලකුණු සංඛ්‍යාවක් ලබාගැනීමට එවන සෑම පන්දුවකටම යෝධ පහරවල් එල්ල කිරීමට සැදී පැහැදී සිටින පිතිකරුවන්ට විකට් පොලු ගැලවී විසි වී පන්දු යවන්නට දිව එන පන්දු යවන්නන්ගෙන් පිරී ගිය සුද්දන්ගේ ක්‍රිකට් ආසියාවේ ක්‍රිකට් බවට පත් කළ අයි.පී.එල්. තරගාවලියේ ශ්‍රී ලාංකේය ක්‍රීඩකයින් දස්කම් දක්වන අයුරු අපි බලා සිටිමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041519</link>
    <topic>හොස්ටල් එකෙන් ආවට දුකද?</topic>
    <author/>
    <content>හොස්ටල් එකෙන් ආවට දුකද?මෙතෙක් කතාව..මත්ද්‍රව්‍ය ගෙන්වීම හා විකිණීම සම්බන්ධයෙන් සැකපිට අත්අඩංගුවට ගන්නා සිය මව හා සොහොයුරා බැලීමට පොලිස් පරීක්ෂක ප්‍රමෝද් වැලිකඩ බන්ධනාගාරයට යයි.සිර මැදිරියේ සිටින සිය සොහොයුරා වන කුෂාන්, ප්‍රමෝද්ගේ පැමිණීමෙන් නයෙකු සේ කිපෙයි. සිය මෑණියන් හා තමා මේ තත්ත්වයට පත්කළ ප්‍රමෝද්ගෙන් කවදා හෝ පළිගන්නා බව දිවුරමින් කුෂාන් ඔහු එළවා ගනී.දැඩි මානසික පසුබෑමකට ලක්වන ප්‍රමෝද් මව බැලීමට යන්නේ තමාට හොරෙන් කලක සිට පවත්වාගෙන ගිය මේ මහා පරිමාණ මත්ද්‍රව්‍ය ව්‍යාපාරයේ අගමුල දැනගන්නා අටියෙනි. බන්ධනාගාරයේ සිටින ඇගේ අසරණ විලාසය දැකීමෙන් සසල වුවද, ඔහු මවගෙන් දැඩි ලෙස අයැද සිටින්නේ තමාගෙන් වසන්කොට සිය බාල සොහොයුරාගේ ද ජීවිතය විනාශ වන අයුරින් කටයුතු කළේ ඇයි කියාය.හඬා වැලපෙමින් සමාව යදිමින් ඇය සියල්ල සඳහන් කළ කොළ ගොන්නක් ඔහු අතට පත්කරන්නේ යළි කිසිදා තමා බැලීමට නොඑන ලෙසත් කුෂාන් බේරාගන්නා ලෙසත් අයදිමින්. තම මවගේ මුළු ජීවිත කතාවම එහි අඩංගු වී ඇති බව ප්‍රමෝද් වටහා ගන්නේ පිළිවෙළින් එකින් එක ලිපි සියල්ල කියවීමෙන් පසුවය.මේ ඒ අතීතයයි.ඔයා එහෙම නම් අපේ ගෙදර යමු.”නිල්මිණි කීවේ හදවතින් සසල වෙමිනි. බැරි වෙලාවත් නාලිකා පැමිණියහොත්...? ඒ නිවෙසේ තිබූ පහසුකම්? ආහාර?... ඒ හැමටම වඩා තමා අපේක්ෂා කරන නිදහස...?“බෑ නිල්මිණි... මම ගෙදරට කියලත් නෑනේ...”නාලිකා ඒ ගැන වැඩි උනන්දුවක් නොවීම නිල්මිණිගේ වාසනාව විය.නිමන්ත නාලිකා සමඟ කතා කළේ වෙනදාට වඩා උනන්දුවකින් හා කැමැත්තකින් ය. නාලිකා හා කතා කළ කෙටි කාලය තුළ දී ඈ පිළිබඳ ;තාරතුරු දැන ගැනීමට ඔහුට හැකි විය. චාම් රටාව, විනීත සංවර කතා බහ හා නැඟණිය පිළිබඳව දයාබර බව ඔහුගේ සිත් ගත්තේ ය.“නාලිකා හොඳ ළමයෙක් බව පේනවා...”බසය ගමනට පිටත් වන විට ඔහු නැගණියට කීවේ ය. නිල්මිණි ඔහු අත තිබූ රටකජු උරය තමා අතට රැගෙන හොඳින් මුහුණ බලා සිටියා ය.“ඔව් ඇත්තටම එයා හරි හොඳයි...”“එහෙනම් මම එයාව යාළු කරගන්නම්...”“මොකක්? ඉන්න මං පබාට අදම කියනවා. චී.... කොල්ලො හරි නරකයි”නිල්මිණි ශෝකයෙන් මුහුණ හකුළා ගත්තා ය. ඇයට එකවරම මතකයට නැඟුණේ ධනුක හා ඔහුගේ කදිම කපටි හැසිරීමයි.“මෝඩි... ඔයා හිතුවද මං කෙල්ලො දැකලා නැහැ කියලා? මට ඕන උනේ එයා මොනවගේ කෙනෙක් ද කියලා දැනගන්න විතරයි.”“අද නාලිකා තනියම... මට බයත් උනා එයා අපේ ගෙදර එන්ඩ හදයිද කියලා. ඒගොල්ල මං හිතුවටත් වඩා පෝසත් අය...”නිල්මිණි වෙනදාටත් වඩා නිවෙසේ කාර්ය බහුල වූයේ සති දෙකකින් නොපැමිණි නිසාත් අම්මාට කිවයුතු බොහෝ දේ එකතු වී තිබුණ නිසාත් ය.හොඳටම ගොම්මන් වැටුණ පසුය ඇයට සුරංග හමුවීමට අවස්ථාව උදා වූයේ.“මොකද අද ගෙයින් දොට්ට බහින්න ඔච්චර වෙලා ගියේ?”සුරංග ඇසුවේ නෝක්කාඩුවකින් නම් නොවේ. ඔහු ඉතා හොඳින් සියල්ල තේරුම් ගන්නා අයෙකි.“සති දෙක තුනක දේවල් නැන්දට කියන්න ඇති...”“සුරංගයිය දන්නවනේ අපේ අම්මගෙ විදිහ?” කෑම බීම ගොඩක් හදල... නාලිකාගේ විස්තර කියලා ඉවරයක් නෑ...”“මම හිටියෙ ගොඩක් අමාරුවෙන් නිල්මිණි. ඒත් අයිය කිව්වා ඔයා හුඟක් ආසාවෙන් හිටිය හින්දා යන්න ඉඩ දුන්නා ය කියලා.” මම හිතුවෙ ඒ ගමන නොගියොත් නාලිකාගේ හිතට අමාරුවෙයි කියලා... සුරංගයියා ඔය තරම් අමාරුවෙන් ඉන්නව කියලා මම හිතුවේ නෑ...”“කමක් නෑ දැන් ඉතින්, ඒවත් කරන්න ඕනනේ... කොහොමද තොරතුරු...?”“ඒ ගෙවල් හරි අමුතුයි”“ඒ කිව්වේ?... පෝසත් හින්දද? නිවන්ත නම් කිව්වේ මේ... පැණිදෙණිය පැත්තේ ලොකු සල්ලිකාරයො කියලා?”“සුරංගයියෙ... මට ඔයාට කියන්න කාරණයක් තියෙනවා...’’විශාල මාර ගස යටින් යන ගමන් නිල්මිණි ඔහුගේ සුරත දැඩි සේ මිරිකා ගත්තා ය. ඔවුහු කණ්ඩියෙන් බැස වැව අසල වූ ගල් බැම්ම මත වාඩි වූවෝ ය. වැව පිස හමා එන ජල බිංදු රැඳි සීතල සුළඟින් නිල්මිණිගේ මුදු ගැසුණ කෙහෙරැලි විසිරී ගියේ ය. වැව මැද පිපුණ සුදු නෙළුම් මල් දෙස බලමිනි. සුරංග සමඟ නිදහසේ පෙම් සුව විඳින තරම් සුවයක් තවත් තිබේද?“මොකක්ද අර කියනවයි කියපු කාරණාව?”සුරංග වට පිට බලමින් ඇගේ කෙහෙරැලි සකස් කළේ ය.“පොරොන්දු වෙන්න මට... මේක අපේ අයියට කියන්නෑ කියලා?”සුරංග තිගැස්සෙමින් ඇය දෙස බලා සිටියේ තේරුම් ගත නොහැකිව ය.“ඔය ඉතින් සුරංගයිය... දැනටමත් බයවෙලානේ. එහෙමම දෙයක් නෙවෙයි... කෝ ඉතින් පොරොන්දු වෙන්න කො...”නිල්මිණි ඇගේ සුරත ඔහුගේ දණ මත තබා සුරතල් ලෙස බලා හිඳියි.“ඉස්සෙල්ල කාරණාව කියන්නකො... මං නිවන්තට කියනවද නැද්ද කියල දෙවෙනියට කියන්නම්...”“බෑ...බෑ... එහෙම නම් මම මේක කියන්නෙම නෑ”“හා හොඳයි... මම නිවන්තට කියන්නෑ...”ඇගේ සුරත මත ශපත කළ ද සුරංගගේ යටි සිත අපේක්ෂා කළේ වෙන දෙයකි.පලතුරු ගන්නට වාහනය නතර කළ තැන් පටන් සියලු සිදුවීම් නොසඟවා සුරංගට පැවසූ නිල්මිණි ඔහුගේ ප්‍රතිචාරය කුමක්දැයි බලා සිටියේ මහත් ඕනෑකමින් ය. සුරංග දිග සුසුමක් හෙළා නැඟී සිට ඒ මේ අත සක්මන් කළේ බොහෝ කල්පනාකාරීව ය.“සුරංගයියෙ? මාත් එක්ක තරහද?”“ඕක කවදාවත් පිළිගන්න පුළුවන් කතාවක් නෙමෙයි.”ගමේ තොරතුරක් දැනගන්න ඒ මිනිහට මතක් වෙලා තියෙන්නේ ඔයාව දැක්කට පස්සේ?””ඇත්ත තමයි” .. නිල්මිණි යළි සුපුරුදු බියෙන් හැකිළී ගියාය. වහා නැඟිට ගත් ඕ සුරංගගේ සිරුරට සමීප වූයේ අසරණියක් විලසිනි.”සුරංගයිය හිතන්න ඇයි එහෙනම් ඒ මිනිහ මට එහෙම කිව්වේ? නාලිකා කිව්වේ එයා ලෝයර් කෙනෙක් නිසා..”ලෝයර් කෙනෙක් වුණාට එයා රහස් පොලිසියෙ කෙනෙක් නෙවෙයිනේ නිල්මිණි..”සුරංග නැවතී ඇගේ උරහිස මත දෙඅත් තබා ස්ථිර ලෙස මොහොතක් බලා සිටියේය.”මේක.. එයාගෙ ප්‍රයෝගකාරී වැඩක් වෙන්ඩ බැරිද?..””මට නම් තේරෙන්නෑ.. අනේ සුරංගයියේ අපේ අයියට නම් කියන්න එපා.. මාව ඉස්කෝලෙනුත් අස්කරන්න හදයි..””හරි කමක් නෑ. ඔයා මීට පස්සෙ එහේ නොගිහින් හිටියාම ඉවරයිනේ.. නාලිකා එක්ක වුණත් වැඩිපුර ආශ්‍රයට යන්නේ බලාගෙන..””නාලිකා?නිල්මිණිට සුසුමක් හෙළුණේ ඉබේටම වාගේය. ඇගේ අවංක හා ළෙන්ගතු ප්‍රියමනාප හැසිරීම් ගැන සුරංගට කියන්නට යෑමෙන් ඔහු තමා වරදවා තේරුම් ගන්නට ඉඩ ඇත.”මම කිව්වේ ඔයාගේ හොඳටනේ නිල්මිණි. මට බයයි ඔය බෝඩිංවල ගෑනු ළමයි ගැන කියන කතා ඇහුවම. ඒවා ඔයාට පුරුදු නෑනේ.”ඔහු කීවේ ඇගේ මුහුණේ ඇඳි දුක්බර සේයා දෙස බලාගෙනය. තමාත් නිමන්තත් නිල්මිණිට බලකරමින් වැඩිදුර අධ්‍යාපනයට යොමු කිරීම වරදක්දැයි ඔහු පසුතැවිලි වුවේය.නිල්මිණි නැඟිට වටයක් කරකැවී සුරංගගේ මුහුණට එබී බලා සිටියාය.මතු සම්බන්ධයි...කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041520</link>
    <topic>කඩා වැටුණු ජීවිතයේ අළු දූවිලි මතින් මම ආයෙත් නැඟී සිටියා</topic>
    <author/>
    <content>කඩා වැටුණු ජීවිතයේ අළු දූවිලි මතින් මම ආයෙත් නැඟී සිටියාසුනිල් විමලවීරසුනිල් විමලවීර ප්‍රකට ගීත රචකයෙකි; නවකතාකරුවෙකි. එසේම චිත්‍රපට නිෂ්පාදකවරයෙකි. ඔහු ලියු අලුත්ම නවකතාව (එහි නම ‘පරවම්භන’ය) පසුගියදා නුගේගොඩ ‘නැණිල’ ප්‍රකාශනයක් ලෙසින් දොරට වැඩියේය. ‘ඔබගේ රුව මාගේමයි...’, ‘හුදකලා විරාමයේදි හමුවෙමුද ටිකක්...’, ‘හිරිපොද වැස්ස වගේයා...’ වැනි ජනපි‍්‍රය ගීත සහ චිත්‍රපට ගීත රැසක හිමිකරුවා ඔහුයි. මේ ඔහුගේ සාහිත්‍ය දිවිය මෙන්ම ගීත කලාව පිළිබඳ කරන ලද පිළිසඳරක දිගහැරුමයි.ඔබ ජනපි‍්‍රය ගීත රචකයෙක්.ඇත්තටම ලොකු සතුටක් දැනෙනවා. ඒත් සම්භාව්‍යයි කියල කියන ගායක ගායිකාවන්ට මට ගීත ලියන්න අවස්ථාවක් ලැබුණෙ නැහැ. ඒකට හේතුව ඔවුන් සමඟ කිට්ටු ආශ්‍රයක් මගේ නොතිබීම. එහෙම වුණාය කියලා එය මටවත් මගේ හැකියාවටවත් ප්‍රශ්නයක් වෙලා නැහැ. මම බිහි වෙන්නෙ එෆ්. එම්. නාලිකා තිබෙන කාලයක. මම 1979 දී ‘හරිම බඩු තුනක්’ චිත්‍රපටයට ‘ඔබගේ රුව මාගේමයි...’ ගීතය රචනා කළා.එතනින් තමයි මම ගීත රචකයෙක් විදිහට ගමන ආරම්භ කරන්නෙ. නමුත් ඒ වකවානුවේ වත් මට මම අර කියපු සම්භාව්‍ය ගායක ගායිකාවන්ට ගීත ලියන්න ලැබුණේ නැහැ. මම හිතන්නේ ඒ මගේ නොලැබීම නමුත් අද වෙන කොට මගේ ගීත සඳහා විශාල කැමැත්තක් රසිකයන් අතර තිබෙනවා. මේ නිසා අද ගීත කලාව තුළ මට ම ආවේණික අනන්‍යතාවයක් ගොඩනැඟී තිබෙනවා. ඒ ගැන හරිම සතුටුයි.ඔබේ ‘පරවම්භන’ නවකතාවේ කතා තේමාව කුමක් ද?අපේ ගමේ හිටියා ‘පේදරං’ කියලා මනුෂ්‍යයෙක්. පේදරං වෘත්තියෙන් කට්ටඩියෙක්. ඔහු මන්තර ගුරුකම් කරන්නෙක්. ඔහු ඇවිදින්නෙ, අඳින්නෙ පලඳින්නේ පුදුමාකාර විදිහට. හරිම අමුතුයි. මොහු ජීවත් වන්නේ වංචනිකව. ඔහුගේ මුල් චරිතය ගමටම හංගගෙන විරාජමානව ඉන්නට උත්සාහ කරනවා. නමුත් අවසානයේ දී ඔහුට අත්වන ඉරණමකින් තමයි මෙය අවසන් වන්නේ. ඇත්තටම මේ කතාවට පදනම් වන්නේ 50 දශකයේ අපේ ගමේ දී මා දුටු මේ පුද්ගලයාගේ සත්‍ය ජීවන කතාවයි.ඔබ මේ වන විට නවකතා කොපමණ ප්‍රමාණයක් රචනා කොට තිබෙනවා ද?නවකතා එකොළහක් පමණ රචනා කර තිබෙනවා. ඒවායින් බොහොමයක් නවකතා තරුණ පරපුර ඉලක්ක කොට යෞවන පේ‍්‍රමය ගැන රචනා වූ ඒවා. ‘පරවම්භන’ නවකතාව මේ නවකතා සියල්ලටම වැඩිය වෙනස් මඟක් ගන්නවා කියලා මට හිතෙනවා. මොකද මම මේ නවකතාව ලිව්වේ පරණ සිදුවීම් ගවේෂණය කරමින්. 50 දශකයේ වූ විවිධ සිදුවීම්, ඉතිහාසයේ ඒ වකවානුවේ සිටි දේශපාලකයින් මේ හැමදෙනා ගැනම මම කියෙව්වා, සොයා බැලුවා ඒ අනුව තමයි මේ නවකතාව මම රචනා කළේ.ඔබ චිත්‍රපට නිෂ්පාදකවරයකු ද වෙනවා.ඔව්. මම මේ දවස්වල අලුත් චිත්‍රපට සමාගමක් පිහිටුවන්න සූදානමින් සිටිනවා ‘අභිෂේකා’ චිත්‍රපට කියලා. එයින් චිත්‍රපට දෙකක් නිෂ්පාදනය කරන්න බලාපොරොත්තු වෙනවා. ඒ වගේම අලුත්ම චිත්‍රපට හත අටකට ම ගීත ලියන්න ඇරියුම් ලැබී තිබෙනවා. ඒ වෙනුවෙන් මේ දවස්වල කාලය ගත වෙනවා.ඔබේ ජීවිතය දෙස ආපසු හැරී බලත්දී මොකද හිතෙන්නෙ?ඇත්තටම නිහතමානී ආඩම්බරයකින් මගේ හිත පිරී යනවා. මගේ ජීවිතය එක සැරයක් කඩාගෙන වැටුණා. නමුත් ඒ ගිනිගත් අළු දූවිලි මතින් මම නැගිටලා පියවරෙන් පියවර ඉතාම ලස්සන ලෝකයක් තැනුවා. ඒ ලෝකේ අද ලස්සනට එළිය කරන ඉරකුයි සඳකුයි ඉන්නවා. ඒ මගේ බිරිඳ දමයන්ති විමලවීර සහ මගේ දියණිය අභිෂේකා විමලවීරයි. ඔවුන් තමයි අද මගේ ලෝකය. මගේ හැමදේම.තුෂාරි වික්‍රමසිංහමහා සිනමාවේදී ආචාර්ය ලෙස්ටර් ජේම්ස් පීරිස්ගේ 93 වැනි ජන්ම දිනය නිමිත්තෙන් ලංකා කලා මණ්ඩලය ප්‍රකාශනයට පත් කළ ’ලෙස්ටර් : සිංහල සිනමාවේ අසහාය මිනිසා’ නම් වූ ලේඛන සංග්‍රහය පසුගියදා එළිදුටු අතර එය මහින්ද රාජපක්ෂ ජනාධිපතිතුමන් විසින් ලෙස්ටර් මහතාගේ 93 උපන් දිනය යෙදී තිබූ පසුගිය අප්‍රේල් 5 වැනි දින එතුමන් වෙත පිළිගන්වන ලදී.මහාචාර්ය සමන්ත හේරත් සංස්කරණය කළ මෙම ලෙස්ටර් විශේෂ උපහාර කලාපයට මහාචාර්ය චන්ද්‍රසිරි පල්ලියගුරු, මහාචාර්ය විමල් දිසානායක, මහාචාර්ය තිස්ස කාරියවසම්, මහාචාර්ය කාලෝ ෆොන්සේකා, අශෝක හඳගම, තිලකරත්න කුරුවිට බණ්ඩාර, ආචාර්ය තිස්ස අබේසේකර, සිරිල් බී.පෙරේරා, ආචාර්ය සෝමරත්න දිසානායක, සෝමවීර සේනානායක, ගාමිණී වේරගම, ආචාර්ය ප්‍රණීත් අභයසුන්දර, එඩ්වින් ආරියදාස, ඒ.ඩී.රන්ජිත් කුමාර, ආචාර්ය ටියුඩර් වීරසිංහ, ගුණසිරි සිල්වා, ඈෂ්ලි රත්නවිභූෂණ, පර්සි ජයමාන්න, සුනිල් මිහිඳුකුල, අරුණ ලොකුලියන, ජයන්තා රුක්මණී සිරිවර්ධන, සනත් ගුණතිලක, දිලීප අබේසේකර ප්‍රමුඛ තවත් පිරිසක් නොයෙක් ශාස්ත්‍රීය ලිපි සපයා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041521</link>
    <topic>වාර්තා සිනමාවේ ගුරු රොබර්ට් ෆ්ලැහර්ටි</topic>
    <author/>
    <content>වාර්තා සිනමාවේ ගුරු රොබර්ට් ෆ්ලැහර්ටිරජයේ චිත්‍රපට අංශය මඟින් පැවැත්වීමට නියමිත සම්භාව්‍ය වාර්තා හා ප්‍රවෘත්ති සිනමා දැක්ම නිමිත්තෙන් මේ දිනවල මා වාර්තා චිත්‍රපට ගැන කියවමින් සිටි අතර තුර ඉතා වැදගත් ලිපියක් කියවන්නට ලැබිණ. වාර්තා සිනමාවේ පුරෝගාමියා වශයෙන් සලකනු ලබන රොබර්ට් ෆ්ලැහර්ටි (ROBERT FLAHERTY) ගැන එම ලිපිය ලියා තිබුණේ ඔහුගේ බිරිය වූ ෆ‍්‍රන්සෙස් හබර්ඩ් ෆ්ලැහර්ටි (FRANCESHUBBARD FLAHERTY) ය. සිය සැමියා පිළිබඳව 1960 දී ලියා තිබුණු ඉතා ඓතිහාසික රචනයක් වූ එය කියවූ පසු මෙවර තීරුවෙන් ඔහු පිළිබඳ සාකච්ඡා කරන්නට අදහස් කළෙමි.ෆ්ලැහර්ටි පිළිබඳව බොහෝ පත පොතෙහි සඳහන් කර ඇති සමහරක් කරුණු වලට වඩා මෙම ලිපියෙන් කරුණු තරමක් වෙනස්ය. ෆ‍්‍රන්සෙස් ඔහු ගේ සියලුම චිත්‍රපට සඳහා ම ඔහු සමඟ ඉතා සමීපව කටයුතු කළාය. රොබට් ෆ්ලැහර්ටි ගේ 125 වැනි ජන්ම සංවත්සරය වෙනුවෙන් ලියූ එම ලිපියේ දී ඇය සිය සැමියාව හඳුන්වන්නේ “බොබ්” යන ආදරණීය නාමයෙනි. ෆ්ලැහර්ටි ගවේෂකයකු ලෙස සේවය කරන ලද්දේ සර් විලියම් මැකැන්සි නමැති උතුරු කැනේඩියානු දුම්රිය මාර්ග කොන්ත්‍රාත්කරුවකු හා ඛනිජ සම්පත් කර්මාන්තයේ නියුතු වූවෙකු වෙනුවෙනි.දහ නවවැනි සියවසේ මුල් කාලයේ දී හය වසරක් තුළ ෆ්ලැහර්ටි සිව් වතාවක් කැනඩාවේ ඊශාන දිග පෙදෙසේ ගවේෂණ චාරිකාවන්හි නිරත විය. ඔහුගේ තුන්වැනි ගවේෂණ සංචාරයේ දී සර් විලියම් මැකැන්සි ඔහුට මෙසේ පවසා ඇත. “ඇයි ඔබ මේ ගමන යන කොට චලන චිත්‍ර කැමරාව කියන අලුත් උපකරණය රැගෙන ගියොත් කොහොමද?” එය කදිම යෝජනාවක් බව වටහා ගත් ඔහු චලන චිත්‍ර කැමරාවක් රැගෙන ගිය අතර එම සංචාරයේ දී අඩි 70,000 ක් රූප ගත කළේය. එම රූප පෙළ නිහඬ සිනමා වේගයේ දී පැය දහ හතාමාරක පමණ ධාවන කාලයකින් යුක්ත විය. ඇස්කිමෝවරුන්ගේ ජීවිතය ඔහු ගේ ප්‍රස්තුතය විය.ඔහු චිත්‍රපටය සංස්කරණය කිරීම සඳහා ටොරොන්ටෝහී සංස්කරණාගාරයක් වෙත ගෙන ගියේ ය. එකල භාවිතා කළ නයිට්ට්‍රෙට් සේයා පට වහා ගිනි ඇවිලෙන ඒවා වූ අතර ආධුනිකයකු වූ ෆ්ලැහර්ටි ගේ අතේ දැල්වෙමින් තිබුණු සිගරට්ටුව සේයා පට ගොන්න මතට වැටුණු අතර එම සේපා පට වහා ගිනි ගත්තේ ය. ගින්නෙන් ශේෂ වූ චිත්‍රපටයේ කොටස් ද රැගෙන වසර දෙකක් පමණ ඔහු නිව්යෝර්ක් නගරයේ වීදී පුරා සැරිසැරූ බව බිරිය සඳහන් කරයි. පසුව 1920 දී REVEILLION FIERES නමැති ලෝම වෙළෙඳාමේ නියුතු ප්‍රංශ ජාතිකයකු ඔහු වෙනුවෙන් මුදල් ආයෝජනය කිරීමට එකඟ විය. මෙවර ඔහු කැමරාවක් පමණක් නොව දළ සේයා පට ශෝධනය, මුද්‍රණය හා ප්‍රතිෂේපණය කිරීමට ද අවශ්‍ය උපකරණ හා ද්‍රව්‍යය ද ගෙන ගියේ ය. ඔහු මුලින්ම තැනුක් නැමැති ඇස්කිමෝ දඩයක්කාරයා හමු විය.තැනුක් සමග තවත් තිදෙනෙක් ඔහුගේ උදව්වට සිටියහ. වෙටාල්ටුක්, ටුකාලුත් හා කුඩා ටොමීය. ඔව්හු ෆ්ලැහර්ටිට හැම සහායක් ම දුන්නේය. දළ සේයා පට ශෝධනය සඳහා අයිස් මිදුණු ගංගාවේ අඩි හයක් ගැඹුරින් ජලය ලබා ගෙන සතුන් ගේ හම් වලින් තනා ගත් භාජනවල දමා ගෙන එන ලදී. ඉතා ඈතින් දර ගෙනැවිත් ගිනි දැල්වීමෙන් සේයා පට වියළීමට අවශ්‍ය පහසුකම් ඇති කරන ලදී. ෆ්ලැහර්ටි ගෙන ගිය කුඩා විදුලි ජනකය ප්‍රමාණවත් නොවූ බැවින් ඇස්කිමෝ සගයන් චලන චිත්‍රයේ රූප රාමුවක ප්‍රමාණයට කුඩා සිදුරක් පමණ විවර වන්නට අවට අඳුරු කොට රූප රාමුවෙන් රාමුවට දුර්වලව ලැබෙන සූර්යාලෝකයෙන් මුද්‍රණය කිරීමට අවශ්‍ය පහසුකම් ද සලසා දුන්හ.වරක් කැමරාව මුහුදට වැටුණේය. එය ගොඩගත් විට යළි සකස් කළ යුතු විය. ෆ්ලැහර්ටි ගේ බිරිය සඳහන් කරන්නේ ඇස්කිමෝවරුන් උපතින්ම කාර්මික ඥානයෙන් යුක්ත වූ බවයි. කැමරාවේ සංකීර්ණ GRAFLEX කාචයේ පතුරු ගැලවී ගිය අතර ෆ්ලැහර්ටි එම පතුරු කුඩා ටොමීට දී ඇති අතර ඔහු ඒවා පිළිවෙළට සකස් කර දී ඇත. නමුත් ඇස්කිමෝවරුන්ට මේ කරන්නේ කුමක්දැයි වැටහුණේ නැත. ඔවුන්ට නිශ්චල ඡායාරූපයක් දුන් විට එය නරඹන්නේ උඩු යටිකුරු කිරීමෙනි. වරක් ෆ්ලැහර්ටි හඩ්සන් බොක්කේ ජීවත් වූ ඇස්කිමෝවරුන්ට චිත්‍රපටයේ කොටසක් ප්‍රක්ෂේපණය කරන ලදී. ඔහු තෝරා ගත්තේ තැනුක් හෙල්ලයෙන් තල්මසෙකුට අභින දර්ශනයකි.පිරිස තැනුක් දෙස බැලුවේය. ඔහු ද පිරිස අතර සිටී. ඔව්හු තිරයට පැමිණ තල්මසාව අල්ලා ගැනීමට “ඕකාව අල්ලාපන්” යනුවෙන් මොර දෙන්නට. එය දෛවයේ අකාරුණික භාවයට ගොදුරු වූ චිත්‍රපටයක් විය. දඩයමට සීල් මසුන් හිඟ විය. මිනිසුන්ට හා සුනඛයන්ට ආහාර හිඟ විය. සුනඛයන් දුර්වල වූ අතර එකෙක් මිය ගියේය. මිනිස්සු ද දුර්වල වන්නට වූහ. ෆ්ලැහර්ටි හැම උදෑසනකම ඔහුට ඉතිරි වූ ආහාර වලින් ඔවුන්ට සංග්‍රහ කරන ලද නමුත් තැනුක් ඒවා අනුභව නොකෙළේය. එක් රාත්‍රියක ඔව්හු විශාල සීල් මත්ස්‍යයකු දඩයම්කර රැගෙන ආහ. සුනඛයන් ද ඇතුළු සියලු දෙනාටම ඉතා හොඳ ආහාර වේලක් ලැබිණ.ඔවුන්ගේ සිරුර වලින් නැගුණු උණුසුම සීතල වායුවට එක් වූ බව ෆ්ලැහර්ටි සඳහන් කර ඇත. පසු දින යළි සංචාරයට හැකියාව ලැබිණ. ඇතැම් අවස්ථාවන්හි දී සීතල කොතරම් ද යත් දළ සේයා පට කැමරාවට එතූ පසු ඒවා වීදුරු මෙන් පුපුරා හැලිණ. තැනුක් කැමරාව තමා ගේ ලෝම කබාය තුළ රඳවා ගෙන යයි. ෆ්ලැහර්ටි ගේ දෙපා වලට අධික ශීතල දැනුණු විට තැනුක් ඔහු ගේ දෙපා රත් කළේය. එක් අවස්ථාවක දී ෆ්ලැහර්ටි ට සීතල දරා ගත නොහැකිම විය. තැනුක් ඉග්ලුවේ (හිම වලින් සාදන කුටිය) අවසන් හිම කැටිය තැබූ විගස ඉටිපන්දමක් දැල්වීය. එහි උණුසුමට හිම දමයන්ති අංශු මෙන් විය. තැනුක් ෆ්ලැහර්ටි දෙස හැරී මෙසේ කියා ඇත. “සුදු මිනිසුන්ගේ කිසිම ගෙයක් මේ වගේ ලස්සන නැතිව ඇති.”(තවත් කොටසක් ලබන සතියේ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=av12041522</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාසුපිරි නළු ශාරුක් ඛාන් සහ ප්‍රියංකා චොප්රා අතර අනවශ්‍ය හිතවත්කමක් මෝදු වෙමින් තිබෙන බවට ආරංචි කිහිපයක් පසුගිය සති කිහිපය තිස්සේ පැතිරී ගිය බව රහසක් නොවෙයි, එක් අවස්ථාවකදී කටින් කට පැතිරුණු ආරංචියකින් කියැවුණේ එක්තරා දිනයකදී ප්‍රියංකා පාන්දර 3 ට පමණ ශාරුක්ගේ කාර්යාලයට හදිසියේ ම පැමිණි බවයි.මේ කතා කට කතා ද නැත්නම් ඇත්ත කතා දැයි තවමත් හෙළි වී නැහැ. ඒ වුණත් ශාරුක් සහ ප්‍රියංකා ගේ නම් එකට ඈඳමින් බොලිවුඩ් මුද්‍රිත මාධ්‍ය පතුරන ආරංචි නිසා ශාරුක්ගේ බිරිය, ගෞරී ද දැන් සිටින්නේ තරමක කනස්සලකින්. ඔය අතරේ ප්‍රවීණ චිත්‍රපට අධ්‍යක්ෂ කරන් ජොහාර් මෙන් ම රිතික් රෝෂන් ගේ බිරිය, සුසෑන් රෝෂන් ද ප්‍රියංකාව මඟහැර යාමේ ප්‍රතිපත්තියක් අනුගමනය කරමින් සිටින බවයි, බොලිවුඩ් පුරයෙන් ලැබෙන අලුත් ම ආරංචිවලින් කියැවෙන්නේ.පසුගියදා පැවැත්වුණු සුපිරි සාදයකදීත් මේ බව හොඳින් ම තහවුරු වූ බවයි ප්‍රියංකා ගේත් ශාරුක්ගේත් යහළු යෙහෙළියන් පවසා තිබුණේ.ඒ විතරක් නොවෙයි. සාදයට සහභාගි වූ රිකිත් ගේ බිරිය සුසෑන් තම නිවෙසෙහි පැවැත්වූ සාදයකට ප්‍රියංකාට කිසිදු ආරාධනාවක් කර තිබුණේ නැහැ. කරුණු දන්නා උදවිය ප්‍රකාශ කරන්නේ කරන් ජොහාර් සහ සුසෑන් රෝෂන් මෙලෙස හැසිරෙන්නේ ශාරුක්ගේ බිරිය ගෞරිගේ බලපෑම මත බවයි. සමහරු පවසන්නේ මේ අය අතර ලියලමින් පවතින මේ අමනාපය කොයි මොහොතක හෝ ගිනි කෙළියක් බවට පත්වීමට ඉඩ ඇති බවයි.”“දැන් මේ අය අතර තියෙන අමනාපකම් කාටවත් රහසක් නෙමෙයි. ප්‍රියංකාත් එක්ක ශාරුක්ගේ හිතවත්කමක් තියෙනවා නම් ඒක ප්‍රසිද්ධියේ පෙන්නන එක ගෞරීට සුදුසු නැහැ. එහෙම ප්‍රශ්නයක් තියෙනවා නම් ඒක ගෙදරදී විසඳ ගන්න ඕනෙ. කිළිටි රෙදි ප්‍රසිද්ධියේ හෝදන්න හොඳ නැති බව මේ අයට තේරුම් ගන්න බැරිද? මේ වගේ දේවල් පෞද්ගලිකව විසඳා ගැනීම තමයි නුවණට හුරු.” ‘ප්‍රියංකා විරෝධී පෙරමුණ’ ට උපදෙස් දෙමින් ඔවුන්ගේ හිතවතුන් එලෙස පැවසුවා.මේ අතර ශාරුක් ද ප්‍රියංකා මඟහරිමින් සිටින බවයි පැවසෙන්නේ.තමන් සහ ප්‍රියංකා අතර ‘අනවසර’ සබඳකමක් ඇතැයි පැතිර යන ආරංචි නිසා තම විවාහ ජීවිතය දෙදරා යනු ඇතැයි ඔහු බියට පත්වී සිටිනවා. මේ හේතුව නිසා ඔහු ප්‍රියංකා සමඟ වචනයක් හෝ කතා නොකරන්නට වග බලාගෙන තිබෙන බවයි ආරංචි.මේ ට්වින්කල් ට්වින්කල් ලිට්ල් ස්ටාර්...’ජනප්‍රිය ළමා ගීත ඛණ්ඩය නම් ඇයට එදා හොඳින්ම ගැළපුණා. ඒ මීට දශක එක හමාරකට පමණ කලින්. 1995 දී තිරගත වූ ‘බරාසාට්’ චිත්‍රපටයේ රඟපාද්දී සැබවින් ම ඇය 21 වියැති පුංචි තරුවක්. ඇය තමයි, ට්වින්කල් ඛන්නා.එදා හින්දි තිරයේ ජයකෙහෙළි නැංවූ පියා (රාජේශ් ඛන්නා) සහ මව (ඩිම්පල් කපාඩියා) ගෙන් ලද රංගන හැකියාව ට්වින්කල් තුළ හොඳින් පිහිටා තිබුණා. 2001 වනවිට චිත්‍රපට 17 ක රඟපා තිබුණු ට්වින්කල්, සුපිරි නළු ආක්ෂේ කුමාර් සමඟ විවාහ වූ පසුව බොලිවුඩ් තිරයෙන් සමුගත්තා. ඉන් පසුව 2010 දී පමණක් ‘ටීස් මා ඛාන්’ චිත්‍රපටයේ ආරාධිත රංගනයකට එක් වුණා. විවාහයෙන් පසුව මව් පදවිය ලද ට්වින්කල්, තම පුංචි පුතුගේ වැඩ කටයුතුවලට කාලය වෙන් කර ගත්තා. ආක්ෂේ තම රංගන ජීවිතය තවමත් ඉදිරියට ම ගමන් කරමින් සිටිනවා. කොහොම වෙතත් ට්වින්කල් තමන් තුළ පවතින තවත් හැකියාවකට දොරටු විවර කර ගත්තා.ඇය අභ්‍යන්තර ගෘහ අලංකරණ කටයුතු (Interior - desinging) වලට යොමු වුණා. ගත වූ අවුරුදු කිහිපය තුළ ඇය මේ වෘත්තියෙහි නියැළී සිටින්නේ නිදහස් පරිසරයක් මැද්දේයි. “මම ආක්ෂේට කිව්වා තවදුරටත් රඟපෑම් වලට යොමු වෙන්න බැහැයි කියලා. මට වෙනත් වැඩක් කරන්න කැමැතියි කියලත් කිව්වා.එයා මට මේ අභ්‍යන්තර ගෘහ අලංකරණ වැඩ කරගෙන යන්න ඉඩ දුන්නා. එයා දැන් මට මේ වැඩ වලට ලොකු සහයෝගයක් ලබා දෙනවා. ආක්ෂේ නොහිතපු විදිහට අද මම මේ වැඩ සාර්ථකව කරගෙන යනවා. මුලදී නම් මම හිතුවේත් නැහැ. මේ වගේ වැඩක් හොඳින් කරගෙන යන්න පුළුවන් වේවිය කියලා. ඒත් මම මහන්සි වුණා. ඒ මහන්සියේ ප්‍රතිඵල අද මට ලැබිලා තියෙනවා” ට්වින්කල් එහෙම කීවේ දැඩි සතුටකින්.ඇය අභ්‍යන්තර ගෘහ අලංකාරණ කටයුතු වලට යොමු වෙන්නට කලින් පළපුරුදු ගෘහ නිර්මාණ ශිල්පියකුගෙන් උපදෙස් ලබාගෙනත් තිබෙනවා.“මුම්බායි වල ඉන්න ගෘහ නිර්මාණ ශිල්පියකු ළඟ (Architect) මම අවුරුදු 2 ක් විතර වැඩ කළා. ඒක ලේසි වැඩක් නෙමෙයි.” ඇය සුපුරුදු සිනහව නංවා පැවසුවා.මේ වැඩ කටයුතු ඇය යොදා ගන්නේ තම පුතු ආරව් වෙනුවෙන් කාලය වෙන් කළ පසුවයි. ඇය පවසන්නේ අම්මා කෙනකු වූ පසුව ජීවිතය පෙරට රැගෙන යන්නට නම් කුමක් හෝ වැඩපලක නිරත විය යුතු බවයි. එවැනි අම්මා කෙනකු ආදර්ශයට ගන්න දූ පුතුන් යොමුවන බවත් ට්වින්කල් පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=ay1204151</link>
    <topic>ගෙයි පිළිකන්නේ කෝපි ගාලේ මල් සුවඳ අදත් මට දැනෙනවා</topic>
    <author>සාගරිකා දිසානායක ජයසිංහ</author>
    <content>අද අපේ කතානායකයා සම්මානිත මහාචාර්ය ජේ.බී. දිසානායක. මහාචාර්ය ජේ.බී. දිසානායක කිව්වාම මේ රටේ එතුමා ගැන අහලා නැති කෙනෙක් නැති තරම් ය. ඒ තරම්ම එතුමා මාධ්‍ය ක්ෂේත්‍රයේ ජනප්‍රියයි.කොළඹ විශ්ව විද්‍යාලයේ සිංහල අංශයේ ජ්‍යෙෂ්ඨ මහාචාර්යවරයකු ව සිටි එතුමා කලක් ජන සන්නිවේදන අංශය ද භාරව කටයුතු කළා. විශ්ව විද්‍යාල සේවයෙන් විශ්‍රාම ලැබූ එතුමා පසුගිය වසර කිහිපය තුළ තායිලන්තයේ ශ්‍රී ලංකා තානාපතිවරයා ලෙසත් කටයුතු කළා. තානාපති සේවය නිමා කොට මෑතදී යළිත් සියරට පැමිණි මහාචාර්ය තුමා සුපුරුදු පරිදි ස්වකීය ශාස්ත්‍රීය ලේඛන කටයුතුවලත්, මාධ්‍ය කටයුතුවලත් යෙදෙමින් විශ්ව විද්‍යාලයේ බාහිර මහාචාර්යවරයකු ලෙසත් විද්‍යාර්ථීන්ට දැනුම ලබාදීමේ මෙහෙවරෙහි යෙදී සිටිනවා.රාජපක්ෂ රාජකරුණා මහවාසල දුක්ගන්නා දිසානායක මුදියන්සේලාගේ ජයරත්න බණ්ඩා දිසානායක” ඒ එතුමාගේ උප්පැන්න සහතිකේ සඳහන් සම්පූර්ණ නම. පසු කාලෙක ජයරත්න බණ්ඩා යන්නෙහි ඉංග්‍රීසි මුලකුරු දෙක කෙටියෙන් යොදා ගත් මහාචාර්ය ජේ.බී. දිසානායකට අපේ ප්‍රවීණ මාධ්‍යවේදි ඩී.එෆ්. කාරියකරවන මහතා කීවේ ජේ.බී. යන්නෙහි අරුත ‘ජන බස’ බවයි. ඒ මහාචාර්යතුමා නිතරම ජනතාව ගේ භාෂාව පිළිබඳ කතා කරන, උගන්වන පොතපත ලියා පළ කරන නිසයි.එතුමා උපන්නේ කෑගල්ලේ රඹුක්කන සිට වල්ගම පාරේ මද දුරක් යනවිට හමුවන ‘පුවක්මොටේ’ නම් වූ පුංචි සුන්දර ගම්මානයේදී. නවසිය තිස් හතේ බක් මාසේ දාසය වැනිදාට යෙදුණු හිස තෙල් ගෑමේ උත්සවය දවසේ.ගමේ හිටි දක්ෂ ප්‍රවීණ සර්වාංග වෛද්‍යවරයකු වූ උක්කුබණ්ඩා දිසානායක වෙද මහත්තයා ඔහුගේ පියා. අම්මා උඳුගොඩ ගෙදර මුතු මැණිකේ. ඈ රැකියාවක් කළේ නැතත් කාලේ හැටියට දැන උගත්කමින් පිරිපුන්ව සිටියා. හිසතෙල් ගාන අවුරුදු දා උපන් මේ පින්වත් පුත්‍රයාගේ හිසේ එදාම හිසතෙල් ගෑවේ අප්පච්චිමයි. ගමේ හැමදෙනාම අවුරුද්දට හිස තෙල් ගාන්න එකතු වුණේ වෙද මහත්තයා ගේ ගෙදරට නිසා ඒකට අමුතු මංගල්ලයක් ගන්න වෙද මහත්තයාට සිද්ධ වුණේ නෑ.ජයරත්නලාගේ ගෙදරට ගමේ කවුරුත් කීවේ පරණ ගෙදර කියලයි. පුවක් මොටේ කඳු දෙකක් අතර පිහිටි සරුසාර කෙත්යායකින් වට වූ අලංකාර ගම්මානයක්. ඒ නිසා ඒ ගමට දෙකඳුවල කියලත් කීවා. ගමේ පන්සල පිහිටියෙත් ඔවුන් ගේ නිවසට බොහොම ළඟින්. ජයරත්නගේ පවුලේ ඔහු ඇරුණාම සහෝදරයොම හතර දෙනයි. ලොකු අයියා විජයරත්න බණ්ඩා. දෙවැනියා සෙනවිරත්න බණ්ඩා, තුන් වැන්නා කරුණාරත්න බණ්ඩා. ඊළඟට අපේ කතා නායකයා. බාලයා මල්ලී අබේරත්න බණ්ඩා. මේ බාල මල්ලී පසුගියදා අභාවප්‍රාප්ත වූ මහාචාර්ය ඒ.බී. දිසානායක.ජයරත්නට අකුරු කියෙව්වේ අප්පච්චි. පන්සල බොහොම සමීපයෙන් පිහිටි නිසා පුංචි ජයරත්න නිතරම ගැවසුණේ පන්සලේමයි. පසු කාලෙක බණ දහමට බොදු සංස්කෘතියට ඔහු බෙහෙවින් ඇලුම් කළේත් ගමයි පන්සලයි ගැමි හැදියාවයි ගැන නිතර ලියන්ට කියන්ට පෙළඹුණේත් පුංචි කාලේ ඔහු ලැබූ මේ පන්සල් ඇසුර නිසා බවයි මහාචාර්යතුමා අද පවසන්නේ.පුංචි ම කාලේ මතකයෙන් අදත් එතුමාට පළමුවෙන් ම සිහියට නැඟෙන්නේ ගෙයි පිළිකන්නේ සරු සාරෙට වැවිලා තිබුණු කෝපි ගාලේ ගස්වල පිපිලා සුදට සුදේ බැබැළුණු කෝපි මල්වල සුවඳයි. කෝපි ගස්වල කෝපි හැදෙන කාලෙට රතට රතේ ඉඳුණු කෝපි ගෙඩි කඩාගෙන කන්න පුංචි ජයරත්න හරි කැමැතියි. දවසක් ඉඳුණු කෝපි පොකුරක් කඩාගන්ට හිතාගෙන පාත් කළ කෝපි අත්තක් හොළවන්නට ගිහින් ඒක වැදිච්චි උළුකැටයක් විසි වෙලා ඇවිත් ජයරත්නගේ නළල පැළුණා. ඒ කාලෙ අද වගේ ඉස්පිරිතාල හැම ගමේ ම නෑ. අප්පච්චි වෙද මහත්තයා වුණාට පුංචි පුතාගේ නළලෙන් ලේ ගලන හැටි දැක්කාම බොහොම බය වුණා. ඉක්මණට ම රඹුක්කන ඩිස්පෙන්සරියට එක්ක ගිහින් නළලට මැහුම් දැම්මෙව්වා.අප්පච්චි වෙදකම වගේම ගොවිතැනත් එක වගේ කළා. ජයරත්නලාත් පුංචි කාලේ ඉඳන් ම කුඹුරේ වැඩට පුළුවන් හැටියට උදව් කළා. අප්පච්චි කුඹුරට යනවිට ඔහුත් අයියලාත් එක්ක කුඹුරට ගියා.කුඹුරේ පෝරු ගාන කාලෙට පෝරුවට නැඟලා යන්න ඔවුන් හරි කැමැතියි. ගොයම් පාගන කාලෙට කමතට ගිහින් අම්බරුවන් දක්කන්න කට්ටිය එක්ක එකතුවෙලා එළිවෙනකල් කමතේ ඉන්න ඔහු කැමැතියි.අප්පච්චිට හොඳ සරුසාර බුලත් කොටුවක් තිබුණා. මේ බුලත් කොටුවේ බුලත් හුඟක් එකවිටම කඩනවා. කඩන බුලත් පොළට ගෙනියන්නට මිටි බඳිනවා. මේ බුලත් මිටි බඳින්න ගමේ පවුලේ සාමාජිකයො වගේ ම අහල පහල ගෙවල්වල ගැහැණු පිරිමි උදවියත් පරණ ගෙදරට එක් රොක් වෙනවා. හැන්දෑවට පටන්ගන්න බුලත් තේරිල්ල ඉවරයක් වෙන්නේ පාන්දර ජාමෙට.රාත්‍රියේ පැට්‍රෝල් මැක්ස් ලාම්පුවක් පත්තු කරලා කට්ටිය වට වෙලා ඉඳ ගෙන සාද තෙපුල්, කවි සීපද කියමින් කරන මේ කාරිය හරිම විනෝද ජනකයි. වරෙක කට්ටියට ඇහෙන්න ලොකු අයියා නවකතාවක් කියනවා. ඒ කාලෙ ජනප්‍රියම නවකතා කරුවා ඩබ්ලිව්.ඒ. සිල්වා. ඔහු ලියූ හිඟනකොල්ලා, කැලෑ හඳ වගේ පොතක් හැමෝටම ඇහෙන්නට අයියා කියවනවා. අප්පච්චි කලෙකට ඉහත ගමේ වුණු කතාවක් විස්තර කරලා කියනවා. අම්මා ඒ කතාවට තවත් අටුවා ටිකාවක් එකතු කරනවා. ඒ අහපු තව කෙනෙක් ඔහු අහපු කතාවක් කියනවා.ඒ අතරේ අම්මා කහට වත්කරනවා. කැවිල්ලක් එක්ක කවුරුත් කහට උගුරක් හෝ කෝපි උගුරක් බීලා කතාවට හූ මිටි කියමින් රාජකාරිය කරනවා. එළිවෙනකොට තෝරා බැඳපු බුලත් මිටි ටිකත් අරගෙන අප්පච්චි පොළට යනවා.අප්පච්චි නිදහසේ ඉන්න විට හොඳ හොඳ ශ්ලෝක කවි ගායනා කරනවා. මේ කවි සීපද ඇහෙන විට ජයරත්නලාටත් ඉබේටම ඒවා මතක හිටිනවා. ජයරත්නලගේ නිවෙසට නුදුරින් තිබුණේ අම්මාගේ මහ ගෙදර. ඒ අලුත් ගෙදර. අලුත් ගෙදර හිටියේ කිරි අම්මයි, කිරි අත්තයි මාමායි. ජයරත්න ඉඳහිට දවසක රෑට කිරි අම්මලාගේ ගෙදර නතර වෙන්ට යනවා. එහෙම ගියදාට කිරි අත්තා බිම පැදුරක් එළලා ජයරත්න ඉඳුවලා ඔහුට ඇහෙන්ට ජාතක පොත කියවනවා. අමාරු තැන් තෝරා බේරා දෙනවා. ඒ ජාතක කතාවලට සවන් දෙමින්ම නින්දට වැටෙන ජයරත්න ඒ කතාවල එන රජවරු කුමාරවරු දෙවිවරු දේවතාවියො පිළිබඳ සුන්දර හීනවලින් අපූරු මිහිරක් විඳිනවා.පුවක්මොටේ බෞද්ධ පිරිමි පාඨශාලාවෙන් මුල් වසර දෙක ඉගෙනුම ලැබු ජයරත්න මහනුවර ධර්මරාජ විද්‍යාලයට ඇතුළු වුණේ ලොකු අයියාත් ඒ වන විට ධර්මරාජේ ඉගෙනුම ලැබු නිසා. අයියා නතර වෙලා හිටපු සළුවඩන මහත්තයාගේ ගම ගෙදර නතර වෙලා ජයරත්නත් පාසලට ගියා. පුංචි වුණත් අලුත් පාසලේ පරිසරයට ඉක්මනින් හුරු වුණු ජයරත්නට අයියා හිටි නිසා ගෙදරින් ඈත්වුණු කාංසිය ඒ හැටි දැනුණේ නෑ.දළදා මාලිගාවේ නාථ දේවාල භූමියේ පිහිටි බාලාංශ පන්තිවල උගත් ජයරත්නලාට බෞද්ධ පරිසරයෙහි ආභාසය හොඳින්ම ලැබුණා. දළදා මාලිගාවට වන්දනාවේ යන්ට පෙරහර කාලෙට පෙරහර බලන්ට නිතර අවස්ථාව උදා වුණා. අයියා උසස් පෙළ සමත් වෙලා කොළඹ නීති විද්‍යාලෙට ආවා. ජයරත්න ධර්මරාජෙන් අයින් කරලා හතරවැනි ශ්‍රේණියේ පටන් කොළඹ ආනන්ද විද්‍යාලෙට ඇතුළු කළා.නවසිය හතළිස් හතේ ආනන්දෙට ඇතුළු වුණු ජයරත්න නවසිය පනස් හත වන තුරුම ආනන්දේ ඉගෙනුම ලැබුවා. ආනන්ද බෞද්ධ සංගමයේ ලේකම්වරයා ලෙස කටයුතු කළ ජයරත්න වැඩිපුර යොමු වුණේ ආගමික හා සාහිත්‍ය අංශයට. ක්‍රීඩා අංශයට එතරම් රුචි නොකළ ඔහු වාද විවාදවලින් ජය ගත්තා. ලොකු අයියා සාහිත්‍යය පත පොත බොහොමයක් පරීශීලනය කළා. ජයරත්නගේ භාෂා සහ සාහිත්‍ය දැනුම වර්ධනයටත් මේ පතපොත බොහොම ප්‍රයෝජනවත් වුණා. ඔහු ආනන්ද විද්‍යාලයේ විශිෂ්ටතම ශිෂ්‍යයාට හිමි ජ්පඪබල ම්භදල සම්මානයත් දිනාගත්තා.ඉංගී‍්‍රසි මාධ්‍යයෙන් ඉගෙන ගත් ජයරත්න ජ්‍යෙෂ්ඨ පාඨශාලා සහතික පත්‍ර විභාගය ඉහළින්ම සමත් වුණා. තනියම පාඩම් කරලා සිංහල මාධ්‍යයෙනුත් ඒ විභාගය සමත් වුණේ ප්‍රථම පන්ති සාමාර්ථ්‍යයක් ලබා ගනිමින්. උසස් පෙළ සඳහා සිංහල, ලංකා ඉතිහාසය, හා දේශපාලන විද්‍යාව යන විෂයයන් තෝරා ගත් ඔහු උසස් ප්‍රතිඵල ලබමින් සරසවි පිවිසුම් විභාගය සමත් වී 1957 දී පේරාදෙණිය විශ්ව විද්‍යාලයට තේරුණා.මහාචාර්ය ඩී. ඊ. හෙට්ටිආරච්චි, මහාචාර්ය දයානන්ද, මහාචාර්ය ඇම්. බී. ආරියපාල, මහාචාර්ය සුගතපාල ද සිල්වා සහ මහාචාර්ය සරච්චන්ද්‍ර වැනි ඇදුරුතුමන්ලාගෙන් ශිල්ප ලත් ජයරත්න 1961 දී අවසාන විභාගයෙන් ප්‍රථම පන්තියේ ගෞරව සම්මානයක් සහිතව සමත් වුණා. එවකට විශ්ව විද්‍යාලෙ ගාන්ධර්ව සභාවේ ලේකම්වරයා ලෙස කටයුතු කළ ජයරත්නට පසු කලෙක ඔහුගේ ජීවන සහකාරිය බවට පත්වූ “කුසුම්” මෙනෙවිය හඳුනා ගන්නට ලැබුණේ . සුගතපාල සිල්වා සහ විමල් දිසානායක ආචාර්යවරුන් එක්ව නිෂ්පාදනය කළ “සොකරි” ගීත නාටකයේ පුහුණුවීම් නරඹන්නට ආගිය ගමනේදීයි මහාචාර්ය සරච්චන්ද්‍ර වැනි ආචාර්යවරුන්ගේ ඇරැයුම අනුව ජයරත්නත් නාට්‍යයක් ලීවා. දශ රථ ජාතකය ඇසුරින් ලියූ මේ නාට්‍යයේ නම රාවණා. මේ නාට්‍යයේ ආනන්ද විද්‍යාලයේ උගන්වාපු ගුරුවරුත් රඟපෑවා. මේ නාට්‍යය පිළිබඳ ලංකාදීප පත්තරේ ජයවිලාල් විලේගොඩ හොඳ විචාරයකුත් ලියා පළ කළා.නවසිය පනස් හයේ බුද්ධ ජයන්තිය උදෙසා ඔහු ‘ආනන්දය’ සඟරාවට ලියූ “බුද්ධ ජයන්තිය මෙය ද?” යනුවෙන් ලියා පළ කළ විවේචනාත්මක ලිපිය සිළුමිණ පත්‍රයේ පළ වුණා. ඊට ඔහු ලැබු විශාල ජනප්‍රසාදය නිසා තව තවත් ලිපි ලියන්නට ඔහුට විශාල ධෛර්යයක් ලැබුණා.ආනන්ද විද්‍යාලයීය කුලරත්න ශාලාව විවෘත කළ අවස්ථාවේ එවකට සිටි විදුහල්පති කර්නල් රාජපක්ෂ මහත්මයාගේ ඇරැයුමෙන් ඔහු සිය බිරිය කුසුම් දිසානායක මහත්මියගේ සහායෙන් වීරෝදය නම් වූ නාට්‍යයක් ලියා රඟ දැක්වූවා.1961 අවසාන විභාගේ ප්‍රතිඵල පිටවෙන්නටත් පෙර සිට මහාචාර්ය හෙට්ටිආරච්චි ගේ ඇරැයුමෙන් පේරාදෙණිය විශ්ව විද්‍යාලේම සහාය කථිකාචාර්යවරයකු ලෙස සිසුනට ඉගැන්වූවා. 1963 දී ෆුල් බ්‍රයිට් ශිෂ්‍යත්වය ලබා ගෙන ඇමෙරිකාවේ කැලිෆෝර්නියා විශ්ව විද්‍යාලයට ඇතුළු වුණා. 1965 දී වාග් විද්‍යාව පිළිබඳ ශාස්ත්‍රපති උපාධිය ලැබු ආචාර්ය තුමා 1965 - 66 වසරේ එංගලන්තයේ ලන්ඩන් විශ්ව විද්‍යාලයට ඇතුළු වී තවදුරටත් වාග් විද්‍යාව පිළිබඳ ඉගෙනුම ලැබුවා.එම වසර අවසානයේ යළි මවුබිමට පැමිණි ආචාර්ය තුමා පේරාදෙණියේම ඉගැන්වීම් කළා. කොළඹ විශ්ව විද්‍යාලයේ කලා පීඨය ආරම්භ කරන විට සිංහල අංශයට සම්බන්ධ වූ ඔහු 1969 දී එහි වාග් විද්‍යා අංශයක් ආරම්භ කළා. 1971 කැරැල්ලෙන් පසු විශ්ව විද්‍යාල ප්‍රතිසංස්කරණ ව්‍යාපෘතියෙන් අනතුරුව වාග් විද්‍යා අංශය කැලණිය විශ්ව විද්‍යාලයට ගෙන ගියා. 1972 දී ආචාර්යතුමාත් කැලණිය විශ්ව විද්‍යාලේ සිංහල අංශයට සම්බන්ධ වුණා. එතුමා යුගදිවි ඇරැඹුවේ 1967 අපේ‍්‍රල් මාසේ. විශ්ව විද්‍යාලෙදි දැන හැඳින ගත් කුසුම් හේමචන්ද්‍ර මෙනෙවිය සමඟ. කොළඹ විශාඛා විද්‍යාලයේ සිංහල පිළිබඳ ආචාර්යවරියක ලෙස සේවය කළ ඈ පසු කලෙක පරිවර්තිකාවක හා ගත් කතුවරියක ලෙස ජනාදරයට පත් වුණා. ඔවුන් ගේ දියණිය මධුභාෂිණි දැන් ශ්‍රී ජයවර්ධනපුර සරසවියේ ඉංගී‍්‍රසි භාෂාව පිළිබඳ ආචාර්යවරියක ලෙසත් පුතා සමිතජීව ඔස්ට්‍රේලියාවේ සමාගමක ගණකාධිකාරිවරයකු ලෙසත් කටයුතු කරනවා. දිසානායක යුවළ දැන් මිනිබිරියන් සිවු දෙනකුගේම සුරතල් බලනවා.කොළඹ විශ්ව විද්‍යාලයේ සිංහල අංශයේ මහාචාර්යවරයා ලෙස කටයුතු කළ ඇදුරු තුමා වසර 2000 දී සේවයෙන් විශ්‍රාම ලැබුවේ සම්මානිත මහාචාර්යවරයකු ලෙසයි. 2003 වසරේදී දේශමාන්‍ය ජනාධිපති සම්මානයෙන් පිදුම් ලද එතුමා 2007 වසරේ පටන් තායිලන්තයේ ශ්‍රී ලංකා තානාපති ධුරයට පත්ව ගියා. 2011 අවසානය දක්වා එම තනතුර දැරූ මහාචාර්ය තුමා එරටට පත්වූ කලාපීය තානාපති වරුන් අතර සිටි එකම බෞද්ධ තානාපතිවරයා ලෙසත්, එකම මහාචාර්යවරයා ලෙසත් තායිලන්ත රජුගේ සුවිශේෂ අගැයීමට පාත්‍ර වුණා.ජාතක කතා, ජන කතා හා ජන සාහිත්‍ය ඇසුරින් මෙරට ළමා පරපුර වෙත වටිනා ග්‍රන්ථ අනූවක් පමණ ද, භාෂාව හා සංස්කෘතිය අළලා ඉංගී‍්‍රසි, සිංහල ද්වී භාෂාවෙන්ම පොත් අසූවක් පමණද ලියා පළකර ඇති මහාචාර්ය තුමා පුංචි දරුවන් ගේ භාෂා දැනුම වැඩීමේ අටියෙන් ලියන ලද අකුරු මිහිර පොත් පෙළේ අලුත්ම කාණ්ඩය මේ දිනවල සකස් කරමින් සිටිනවා. ජනතාවගේ දැනුම වඩන දේශන, මාධ්‍ය සාකච්ඡා විශ්ව විද්‍යාල දේශන ඇතුළු දහසකුත් එකක් වැඩ රාජකාරිවලින් තවමත් එතුමාගේ දවස පිරිලා.පුංචි දරුවන්ගෙන් ලැබෙන ආදරණීය ප්‍රතිචාර හමුවේ ජීවිතයේ විඩාව නොදැනීම පහව යන බව අපට සමු දෙමින් මහාචාර්ය තුමා පැවසුවා.සාගරිකා දිසානායක ජයසිංහඡායාරූපදුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=ay1204152</link>
    <topic>වැඩි ලාබ දෙන පරිසරය සුරකින පිවිතුරු නිෂ්පාදන ව්‍යාපෘති එයි</topic>
    <author>නිහාල් පී. අබේසිංහ</author>
    <content>මෙරට කර්මාන්තවලින් වැඩි ලාභයක් දෙන අමුද්‍රව්‍ය, පරිසරය, සමඟ විදුලි බලයද සුරකින පිවිතුරු නිෂ්පාදන ක්‍රියාවලිය රට පුරා ක්‍රියාවට නැංවීමට නව ව්‍යාපෘතියක් ජාතික පිවිතුරු නිෂ්පාදන මධ්‍යස්ථානය මගින් ආරම්භ කරයි.ප්‍රොස්පර් ශ්‍රී ලංකා (Prosper Sri Lanka)  ලෙස හඳුන්වන මෙම ව්‍යාපෘතිය මඟින් සම්පත් කාර්යක්ෂම භාවිතය හා පිවිතුරු නිෂ්පාදන ක්‍රියාවලිය ශ්‍රී ලංකාව ඇතුළත ක්‍රියාවට නැංවීමට අදාළ කර්මාන්තවලට තාක්ෂණික උපදෙස් ලබාදෙන බව ජාතික පිවිතුරු නිෂ්පාදන මධ්‍යස්ථානයේ අධ්‍යක්ෂ ඉංජිනේරු පී.ආර්. සේන පීරිස් මහතා පවසයි.රටක ආර්ථික සංවර්ධනයට හා පරිසර හානිය අවම කිරීමට මෙන්ම තිරසාර සංවර්ධන හා දේශගුණික විපර්යාස අවම කිරීමට මේ ව්‍යාපෘතියෙන් වැඩසටහන් රැසක් ක්‍රියාත්මක බවත් අධ්‍යක්ෂවරයා පෙන්වා දෙයි.ඔබගේ කර්මාන්තයත් ලාභ ලබන පරිසරය දූෂණය නොකරන අමුද්‍රව්‍ය අඩුවෙන් පාවිච්චි කර කර්මාන්තයක් බවට පත් කිරීමට මේ ව්‍යාෘතියට ඔබට ද සම්බන්ධ විය හැකිය. 0112369601/2 යන දුරකථන අංක ඔබ සඳහා විවෘත බව පිවිතුරු නිෂ්පාදන මධ්‍යස්ථානයේ නියෝජ්‍ය අධ්‍යක්ෂ සමන්ත කුමාරසේන මහතා පවසයි.ලොව වටා ඇති සංවර්ධනය වෙමින් පවතින රටවල පුරා දශක දෙකක අධික කාලයක සිට “පිවිතුරු නිෂ්පාදන” සංකල්පය ක්‍රියාවට නැංවීමේ ප්‍රතිඵලයක් ලෙස එක්සත් ජාතීන් පරිසර සංවිධාන (UNEP) සහ එක්සත් ජාතීන්ගෙ කර්මාන්ත සංවර්ධන සංවිධානය (UNIDO) යටතේ අනුග්‍රහය ලබමින් ජාතික පිවිතුරු නිෂ්පාදන මධ්‍යස්ථාන හා ඒවාහී ක්‍රියාත්මක වූ වැඩසටහන් වලට අනුකූලව සම්පත් කාර්යක්ෂමතාව හා පිවිතුරු නිෂ්පාදන (RECP) ක්‍රමවේදය මෙරටට හඳුන්වාදෙන ලදි. මෙමගින් සම්පත් කාර්යක්ෂමතාව හා පිවිතුරු නිෂ්පාදනය ශ්‍රී ලංකාවේ කර්මාන්තශාලා තුළ ව්‍යාප්ත කිරීම හා ක්‍රියාවට නැංවීම සිදුකරන අතර වර්තමානයේ මෙම සංකල්පය සංවර්ධනය වෙමින් පවතින රටවල් සඳහා වූ අත්‍යාවශ්‍ය සාධකයක් වී ඇත. එමගින් ආර්ථික වර්ධනයෙන් සිදුවන පරිසර හානිය අවම කරමින් තිරසාර සංවර්ධනය ප්‍රගුණ කරන අතර අහිතකර දේශගුණික විපර්යාස අවම කිරීමද සිදු කරනු ලබයි.එමෙන්ම බලශක්තිය, අමුද්‍රව්‍ය, ජලය හා අනෙකුත් ස්වභාවික සම්පත් භාණ්ඩ හා සේවා නිෂ්පාදන ක්‍රියාවලියේ ගලායාම ගණනය කිරීම/ඇගයීම හා එමගින් පරිසර හානිය අවම කරමින් සම්පත් පරිභෝජනයේ කාර්යක්‍ෂමතාව වැඩි කිරීම සඳහා විකල්ප නිර්දේශ කිරීමද මෙම ව්‍යාපෘතියට අදාළව සිදුකෙරේ. ප්‍රොස්පර් ශ්‍රී ලංකා ව්‍යාපෘතිය හා සම්බන්ධ බොහෝ ඵලදායී වැඩසටහන් හා ක්‍රියාකාරකම් රාශියක් ක්‍රියාත්මක කර ඇති අතර ඒ සමඟම සම්පත් කාර්යක්‍ෂම භාවිතය හා පිවිතුරු නිෂ්පාදන ක්‍රියාපටිපාටිය පිළිබඳව දැනුම්වත් කිරීම හා පුහුණු කිරීම සඳහා කර්මාන්තකරුවන්, නිදහස් උපදේශකවරුන් සහ අධයන කාර්යමණ්ඩල පුහුණු කිරීමේ සයමාසික පුහුණු වැඩසටහන් කොළඹ, යාපනය, මහනුවර සහ ගාල්ල යන ප්‍රදේශයන්හි පැවැත්වීමට නියමිත අතර තෝරාගත් කර්මාන්ත / ආයතන 12 ක් තුළ භාණ්ඩ හා සේවා නිෂ්පාදන ක්‍රියාවලිය සඳහා වන ශක්ති පරිභෝජනය ඇතුළුව අනෙකුත් සම්පත් පරිභෝජනයන් ගණනය කිරීමේ ක්‍රියාවලිය සිදුකරන අතර සම්පත් කාර්්‍යක්‍ෂමතාව හා පිවිතුරු නිෂ්පාදනය මගින් පරිසර හා සම්පත් තිරසාර සංවර්ධනය සඳහා විකල්ප ක්‍රියාවට නැංවිම සඳහා ද උපදේශන සේවා සැපයීමද ප්‍රොස්පර් ශ්‍රී ලංකා ව්‍යාපෘතිය යටතේ සිදු කරනු ලබයි.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=ay1204153</link>
    <topic>බැංකු පොලිය වැඩිවීමත් වෙළෙඳ පොළ අඩුවීමට හේතුවක්</topic>
    <author>තාරක වික්‍රමසේකර</author>
    <content>අලුත් අවුරුදු සමයේ වුවද වෙළෙඳ පොළේ විශේෂ වෙනස්කම් පෙනෙන්නට නොවීය. මිල ඉහළ යාම් පහළ යාම් පෙර පරිදිම සිදුවිය. පසුගිය සතියේ බදාදා සහ බ්‍රහස්පතින්දා වෙළෙඳ පොළ මිල දර්ශක පහළ ගියේය.එසේ වුවද පෙර පරිදිම මිල ඉහළ පහළ යාම් වාර්තා විය. බදාදා දින ඊ. බී. ක්‍රෙසි සමාගමේ කොටසක මිල රුපියල් 1100 සිට රුපියල් 1338.80 ක් දක්වා රුපියල් 238.80 ක් දක්වා මිල ඉහළ යාම කැපී පෙනුණි.යුනියන් කෙමිකල්ස් පෙර දිනට සාපේක්ෂව රුපියල් 28.80 කින් ඉහළ ගියේය.දිනයේ වැඩිම අගයකින් මිල ඉහළ ගියේ ෂර්ලිමාර් සමාගමේය. ඒ පෙර දිනට සාපේක්ෂව රුපියල් 305.60ක මිලක් ඉහළ යාමෙනි. පෙර දින රුපියල් 914.30 ක් වූ කොටසක මිල එදින රුපියල් 1219.90 ක් දක්වා ඉහළ ගියේය.මිල අඩුවීම අතින් කැපී පෙනුණේ සෙරන්ඩිබ් ලෑන්ඩ් සමාගමය. පෙර දින රුපියල් 2400 ක් වූ සමාගමේ කොටසක මිල එදින රුපියල් 1477.90 ක් දක්වා රුපියල් 922.20 කින් පහළ ගියේය.සෙලිසින්ග් කොටසක මිල රුපියල් 1200 සිට 1099.00 ක් දක්වා රුපියල් 101.00 කින් පහළ ගියේය. පසුදින, එනම් 5 වැනිදා බ්‍රහස්පතින්දා වුවද වෙළෙඳ පොළේ වෙනත් සැලකිය යුතු වෙනසක් දක්නට නොවීය. එදින මිල ඉහළ ගිය සමාගම් අතර සිලෝන් බෙවරේජස්, ටී සර්විසස්, ලංකා අශෝක් ලේලන්ඩ් සමාගම් විය.මිල පහළ යාම් අතුරින් සී ඩී අයි සී, රෙග්නිස් සමාගම් විය. ගනුදෙනු සංඛ්‍යාවෙහි වුවද එතරම් ප්‍රගතියක් දක්නට නොවුණි.සතිය ආරම්භක සඳුදා (9) දින ද වෙළෙඳ පොළේ එතරම් වෙනසක් දක්නට නොවුණි. මර්චන්ට් ෂිපින්ග් සමාගමේ කොටසක මිල රුපියල් 160.00 සිට 195.90 ක් දක්වා රුපියල් 35.90 කින් මිල ඉහළ ගියේය. මොරිසන්ස් කොටසක මිල රුපියල් 209.20 ක සිට රුපියල් 226.00 ක් දක්වා රුපියල් 16.80 කින් ඉහළ ගියේය. ලංකා අශෝක් ලේලන්ඩ් රුපියල් 13.00 කින් ඉහළ ගියේය.මිල පහළ යාම් අතුරින් කැපී පෙනුණේ කළම්ඹු ෆාමසි සමාගමයි. පෙර දින රුපියල් 702.80 කට අලෙවි වූ කොටසක මිල එදින රුපියල් 666.30 ක් දක්වා පහළ ගියේය. ඒ පෙර දිනට සාපේක්ෂව රුපියල් 36.50 ක පහළ යාමකි. ගුඩ්හෝප් රුපියල් 16.00 කින් පහළ ගියේය. අලුත් අවුරුදු නිවාඩුව ඇරැඹීම නිසා ගනුදෙනු සංඛ්‍යාවෙහි අඩුවීමක් පැහැදිලිව දක්නට ලැබුණි.පෙර සතියේ ගනුදෙනු 4951 ක් වූ ගනුදෙනු සංඛ්‍යාව එදින 3141 ක් දක්වා අඩුවිය. මිලංකා මිල දර්ශකය පෙර සතියේ ඒකක 4893.67 ක් වූ අතර සතිය ආරම්භක සඳුදා එය ඒකක 4897.16 ක් දක්වා අඩු විය. සමස්ත කොටස් මිල දර්ශකය පෙර සතිය අවසානයේ ඒකක 5423.25 ක් වූ අතර සතිය ආරම්භයේදී එය ඒකක 5413.12 ක් දක්වා අඩු විය.කෙසේ වුවත් ආසිරි සර්ජිකල් කොටස් 1098385 ක් අලෙවි වීමත් බ්ලු ඩයමන්ඩ් කොටස් (ඡන්ද බලය රහිත) 1014821 ක් අලෙවි වීමෙන් සඳුදා දින කැපී පෙනුණි.බැංකු පොලිය (විශේෂයෙන්ම ස්ථාවර තැන්පතු) වැඩිවීම මත ආයෝජකයන් ඒ දෙසට ඇදි යාමක් දක්නට ඇති අතර විශේෂයෙන්ම අවුරුදු සමයේ බොහෝ බැංකු හා මූල්‍ය සමාගම් විවිධ තිළිණ ප්‍රදානය නිසා ආයෝජකයන් වෙළෙඳ පොළ මුදල් බැංකු ආයෝජනයට පෙලඹීම ද වෙළෙඳ පොළ ගනුදෙනු අඩුවීමට බලපා ඇත.එක් මූල්‍ය සමාගමක් මාස 3 ක කාලයක් සඳහා 16.32% ක පොලියක් ගෙවනු ලබන බවට නිවේදනය කර තිබුණි. එය ජ්‍යෙෂ්ඨ පුරවැසියන් සඳහා 17.32% කි. රුපියල් ලක්ෂයක් තැන්පත් කළ අයකුට කල් පිරීමේදී එය රුපියල් 4330 ක මුදලකි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj1204151</link>
    <topic>AMW ටයර් අලෙවි නියෝජිතයන්ට සම්මාන</topic>
    <author/>
    <content>AMW ටයර් අලෙවි නියෝජිතයන්ට සම්මානඅලෙවි නියෝජිත සම්මාන උලෙළේ විශිෂ්ටත්ව සම්මාන හිමි වූවෝ. ඇසෝසියේටඩ් මෝටර්වේස් සමාගමේ සභාපති තිලක් ද සොයිසා, ගාමිණි ලොකුබාලසූරිය (ගම්පහ අලෙවි නියෝජිත), කිත්සිරි (සුපිරි ටයර් හවුස් - මහනුවර), නිව්ටන් පීරිස් (එම්.ජේ.ආර්. පීරිස් සහ පුත්‍රයෝ - මහනුවර), ඇසෝසියේටඩ් මෝටර්වේස් සමාගමේ අධ්‍යක්ෂ – නිෂ්පාදන, පුෂ්පික ජනධීර නියෝජ්‍ය සාමාන්‍යාධිකාරී – (අලෙවි), සෙනරත් ලෙනදොර මහත්වරු.ඇසෝසියේටඩ් මෝටර්වේස් සමාගමේ ටයර් නැවත පිරවීමේ අංශයේ අලෙවි නියෝජිතයන් ඇගයීමේ සම්මාන ප්‍රදානෝත්සවයට එම සමාගමේ සභාපති තිලක් ද සොයිසා මහතාගේ ප්‍රධානත්වයෙන් පසුගියදා පැවැත්විණි.Top 25 Dealer’s Convention නමින් පැවැත්වුණු එම අලෙවි නියෝජිත සම්මාන ප්‍රදානෝත්සවයට දිවයින පුරා විසිරී සිටින ඇසෝසියේටඩ් මෝටර්වේස් සමාගමේ ටයර් නැවත පිරවීමේ අංශයේ අලෙවි නියෝජිතයන් 700 ක් අතුරෙන් වැඩිම අලෙවියක් පෙන්නුම් කළ අලෙවි නියෝජිතයන් 25 කට ඔවුන්ගේ පවුලේ සාමාජිකයන් සමඟ සහභාගිවීමේ අවස්ථාව උදාවය.’මැරතන්’ වෙළෙඳනාමය යටතේ නැවත පිර වූ ටයර් නිපදවන ඇසෝසියේටඩ් මෝටර්වේස් සමාගම, ඕනෑම රිම් ප්‍රමාණයක ටයර් නැවත පිරවීමේ හැකියාව හා පාරම්පරික, Vacu-Lug හා Die-hard යන ක්‍රමවේද මගින් ටයර් නැවත පිරවීමේ හැකියාව හිමි ශ්‍රී ලංකාවේ එකම සමාගම ද වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj1204152</link>
    <topic>ඉන්ටර්ෆාම් ප්‍රදර්ශන කුටියේදී</topic>
    <author/>
    <content>ඉන්ටර්ෆාම් ප්‍රදර්ශන කුටියේදීමෙඩිකෙයා 2012 සුවසේවා ප්‍රදර්ශනය විවෘත කිරීමට පැමිණි ශිරන්ති රාජපක්‍ෂ ජනපති ආර්යාව ඉන්ටර්ෆාම් ප්‍රදර්ශන කුටිය නැරැඹූ අවස්ථාවේදී, ඉන්ටර්ෆාම් සමාගමේ දිලූෂා ද සිල්වා මහත්මිය, ඉන්ටර්ෆාම් නිෂ්පාදන ඇතුළත් පාර්සලයක් ජනපති ආර්යාව වෙත පිරිනැමූ අයුරු. බස්නාහිර පළාත් සෞඛ්‍ය සේවා අධ්‍යක්‍ෂ වෛද්‍ය අමල් හර්ෂ ද සිල්වා මහතා ද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj1204153</link>
    <topic>නෝලිමිට් සියයට 50 දක්වා වට්ටම්</topic>
    <author/>
    <content>නෝලිමිට් සියයට 50 දක්වා වට්ටම්අවුරුදු සාප්පු සවාරියක යෙදීමට NOLIMIT වෙත පැමිණෙන පාරිභෝගික ඔබට නොසිතූ විරූ වට්ටම් සහිතව නවතම විලාසිතා වලින් යුත් ඇඳුම් හා ආයිත්තම් රැසක් මිලදී ගැනීමේ අවස්ථාව උදාකර දී තිබේ. 10% සිට 50% දක්වා පිරිනැමෙන මෙම වට්ටම් NOLIMIT හි විලාසිතා වලින් සපිරි සුළු පරිමාණ අලෙවිසල් ජාලයෙන් ලබාගත හැකි අතර ගුණාත්මක බවින් යුත් නිපැයුම් සඳහා අදාළ වේ.මෙම නොසිතූ විරූ දීමනාව සෑම පාරිභෝගිකයෙකුගේම මහත් ප්‍රශංසාවට දැනටමත් ලක්වී ඇතැයි NOLIMIT මෙහෙයුම් කළමනාකාර එම්.එච්.එම්. ජවුෆර් මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj1204154</link>
    <topic>මර්සීඩීස් බෙන්ස් පැරණි මෝටර් රථ රසිකයන්ගේ හමුව</topic>
    <author/>
    <content>මර්සීඩීස් බෙන්ස් පැරණි මෝටර් රථ රසිකයන්ගේ හමුවශ්‍රී ලංකා මර්සිඩීස් බෙන්ස් සමාජය විසින් සංවිධානය කරන ලද “මර්සිඩීස් බෙන්ස් පැරණි මෝටර් රථ රසිකයින් ගේ සංසදයෙහි පළමු හමුව පසුගියදා මුළු දුන්නේය.මේ සංසදයේදී ප්‍රධාන වශයෙන් අවධානය යොමු කරනු ලබන්නේ 170V සිට w123 සහ w126 දක්වා යන මෝටර් රථ වර්ග හිමිකරුවන් වෙතටය.මෙය සංවිධානය වූයේ පැරණි මර්සිඩීස් බෙන්ස් මෝටර් රථහිමියන්ගේ අදහස් සහ අත්දැකීම් බෙදා ගැන්මටත් සහ පෞරාණික වටිනාකමින් යුත් සිය මර්සිඩීස් බෙන්ස් මෝටර් රථ ප්‍රතිසංස්කරණය සහ නඩත්තුව පිළිබඳ මෝටර් රථ හිමිකරුවන් දැනුවත් කරවීමටත් පිණිසය.මේ අවස්ථාව පිළිබදව සිය අදහස් පළ කරමින් මර්සිඩිස් බෙන්ස් සමාජයේ සභාපති සිදත් ප්‍රනාන්දු මහතා කීවේ “මර්සිඩීස් බෙන්ස් සමාජය මෙය ආරම්භ කරන ලද්දේ තරු ලකුණ සහිත පැරණි මර්සිඩීස් බෙන්ස් රථවල ආරක්ෂාව පිළිබඳව එම රසිකයින් දැනුවත් කිරීමට සහ නව පරපුරෙහි වින්දනය සඳහා අතීතයේ සොඳුරු කාලයන් පිළිබඳව මතකයන් ඉතිරි කිරීමටයි. එසේම තාක්ෂණික දත්තයන් සහ වැදගත් තොරතුරු සැපයීමට වෙබ් පිටුවක් නිර්මාණය කිරීමටද අප කටයුතු කරනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj1204155</link>
    <topic>ප්‍රතිචක්‍රීයකරණ බලශක්ති උදෙසා LOLC සමූහයේ කැපවීම අන්තර්ජාතික පිළිගැනීමට</topic>
    <author/>
    <content>ප්‍රතිචක්‍රීයකරණ බලශක්ති උදෙසා LOLC සමූහයේ කැපවීම අන්තර්ජාතික පිළිගැනීමටසිංගප්පූරු ජාතික විශ්ව විද්‍යාලයේ මහජන ප්‍රතිපත්ති පිළිබඳ ලී ක්වාන් යූ ජාතික පාසල මඟින් බලශක්ති පාලනය පිළිබඳව මෑතදී ප්‍රකාශයට පත් කරන ලද අධ්‍යයන වාර්තාවෙන් ශ්‍රී ලංකාව තුළ ක්‍රියාත්මක, හැකියාවක් සහිත ප්‍රතිචක්‍රීකරණ බලශක්ති ව්‍යාපෘතීන් පිළිබඳ විශේෂ සඳහනක් සිදුකරන ලදී.මෙරට ප්‍රතිචක්‍රීකරණ බලශක්ති ව්‍යාපෘතීන් සඳහා දායක වූ ආයතන 28 ක් සහ පාර්ශ්වකරුවන් 56 ක් අධ්‍යයන වාර්තාවට ඇතුළත් වන අතර LOLC සමූහය ද ඊට අයත් වේ. සූර්ය බලශක්තිය උපරීම වශයෙන් ප්‍රයෝජනයට ගැනෙන කොළඹ නගරයේ පළමු වාණිජ ගොඩනැගිල්ල LOLC ප්‍රධාන කාර්යාලයයි. එහි කිලෝ වොට් 6 ක ධාරිතාවක් සහිත සූර්ය පැනල 08 ක් ස්ථාපිත කර ඇති අතර, පද්ධතියේ මුළු ධාරිතාව කිලෝ වොට් 48 කි.LOLC සමූහයේ නියෝජ්‍ය සභාපති ඉෂාර නානායක්කාර මහතා පැවසුවේ “අපගේ මතුරට පුස්සැල්ලාව සහ ගල්ඔය වැවිලි සමාගම්, යුනයිටඩ් ඩෙනඩ්‍රෝ පවර් හා එක්ව ප්‍රතිචක්‍රීකරණ බලශක්තිය අපගේ ව්‍යාපාර ආකෘතියට එක්කර ගනිමින් පාරිසරික තිරසාර බව උදෙසා LOLC හි කැපවීම තහවුරු කරන බවයි.එමෙන්ම අපගේ ප්‍රබල කෘෂි වන වගා පසුබිම යටතේ සහ ජීව වායු හා ජීව ඉන්ධන ව්‍යාපෘතීන් තුළින් ප්‍රතිචක්‍රීකරණ බලශක්ති ක්ෂේත්‍රයේ ජීවිත කාලීන ප්‍රතිඵල ලද හැකි ජාතික මට්ටමේ මෙහෙවරකම LOLC සමූහය සූදානම් බව ද ඔහු තවදුරටත් දක්වා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj1204156</link>
    <topic>එයාර්ටෙල් ග්‍රාහකයන්ට බාධාවකින් තොරව අධිවේගි දත්ත</topic>
    <author/>
    <content>එයාර්ටෙල් ග්‍රාහකයන්ට බාධාවකින් තොරව අධිවේගි දත්තභාරතී එයාර්ටෙල් කොළඹ සහ මහ කොළඹ ප්‍රදේශයන් ආශි‍්‍රතව සිදුකරන ලද පරිශ්‍ර 250 කට අධික සංඛ්‍යාවක් අධිශ්‍රේණිගත කිරීමේ ව්‍යාපෘතිය සාර්ථකව නිම කරයි.මේ 6 මාසික ව්‍යාපෘතියෙහි කොටසක් වශයෙන් එයාර්ටෙල් ජාත්‍යන්තර තත්වයේ ජාලගත උපකරණ භාවිත කරමින් සිය ග්‍රාහකයන්ගේ දත්ත සබඳතා වේගවත් කිරීමට කටයුතු කළේය.සිය ජාලගත පරාසය පුළුල් කිරීම සඳහා සමාගම විසින් දරන ලද ප්‍රයත්නය ඇගයුමට ලක් කරමින් ශ්‍රී ලංකා විදුලි සංදේශ නියාමන කොමිසම මෑතකදී 2012 ජනවාරි මාසයේදී මෙරට සියලු බ්‍රෝඩ්බෑන්ඩ් සේවා සම්පාදකයින් අතර වේගය අතින් අංක 01 සමාගම බවට එයාර්ටෙල් නම් කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj1204157</link>
    <topic>ආපිකෝ සුපර් සෙන්ටර්ස් මඟින් “ගෙදරටම අවුරුදු”</topic>
    <author/>
    <content>ආපිකෝ සුපර් සෙන්ටර්ස් මඟින් “ගෙදරටම අවුරුදු”ආපිකෝ සුපර් සෙන්ටර්ස් මෙවර අවුරුදු උත්සව සමය වෙනුවෙන් “ආපිකෝ ගෙදරට අවුරුදු” නමින් ප්‍රවර්ධන වැඩසටහනක් අරඹා තිබේ.මේ අපේ‍්‍රල් 30 දා දක්වා දිවයින පුරා පිහිටි ආපිකෝ සුපර් සෙන්ටර්ස් හිදී පැවැත්වෙන මේ ප්‍රවර්ධන වැඩසටහනේ විශේෂත්වය වන්නේ, පාරිභෝගිකයන්ට තම නිවස හැඩ කරන හා නිවසට ප්‍රයෝජනවත් සෝෆා ගෘහ භාණ්ඩ කට්ටල, සොනික් ලෙඩ් රූපවාහිනී, බ්ලැක් ඇන්ඩ් ඩෙකර් බ්ලෙන්ඩර්ස්, සොනික් ඩි වී ඩී යන්ත්‍ර, පැනසොනික් රයිස් කුකර්, පැනසොනික් රෙදි මැදීමේ යන්ත්‍ර හා සිසිල් ගෑස් කුකර් පිරිනැමීම ය.පාරිභෝගිකයන් කළ යුත්තේ, නම් කළ භාණ්ඩ 3 ක් ඇතුළු රුපියල් 2500 ක් වටිනා මිලදී ගැනීමේ එක්වර සිදුකිරීම පමණි. එවැනි මිලදී ගැනීමකදී, ලොතරැයි කූපනයක් හිමිවන අතර, දිනපතා සිදු කෙරෙන කුසපත් ඇදීමකින් ජයග්‍රාහකයෝ තෝරා ගැනෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj1204158</link>
    <topic>ආර්.ඇන්ඩ්.ජී. කැපිටල් සමාගමෙන් ලේසර් යන්ත්‍ර සුරැකීමේ පූර්ණ විසැඳුමක්</topic>
    <author/>
    <content>ආර්.ඇන්ඩ්.ජී. කැපිටල් සමාගමෙන් ලේසර් යන්ත්‍ර සුරැකීමේ පූර්ණ විසැඳුමක්ආර්.ඇන්ඩ්.ජී. කැපිටල් සිය පාරිභෝගිකයින් වෙත පූර්ණ ලේසර් සුරැකීමේ විසඳුමක් ලබා දී ඇත. මෙය අදාළ වනුයේ එච්.පී. ලෙක්ස්මාර්ක්, සැම්සුන් සහ කැනෝන් ලේසර් යන මුද්‍රණ යන්ත්‍ර සඳහාය.සමාගම පාරිභෝගිකයන් වෙත වියදම් අවම කරගැනීමේ විකල්පයන් දෙකක් ලබා දේ. එනම්, කොන්ත්‍රාත් පදනම සහ මුද්‍රණය කරනා අතරේ ගෙවීම් පදනම යන විකල්ප වේ. කොන්ත්‍රාත් පදනම යටතේ පාරිභෝගිකයින්ට ටෝනර් කාට්රිජයක් එහි නියම මිලට වඩා සියයට 30 ක් අඩුවෙන් මිලදී ගත හැකිය. මෙතකින් නොනැවතී ඒවායෙහි නඩත්තු කටයුතු සහ සේවා නොමිලේම සමාගම විසින් කර දෙනු ලබයි.මුද්‍රණ යන්ත්‍රයේ වගකීම් සහතිකයේ කාලසීමාව අවලංගු වී තිබුණද අ)ට්අමතර උපාංග මාරු කිරීමේ සහ ඕනෑම නඩත්තු කටයුත්තක් භාර ගැනීමට සුදානම් අතර අලුත්වැඩියා කිරීම සිදුවන තෙක් අතිරේක යන්ත්‍රයක් පාවිච්චියට ලබා දීමට පවා ඔවුන් සූදානම්ය. දෙවන විකල්පය වන්නේ මුද්‍රණය කරනු ලබනා පිටු ප්‍රමාණයට අනුව ගෙවීමේ ක්‍රමයයි.මෙය විශාල වශයෙන් මුද්‍රණ කටයුතු සිදු කරනා පිරිසට ඉතා හොඳ විකල්පයක් වනු ඇත. මෙම විකල්පය යටතේ සමාගම සිය පාරිභෝගිකයින් වෙත මුද්‍රණ යන්ත්‍රය සහ ලේසර් ටෝනර් කාට්රිජ ලබා දෙන අතර අය කරනු ලබන්නේ මුද්‍රණය කරනා පිටු වල ප්‍රමාණයට අනුව පමණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj1204159</link>
    <topic>රණවිරු නිවස සඳහා සෙලින්කෝ ලයිෆ් මූල්‍ය සහාය</topic>
    <author/>
    <content>රණවිරු නිවස සඳහා සෙලින්කෝ ලයිෆ් මූල්‍ය සහායසෙලින්කෝ ලයිෆ් තම ප්‍රණාමය රණවිරුවන්ට පුදමින් ආබාධිත තත්ත්වයට පත් වූ රණවිරුවකුගේ නිවසක් ඉදිකර ගැනීමට අවශ්‍ය මූල්‍ය අනුග්‍රහය ලබා දීමට කටයුතු කළේය. ශ්‍රී ලංකා යුද හමුදාවේ ගජබා රෙජිමේන්තුවේ සෙබළ ආර්. ඩී. සී. සේනාධීර මහතා වෙනුවෙන් නිකවැරටිය හෙවනපැලැස්ස ග්‍රාමයේ ඉදි වූ නව නිවස සඳහා සෙලින්කෝ ලයිෆ් වැය කළ මුදල රුපියල් මිලියනයකි.ආරක්ෂක අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ මහත්මිය විසින් සෙබළ සේනාධීර මහතාට හිමි නිවස නිල වශයෙන් භාර දුන් අතර මෙම අවස්ථාවට සෙලින්කෝ ලයිෆ් හි නිලධාරීන් ද නියෝජ්‍ය සභාපතිනි ඉන්දු රත්නායක සහ ශ්‍රී ලංකා යුද හමුදාවේ ගජබා රෙජිමේන්තුවේ මේජර් ජනරාල් ජගත් ඩයස් යන මහත්ම මහත්මීහු එක් වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj12041510</link>
    <topic>ලංකා IOC පිළිකා රෝගීන්ගේ පිහිටට එයි</topic>
    <author/>
    <content>ලංකා IOC පිළිකා රෝගීන්ගේ පිහිටට එයිලංකා IOC සමාගමේ ජ්‍යෙෂ්ඨ උප සභාපති හරේෂ් මන්ෂානි මහතා කොළඹ රාජකීය විද්‍යාලයේ ජයග්‍රාහී කණ්ඩායමට ශූරතා කුසලානය පිළිගන්වයි.මොරටුව - රත්මලාන සිංහ සමාජය වාර්ෂිකව මෙහෙයවන ශ්‍රී ලංකන් මාස්ටර් මයින්ඩ්ස් තරගයට ලංකා IOC සමාගම අනුග්‍රහය දක්වයි.මෙම ව්‍යාපෘතියෙන් ලැබෙන ආදායම මහරගම පිළිකා රෝහලේ රෝගීන්ට බෙහෙත් ලබාදීම සඳහා යොදා ගැනේ.ශ්‍රී ලංකන් මාස්ටර් මයින්ඩ්ස් ක්විස් තරගය පසුගිය මාසය අවසානයේ පවත්වන ලදී. ඊට බැංකු සහ මුල්‍ය ආයතන, වාණිජ අංශය, තනි කණ්ඩායම්, පාසල් සහ අධ්‍යාපන ආයතන ආදියෙන් කණ්ඩායම් 44 ක් සහභාගි විය. ශූරයන් බවට පත්වූයේ කොළඹ රාජකීය විද්‍යාලීය කණ්ඩායමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj12041511</link>
    <topic>එමිරේට්ස් සුපිරි ගිමන් හලක් බණ්ඩාරනායක ගුවන් තොටුපළේ</topic>
    <author/>
    <content>එමිරේට්ස් සුපිරි ගිමන් හලක් බණ්ඩාරනායක ගුවන් තොටුපළේසුවපහසු ගිමන් හලක් සඳහා ජාත්‍යන්තර ගුවන් සේවාවක් විසින් බණ්ඩාරනායක ගුවන් තොටුපළේ සිදු කළ මුල්ම ආයෝජනය බවට පත් වෙමින් එමිරේට්ස් ගුවන් සමාගම තම මගීන්ගේ සුව පහසුව වෙනුවෙන් ගිමන් හලක් විවෘත කර ඇත.රුපියල් මිලියන 200 ක් වැය කරමින් ඉදිකළ එම මගී ගිමන් හල පැමිණීමේ පර්යන්තයේ දෙවැනි මහලෙහි පිහිටා ඇති අතර එමිරේට්ස් හි පළමු සහ ව්‍යාපාර පන්තියේ මගීන්ට සහ ගුවන් සේවයේ නිතර පියාසර කරන්නන් සඳහා වන ස්කයි වර්ඩ්ස් ප්‍රවර්ධන වැඩසටහනේ රන් සාමාජිකයින්ට මෙහි සුව පහසුව විඳගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj12041512</link>
    <topic>කොමර්ෂල් බැංකුව සහ එක්ස්ප්‍රස් මනී එක්ව අන්තර්ජාලය හරහා ක්ෂණිකව මුදල්</topic>
    <author/>
    <content>කොමර්ෂල් බැංකුව සහ එක්ස්ප්‍රස් මනී එක්ව අන්තර්ජාලය හරහා ක්ෂණිකව මුදල්කොමර්ෂල් බැංකුව සහ ‘එක්ස්ප්‍රස් මනී’ එක්ව එතෙර සිට එවනු ලබන මුදල් කාර්යක්‍ෂමව සහ වේගවත්ව ලබා දීමට නව අන්තර්ජාල සේවාවක් පසුගියදා හඳුන්වා දෙනු ලැබීය.බැංකුවේ පරිගණක ජාලය ජාත්‍යන්තර මුදල් හුවමාරු සන්නාමයක් වන එක්ස්ප්‍රස් මනී ආයතනයේ ජාලයට සම්බන්ධ කරමින් ශ්‍රී ලංකාවේ විදෙස් මුදල් ලබා ගන්නන් සඳහා වේගවත් විශ්වාසදායී සේවාවක් ලබා ගැනීමේ නව මානයක් විවර කිරීම මෙහි අපේක්‍ෂාවයි.එක්ස්ප්‍රස් මනී ජාත්‍යන්තර මුදල් හුවමාරු ක්‍රමය භාවිතා කරමින් මෙම සේවාව හරහා එවන මුදල් එසැණින් කිසිදු අඩු කිරීමකින් හෝ කොමිස් මුදල් ගෙවීමකින් තොරව බැංකුවේ දින 365 බැංකු මධ්‍යස්ථානයන් ඇතුළුව 214 ක් වූ කොමර්ෂල් බැංකු සේවා මධ්‍යස්ථානයන්නේ ලබා ගැනීමට ගනුදෙනුකරුවන්ට හැකිවේ.කොමර්ෂල් බැංකුවේ නියෝජ්‍ය සාමාන්‍යාධිකාරී මෙහෙයුම් සනත් බණ්ඩාරනායක මහතා “කොමර්ෂල් බැංකුවෙහි දීප ව්‍යාප්ත සේවා මධ්‍යස්ථාන ජාලය නිසා ගැනුම්කරුවන්ට ලැබෙන පහසු ප්‍රවේශය එක්ස්ප්‍රස් මනී හි නවීන තාක්‍ෂණය සමග මුසු කිරීමෙන් සමකළ නොහැකි පහසුකමක් එතෙර මුදල් ලබන්නන්ට හිමි කර දීමට අපට හැකි වී තිබෙනවා.” යැයි පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj12041513</link>
    <topic>සියැට් අලෙවි නියෝජිතයන්ට කණ්ඩලමේදී උපහාර</topic>
    <author/>
    <content>සියැට් අලෙවි නියෝජිතයන්ට කණ්ඩලමේදී උපහාරසම්මානලාභී අලෙවි නියෝජිතයන් සමාගමේ ජ්‍යෙෂ්ඨ කළමනාකාරිත්වය සමඟපසුගිය වසර තුළ තම දේශීය විකුණුම් ආදායම රුපියල් බිලියන 6.2 අභිබවා යෑමට දායකත්වය දැක්වූ අලෙවි නියෝජිතයන් ඇගැයීමට සියැට් කැලණි හෝල්ඩින්ස් පියවර ගත්තේය. සමාගමේ වාර්තාගත අලෙවි ආදායම සඳහා ඉහළින්ම දායකත්වය දැක්වූ සියැට් අලෙවි නියෝජිත ජාලයේ සාමාජිකයන්ට සහ ඔවුන්ගේ අඹු දරුවන්ට සති අන්තයේ විනෝදජනක අත්දැකීමක් ලබා දෙනු පිණිස කණ්ඩලම ආශි‍්‍රතව පිහිටි හෙරිටන්ස් සහ අමායා ලේක් යන තරු පන්තියේ සංචාරක හෝටල් අත්දැකීම විඳගන්නට සියැට් ශ්‍රී ලංකා විසින් අවස්ථාව උදා කළේය. 2010 - 11 වසර තුළ දේශීය අලෙවි ආදායම සහ අපනයන ආදායම පිළිවෙළින් සියයට 52 කින් සහ සියයට 15 කින් ඉහළ නංවා ගැනීමට හැකි වූ බව සමාගම පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>15</day>
    </date>
    <link>http://www.silumina.lk/2012/04/15/_art.asp?fn=aj12041514</link>
    <topic>‘ඇට්ලස් ගනිමු. තෑගි දිනමු’ ජයග්‍රාහකයන්ට තෑගි</topic>
    <author/>
    <content>‘ඇට්ලස් ගනිමු. තෑගි දිනමු’ ජයග්‍රාහකයන්ට තෑගි‘ඇට්ලස් ගනිමු. තෑගි දිනමු’ ප්‍රවර්ධන වැඩසටහනේ ජයග්‍රාහකයන්ට ත්‍යාග පිරි නැමීමේ උත්සවය පසුගියදා කොළඹ දී පැවැත්විණි.මේ ප්‍රවර්ධන වැඩ සටහනේ කුසපත් ඇදීමෙන් පළමුව තෝරාගත් ජයග්‍රාහකයන් 25 දෙනකුට රුපියල් 50,000 බැගින් පිරි නැමෙන අතර, එම ජයග්‍රාහකයා ලිපි ද්‍රව්‍ය මිලදී ගත් වෙළෙඳ ආයතනයට රුපියල් 15,000 ක තෑගි වවුචරය බැගින් පිරි නැමේ.එයට අමතරව කුසපත් ඇදීමෙන් තෝරාගත් තවත් ජයග්‍රහකයන් 1000 කට රුපියල් 500ක් වටිනා ඇට්ලස් ලිපිද්‍රව්‍ය අඩංගු තෑගි පාර්සලය බැගින් ද පිරි නැමෙනු ඇත. මෙහි ත්‍යාග ප්‍රදානය ඇට්ලස් සමාගමේ අලෙවි අධ්‍යක්ෂ, කේ. එච්. කේ. නිශාන්ත හා අලෙවි අධ්‍යක්ෂ, විරාජ් ජයසූරිය මහතා යන මහත්වරුන් අතින් සිදු විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa1204222</link>
    <topic>ඉන්දීය මන්ත්‍රී කණ්ඩායමේ සංචාරයෙන් දෙරටේ මිතුදම තවත් හොඳ අතට</topic>
    <author/>
    <content>ඉන්දීය ලෝක් සභාවේ විපක්ෂ නායිකා සුෂ්මා ස්වරාජ් මහත්මිය ප්‍රමුඛ සර්ව පාක්ෂික මන්ත්‍රී කණ්ඩායම ඉකුත් සිකුරාදා පස්වරුවේ මහින්ද රාජපක්ෂ ජනාධිපතිතුමා හමුවිය. ජනාධිපතිතුමා ඉන්දීය විපක්ෂ නායිකාව සමඟ සිකුරාදා උදේ අරලියගහ මන්දිරයේදී තේ පැන් සංග්‍රහයකට ද සහභාගි විය. උණුසුම් පිළිගැනීමකින් පසු මේ නියෝජිත පිරිස සමඟ ඉතා සුහද මට්ටමේ සාකච්ඡාවක් පවත්වමින් ජනාධිපතිතුමාත් විපක්ෂ නායිකාව ඇතුළු එම මන්ත්‍රී නියෝජිත පිරිසත් අදහස් හුවමාරු කර ගනිමින් කරුණු පැහැදිලි කර ගත්හ.ඉන්දියාවත් ශ්‍රී ලංකාවත් අසල්වැසි රාජ්‍යයන් වන අතර මෙවැනි සංචාරයන් දෙරට අතර මිතුදම වඩාත් ශක්තිමත් වීමට හේතු වන බව මෙහිදී පළවිණ.ජනාධිපතිතුමා සමඟ මැති ඇමැතිවරු කිහිප දෙනෙකු ද මෙම හමුවීමට එක්ව සිටියහ. මෙම නියෝජිත පිරිස සිකුරාදා (20) රාත්‍රී 8.00 සිට මාලිගාකන්ද අග්‍රශ්‍රාවක මහා විහාරයේ දී දෑගසව් ධාතු ප්‍රදර්ශනයට ද සහභාගි වීමට නියමිතව සිටියහ. පසුගිය 16 දා මෙරටට පැමිණි මේ නියෝජිත පිරිස උතුරු නැඟෙනහිර ඇතුළු ප්‍රදේශ කිහිපයක සංචාරය කළහ. උතුරේ අවතැන් කඳවුරු දෙකක් නැරැඹීමට ද අලුතෙන් ප්‍රතිසංස්කරණය කෙරුණු කළුතර මාතර අධිවේගී දුම්රිය මාර්ගය විවෘත කිරීමේ උත්සව අවස්ථාවකට හා තවත් ස්ථාන කිහිපයක් නැරැඹීමට ද ගිය ඔවුහු උතුරු නැඟෙනහිර සිදු වී ඇති සංවර්ධන කටයුතු ගැන සතුට පළ කළහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa12042214</link>
    <topic>මගීන් 127 දෙනෙකු රැගත් ගුවන් යානයක්</topic>
    <author/>
    <content>මගීන් 127 දෙනෙකු රැගත් බෝයිං 737 වර්ගයේ ගුවන් යානයක් පාකිස්ථානයේ රාවල්පිණ්ඩි ගුවන් තොටුපළ ආසන්නයේ කඩා වැටීමෙන් එහි ගමන් ගත් මගීන් අනතුරට පත්වූ බව පාකිස්ථානයේ මාධ්‍ය අනාවරණය කළේ ය.යානය ගුවන් ගතවී සුළු වේලාවකින් කඩා වැටී ඇත්තේ අයහපත් කාලගුණය නිසා බැව් පාකිස්ථානු සිවිල් ගුවන් සේවා අධිකාරිය තහවුරු කරයි.අධික සුළඟ සහ දර්ශන පථය නිසි ලෙස නොපෙනීම හේතුවෙන් මෙම අනතුර සිදුවී ඇතැයි කාලගුණ විද්‍යාඥයෝ පවසති. 16 වැනි පිටුවටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa1204223</link>
    <topic>නිල්වලා ගඟේ මිනීමරු කිඹුලන් 20ක්</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහනිල්වලා ගඟේ මිනීමරු කිඹුලන් ඇල්ලීමේ මෙහෙයුම දිගටම ක්‍රියාත්මක කරන බවත් ගඟේ සිටින තවත් මිනීමරු කිඹුලන් 20ක් ඇල්ලීමට නියමිත බවත් වනජීවී හා ගොවිජන සේවා ඇමැති එස්.එම්.චන්ද්‍රසේන මහතා පවසයි.මේ අනුව වනජීවී නිලධාරීන් කණ්ඩායමක් නිල්වලා ගඟට අයත් අකුරැස්ස සිට මාතර දක්වා වූ ප්‍රදේශයේ අධීක්ෂණ කටයුතුවල යෙදී සිටින බවත් ළඟදීම ඉතිරි කිඹුලන් ඇල්ලීමට ඉක්මනින්ම කටයුතු කරන බවත් ඇමැතිවරයා කීය.මේ අතර මිනීමරු කිඹුලා සපා කා ජීවිතය අහිමි වූ අ.පො.ස. උසස් පෙළ සිසුවියගේ පවුලට නව නිවසක් ඉදිකිරීමට මහින්ද රාජපක්ෂ ජනාධිපතිතුමාගේ උපදෙස් පරිදි මාතරින්ම ඉඩමක් ලබාදීමට කටයුතු කරන බවත් එම පවුලට රුපියල් ලක්ෂ 3ක් වන්දි ලෙස පිරිනැමූ බවත් ඇමැතිවරයා කීය. ඊට අමතරව මීට පෙර කිඹුලන් සපා කා ජීවිතය අහිමි වූ දෙදරු මවගේ පවුලට හා විශේෂයෙන් එම මියගිය අයගේ නිවුන් දැරියන්ට රුපියල් ලක්ෂය බැගින් වන්දි ලබාදීමට ද වනජීවී හා ගොවිජන සේවා අමාත්‍යාංශය පියවර ගෙන තිබේ. ඒ අනුව ඒ දරුවන් දෙදෙනාට උසස් පෙළ විභාගයට පෙනී සිට අවසන් වන තුරු අධ්‍යාපන කටයුතුවලට ආධාර උපකාර ලබාදීමට රජය කටයුතු කරන බවත් චන්ද්‍රසේන ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa1204224</link>
    <topic>උතුරු නැඟෙනහිර ප්‍රශ්න විසඳිය හැක්කේ ඒකීය ලංකාවකින් පමණයි</topic>
    <author>දයා ඩි ෆොන්සේකා</author>
    <content>- ඉන්දීය කොංග්‍රස් මන්ත්‍රී මනිකා තාගෝර්දයා ඩි ෆොන්සේකාශ්‍රී ලංකාවේ උතුරු නැඟෙනහිර දෙමළ ජනතාවගේ ප්‍රශ්නවලට පිළිතුරු සොයාගත යුත්තේ ඒකීය ලංකාවක් තුළම බව ඉන්දියානු පාර්ලිමේන්තු මන්ත්‍රී කණ්ඩායමේ සාමාජික කොංග්‍රස් මන්ත්‍රී මනිකා තාගෝර් පැවැසීය.මනිකා තාගෝර් මේ බව පවසා ඇත්තේ දෙමළ ජාතික සන්ධානයේ නායක ආර්.සම්බන්ධන් මහතා ඇතුළු මන්ත්‍රී කණ්ඩායම හමුවූ අවස්ථාවේදීය.බලය බෙදීම පිළිබඳව කතා කළ ඒ මහතා පැවසුවේ ඒ ගැන මහින්ද රාජපක්ෂ ජනාධිපතිතුමා හමුවී සාකච්ඡා කරන බවය.දෙමළ ජාතික සන්ධානය ද මේ පිළිබඳව රජය සමඟ සංවාදශීලී මාර්ගයෙන් විසඳාගත යුතු යැයි මනිකා තාගෝර් මන්ත්‍රීවරයා අවධාරණය කළ බව ඉන්දීය ප්‍රවෘත්ති සේවය අනාවරණය කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa1204225</link>
    <topic>ජනපති කොරියාවේ සංචාරයක</topic>
    <author/>
    <content>මහින්ද රාජපක්ෂ ජනාධිපතිතුමා ලබන 23 වැනිදා සිට 27 දක්වා කොරියාවේ සංචාරයකට සහභාගිවීමට නියමිතය.එතුමා කොරියාවේ සිදුකරන මෙම නිල සංචාරයේදී එරට රාජ්‍ය නායකයන් සමඟ ද්විපාර්ශ්විය සාකච්ඡා පවත්වා තාක්ෂණික හා මූල්‍ය පහසුකම් ශ්‍රී ලංකාවේ සංවර්ධන කටයුතු සඳහා ලබා ගැනීමට අවබෝධතා ගිවිසුම්වලට එළඹෙනු ඇත.මෙසේ ඇතිකර ගන්නා ගිවිසුම්වලට ශ්‍රී ලංකාව වෙනුවෙන් අස්සන් තබනුයේ විදේශ කටයුතු ඇමැති මහාචාර්ය ජී. එල්. පීරිස් මහතාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa1204226</link>
    <topic>රනිල් - සජිත් දෙපාර්ශ්වයම දියාරු වෙති</topic>
    <author>අසේල කුරුලුවංශ</author>
    <content>අසේල කුරුලුවංශමෙවර මැයි දිනයට ප්‍රථම රනිල් -සජිත් දෙදෙනා අතර විශේෂ හමුවක් පවත්වා මැයි දිනය හා ප්‍රේමදාස ගුණ සමරුව පිළිබඳව පවත්නා මතභේදය නිමා කිරීමට පක්ෂයේ ජ්‍යෙෂ්ඨ මන්ත්‍රී පිරිසක් ගත් උත්සාහය ව්‍යර්ථ වී තිබේ.මැයි දිනයේදී රනිල් - සජිත් දෙදෙනා වෙන් වෙන්ව තම බලය පෙන්වීමට උත්සාහ කිරීමෙන් එ.ජා.ප. පිල් බෙදීම තවත් උත්සන්න විය හැකි බව පෙන්වා දී ඇති මෙම පිරිස ඒ පිළිබඳව අවධානය යොමු කර එකඟතාවකට පැමිණෙන ලෙස යෝජනා කර ඇත.ප්‍රේමදාස ගුණ සමරු උත්සවය පෙළපාලියක් ද සහිතව සංවිධානය කිරීමට සජිත් පාර්ශ්වය මේ වන විටත් කටයුතු යොදා ඇත. මැයි දිනය සම්බන්ධයෙන් එ.ජා.ප.යේ පවතින මෙම කඹ ඇදිල්ල නිසා යාපනයේ උත්සවය මෙන්ම ප්‍රේමදාස ගුණ සමරුව ද දියාරු මට්ටමට ඇද වැටෙතැයි එ.ජා.ප. මධ්‍යස්ථ මතධාරීහු පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa1204227</link>
    <topic>සෑම පාසලකින් ම ඩෙංගු සහතිකයක් ඕනෑ</topic>
    <author>සුභාෂිණී ජයරත්න</author>
    <content>සුභාෂිණී ජයරත්නදෙවැනි පාසල් වාරය ආරම්භ වන හෙට දිනයේ සියලුම පාසල්වල ඩෙංගු මර්දන විශේෂ වැඩසටහන් ක්‍රියාත්මක කිරීමට අවශ්‍ය උපදෙස් අධ්‍යාපන අමාත්‍යාංශය මඟින් විදුහල්පතිවරුන්ට ලබාදී ඇත. වැසි සමයත් සමඟ ශීඝ්‍රයෙන් පැතිර යන ඩෙංගු උවදුරට පාසල් සිසුන් ගොදුරුවීමේ වැඩි අවදානමක් පවතින හෙයින් පාසල් ආරම්භ වන දිනයේ ම ඒ සඳහා ආරක්ෂිත පියවර ගන්නැයි සෞඛ්‍ය අමාත්‍යාංශය අධ්‍යාපන අමාත්‍යාංශයෙන් ඉල්ලීමක් කර ඇත.2010/ 22 දරන ඩෙංගු මර්දන චක්‍ර ලේඛයට අනුව මෙවර විශේෂ අවධානයක් යොමු කර, අවශ්‍ය නම් ප්‍රදේශයේ මහජන සෞඛ්‍ය පරීක්ෂකවරුන්ගේ සහය ද ලබා ගෙන ක්‍රියාත්මක වෙන්නැයි අධ්‍යාපන අමාත්‍යාංශයේ ලේකම්වරයා ඉල්ලා සිටියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa1204228</link>
    <topic>රුහුණු කුමාරි පැය 2 1/2 න් මාතරට</topic>
    <author>තාරක වික්‍රමසේකර</author>
    <content>තාරක වික්‍රමසේකරරුහුණු කුමාරි ශීඝ්‍රගාමි දුම්රිය ලබන බදාදා (25) සිට පැය 2 විනාඩි 35 න් කොළඹ සිට මාතර දක්වා ගමන් කරනු ලබන බව දුම්රිය සාමාන්‍යාධිකාරි ඩී.ඒ. පී. ආරියරත්න මහතා ‘සිළුමිණ’ ට කීය.සුනාමියෙන් විනාශ වූ මුහුදුබඩ දුම්රිය මාර්ගය නවීකරණය සඳහා ඉන්දීය ණය ආධාර යටතේ කළුතර සිට මාතර දක්වා කිලෝමීටර් 115.8 ක දුරක් වසරකට වැඩි කාලයකදී අදියර තුනකින් නිමාවට පත් කළ අතර ඒ සඳහා ඇමෙරිකන් ඩොලර් මිලියන 89.5 ක මුදලක් වැය කරන ලදී. පළමු අදියරේ දුම්රිය ස්ථාන 14 ක් ද දෙවැනි අදියරේ දී දුම්රිය ස්ථාන 29 ක් ද නවීකරණය කරන ලදී.රුහුණු කුමාරි දුම්රිය කොළඹ සිට ගමන් අරඹා පාණදුර, දකුණු කළුතර, අලුත්ගම, කොස්ගොඩ, අම්බලන්ගොඩ, හික්කඩුව, ගාල්ල, අහංගම, වැලිගම, මාතර දුම්රිය ස්ථාන සියල්ලේ ම නවත්වා මෙසේ පැය 2 යි විනාඩි 35 කින් මාතරට ළඟා වන අතර කොළඹ සහ මාතර අතර සෙසු දුම්රියයන් ද මේ අනුව ශීඝ්‍ර ධාවනයක යෙදේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa1204229</link>
    <topic>මෙවර ශ්‍රීලනිප මැයි දින තේමාව ‘රට එකට’</topic>
    <author/>
    <content>‘රට එකට’ යන තේමාව මුල් කරගෙන ශ්‍රී ලංකා නිදහස් පක්ෂයේ මෙහෙයවීමෙන් ජනතාවගේ ශක්තිය සමඟිය සහයෝගය මූර්තිමත් කරවන මැයි දින උත්සවයක් කොළඹ මහ නගර සභා භූමියේ දී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වීමට සියලු විධි විධාන යොදා ඇත.මැයි දින රැස්වීමට පෙර බොරැල්ල කැම්බල්පිටියේ සිට කොළඹ නගර සභා පිටිය දක්වා රට එකට සඳහා වූ ජනතාවගේ ශක්තිය පෙන්නුම් කරමින් දැවැන්ත පෙළපාලියක් ද ගමන් කරනු ඇත.එළැඹෙන මැයි දින උත්සවයට ශ්‍රී ලංකා නිදහස් පක්ෂයේ සූදානම කෙසේ දැයි කරුණු විස්තර කළ පක්ෂයේ මහ ලේකම් සෞඛ්‍ය ඇමැති මෛත්‍රිපාල සිරිසේන මහතා මේ මැයි දින උත්සවය නිමිත්තෙන් අපේ රජයට සම්බන්ධ සියලු පක්ෂ හා සංවිධානවල සහයෝගය ඒකරාශි කරගන්නා බව ද මේ පිළිබඳ වැඩකටයුතු සැලසුම් කොට අවසන් බව ද මේ වෙනුවෙන් පත්කර ඇති කමිටුව අවශ්‍ය සියලු කටයුතු කමිටුවේ නායකයා වන ඇමැති ඩලස් අලහප්පේරුම මහතාගේ ප්‍රධානත්වයෙන් සිදු කරගෙන යන බව ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa12042210</link>
    <topic>“ඇන්ජලාගෙන් අනිවාර්යෙන් ප්‍රශ්න කරනවා” - පොලීසිය</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහඉන්දියාවේ නවදිල්ලිනුවර සිට කොළඹ මධ්‍යම තැපැල් හුවමාරුව වෙත එවන ලද මත්ද්‍රව්‍ය අඩංගු පාර්සල් සිද්ධියට සම්බන්ධ ලිපිනයට අදාළ වී ඇති ප්‍රකට නිළියක වන ඇන්ජලා සෙනෙවිරත්න මහත්මියගෙන් අනිවාර්යයෙන් ප්‍රශ්න කිරීමට නියමිත බව පොලිස් මාධ්‍ය ප්‍රකාශක පොලිස් අධිකාරි නීතිඥ අජිත් රෝහණ මහතා සිළුමිණට පැවැසීය.මේ මත්ද්‍රව්‍ය සිද්ධියට එම නිළිය සම්බන්ධ ද? නැද්ද? යන්න පිළිබඳව පුළුල් පරීක්ෂණ ආරම්භ කර ඇති බවද මේ ආකාරයෙන් වාර්තා වූ ප්‍රථම සිදුවීම මෙය වන බැවින් මේ සිද්ධිය පිටුපස කිසියම් සංවිධානාත්මක පිරිසක් සිටින්නේ ද යන්න පිළිබඳව ද පරීක්ෂණ සිදුකැරෙන බව ද ඒ මහතා පැවැසීය.ලිපිනයට අදාළ එම නිළිය මේ වනවිට අතුරුදන් වී ඇතැයි පැවසේ. රේගු නිලධාරින් විසින් අල්ලා ගන්නා ලද හේල් නමැති බ්‍රිතාන්‍ය ජාතිකයාගෙන් දිගින් දිගට ම ප්‍රශ්න කැරෙමින් පවතින අතර පලාගිය විදේශිකයා අත්අඩංගුවට ගැනීමට පරීක්ෂණ සිදුකැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa12042211</link>
    <topic>උපාධිධාරීන්ට රැකියා: විශේෂ සාකච්ඡාවක් හෙට</topic>
    <author/>
    <content>උපාධිධාරීන් පුහුණු සේවා සඳහා බඳවා ගැනීම, ඔවුන් ගේ සේවය ස්ථිර කිරීම සහ උපාධිධාරි සේවා ව්‍යවස්ථාව සංශෝධනය කිරීම පිළිබඳ විශේෂ සාකච්ඡාවක් හෙට (23) පැවැත්වේ.ශ්‍රී ලංකා නිදහස් උපාධිධාරි සංගමයේ ජ්‍යෙෂ්ඨ උපසභාපති ඇමැති රංජිත් සියඹලාපිටිය මහතාගේ ප්‍රධානත්වයෙන් පැවැත්වෙන මේ සාකච්ඡාව සඳහා මුදල් අමාත්‍යාංශයේ ලේකම් ආචාර්ය පී.බී. ජයසුන්දර, රාජ්‍ය පරිපාලන ලේකම් එස්. අබේකෝන් යන මහත්වරුන් සහ ශ්‍රී ලංකා නිදහස් උපාධිධාරි සංගමයේ ජ්‍යෙෂ්ඨ නිලධාරීන් ද සහභාගීවීමට නියමිතය.උපාධිධාරීන්ට රැකියා ලබාදීම සහ ඔවුන්ගේ රැකියා තත්ත්වය ඉහළ දැමීම යනාදී කරුණු සම්බන්ධයෙන් මෙහිදී වැදගත් තීරණ රැසක් ගැනීමට නියමිත බැව් අනාවරණය වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa12042212</link>
    <topic>බ්‍රිතාන්‍යයේ ශ්‍රී ලංකා මහ කොමසාරිස් කාර්යාලයෙන් කොන්සියුලර් ජංගම සේවයක්</topic>
    <author/>
    <content>ලන්ඩනයේ ශ්‍රී ලංකා මහකොමසාරිස් කාර්යාලය විසින් පසුගියදා එංගලන්තයේ “ක්‍රෝලි” හි හැසෙල්වික් විද්‍යාලයේ දී එම ප්‍රදේශයේ පදිංචි ශ්‍රී ලාංකික ප්‍රජාව වෙනුවෙන් උපත් ලියාපදිංචිය, විදේශ ගමන් බලපත්‍ර අයදුම්පත් බාර ගැනීම, විදේශ ගමන් බලපත්‍ර අලුත් කිරීම, තාවකාලික ගමන් බලපත්‍ර නිකුත් කිරීම ඇතුළු ආගමන, විගමන හා කොන්සියුලර් උපදේශන සේවාවන් රැසක් සහිත ජංගම සේවාවක් දවස පුරා සිදු කරන ලදී.බ්‍රිතාන්‍යයේ විසිර පවතින “ශ්‍රී ලාංකික මුස්ලිම් එකමුතු වේ” ඉල්ලීමක් අනුව මෙම ජංගම සේවය මහා බ්‍රිතාන්‍යයේ ශ්‍රී ලංකා මහකොමසාරිස් කාර්යාලයේ ආගමන හා කොන්සියුලර් අංශ ප්‍රධානී නීතිඥ චමින්ද කුලරත්න මහතාගේ මූලිකත්වයෙන් සංවිධානය කොට තිබුණි. මෙම අවස්ථාවට බ්‍රිතාන්‍යයේ ශ්‍රී ලංකා මහකොමසාරිස් වෛද්‍ය ක්‍රිස් නෝනිස් මහතා ද නියෝජ්‍ය මහකොමසාරිස් එම්.ආර්.කේ. ලෙනගල මහතා ද මහජන සම්බන්ධතා අංශය භාර එම්.කේ. පත්මනාදන් මහතා ද සහභාගි වූ අතර, මහකොමසාරිස් කාර්යාලයේ ආගමන හා කොන්සියුලර් අංශයේ කාර්ය මණ්ඩලය මේ සඳහා ස්වේච්ඡාවෙන් දායක වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=aa12042213</link>
    <topic>ඌව පළාතේ අධ්‍යාපන ක්ෂේත්‍රයේ ඉහළම වර්ධනයක්</topic>
    <author/>
    <content>පසුගිය වසර 6 ක කාලය ඇතුළත ඌව පළාතේ අධ්‍යාපන ක්ෂේත්‍රයේ පැහැදිලි ඉහළ වර්ධනයක් පෙන්නුම් කරන බව සංඛ්‍යාලේඛන මගින් පෙන්නුම් කරයි.ඌව ප්‍රධාන ඇමැති ශෂින්ද්‍ර රාජපක්ෂ මහතාගේ මෙහෙයවීමෙන් පළාතේ අධ්‍යාපන දියුණුව පිණිස සිදුකළ වැඩ කටයුතු අනුව මෙම ප්‍රගතිය සිදුවී ඇති බව ඌව පළාතේ විද්වත්හු පවසති.මොනරාගල දිස්ත්‍රික්කයේ සා/පෙළ විභාගය සමත් ප්‍රතිශතය 2010, 2011 වර්ෂ 2005 වර්ෂය සමඟ සැසඳීමේදී පැහැදිලි වර්ධනයක් පෙන්නුම් කරයි. ඒ මන්ද 2009 වර්ෂයේ 35.74% ක් වූ විභාගය සමත් ප්‍රතිශතය 2011 වර්ෂය වන විට 49.62% ක් දක්වා වර්ධනය වී ඇත.බදුල්ල දිස්ත්‍රික්කය 2005 වර්ෂයේ සිට 2009 වර්ෂය දක්වා ස/පෙළ ප්‍රතිඵල සැසඳීමේදී 2008 වර්ෂයේ පමණක් 51.06% ක් වාර්තා කර ඇති අතර එම සීමාවට ලඟාවී ඇත්තේ එක් අවස්ථාවක් පමණි. නමුත් 2011 වර්ෂයේ සා/පෙළ ප්‍රතිඵල කැපී පෙනෙන වර්ධනයක් පෙන්නුම් කර ඇත. 2009 වර්ෂයේ 43.04% ක් වූ සමස්ථ ප්‍රතිශතය 2011 වර්ෂය වන විට 57.08% ක් දක්වා වර්ධනය වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>22</day>
    </date>
    <link>http://www.silumina.lk/2012/04/22/_art.asp?fn=ab1204221</link>
    <topic>මේ වසරේ උද්ධමනය තවත් අඩු වේවි</topic>
    <author>සරත් පෙරේරා</author>
    <content>ශ්‍රී ලංකා මහ බැංකුවේ ආර්ථික පර්යේෂණ දෙපාර්තමේන්තුවේ අධ්‍යක්ෂිකාස්වර්ණා ගුණරත්නශ්‍රී ලංකාව මෙතෙක් සැබෑකර නොගත් සිහිනය නම් දුප්පත්කම තුරන් කළ හැකි තරමින් සංවර්ධනයක් අත්කර නොගැනීමයි. මේ සිහිනය ද සැබෑ කර ගැනීමේ ගමනක රජය යෙදී සිටින බව නව මහ බැංකු වාර්තාවෙන් හෙළි වෙයි.ඉහළ සංවර්ධන වේගය දිගටම රැකගන්න ඉලක්කයක්සැබෑ සංවර්ධන ජයග්‍රහණ රටකට හිමිකර ගැනීමට නම් ඒ රට ඉහළ සංවර්ධන වේගයක් ප්‍රමාණවත් කාලසීමාවක් තුළ ලබාගත යුතු බව ආර්ථික විද්‍යාඥයෝ අවධාරණය කරති.දැන් අපි අවුරුදු දෙකක කාලයක් සියයට 8 ක එවැනි ඉහළ සංවර්ධන වේගයක් ළඟා කරගැනීමට සමත්ව සිටිමු. ඉලක්ක අනුව වසර 2015 දක්වාම ඉහළ සංවර්ධන වේගයක් රඳවා ගැනීම රජයේ අපේක්ෂාවයි.රටේ පහළ ආදායම් ලබන කොටස්වලට වැඩිවන සංවර්ධනයේ ප්‍රතිලාභ ගලා යාමට සලස්වමින් කොළඹටත්, කොළඹ දිස්ත්‍රික්කයටත් සීමා වී තිබු සංවර්ධනයේ ඵල ප්‍රයෝජන ඈත ග්‍රාමීය ප්‍රදේශ දක්වා ද ව්‍යාප්ත වෙමින් පවතින බව සංවර්ධනයෙහිලා ලබා ඇති ජයග්‍රහණවලින් පැහැදිලි වෙයි.මහ බැංකුවේ ආර්ථික පර්යේෂණ අංශයේ අධ්‍යක්ෂිකා ස්වර්ණා ගුණරත්න මහත්මිය පැවසුවේ 2013 වසරේ සියයට 8 ක සංවර්ධන වේගයක් ද 2014 හා 2015 වසරවල පිළිවෙළින් සියයට 8.3 ක හා සියයට 8.5 ක ආර්ථික සංවර්ධන වේගයක් ද අත්කර ගැනීමට පුරෝකථනය කර ඇති බවයි. මෙවැනි ඉහළ සංවර්ධන වේගයක් දීර්ඝ කාලයක් පවත්වාගෙන යාම රටේත් ජනතාවගේ ආදායම් නංවා ගැනීමට ඇති ඒකායන මාර්ගය වෙයි.පසුගියදා ප්‍රකාශයට පත් කළ 2011 වසර සඳහා වූ මහ බැංකු වාර්තාව ඔස්සේ ශ්‍රී ලංකා ආර්ථිකය අත්කර ගනිමින් සිටින ආර්ථික ජයග්‍රහණ අධ්‍යක්ෂවරිය විස්තර කළේ මෙසේ ය.සාමයේ ප්‍රතිඵලඋදාවූ සාමයේ ප්‍රතිඵලයක් ලෙස අයෝජකයන්ගේ විශ්වාසය වැඩිවෙලා යටිතල පහසුකම්වල වර්ධනයක් ඇතිවෙමින් උතුරු නැඟෙනහිර ප්‍රදේශවලත් ආර්ථික කටයුතු අලුතින් ඇරැඹී තියනවා. උද්ධමනය තනි ඉලක්කමේ තියාගන්නත් මේ වෙනකොට එම අගය අවුරුදු තුනක් තිස්සේ පවත්වා ගැනීමටත් අපට හැකිවී තියෙනවා. 2011 වසරේ අග උද්ධමනය සියයට 6.5 ක් වෙද්දී එම වසරේ සාමාන්‍ය උද්ධමන අනුපාතය සියයට 4.8 ක් වුණා. උද්ධමනය අඩු මට්ටමක පවත්වා ගැනීමට හැකිවීම නිසා පොලී අනුපාතයත් හිතකර මට්ටමක අඩු අනුපාතයකින් 2011 දී පවත්වාගන්න හැකි වුණා.”රටේ ප්‍රගතිය ආර්ථිකයේ ප්‍රගතිය ගැන කතාකරන කොට වැදගත් වන තවත් ප්‍රබල සාධකයක් තමයි සේවා වියුක්ති අනුපාතය. මේක 2011 දී සියයට 4.2 දක්වා අඩු වෙලා තියෙනවා. 2010 වසරේදී රටේ සේවා වියුක්ති ජනගහනය ලක්ෂ 4 ක් පමණ වුණත් 2011 දී එය 360,000 දක්වා අඩු වුණා. දැන් අපි කතා කරන ආර්ථික වෘද්ධියත් සමඟ ඇතිවුණ නව රැකියා අවස්ථා සේවා වියුක්ති අනුපාතය අඩුවීමට කෙළින්ම බලපානවා.ආදායම් වර්ධනයදැන් අපි අවුරුදු දෙකක කාලයක්සියයට 8 ක එවැනි ඉහළ සංවර්ධනවේගයක්ළඟා කරගැනීමට සමත්ව සිටිමු.ඉලක්ක අනුවවසර 2015 දක්වාම ඉහළ සංවර්ධනවේගයක් රඳවා ගැනීම රජයේ අපේක්ෂාවයි.රටේ පහළ ආදායම් ලබන කොටස්වලට වැඩිවන සංවර්ධනයේ ප්‍රතිලාභ ගලා යාමට සලස්වමින්කොළඹටත්, කොළඹ දිස්ත්‍රික්කයටත්සීමා වී තිබුසංවර්ධනයේඵල ප්‍රයෝජනඈත ග්‍රාමීය ප්‍රදේශ දක්වා ද ව්‍යාප්ත වෙමින් පවතින බව සංවර්ධනයෙහිලාලබා ඇතිජයග්‍රහණවලින්පැහැදිලි වෙයි.ඒක පුද්ගල ආදායමේ වර්ධනයත් 2011 දී අත්කරගත හැකි වුණා. 2010 දී ඩොලර් 2400 සිට 2011 දී ඩොලර් 2836 දක්වා පැහැදිලි වර්ධනයක් පෙන්නුම් කරනවා. රජයේ සැලසුම් අනුව 2016 වෙන කොට ඒක පුද්ගල ආදායම ඩොලර් 4000 දක්වා වර්ධනය කර ගැනීමටයි බලාපොරොත්තු වන්නේ. මේ අපි කතා කරන වර්ධනය රුපියල් වලින් නොව ඩොලර්වලින් කතා කරන නිසා ඇතිවන වර්ධනය මූර්ත වර්ධනයක් ලෙසම බොහෝ දුරට ගන්න පුළුවන්. පසුගිය අවුරුද්ද තුළත් විශාලම දායකත්වය කර්මාන්ත හා සේවා අංශය ලෙස ගන්න පුළුවන්.සේවා අංශය ගත්තම එහි 2011 වර්ධනය සියයට 8.6 ක්. මේ අංශය ආර්ථිකයේ ප්‍රධානම අංශය ලෙස සියයට 59.5 ක දායකත්වයක් ජාතික ආර්ථිකයට දක්වනවා. නව මහ බැංකු වාර්තාව අනුව කර්මාන්ත අංශයේ 2011 දී වර්ධනය සියයට 10.3 ක්. එම අංශය ආර්ථිකයට දක්වන දායකත්වය සියයට 29.3 ක්. කෘෂිකර්ම අංශයේ ගිය වසරේ වර්ධනය සියයට 1.5 ක්.කෘෂි අංශයකෘෂිකර්ම අංශයේ අඩු වර්ධනයට හේතුව පසුගිය වසර මුල ඇතිවුණ අයහපත් කාලගුණ තත්ත්වය නිසා ඇතිවුණ ගංවතුරෙන් කෘෂි නිෂ්පාදනවලට සිදුවූ හානියයි. එවැනි හානියක් තිබියදීත් එම වසරේ දෙවැනි භාගයේදී පොහොර සහනාධාරය හා වෙනත් දිරි ගැන්වීම් ලබාදීමෙන් කෘෂිකර්ම අංශයේ දියුණු තත්ත්වයක් ඇති කරන්න ගත් උත්සාහයේ ප්‍රතිඵලය තමයි එම අංශයේ සියයට 1.5 වර්ධනයෙන් පෙන්නුම් කරන්නේ.කාර්මික අංශයේ වර්ධනයට හේතුව විදේශීය අංශයේ තිබුණ ඉල්ලුම. රෙදිපිළි ඇඟලුම් සඳහා ඉල්ලුම ගෝලීය ආර්ථික බලපෑම තිබුණත් ඒ ඉල්ලුම දිගටම තිබුණා. කාර්මික අංශයට රෙදිපිළි ඇඟලුම් රබර් නිෂ්පාදන, අත්වැසුම් වගේ නිෂ්පාදනවල වර්ධනය ඇතුළත්. දේශීය වශයෙන් කාර්මික නිෂ්පාදනවල වර්ධනයක් ඇතිවීමට සංචාරක කර්මාන්තය තුළින් ආහාරපාන හා බීම වර්ගවල ඉල්ලුම ඉහළ යාමත් පෙන්නුම් කරනවා.ආනයන වැඩිවීම්සේවා අංශය තොග සහ සිල්ලර වෙළෙඳාම ආනයන, අපනයන, හෝටල් කර්මාන්තය, ප්‍රවාහන, සන්නිවේදන කටයුතුවල වර්ධනයක් තිබුණා. 2011 දී දක්නට ලැබුණ දෙය තමයි විදේශීය ආනයන - අපනයන අංශයේ විදේශ විනිමය සඳහා ලොකු ඉල්ලුමක් ඇතිවීම. ආහාර ආනයනය, ඛනිජ තෙල් මිල වැඩිවීම, මෝටර් රථ වාහන ආනයනය වැඩිවීම, රටට ගෙන්වන ආයෝජන භාණ්ඩ ආනයනය වැඩිවීම තුළ වෙළෙඳ ශේෂයෙත් ගෙවුම් ශේෂයෙත් හිඟයක් ඇතිවුණා. 2011 වසරේ ගෙවුම් ශේෂයේ හිඟය ඩොලර් බිලියනයක් වුණා.මිල ගැලපුම්මේ වසරේදී රජයත් මහ බැංකුවත් ගත් තීරණයක් අනුව මෙතෙක් විනිමය අනුපාතය නියම කිරීමේදී මහ බැංකුවේ තිබුණ පාලනය ඉවත් කරගනිමින් විනිමය අනුපාතය වෙළෙඳ පොළ බලවේග අනුව තීරණය වීමට ඉඩ දුන්නා. ඒ අනුව විදේශ විනිමයට තිබෙන ඉල්ලුම සැපයුම අනුව තමයි විදේශ විනිමය අනුපාතය නියම වන්නේ. මහ බැංකුව වාණිජ බැංකුවලට ණය දීමේදී අනුගමනය කරන ප්‍රතිපත්ති පොලී අනුපාතය අවස්ථා දෙකකදී වැඩි කළා.මේ ක්‍රියාමාර්ග අනුව උද්ධමනකාරී ණය ඉල්ලුම අඩු කරල වෙළෙඳ හිඟයත් අඩු කරන්න විවිධ පියවර ගෙන තිබෙනවා. මෝටර් රථ ආනයන බද්ද වැඩි කිරීම නිසා මෝටර් රථ ආනයනය සීමා වෙනවා. විදුලි බිල්පත් ඉහළ දැමීම ඛනිජ තෙල් මිල ගණන් ඉහළ දැමීම තුළින් මෙතෙක් පාඩුවට ගෙනගිය එම රාජ්‍ය ආයතනවල මිල ගැලපුම් කර තිබෙනවා.මේ තුළින් ඉල්ලුම අඩුවීමෙන් විදේශ විනිමය ගලා යාම අඩුකරගන්න බලාපොරොත්තු වෙනවා. ඉදිරියේ වෙළෙඳ ශේෂය යහපත් කරගෙන ගෙවුම් ශේෂයෙන් අතිරික්තයක් ඇතිකරගන්න බලාපොරොත්තු වෙනවා. අත්‍යවශ්‍ය නොවන භාණ්ඩ ආනයනය සීමා කර දේශීය නිෂ්පාදන වැඩි කිරීම තුළින් ආර්ථික වර්ධනයක් බලාපොරොත්තු වෙනවා. මුලින් මේ වසරේ සියයට 8 ක වර්ධනයක් බලාපොරොත්තු වුණත් ආර්ථිකයට එල්ල වී ඇති විවිධ බලපෑම් නිසා මේ වසරේ වර්ධනය සියයට 7.2 ක් පමණ වනු ඇතැයි ඇස්තමේන්තු කර තිබෙනවා.මේ වසරේත් උද්ධමනය සියයට 6 - 7 මට්ටමේ රඳවාගන්න හැකි වනු ඇතැයි අපේක්ෂා කරනවා. මේ සඳහා අවශ්‍ය මූල්‍ය ප්‍රතිපත්ති හා ක්‍රියාමාර්ග ගනිමින් සිටිනවා. ආහාර නිෂ්පාදනය වී හා එළවළු තොග නිෂ්පාදනය ඉහළ යාම උද්ධමනය පාලනයට උපකාරී වී තියෙනවා. උද්ධමනයත් 2015 වෙනකොට සියයට 5 ක මට්ටමක තබා ගැනීමටයි අපේක්ෂා කරන්නේ.හිඟය අඩුවෙයිඅයවැය හිඟය 2010 දී සියයට 8 ක් වුණත් 2011 දී එය සියයට 6.9 කට අඩුවුණා. 2012 දී එය තවදුරටත් සියයට 6.2 දක්වා අඩුකර ගන්න අපේක්ෂා කරනවා. 2015 දී අයවැය හිඟය සියයට 5 මට්ටමට ගෙනඒමට ඇස්තමේන්තු කර තිබෙනවා.රජයේ ණය ප්‍රමාණය දළ දේශීය නිෂ්පාදිතයේ ප්‍රතිශතයක් හැටියට 2010 දී සියයට 81.9 ක්ව තිබුණත් 2011 දී එය සියයට 78.5 ට අඩු වුණා. 2012 මේ වසරේ දී එම ප්‍රමාණය තවදුරටත් සියයට 77.2 දක්වා අඩුවේවි කියලයි අපේක්ෂා කරන්නේ. ඇතිවන ආර්ථික වර්ධනයත් සමඟ රජයේ ණය ප්‍රමාණය දළ දේශීය නිෂ්පාදිතයේ ප්‍රතිශතයක් හැටියට 2015 වෙනකොට සියයට 65.4 දක්වා අඩු කරන්න බලාපොරොත්තු වෙනවා. රටේ සමස්ත ණය ප්‍රමාණය ඩොලර් බිලියන පහක්. 2011 අග වන විට මුළු විදේශ ණය ප්‍රමාණය රුපියල් බිලියන 2786 ක්. එය 2010 වන විට ගෙන තිබු ණය ප්‍රමාණය වූ රුපියල් බිලියන 2378 සමඟ සැසඳු විට වැඩිවීමක් පෙන්නුම් කරනවා. ණය සේවා අනුපාතිකයත් අඩුවෙලා තියනවා. ණය සේවා අනුපාතිකය බලන්නේ භාණ්ඩ හා සේවා අපනයන ආදායම්වල ප්‍රතිශතයක් හැටියට ණය ගෙවීම් කොයිතරම් අඩුවෙලා ද කියන එක. 2010 දී සියයට 15.9 ක් වුණත් එයත් 2011 දී සියයට 12.6 දක්වා අඩුවුණා.සරත් පෙරේරාකර්තෘට ලියන්න | මුද්‍රණය සඳහා</content>
  </post></root>