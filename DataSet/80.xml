<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r1210172</link>
    <topic>සුවඳ විලවුන් වතුර වෙලා</topic>
    <author>ඇහැලියගොඩ විශේෂ නිමල් විජයතුංග</author>
    <content>නිවෙස්වලට යමින් ඉඳීකටුවේ සිට පුටු සෙට් එක දක්වා විවිධ ගෘහ උපකරණ, බෙහෙත් ද්‍රව්‍ය, සුවඳ විලවුන්, කෑම වර්ග යනාදිය අලෙවි කරන වෙළෙන්දන් ඕනෑ තරම් දැකිය හැකිය. මොවුන් අතර අහිංසක ගුණ ගරුක මිනිසුන් සේම සටකපට අය ද හිඟ නැත.ඇහැලියගොඩ නගරයට නුදුරු ගමකට පැමිණි කට්ට කයිරාටික වෙළෙඳුන් දෙදෙනෙක් තම භාණ්ඩ අලෙවි කිරීම සඳහා අනුගමනය කළ උපක්‍රමයකි මේ.ගුරුවරයකුගේ නිවෙසකට සවස දෙකහමාරට පමණ පැමිණි මැදිවියේ වෙළෙඳුන් දෙදෙනෙක් ගුරුවරයාගේ බිරියට සෙන්ට් බෝතලයක් අලෙවි කර ඇත.මේ වෙළඳුන් දෙදෙනා නිවෙසින් පිටත්ව යනවාත් සමඟම ගුරුවරයා ද පාපැදියෙන් නිවෙසට ගොඩ විය.”මේ බලන්ඩකෝ... සුවඳේ බෑ... මේ සෙන්ට් එක හරිම ලාබයි” කියමින් ගෙට ගොඩවූ සැමියා වෙත කුප්පියක් දිගු කෙළේ බිරියයි.කාරණා පිළිබඳව හොඳ අවබෝධයක් ඇති ගුරුවරයා සෙන්ට් කුප්පිය අතට ගෙන මූඩිය ගලවා කුප්පිය තම නාසයට කිට්ටු කෙළේය.”කෝ මේකෙ මොනම සුවඳක්වත් නැහැනේ” සැමියා කීවේ නොසතුටිනි. ”වෙන්ඩ බෑ... ඒ මිනිස්සු මේ කුප්පියෙ මූඩිය ඇරලා සුවඳ පෙන්නුවානේ” යි බිරිය කීවාය.සැමියා කුප්පියේ මූඩිය අතට ගෙන පරීක්‍ෂා කළේය. මූඩිය තුළ පුළුන් රොදක් රුවා තිබිණ. එය නාසයට කර සුවඳ බැලූ විට කිසියම් සෙන්ට් වැනි සුවඳක් දැනිණ. කුප්පියේ තියෙන්නේ තනිකරම වතුර මේ පුළුන් කෑල්ල සෙන්ට් පෙඟවූ එකක් යැයි සැමියා කීය.යුක්තිය - සාධාරණය වෙනුවෙන් නිතරම පෙනී සිටින එම ගුරුවරයා වහාම පාපැදියේ නැඟී වෙළෙඳුන් ලුහුබැඳ ගොස් විලවුන් බෝතලය දී මේ ගම පැත්තේ ආවොත් පොලිසියට කියන බවට තරවටු කර යවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r1210173</link>
    <topic>කුරුණෑගල වෙලගෙදර ආයුර්වේදරෝහල පුළුල් කෙරේ</topic>
    <author>අලව්ව විශේෂ – ඒ. කීර්තිසිංහ</author>
    <content>කුරුණෑගල ඩී. බී. වෙලගෙදර ආයුර්වේද රෝහල පුළුල් කිරීම සඳහා වයඹ පළාත් සෞඛ්‍ය අමාත්‍යාංශය මගින් රුපියල් ලක්‍ෂ 90 ක් වෙන්කර ඇත.මේ යටතේ චීන කටු චිකිත්සක ඒකකයක්, පංචකර්ම ප්‍රතිකාර අංශයක් සහ යෝග අභ්‍යාස ඒකකයක් ද ආරම්භ කෙරේ.අදියර දෙකකින් මෙහි ඉදිකිරීම් කටයුතු සිදුකිරීමට සැලසුම් කර තිබේ. මුල් අදියර සඳහා රුපියල් ලක්‍ෂ 40 ක් සහ දෙවන අදියරට රුපියල් ලක්‍ෂ 50 ක් වැය කෙරෙන බව වයඹ පළාත් සෞඛ්‍ය හා දේශීය වෛද්‍ය ඇමැති අශෝක වඩිගමංගාව මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r1210174</link>
    <topic>පෙර පාසල් දැරියකට කෙවිටකින් පහර දීලාපොලිසිය එද්දී පාලිකාව හැංඟිලා</topic>
    <author>කුරුණෑගල මධ්‍යම විශේෂ</author>
    <content>පෙර පාසල් දැරියකට කෝටුවකින් පහර දුන් පාලිකාව අත්අඩංගුවට ගන්නා ලෙසට කුරුණෑගල ප්‍රධාන මහේස්ත්‍රාත් අධිකරණයෙන් නියෝගයක් දී ඇතත් පාලිකාව ප්‍රදේශය අතහැර ගොස් ඇති බැව් පොලිසිය පවසයි.කුරුණෑගල ප්‍රදේශයේ පෙර පාසල් පාලිකාවක් විසින් කුඩා දැරියකට කෝටුවකින් පිටට පහර දුන්නා යැයි ඇයගේ මව විසින් මේ බැව් කුරුණෑගල පොලිසියට පැමිණිලි කොට ඇත.සිද්ධිය අධිකරණයට ඉදිරිපත් කළ පොලිසිය පහර දුන්නා යැයි කියනු ලබන පාලිකාව සොයා ගැනීමට නොහැකි වූ බවත්, දූෂමාන ආරංචි ඔස්සේ ඇය සිටියා යැයි පැවසූ ස්ථාන කීපයකම සොයා බැලූ නමුත් හරි ආරංචියක් මෙතෙක් නොලැබුණ බවත් කියා සිටියේය.සිද්ධිය සම්බන්ධයෙන් කුරුණෑගල පොලිසිය පරීක්‍ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r1210175</link>
    <topic>පානදුර ෆාමසියක ගංජා පැකැට් කරඅලෙවි කරද්දී අසුවෙලා</topic>
    <author>කළුතර දිසා සමූහ</author>
    <content>කෝරළඉම ගෝනාපළ හන්දියේ පවත්වාගෙන යන ෆාමසියක කලක් තිස්සේ ගංජා පැකට් කර සඟවා තබාගෙන අලෙවි කරමින් සිටි පුද්ගලයකු අත්අඩංගුවට ගෙන ඇත.පානදුර අපරාධ දූෂණ මර්දන අංශයේ ස්ථානාධිපති උප පොලිස් පරීක්‍ෂක නයනජිත් මහතාට ලැබුණු දුරකථන පණිවිඩයක් අනුව සිවිල් ඇඳුමින් සැරසුණු පොලිස් නිලධාරියකු ෆාමසියට ගොස් ගංජා පැකට් එකක් මිලදීගෙන ෆාමසියට ගොස් පරීක්‍ෂා කිරීමේදී අලෙවි කිරීම සඳහා පැකට් කරන ලද ගංජා පැකට් කිහිපයක් ද සොයාගන්නා ලදී.ගංජා පැකට් අලෙවි කළ සැකකරු හොරණ මහේස්ත්‍රාත් චමත් මදනායක මහතා ඉදිරියට පැමිණවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r1210176</link>
    <topic>පුද්ගලයකු කපා කොටා මරා දැමූතිදෙනකු වසර 12 ක් හිරේට</topic>
    <author>මීගමුව විශේෂ-එම්. ප්‍රනාන්දු</author>
    <content>හදිසි කෝපය මත අනියම් මිනී මැරුමකට වරද පිළිගත් පුද්ගලයන් තිදෙනකුට බරපතළ වැඩ ඇතිව අවුරුදු 12 බැගින් සිර දඬුවම් නියම කළ මීගමුව මහාධිකරණ විනිසුරු එම්. එම්. ඒ. ගෆුර් මහතා ඔවුනට රුපියල් 10,000 බැගින් දඩ නියම කෙළේය.මෙසේ දඬුවම් නියම වුයේ රාගම වැලිසර මැදගොඩ පදිංචි පුද්ගලයන් තිදෙනෙකුටය. ඔව්හු 1994 ජනවාරි මස 21 වෙනි දින හෝ ඊට ආසන්න දිනකදී රාගමදී ටී. ඒ. සැම්සන් රණසිංහට පිහිවලින් ඇන කඩුවලින් කපා කොටා මරා දමන ලදැයි විත්තිකරුවන් චෝදනා ලැබ සිටියහ.මියගිය අය හා විත්තිකරුවන් අතර පරණ කෝන්තරයක් තිබී ඇති බවත් මළ ගෙදරකදී දෙපක්ෂය අතර ඇති වු ආරවුලකදී විත්තිකරුවන් මියගිය අයට කඩුවලින් කොටා පිහිවලින් ඇන මරා දමා තිබෙන බවත් පැමිණිල්ලේ සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r1210177</link>
    <topic>මීගමුව කම්මල්තොට මුහුදේ නාන්න ගියළමයින් දෙදෙනකු දියේ ගිලී මරුට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව පලඟතුරය ප්‍රදේශයේ විවාහ මංගල උත්සවයකට සහභාගි වූ පිරිසක් කම්හල්තොට ප්‍රදේශයේ මුහුදේ (මෝයකට ආශ්‍රිතව) දියනෑමට ගොස් සිටියදී පිරිමි, ළමයින් දෙදෙනකු දියේ ගිලී මියගොස් ඇත.මෙසේ මියගොස් ඇත්තේ බේරුවල පදිංචි එම්. අයි. එම්. රවුම් හා (අවු.9) පලඟතුරය පදිංචි එම්. නෂ්රත් නැමැති (අවුරුදු 6) ළමයින් දෙදෙනකි. පළඟතුරු ප්‍රදේශයේ පැවති විවාහ මංගල උත්සවයකට සහභාගී වීමට පැමිණ ඇති මොවුන් දස දෙනෙකු පමණ කම්මල්තොට මෝයකට ප්‍රදේශයේ දියනෑමට මුහුදුට බැස ඇත.මුහුදේ නාමින් සිටි එක් දරුවකු නොමැති බව දැනී එම ළමයා සොයන විට තවත් ළමයකු අඩු බව දැනී තිබේ.පසුව ළමයින් දෙදෙනාම මුහුදේ ගිලී සිටියදී සොයා ගැනීමට හැකිව තිබේ.මේ ස්ථානය නෑමට නුසුදුසු අනතුරුදායක තැනක් බවත් කීපදෙනකු පසුගිය කාලයේ මියගොස් ඇති බවත් ප්‍රදේශවාසීහු කියති. අනතුරුදායක පුවරුද මෙහි සවිකොට තිබේ.මියගොස් ඇත්තේ මුස්ලිම් ජාතික ළමයි දෙදෙනෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r1210178</link>
    <topic>අතුරුදන් වූ පින් පෙට්ටිය කෑගල්ලමාදෙයියාව සොහොන් භූමියේ</topic>
    <author>කෑගල්ල දකුණ සමූහ සිරිසේන රාජපක්‍ෂ</author>
    <content>කෑගල්ල මාදෙයියාව හතරමං හන්දියේ කොළඹ මහනුවර මාර්ගයට ආසන්න ප්‍රදේශවාසීන් සහ ත්‍රිරෝද රථ රියැදුරන් විසින් ඉදිකර තිබෙන බුද්ධ ප්‍රතිමාව අසල පින් පෙට්ටිය පසුගියදා අතුරුදන්ව තිබුණි. කෑගල්ල – මාදෙයියාව සොහොන් පිටිය ඝන වනාන්තරයක් බවට පත් වී ඇත.සොහොන් භූමිය නඩත්තු කිරීමට සිටි කම්කරුවා මිය යෑමෙන් පසු ඒ සඳහා වෙනත් කම්කරුවකු තවමත් අනුයුක්ත කර නොමැත.සොහොන් පිටිය අදවන විට වල් වැදී තිබේ. මේ ස්ථානයේ විවිධ දුරාචාර සිදුවන අතර මත්කුඩු සොරකම් සිදුවන බව ද ප්‍රදේ්ශවාසීහු කියති.පසුගිය දිනක ප්‍රදේශයේ මිය ගිය පුද්ගලයකුගේ මෘත දේහයක් මිහිදන් කිරීමට සොහොන් පිටිය එළිපෙහෙළි කරන අවස්ථාවේ දී අතුරුදන්ව තිබූ මාදෙයියාව බුදු මැදුරේ පින් පෙට්ටිය හමු වී ඇත.එහි තිබූ මුදල් තිබී නැති අතර එය සොහොන් පිටියට ගෙන ගොස් මුදල් ගෙන විසිකර ඇත. මේ සොහොන් භූමියට භාරකරුවකු යොදා එළිපෙහෙළි නොකරන්නේ මන්දැයි කෑගලු නගරාධිපති ජී. කේ. සමරසිංහ මහතා ගෙන් විමූ අවස්ථාවේ දී ප්‍රකාශ කෙළේ නගර සභාවේ විශාල කම්කරු හිඟයක් පවතින බවත් සබරගමුව පළාත් සභාවට මේ පිළිබඳව දැනුම් දී ඇති බවයි.මේ සොහොන් පිටිය කඩිනමින් සංවර්ධනය කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r1210179</link>
    <topic>හොර සම්බන්ධීකරණ ලේකම් රැකියා දෙනබව කියා කෝටි ගණනකට විදලා</topic>
    <author>මාවනැල්ල සමූහ පී. සෙනෙවිරත්න</author>
    <content>රජයට සම්බන්ධ ඉහළ බලධරයකුගේ සම්බන්ධීකරණ ලේකම්වරයකු ලෙසට පෙනී සිට රැකියා ලබාදෙන මුවාවෙන් මහනුවර ප්‍රදේශවාසීන්ගෙන් මුදල් වංචා කළ පුද්ගලයකු පොලිස් විශේෂ අපරාධ විමර්ශන ඒකකය විසින් අත්අඩංගුවට ගන්නා ලදී.මෙම පුද්ගලයා වංචා කර ඇති මුදල රුපියල් කෝටි තුනකට ආසන්න බව පවසන පොලිස් විශේෂ විමර්ශන අංශය ඒ පිළිබඳව තොරතුරු සඳහන් අපරාධ වාර්තාවක් මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතා වෙත ඉදිරිපත් කරමින් සැකකරුව අධිකරණය හමුවට පමුණුවනු ලැබීමෙන් පසු විත්තිකරු රක්ෂිත බන්ධනාගාරගත කෙරිණි.මේ වන විට සැකකරුට එරෙහිව මාවනැල්ල අධිකරණයට ඉදිරිපත් කර ඇති පැමිණිලිවලට අමතරව තවත් චෝදනා රැසක් ඉදිරිපත්ව ඇතැයි වාර්තා වෙයි.වැඩිදුර නඩු විභාගය ලබන මස 2 වැනිදා කැඳවන ලෙස නියෝග කළ විනිසුරුවරයා පැමිණිලි පිළිබඳ නිරීක්ෂණ වාර්තා එදිනට ඉදිරිපත් කරන ලෙස ද නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r12101710</link>
    <topic>මහනුවර සවස 6න් පසුබස් ධාවනය දුර්වලයි</topic>
    <author>සිසිර ජයනාත් පීරිස් - අම්පිටිය සමූහ</author>
    <content>ශ්‍රී ලංකාවේ දෙවැනි අගනගරය, හොඳම සංචාරක පුරය යනුවෙන් මහනුවර හැඳින්වුවත් මේ නගරය සංචාරක නවාතැන් පොළක් පමණයි. එ.ජා.ප. මන්ත්‍රී ඉලායි ආබ්දීන් මහතා දිනමිණට පැවැසීය.පෞද්ගලික බස් ප්‍රවාහකයන්, සවස 6 වනවිට සිය සේවය නවතා දැමීම හේතුවෙන් රාත්‍රී 7 වනවිට මහනුවර නිදන නගරයක් වී ඇති බවත් දළදා මාලිගයට අමතර මහනුවර සුප්‍රසිද්ධ ඓතිහාසික ස්ථාන නැරඹීමට සංචාරකයන්ට මඟ සැලසවීම සංචාරක බලධාරින්ගේ වගකීමක් යැයි ද ඒ මහතා පැහැදිලි කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r12101711</link>
    <topic>හැදල කෙරවලපිටියටඅලුත් තැපැල් පෙට්ටියක් ඕනෑ</topic>
    <author>ඡායාරූපය - උතුරු කොළඹ සමූහ</author>
    <content>ඉතා ජනාකීර්ණ පෙදෙසක් වන හැඳල කෙරවලපිටියට ඇති එකම තැපැල් පෙට්ටියයි මේ. එය බොහෝ කාලයක සිට අබලන් තත්ත්වට පත්ව තිබීම නිසා ඒ අවට ප්‍රදේශවාසීනට ලියුමක් තැපැල් කිරීම සඳහා වත්තලට හෝ ඇලකන්දට බොහෝ දුරක් ගෙවා යාමට සිදුව ඇත.මෙතැනට අලුත් තැපැල් පෙට්ටියක් ලබා දෙන ලෙස වගකිවයුත්තන්ගෙන් ඉල්ලා ඇති නමුදු එයට මේ වනතුරු නිසි පිළියමක් ලැබී නැතැයි ප්‍රදේශවාසීහු මැසිවිලි නඟති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=r12101712</link>
    <topic>දහඅට පොළකට පිහියෙන් ඇන අනියම් පෙම්වතිය ඝාතනය කරලා</topic>
    <author>පානදුර සමුහ – කපිල සෝමරත්න</author>
    <content>අනියම් පෙම්වතියට දහඅට පොළකට පිහියෙන් ඇන මරා දැමීම සම්බන්ධයෙන් වරදකරු වූ තිදරු පියකුට බරපතළ වැඩ ඇතිව අවුරුදු දොළහක සිර දඬුවමක් සහ 15000 ක දඩයක් මහාධිකරණ විනිසුරු මාලනී ගුණරත්න මහත්මිය පාණදුර පළාත්බද මහාධිකරණයේදී නියම කළාය.විත්තිකරු අධිචෝදනා ලබා සිටියේ හිරණ ප්‍රදේශයේ පදිංචි වී සිටි විජයහේවාගේ අනූෂාද සිල්වා නැමැති අයට වර්ෂ 2004 නොවැම්බර් මස 30 වැනිදා පිහියකින් ඇන බරපතළ තුවාල සිදුකර මරා දැමීම සම්බන්ධයෙනි.නීතිපතිවරයා විසින් විත්තිකරුට නගා ඇති අධිචෝදනාව අනුව වර්ෂ 2004 නොවැම්බර් මස 30 වැනිදා ඔහු විජය හේවාගේ අනූෂාද සිල්වා නැමැත්තියට පිහියෙන් ඇන මරා දමා ඇති බව සඳහන්ය.නඩු විභාගයට ඉදිරිපත් වු පර්යේෂණ සාක්කි අනුව විත්තිකරු අනියම් මිනී මැරුමක් සිදුකිරීම සම්බන්ධයෙන් වරදකරු වී ඇත.ඔහු අනියම් පේ‍්‍රමසම්බන්ධයක් එම තරුණිය සමඟ පවත්වාගෙන යමින් සිටියදී ඇතිවූ බහින්බස් වීමක් දුරදිග යෑම නිසා ඔහු පෙම්වතියට 18 පොලකට පිහියෙන් ඇන ඇත. මේබව අධිකරණ වෛද්‍ය වාර්තාවේ සඳහන් වී ඇත. අමානුෂික ලෙස ඔහු පෙම්වතියට පිහියෙන් ඇන ඇයව බොහෝ දුරක් ඇදගෙන ගොස් අමානුෂික වද හිංසා පමුණුවා මරා දමා ඇත.මෙවැනි අපරාධ සිදුකරන පුද්ගලයින්ට සුළු දඬුවමක් නියම කිරීම අධිකරණය හෑල්ලුවට ලක් කිරීමකි. එම නිසා ඔහුට උපරිම දඬුවම් නියම කරමි යැයි විනිසුරුවරිය පැවැසුවාය. විත්තිකරු වෙනුවෙන් නීතිඥ පේ‍්‍රමරත්න ජයසිංහ මහතා අධිකරණයට කරුණු ඉදිරිපත් කෙළේය. නීතිපතිවරයා වෙනුවෙන් රජයේ නීතිඥ ඉන්දිකා නෙළුම්මිනි මහත්මිය අධිකරණයට කරුණු කියා සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=s1210171</link>
    <topic>තහනම් උත්තේජක වැළැක්වීමේ පනතටනීති අංශවලින් පූර්ණ අනුමැතිය</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව තුළ ක්‍රියාත්මක කිරීමට නියමිත තහනම් උත්තේජක භාවිතය වැළක්වීමේ පාර්ලිමේන්තු පනතට නීති අංශවල අනුමැතිය හිමිවෙයි. ක්‍රීඩා ක්ෂේත්‍රයේ ‍ෙම්ඓතිහාසික පනත තවත් දින කිහිපයකින් කැබිනට් අනුමැතියට යොමු කොට පාර්ලිමේන්තුවේ සම්මත කිරීමට කටයුතු යොදන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.ක්‍රීඩා වෛද්‍ය ඒකකයේ ප්‍රධානී මහාචාර්ය අර්ජුන ද සිල්වා මහතාගේ මඟ පෙන්වීමෙන් සැකසුණු තහනම් උත්තේජන භාවිතය වැලක්වීමේ පනත සම්මතවු පසු වැරදිකරුවන් බවට පත්වන ක්‍රීඩකයා හෝ ක්‍රීඩිකාවට ජීවිතාන්ත තරග තහනමක් පැනවේ. එම ක්‍රීඩකයා හෝ ක්‍රීඩිකාවගේ පුහුණුකරුට වසර දෙකක සිර දඩුවමක් නියම කෙරෙන අතර තහනම් උත්තේජක නිර්දේශ කළ වෛද්‍යවරයාටද වසර දෙකක උපරිම සිර දඩුවමක් නියම කිරීමේ නීති සම්මත වේ.මෙවැනි ප්‍රබල පනතක් සම්මත කෙරෙන ආසියාවේ මුල්ම රට ශ්‍රී ලංකාව වන අතර ලොව තෙවැනි රට බවටද පත්වේ. මෙයට පෙර මෙවැනි පනතක් සම්මත කර ක්‍රියාත්මක කර ඇත්තේ ප්‍රංශය හා ඔස්ට්‍රියාව පමණි. ශ්‍රී ලංකාවේ සම්මත කිරීමට නියමිත මේ පනත පිළිබඳ ලෝක තහනම් උත්තේජක පාලන ඒජන්සියේද ප්‍රසාදය හිමිව ඇතැයි ක්‍රීඩා ඇමැති මහින්දානන්ද අලුත්ගමගේ මහතා පැවැසීය.පසුගියදා ලෝක තහනම් උත්තේජන පාලන ඒජන්සියේ විශේෂ සැසියකට එක්වු මහාචාර්ය අර්ජුන ද සිල්වා මහතා තහනම් උත‍්තේජක භාවිතය වැළැක්වී‍මේ පනත පිළිබඳ කරුණු දැක්වීමක් කළ බවද ඇමැතිවරයා අනාවරණය කළේය.ක්‍රීඩා ඇමැතිවරයා මේ බව පැවැසුවේ ක්‍රීඩා වෛද්‍ය ආයතනයේ නිල වෙබ් අඩවිය හා ශ්‍රවණාගාරය විවෘත කිරීමේ උත්සවයට ඊයේ සහභාගී වෙමිණි.“වසරක් වැනි කෙට් කාලයක් තුළ ක්‍රීඩා වෛද්‍ය ආයතනයේ විශාල පරිවර්තනයක් වී තිබෙනවා‍. එම වෙනස ක්‍රීඩක ක්‍රීඩිකාවන් ඉල්ලු දෙයක් මෙන්ම මා බලාපොරොත්තුවූ දෙයක්.එම වෙනස ඇති කළ මහාචාර්ය අර්ජුන ද සිල්වා මහතා ඇතුළු කාර්ය මණ්ඩලයට ස්තුතිය හිමි වෙනවා” ඇමැතිවරයා පැවැසීය.මේ අවස්ථාවට ක්‍රීඩා අමාත්‍යංශ ලේකම් අනුර ජයවික්‍රම, අධ්‍යක්ෂ ජෙනරාල් රංජනී ජයකොඩි, සුගතදාස අධිකාරියේ සභාපති බ්‍රිගේඩියර් ප්‍රියන්ත සමරතුංග යන මහත්ම මහත්මීහූ ඇතුළු විශාල පිරිසක් එක්ව සිටියහ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=s1210172</link>
    <topic>යුවරාජ්ගෙන් දැවැන්ත ඉනිමක්</topic>
    <author>නවදිල්ලිය (ඒ.එෆ්.පී.)</author>
    <content>පිළිකාවෙන් මිදුණු යුවරාජ් සිං පළමු පෙළ ක්‍රිකට් ක්‍රීඩාවට යළි පිවිසෙමින් ලකුණු 208ක් ලබා ගෙන එංගලන්තයට එරෙහිව ලබන මස පැවැත්වෙන ටෙස්ට් තරගමාලාව සඳහා වන ඉන්දියා කණ්ඩායමේ ස්ථානයක් ලබා ගැනීම පිණිස තමන්ගේ සුදුසුකම් ප්‍රදර්ශනය කළේය.හයිද්‍රාබාද්හි පැවැති මධ්‍යම කලාප කණ්ඩායමට එරෙහි ‘දුලීප් කුසලාන’ අවසන් පූර්ව තරගයේදී උතුරු කලාප පිල නියෝජනය කළ මේ වමත් පිතිකරුවා සිවුදින තරගයේ දෙවැනි දිනයේ දැවී යාමට පෙර හතරේ පහර 33ක් හා හයේ පහර 3ක් එල්ල කළේය.ඉන්දියාව හා එංගලන්තය අතර තරග හතරකින් සමන්විත ටෙස්ට් තරගමාලාව නොවැම්බර් 15 වැනිදා හයිද්‍රාබාද්හිදී ආරම්භ වේ. යුවරාජ් පසුගිය වසරේ නොවැම්බරයේ සිට ටෙස්ට් ක්‍රීඩා කර නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=s1210173</link>
    <topic>නවසීලන්ත ක්‍රිකට් පිලට ශ්‍රී ලංකාවේ වෛද්‍යවරයෙක්</topic>
    <author>ප්‍රින්ස් ගුණසේකර</author>
    <content>නවසීලන්ත ක්‍රිකට් පිලට ශ්‍රී ලංකාවේ වෛද්‍යවරයෙකුගේ ‍සේවය ලබා ගැනීමට එරට ක්‍රිකට් ආයතනය තීරණය කොට ඇත.ඒ අනුව ක්‍රීඩා වෛද්‍ය ආයතනයේ වෛද්‍ය ධම්මික සේනානායක මහතා නවසීලන්ත ක්‍රිකට් පිලේ වෛද්‍යවරයා ලෙස එක්වන බව මහාචාර්ය අර්ජුන ද සිල්වා මහතා 'දිනමිණ'ට පැවැසීය.ක්‍රීඩා වෛද්‍ය ආයතනයේ වසර 7කට වැඩි කලක් සිට සේවය කරන වෛද්‍ය ධම්මික මහතා ජාත්‍යන්තර ක්‍රිකට් කවුන්සිලයේ තරගාවලි කිහිපයකම තහනම් උත්තේජන පරික්ෂණ කටයුතුවලට සම්බන්ධ විය.ජාත්‍යන්තර ක්‍රිකට් කණ්ඩායමකට ශ්‍රී ලංකාවේ වෛද්‍යවරයෙකුගේ සේවය ලබාගන්නා පළමු අවස්ථාව මෙය වන අතර එය ක්‍රීඩා වෛද්‍ය ආයතනය ජගත් ක්‍රීඩා ප්‍රජාව තුළ ඇති කරගත් විශ්වාසය මත සිදුවන්නක් බව පැවැසේ.නවසීලන්ත ක්‍රිකට් පිල මේ මස අගදී ශ්‍රී ලංකාවේ ටෙස්ට් හා එක්දින තරගාවලියකට පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=s1210174</link>
    <topic>මේජර් ජී.ඩබ්ලිව්.එස්. ද සිල්වා ක්‍රිකට් කාර්ය සාධන මධ්‍යස්ථානය විවෘත කිරීම 25දා මහින්ද විදුහල් පිටියේදී</topic>
    <author/>
    <content>‘මේජර් ජී.ඩබ්ලිව්.එස්. ද සිල්වා ක්‍රිකට් කාර්ය සාධන මධ්‍යස්ථානය’ මෙම 25 වැනි දින පෙරවරු 8.30 ට ගාල්ල මහින්ද විදුහල් ක්‍රීඩා පිටියේදී විවෘත වෙයි.මහින්ද විදුහලේ ඓතිහාසික ක්‍රිකට් පුහුණුකරු වන මේජර් ජී.ඩබ්ලිව්.එස්. ද සිල්වා මහතා ට උපහාර පිණිස ඒ මහතාගේ නම මේ ක්‍රීඩාගාරයට යෙදීමට මහින්ද විද්‍යාලයීය ක්‍රිකට් පදනම තීරණය කර තිබේ.මේජර් ජී.ඩබ්ලිව්.එස්. ද සිල්වා යුගය මහින්ද විද්‍යාලයීය ක්‍රිකට් ක්‍රීඩාවේ ස්වර්ණමය යුගය ලෙස සැලකේ. එයට හේතු වී තිබෙන්නේ ඔහු පාසලේ පුහුණුකරුව සිටි හැත්තෑව දශකයේ මුල සිට අග දක්වා නිරන්තරයෙන්ම විශිෂ්ට කණ්ඩායම් හා පුද්ගලයන් බිහි කිරීමට මහින්දයට හැකි වී තිබීම ය.එම කාලය තුළ විශිෂ්ටතම බාහිර කණ්ඩායම, දකුණු පළාතේ විශිෂ්ට කණ්ඩායම හා තනි තනි ක්‍රීඩකයන් ලත් ජයග්‍රහණ ඇතුළු සම්මාන රැසක් දිනා ගැනීමට විද්‍යාලයට හැකි වී තිබේ.ඕනෑම කාලගුණික තත්ත්වයක් යටතේ පුහුණුවීම් සිදුකළ හැකි මේ පරිපූර්ණ ගෘහස්ථ ක්‍රීඩාගාරයේ සමාරම්භක උත්සවය ගාල්ලේ හා විද්‍යාලයීය ක්‍රිකට් ක්‍රීඩාවේ උන්නතිය වෙනුවෙන් තබන මූලික පියවරක් සලකුණු කරන්නක් ලෙස සැලකේ.මෙය පාසල් ක්‍රීඩකයන් සඳහා වන හුදු පුහුණු මධ්‍යස්ථානයක් පමණක් නොවන්නේ මෙමගින් ක්‍රිකට් ක්‍රීඩාව සඳහා වසර පුරා පහසුකම් සැලසෙන බැවින් බව විද්‍යාලයීය ක්‍රිකට් පදනම ප්‍රකාශ කරයි. වඩාත් දක්ෂ ක්‍රීඩකයන් තෝරා ගැනීම හා හඳුනා ගැනීමත් ඔවුන් විශිෂ්ට පුහුණුකරුවන් යටතේ ගොඩනැගීමෙන් ඔවුන්ගේ හැකියාවන් සපුරා ගැනීමට ඉඩ සලසා දීමත් මේ ක්‍රීඩාගාරයේ අරමුණ වී තිබේ.මේ සමාරම්භක උත්සවයට සහභාගි වන ලෙසට මහින්ද විද්‍යාලයීය ක්‍රිකට් පදනම සියළුම ආදි ශිෂ්‍යයන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=s1210175</link>
    <topic>රාජ්‍ය සේවා වොලිබෝල් හෙට සිට</topic>
    <author/>
    <content>ශ්‍රී ලංකා රාජ්‍ය‍ සේවා ක්‍රීඩා සංගමය සංවිධානය කරන රාජ්‍ය ‍සේවා වොලිබෝල් තරගාවලිය හෙට (18) සහ අනිද්දා දෙදින තුළ රාජ්‍ය පරිපාලන හා ස්වදේශ කටයුතු පිළිබඳ ඇමැති ජෝන් සෙනවිරත්න මහතාගේ ප්‍රධානත්වයෙන් පැවැත්වේ.මෙවර තරගාවලිය අන්තර් දිස්ත්‍රික් රාජ්‍ය සේවා වොලිබෝල් (පිරිමි/කාන්තා), අන්තර් දෙපාර්තමේන්තු රාජ්‍ය සේවා (පිරිමි/කාන්තා), අන්තර් දෙපාර්තමේන්තු ආධුනික (පිරිමි/කාන්තා), අවුරුදු 35න් ඉහළ කාන්තා, අවුරුදු 40-49ත් අතර පිරිමි සහ අවුරුදු 50න් ඉහළ පිරිමි ලෙස කාණ්ඩ 6ක් යටතේ පැවැත්වෙන බව සංවිධායකයින් පවසයි.අන්තර් දිස්ත්‍රික් රාජ්‍ය‍ ‍සේවා ක්‍රීඩා සමාජ අතර තරගාවලියට සහභාගීවන ක්‍රීඩක ක්‍රීඩිකාවන් තමන් අයත් දෙපාර්තමේන්තුව/අමාත්‍යාංශය/ආයතනය යටතේ සේවය කරන දිස්ත්‍රික්කය නියෝජනය කරමින් හෝ දිස්ත්‍රික් රාජ්‍ය සේවා ක්‍රීඩා සංගමය හෝ සමාජය නියෝජනය කරමින් තරග කළ යුතු අතර එක් දිස්ත්‍රික් ක්‍රීඩා සංගමයකින් පිරිමි හා කාන්තා වශයෙන් කණ්ඩායම් 2ක් බැගින් ඉදිරිපත් කළ හැකිවේ.සෙසු තරග රාජ්‍ය සේවා ක්‍රීඩා කණ්ඩායම් සඳහා විවෘත වේ. තරගාවලියේ මුලික වටයේ තරග වට තුනකින් සමන්විත වන අතර අවසන් මහා තරග වට 5කින් අවසන් කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=s1210176</link>
    <topic>බස්නාහිර මේස පන්දු තරගාවලියේ කුසපත් ඇදී‍මේ වේලාව වෙනස් වෙයි</topic>
    <author/>
    <content>අයි‍ ඇන්ඩ් ඩි මේසපන්දු ඇකඩමිය සංවිධානය කරන බස්නාහිර පළාත් විවෘත ශ්‍රේණිගත මේස පන්දු තරගාවලිය ලබන මස 3-4 දෙදින ගල්කිස්ස, ශාන්ත තෝමස් ගෘහස්ත ක්‍රීඩාගරයේදී පැවැත්වේ.තරගාවලියේ කුසපත් ඇදීම මේ මස 20 වැනිදා ප.ව 2.00ට කිරුළපන ශටල් පවර් බැඩ්මින්ටන් ක්‍රීඩාගාරයේදී පැවැත්වීමට නියමිත බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=s1210177</link>
    <topic>වොලි‍බෝල් ජය ගුවන් හමුදාවට</topic>
    <author>ඡායාරූපය - චන්දන ගුණසේකර-දඹදෙණිය විශේෂ</author>
    <content>ග්‍රාමීය ප්‍රදේශවල වොලිබෝල් ක්‍රීඩාව ජනප්‍රිය කිරී‍මේ අරමුණින් ශාන්ත සේනා පදනම සංවිධානය කළ වොලි‍බෝල් තරගාවලියේ ජයග්‍රහණය හිමිකර ගැනීමට ශ්‍රී ලංකා ගුවන් හමුදාව නියෝජනය කළ කණ්ඩායම සමත්විය.පසුගියදා වලකුඹුරේදී පැවැති තරගාවලියේ අවසන් තරගය සඳහා ගුවන් හමුදා පිල සමගින් ශ්‍රී ලංකා දුම්රිය වොලිබෝල් කණ්ඩායම සුදුසුකම් ලබාගත්තේය. ජයග්‍රාහී ගුවන් හමුදා කණ්ඩායම කුරුණෑගල දිස්ත්‍රික් පා.මන්ත්‍රී ශාන්ත සේනා පදනමේ නිර්මාතෘ ශාන්ත බණ්ඩාර, කණ්ඩායම් භාර නිලධාරිනි පියුමි විතානගේ හා පුහුණුකරු කෝප්‍රල් ප්‍රනාන්දු මහත්ම මහත්මීන් සමග..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=s1210178</link>
    <topic>මාතලේ දිසා රාජ්‍ය සේවා වොලිබෝල් ශූරතාව පොලීසියට‍</topic>
    <author>අසෝක හිඳ‍ගොඩ මාතලේ දිසා විශේෂ</author>
    <content>මාතලේ දිසා රාජ්‍ය සේවා වොලිබෝල් තරගාවලියේ පිරිමි හා කාන්තා ශූරතා දෙකම දිනා ගැනීමට මාතලේ පොලිසිය සමත්විය.පිරිමි අවසන් මහා තරගයේදී ගොවිජන සේවා පිල පරදවා ලකුණු 25-22, 25-20, 25-21ක් ලෙස වට 3-0ක ජයක් වාර්තා කිරිමට මාතලේ පොලිසියට හැකිවිය.යූ.ජී.දිමුතු කුමාර ශූරතාව දිනු පොලිස් පිල මෙහෙයවූ අතර, අනුශූරතාව හිමිවූ ගොවිජන සේවා දෙපාර්තමේන්තුව සිරිල් දයානන්ද විසින් මෙහෙයවනු ලැබිණි.සෞඛ්‍ය සේවා අධ්‍යක්ෂ කාර්යාලය හා මාතලේ පොලිසිය අතර පැවැති කාන්තා අවසන් මහා තරගයේදී සෞඛ්‍ය සේවා අධ්‍යක්ෂ කාර්යාලය25-23, 23-25, 25-27ක් ලෙස වට3-2කින් පරාජය කිරීමට පොලිස් කාන්නා කණ්ඩායම සමත්විය. ප්‍රියන්තිකා පෙරේරා ශූරතාව දිනු පොලිස් පිලත් විශාඛා දමයන්ති අනුශූරතාව හිමිකරගත් සෞඛ්‍ය සේවා පිලත්‍ මෙහෙයවූවාය.පිරිමි තෙවැනි ස්ථානය ගලේවෙල ප්‍රා.ලේ.කාර්යාලයටත් කාන්තා තෙවැනි ස්ථානය යටවත්ත ප්‍රා.ලේ.කාර්යාලයටත් හිමිවිය. අවසන් තරග ලක්ෂමන් විජේසේකර, රංජිත් අලුවිහාරේ, කෙනඩි වීරසිංහ සහ කිත්සිරි ජයවත්ත විනිසුරුවන් විසින් විනිශ්චය කළහ.පිරිමි කණ්ඩායම් 20ක් සහ කාන්තා කණ්ඩායම් 14ක සහභාගිත්වයෙන් තරගාවලිය පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවැත්විණි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=f1210171</link>
    <topic>ජනමතයට ගරු කරමින් ඡන්ද ක්‍රමය වෙනස් කළා</topic>
    <author>සාකච්ඡා කෙළේ උදිත ගුණවර්ධන</author>
    <content>මැතිවරණ ක්‍රමයේ සිදුවිය යුතු වෙනස්කම් මොනවාද පළාත් පාලන මැතිවරණ ක්‍රමය සංශෝධනය මගින් ලැබෙන ප්‍රතිලාභ සහ තවත් කාලීන හා දේශපාලන කරුණු ගැන ඇමැති ලක්‍ෂ්මන් සෙනෙවිරත්න මහතා සමඟ සිදු කළ සාකච්ඡාවකි මේ.* මනාප ඡන්ද ක්‍රමය සමානුපාතික ඡන්ද ක්‍රමය අහෝසි කිරීම පිළිබඳව මේ දිනවල කතිකාවක් ඇති වෙලා තිබෙනවා. ආරම්භයක් විදිහට පළාත් පාලන මැතිවරණ ක්‍රමය සංශෝධනය කිරීමට ආණ්ඩුව කටයුතු කර තිබෙනවා. මේ ගැන ඔබේ මතය මොන වගේද?මෙය ඉතාමත් කාලීන දෙයක් විදිහට හඳුන්වා දෙන්න පුළුවන්. මෙරට පළාත් පාලන මැතිවරණ ක්‍රමයට විශාල ඉතිහාසයක් තිබුණා. ඒත් පසුකාලීනව ආ විවිධ සංශෝධන නිසා මේ පළාත් පාලන ක්‍රමය විශාල විනාශයකට පත්වුණා. ඒ ක්‍රමය වෙනස් විය යුතු යැයි විශාල ජනමතයක් ඇතිවෙලා තිබුණා. ඒ ජනමතයට කන්දීමක් විදිහට තමයි මේ සංශෝධනය ඇතිවුණේ.සමානුපාතික ඡන්ද ක්‍රමය යටතේ වගකීම කියන කාරණය ජනතා නියෝජිතයන්ට බොහෝදුර බැහැර දෙයක් බවට පත්වුණා. ඒ නිසා මේ සංශෝධනය හොඳ ආරම්භයක් විදිහට හඳුන්වා දෙන්නා පුළුවන් කාරණයක්. පසුගිය පළාත් පාලන ඡන්ද ක්‍රමයේදී ගමට වගකියන නියෝජිතයකු සිටියේ නැහැ. ගමට ඕනෑනැති ගමේ අප්‍රිය ජනක වෙනත් විදිහකට කියනවා නම් ගමටම එපා වූ පුද්ගලයකුට වුණත් ගමෙන් පිට පළාතකට ගිහින් මනාප අරගෙන පළාත් පාලන ආයතනය ට පත්වෙන්න පුළුවන්.මෙයට හේතුවුණේ මීට පෙර තිබූ මැතිවරණ ක්‍රමයේදී ගමෙන් පිටට ගිහින් මනාප අරගෙන පුළුවන්කම තිබුණ නිසයි. ඒත් අලුත් ක්‍රමයේදී ඒ විදිහට මැතිවරණ දිනන්න බැහැ. ප්‍රදේශයේ ජනප්‍රියත්වය තිබිය යුතුයි. ඒ වගේම පත්වෙන පුද්ගලයාට ජනතා සේවා පිළිබඳ විශාල වගකීමක් ද තිබෙනවා. ඒ නිසා මේ අලුත් ක්‍රමය ජනතාව ගැන වගකීම ඉදිරියට ගත් ජනතාවාදී සංශෝධනයක් විදිහට තමයි මා නම් දකින්නේ.* මේ මැතිවරණ ක්‍රම සංශෝධනයේදී මීට පෙර තිබූ තරුණ නියෝජනයට 35%ක් යන නීතිය අහෝසි වී තිබෙනවා. මෙය අයහපත් ප්‍රවනතාවක් විදිහටයි විචාරකයන් පවසන්නේ?නැහැ. මේ තර්කය වැරැදියි. එදා තිබුණේ තරුණ නියෝජනය 35% කියන ;කාන්දේසිය. ඒත් අලුත් සංශෝධනය නිසා මේ සීමාව ඉවත් වෙනවා. දැන් අවශ්‍යනම් පක්‍ෂයකට 50% 60% නැතිනම් 100% වුණත් තරුණ නියෝජන ලබාදීමට පුළුවන්. ඒ නිසා මේ විදිහේ දෙයක් කවුරුන් හෝ කියනවානම් ඒ තර්කය වැරැදියි. ඒ වගේම මොන හොඳ දේ කළත් ඒකට විරුද්ධ වෙන මිනිස්සු ඉන්නවා. අර ගමේ කතාවක් තිබෙනවනේ කිතුලට නැග්ග මිනිහටත් නිදහසට කරුණු තිබුණා.* මේ මනාප ක්‍රමය හා සමානුපාතික ඡන්ද ක්‍රමය වෙනස් කරන්නේ පළාත් පාලන මැතිවරණ ක්‍රමයේ විතරද මේ සංශෝධනය මහ මැතිවරණය හා පළාත් සභාවලට අදාල නැද්ද?ආණ්ඩුව මේ ආරම්භයක් අරගෙන තිබෙන්නේ. ඉදිරියේදීමහ මැතිවරණයටත්, පළාත් සභාවලටත් යොදා ගැනීමට හැකියාවක් තිබෙනවා. අද මේ සමස්ත මැතිවරණ ක්‍රමය සංශෝධනය විය යුතු යැයි සමාජ මතයක් ඇති වෙලා තිබෙනවා. ඒ මතය ආණ්ඩුවටත් හොඳින් වැටහිලා තිබෙනවා.මා වුණත් පුද්ගලික මේ මැතිවරණ ක්‍රමයේ සංශෝධනයක් විය යුතුයි කියන අදහසෙයි සිටින්නේ. මේ ක්‍රමයේ ඇති වැරැදි නිවැරැදි විය යුතු කාලය එළැඹිලා තිබෙන්නේ.මා අපේක්ෂා කරනවා මේ මැතිවරණ ක්‍රමය යුගයට අවශ්‍ය විදිහටත් ජනතාවට අවශ්‍ය විදිහටත් ළඟදීම සංශෝධනය වෙයි කියලා.* ආණ්ඩුව පසුගිය කාලයේදී වාර්තා කළේ විශාල ජනප්‍රියත්වයක්. මේ වන විට කෙමෙන් එය පහළ යමින් ඇතැයි විපක්ෂයේ මන්ත්‍රීවරු කියනවා මේ ගැන ඔබේ මතය කුමක්ද?මම ශ්‍රීලනිපය, එජාපය යන දෙපැත්තෙන්ම හිටිය මිනිහෙක්. ඒ නිසා මට මේ ගැන මැදහත්ව බලන්න පුළුවන්. 1977 දී ජේ. ආර්. ජයවර්ධන මහතාගේ ආණ්ඩුව 5/6 බලයක් ලබා ගත්තා. ඒත් 1985 පමණ වන විට රට ඇතුළේ 5/6 බලය තිබුණේ නැහැ. ජනතාව අතර 5/6 නොවෙයි 1/2 ජනතා කැමැත්තක්වත් තිබුණේ නැහැ. මේ විදිහේ වාතාවරණයකුයි එදා තිබුණේ.ඒත් අද තත්ත්වය එය නොවෙයි. ජනාධිපතිතුමාට පාර්ලිමේන්තුවේ 2/3 බහුතර බලයක් තිබෙනවා.ඒ වගේම රට ඇතුළෙත් 2/3 වැඩි ජන කැමැත්තක් තිබෙනවා. මම මේ අදහස කියන්නේ නිකම්ම නොවෙයි, නිදර්ශන සහිතවයි. බලන්න පසුගිය පළාත් සභා ඡන්ද ප්‍රතිඵලය. එහිදී නිදහස් සන්ධානයට විශාල ජනවරක් ලැබුණා. මෙතන විශේෂ තත්ත්වයක් මා දකිනවා. සාමාන්‍යයෙන් ආණ්ඩුවක ආයුෂ ගෙවෙන්න ගෙවෙන්න එහි ජනප්‍රියත්වය පහළට යනවා. ඒත් මේ ආණ්ඩුවේ ජනප්‍රියත්වය පහළ යාමක් වෙලා නැහැ.* රටේ නීතිය වල්වැදී ඇතැයි චෝදනාවක් එල්ල වෙනවා. මේ චෝදනාවල පදනමක් තිබෙනවාද?නීතිය වල්වැදිලා කියන්නේ මොන පදනමකින්ද කියන එක ප්‍රශ්නයක්. ආණ්ඩුව පාර්ශවයෙන් නීතිය ආරක්ෂා කිරීමටත් එහි ස්වාධිනත්වය ආරක්ෂා කිරීමටත් අවශ්‍ය සියලු විධිවිධාන සලසා තිබෙන්නේ. එජාපය බලයේ සිටියදී එජාපයේ ආධාරකරුවෝ උසාවිවලට ගල් ගැහුවා. මාත් ඒ කාලේ එජාපයේ ක්‍රියාකාරිකයකු විදිහට මේ දේවල් දිහා බලාගෙන සිටියා. පාර්ලිමේන්තුවට විශාල බලයක් තිබෙනවා.පාර්ලිමේන්තුව කියන්නේ මහජන පරමාධිපත්‍යයේ සංකේතය විදයට පෙන්වා දීමේ වරදක් නැහැ. සමහර බලවේගවලට අවශ්‍ය වෙලා තිබෙනවා මේ තත්ත්වය තුළ රටේ අර්බුදකාරී තත්ත්වයක් ඇතිකරන්න. මෙතන විශාල කුමන්ත්‍රණයක් තිබෙන්නට පුළුවන්.ඒ නිසා අප සමාජ ක්‍රියාකාරිකයෝ විදියට දේශපාලනඥයන් විදිහට සමාජ කතිකාවතක් ඇතිකරන්න පුළුවන්. ඒ කතිකාවතට සියලු දෙනා එකතු විය යුතුයි.* ඔබත් කලක් නියෝජනය කළ එජාපය අද මුහුණ දී ඇති ඉරණම ගැන ඔබට කනගාටුවක් ඇතිවෙන්නේ නැද්ද?පක්ෂය ගැන නොවෙයි, පක්ෂය විනාශයට යොමු කළ නායකයන් ගැනත් ඔවුන්ගේ හැසිරීම ගැනත් අපට කනගාටුවක් ඇතිවෙලා තිබෙනවා. අපි එදා එජාපය අතහැරලා ආවේ රට වෙනුවෙන් ජනතාව වෙනුවෙන් සේවය කිරීම පරම බලාපොරොත්තුව ඇතිවයි. අද අපි සතුටින් ඒ වගකීම් රට වෙනුවෙන් ජනතාව වෙනුවෙන් ඉටු කරමින් සිටින්නේ.* සෙවණගල, පැලවත්ත සීනි සමාගම් ආණ්ඩුවට පවරාගෙන අවුරුද්දක් ඉක්මවා ගියා. ආණ්ඩුවට පවරාගත් මේ සමාගම්වල අද තත්ත්වය මොන වගේද?අද වෙද්දි සෙවණගල, පැලවත්ත සීනි සමාගම් ලාභ ලබන රාජ්‍ය සමාගම් බවට පත් කිරීමට පුළුවන්කම ලැබී තිබෙනවා. එදා දයා ගමගේ මහත්තයලා කීවේ පුද්ගලික අංශයට පමණයි ලාභ ගැනීමට පුළුවන් කියලා. ඒත් අද අප ඔප්පුකර පෙන්වා දී තිබෙනවා. රාජ්‍ය අංශයටත් මනා කළමනාකරණය තිබෙනවා නම් ලාභ ලබන්න පුළුවන් කියලා. අවුරුද්දක් ඇතුළතදී සෙවනගල විතරක් රුපියල් මිලියන හත්සියයක් ලාභයක් උපයා තිබෙනවා.දැන් අපේ අරමුණ වෙලා තිබෙන්නේ ඉදිරි කාලයේදී මේ රටින් සීනි ආනයනයට වැයවෙන විදේශ විනිමය ප්‍රමාණය 50% ක් හෝ අඩුකර ගැනීමයි.මට විශ්වාසයි අපට ඒ ඉලක්කය වෙත යාමට පුළුවන් කියලා. අපට එම ඉලක්කය ජයගැනීමට පුළුවන් නම් විශාල මුදල් ප්‍රමාණයක් මෙරට ඉතිරි කර ගැනීමට පුළුවන් කමක් තිබෙනවා.පැලවත්ත, සෙවනගල සීනි නිෂ්පාදනයෙන් බහුතරයක් අද වන විට දේශීය වෙළෙඳ පොළට නිකුත් කිරීමට කටයුතු කර තිබෙනවා. ලක් සතොස මඟින් අලෙවි කරන රතු සීනි මේ සමාගම්වල නිෂ්පාදනයන්. අද පාරිභෝගිකයන්ට මේ නිෂ්පාදන පහසු මිලට ගැනීමට පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=f1210172</link>
    <topic/>
    <author> තිලානි ශානිකා විතානාච්චි සේයා රූ - ගීත් ද මැල්</author>
    <content>ඔහුගේ ප්‍රථම නවකතාව වුයේ ‘ගනඳුරෙහි දිලෙන එළිය’යි. ඔහු ලියූ නවතම කෘතිය වන ‘සිංහබාහු එනකං’ කෙටි කතා සංග්‍රහය සඳහා මෙවර රාජ්‍ය සාහිත්‍ය සම්මාන උළෙලේ දී හොඳ ම කෙටි කතා සංග්‍රහයට හිමි සම්මානයත්, ‘කොළඹ ළමයි’ කෘතිය සඳහා හොඳ ම සිංහල යොවුන් නවකතාවට හිමි සම්මානයත් හිමිවිය. එමෙන් ම රාජ්‍ය සාහිත්‍ය සම්මාන උළෙලකදී එක්වර සම්මාන ද්විත්වයක් හිමිකර ගත් ලේඛකයා මෙන් ම, ‘සිංහබාහු එනකං’ කෙටි කතා සංග්‍රහය සඳහා විද්‍යෝදය හා ගොඩගේ සාහිත්‍ය සම්මාන හිමිවීම ද මේ කෘතීන්හි ඇති විශේෂත්වයයි. මීට පෙර ද සම්මාන රැසක් හිමිකර ගත්තා වූ අනුරසිරි හෙට්ටිගේ සමඟ, මෙවර සම්මාන දිනු ‘සිංහබාහු එනකං’ කෘතිය පිළිබඳ කෙරෙන සාකච්ඡාවකි මේ.* ඔබට මෙවර කෙටි කතා සංග්‍රහය සඳහා ලැබුණු සම්මානය පිළිබඳ කතා කළොත්?මා මෙතෙක් සමාජයට දායක කරමින් සිටියේ නවකතාව කියන සාහිත්‍යා ංගයයි. ‘සිංහබාහු එනකං’ කියන්නේ මගේ පළමු කෙටි කතා සංග්‍රහයයි. 2012 වසර මට විශේෂ වන්නේ සමාජයට ඉදිරිපත් කළ මුල්ම කෙටි කතා සංග්‍රහයට සම්මාන ත්‍රිත්වයක් හිමිවීමයි. මං හිතන්නේ මේ අවස්ථාව කලාතුරකින් ලේඛකයකුට හිමිවන අවස්ථාවක්. කලාතුරකින් ලේඛකයකුට ලැබෙන පීඩනයක්. සම්මාන හිමිවීමත් සමඟ නවකතාකරුවෙක් ලෙස මාව හඳුනාගෙන සිටි සමාජය, කෙටි කතාකරුවෙක් ලෙසත් අර්ථකථනය කෙරෙනවා.ඒක අනවශ්‍ය පීඩනයක්. ලේඛකයා නවකතාකරුවෙක්, කෙටිකතාකරුවෙක්, කවියෙක් විය හැකියි. එයින් අදහස් කරන්නේ නෑ ඔහු කෙටි කතාකරුවෙක් පමණක් කියලා. ඒ නිසා මා සාහිත්‍යකරුවෙක් ලෙස හඳුන්වන්නේ නම් වඩාත් කැමැතියි. මගේ සාහිත්‍ය භූමිකාවේදී නවකතා, කෙටිකතා රචනා වෙනවා. මේ සම්මාන , කෙටි කතා සංග්‍රහයකට දුන් සම්මානයකට වඩා මා සලකන්නේ, මගේ සාහිත්‍යයට පුදනු ලැබූ සම්මානයක් ලෙසයි.* ‘සිංහබාහු එනකං’ කෙටි කතා සංග්‍රහය සමාජයේ විවිධ වූ මානයන් ස්පර්ශ කිරීමක් කියා කිව්වොත් ඔබ මීට එකඟද?‘සිංහබාහු එනකං’ කෘතියට පාදක කර ගත්තේ මිනිස් ජීවිතයයි. මිනිසා සමාජයේ අංශුවක්. සමාජයේ සිදුවන සියලුම චලනයන්ට මිනිසා මුහුණ දෙනවා. මිනිසා හා සමාජය අතර තිබෙනා ගනුදෙනුව මිනිසාට තදින් දැනෙනවා. මේ වගේ විපරිත වුණු සමාජ පරිසරයක, කාලයක, යුගයක , මිනිසාගේ විඳීම් වෙනස්. ඒ වෙනස කොහොමද ඔහු දරා ගන්නේ කියන ප්‍රශ්නය මට තිබුණා. මං ප්‍රශ්නයකට මුහුණ දෙද්දී, ඒ ප්‍රශ්නයට තවත් කෙනෙක් මුහුණ දෙන්නේ කොහොමද කියලා බලනවා.එහිදී ඔහුගේ සමාජ තත්ත්වය සහ සමාජ පසුබිම සමඟ මා ප්‍රශ්නය ගලපා බලනවා. උදාහරණයක් විදියට මෙහි එන කෙටි කතාවක් වුණු ක්‍රෙඩිට් කාඩ් ණය බරින් දුක් විඳින රජයේ සේවකයාගේ ප්‍රශ්නය ගත්තොත්, ඔහුට මා ආරෝපණය වෙනවා. එහිදී මට විඳින්න වෙන දේ මොකක්ද කියලා ,දිගින් දිගටම සිතා බලන දේ ඔස්සේ කතාව නිර්මාණය වෙනවා. ඒ නිසා හැම වෙලාවකම වගේ කෙටි කතා සඳහා පාදක කර ගන්නේ සමාජයේ පවත්නා සජීවී ක්‍රියාකාරකම් හා මිනිසායි. මේ නිසා මේ කතාවල තිබෙන්නේ සමාජය පිළිබඳ හෙළිදරව්වක්.සමාජය පිළිබඳ ලේඛකයාට තිබෙන්නේ අනිවාර්යය වගකීමක්. ඔහුත් එහි අංශුවක්. සාහිත්‍යකරුවෙක් විදියට මටත් ඒ සමාජ වගකීම පැවරෙනවා. ඒ වගකීම සලකා මා ලියනවා. සමාජයෙන් වියුක්ත නොවන මිනිසාට මේ කෙටි කතා කියවන්න බාධාවක් නෑ. මේ කෙටි කතාවල තිබෙන්නේ සමාජයේ මේ දැනටත් සිදුවන සිද්ධීන්. ඒත් දෘෂ්ටිය වෙනස්. භාෂාව භාවිත කිරීමේදී එකිනෙකට වෙනස් , සාහිත්‍ය කෘතියකට අනන්‍ය වූ උපක්‍රම භාවිත කළා. මේ සිදුවීම් මාලාව වර්තමානයේ සිදුවෙමින් පවතින, මිනිසුන් විඳින සිදුවීම්වලට සමානයි. මේ කෘතියට පාඨක අවධානය මේ තරම් යොමුවීමට හේතුව ලෙස මා දකින්නේ එයයි.* සමාජයේ පවතින ආර්ථික, සමාජීය, දේශපාලන වෙනස්වීම්වල ස්වභාවය හා ඊට මිනිසා දක්වන ප්‍රතිචාර, ඔවුන්ගේ මනෝභාවයන් මේ කෙටි කතා සංග්‍රහයෙන් අපුරුවට නිරූපණය වන බව පැවසුවහොත්?සමාජය නිර්මාණය වී තිබෙන්නේ දේශපාලන, ආර්ථික, සමාජ, කාරණා සමඟයි. මේ සමාජයේ සියලුම සිදුවිම් සිද්ධ වන්නේ ඒ බලපෑම් සමගින්. ඒවායෙන් මිනිසාට ගැලවිලා ඉන්න බැහැ. මින් නිරූපණය වන්නේ, එසේ වන ඔහු මේ ප්‍රශ්නවලට තමන්ගේ නැණ පමණින් , ශක්ති ප්‍රමාණයෙන් මුහුණ දෙන්නේ කොහොමද කියලයි. ‘මිනිසෙක්, මීයෙක් සහ උගුලක්’ කියන කෙටි කතාවේ විශ්‍රාමික පුද්ගලයකු සමාජ, දේශපාලන, ආර්ථික තත්ත්වයන්ට මුහුණ දෙන්නේ කොහොමද? ඔහුට ඊට මුහුණ දිය හැකි ශක්ති ප්‍රමාණයෙන් මා කතාව නිර්මාණය කළා. ‘මුකේෂ් අම්බානිලා සහ අපි’ ඊට වෙනස් වූ තරුණ ජවසම්පන්න අයකුට උචිත අයුරින් නිර්මාණය වුණා.‘අමුතු මිනිසෙක්’ කියන කෙටි කතාව ඊට හාත්පසින්ම වෙනස්. ‘සිංහබාහු එනකං’ ‍ෙකටි කතාවෙන් කියැවෙන්නේ රජය හා මිනිසා අතර තිබෙන්නා වූ බැඳීමේ ප්‍රමාණයයි. එතනදී ඉතිහාසගත රාමුවක් ඇතුළේ ඉඳගෙන කරන විග්‍රහය සඳහා මට උපකාරී වූයේ භාෂාවයි. ඒ නිසා සමාජය හා මිනිසා අතර තිබෙන්නා වූ ගනුදෙනුවේ ස්වභාවය අනුවයි මගේ කතාවල රිද්මය නිර්මාණය වුණේ. ඒ වගේම ඒ කතාවල ආඛ්‍යානය ද වෙනස්. කෙටි කතා සාර්ථක වීමට ඒ කාරණා එක් හේතුවක්.* කෙටි කතාවේදී භාෂාවට හිමිවන්නේ වැදගත් ස්ථානයක්. ‘සිංහබාහු එනකං’ කෙටි කතා සංග්‍රහයේදී යොදා ගනු ලබන භාෂාව හා සංකේත භාවිතය පිළිබඳ පාඨකයන්ගේ විමසිල්ල යොමුවිය යුතුයි. එහිදී සාම්ප්‍රදායිකව භාවිත කරන සංකේත දෙස නවමු ඇසකින් බලන්න ඔබ පෙලඹිලා තිබෙනවා යැයි කීවොත්?සාහිත්‍ය කෘතියක් කියන්නේ භාෂාවේ අධිකාරී බලයට යටත් වුවක් බවයි මගේ විශ්වාසය. නිර්මාණකරුවා තම නිර්මාණය පාඨකයන් අතරට රැගෙන යන්නේ භාෂාව හරහායි. භාෂාවේ නියමයන් හා සම්ප්‍රදායන් කියන කාරණා දෙකක් සතුයි. ඕනෑම ලේඛකයකුට සම්ප්‍රදාය බිඳිය හැකියි. ඒත් නියමයන් කඩන්න බෑ. මං උත්සහ කළේ සාහිත්‍ය ජීවිතයේදී මේ නියමයන් රකිමින්, සම්ප්‍රදායන් පිළිබඳ ප්‍රශ්න කරන්නයි. ඔය කියන උපමා රූපක සියල්ල අයත් වන්නේ සම්ප්‍රදායටයි. කවිසිළුමි‍ෙණ් එදා භාවිත කළ උපමා, රූපක අද යුගයට සුදුසු නැහැ. එහි උපමා, රූපක බිහි වී තිබෙන්නේ එදා යුගයට සාපේක්ෂව හා කතුවරයාගේ සමාජ වටපිටාවත් සමඟයි. අද අප සිටිනා භූමිය එදාට වඩා වෙනස්. ඒ නිසා අප වෙනස් වෙන්න ඕනෑ.උපමා රූපක බිහි කිරීම සඳහා මං කෘති ලිව්වේ නැහැ. මේ කෘතිය ලියමින් යද්දී ඊට ගැළපෙන උපමා රූපක භාවිත කළා. ඒ ඒ කතාවට අදාළ ලෙස මා උපමා, රූපක භාවිත කළා. එහෙම නැතුව එක ම ආකාරයක උපමා රූපක නම් තිබෙන්නේ , පාඨකයන්ට ඒ කෘතිය නීරසයි. මා භාෂාව පිළිබඳ සැලකිලිමත්. භාෂාව මූලික කරගත් මාධ්‍යයක් නිසා, කතාවක් කියවීමෙන් කතා රසය පමණක් විදිය යුතු නැහැ. ඔහුට භාෂාව පිළිබඳ සංඥා පනයක් තිබිය යුතුයි. එහෙත් සාහිත්‍යකරුවා වාග් විද්‍යාඥයෙක් නොවෙයි. සාහිත්‍යකරුවා කළ යුත්තේ නිර්මාණාත්මක භාෂාව හැසිරවීමයි. අප කරන්නේ භාෂාවේ නියමයන් නොකඩා සාම්ප්‍රදාය බිඳීමයි. සම්ප්‍රදාය බිඳින්නේ නැතිව නිර්මාණාත්මක භාෂාවක් ගොඩනඟන්න බැහැ.”* සෑම වසරකම තිබෙන්නා වූ සාහිත්‍ය සම්මාන උළෙලහිදී හොඳ ම කෙටි කතා සංග්‍රහය සඳහා සම්මාන හිමි වෙනවා. එහෙත් නවකතාව වැනි සාහිත්‍ය අංගය පිළිබඳ විමසීමේදී , ප්‍රකාශකයන් කෙටි කතා සංග්‍රහයක් මුද්‍රණයට දක්වන්නේ මැලිකමක්. කෙටි කතාව වටා පාඨක පිරිසක් නිර්මාණය කිරීමට කළ යුත්තේ කුමක්ද?මගේ මෙහෙම තර්කයක් තියෙනවා. කෙටිකතාව නොසලකා හැරියම සාහිත්‍ය අංගයක් නෙවෙයි. සෑම පත්තරයකම කෙටි කතාවකට පිටුවක් තිබෙනවා. එහෙම වන්නේ කෙටි කතාව පාඨකයන් සමඟ සමීප සබඳතාවක් තිබෙනවා කියන හැඟීම නිසානේ. නවකතාවට සාපේක්ෂව කෙටි කතාව අලෙවි වීම අඩු විය හැකියි. ඉන් අදහස් කරන්නේ කෙටි කතාව කියවන අය අද ඇත්තේ නැහැ කියනා කාරණය නම් නෙමෙයි. විශේෂයෙන්ම සම්මාන ලබන කෙටි කතා පොත් දෙපාර, තුන්පාර මුද්‍රණය වෙනවා.කෙටි කතාව වටා පාඨක පිරිසක් නිර්මාණය කිරීමට හොඳ කෙටි කතා ලිවිය යුතුයි. අනෙක් කාරණය වන්නේ, කෙටි කතාව පිළිබඳ තිබෙනා අර්ථකථනය සංශෝධනයට ලක්විය යුතුයි කියන එකයි. කෙටි වූ පළියට ඒ නිර්මාණ කෙටි කතා වන්නේ නෑ. සිංහල කෙටි කතා අධ්‍යයනයේ දී අපට කියන්නේ, කෙටි කතාව යනු , කෙටි වූ, ඒකීය ධාරනාවක රැඳුණු, ජීවිතයෙන් පෙත්තක් යන්නයි. මේවා පුළුල් අර්ථකථනයකට ලක් කළ යුතු කාරණ­ා විදිහටයි මං දකින්නේ.ජීවිතයෙන් පෙත්තක් යන්න අර්ථ කථනය කළොත් , ඔවුන් ගන්නේ මොකක් හෝ සිද්ධියක් හරි ඉන් කොටසක් හරි පමණයි.එහෙම ලියන නිර්මාණ හරිම කෘත්‍රිමයි. මම කියන්නේ කකුල් සම්ප්‍රදායයේ තියාගෙන ඔළුව එළියට දමන්න කියලයි. මගේ කෙටි කතා සංග්‍රහයේ තිබෙන්නේ අන්න ඒ ආකාරයෙන් ලියූ නිර්මාණයි.මේ අත්හදා බැලීම කරන්න කියලා මා ආධුනිකයන්ට ආරාධනා කරනවා. එවැනි අත්හදා බැලීම් කරන කෙටිකතාකරුවන් අප අතර අප්‍රමාණයි. පාඨකයන් අතර වෙනසක් කරන්න නම් එවැනි වෙනස්කම්වලින් යුක්ත නිර්මාණ ලිවිය යුතුයි. ඒ වගේම කෙටි කතා සංග්‍රහ සඳහා විචාරයක් අවශ්‍යයි. විශේෂ අවස්ථාවලදී සිදුවන විචාර හැරෙන්නට, කෙටි කතාව සඳහා විචාරයට ඉඩක් ලැබීම අවශ්‍යයි. එය කළ හැක්කේ පුවත්පතටයි. කෙටි කතාවට ඉඩක් ලබාදෙන්නා සේ ම, කෙටි කතා පිළිබඳ විචාරයටත් ඉඩක් වෙන් කිරීම මේ ගැටලුවට පිළිතුරක් ලෙසයි මා දකින්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>17</day>
    </date>
    <link>http://www.dinamina.lk/2012/10/17/_art.asp?fn=f1210173</link>
    <topic/>
    <author>සුමේධා නවරත්න</author>
    <content>‘ජයග්‍රාහී ජීවිතයකට නොවරදින මඟ’ නමැති කෘතියේ ලේඛකයා වන්නේ ලංකාප්‍රිය අබේගුණවර්ධනයි. ධනාත්මක චින්තනය පිළිබඳ විවිධ මාතෘකා ඔස්සේ ඔහු සිය කෘතිය මඟින් සාකච්ඡා කරයි. පොදුවේ ධනාත්මක චින්තනය ගැන ඔහු සමඟ කළ සාකච්ඡාවකි මේ.* පුද්ගල පෞරුෂය ගොඩනැඟිම මෙන් ම, එමඟින් ජීවිතය දිනීමේ කලාව පිළිබඳ විවිධ පොත පත බිහි වෙනවා. ස්වතන්ත්‍ර මෙන් ම, පරිවර්තන කෘති ද ඊට ඇතුළත්. සැබෑවට ම ජීවිතය ජයග්‍රහණය සඳහා මේ කෘති පරිශීලනය කෙතරම් දුරට ප්‍රායෝගික ද?මෙතැනදී යම් ලේඛකයකු ධනාත්මක චින්තනය ගැන දරන අදහස්වලට ඔහුගේ පරිසර අත්දැකීම් බෙහෙවින් බලපානවා. මේ සාධකය හේතුකරගෙන ඇතැම් විටෙක පළවන පරිවර්තන කෘති අපට ගැළපෙන්නෙ නැහැ. ඒකට හේතුව ඒ ඒ රටවල කෘති ලියවෙන්නෙ ඒ රටේ සමාජ දේශපාලන සංස්කෘතික හරයන්ට අදාළ වන පරිදි නිසයි.* ඒ කියන්නෙ ධනාත්මක චින්තනය ගැන අපේ ඇතැම් ආචාර්ය මහාචාර්යවරු පවා පරිවර්තනය කර ඇති කෘති මගින් අපේ පාඨකයාට ප්‍රයෝජනයක් නැති බවද?කියන්නා කෙසේ කීවත්, අසන්නා සිහි බුද්ධියෙන් ඇසිය යුතු වෙනවා සේ ම, ලේඛකයා කුමක් රචනා කළත් පාඨකයා විචාරශීලීව කෘති හැදෑරිය යුතුයි. මං කියන්නෙ මේ කෘති සම්පූර්ණයෙන්ම බැහැර කළ යුතු බවක් නෙමෙයි. ගත යුතු දේවල් තිබෙනවා. එහෙත් අපේ බෞද්ධ දර්ශනයේ හා සංස්කෘතියේ ධනාත්මක චින්තනය උදෙසා ඉතා සාර්ථක පිළියම් ඕනෑ තරම් තිබෙනවා.* මානසික අවපීඩනය නැති කරගැනීම උදෙසා යම් පිරිසක් මේ කෘති හදාරනවා. එවැනි පිරිසකට මේ කෘති විචාරශීලීව හදාරන්නැයි කීම කොතරම් දුරට සාධාරණද?මෙතැනදී පාඨකයා තමන්ගෙ අනන්‍යතාව රැකෙන පරිදි මේ ග්‍රන්ථවල තිබෙන දෑ උකහාගත යුතු වෙනවා. බටහිර චින්තනය ඇතුළේ ගැටලුව සාකච්ඡා වෙනවා. ඒත් ඊට පිළියම් නැහැ. අපේ බෞද්ධ දර්ශනය ඊට වඩා දියුණුයි. ගැඹුරුයි. ඒ දර්ශනය ඇතුළෙ මනුෂ්‍ය ජීවිතයට ධනාත්මක චින්තනය ඕනෑ තරම් හදාරන්න පුළුවන්.* බෞද්ධ දර්ශනයෙන් ජනතාවගේ ධනාත්මක චින්තනය ඇති කරවීම පිණිස එකල පන්සල සුවිශාල මෙහෙවරක් කළා. එවැනි තත්ත්වයක් මෙකල දකින්න තිබෙනවද?ඒ පිළිබඳ ගැඹුරින් සාකච්ඡා කළයුතුයි. තම යුතුකම් ඉටු කිරීම ගිහි පැවිදි දෙපාර්ශවයේම යුතුකමක්. හැම පාර්ශ්වයක්ම යුතුකම් ඉටු කිරීම කියන්නෙ, මිනිස් අයිතීන් ඉබේම ආරක්ෂා වෙනවා කියන එකයි. ඇතැම් පැවිදි පිරිස් අතින් ඉටු වෙනවාට වඩා සමාජ මෙහෙයක් ඇතැම් ගිහියන් අතින් ඉටු වෙනවා. ඒ වගේම පැවිදි දිවියේ ගෞරවය රකිමින් සමාජයේ සිල්වත්භාවය ද රැගෙන පරිදි කටයුතු කරන ගෞරවණීය පැවිදි පිරිස් ඉන්නවා.* ඔබේ කෘතියෙහි “මම” යන සංකල්පය ගැනත් බෞද්ධ දර්ශනය ගැනත් වෙන් වෙන්ව සාකච්ඡා කෙරෙනවා. බෞද්ධ දර්ශනය නිසි ලෙස “මම” යන සංකල්පයට ගලපා නොගැනීම සමාජ පරිහානියට හේතුවක් බව ඔබ පිළිගන්නවද?බුදු දහම දර්ශනයක්. මිනිසාට අවශ්‍ය ප්‍රඥාව පුදුමාකාර ලෙස බුදු දහමෙන් ලැබෙනවා. ප්‍රඥාව පූර්ණ වශයෙන් ලැබෙන මෙවැනි දහමක් මේ ලෝකෙ තවත් නැති තරම්.* ක්‍රිකට් තරගයක් පැරදුණත් දිවි නසා ගන්න තරුණයන් සිටින රටක, ධනාත්මක චින්තනය ගැන ඔබ ලියන මෙවැනි කෘති වලින් සමාජ බලපෑමක් කරන්න පුළුවන් යැයි ඔබ සිතනවද?සමාජය රැල්ලකට ගසාගෙන යන බව ඇත්තක්. ඒත් අසුබවාදී විය යුතු නැහැ. උපේක්ෂාවෙන් සියල්ල දෙස බැලිය යුතුයි. තව විදියකින් කියතොත් හීනමානය හා අධිමානය දුරස්කර අභිමානයෙන් යුතුව තමන් දෙසත් සමාජය දෙසත් බැලීම හුරුවිය යුතුයි. ජීවිතය ජය ගන්න කළ යුතු බොහෝ දෑ බුදු දහම හා අපේ සංස්කෘතිය ඇසුරින් මේ කෘතිය මගින් විවරණය කෙරෙනවා. පාඨකයන් එය වටහා ගනීවි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n1210181</link>
    <topic>දිවි නැඟුම පනතින්අපේ රැකියා ස්ථිරයි</topic>
    <author>ජයසිරි මුණසිංහ</author>
    <content>දිවි නැඟුමට එරෙහි මත සහ බාධා බිඳින්නට එකම පවුරක් සේ අත්වැල් බැඳගන්නා බව වෘත්තීය සමිති නියෝජිතයෝ ප්‍රකාශ කරති. එපමණක් නොව දිවි නැඟුම සංවර්ධන දෙපාර්තමේන්තු පනත වහාම ක්‍රියාත්මක කරන්නැයි රජයට සහාය පළකරමින් ලක්‍ෂ සංඛ්‍යාත ජනතාවක් පෙළගැස්සවීමට වුව තමන් සූදානම් බව ද ඔවුහු කියා සිටිති.ශ්‍රී ලංකා සමෘද්ධි අධිකාරිය, දක්ෂිණ සංවර්ධන අධිකාරිය, උඩරට සංවර්ධන අධිකාරිය, සමෘද්ධි කොමසාරිස් ජනරාල් දෙපාර්තමේන්තුව හා උඩරට ගැමි පුනරුත්ථාපන දෙපාර්තමේන්තුව යන ආයතන එක්කොට දිවි නැඟුම සංවර්ධන දෙපාර්තමේන්තුව ස්ථාපිත කිරීමට නියමිතයි. මේ හරහා විශ්‍රාම වැටුප් හා දීමනා සහිතව රාජ්‍ය සේවයට විසිහත්දහසක් දෙනා එක්වනු ඇතැයි ද, එවන් උතුම් කාර්යයක් ඉටුකරන විට ඊට එරෙහි වන්නේ් කෙසේදැයි වෘත්තීය සමිති නියෝජිතයෝ ප්‍රශ්න කළහ.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතාගේ ප්‍රධානත්වයෙන් වෘත්තීය සමිති නියෝජිතයන්ගේ සහභාගිත්වයෙන් ඊයේ (17) පැවැති විශේෂ හමුවේදී මේ කරුණු අනාවරණය විය.දුප්පත්කම රටින් තුරන් කිරීමට ඇරඹි සමෘද්ධි ව්‍යාපාරය ඉතා ශක්තිමත් වැඩපිළිවෙළක් බවට පත් කොට, එහි නිරත නිලධාරීන්, සේවකයන් විසිහත් දහසක් දෙනා රාජ්‍ය සේවයට එක්කිරීම මින් සිදුවේ. ඊට එරෙහි වීමට අපට බැරි යැයි පනතට සහාය පළකරමින් අදහස් දැක්වූ සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර සංගමයේ සභාපති බස්නාහිර පළාත් සභා මන්ත්‍රී ජගත් කුමාර මහතා පැවැසීය.“විශ්‍රාම වැටුප් හා දීමනා සහිතව රාජ්‍ය සේවයට එක්වීමට ලැබීම භාග්‍යයක්. ඒවාගේම සමෘද්ධි බැංකු ජාලය ශක්තිමත් කිරීම මින් සිදුවෙනවා. ඒ නිසා අපි මේ පනතට සහාය පළකරනවා” යැයි ජගත් කුමාර මහතා පැහැදිලි කෙළේය.“දිවි නැඟුම සංවර්ධන දෙපාර්තමේන්තු පනත රට ඉල්ලූ දෙයක්. මෙය ප්‍රමාද නොකර ගෙන ආ යුතුයි. මේක අමුතු එකක් නොව, රටේ පොදු ජනතාවගේ යහපත, අභිවෘද්ධිය ළඟාකරන හොඳ වැඩපිළිවෙළක්” යැයි ඔහු සඳහන් කෙළේය.ශශ්‍රී ලංකා නිදහස් සමෘද්ධි කළමනාකරුවන්ගේ හා සම්බන්ධීකරණ නිලධාරීන්ගේ සංගමයේ සභාපති ගාමිණී අබේවික්‍රම මහතා, අපි මේ පනතට ඉතාම කැමැතියි. මෙයින් අපේ රැකියාවේ ස්ථිරත්වයක් ඇති වෙනවා. පොදු ජනතාවට වඩාත් ඉහළ ජීවන තත්ත්වයක් ඇතිවීමට වැඩපිළිවෙළක් විධිමත්ව සකස් වෙනවා. එය දිනවීම අපේ යුතුකමක්, වගකීමක්!ලක්ෂ්මන් යාපා අබේවර්ධන නියෝජ්‍ය ඇමැතිතුමා සමඟ ඊයේ පැවැති සාකච්ඡාවේදී අපට විසඳුම් ගණනාවක් ලැබුණා. අපි ඒ ගැන රජයටත්, ඇමැතිතුමාටත් ප්‍රසාදය, ස්තූතිය පළකරනවා සභාපතිවරයා කීය. සමෘද්ධි බැංකු කළමනාකරුවන්ගේ් සංගමය, 1994 අභ්‍යාසලාභී උපාධිධාරී සමෘද්ධි කළමනාකරුවන්ගේ දිස්ත්‍රික් කමිටුව, ශ්‍රී ලංකා සමෘද්ධි අධිකාරියේ ජ්‍යෙෂ්ඨ අභ්‍යන්තර විගණන නිලධාරීන්ගේ සංගමය, උපාධිධාරී සමෘද්ධි නිලධාරීන්ගේ ජාතික සංගමය, ශශ්‍රී ලංකා සමෘද්ධි අධිකාරියේ අභ්‍යන්තර විගණන නිලධාරීන්ගේ සංගමය නියෝජනය කරමින් වෘත්තීය සමිති නියෝජිතයෝ මේ හමුවීම්වලට එක්ව සිටියහ.ශ්‍රී ලංකා සමෘද්ධි අධිකාරියේ අධ්‍යක්‍ෂ ජනරාල් නීතිඥ බන්දුල තිලකසිරි මහතා ඇතුළු නිලධාරීහු ද මීට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n1210182</link>
    <topic>දිවි නැඟුම පනත හරහා පවුල් ලක්ෂ 15කට සෙත සැලසෙනවා</topic>
    <author>මහින්ද අලුත්ගෙදර</author>
    <content>ප්‍රාදේශීය හා ග්‍රාමීය ආර්ථික සංවර්ධනය මෙන්ම දිළිඳුකම පිටු දැකීමේ අරමුණින් ස්ථාපිත කෙරෙන දිවි නැඟුම දෙපාර්තමේන්තු පනත හරහා සමෘද්ධි ප්‍රතිලාභීන්ගේ ප්‍රතිලාභ සහ සමෘද්ධි සංවර්ධන නිලධාරීන්ගේ රැකියා සුරක්ෂිතභාවය සඳහා කිසිදු අයුරකින් බලපෑමක් සිදුනොවන බව රජය අවධාරණය කරයි. සමෘද්ධි ව්‍යාපාරය ක්‍රියාකාරීව ඉදිරියට ගමන් කරන අතරම මෙය සමෘද්ධි ප්‍රතිලාභී පවුල් ලක්ෂ 15 ක අනාගතය වෙනුවෙන් ගත් වැදගත් තීරණයක් බවද එය 27,000 ක් පමණ වන සමෘද්ධි කාර්ය මණ්ඩලයේ අනාගතය රඳා පවතින්නක් බවද ආර්ථික සංවර්ධන ඇමැති බැසිල් රාජපක්ෂ මහතා පෙන්වා දෙයි.‍සමෘද්ධි සංවර්ධන නිලධාරීන්ගේ රැකියාවන් ‍සඳහා කිසිඳු බලපෑමක් නොමැති අතර ප්‍රතිලාභීන් වෙනුවෙන් ලැබෙන ප්‍රතිලාභ වඩා කාර්යක්ෂම හා විධිමත් පරිදි ලැබෙන බවද ඒ සියලු කටයුතු කිසිඳු අඩපණ කිරීමකින් තොරව අඛණ්ඩව ඉදිරියට ගෙනයන බවද හෙතෙම සඳහන් කරයි.ඇමැතිවරයා මේ බව සඳහන් කළේ ජනමාධ්‍ය අමාත්‍යාංශ ශ්‍රවණාගාරයේදී ඊයේ (17) පැවැති විශේෂ මාධ්‍ය හමුවකට සහභාගි වෙමිනි. දිවි නැඟුම පනත සම්මත කර ගැනීම මෙන්ම එහි අරමුණු සහ කාර්යභාරය ආදිය සම්බන්ධයෙන් දීර්ඝ ලෙස කරුණු දැක්වූ ආර්ථික සංවර්ධන ඇමැතිවරයා වැඩිදුරටත් සඳහන් කළේ මේ වනවිට සමෘද්ධි ව්‍යාපාරය හරහා කරගෙන යන කටයුතු අඛණ්ඩව හා වේගවත්ව කරගෙන යන බවත් නව දෙපාර්තමේන්තුව ප්‍රජාමූල සංවිධාන ජාලයක් බිහි කිරීම, ප්‍රජාමූල සංවිධානයන්ගෙන් සමන්විත ක්ෂුද්‍ර මූල ජාලයකින් සමන්විත වීම හා දෙපාර්තමේන්තුවක් ස්ථාපිත කිරීම යන ජාල කිහිපයකින් සමන්විත බවත්ය.අධිකාරි තුනක් සහ දෙපාර්තමේන්තු දෙකක් ඒකාබද්ධව මේ දිවි නැඟුම දෙපාර්තමේන්තුව ස්ථාපිත කෙරෙන බව පෙන්වාදුන් ආර්ථික සංවර්ධන ඇමැතිවරයා ශ්‍රෙෂ්ඨාධිකරණය ලබාදුන් තීන්දුවට අනුව වැඩි ඡන්ද සහිතව පළාත් සභාවන්හිදී සම්මත කරගත් බවද මේ හරහා සමෘද්ධි ප්‍රතිලාභීන්ගේ මුදල් සඳහා කිසිඳු හානියක් සිදු නොවන බවද සිහිපත් කළේය.මේ අතර ඒ මහතා පෙන්වා දුන්නේ ඉදිරියේදී කුමන රජයක් බලයට පැමිණියද සමෘද්ධි ප්‍රතිලාභීන් සඳහා ලැබෙන ප්‍රතිලාභවල සහ සමෘද්ධි කාර්ය මණ්ඩලයට කිසිඳු හානියක් සිදු නොවන අන්දමින් කටයුතු කරගෙන යාම සඳහා අවශ්‍ය පසුබිම මේ පනත මඟින් නිර්මාණය කර තිබෙන බවයි.මීට පෙර පැවැති ක්‍රමවේදය අනුව කිසියම් සමෘද්ධි ප්‍රතිලාභියකු සමෘද්ධි ව්‍යාපාරයෙන් ඉවත් වූ විට රජයෙන් ලැබෙන දීමනාවට අමතරව අනෙකුත් ප්‍රතිලාභයන්ද ( මරණ පාරිතෝෂික දීමනාව, දරු දැරියන් සඳහා ශිෂ්‍යත්ව ආදිය) ඉවත්ව යන බව සිහිපත් කළ බැසිල් රාජපක්ෂ මහතා නව පනත ඔස්සේ කිසියම් අයකු සමෘද්ධි දීමනාවෙන් ඉවත් වුවද අනෙකුත් ප්‍රතිලාභ ලබමින් ව්‍යාපාරයේ දිඟටම රැඳී සිටිය හැකි බවද ප්‍රකාශ කළේය.නව දෙපාර්තමේන්තුවට අනුයුක්ත කිරීමත් සමඟ එහි කාර්ය මණ්ඩලය පුහුණු කිරීම වෙනුවෙන් විශේෂ වැඩපිළිවෙලක් ආරම්භ කරන බව සඳහන් කළ ආර්ථික සංවර්ධන ඇමැතිවරයා ඒ වෙනුවෙන් රාජ්‍ය හා පෞද්ගලික අංශයේ ආයතන තෝරාගෙන සම්පත් දායකයන් සම්බන්ධ කර ගන්නා බවද කීවේය. රටේ දුළිඳුකම තුරන් කොට ඒක පුද්ගල ආදායම අමෙරිකානු ඩොලර් 4000 දක්වා ඉහළ නංවා ගැනීම අරමුණ වී තිබෙන බව කී ඒ මහතා ඒ වෙනුවෙන් රටට සහ ජනතාවට හිතකර විවිධ දේ ක්‍රියාවට නංවා තිබෙන බවද පැවසීය.තාක්ෂණ හා පර්යේෂණ ඇමැති නීතීඥ පවිත්‍රාදේවී වන්නිආරච්චි, යෞවන කටයුතු හා නිපුණතා සංවර්ධන ඇමැති ඩලස් අලහපෙරුම, සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, සමෘද්ධි අධ්‍යක්ෂ ජනරාල් නීතීඥ බන්දුල තිලකසිරි, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, ආර්ථික සංවර්ධන අමාත්‍යාංශයේ අධ්‍යක්ෂ ජනරාල් මහාචාර්ය සුනන්ද මද්දුම බණ්ඩාර මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n1210183</link>
    <topic>ජනපති යළි පැමිණේ</topic>
    <author>ධනුෂ්ක ගොඩකුඹුර</author>
    <content>සිය සාර්ථක කුවේට් නිල සංචාරය නිමා කළ ජනාධිපති මහින්ද රාජපක්ෂ මහතා ඊයේ (17) යළි මවු බිම බලා පැමිණියේය. ආසියානු සහයෝගිතා සංසදයේ රාජ්‍ය නායක සමුළුවට සහභාගී වීම සඳහා ජනාධිපතිවරයා පසුගිය 15 වැනිදා කුවේටය බලා පිටත්ව ගියේය.ආසියානු කලාපයට පොදුවේ බලපාන ගැටලු සම්බන්ධයෙන් රටවල් 31ක සහභාගීත්වයෙන් පැවැති සමුළුව ජනාධිපතිතුමා විසින් අමතන ලද්දේ 17 වැනිදාය. මේ තෙදින නිල සංචාරය අතරතුර පකිස්ථාන, තායිලන්ත හා කුවේට් රාජ්‍ය නායකයන් සමඟ ජනාධිපතිවරයා සාකච්ඡා පැවැත්වීය.ඇමැතිවරුන් වන මහාචාර්ය ජී. එල්. පීරිස්, සුසිල් ප්‍රේමජයන්ත, පාර්ලිමේන්තු මන්ත්‍රීවරුන් වන සජින් ද වාස් ගුණවර්ධන, ඒ. එච්. එම්. ෆවුසි, ජනාධිපති ලේකම් ලලිත් විරතුංග මහත්වරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n1210184</link>
    <topic>NGO ගැනරජය අවදියෙන්</topic>
    <author>භක්ති ධර්මප්‍රිය මෙන්ඩිස්</author>
    <content>රට තුළ ක්‍රියාත්මක වන සියලුම රාජ්‍ය නොවන සංවිධාන (NGO) පිළිබඳ රජය දැඩි අවධානයකින් සිටින බවත්, එම සංවිධානවල සියලු ක්‍රියාකාරීත්වය සොයා බලන අධීක්‍ෂණ කමිටුවක් පත් කර ඇති බවත්, ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලක්ෂ්මන් හුළුගල්ල මහතා පැවසීය.යුද සමයේදී රාජ්‍ය නොවන සංවිධාන මේ රටට නොයෙක් බලපෑම් එල්ල කළ බවත්, ඉදිරියේදී උවද එවැනි තත්ත්වයක් ඇති නොවීමට රජය නිරන්තරයෙන් අවධානය යොමුකර සිටින බවත් හුළුගල්ල මහතා අවධාරණය කළේය.දැනට මේ රට තුළ ක්‍රියාත්මක වන රාජ්‍ය නොවන සංවිධාන 1200 පිළිබඳ තොරතුරු තමන් සතු බව ද සඳහන් කළේය. මේ රාජ්‍ය නොවන සංවිධානවල තොරතුරු සහ ක්‍රියාකාරීත්වය පිළිබඳ සෑම මසකට වරක්ම සමාලෝචන හමුවක් පැවැත්වෙන බවත්, එහි ප්‍රධානියෙකු ලෙස තමන් කටයුතු කරන බවත් හුළුගල්ල මහතා පැවසීය.සාර්ථකව ක්‍රියාත්මක වන මේ අධීක්‍ෂණ මණ්ඩලයේ සාමාජිකයන් දිස්ත්‍රික්ක මට්ටමින් යොදවා ඇතැයි ද ඔහු සඳහන් කළේය.මේ සම්බන්ධයෙන් රජයේ තවත් අංශ කිහිපයක් ක්‍රියාත්මක වන බවත්, ආරක්‍ෂක ලේකම් ගෝඨාභය රාජපක්‍ෂ මහතා නිරන්තරයෙන් දැනුවත් කරන බවත්, හුළුගල්ල මහතා පෙන්වා දුන්නේය. කිසිදු රාජ්‍ය නොවන සංවිධානයකට මේ රටට ඉදිරියේදී කිසිදු හානියක් කිරීමට ඉඩ නොතබන බව ද ඔහු අවධාරණය කළේය. ජාතික ආරක්‍ෂාව පිළිබඳ මාධ්‍ය මධ්‍යස්ථානයේ ඊයේ (17) උදෑසන පැවති මාධ්‍ය හමුවේදී ඔහු මේ කරුණු පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n1210185</link>
    <topic>පස් නිවුන් දරුවන්ට‘මොබිටෙල්’ අතහිත</topic>
    <author>අසේල කුරුළුවංශ</author>
    <content>මහනුවර මහ රෝහලේ දී උපන් පස් නිවුන් දරුවන් සඳහා ජනපති උපදෙස් පිට ඇමැති රංජිත් සියඹලාපිටිය මහතාගේ මැදිහත්වීමෙන් ශ්‍රී ලංකා මොබිටෙල් පෞද්ගලික සමාගම විසින් මසකට එක් දරුවෙකුට රුපියල් 5000/= බැගින් දරුවන් පස් දෙනාට රුපියල් 25000/=ක මුදලක් ලබාදීමට පියවර ගනු ලැබ ඇත.මේ මුදල වසර තුනක කාලයක් අඛණ්ඩව ලබාදීමට ද එම සමාගම තීරණය කැර තිබේ.අදාළ ගිවිසුම් පත්‍ර පස්නිවුන් දරුවන්ගේ මව්පියන් වෙත බාරදීම ඊයේ (17) ඇමැති රංජිත් සියඹලාපිටිය මහතා අතින් මහනුවර මහ රෝහලේ දී සිදුකෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n1210186</link>
    <topic>තායිලන්තයත් පාකිස්තානයත් සමඟ මෙරට වෙළෙඳ ගනුදෙනු ප්‍රවර්ධනයට පියවර</topic>
    <author/>
    <content>තායිලන්තය සහ පාකිස්තානය සමඟ ශ්‍රී ලංකාව පවත්වාගෙන යන ද්වීපාර්ශවීය වෙළෙඳ ගනුදෙනු ප්‍රවර්ධනය කිරීම සඳහා එක් එක් රටවල විශේෂ අවධානය යොමුකර තිබේ. කුවේටයේ පැවැති ආසියානු සහයෝගීතා සංවාද රාජ්‍යනායක සමුළු සඳහා සහභාගිවූ ජනාධිපති මහින්ද රාජපක්ෂ මහතා තායිලන්ත අගමැතිනි යින්ග්ලක් සිනවත්‍රා මහත්මිය සහ පාකිස්තාන අගමැති රාජා පර්වේශ් අෂ්රෆ් මහතා සමඟ පෙරේදා (16) පැවැති සාකච්ඡාවේදී මේ කෙරෙහි විශේෂ අවධානය යොමුකර ඇත.තායිලන්ත අගමැතිනිය සමඟ සාකච්ඡා කළ ජනාධිපතිවරයා ආයෝජන හා සංචාරක ක්ෂේත්‍රවල ප්‍රවර්ධනය උදෙසා ක්‍රමාණුකූලව ද්වීපාර්ශවික ක්‍රමවේදයක් නිර්මාණය කිරීම කෙරෙහි අවධානය යොමුකර තිබෙන අතර ඒ සම්බන්ධයෙන් දැනටමත් සාකච්ඡා සිදු කෙරෙමින් පවතින අතර මේ පිළිබඳව සකස් කෙරෙන ශ්‍රී ලංකා - තායිලන්ත ඒකාබද්ධතා කොමිෂම 2013 වසරේදී ශ්‍රී ලංකාවේදී රැස්වීමට නියමිත බවද මෙහිදී අනාවරණය විය.දෙරටේ ධීවර සහ කෘෂිකාර්මික ක්ෂේත්‍රයන්ගේ පුවර්ධනය සම්බන්ධයෙන්ද මෙහිදී සාකච්ඡාකර තිබෙන අතර ඒ සඳහා තායිලන්තය භාවිතා කරන දැනුම, තාක්ෂණය ශ්‍රී ලංකාවට ලබාදීමටත් ශ්‍රී ලංකාවේ දැනුම හා තාක්ෂණය තායිලන්තයට ලබාදීමටත් මෙහිදී එකඟ විය.මේ අතර පාකිස්තාන අගමැතිවරයා හමුවූ ජනාධිපති මහින්ද රාජපක්ෂ මහතා ද්වීපාර්ශවික සබඳතා තවදුරටත් ශක්තිමත් කරගැනීම සම්බන්ධයෙන් විශේෂ අවධානය යොමු කෙරිණි.සිමෙන්ති කර්මාන්ත, සීනි කර්මාන්ත ක්ෂේත්‍රය ප්‍රවර්ධනය සඳහා ශ්‍රී ලංකාව හා පාකිස්තානය අතර ද්වීපාර්ශවික වැඩසටහන් ක්‍රියාත්මක කිරීමටද මෙහිදී අවධානය යොමු කෙරුණු අතර දෙරටටම ප්‍රතිලාභ හිමිවන අයුරින් වැඩසටහන් ක්‍රියාත්මක කිරීමට නියමිතයි. ඊට අමතරව සුළු හා මධ්‍ය පරිමාණ කර්මාන්තකරුවන්ගේ ව්‍යාපාර කටයුතු දියුණු කිරීම සඳහා පාකිස්තාන රජයේ සහයෝගය ලබා ගැනීම කෙරෙහිද මෙහිදී අවධානය යොමුකර තිබේ.විදේශ කටයුතු ඇමැති මහාචාර්ය ජී.එල් පීරිස්, ඛණිජ තෙල් කර්මාන්ත ඇමැති සුසිල් ප්‍රේමජයන්ත, පාර්ලිමේන්තු මන්ත්‍රීවරුන් වන සජින් වාස් ගුණවර්ධන, එම්.එච්.එම් අස්වර්, ජනාධිපති ලේකම් ලලිත් වීරතුංග මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n1210187</link>
    <topic>රණවිරු මවුපිය රැකවරණ අද ඇරැඹේ</topic>
    <author>භක්ති ධර්මප්‍රිය මෙන්ඩිස්</author>
    <content>රණවිරු මව්පිය රැකවරණ’ වැඩසටහන ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අද (18) අරලියගහ මන්දිරයේදී ආරම්භ කෙරේ.1983 ජනවාරි 01 දා සිට 2009 මැයි මස 19 වැනිදා දක්වා ජීවිත පරිත්‍යාගයෙන් සේවය කළ ත්‍රිවිධ හමුදාවේ සහ පොලිසියේ සේවයේ නියුතු රණවිරුවන්ගේ මව්පියන්ට රුපියල් 750 බැගින් ලබාදීම මේ යටතේ සිදු කෙරෙන බවත් ඒ අනුව පවුලකට රුපියල් 1500 බැගින් සෑම මසකම ලැබෙන බවත් හමුදා ප්‍රකාශක බ්‍රිගේඩියර් රුවන් වනිගසූරිය මහතා ඊයේ (17) පැවසීය.ඒ අනුව මේ රැකවරණ ක්‍රමයේ මුල්ම මුදල් පරිත්‍යාගය අද (18) උදෑසන 10.00 ට ජනාධිපති මහින්ද රාජපක්‍ෂ මහතාගේ සුරතින් අරලියගහ මන්දිරියේදී සංකේතාත්මකව රණවිරු මව්පියනට පරිත්‍යාග කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n1210188</link>
    <topic>කඩඉම් විභාගවලට සතියකට පෙරටියුෂන් - රිවිෂන් - වැඩමුළු තහනම්</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්වය, අ. පො. ස. සාමාන්‍ය පෙළ සහ උසස් පෙළ විභාග පැවැත්වෙන දිනයට සතියකට පෙර පුනරීක්‍ෂණ සම්මන්ත්‍රණ ඇතුළු අමතර පන්ති පැවැත්වීම තහනම් කිරීමට අධ්‍යාපන අමාත්‍යාංශය තීරණය කර තිබේ.අධ්‍යාපන ඇමැතිවරයාට ඇති බලතල ප්‍රකාරව මේ සම්බන්ධව අදාළ චක්‍රලේඛයක් නිකුත් කිරීමට පියවර ගන්නා බව අධ්‍යාපන ඇමැති බන්දුල ගුණවර්ධන මහතා ප්‍රකාශ කළේය.මේ අනුව ලබන දොසැම්බර් 11 දා පැවැත්වීමට නියමිත අ. පො. ස.සාමාන්‍ය පෙළ විභාගයටද මේ නීතිය බලපානු ලැබෙයි.මැතිවරණයක් පැවැත්වෙන කාලසීමාවේදීත් මැතිවරණය පැවැත්වෙන දිනයට පෙර මැතිවරණ ප්‍රචාරක ක්‍රියාවන්වලින් ඈත්විය යුතු වන බව පෙන්වා දුන් ඇමැතිවරයා දරුවන්ගේ විභාග යහපත් ලෙස පවත්වාගෙන යාමටත් රටේ යහපත උදෙසා මේ තීරණය ගත් බව කීවේය.ශ්‍රී ලංකාවේ ප්‍රධාන විභාග ත්‍රිත්වය ලෙස 5 වසර ශිෂ්‍යත්ව විභාගයත්, අ. පො. ස. සාමාන්‍ය පෙළ උසස් පෙළ විභාගයත් පැවැත්වෙන බව කී ඇමැතිවරයා මේ විභාගයන් පැවැත්වෙන දිනයට පෙර දිනයේ නිසැක ජයග්‍රහණයකට ලැබෙන දේ සැකහැර දැනගන් යනුවෙන් ප්‍රචාරණය සිදු කර දරුවන් පන්ති කරා යොමුකරගන්නා ජාවාරම්කරුවන් සිටින බවත්, ඔවුන්ට විභාග ප්‍රශ්න පත්‍රයට සම්බන්ධ ප්‍රශ්න ලැබූ බව කියමින් මුදල් ගසාකෑමේ ජාවාරම් පවතින බවත්, කී අතර මේ හේතුවෙන් මේ පියවර ගත් බවද කීවේය.ශ්‍රී ලංකාවේ පවතින විභාග සම්බන්ධයෙන් කතන්දර පදනම් විරහිත නිර්මාණය වන්නේ මේ අයුරින් බව කී අධ්‍යාපන ඇමැති බන්දුල ගුණවර්ධන මහතා දරුවන්ට නිදහසේ විභාගයට මුහුණ දීමේ නව වාතාවරණයක් මේ මගින් ඇතිවන බවද කීවේය.ඇමැතිවරයා මේ බව ප්‍රකාශ කළේ ඊයේ (17) අධ්‍යාපන අමාත්‍යංශයේ පැවැති මාධ්‍ය හමුවකදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n1210189</link>
    <topic>බොරලැස්ගමුව-දෙහිවල පාරේසුවිසල් නිවෙසක හොරමහලේකම් කාර්යාලයක්</topic>
    <author>විජයානි එදිරිසිංහ</author>
    <content>බොරලැස්ගමුව දෙහිවල පාරේ සුවිසල් මන්දිරයක පවත්වාගෙන ගිය මහා පරිමාණ නිල නොවන මහ ලේකම් කාර්යාලයක් සොයාගත් කොළඹ දකුණු බුද්ධි කොට්ඨාසය එය පවත්වාගෙන ගිය කෝටිපති ජාවාරම්කරුද අත්අඩංගුවට ගෙන තිබේ.ව්‍යාජ ලෙස මුදල් අච්චු ගසා අධිකරණයෙන් දඬුවම් ලබා ඉන් නිදහස් වී වෙනත් නමකින් පෙනී සිටින මේ ජාවාරම්කරු සුසන්ත අබේසේකර නමැති අයෙකි.මොහු කූට ලේඛන සකස් කිරීම සඳහා ඉහළ වටිනා කමකින් යුත් නව තාක්ෂණ ක්‍රමයට ගැලපෙන පරිගණක ඇතුළු වෙනත් යන්ත්‍ර රැසක් යොදාගනිමින් මේ කූට ලේඛන ජාවරම කරගෙන ගොස් තිබේ.ව්‍යාජ වීසා ලේඛන ඔස්සේ මොහු විසින් විශාල පිරිසක් විදේශ රටකට යවා තිබීම මෙහිදී සිදුවී ඇති බරපතළ වංචා අතරින් එකකි.ජාත්‍යන්තර සබඳතා දැක්වෙන ලේඛන අධ්‍යාපන සහතික, විදේශගමන් බලපත්, විවාහ, උප්පැන්න, තානාපති කාර්යාල, අමාත්‍යාංශ ලේඛන, බැංකු සහතික වාර්තා, ඔප්පු ලියාපදිංචි කිරීම් ඇතුළු ව්‍යාජ ලේඛන විශාල ප්‍රමාණයක් සකස් කර ඒ හරහා රැකියා ලබාදීම ඇතුළු කර්තව්‍යයන් රැසක් සිදුකර තිබේ.මොහු පිළිබඳ පොලිස් බුද්ධි අංශවලට තොරතුරු ලැබී තිබුණත් මොහු පදිංචි ස්ථානයක් සොයා ගැනීම සඳහා පොලිසි ගණනාවක්ම මෙහෙයුම් සිදුකරමින් තිබියදී කොළඹ දකුණ බුද්ධි කොට්ඨාශයට ඊයේ (16) පෙරවරු වේ මොහුගේ රහසිගත ස්ථානය සොයා ගැනීමට හැකිවිය.සැකකරු එම ව්‍යාපාරය ඉතාමත් සුක්ෂම ලෙස රහසිගත ව්‍යාපාරයක් ලෙස විවිධ ආරක්ෂිත උපක්‍රමද යොදාගනිමින් පවත්වාගෙන ගොස් ඇත්තේ තායි ජාතික කාන්තාවන්ගේද සහාය ඇතිවය.බස්නාහිර ප්‍රදේශය බාර ජ්‍යෙෂ්ඨ නියෝජ්‍ය පොලිස්පති අනුර සේනානායක කොළඹ නියෝජ්‍ය පොලිස්පති ගුණවර්ධන සහකාර පොලිස් අධිකාරී සේනානායක ප්‍රධාන පොලිස් පරීක්ෂක ප්‍රසන්න ප්‍රධාන ;පාලිස් පරීක්ෂක ජවුෆර් මහත්වරුන්ගේ උපදෙස් සහ අධීක්ෂණය යටතේ කොළඹ දකුණ බුද්ධි කොට්ඨාසයේ ස්ථානාධිපති පොලිස් පරීක්ෂක ලක්ෂ්මන් සිල්වා සැරයන් ජයලත් පොලිස්කොස්තාපල් සංජය ඇතුළු කණ්ඩායමක් වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n12101810</link>
    <topic>පළමු වරට ශ්‍රී ලංකාවෙන්සන්නිවේදන චන්ද්‍රිකාවක්</topic>
    <author>චින්තා රණසිංහ</author>
    <content>ප්‍රථම ශ්‍රී ලාංකේය සන්නිවේදන චන්ද්‍රිකාව ලබන මස 22 වැනි දින මෙරට වේලාවෙන් රාත්‍රී 9.30ට අභ්‍යාවකාශගත කෙරේ. නව චන්ද්‍රිකාව චීනයේ ෂින්චෑන්ග් චන්ද්‍රිකා විහිදුම් මධ්‍යස්ථානයේ සිට චීන රොකට්ටුවක් මාර්ගයෙන් උඩුගුවනට විද 87.5 භූ ස්ථායි කක්ෂයේ රඳවා මිනිත්තු හතකට පසුව ශ්‍රී ලාංකීය මුහුදු තීරයට ඉහල අහසේ කක්ෂගත කිරීමට නියමිතය.ශ්‍රී ලංකාවේ ජාතික කොඩිය සහ චීනයේ ජාතික කොඩියේ සටහනින් සමන්විත වන නව චන්ද්‍රිකාවේ ජීව කාලය වසර පහළොවක් වන අතර ඒ හරහා දකුණු හා මධ්‍යම ආසියාව , නැගෙනහිර අප්‍රිකාව හා ඈත පෙරදිග රටවලට 2013 ජනවාරි මුල සතියේ සිට අදාල සන්නිවේදන සේවා සැපයෙනු ඇත.චීන රජයට අයත් චීන චන්ද්‍රිකා සන්නිවේදන සමාගම සමඟ ඒකාබද්ධව ක්‍රියාත්මක කළ ව්‍යාපෘතියක අවසන් ප්‍රතිඵලයක් ලෙස මෙය එළි දැක්වේ.ග්‍රේට් වෝල් ඉන්ඩස්ට්‍රී කෝපරේෂන් (china Great Wall Industry Corporation) සහ චයිනා සැටලයිට් කොමිනිකේෂන් (china Satellite Communication Co.Ltd) සමග ඒකාබද්ධව සුප්‍රීම්සැට් සමාගම චන්ද්‍රිකාව අභ්‍යාවකාශගත කිරීමේ ගිවිසුමට ඉකුත් 16 වැනි දා අත්සන් තැබුවේය.ප්‍රථම වරට මෙවැනි සන්නිවේදන චන්ද්‍රිකාවක් නිර්මාණය කිරීමට දායක වී ඇත්තේ ශ්‍රී ලංකාවේ සුප්‍රීම්සැට් සමාගම වන අතර ආයෝජනය කර ඇති මුදල ඇමරිකන් ඩොලර් මිලියන 360 ක් බව එම සමාගමේ සභාපති ආර්.එම්.මනිවන්නම් මහතා පැවැසීය.මෙවැනි ඉහළ සන්නිවේදන කර්තව්‍යක් සඳහා දායක වූ දකුණු ආසියානු ප්‍රථම පෞද්ගලික සමාගම වන්නේ තමන් බවද ඇෆ්ගනිස්ථාන චන්ද්‍රිකා වැඩසටහන දියත් කිරීම සඳහා තෝරාගෙන ඇති සමාගම් හයට ශ්‍රී ලංකික සුප්‍රීම්සැට් සමාගම අයත් වන බවද ඒ මහතා ප්‍රකාශ කළේය.එමෙන්ම ලෝකයේ සාර්ක් රටවලින් ඉන්දියාව සහ පාකිස්ථානය හැරුණු විට මෙවැනි කර්තව්‍යක් සඳහා දායකත්වය දුන් තෙවැනි රට ලංකාව බව පවසන ඒ මහතා, නව සන්නිවේදන චද්‍රිකාව අභ්‍යාවකාශගත කිරීමත් සමඟ මුළු මහත් ජාතියට විශාල කීර්තියක් හා විශිෂ්ට ස්ථානයක් අත්වනු ඇතැයි ද මෙය ජාතියේ ජයග්‍රහණයක් බවද වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n12101811</link>
    <topic>ෆොන්සේකා දේශපාලනයට ගෙනා එජාපය අද ඔහු අතහැර ගිහින්</topic>
    <author/>
    <content>සරත් ෆොන්සේකා මහතා දේශපාලනයට රැගෙන ආ එජාපය අද ඔහු අතහැර දමා ඇති බව රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා පවසයි. එසේම ෆොන්සේකා මහතාට අවසානයේ ඉතිරි වන්නේ තම බිරිය හා දරු දෙදෙනා පමණක් බවට ජනාධිපති මහින්ද රාජපක්ෂ මහතා එදා කී කතාව මේ වනවිට සැබෑ වෙමින් තිබෙන බවත් ඒ මහතා කීවේය.බිහිවෙමින් පවතින නව විපක්ෂ සන්ධානය පිළිබඳ අදහස් දක්වමින් ඇමැතිවරයා මේ බව පැවැසීය.අතීතයේ සිටම මේ රටේ ප්‍රධාන පක්ෂ දෙකට අමතරව සන්ධාන ගොඩනැඟූ සියලු දෙනාට ම අත්වූ ඉරණම ජනතාව දන්නා බවත්,හොඳම සන්ධානකාරියක වූ චන්ද්‍රිකා බණ්ඩාරනායක කුමාරතුංග මහත්මියටත් අවසානයේ බලය ලැබුණේ ශ්‍රී ලංකා නිදහස් පක්ෂය ප්‍රධාන වූ දේශපාලන ප්‍රවාහයකින් බවත් ඇමැතිවරයා පැවැසීය. පෙරළිකාර ලෙස රටේ බලය ඇල්ලීමට උත්සාහ කළ රෝහණ විජේවීර මහතාත් පරාදවී අවසානයේ ජීවිතයෙන් පවා සමුගැනීමට සිදුවූ බවත් හෙතෙම සඳහන් කළේය. යුගයට ගැලපෙන සන්ධානය ශ්‍රී ලංකා නිදහස් පක්ෂය සමඟ තිබෙන බවද, රටේ සංවර්ධනය ඒ හරහා සිදුවන බැවින් එය කඩා වැටීමේ අවදානමක් පේනතෙක්මානයකවත් නොමැති නිසා විරුද්ධ පක්ෂ නායකයන් එය පෙරළා ගැනීමට විවිධ උපක්‍රම සොයමින් සිටින බවද කීවේය.එසේම වත්මන් රජය පෙරලීමට උත්සාහ දරන සියලු බලවේග හති වැටී අවසානයේ කෑලි කැඩී විසිරෙන බවද කී ඇමැතිවරයා එක්සත් ජාතික පක්ෂයටත් ජනතා විමුක්ති පෙරමුණටත් සිදුව තිබෙන විපාකය ඊට හොඳම සාක්ෂිය බවද පෙන්වා දුන්නේය.තවද විරුද්ධ පක්ෂයේ නායකයන් එකම වේදිකාවේ සිට ජනතාව ඉදිරියේ ගහමරා ගන්නා දිනය වැඩි ඈතක නොවන බවද කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n12101812</link>
    <topic>දුම්රියේ ගැටී මියගියදෙදෙනා ගැන සොයා බලනවා</topic>
    <author>කොටදෙනියාව සමූහ</author>
    <content>වේයන්ගොඩ මගලෙගොඩ සහ හීන්දෙනිය පට්ටිගොඩ දුම්රිය ස්ථාන අතර දී දුම්රියේ ගැටීමෙන් මියගිය තරුණයා හා කාන්තාව කෙසේ දුම්රියේ ගැටුනේදැයි සොයා බලන බව වේයන්ගොඩ පොලිසිය කියයි.රඹුක්කන සිට පාණදුර දක්වා ඊයේ (17) අලුයම ධාවනය වූ බලවේග කට්ටල දුම්රියේ ගැටීමෙන් මේ දෙදෙනා මියගිය අතර ඔවුන් ගම්පහ, ඉහළගම නයනා බෙරගම ලියනගේ 25 නම් එක් දරු මවක හා ඇගේ ඥාති පුතෙකු වන ඩබ්. ඒ. මුදිත කුමාර (22) බවට හඳුනාගෙන ඇත. මේ දෙදෙනා පුංචි අම්මා හා ඥාති පුතකු බවට තොරතුරු හෙළි වූ බව පොලිසිය කියයි. අනතුරට ලක්වූ දෙදෙනාගේ සිරුරු ගම්පහ දුම්රිය ස්ථානයට ගෙන ඒමෙන් පසු ගම්පහ මූලික රෝහලට ගෙන යනු ලැබීය.මියගිය අය ළඟ පෙරේදා (16) දිනට වලංගු අනුරාධපුරයේ සිට ගම්පහ දක්වා පැමිණිය හැකි තෙවැනි පංතියේ දුම්රිය ප්‍රවේශ පත්‍ර දෙකක් තිබී ඇත. මියගිය දෙදෙනා අනුරාධපුරයේ සිට දුම්රියෙන් පැමිණ ඇතැයි පොලිස් පරීක්ෂණයේදී අනාවරණය වී ඇත.මරණ පරීක්ෂණය ගම්පහ මහරෝහලේදී පැවැත්වෙමින් තිබිණි. වේයන්ගොඩ පොලිස් ස්ථානාධිපති පොලිස් පරීක්ෂක ඒ. නිවුනහැල්ල මහතාගේ මෙහෙයවීම මත පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=n12101813</link>
    <topic>ශිෂ්‍යත්ව විභාගය ඉහළින් සමත්වූ වෙහන්ගාට ත්‍යාග</topic>
    <author/>
    <content>කලුතර තිස්ස මධ්‍ය ජාතික විද්‍යාලයේ 5 වසර ශිෂ්‍යත්ව විභාගය ඉහළින් සමත්වූ වෙහන්ගා දෙව්මිණි ලිවේරා ශිෂ්‍යාව පාසලේ පැවති ත්‍යාග ප්‍රදානෝත්සවයකදී ත්‍යාග ලබා ගත් අයුරු. විද්‍යාලයීය විදුහල්පති එම්. ලියනාරච්චි මහතා ද මෙහි සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=r1210181</link>
    <topic>සොරකමේ ගිය සිසුන් තිදෙනෙක්ළමා නිවාසයට භාර දෙන ලෙස නියෝග</topic>
    <author>කොච්චිකඩේ විශේෂ ඩී. මිහිඳුකුල</author>
    <content>දිවාකාලයේ වහලය උළු ගලවා නිවෙසකට හොර රහසේ ඇතුළු වී භාණ්ඩ සොරකම් කළේ යැයි කියන පාසල් සිසුන් තිදෙනෙකු මාකොළ ළමා නිවාසයට භාර දෙන ලෙස මීගමුව ප්‍රධාන මහේස්ත්‍රාත් ඒ. එච්. එන්. පී. අමරසිංහ මහතා නියෝග කළේය.මෙලෙස නියෝග ලැබුබේ ඇත්ගාල ප්‍රදේශයේ 10 වන වසරේ ඉගනීම ලබන අවුරුදු 15, 16 වයස් වල පසුවන ළමයි තිදෙනෙකි. ඉකුත් 10 වැනිදා පාසල් යන බව නිවැසියන්ට පවසා පෙර දින කථා කර ගත් පරිදි තිදෙනාම එක්තැනට එක් වූහ. පදිංචි අය බැහැරව ගොස් සිටි නිවෙසක් ඔවුන් හඳුනාගෙන තිබුණි. එම නිවෙසේ විවිධ භාණ්ඩ තිබෙන බවද දැනගෙන ඇත.වහලයේ උළු ගලවා තිදෙනාම නිවෙස තුළට ඇතුළු වී ඇත. රන් හෝ මුදල් හෝ එහි තිබී නැත. උණුවතුර බෝතලයක්, අයන් එකක්, ග්‍රයින්ඩරයක් බෑගයක දමාගත් තිදෙනා එය අලෙවි කර ලැබෙන මුදලින් විනෝදවීමට කථා කර ගත්හ.ඇතුළු වූ වහලයෙන්ම එළියට පැමිණි තිදෙනාට එම වත්තෙන් පිටතට යාමට නොහැකිව පැයකට වැඩි කාලයක් එම වත්තේ කැලෑ ප්‍රදේශයක රැඳී සිටීමට සිදුවිය. එසේ වූයේ එම නිවෙස අවටින් බොහෝ දෙනෙකු එහා මෙහා ගිය බැවිනි. සොරකම්කළ බව කියන ශිෂ්‍යයෙකුගේ සහෝදරයකුට සිද්ධිය දැන ගැනීමට ලැබී ඔහු විසින්ම පොලිසියට දන්වා තිබුණි.එක් ශිෂ්‍යයකුගේ මවක් විදේශගතව ඇත. අනෙක් දරු දෙදෙනාගේ මව්පියෝ කුලී රැකියාවල යෙදෙති. නිවෙස තුළ මේ ළමයිනට හොඳ රැකවරණයක් නොලැබෙන බව පොලිස් පරීක්‍ෂණවලදී අනාවරණය වී තිබිණි.නීතිඥ විරාජ් ජයසිංහ මහතා සැකකාර පාසල් ශිෂ්‍යයන් වෙනුවෙන් පෙනී සිටි අතර නැවත විභාගය 25 දිනට කල් තැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=r1210182</link>
    <topic>දුරකථනයෙන් පෙම් කරවිවාහකයෙක් බැඳගෙන</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>ජංගම දුරකතනවලින් ඇතිකරගත් ප්‍රේම සම්බන්ධතාවයක් මත නොදුටු තරුණ යුවලක් හොරණ නගරයේදී හමුවී හදිසියේම විවාහ වී තරුණිය සිය මවුපියන්ටවත් නොදන්වා එම තරුණයා සමග පලාගොස් ඇතැයි අගුරුවාතොට ප්‍රදේශයෙන් වාර්තා වේ.අරුවාතොට පොලිසියෙන් දැනගන්නට ලැබුණු පරිදි අවු. 18 වන අරුවාතොට පදිංචි තරුණිය බදුල්ල ප්‍රදේශයේ වයස අවු. 35 ක පමණ තරුණයෙකු සමග ජංගම දුරකථනය මගින් හඳුනාගෙන මාස කීපයක් දුරකථනය මගින් සම්බන්ධතාවයන් ගොඩ නගාගෙන ඇත.මීට දින දෙකකට උඩදී බදුල්ලේ තරුණයා හොරණ නගරයට පැමිණ ඇති අතර තරුණියද හොරණ නගරයට පැමිණ දුරකථන සංවාද මගින්ම මුණ ගැසී ඇත.පසුව දෙදෙනා අතර තිබූ දැඩි සම්බන්ධතාවය මත ඔවුන් දෙදෙනා විවාහ වී තරුණිය සිය නිවෙසටවත් නොදන්වා එම තරුණයා සමග පලාගොස් ඇත.සිද්ධිය පිළිබඳව තරුණියගේ මව අරුවාතොට පොලිසියට පැමිණිලි කර තිබේ.මෙහිදී දුරකථන මගින් එම තරුණිය තම පෙම්වතා සමඟ විවාහ වී ඇති බව දන්වා ඇත.පසුව ඔවුන් පිළිබඳව කරණු ලැබු විමසීමකදී එම තරුණයා විවාහකයෙක් බව අනාවරණය වී තිබේ.අරුවාතොට පොලිසිය සිද්ධිය පිළිබඳව පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=r1210183</link>
    <topic>උතුරු කළුතර තරුණයකුගෙන්රුධිර සෛල ගණනය කිරීමේනව උපකරණයක්</topic>
    <author>කළුතර දිසා සමූහදයාරත්න කුමාරසිංහ</author>
    <content>රෝහල්වල රසායනාගාරවල සිදුකරනු ලබන රුධිර සෛල ගණනය කිරීම ඉතාමත් පහසු අන්දමින් කිරීම සඳහා “බ්ලඩ් සෙල් කවුන්ටර්” නමින් නව උපකරණයක් පාසල් වියේ පටන් නව නිපැයුම් රැසක් නිර්මාණය කර රාජ්‍ය සම්මාන ලබාගෙන ඇති උතුරු කළුතර පදිංචි තරුණ දේශීය නිෂ්පාදකයකු වූ අරුණ ප්‍රසන්න ප්‍රනාන්දු (32) මහතා විසින් නිෂ්පාදනය කර ඇත.මෙම උපකරණය දැනට රෝහල්වල භාවිතා කරන පිටරටවලින් ගෙන්වන රුධිර සෛල ගණනය කිරීමේ උපකරණවලට වඩා විශේෂිත ක්‍රියාවලින් රැසකින් සමන්විතය. මේ සම්බන්ධව “දිනමිණ” ට කරුණු පැවසූ අරුණ ප්‍රසන්න ප්‍රනාන්දු මහතා ”රසායනාගාරවල සේවය කරන තාක්ෂණවේදීන්ට අන්වීක්ෂයක් භාවිතා කර සෛල ගණන් කිරීමේදී එක් එක් සෛල වර්ගවල ප්‍රමාණයක් සංඛ්‍යාත්මකව ගබඩා කර දත්ත ඉදිරිපත් කිරීමට මේ උපකරණයෙන් හැකිවනවා. මෙයට අමතරව ප්‍රතිශතය ගණනය කිරීමේ හැකියාව - භාවිතයේදී සිදුවන වැරදි නිවැරදි කිරීමේ හැකියාව හා ක්ෂණිකව ප්‍රත්‍යාරම්භ කිරීමේ හැකියාවද මෙයට තියනවා.”බ්ලඩ් සෙල් කවුන්ටර් උපකරණය රසායනාගාර සේවා පිළිබඳ ජාතික උපදේශක වෛද්‍ය එස්. ඩී. අතුකෝරළ මහතා සහ තවත් වෛද්‍යවරුන් කණ්ඩායමක් විසින් පරීක්‍ෂාවට භාජන කර නිර්දේශ කිරීමෙන් පසු මෙය රජයේ රෝහල්වලට හඳුන්වා දීම සඳහා මිලදී ගැනීමට කටයුතු කරන ලෙස සෞඛ්‍ය සේවා අධ්‍යක්‍ෂක ජෙනරාල් වෛද්‍ය යූ. ඒ. මෙන්ඩිස් මහතා විසින් අදාළ අංශ වෙත උපදෙස් ලබා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=r1210184</link>
    <topic>කෑගල්ලේ පොලිස් පොඩ්ඩන්ගේ දුකටජනපති නියමයෙන් සහන ලැබේ</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසාවේ සහ තවත් පොලිස් ස්ථානවල සේවය කරනු ලබන පොලිස් සහාය නිලධාරීන් සඳහා ලබා දිය යුතුව තිබූ වැටුප් වර්ධක සහ සංයුක්ත දීමනා ලබා නොදීම නිසා බලවත් වේදනාවන්ට පත්ව සිටි අස්ථිර නිලධාරීන් පිරිසක් මහින්ද රාජපක්‍ෂ ජනාධිපතිතුමා වෙත ඒ බව දන්වා සිටීමෙන් පසුව ජනාධිපති නියෝගයක් මත එම සියලු සහායක නිලධාරීන්ගේ සේවාවන් ස්ථිර කිරීමට නියෝග කැර තිබේ.තත්ත්වය එසේ වුවද පසුකාලය දක්වාම සංයුක්ත දීමනා ආදිය ලබා දීමට ඉහළ නිලධාරීන් ක්‍රියා නොකළ බව සහායක නිලධාරීහු පවසා සිටිති. මෙම සිද්ධිය මතින් සහායක පොලිස් නිලධාරීන්ගේ මානව හිමිකම් උල්ලංඝනය වන බවද ඔව්හු පවසා සිටිති.ත්‍රස්තවාදීන්ගේ තර්ජන තිබූ කාලයේ මෙම පොලිස් සහායක සේවාව ස්ථාපිත කැර ඉහළ නිලධාරීන්ට සහාය පිණිස යොදවාගෙන ඇත. එහිදී එම ක්‍රමවේදය මතින් පොලිස් සහායක නිලධාරීන් දිවයින පුරා නියෝ්ජනය වන අයුරින් හාරදහස් පන්සියයකට ආසන්න පිරිසක් බඳවාගෙන තිබෙන බව පවසන සහායක අංශ නිලධාරීහු දැනට එම සේවාවේ 1700දෙනකුටත් වඩා වැඩි ප්‍රමාණයක් සේවාවක් ලබා දෙමින් සිටින බව පවසති.මෙම උද්ගතව ඇති තත්ත්වය පිළිබඳව ආරක්‍ෂක ලේකම්තුමාගේ අවධානය යොමු කැර දැනට අසරණ තත්ත්වයට පත්ව සිටින පොලිස් සහායක නිලධාරී පිරිස් වෙත එම දීමනා ලබා දෙන්නට පියවර ගන්නා ලෙස ආයාචනය කැර සිටින අතර, දිනෙන් දින ජීවන වියදම ඉහළ යෑම හා වෙනත් හේතු මත සහකාර නිලධාරීන්ට ලැබෙන වැටුපෙන් දිවි ගෙන යාම ඉතාම අසීරුව පවතින වගද මාවනැල්ල හා අවට පෙදෙස්වල නිලධාරීහු කීහ.මෙහිදී මූලික බඳවා ගත් පොලිස් සහායක නිලධාරීන් හාරදහස් පන්සියයකට ආසන්න පිරිසක් සේවාව ගැන කළකිරී පිරිසක් ඉවත්ව ගොස් ඇති බවද දැනට එම සේවා අංශයේ නිලධාරීහු තමන්ටද එම දීමනා ලබා නොදෙන්නේ නම් ලැබෙන වැටුපෙන් දිවි ගෙවීම අසීරු නිසා සේවයෙන් ඉවත් වන්න පියවර ගන්නා වගක්ද ඔවුහු පවසා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=r1210185</link>
    <topic>තරුණියකගේ ව්‍යාජ ඡායාරූපඅන්තර්ජාලයට මුදාහැරලා</topic>
    <author>කාච්චිකඩේ විශේෂ – ඩී. මිහිදුකුල</author>
    <content>තරුණියකගේ ඡායාරූප ලබාගෙන ඒවා විකෘති කර ඒවා අන්තර්ජාලයට මුදාහැර ඇයට සහ පවුලේ අය අපකීර්තියට ලක් කිරීමේ සිද්ධියක් සම්බන්ධයෙන් රක්ෂිත බන්ධනාගාර ගතව සිට වරද පිළිගත් අයකු රුපියල් 10000 ක මුදල් ඇප හා ලක්ෂ 2ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එස්. පී. අමරසිංහ මහතා නියෝග කෙළේය.මෙලෙස මුදාහැරුනේ කටුනායක පදිංචි තැනැත්තෙකි.පැමිණිලිකාරියගේ දියණියක් මේ තැනැත්තා සමඟ ප්‍රේමසම්බන්ධයක් පවත්වා ඇත. එය නවත්වන ලෙස ඇගේ මවුපියෝ ඇයට අවවාද කර ඇත. එය එසේ සිදුවන විට මේ තැනැත්තා සිය ජංගම දුරකථනය උපයෝගී කර ගෙන එම තරුණියගේ ඡායාරූප ලබාගෙන ඒවා විකෘති කර අන්තර්ජාලයට මුදාහැර ඇතැයි පැමිණිල්ලෙන් කියවේ.නීතිඥ චම්පිකා ඒකනායක මහත්මිය මෝසමක් මගින් සැකකරු ඇප මත මුදාහරින ලෙස අධිකරණයෙන් ඉල්ලා සිටියාය. නැවත විභාගය ලබන 22 දිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s1210181</link>
    <topic>ආසියානු සත් සාමාජික රගර් බිමේශ්‍රී ලංකාව තවත් පියවරක් ඉහළට</topic>
    <author>ෆවුස් මොහොමඩ්</author>
    <content>මුම්බායි සත් සාමාජික රගර් තරගාවලියේ පළඟ ශූරතාව දිනූ ශ්‍රී ලංකාව ආසියානු සත් සාමාජික රගර් තරගබිමේ සමස්ත ශ්‍රේණිගත කිරීම්වල තවත් පියවරක් ඉහළ නැගීමට සමත්ව සිටියි. මුම්බායි තරගාවලියට පෙර රගර් ශ්‍රේණිගත කිරීම්වල 7වැනි ස්ථානයේ පසුවූ ශ්‍රී ලංකාව සමස්ත ශ්‍රේණිගත කිරීම්වල මේ වනවිට6වැනි ස්ථානය අත්කරගෙන සිටියි. සත් සාමාජික ‍ලෝක ශූරතාවලියට සුදුසුකම් ලබාගැනීමට නම් ලබන මස සිංගප්පූරුවේ පැවැත්වෙන ලෝක කුසලාන තරගමාලාවට සුදුසුකම් ලැබීමේ තරගාවලියේ පළමු කණ්ඩායම් තුන අතරට පැමිණිම අනිවාර්ය වේ.හොං‍කොං සහ ජපානය සත් සාමාජික ලෝක ශූරතාවලියට නිසැකවම සුදුසුකම් ලබනු ඇති බවත්, ලෝක රගර් ශූරතාවලිය නියෝජනය කරන සෙසු කණ්ඩායම බවට පත්වීමට අනික් රටවල් අතර විවෘත තරගයක් ඇති බවත්, විචාරකයෝ පවසති.චීනය, මලේසියාව, චීන තායිපේ මෙන්ම ශ්‍රී ලංකාවට ද මේ සඳහා වැඩි අවස්ථාවක් හිමිවනු ඇතැයි යන්න විචාරකයන්ගේ අදහසය. ආසියානු සත් සාමාජික රගර් තරගමාලා ත්‍රිත්වයේ පළමු තරගාවලිය වූ බෝර්නියෝ සෙවන්ස් තරගාවලියේ පළඟ ශූරතාවත්, දෙවැනි තරගාවලිය වූ ෂැංහායි සෙවන්ස් තරගාවලියේ බඳුන ශූරතාවත්, තෙවැනි තරගාවලිය වන මුම්බායි සෙවන්ස් තරගාවලියේ පළඟ ශූරතාවත් දිනූ ශ්‍රී ලංකා කණ්ඩායම මේ වනවිට ආසියානු සත් සාමාජික රගර් තරගබිමේ පෙරළිකාර කණ්ඩායමක් බවට පත්වී සිටියි.කෙසේවෙතත් මෙවර සිංගප්පූරු තරගාවලියට චීන තායිපේ සහ එක්සත් අරාබී එමීර් රාජ්‍යය සහභාගි නොවන බවත්, ඒ වෙනුවට ඉන්දුනීසියාව සහ ගුවාම් රාජ්‍යය සිංගප්පූරු තරගාවලියට එක්වනු ඇති බවත් එච්‍‍.එස්.බී.සී. ආසියානු සත් සාමාජික රගර් තරගාමාලා මෙහෙයුම් අධ්‍යක්ෂ ෂෝන් මුවර් ප්‍රකාශ කළේය. හෙතෙම මුම්බායි තරගාවලියේ ශ්‍රී ලංකාව දැක්වූ දස්කම් අගය කළ අතර සිංගප්පූරු තරගාවලියේ දී සෙසු කණ්ඩායම්වලට ශ්‍රී ලංකාව ප්‍රබල අභියෝගයක් වනු ඇතැයි අපේක්ෂා කරයි. ලෝක සත් සාමාජික රගර් ශූරතාවලිය ලබන වසරේ දී රුසියාවේ මොස්කව් නුවර පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s1210182</link>
    <topic>ජනාධිපති කුසලානය ඉසිපතන විදුහලට</topic>
    <author/>
    <content>ශ්‍රී ලංකා පාසල් රගර් සංගමයේ මෙහෙයවීමෙන් පසුගියදා පැවැති අන්තර් පාසල් අවුරුදු 20න් පහළ මයිලෝ ජනාධිපති කුසලාන පිළිමලුන් පිටුදැකිමේ පාසල් රගර් තරගාවලියේ අවසන් තරගයේදී ත්‍රිත්ව විදුහලට එරෙහිව ලකුණු 21-16ක ජයක් වාර්තා කළ ඉසිපතන විදුහල ශූරතාව දිනාගත්තේය. පසුගිය පාසල් ලීග් රගර් ශූරයන් වන ඉසිපතන විදුහල් පිලේ නායක කුමේන්ද්‍ර ධර්මසේන, ක්‍රීඩා අමාත්‍ය මහින්දානන්ද අලුත්ගමගේ සහ පාසල් රගර් සංගමයේ ලේකම් සුසන්ත මෙන්ඩිස් මහත්වරුන් වෙතින් ජනාධිපති කුසලානය ලබාගනිමින්. ඡායාරූපය – වාසිත පටබැඳිගේ.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s1210183</link>
    <topic>ජාතික ස්නූකර් ශූරතාව සුසන්තට</topic>
    <author/>
    <content>නරේශ් සමරවික්‍රමට ‍එරෙහිව තරගවට 7-6ක තියුණු ජයක් වාර්තා කළ සුසන්ත බොතේජු 60වැනි ජාතික ස්නූකර් ශූරතාව දිනාගැනීමට සමත්විය. ශ්‍රී ලංකා බිලියර්ඩ් සහ ස්නූකර් සංගමය මෙහෙයවනු ලැබූ මේ තරගාවලියේ අවසන් මහා තරගයේ පළමු භාගයේ දී ගාල්ල තරුණ බෞද්ධ සංගමය නියෝජනය කළ න‍රේශ් ඉදිරියෙන් පසුවූවත් අත්දැකීම් බහුල සුසන්ත තරගය අවසන් වනවිට ක්‍රම ක්‍රමයෙන් සිය ජය තහවුරු කරගත්තේය‍.අවසන් පූර්ව වටයේ දී ඔටර්ස් ක්‍රීඩා සමාජයේ රයන් සෝමරත්න පරාජය කිරීමට න‍රේශ් සමත්වූ අතර සුසන්ත හමුවේ පරාජයට පත්වූයේ රයිලේස් ක්‍රීඩා සමාජයේ එම්.අයි.‍එම්.ඉෂාම්ය.තරගාවලියේ තෙවැනි ස්ථානය සඳහා පැවැති තරගයේ ජය හිමිවූයේ රයන් සෝමරත්නටය.ගාල්ල, මහනුවර සහ කොළඹ නි‍යෝජනය කරමින් තරගකරුවන් 30කට අධික සංඛ්‍යාවක් සහභාගි වූ මේ තරගාවලිය පසුගියදා සුගතදාස හෝටල් සංකීර්ණයේ බිලියර්ඩ් සහ ස්නූකර් මූලස්ථාන‍යේ පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s1210184</link>
    <topic>මයිලෝ අගමැති කුසලාන පාසල් රගර් ශූරතාව වේල්ස් කුමර විදුහලට</topic>
    <author>ෆවුස් මොහොමඩ්</author>
    <content>ආනන්ද විදුහල් පිලට එරෙහිව ලකුණු 5-3ක තියුණු ජයක් වාර්තා කළ වේල්ස් කුමර විදුහල් පිල අන්තර් පාසල් අවුරුදු 20න් පහළ මයිලෝ අගමැති කුසලාන තරගාවලියේ ශූරතාව දිනාගැනීමට සමත්විය. පාසල් ලීග් රගර් තරගාවලියේ පළමු කාණ්ඩයේ 'සී' කොටසේ ශුරයන් වූ වේල්ස් කුමර විදුහල් පිල එකම වසරක ලීග් සහ පිළිමලුන් පිටුදැකීමේ ශූරතා දිනූ පළමු අවස්ථාව මෙයවේ.රත්මලාන ගුවන් හමුදා පිටියේ පසුගියදා පැවැති ‍මේ තරගයේ පළමු භාගය නිමාවනවිට ආනන්ද විදුහල් පිල දඬුවම් පහරක් එල්ල කරමින් ලකුණු 3-0කින් ‍ඉදිරියෙන් සිටි අතර දෙවැනි භාගයේ දී වේල්ස් කුමර විදුහලේ පවිත්‍ර විජේරත්න විශිෂ්ට උත්සාහක දිනුමක් වාර්තා කරමින් ලකුණු 5ක් සිය පිලට අත්කර දුන්නේය.ආලෝක තත්ත්වය අඩුවීමේ හේතුවෙන් තරගය නියමිත වේලාවට මිනිත්තු 10කට පෙර නතර කිරීමට සංවිධායක‍යෝ තීරණය කිරීමත් සමග ඒ වනවිට ‍ඉදිරියෙන් සිටි තරගයේ ජය වේල්ස්කුමර විදුහල් පිලට හිමිවිය. කෙසේ වුවත් තරගයේ තීරණය සම්බන්ධව සිය විරෝධතාව පළ කළ ආනන්ද විදුහල් ක්‍රීඩකයෝ අනුශූරතාව ප්‍රතික්ෂේප කිරීමෙන් තරමක උණුසුම් තත්ත්වයක් හට ගැනිණි. ‍මේ අතර මේ තරගමාලාවේ සභාපති කුසලානය සඳහා ලලිත් ඇතුලත්මුදලි විදුහල් පිල සමග පැවැති අවසන් මහා තරගයෙන් ලකුණු 22-20ක ජයක් අත්කරගත් නුගේගොඩ සාන්ත ජෝන් විදුහල ශූරතාව දිනාගත්තේය. තරගයේ පළමු භාගය නිමාවනවිට ලකුණු 20-12කින් ලලිත් ඇතුලත්මුදලි විදුහල් පිල පෙරමුණේ පසුවූවත් දෙවැනි භාගයේ දී විශිෂ්ට ක්‍රීඩා රටාවක නිරත වූ සාන්ත ජෝන් විදුහල් ක්‍රීඩකයෝ සභාපති කුසලානය සිය විදුහලට හිමිකර දුන්නේය.ගෝල 2ක්, උත්සාහක දිනුමක් සහ දඬුවම් පහරකින් සාන්ත ජෝන් විදුහල් පිලේ ලකුණු සංඛ්‍යාව සම්පූර්ණ වූ අතර ලලිත් ඇතුලත්මුදලි විදුහල් පිල රැස්කළ ලකුණු සංඛ්‍යාවට ගෝලයක්, උත්සාහක දිනුම් 2ක් සහ දඬුවම් පහරක් ඇතුළත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s1210185</link>
    <topic>නිල්වලා ක්‍රිකට් සැණකෙළිය අද සිට හක්මනදී</topic>
    <author>ආර්.පීරිස්-එච්.එම්.විතාරණ</author>
    <content>හක්මන ක්‍රීඩා සමාජ ප්‍රාදේශීය බල මණ්ඩාලය සංවිධානය කරන දීප ව්‍යාප්ත අට සාමාජික නිල්වලා ක්‍රිකට් සැණකෙළිය හක්මන ඩැනී අබේවික්‍රම ක්‍රීඩාංගණයේදී අද (18) ආරම්භවේ.තරගාවලියේ මූලික තරග අද සහ හෙට (19) හක්මනදී ආරම්භ වන අතර 21-22 දෙදින පිටබැද්දරදීත්, 24-25 මාතරදීත්, 26-27 වැලිගමදීත්, 28-29 දික්වැල්ලේදීත් 30-31 තංගල්ලේදීත් පැවැත්වෙන අතර අවසන් තරග ‍ලබන මස 16 හා 17 දෙදින හක්මනදී පැවැත්වීමට කටයුතු යොදා ඇත.තරගාවලියේ ත්‍යාග ප්‍රදානය සඳහා රුපියල් ලක්ෂ දෙකක පමණ මුදලක් වෙන් කර ඇතැයි සංවිධායකයින් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s1210186</link>
    <topic>වසර 24කට පසුව බ්‍රිතාන්‍යයටලෝක ටෙනිස් කිරුළක්</topic>
    <author/>
    <content>තායිවානයේ කයි චෙන් සමග පැවැති ජපාන විවෘත කාන්තා ටෙනිස් ශූරතාවලියේ අවසන් මහා තරගයෙන් තරග වට 7-5ක්, 5-7ක් සහ 7-6ක ජයක් අත්කරගත් බ්‍රිතාන්‍යයේ හීදර් වොට්සන් වසර 24කට පසුව ලෝක ටෙනිස් සංගම් ශූරතාවක් දිනූ පළමු බ්‍රිතාන්‍ය ක්‍රීඩිකාව ලෙස ඉතිහාසයට එක්විය.20 හැවිරිදි හීදර් පැය තුනකුත්, මිනිත්තු 11ක් පුරා පැවැති අවසන් මහා තරගයේ දී විශිෂ්ට ක්‍රීඩා රටාවක නිරතවෙමින් පැමිණ සිටි අතිවිශාල ප්‍රේකෂකයන් අමන්දානන්දයට පත්කළාය. ‍මේ ජයග්‍රහණය බ්‍රිතාන්‍යයට මෙන්ම හීදර්ට පෞද්ගලිකව ද ඉතා වැදගත් වන්නේ ඇය ප්‍රධාන මට්ටමේ ටෙනිස් කිරුළක් දිනූ පළමු අවස්ථාව මෙය වීම ‍නිසාය.'මේ ජයග්‍රහණය ළඟාකර ගන්න මම ම‍ගේ මුලු ජීවිතයම කැපකළා.කැපවීමෙන් පුහුණුවීම් කළා. මම ඇත්තටම දිනුම් ද?' ජයග්‍රහණයෙන් අනතුරුව උද්දාමයට පත් හීදර් ප්‍රකාශ කළාය.වසර 24ක් පුරා සිය රටට හිමිකර ගැනීමට නොහැකිව තිබූ ‍ලෝක ටෙනිස් සංගම් ශූරතාව අත්කර දීමට තමාට හැකිවීම සම්බන්ධව අතිශයින්ම ආඩම්බරයට පත්වන බව ද ඇය පැවැසුවාය‍..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s1210187</link>
    <topic>සචින්ට ඔස්ට්‍රේලියාවේ ගෞරව නාමයක්</topic>
    <author>නවදිල්ලිය (ඒ.එෆ්.පී.)</author>
    <content>අන්තර් ජාතික ක්‍රිකට් පිටියේ වාර්තා පිට ලෝක වාර්තා තැබූ ඉන්දියා පිතිකරු සචින් තෙන්ඩුල්කර්ට ඔස්ට්‍රේලියාවේ ගෞරව සාමාජිකත්වයක් පිරිනැමීමට තීරණය කළ බව ඔස්ට්‍රේලියා අගමැති ජුලියා ගිලාඩ් ප්‍රකාශ කළාය.මේ දිනවල ඉන්දියාවේ සංචාරයක නිරතව සිටින ඔස්ට්‍රේලියා අගමැතිනි නව දිල්ලි නුවරදී වැඩි දුරටත් පවසා සිටියේ සචින් ඉතා විශේෂ වර්ගයේ ක්‍රිකට් ක්‍රීඩකයෙකු බැවින් මේ විශේෂිත ගෞරවය ලැබීමට ඔහු නියම සුදුස්සෙකු බවය‍‍‍‍‍.'ක්‍රිකට් ක්‍රීඩාව යනු ඔස්ට්‍රේලියාව සහ ඉන්දියාව අතර විශිෂ්ට සම්බන්ධතාවක් ගොඩනැගීමෙහිලා වැදගත් කාර්යභාරයක් ඉටුකරන විෂයක් බවත්, දෙරටම ක්‍රිකට් ක්‍රීඩාවට වැඩි ආකර්ශනයක් සහිත ජනතාවගෙන් පිරුණු රටවල් දෙකක් බවත් අගමැතිවරිය පැවැසුවාය. ‍ඔස්ට්‍රේලියා ගෞරව නාමයක් ලබාගැනීම එරට පුරවැසියකුට වුවත් අතිශයින්ම දුෂ්කර කාර්යයකි. එවැනි පසුබිමක සචින්ට මෙවැනි ගෞරව නාමයකින් පිදීමට ඔස්ට්‍රේලියාව තීරණය කිරීම භාග්‍යයක් බව විචාරක‍යෝ පවසති.ටෙස්ට් පිටියේ ලකුණු 15,553ක් සහ එක්දින පිටියේ ලකුණු 18, 426ක් සහ දෙඅංශයෙන්ම ශතක 100ක් ලබා සිටින 39හැවිරිදි සචින්ට ඉදිරියේ දී මේ ගෞරව නාමය පිරිනැමීමට නියමිතය. 2009 වසරේ දී බ්‍රයන් ලාරා ද මේ ගෞරව නාමයට හිමිකම් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s1210188</link>
    <topic>ඔබ්සර්වර් - මොබිටෙල්සම්මාන රාත්‍රියඅද විකාශනය නොවේ</topic>
    <author/>
    <content>ස්වාධීන රූපවාහිනී සේවය ඔස්සේ අද දින රාත්‍රි 10.00 විකාශනය විමට නියමිතව තිබු තිස්හතර වැනි ඔබ්සර්වර්-මොබිටෙල් ‘වසරේ පාසල් ක්‍රිකට් ක්‍රීඩකයා’ සම්මාන රාත්‍රිය නොවැළැක්විය හැකි හේතුවක් මත අද විකාශය නො‍වේ. සන්ඩේ ඔබ්සර්වර් පුවත්පත හා මොබිටෙල් ආයතනය එක්ව පවත්වනු ලැබූ මෙම ‘වස‍රේ පාසල් ක්‍රිකට් ක්‍රීඩකයා’ සම්මාන රාත්‍රිය නොවැම්බර් මස 1වැනි දින විකාශනය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s1210189</link>
    <topic>මාතලේ දිසා රාජ්‍ය සේවා මලල ක්‍රීඩා අද සිට</topic>
    <author>අසෝක හිඳ‍ගොඩමාතලේ දිසා විශේෂ</author>
    <content>මාතලේ දිසාවේ රාජ්‍ය ආයතන සේවක සේවිකාවන් සහභාගිවන රාජ්‍ය සේවා මලල ක්‍රීඩා තරගාවලිය අද(18) සහ‍ හෙට (19) දෙදින තුළ මාත‍ලේ බර්නාඩ් අලුවිහාරේ ක්‍රීඩාංගණයේදී පැවැත්වේ.මේ තරගාවලිය‍යේ අවුරුදු 25,30,35,40,45,50,55 හා ඊට වැඩි වයස් සීමා යටතේ පිරිමි හා කාන්තා ක්‍රීඩා තරග පැවැත්වීමට නියමිතය.මාතලේ දිසා රාජ්‍ය ‍සේවා ක්‍රීඩා සමාජයේ සභාපතිනි මාතලේ දිසා ලේකම් හෙලන් ඒ.මීගස්මුල්ල මහත්මියගේ උපදෙස් මත ක්‍රීඩා සමාජයේ ‍ලේකම් ක්‍රීඩා සංවර්ධන දෙපාර්තමේන්තුවේ මාතලේ දිස්ත්‍රික් සම්බන්ධීකරණ නිලධාරි රංජිත් අලුවිහාරේ විසින් තරගාවලිය හයවැනි වරටත් මේ ක්‍රීඩා උලෙළ සංවිධානය කෙරේ.තරගාවලියේ ප්‍රධාන ආරාධිතයා ලෙස ප්‍රවාහන නියෝජ්‍ය අමාත්‍ය රෝහණ දිසානායක මහතා සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s12101810</link>
    <topic>ධර්මරාජ මේස පන්දු තරගාවලියේ කේවල ශූරතා ලියනගේට සහ රිද්මිට</topic>
    <author>එස්.එන්.ගොඩමුන්නගම්පොළ සමූහ</author>
    <content>මහනුවර ධර්මරාජ ආදි ශිෂ්‍ය මේස පන්දු සංගමය සංවිධානය කළ විවෘත තුන්කොන් මේස පන්දු තරගාවලියේ පිරිමි විවෘත කේවල ශූරතාව දිනා ගැනීමට ශ්‍රී ලංකා ගුවන් හමුදාවේ සී.පී.ලියනගේ සමත් වූ අතර එහි කාන්තා ශූරතාව මහනුවර මහමායා බාලිකාවේ රිද්මි කරදනාරච්චිට හිමිවිය.තරගාවලියේ විවෘත පිරිමි සහ කාන්තා යුගල ශූරතා පිළිවෙළින් මාර්ස් ආයතනයේ බී.එන්.ජයසිංහ/යූ.රණසිංහත් මහනුවර උසස් බාලිකා විදුහලේ ෂවීනා සිල්වා/විනෝලි සිල්වා දිනා ගැනීමට සමත්වුහ.අවුරුදු 8ත් 18ත් අතර වයස් සීමා යටතේ කේවල හා යුගල ලෙස තරගාවලිය කාණ්ඩ 23ක් යටතේ පැවැත්විණි. ගම්පොළ දොළුව ජගත් රාජපක්ෂ ජාත්‍යන්තර ගෘහස්ථ ක්‍රීඩාංගණයේදී පසුගියදා පැවැති තරගාවලියට මධ්‍යම, සඹරගමුව හා වයඹ පළාත් නියෝජනය කරමින් ක්‍රීඩක ක්‍රීඩිකාවන් 650ක් පමණ සහභාගිවිය.තරගාවලියේ ප්‍රධාන ආරාධිතයින් ලෙස ශ්‍රී ලංකා යුද හමුදාවේ කපිතාන් ඩබ්.ආර්.අළුදෙණිය, ධර්මරාජ ආදි ශිෂ්‍ය මේස පන්දු සංගමයේ සභාපති ගිහාන් ලියනගේ, ලේකම් හසිත බණ්ඩාර සහ හසිත අත්තනායක ඇතුළු පිරිසක් එක්විය.තරග ප්‍රතිඵලබාලක- අවුරුදු 8න් පහළ-මතීෂ වික්‍රමනායක (කෑගල්ල ම.වි.), අවුරුදු 10න් පහළ-ඉසුරු මෙත්මාල් (කෑගල්ල වි.), අවුරුදු 12න් පහළ-පී.ඩී.තෙන්නකෝන් (මහනුවර ධර්මරාජ වි.), අවුරුදු 15න් පහළ-උදය රණසිංහ (මහනුවර විද්‍යාර්ථ වි.), අවුරුදු 18න් පහළ-උදය රණසිංහ (මහනුවර විද්‍යාර්ථ වි.), විවෘත කේවල-සී.පී.ලියනගේ (ශ්‍රී ලංකා ගුවන් හමුදාව), විවෘත යුගල-බී.එන්.ජයසිංහ/යූ.රණසිංහ (මාර්ස් ආයතනය)බාලිකා- අවුරුදු 8න් පහළ-බිම්‍යදි බණ්ඩාර (කෑගල්ල සසෙක්ස් වි.), අවුරුදු 10න් පහළ-යසස් වී කහවත්ත (කෑගල්ල සසෙක්ස් වි.), අවුරුදු 12න් පහළ-සඳමිණි කුලරත්න (මහනුවර මහාමායා බා.වි.), අවුරුදු 15න් පහළ-ෂවිනා සිල්වා (මහනුවර උසස් බා.වි.), අවුරුදු 18න් පහළ-රිද්මි කරදනාරච්චි (මහනුවර මහාමායා බා.වි.), විවෘත කේවල-රිද්මි කරදනාරච්චි (මහනුවර මහාමායා බා.වි.), විවෘත යුගල-ෂවීනා සිල්වා/විනෝලි සිල්වා (මහනුරව උසස් බා.වි).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s12101811</link>
    <topic>කායවර්ධන ක්‍රීඩා සමාජ හා ක්‍රීඩා ආයතන 122ක් ලියාපදිංචි කෙරේ</topic>
    <author/>
    <content>ශ්‍රී ලංකා ප්‍රවීණයන්ගේ කායවර්ධන සංගමයේ ලියාපදිංචි ක්‍රීඩා සමාජ හා ක්‍රීඩා ආයතන 122ක් සඳහා ලියාපදිංචි සහතික පිරිනැ‍මී‍මේ උත්සවය පසුගියදා කිරුළපන උත්සව ශාලාවේදී පැවැත්විණි. එම උත්සවයේදී තිලංග සුමතිපාල ක්‍රීඩා පදනමේ ක්‍රීඩා උපදේශක ප්‍රියන්ත පද්මපේරු මහතා සහතික පත්‍රයක් ලබමින්. ශ්‍රී ලංකා ප්‍රවීණයන්ගේ කායවර්ධන සංගමයේ ලේකම් අනුර ප්‍රනාන්දු, සභාපති තිලක් ජයවීර, උපසභාපති සිල්වා, උපලේකම් ගාමිනි සිල්වා මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=s12101812</link>
    <topic>පාතදුම්බර සය සාමාජික ක්‍රිකට් 20දා</topic>
    <author>ධම්මික බණ්ඩාරමහනුවර දිසා විශේෂ</author>
    <content>පාතදුම්බර ප්‍රාදේශීය සභාව සංවිධානය කරන අවුරුදු 18න් පහළ සැහැල්ලු පන්දු සය සාමාජික ක්‍රිකට් තරගාවලිය මේ මස 20-21 දෙදින තුළ පොල්ගොල්ල විවෘත විශ්වවිද්‍යාල ක්‍රීඩාංගණයේදී පැවැත්වේ. තරගාවලිය ලෝක ළමා දිනයට සමගාමීව සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=f1210181</link>
    <topic>අලුත් ඡන්ද ක්‍රමයකාටත් සාධාරණයි</topic>
    <author>සාකච්ඡා කෙළේ උදිත ගුණවර්ධන</author>
    <content>මේ ඉටුකළේ එක් පාර්ශ්වයක හෝ සුළුතරයක ඉල්ලීමක් නොවෙයි. මුළු රටේම ජනතාවගේත් දේශපාලන පක්‍ෂවල ඉල්ලීමක් ඉටු කිරීමක් පමණයි. ජනතාව තුළත් දේශපාලන ක්ෂේත්‍රයේත් ප්‍රබල මතයක් ඇතිවෙලා තිබුණා. අද වෙද්දී ඒ මතයට, ඉල්ලීමට කන්දීමක් තමයි වෙලා තිබෙන්නේ.පළාත් පාලන මැතිවරණ ක්‍රමය වෙනස් කිරීම කියන්නේ හුදෙකලා සිදුවීමක් පමණක් නොවෙයි. අලුත් ක්‍රමයකට සිදුකරන වෙනසක ආරම්භයක් පමණයි. ඉදිරියේදී මේ වෙනස්කම් සමස්ත මැතිවරණ ක්ෂේත්‍රයටම ඇතුළත් කිරීමට කටයුතු සිදුවේවි.අවුරුදු තිස් තුනක් තිබූ ක්‍රමය තුළ පැවැති ලොකුම අඩුපාඩුව විදිහට මා දකින්නේ ජනතාවට ගමේ ඡන්දදායකයාට වගකියන තත්ත්වයක් නොතිබීමයි. එය කිසිසේත්ම සුදුසු දෙයක් විදිහට සලකන්න බැහැ. නමුත් අලුත් ක්‍රමය අත්හදා බැලීමක් විදිහට තමයි ප්‍රථමයෙන් ක්‍රියාත්මක වෙන්නේ. ජනතා හඬට නිසි නියෝජනයක් ලබාදීමක් තමයි මේ මැතිවරණ ක්‍රමය නිසා සිදුවන්නේ. ඒ නිසා අප රට ගැන සිතන ජනතාවගේ සහන ගැන සිතන මිනිසුන් විදිහට සතුටු විය යුතුයි.මෙතෙක් ක්‍රියාත්මක වුණේ සමානුපාතික ඡන්ද ක්‍රමයකුයි. ඒ ක්‍රමය තුළ එක් එක් ආසනයට වගකිව හැකි ආකාරයේ නියෝජිතයකු නැහැ. එහෙත් අලුත් ක්‍රමය මඟින් මේ තත්ත්වය වෙනස් වෙනවා. කොට්ඨාස ක්‍රමය තුළ මන්ත්‍රීවරයකු පත්වීමක් තමයි සිදුවන්නේ. ඒ ක්‍රමය තුළ පළාත් පාලන ආයතන බලප්‍රදේශයේ කොට්ඨාස ඇතිකර ඒ කොට්ඨාසයකට ඡන්ද විමසීම් සිදුකරනවා. එතැනදී වැඩි ඡන්ද ප්‍රමාණය ගන්න කෙනා පළාත් පාලන නියෝජිතයා විදිහට පත් වෙනවා. මේක තමයි වඩාත් සරල හා හොඳම ක්‍රමය විදිහට මා දකින්නේ.මෙතෙක් සමාජයටත්, ජනතාවටත්, දේශපාලන පක්‍ෂවලටත් පිළිලයක් විදිහට තිබූ මනාප ක්‍රමය මේ සමඟම නිමාවට පත්වෙනවා.මේ ගැනත් අපි අවධානය යොමුකර තිබෙනවා. ඒ අනුව බහුජාතික, බහු ආගමික නියෝජනයක් සහිත කොට්ඨාසයකදී නියෝජිතයෝ දෙදෙනකු පත්කර ගැනීමට පුළුවන් ක්‍රමයකුයි ඇතිකර තිබෙන්නේ. මෙමඟින් වාර්ගික, ආගමික විවිධත්වයක් ඇති තැනකදී කිසිවකුට අසාධාරණයක් සිදු නොවීමට අවස්ථාව සැලසී තිබෙනවා. ඒ නිසා කිසිවකුට මේ අලුත් සංශෝධනය වැරැදියි. එහි අඩුපාඩුවක් ඇතැයි කියන්න බැහැ.නැහැ. මේ අලුත් ක්‍රමය මඟ­ින් පරාජිත දේශපාලන පක්‍ෂවලටත් නිසි අවස්ථාවක් හිමි වෙනවා. කොට්ඨාස මට්ටමින් ජයග්‍රාහී අපේක්‍ෂකයා ජය ගත් පසු පරාජිත දේශපාලන පක්‍ෂයට හෝ ස්වාධීන කණ්ඩායමට ලබාගත් ඡන්ද අනුපාතය තුළ මන්ත්‍රී නියෝජනයක් ලැබෙනවා. ඒක සමස්ත ප්‍රතිශතයෙන් 30% විදිහට හඳුන්වා දෙන්න පුළුවන්. ඒ අනුව බලද්දී අලුත් ඡන්ද ක්‍රමය මගින් වඩාත් සාධාරණයක් සියලු පාර්ශ්වයන්ට ලැබෙනවා.ඔව්. මේ නීතිමය රාමුව ඉවත් කළේ තරුණයන්ට අසාධාරණයක් කිරීමට හෝ ඔවුන්ව නොතකා හැරීමට නොවේ. මේ තරුණයන්ට කෝටාවක් ලබාදීමේ ක්‍රමය ඉවත් කළේ ප්‍රායෝගික කරුණු සලකා බලායි. කොට්ඨාස ක්‍රමයට මැතිවරණ පවත්වද්දී තරුණ නියෝජනය පිළිබඳව ප්‍රතිශතයක් දක්වන්න බැහැ. ඒත් දේශපාලන පක්‍ෂයකට අවශ්‍ය නම් තරුණ නියේජනය 35% නොවෙයි. 60%, 70% හෝ 80% වුණත් දමන්න පුළුවන්. ඒ නිසා කවුරුන් හෝ කියනවා නම් මෙමඟින් තරුණයන්ට අසාධාරණයක් වෙනවා කියලා එය ඉතාමත් වැරැදි තර්කයක්. වැරැදි මතයක් විදිහට හඳුන්වන්න පුළුවන්.කිසිසේත්ම මේ සංශෝධනය ආණ්ඩුවේ තනි කැමැත්තට සිදුවූවක් නොවෙයි. ජනාධිපතිතුමාගේ මඟපෙන්වීමත්, දිනේෂ් ගුණවර්ධන මහතා ඇතුළු සර්ව පාර්ශ්වීය කමිටුවකින් තමයි මේ අලුත් මැතිවරණ ක්‍රමය ඇති කළේ. එමඟින් සියලු පක්‍ෂවල ඉල්ලීම් හා අදහස් මේ ක්‍රමයට ඇතුළත්ව තිබෙනවා.පසුගියදා අනුමත වූ මේ අලුත් මැතිවරණ ක්‍රමය ක්‍රියාත්මක වන්නේ පළාත් පාලන මැතිවරණ සඳහා පමණයි. මේ ක්‍රමය මහ මැතිවරණ සහ පළාත් සභාවලටත් ඉදිරියේදී ඇතුළත් කිරීමට පුළුවන්කම තිබෙනවා.මේ අලුත් ක්‍රමය තාමත් මැතිවරණයකදී ප්‍රායෝගිකව ක්‍රියාත්මක වෙලා නැහැ. ඉදිරියේදී එය ක්‍රියාත්මක වෙද්දී තවදුරටත් ජනතාව අතර සාර්ථක ක්‍රමයක් බවට පත්කර ගැනීමට පුළුවන්කම ලැබේවි. තාමත් අලුත් ක්‍රමය තිබෙන්නේ අත්හදා බැලීමේ මට්ටමේයි. එම අත්හදා බැලීම්වල අත්දැකීම් මත අපට අලුත් මැතිවරණ ක්‍රම සංශෝධනය පළාත් සභාවලටත්, පාර්ලිමේන්තුවටත් ගෙන ඒමට පුළුවන්කම තිබෙනවා.මා සිතන විදිහට අනාගතයේදී මහ මැතිවරණ හා පළාත් සභා මැතිවරණ පවත්වන ක්‍රමවේදයන් සම්පූර්ණයෙන්ම වෙනස් වීමට ඉඩකඩ තිබෙනවා.එකම පක්‍ෂය ඇතුළත අර්බුද උග්‍රවීමක් හා ඇතුළත එකිනෙකා ගහමරා ගැනීමක් තමයි මනාප ඡන්ද ක්‍රමය තුළ සිදුවෙලා තිබෙන්නේ. මේ ක්‍රමය නිසා දේශපාලනයට අනවශ්‍ය ලෙස මුදල් ගලා ඒමක් සිදුවුණා. ඒ වගේම මුදල් නැතිනම් දේශපාලනය කිරීමට නොහැකි තත්ත්වයකුත් ඇතිවෙලා තිබෙනවා. මේ ක්‍රමය කිසිසේත්ම හොඳ ක්‍රමයක් විදිහට හඳුන්වන්න බැහැ. මේ තත්ත්වයත් ක්‍රමිකව වෙනස් විය යුතුය යන්න තමයි මගේ අදහස.මැතිවරණවලදී එදා තිබුණාට වඩා ප්‍රචණ්ඩත්වය ඉහළ ගියා. මේ ප්‍රචණ්ඩත්වය විරුද්ධ දේශපාලන පක්‍ෂ අතර නොවෙයි සිදුවුණේ අභ්‍යන්තර කණ්ඩායම් අතරමයි. එවැනි තත්ත්වයක් පුපුරා යාමක් තමයි පසුගිය මැතිවරණවලදී දක්නට ලැබුණේ.මැතිවරණ ක්‍රමය වෙනස් වීම මඟින් සමාජයේ වගේම දේශපාලන ක්‍රමය තුළත් දියුණුවක් ඇතිකිරීමට පුළුවන්කම තිබෙනවා.ගැටුම් අවම වීමත්, ජනතාවට තමන්ගේ නියෝජිතයන් ගැන වගකීමක් ඇතිව කටයුතු කිරීමට වගේම ජනතා නියෝජිතයන්ටත් ජනතාව වෙත විශාල වගකීමක් ඇතිව කටයුතු කිරීමටත් පුළුවන්කම තිබෙනවා.සමාජය දියුණුව වෙත ගමන් කරද්දී ප්‍රජාතන්ත්‍රවාදය ශක්තිමත් වීමත්, එහි නියෝජනය ජනතාව වෙත පහසුවෙන් සලසා ගැනීමටත් පුළුවන්කම තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=f1210182</link>
    <topic>දිවිනැඟුමට සමෘද්ධි ශක්තිය</topic>
    <author>කේ. කේ. එල්. චන්ද්‍රතිලක, නි. අධ්‍යක්ෂ – බැංකු මූල්‍ය කටයුතු හා මහ සංගම්, ශ්‍රී ලංකා සමෘද්ධි අධිකාරිය</author>
    <content>ශ්‍රී ලාංකික දේශය සමෘද්ධිමත් සමාජයක් කිරීම සඳහා නිදහසින් පසු මෙරට බිහිවූ විවිධ රජයන් විසින් රාජ්‍ය සංවිධාන හා රාජ්‍ය නොවන සංවිධාන මඟින් විවිධ වැඩසටහන් ක්‍රියාත්මක කර ඇත. සමෘද්ධිමත් රටක් ගොඩනැංවීම සඳහා ප්‍රධාන බාධක අතර දුප්පත්කම ප්‍රමුඛස්ථානයට පත් වී ඇත. දිළිඳුකම, ආර්ථික සමාජීය, දේශපාලන හා සංස්කෘතික අංශ ඔස්සේ විවිධ විශ්ලේෂණාත්මක විග්‍රහයන්ට ලක් වී ඇත. දිළිඳුකම හා සම්බන්ධ විශේෂිත වු ප්‍රදේශ හා පැන නැඟී ඇති ප්‍රශ්න ඉලක්ක කොට ගෙන ක්‍රියාත්මක කරන ලද වැඩසටහන් හා අත්දැකීම් ලබාගැනීම සඳහා පර්යේෂණාත්මක දෘෂ්ඨි කෝණවලින් ක්‍රියාත්මක කරන ලද වැඩසටහන් ද පසුගිය කාල පරිච්ඡේදය තුළදී දක්නට ලැබුණි.ඒ අනුව ශ්‍රී ලංකාවේ දිළිඳුකම පිටුදැකීම සඳහා දීප ව්‍යාප්ත වැඩසටහනක් ක්‍රියාත්මක කළ යුතු බවට වටහා ගත් රජය 1994 වර්ෂයේ අය වැය යෝජනාවක් ලෙස සමෘද්ධි වැඩසටහන සඳහා මූලික පදනම දමන ලදී. එහිදී ශ්‍රී ලංකාවේ දිළිඳුකම පිටුදැකීමේ සමෘද්ධි ජාතික වැඩසටහන යටතේ ජනතාව ආර්ථික සමාජීය හා සංස්කෘතික අතින් සංවර්ධනය කොට, ඔවුන් සමාජයේ වැඩි වාසි සහගත කණ්ඩායමක් බවට පත් කිරීම හා ජනතා ප්‍රාර්ථනා ගොඩනැඟීමේ සංවර්ධන ක්‍රියාවලියට දායක කරගත යුතු විය.එබැවින් සමෘද්ධිමත් ජනතාවගෙන් සමන්විත සමෘද්ධිමත් දේශයක් ගොඩනැඟීම සඳහා 1995 අංක 30 දරණ ශ්‍රී ලංකා සමෘද්ධි අධිකාරි පනත යටතේ මෙතෙක් සාකච්ඡා මට්ටමින් පැවැති ශ්‍රී ලංකා සමෘද්ධි අධිකාරිය 1996 පෙබරවාරි 01 දින සිට සිය කටයුතු ආරම්භ කළේය. එහිදී ‘දුප්පතුන් අවම වූ සමෘද්ධිමත් ශ්‍රී ලංකාවක් බිහි කර’ අඩු ආදායම්ලාභීන්ගේ හා ඔවුන් ජීවත් වන පරිසරය තුළ පවත්නා විභව ශක්තීන් හඳුනාගෙන ඒවා සහභාගිත්ව සංවර්ධන ක්‍රියාවලියක් වෙත පෙළගස්වා ඇත.ඒ සඳහා ගමේ ඉපදී හැදුණු වැඩුණු ගම හඳුනන, ගම්මුන් හඳුනන, ගමට හිතවත් වූ තරුණ පිරිසක් මේ සමෘද්ධි වැඩසටහනේ නියමුවන් ලෙස තෝරා පත් කර ගැනීමෙන් ගමේ දියුණුව ගමින්ම පටන් ගැනීම සමෘද්ධියේ අරමුණ විය. ඒ සඳහා විවිධ සමාජ තලවල සිට ක්‍රියාත්මක විවිධ වැඩසටහන් යටතේ ගම පෙළගැසීමත්, අඩු ආදායම්ලාභී පවුල් සංවිධානගත කරමින් ක්‍රියාත්මක වන ජනතා ව්‍යාපාරයක් බවට පත් වී ඇත.නිදහස් ආර්ථික ප්‍රතිපත්තිය ක්‍රියාත්මක වීමත් සමඟ කාර්මික රටවල ගොඩ ගැසී ඇති මහා ධනස්කන්දයත්, දේශ සීමා මායිම් ඉක්මවා වර්ධනයවීමත් සමඟම මිනිසා ජයග්‍රහණය මෙන්ම පරාජයන්ද භුක්ති විඳිමින් සහශ්‍රයේ මිනිසා මුහුණ දෙන දුප්පත්කම නමැති අභියෝගය ජය ගැනීම සමෘද්ධි ව්‍යාපාරය වටා ඒකරාශී වී ඇති බැවින් ඒ සඳහා විවිධ සංවර්ධන ප්‍රවේශ හරහා කටයුතු කෙරෙයි.සමෘද්ධි ප්‍රතිලාභීන් සඳහා වූ සහනාධාර වැඩසටහන් ලෙස සමෘද්ධි ව්‍යාපෘතිය ආර්ථකථනය කළ ද එය ඊට වඩා පුළුල් ව විහිදුණු පහළ මට්ටමේ සිට ජාතික තලය දක්වා විහිදී ගිය දීප ව්‍යාප්ත වැඩසටහන් වන අතර මිනිසාගේ උපතේ සිට මරණය දක්වා වූ ජීවිත කාලය තුළදී මිනිසා මුහුණ දෙන දුක් කම්කටොලු හමුවේ දුප්පත් ප්‍රජාව සඳහා නොසැලී සිටින එකම ආරක්ෂකයා වී ඇත.සුබසාධක ප්‍රවේශය මන් සමෘද්ධි ප්‍රතිලාභීන් සඳහා පහත සඳහන් ප්‍රතිලාබ වලට හිමිකම් ලබාදී ඇත.මාසිකව ලබාදෙන මුදල් සහනාධාරය, පෝෂණ දීමනාව, අනිවාර්ය ඉතිරි කිරීම්. සමාජ ආරක්ෂණ වන්දි, නිවාස ඉදිකිරීම් වැඩසටහන යටතේ නිවාස ලබාදීම සිදුක ෙරේ.ජනතා සහභාගීත්වය තුළින් ගමේ ඇති අවශ්‍යතා හඳුනාගෙන ගැමි සම්පත් යොදා ගනිමින් ඒ සඳහා සංවිධානාත්මකව ප්‍රවේශවීම තුළින් ගම් නියංගම් දක්වා විහිදි ගිය සංවර්ධන ක්‍රියාවලියක් සඳහා පෙළ ගැස්වීමයි. එ්තුළින් ආර්ථික, සමාජ හා සංස්කෘතික සංවර්ධනය හා පුද්ගල මානසික හා ආකල්පමය වෙනස්කම් ඇති කර ආර්ථික සංවර්ධනය කරා යොමුකෙරේ.සමෘද්ධි ප්‍රතිලාභීන් හා අඩු ආදායම්ලාභීන්ගේ සහජ දක්ෂතා හඳුනාගෙන ඒවා තවදුරටත් ඔප මට්ටම් කරමින් ඔවුන්ගේ ජීවනෝපාය සංවර්ධන ක්‍රියාවලියට යොමු කිරීමත්, ඒ සඳහා අවශ්‍ය වන්නා වූ කාරක ප්‍රාග්ධන හා ස්ථාවර ප්‍රාග්ධන අවශ්‍යතා සපුරාලීමත් ඔවුන් ඉතිරි කිරීම් ක්‍රියාවලියට සම්බන්ධ කර ඉතිරි කිරීම් පුරුද්ද ඇති කර එම පිරිස ආර්ථික වශයෙන් ශක්තිමත් පිරිසක් බවට පත් කිරීම සිදු වෙමින් පැවැතිණි. වසර 16කට වැඩි කාලයක් ලද අත්දැකීම් ඒ සඳහා උපයෝගී කොට ගෙන ඇත.දැනට දිවයින පුරා බැංකු සංගම් 1044 ක් දිවයින පුරා දිස්ත්‍රික් 22 ක ක්‍රියාත්මක වන අතර 2012 ජූලි මස සිට කිලිනොච්චි, මන්නාරම, මුලතිව් දිස්ත්‍රික්ක වල හා වවුනියාව උතුර ප්‍රාදේශීය ලේකම් කොට්ඨාසයේ නව සමෘද්ධි බැංකු සංගම් 28ක් ආරම්භ කෙරිණි. යුදමය වාතාවරණය තුළ අසරණව සිටි සමෘද්ධි ප්‍රතිලාභීන් හා අඩු ආදායම්ලාභීන් ජාතික ආර්ථිකයක් ගොඩනැමේ ක්‍රියාවලියට එක් කර ඇත.සමෘද්ධි ප්‍රතිලාභීන් හා අඩු ආදායම්ලාභීන්ගේ ව්‍යවසායකත්ව හැකියාවන් හඳුනාගෙන ස්වශක්තියෙන් නැඟී සිටිමින් දිළිඳු බවින් මිදීමට සුදුසු පරිසරයක් ගොඩනැඟීම අවශ්‍ය සුළු මූල්‍යකරණ පහසුකම් සැපයීම බැංකු සංගම්කරණ වැඩසටහන යටතේ ක්‍රියාත්මක වනු ඇත.අනෙකුත් වාණිජ බැංකු හා මූල්‍ය ආයතන සමඟ සැසඳීමේදී සමෘද්ධි බැංකු සංගම් පද්ධතිය තුළ සුළු මූල්‍යකරණය සඳහා පොලී අනුපාත ආරම්භයේ සිට පහත දැමීම මගින් සමෘද්ධි ප්‍රතිලාභීන් හා අඩු ආදායම්ලාභීන් වෙත 1995 සිට මේ දක්වා රු. මිලියන 73358 ණය මුදල් නිදහස් කර ඇත.ඒ අතරින් මේ වනවිට රු. මිලියන 14044ක් පිටහිටි ණය ලෙස අයවෙමින් පවතී. ඒ අනුව බැංකු සංගම්වල ණය ආපසු අයවීමේ ප්‍රතිශතය 96%ක් ලෙස දක්නට ලැබෙන අතර ඒ තුළින් සමෘද්ධි බැංකු පද්ධතිය කෙරේ තබා ඇති විශ්වාසය තවදුරටත් මනාව පැහැදිලි වනු ඇත.1995 – 2000 36%2001 – 2004 24%2005 18%2006 – 2009 14%2010 12%2011 සිට මේ දක්වාසමෘද්ධි ප්‍රතිලාභීන්ට 8%අඩු ආදායම්ලාභීන්ට 10%බැංකු සංගම්වල ගොඩ නගා ඇති ජීවනෝපාය චක්‍රය අරමුදලින් සමෘද්ධි ප්‍රතිලාභීන්ට හා දිවිනැඟුම අඩු ආදායම්ලාභීන් සඳහා ණය ලබාදීමේදී 5%ක පොලී ප්‍රතිශතයක් මත රු.40,000/-ක උපරිමයකට යටත්ව ණය මුදල් ලබාදීමට සිදුවනු ඇත.දැනට ක්‍රියාත්මක ණය යෝජනා ක්‍රමය යටතේ ආදායම් උත්පාදන ව්‍යාපෘති සඳහා. ආරම්භක ණය සීමාව දැනට රු.25000/-දක්වා ඉහළ දමා ඇත. එසේම ආදායම් උත්පාදන ව්‍යාපෘතිවල මූලධන ප්‍රාග්ධන අවශ්‍යතා සඳහා. රු.500,000/- දක්වා සමෘද්ධි හා අඩු ආදායම්ලාභීන් වෙත යන්ත්‍ර සුත්‍ර, වාහන, ඉඩම් ගොඩනැඟිලි හා වෙනත් ප්‍රාග්ධන ස්වරූපයේ වත්කම් අත්පත් කර ගැනීම සඳහා ණය ලබාදීමද නිවාස ණය මුදල වශයෙන් රු.100,000/-ක නිවාස ණය මුදල් සමෘද්ධි ප්‍රතිලාභීන් හා අඩු ආදායම්ලාභීන්ගේ නිවසක් තනා ගැනීම සඳහා ණය ලබාදීමද කෘෂිකාර්මික ණය සඳහා උඩරට හා පහත රට එළවළු වගාව සඳහාත් වී වගාව සඳහා රු.75,000/-ක උපරිම ණය මුදල් කෘෂිකර්මාන්තය සඳහා නිකුත් කිරීමත් සමෘද්ධි ප්‍රතිලාභීන් හා අඩු ආදායම්ලාභීන්ගේ එදිනෙදා පාරිභෝගික අවශ්‍යතා හා හදිසි ආපදා සඳහා ණය මුදල් නිදහස් කිරීමත් සිදුකෙරෙයි.වාර්ෂිකව ණය නිකුත් කිරීම වර්ධනයවීමත් දිගින් දිගටම දක්නට ඇත.සමෘද්ධි බැංකු සංගම් ජාලය තුළ රු.මිලියන 2.8ක සමෘද්ධි ප්‍රතිලාභීන් හා අඩු ආදායම්ලාභීන් සාමාජිකත්වය ලබාගෙන ඇති අතර එම පිරිසට බැංකු ක්‍රියාවලිය පිළිබඳ හුරු පුරුදු කරමින් ඔවුන්ගේ දිළිදුකම පිටුදැකීමේ වැඩසටහන්වලට සම්බන්ධ කර ගැනීම සිදුවන අතර ඔවුන් ඉතිරි කිරීමේ පුරුද්ද වර්ධනය කිරීමද බැංකු සංගම් මඟින් සිදුවෙමින් පවතිනු ඇත. ඒ සඳහා සාමාජිකයන්ගේ බැංකු ගිණුම්වලට අමතරව සාමාජික නොවන, සමූහ, ළමා හා කාන්තා හා කොටස් තැන්පත් ගිණුමක තැන්පත් ඒකරාශි කිරීම සිදුවනු ඇත. 2011 වර්ෂයේදී රු.මිලියන 3,000 ක් බැංකු සංගම් පද්ධතිය වෙත තැන්පත් ලෙස ගලා ඒම සිදුවී ඇති අතර ඒ සඳහා විවිධ වැඩසටහන් වසර පුරා බැංකු සංගම් මඟින් ක්‍රියාත්මක කර ඇත.2012 අලුත් අවුරුදු ගනුදෙනු මඟින් රු.මිලියන 891ක මුදලක් බැංකු සංගම් මඟින් ඒකරාශි කර ඇත. මේ වනවිට සමෘද්ධි බැංකු සංගම් ජාලය තුළ සාමාජික හා සාමාජික නොවන තැන්පත් ලෙස රු.මිලියන 27,000ක මුදලක් ලබාගෙන ඇති අතර බැංකු සංගම්වල ලාභ හා සංචිත ලෙස රු. මිලියන 13,000කට ආසන්න මුදලක් ද රු.මිලියන 16,000ක අනිවාර්ය ඉතිරි කිරීම් වශයෙන් ද එකතු වු රු.මිලියන 56,000/-ක පමණ තැන්පත් මුදල් වර්ධනයක් ලබාගෙන ඇති අතර එය අනෙකුත් මුල්‍ය ආයතන හා සැසදීමේදී ඉතා අගය කළ යුතු තත්ත්වයකි. විවිධ ආර්ථික හා සමාජ ප්‍රශ්න හමුවේ මුල්‍ය ආයතන මුහුණ දුන් අර්බුදකාරී තත්ත්වයන් තුළ සමෘද්ධි බැංකු ජාලය කෙරේ ජනතා විශ්වාසය තවදුරටත් තහවුරු කර ඇත.ඒ අනුව සමෘද්ධි බැංකු සංගම් ලෙස ආරම්භ කළ මෙම වැඩසටහන මේ වනවිට ක්ෂුද්‍ර මූල්‍යකරණයේ දැවැන්තයන් අතර ජනතා ප්‍රාර්ථනා මල්ඵල ගන්වමින් සමෘද්ධි ප්‍රතිලාභීන්ගේ හා අඩු ආදායම්ලාභීන්ගේ ඉතිරි කිරීම් ප්‍රවර්ධනය කර එමඟින් ආයෝජන ශක්තිය වර්ධනය කිරීමත්, නිෂ්පාදන හා සේවා අංශයේ ප්‍රාග්ධන අවශ්‍යතා සැපයිමත් අවිධිමත් ණය ගනුදෙනු අඩු කරමින් ඔවුන් ණය බරින් මුදවාලමින් ලාභදායි බැංකු ජාලයක් ගොඩ නඟමින් ආර්ථික සංවර්ධනයේ කොටස්කරුවකු ලෙස ජනතා ආර්ථිකයත් ගොඩ නැඟීමට එක් වී ඇත. දිළිදුකම 2012 වනවිට 8.7%ක මට්ටමට පහත වැටීම තුළින් එය මනාව පැහැදිලි වන අතර, ඒ සඳහා සමෘද්ධි අධිකාරිය ක්‍රියාත්මක කළ විවිධ වැඩසටහන් පාදක වී ඇත.දිළිදු බව තුරන් කිරීමේ හා සමාජ සාධාරණත්වය සහතික කිරීමේ ජාතික ප්‍රතිපත්ති බලාත්මක කර පුද්ගලයා, පවුල හා කණ්ඩායම් කේන්ද්‍ර කරගත් ජීවනෝපාය සංවර්ධන ක්‍රියාකාරකම් වැඩි දියුණු කිරීම සඳහා දිවිනැගුම ප්‍රජා මූල සංවිධාන ස්ථාපිත කොට ප්‍රාදේශීය, දිස්ත්‍රික්, කලාප හා ජාතික මට්ටමේ සම්බන්ධීකරණ ජාලයක් ගොඩ නඟා ඒ තුළින් ක්ෂුද්‍ර මූල්‍ය බැංකු පද්ධතියක් ආරම්භ කර ප්‍රජා මට්ටමේ ජාතික සංවර්ධන ක්‍රියාවලියකට ජනතාව ඒකරාශි කිරීම සඳහා දිවිනැඟුම දෙපාර්තමේන්තුව ආරම්භ කිරීමට අවශ්‍ය පනත් මේ වනවිට පාර්ලිමේන්තුවට ඉදිරිපත් කර ඇත.ඒ අනුව සමෘද්ධි බැංකු සංගම් ජාලය දිවිනැගුම ප්‍රජා මූල බැංකු හා දිවිනැඟුම ප්‍රජා මූල බැංකු සමිති ජාලයට සම්බන්ධ කෙරෙන අතර දිවිනැඟුම දෙපාර්තමේන්තුව තුළින් සමෘද්ධි අධිකාරිය කාර්ය මණ්ඩලයේ අයිතිවාසිකම් සුරක්ෂිත වන අතර බැංකු සංගම් හා මහ සංගම් ජාලය ද සුරක්ෂිත ලෙස ඉදිරියට ගෙන ගොස් ජනතාවට වැඩි වාසි සහගත වැඩසටහනක් ලෙස ක්‍රියාත්මක කිරීමට කටයුතු කර ඇති අතර එමඟින් ආර්ථික සංවර්ධන ක්‍රියාවලිය වඩා විධිමත්ව හා කාර්යක්ෂමව ලෙස ජාතියට දායාද කළ හැකිවනු ඇත.මෙතෙක් කරගෙන හා සමෘද්ධි වැඩසටහන වඩාත් විධිමත් කර, නීත්‍යානුකූලව එම කටයුතු කාර්යක්ෂම කරගෙන යාමට හැකි අයුරින් දිවිනැඟුම පනත් කෙටුම්පත තුළ අඩංගු කර තිබීම පැසසිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>18</day>
    </date>
    <link>http://www.dinamina.lk/2012/10/18/_art.asp?fn=f1210183</link>
    <topic>වැඩිහිටි අධ්‍යාපන වැඩසටහන් ඵලදායි වීමට නම්</topic>
    <author>ඒ. එම්. එන්. අමරකෝන් පේරාදෙණිය විශ්වවිද්‍යාලය</author>
    <content>අප රට තුළ බොහෝ අධ්‍යාපනිත හා සංවර්ධන වැඩසටහන් ක්‍රියාත්මක වන නමුත් ඇතැම් ඒවා ප්‍රමාණවත් අවබෝධයකින් සිදුකරනවාද යන්න ගැටලුවකි. මන්ද ප්‍රතිපාදන වෙන් කර තිබූ පමණින් දී තිබෙන කාල වකවානුව ඉක්මයාමට පෙර කළ යුතු නිසාම සංවිධානය කරන බොහෝ වැඩසටහන් අවසන කිසිදු ඵලදායිතාවයක් නොමැතිව නිමාවට පත්වේ. වැඩිහිටි අධ්‍යාපන වැඩසටහනක් සංවිධානය කිරීමේදී හා දේශකයකු ලෙස සහභාගි වීමේදී අවධානයට ලක් කළ යුතු වැදගත් කරුණු ගණනාවක් වේ.මූලිකවම වැඩිහිටියකු යනු සරල ලෙස වයස අවුරුදු 18ට වැඩි ඕනෑම අවස්ථාවක තම සිතුවිලි අනුව ස්වාධීනව තමාව මෙහෙයවිය හැකි අයකු ලෙස හැඳින්විය හැකිය. වැඩිහිටියකු වශයෙන් තීරණ ගැනීමේ හැකියාව ඇති අතර ඊට සමගාමීව ඔවුන් එම තීරණ සඳහා වගකීමකටද බැඳේ. පාසල් අධ්‍යාපනය හා වැඩිහිටි අධ්‍යාපනය ගත් විට දැකිය හැකි මූලිකම වෙනස්කම වන්නේ පාසල් අධ්‍යාපයේදී දැනුම ලබාදීම අරමුණු කිරීමත්, වැඩිහිටි අධ්‍යාපනය තුළින් දැනුම, කුසලතා හා ආකල්ප වැඩිදියුණු කිරීමත් අවසන හැසිරීමේ වෙනසක් අපේක්ෂා කිරීමත්ය. වැඩිහිටියන් අධ්‍යාපනය කරා යොමු වීමට බලපාන ප්‍රධාන හේතු කිහිපයක් හඳුනා ගත හැක. ඔවුන්ගේ දැනුම හා දක්ෂතා වැඩිකර ගැනීමට, අමතර ක්‍රියාකාරකමක් ලෙස මෙන්ම ඔවුන්ගේ වෘත්තීය දියුණුව එම හේතු අතර ප්‍රධාන වේ.වැඩිහිටි අධ්‍යාපනය මූලික උපකල්පන කීපයක් මත පිහිටයි. මෙහිදී පරාධීන පෞරුෂයක සිට තමාව මෙහෙයවිය හැකි ස්වාධීන පෞරුෂයකට මාරුවීම අරමුණු කෙෙරේ. වැඩිහිටියකු අධ්‍යාපනය සඳහා සම්පතක් වන අත්දැකීම් රැස්කරන්නකු බවත් ඔහුගේ හේා ඇයගේ අධ්‍යාපනය සඳහා ඇති කැමැත්ත සමාජීය භූ®මිකාව මතද තීරණය වන බවත් සලකයි. වැඩිහිටි අධ්‍යාපනයේ දී අප ඉගෙන ගත් දේ යොදා ගැනීම භාවිතා කිරීම පිළිබඳ අරමුණු කරයි. එනම් විෂයයන් සම්බන්ධව නොව ගැටලු පිළිබඳ අවධානය යොමු කරයි.වැඩිහිටියකු යනු කවරෙක්ද, ඔවුන්ගේ අධ්‍යාපනය පාසල් අධ්‍යාපනයෙන් වෙනස් වන්නේ කෙසේද හා ඔවුන් අධ්‍යාපනයට යොමු වීමට හේතු ආදිය පිළිබඳ දැනුවත් වීම තුළින් මූලිකව නිවැරැදි අවබෝධයකින් වැඩිහිටි අධ්‍යාපන වැඩසටහනකට මුල පිරිය හැකිය. එසේම එය සංවිධානය කිරීමේදී හා දේශකයෙකු කටයුතු කිරීමේදී අවධානය යොමු කළ යුතු තවත් වැදගත් කරුණු කිහිපයක් වේ.වැඩිහිටියන් හා තරුණයන් සම්බන්ධව අධ්‍යාපනයේ දී දැකිය හැකි වෙනස්තම් කීපයකි. වයසින් වැඩෙත්ම වැඩිහිටියන් තම අධ්‍යාපනය වෙනුවෙන් වගකීම් සහගත වන අතර ඔවුන් ඒ වෙනුවෙන් ගැඹුරු වේ. වැඩිහිටියකුගේ කාර්ය සාධනය වයසට සමගාමීව අඩුවක් දක්නට ලැබේ. එසේම විභාග තුළදී දැකිය හැකි සුවිශේෂිතාවය නම් ඔවුන් යොදා ගැනීම හා විශ්ලේෂණය කිරීම අතින් තරුණයන්ට වඩා ඉදිරියෙන් සිටින බවයි. ඒක ඔවුන්ගේ අත්දැකීම් මත සිදුවන අතර අත්දැකීම් හුවමාරු කර ගැනීම බොහෝ විට වැඩිහිටි අධ්‍යාපනයේ දී වාසි සහගත වේ. එසේම දේශනවලට යොමුවීමට වඩා සිද්ධි අධ්‍යයන හා දූෂ්‍ය ආධාර ආදී ක්‍රම භාවිතය මගින් ඔවුන් තම අත්දැකීම් ප්‍රකාශ කිරීම සඳහා යොමුකර ගත හැක.වැඩිහිටියකු භෞතික අංශයෙන් ගත් විට ශාරීරික පිරිහීම් හා දුර්වල සහගත විය හැක. ඇසීම, පෙනීම වැනි තත්ත්වයන් සැලකිල්ලට ගත යුත්තේ වයසට සමගාමීව බොහෝවිට භෞතික වෙනස්වීම් ඇතිවීමට පටන් ගැනීම සාමාන්‍ය තත්ත්වයක් වන නිසාය. මෙවැනි විටක ඔවුන්ට ඉගෙනීම උදාසීන බවත් ගෙන දිය හැක. එවැනි තත්ත්වයන් අවම කිරීම සඳහා දේශකයෙකුට තම ඉගැන්වීමේ ක්‍රම මාරු කළ හැකිවේ. උදාහරණ ලෙස ශබ්ද නඟා කතා කිරීම, විශාල අකුරු භාවිතය ආලෝකය වැඩි කිරීම යන උපක්‍රම භාවිතය එහිදී කළ හැකිවේ. වැඩිහිටියන් සඳහා වන වැඩසටහනදී ප්‍රමාණවත් වාතාශ්‍රය, සනීපාරක්ෂක පහසුකම්, ආලෝකය, ඉඩකඩ, ආදිය පිළිබඳව සැලකිලිමත් විය යුතුය.වැඩිහිටි අධ්‍යාපන දේශකයකු ලෙස තමා කොතරම් විෂය කරුණු පිළිබඳ දැනුවත්ද යන්නට වඩා තමා කෙතරම් තම ඉලක්ක කණ්ඩායම පිළිබඳ දැනුවත්ද හා කොතරම් සාර්ථක ලෙස ඔවුන් සමඟ සන්නිවේදනය කරනවාද යන්න මත මෙම වැඩසටහනක ඵලදායීතාවය තීරණය වේ. විෂය කරුණුවලින් කෙතරම් සන්නද්ධ වූවත් තම කණ්ඩායම හරිහැටි හඳුනා ගැනීමක් නොකර ඔවුනට ගැලපෙන ලෙස සන්නිවේදනය සිදුනොකළහොත් බලාපොරොත්තු වන අරමුණු සාක්ෂාත් කරගත නොහැකි වේ.අප රට තුළ රාජ්‍ය මට්ටමින් හා රාජ්‍ය නොවන සංවිධාන මට්ටමින් බොහෝ විට වැඩිහිටි අධ්‍යාපන වැඩසටහන් ක්‍රියාත්මක කරයි. අපට දේශකයන් ලෙස මෙන්ම සංවිධාන කාර්යයේදී නිවැරදි අවබෝධයකින් එයට අවතීර්ණ වීම තුළ විය හැකි දුෂ්කරතා අවම කරමින් අවසන ඵලදායී වැඩසටහනක් තුළින් බලාපොරොත්තු වන අරමුණු ඉටු කර ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n121019_br2</link>
    <topic>නාරම්මල - පොල්ගහවෙල බස් ධාවනය දුර්වලයි</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>(2012-10-19 10.40) වදාකඩ හරහා නාරම්මල, පොල්ගහවෙල මාර්ගයේ බස් ධාවනයේ පවතින දුර්වලතාව නිසා ජනතාවට දුෂ්කරතා රැසකට මුහුණ පෑමට සිදුවී ඇත. පාසල් සිසුන් ඇතුළු මගී ජනතාව විශාල වශයෙන් ගමනාගමනයේ යෙදෙන මේ මාර්ගයේ ධාවනය සඳහා අලව්ව ඩිපෝව මගින් යොදවා තිබෙන එකම බස් රථයද නිසි කාල සටහනකට අනුව ධාවනය නොවන බව කියති.   .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n121019_br1</link>
    <topic>මාතලේ රැකියා විරහිත තරුණ තරුණියන්ට පාඨමාලා රැසක්</topic>
    <author>රත්තොට විශේෂ ඒ. ලියනගේ</author>
    <content>(2012-10-19 10.35) මාතලේ දිස්ත්‍රික්කයේ පාසල් හැරගිය හා රැකියා විරහිත තරුණ තරුණියන් වෙනුවෙන් පුහුණු පාඨමාලා රැසක් පැවැත්වීමට මාතලේ දිස්ත්‍රික් නිස්කෝ තරුණසේවා පුහුණු මධ්‍යස්ථානය පියවර ගෙන ඇත. පරිගණක ඩිප්ලෝමා, ඉංගී‍්‍රසි දෙමළ ඩිප්ලෝමා, රූපලාවන්‍ය හා සංගීත නැටුම් පාඨමාලා පැවැත්වේ. සංගීත හා නැටුම් පාඨමාලා නොමිලේය. සෙසු පාඨමාලා සඳහා සහන අයකිරීම් සිදුකෙරේ. පාඨමාලා කාලය මාස 3, මාස 06 හා 09 වශයෙනි. සාර්ථකව පාඨමාලා නිම කරන යෞවන යෞවනියන්ට රජයේ පිළිගත් සහතිකයක් පිරිනැමේ. මේ සඳහා අදාළ විස්තර ලබාගැනීමට නිස්කෝ තරුණසේවා පුහුණු මධ්‍යස්ථානය - මහ නගර සභා මාවත මාතලේ යන ලිපිනයෙන් ලබාගත හැකියැයි ජාතික තරුණසේවා සභාවේ මාතලේ දිස්ත්‍රික් කාර්යාලය පවසයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n1210191</link>
    <topic>ජනසවි ගිණුමට ප්‍රේමදාස සත පහක්වත් දාලා නැහැ</topic>
    <author>ජයසිරි මුණසිංහ</author>
    <content>සෑම ගිණුමකම රුපියල් විසිපන්දහසක මුදලක් තැන්පත් කරනවා යැයි කීවත්, ජනාධිපති ආර්. ප්‍රේමදාස මහතාගේ කාලයේ කිසිදු ජනසවිලාභියකුගේ ගිණුමට සත පහක්වත් තැන්පත් කර නැතැයි අනාවරණය වෙයි.මුදල් තැන්පත් කළ බවට ජනතාවට කීවත් සත්‍ය ලෙසම එසේ නොකොට නොවටිනා සහතික පතක් නිකුත් කිරීමට එදා පාලකයන් ක්‍රියා කර ඇතැයි ද ඊයේ (18) අනාවරණය විණි.දිවි නැඟුම පනත සහ පළාත් පාලන ඡන්ද සංශෝධන පනත පිළිබඳව ආණ්ඩු පක්‍ෂ මැති ඇමැතිවරු සහ පළාත් සභා මැති ඇමැතිවරු දැනුවත් කිරීමේ එක්දින සම්මන්ත්‍රණයේදී මේ කරුණු ආර්ථික සංවර්ධන ඇමැති බැසිල් රාජපක්‍ෂ මහතා අනාවරණය කෙළේය.ශශ්‍රී ලංකා මහ බැංකු ශ්‍රවණාගාරයේ දී මේ සම්මන්ත්‍රණය පැවැත්විණි.“දිවි නැඟුම පනත මගින් සමෘද්ධියේ මුදල් ඇමැතිවරයා ගිල ගන්නා බවත්, එපමණක් නොව ජනසවිලාභීන්ගේ ගිණුම්වලට දැමූ රුපියල් 25,000 ක මුදල පවා මකර කටට යන බවත්” එක්සත් ජාතික පක්‍ෂයේ පිරිසක් රජයට චෝදනා කර ඇත.ඇත්තටම එවැන්නක් මේ දිවි නැඟුම සංවර්ධන දෙපාර්තමේන්තු පනත මගින් සිදුවන්නේ දැයි කුරුණෑගල දිස්ත්‍රික් පාර්ලිමේන්තු මන්ත්‍රී ටිකිරි අධිකාරි මහතා ආර්ථික සංවර්ධන ඇමැතිවරයාගෙන් විමසා සිටියේය.ඊට සෘජුව පිළිතුරු ලබා දුන් බැසිල් රාජපක්‍ෂ මහතා, එක්සත් ජාතික පක්‍ෂ කාලයේ කිසිදු ජනසවිලාභියකුගේ ගිණුමට රුපියල් 25,000 ක් තැන්පත් කර නෑ.දිළිඳුකම පිටුදැකීමේ අරමුණින් ජනසවිය වැඩපිළිවෙළ ඇරඹූ එක්සත් ජාතික පක්‍ෂය ඒ යටතේ, ජනසවිලාභියකුට රුපියල් 25,000 ක මුදලක් තැන්පත් කිරීමට කටයුතු කරන බවට මහා විශාල ප්‍රචාරයක් හා රටේ මතයක් ගොඩනඟා තිබුණි. එම මුදල් එලෙස ජනසවිලාභීන්ගේ ගිණුම්වලට මුදල් තැන්පත් කර නොතිබුණි. එක්සත් ජාතික පක්‍ෂය මෙලෙස කර ඇති බොරු මවාපෑම් පිළිබඳව වැඩිදුරටත් රටේ ජනතාව දැනුවත් කළ යුතු බව මේ අවස්ථාවට එක්වූ මැති ඇමැතිවරු එක හඬින් ආර්ථික සංවර්ධන ඇමැතිවරයාට කියා සිටියහ.මේ අවස්ථාවට ශශ්‍රී ලංකා නිදහස් පක්‍ෂ මහලේකම් ඇමැති මෛත්‍රීපාල සිරිසේන, සභානායක හා ඇමැති නිමල් සිරිපාල ද සිල්වා, ආණ්ඩු පක්‍ෂ ප්‍රධාන සංවිධායක ඇමැති දිනේෂ් ගුණවර්ධන, ඇමැති ඩලස් අලහප්පෙරුම, ඇමැති ඩබ්ලිව්. ඩී. ජේ. සෙනෙවිරත්න යන මහත්වරු ප්‍රධාන මැති ඇමැතිවරු හා සමෘද්ධි අධ්‍යක්‍ෂ ජනරාල් නීතිඥ බන්දුල තිලකසිරි, ආචාර්ය ධම්ම දිසානායක යන මහත්වරු මේ අවස්ථාවට එක්ව සිටියහ.ශශ්‍රී ලංකා මහ බැංකුවේ අධිපති සහකාර ඩබ්ලිව්. එම්. කරුණාරත්න, ශශ්‍රී ලංකා විවෘත විශ්වවිද්‍යාලයේ උපකුලපති ආචාර්ය විජිත නානායක්කාර, පළාත් පාලන හා පළාත් සභා අමාත්‍යාංශයේ ලේකම් ආර්. ඒ. ඒ. කේ. රණවක යන මහත්වරු විශේෂ දේශන පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n1210192</link>
    <topic>එජාප පා. මන්ත්‍රීවරු 61ක් පක්ෂය හැර දමා ගිහින්</topic>
    <author>ඉන්දික පොල්කොටුව</author>
    <content>එජාප පාර්ලිමේන්තු මන්ත්‍රීවරුන් 61 දෙනෙකු පසුගිය වකවානුව තුළ පක්ෂය හැර දමා ගොස් ඇතැයි එක්සත් ජාතික පක්ෂ ආරංචි මාර්ග හෙළිදරව් කරයි.රනිල් වික්‍රමසිංහ මහතා විපක්ෂ නායක ධුරය භාර ගැනීමෙන් පසු කාලය තුළ මේ පිරිස් මෙලෙස පක්ෂය හැර දමා ගොස් ඇති බවත් ඉන් විශාලතම ප්‍රමාණයක් පසුගිය වසර කිහිපය තුළ පක්ෂය හැර දමා ගොස් ඇත.පෙරේදා (17) සවස මහනුවරදී මාධ්‍යවේදීන් ඇමතූ කුරුණෑගල දිස්ත්‍රික් එජාප පාර්ලිමේන්තු මන්ත්‍රී අසෝක අබේසිංහ මන්ත්‍රීවරයා මේ බැව් අනාවරණය කළේය.පාර්ලිමේන්තු මන්ත්‍රීවරුන්ට අමතරව පක්ෂයේ වෙනත් ආසන සංවිධායකවරුන්, පළාත් සභා මන්ත්‍රීවරුන්, නගර සභා, ප්‍රාදේශීය සභා ප්‍රධානීන් ඇතුළු පක්ෂ විවිධ මට්ටමේ නියෝජිතයන් 400 – 500ක් අතර ප්‍රමාණයක් ගතවූ වකවානුව තුළ පක්ෂයෙන් ඉවත්ව ගොස් ඇතැයි එ.ජා.ප. මන්ත්‍රී අශෝක අබේසිංහ මහතා පැවසීය.මේ අතර රනිල් වික්‍රමසිංහ මහතාගේ නායකත්වය යටතේ මැතිවරණ 23ක් පරාජය වී ඇතැයි පවසන මන්ත්‍රීවරයා මේ වන විට පක්ෂයේ ඡන්ද පදනම පහළටම ඇද වැටී ඇතැයි පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n1210193</link>
    <topic>පස්නිවුන් දරුවන්ගෙන් එක් අයෙක් මිය යයි</topic>
    <author>අසේල කුරුළුවංශ</author>
    <content>මහනුවර මහ රෝහලේදී උපත ලද පස්නිවුන් දරුවන් අතරින් එක් බිලිඳකු ඊයේ (18) අලුයම මියගොස් ඇත.දරුවන් බිහිවීමෙන් පසු ඔවුන් නොමේරූ ළදරු ඒකකයේ දැඩි සත්කාර ඒකකයට ඇතුළත් කැර තිබිණි. මියගොස් ඇත්තේ දරුවන් අතරින් අඩුම බරකින් යුක්ත වූ පිරිමි දරුවෙකි. උපදිනවිට එම දරුවා ග්රෑම් 500ක පමණ බරින් යුක්ත විය. අනෙක් දරුවන් සිව්දෙනා මේ වනවිට මහනුවර, පේරාදෙණිය හා සිරිමාවෝ බණ්ඩාරනායක ළමා රෝහල්වල දැඩිසත්කාර ඒකකවල ප්‍රතිකාර ලබති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n1210194</link>
    <topic>තැලසීමියා රෝගීන්ට ඩෙස්ෆරාල්-ටැලිෆර් කැමැත්ත පරිදි ගත හැකියි</topic>
    <author>සන්ධ්‍යා කරුණාරත්න</author>
    <content>තැලසීමියා රෝගීන්ට ඩෙස්ෆරාල් (Desfaral) ඖෂධය අවශ්‍ය නම් එය ද, ටැලිෆර් (Talifer) ඖෂධය අවශ්‍ය නම් එය ද රෝහල්වලින් ලබා ගත හැකි බව සෞඛ්‍ය අමාත්‍යාංශය රෝගීන්ට දැනුම්දෙයි. ඒ අනුව රෝගීන්ගේ අවශ්‍යතාව පරිදි ඩෙස්ෆරාල් සහ ටැලිෆර් ඖෂධ දෙකම රෝහල්වලට ලබා දීමට සෞඛ්‍ය අමාත්‍යාංශය පියවර ගෙන ඇත. ටැලිෆර් ඖෂධය භාවිතා කිරීම නිසා ඇතැම් රෝගීන්ට විවිධ සංකූලතාවලට මුහුණදීමට සිදු වූ බව රෝගීන් ප්‍රකාශ කර ඇත. ඩෙස්ෆරාල් ඖෂධය භාවිතා කිරීමෙන් රෝගීන් කිසිදු සංකූලතාවකට ලක් නොවන බවත් ප්‍රකාශ කර තිබේ.සෞඛ්‍ය අමාත්‍යාංශයේ වෛද්‍ය සැපයීම් අංශය මඟින් මේ ඖෂධ වර්ග දෙකම රෝහල්වලට ලබාදීම සිදුකෙරේ. විශේෂඥ වෛද්‍යවරුන්ගේ හා විද්වතුන්ගේ උපදෙස් මත මේ ඖෂධ රෝහල්වලට ලබාදී ම සිදුකෙරේ.ඖෂධවල ගුණාත්මකබව සලකා බලා විශේෂඥ වෛද්‍යවරුන් හා විද්වතුන් ඉදිරිපත් කරන කරුණු අනුව රෝගීන්ට ඖෂධ ලබා දීම සිදු කරන අතර ‍ටැලිෆර් ඖෂධය භාවිතා කිරීමෙන් රෝගීන් කිසිදු සංකූලතාවකට ලක් නොවන බව ඇතැම් විශේෂඥ වෛද්‍යවරුන්ගේ මතය වී තිබේ.මේ නිසා ටැලිෆර් ඖෂධය සම්බන්ධයෙන් නැවතත් විශේෂඥ වෛද්‍යවරුන් ඇතුළු විද්වතුන්ගේ මතය තහවුරු කර ගැනීම සඳහා සාකච්ඡාවක් පැවැත්වීමට සෞඛ්‍ය අමාත්‍යාංශය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n1210195</link>
    <topic>ජනතාවට සහන දෙන පනත් සම්මත කිරීමේ බලය පාර්ලිමේන්තුව සතුයි</topic>
    <author/>
    <content>ඒකීය රටක් වන ශ්‍රී ලංකාවේ උත්තරීතරම ආයතනය පාර්ලිමේන්තුව වන අතර ජනතාවට සහන සලසන පනත් සම්මත කරගැනීමේ පරම බලය එය සතු බව සොලිසිටර් ජෙනරාල් යුවන්ජන් විජේතිලක මහතා ශ්‍රේෂ්ඨාධිකරණය හමුවෙහි ඊයේ (18) කියා සිටියේය.පාර්ලිමේන්තුව යනු ජනතාවගේ හඬයි. පළාත් සභා හෝ වෙනත් ඕනෑම ආයතනයක් ගන්නා තීරණ අභිභවා යාමේ බලය පාර්ලිමේන්තුව සතු වන බව නීතිපතිවරයා වෙනුවෙන් අධිකරණය හමුවෙහි පෙත්සම් ශ්‍රේෂ්ඨාධිකරණය හමුවෙහි කැඳවූ අවස්ථාවේදී සොලිසිටර් ජෙනරාල් වරයා මේ බව කීය. එම පනතට උතුරු පළාත් ආණ්ඩුකාරවරයා සහය පළ කිරිම නීතිවිරෝධී බවට නීතිඥ එම්. ඒ සුමන්දිරම් මහතා කළ ප්‍රකාශය සම්බන්ධයෙන් පැහැදිළි කිරිමක් කරමින් සොලිසිටර් ජෙනරාල්වරයා මෙම කරුණු දැක්වීම සිදු කෙළේ ය.පළාත් අටකින් සම්මතවී පාර්ලිමේන්තුවට ඉදිරිපත් කර ඇති “ දිවිනැගුම “ පනත් කෙටුම්පතට සහාය පළ කරමින් සේවක වෘත්තිය සමිති සහ දේශපාලන පක්ෂ නියෝජිතන් රැසක් සඳහා ඊයේ (18) ශ්‍රේෂ්ඨාධිකරණයට පැමිණ සිටියහ.“දිවිනැගුම සංවර්ධන දෙපාර්තමේන්තුව “පිහිටුවීම සඳහා වන එම පනතට සහාය පළ කරමින් පෙත්සම් දහයක් ඉදිරිපත්ව ඇති අතර විපක්ෂව ඉදිරිපත්ව ඇත්තේ පෙත්සම් හතරක් පමණි.පාර්ලිමේන්තුවට ඉදිරිපත් කර ඇති “දිවි නැගුම“ පනත් කෙටුම්පතෙහි ඇතුළත් වගන්ති ආණ්ඩු ක්‍රම ව්‍යවස්ථාවට අනුකූලද නැතිද යන්න පිළිබඳව කරුණු සලකා බැලීම අගවිනිසුරු ආචාර්ය ශිරාණී බණ්ඩාරනායක මහත්මිය ප්‍රමුඛ ශ්‍රේෂ්ඨාධිකරණ විනිසුරු මඩුල්ලක් හමුවෙහි ඊයේ (18) ආරම්භ විය.මෙම දිවි නැගුම පනත් කෙටුම් පත ආණ්ඩු ක්‍රම ව්‍යවස්ථාවට පටහැනි බැවින් එය තුනෙන් දෙකේ බහුතරයකින් මෙන්ම ජනමත විචාරණයකින්ද සම්මතකර ගත යුතු බවට තීන්දු කරන්නැයි ඉල්ලා සමෘද්ධි සංවර්ධන නිලධාරින්ගේ සංගමයෙහි ලේකම්‍චාමර මද්දුම කලුගේ සහ පිරිසක් විසින් පෙත්සම් කිහිපයක් ඉදිරිපත් කර තිබිණ.මෙම පෙත්සම් සම්බන්ධ ශ්‍රේෂ්ඨාධිකරණ තින්දුව මෙම මස 31 වැනිදින සවස පාර්ලිමේන්තුවෙහි කථානායක වරයාට යැවිය යුතු බැවින් හැකි තරම් සංක්ෂිප්තව කරුණු ඉදිරිපත් කරන ලෙසත් නීතිඥවරුන් ඉල්ලීමක් කළ අගවිනිසුරුවරිය තවත් කරුණු ඉදිරිපත් කිරීමට ඇති නම් ඒවා ලිඛිතව ඉදිරිපත් කරන ලෙස දන්වා සිටියා ය.මෙම පනත් කෙටුම්පතට පක්ෂව සහ විපක්ෂව පෙත්සම් පහළොවක් ඉදිරිපත්ව ඇති බැවින් එම සියළුම පෙත්සම්කරුවන්ට කරුණු දැක්වීම සඳහා අවස්ථාව ලබා දෙන බව අගවිනිසුරු ආචාර්ය ශිරාණී බණ්ඩාරනායක මහත්මිය මෙහිදී සඳහන් කළාය.ඒ අනුව ඊයේ (18) සහ ලබන සඳුදා (22) ඒ වෙනුවෙන් වෙන් කිරිමට තීරණය විය.අගවිනිසුරු ආචාර්ය ශිරාණී බණ්ඩාරනායක, නිමල් ගාමිණී අමරතුංග, කේ.ශ්‍රී .පවන් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම් කැඳවන ලදි.නීතිපතිවරයා පෙත්සමෙහි වගඋත්තර කරු ලෙස නම් කර ඇත.පෙත්සම්කරු වෙනුවෙන් පෙනී සිටි නීතිඥ ජේ.සී වැලි අමුණසහ නීතිඥ එම්. ඒ සුමන්දිරම් යන මහත්වරු දීර්ඝ ලෙස කරුණු ඉදිරිපත් කෙළේය.“දිවි නැගුම සංවර්ධන දෙපාර්තමේන්තුව පිහිටුවිම සඳහා වන විධි විධාන ඇතුළත් පනත් කෙටුම් පත පාර්ලිමේන්තුවට ඉදිරිපත් කරන ලද බවත් එහි ඇතුළත් ඇතැම් වගන්ති මගින් පෙත්සම්කරුවන් ගේ මූලික අයිතිවාසිකම් උල්ලංඝනය වන බවත් ඒ මහතා සඳහන් කෙළේය.එම පනත් කෙටුම් පත අනුව ආයතන තුනක් එක් කොට මෙම දෙපාර්තමේන්තුව පිහිටුවනු ලැබේ.එහිදී ශ්‍රි ලංකා සමෘද්ධි අධිකාරිය, ශ්‍රී ලංකා දක්ෂිණ සංවර්ධන අධිකාරිය, සහ ශ්‍රි ලංකා උඩරට සංවර්ධන අධිකාරිය යන ආයතන තුන ඒකාබද්ධ කරණු ලැබේ.එම ආයතන වල සේවකයන් ගේ සේවක අර්ථ සාධක අරමුදල් බැර කිරිම් සම්බන්ධ පැහැදිළි කිරීම් එම පනත් කෙටුම් පතෙහි නොමැති අතර පාරිතෝෂික දීමනා එම පනත් කෙටුම්පතින් බැහැර කර ඇතැයිද එම නිසා එය අහිමි වීමේ අවධානමකට සේවකයන් ලක් වන බව පෙත්සමෙහි ද එම පනත් කෙටුම්පතෙහි සඳහන් විධි විධාන නිසා සමෘද්ධි සේවකයන් ගේ අනාගතය පිළිබඳ අවිනිශ්චිත බියක් ඇති වන බවද නීතිඥ වැලිඅමුණ මහතා සඳහන් කෙළේ ය.එසේම මෙම දෙපාර්තමේන්තුව සතු සියළු බල තල ඇමැතිවරයාට පැවරෙන විධිවිධාන පනත් කෙටුම්පතෙහි සදහන් වන අතර මූල්‍ය කටයුතු මහ බැංකු අධීක්ෂණයෙන් තොර බවද දුප්පතුන්ගෙත් දුප්පතුන් වන පිරිසකගේ මුදල් මෙලෙස මහ බැංකු අධීක්ෂණයෙන් තොරව ඇමැති වරයකුගේ යටතට ගැනීම තවත් දඬුවම් මුදලාලිලා බිහි කරන්නක් බව නීතිඥ වැලි අමුණ මහතා සඳහන් කෙළේ ය.රජයේ සෑම දෙපාර්තමේන්තුවක් ම පාර්ලිමේන්තුවට යටත් වන නමුත් මෙය ඇමැති වරයා යටතට පමණක් පැවරෙන බවට නීතිඥවරු කරුණු ඉදිරිපත් කළහ.එබැවින් මෙම දෙපාර්තමේන්තුව සෙසු රජයේ ‍දෙපාර්තමේන්තුවලින් වෙනස් සුවිශේෂි වනදෙපාර්තමේන්තුවක් වන බවද නීතිඥවරු පෙන්වා දුන්හ.කරුණු සලකා බැලූ අධිකරණය පෙත්සම පිළිබඳ වැඩි දුර කරුණු සලකා බැලීම 22 දිනට කල් තැබීය.ෆයිස් මුස්තාපා, මනෝහාර ද සිල්වා, ජයතිස්ස ද කොස්තා, කුෂාන්ද අල්විස් යන ජනාධිපති නීතිඥවරු සහ චන්දන ලියන පටබැඳි ,ඉක්‍රාම් මොහොමඩ් ඇතුළු නීතිඥවරු පිරිසක් පෙත්සමට සහය පළ කිරීම සඳහා අධිකරණයෙහි පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n1210196</link>
    <topic>ගුරුවරියකගෙන් පහර කෑ විදුහල්පතිවරයා රෝහලේ</topic>
    <author>එම්. මහරුෆ් කුරුණෑගල දකුණ සමූහ</author>
    <content>කුරුණෑගල දිස්ත්‍රික්කයේ ගොකරැල්ල ප්‍රදේශයේ පාසලක ගුරුවරියකගෙන් පහර කෑ එම විදුහලේ විදුහල්පතිවරයා තුවාල ලබා රෝහල් ගත කර ඇත.කාලයක් තිස්සේ පැවැති විරසකයක් මේ පහර දීමට හේතුව බව පැවසේ.පහරකෑමට ලක්වූ විදුහල්පතිවරයා දැනට ගොකරැල්ල රෝහලේ නේවාසිකව ප්‍රතිකාර ලබන අතර පහරදුන් ගුරුවරිය ඊයේ (18දා) දහවල් පොලිසිය මගින් අත්අඩංගුවට ගෙන තිබේ. ඇය අධිකරණයට ඉදිරිපත් කිරීමට නියමිතය.පහරදීම හේතුවෙන් විදුහල්පතිවරයාගේ මුහුණට හා හිසට තුවාල සිදුවී ඇති බව දැන ගැනීමට ඇත. පන්තියෙහි නියමිත පාඩම ඉගැන්වීමට අදාළ ගුරුවරිය නොයාම පිළිබඳව ඇයගෙන් විමසා ඇයට අවවාද කළ අවස්ථාවේ දී ගුරුවරිය විදුහල්පතිවරයාට පහර දී ඇති බව සැලවෙයි. ගොකරැල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n1210197</link>
    <topic>ඌරන්ට ඇටවූ විදුලි රැහැනක පැටළී සද්දන්තයා මරු දකී</topic>
    <author>ප්‍රසාද් පුර්ණමාල්</author>
    <content>වල් ඌරන්ට ඇටවු විදුලි රැහැනක පැටළී අලියකු මිය යාමේ සිද්ධියක් සාලිය වැව පොලිස් වසමට අයත් නීලබැම්ම ගොවිජන ව්‍යපාරයෙන් දැන ගන්නට ඇත. අක්කර දෙකක කෙසෙල් වගාවට ඇතුඵ වෙන ඌරන්ගෙන් වගාව බේරා ගැනිමට විදුලි රැහැන් ඇද තිබේ.උසින් අඩි අටක් හා වයස අවුරුදු 35ක් වන මේ අලියා නීලබැම්ම ව්‍යාපාරයේ ගොවිබිමිවලට මාස කිහිපයක සිට බරපතළ ලෙස හානි කර ඇති බවද වාර්තාවෙයි. රජයෙන් ඉදිකර ඇති විදුලි වැටට ගස් පෙරලා මේ සද්දන්තයා වගාබිමි වලට ඇතුළු වි ඇත.අනවසරයෙන් විදුලි රැහැන් ඇදිමේ චෝදනාව මත සාලිය වැව පොලිසිය සැකපිට ගොවියකු අත්අඩංගුවට ගෙන ඇත. අලි මිනිස් ගැටුමට තිරසාර වැඩපිළිවෙළක් අවශ්‍ය බව කරුවලගස්වැව ජනතාව පැවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n1210198</link>
    <topic>අනුරාධපුර ජනප්‍රිය පාසලකින් මත්පැන් - සිම් කාඩ් ජංගම දුරකථන සොයා ගනී</topic>
    <author>අනුරාධපුර මධ්‍යම විශේෂ</author>
    <content>අනුරාධපුර නගරයේ ප්‍රසිද්ධ මිශ්‍ර පාසලක පසුගිය දා කළ මෙහෙයුමක දී සිම් කාඩ්පත්, ජංගම දුරකථන, මත්පැන් හා මත්ද්‍රව්‍ය සොයා ගැනීමට හැකි වූ බව එම මෙහෙයුමට සහභාගිවූ නිලධාරියෙක් පැවසීය.එම විදුහලට දිගින් දිගටම ජංගම දුරකථන හා මත්පැන්, මත්ද්‍රව්‍ය රැගෙන එන බවට ලැබුණු පැමිණිලිවලට අනුව මේ හදිසි සෝදිසි මෙහෙයුම ක්‍රියාත්මක කර ඇත. විද්‍යාලයේ ඉගෙනුම ලබන නමවන වසරේ සිට උසස් පෙළ පංති මේ පරීක්‍ෂාව සඳහා යොදා ගෙන ඇති අතර , එහිදී ජංගම දුරකථන වලට යොදන සිම් කාඩ්පත් විශාල ප්‍රමාණයක් ජංගම දුරකථන විශාල සංඛ්‍යාවක් , බීර හා මත්වීමට උපයෝගී කර ගන්නා පෙති සහ කුඩු වර්ග මෙහෙයුම සිදු කළ කණ්ඩායම අත්අඩංගුවට ගෙන ඇත.මේ මෙහෙයුමේ දී සිසුවියන්ගේ ටයිපටි වල සඟවා රැගෙන ආ සිම් කාඩ් පත් විශාල සංඛ්‍යාවක් හමු වී ඇති අතර, සපත්තු සහ මේස් අස්සේ තිබී ජංගම දුරකථන විශාල සංඛ්‍යාවක් ද සොයා ගෙන ඇත. ඊට අමතරව පාසලට වතුර රැගෙන එන බෝතල් වල බහා ගෙන ආ බීර ද මෙහෙයුම සිදු කළ පිරිස අත්අඩංගුවට ගෙන ඇත.මේ සිද්ධිවලට සම්බන්ධ සිසු සිසුවියන්ට එරෙහිව විනය ක්‍රියාමාර්ග ගැනීමට කටයුතු යොදා ඇත. මොවුන් ජංගම දුරකථන හා මත් බීම් වර්ග පාසලට රැගෙන විත් නොමනා ලෙස හැසිරෙන බව ද පරීක්‍ෂණවලින් අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n1210199</link>
    <topic>ජාතික ආරක්ෂාවට ඇති කැපවීම බිඳකින්වත් අඩු නොකරමි</topic>
    <author>ධනුෂ්ක ගොඩකුඹුර</author>
    <content>දශක තුනක් පුරා ජනතාව පීඩාවට පත් කළ ත්‍රස්තවාදය නිමා කළත් ජාතික ආරක්ෂාවට ඇති කැපවීම මෙන්ම රණවිරුවන්ට කෙරෙන සැලකිල්ලත් බිඳකින්වත් අඩු කිරීමට තමා සූදානම් නොමැති බව ජනාධිපති මහින්ද රාජපක්ෂ මහතා අවධාරණය කළේය.ජාතික ආරක්ෂාවට වැය කරන මුදල අද ඇතැමුන්ට ප්‍රශ්නයක්ව ඇති නමුත් අප රට වෙනුවෙන් දිවි දෙන්නට ඉදිරියට ගිය රණවිරුවන් ජීවිත කාලය පුරාම රැක බලා ගත යුතුය යන ස්ථාවරයේ වත්මන් රජය සිටින බවත් ජනාධිපතිවරයා ප්‍රකාශ කළේය.රුදුරු ත්‍රස්තවාදය පරාජය කරමින් අප වීරෝදාර රණවිරුවන් ඵෙතිහාසික විජයග්‍රහණය ලැබූ දිනයේ සිතට දැනුණු ජාතික හැඟීම අමතක කරදමන්නට රටට ආදරය කරන කිසිවකුටවත් හැකියාවක් නොමැති බවත් ජනාධිපතිවරයා පැවසීය.එදා ජනතාවගේ සිතට දැනුණු ජාතික හැඟීම සදාකල් පැවැතිය යුතු බව අවධාරණය කළ ජනාධිපතිවරයා එම හැඟීම අමතකරලීමට ඇතැම් බලවේග උත්සාහ කළත් ඒවාට ඉඩ තබන්නට තමාට පුළුවන්කමක් නොමැති බව ප්‍රකාශ ‍කළේය.අපගේ වීරෝදාර රණවිරුවන් පරාජය කළ ත්‍රස්තවාදයේ සෙවණැලි වෙනත් ආකාරවලින් හිස එසවීමට ගන්නා උත්සාහයන් සම්බන්ධයෙන් ජනතාව අවධානයෙන් පසු විය යුතු බව ජනාධිපති මහින්ද රාජපක්ෂ මහතා පැවසීය.ජනාධිපතිවරයා මෙසේ ප්‍රකාශ කළේ රට වෙනුවෙන් දිවි නොතකා යුද වැදුණු වීරෝදාර රණවිරුවන්ගේ මාපියන් වෙත කෘතගුණ දක්වන රණවිරු මාපිය රැකවරණ වැඩපිළිවෙළේ සමාරම්භක ජාතික ‍මහෝත්සවයට අරලියගහ මන්දිරයේ දී ඊයේ (18) එක්වෙමිනි.1983-01-01 දින සිට 2009-05-19 දින දක්වා යුද, ගුවන්, නාවික හමුදා සහපොලිස් දෙපාර්තමේන්තුවේ සේවය කරමින් රට වෙනුවෙන් දිවි දුන් හා නොදුන් රණවිරුවන්ගේ මාපියන් වෙත මාසිකව රුපියල් 750ක දීමනාවක් ලබා දෙන මේ වැඩපිළිවෙළ ජනාධිපතිවරයා 2011 අයවැයෙන් ඉදිරිපත් කළ යෝජනාවක් අනුව ක්‍රියාවට නැංවෙයි.එදා අලිමංකඩ රණ බිමේ දී රට, ජාතිය වෙනුවෙන් සිය ජීවිතය කැප කළ වීරෝදාර ගාමීණී කුලරත්න රණවිරුවාගේ මෑණියන් වෙත ප්‍රථම ගිණුම ප්‍රදානය කරමින් ජනාධිපතිවරයාගේ අතින් රණවිරු මාපිය රැකවරණ වැඩපිළිවෙළේ සමාරම්භය සනිටුහන් කෙරිණි.සාමාන්‍ය ජනතාව වෙනුවෙන් යම් යම් වැඩපිළිවෙළ ක්‍රියාත්මක කිරීමේ දී නොයෙක් බලපෑම් එල්ල වන බව පෙන්වා දුන් ජනාධිපතිවරයා ඇතැම් පනත් ගෙන ඒමේදී පමණක් නොව අයවැයට විරුද්ධව පවා අධිකරණය හමුවට යාමට ඇතැමුන් සූදානමින් සිටින බව කීවේය.දිවි නැඟුම වැඩපිළිවෙළ යනු මේ රටේ දිළිඳු, ආර්ථික හයියක් නොමැති ජනතාවට ශක්තියක් වනු පිණිස ගෙන ආ වැඩපිළිවෙළක් බවත් ජනාධිපතිවරයා වැඩි දුරටත් පැවසීය.ජ්‍යෙෂ්ඨ ඇමැති රත්නසිරි වික්‍රමනායක, ඇමැති විමල් වීරවංශ, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක, යුද හමුදාපති ලුතිනන් ජෙනරාල් ජගත් ජයසූරිය, ගුවන් හමුදාපති එයාර් වයිස් මාෂල් හර්ෂ අබේවික්‍රම, නාවික හමුදාපති වයිස් අද්මිරාල් ජයනාත්කොළඹගේ, පොලිස්පති එන්. කේ. ඉලංගකෝන් මහත්වරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n12101910</link>
    <topic>පැහැර ගත් තේජාන් පුතා ගැන සොයන්න</topic>
    <author>චන්ද්‍රිකා පෙරේරා හා මහින්ද අලුත්ගෙදර</author>
    <content>පැහැර ගැනීමට ලක්වූ "තේජාන් පුතා" යාත්‍රාව ගැන සොයා බලන්නැයි ඕස්ට්‍රේලියා රජයට දැනුම් දෙන බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා පවසයි. 4 වැනි පිටුවටධීවර යාත්‍රාව පැහැර ගත් පිරිස පුද්ගලයන් දස දෙනෙක් රැගෙන ඕස්ට්‍රේලියාවට ගිය බව සිද්ධිය සම්බන්ධයෙන් අත්අඩංගුවට ගත් සැකකරුවන් පොලිස් ප්‍රශ්න කිරීම් හමුවේ අණාවරණය කර තිබේ.මාතර කුඩාවැල්ල ධීවර වරායෙන් ඉකුතු දා පිටත්ව ගිය මේ යාත්‍රාවේ සිටි ධීවරයන්ගේ අත් පා ගැට ගසා මහ මුහුදට ඇද දමා සන්නද්ධ පිරිසක් යාත්‍රාව රැගෙන ගිය බව අනතුරට මුහුණ දී දිවි ගලවාගත් ධීවරයන් පවසා තිබේ.මෙසේ පැහැරගැනීමට ලක් වූ නවීන යාත්‍රාව කුමන රටකට රැගෙන ගියේද යන්න නිවැරැදිව මෙතෙක් හෙළිව නැති අතර එය ඕස්ට්‍රේලියාවට රැගෙන යන්නට ඇතැයි සැකකරන හෙයින් ඒ පිළිබඳ එරට රජයේ අවධානය යොමු කරවීමට කටයුතු කරන බව වර්ණකුලසූරිය මහතා වැඩිදුරටත් කීය. යාත්‍රාව පැහැර ගත් කොල්ලකරුවන් කුඩා යාත්‍රාවකින් පැමිණ විශාල ප්‍රමානයේ නවීන යාත්‍රාව පැහැර ගෙන ඇත. කොල්ලකරුවන් පැමිණි කුඩා යාත්‍රාව සහ එය පදවාගෙන ආ සිව්දෙනෙක් මේ වන විට පොලිසිය අත්අඩංගුවට ගෙන ඇත. අත්අඩංගුවට පත්වූවන් හුංගම රන්න ප්‍රදේශයේ පදිංචි අය බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි ප්‍රිශාන්ත ජයකොඩි මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n12101911</link>
    <topic>ගුවන් හමුදා සෙබළා ඇතුළු සිවුදෙනාට වැඩ වරදී</topic>
    <author>මාතර සමූහ</author>
    <content>ධීවරයන් දෙදෙනකුගේ අතපය බැඳඑක් අයකුට පිහියෙන් ඇන මුහුදට දැමූතංගල්ල මුහුදේ දී ධීවරයන් දෙදෙනකුගේ අතපය බැඳ එක් අයකුට පිහියෙන් ඇන මුහුදට දැමූ සිද්ධියට ගුවන් හමුදා සෙබළකු ඇතුළු සිව්දෙනකු මාතර කොට්ඨාස අපරාධ විමර්ශන අංශයේ නිලධාරීන් අත්අඩංගුවට ගෙන ඇත.මෙම සිද්ධියේදී ආගමන විගමන නීති උල්ලංඝනය කරමින් පුද්ගලයින් 10 දෙනකු බහුදින ධීවර යාත්‍රාවට ගෙන ගිය අවුට්මෝටර් බෝට්ටුව, එම බෝට්ටුවේ කැඩී ගිය එන්ජිම සහ පුද්ගලයින් ගොඩබිමෙන් ප්‍රවාහනය කළ ත්‍රිවිලර් රථය පොලිසිය අත්අඩංගුවට ගෙන ඇත.තංගල්ල අඹන්වැල්ල ප්‍රදේශයේ තිබී ධීවර යාත්‍රාව සහ තංගල්ල ප්‍රදේශයේ තිබී ත්‍රිවිල් රථය අත්අඩංගුවට ගෙන ඇත. සිද්ධියට සම්බන්ධ සැකකරුවන් තංගල්ල ප්‍රදේශයේ පදිංචිකරුවෝ වෙති.මෙම සැකකරුවන් සතරදෙනාම මිනීමැරීමට තැත්කිරීම, ආගමන විගමන නීති උල්ලංඝනය කරමින් නීති විරෝධීව ඕස්ට්‍රේලියාවට පුද්ගලයින් ප්‍රවාහනය කිරීම යන චෝදනා යටතේ මාතර මහේස්ත්‍රාත් අධිකරණයට ඊයේ (18) ඉදිරිපත් කිරීමට නියමිතව තිබිණි.සිද්ධිය සම්බන්ධයෙන් සැකකරුවන් ක්ෂණිකව අත්අඩංගුවට ගැනීම සම්බන්ධයෙන් දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න, මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාට කුඩාවැල්ල, ප්‍රදේශවල ජනතාවගේ ප්‍රසාදය හිමි වී ඇත.මාතර කොට්ඨාස අපරාධ අංශයේ වැ. බ. ස්ථානාධිපති පොලිස් පරීක්‍ෂක ජයරත්න, පො. පරීක්‍ෂක විපුල දසනායක, පොලිස් පරීක්‍ෂක හෙට්ටිආරච්චි, පො. සැ. (55804) අශෝක ප්‍රියංකර, පො. කො. (33598) රණසිංහ, පො. කෝ’ (15993) හේමචන්ද්‍ර, (55832) උදයකුමාර, (72699) සිසිර, (4930) සුනිල්, (55836) ක්‍රිෂාන්ත, (33778) සුරවීර යන නිලධාරීහු වැඩිදුර පරීක්‍ෂණ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=n12101912</link>
    <topic>අග්නිදිග ආසියානු කලාපයේ ප්‍රජා සෞඛ්‍ය වෘත්තිකයන් පුහුණු කිරීමේ මධ්‍යස්ථානය කළුතරට</topic>
    <author>සන්ධ්‍යා කරුණාරත්න</author>
    <content>අග්නිදිග ආසියානු කලාපීය රටවල ප්‍රජා සෞඛ්‍ය වෘත්තිකයින් පුහුණු කිරීමේ ජාත්‍යන්තර සහයෝගිතා මධ්‍යස්ථානය වශයෙන් කළුතර ජාතික සෞඛ්‍ය විද්‍යායතනය නම් කෙරේ.ඒ අනුව කළුතර ජාතික සෞඛ්‍ය විද්‍යායතනය ලෝක සෞඛ්‍ය සංවිධානයේ අන්තර්ජාතික සහයෝගිතා මධ්‍යස්ථානයක් වශයෙන් සංවර්ධනය කිරීමට එම සංවිධානය පියවර ගෙන ඇත.ශ්‍රී ලංකාව ප්‍රජා සෞඛ්‍ය ක්ෂේත්‍රයෙන් ලබා ඇති ශීඝ්‍ර දියුණුව සැලකිල්ලට ගනිමින් අග්නිදිග ආසියානු කලාපීය රටවල ප්‍රජා සෞඛ්‍ය වෘත්තිකයන් පුහුණු කිරීමේ මධ්‍යස්ථානයක් වශයෙන් සංවර්ධනය කිරීමට මේ විද්‍යායතනය ලෝක සෞඛ්‍ය සංවිධානයෙන් තෝරාගෙන තිබේ.ලෝක සෞඛ්‍ය සංවිධානයේ මුල්‍ය සහයෝගීතාව යටතේ සංවර්ධනය කළ කළුතර ජාතික සෞඛ්‍ය විද්‍යායතනය එම සංවිධානයේ ජාත්‍යන්තර සහයෝගිතා ආයතනයක් වශයෙන් පෙරේදා (16) විවෘත කෙරිණ.සෞඛ්‍ය ඇමැති මෛත්‍රීපාල සිරිසේන මහතාගේ ඉල්ලීමකට අනුව ලෝක සෞඛ්‍ය සංවිධානය මේ පියවර ගත් අතර ශ්‍රී ලංකාව ප්‍රජා සෞඛ්‍ය ක්ෂේත්‍රයෙන් ලබා ඇති දියුණුව ලෝක සෞඛ්‍ය සංවිධානයේ අග්නිදිග ආසියානු කලාපීය කාර්යාලයට මීට වසර දෙකකට පෙර ඉදිරිපත් කෙරිණ.ලෝක සෞඛ්‍ය සංවිධානය ශ්‍රී ලංකාව තුළ ක්‍රියාත්මක වී වසර 61ක් සපිරේ. බෝ වන රෝග මෙරටින් තුරන් කිරීම සඳහා එම සංවිධානයෙන් ලැබුණු සහයෝගය විශිෂ්ට බව සෞඛ්‍ය අමාත්‍යාංශය ප්‍රකාශ කරයි.2004 වසරේදී මෙරටට බලපෑ සුනාමි ව්‍යසන තත්ත්වයේදී ලක්ෂ 12ක් පමණ ජනතාව අවතැන් වූ අතර ඔවුන්ගේ සෞඛ්‍ය තත්ත්වය නංවාලීමටත්, 2009 වසරේ කොටි ත්‍රස්තවාදයට එරෙහි අවසන් මෙහෙයුමේදී කොටි ග්‍රහනයෙන් මිදී ආ ජනතාවට සෞඛ්‍ය පහසුකම් ලබාදීමටත් කළ මෙහෙය වි‍ශිෂ්ට බව සෞඛ්‍ය ඇමැති මෛත්‍රීපාල සිරිසේන මහතා පවසයි.මීට දශකයකට පමණ පෙර පෝලියෝ, වසූරිය, ගලපටලය රෝග සම්පූර්ණයෙන්ම තුරන් කිරීමටත්, ඩෙංගු රෝගයෙන් මරණයට පත්වන රෝගීන් අවම කිරීමටත් අවශ්‍ය මූල්‍ය හා තාක්ෂණික සහයෝගය ලෝක සෞඛ්‍ය සංවිධානයෙන් ලැබිණ.වසර හැටක ඉතිහාසය සමඟ මෙරට නිදහස් සෞඛ්‍ය සේවාව පිළිබඳ කලාපීය වශයෙන් ජාත්‍යන්තරව වැදගත්කමක් උසුලන ඉහළ ප්‍රමිතියක් තිබෙන ගුණාත්මක සේවාවක් සලසන රටක් විදියට ලෝක සෞඛ්‍ය සංවිධානයේ පැසසුමට ලක්ව තිබීම ආඩම්බරයක් බව ද ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=r1210191</link>
    <topic>හොරණ වවුලගල ජනපදයේ පදිංචි පවුල් 10ක නිවාස කඩා බිඳ දමලා</topic>
    <author>හොරණ සමූහ බන්ධුල ආර්. ගුලවත්ත සහඉංගිරිය සමූහ කුමාරි ගමගේ</author>
    <content>හොරණ වවුලගල ජනපදයේ පිහිටි පදිංචි නිවාස 10 ක් පමණ කිසියම් පිරිසක් විසින් කඩා දැමීම නිසා එම නිවැසියෝ අසීරුවට පත්ව සිටිති.මේ ජනපදයේ සිටින අනවසර පදිංචිකරුවන්ට එම නිවාසවලින් ඉවත් වන ලෙස හොරණ ප්‍රාදේශීය ලේකම් කාර්යාලය මගින් ඔක්තෝබර් 12 වැනි දින දැන්වීම් අලවා තිබේ. හමුදාවෙන් යැයි පවසමින් හොරණ ප්‍රාදේශීය ලේකම් කාර්යාලයේ නිලධාරීන් සහ හොරණ මූලස්ථාන පොලිස් නිලධාරීන් මේ නිවාස කැඩීමට සම්බන්ධ වූ බව එම පදිංචිකරුවෝ පවසති.ප්‍රදේශවාසීන්ගේ විරෝධතා මධ්‍යයේ නිවාස කැඩීම අත්හැර පැමිණි පිරිස නැවත ගිය බව නිවැසියෝ කියති.පටබැඳිගේ රෝසවතී - මම ඉඩමේ පදිංචියට ඇවිත් අවුරුදු 2 ක් වෙනවා. නැති බැරිකමට මැටි ගහලා ගෙයක් හදාගෙන පදිංචිව ඉන්නවා. දුව උසස් පෙළ පන්තියේ ඉගෙන ගන්නවා. මේ කන්දෙ ඇයට ආරක්‍ෂාව මදී. ඒ නිසා ඇයව වෑවල ගෙදරක නවත්වලා ඉන්නේ. මම හොරණ ගිය වෙලාවෙ මගේ ගේ පෙරළන්න හදල. අපි කොහේද යන්නේ.වවුලුගල වත්තේ පදිංචි රෝහිත පෙරේරා - මේ ඉඩම එල්. ආර්. ඩී. ඉඩමක්. 1994 දී රබර් ගස් ගැලෙව්වා. ඉඩම් බෙදල දුන්නෙ 2002 දී. ඉඩම් කට්ටි 349 යි. 100 ක් හිස් ඉඩම් කට්ටි. 164 ක් පදිංචියි. 44 ක් අනවසර නිවාස. මේ ඉඩම්වල පදිංචි වෙන්න කීවෙත් මේ ආණ්ඩුවෙන්මයි. ලයිට් දුන්නා. පානීය ජලය නෑ. මාර්ග පද්ධතියක් නෑ.එස්. චන්දන මහත්මිය - මගේ දරුවා අසනීපයෙන් නිවෙස ඇතුළෙ සිටියදී මම අසල කඩයට ගියා. ඒ අවස්ථාවේ නිවෙස කඩන්නට හදලා. ප්‍රදේශවාසීන්ගේ කෑගැසීමට ගේ කඩන්න ආපු මහත්වරු ඉවත්වෙලා ගියා. ඇතැම් අයගේ නිවෙස්වල තිබූ ආහාර ද ඇදදමා ගිහින්. වහළවල් ගලවලා.හොරණ ප්‍රාදේශීය ලේකම් නිශාන්ති ජයසිංහ මහත්මිය - මේ ඉඩම රජයෙන් බෙදා දුන් එකක්. ඉඩම්වලට මිණුම් නියෝග ආවා. පදිංචි අයට ඉඩම්වලට ඔප්පු ලබා දෙන්න මැනලා ගල් දාලා. පසුගිය සතියේ දැන්වීම් ඇලෙව්වා. කවුරුවත් මාව හමුවන්නට ආවේ නෑ. අනවසරයෙන් ඉඩම් අල්ලාගෙන ලෑලි ගහලා ගෙවල් හදාගෙන. පස්සේ අත යට විකුණන්නයි හදන්නේ.මගේ නියෝගය මත තමයි එම නිවාස ඉවත් කළේ. මේ කිසිම ඉඩමක කිසිම කෙනෙක් පදිංචිව නොසිටි බව කියන්න කැමතියි. මේ ක්‍රියාමාර්ගය ගත්තේ අපිට පදිංචි වෙන්න නෙමෙයි. නැති බැරි අයට බෙදල දෙන්න.  .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=r1210192</link>
    <topic>වසර 22කට පෙර කහතුඩුවේ සිදුවු මිනීමැරුමක සැකකරු වසර 10ක් හිරේට</topic>
    <author>පානදුර සමුහකපිල සෝමරත්න</author>
    <content>සැකකරු වෙනත් චෝදනාවකටද සිරගතව සිටින අයෙක්මිනීමැරුමක් සිදුවී අවුරුදු 18කට පසුව නීතිපතිවරයා විසින් විත්තිකරුවකුට පැවරු නඩුවක් විභාග කළ මහාධිකරණ විනිසුරු මාලනී ගුණරත්න මහත්මිය එම විත්තිකරුට බරපතළ වැඩ ඇතිව අවුරුදු දහයක සිර දඬුවමක් හා රුපියල් පහළොස් දහසක දඩයක් පානදුර පළාත්බද මහාධිකරණයේදී නියම කළාය.මේ මිනීමැරුම සිදුවී ඇත්තේ දැනට අවුරුදු 22 කට පෙර පිළියන්දල කහතුඩුව පොලිස් වසමේදීය.එම දඬුවමට අමතරව රුපියල් ලක්ෂයක වන්දිමුදලක් පැමිණිලිකාරිය වෙත ගෙවන ලෙසටද විත්තිකරුට නියම කළාය.එම වන්දි මුදල නොගෙවන්නේ නම් අතිරේක අවුරුදු දෙකක සිර දඬුවමක්ද ඔහුට නියම කෙරුණි.මේ දඬුවම් නියම වුයේ පිළියන්දල කහතුඩුව ප්‍රදේශයේ පදිංචි පුද්ගලයෙකුටය.ඔහු වෙනත් අපරාධයක් සිදුකිරීම සම්බන්ධ නඩුවක වරදකරු වී අවුරුදු 12ක සිරදඬුවම් විඳින සිරකරුවෙකි.ඔහු අධිචෝදනා ලබා සිටියේ 1990 මාර්තු මස 27 වැනිදා පිළියන්දල කහතුඩුවේදී 13 හැවිරිදි පාසල් දැරියක් දූෂණය කිරීම සම්බන්ධයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=r1210193</link>
    <topic>බියගම හෙයියන්තුඩුව 50 වතාවක් ලේ දන්දුන් පුද්ගලයකුට තිළිණ</topic>
    <author/>
    <content>බියගම හෙයියන්තුඩුව සණස සමිතිය පැවැත්වු ලේ දන්දීමේ පින්කමක් හෙයියන්තුඩුව පුරාණ විහාරාධිපති වැලමිටියාවේ සීලරතන නාහිමියන්ගේ ප්‍රධානත්වයෙන් හෙයියන්තුඩුව සණස ශාලාවේදී පසුගියදා පැවැත්විණි.එහිදී 50 වතාවක් ලේ දන්දීම සිදුකළ හෙයියන්තුඩුවේ පදිංචි එම්. මහින්ද පෙරේරා මහතාට සණස සමිතියේ සාමාජිකයන් සහ ගම්වැසියන් උපහාර තිළිණයක් ප්‍රදානය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=r1210194</link>
    <topic>අකුරණදී මහලු පුද්ගලයකු යට කර පලා ගිය බසයේ රියදුරු රහස් කැමරාවෙන් කොටුවෙයි</topic>
    <author>ගාමිණි බී. දිසානායක - හාරිස්පත්තුව මධ්‍යම විශේෂ</author>
    <content>සාක්කි නැතැයි සිතා පලා ගියත් ගමන නතර වුණේ හිර ගෙදරින්මහනුවර මාතලේ ප්‍රධාන මාර්ගයේ අකුරණ නගරයේදී ධාවනය කළ බස්රථයකට අවුරුදු අසූවක් පමණ වූ වියෝවෘද්ධ පුද්ගලයකු යටකරමින් මරණයට පත්කොට පලාගිය රියැදුරු අත්අඩංගුවට ගැනීමට අලවතුගොඩ පොලිසියේ නිලධාරීන් සමත්ව ඇත.රිය අනතුර සිදුවූ ස්ථානයේ අසල ඇති කාර්යාලයක සවිකර තිබූ කැමරා වෙතද අවධානය යොමුකොට ඇති අතර මෙදින කැමරා දර්ශන නිරික්‍ෂණයට ලක්කර මෙම අනතුර පෙ.ව. 04.30 සිට පෙ.ව. 05.10 අතර කාලයේදී සිදුවී ඇති බව සොයා ගැනීමට හැකිවිය.පොලිසිය මාතලේ ලංගම ඩිපොවට ගොස් එහි ලේඛන පරීක්‍ෂා කොට අදාළ බස්රථය හදුනාගෙන ඇති අතර එම බස් රථ පරීක්‍ෂා කිරීමේදී බස්රථයේ වම්පස පිටුපස ඇතුලත ටයරයේ ලේ පැල්ලම් රැසක් හමුවී තිබේ.ඒගැන සැකසිතු පොලිසිය එම අවස්ථාවේ බස්රථය ධාවනය කළ රියදුරු සහ බස්රථය අත්අඩංගුවට ගෙන රියදුරුගෙන් වැඩිදුර ප්‍රශ්න කිරීමේදී අනතුර සම්බන්ධ තොරතුරු අනාවරන කරගෙන ඇත.මෙම අනතුරින් මියගොස් ඇත්තේ හාරිස්පත්තුවේ වැරැල්ලගම, උල්ලදුපිටිය, පදිංචිව සිටි ලියන ආරච්චිගේ ජයසිංහ බණ්ඩා නැමැති අයෙකි.මෙම අනතුර සිදුකළ රියැදුරු ලෙස සැකපිට අත්අඩංගුවට ගත් අයගෙන් වැඩිදුරටත් ප්‍රශ්න කිරීමෙන් පසු මහනුවර සා.පො. ආ. 5 චාමික පේමසිරි මහතාගේ උපදෙස් පරිදි සැකකරු මහනුවර ප්‍රධාන මහේස්ත්‍රාත් රවීන්ද්‍ර පේමරත්න මහතාවෙත පමුණුව රක්‍ෂිත බන්ධනාගාර ගත කෙරිණි.අලවතුගොඩ පොලිස්ථානාධිපති හෙට්ටිආරච්චි මහතාගේ මෙහෙයවීමෙන් රථවාහන අංශයේ ස්ථානාධිපති පො.ප. රත්නායක, උ.පො.ප මහින්ද සහ අපරාධ අංශයේ ස්ථානාධිපති පුස්සේගොඩ යන නිලධාරිහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=r1210195</link>
    <topic>නීත්‍යනුකූල බිරිය ජීවත්ව සිටියදී තවත් බිරියක හොරෙන් අරන්</topic>
    <author>කොච්චිකඩේ විශේෂ ඩී.මිහිඳුකුල</author>
    <content>සැකකරුට අධිකරණයෙන් දඬුවම්විවාහක බිරිය ජීවතුන් අතර සිටියදී නීතියෙන් වෙන් නොවී වෙනත් විවාහයක් (බහු විවාහයක්) කර ගත්තේ යැයි කියන සිද්ධියක් සම්බන්ධයෙන් චෝදනා ලැබ වරද පිළිගත් අයකුට මීගමුව ප්‍රධාන මහේස්ත්‍රාත් ඒ.එම්.එන්.පී.අමරසිංහ මහතා විසින් චෝදනා දෙකටම වරදකරු කර එක් එක් චෝදනාවට හයමසක බරපතළ වැඩ ඇතිව සිරදඬුවම් ලෙස වසරක සිරදඬුවමක් නියම කරන ලදී.එම දඬුවම වර්ෂ 10කට අත්හිට වූ අතර පැමිණිලිකාරියට රුපියල් ලක්ෂයක මුදලක් වන්දි වශයෙන් ගෙවන ලෙසද නියම කෙළේ ය.එය නොගෙවන්නේ නම් තවත් මාස 6ක ලිහිල් සිරදඬුවමක් පනවන බව අධිකරණ නියෝගයේ සඳහන් වෙයි.සැකකරුට විදේශ ගමන්ද තහනම් කළ අතර ලක්ෂ 5ක ශරීර ඇපයක් මත මුදාහැර වැඩිදුර විභාගය ලබන 22 දිනට කල් තැබිණි.පැමිණිලිකාරියද ගුරුගේ වත්ත සීදූව පදිංචිව සිටියා ය. ඇය එහි සිල්ලර වෙළෙඳසලක් පවත්වාගෙන ගොස් සිටි අතර සැකකරු ගෙනා විවාහ යෝජනාවක් අනුව සිය මවුපියන්ගේ කැමැත්ත ඇතිව ඇය විවාහ වී ඇත. විවාහයෙන් පසු පැමිණිලිකාරිය විදේශගත වූවා ය.එම කාලයේදී නැවත සැකකරු දෙවැනි විවාහයක් කරගෙන ඇතැයි පැමිණිල්ලේ සඳහන්ය. දණ්ඩ නීති සංග්‍රහයේ ‘ඈ’ වගන්තිය අනුව මීගමුව කොට්ඨාස විශේෂ වංචා විමර්ශන ඒකකය පැමිණිල්ල ගොනු කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=r1210196</link>
    <topic>හික්කඩුව කොරල් උද්‍යානයට නරක දසාවක් උදාවෙලා</topic>
    <author>සටහන හා ඡායාරූපගාල්ල දිසා සමූහ</author>
    <content>ලෝක ප්‍රසිද්ධ හික්කඩුව කොරල් ජාතික උද්‍යානය සම්පූර්ණයෙන්ම විනාශවී යෑමේ අවාසනාවන්ත තත්ත්වයක් උදාවී ඇතැයි එහි උද්‍යාන භාරකරු අසංක ගුණවර්ධන මහතා කීවේය.මෙයට ප්‍රධානම හේතුව වී ඇත්තේ සමස්ත කොරල් පද්ධතියම මුහුදු වැල්ලෙන් වැසීයෑමට පටන්ගෙන තිබීමයි. දැනටමත් හරි අඩකට ආසන්න ප්‍රමාණයක් වැලිවලින් වැසී ගොස් ඇති බවද ගුණවර්ධන මහතා කීවේය.හික්කඩුව ධීවර වරාය සැදීම සඳහා යොදනු ලැබූ ගල්වැටිය නිසා මේ තත්ත්වය උදාවී ඇති බව පෙන්නාදුන් ඒ මහතා මේ නිසා වැලි ගොඩට එන දියවැල් ක්‍රියාත්මක වන අතර යළි වැලි මුහුදට ගෙනයන දියවැල් ක්‍රියාත්මක නොවීම මේ තත්ත්වයට බලපා ඇතැයිද හෙතෙම පැවසීය.මෙම කටයුත්ත කිරීමේදී නිසි ශක්‍යතා වාර්තාවක් ලබා නොගැනීම මෙයට තවත් හේතුවක් බව සඳහන් කළ ගුණවර්ධන මහතා මෙකී ගල්වැටිය යොදා සැකසූ හික්කඩුව ධීවර වරායත් වැලිවලින් පිරීම නිසා එම වරායත් මේ වනවිට ප්‍රයෝජනයට ගත නොහැකි වී ඇතැයි ද කීය.නිසි ප්‍රමිතියකට අනුව මේ ධීවර වරායේ ඉදිකිරීම් සිදු නොකිරීම නිසා මේ වනවිට හික්කඩුව ධීවර වරාය වැලිවලින් පිරී තිබේ.එම තත්ත්වය මත වටිනා පාරිසරික සම්පතක් වන කොරල් පද්ධතිය විනාශ වී යාමත් මුදල් වැයකොට අලුතින් සෑදූ ධීවර වරායෙන් නිසි පල නොලැබීමත් ජාතික අපරාධයක් බවද ගුණවර්ධන මහතා කීවේය.පසුගියදා පැවැත්වුණු ගාලු දිස්ත්‍රික් කෘෂිකර්ම කමිටු රැස්වීමේදී මේ කරුණු අනාවරණය වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=s1210191</link>
    <topic>19 වැනි පාසල් ක්‍රීඩා වර්ණ ප්‍රදානය මයිලෝ අනුග්‍රහයෙන් 25වැනිදා</topic>
    <author>වර්නන් ගුණසේකර</author>
    <content>ශ්‍රී ලංකා පාසල් ක්‍රීඩා මයිලෝ වර්ණ ප්‍රදානෝත්සවය ලබන 25 වැනි දින පස්වරු 2.00 සිට කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ.19 වැනි වරටත් මේ වර්ණ ප්‍රදානෝත්සවය පැවැත්වෙන්නේ නෙස්ලේ ලංකා ආයතනයේ අනුග්‍රහයෙනි. ශ්‍රී ලංකා පාසල් ක්‍රීඩා සභාව හා අධ්‍යාපන අමාත්‍යංශය මෙය සංවිධානය කරයි.පසුගිය 2011 වසර තුළ පාසල් ක්‍රීඩා 35ක ජාත්‍යන්තර මට්ටමේ ජයග්‍රහණ අත්කර ගත් හෝ සහභාගිත්වය දක්වනු ලැබූ මෙන්ම ජාතික මට්ටමේ දක්ෂතා දැක්වූ ක්‍රීඩක ක්‍රීඩිකාවන් 444 දෙනෙකුට මෙහිදී වර්ණ හිමි වීමට නියමිතය.පාසල් ක්‍රීඩා සංගම් 36න් 33කට වර්ණ පිරිනැමේ. බේස්බෝල්, ස්ක්‍රැබල් හා වෙඩි තැබීම යන පාසල් සංගම්වලින් නම් ඉදිරිපත් කර නැත. ස්ක්‍රැබල් හා වෙඩි තැබීම සංගම් ආරම්භ වී ඇත්තේ මේ වසරේදීය. ඔරු පැදීම, ස්කොච් හා ටයිකොන්ඩෝ යන ක්‍රීඩාවන්ට මෙවර ප්‍රථම වතාවට වර්ණ ප්‍රදානය කෙරේ.මෙම වර්ණ ප්‍රදානෝත්සවය පිළිබඳ මාධ්‍ය දැනුවත් කිරීමක් කොළඹ සී.ආර්. ඇන්ඩ් එෆ්.සී. ක්‍රීඩාගාරයේදී පෙරේදා පැවැත්විණි. එහිදී අදහස් දැක්වූ නෙස්ලේ ආයතනයේ සහකාර උප සභාපති බන්දුල එගොඩගේ මහතා, නෙස්ලේ ආයතනය පසුගිය වසර 25 තිස්සේ ශ්‍රී ලංකා පාසල් ක්‍රීඩා ක්ෂේත්‍රයට සහාය දක්වා ඇති බවත් එම කාලය ඇතුළත නෙස්ලේ ආයතනය විසින් ජාතික හා ජාත්‍යන්තර ක්‍රීඩකයන් බිහිකර ඇති බවත් මතක් කර දුන්නේය.මයිලෝ වර්ණ තිබෙන සිසුන්ට විශ්ව විද්‍යාල ප්‍රවේශයේ කඩඉම් ලකුණු දීමේදී වැඩිපුර ලකුණු ප්‍රමාණයක් ලැබෙන බවද එගොඩගේ මහතා පෙන්නා දුන්නේය.මෙවර වර්ණ ප්‍රදානෝත්සවයේ විශේෂ සිදුවීමක් වනුයේ 2011 වසරේ ඇතන්ස් හි පැවැති විශේෂ ඔලිම්පික් ලෝක ග්‍රීෂ්ම ක්‍රීඩා උලෙළේදී බැඩ්මින්ටන් කේවල ඉසව්වේ රන් පදක්කම දිනා ගත් මාතර සුජාතා බාලිකා විදුහලේ 18 හැවිරිදි හිරුණි මධුසරා සෙල්ලහේවා ආබාධිත ක්‍රීඩිකාවට වර්ණ ප්‍රදානය කිරීම බව අධ්‍යාපන අමාත්‍යංශයේ අධ්‍යක්ෂ ජනරාල් (ක්‍රීඩා) හා ශ්‍රී ලංකා පාසල් ක්‍රීඩා සභාවේ සභාපති රෝහණ කරුණාරත්න මහතා කියා සිටියේය.අදාළ පාසල් සංගම්වල යෝජනා අනුව නැගී එන ක්‍රීඩක ක්‍රීඩිකාවන්ට හා දක්ෂතම ක්‍රීඩක ක්‍රීඩිකාවන්ටද වර්ණ ප්‍රදානය කෙරෙනු ඇත. “සමහර සංගම් මේ විශේෂ කුසලතා දැක්වූ ක්‍රීඩක ක්‍රීඩිකාවන් නම් කර එවා නැහැ. එවැනි සංගම් ඒ නම් ලබන 23 වනදාට පෙර එවන්න කටයුතු කරන්න” යනුවෙන් කරුණාරත්න මහතා මෙහිදී දන්වා සිටියේය. මේ වන විට ලැබී තිබෙන යෝජනා මෙසේය.නැගී එන ක්‍රීඩකයා:නුවන් නිර්මාල් ජයසුන්දර - මේස පන්දු (මලියදේව පිරිමි විද්‍යාලය, කුරුණෑගල). කේ.ඩී.එස්.වී.රන්දෙණිය – මලල ක්‍රීඩා (රණබිම රාජකීය විද්‍යාලය, පේරාදෙණිය). උෂාන් ලෙවන්ගේ සමරකෝන් - චෙස් (රාජකීය විද්‍යාලය, කොළඹ). මැතිව් අබේසිංහ – පිහිණුම් (ආසියානු ජාත්‍යන්තර පාසල).නැගී එන ක්‍රීඩිකාව: රුවනි සංකලිපනා කන්නන්ගර - මේස පන්දු (මියුසියස් විද්‍යාලය, කොළඹ). අක්ශලා මාරලන්ද – මලල ක්‍රීඩා (මහාමායා බාලිකා විද්‍යාලය, මහනුවර). සුපේෂලා තිලකවර්ධන - චෙස් (මියුසියස් විද්‍යාලය, කොළඹ). විනෝලි ශානිකා සිරිවර්ධන – පිහිණුම් (මහාමායා බාලිකා විද්‍යාලය, මහනුවර).දක්ෂතම ක්‍රීඩකයා:චමිර ගිනිගේ - මේස පන්දු (ධර්මාශෝක විද්‍යාලය, අම්බලන්ගොඩ). කේසර ඒකනායක - වොලිබෝල් (මාදම්පේ සේනානායක විද්‍යාලය). සී.පී.වීරසිංහ – මලල ක්‍රීඩා (විජිත මධ්‍ය මහා විද්‍යාලය, දික්වැල්ල). ඩබ්ලිව්.ඩබ්ලිව්.සී.පෙරේරා - චෙස් (ත්‍රිත්ව විද්‍යාලය, මහනුවර). හේෂාන් උනම්බුව - පිහිණුම් (ත්‍රිත්ව විද්‍යාලය, මහනුවර).දක්ෂතම ක්‍රීඩිකාව:නුවනි නවෝද්‍යා - මේස පන්දු (ධර්මාශෝක විද්‍යාලය, අම්බලන්ගොඩ). නදීරා ජයසේකර – පිහිණුම් (විශාකා විද්‍යාලය, කොළඹ). පී.එම්.එස්.කේ.රත්නායක – මලල ක්‍රීඩා (සාන්ත ජෝශප් බාලිකා විද්‍යාලය, කෑගල්ල). ඩබ්ලිව්.ඩබ්ලිව්.ඩී.සවිනි කෞෂල්‍යා - ජූඩෝ (මහරගම මධ්‍ය මහා විද්‍යාලය)මයිලෝ වර්ණ ප්‍රදානෝත්සවයේ ප්‍රධාන අමුත්තා වනුයේ අධ්‍යාපන ඇමැති බන්දුල ගුණවර්ධන මහතා ය.විශේෂ ආරාධිත අමුත්තා ලෙස නෙස්ලේ ලංකා සමාගමේ කළමනාකාර අධ්‍යක්ෂ ඇලෝයිස් හොප්බවර් මහතා සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=s1210192</link>
    <topic>හොංකොං සික්සර්ස් නායකත්වය ජෙහාන් මුබාරක් ට</topic>
    <author/>
    <content>මේ මස 25 සිට 29 දක්වා හොංකොං හි පැවැත්වෙන හොංකොං සික්සර්ස් ක්‍රිකට් තරගාවලිය සඳහා සහභාගි වන ශ්‍රී ලංකා කණ්ඩායමේ නායකත්වයට ජෙහාන් මුබාරක් පත්කොට තිබේ. ශ්‍රී ලංකා කණ්ඩායම මෙසේය. ජෙහාන් මුබාරක් (නායක), කෞශාල් ලොකුආරච්චි, චාමර කපුගෙදර, කෝසල කුලසේකර, සචිත් පතිරණ, රමිත් රඹුක්වැල්ල, කුසල් ජනිත්.කළමනාකරු: චන්න වීරක්කොඩි මහතා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=s1210193</link>
    <topic>ජාතික යෞවන ක්‍රීඩා උලෙළ ලබන මස 22දා සිට කොළඹ දී</topic>
    <author>වේහැල්ලේ පියතිලකමහරගම විශේෂ</author>
    <content>ජාතික තරුණ සේවා සභාව, ශ්‍රී ලංකා යෞවන සමාජ සම්මේලනය සහ තරුණ කටයුතු හා නිපුණතා සංවර්ධන අමාත්‍යාංශය එක්ව සංවිධානය කරන ජාතික යෞවන ක්‍රීඩා උලෙළ ලබන මස 22වැනිදා සිට 25 වැනිදා දක්වා කොළඹ සුගතදාස ක්‍රීඩාංගණයේදී පැවැත්වේ.‍මේ වන විට තරගාවලියේ ප්‍රාදේශීය, දිස්ත්‍රික් හා ජාතික මට්ටමේ කණ්ඩායම් තරග රැසක් පවත්වා ඇති අතර 24 වැනි ජාතික ක්‍රීඩා උලෙළට සමගාමීව පැවැත්වෙන පිරිමි සහ කාන්තා ඇවිදීමේ තරග, මැරතන් ධාවන තරග හා පාපැදි තරග ලබන මස 10-11 දිනයන්හිදී මාතර සනත් ජයසුරිය ක්‍රීඩාංගණය ආශ්‍රීතව පැවැත්වේ.ඇවිදීමේ තරග අවුරුදු 20න් ඉහළ හා පහළ ලෙසත් පාපැදි තරග පිරිමි (කි‍‍ලෝමීටර් 120), කාන්තා (කිලෝමීටර් 40) 10 වැනිදා පැවැත්වීමට කටයුතු යොදා ඇත.මැරතන් ධාවන තරග පිරිමි (කිලෝමීටර් 42.19) සහ කාන්තා (කිලෝමීටර් 21.09) ලෙසත් 11වැනිදා පැවැත්වේ.මේ තරග සඳහා එක් දිස්ත්‍රික්කයකින් පිරිමි හා කාන්තා තරගකරුවන් 10 දෙනෙකු බැගින් ඉදිරිපත් කළ හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=s1210194</link>
    <topic>ආසියා රගර් පිටිය ජය ගැනීමට කාල්ටන් සුපර් සෙවන්ස් පදනමක් වුණා</topic>
    <author>ෆවුස් මොහොමඩ්</author>
    <content>ආසියානු සත් සාමාජික රගර් තරගබිමේ ජය මාවතට පිවිසීමට ශ්‍රී ලංකා පිල සමත්වූයේ මෙරට කාල්ටන් සුපර් සෙවන්ස් රගර් තරගාවලිය හරහා බව ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා පවසයි.දේශීය රගර් තරග බිමට පළමුවරට විදේශීය ක්‍රීඩකයන් ඇතුලත් කරමින් 'තාරුණ්‍යයට හෙටක්' සංවිධානය කාල්ටන් සුපර් සෙවන්ස් රගර් තරගාවලිය ආරම්භ කිරීමෙන් ශ්‍රී ලංකා සත් සාමාජික රගර් ක්ෂේත්‍රයේ පුනරුදයක් ඇතිවූ බව ඉල්යාස් මහතා දිනමිණට පැවැසීය.මේ වසරේ පැවැති එච්.එස්.බී.සී. ආසියානු සත් සාමාජික රගර් තරගමාලාවේ පළමු තරගාවලිය වූ බෝර්නියෝ සෙවන්ස් හී දී පළඟ ශූරතාවත්, දෙවැනි තරගාවලිය වූ ෂැංහායි සෙවන්ස් තරගාවලියේ බඳුන ශූරතාවත්, තෙවැනි තරගාවලිය වන මුම්බායි සෙවන්ස් තරගාවලියේ පළඟ ශූරතාවත් දිනූ ශ්‍රී ලංකා කණ්ඩායම මේ වනවිට ආසියානු සත් සාමාජික රගර් තරගබිමේ පෙරළිකාර කණ්ඩායමක් බවට පත්වී සිටියි.'මීට අවුරුදු 3කට පෙර 'තාරුණ්‍යයට හෙටක්' සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් අනුව නිර්මාණය වූ කාල්ටන් සත් සාමාජික රගර් තරගාවලියට වි‍දේශීය ක්‍රීඩකයන් එක්වීමෙන් ‍අපේ ක්‍රීඩකයන්ට ඔවුන් සමග කරට කර තරගවැදීමට අවස්ථාව උදාවුණා. දැනට අවුරුදු 4ක් තිස්සේ සාර්ථකව පැවැත්වෙන කාල්ටන් සෙවන්ස් තරගාවලියේදී ලෝක සත්සාමාජික රගර් තරගබිමේ සුපිරි ක්‍රීඩකයන් තුන් හතරදෙනකු සෑම කණ්ඩායමකටම ඇතුලත් වුණා. ඒ නිසා අපේ ක්‍රීඩකයන්ට ඔවුන් සමග එකට එක්වී තරග වැදීමේ අවස්ථාව උදාවුණා.මෙමගින් අපේ ක්‍රීඩකයන්ට ලෝක පූජිත විදේශීය ක්‍රීඩකයන් සම්බන්ධව තිබූ ආකල්ප වෙනස් වුණා. ඔවුන් සමග උරෙනුර ගැටෙමින් තරග කිරීමෙන් අත්දැකීම් රාශියක් ලබාගත්තා.ඒ වගේම විදේශීය පුහුණුකරුවනුත් කාල්ටන් සුපර් සෙවන්ස් තරගාවලියේ අපේ ක්‍රීඩකයන්ට අන්තර් ජාතික මට්ටමේ විවිධ පුහුණු කිරීම් කළා.එහි ප්‍රතිඵලය තමයි අද අපි භුක්ති විඳින්නේ. මේ සම්බන්ධව අපි තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතාට ස්තූති කළ යුතුයි මෙවැනි උදාර සංකල්පයක් ගෙනැවිත් ශ්‍රී ලංකාව ආසියානු සත් සාමාජික රගර් තරගබිමේ පෙරළිකාර කණ්ඩායමක් බවට පත්කිරීමට අවස්ථාව උදාකිරීම ගැන.' ලේකම්වරයා වැඩිදුරටත් සඳහන් කළේය. මෑතකදී ශ්‍රී ලංකා රගර් කණ්ඩායමේ පුහුණුකරු ලෙස එක්වූ එංගලන්තයේ සුපිරි සත් සාමාජික රගර් ක්‍රීඩක බෙන් ගෝලින්ස් ගේ විශිෂ්ට පුහුණුකාරත්වයත් ශ්‍රී ලංකාවේ ජයග්‍රහණවලට කදිම අඩිතාලමක්වූ බව ඉල්යාස් මහතා සඳහන් කළේය.'රගර් සංගම‍යේ සභාපති අසංග සෙනෙවිරත්න මහතාගේ අදහසක් අනුව තමයි අපි බෙන් ගෝලින්ස් මෙරට පුහුණුකරු ලෙස ගෙන්වීමට තීරණය කළේ. ඒකට අපේ සංගමයේ සියළුම සාමාජිකයන් ඒකමතිකව කැමැත්ත පළකළා.එයාලගේ සහාය අපිට 100%ක්ම ලැබෙනවා. ඒ අනුව අපි බෙන් ගෙන්වීම ඉතාම කාලෝචිත ක්‍රියාවක් බව දැන් වැ‍ටහෙනවා. ඔහු අපේ කණ්ඩායමට ඉතා විශිෂ්ට දායකත්වයක් ලබාදෙනවා. මේ ජයග්‍රහණ පසුපස ඔහුගේ කැපවීමත් මනාව පිළිබිඹු වෙනවා.' ඉල්යාස් මහතා පැවැසීය. 'මුම්බායි සෙවන්ස් තරගාවලියේ අපේ ක්‍රීඩකයන් දැක්වූ දස්කම් අනුව අපට ලබන මාසයේ සිංගප්පූරුවේ පැවැත්වෙන සත් සාමාජික ලෝක කුසලාන තරගමාලාවට සුදුසුකම් ලැබීමේ තරගාවලියේ දී පළමු කණ්ඩායම් තුන අතරට පැමිණීමට හැකිවේවි කියලා අපි බ‍ලාපො‍රොත්තු වෙනවා.මං හිතනවා අපිට වර්ල්ඩ් කප් යන්න පුලුවන් වේවි' ඉල්යාස් මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=s1210195</link>
    <topic>කාල්ටන් කුසලාන 2012 බාස්කට්බෝල් ශූරතාවලිය අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා බාස්කට්බෝල් ක්‍රීඩා ක්ෂේත්‍රයේ නව පිබිදීමක් ඇතිකරමින් 'තාරුණ්‍යයට හෙටක්' සංවිධානය, හම්බන්තොට ක්‍රීඩා සමාජය සහ එච්.එස්.සී.බ්ලූස් බාස්කට්බෝල් සමාජය ඒකාබද්ධව සිවුවැනි වරටත් මෙහෙයවනු ලබන කාල්ටන් කුසලාන 2012 බාස්කට්බෝල් ශූරතාවලිය අද (19) ආරම්භවේ.මෙරට ප්‍රබලතම බාස්කට්බෝල් ක්‍රීඩා සමාජ 39ක් ඇතුළුව ආරාධිත විදේශීය කණ්ඩායමක් ලෙස මාලදිවයින බාස්කට්බෝල් කණ්ඩායමේ ද සහභාගිත්වයෙන් ලබන මස 24වැනිදා දක්වා පැවැත්වෙන මේ දැවැන්ත බාස්කට්බෝල් ශූරතාවලියට අවුරුදු 14න් පහළ පාසල් තරගාවලියක් ද ඇතුලත්ය. මෙරට බාස්කට්බෝල් තරග බිමේ විදේශීය කණ්ඩායමක් තරග වදින පළමු අවස්ථාව ද මෙයවේ.ප්‍රධානතම බාස්කට්බෝල් ක්‍රීඩා සමාජ 13ක් සහ මාලදිවයින බාස්කට්බෝල් කණ්ඩායම මේ තරගාවලියේ 'ඒ' කාණ්ඩයෙන් තරග වදින අතර 'බී'කාණ්ඩයෙන් තවත් කණ්ඩායම් 26ක් තරග වදිති. තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් අනුව මීට වසර 2කට පෙර අවුරුදු 14න් පහළ පාසල් තරගාවලිය කාල්ටන් කුසලාන බාස්කට්බෝල් ශූරතාවලියට එක් කරනු ලැබුවේ පාසල් අතරේ බාස්කට්බෝල් ක්‍රීඩාව ප්‍රචලිත කිරීමේ අරමුණ ඇතිවය.ඒ අනුව පිලිමලුන් පිටුදැකීමේ ක්‍රමයට මේ පාසල් තරගාවලිය පැවැත්වෙන අතර ඊට බාලක කණ්ඩායම් 31ක් සහ බාලිකා කණ්ඩායම් 20ක් තරග වදිති.අතීතයේ දී ‍අතිශය ජනප්‍රිය බාස්කට්බෝල් ක්‍රීඩා පිටියක් ලෙස ප්‍රකටව තිබූ කොළඹ හෙන්රි පේද්‍රිස් ක්‍රීඩාංගණය පසුගිය කාලයේ නිසි කලමනාකාරිත්වයක් නොමැතිව අතහැර තිබූ අතර හම්බන්තොට ක්‍රීඩා සමාජය විසින් එය නැවත විශිෂ්ටතම බාස්කට්බෝල් පිටියක් ලෙස නවීකරණය කරනු ලැබුවේය. එම ක්‍රීඩා සමාජයේ සමාජ සුබසාධන හා ක්‍රීඩා සංවර්ධන ව්‍යාපෘතියක් ලෙස ආරම්භ කළ හෙන්රි පේද්‍රිස් ක්‍රීඩාංගණ බාස්කට්බෝල් පිටියට අංග සම්පූර්ණ ක්‍රීඩාගාරයක් ඇතුලත් වන අතර විදුලි ආලෝකධාරා කුළුණු ද සවිකොට තිබේ.මෙහි පාසල් ක්‍රීඩක ක්‍රීඩිකාවන්ට නොමිලයේ පුහුණුවීම් කිරීමේ අවස්ථාව ද ලබාදී ඇත.මෙවර කාල්ටන් කුසලාන 2012 බාස්කට්බෝල් ශූරතාවලියේ ප්‍රධාන අනුග්‍රාහක ලෙස භාරති එයාර්ටෙල් ආයතනය කටයුතු කරන අතර තවත් වෙළෙඳ ආයතන ගණනාවක් සම අනුග්‍රාහකත්වය සපයනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=s1210196</link>
    <topic>චෙස් ඔලිම්පියාඩ් රන් පදක්කම් ශූරියගේ ජයග්‍රහණයේ 20 වැනි සැමරුම අද</topic>
    <author/>
    <content>ඔලිම්පික් ක්‍රීඩා උලෙ‍ළට සමගාමීව චෙස් තරග සඳහා පැවැත්වෙන ලෝක චෙස් ඔලිම්පියාඩ් තරගාවලියකදී ලංකාවට ප්‍රථම වරට රන් පදක්කමක් හිමිකර දීමේ ගෞරවය අත්කර දුන් සුනීතා විජේසූරිය මහත්මියගේ එම වික්‍රමයට වසර 20ක් පිරීම නිමිත්තෙන් ලංකා චෙස් පදනම මගින් සංවිධානය කරන උත්සවයක් අද (19) කොළඹ හිල්ටන් හෝටලයේදී පැවැත්වේ. මේ උත්සවයේදී චෙස් ක්‍රීඩාවේ දස්කම් දැක්වූවන් 20දෙනෙකුට සම්මාන පිරිනැමීමට ද නියමිතය.ක්‍රීඩක ක්‍රීඩිකාවන් 860ක සහභාගිත්වයෙන් 1992 වසරේ පැවති 30 වැනි චෙස් ඔලිම්පියාඩ් තරගාවලියේදී රන් පදක්කමක් හිමිකර ගැනීමට සුනීතා විජේසූරිය සමත්වූවාය.එම තරගාවලියේ රන් පදක්කම් 20න් 19ක් රුසියානු ජාතික චෙස් ක්‍රීඩක ක්‍රීඩිකාවන් දිනා ගනිද්දී ආසියාව වෙනුවෙන් ජයග්‍රහණයක් වාර්තා කිරීමට ඇය සමත්වීම කැපී පෙනෙන සිදුවීමක් විය. ඇය දස වසරක් ජාතික චෙස් ශූරතාව දිනු චෙස් ක්‍රීඩිකාවකද වේ.එම ජයග්‍රහණයෙන් පසුව සුනීතා මහත්මිය ශ්‍රී ලංකාවේ චෙස් ක්‍රීඩාව ව්‍යාප්ත කිරීමේ අදිටනින් ඇරඹි ඇනටෝලි කාර්පෝවි චෙස් සමාජයේ සභාපතිනිය ලෙසින් විශාල කාර්යයක් කරමින් ලංකාව පුරා චෙස් ක්‍රීඩා වැඩමුළු 400ක් පමණ පවත්වා ක්‍රීඩක ක්‍රීඩිකාවන් 50,000කට අධික පිරිසක් බිහි කිරිමට ඇය සමත්විය.ජාත්‍යන්තර උපදේශකයින් ශ්‍රී ලංකාවට ගෙන්වා උසස් වැඩමුළු පැවැත්වීමටත්, වයස් සීමාන්තර බාලක බාලිකා තරග දීප ව්‍යාප්ත මට්ටමින් පැවැත්වීමටත්, හිටපු ක්‍රීඩා අමාත්‍යවරු වන ලක්ෂ්මන් කිරිඇල්ල, ජීවන් කුමාරතුංග හා රුසියානු මිත්‍රත්ව සංගමයේ ලේකම් වෛද්‍ය සමන් වීරසිංහ මහත්වරුන්ගේ අනුග්‍රහයෙන් දුෂ්කර ප්‍රදේශවලට චෙස් බෝඩ් හා චෙස් අත්පොත් බෙදාදීම වැනි කටයුතු ද ඇය විසින් සිදුකරනු ලැබීය. චෙස් ක්‍රීඩාවේ දියුණව සඳහා කොළඹ චෙස් නේවාසිකාගාරයක්, චෙස් තරග සඳහා ශාලාවක්, චෙස් පුස්තකාලයක් සමගින් චෙස් මධ්‍යස්ථානයක අවශ්‍යතාව පෙන්වා දුන් සුනීතා මහත්මියගේ ඉල්ලීම මත චෙස් සමාජයේ 8වැනි සංවත්සරය සමරණ අවස්ථාවේ එවකට නාගරික සංවර්ධන ඇමැති දිනේෂ් ගුණවර්ධන මහතාගේ මුලිකත්වයෙන් ‍කොළඹගේ මාවතෙන් ඉඩම් කැබැල්ලක් චෙස් පදනම වෙත ලැබීණි.එහි තට්ටු 3ක ගොඩනැගිල්ල නේවාසිකාගාරයක්, චෙස් ශාලාවක්, ශ්‍රවණාගාරයක් ඉදිකිරීමට සැලැසුම් කර ඇති අතර ඒ සඳහා අවශ්‍ය සහයෝගය ලබාදෙන ලෙස ඇය ඉල්ලා සිටින්නීය‍‍.ශ්‍රී ලංකාවේ චෙස් ක්‍රීඩාවේ නවකයිනට “නවක ඔබට චෙස් දැනුම” සහ ක්‍රීඩාවේ නිරත අයට ‘ලංකා චෙස් පස්ල්ස්’ 1, 2,3 ලෙසින් කෘති එළිදැක්වීමටද විජේසූරිය මහත්මිය කටයුතු කර ඇත.දක්ෂ චෙස් උ‍පදේශිකාවක ලෙසින් කටයුතු කරන විජේසූරිය මහත්මියගෙන් චෙස් ක්‍රීඩාව හැදැරූ සචිනි රණසිංහ, සුපේෂලා තිලකවර්ධන, ප්‍රමෝද්‍යා සේනානායක ක්‍රීඩිකාවන් ද අද සම්මාන ලැබීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=s1210197</link>
    <topic>13න් පහළ බැඩ්මින්ටන්  නැඟී එන ක්‍රීඩිකා සම්මානය තනූෂිට</topic>
    <author/>
    <content>කනිෂ්ඨ බැඩ්මින්ටන් තරගාවලියේ නැගී එන ක්‍රීඩිකාව ලෙස සම්මාන හිමිකර ගැනීමට අවුරුදු 13න් පහළ කාණ්ඩයෙන් තරග කළ සිරිමාවෝ බණ්ඩාරනායක විද්‍යාලයේ තනුෂී අනුත්තරා රත්නායක සමත්විය. විද්‍යාලයට එම තරගාවලියේ නැගී එන ක්‍රීඩිකා සම්මානය හිමිවුයේ වසර 15කට පසුවය.තරගාලියේ අවුරුදු 13න් පහළ කාණ්ඩයේ ‍කේවල ඉසව්වේ අනුශූරතාවත්, නවෝදිමා රත්නායක සමග එක්ව යුගල ඉසව්වේ අනුශූරතාවත් හිමිකර ගැනීමට අනුත්තරා සමත්විය.කොළඹ ශාන්ත තෝමස්, ඩී.එස්.සේනානායක හා රාජකීය විද්‍යාලයන් හිදී පසුගියදා පැවැති තරගාවලියේ අවුරුදු 19න් පහළ කේවල ශූරතාව දිනා ගැනීමටද එම විද්‍යාලයේ කවිදි ඉෂාදිකාට හැකිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=s1210198</link>
    <topic>අම්බලන්ගොඩ ක්‍රිකට් 29දා</topic>
    <author/>
    <content>අම්බලන්ගොඩ අරුණ ක්‍රීඩා සමාජය සංවිධානය කරන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මේ මස 29 වැනිදා අම්බලන්ගොඩ මහජන ක්‍රීඩාංගණයේදී පැවැත්වේ.තරගාවලියේ ශූරතාව සඳහා රු.50‍,000ක් හා අනුශූරතාව සඳහා රු.25,000ක මුදල් ත්‍යාග පිරිනැමෙන බව සංවිධායකයින් පවසයි.වැඩි විස්තර දු.ක 077 2666444 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=s1210199</link>
    <topic>ආනන්දයට පළමු ඉනිමේ ජයක්</topic>
    <author/>
    <content>ආනන්ද විදුහල සහ ඉසිපතන විද්‍යාලය අතර පසුගියදා පැවැති අවුරුදු 13න් පහළ දෙවැනි කාණ්ඩයේ ක්‍රිකට් තරගයෙන් පළමු ‍ඉනිමේ ජයක් වාර්තා කිරීමට ආනන්ද විදුහල සමත්විය.මුලින් ලකුණු රැස් කළ ඉසිපතන පිල ඕවර37.4කදී ලකුණු 69කට දැවී ගියේය. දක්ෂ පන්දු යැවීමක නිරතවූ සනත් දසනායක කඩුලු ත්‍රිත්වයක් ඇතුලුව ලකුණු 14ට කඩුලු 5ක් බිඳ හෙලීය.ආනන්ද විදුහල් පිල පළමු ඉනිම සඳහා එක් කඩුල්ලකට ලකුණු 133ක් රැස් කළේය.ඉසිපතන පිල-69 (37.4) අමේශ් කෞශලය 15 ( සනත් දසනායක 14/5, හේෂාන් බණ්ඩාර 6/3)ආනන්ද විදුහල- 133/1 (ඕවර 29.1) ප්‍රභාශ මෙරංජ නොදැවී 54, සනත් දසනායක 50.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=f1210191</link>
    <topic>හොඳ හොඳ සෙල්ලම් එළිවෙන ජාමෙට</topic>
    <author/>
    <content> ‘අප සතු ධනය, ස්වාභාවික හා මානව සම්පත් සොයා එන බලවතුන්ට ආසියා මහාද්වීපය කෙළිබිමක් නොවන බව සෞදි සංසදය සමුළුව හරහා ශ්‍රී ලංකා රාජ්‍ය නායකයා ලෝකයට ප්‍රකාශ කර තිබේ. මෙම ප්‍රකාශය අතීතය-වර්තමානය සහ අනාගතය එකට ගැට ගසමින් කළ අර්ථවත් ප්‍රකාශයකි.'අප වැනි හුදී ජනයාට දේශපාලන රැස්වීමක් - උද්ඝෝෂණයක් හෝ වෙනත් විරෝධතාවක් බලන්නට යාමට කාගේවත් අවසර ගතයුතු නොවේ. අප වැනි පෘථග්ජනයාට අවශ්‍ය වන්නේ දේශපාලන රැස්වීමකට සහභාගී වී වේදිකාවට ගොඩ වී කථිකයන්ට සවන් දීමම නොවේ. ඒ සඳහා ආරාධිතයෝ සිටිති. අප වැනි අය කරන්නේ ඈතට වී දේශපාලන කතාවලට සවන් දීම පමණි.රැස්වීම එක්සත් ජාතික පක්ෂයේ නම් වාමාංශික පක්ෂවල අය පාරෙන් එහා පැත්තට වී නිහඬව සවන් දෙති. කොපමණ ආවේගශීලි කතා කීවත් අත්පොළසන් දෙන්නේවත් නැත. රැස්වීම ශ්‍රී ලංකා නිදහස් පක්ෂයේ නම් එජාපයේ අයද පසෙකට වී කියන දේ අසාගෙන සිටිති.ඊයේ (18) හයිඩ්පිටියේ පැවතු‍ෙණ් එක්සත් භික්ෂු බල මණ්ඩලයේ රැස්වීමක් බව එම බල මණ්ඩලය කියයි. රැස්වීම පැවැත්වීමේ අරමුණ විධායක ජනාධිපති ධුරය අහෝසි කරන ලෙස රජයට බල කිරීමයි. මෙම රැස්වීමට විධායක ජනාධිපතිකමට ඉල්ලා පරාජයට පත්වූ සරත් ෆොන්සේකා මහතාද සහභාගී වෙයි. ෆොන්සේකාට ජනාධිපතිකම දිනවා දෙන්නට මහන්සි වූ එජාපයේ රනිල් වික්‍රමසිංහට ආරාධනාවක් නැත. ඒ නිසා වික්‍රමසිංහ යන්නේද නැත.එහෙත් සරත් ෆොන්සේකා සහභාගී වන එක්සත් භික්ෂූ බල මණ්ඩලයේ රැස්වීමට එක්සත් ජාතික පක්ෂයේ කිසිවකුට නිල ආරාධනාවක් නැත. 2010 ජනාධිපතිවරණයට පොදු අපේක්ෂකයා ලෙස ෆොන්සේකා ඉදිරිපත් කිරීමෙන් එජාපය ලොකු වරදක් කළ බවට කර ඇති ප්‍රකාශය වෙනම සලකා බැලිය යුත්තකි.දින කීපයකට කලින් රැස්වූ එජාප කෘත්‍යාධිකාරී මණ්ඩලය තහනම් නියෝගයක් ප්‍රකාශයට පත් කළේ ය. එම තහනම් නියෝගයෙන් කියැවුණේ එජාපයේ නිල තල දරන කිසිවකු හයිඩ්පාක් රැළියට සහභාගී නොවිය යුතු බවයි. එසේ තහනමක් පැනවීමට සිදුවූයේ කරූ ජයසූරිය , රංගේ බණ්ඩාර , පාලිත තෙවරප්පෙරුම , අශෝක අබේසිංහ ඇතුළු කණ්ඩායමක් හයිඩ්පාක් රැලියට සහභාගී වන බව ප්‍රසිද්ධියේ ප්‍රකාශ කිරීම නිසා ය. දෙගොල්ලන්ම වැඩේ අතාරින පාටක් නැත. මොන තහනමක් පැනවුවත් යන බව කියති. ගියොත් දැඩි පියවරක් ගන්නා බව එජාප මහ ලේකම් තිස්ස අත්තනායක ප්‍රකාශ කර තිබේ.රැස්වීමට යන බවට අණබෙර ගසා ප්‍රසිද්ධ කරන අය කෙසේ වෙතත් එජාපයේ අයට හයිඩ්පිටිය පේන තෙක් මානයේ සිට රැස්වීමේ කතාවලට සවන් දිය හැකිය. එහෙත් කරු ජයසූරිය, රංගේ බණ්ඩාර වැනි අයට අවශ්‍ය වන්නේ වේදිකාවේ අසුන් ගෙන රැස්වීමට ඍජුව සම්බන්ධ වීමටය. එහෙත් පක්ෂයේ කෘත්‍යාධිකාරී මණ්ඩලය ඒකට කැමැති නැත. තහනම් නියෝගය පනවා ඇත්තේ ඒ නිසා ය.‘ගියොත් බලා ගෙනයි’ තිස්ස අත්තනායක කියයි.“නෑ අපි යනවා. පුළුවන් නම් තහනම අයින් කරන්න” කරු ජයසූරිය කියයි. මේ වාදය නිසා එක්සත් ජාතික පක්ෂය තවත් අර්බුදයකට යන බවක් පෙනේ.එක්සත් භික්ෂු බල මණ්ඩලය විධායක ජනාධිපති ක්‍රමය අහෝසි කිරීමට ආණ්ඩුවට බලකීරීමට රැස්වීම පවත්වන බව කීවත් සරත් ෆොන්සේකා කියන්නේ වෙනත් කතාවක් බව තිස්ස අත්තනායක කියයි. ඔහුට අවශ්‍ය අලුත් පක්ෂයක් නිර්මාණය කිරීමටලු.රැස්වීමට යන පිරිසට තිස්ස අත්තනායක කෙලින්ම චෝදනා එල්ල කරයි.“ඔබ එක්වන්නේ පක්ෂය අපකීර්තියට පත්කරන කණ්ඩායමක් සමඟ” බව තිස්ස කියා සිටී.සිරිකොතට ගල් ගැසූ ‘යතිවරු’ ද රැස්වීමට යන අය අතර සිටින බව ඔහු ප්‍රකාශ කරයි.සරත් ෆොන්සේකා අලුත් පක්ෂයක් හදන්නේ එජාපයට කෘතවේදිත්වය දැක්වීමට දැ’යි තිස්ස පෙරළා ප්‍රශ්න කරයි.මෙහිදී තිස්ස අත්තනායක අසත්‍යයක්ද ප්‍රකාශ කර ඇත. එය සරත් පොන්සේකා සහ ආණ්ඩුව ගැනයි.සරත් ෆොන්සේකා කරන්නේ ආණ්ඩුවේ කොන්ත්‍රාත් වැඩක් බවට තිස්ස අත්තනායක කරන චෝදනාව හුදෙක් වචන ටිකක් පමණි. සරත් ආණ්ඩුව වෙනුවෙන් කොන්ත්‍රාත් කරන බව කීම විහිළුවකි.මේ සියලු ආටක නාටක අස්සේ රංගේ බණ්ඩාර කියන්නේ “මම එල්ලුවත් රැස්වීමට යන බව යි”දැන් ඉතින් සියල්ල ප්‍රමාදය. රැස්වීමට යන අය යනු ඇත. රනිල් සිය තහනම් ඉවත් කර ගන්නේ ද නැත. යන අය කරන්නේ සියදිවි නසා ගැනීමක්ද? නැතිනම් සැලසුම් කළ කුමන්ත්‍රණයක්ද?කොහොම වෙතත් ලබන සතිය වන විට එජාපය ඇතුලේ තවත් හොඳ සෙල්ලමක් බලා ගත හැකිය. ඒවා හොඳ හොඳ සෙල්ලම් ද නැතිනම් දුක හිතෙන සෙල්ලම්ද? අපි බලා සිටිමු.සරසවි අවුල ඉවරදදින 100ක වැඩ වර්ජනය අත්හළ සරසවි ඇදුරෝ දේශන ශාලාවලට ගියහ. සරසවි දරුවෝ සැනසුම් සුසුම් හෙළූහ. දින 100 ක් අපතේ ගිය බව දන්නා දරුවන් දැන් සූදානම් වන්නේ හැකි ඉක්මණින් අත පසු වූ පාඩම් ආවරණය කර ගැනීමටය. උසස් පෙළ උත්තර පත්‍ර බැලීමද ආරම්භ විය.ඇදුරන්ගෙන් ඇතැම් අය කරන ප්‍රකාශ අනුව කොයි මොහොතේ හෝ යළි වර්ජනයක් දියත් කරන්නට කැමැත්ත ඇති බව පෙනේ. අසීමිත ලෙස වර්ජනයේ යෙදෙන්නට ආචාර්යවරුන් කැමැති නැත. සරසවි දරුවන්ද කැමැති වන්නේ නොකඩවා පාඩම් ඉගෙන ගෙන හැකි ඉක්මණින් උපාධිය ලබාගෙන ගෙදර යාමටය.සරසවි ආ හැටිත් සරසවිය තුළ විඳි දුක් අඳෝනාවේ දුෂ්කර ක්‍රියාවත් හොඳින් දන්නා සරසවි දරුවන්ගේ එකම ආසාව හැකි ඉක්මණින් සරසවියෙන් පිටවී යාමටය.මේ විඳින දුකට පන්තිවලට නොගොස්ම උපාධිය ලැබෙනවා නම් මොන තරම් හොඳදැයි ඔවුන්ට හිතෙනු ඇත. එහෙත් දරුවන් දැනුමෙන් සන්නද්ධ විය යුතුය. දෙමව්පියන්ට අවශ්‍ය වන්නේ සතර මහ නිධානය එම දරුවන් ලවා පහළ කර ගන්නට නොවේ. ඉර හඳ අල්ලන්නට නොවේ. කල වයස ඉක්ම යාමට පෙර රැකියාවක් ගෙන පරස්ථාවක් කර දීම එකම අරමුණයි.එක දිගට පැවැත්වෙන්නේ නැති සරසවි දිවිය දරුවන්ට එපා වන්නේ එක්කෝ සරසවියට දේශපාලනය ගෙනා අයියලාගේ අලකලංචිය . තමන් සතු දේශපාලන සටන් අයිතිය නොගැලපෙන ලෙස යොදා ගැනීම අසාධාරණය. දැන්වත් සරසවි තුළ කලබල නොකොට දරුවන්ට ඉගෙනීමට ඉඩ දෙන ලෙස දේශපාලනයට තල්ලු වී සිටින අයියලාගෙන් දෙමව්පියෝ ඉල්ලා සිටිති. අතපසු වූ පාඩම් කියා දී නැවත වර්ජන තීන්දුවක් ගන්නට කලින් දරුවන්ගේ ශුද්ධවූ අරමුණු සහ බලාපොරොත්තු ඉටු කරන ලෙස දෙමව්පියෝ සරසවි ඇදුරුතුමන්ලාගෙන් ඉතා බැගෑපත්ව ඉල්ලා සිටිති.සෞදි සංසදය සහ ජනාධිපතිආසියානු සහයෝගිතා සංසදයේ රාජ්‍ය නායක සමුළුවට ශ්‍රී ලංකා ජනාධිපති මහින්ද රාජපක්ෂ මහතා සහභාගී විය. විදේශ නායක සමුළුවට සහභාගී වන රාජ්‍ය නායකයන් අතරින් ශ්‍රී ලංකා රාජ්‍ය නායකයා විශේෂයෙන් කැපී පෙනේ. වසර තිහක ත්‍රස්තවාදය නිමවා රටට සාමය ලබා දුන් රාජ්‍ය නායකයකු ලෙස ඔහු පිළිගන්නට විදෙස් රටවල් දක්වන්නේ ඉමහත් කැමැත්තකි.ලෝකයේ දරුණුම ත්‍රස්තවාදියා ලෙස ලෝකයම පිළිගත් ප්‍රභාකරන් මෙල්ල කරන්නට තරම් ආත්ම අධිෂ්ඨානයක් ඇති රාජ්‍ය නායකයකු සමඟ සිය අත්දැකීම් ගැන විමසන්නට ජගත් නායකයෝ කැමැත්තක් දක්වති.කිසිම පාලකයකුට මෙල්ල කරන්නට අසීරුව වසර තිහක යුද්ධයක් පවත්වාගෙන ගිය හැටි ජගත් නායකයෝ දනිති. දරුණු යුද්ධයකින් ත්‍රස්තවාදය මුළුමණින්ම මර්දනය කිරීමත් රටක සංවර්ධනයේ වේගය අඩු නොවීමත් තුළ ශ්‍රී ලංකා රාජ්‍ය නායකයාට එතෙර ජගත් සමුළු වේදිකාවේ හිමිවන්නේ විශේෂ ස්ථානයකි. අසීමිත ගෞරවයකි.ආසියානු සහයෝගිතා සංසදයේ රාජ්‍ය නායක සමුළුවේදී ශ්‍රී ලංකා රාජ්‍ය නායකයා කළ විශේෂ ප්‍රකාශයක්ද මෙහිදී සියලු දෙනාගේ අවධානයට යොමුවූ බව පැවැසේ.‘අප සතු ධනය - ස්වාභාවික හා මානව සම්පත් සොයා එන බලවතුන්ට ආසියා මහාද්වීපය කෙළිබිමක් නොවන බව සංසදය සමුළුව හරහා ශ්‍රී ලංකා රාජ්‍ය නායකයා ලෝකයට ප්‍රකාශ කර තිබේ. මෙම ප්‍රකාශය අතීතය - වර්තමානය සහ අනාගතය එකට ගැට ගසමින් කළ අර්ථවත් ප්‍රකාශයකි. සමහර බලවතුන් ආසියා මහද්වීපය ක්‍රීඩාපිටියක් සේ සලකා අපට සෙල්ලම් පෙන්වන්නට එති. සමහරු සෙල්ලම් පෙන්වා අපට සිනා සෙමින් ආපසු යති.ජනාධිපතිතුමාගේ කතාවෙන් අදහස් කරන්නේ බලවතුන්ට ඕනෑ ආකාරයට ආසියාවේ පුංචි අප නටවන්නට බැරි බව විය හැකිය. කෙසේ හෝ ජනාධිපතිතුමා කළ කතාව ගැන දෙවරක් හිතන්නට බලවතුන් පෙළඹිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>19</day>
    </date>
    <link>http://www.dinamina.lk/2012/10/19/_art.asp?fn=f1210192</link>
    <topic>දෝලාවෙන් බහින නායකයන්ට පොදු ජනතාව ආදරෙයි!</topic>
    <author>රන්ජන් අමරරත්න</author>
    <content> "රජරට දේශපාලන රැස්වීමකට සහභාගී වීම සඳහා එහි ගිය මහින්ද රාජපක්ෂ මහතා කුඹුරු යායකට බැස ගොවියෝ සමඟ සාකච්ඡා කළහ. ගොවියෝ මහත් උද්දාමයෙන් යුතුව ජනාධිපතිවරයාට කරුණු දැක්වූහ. ඔවුන්ගේ මුහුණුවල සටහන් ව තිබුණේ විශ්වාසය හා සුහදත්වය පිළිබඳ හැඟීම් ය. එක් ගොවි නායකයෙක් කියා සිටියේ නිදහසින් පසු කුඹුරකට බැස නිහතමානී ලෙස කතා කළ එක ම රාජ්‍ය නායකයා මහින්ද රාජපක්ෂ මහතා බව ය."ලිවීමේ ජවය පවතින තුරු පත්තරකාරයා මරා දැමිය හැකි නො වේ. ඔහු සිරගත කළ හොත් අදහස් හා මතවාද වැසිකිළි කඩදාසි දිගේ සමාජය වෙත කාන්දු වනු ඇත. ඔහු පිටුවහල් කළහොත්; තැපෑල දිගේ ද, අන්තර්ජාලය දිගේ ද හැඟුම්බර රචනා සමාජගත වනු ඇත.කියුබාවේ ප්‍රකට පත්‍රකලාවේදියකු වූ මැනුවෙල් ගේබ්‍රියෙල් 2003 අප්‍රේල් මාසයේ සිරගත කැරිණි. නිදහස් මැනුවෙල්ට වඩා සිරගත මැනුවෙල් බලවත් විය. කෙන්යාවේ ජේම්ස් නුගිගු හෙවත් නැගිගු වා තියෝන්ගෝ පත්‍රකලාවේදියෙකි. ප්‍රබන්ධ කථා රචකයෙකි.ඔහු 1977 දෙසැම්බර් මාසයේ සිරගත කැරිණි. වැසිකිළි කඩදාසි මත ලියැවුණු “ඩෙවිල් ඔන් ද ක්‍රොස්” කෘතිය එළි දැක්විණි. ඉනික්බිති ඔහු රටෙන් පිටුවහල් කැරිණි. තියොන්ගෝ නිහඬ කිරීමට කිසිවකු සමත් වූයේ නැත. ඔහුගේ අදහස්, මතවාද, විවේචන හා නිර්මාණ ලන්ඩනයෙන් පටන්ගෙන ලෝකය පුරා පැතිර ගියේ ය.ලෝකයේ ඇති හොඳම වෘත්තිය කුමක්දැ’ යි කෙනකු විමැසුවහොත්; අදිමදි නොකොට කියන්නට සෘජු පිළිතුරක් මා සතු වේ. එනම්; ලිවීම යි. හෙවත් පත්‍රකලාව යි. පත්‍රකලාව තුල ද මෝඩයන් හා වංචාකාරයන් සිටින්නට පුළුවන. එහෙත් එය වෙන ම ගැටලුවෙකි. පත්‍ර කලාවෙහි ඇති විශේෂත්වය කුමක් ද? සත්‍ය ගවේෂණය කිරීමේ මාර්ගයක් ද, එහි ප්‍රතිඵලය පෙරළා සමාජගත කිරීමේ අවකාශයක් ද ඔහු සතු වේ. එය එක අතකින් වගකීමෙකි. තව අතකින් වේදිතයෙකි.මම මා ගැන ම අභිමානයෙන් පසු වෙමි. එහි ආස්වාදනීය ස්වාභාවය නම්; ඕනෑ ම ගුබ්බෑයමකට රිංගා ගැනීමේ අවසරයක් ද ඕනෑම මන්දිරයකට සැපත් වීමේ අවසරයක් ද මා සතු වීම ය. ෂා... හ්! මම ඉන් උපරිම ප්‍රයෝජන ගනිමින් හැකිතාක් අවංක ගවේෂණයක යෙදෙන්නට වෑයම් කරමි.බොළඳ කතා ලියමින් කාලය කා දමන්නට සිතක් මට නැත. මම මගේ විශාල පෑන ද කර තබාගෙන ගුබ්බෑයමකට රිංගුවෙමි. වේලාව යකුන් ගස් නඟින සමය ලෙස හැඳින්විය හැකි ය. එහි ඇත්තේ පාතාලයන්, පාදඩයන්, නරුමයන් ලෙස හංවඩු ගැසූ අනුකම්පා විරහිත මිනිසුන් ය. ඔවුන් දෙදෙනකුගේ සංවාදයක් අසා මම පුදුමයට පත් වීමි.(ඒ) දැන් ඉතින් අඩියක් ගහලත් ඉවරයි! ඒකටත් කෙළිය නේ ද?(ඕ) අපේ ගෑනි කියන විදිහට නම්; මේව තව ගණන් යන්ඩ ඕ නෑ (හිනා)(ඒ) තමුසෙ ගෑනිට බය මිනිහෙක් !?(ඕ) නෑ මං ගෑනිට ආදරෙයි. ගෑනිට විතරක් නෙමෙයි ලොක්කටත් ආදරෙයි!(ඒ) බලාගෙන හිටපං හෙට අනිද්ද වෙන කොට; හාල් - පිටි තෙල් සේර ම ගණන් යනවා?(ඕ) කමක් නෑ කොච්චර ගණන් ගියත්; ආයෙ ඡන්දයක් තිබ්බොත්; මං ලොක්කට ඡන්දෙ දෙනවා! මං විතරක් නෙමෙයි අපේ ගෑනිත් ඡන්දෙ දෙනවා! (හිනා)මෙහි ලොක්කා යනු කවරෙක් දැ’යි ඔබට තේරුම් යා යුතු ය.නායකත්වය යනු මහා පුදුමාකාර සුවිශේෂී තත්ත්වයකි. එය අසවල් සාධක මත පිහිටන්නේ යැයි ගණනය කිරීම දුෂ්කර ය. එය සංකීර්ණ තත්ත්වයක් සේ හඳුන්වාදීම වඩාත් සාධාරණ ය.චිනුවා අචෙබෙ යනු අප්‍රිකානු සාහිත්‍යයේ පුරෝගාමියා ය. ඔහු නයිජීරියාවේ දේශපාලන නායකත්වය නිර්දය විවේචනයට ලක් කළේ ය. නයිජීරියාවේ දේශපාලන නායකයන් ගෝත්‍රවාදය හා ආගම්වාදය අවුළුවා බලය තහවුරු කරගන්නා බවත්; ඒ කිසිවකු රටට හෝ ජාතියට හෝ ගරු නො කරන බවත් ඔහු කියා සිටියේ ය. නයිජීරියාවේ ගැටුම නායකයන් පිළිබඳ ගැටලුවක් යැයි අචෙබෙ නිර්වචනය කර තිබේ.ශ්‍රී ලංකාවේ දේශපාලන නායකත්වය දෙස හැරී බලන්න! ඔහු යුද්ධයක් ජයගත් දුටුගැමුණු කෙනෙකි. ත්‍රස්තවාදයක් මර්දනය කළ සේනාධිනායකයෙකි. එහෙත් ඔහුත්‍රස්තවාදය මර්දනය කළ සේනාධිනායකයෙකි. ජාතිවාදයට ඉඩක් තබන්නේ නැත. ආගම්වාදයට ඉඩක් තබන්නේ නැත. උතුරේ දෙමළ ජනතාවගේ ප්‍රශ්නවලට දෙමළ භාෂාවෙන්ම පිළිතුරු සැපයීමට ඔහු උත්සුක වෙයි. රාජ්‍ය නායකයකු තම රටේ දෙවන භාෂාවක් මුල සිට ඉගෙනීමට දරන ලද මහන්සිය හා කැපවීම කිසිවකුගේ අවධානයට ලක් වී නැත.මේ රටේ සියලු ආගම්වල ද, සියලු ජාතීන්වල ද භාරකාරයා තමන් යැයි වරෙක ඔහු කියා සිටියේ ය. පල්ලි කඩන්නට, කෝවිල් ගිනි තබන්නට හෝ පන්සල්වලට ගල් ගසන්නට කිසිවකුට කිසිදු අයිතියක් නැති බව ද ඔහු කියා සිටියේ ය. නූතන ශ්‍රී ලංකාවේ රාජ්‍ය නායකත්වය නිසා; උතුරේ දෙමළ ජනතා ව ප්‍රජාතන්ත්‍රවාදය ආස්වාදය කරන්නට පටන්ගෙන තිබේ. නැඟෙනහිර මුස්ලිම් ජනතාව නිදහස භුක්ති විඳින්නට පටන්ගෙන තිබේ.නැඟෙනහිර මහජන රැස්වීමක් ඇමැතීමට ගිය රාජ්‍ය නායකයා බලන්නට දහස් ගණන් ජනී - ජනයා රැස් ව සිටියෝ ය. ඒ අතර සිටි ගැහැනු රොත්තක් තමන්ගේ සිඟිති දරුවා දෑතින් උඩට ඔසොවමින් ජනාධිපතිවරයාට පෙන්වන්නට වූ හ. ඒ සිය දරුවා නායකයා ලවා වඩවා ගැනීමට ය. නැතහොත් හිස අතගාවා ගැනීමට ය. ජනතාව තුළ මෙබඳු හැඟීම් පහළ වන්නේ මන් ද? විශ්වාසය, ගෞරවය, පිළිගැනීම බඳු සංකීර්ණ හැඟීම් සමුදායක් එහි පවතී.මම එක්තරා දිනෙක උගත් මහාචාර්යවරයකු සමඟ සංවාදයක් ඇති කර ගතිමි. ඔහු දේශපාලන ය දැඩි ලෙස විවේචනය කරන හා ඕනෑ ම දේශපාලකයකුට බැණ වදින තැනැත්තෙකි. එම කෙටි සංවාදය මෙසේ ය.මම: සර්, මේ ආණ්ඩුව ට කැමැති ද?මහාචාර්ය : පිස්සු ද ඕයි, මේකත් පරණ ආණ්ඩු වගේ ම තමා!මම : ඒ වුණාට සර් ආණ්ඩුව ට ඡන්දෙ දෙනව නේ ද?මහාචාර්ය: ඔව්, ජනාධිපතිතුමා රැකගන්ඩ ආණ්ඩුවට ඡන්දෙ දෙනවා!මම : එතකොට සර්; ජනාධිපති හොඳයි; ආණ්ඩු ව නරක යි!මහාචාර්ය: තමුසෙට ඒක තේරෙන්නෙ නෑ! නිදහසින් පස්සෙ මේ රටට ජාතික චින්තනයක් දුන්නෙ ජනාධිපති. ජාතික චින්තනයක් නැතිව රටක් ජාතියක් ඉදිරියට ගෙනියන්ඩ බෑ. ඒ නිසා ජනාධිපති රැක ගැනීම අපේ වගකීමක්.මගේ සිහියට නැඟෙනුයේ ඉරාකයේ හිටපු ජනාධිපති සදාම් හුසේන් මහතා ය. ශ්‍රී ලංකාවේ කිසිදු දේශපාලකයකු ඔහුට සමාන කළ හැකි නො වේ. එහෙත් ඔහුගේ දීර්ඝ පාලන කාලයෙන් අපට උකහා ගත හැකි පාඩම් ගණනාවක් තිබේ. සදාම් යනු අන්ත දිළිඳු පවුලකින් පැවැත ආ ධෛර්යසම්පන්න නායකයෙකි. මුල දී ඔහුට විශාල ජනප්‍රසාදයක් තිබිණි. එහෙත් ඔහුගේ පාලන සමය තුළ ෂියා - සුන්නි ගැටුම උග්‍ර විය.ඇති - නැති පරතරය ව්‍යාප්ත විය. සදාම්ගේ සැලැකිල්ල හා අවධානය යොමු වූයේ තෝරාගත් කණ්ඩායමකට පමණි. මෙහි ප්‍රතිඵලය වූයේ ඇමෙරිකන් ආක්‍රමණිකයා ට රට තුළින් ම සහයෝගය පළවීම ය. බැග්ඩෑඩ් අගනුවරින් කි. මී. එකසිය ගණනක් දුරින් පිහිටි අල් අයූජා නම්; පිටිසරබද ග්‍රාමය ඔහුගේ නිජබිම විය. එහි සැඟ ව සිටිය දී තමාගේ ම ඥාාතියකුගේ ඔත්තුවකට අනුව අමෙරිකන් හමුදාවට යටත්වීමට සදාම් ට සිදු විණි.පොදු ජනයාට සමීප නායකයකුට කිසි දිනෙක එබඳු අවාසනාවන්ත ඉරණමක් අත් වන්නේ නැත. පොදු ජනයාට සමීප යන්නෙන් අදහස් කිහිපයක් ජනිත වේ. එකක් නම්; ඔහු ජනතාවට ඇහුම්කන් දෙන ජනතාවගේ සිතුම් - පැතුම් වටහාගත් ප්‍රජාතන්ත්‍රවාදී නායකයකු බව ය. තවත් අදහසක් නම්; ඔහු ජාතියට හා දේශයට නිවැරැදි නායකත්වයක් සපයන ජනතාවාදී නායකයකු යන්න ය. බලයට කෑදර ඒකාධිපති පාලකයකු එවැනි තත්ත්වයකට පත්වන්නේ නැත. සදාම් හුසේන්, ගඩාෆි, ඉඩි අමීන්, මාකෝස්, හා අප්‍රිකාවේ නායකයන් රැසක් ද මේ සඳහා නිදසුන් කොට ගත හැකි ය.ඉහත සංවාදයේ දී හමු වූ උගත් මහාචාර්යවරයාගේ තර්කය වන්නේ ජාතියට ගැළපෙන නව දර්ශනයක් ද නිදහසක් ද ලබා දුන් නායකයකු අපට ඇති බව ය. ඔහු ජනතාවට සමීප බැවින් ද, රට ඉදිරියට මෙහෙයවන බැවින් ද ඔහු ආරක්ෂා කළ යුතු බවට මහාචාර්යවරයා තර්ක කරයි. එය අප විසින් වටහා ගත යුතුව තිබේ.ජාතියට නායකත්වය සැපයීම යන්නෙහි ගැඹුරු අර්ථයක් තිබේ. ඉතිහාසයෙන් නිදසුනක් ගතහොත්; මින්නේරි දෙවියන් ලෙසින් ප්‍රකට මහසෙන් රජතුමා වැව් - අමුණු තනා ගොවිතැන් සාර කොට පොදු ජන ජීවිතය සමෘද්ධිමත් කළේ ය. එහෙත් මහසෙන් රජුට එරෙහිව ද ජනතා අරගලයක් පැවැතිණි. රජු ජනතාව මර්දනයට ගියේ නැත. ඒ වෙනුවට කැරලි නායකයෝ සමඟ සාකච්ඡා කළහ. සාර්ථක නායකයා ජනතාවට ඇහුම්කන් දෙන්නේ එලෙස ය.රජරට දේශපාලන රැස්වීමකට සහභාගී වීම සඳහා එහි ගිය මහින්ද රාජපක්ෂ මහතා කුඹුරු යායකට බැස ගොවියෝ සමඟ සාකච්ඡා කළහ. ගොවියෝ මහත් උද්දාමයෙන් යුතුව ජනාධිපතිවරයාට කරුණු දැක්වූහ. ඔවුන්ගේ මුහුණුවල සටහන් ව තිබුණේ විශ්වාසය හා සුහදත්වය පිළිබඳ හැඟීම් ය. එක් ගොවි නායකයෙක් කියා සිටියේ නිදහසින් පසු කුඹුරකට බැස නිහතමානී ලෙස කතා කළ එක ම රාජ්‍ය නායකයා මහින්ද රාජපක්ෂ මහතා බව ය.ශ්‍රී ලංකාව කුමන අතින් විග්‍රහ කළ ද ගොවියන්ගේ රාජ්‍යයෙකි. ඇමැතිවරයාගේ සිට අන්තිම දුප්පත් මනුෂ්‍යයා දක්වා සියලු දෙනා ම අඩු - වැඩි වශයෙන් ගොවියෝ වෙති. ගොවිකම නො දැන ශ්‍රී ලංකාවේ රජකම අමාරු ය. මහින්ද රාජපක්ෂ යනු සාර්ථක ගොවියෙකි.අපේ පුරාණ රජවරු සුදු අශ්වයන් පිට නැඟී රට පුරා චාරිකා කළහ. රාජ්‍ය පාලනයේ දී රජුටත් වඩා බලසම්පන්න හා තීරණාත්මක පුද්ගලයකු සේ සලකන මහා’දිකාරම්වරු තම ගමන් සඳහා දෝලාව තෝරා ගත්හ. මිනිස්සු හතර දෙනෙක් දෝලාව ඔසොවාගෙන ගියහ. දුර ප්‍රමාණය අනුව හතර බැගින් වරින් - වර මාරු වුහ.රජතුමා ළඟ තිබූ කරුණාව හා තෙතමනය අදිකාරම් ළඟ තිබුණේ නැත. ඔහු බර ඔසොවා ගෙන යන මිනිසුන් ගැන තුට්ටුවකටවත් සැලකුවේ ද නැත. දෝලාවෙන් බිමට බැස්සේ ද නැත. දුප්පත් වැසියෝ අදිකාරම්වරුන් ගැන බෙහෙවින් කෝප වූහ. එක අතකින් අධිකාරම් රාජ්‍ය පාලනයෙහි ලා කුහකයෙකි. කුමන්ත්‍රණකාරයෙකි. අනෙක් අතින් ඔහු අහංකාර උද්ධච්ඡ මිනිසෙකි.දෝලාවෙන් බිමට නො බැස්ස අධිකාරම මහජන අප්‍රසාදයට ලක් වූවා සේ ම ඔහු නැති තැන ඔහුගේ ම සේවකයෝ සිය ප්‍රධානයාට ඔච්චම් කළ හ. පාලකයා හා පාලිතයා අතර අවංක හා නිර්ව්‍යාජ සම්බන්ධයක් ගොඩනැගීමට නම්; පාලකයා පළමුව දෝලාවෙන් බිමට බැසිය යුතු ය. අපගේ හෘද සාක්ෂියට එකඟ ව බලන කළ නූතන ශ්‍රී ලංකාවේ රාජ්‍ය නායකයා දෝලාවෙන් බිමට බැස පොදු ජනයා අතරට යන ප්‍රජාතන්ත්‍රවාදී පාලකයෙකි. එබැවින් ඔහු හා පුංචි මිනිසා අතර ඇත්තේ නො බිඳිය හැකි හෘදයාංගම සම්බන්ධයකි.ජනාධිපතිවරයා මහජන රැස්වීම්වලට යන විට ඔහු යන පාර දෙපස රැස් ව සිටින මිනිස්සු ඔහුට අත ඔසොවා ජය වේවා යැයි කෑ ගසනවා පමණක් නොව ඔහුගේ අත ඇල්ලීමටත් පොර කති. මේ ගුණය ජේ. ආර්. ජයවර්ධනට තිබුණේ නැත. ප්‍රේමදාස මහතාට තිබුණේ නැත. චන්ද්‍රිකා මැතිණියට තිබුණේ ද නැත. එබඳු ගුණයක් යම් පමණකට තිබුණේ සිරිමාවෝ මැතිනියට පමණි. ජේ. ආර්. ජයවර්ධන මහතා විශාල ජන බලයකින් රාජ්‍ය නායකයා බවට පත් වූයේ එකල එක්සත් ජාතික පක්ෂයට තිබූ බහු ජන කැමැත්ත අනුව මිස ඔහුගේ පෞරුෂයකට නො වේ. ඔහු ජනතාවගේ හඬට කිසිසේත් ම සවන් දුන්නේ නැත.මහින්ද රාජපක්ෂ මහතාගේ චරිතය මුල සිට ම ගොඩ නැඟෙන්නේ ජනහිතකාමී ලෙස ය. ඇතැම් දේශපාලන ගැටලු විසැඳීමේ දී සිරිමාවෝ මැතිනියට සහයෝගය ලබා දුන්නේ ද ඔහු ය. සවන්දීම, ගැටලු වටහාගැනීම, අපක්ෂපාතී වීම හා සුහදත්වය ඔහු ළඟ ඇති විශේෂ ගුණාංග වේ. අනෙක් අතින් මහින්ද රාජපක්ෂ යනු සාර්ථක සංවිධායකයෙකි. හොඳ නායකයෙකි. ශ්‍රී ලංකා නිදහස් පක්ෂයේ ප්‍රකට පා - ගමන ඊට හොඳ නිදසුනකි.මහින්ද මහතා වෘත්තීය සමිති නායකයකු ලෙස අධ්‍යයනය කළහොත් හම්බන්තොට ලුණු ලේවාය බේරා ගැනීමේ සිට කම්කරු ප්‍රඥප්තිය සම්පාදනය කිරීම දක්වා බොහෝ සිදුවීම් විශ්ලේෂණය කිරීමට සිදු වේ. ඒ සෑම සංසිද්ධියකින් ම ඉඳුරා මතු වන්නේ ඔහු කම්කරුවාට දැක් වු අප්‍රමාණ භක්තිය යි. කම්කරුවා වෙනුවෙන් සිදු කළ සුවිශේෂ කාර්යභාරය යි. මේ කාලය තුළ ද විටින් - විට කම්කරු අරගල හා වැඩ වර්ජන මතු වේ. ඒවායින් අර්ධයක් දේශපාලන කුමන්ත්‍රණ වන්නේ වුව; වර්ජකයනට පහර දී මර්දනය කිරීමේ ප්‍රතිපත්තියක් ජනාධිපතිවරයා ළඟ නැත. ඔහු හැම විට ම සාකච්ඡාවට සූදානම් ය.විශ්වවිද්‍යාල ආචාර්යවරුන්ගේ වැඩ වර්ජනය මේ වන විට අවසන්ය. එම සම්මේලනය හැම විට ම කියා සිටියේ ජනාධිපතිවරයා කෙරෙහි විශ්වාසයක් ඇති අතර ජනාධිපතිවරයා ම ඊට මැදිහත් විය යුතු බව ය. මෑත ඉතිහාසයේ බොහෝ වෘත්තීය අරගල ජනාධිපතිවරයාගේ මැදිහත් වීම නිසා ම අවසන් විය. බොහෝ රටවල පවතින ක්‍රමයට අනුව නම් රාජ්‍ය නායකයාගේ මැදිහත් වීම නිසා අරගල උත්සන්න වෙයි. ගැටුම් වර්ධනය වෙයි.ආගමික නායකයන්, ප්‍රභූන්, කලාකරුවන් හා උගතුන් විෂයයෙහි ජනාධිපතිවරයා දක්වන ගෞරවණීය සැලැකිල්ල විශේෂා’වධානයට ලක් විය යුතු කාරණයෙකි. ශ්‍රී ලංකාවේ මහ උගතකු ව සිටි කුමාරතුංග මුනිදාසයන්ගේ 125 වන ජන්ම සංවත්සරය මෑත දිනෙක දී පැවැත්විණි. ඒ වෙනුවෙන් පුවත්පත් ලිපියක් සම්පාදනය කළ මහින්ද මහතා එහි ලා මෙසේ සඳහන් කළේ ය.“රජයක් බිහි වන විටත් රජයක් කරවන විටත් රජය යන වදන යොදන සෑම තන්හිමත් මෙතුමන් සිහි ගැන්විය යුතු බව අප වැටහීම ය. ඒ ආණ්ඩු ව යන වදන වෙනුවට රජය යන වදනට රට හුරු කළේ කුමාරතුංගයන් වන නිසා ය. රජය කරවන ඇත්තන් පමණ ද? මහ මග පා පැදියෙන් යනෙන මගියාට ද එතුමන් අමතක කළ නො හේ. පා පැදිය, රෝහල, හෙදිය, අණුව, පරමාණුව, බැති ගීය, මුදල් ඇණැවුම, කමිටුව, වෙළුම, පාදඩයා යනා දී පොදු ජන වහර නිපදවූයේ මේ බස් වඩුවාණන් වු නිසා ය.”සාම්ප්‍රදායික රාජ්‍ය පාලකයා ඉක්මවා ගිය දැනුමක් හා විචාරයක් ද අපූරු පරිකල්පනයක් ද මහින්ද මහතා සතු වේ. එබැවින් ඔහුට පොදු ජනයාගේ සිතුම් - පැතුම් නිවැරැදි ලෙස වටහා ගැනීමේ නිසඟ හැකියාවක් ද තිබේ. එබැවින් නිදහසින් පසු බිහි වූ ජනමූල නායකයා ලෙසින් ඔහු හැඳින්වීමේ කිසිදු වරදක් නැත.පත්තරකාරයකු ලෙස මා දක්වන ප්‍රවාදය සමහරුන් ප්‍රතික්ෂේප කරන්නට පුළුවන. තවත් සමහරුන් විවේචනය කරන්නටත් පුළුවන. ඇතමකු අනවශ්‍ය ලෙස හුවා දක්වන්නටත් පුළුවන. කුමක් වුව එක් අදහසක් කිසිවකුට වෙනස් කළ නො හැකි ය. එනම්; මහින්ද රාජපක්ෂ මහතා යනු දෝලාවෙන් බිමට බැසගත් නායකයෙකි යන්න ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n1210201</link>
    <topic>රජයේ ඉඩම්වල පැල්පත් තනාකුලියට දීමේ මහා ජාවාරමක්</topic>
    <author>විජයානි එදිරිසිංහ</author>
    <content>පාතාල නායකයන්, ජාවාරම්කරුවන් හා ඇතැම් දේශපාලනඥයන් රජයට අයත් ඉඩම්වල අනවසරයෙන් පැල්පත් නිවාස තනා කුලියට දී මහා පරිමාණයෙන් මුදල් උපයන බව දිනමිණ ට අනාවරණය වේ. වසර 30 කට ආසන්න කාලයක් මුළුල්ලේ මේ ජාවාරම සිදු කොට තිබේ.රට පුරා පැල්පත් නිවාසවල පදිංචි සංඛ්‍යාව ලක්‍ෂ පහකට ආසන්න ය.මහා මාර්ග, දුම්රිය මාර්ග, ගංගා අසබඩ, මුහුදු වෙරළ ආශි‍්‍රතව සහ රජයට අයත් වෙනත් ඉඩම්වල මේ පැල්පත් නිවාස ඉදිකර තිබේ.කොළඹ ප්‍රදේශයේ පමණක් පැල්පත් නිවාසවල හැටපන්දහසක් පමණ පදිංචිව සිටින බව නාගරික සංවර්ධන අධිකාරියේ වාර්තාවෙන් හෙළිවේ.මේ නිවාසවල පදිංචිව සිටින කිසිවකුටත් ඒ සඳහා අයිතිවාසිකම් කියා පෑමට ඔප්පු නොමැති බව ප්‍රාදේශීය සභා පළාත් සභා සහ නාගරික සංවර්ධන අධිකාරි මඟින් කළ විමසීමක දී දැනගැනීමට ලැබිණි.දේශපාලනඥයන්, පාතාල නායකයන් සහ විවිධ ජාවාරම්වල යෙදෙන පිරිස් රජයට අයත් ඉඩම්වල නිවාස තනා ඔවුන්ගේ හිතවත් පුද්ගලයන්ට මෙන්ම නිවාස නැති පිරිසට ද ඒවා ලබාදී තිබේ.ඒ සඳහා ඔවුහු මාසික කුලියක් අය කරති. කුලී එකතු කිරීමට පත් කළ අයද වෙති. මීට වසර 15-20 කට පෙර සිටි ප්‍රබල ඇමැතිවරයකුට කොළඹ අවටින් එසේ තනා තිබූ පැල්පත් නිවාස පනහකින් පමණ කුලිය ලැබී තිබේ. මාලිගාවත්ත ප්‍රදේශයේ ප්‍රසිද්ධ පාතාල නායකයකුට පැල්පත් නිවාස දෙසීයක පමණ අයිතිය තිබේ. මේ වන විටත් ඔහුට ඒවායේ කුලිය ලැබෙන බව පැවසේ.මුහුදුබඩ ධීවර ගම්මානවල පැල්පත් නිවාසවල අයිතිය ඇතැම් මාළු මුදලාලිලා සතු බව හෙළිවී ඇත. මේ පැල්පත් නිවාස ඉවත් කිරීමේ අරමුණ මත මෙතෙක් පැවැති ආණ්ඩු පවා ඒවායේ පදිංචිකරුවන් වෙනුවෙන් තට්ටු නිවාස තනා දී ඇතත් පැල්පත් නිවාසවල හිස්වීමක් කිසිදා සිදු වී නොමැත. ඊට හේතුව නිවාස ලබා පිරිසක් ගිය විට තවත් පිරිසකට එම පැල්පත් නිවාස කුලියට ලබා දීමයි.කොළඹ සහ දිවයිනේ බොහෝ ප්‍රදේ්ශවල දුම්රිය දෙපාර්තමේන්තුව සහ මහා මාර්ග අමාත්‍යාංශයට අයත් ඉඩම් අත්පත් කරගෙන වසර 20 – 30 කාලයක් තිස්සේ හෝටල් සහ වෙනත් ව්‍යාපාර කරගෙන යන පිරිසක් ද වෙති. ඉඩම් රෙජිස්ට්‍රාර් කාර්යාලවල ඒවා ලියාපදිංචි වී තිබෙන්නේ රජයට අයත් දේපළ ලෙසට ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n1210202</link>
    <topic>රාජ්‍ය අංශයේ තොරතුරු තාක්ෂණ ව්‍යාපෘති 2කට අන්තර්ජාතික සම්මාන</topic>
    <author>ජීවනී පතිරණ</author>
    <content>මෙරට රාජ්‍ය අංශ‍යේ තොරතුරු තාක්ෂණ ව්‍යාපෘති දෙකක් සඳහා අන්තර්ජාතික සම්මාන හිමි වී තිබේ. ආසියාවේ රාජ්‍ය අංශයක් සතු විශිෂ්ටතම තොරතුරු තාක්ෂණ ව්‍යාපෘතිය ලෙස මෙරට "වීසා ඔන්ලයින්" visa on line හෙවත් අන්තර්ජාලය ඔස්සේ වීසා ලබා ගැනීමේ ක්‍රමවේදය ඇතුළත් තොරතුරු තාක්ෂණ ව්‍යාපෘතියට මෙසේ සම්මාන හිමි විය.මෙම ව්‍යාපෘතිය ශ්‍රී ලංකා තොරතුරු හා සන්නිවේදන තාක්ෂණ නියෝජිතායතන‍යේ (icta) පූර්ණ මගපෙන්වීම යටතේ ආගමන විගමන දෙපාර්තමේන්තුව මගින් ක්‍රියාත්මක කෙරේ. ආසියාවේ ප්‍රමුඛතම තොරතුරු තාක්ෂණ සම්මාන ප්‍රදානය වශයෙන් සැලකෙන 2012 ජාත්‍යන්තර පියුචර්ගව් (futuregove) සම්මාන ප්‍රදානෝත්සවයේ දී මෙම සම්මානය හිමි වී ඇති අතර, තායිලන්තයේ දී පසුගියදා එම සම්මාන උළෙල පැවැත්විණි.මේ අතර ශ්‍රී ලංකාවේ විශිෂ්ටතම රාජ්‍ය ආයතනයට හිමි සම්මානය ශ්‍රී ලංකා සමෘද්ධි අධිකාරියට හිමි වී ඇති අතර, සමෘද්ධි වැඩසටහනේ කටයුතු අභ්‍යන්තර හා බාහිර වශයෙන් තොරතුරු සන්නිවේදන තාක්ෂණයෙන් සවි බල ගැන්වීම එහි විශේෂත්වයයි.මෙම සම්මාන උළෙල සඳහා ඕස්ට්‍රේලියාව, කැනඩාව, චීනය, ඉන්දියාව, මැලේසියාව, නවසීලන්තය, සිංගප්පූරුව, පිලිපීනය, හොංකොන්, තායිවානය, ඇතුළු රටවල් 20කින් පමණ මෙයට ඉදිරිපත් වි තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n1210203</link>
    <topic>භික්ෂු පෙරමුණේ රැස්වීමට ගිය මන්ත්‍රීවරුන්ගේ සාමාජිකත්වය අහිමි කැර ලිපි යැව්වා</topic>
    <author>අනුර ප්‍රේමලාල්</author>
    <content>එක්සත් භික්ෂු පෙරමුණේ රැස්වීමට ගිය එ.ජා.ප. මන්ත්‍රීවරුන්ගේ පක්ෂ සාමාජිකත්ව අහිමි කළ බව දන්වා ඔවුන් වෙත ලිපි යැවූ බව එක්සත් ජාතික පක්ෂයේ මහ ලේකම් තිස්ස අත්තනායක මහතා ‘දිනමිණ’ට පැවසීය.සරත් ෆොන්සේකා මහතාගේ ප්‍රධානත්වයෙන් ඉකුත් (18)දා හයිඩ් පිටියේ පැවැති එම රැස්වීමට සහභාගි නොවන ලෙස එ.ජා.ප. නායකත්වය සියලු මන්ත්‍රීවරුනට දන්වා තිබුණත් ඒ නියෝගය නොතකා පාර්ලිමේන්තු මන්ත්‍රීවරුන් වන පාලිත රංගෙ බණ්ඩාර, පාලිත තෙවරප්පෙරුම, අශෝක අබේසිංහ හා පළාත් සභා මන්ත්‍රීවරුන් වන ශිරාල් ලක්තිලක, මෛත්‍රි ගුණරත්න යන මහත්වරු ඊට සහභාගි වූ බැවින් මෙසේ තැපෑලෙන් ලිපි යැවූ බව අත්තනායක මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n1210204</link>
    <topic>එජාප විනය පරීක්‍ෂණ පුස්සක්ලිපි ලැබුණේ නෑ</topic>
    <author>පණ්ඩුක සමරසේකර</author>
    <content>පක්ෂයෙන් නෙරපීමට හෝ විනය පරීක්‍ෂණයක් පැවැත්වීමට තමන් වෙත කිසිදු කැඳවීම් ලිපියක් එවා නැතැයි එක්සත් ජාතික පක්‍ෂ පාර්ලිමේන්තු මන්ත්‍රී පාලිත තෙවරප්පෙරුම මහතා “දිනමිණ” ට පැවසීය.මේ ආකාරයේ පරීක්‍ෂණ පැවැත්වීම පිළිබඳ එක්සත් ජාතික පක්‍ෂයේ බලධාරීන් මීට පෙර කිහිප වරක්ම ප්‍රකාශ කොට තිබුණත් ඒවා පුස්සක් බව තෙවරප්පෙරුම මහතා වැඩිදුරටත් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n1210205</link>
    <topic>යාල වනෝද්‍යානයේ ඉදිකර ඇති පෞද්ගලික ආයතන කඳවුරු බිම් වහාම ඉවත් කරන්න</topic>
    <author>ධනුෂ්ක ගොඩකුඹුර හම්බන්තොට සිට...</author>
    <content>ඇමැති මණ්ඩල අනුමැතියක් පවා නොමැතිව යාල ජාතික වනෝද්‍යානයේ කඳවුරු බිම් ඉදිකිරීමට නිලධාරීන් පෞද්ගලික අංශයට දී තිබූ අවසරය වහාම ඉවත් කරන ලෙස ජනාධිපති මහින්ද රාජපක්‍ෂ මහතා වනජීවී අමාත්‍යාංශය වෙත ඊයේ (19) නියෝග කෙළේය.එම වනෝද්‍යානයේ පෞද්ගලික සමාගම් පවත්වාගෙන යන කඳවුරු බිම් සහ ඒවායේ ඉදිකර ඇති සියලු ගොඩනැගිලි අද (20) වන විට ඉවත් කරන ලෙස ජනාධිපතිවරයා වනජීවී නිලධාරීන්ට නියෝග කෙළේය.ඇමැති මණ්ඩල තීන්දුවක් නොමැතිව රාජ්‍ය නිලධාරීන්ට මෙවැනි තීරණ ගත නොහැකි බව පෙන්වා දුන් ජනාධිපතිවරයා ඔවුන්ගේ කටයුතු නිසා අපහසුතාවට පත් වන්නේ ආණ්ඩුව බව පෙන්වා දුන්නේය.මෙසේ කඳවුරු බිම් ඉදිකිරීමට අවසර දීම නිසා විශාල පාරිසරික ගැටලු මතුව ඇති බවට මහජන නියෝජිතයන් හම්බන්තොට දිස්ත්‍රික් සංවර්ධන කමිටු රැස්වීමේදී මතු කළ කරුණු සම්බන්ධයෙන් අවධානය යොමු කිරීමෙන් අනතුරුව ජනාධිපතිවරයා මෙම නියෝග ලබා දුන්නේය.අලි මිනිස් ගැටුමට ස්ථිරසාර විසැඳුමක් වශයෙන් රට පුරා ඇති සියලු අලි වැට ඉදිකිරීම හා නඩත්තුව සිවිල් ආරක්‍ෂක බළකාය වෙත වහාම ක්‍රියාත්මක වන පරිදි භාර දෙන ලෙස ජනාධිපති මහින්ද රාජපක්‍ෂ මහතා අදාළ නිලධාරීන්ට ඊයේ (19) උපදෙස් දුන්නේය.හම්බන්තොට දිස්ත්‍රික් විශේෂ සංවර්ධන කමිටු රැස්වීම ජනාධිපති මහින්ද රාජපක්‍ෂ මහතාගේ ප්‍රධානත්වයෙන් මාගම් රුහුණුපුර පරිපාලන සංකීර්ණයේ දී ඊයේ පැවැත්විණ.අධ්‍යාපන, සෞඛ්‍ය, කෘෂිකර්ම, මහාමාර්ග, වාරිමාර්ග යනාදී සියලු ක්ෂේත්‍රයන්හි හම්බන්තොට දිස්ත්‍රික්කයේ මෙතෙක් ක්‍රියාත්මක කැර ඇති සංවර්ධන ව්‍යාපෘති, ඒවායේ ප්‍රගතිය සහ ඉදිරි සංවර්ධන සැලසුම් පිළිබඳව මෙහිදී සාකච්ඡා කෙරිණ.හම්බන්තොට රජයේ සියලු ආයතන එකම වහලක් යටට ගෙන ඒමේ අරමුණින් මාගම් රුහුණුපුර පරිපාලන සංකීර්ණය ඉදිකළත් ඇතැම් රාජ්‍ය ආයතන ඊට අකමැත්ත පළකර ඇති බවට පාර්ලිමේන්තු මන්ත්‍රී නාමල් රාජපක්‍ෂ මහතා චක්වූ කරුණ සැලකිල්ලට ගත් ජනාධිපතිවරයා සියලු රජයේ ආයතන ලබන ජනවාරි මස පළමුවැනිදා වන විට එම සංකීර්ණයේ ස්ථාපිත කළ යුතු බව අවධාරණය කෙළේය.එසේ පැමිණිය යුතු ආයතන සම්බන්ධයෙන් ලැයිස්තුවක් සකසා තමාට භාර දෙන ලෙසත්, ආයතන ස්ථාපිත කිරීම සම්බන්ධයෙන් වගකීම අදාළ අමාත්‍යාංශවල ලේකම්වරුන් භාර ගත යුතු බවත් ජනාධිපතිවරයා වල ඉදිකිරීම් වහාම අවසන් කරන ලෙසත්, රජයේ ඉඩම්වල ඉදිකර ඇති ගොඩනැගිලි අවශ්‍යතාව අනුව පවරා ගන්නා ලෙසත්, උපදෙස් දුන් ජනාධිපතිවරයා ප්‍රජා ජල යෝජනා ක්‍රම සම්බන්ධයෙන් විධිමත් වැඩපිළිවෙළක් සකසන ලෙස උපදෙස් දුන්නේය.යාල වනෝද්‍යානයේ කඳවුරු බිම් ඉදිකිරීමට පෞද්ගලික ආයතනවලට භාර දී ඇත්තේ කැබිනට් අනුමැතියක් පවා නොමැතිව බව මෙහිදී හෙළිදරව් කෙරුණු අතර රාජ්‍ය නිලධාරීන්ට එසේ කටයුතු කළ නොහැකි බවත්, ඔවුන්ගේ කටයුතු නිසා අපහසුතාවට පත් වන්නේ ආණ්ඩුව බවත් ජනාධිපතිවරයා පෙන්වා දුන්නේය.ඇමැතිවරුන් වන බන්දුල ගුණවර්ධන, රාජිත සේනාරත්න, මහින්ද අමරවීර, පියංකර ජයරත්න, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n1210206</link>
    <topic>කේ. පී. යොදාගෙන දෙමළ ඩයස්පෝරාව සමඟ සාකච්ඡා සාර්ථක වෙමින් තිබෙනවා</topic>
    <author>සිතාරා සේනානි සහ සමන්මලී ප්‍රියශාන්ති,</author>
    <content>එල්.ටී.ටී.ඊ. සංවිධානයේ ජාත්‍යන්තර කටයුතු පිළිබඳ හිටපු ප්‍රධානී කේ.පී. යොදාගෙන දෙමළ ඩයස්පෝරාව සමඟ කරන සාකච්ඡා බොහෝදුරට සාර්ථක වෙමින් පවතින බව ආණ්ඩුව මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.මෙසේ දෙමළ ඩයස්පෝරාව සමඟ ගනුදෙනු කිරීමට කේ.පී. යොදාගැනීමට හැකියාව ලැබී තිබෙන නිසා යම් අධිකරණ කටයුත්තකදී ඔහු රජ‍යේ සාක්කිකරුවකු ලෙස යොදාගැනීම වරදක් නොවන බවද හෙතෙම පැවැසීය.මෙය ඉතා සරල කාරණයක් නොවන බව කී ඇමැතිවරයා වසර තිහක යුද්ධයකට පදනම් වූ ඉතිහාසයක් ද පවතින නිසා ගැටලුව යුදමය වශයෙන් පමණක් අවසන් කළ හැකි යැයි ආණ්ඩුව විශ්වාස නොකරන බවත් කීය. එසේම ජාතික ගැටලුවට විසඳුම් සෙවීමේදී පැතිකඩ ගණනාවක් කෙරෙහි අවධානය යොමු කිරීමට රජයට සිදුව තිබෙන බවද කීවේය.යුද්ධය සාර්ථකව අවසන් කළද ඉන්පසු ලෝකය සමඟ ගනුදෙනු කිරීමේදී යම් යම් අවස්ථාවල නම්‍යශීලීව කටයුතු කිරීමට රජයට සිදුවන බවද ඇමැතිවරයා අවධාරණය කළේය.ඇමැති කෙහෙලිය රඹුක්වැල්ල මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යංශයේ ඊයේ (19) පැවති මාධ්‍ය හමුවේදී කේ.පී. සම්බන්ධයෙන් මාධ්‍යවේදියකු මතු කරන ලද ප්‍රශ්නයකට පිළිතුරු දෙමිනි.ඇමැති කෙහෙළි ය රඹුක්වැල්ල මහතා එහිදී මෙසේද පැවැසීය.ආණ්ඩුව යුද්ධය ජයග්‍රහණය කරලා ඉවරයි. ඒ නිසා දැන් තුවක්කුව සමඟ නොව ශීලාචාර අන්දමින් මනුෂ්‍යත්වය පෙරදැරිව ප්‍රශ්නයේ ඉතිරි කොටස් විසඳා ගන්නැයි කියන මතවාදය විශාල වශයෙන් සමාජයෙන් ඉදිරියේදී මතුවෙන්න පුළුවන්. කේ.පී. අල්ලා ගත්තේ ශ්‍රී ලංකා හමුදාව සහ බුද්ධි අංශ මිස ජාත්‍යන්තර පොලීසිය නොවෙයි. අපගේ බුද්ධි අංශ එදා සිදු කළේ ජාත්‍යන්තර පොලීසියට නොහැකිවූ දෙයයි.ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, අතිරේක ප්‍රවෘත්ති අධ්‍යක්ෂ චන්ද්‍රපාල ලියනගේ, ජාතික පොහොර ලේකම් කාර්යාලයේ අධ්‍යක්ෂ රංජන් ධර්මවර්ධන මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n1210207</link>
    <topic>දිවි නැඟුම පනතින් සමෘද්ධිලාභීනට නෛතික ආරක්‍ෂාවක් සැලසෙනවා</topic>
    <author>සුභාෂිනි සේනානායක</author>
    <content>දිවි නැඟුම ඒකාබද්ධ ග්‍රාමීය සංවර්ධන දෙපාර්තමේන්තු පනත් කෙටුම්පත මගින් සමෘද්ධි ප්‍රතිලාභීනට තිබුණටත් වඩා නෛතික ආරක්‍ෂාව සපයා තිබෙන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.තමා හිටපු සමෘද්ධි ඇමැතිවරයා ලෙස මේ බව සහතික කොට පවසන බව පැවසූ ඇමැතිවරයා, මේ රටේ මහජනතාවගේ දුප්පත්කම මේ මගින් තුරන් කිරීමට අපේක්‍ෂා කරන බව ද පැවසීය.සදාකාලිකව බලයේ සිටීමට එක්සත් ජාතික පක්‍ෂය එදා ගත් පියවර පළාත් පාලන පනත් කෙටුම්පත මගින් අහෝසි වූ බවත්, පක්‍ෂයක ප්‍රතිපත්ති වෙනුවෙන් පෙනී සිටින ජනතා නියෝජිතයන්ට නව පළාත් පාලන පනත් කෙටුම්පත මගින් යහපත් අනාගතයක් නිර්මාණය වන බවත් පැවසීය.මෙම පනත් දෙක මගින් ජනතාවටත්, රටටත්, සුවිශාල සේවාවක් සිදුවන බව පවසන ඇමැතිවරයා, දිස්ත්‍රික්ක මට්ටමින්, පළාත් මට්ටමින් පක්‍ෂ නායකයින් දැනුවත් කැර, ජනතාව වෙත එම පණිවුඩය මුදාහැරීමට කටයුතු කරන බව ද කීවේය.පුද්ගලික විශ්‍රාම වැටුප් පනත ඉදිරිපත් කරන අවස්ථාවේ සාකච්ඡා සාර්ථක ලෙස සිදු නොවූ බැවින්, අතුරු විපාකවලට මුහුණ දීමට සිදු වූ බවත්, එවැනි දේ නැවත සිදුනොවීමට වගබලා ගැනීම මෙම සාකච්ඡාවල අරමුණ බවත් කීවේය.සමානුපාතික මැතිවරණ ක්‍රමයේ ඉතිහාසය 1978 ආරම්භ වූ බවත්, ආර්. ප්‍රේමදාස අගමැතිවරයා ආණ්ඩුක්‍රම ව්‍යවස්ථා සංශෝධන පනත 1978 දී පාර්ලිමේන්තුවට ඉදිරිපත් කිරීම මගින් පනත ක්‍රියාත්මක වූ බවත් කී ඇමැතිවරයා, මෙම ක්‍රමය මගින් සුළුතරය නියෝජනය නොකිරීම, “වමේ” නියෝජනය ඉවත් කිරීම, මුදල් යෙදවිය හැකි ඕනෑම අයකුට බලයට ඒමට හැකිවීම මෙම පනත මගින් සිදුවූ බවත් කීවේය.ජේ. ආර්. ජයවර්ධන හිටපු ජනාධිපතිතුමා ඇතුළු ආණ්ඩුව මෙම ක්‍රමය මගින් කිසිවකුට තුනෙන් දෙකේ බලයක් ගත නොහැකි බව කී බවත්, එම පනතේ නිර්මාතෘවරුනට අභියෝග කරමින් ජනාධිපති මහින්ද රාජපක්‍ෂ මහතාට තුනෙන් දෙකේ බලය සහිතව මෙම ක්‍රමය අහෝසි කිරීමට හැකි වූ බව ඩලස් අලහප්පෙරුම මහතා තවදුරටත් කියා සිටියේය.ඇමැතිවරයා මේ බව පැවසුවේ දිවි නැඟුම ඒකාබද්ධ ග්‍රාමීය සංවර්ධන දෙපාර්තමේන්තු පනත, නව පළාත් පාලන ඡන්ද ක්‍රමය සහ වර්තමාන දේශපාලන තත්ත්වය පිළිබඳ බස්නාහිර පළාත් පාලන ආයතන නියෝජිතයන් දැනුවත් කිරීම සඳහා කොළඹ පදනම් ආයතනයේදී ඊයේ (19) පැවැති වැඩමුළුවකට එක්වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n1210208</link>
    <topic>මහව උඩගම තරුණ යුවළගේ මරණසිය දිවි නසා ගැනීමක් නොවේ</topic>
    <author>මහව සමූහ</author>
    <content>මහව උඩගම නිවසකදී පසුගිය දිනක හමුවූ විවාහක තරුණ යුවළ ගේ මෘතදේහ පිළිබඳ පරීක්ෂණ වලදී හෙළිදරව් වී ඇත්තේ මෙම මරණ සිය දිවි නසාගැනීමක් නොව ගෙල සිර කිරීමෙන් සිදුකරන ලද මිනීමැරුමක් බවයි.මේ බව අනාවරණය වූයේ මෙම යුවළගේ පශ්චාත් මරණ පරීක්ෂණයේදීය. මෙලෙස අභිරහස් ලෙස මරණයට පත්ව සිටියේ මහව මොරගොල්ලේ පදිංචිව සිට පසුව මහව උඩගම කුලියට ගත් නිවසක පදිංචියට පැමිණි විසි හැවිරිදි ගිහාන් මධුශංක සහ දහ අට හැවිරිදි මධුකා කුමාරි සංජීවනී නමැති දෙදෙනාය.මෙම පශ්චාත් මරණ පරීක්ෂණය මහව වැඩබලන මහේස්ත්‍රාත් සිරිසේන හපුආරච්චි මහතාගේ් නියෝගයක් අනුව කුරුණෑගල ශික්ෂණ රෝහලේ විශේෂඥ අධිකරණ වෛද්‍ය නිලධාරි එස්. එම්. එච්. එම්. කේ. සේනානායක මහතා පැවැත්විය.මෙම පරීක්ෂණයේදී අනාවරණය වූයේ මෙම මළ සිරුරු දෙක හමුවී ඇත්තේ මරණයට පත්ව දින පහකට පමණ පසුව බවත්, මෙම දෙදෙනාගේම මරණයට හේතුව ගෙල සිරකිරීමක් බවට සැක කළ හැකි බවකි. මහව සහකාර පොලිස් අධිකාරි එච්. එම්. පී. හේරත් මහතාගේ උපදෙස් පරිදි මහව පොලිසිය මගින් වැඩිදුර පරීක්ෂණ කටයුතු තවදුරටත් සිදුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n1210209</link>
    <topic>මන්නාරමට කර්මාන්ත පුරයක්</topic>
    <author>චමීර ඇල්ලදෙණිය</author>
    <content>මන්නාරම කර්මාන්ත කලාපයේ අමෙරිකානු ඩොලර් මිලියන 05ක වියදමින් ඉදිවන ටයිමෙක්ස් ඇන්ඩ් ෆර්ගසම් කර්මාන්ත සංකිර්ණය 2013 වසරේදී විවෘත කරන බව කර්මාන්ත හා වානිජ කටයුතු ඇමැති රිෂාඩ් බදියුදින් මහතා පවසයි.ආයෝජන මණ්ඩලයේ ව්‍යාපෘතියක් ලෙස ඉදිකරන මෙම කර්මාන්ත ශලාව මන්නාර දිස්ත්‍රික්කයේ ඉදිවන ප්‍රථම රෙදි පිළි කර්මාන්ත ශාලාව වේ.මෙම කර්මාන්ත ශාලාව මඟින් ඍජු රැකියා 800ක් නිර්මාණය වන අතර, නිෂ්පාදනය කරන සියලුම රෙදි පිළි යුරෝපිය හා අමෙරිකාවට අපනයනය කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n12102010</link>
    <topic>බඹර ප්‍රහාරයෙන්අයෙක් මරුට: 6ක් රෝහලේ</topic>
    <author>පණ්ඩුක සමරසේකර</author>
    <content>නුවරඑළිය හෝටන් තැන්න දරවල වතුයායේ වැඩ කරමින් සිටි කම්කරුවන් පිරිසකට බඹර ප්‍රහාරයක් එල්ල වීමෙන් 30 හැවිරිදි පුද්ගලයකු ඊයේ (19) දහවල් මරණයට පත්ව ඇතැයි පොලිස් මාධ්‍ය ප්‍රකාශක කාර්යාලය සඳහන් කරයි.මේ බඹර ප්‍රහාරයෙන් 6 දෙනෙක් මේ වන විට නුවරඑළිය ග්ලැන්කන් රෝහලේ ප්‍රතිකාර ලබති. මේ පිරිස අතර පිරිමි 4 ක් හා එක් කාන්තාවක් ද වේ.=.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n12102011</link>
    <topic>ඇමැති බැසිල් රාජපක්ෂට කනගාටුව පළකිරීම</topic>
    <author/>
    <content>“ජනසවි ගිණුමට ප්‍රේමදාස සත පහක්වත් දාලා නැහැ” මැයින් දිනමිණ පුවත්පතේ ඊයේ ප්‍රධාන ප්‍රවෘත්තිය වශයෙන් පළවූ ප්‍රකාශය ඇමැති බැසිල් රාජපක්ෂ මහතා විසින් කරන ලද්දක් නොවේ. එය දිවි නැම පනත සහ පළාත් පාලන ඡන්ද සංශෝධන පනත පිළිබඳව ආණ්ඩු පක්ෂ මන්ත්‍රීවරුන් සහ පළාත් සභා ඇමැතිවරුන් දැනුවත් කිරීමේ එක්දින වැඩමුළුවේ දී එයට සහභාගි වූ කිහිප දෙනකු  විසින් දක්වන ලද අදහසක් වේ. බැසිල් රාජපක්ෂ අමාත්‍යතුමා විසින් එහිදී එසේ ප්‍රකාශ කර නොමැත. මේ ප්‍රවෘත්තිය මගින් අමාත්‍ය බැසිල් රාජපක්ෂ මහතා නොකියන ලද ප්‍රකාශයක් ඒ මහතාගේ නමින් පළකිරීම පිළිබඳව අපගේ කනගාටුව ප්‍රකාශ කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n12102012</link>
    <topic>ජනපති ගොවිජන ඉල්ලීමටසවන් දෙයි</topic>
    <author>උතුරුමැද පළාත් සංචාරක එස්. කුමාර</author>
    <content>මහවැලි එච් කලාපයේ රොන්මඩ ඉවත් කර නවීකරණය කරන ලද වැව්වල ජලය නිකුත් කිරීමේ කටයුතු මේ වන විට ආරම්භ වෙමින් පවතී.තඹුත්තේගම, කොත්මල්පුර, කුඹුක්වැවේ ජලය නිකුත් කිරීම පෙරේදා (17 දා) ‘එච්’ කලාප භාර නේවාසික ව්‍යාපාර කළමනාකාර ආර්. බී. සිරිසේන මහතාගේ ප්‍රධානත්වයෙන් සිදුවිය.මහවැලි ‘එච්’ කලාපය තුළ පොඩි වැව් 126 ක් තිබෙන අතර, ඉන් වැව් 72 ක රොන්මඩ ඉවත් කිරීම සියයට අනූවකින් පමණ අවසන් වී ඇති බව ද පැවසේ. මේ වන විට එම නවීකරණය කළ වැව්වල අලුතෙන් ජලය අක්කර අඩි 560 ක ප්‍රමාණයක් රඳවා ගැනීමට හැකියාව ඇත.’එච්’ කලාපයේ තිබුණු බොහෝ වැව් අමුණු වසර ගණනක් තිස්සේ කිසිදු නවීකරණයක් සිදු නොවී තිබුණු අතර, රොන්මඩ ඉවත් කිරීම කිසිදාක සිදු නොවූ බව ද පැවසේ.ගොවි ජනතාවගේ ඉල්ලීමට අවධානය යොමු කළ ජනාධිපති මහින්ද රාජපක්‍ෂ මහතා මෙම වැව්වල රොන්මඩ ඉවත් කර නවීකරණය කිරීමට මහවැලි අධිකාරියට උපදෙස් ලබා දුන්නේ මීට මාස තුනකට පෙරදීය.පසුගිය කාලයේ දී නවීකරණය සිදුවූ වැව්වල රොන්මඩ පිරී තිබුණු නිසා විශාල වශයෙන් ජලය අපතේ ගියේය. බොහෝ වැව්වල ජපන්ජබර, පන් වර්ග, නෙළුම් හා නොයෙකුත් ජලජ ශාකවලින් වැසී තිබුණු නිසා ප්‍රදේශයේ ජනතාවට දිය නෑමට පවා නොහැකි තත්ත්වයක් උද්ගත වී තිබුණි.මෙම නවීකරණය කළ වැව්වල ජලය නිකුතුවත් සමඟ සීසෑම ආරම්භ කර ගොවිතැන් කටයුතු ඇරඹීමට ගොවීන්ට නේවාසික කළමනාකාරවරයා උපදෙස් දුන්නේය.17 දා ජලය මුදාහළ කුඹුක්වැව යටතේ ඇති කුඹුරුවල බිත්තර වී නිෂ්පාදනයට යොදා ගැනීමට ද ගොවීන් එකඟ වී ඇති බව ද පැවසේ.මේ වන විට කලාවැවේ රොන්මඩ ඉවත් කිරීමේ කටයුතු ද අවසන් වෙමින් පවතී. එහි, අලුතෙන් ජලය අක්කර අඩි 750 ක ජල ධාරිතාවක් රඳවා ගැනීමට හැකියාවක් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n12102013</link>
    <topic>කපා කොටා ඝාතනය කළ කාන්තා මළ සිරුරක්රද්දොළුගම ගෙවත්තකින් සොයා ගැනේ</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>තියුණු මුවහත් ආයුධවලින් කපා කොටා ඝාතනය කර දමා තිබූ කාන්තාවකගේ මළ සිරුරක් සීදුව පොලිසිය විසින් 19දා පෙරවරුවේ සොයාගෙන ඇත.ඝාතනයට ලක්වූ තැනැත්තිය සීදුව, රද්දොළුගම ‘ලංකා ලෑන්ඩ්’ නිවාස යෝජනා ක්‍රමය අංක 43, නිවසෙහි පදිංචිව සිටි එම්. සුනේත්‍රා පෙරේරා යන අය බව සීදූව පොලිසිය හඳුනාගෙන තිබුණි.මෙම කාන්තාව හඳහන් බැලීම සිය ජීවිකාව වෘත්තිය වශයෙන් පවත්වාගෙන ගොස් ඇත. බොහෝ විට තනිව ජීවත්වන වන අතර මාසයට වරක් හෝ දෙවරක් ස්වාමිපුරුෂයා පැමිණ යන බව කියයි. 119 ට ලැබුණු දුරකථන ඇමතුමක් අනුව සීදූව පොලිසිය පරීක්ෂණ මෙහෙයවා ඇත.නිවස පිහිටි ඉඩම තාප්පයකින් වට කර තිබූ ගේට්ටුවට ඉබියතුරු දමා වසා දමා තිබුණි. පසුව පොලිසිය ඉබියතුරු කඩා වත්තට ඇතුළුවීමේදී වත්තෙහි කැලෑ රොදක මේ මළ සිරුර වැටී තිබී ඇත. සිරුරෙන් තරමක දුඟදක් හමන බැවින් දින දෙකකට හෝ තුනකට කලින් කළ ඝාතනයක් බව පොලිසිය සැක පහළ කරයි.සීදූව පොලිසිය සිද්ධිය 19 දා මීගමුව මහේස්ත්‍රාත් අධිකරණයට වාර්තා කළ අතර මීගමුව අතිරේක මහේස්ත්‍රාත් දුලානි එස්. වීරතුංග මහත්මිය 19 දා පස්වරුවේ සිද්ධිය වූ ස්ථානයට ගොස් මූලික මහේස්ත්‍රාත් පරීක්ෂණ පැවැත්වීමට නියමිතව තිබුණි.සීදූව පොලිසියේ ස්ථානාධිපති ප්‍රධාන පොලිස් පරීක්ෂක චන්දන ලියනගේ මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක ටී. ආර්. එම්. එස්. සී. රණසිංහ, උප පොලිස් පරීක්ෂක සමන් යන නිලධාරීන් ගෙන් සමන්විත කණ්ඩායමක් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n12102014</link>
    <topic>සැමියාගේ පිහි පහරින් බිරිඳටබරපතළ තුවාල-සැකකරු රිමාන්ඩ්</topic>
    <author>කළුතර මධ්‍යම සමූහ</author>
    <content>තම නැන්දම්මාගේ නිවසට වහලයෙන් බැස එහි සිටි තමාගෙන් වෙන්ව සිටින බිරිඳට අමානුෂික ලෙස පහරදී පිහියකින් ඇන බරපතළ තුවාල සිදු කළැයි අධිකරණය හමුවට පමුණුවනු ලැබූ සැකකරුවකු ඔක්තෝබර් මස 22 දින දක්වා රක්ෂිත බන්ධනාගාර ගතකරන ලෙස කළුතර ප්‍රධාන මහේස්ත්‍රාත් අරුණ අළුත්ගේ මහතා නියම කළේය.මෙසේ රක්ෂිත බන්ධනාගාරයට නියම වූයේ ප්‍රැන්සිස්කු හෙට්ටිගේ දමිත් වසන්ත සිල්වා නොහොත් “බෝම්බ කළුවා” නම් වූ අයෙකි.තම සැමියාගේ ප්‍රහාරයට ලක්වූ ධනූජා ගෞරි නම් වූ ඇය කළුතර  නාගොඩ මහ රෝහලේ ප්‍රතිකාර ලබන බවත්, ඇයගෙන් ප්‍රකාශයක් ලබා ගැනීමට නොහැකි වූ බවත්, කළුතර මූලස්ථාන පොලිස් පරීක්‍ෂක සමන්ත වෙදගේ මහතා අධිකරණයට වාර්තා කර තිබුණි.මේ සිද්ධියෙන් පසුව පොලිසිය මඟහැර සිටි සැකකරු පොලිස් පරීක්‍ෂක සුසිල් සිල්වා මහතා විසින් අත්අඩංගුවට ගන්නා ලදැයි දකුණු කළුතර පොලිසියේ නඩු මෙහෙයුම් අංශයේ ස්ථානාධිපති උප පොලිස් පරීක්‍ෂක චන්දන තෙන්නකෝන් සහ කොස්තාපල් (55301) ගුණේන්ද්‍ර යාපා මහත්වරු සැකකරු අධිකරණයට ඉදිරිපත් කරමින් කියා සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n12102015</link>
    <topic>පුත්තලම වෙඩි තැබීමකින්පුද්ගලයෙක් මරුට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පුත්තලම නාගවිල්ලුවේදී සිදු කර ඇති වෙඩි තැබීමකින් එක් අයෙක් මියගොස් තවත් අයෙක් බරපතළ ලෙස තුවාල ලබා රෝහල් ගත කර ඇත. ඊයේ (19 දා) දහවල් සිදුවී ඇති මේ වෙඩි තැබීමෙන් මියගොස් ඇත්තේ පුත්තලම නාගවිල්ලුවේ පදිංචිව සිටි බුහාරි මොහොමඩ් නශාර් නම් වූ 32 හැවිරිදි අයෙකි.සිද්ධියේදී වෙඩි වැදී බරපතළ ලෙස තුවාල ලබා ඇති මුස්ලිම් ජාතික තරුණයෙක් පුත්තලම රෝහලට ඇතුල් කර ඇත.වෙඩි තැබීම සිදුකර ඇතැයි කියන දෙදෙනෙක් වෑන් රථයක නැගී පලාගොස් ඇති බව මූලික පොලිස් පරීක්ෂණවලදී හෙළි වී ඇති බව පුත්තලම පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=n12102016</link>
    <topic>ලී ඉරුම් යන්ත්‍රයකට හසුවීකම්කරුවෙක් මිය යයි</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>දංකොටුව ගෝනාවිල ප්‍රදේශයක ලී මෝලක ලී ඉරුම් යන්ත්‍රයකට හසුවී බරපතළ තුවාල ලැබූ අයෙකු රෝහල්ගත කළ පසු ඊයේ (19දා) මියගිය බව දංකොටුව පොලිසිය කියයි. මියගොස් ඇත්තේ පන්නල ඉහළ ගලයාය ප්‍රදේශයේ විසූ පන්නල ලේකම්ලාගේ සිරිසේන (25) නමැති විවාහකයෙකි.මේ අය ලී මෝලේ කම්කරුවකුව සේවය කරන අතර ඊයේ (19දා) උදේ වැඩට පැමිණ ඉරුම් යන්ත්‍රයේ විදුලිබලය විසන්ධි කර සුද්ධ කර ඇති බව කියයි.ඔහු දැති රෝදය පිස දමමින් සිටින අවස්ථාවේ දී වෙනත් සේවකයෙක් ඉරුම් යන්ත්‍රය සුද්ධ පවිත්‍ර කරන බව නොදැන යන්ත්‍රය ක්‍රියා කිරීමට විදුලි සුවිචය ක්‍රියාත්මක කර ඇත. එහිදී දැති රෝදයට හසුව මෙම මරණය සිදුව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r1210201</link>
    <topic>වැලිවේරිය නගරයේ මහ රෑ අනඟ රැඟුම් පෑ කාන්තාවක සහ තරුණයන් දෙදෙනකු රිමාන්ඩ්</topic>
    <author>ගම්පහ සංචාරක නිමල් ජයසිංහ</author>
    <content>වැලිවේරිය නගරයේ මැදියම් රැයේ අයාලේ ගැවසෙමින් අසංවරව හැසිරුණු කාන්තාවක් හා තරුණයන් දෙදෙනකු ගම්පහ අධිකරණයට ඉදිරිපත් කරනු ලදුව රිමාන්ඩ් බාරයේ තබන ලෙස ගම්පහ අතිරේක මහේස්ත්‍රාත් ඉන්දික අත්තනායක මහතා නියෝග කෙළේය.ඇප අයැදුම් කිරීම ප්‍රතික්ෂේප කළ මහේස්ත්‍රාත්වරයා එම කාන්තාව බන්ධනාගාරය මඟින් සමාජ රෝග පිළිබඳ පරීක්‍ෂාවකට අදාළ වෛද්‍ය ආයතනයකට යොමු කර වෛද්‍ය වාර්තාවක් ලබා ගන්නා ලෙසද නියෝග කෙළේය.පැමිණිල්ල වැලිවේරිය පොලිසියෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r1210202</link>
    <topic>අලව්ව මඩවල ප්‍රාථමික විදුහලසංවර්ධනයට</topic>
    <author>අලව්ව විශේෂ ඒ. කීර්තිසිංහ</author>
    <content>ප්‍රාථමික පාසල් පන්දහසක් සංවර්ධනය කිරීමේ ජාතික වැඩසටහන යටතේ අලව්ව අධ්‍යාපන කොට්ඨාසයේ මඩවල ප්‍රාථමික විදුහල සංවර්ධනය කිරීමට තෝරාගෙන ඇත. ඒ සඳහා වෙන්කර ඇති මුදල රුපියල් ලක්‍ෂ පහකි.සංවර්ධන කටයුතු ආරම්භ කරමින් ළමා උද්‍යානයක් ඉදිකිරීමට මුල්ගල තැබිම කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා අතින් පසුගියදා සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r1210203</link>
    <topic>බොරලැස්ගමුව හිංසාකාරි ලෙස ගවයන් ප්‍රවාහනය කළ4කට වැඩ වරදී</topic>
    <author>කැස්බෑව සංචාරක - ධර්මසිරි සුරවීර</author>
    <content>හිංසාකාරි ලෙස ගවයන් 14 දෙනකු ලොරියක පටලවාගෙන ප්‍රවාහනය කරමින් සිටි පුද්ගලයින් සිවු දෙනකු බොරලැස්ගමුව පොලිසිය මගින් අත්අඩංගුවට ගෙන ඇත.මෙහිදී ඔත්තු බැලූ බව කියන අයකුගේ් යතුරු පැදියක්ද පොලිස් භාරයට ගෙන තිබේ.බොරලැස්ගමුව පොලිසියේ රථ වාහන අංශයේ නිලධාරීන් දෙදෙනකු මාර්ග සංචාරයෙහි නිරත වෙද්දී බොරලැස්ගමුව අබේරත්න මාවත අසළ මාර්ගය අවහිර වන පරිද්දෙන් නවතා තිබී ඇති ලොරිය පරීක්‍ෂා කිරීමේදී මෙම ගවයන් 14 දෙනා දැක තිබේ.පසුව එහි සිටි පුද්ගලයන්ගෙන් ප්‍රශ්න කිරීමේදී ඔවුන් එකි නෙකාට පරස් පර ප්‍රකාශ කිරීම හේතුවෙන් ඇති වූ සැකය මත මෙම පුද්ගලයන් 4 දෙනා සහ ගවයන් අත්අඩංගුවට ගෙන තිබේ. මේ පිළිබඳව බොරලැස්ගමුව පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r1210204</link>
    <topic>දෙල්ගොඩ ‘මීටරේ කරන්ට් වදී’</topic>
    <author>මල්වාන සමූහ මහානාම විතනාගේ</author>
    <content>ලංකා විදුලිබල මණ්ඩලයට අයත් දෙල්ගොඩ උප ඩිපෝව භූමියේ තිබු රුපියල් 5900ක් පමණ වටිනා විදුලි මීටර් තුනක් සොරකම් කිරීම හා එම සොර බඩු ළඟ තබා ගැනීම සම්බන්ධව වරදකරු වූ එහි මුරකරුට රුපියල් 1500ක දඩ මුදලක් සමඟ වසර අටකට අත්හිටවූ මාස අටක සිර දඬුවමක් මහර මහේස්ත්‍රාත් සහන් මාපා බණ්ඩාර මහතා නියම කෙළේය.දෙකටන ප්‍රදේශයේ පදිංචි මොහු පෞද්ගලික ආරක්ෂක ආයතනයක සේවය කළ අයෙකි.මීගහවත්ත පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්ෂක ලාල් රංජිත් මහතා පැමිණිල්ල මෙහෙයවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r1210205</link>
    <topic>පොල්ගහවෙල ගොඩකවෙල - කුඩාගම මාර්ගය කාපට්කරන්නැයි ඉල්ලීම්</topic>
    <author>වයඹ පළාත් සංචාරක - සේන ඉදිරිසිංහ</author>
    <content>පොල්ගහවෙල ගොඩවෙල සිට කුඩාගම දක්වා ඇති මාර්ගය කාපට් කර දෙන ලෙස ප්‍රදේශවාසී ජනතාව අදාළ බලධාරීන්ගෙන් ඉල්ලා සිටියත් එය සිහිනයක් පමණක් බව ඔවුහු කියති.මෙම මාර්ගයේ බස් සේවාවක්ද ඇත. මාර්ගය කාපට්කර දෙනමෙන් ප්‍රදේශවාසී ජනතාව අදාළ බලධාරීන්ගෙන් නැවැතත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r1210206</link>
    <topic>ගනේමුල්ල ගලහිටියාවේ ගෙවල් බිඳීම් වැඩිවෙලා</topic>
    <author>එච්. කේ. එස්. වික්‍රමනායක ගලහිටියාව සමූහ</author>
    <content>මාස දෙකක කාලය ඇතුළත ගනේමුල්ල පොලිස් වසමේ ගලහිටියාව ග්‍රාමයේ ගෙවල් බිඳ කොල්ලකෑමේ සිද්ධි ඉතා ශීඝ්‍රයෙන් ඉහළ යෑම හේතුවෙන් තමන් මහත් භීතියකට පත්ව ඇතැයි ප්‍රදේශවාසීහු පවසති.ගලහිටියාව ගොවිජන සේවා මධ්‍යස්ථානයේ පසුගියදා මුරකරු සේවා ස්ථානයෙන් බැහැරව සිටියදී එම ගොඩනැඟිල්ලේ වහලයේ උළු ඉවත්කර ඊට ඇතුªල්වූ සොරුන් වටිනා ලියකියවිලි රාශියක් සොරාගෙන ගොස් ඇතත්, ඊට සම්බන්ධ කිසිවකු මේ වනවිට අත්අඩංගුවට ගෙන නොමැත.තවද පසුගිය පෝය දින මහදවල් නිවැසියන් නොමැති අවස්ථාවකදී ව්‍යාපාරිකයකුගේ නිවෙසට ඇතුළුවී රුපියල් ලක්‍ෂ ගණනක් වටිනා රන් භාණ්ඩ සහ මුදල් සොරගෙන ගොස් ඇත.ඒ පිළිබඳව එම ස්ථානයේදීම ගනේමුල්ල පොලිසිය පරීක්‍ෂණ පවත්වමින් සිටියදී ඊට යාබද පිහිටි මෙම ව්‍යාපාරිකයාගේ සොහොයුරාගේ නිවෙසේ ජනේලයක ගි‍්‍රල් එක කැඩීමෙන් නැඟුණු ශබ්දය පිළිබඳව සොයාබැලීමේදී එහි සිටි සොරකු ජනේලයෙන් පැන පලාගොස් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r1210207</link>
    <topic>‘මිස් කෝල්’ එකෙන් ඇරැඹූ තහනම් පෙම අන්තිමට නැවතුණේ පොලිසියෙන්</topic>
    <author>කළුතර මධ්‍යම සමූහ</author>
    <content>විදෙස් රැකියාවක නිරතව සිට රාත්‍රි කාලයේ මෙරටට පැමිණි පුද්ගලයකු නිවෙසේ සිටි තම බිරිය සහ ඇගේ අනියම් සැමියා ගම්වාසීන්ගේ ද සහාය ඇතිව අල්ලාගෙන දකුණු කළුතර පොලිසියට භාරදී ඇත.13 හැවිරිදි හා 8 හැවිරිදි දියණියන් දෙදෙනෙකුගේ සහ 10 හැවිරිදි පුතෙකුගේ මවක වන ඇය මෙම තහනම් ආදරය පටන්ගෙන තිබුණේ තම ජංගම දුරකථනයට ආ ‘මිස් කෝල්’ එකකිනි.අනුරාධපුර ප්‍රදේශයේ පදිංචිකරුවකු වන මෙම අනියම් සැමියා යුද හමුදාවේ සේවය කරමින් සිට සේවය අතහැර පැමිණි අයකු බව පොලිසිය කියයි. මෙම හමුදා සෙබලා අධිකරණයට ඉදිරිපත් කිරීමෙන් පසු නැවත යුද හමුදාවටභාර දීමට කටයුතු කරන බවද පොලිසිය කියයි.කළුතර මූලස්ථාන පොලිස් පරීක්‍ෂක සමන්ත වෙදගේ මහතාගේ උපදෙස් මත කොස්තාපල් (35139) ප්‍රේමලාල් මහතා මෙම තිදරු මව හා සැකකාර හමුදා සෙබළා පොලිසිය භාරයට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r1210208</link>
    <topic>වත්තල වැලිඅමුණ ගමේ’නොසිඳෙන ළිඳේ’ ජලය අපිරිසුදු වෙලා</topic>
    <author>හැඳල විශේෂ ජුලියන් කෝරාළ</author>
    <content>වත්තල ප්‍රාදේශීය සභාවේ මුදල් වැය කර වැලිඅමුණ ගම්මානයේ ජල ප්‍රශ්නය විසඳීමට වසර 30 කට පමණ ඉහත දී කවදත් නොසිඳෙන ළිඳක් ඉදිකර ජනතා අයිතියට පත්කර තිබුණි.එහෙත් මේ ගම්මානයට නළ ජලය ලැබීම නිසා මේ ළිඳ භාවිතා කිරීම අතහැර දමා ඇත. නළ ජලය නොමැති දුප්පත් පවුල් අදද වැලිඅමුණේ ජීවත් වෙති.අද වනවිට ළිඳ ශුද්ධ පවිත්‍ර නොකිරීම නිසා එහි ජලයේ කොළ රොඩු පිරී අපවිත්‍ර වී තිබේ. පසුගිය වකවානුවේ ඇතිවූ නියඟය නිසා මේ ළිඳේ අවශ්‍යතාව ජනතාවට තදින් දැනෙයි.මේ ළිඳ ශුද්ධ පවිත්‍ර කර ලබාදෙන ලෙසට වැලිඅමුණ ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r1210209</link>
    <topic>රොකට් වේගයෙන් ඉහළ යන රිය අනතුරු අවම කිරීමට වැරැදි කරන රියැදුරන් මට්ටු කළ යුතුමයි</topic>
    <author>පානදුර සමූහ කපිල සෝමරත්න</author>
    <content>නොසැලකිලිමත්ව සහ අපරික්ෂාකාරීව රොකට් වේගයෙන් ගාලු පාරේ පෞද්ගලික බස් රථ පදවමින් අනතුරු සිදු කර මිනිසුන්ට බරපතළ තුවාල කරන රියැදුරන්ට එරෙහිව දැඩි නීතිමය ක්‍රියාමාර්ගයක් ගත යුතු බව ජ්‍යෙෂ්ඨ නීතිඥ වජිර කවිසිංහ මහතා ප්‍රධාන නීතිඥ පිරිසක් විසින් මහේස්ත්‍රාත් ආර්. එස්. ඒ. දිසානායක මහතාගෙන් විවෘත අධිකරණයේදී පසුගියදා ඉල්ලීමක් කරන ලදී.මේ ඉල්ලීම කළේ වාද්දුව ගාලු පාරේ රිය අනතුරක් සිදුකර යතුරු පැදිකරුවකුට බරපතළ තුවාල සිදුකළ කොළඹ මාතර පෞද්ගලික බස් රියක රියැදුරකු අධිකරණයට ඉදිරිපත් කළ අවස්ථාවේදීය.මේ වසරේ ගත වූ කාලයේදී වාද්දුව ගාලු පාරේ මාරක අනතුරු හතක් සිදුවී ඇත. මේ අවිනීත රියැදුරන් නීතියේ රැහැනට අසුකර ගැනීමට රථ වාහන පොලිස් නිලධාරීන් උනන්දු විය යුතු බවද ජ්‍යෙෂ්ඨ නීතිඥ වජිර කවිසිංහ මහතා අධිකරණය හමුවේ පැවැසීය.මේ රිය අනතුරින් බරපතළ ලෙස තුවාල ලබා ඇත්තේ කොටපොළ ආරච්චිගේ ක්‍රිශාන්ත සුදීප් නැමැත්තෙකි.පානදුර රෝහලට ඇතුළත් කර ඇති ඔහුට ශල්‍ය කර්ම තුනක් කර ඇති බවද ජ්‍යෙෂ්ඨ නීතිඥ කවිසිංහ මහතා පැවසීය.නොසැලකිලිමත්ව රිය අනතුරු සිදුකර බොහෝ රියැදුරන් අධිකරණයෙන් ඇප ලබා ගෙන යෑමට ඉදිරිපත් වන ක්‍රමයට ඉඩදිය යුතු නැති බව පැවසූ මහේස්ත්‍රාත් වරයා රියැදුරු රක්ෂිත බන්ධනාගාරගත කරන ලෙස නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r12102010</link>
    <topic>වේයන්ගොඩ දුම්රිය ස්ථානයට හතරවැනි වේදිකාවක්</topic>
    <author>අත්තනගල්ල විශේෂ - ජයවීර සුගතපාල</author>
    <content>වේයන්ගොඩ දුම්රිය ස්ථානයේ අලුතින් ඉදිකරන ලද අංක 6 දුම්රිය මාර්ගය, 4 වැනි මගී පර්යන්තය සහ ඊට අනුබද්ධ වර්ණ ආලෝක සංඥා පද්ධතිය පසුගියදා ප්‍රවාහන සේවා ඇමැති කුමාර වෙල්ගම මහතා අතින් ජනතා අයිතියට පැවරිණි.චීනයෙන් ආනයනය කරන ලද එස්-12 වර්ගයේ බලවේග කට්ටල දුම්රියක් අලුතින් ඉදිකරන ලද අංක 6 දුම්රිය මාර්ගය ඔස්සේ 4 වැනි වේදිකාවට ධාවනය කරවීමෙන් විවෘත කිරීම සිදුවිය.රුපියල් ලක්ෂ 100 ඉක්මවන ආදායමක් ඇති වේයන්ගොඩ දුම්රිය ස්ථානයේ මගී අපහසුතා මේ 4වැනි වේදිකාව විවෘත වීම නිසා අවම වන බවත්, අඩු වියදම් ප්‍රවාහන මාධ්‍යය දුම්රිය සේවාව වන නිසාවෙන් අඩු ගාස්තු අයකර මගී ජනතාවට වැඩි වැඩියෙන් පහසුකම් ලබාදීම රජයේ අරමුණ බවත් ඇමැති කුමාර වෙල්ගම මහතා මෙහිදී පැවැසීය.දුම්රිය සාමාන්‍යාධිකාරී ඩී. ඒ. පී. ආරියරත්න වේයන්ගොඩ දුම්රිය ස්ථානාධිපති ධර්මපාල හේරත් මහත්වරුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r12102011</link>
    <topic>මීගොඩ පරිභෝජනයට නුසුදුසුආහාර අලෙවි කර දඩ කයි</topic>
    <author>මංජුල හිරිපිටිය - හෝමාගම සංචාරක</author>
    <content>මිනිස් පරිභෝජනයට නුසුදුසු ආහාර ද්‍රව්‍ය අලෙවි කිරීමට තබාගෙන සිටි මීගොඩ ප්‍රදේශයේ හෝටල් හිමිකරුවන් තිදෙනකුට එක් අයකුට රුපියල් හයදහස බැගින් රුපියල් දහඅට දහසක මුදලක් ගෙවීමට නියෝග කෙළේය.හෝමාගම ප්‍රාදේශීය සභාවේ මහජන සෞඛ්‍ය පරීක්‍ෂකවරුන් වන සමන් වන්නිආරච්චි, සුනිල් මයුරතිස්ස, උදිත රණසිංහ, ප්‍රියන්ත හුලංගමුව මහත්වරු වැටලීම සිදුකර අධිකරණය හමුවේ නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=r12102012</link>
    <topic>කොස් ගස් ගනුදෙනුවටදුව හිලව් කරලා</topic>
    <author>බර්ටි ලයනල් උඩුගම්පොළ</author>
    <content>මහින්දසෝම ගමේ ජීවත්වන දුප්පත් පවුලක පිරිමි ළමයෙකි. තරමක් දුරට අධ්‍යාපනය හැදෑරූ මොහු ජීවත් වීමේ අපහසුතාව නිසා මුදල් සොයාගැනීමට විවිධ දේ සැලසුම් කෙළේය.දිනක් තමා ඉගෙනුම ලැබූ ප්‍රදේශයේ සිටි මිතුරන් හමුවීමට ගියේ ඔවුන් සමඟ එකතු වී කුමක් හෝ ආදායම් මාර්ගයක් පාදාගැනීමේ අරමුණින්ය.මිතුරන් අතර සිටි නිශාන්ත ගස් වෙළෙඳාමේ නිරතව සිටියේය. නිශාන්ත මහින්දට ද තමා හා එක් වී ගස් වෙළෙඳාමට එක්වන ලෙස කීවේය. සවසට මහින්දට මුදලක් ද ලැබුණි.දින කිහිපයක් මේ ප්‍රදේශයේ ගස් සෙවීමේ කාර්යයේ නියැලී සිටියදී මහින්ද හා නිශාන්ත ගැමි ගෙදරකට ගියහ. එය නිශාන්ත හඳුණන නිවෙසකි.“සේතන් මාමේ කොහොමද?”අද තව යාළුවකුත් හවුල් කරගෙන වාගේ...මෙයා මාත් එක්ක ඉස්කෝලේ ගිය එක්කෙනෙක්. මේ දවස්වල මා එක්ක ගස් විකිණීමේ රැකියාව කරනවා.දෙදෙනා තේ පැන් සංග්‍රහයක්ද බුක්ති විඳ නිවෙසින් නික්ම ගියහ.ටික දිනක් රැකියාව කරගෙන යද්දී කිහිප වතාවක් මේ නිවසට යෑමට මහින්දට අවස්ථාව ලැබුණි. සේතන් මාමාගේ දූ සිඟිත්ත දැක ගැනීමේ වාසනාවද උදා විය.අදහස මිතුරාට පැවැසීය. මේ අතර වාරයේ සේතන් මාමාට කොස් ගස් දෙකක් අවශ්‍ය විය. මෙය මහින්දට පැවැසිය යුතු යැයි සේතන් බිරියට කීවේය.සේතන් මාමා දිනක් මහින්ද මුණගැසී කොස්ගස් අවශ්‍යතාවය දැන්වීය.මහින්දසෝම වහා ක්‍රියාත්මක විය. නිශාන්ත සමග විස්තරය පැවසීමෙන් පසු කොස් ගස් සොයා දුන්නේ මහත් බලාපොරොත්තු ඇතිවයි. අඩු මුදලට කොස් ගස් සොයා දුන්නේය.කොස්ගස් ගණුදෙනුවත් සමග සේතන් මාමා මහින්ද ගැන මනා පැහැදීමක් ඇති කර ගත්තේය.තම දියණියට සුදුසු බෑණා මොහු බව තේරුම් ගෙන පුංචි චාම් උත්සවයක් පවත්වා දියණිය මහින්දට කරකාර බැඳ දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=s1210201</link>
    <topic>20 වැනි සිංගර්-වෙළඳ සේවා ක්‍රිකට් ප්‍රිමියර් ලීග් ශූරතාවලිය 27 දා සිට</topic>
    <author>වර්නන් ගුණසේකර</author>
    <content>20 වැනි සිංගර් – එම්.සී.ඒ. ප්‍රිමියර් ලීග් ක්‍රිකට් ශූරතාවලිය ලබන 27 වැනි දින ආරම්භ වෙයි.ඔක්තෝබර් 27 සිට නොවැම්බර් 18 දක්වා දිවෙන මේ වෙළඳ සේවා ක්‍රිකට් සංගමයේ ලීග් තරග එන්.සී.සී., බ්ලූම්ෆීල්ඩ්, කෝල්ට්ස්, මුවර්ස් හා මොරටුව ද සොයිසා පාක් යන ක්‍රීඩාංගණවලදී පැවැත්වේ.නොවැම්බර් 24 වැනි දින එම්.සී.ඒ. පිළිමළුන් පිටු දැකීමේ තරගාවලිය ඇරැඹේ. අර්ධ අවසන් පූර්ව තරග එදින පැවැත්වෙන අතර අවසන් පූර්ව තරග නොවැම්බර් 27 වැනිදාත්, අවසාන තරගය හා තිළිණ ප්‍රදානෝත්සවය දෙසැම්බර් 1 වැනිදාත් කොළඹ කෝල්ට්ස් ක්‍රිකට් සමාජ පිටියේදී පැවැත්වීමට නියමිතය.වෙළඳ සේවා ක්‍රිකට් සංගමයේ මේ ද්විත්ව තරගාවලි සඳහා ජාතික ක්‍රීඩකයන් මෙන්ම ජාතික ක්‍රිකට් සංචිතයේ සිටින ක්‍රීඩකයන්ගෙන් ද සමන්විත කණ්ඩායම් 7ක් සහභාගි වෙති. මාස් ඇක්ටිව්, මාස් යුනිචෙලා, සම්පත් බැංකුව, හැටන් නැෂනල් බැංකුව, සෙලාන් බැංකුව, ජෝන් කීල්ස් හා එදිරිසිංහ ට්‍රස්ට් ඉන්වෙස්ට්මන්ට්ස් එම කණ්ඩායම් වෙති. එදිරිසිංහ ට්‍රස්ට් ඉන්වෙස්ට්මන්ට්ස් කණ්ඩායම ලීග් තරගාවලියට සහභාගි වන්නේ ප්‍රථම වතාවට ය.පසුගිය ලීග් ජයග්‍රාහක හා පිළිමළුන් පිටු දැකීමේ අනු ශූරයන් වන මාස් ඇක්ටිව් කණ්ඩායම තරංග ලක්ෂිත මෙහෙයවයි. පසුගිය පිළිමළුන් පිටු දැකීමේ තරගාවලියේ ශූරයන් වන මාස් යුනිචෙලා පිලේ නායකත්වය දරන්නේ චාමර සිල්වා ය. සම්පත් බැංකුව පිල හසන්ත ප්‍රනාන්දු විසින් ද, හැටන් නැෂනල් බැංකුව පිල සමන් ජයන්ත විසින් ද, සෙලාන් බැංකුව පිල චානක විජේසිංහ විසින් ද, ජෝන් කීල්ස් පිල ජානක ගුණරත්න විසින් ද, එදිරිසිංහ ට්‍රස්ට් ඉන්වෙස්ට්මන්ට්ස් පිල දමිත් මාපා විසින් ද මෙහෙයවනු ලබති.සිංගර් ශ්‍රී ලංකා ආයතනය මේ තරගාවලිය සඳහා අනුග්‍රහය දක්වන්නේ විසි වැනි වසර ට ය. 1994 වර්ෂයේ ආරම්භ වූ මේ තරගාවලිය වෙළඳ සේවා ක්‍රිකට් සංගම් ඉතිහාසයේ වැඩිම ආයුෂ අනුග්‍රහයක් ඇති තරගාවලිය වෙයි.ලීග් ක්‍රමයට පැවැත්වෙන එක්දින තරගාවලිය තරග 21කින් සමන්විත වන අතර එය ජාත්‍යන්තර එක්දින ක්‍රිකට් තරග ක්‍රමයට පැවැත්වේ.හොඳම පිතිකරු, හොඳම පන්දු යවන්නා, තරගාවලියේ වීරයා, ලීග් තරගාවලියේ නැගී එන ක්‍රීඩකයා හා පිළිමළුන් පිටු දැකීමේ තරගාවලියේ අවසාන තරගයේ වීරයා ලෙස විශේෂ ත්‍යාග පිරිනැමෙනු ඇත.බැසිල් පෙරේරා, උපාලි වර්ණපුර, කේ.එච්.නන්දසේන, නල්ලයියා දේවරාජන් හා මහේෂ් ජයසේකර යන මහත්වරු තරග විනිශ්චය කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=s1210202</link>
    <topic>මාලිංග බණ්ඩාර ක්‍රිකට් පුහුණු විද්‍යායතනය හෙට කළුතරදී ඇරැඹේ</topic>
    <author/>
    <content>කළුතර දිස්ත්‍රික්කයේ ක්‍රිකට් ක්‍රීඩාව දියුණු කිරීම ප්‍රධාන අරමුණ කරගත් 'මාලිංග බණ්ඩාර ක්‍රිකට් පුහුණු විද්‍යායතනය' හෙට (21) කළුතර විදුහල් ක්‍රීඩා පිටියේදී ආරම්භ වේ.ක්‍රිකට් ක්‍රීඩාවට දක්ෂතාවක් දක්වන ක්‍රීඩකයන්ගේ දක්ෂතා ඔප්නැංවීම ඉලක්ක කර පවත්වන මේ ක්‍රිකට් පුහුණු විද්‍යායතනයට අවුරුදු 7 සිට 19 දක්වා පාසල් දරුවන්ට පමණක් විවෘත වනු ඇත. මේ පුහුණු විද්‍යායතනය ශ්‍රී ලංකා ටෙස්ට් කණ්ඩායමට ක්‍රීඩකයන් සිවු දෙනෙකු දායාද කළ ප්‍රවීන ක්‍රිකට් පුහුණුකරු සුනිල් සලුවඩන මහතාගේ ප්‍රධානත්වයෙන් පැවැත්වෙන අතර එහි පූර්ණ අධීක්ෂණය එම විදුහලෙන්ම ශ්‍රී ලංකා ජාතික ටෙස්ට් කණ්ඩායම නියෝජනය කිරීමට වරම් ලැබූ මාලිංග බණ්ඩාර අතින් සිදු කෙරෙනු ඇත.විද්‍යායතනය හෙට පෙ.ව 8.30ට ආරම්භ වන අතර අනතුරුව සෑම ඉරු දිනකම ප‍.ව 2.00ට කළුතර විදුහල් ක්‍රීඩා පිටියේදී පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=s1210203</link>
    <topic>තරගය නැවතත් පවත්වන්නආනන්ද විදුහලෙන් ඉල්ලීමක්</topic>
    <author>නි‍රෝෂාන් ප්‍රියංකර</author>
    <content>මයි‍ලෝ අගමැති කුසාලන අවුරුදු 20න් පහළ පාසල් රගර් අවසන් තරගයෙන් පසු ආනන්ද විදුහල මාධ්‍ය මගින් පෙන්වා දුන් පරිදි අනුශූරතාව පිළිගැනීම ප්‍රතික්ෂේප නොකළ බවත්, ඒ අවස්ථාවේදී ත්‍යාග ප්‍රධානයන් සිදු නොකරන බව සංවිධායක මණ්ඩලය වෙනුවෙන් පාසල් රගර් සම්මේලනයේ සභාපති තමන්ට දැන්වූ නිසා ගුවන් හමුදාවේ ඉල්ලීම පරිදි පිටියෙන් ඉවත්වූ බවත් ආනන්ද විද්‍යාලයේ ඊයේ (19) පැවැති මාධ්‍ය හමුවකදී ආදී ආනන්දීය ක්‍රීඩා සංගමය කියා සිටියේ.ආරක්ෂාව, මූලික පහසුකම් ප්‍රමාණවත්‍ නොවීම, තරගය ආරම්භ වීමට ප්‍රමාද වීම වැනි හේතු නිසා තමන්ට ශූරතාව දිනා ගැනීමේ අවස්ථාව අහිමිවූ අතර සංවිධායක මණ්ඩලයේ නොසැලකිල්ල හා නිසි කාල කළමනාකරණයක් නොමැතිවීම ද බලපෑ බව වැඩි දුරටත් අදහස් දක්වමින් ආදී ආනන්දීය ක්‍රීඩා සමාජයේ ලේකම් මංජුල ‍විජේමාන්න හා සභාපති ලාල් හේවාගම මහත්වරුන් කියා සිටියේය.සංවිධායක මණ්ඩලය විසින් තරගය ආරම්භ වීමට ප්‍රමාද වන බව දැනගත් නිසා තරග කාලය අඩුකරන බව කණ්ඩායම් දෙක දැනුවත් කර සිටියා නම් ප්‍රතිඵලය මීට වඩා වෙනස් විය හැකි බවද අවසන් තරගයේ සංවිධානය කිරීමේ වැරුද්ද මත මෙය සිදුවූ බවත් මේ හේතුවෙන් පාසල් ‍2ක අතර කිසිදු විරුද්ධත්වයක් නොමැතිබවටත් ප්‍රකාශ විය.ජය හෝ පරාජය පිළිගැනීමට කණ්ඩායම සුදානම් බවත් සිදුවූ අසාධාරණය නිසා ඉදිරිපත් කළ විරෝධතාව පිළිබඳ සලකා බලා නැවත තරගයක් පැවැත්වීමට අවශ්‍ය කටයුතු සලසන ලෙසත් ආනන්ද විදුහල අදාළ නිලධාරින්ගෙන් ඉල්ලා සිටි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=s1210204</link>
    <topic>ආනන්ද-කන්නන්ගර තරගය ජය පරාජ නෑ</topic>
    <author/>
    <content>ආනන්ද විදුහල් කණ්ඩායම හා සී.ඩබ්.ඩබ්.කන්නන්ගර විදුහල් පිල අතර ආනන්ද විදුහල් ක්‍රීඩා පිටියේදී පසුගියදා පැවැති ක්‍රිකට් තරගය ජය පරාජයෙන් තොරව අවසන් විය. එහිදී ආනන්ද විදුහලේ සනත් දසනායක අගනා ලකුණු 124ක් රැස් කළේය.ආනන්ද පළමු ඉනිම-214/8 (ඕවර 46) සනත් දසනායක 124, ගිහාන් විශ්වරාජිත නොදැවී 24 (දිනිත් සංදීප 28/3)සී.ඩබ්.ඩබ්.කන්නන්ගර පළමු ඉනිම-114/7 (ඕවර 33) චමිදු පියුමාල් 54, ප්‍රිනීත් ප්‍රියදසුන් 25 (සනත් දසනායක 31/2).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=s1210205</link>
    <topic>ජාතික කනිෂ්ඨ ස්කොෂ් අවසන් තරග අද</topic>
    <author/>
    <content>ආසියානු කනිෂ්ඨ ස්කොෂ් තරගාවලියට තෝරා ගැනීමේ අවස්ථාවක් ලෙස සැලකෙන රිට්ස්බරි ජාතික කනිෂ්ඨ ස්කොෂ් තරගාවලියේ අවසන් තරග අද පැවැත්වේ. දින 8ක් පුරා පැවැති කනිෂ්ඨ ස්කොෂ් තරගාවලියේ පිරිමි-කාන්තා අංශවලින් තරග ඉසව් 18ක් පැවැති අතර ක්‍රීඩක ක්‍රීඩිකාවන් 300ක් පමණ සහභාගී වූහ.පාසල් ක්‍රීඩක ක්‍රීඩිකාවන් වෙත වැඩි වශයෙන් ස්කොෂ් ක්‍රීඩාව ජනප්‍රිය කිරීමේ අරමුණින් පසුවෙන ශ්‍රී ලංකා ස්කොෂ් ස්ම්මේලනයේ සභාපති කොමදෝරු පාලිත වීරසිංහ මහතා පවසන්නේ මේ වසරේ නවක ක්‍රීඩක ක්‍රීඩිකාවන් රැසක් එක්වීම සුබ පෙර නිමිත්තක් වු බවය.මෙවර තරගාවලියේ 19න් පහළ දක්ෂතම ක්‍රීඩකයාට නවීන් පියතිස්ස අභියෝගතා ශූරතාවත්, 19න් පහළ දක්ෂතම ක්‍රීඩිකාවට නිරාෂා ගුරුගේ අභියෝග ශූරතාවත් ප්‍රදානය කිරීමට කටයුතු යොදා ඇත.මෙයට අමතරව 17න් හා 13න් පහළ දක්ෂතම ක්‍රීඩක ක්‍රීඩිකාවන්ට විශේෂ සම්මාන ප්‍රදානය කෙරේ.මේ පිළිබඳ මාධ්‍ය හමුවක් පෙරේදා ඩටර්ස් ක්‍රීඩා සමාජ ශාලාවේ පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=s1210206</link>
    <topic>මුම්බායි සෙවන්ස් තරගාවලියේ දී අපේ ක්‍රීඩකයන් උපරිම දස්කම් දැක්වූවා</topic>
    <author>ෆවුස් මොහොමඩ්</author>
    <content>මුම්බායි සෙවන්ස් රගර් තරගාවලියේ දී ශ්‍රී ලංකා ක්‍රීඩකයන් උපරිම දස්කම් දැක්වූ බව නායක ෆසීල් මරිජා පැවැසීය‍.නායකයා ලෙස තමාට ක්‍රීඩකයන් සම්බන්ධව වැඩිපුර සොයා බැලීමට සිදුනොවූ බවත්, සියළුම ක්‍රීඩකයෝ තම තමන්ගේ වගකීම නිවැරැදිව වටහාගෙන ක්‍රීඩාවේ නිරතවූ බවත් මරිජා දිනමිණට පැවැසීය‍.එමෙන්ම අන්තර් ජාතික සත් සාමාජික රගර් පිටියේ විශිෂ්ටතම ක්‍රීඩකයකු වන බෙන් ගොලින්ස්ගේ පුහුණුකාරත්වයත් ආසියානු රගර් පිටියේ දස්කම් දැක්වීමට ශ්‍රී ලංකා පිලට බෙහෙවින් ඉවහල් වූ බව මරිජා කීවේය.ආසියානු සත් සාමාජික රගර් තරගමාලා ත්‍රිත්වයේ විශිෂ්ට දස්කම් දක්වමින් ආසියානු සත් සාමාජික රගර් ශ්‍රේණිගතකිරීම්වල 6වැනි ස්ථානය අත්කරගත් ශ්‍රී ලංකා කණ්ඩාය‍ම ෂැංහායි සෙවන්ස් තරගාවලියේදිත්, මුම්බායි සෙවන්ස් තරගාවලියේදිත් මෙහෙයවීමේ ගෞරවය හිමිවන්නේ මරිජාටය.ආසියානු සත් සාමාජික රගර් තරගමාලා ත්‍රිත්වයේ අවසන් තරගාවලිය වූ මුම්බායි සෙවන්ස් තරගාවලියේ පළමු තරගයේ සිටම තම කණ්ඩායම ප්‍රබල මානසිකත්වයකින් පසුවූ බවත්, පළඟ ශූරතා අවසන් තරගය තරමක් අසීරු වූවත් පුහුණුකරු බෙන්ගේ උපදෙස් අනුව කටයුතු කිරීම නිසා අවසානයේ ජයග්‍රහණය අත්කර ගැනීමට හැකිවූ බවත් මරිජා පැවැසීය‍.'අපේ ක්‍රීඩකයන් තරග කළ ආකාරය බැලුවාම අපිට ඉදිරියේ දී මීටත් වඩා ජයග්‍රහණ ලබාගන්න හැකිවේවි කියා මම හිතනවා. අපේ දැන් අරමුණ කොහොමහරි සිංගප්පූරු තරගාවලියේ දි අවසන් පූර්ව වටයට ඇවිත් තරගාවලියේ පළමු කණ්ඩායම් තුන අතරට පැමිණීමයි. එහෙම වුනොත් අපිට ලබන අවුරුද්දේ පැවැත්වෙන ලෝක ශූරතා සත් සාමාජික තරගාවලියට යන්න පුලුවන් වේවි.' මරිජා බලා‍පොරොත්තු සහගතව එසේ පැවැසීය.‍අන්තර් ජාතික සත් සාමාජික රගර් තරගබිමේ එංගලන්තයෙන් බිහිවූ විශිෂ්ටතම ක්‍රීඩකයකු වන ශ්‍රී ලංකා පිලේ වත්මන් පුහුණුකරු ‍බෙන් සත් සාමාජික රගර් තරගබිමේ වැඩිම ප්‍රසාද ලකුණු හිමිකරගත් ක්‍රීඩකයා ද වේ. 'බෙන් අපිට ලබාදෙන පුහුණුවීම් ඉතා අසීරුයි. නමුත් තරගයක් ජයගන්න එය කෙතරම් දුරට ඉවහල් වෙනවද කියලා අපි දන්නවා.ඒ වගේම එක් එක් ක්‍රීඩකයාගේ දස්කම් වෙන වෙනම අධ්‍යයනය කරලා ඔහු අපිට උපදෙස් දෙන්නේ පුර්ණ අවබෝධයකින්. එය අපිට හුඟාක් වටිනවා. ' මරිජා පැවැසීය‍. සිංගප්පූරු සෙවන්ස් තරගාවලිය ලබන වසරේ රුසියා‍වේ මොස්කව් නුවර පැවැත්වීමට නියමිත සත් සාමාජික ලෝක ශූරතා තරගාවලියට සුදුසුකම් ලැබීමේ තීරණාත්මක තරගාවලිය වේ. ඒ සඳහා සුදුසුකම් ලැබෙන්නේ සිංගප්පුරු තරගාවලියේ පළමු කණ්ඩායම් තුනට පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=s1210207</link>
    <topic>ස්පීඩ් මෝටර් රථ තරගාවලියේදී අශාන් සිල්වාට ජයග්‍රහණ 3ක්</topic>
    <author/>
    <content>පන්නලදී නිමාවු ස්පීඩ් මොටර් රථ හා යතුරු පැදි තරගාවලියේ ඉසව් තුනක් ජය ගැනීමට අශාන් සිල්වා සමත් විය. එස්.එල්.ජී.ටී.3500 සී.සී ඉසව්වේදී ‍දිනේෂ් දෙහෙරගොඩ පරාජයට පත් කිරීමට අශාන් සිල්වා සමත් වු අතර ෆෝමියුලා ෆෝර්ඩ් හා එස්.එල්.එච්.1600 සී.සී ඉසව්වලින්ද ජයග්‍රහණ වාර්තා කළේය.මේ අතර එස්.එල්.එන්.1000 සී.සී ඉසව්වේ ජයග්‍රහණය රොහාන් ද සිල්වා වාර්තා කළේය. ඔහුට දෙවැනි හා තෙවැනි වූයේ උෂාන් පෙරේරා හා එස්.ඒ.දුමින්ද යන ක්‍රීඩකයන්ය.තරග ප්‍රතිඵල මෙ‍සේය.ෆෝමියුලා මැක්ලරන්ස් 1000 සී.සී- 1.චන්දිම ගුණරත්න, 2.අබ්දුල් සලාම්, 3.තරිදු ගමගේඑස්.එල්.එන් 1000සී.සී -1.රොහාන් ද සිල්වා, 2.උෂාන් පෙරේරා, 3.එස්.ඒ.දුමින්දමැක්ලරන්ස් ඇල්ටෝ කේ 10‍ -1.ප්‍රවීන් මඩුගල්ල, 2.උෂාන් පෙරේරා, 3.අමීර් ගපූර්එච්.එල්.එස් 1600 සී.සී- 1.අශාන් සිල්වා, 2.මොහාන් පෙරේරා, 3.අමීර් ගපූර්ෆොර්ඩ් ලේසර්/මැස්ඩා 1500 සී.සී- 1.ඉර්ෆාන් ෆුවාඩ්, 2.ශාන්ත ප්‍රියංකර, 3.චමින්ද වීරසූරියඑස්.එල්.එච් 1500 සී.සී- 1.සජාඩ් සුහයිර්, 2.එස්.මාන්නප්පෙරුම, 3.දිනේෂ් සේනානායකෆෝමියුලා මැක්ලරන්ස් 1300 සී.සී - 1.තරිදු ගමගේ, 2.චන්දිම ගුණරත්න, 3.අබ්දුල් සලාම්එස්.එල්.ජී.ටී 3500 සී.සී‍ - 1.අශාන් සිල්වා, 2.දිනේෂ් දෙහෙරගොඩ, 3.අභීත් දංගල්ලෆෝර්මියුලා ෆෝර්ඩ් 1600 සී.සී -1.කෞෂල්‍ය සමරසිංහ, 2.විරාන් බොතේජුයතුරු පැදියමහා 150 සී.සී- 1.සමීර සම්පත්, 2.ප්‍රසාද් එරංග, 3.මයිකල් ස්ටීට්බජාජ් 150 සී.සී -1.ශාන්ත රණසිංහ, 2.අමල් එරංග, 3.ධනංජය රාමනායක125 සී.සී 2 ස්ට්‍රෝක් -1.ජේඩීන් ගුණවර්ධන, 2.එරීන් ගුණවර්ධන, 3.මාලන් මංචනායක250 සී.සී.එස්.එම්. සුපර් 4 ස්ට්‍රෝක් - 1.කේ.ඩී.සුදසිංහ, 2.උදික මාල්, 3.සුදීඵ් විදර්ශිකා250 සී.සී ස්ටෑන්ඩර්ඩ් 4 ස්ට්‍රෝක් - 1.නෙඩ් ඩැනියල්, 2.ශිරෝන් ප්‍රනාන්දු, 3.නරයේසම් ප්‍රදීපන්125 සී.සී 2 ස්ට්‍රෝක් සහ 250 සී.සී- 1‍.ප්‍රභාත් පීරිස්, 2.ජේඩීන් ගුණවර්ධන, 3.එස්.කේ.ටිරෝන්450 සී.සී සුපර් මෝටර්ස්- 1.සුරාජ් පෙරේරා, 2.ආනන්ද වෙඩිසිංහ, 3.ඉන්දික ජයසූරිය600 සී.සී රේසිං නවීකරණය කළ- 1.ප්‍රසන්න ආර්.සුබසිංහ, 2.මධුරංග කල්දේරා, 3.රඛිත අබේවික්‍රම.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=s1210208</link>
    <topic>කුන්ඩසාලේ ක්‍රිකට් හෙට සිට</topic>
    <author>ධම්මික බණ්ඩාර</author>
    <content>කුන්ඩසාලේ ප්‍රාදේශීය සභාව සංවිධානය කරන සභාපති අභයෝගතා කුසලාන සය සමාජික සැහැල්ලු පන්දු ක්‍රිකට් තරගාවලිය හෙට (21) හා අනිද්දා (22) දිනවල යූ.ජී.වයි.ජිනදාස පොදු ක්‍රීඩා පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>20</day>
    </date>
    <link>http://www.dinamina.lk/2012/10/20/_art.asp?fn=f1210201</link>
    <topic>ජනතා සේවයට මිනීමරා ගන්නා මැතිවරණ අවශ්‍ය නෑ</topic>
    <author>තෙන්නකෝන් කුලසේකර</author>
    <content>සමානුපාතික මැතිවරණ ක්‍රමය වෙනස් කිරීම, වර්තමාන දේශපාලන තත්ත්වය, උතුරු මැද පළාත් සභා අනාගතය, වැව් සංවර්ධන ව්‍යාපෘතිය, වන ජීවි හා සංචාරක කර්මාන්තය නඟා සිටුවීම, පිළිබඳ අනුරාධපුර දිස්ත්‍රික් පාර්ලිමේන්තු මන්ත්‍රී ගොවි ජන සේවා හා වන ජීවි නියෝජ්‍ය අමාත්‍ය එස්. එම්. චන්ද්‍රසේන මහතා සමඟ කළ සාකච්ඡාවකි.* පසුගිය මහ මැතිවරණයේ දී අනුරාධපුර දිස්ත්‍රික්කයෙන් එක්ලක්‍ෂ දහතුන් දහසක ඉහළම මනාප ලබා ගෙන කැබිනට් අමාත්‍ය පදවියකට පත් වූ ඔබතුමා සමානුපාතික මැතිවරණ ක්‍රමය අහෝසි කිරීමට එකඟවූයේ ඇයි.?ජේ. ආර්. ගේ මිනීමරු දේශපාලන සංස්කෘතිය මේ රට ගිලගත්තේ් සමානුපාතික මැතිවරණ ක්‍රමය නිසා. මෙම මැතිවරණ ක්‍රමය ජනතාව ඉල්ලූ එකක් නොවේ. 1947 සිට 1978 දක්වා මැතිවරණවලදී එ. ජා. පය දිනුවත් පැරදුණත් ලැබූ ඡන්ද ප්‍රමාණය සලකා බලා ජේ. ආර්. එ. ජා. පය සදාකාලිකව බලයේ රැඳවීම සඳහායි සමානුපාතික ඡන්ද ක්‍රමය ආරම්භ කළේ. මැතිවරණ කොට්ඨාස මට්ටමින් මන්ත්‍රීවරයකු පත්වීමට රුපියල් කෝටි ගණන් අවශ්‍ය වුණේ නැහැ. දක්‍ෂ අවංක ක්‍රියාශීලී උගත් බුද්ධිමත් නිර්ධන පංතියේ අයකුට උනත් මන්ත්‍රී පදවියකට පත් විය හැකි වුණා.මැතිවරණ කොට්ඨාසයක් නියෝජනය කළ මන්ත්‍රීවරයකු ඉල්ලා අස් වුවහොත් හෝ මිය ගිය හොත් අතුරු මැතිවරණයකින් තමන් කැමැති අපේක්‍ෂකයෙකු බලයට පත්කිරීමේ අයිතිය ඡන්ද දායකයාට තිබුණා. ඒත් ජේ. ආර්. ගේ මැතිවරණ ක්‍රමය අනුව එක් දිස්ත්‍රික්කයක් මැතිවරණ කොට්ඨාසයක් වුණා. අපේක්‍ෂකයන්ට මුළු දිස්ත්‍රික්කයේම ඡන්ද සොයා යෑමට සිදු වුණා.රුපියල් ලක්‍ෂ කෝටි ගණන් වියදම් කළ හැකි හොරු, මිනීමරුවන්, දූෂකයන් හා මැරයන්ට පාර්ලිමේන්තු පළාත් සභා, ප්‍රාදේශීය සභාවලට පත් වීමට හැකි වුණා. ඡන්ද කොට්ඨාසයක ජනතාවට වගකියන මහජන නියෝජිතයකු නැති වුණා. එම නිසාම දූෂණය වංචාව මුළු රටම වෙලා ගත්තා. මැතිවරණයක දී ඉහළම මනාප ලබා ගැනීමට පක්‍ෂයේ අපේක්‍ෂකයන්ම ආධාරකරුවන්ම ඡන්ද දායකයන් ද ගහ මරා ගත්තා. හැම මැතිවරණයකදීම මනාපය නිසා මිනිසුන් බිලි ගන්නා මිනීමරු දේශපාලන සංස්කෘතියක් ඇති වුණා.සමානුපාතික ඡන්ද ක්‍රමය ඇරැඹූ එ. ජා. පයත් මනාප ක්‍රමය වෙනස් කළ යුතු බව තීරණය කළා. සමානුපාතික මැතිවරණ ක්‍රමය වෙනස් කිරීමට තුනෙන් දෙකක පාර්ලිමේන්තු බලයක් ජේ. ආර්. ගෙන් පසු කිසිදු රජයකට හිමි වුණේ නැහැ. එම වාසනාව හිමි වුයේ මහින්ද රාජපක්‍ෂ ජනාධිපතිතුමාටයි. අනුරාධපුරයෙන් මා ඉහළම මනාප ලබාගනිද්දී අපේම පක්‍ෂයේ අපේක්‍ෂකයන් පාක්ෂිකයන් නයි පොළොගුන් වගේ මා සමඟ වෛර වුණා. ජනතාවට සේවය කිරීමට මිනීමරා ගන්නා මැතිවරණ ක්‍රමයක් අවශ්‍ය නැති නිසා මා සමානුපාතික මැතිවරණ ක්‍රමය වෙනස් කිරීමට එකඟ වුණා.* “මනාප” ක්‍රමය පළාත් සභා හා පාර්ලිමේන්තු මැතිවරණවලටත් හඳුන්වා දෙනවාද?ඔව්, ජනාධිපතිතුමා අනිවාර්යයෙන්ම එය කරනවා. නව මැතිවරණ ක්‍රමය කේවල හා සමානුපාතික සම්මිශ්‍රණයක්. සුළු ජාතීන් පිළිබඳ ද අත්දැකීම් ලබාගෙන අනාගතයේ දී මිනීමරා නොගන්නා නව දේශපාලන සංස්කෘතියක් මේ රට තුළ ස්ථාපිත කිරීම ජනාධිපති තුමාගේ අරමුණයි.* ජනතාවගේ කුසගින්දර ගැන නොසිතා ආහාර ද්‍රව්‍ය ඇතුළු මිනිස් පරිභෝජනයට අවශ්‍ය සියලු දේ ඉහළ දමන රජයට නිසි ආර්ථික දැක්මක් නැති බවට විපක්‍ෂය චෝදනා කරනවා නේද?ජනතාව කුසගින්දරේ දුක් විඳිනවා නම් තබන තබන මැතිවරණවල දී මහින්ද රාජපක්‍ෂ රජයට ජනතාව ඡන්දය දෙයිද? විපක්ෂය කියන තරම් අහේනියක් ජනතාවට තියෙනවානම් ඇයි ජනතාව විපක්‍ෂයට බලය ලබා නොදෙන්නේ? රාජපක්‍ෂ රජය රාජ්‍ය දේපළ විකුණාගෙන කන්නේ නැහැ. අද රට නිසි ආර්ථික සැලැස්මක් අනුව වේගවත් සංවර්ධනයක් ලබා ගෙන තිබෙනවා. මහ පැරකුම්බා සමයෙන් පසු රට සහලින් ස්වයංපෝෂිත වෙලා. ‘දිවි නැඟුම’ ව්‍යාපෘතිය පවුලේ ආර්ථිකය ශක්තිමත් කරලා. මාර්ග විදුලිය පානිය ජල පහසුකම් ඇතුළු සියලු ප්‍රජා පහසුකම් නගරයට ගමට ළඟා වෙලා. හැම ගැමි ගෙදරකම තුන්වේලම කුසට ලැබෙනවා. නව නිවාස යාන වාහන දරුවන්ට ඉහළ අධ්‍යාපනය ලැබී තියෙන්නේ විපක්‍ෂය කියන හැටියට රජයට නිසි ආර්ථික දැක්මක් නැති නිසාද? ඇත්ත වශයෙන්ම අද රටේ විපක්ෂයක් තියෙනවාද කියන එක තමයි ප්‍රශ්නය.* පැවැති පළාත් සභා ඡන්දයෙන් පසු උතුරු මැද පළාත් සභාවේ ඉදිරි ගමන ගැන සඳහනක් කළ හැකිද?උතුරු මැද පළාත් සභාව යනු මහින්ද රාජපක්‍ෂ රජයේ පළාත් සභාවයි. උතුරු මැද ජනතාවගේ පළාත් සභාවයි. ඒ නිසා උතුරු මැද පළාත සංවර්ධනය කරන්නේ ජනතාවගේ ජීවන තත්ත්වය නඟා සිටුවන්නේ මහින්ද චින්තන ඉදිරි දැක්මයි. අපේ දේශපාලන ගමනට ශක්තියක් වුණේ අනුරාධපුර දිස්ත්‍රික්කයේ අහිංසක ගොවි ජනතාවයි. අපේ ඡන්ද පදනම කවදාවත් අඩු වුණේ නැත්තේ අප සමඟ ජනතාව සිටින නිසයි. මෙදා මැතිවරණයේ දී ජනතාව මගේ සහෝදරයාට ඡන්දය දුන්නේ “මම” නිසා නෙවෙයි. එයාගේ පිරිසිදු දේශපාලනය හා පැහැදිලි ගමන් මඟ නිසයි. ජනතා තීන්දුව අප පිළිගත යුතුයි.* ඔබ විසින් දියත් කරන්නට යෙදුණු කාබනික පොහොර ව්‍යාපෘතියේ අද තත්ත්වය කෙබඳුද?ගොවිජන සේවා හා වන ජීවි අමාත්‍ය පදවිය දරද්දී ජනාධිපතිතුමාගේත් ආර්ථික සංවර්ධන අමාත්‍ය බැසිල් රාජපක්‍ෂ මහතාගේත් උපදෙස් හා මඟ පෙන්වීම අනුව ගොවි ජනතාව සම්බන්ධ කැරගෙන කාබනික පොහොර නිෂ්පාදන නියමු ව්‍යාපෘතියක් උතුරු මැද පළාතේ ඇරඹුවා. ඒ පළාත් සභා මැතිවරණයට මාස තුන හතරකට කලින්. ඒ සඳහා ආර්ථික සංවර්ධන අමාත්‍යාංශය රුපියල් මිලියන පන්දහසක් ලබා දුන්නා. අනුරාධපුර දිස්ත්‍රික්කයේ ගොවීන් විසි දහසක් ද පොළොන්නරුව දිස්ත්‍රික්කයේ ගොවින් තුන් දහසක් ද මෙම කාබනික පොහොර නිෂ්පාදන නියමු ව්‍යාපෘතියට සම්බන්ධ වුණා.එම ගොවීන්ට උදළු පමණක් නොව මුල්ලු, රේක්ක, සවල්, තණ කොළ කපන යන්ත්‍ර, කළු ඉටිරෙදි හා මඩුවක් සකසා ගැනීමේ ද්‍රව්‍ය ද ලබා දුන්නා. මෙම මාස් කන්නයේ දී ගොවියා නිපදවනු ලබන කාබනික පොහොර රජය විසින් කිලෝව රුපියල් අටකට මිල දී ගෙන ගොවි ජනතාවට නොමිලයේ ලබාදීම අපේක්‍ෂාවයි. උතුරු මැද පළාත් සභා මැතිවරණය නිසා මෙම උපකරණ ගොවින් වෙත ලබාදීම නතර කළා. දැන් කාබනික පොහොර ව්‍යාපෘතිය සඳහා උපකරණ බෙදා දෙමින් සිටිනවා. මහින්ද රාජපක්‍ෂ රජය යුද්ධයෙන් බැටකෑ අනුරාධපුර දිස්ත්‍රික්කයේ ජනතාවට කැර ඇති සේවය අනුව ඡන්දය හෝ මනාපය දෙන්න ජනතාව “අබ” ඇටයක්වත් බලාපොරොත්තු වන්නේ නැහැ.* නියඟයෙන් විපතට පත් ජනතාවට තවම වන්දි ලබා දී නැති බවට චෝදනා නඟනවා නේද?එ. ජා.පයයි - ජ. වි. පෙයි ඉතිං මොනවටද චෝදනා නොකරන්නේ. පෑව්වත් ජනාධිපතිතුමාට බනිනවා. වැස්සත් ජනාධිපතිතුමාට බනිනවා. ඒ උදවියට නිසි ලෙස වැසිකිළි යන්න බැරි වුණත් වරදකාරයා ජනාධිපතිතුමායි. රජය ගොවීන්ට වගා හානි වන්දි ලබා දෙමින් සිටිනවා. සුළු හානි අර්ධ හානි හා සම්පූර්ණ හානි අනුව රුපියල් දස දහසේ සිට රුපියල් තිස්පන්දහස දක්වා කෘෂි රක්‍ෂණ මණ්ඩලයෙන් වන්දි ලබාදෙමින් සිටිනවා.* වැව්වල රොන්මඩ ඉවත් කිරීමේ වැඩසටහන කොහොමද?ජනාධිපතිතුමාගේ උපදෙස් මත ආර්ථික සංවර්ධන අමාත්‍යාංශයේ මූල්‍ය ප්‍රතිපාදන මත මේ වන විට අනුරාධපුර දිස්ත්‍රික්කයේ පමණක් මධ්‍යම හා කුඩා වැව් එක් දහස් හත්සියයක රොන් මඩ ඉවත් කැර අවසන්. එම වැව්වල ජල ධාරිතාවය සියයට විස්ස දක්වා වැඩිපුර රඳවා ගත හැකියි. කලාවැව ආදී විශාල වැව් වල රොන් මඩ ඉවත් කිරීම තවමත් සිදුකරනවා. රොන් මඩ ඉවත් කරනවා පමණක් නොව පිහිටි සියලු වැව් සංවර්ධනය කිරීම අඛණ්ඩව පවත්වා ගෙන යනවා. ගොවි ආර්ථිකය නඟා සිටුවීම එහි අරමුණයි.* උතුරු මැද පළාත වන ජීවීන් ආශ්‍රිතව සංචාරක පුරවරයක් කරන බව ඔබතුමා පවසා තිබුණා. එය ඇත්තක්ද?“ඔව්” ආර්ථික සංවර්ධන අමාත්‍යතුමා ලබාදුන් රුපියල් කෝටි ගණනක වියදමෙන් අක්කර ලක්‍ෂ තුනහමාරක් පමණ වූ විල්පත්තුව දැන් සංවර්ධනය කරමින් සිටිනවා. හොරොව්පොතානේ “පින්නවල” වගේ වන අලි උද්‍යානයක් අක්කර තුන් දහසක භූමියක පිහිටුවීමේ කටයුතු නිම වෙමින් පවතිනවා. මින්නේරිය ජාතික වනෝද්‍යානය ද සංවර්ධනය කරමින් සිටිනවා. උතුරු මැද පළාත සංචාරක පුරවරයක් කිරීමේ වැඩසටහන යටතේ උතුරු හා නැඟෙනහිර ප්‍රධාන මාර්ග උතුරු මැද පළාත දක්වා දැන් සංවර්ධනය කරමින් සිටිනවා. උතුරු මැද පිහිටි අටමස්ථානය හා දොළොස් මස්ථානය නැරඹීමට පැමිණෙන විදේශීය සංචාරකයන් තවත් ස්ථාන නැරඹීම සඳහා තවත් දින කීපයක් රඳවා ගැනීමේ උපාය මාර්ග සකසනවා. මෙම සියලු ව්‍යාපෘතින්වල අරමුණ සංචාරක ව්‍යාපාරය තුළින් උතුරු මැද පළාතේ ජනතාවගේ ආර්ථිකය සවිමත් කිරීමයි.* දිවි නැඟුම පනතටත් සමහරු විරුද්ධයි නේද?දිවි නැඟුම පනත ගෙන එන්නට රජය අදහස් කළේ පහළොස් ලක්‍ෂයක් පමණ වූ සමෘද්ධි ලාභීන්ගේ අභිවෘද්ධිය විධිමත් කිරීමටයි. සමෘද්ධි නිලධාරීන්ගේ සේවය ස්ථිර කිරීමටයි. මෙවැනි සද්භාවයෙන් යුතු අණ පනත් වලට වුවත් විරුද්ධ වීම ඇතමුන්ගේ පුරුද්දක් වෙලා. තුනෙන් දෙකක බලයක් තියෙන රජයකට මේ අභියෝග ජය ගත හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n1210222</link>
    <topic>දිවි නැඟුමසිවුවැනි අදියර ට බීජ බෙදා දීම අද සිට</topic>
    <author>මහින්ද අලුත්ගෙදර</author>
    <content>දිවි නැඟුම සිවුවැනි අදියර සඳහා බීජ බෙදාදීම අද (22) සිට ආරම්භ කිරීමට ආර්ථික සංවර්ධන අමාත්‍යාංශය පියවර ගෙන ඇත.මේ අදියරේදී පවුල් ලක්ෂ 50 ක් ඉලක්ක කෙරෙන අතර ඒ සෑම පවුලක් වෙතම එළවළු වර්ග 10 කින් සමන්විත බීජ කට්ටලය බැඟින් බෙදාදීමට පියවර ගන්නා බව ආර්ථික සංවර්ධන අමාත්‍යාංශය පවසයි.සෑම පුවලක්ම ආර්ථික නංවාලීම සඳහා ජනාධිපති මහින්ද රාජපක්ෂ මහතාගේ මඟ පෙන්වීම සහ ආර්ථික සංවර්ධන ඇමැති බැසිල් රාජපක්ෂ මහතාගේ සෘජු අධීක්ෂණය යටතේ මෙම වැඩසටහන රටපුරා ක්‍රියාත්මක කෙරෙන අතර ග්‍රාමසේවා වසම් මට්ටමින් මේ බීජ කට්ටල බෙදාදීමට නියමිතව ඇත.මේ අතර අවශ්‍යතාව මත මේ බීජ වර්ගයන්ට අමතරව පළතුරු භෝග, ඖෂධ භෝග, පොල් හා අපනයන භෝගද බෙදීදීමට සැළසුම්කර තිබෙන බව සඳහන් කරන ආර්ථික සංවර්ධන අමාත්‍යාංශය ඒ ඒ ග්‍රාමසේවා වසමට අයත් ග්‍රාම නිලධාරී, සමෘද්ධි සංවර්ධන නිලධාරී සහ කෘෂිකර්ම පර්යේෂණ හා නිෂ්පාදන සහකාර නිලධාරීන් සම්බන්ධ කර ගන්නා බවද කියාසිටී.ගෘහ ආර්ථික ඒකක දස ලක්ෂයකින් ආරම්භ කෙරුණු දිවි නැඟුම වැඩසටහන මේ වනවිට බෙහෙවින් ශක්තිමත් වී තිබෙන අතර ඒ හරහා රටේ ආර්ථික සංවර්ධනය සීග්‍රයෙන් ඉහළ ගොස් තිබෙන බවද ආර්ථික සංවර්ධන අමාත්‍යාංශය පෙන්වාදෙයි.මේ වැඩසටහනට අයත් ගෘහ ආර්ථික ඒකක දස ලක්ෂයේ පළමු අදියර සාර්ථක වීමත් සමඟ එය පවුල් ලක්ෂ 14 දක්වා ඉහළ ගිය අතර එහි දෙවැනි අදියරේදී පවුල් ලක්ෂ 15ක්ද කෙවැනි අදියරේදී පවුල් ලක්ෂ 25 ක් ද ඉලක්ක කළ බව සඳහන් කරන ආර්ථික සංවර්ධන අමාත්‍යාංශය මෙවර එම ප්‍රමාණයන් අභිබවා යමින් පවුල් ලක්ෂ 50 ක් ඉලක්ක කර තිබෙන බවද ප්‍රකාශ කරයි.දිවි නැඟුම සිවුවැනි අදියරේ නිල සමාරම්භය ජනාධිපති මහින්ද රාජපක්ෂ මහතාගේ ප්‍රධානත්වයෙන් ලබන 25 දා සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n12102214</link>
    <topic>ලෝක බලශක්ති සමුළුවටජනාධිපති දිවයිනෙන් පිටත්ව යයි</topic>
    <author/>
    <content>අද (22) ඩුබායි හිදී ඇරඹෙන ‘ලෝක බලශක්ති සමුළුවට’ සහභාගීවීමට ජනාධිපති මහින්ද රාජපක්ෂ මහතා ඊයේ (21) පස්වරුවේ දිවයිනෙන් පිටත්ව ගියේය.රාජ්‍ය නායකයන් විසි එක් දෙනකුගේ ප්‍රධානත්වයෙන් පැවැත්වෙන සමුළුවට සියලු රටවල් නියෝජනය කරමින් දෙදහසකට අධික පිරිසක් සහභාගී වෙති.පරිසර දූෂණයට ලක් නොවී ආරක්ෂිත බලශක්තීන් ලොව පුරා ස්ථිරසාර සංවර්ධනයක් උදෙසා යෙදවීම අරමුණු කරගනිමින් 2008 වසරේදී ලෝක බලශක්ති සංසදය පිහිටුවා ගැනිණි. ලෝක බලශක්ති අර්බුදය සඳහා විසඳුම් සොයා බැලීම, බලශක්ති තාක්ෂණ සංවර්ධනය සහ අනාගත බලශක්ති සුරක්ෂිතතාව සඳහා කාබනික බලශක්ති වැඩි දියුණු කිරීම කරුණු සංසදයේ ප්‍රධාන අරමුණු අතර වෙයි.මේ අවශ්‍යතාව සාක්ෂාත්කර ගැනීම වෙනුවෙන් නිව්යෝර්ක් හි එක්සත් ජාතීන්ගේ සංවිධාන මූලස්ථානයේදී බලශක්ති කේෂේත්‍රයේ ප්‍රධානීන් හා රාජ්‍ය නායකයන් එක්ව මේ වන විට සමුළු දෙකක් පවත්වා තිබේ. පිහිටීම සහ දේශපාලනික ස්ථාවරත්වය සැළකිල්ලට ගනිමින් ලෝක බලශක්ති තුන්වන සමුළුව ඩුබායි රාජ්‍යයේ පැවැත්වීමට තීරණය කර ඇති අතර එය එක්සත් ජාතීන්ගේ සංවිධාන මූලස්ථානයෙන් පිටතදී පැවැත්වෙන ප්‍රථම අවස්ථාව ද මෙයයි.ඩුබායි අන්තර්ජාතික සම්මන්ත්‍රණ සහ ප්‍රදර්ශන මධ්‍යස්ථානයේදී තෙදිනක් පුරා පැවැත්වෙන ලෝක බලශක්ති රාජ්‍ය නායක සමුළුවට සමගාමීව රාජ්‍ය නායක ආර්යාවන්ගේ සමුළුවක් පැවැත්වීමට ද ඩුබායි රජය තීරණය කර තිබේ.මෙවර සමුළුවෙන් අනතුරුව සෑම වසරකම ඔක්තෝබර් මස 22 වන දින ලෝක බලශක්ති දිනය ලෙස නම් කර සැමරීමටද ඩුබායි උප ජනාධිපති අග්‍රාමාත්‍ය සහ පාලක වන ෂේක් මොහොමඩ්, බින් රෂීඩ් අල් මක්තොම් මැතිතුමා යෝජනා කර තිබේ.ජනාධිපති ආර්යා ශිරන්ති රාජපක්ෂ මැතිණියද ජනාධිපතිතුමා සමඟ සංචාරයට එක්ව සිටින අතර විදේශ කටයුතු ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රී සජින් වාස් ගුණවර්ධන, බස්නාහිර පළාත් සභා මන්ත්‍රී නවුසර් ෆවුසි, ජනාධිපති ලේකම් ලලිත් වීරතුංග යන මහත්වරුන් ද සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n12102215</link>
    <topic>අන්තර්ජාතික රූ රැජින තරගයෙන්මධූෂා මායාදුන්නේ තෙවැනි තැනට</topic>
    <author>මහින්ද අලුත්ගෙදර</author>
    <content>ජපානයේ ඔකිනාවාහිදී පැවැති 2012 - අන්තර්ජාතික රූ රැජින තරගයෙන් ශ්‍රී ලංකාවේ මධූෂා මායාදුන්නේ මෙනවිය තෙවැනි ස්ථානය හිමිකරගෙන ඇත.ලෝකයේ සෑම රටකින්ම 52 වැනි ජාත්‍යන්තර රූ රැජින තරඟය සඳහා තරුණියන් ඉදිරිපත්වූ අතර ඊයේ (21) පැවැති අවසන් තරගය සඳහා ඉදිරිපත්වූ තරඟකාරියන් 68 දෙනෙකු අතුරින් ශ්‍රී ලංකාවේ මධූෂා මායාදුන්නේ ‍තෙවැනි ස්ථානය හිමිකරගෙන තිබෙන අතරඑහි පළමු ස්ථානය ජපානයේ ඉකුමි යොෂිමට්ෂු විසින් හිමිකරගෙන තිබේ.මේ තරඟාවලියේ දෙවැනි ස්ථානය ෆින්ලන්තයේ විවි සුමිනෙන්ටද සිවුවැනි ස්ථානය ඩොමීනියන් රාජ්‍යයේ ටෙලෝඩියා මීර්විසින්ද හිමිකරගෙන ඇත.1960 වසරේදී ආරම්භ කළ ජාත්‍යන්තර රූ රැජින තරගවලිය මේ දක්වා වාර්ෂිකව පවත්වන අතර හොඳම මිත්‍රශීලි තරගකාරිය, හොඳම ඉදිරිපත් කිරීම, හොඳම ජාතික ඇඳුම මෙන්ම හොඳම ඡායාරූපයට පෙනී සිටීම ආදිය වෙනුවෙන්ද මෙහිදී සම්මාන හිමිවිය.මධූෂා මායාදුන්නේ මෙනවිය ඉන්දියාව, අමෙරිකාව, එංගලන්තය රටවලින් අධ්‍යාපනය ලබා තිබෙන අතර ඇය ශ්‍රී ලංකා නාවික හමුදාවේ ජ්‍යෙෂ්ඨ නිලධාරියකුගේ දියණියකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n12102216</link>
    <topic>පෙරහරක යනවා වගේ ගොස්මේ බලවත් රජය පරාජය කළ නොහැකියි</topic>
    <author>අසේල කුරුළුවංශ</author>
    <content>වත්මන් රජය ඉතා බලගතු එකක් බවත්, පෙරහරක යනවා වගේ ගොස් මේ බලවත් රජය පරාජය කළ නොහැකි බවත් විපක්‍ෂ නායක රනිල් වික්‍රමසිංහ මහතා පවසයි.රජයට අභියෝග කරන්න නම් එජාපයේ විනය හමුදාවක ආකාරයට පවත්වාගෙන යා යුතු බව ද ඒ මහතා කීය. මහනුවර රිවර්ඩේල් හෝටලයේදී පෙරේදා (20) පැවැති එජාප ක්‍රියාකාරී හමුවකදී එජාප නායකයා මේ බව ප්‍රකාශ කළේය.කෘත්‍යාධිකාරී මණ්ඩලය තීරණයක් දුන්නොත් එය හමුදාපති දුන් තීරණයක් වගේ බවත් එයට හැමෝම අවනත විය යුතු බවත් හෙතෙම කීය.කෘත්‍යාධිකාරී මණ්ඩල තීරණවලට පටහැනිව ක්‍රියාකර එජාපයේ පස්දෙනෙකුට පක්ෂ සාමාජිකත්වය අහිමිවී තිබෙන බව ද ඒ මහතා අවධාරණය කෙළේය.එකමුතුකම නැත්නම් හමුදාවකට වුවත් යුද්ධයක් සාර්ථකව කළ නොහැකි බවත් වික්‍රමසිංහ මහතා පැවසුවේය.පෙරහරක් ගමන් ගද්දී එහි පිරිසක් කස ගසන බවත් තවත් අය බෙර ගසන බවත් පැවසූ ඒ මහතා තවත් පිරිසක් කිසිත් නොකර ඔහේ නිකම්ම යන බවත් කීය. පෙරහරක යනවා වගේ ගොස් මේ බලවත් රජය පරාජය කළ නොහැකි බව ද හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n1210223</link>
    <topic>බිම් බෝම්බ ඉවත් කිරීමේ ශ්‍රී ලංකා යුද හමුදා කණ්ඩායම ජගත් සම්මානයට</topic>
    <author>මහින්ද අලුත්ගෙදර</author>
    <content>ශ්‍රී ලංකා යුද හමුදා බිම් බෝම්බ ඉවත් කිරීමේ කණ්ඩායම වසරේ හොඳම මානවවාදී බිම්බෝම්බ නිෂ්ක්‍රිය කිරීමේ කාණ්ඩායම ලෙස ජාත්‍යන්තර සම්මානයට පාත්‍ර වෙයි.ඒ අනුව මේ වසරේ (2012) හොඳම බිම්බෝම්බ නිෂ්ක්‍රිය කිරීමේ කණ්ඩායම ලෙස ශ්‍රී ලංකා යුධ හමුදාවේ ඉංජිනේරු බළකායේ ඉංජිනේරු සෙබළ ඩී.කේ.එන්. ‍‍රොහාන් මහතා සහ ඔහුගේ සහායක ස්පාර්ටකස් නැමැති සුනඛයා ඇමෙරිකාවේදි සම්මානයට පාත්‍රවිය.ප්‍රකට ඇමරිකානු රාජ්‍ය නොවන සංවිධානයක් වන මාර්ෂල් ලෙගසි ආයතනය (Marshall Legacy Institute) විසින් මේ සම්මානය පිරිනමා තිබෙන අතර ඇමෙරිකාවේ වොෂින්ටන් නුවරදී පැවති වාර්ෂික සම්මාන ප්‍රදානෝත්සවයේදි එම සම්මාන පිරිනමන ලද බව ඇමෙරිකා එක්සත් ජනපදයේ ශ්‍රී ලංකා තානාපති කාර්යාලය පවසයි.ලෝකයේ රටවල් 11 ක් නියෝජනය කරමින් සහභාගි වූ බිම්බෝම්බ නිෂ්ක්‍රිය කිරීමේ කණ්ඩායම් 107 ක් අභිබවමින් ශ්‍රී ලංකා යුද හමුදාව මේ ජයග්‍රහණය හිමිකරගෙන ඇත.1997 වසරේදී පිහිටුවනු ලැබූ මාර්ෂල් ලෙගසි ආයතනය ගැටුම් පැවති රටවල් නඟා සිටුවීමට අත්‍යවශ්‍ය බිම් බෝම්බ ඉවත් කිරීම සඳහා ආධාර උපකාර කරන ලොව ප්‍රධාන පෙළේ ආයතනයක් වන අතර එමගින් 2004 වසරේ සිට මේ දක්වා බිම්බෝම්බ නිෂ්ක්‍රිය කිරීම වෙනුවෙන් විශේෂයෙන් පුහුණු කරනු ලැබු සුනඛයන් (Mine Detection Dogs) 26 දෙනෙකු ශ්‍රී ලංකාවට නොමිලේ ප්‍රදානය කර තිබෙන බව ඇමෙරිකා එක්සත් ජනපදයේ ශ්‍රී ලංකා තානාපති කාර්යාලය පවසයි.2011 වසරේදී ශ්‍රී ලංකාවට ගෙන්වනු ලැබූ බෙල්ජියානු මෙලිනොයිස් කුලයට අයත් ස්පාර්ටකස් සුනඛයා සඳහා අනුග්‍රහය සපයා ඇත්තේ ඇමෙරිකාවේ ටෙක්සාස් ප්‍රාන්තයේ පිහිටි සෙවන් ලේක්ස් පාසලේ සිසුසිසුවියන් විසිනි. පසුගියදා වොෂින්ටන් නුවර ශ්‍රී ලංකා තානාපති කාර්යාලයේදී පැවති විශේෂ උත්සවයකදී ඇමරිකාවේ ශ්‍රී ලංකා තානාපති ජාලිය වික්‍රමසූරීය මහතා විසින් ඉංජිනේරු සෙබළ රෝහාන් වෙත සිය සුභපැතුම් පිරිනැමූ අතර එහිදී සිය අදහස් දක්වමින් ශ්‍රී ලංකා තානාපතිවරයා ප්‍රකාශකර ඇත්තේ අවතැන්වූ ජනතාව නැවත පදිංචි කිරීමට ප්‍රථම විශාල භූමි ප්‍රදේශයක තිබූ බිම් බෝම්බ ඉවත් කිරීමට අවශ්‍යවූ බවත් ශ්‍රී ලංකා යුද හමුදාව බිම්බෝම්බ නිෂ්ක්‍රිය කිරීමේ ක්‍රියාවලිය කඩිනමින් ආරම්භ කරමින් ඒ සඳහා මාර්ෂල් ලෙගසි ආයතනය සහ අනෙකුත් රජ්‍ය නොවන සංවිධානවල විශාල සහායක් ලබා දුන් බවත්ය. මාර්ෂල් ලෙගසි ආයතනයටත් බිම් බෝම්බ ඉවත් කරන සුනඛයන් සඳහා අනුග්‍රහය දැක්වු ඇමරිකානු පාසල් සිසුන් ඇතුළු සියලුම දෙනාටත් ශ්‍රී ලංකා රජය වෙනුවෙන් කෘතඥතාවය පළ කරන බවද තානාපතිවරයා සඳහන් කර ඇත.ශ්‍රී ලංකා යුද හමුදා ඉංජිනේරු බළකායේ බලසේනාපති බ්‍රිගේඩියර් ධනන්ජිත් කරුණාරත්න, මාර්ෂල් ලෙගසි ආයතනය නියොජනය කරමින් එහි සභාපති පෙරී බොල්ටිමෝර් මහත්වරු සහ එලීස් බෙකර් මෙනවියද, ශ්‍රී ලංකා තානාපති කාර්යාලයේ සෙසු නිලධාරීහු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n1210224</link>
    <topic>මනාප ක්‍රමය අවසන් කරන ජනපතිගේ පියවර මැතිවරණ ඉතිහාසයේ නව හැරවුම් ලකුණක්</topic>
    <author>තෙන්නකෝන් කුලසේකර</author>
    <content>මනාප මැතිවරණ ක්‍රමය අවසන් කිරීමට ජනාධිපති මහින්ද රාජපක්‍ෂ මහතා ගත් එඩිතර පියවර මැතිවරණ ඉතිහාසයේ නව හැරවුම් ලකුණක් බව උතුරු මැද පළාතේ මහ ඇමැති එස්. එම්. රංජිත් මහතා පැවැසීය.මහින්ද රාජපක්‍ෂ රජය ඉදිරිපත් කළ ‘මනාප’ නැති නව පළාත් පාලන මැතිවරණ ක්‍රමයෙන් සීමිත බල ප්‍රදේශයක ගෙන් ගෙට ගොස් ජනතා මෙහෙවර ඉටු කිරීමේ අවස්ථාව මහජන නියෝජිතයාට උරුම වන බව ද උතුරු මැද පළාත් ප්‍රධාන ඇමැතිවරයා කීය.අමාත්‍යවරයා එම අදහස් පළකැර සිටියේ උතුරු මැද පළාතේ පළාත් පාලන ආයතන නියෝජිතයන් නව පළාත් පාලන මැතිවරණ ක්‍රමය පිළිබඳ දැනුවත් කිරීමේ සම්මන්ත්‍රණයක් අමතමිනි.පෙරේදා (20) අනුරාධපුර සී.ටී. සී. සම්මන්ත්‍රණ ශාලාවේ දී තවදුරටත් අදහස් දක්වමින් ප්‍රධාන අමාත්‍යවරයා මෙසේ ද කීය.එකම පවුලේ සහෝදරයන් ඥාතීන් හිතවතුන් අසල්වාසීන් හා එකම පක්‍ෂයේ අපේක්‍ෂකයන් ගහ බැණ මරා ගන්නා ‘මනාප’ මැතිවරණ ක්‍රමය අවසන් කිරීමට ජනාධිපති මහින්ද රාජපක්‍ෂ මැතිතුමා ගත් පියවර මැතිවරණ ඉතිහාසයේ නව හැරවුම් ලකුණක් වනු ඇත.නව මැතිවරණ ක්‍රමය යටතේ දක්‍ෂ අවංක හා ජනපි‍්‍රයම අපේක්‍ෂකයාට මහජන වරම් හිමි වෙන අතර ජාති ආගම් කුල හා පක්‍ෂ භේදයෙන් තොරව සීමිත කොට්ඨාසයක පදිංචි ජනතාවට සමගියෙන් හා සාමයෙන් තම ගම් බිම් සංවර්ධනයට දායක වීමේ අවස්ථාව ද උදාවේ. ජේ. ආර්. ජයවර්ධන යුගයේ එ.ජා.පය සදහටම බලයේ රැඳී සිටීමේ අපේක්‍ෂාවෙන් හඳුන්වා දුන් සමානුපාතික මැතිවරණ ක්‍රමය ශ්‍රී ලංකාවේ දේ්ශපාලන සංස්කෘතිය පමණක් නොව ජනතාව ද විනාශ මුඛයට ඇද දැමීය.සිංහල ද්‍රවිඩ මුස්ලිම් බර්ගර් ආදි විවිධ ජන වර්ග ජීවත් වන විවිධ ආගම් අදහන ජනතාවක් වෙසෙන ශ්‍රී ලංකාවේ සාමය සමගිය හා සංවර්ධනය උදෙසා නව පළාත් පාලන මැතිවරණ ක්‍රමය උපයෝගී කොට ගැනීම ජනාධිපතිතුමා ප්‍රමුඛ රජයේ අරමුණ බව ද ප්‍රධාන අමාත්‍යවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n1210225</link>
    <topic>කොරෙක්ස් කුඩා ආපන ශාලාවල විකුණන ජාවාරමක්</topic>
    <author>සන්ධ්‍යා කරුණාරත්න</author>
    <content>තාවකාලිකව තහනම් කළ කොරෙක්ස් නමැති කැහි පැණිය හොර රහසේ සන්නිවේදන මධ්‍යස්ථාන (Commiunication Center) හා කුඩා ආපනශාලාවල අලෙවි කරන ජාවාරමක තොරතුරු සෞඛ්‍ය අමාත්‍යාංශයට ලැබී ඇත.කිසියම් මත් වතුර ද්‍රව්‍යයකට කොරෙක්ස් තේ හැඳි තුනක් පමණ මිශ්‍ර කර වීදුරුවක් රුපියල් 100 ත් 150 ත් අතර මුදලකට අලෙවි කිරීම මේ ජාවාරම මඟින් සිදු කෙරේ. කොරෙක්ස් සිරප් වර්ගය තාවකාලිකව තහනම් කිරීමත් සමඟ පෞද්ගලික ඔසුසල්වල තොග වශයෙන් ඉතිරිව ඇති ඒවා සිල්ලරට විකිණීම මේ ජාවාරම මඟින් සිදු කරන බව සෞඛ්‍ය අමාත්‍යාංශය ප්‍රකාශ කරයි.පොලීසියට ලැබී ඇති පැමිණිලි ද සැලකිල්ලට ගනිමින් සෞඛ්‍ය අමාත්‍යාංශයේ ජාතික ඖෂධ අධිකාරියේ නිලධාරීන් පොලිස් නිලධාරීන් සමඟ එක්ව වැටලීම් සිදු කර මේ ජාවාරමේ තොරතුරු හෙළි කරගෙන ඇත.මත්වතුර හා මත්කුඩුවලට ඇබ්බැහිවූවන් ඉන් මුදා ගැනීමට ප්‍රතිකාර කරන බව පවසමින් තරුණයන් කොරෙක්ස් සඳහා ඇබ්බැහි කළ වෛද්‍යවරුන් දෙදෙනකු ද අත්අඩංගුවට ගැනීමට ජාතික ඖෂධ අධිකාරියේ නිලධාරීන් සමත් වී තිබේ. එම වෛද්‍යවරුන්ගෙන් ප්‍රතිකාර ලබා ගැනීමට පැමිණි තරුණයන් දොළොස්දෙනකු පමණ ද මේ වැටලීම්වලින් අත්අඩංගුවට ගැනීමට එම නිලධාරීන්ට හැකි වී ඇත.ඔවුන්ට ‍එරෙහිව නීතිමය ක්‍රියාමාර්ග ගැනීමට මේ වන විටත් සෞඛ්‍ය අමාත්‍යාංශය පියවර ගෙන තිබේ.වෛද්‍යවරුන් ලෙස පෙනී සිට තරුණයන්ට ප්‍රතිකාර ලබා දුන් මේ පුද්ගලයන් දෙදෙනා සත්‍ය වශයෙන්ම වෛද්‍යවරුන් ද යන්න සනාථ කර ගැනීම සඳහා ශ්‍රී ලංකා වෛද්‍ය සභාවෙන් තොරතුරු ඉල්ලා තිබෙන බව ද අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n12102217</link>
    <topic>වෙලේ සුදාගේ බිරියගේ මූලික අයිතිවාසිකම් පෙත්සම වෙනුවෙන් නීතිඥ ජේ. සී. වැලිඅමුණ පෙනී සිටි</topic>
    <author/>
    <content>පාතාල නායකයකු වන වෙලේ සුදාගේ බිරිය වන පිලිදූව බෝගහවත්තගේ ගයානි හෙවත් සුජී නමැත්තිය පසුගියදා අපරාධ පරීක්‍ෂණ දෙපාර්තමේන්තුව විසින් අත්අඩංගුවට ගෙන තිබුණේ කටුනායක, බණ්ඩාරනායක අන්තර් ජාතික ගුවන් තොටුපළේ දීය. ඇයට ඇප ලබා ගැනීම සඳහා අවශ්‍ය ලියකියවිලි මාළිගාකන්ද මහේස්ත්‍රාත්වරයා ලබා නොදීමට එරෙහිව පවරා තිබූ මූලික අයිතිවාසිකම් පෙත්සම වෙනුවෙන් නීතිඥ ජේ. සී. වැලිඅමුණ මහතා පෙනී සිටියේ ය.“පුද්ගලයෙකුට හෝ ආයතනයකට එරෙහිව පැවරෙන නඩුවක් සම්බන්ධ ලියකියවිලි අධිකරණයට ඉදිරිපත් වීමෙන් පසු ඒවා පොදු ලියකියවිලි බවට පත්වන බැවින් එම නඩුවේ පාර්ශවකරුවන් ඇතුළු ඕනෑම අයකුට එම ලියකියවිලි ලබා ගැනීමේ නීත්‍යානුකූල හිමිකම තිබිය යුතු යැයි” වෙලේ සුදාගේ බිරිය වන පිලිදූව බෝගහවත්තගේ ගයානි හෙවත් සුජී නැමැත්තියට ඇප ලබා ගැනීම සඳහා අවශ්‍ය ලියකියවිලි ලබා නොදීමට එරෙහිව පවරා තිබූ මූලික අයිතිවාසිකම් පෙත්සමක් සළකා බැලූ අවස්ථාවේ දී ශ්‍රේෂ්ඨාධිකරණය මේ බව සඳහන් කර ඇත.මාළිගාකන්ද මහේස්ත්‍රාත් අධිකරණයේ දී ගයානි හෙවත් සුජී නැමැත්තිය වෙනුවෙන් පෙනී සිටි නීතිඥවරයා විසින් ගොනු කළ මේ පෙත්සම අග විනිසුරු ආචාර්ය ශිරානි බණ්ඩාරනායක, විනිසුරු නිමල් ගාමිණී අමරතුංග, විනිසුරු මඩුල්ල ඉදිරියේ කැඳවන ලදී.රැදවුම් නියෝග මත රඳවාගෙන සිටි ඇය මාළිගාකන්ද මහේස්ත්‍රාත් අධිකරණයට ඉදිරිපත් කළ අවස්ථාවේ දී නීතිඥවරයකු කරුණු දක්වමින් ඇයට ඇප ඉල්ලා සිටියේ ය. එහිදී ඇප ලබා දීම ප්‍රතික්ෂේප විය.අනතුරුව ඇයට වෙනත් අධිකරණයකින් ඇප ලබා දීමට ඉල්ලීමක් කිරීමට බලාපොරොත්තු වන බැවින් අදාළ ලියකියවිලි ලබා දෙන ලෙස නීතිඥවරයා අධිකරණයෙන් ඉල්ලීමක් කර ඇත. එම ඉල්ලීම මාළිගාකන්ද මහේස්ත්‍රාත්වරයා ප්‍රතික්ෂේප කර තිබේ.කිසිදු හේතු පැහැදිලි කිරීමකින් තොරව අත්අඩංගුවට ගත් සිය සේවාදායිකාව වෙනුවෙන් සාධාරණය ඉටුකර ගැනීමට සහ නීතිඥවරයකු වන තමන්ට නිසි ලෙස රාජකාරි ඉටුකර ගැනීමට මේ නිසා නොහැකි වන බැවින් මූලික අයිතිවාසිකම් උල්ලංඝනයවී ඇතැයි නීතිඥවරයා පෙත්සම මඟින් සඳහන් කර ඇත.එබැවින් අදාළ ලියකියවිලි ලබාදෙන ලෙස මාළිගාකන්ද මහේස්ත්‍රාත්වරයාට නියෝග කරන්නැයි නීතිඥ ජේ. සී. වැලිඅමුණ මහතා අධිකරණයෙන් ඉල්ලා සිටියේ ය.කරුණු සළකා බැලූ ශ්‍රේෂ්ඨාධිකරණය මේ පෙත්සම පසුව කැඳවීමට තීරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n1210226</link>
    <topic>පලාගල කිරිඳිවත්තෙන් මැණික් නිධියක් හමුවේ</topic>
    <author>චින්තා රණසිංහ</author>
    <content>පලාගල කිරිඳිවත්ත ඔයේ පිළිසකරකිරීම්වල දී අඩි 10 ත් 18 ත් අතර මැණික් නිධියක් හමු වී තිබේ.එහි සිදු කළ මූලික පරීක්ෂණවලදී එහි මැණික් නිධියක් ඇති බවට ජාතික මැණික් හා ස්වර්ණාභරණ අධිකාරිය හඳුනාගෙන ඇති අතර දෙවන වටයේ පරීක්ෂණ කටයුතු සඳහා ඉල්ලම් පස් සාම්පල් පරීක්ෂණය කඩිනමින් සිදු කරන බව අධිකාරියේ අධ්‍යක්ෂ ජෙනරාල් නිමල් බණ්ඩාර මහතා දිනමිණ ට ඊයේ (21) පැවැසීය.පරීක්ෂණ කටයුතු අවසානයේ එම මැණික් නිධිය වෙන්දේසි කොට ජනතාවට ලබා දෙන බව ද අධ්‍යක්ෂ ජෙනරාල්වරයා ප්‍රකාශ කළේය.පලාගල ප්‍රාදේශීය ලේකම්වරයා සියළු කටයුතු සඳහා අවසර දී ඇති බවත් වාරිමාර්ග දෙපාර්තමේන්තුවේ කඩිනම් අනුමැතිය ලබා ගන්නා බවත් හෙ‍තෙම පැවැසීය.ඇඹිලිපිටිය චන්ද්‍රිකා වැවෙහි මැණික් ඉල්ලම් ලබාගැනීම සඳහා බලපත‍්‍ර නිකුත් කිරීම අත්හිටුවීමට ද ජාතික මැණික් හා ස්වර්ණාභරණ අධිකාරිය පසුගිය දා තීරණය කළ අතර පරිසර ආරක්ෂාව හා වැවෙහි ජලය රැස්කර ගැනීමේ අවශ්‍යතාව නිසා එම තීරණය ගත් බව අධ්‍යක්ෂ ජෙනරාල් බණ්ඩාර මහතා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n1210227</link>
    <topic>ශ්‍රී ලංකා තේ ලෝක උරුමයක් කරන සැලසුම්</topic>
    <author>පණ්ඩුක සමරසේකර</author>
    <content>ශ්‍රී ලංකා තේ ලෝක උරුමයක් ලෙස නම් කිරීමට ජාතික උරුමයන් පිළිබඳ අමාත්‍යාංශය සැලසුම් කරන බව එහි අතිරේක ලේකම් ටී. ජේ. සමරසිංහ මහතා ප්‍රකාශ කරයි.පරිසර හා වැවිලි කර්මාන්ත අමාත්‍යාංශය හා ඒකාබද්ධව මේ වැඩපිළිවෙළ ක්‍රියාවට නැංවීමට කටයුතු කරන බව පැවසූ සමරසිංහ මහතා ඉංග්‍රීසීන් විසින් මෙරට ප්‍රථම වරට තේ වගාව ආරම්භ කළේ මහනුවර හේවාහැට ලෝකඳුර වතු යායේ බව ද පැවැසීය.බ්‍රිතාන්‍ය ජාතික ජේම්ස් ටේලර් විසින් 1860 වසරේ මුල්ම වරට තේ වගාව ආරම්භ කළ අතර, වැඩි කලක් යන්නට මත්තෙන් එය වාණිජ වගාවක් ලෙස කඳුකරයේ ව්‍යාප්ත විය. කාලගුණික හා දේශගුණික වශයෙන් එම වගාවට හිතකර තත්ත්වයක් ඇතිවූ බැවින් එය ලෝක ප්‍රසිද්ධ විය.ශ්‍රී ලංකා තේ ලෝක උරුමයක් ලෙස නම් කිරීමට අදාළ යෝජනා මාලාවක් ද සකසන බව පැවසූ සමරසිංහ මහතා, පසුව මේ වසර අවසාන වීමට පෙර එය කැබිනට් අනුමැතිය සඳහා යොමු කිරීමට කටයුතු කරන බව ද පැවසීය. පසුව එය යුනෙස්කෝ සංවිධානයේ ලෝක උරුම කමිටුවට යොමු කරන බව ද අතිරේක ලේකම්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n1210228</link>
    <topic>ඉන්දු-ශ්‍රී ලංකා සබඳතා වැඩි වෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ඉන්දියාව අතර පවතින රාජ්‍යතාන්ත්‍රික සබඳතා තවදුරටත් වර්ධනය කරමින් දෙරටටම ප්‍රතිලාභ අත්වන ව්‍යාපෘති 60 ක් ක්‍රියාත්මක කිරීම කෙරෙහි දෙරටේ විශේෂ අවධානය යොමුකර ඇත.ඉන්දු - ලංකා පදනමේ මූලිකත්වයෙන් මේ සම්බන්ධයෙන් වන විශේෂ සාකච්ඡාවක් පවත්වා තිබෙන අතර එම සාකච්ඡා බෙහෙවින්ම ඵලදායී වූ බව ඉන්දියාවේ ශ්‍රී ලංකා මහ කොසමාරිස් කාර්යාලය සඳහන් කරයි.මේ ව්‍යාපෘති ක්‍රියාත්මක කිරීම සම්බන්ධයෙන් වන යෝජනා මෙහිදී ඉදිරිපත්කර තිබෙන අතර එයින් සැළකිය යුතු ප්‍රමාණයක් කඩිනමින් ක්‍රියාවට නැංවීම සඳහා ඉන්දු - ලංකා පදනමේ අධ්‍යක්ෂ මණ්ඩලයේ තීරණය වී තිබේ. මේ අතර රටවල් දෙකටම ප්‍රතිලාභ ලැබෙන පරිදි අදාළ ව්‍යාපෘති ක්‍රියාත්මක කෙරෙන අතර ඒ සඳහා ඉන්දු - ලංකා පදනම සහයෝගය ලබාදෙයි.මේ අතර දෙරටේ පාසල් සිසුනට වැදගත්වන තීරණයන්ටද එළඹ තිබෙන අතර සංස්කෘතික සංදර්ශනයක් ගාල්ල රිච්මන්ඩ් විද්‍යාලයේ පැවැත්වීම, ශ්‍රී ලංකාවේදී සහ ඉන්දිටාවේදී සංගීත ප්‍රසංග ලබන වසරේදී පැවැත්වීම, දෙරටේදීම ඡායාරූප ප්‍රදර්ශනයක් පැවැත්වීම හා සිංහල, හින්දු හා ඉංග්‍රීසි තොරතුරු ඇතුළත් ශබ්ද කෝෂයක් නිර්මාණය කිරීම ආදිය ඒ අතර වන බවද ඉන්දියාවේ ශ්‍රී ලංකා මහ කොසමාරිස් කාර්යාලය කියාසිටී.ඊට අමතරව ඉන්දියාවේ ජවහර්ලාල් නේරු විශ්වවිද්‍යාලයේ පිහිටි ඉතිහාසය අධ්‍යයන මධ්‍යස්ථානයෙන් ශ්‍රී ලාංකික සිසුනට පාඨමාලාවන් හැදෑරීම සඳහා අවස්ථාව ලබාදීමටද මෙහිදී තීරණය වී තිබේ.මේ ඉන්දු - ලංකා පදනමේ මීළඟ හමුව ලබන වසරේ මාර්තු මාසයේ කොළඹදී පැවැත්වීමට තීරණය විය.ඉන්දු - ලංකා පදනමේ මූලිකත්වයෙන් මේ සම්බන්ධයෙන් වන විශේෂ සාකච්ඡාවක් පවත්වා තිබෙන අතර එම සාකච්ඡා බෙහෙවින්ම ඵලදායී වූ බව ඉන්දියාවේ ශ්‍රී ලංකා මහ කොසමාරිස් කාර්යාලය සඳහන් කරයි.මේ ව්‍යාපෘති ක්‍රියාත්මක කිරීම සම්බන්ධයෙන් වන යෝජනා මෙහිදී ඉදිරිපත්කර තිබෙන අතර එයින් සැළකිය යුතු ප්‍රමාණයක් කඩිනමින් ක්‍රියාවට නැංවීම සඳහා ඉන්දු - ලංකා පදනමේ අධ්‍යක්ෂ මණ්ඩලයේ තීරණය වී තිබේ. මේ අතර රටවල් දෙකටම ප්‍රතිලාභ ලැබෙන පරිදි අදාළ ව්‍යාපෘති ක්‍රියාත්මක කෙරෙන අතර ඒ සඳහා ඉන්දු - ලංකා පදනම සහයෝගය ලබාදෙයි.මේ අතර දෙරටේ පාසල් සිසුනට වැදගත්වන තීරණයන්ටද එළඹ තිබෙන අතර සංස්කෘතික සංදර්ශනයක් ගාල්ල රිච්මන්ඩ් විද්‍යාලයේ පැවැත්වීම, ශ්‍රී ලංකාවේදී සහ ඉන්දිටාවේදී සංගීත ප්‍රසංග ලබන වසරේදී පැවැත්වීම, දෙරටේදීම ඡායාරූප ප්‍රදර්ශනයක් පැවැත්වීම හා සිංහල, හින්දු හා ඉංග්‍රීසි තොරතුරු ඇතුළත් ශබ්ද කෝෂයක් නිර්මාණය කිරීම ආදිය ඒ අතර වන බවද ඉන්දියාවේ ශ්‍රී ලංකා මහ කොසමාරිස් කාර්යාලය කියාසිටී.ඊට අමතරව ඉන්දියාවේ ජවහර්ලාල් නේරු විශ්වවිද්‍යාලයේ පිහිටි ඉතිහාසය අධ්‍යයන මධ්‍යස්ථානයෙන් ශ්‍රී ලාංකික සිසුනට පාඨමාලාවන් හැදෑරීම සඳහා අවස්ථාව ලබාදීමටද මෙහිදී තීරණය වී තිබේ.මේ ඉන්දු - ලංකා පදනමේ මීළඟ හමුව ලබන වසරේ මාර්තු මාසයේ කොළඹදී පැවැත්වීමට තීරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n1210229</link>
    <topic>අනවසර මැණික් පතල් වහාම වසා දැමේ</topic>
    <author>චින්තා රණසිංහ</author>
    <content>රට පුරා පවත්වාගෙන යන අනවසර මැණික් පතල් වහාම ක්‍රියාත්මක වන පරිදි වසා දැමීමට රජය තීරණය කර තිබේ.මේ සඳහා රජය වෙන් කර ඇති මුදල රුපියල් මිලියන15 ක් වන අතර ඉදිරි සතියේ කඩිනමින් මෙය ක්‍රියාත්මක කෙරේ.රජයේ අවසරය නොමැති මැණික් පතල් වැටලීමෙන් රුපියල් මිලියන දහයක ආදායමක් ලබා ගැනීමට ජාතික මැණික් හා ස්වර්ණාභරණ අධිකාරියට හැකි වූ බව අධිකාරියේ අධ්‍යක්ෂ ජෙනරල් නිමල් බණ්ඩාර මහතා ඊයේ (21) දිනමිණ ට පැවැසීය. එම මුදල් අනවසර මැණික් පතල් වැසීම සඳහා උපයෝගී කර ගැනීමට තීරණය කළ බව ද ඒ මහතා පැවැසීය.බලංගොඩ ප්‍රදේශයේ ඇති අනවසර මැණික් පතල් වැසීම සඳහා බලංගොඩ ප්‍රාදේශීය ලේකම් වරයාගෙන් අවසරය මේ වන විට ලැබී ඇති බවත් ඉදිරියේ දී අනෙකුත් ප්‍රාදේශීය ලේකම්වරුන්ගේ අනුමැතිය ද ලබා ගැනීමට නියමිත බව අධ්‍යක්ෂකවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n12102210</link>
    <topic>රෝගී තත්ත්වයට එරෙහිව බිරියත් සමඟම සටන් වදිනවා</topic>
    <author>ප්‍රින්ස් ගුණසේකතර</author>
    <content>පෙණහලු පිළිකා රෝගී තත්ත්වය දැනගත් පසු එයට එරෙහිව සටන් වැදීමට තමා හා බිරිය අදිටන් කරගෙන ඇතැයි ප්‍රවීණ ක්‍රිකට් විස්තර ප්‍රකාශක ටෝනි ග්‍රේග් මාධ්‍ය වෙත පවසයි.ජීවිතයේ බරපතළ අවස්ථාවලට මුහුණ දුන් තමාට මේ රෝගී තත්ත්වය තවත් එක් අවස්ථාවක් බව ටෝනි ග්‍රේග් ගේ මතය වී තිබේ.ශ්‍රී ලංකාවට වඩාත් හිතවත්කමක් දක්වන ටෝනි ග්‍රෙග් පරිත්‍යාගශීලී විවෘත හදවතක් ඇත්තෙකු බවට කා අතරත් ජනප්‍රිය කෙනෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n12102211</link>
    <topic>ගොවීන් එපා කියන තෙක් පොහොර සහනාධාරය ලබා දෙනවා</topic>
    <author/>
    <content>තෙන්නකෝන් කුලසේකර,අනුරාධපුර විශේෂ සරත් මනුලවික්‍රමගොවි ජනතාවට සියයට අනූවක පොහොර සහනාධාරය ලබාදීමට නම් මහින්ද රාජපක්ෂ ජනාධිපතිතුමාට “ඇලඩින්ගේ පුදුම පහන” ලැබිය යතු යැයි එදා එ.ජා.ප මහ ලේකම්වරයා උසුළු විසුළු කළත් ගොවි ජනතාව කවදා හෝ එපා කියන තුරු පොහොර සහනාධාරය ලබාදීම රජයේ අරමුණ බව ගොවිජන සේවා හා වනජීවී නියෝජ්‍ය අමාත්‍ය එස්.එම්. චන්ද්‍රසේන මහතා පවසයි.අමාත්‍යවරයා එම අදහස් පළකැර සිටියේ “ජාතික පොහොර සතියේ” ජාතික උත්සවය අමතමිනි. පෙරේදා (20) අනුරාධපුර සල්ගාදු ක්‍රීඩාංගණයේ දී පොහොර සතියේ ජාතික උත්සවය ඇති උත්සවාකාරයෙන් පැවැත්විණි.එහි දී චන්ද්‍රසේන මහතා මෙසේ ද කීය.මහවැලි යෝජනා ක්‍රමය ඇරඹි මට වැය වූයේ රුපියල් බිලියන හැටක් මහින්ද රාජපක්ෂ රජය මේ රට ආහාරවලින් ස්වයංපෝෂිත කිරීම උදෙසා පොහොර සහනාධාරය ලබාදීමට එක් වසරකට රුපියල් බිලියන හැටක් වැය කරමින් සිටිනවා.ගොවියාට පොහොර සහනාධාරය ලබාදීමේ සෘජු ප්‍රතිඵලය අද ලැබී තිබෙනවා. රට සහලින් ස්වයං පෝෂිතයි. අපේක්ෂිත ඉලක්කය ඉක්මවා සියයට දාහතක වී අතිරික්තයක් රට තුළ තිබෙනවා. ඉඩ ඉරිඟුවලින් ද ශ්‍රී ලංකාව ස්වයංපෝෂිත වෙලා.වී වගාව සඳහා සියයට අනූවක පොහොර සහනාධාරයක් ද එළවළු, පලතුරු, උඳු, මුං, කවුපි, කුරහන්, තල ආදි වගාවන් සඳහා ද තේ, රබර්, පොල් වගා සඳහා ද රජය පොහොර සහනාධාරය ලබාදීමෙන් ලැබී තිබෙන ප්‍රගතිය අති විශාලයි. රජය පොහොර සහනාධාරය ලබාදෙනු ලබන්නේ විදේශ ආධාර හෝ විදේශ ණය ලබාගෙන නොව මහා භාණ්ඩාගාරයෙන් ලබාදෙන මුදලින්.නියං පිට නියං ආවත් ගංවතුර පිට ගංවතුර ආවත් ජනතාව බඩගින්නේ තබන්නේ නැහැ. මහින්ද රාපක්ෂ රජය එක සහල් ඇටයක්වත් පිට රටින් ගෙන්වන්නේත් නැහැ.තිස්ස කරල්ලියද්ද, ඩබ්ලිව්.බී. ඒකනායක හා මුතුකුමාරන්, යන මැති ඇමැතිවරුන් ද ගොවිජන සේවා හා වනජීවී අමාත්‍යාංශ ලේකම් උදේනි වික්‍රමසිංහ , අනුරාධපුර අතිරේක දිසාපති හෙට්ටිආරච්චි, ජාතික පොහොර ලේකම් කාර්යාලයේ අධ්‍යක්ෂ ජනරාල් රන්ජන් විජේවර්ධන, ගොවි ජන සේවා කොමසාරිස් ඇනිල් වීරසිංහ මහත්වරු ද මෙහි දී අදහස් දැක්වූහ. ගොවීන්ට නොමිලේ එළවළු, පලතුරු බීජ ලබාදීම ද සහනාධාර පොහොර ලබාදීම ද සිදුකැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n12102212</link>
    <topic>වකුගඩු රෝගය රටින් තුරන් කිරීමට ජාතික වැඩපිළිවෙළක් රජයට තියනවා</topic>
    <author>සිතාරා සේනානි සහ සමන්මලී ප්‍රියශාන්ති</author>
    <content>අනුරාධපුරය, පොළොන්නරුව, බදුල්ල ඇතුළු දිස්ත්‍රික්ක කීපයක බහුලව පවතින වකුගඩු රෝගය ජලය පරිහරණය කිරීම නිසා ඇතිවූවක් නොවන බවත්, එහෙත් කෘමි නාශක හා වල් නාශක භාවිතයෙන් ඇතිවූවක් බවත් ලෝක සෞඛ්‍ය සංවිධානය ඒ සම්බන්ධයෙන් නිකුත් කළ පර්යේෂණ වාර්තාව් සඳහන්ව ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි.එසේම කෘමි නාශක හා වල් නාශක යෙදීමෙන් ලබාගත් කෘෂි අස්වැන්න උපයෝගී කොට ගෙන නිපදවන ආහාර පරිභෝජනය කිරීමෙන් වකුගඩු රෝග ඇතිවිය හැකි වුවත් ඒ සම්බන්ධයෙන් තවදුරටත් පර්යේෂණ කළයුතුව ඇතැයි මේ වාර්තාවේ සඳහන් කොට ඇතැයිද ඇමැතිවරයා පැවසීය.ලෝක සෞඛ්‍ය සංවිධානය මේ සම්බන්ධයෙන් පර්යේෂණයක් පැවැත්වූයේ සෞඛ්‍ය අමාත්‍යාංශයේ ඉල්ලීමක් අනුව බව කී ඇමැතිවරයා අමාත්‍යාංශය වෙත බාර දුන් එහි වාර්තාව එළි නොකර රහසිගතව තබාගෙන සිටින බවට ඇතැම් මාධ්‍ය කළ චෝදනා ප්‍රතික්ෂේප කරන බවද කීය. එසේම එය ලැබුණු පසු විෂයට අදාළ අමාත්‍යාංශ කිහිපයක් සමඟ ඒ සම්බන්ධයෙන් ගත යුතු ඉදිරි පියවර පිළිබඳ සාකච්ඡා කළ බවත් කීය.සෞඛ්‍ය ඇමැති මෛත්‍රීපාල සිරිසේන මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යංශයේ පසුගියදා (19) පැවැති මාධ්‍ය හමුවේදීය.රසායනික පොහොර භාවිතා කළයුතු අන්දම සම්බන්ධයෙන් ජනතාව නිසිලෙස දැනුම්වත් කිරීම, ඒවා භාවිතයේදී අත්වැසුම් හා මුව වැසුම් භාවිතය අනිවාර්ය කිරීම, කෘමි නාශක භාවිතය හා වෙළෙඳාම පාලනය, ආසනික් හා කැඩිමියම් අඩංගු කෘමි නාශක හා වල් නාශක වෙළෙඳාම පාලනය යන කරුණු මේ වාර්තාවෙන් නිර්දේශ කැර ඇතැයිද කීය.එසේම මේ සම්බන්ධයෙන් අවධානය යොමු කර වකුගඩු රෝගය රටින් තුරන් කිරීම සඳහා වූ ජාතික වැඩපිළිවෙළක් ක්‍රියාත්මක කිරීමට රජය තීරණය කැර ඇතැයිද ඇමැතිවරයා මෙහිදී පැවසීය.කෘෂි කාර්මික කටයුතු සඳහා මෙරට බහුලව භාවිතා කරන රසායනික පොහොර හා කෘෂි රසායනික ද්‍රව්‍යයන්හි අහිතකර බලපෑම් පිළිබඳ සොයා බලා අවශ්‍ය නිර්දේශ ඉදිරිපත් කිරීම සඳහා ක්ෂේත්‍රයට අදාළ ඇමැතිවරුන්ගේ සහභාගීත්වයෙන් කමිටුවක් පත් කිරිමට ද රජය තීරණය කැර ඇත.මේ රසායනික ද්‍රව්‍ය බහුලව භාවිතා කිරීමෙන් පරිසරයට හා ජනතාවට ඇතිවන අහිතකර බලපෑම් අඩු කිරීම සඳහා අනුගමනය කළයුතු ක්‍රමවේද මේ කමිටුව විසින් නිර්දේශ කිරීමට නියමිත ය.මේ කමිටුවට සහාය වීම සඳහා කෘෂිකර්ම ක්ෂේත්‍රයට සම්බන්ධ අමාත්‍යාංශ හයක නිලධාරීන්ගෙන් සැදුම්ලත් කමිටුවක් ද පත් කිරීමට නියමිත ය.ජාතික පොහොර ලේකම් කාර්යාලයේ අධ්‍යක්ෂ රංජන් ධර්මවර්ධන මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=n12102213</link>
    <topic>ජාතික පුවත්පතකට ප්‍රාදේශීය මාධ්‍යවේදීන්ගෙන් ඉටුවන සේවය ප්‍රශංසනීයයි</topic>
    <author>රඹුක්කන විශේෂ ඔස්වල්ඩ් ගොඩකුඹුර සමඟරඹුක්කන උතුර විපුල කුමාරතුංග</author>
    <content>ප්‍රාදේශීය මාධ්‍යවේදීන් මාධ්‍ය ආයතනයක හදවත බඳු යැයි ද, පුවත්පතක් වර්ණවත් හා අලංකාර වන්නේ ඔවුන්ගේ කැපවීමෙන් බව ද, ප්‍රාදේශීය මාධ්‍යවේදීන් ඇගයීම සඳහා ඉදිරියේ දී උපහාර උළෙලක් පැවැත්වීමට කටයුතු කරන බවද, ලේක්හවුස් ආයතනයේ කර්තෘ මණ්ඩල අධ්‍යක්‍ෂ ප්‍රවීණ මාධ්‍යවේදී සීලරත්න සෙනරත් මහතා පැවසීය.සබරගමුව පළාත් ලේක්හවුස් ප්‍රාදේශීය වාර්තාකරුවන් සඳහා ඇහැලියගොඩ ජිනානි උත්සව ශාලාවේ දී පසුගිය 20 දා පෙරවරුවේ පැවැති සම්මන්ත්‍රණයක දී ඒ මහතා එසේ කීය.එහිදී තවදුරටත් කතා කළ සීලරත්න සෙනරත් මහතා මෙසේ ද කීවේය.මහින්ද රාජපක්ෂ යුගයේ “මහින්ද චින්තනය” යටතේ තාක්ෂණයට මුල්තැන දී තිබෙනවා. රාජ්‍ය නායකයන් සමඟ අත්වැල් බැඳගනිමින් ලෝකයේ වෙනස්වීම් සමඟ එතුමා සිටිනවා. ජනාධිපතිතුමා ලේක්හවුස් ආයතනයට අනෙකුත් මාධ්‍ය ආයතන සමඟ තරගකාරීත්වයට මුහුණදීමේ අභියෝගය අපට ලබා දී තිබෙනවා.ඉදිරි වසර පහක, දහයක කාලය තුළ මාධ්‍යවේදීන්ට පෑනට විවේක දී පරිගණකය හා සම්බන්ධ වෙමින් කටයුතු කිරීමට සිදුවේවි. ප්‍රාදේ්ශීය මාධ්‍යවේදීන් ප්‍රවෘත්තිය එය සිදුවූ ස්ථානයේ සිටම ලැප්ටොප් පරිගණකයකින් මාධ්‍ය ආයතනයට වාර්තා කරන අතර, විශේ්ෂාංග කර්තෘවරුන්ට නිවසේ සිටම පුවත්පතේ පිටු සකස් කළ හැකියි.දැනටමත් අන්තර්ජාලය ඔස්සේ රටවල් පනහක වෙසෙන ශ්‍රී ලාංකිකයන් “දිනමිණ” පුවත්පත කියවනවා. එංගලන්තය, ඔස්ට්‍රේලියාව ඇතුළු රටවල වෙසෙන එම පිරිස අතරින් ලක්ෂ හතරක් ‘දිනමිණ’ කියවන අතර ‘සිළුමිණ’ ලක්ෂ දොළහක් පමණ කියවනවා. අනාගතයේ ලංකාවේ පාඨකයන් ද ඊ පුවත්පත් ක්‍රමයට යොමුවන බැවින්, ප්‍රාදේශීය මාධ්‍යවේදීන් ද ඒ සඳහා පුහුණු කිරීමට ලේක්හවුස් ආයතනය ක්‍රියා කළා. ඊ පුවත්පත් ක්‍රමය නිසා අලෙවි නියෝජිතයන් නැති වුවත්, ප්‍රාදේ්ශීය වාර්තාකරුවන් නැතිවන්නේ නැහැ. ප්‍රාදේශීය වාර්තාකරුවා හදවත වගේ. ඔවුන් නොමැතිනම් පුවත්පතක් නැහැ.පුවත්පත ලස්සන හා වර්ණවත් වන්නේ ප්‍රාදේශීය වාර්තාකරුවන් නිසයි. ලේක්හවුස් ආයතනයේ ප්‍රාදේශීය වාර්තාකරුවන් සඳහා ඔවුන් සේවය කළ වසර ගණන අනුව උපහාර උළෙලක් පැවැත්වීමට කටයුතු කරනවා. පාඨකයා ඇද බැඳගන්නා ලෙස ප්‍රවෘත්ති මැවීමේ හැකියාව ඇත්තේ ප්‍රාදේශීය වාර්තාකරුවාට යි.දිනමිණ පුවත්පතේ ප්‍රධාන කර්තෘ ගාමිණී ජයලත් මහතා - “දිනකර පත්‍රයේ බණ්ඩාරගම වාර්තාකරු ලෙස එදා කොට කලිසමක් ඇඳගෙන රුපියල් දෙකයි පනහේ, රුපියල් පහේ කෑලිවලට පාරවල් ගානේ ඇවිද මාධ්‍ය පන්නරය ලබමින් දිනමිණ පුවත්පතේ කර්තෘ ධුරය දක්වා පැමිණි ගමන මට අමතක නැහැ. අවුරුදු එකසිය තුනක් පැරැණි ශ්‍රී ලංකාවේ පැරැණිම පුවත්පතේ කර්තෘ ලෙස සම්බන්ධවීමට ලැබීම ගැන මට ඇත්තේ අසීමිත සතුටක්. ඒ පැරැණිතම පුවත්පතේ ප්‍රාදේශීය වාර්තාකරුවන් ලෙස ඔබට ඇති ආඩම්බරය වෙනත් කාටවත් ගන්න බැහැ. ලංකාවේ ජනප්‍රියම පුවත්පත බවට “දිනමිණ” පත්කිරීමට අපි සුබවාදී ආකල්පයක් ඇතිකර ගනිමු. පුවත්පතේ ජවය හා ශක්තිය ඔබයි.“දිනමිණ” ට ආණ්ඩුවේ හොරණෑව කියලා හංවඩුවක් වැදිලා තිබෙනවා. මේ රට ආසියාවේ ආශ්චර්ය කරා ගෙන යන ගමනේ දී රජයේ සියලුම සේවාවන් ඉටුකිරීමට අපි බැඳී සිටිනවා.ජනතාව මරණ බියෙන් හා දේශය යුද බියෙන් මුදාගත් නායකයා ආරක්‍ෂා කිරීමට අපිට වගකීමක් තිබෙනවා. ඒ අතරම ජනතාව අතරට විවිධ පුවත් ගෙනයමින් අපි ජනතාව ඇමතිය යුතුයි. ඒ සමඟම “දිනමිණ” ට ආවේණික වූ ගමන් රටාවක් තිබෙන බව අපි අවබෝධ කරගත යුතුයි. ස්ත්‍රී දූෂණ හා අපචාර රස කර කර ලියන්න අපිට බැහැ. මහා සංස්කෘතියක් මැද අප ගමන් කළ යුතුවෙනවා” යැයි කීය.සබරගමුව පළාත් සභාවේ සභාපති කංචන ජයරත්න මහතා - “මාධ්‍යවේදීන් ගෙන් මේ රටට ඉටු කෙරෙන මෙහෙවර ඉමහත් බවද, එම සේවාව තවදුරටත් වර්ධනය කිරීමට මෙවැනි හමුවීම් වැදගත් බව ද කීය.නිහඬවම විශාල වගකීම් සම්භාරයක් ඉටු කරන මාධ්‍යවේදීන් කල්පනාකාරීව තම පෑන හසුරුවමින් සමාජය නිවැරදි කිරීමට ගන්නා උත්සාහය පැසසිය යුතු අතර, රටේ නායකයා ලෙස ජනාධිපතිතුමා එදා මන්ත්‍රීවරයකුව සිටි අවධියේ දී මෙන්ම අදත් මාධ්‍යවේදීන් සමඟ සුහදව කටයුතු කිරීම සුවිශේෂී කරුණක් බව ද හෙතෙම පැවසීය.මාධ්‍යවේදීන් සමහර දේශපාලනඥයන්ට සිහිපත් වන්නේ මැතිවරණ කාලවලදී පමණක් වුවද අනෙකුත් කාලවලදී ද ඔවුන් සමඟ සුහදව කොන්දේසි විරහිතව කටයුතු කිරීමට තමන් සූදානම් බව ද කී කංචන ජයරත්න මහතා, සබරගමුව පළාත් සභාවත්, තමාත් මාධ්‍යවේදීන්ගේ අවශ්‍යතා වෙනුවෙන් පෙනී සිටීමට පසුබට නොවන බවද ප්‍රකාශ කළේය.“දිනමිණ” පුවත්පතේ ප්‍රාදේ්ශීය ප්‍රවෘත්ති කර්තෘ කේ. සී. ජේ. රත්නායක, රත්නපුර ශාඛා කාර්යාල ප්‍රධානි වෙල්ලස්සේ බණ්ඩාර මහත්වරුද මෙහි දී කතා කළහ.ඇහැලියගොඩ ප්‍රාදේශීය සභාවේ සභාපති සරත් සන්දනායක, පොලිස් ස්ථානාධිපති ප්‍රධාන පොලිස් පරීක්‍ෂක ප්‍රදීප් වීරසේකර, දිනමිණ නියෝජ්‍ය ප්‍රාදේශීය ප්‍රවෘත්ති කර්තෘ ආසිරි මල්ලවාරච්චි මහත්වරු ද කෑගල්ල හා රත්නපුර දිස්ත්‍රික්කවල ලේක්හවුස් ආයතනයේ ප්‍රාදේශීය වාර්තාකරුවන් රැසක් ද මෙම සම්මන්ත්‍රණයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=r1210221</link>
    <topic>මිහින්තලේ උසස් පෙළ සිසුවකුගෙන් කුඹුරු වැඩට අලුත් යන්ත්‍රයක්</topic>
    <author>ප්‍රියදර්ශනී කරුණාරත්න – මිහින්තලේ</author>
    <content>කුඹුරු වැඩවලදී ප්‍රයෝජනයට ගත හැකි නව තාක්ෂණයෙන් යුත් නියර රහින යන්ත්‍රයක් නිෂ්පාදනය කිරීමට මිහින්තලේ මහා විදුහලේ සිසුවකු සමත් වී තිබේ. ඔහු පුබුදු දිනේෂ් කපුගේය. පදිංචිය ගලෙන්බිඳුනුවැව ප්‍රදේශයේ අලුත් දිවුල්වැව ගම්මානයේය. පුබුදු උසස් පෙළ කලා අංශයෙන් අධ්‍යාපනය ලබයි.ඉන්ටර් නැෂනල් ඔෆ් ඉංජිනියර් ශ්‍රී ලංකා ආයතනය මගින් පැවැත්වූ තරගයකදී පුබුදුගේ මේ නව නිර්මාණයට ශ්‍රී ලංකාවෙන් ප්‍රථම ස්ථානය ලැබී ඇත.පුබුදු දිනේෂ් සිසුවා මෙසේ කීය.මගේ මවුපියන් හේනේ, කුඹුරු වැඩ කරනවා. අපට වෙන ආදායම් මාර්ග නෑ.මගේ තාත්තා කුඹුරේ නියර සුද්ද කරනවා දවසක් මම බලාගෙන හිටියා. ඒ නියරවල් සුද්ධ කරන්න කාලය ශ්‍රමය වැය වෙනවා. තාත්තා එහෙම වැඩ කරනවා බලාගෙන හිටපු මට හිතුණා කෘෂිකර්මාන්තය සඳහා වැඩ පහසු කිරීමේ අනෙකුත් යන්ත්‍ර තිබුණත් මේ නියර රහින්න යන්ත්‍රයක් නිපදවන්න බැරිද කියල.එදා ඉඳන් නියර රහින්න පුලුවන් උපකරණයක් නිර්මාණය කරන්න මම වෙහෙසුණා. අපේ පාසලේ තාක්ෂණ විෂය භාර ගුරුතුමා කපිල සෙනවිරත්න මහතාට මම මේ ගැන කීවා. ඔහු බොහෝ සතුටු වෙලා මට උදවු කරන්න කැමති වුණා. මගේ මාපියන්, විදුහල්පතිතුමන්, ගුරු මණ්ඩලය ඇතුළු මගේ මිතුරන්ද මේ වෙනුවෙන් මට සහයෝගය ලබාදුන්නා. ඒ නිසා තමයි මට ඉදිරියට එන්න අවස්ථාව ලැබුණේ. මගේ බලාපොරොත්තුවක් තිබෙනවා ඉදිරියට තව නිර්මාණ 10 ක් විතර හඳුන්වා දෙන්න. නමුත් ඒ වෙනුවෙන් වැය කරන්න වත්කමක් මගේ මවුපියන්ට නෑ. මම තාම ඉගෙන ගන්න දරුවෙක්. මට කවුරු හරි උදව් කරන්න ඉන්නවා නම් මට හිතෙනවා මට හොඳ නිර්මාණ කරන්න පුලුවන් කියලා.කපිල සෙනවිරත්න ගුරුවරයා මෙසේ කීවේය.මේ දරුවා ගමේ පුංචි පාසලකින් සාමාන්‍ය පෙළ සමත් වෙලා මිහින්තලේ මහා විද්‍යාලයට පැමිණියේ උසස් පෙළ හදාරන්න. මොහු තුළ සුවිශේෂී හැකියාවන් ඇති බව මට දැනුණා. මම ඒ අනුව ඒ දරුවා කෙරේ නැඹුරුතාවක් ඇතිකරගෙන ඔහුගේ දස්කම්වලට අත දුන්නා.මිහින්තලේ මහා විද්‍යාලයේ විදුහල්පති අයි. එම්. අබේරත්න මහතා.මෙවන් දක්ෂතා ඇති දරුවකු ලෝකයටම හඳුන්වා දීමට හැකිවීම ගැන සතුටක් සමග ආඩම්බරයක් දැනෙනවා. අඩු පහසුකම් සහිත පාසලකින් මෙවන් දරුවන් බිහිවීම රටටම ආඩම්බරයක්.මිහින්තලේ වැනි අඩු පහසුකම් ඇති ප්‍රදේශයක මෙන් දක්ෂ දරුවන් බිහිවීම ලංකාවටම ආඩම්බරයක්. මෙවන් වටිනා සම්පත් රැකගෙන ඉහළට රැගෙන යෑමට අවස්ථාවක් ලැබෙනවා නම් ජාතියේම වාසනාවක්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=r1210222</link>
    <topic>මඩකළපුවේ තරුණ තරුණියන් 50ක් පන්නලට නෑගම් ඇවිත්</topic>
    <author>කුලියාපිටිය සමූහ – එච්. එම්. අබේසිංහ</author>
    <content>ජාතික තරුණ සේවා සභාවේ තරුණ හුවමාරු වැඩසටහන යටතේ මඩකළපුව දිස්ත්‍රික්කයේ සිට තරුණ තරුණියන් 50 දෙනකු පන්නල ප්‍රාදේශීය ලේකම් කොට්ඨාසයට පැමිණියහ. මෙයින් 40 ක් දමිළ අය සහ දසදෙනෙක් මුස්ලිම් අය වෙති.ඔවුහු නවාතැන් ගත්තේ මොනොන්ගම ග්‍රාම නිලධාරි වසමේ සිංහල නිවෙස්වලය. සිංහල ජන ජීවිතය, සංස්කෘතිය ගැන පුරා සතියක් මුළුල්ලේ ඔවුහු අධ්‍යයනය කළහ. ඒ අතර ගම්වල පැවති ශ්‍රමදානවලට ද සහභාගි වූහ.”තරුණ එකමුතුවෙන් ජාතික සමඟිය” තේමාව යටතේ මේ තරුණ හුවමාරු වැඩසටහන පැවැත්විණි.සිංහල ජනතාවගේ සුහද බව හා ආගන්තුක සත්කාරය ගැන ඔවුහු ප්‍රසාදයට පත් වූ බව පැවසූහ.මීට පෙර අපි සිංහල ප්‍රදේශවලට ඇවිත් තිබුණේ නැහැ. අපි යෞවන සමාජවල ඉන්නවා. තරුණ හුවමාරු වැඩසටහන යටතේ සිංහල ප්‍රදේශයකට එන්න ලැබීමෙන් අපට අත්දැකීම් රාශියක් ලබාගන්න පුළුවන් වුණා.ඒ වගේම සිංහල ජනතාව ගැන හොඳ අවබෝධයක් ලබාගන්නත් පුළුවන් වුණා යැයි ඔව්හු කීහ.සිංහල ජනතාව ඉතාමත් සුහදශීලී, ආගන්තුක සත්කාරයට කැමති කරුණාවන්ත පිරිසක්. ඉස්සර අපි හිතාගෙන හිටියේ සිංහල ජනතාව දමිළ ජනතාව එක්ක වෛරයෙන් ඉන්න පිරිසක් කියල. එහෙම හිතාගෙන අපිත් ඒ අයට වෛර කළා.ඒක වුණේ මෙහෙමයි. අපි එල්. ටී. ටී. ඊ. කාඩර්ලා හැටියට හිටියේ නෑ. නමුත් එල්. ටී. ටී. ඊ. මතවාදය තමා අපි විශ්වාස කළේ. ඒකයි සිංහල ජනතාවට වෛර කළේ. නමුත් දැන් අපි දන්නවා එල්. ටී. ටී. ඊ. සංවිධානය දමිළ ජනතාව නොමඟ යවා තිබූ බව.අපි සිංහල, දමිළ, මුස්ලිම් වශයෙන් බෙදෙන එක හරි නෑ කියලයි අපට හිතෙන්නේ. අපි කවුරුත් ශ්‍රී ලාංකිකයෝ කියල හිතනව නම් ප්‍රශ්න ඇතිවෙන්නේ නෑ යැයි ද ඔව්හු වැඩිදුරටත් කීහ.නමුත් අප අතර සන්නිවේදන පරතරයක් තියෙනවා. සිංහල ජනතාවට අප කියන දේ තේරෙන්නෙ නෑ. අපිට සිංහල ජනතාව කියන දේ තේරෙන්නේ නෑ. මේ ගමනේදීත් අපට ඒ තත්ත්වය බලපෑවා. කොහොම වුණත් අපි සිංහල භාෂාවත්, සිංහල අය දෙමළ භාෂාවත් ඉගෙන ගන්නවා නම් මේ සන්නිවේදන පරතරය නැති කරන්න පුළුවන්.මේ තරුණ තරුණියන් යළි සිය ගම්බිම් බලා යන දවසේ පැවැති උත්සවයට වයඹ පළාත් සභා මන්ත්‍රී චන්දන ප්‍රසාද් යාපා, කුරුණෑගල දිස්ත්‍රික් තරුණ සේවා නිලධාරි අනිල් හේරත් යන මහත්වරු සහ පන්නල ප්‍රාදේශීය ලේකම් ඩබ්ලිව්. ජී. කුමාරගම මහත්මිය ද සහභාගි වූහ.එහිදී කප්රුක සමිති අනුග්‍රහයෙන් මඩකළපුවේ තරුණ තරුණියන්ට පොල් පැළ බෙදාදීමක් ද සිදුවුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=r1210223</link>
    <topic>පඬුවස්නුවර පූජා භූමිය සංවර්ධනයට මිලියන 2284ක්</topic>
    <author>පඬුවස්නුවර මධ්‍යම සමූහ – යූ. ඒ. ප්‍රේමදාස</author>
    <content>පඬුවස්නුවර පූජාභූමිය සංවර්ධනය කර දෙස් විදෙස් සංචාරකයන් සඳහා සියලු පහසුකම් සහිතව පඬුවස්නුවර සංචාරක පුරවරයක් ලෙසට දියුණු කිරීමට රුපියල් මිලියන 2284 ක් වැය කෙරේ.වසර පහක් තුළදී මේ ව්‍යාපෘතිය නිමකිරීම අරමුණයි. පූජාභූමිය තුළ සහ ආසන්න පූජනීය ස්ථාන සම්බන්ධ කරන මාර්ග සංවර්ධනය කිරීම සඳහා රුපියල් මිලියන 487 ක් ද, දෙස් විදෙස් සංචාරකයන් සඳහා සියලුම පහසුකම් සහිතව සංචාරක හෝටල් සංකීර්ණයක් ඉදිකිරීම සඳහා රුපියල් මිලියන 987 ක් ද, පානීය ජල ව්‍යාපෘතිය සඳහා මිලියන 810 ක් ද, මේ වසර පහ තුළදී වැය කෙරේ.මීට අමතරව දැනට පවත්නා විශ්‍රාම ශාලාව දේශීය සංචාරකයන් සඳහා පහසුකම් සැලසීමට රුපියල් මිලියන 2 ක් ද, දැනට පවතින පුරාවිද්‍යා කෞතුකාගාරය නවීකරණය කර නව ප්‍රදර්ශනාගාරයක් ඉදිකිරීම සඳහා රුපියල් මිලියන 5 ක් ද, වෙන්කර දීමට තීරණය විය.මේ තොරතුරු අනාවරණය වූයේ පසුගියදා හෙට්ටිපොල, පඬුවස්නුවර නගර සංවර්ධන ව්‍යාපෘතියේ ප්‍රගතිය පිළිබඳ හෙට්ටිපොල ප්‍රජාශාලාවේදී කරන ලද සාකච්ඡාවේදීය.මේ සාකච්ඡාවට පළාත් සභා සහ පළාත් පාලන නියෝජ්‍ය ඇමැති ඉන්දික බණ්ඩාරනායක, පඬුවස්නුවර ප්‍රාදේශීය සභාවේ සභාපති එමල් ප්‍රියන්ත හේරත් මහත්වරු ඇතුළු ප්‍රාදේශීය සභා මන්ත්‍රීවරු, පඬුවස්නුවර බටහිර ප්‍රාදේශීය ලේකම් නීතිඥ ඩබ්. කුලසූරිය, පඬුවස්නුවර නැඟෙනහිර ප්‍රාදේශීය ලේකම් පෙත්තාවඩු මහත්මමහත්මීන් පළාත් පාලන සහ පළාත් සභා අමාත්‍යාංශයේ ජ්‍යෙෂ්ඨ නිලධාරීන්, නාගරික සංවර්ධන අධිකාරියේ නිලධාරීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=r1210224</link>
    <topic>අමුද්‍රව්‍යවල මිල ඉහළ යාම නිසා සේසත් කර්මාන්තය අඩාළයි</topic>
    <author>රත්තොට විශේෂ - ඒ. ලියනගේ</author>
    <content>ශ්‍රී ලංකාවේ පාරම්පරික සේසත් කර්මාන්තයට දෙස් විදෙස් ප්‍රසිද්ධියක් ලබා සිටින මාතලේ උණවේරුව ගම්මානයේ සේසත් කර්මාන්තකරුවෝ ඒ අමුද්‍රව්‍යවල මිල ඉහළ යාම හා ඔවුන්ගේ් නිෂ්පාදන සඳහා නියමිත මිලක් නොලැබීම නිසා අසීරුවට පත්ව සිටිති.අමුද්‍රව්‍ය සොයා ගැනීම ද දුෂ්කර වී ඇත.රුපියල් 2400කට මිලදී ගත් ලාකඩ කිලෝව රුපියල් 4400 දක්වා මිල වී පවතී.මේ අතර අමුද්‍රව්‍ය මෙන්ම ප්‍රවාහන වියදම් ආදිය සලකන විට මේ කාර්මාන්තය සිදුකළ නොහැකි නිසා බොහෝ දෙනා වෘත්තිය අතහැර පිටපළාත්වල කුලී වැඩට ගොස් සිටිති.දැනට පවුල් 35ක් පමණ සේසත් සකස් කරති. එහෙත් ඒවා නිපදවන්නේ වෙනත් කළ හැකි දෙයක් නොමැති නිසා බව එස්. ජී. අනුර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=r1210225</link>
    <topic>දියණියන් දෙදෙනා එකම ගෙදරකින් කරකාර බැන්දා: සිත් තැවුලින් සත්දරු පියා දිවි නසාගෙන</topic>
    <author>මොනරාගල සමූහ - කේ. බී. රත්නායක</author>
    <content>“අපේ ප්‍රභානී දුව හා පුතා වන එස්. මාධවන් සහ ඔහුගේ බිරිය සමඟ කතරගම ගියා. ඉන්පසු ඇය එහි සිටියදී පුතාත් ලේලිත් ගෙදර ආවා.එවිට පුරුෂයා ප්‍රභානී දුව ගෙදර නොපැමිණීම ගැන සිත කලකිරීමෙන් සිටියා.“එක දරුවකු විවාහ වී සිටියදී තවත් දුවක් ඒ ගෙදරට දෙන්න බෑ” කියා ඔහු කීවා.දුවක් නිවසින් පිටවී යාම ගැන සිත කලකිරී වස පානය කිරීමෙන් මියගිය සත්දරු පියකුගේ මරණය පිළිබඳ මොනරාගල රෝහලේ දී පැවැත්වුණ හදිසි මරණ පරීක්‍ෂණයකදී සාක්‍ෂි දුන් මොනරාගල පෙරියපාලාරුවේ පදිංචි වේලාසිවපාක්‍යම් නමැති අය එසේ කීවාය.මොනරාගල පෙරියපාලාරුවේ පදිංචි වී සිටි සින්නයියා නාගරාජා නමැති අයෙකු මෙසේ මියගොස් ඇත.මේ පිළිබඳ හදිසි මරණ පරීක්‍ෂණය මොනරාගල මාරාව හදිසි මරණ පරීක්‍ෂක පී. එම්. ජේ. අප්පුහාමි මහතා විසින් සිදු කැරිණි.වැඩිදුරටත් සාක්‍ෂි දුන් වේලාසිවපාක්‍යම් මෙසේ ද කීවාය.පසුගිය දිනක සවස 7.00 ට පමණ අප කතරගම ඉඳල එන අතර දී පුරුෂයා වැඩ කරමින් සිට පැමිණ එක විටම “ප්‍රභානී දුව ආවාදැ” යි ඇසුවා.“නැහැ එහි නතරවෙලා” කියා අප කීවා. එවිට ඔහු “නැහැ” කියා කේන්තියෙන් කීවා. ඉන්පසු අප ගෙදර ආවා.එදින රාත්‍රී දහයට පමණ පුරුෂයා බීලා ගෙදර ආවා.ඔහු මිදුලේ සිටියදී ඔහුට කොට්ටා පැදුරු දී අප නිදා ගත්තා.රාත්‍රී දොළහට පමණ කෙඳිරිගාන ශබ්දයක් ඇසුණා. ඒ අවස්ථාවේ මා ඔහු ළඟට ගොස් බලන විට “මා වස බීවා හිටපු කාලය ඇති” කියා ඔහු කීවා. අප ඔහු රෝහලට රැගෙන ගියා.එහිදී ඔහු මිය ගියා.මොනරාගල රෝහල් අධිකරණ වෛද්‍ය නිලධාරිනි එල්. ඩී. යූ. එස්. ගුණවර්ධන මහත්මිය පශ්චාත් මරණ පරීක්‍ෂණය පැවැත්වීය.වෛද්‍ය වාර්තාව සහ සාක්‍ෂිවලට අනුව මෙය තම දියණිය නිවසින් පිටව යාම ගැන සිතමින් සිට බීමත්ව වස පානය කිරීමෙන් සිදු කරගත් සියදිවි හානිකර ගැනීමක් බවට හදිසි මරණ පරීක්‍ෂකවරයා තීරණය කෙළේය.මොනරාගල පොලිසියේ පොලිස් කොස්තාපල් සෙනවිරත්න සහ මදුමාල් යන මහත්වරු පරීක්‍ෂණයට සහාය දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=r1210226</link>
    <topic>පාසල් ගුරුවරියකගෙන් සිසුන්ට අමුතු තාලේ රචනා මාතෘකාවක්</topic>
    <author>කෑගල්ල දිස්ත්‍රික් සමූහදයාරත්න බණ්ඩාර</author>
    <content>වරකාපොළ ප්‍රදේශයේ විදුහලක, පළමුවැනි වසරේ සිසු සිසුවියන්ට මා නොගිය අධ්‍යාපන චාරිකාවක් යනුවෙන් රචනාවක් ලිවීමට පවසා ඇත.මෙයට හේතුව වී ඇත්තේ පසුගියදා එම විදුහලෙන් ළමයි අසූවක් පමණ අධ්‍යාපන චාරිකාවක් යාමට කියා අත්තිකාරම් වශයෙන් එක සිසුවකුගෙන් රුපියල් පන්සියයක් එකතු කිරීමට එම ගුරුවරියට ලබාදී තිබීමයි.ආර්ථික අපහසුතා නිසා ළමයින් තිස්පස් දෙනකු පමණ එම අධ්‍යාපන චාරිකාවට සහභාගි නොවූහ.අධ්‍යාපන චාරිකාවට ළමයි පනස් පස් දෙනකු මවුපියන් ඇතුළු විශාල පිරිසක් සහභාගි වූහ.මහනුවර බලා ගිය මේ අධ්‍යාපන චාරිකාවට ගොස් පැමිණ පසුදින මා නොගිය අධ්‍යාපන චාරිකාව යනුවෙන් රචනාවක් ලිවීමට කියා ඇත.පළමුවැනි වසරේ සිසුන් හරිහැටියට වචන ගලපා ලිවීමට නොදත් හෙයින් මුනිවත රැක ඇත.පසුව එම ගුරුවරිය මා නොගිය අධ්‍යාපන චාරිකාව පිළිබඳව රචනාවක් බෝඩ්ලෑල්ලේ ලියා එම රචනාව ළමයින්ට පොත්වල ලියන්නට කියා ඇත.එය මෙසේ ලියා තිබේ.උදේ 6.00ට පමණ අධ්‍යාපන චාරිකාව යන්න පිටත් වුනාලු. මම එවිට හොඳටෝම නිදි ඇති. මට අධ්‍යාපන චාරිකාව යන්න බැරිවුණ එක ගැන ගොඩක් දුකයි. මගේ යාළුවෝ බස් එකේ සිංදු කිය කියා ගියාලු.ඒ අය නොදැකපු ලස්සන තැන් දැක්කලු මට අම්මා යන්න දුන්නේ නැති එක ගැන දුකයි.මේ රචනාව සිසුන් ලවා පොත්වල ලියවා අනිත් පන්තිවල සිසුන්ටද පෙන්වන්න කියා පෝලිම් කර යවා ඇති බව වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=s1210221</link>
    <topic>ටෝනි ග්‍රෙග්ගේ පිළිකා රෝගයෙන් ක්‍රිකට් ලෝකය කම්පාවෙයි</topic>
    <author>ප්‍රින්ස් ගුණසේකර</author>
    <content>ආකර්ෂණීය ශෛලියකින් ක්‍රිකට් පිටියේ චමත්කාරය ලොවට පැවැසූ ප්‍රවීණ ක්‍රිකට් විස්තර ප්‍රකාශක හා හිටපු එංගලන්ත ක්‍රිකට් නායක ටෝනි ග්‍රෙග් ට හටගෙන ඇති පිළිකා රෝගී තත්ත්වය පිළිබඳ බොහෝ දෙනා කම්පාවට පත්ව සිටිති. ඔහුට ඉක්මන් සුවය හා ධෛර්ය ප්‍රාර්ථනා කරමින් විවිධ ආගමික වතාවත් ද සංවිධානය වෙමින් පවතී.ඔහු ජීවත්වන ඔස්ට්‍රේලියාවේ හා ක්‍රිකට් ක්‍රීඩා කළ එංගලන්තයේ දේවස්ථාන කිහිපයකම යාඥා දේව මෙහෙයන් පැවැත්වීමට සූදානමක් ඇතැයි ද වාර්තා වේ. ඉදිරි දිනවල ශ්‍රී ලංකාවේ දී ද ටෝනි ග්‍රෙග් වෙනුවෙන් ආශීර්වාද කිරීම් සංවිධානය වනු ඇතැයි ක්‍රිකට් ආරංචි මාර්ග පවසයි.ශ්‍රී ලංකා ක්‍රිකට් ක්‍රීඩකයන්ට ආදරණීය නම් පටබඳිමින් අපූර්වත්වයක් හා නැවුම් බවක් ගොඩ නැගූ ටෝනි ග්‍රෙග් දෙස් විදෙස් ක්‍රීඩා ලෝලීන් හා ක්‍රීඩකයන්ගේ විශිෂ්ටතම ක්‍රිකට් විචාරකයා බවට පත් වූ හෙයින් මේ කනගාටුදායක පුවත පිළිබඳ දැඩි අවධානයක් යොමුව පවතී.සනත් ජයසූරියට, “මාස්ටර් බ්ලාස්ටර්”, “රොමේෂ් කළුවිතාරණ “ලිට්ල් කලු” හා අර්ජුන රණතුංග ට “කැප්ටන් කූල්” යන නමින් විස්තර ප්‍රචාරයේ දී හැඳින්වූ ටෝනි ග්‍රෙග් පවසා ඇත්තේ ශ්‍රී ලංකාව තමාගේ ප්‍රියතම රට බව ය. එය වඩාත් තහවුරු කළ ඔහු ශ්‍රී ලංකා සංචාරක කර්මාන්තය නැංවීම උදෙසා සන්නාම තානාපතිවරයෙකු ලෙසට පත්වීමක් ද භාර ගත්තේ ය.නිමාවට පත් වූ විස්සයි – 20 ලෝක කුසලාන තරගාවලියෙන් අනතුරුව ඔස්ට්‍රේලියාව බලා ගිය ටෝනි ග්‍රෙග් රෝගී තත්ත්වයක් මත රෝහල් ගත වී සිදු කළ පරීක්‍ෂණවලදී කරුණු අනාවරණය වී තිබේ.එහෙත් එම පිළිකා රෝගී තත්ත්වය කොතරම් ප්‍රචලිතව ඇතැයි ද යන වග මේ සතියේ දී සිදු කිරීමට නියමිත තවත් පරීක්‍ෂණයකින් තහවුරු කර ගැනීමට නියමිත බව විදෙස් මාධ්‍ය වාර්තාවල සඳහන් වේ. මෙවැනි රෝගී තත්ත්වයක් ගැන කලින්ම ඉඟියක් ලැබී ඇත්තේ පසුගිය වසරේ ඩුබායි හිදී පැවැති ඔස්ට්‍රේලියා - පාකිස්තාන එක්දින තරගාවලියේ දී වන අතර මේ වසරේ මැයි මාසයේ දී ඔහුට හදිසියේම “බ්‍රොන්කයිටිස්” රෝගය හටගත් බව ද බිරිඳ විවියන් මාධ්‍ය වෙත පැවසුවා ය.ඔස්ට්‍රේලියාවේ සිඩ්නි නුවර නිවහන කොට ගත් ටෝනි ග්‍රෙග් පවසන්නේ ඉදිරි ගිම්හාන ඍතුවේ පැවැත්වෙන ක්‍රිකට් තරගවලට විස්තර ප්‍රකාශකයෙකු ලෙස සහභාගි නොවීමට තීරණය කර ඇති බවයි.“ක්‍රිකට් වලට වඩා දැන් මා පවුලේ ජීවිතයට ප්‍රමුඛතාව දෙනවා. ඒක සියයට සීයකින්ම දිය යුතුයි. මේ සතියේ රෝහල්ගත වෙනවා. ඒකෙදි නියම තීරණයක් රෝගය ගැන ලැබෙයි. කොහොම වුනත් පිළිකා රෝගයට එරෙහිව ප්‍රබල සටනක් දෙනවා” ටෝනි ග්‍රෙග් අවධාරණය කරයි.හැටහය වැනි වියෙහි පසුවන ටෝනි ග්‍රෙග් ගේ දෙවැනි බිරිය වන විවියන්ට දොළොස් හැවිරිදි බියු (දියණිය) හා දස හැවිරිදි ටොම් (පුතා) සිටිති. පුතු ටොම් මේ වනවිටත් ක්‍රිකට් ක්‍රීඩකයෙකු ලෙස දස්කම් දක්වමින් සිටී. පළමු විවාහයේ දී ටෝනි ට තිස්නම හැවිරිදි සෑම් (දුව) හා තිස් හත් හැවිරිදි මාර්ක් (පුතා) සිටිති. හිටපු එංගලන්ත ටෙස්ට් ක්‍රීඩක ඉයන් ග්‍රෙග්, සැලී හා මොලී ටෝනි ග්‍රෙග් ගේ සහෝදර සහෝදරියෝ වෙති. ටෝනි ග්‍රෙග්ගේ මව අනූතුන් හැවිරිදි ජොයිස් තවමත් ටෝනි ග්‍රෙග් උපන් දකුණු අප්‍රිකාවේ ජීවත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=s1210222</link>
    <topic>ක්‍රිකට් ආයතනයේ පන්දුවට ක්‍රීඩා සමාජවලින් යෝධ පහරක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනය ප්‍රමුඛ පෙළ ක්‍රිකට් තරග රටාව වෙනස් කිරීමට යෑම වහාම අත්හිටුවන ලෙස ක්‍රීඩා අමාත්‍යාංශය නියෝග කරයි. මුල් පෙළේ ක්‍රීඩා සමාජ නිලධාරීහු පිරිසකගෙන් සැදුම්ලත් ක්‍රීඩා සමාජ එකමුතුවේ විරෝධතාවක් සැලකිල්ලට ගෙනක්‍රීඩා අමාත්‍යාංශය මේ පියවර ගෙන තිබේ . ක්‍රිකට් ක්‍රීඩා සමාජවල ඡන්දයෙන් නිලතලවලට පත්වූ ක්‍රිකට් විධායක කමිටුව ක්‍රීඩා සමාජ නිලධාරීන්ගෙන් අදහස් නොවිමසා ඇත්තනෝමතිකව තරග රටාව වෙනස් කිරීමේ සංශෝධන ගෙන එම ක්‍රීඩාවට අහිතකර බව ක්‍රීඩා සමාජ එකමුතුව පෙන්වා දී තිබුණි.ක්‍රිකට් සභාපති උපාලි ධර්මදාස මහතා ඇතුළු විධායක සභාවේ සාමජිකයන් කිහිපදෙනෙකුම යෝජිත නව ක්‍රමය පිළිබඳ කැමැත්තක් නොදක්වත් දී තවත් පිරිසකගේ වුවමනාව මත සම්මත කිරීමට යෑම නීතිවිරෝධී බව ක්‍රීඩා සමාජ එකමුතුව කරුණු දක්වා තිබුණි.මේ පිළිබඳව කරුණු සොයා බැලූ ක්‍රීඩා ඇමැති මහින්දානන්ද අලුත්ගමගේ මහතා ක්‍රිකට් ආයතනයට දැනුම්දී ඇත්තේ යෝජිත නව ක්‍රමය පිළිබඳව පළමුවෙන් අමාත්‍යාංශය දැනුවත් කරන ලෙසය. ක්‍රීඩා අමාත්‍යාංශය දැනුවත් කිරීමෙන් අනතුරුව ක්‍රීඩා සමාජවල අදහස් විමසා, අලුත් යෝජනාවලට ප්‍රමාණවත් කාලයක් ලබා දෙන ලෙසද දැනුම් දී ඇත.මේ අතර ලබන 25 වැනිදා ක්‍රීඩා සමාජ ලේකම් හා සභාපති කැඳවා ක්‍රිකට් තරග සැලසුම් පිළිබඳ සාකච්ඡා කිරීමට ක්‍රිකට් ආයතනය පියවර ගෙන ඇතැයි වාර්තා වේ. එදින යෝජිත නව ක්‍රමය පිළිබඳ අදහස් දක්වන ලෙස ශ්‍රී ලංකා ක්‍රිකට් ලිපියක් මගින් ක්‍රිකට් ක්‍රීඩා සමාජවෙත දැනුම් දී ඇතැයි පැවැසේ.පසුගිය වසරේ ‘ඒ’ කොටසේ අවසන් ස්ථානයට පත් ක්‍රීඩා සමාජයක් නීත්‍යානුකූ®ලව ‘බී’ කොටසට වැටෙන නමුත් ක්‍රිකට් ආයතනයේ ඇතැම් පිරිසකගේ වුවමනාව පරිදි ‘ඒ’ කොටසේම තබා ගැනීමට යෑම කෙරෙහි ද විරෝධතාවක් මතුව ඇත.යම් හෙයකින් එම ක්‍රීඩා සමාජයට විශේෂ සැලකිල්ලක් දැක්වුවහොත් නීතිමය ක්‍රියාමාර්ග ගැනීමට ක්‍රීඩා සමාජ එකමුතුව සූදනමින් සිටින බව එහි ප්‍රකාහකයෙකු ‘දිනමිණ’ට පැවැසීය.මේ පිළිබඳව ක්‍රිකට් ආයතනයේ විධායක කමිටු සාමාජිකයෙකුගෙන් විමසීමේදී පැවැසූවේ ක්‍රිකට් ආයතනය නීතිවිරෝධී ක්‍රියාවලට එළැඹීමට සූදානමක් නොමැති බවය. කිහිපදෙනෙකු ගේ අවශ්‍යතා ඉටු කිරීමට විධායක කමිටුවේ සමස්තය එකඟ නොවන බවද ඔහු පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=s1210223</link>
    <topic>පෙරළිකාර ශ්‍රී ලංකා රගර් පිල ලෝක ශූරතාවලිය අබියසට</topic>
    <author>ෆවුස් මොහොමඩ්</author>
    <content>ඉන්දියාවේ පසුගියදා පැවැති මුම්බායි සෙවන්ස් රගර් තරගාවලියේ දී ‍ෆිජී ජාතික ක්‍රීඩකයන් 5දෙනකුගෙන් සමන්විත ප්‍රබල මැලේසියා කණ්ඩායම පරදවා පළඟ ශූරතාව දිනාගත් ශ්‍රී ලංකාව ආසියානු සත් සාමාජික රගර් තරගබිමේ පෙරළිකාර කණ්ඩායම බවට පත්වී සිටියි. එච්.එස්.බී.සී. ආසියානු සත් සාමාජික රගර් තරගමාලා ත්‍රිත්වයේ තුන්වැනි තරගාවලිය වූ මුම්බායි තරගාවලියෙන් පසු ශ්‍රී ලංකාව ආසියාවේ සත් සාමාජික රගර් ශ්‍රේණිගත කිරීම්වල උසස්වීමක් ලබාගැනීමට ද සමත්විය.ඒ අනුව 7වැනි ස්ථානයේ සිට 6වැනි ස්ථානය දක්වා ඉහළ නැගී ශ්‍රී ලංකා රගර් පිල ලබන වසරේ රුසියාවේ මොස්කව් නුවර පැවැත්වීමට නියමිත සත් සාමාජික රගර් ලෝක ශූරතාවලිය නියෝජනය කරන ආසියා රටවල් ‍තුන අතරට පැමිණීමේ බලාපොරොත්තුවෙන් පසුවෙයි.‍ ලෝක ශූරතාවලියට සුදුසුකම් ලැබිමේ තරගාවලිය සිංගප්පූරුවේදී ලබන මස පැවැත්වේ.මේ වනවිට ආසියානු සත් සාමාජික රගර් ශ්‍රේණිගත කිරීම්වල පළමු හා දෙවැනි ස්ථානයේ පසුවන ‍හොංකොං සහ ජපානයට සත් සාමාජික රගර් ලෝක ශූරතාවලිය නියෝජනය කිරීමට වරම් ලැබෙන අතර තරගය පවතින්නේ ඉදිරියෙන් පසුවන සෙසු රටවල් වන චීන තායිපේ, චිනය, ‍කොරියාව, ශ්‍රී ලංකාව සහ පිලිපීනය අතරය. කෙසේවෙතත් මේ තරගාවලියට චීන තායිපේ සහභාගි නොවන බැවින් සත් සාමාජික රගර් ලෝක ශූරතාවලිය නියෝජනය කරන ආසියාවේ තුන්වැනි කණ්ඩායම වීමේ බලාපොරොත්තුවෙන් සෙසු රටවල් සිංගප්පූරු සෙවන්ස් තරගාවලියට තරග වදිනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=s1210224</link>
    <topic>ඔලිම්පික් ක්‍රීඩක නිලූකට 11වැනි ජාතික ශූරතාව</topic>
    <author>ප්‍රින්ස් ගුණසේකර</author>
    <content>ඔලිම්පික් ක්‍රීඩක නිලූක කරුණාරත්න 11වැනි වරටත් ජාතික බැඩ්මින්ටන් ශූරයා බවට ඊයේ පත්විය. ජාතික බැඩ්මින්ටන් ශූරිය ලෙස කොළඹ විශාඛා විදුහලේ තිළිණි ප්‍රමෝදිකා සම්මානයට පාත්‍රවූවාය.කොළඹ රාජකීය ක්‍රීඩා සංකීර්ණයේ ගෘහස්ත ක්‍රීඩා පිටියේ පැවැති ජාතික බැඩ්මින්ටන් ශූරතාවලියේ පිරිමි ඒකල අවසන් තරගයේ දී නිලූක කරුණාරත්න වෙතින් තරග වට 2 – 0 ක් ලෙස ඔහුගේම සොහොයුරු දිනූක කරුණාරත්න පරාජයට පත්විය. ලකුණු තත්ත්වය වූයේ 21 – 15ක් හා 21 – 20ක් ලෙසිනි. කාන්තා ඒකල අවසන් තරගයේ දී තිළිණි ප්‍රමෝදිකා වෙතින් තරග වට 2 – 0කින් කින් පරාජයට පත්වූයේ ශ්‍රී ලංකා ගුවන් හමුදවේ ලේඛා ෂෙහානී පරාජයට පත්වූවාය. ලකුණු තත්ත්වය වූයේ 21 -11ක් හා 21 – 14ක් ලෙසිනි. මෙවර ශූරතාව දිනාගත් 17හැවිරිදි තිළිණි ප්‍රමෝදිකා පසුගිය වසරේ ජාතික ශූරතාවලියේ දී අනුශූරිය බවට පත්වූවාය.ඇය පරාජයට පත්කළ අචිනි රත්නසිරි ආබාධ තත්ත්වයක් හේතුවෙන් මෙවර තරගාවලියට එක් නොවූවාය.පිරිමි ඒකල අවසන් පූර්ව තරගවල දී නිලුක කරුණාරත්න වෙතින් 21 – 13ක් හා 21 – 16ක් ලෙස ලසිත මේනක ද, දිනූක කරුණාරත්න වෙතින් 21 – 16ක් හා 21 – 17ක් ලෙස ලක්ෂිත මධුවගේ පරාජයට පත්විය.කාන්තා ඒකල අවසන් පූර්ව තරගවල දී තිළිණි ප්‍රමෝදිකා වෙතින් 21 – 14ක් හා 21 – 17ක් ලෙස කවින්දි ඉෂාදිකා ද, ලේඛා ෂෙහානි වෙතින් 21 – 16ක් හා 21 – 17ක් ලෙස සුෂ්මිතා ඉලංගකෝන් ද පරාජයට පත්විය.තරග ප්‍රතිඵල මෙ‍සේය.පිරිමි ඒකල – ශූරතාව නිලූක කරුණාරත්න, අනුශූරතාව දිනූක කරුණාරත්න ( 21-15 හා 21 -10)කාන්තා ඒකල -ශූරතාව තිළිණි ප්‍රමෝදිකා, අනුශූරතාව ලේඛා ෂෙහානි (21-11, 21 -14)පිරිමි යුගල - ශූරතාව නිලූක කරුණාරත්න, දිනූක කරුණාරත්න, අනුශූරතාව-හසිත චානක,එරංග චානක(21-19,21-18)කාන්තා යුගල – ශූරතාව කවින්දි ඉෂාදිකා, ඕෂධී කුරුප්පු, අනුශූරතාව චන්ද්‍රිකා ද සිල්වා, සුෂ්මිතා ඉලංගකෝන් ( 21-14හා 21-14)මිශ්‍ර යුගල – ශූරතාව නිලූක කරුණාරත්න, තිළිණි ප්‍රමෝදිකා, අනුශූරතාව චන්ද්‍රිකා ද සිල්වා, ලසිත මේනක ( 20-22, 18-22)පිරිමි ඒකල ප්ලේට් -ශූරතාව අනූෂ නිර්මාල්, අනුශූරතාව අංජන මධුසංඛ (21-19, 20-22, 21-19)කාන්තා ඒකල ප්ලේට් - ශූරතාව කේ.එච්.කේ. නිලුක්ෂි, අනුශූරතාව කණිෂ්කා මධුෂානී (22-20, 21-23, 16-21).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=s1210225</link>
    <topic>16න් පහළ පාසල් රගර් ශූරතාව සා.පීතර විදුහලට</topic>
    <author/>
    <content>මහනාම විදුහලට එරෙහිව ලකුණු 3 - 0ක විශිෂ්ට ජයක් වාර්තා කළ සාන්ත පීතර විදුහල් පිල බස්නාහිර පළාත් අවුරුදු 16න් පහළ 15 සාමාජික පාසල් රගර් තරගාවලියේ ශූරතාව අත්කර ගැනීමට සමත්විය. බස්නාහිර පළාත් රගර් සංගමයේ මෙහෙයවීමෙන් හැව්ලොක්ස් පිටියේ පසුගියදා සාන්ත පීතර විදුහල සහ මහානාම විදුහල අතර පැවැති අවසන් මහා තරගයේ පළමු භාගයේ දී නායක සන්දේශ් ජයවික්‍රම වාර්තා කළ දඬුවම් පහරකින් සාන්ත පීතර විදුහලට එම ලකුණු 3 හිමිවිය. දෙවැනි භාගයේදී දෙපිලම ලකුණු රැස්කිරීමට අසමත්විය.ඒෂියන් ෆයිනෑන්ස් සමාගමේ අනුග්‍රහයෙන් පැවැති මේ තරගාවලියේ පළඟ ශූරතාව ලකුණු 15 – 0 කින් ලුම්බිණි විදුහල පරාජය කළ වෙස්ලි විදුහල් පිලට හිමිවූ අතර ලකුණු 5 – 3කින් ඩඩ්ලි සේනානායක විදුහල පරදවා බඳුන ශූරතාව දිනාගැනීමට ලලිත් ඇතුලත්මුදලි විදුහල සමත්විය.මරදාන සහිරා විදුහල ලකුණු 12 – 0ක් ලෙස පරාජය කළ එස්. ද එස්. ජයසිංහ විදුහලට පළිහ ශූරතාව හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=f1210221</link>
    <topic>මනාපය වෙනස් කිරීම ආණ්ඩුවේ හොඳම තීරණයක්!</topic>
    <author/>
    <content>පළාත් පාලන මැතිවරණ ක්‍රමයේ සිදු කරන ලද සංශෝධන හා ඉදිරියේ දී සිදු කරන සංශෝධන මොනවා ද සහ වර්තමාන දේශපාලන තත්ත්වය ගැන පාර්ලිමේන්තු මන්ත්‍රී විදුර වික්‍රමනායක මහතා සමඟ සිදු කළ සාකච්ඡාවකි මේ.මෙම සංශෝධනය ඉතාමත් හොඳ සංශෝධනයක් විදිහට පෙන්වා දෙන්න පුළුවන්. මේ මනාප ක්‍රමය හින්දා එකම පක්‍ෂයේ අයට ගහ මරා ගන්න සිදු වුණා. මතකනෙ මෑත කාලීනව ලැබූ අත්දැකීම් එකම පක්‍ෂයේ අය බල්ලො බළල්ලු වගේ ගහ මරා ගත්තා. මේ ක්‍රමය නිසා මුලින්ම නැති වුණේ මනුස්සකම. මනුස්සකම් අමතක කර බලය වෙනුවෙන් අරගලයකුයි සිදු වුණේ. මේක ඉතාමත් වැරැදි දේශපාලන ක්‍රමයක් විදිහටයි හඳුන්වන්න පුළුවන් කම තිබෙන්නේ. මේ තත්ත්වය නිසා දැන උගත් වැදගත් පිරිසකට දේශපාලනය හා ප්‍රජාතන්ත්‍රවාදී පදනම ගැන කලකිරීමක් ඇති වෙලා තිබෙනවා. ඒ නිසා මේ මනාප ක්‍රමය වෙනස් වීම හොඳ දෙයක්.කවුද කීවේ එහෙම යහපත් දේවල් ඉවත් කරනවා කියලා. සමානුපාතික ක්‍රමයේ යහපත් අංග තිබෙනවා. ඒ අනුව යහපත් දේවල් අපි සමානුපාතික ක්‍රමයේ සහ කේවල ක්‍රමයේ හොඳ ලක්‍ෂණ එකතු කරනවා. මේ තීන්දුව අපි තනිව ගත්ත තීන්දුවක් නොවෙයි ආණ්ඩුවත් විපක්‍ෂයත් අවුරුදු ගණනක් සාකච්ඡා කිරීමෙන් පසුවයි මේ සංශෝධනය ගැන තීරණයක් ගත්තේ. මට මතක විදිහට 2000 මුල ඉඳලා තමයි මේ සංශෝධනය ගැන කතා බහට ලක් වුණේ. ඒත් එය ක්‍රියාත්මක කරන්න බොහෝ කාලයක් ගත වුණා.මැතිවරණ ක්‍රමය අනිවාර්ය සංශෝධනයට ලක්විය යුතුයි. මූලිකව පළාත් පාලන මැතිවරණ ක්‍රමය සංශෝධනය අත්හදා බැලිය යුතුයි. ඉන් පසුව තමයි මහ මැතිවරණවලට, පළාත් සභාවලට ආදේශ කර ගැනීමට පුළුවන්. මෙය අපේ මැතිවරණ ක්‍රමයේ මහා වෙනසකට අවශ්‍ය පසුබිම සකස් කිරීමට පුළුවන්කම තිබෙනවා. මේ ගැන විශාල ජන මතයක් වගේම ජනතා අවශ්‍යතාවක් මතුවෙලා තිබෙනවා. ඒ ජනමතයට ගරු කරමින් කටයුතු කරන්නේ.දීර්ඝ කාලයක් මේ සඳහා ගත වෙයි ද කෙටි කාලයක් ගත වෙයි ද කියලා මට මේ මොහොතේ දී කියන්න බැහැ. ඒත් මේ වෙනස්කම් කෙසේ හෝ විය යුතු දේවල් විදිහටයි මා දකින්නේ. අද උගතුන්ට බුද්ධිමතුන්ට දේශපාලනය එපා වෙලා තිබෙන්නේ මේ වැරැදි ක්‍රමය නිසයි. ඒ නිසා මූලිකවම මේ මැතිවරණ ක්‍රමය වෙනස් විය යුතුයි එහෙම වුණොත් තමයි දේශපාලන ක්‍රියාකාරකම් අතහැර ගිය මේ අයව යළිත් දේශපාලනයට එක් කර ගැනීමට පුළුවන්කම ලැබෙන්නේ.මම මීට පෙර කීවා වගේ සමාජයේ ක්‍රියාකාරි කොටස් දේ්ශපාලනයෙන් ඈත්වීම හොඳ දෙයක් නොවෙයි. ඒ නිසා ප්‍රජාතන්ත්‍රවාදය ගැන කලකිරීමක් ඇති කරගත් කණ්ඩායම් ශක්තිමත් කර යළිත් ප්‍රජාතන්ත්‍රවාදයට ආකර්ෂණය කර ගැනීම තමයි විය යුත්තේ. එය හොඳ ආරම්භයක් තමයි පළාත් සභා මැතිවරණ ක්‍රමයත්, මහ මැතිවරණය පැවැත්වීමේ ක්‍රමයත් වෙනස් කළ යුතුයි. මිනිස්සු තිරිසනුන් කරන මේ ඡන්ද ක්‍රමය වෙනස් විය යුතුයි කඩිනම් විය යුතුයි.ඔය කියන්නේ 35 අඩු තරුණ නියෝජනය කියන නීති රාමුව ඉවත් කිරීම පිළිබඳව විය යුතුයි. ඒක නීතියෙන් ඉවත් කළාට ගැටලුවක් නෑනේ. දේශපාලන පක්‍ෂවලට පුළුවන් තරුණයන් අවශ්‍ය ප්‍රමාණයට දමන්න. දැන් අවුරුදු තිහක් විතර තරුණයන්ට 35% ප්‍රතිශතයක කෝටාවක් දිය යුතුයි කියන නීතිය තිබුණා. ඒත් මේ නීතිය නිසා තරුණයන්ට දේශපාලනිකව සිදු වුණ යහපත මොකක්ද? තරුණයන්ට ක්‍රියාකාරි ලෙස දේශපාලනයේ නියැළීමට අවශ්‍ය ආධාරය හා අනුබලය ලබාදිය යුතුයි.බලන්න ජනාධිපතිවරණයේදී සියයට 80 කට ආසන්න ඡන්ද දායකයන් ප්‍රතිශතයක් ඡන්ද පොළට ආවා. ඒ ප්‍රතිශතය මහ මැතිවරණයේදී පහළ ගියා. ඉන් පසු මේ පළාත් පාලන මැතිවරණයේදී තවත් පහළ ගියා. මෙවර පළාත් සභා මැතිවරණයේදී ඒ ප්‍රතිශතය සියයට 55ක් තරම් පහළට ආවා. මෙමඟින් තහවුරු වෙන දේ තමයි ජනතාව ප්‍රජාතන්ත්‍රවාදී ක්‍රියාකාරකම්වලින් ඈත් වන බව. මෙයට පිළියම් කළ යුතුයි. ඒ සඳහා වෙනස්කම් සිදු විය යුතුයි. ඒ මතයේ තමයි මා සිටින්නේ. මේ තරුණ පිරිස් දේශපාලනයට එකතු කර ගැනීමයි කළ යුත්තේ.දැන් බලන්න විපක්ෂයේ තත්ත්වය. දිනෙන් දින ඔවුන්ගේ ඡන්ද දායකයෝ පක්ෂයෙන් ඈත් වෙනවා. පසුගිය මැතිවරණවලදී විපක්ෂයේ විශාල පිරිසක් කලකිරීම නිසා ඡන්ද පොළට ගියේ නැහැ. මෙය හොඳ තත්ත්වයක් නොවේ.මනාප ක්‍රමය නිසා මන්ත්‍රීවරයා දුරස් වෙලා සිටින්නේ ආසනයේ ජනතාවගෙන්. මන්ත්‍රීවරයා කොතරම් දුරකට පිරිහිලා සිටියත් ඔහුට පුළුවන් දිස්ත්‍රි ක්කයේ සෙසු තැන්වල ඡන්ද අරගෙන පාර්ලිමේන්තුවට යන්න. ඒ විතරක් නොවෙයි විමධ්‍යගත අරමුදලින් මන්ත්‍රීවරයෙකුට ලැබෙන්නේ රුපියල් ලක්ෂ පනහක් පමණයි. මේ මුදල් ප්‍රමාණය කිසිසේත්ම දිස්ත්‍රික්කයට සේවයක් කරන්න ප්‍රමාණවත් නැහැ. මේ හැම දෙයක් නිසාම ජනතාව හා දේශපාලනඥයා නැතිනම් ප්‍රජාතන්ත්‍රවාදය දුරස් වෙනවා. ඒ විතරක් නොවෙයි මේ ක්‍රමය නිසා තමයි එකම පක්ෂයේ අය ගහ මරා ගන්නා තත්ත්වයට පත් වුණේ.අසාධාරණයක් වෙනවා නම් ඒ තත්ත්වය වැළැක්වීමටත් විකල්ප යෝජනා මෙහි ඇතුළත්ව තිබෙනවා. සමානුපාතික ඡන්ද ක්‍රමය මඟින් සියයට 30ක පිරිසක් තෝරා ගැනීමක් කෙරෙන නිසා සුළු පක්ෂවලට සාධාරණයක් වෙනවා.බඩු මිල වැඩිවීම පාලනය කිරීම දුෂ්කරයි. මොන ආණ්ඩුව ආවත් එවැනි දේවල් පාලනය කරන්න අමාරුයි. ලංකාව වැනි රටවල අභ්‍යන්තර නිෂ්පාදන ප්‍රතිශතය ඉහළ දැමිය යුතුයි. ඒ වගේ වැඩපිළිවෙළක් ක්‍රියාත්මක වෙනවා නම් අත්‍යවශ්‍ය බඩු මිල ඉහළ යාමේ ගැටලුවට විසඳුමක් ලබා දෙන්න පුළුවන්.අපි සියලු දෙනා එකට එක්ව එකට වෙහෙස විය යුතුයි. ලෝකයේ දියුණු රටවල් මේ තැනට ආවේ මේ විදිහේ කැප කිරීම් කරලා. ඒත් අපේ රටේ තාමත් ඉන්නේ කවුරුන් හෝ දෙයක් නිකම් දෙනවා නම් ඒ දේ ගන්න බලා සිටින පිරිස්. මෙය හොඳ ලක්ෂණයක් නොවෙයි. ජනතාව අලස නම් අපට දුර ගමනක් යාමටත් දියුණුව වෙත පා නැගීමටත් බැහැ.මිනිස්සු කැමැති ජනප්‍රිය දේටමයි. ගමේ පාසල කෙතරම් හොඳ වුණත් මිනිස්සු දුවන්නේ නගරයේ ජනප්‍රිය පාසල් පසු පස්සේ. අද අපි උද්ධමනය වගේ ගැටලුවලට මුහුණ දෙන්නේ අපේම වැරැදි හා අඩුපාඩුවලින්. ඒ නිසා ආණ්ඩුවට දොස් කියන්න කලින් අපේ දුර්වලකම් අඩු පාඩු කම් විසඳා ගත යුතුයි.අපි කෙතරම් ඉඩම් ප්‍රමාණයක් ප්‍රයෝජනයට නොගෙන මුඩුබිම් බවට පත් කර තිබෙනවාද? එදා අපි දියුණු ජාතියක් වුණේ හැම බිම් අඟලක්ම වගා කිරීම නිසයි. අප යළිත් ඒ යහපත් පුරුදු වෙත යොමු විය යුතුයි. එවිට අප මුහුණ දෙන බොහෝ ගැටලු මග හැර යාමට අපට පුළුවන්කම ලැබේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=f1210222</link>
    <topic>ඔළුව ඇති ගැහැනිය අමාරුවෙ වැටෙන්නේ නෑ</topic>
    <author/>
    <content>වසර 15ක පමණ කාලයක් කැනඩාවේ වාසය කරමින් අධ්‍යාපන කටයුතු සහ ධර්ම ප්‍රචාරක කාර්යයෙහි නිරත වූ ආචාර්ය මිරිස්සේ ධම්මික ස්වාමින් වහන්සේ මේවන විට බත්තරමුල්ල සුදර්ශනාරාම සදහම් සෙනසුනේ ප්‍රධාන අනුශාසක ධුරය හොබවනු ලබති. අද අප උන්වහන්සේ සමඟ සාකච්ඡා කරන්නේ වත්මන් සමාජයේ තරුණ දියණිවරුන්ගේ ජීවිතය පිළිබඳවයි.ඔව්, බුදුරජාණන් වහන්සේ පහළ වන කාලය වනවිට කාන්තාවට සමාජයේ ගෞරවනීය භාවයක් තිබුණේ නැහැ. වේද ඉගැන්වීම්වලට අනුව සියලු කාර්යයන්හි මුල් තැන හිමිවුයේ පුරුෂයාට. මේ නිසා කාන්තාව දරුවන් බිහිකිරීම සහ කුස්සියේ ඉවුම් පිහුම්වලට පමණක් සීමා කරලා තිබුණා. එදා කාන්තාවට පැවරිලා තිබුණේ යන්ත්‍රයක කාර්ය භාරයක්. ඒ වගේම හැමවිටම ඇයට පුරුෂාධිපත්‍යයට යටත්ව ජීවත් වෙන්න සිදුවුණා. යම් කාන්තාවකගේ ස්වාමියෙක් නැති වූ කල ලොකු පුතා යටතේ ජීවත්විය යුතු පරිසරයක් තමයි එදා ගොඩනැගිලා තිබුණේ.කාන්තාවට එදා සමාජයේ කිසිදු නිදහසක් තිබුණේ නැහැ. වෛදික සමාජයේ එතරම් අඥාන ලෙස සැලකූ කාන්තාව වර්තමානයේ අභ්‍යවකාශයට යන්න තරම් ලෞකික වශයෙන් දියුණු වෙලා, ශක්ති සම්පන්න වෙලා තිබෙනවා. එදා දරුවන් ලබන යන්ත්‍රයක් ලෙස සැලකූ කාන්තාවට අද සමාජයේ නොයෙකුත් අවස්ථා උදා වෙලා තිබෙනවා.වෛදික සමාජයේ අඥාන, අනුවණ පිරිසක් ලෙස සැලකූ කාන්තාවන්ට සමාජයේ නියම පිළිගැනීම ලබාදුන්නේ බුදුරජාණන් වහන්සේයි. උන්වහන්සේගේ ශ්‍රාවක පිරිසට අයත් වුණේ භික්ෂු, භික්ෂුණි, උපාසක, උපාසිකා යන සිව්වනක් පිරිසයි. මේ ලෞකික වශයෙන් නොව අාධ්‍යාත්මික ස්වභාවය මුල් කරගෙන කරන ලද බෙදීමක්. බුද්ධ ශ්‍රාවක ලෙස හැඳින්වූයේ බුදුන්, දහම්, සඟුන් යන තෙරුවන් සරණ ගිය පිරිසයි. බුද්ධ දේශනාවට අනුව පුරුෂයෙකුට මෙන්ව ඕනෑම ස්ත්‍රියකටත් ධර්ම මාර්ගයේ සමානාත්මතාවයෙන් ඉදිරියට යන්න පුළුවන් වුණා.මල්ලිකා දේවියට දියණියක් ලැබුණු ආරංචිය අහලා කොසොල් රජතුමා දුක්වුණු අවස්ථාවේ බුදු හාමුදුරුවෝ දේශනා කළේ එම දියණිය හොදින් පෝෂණය කරන්න. ඇය වැඩිවියට පත්වෙලා නැන්ද මාමට සලකන, රටක් රාජ්‍යයක් පාලනය කරන ස්වාමි දියණියක් වෙන්න පුළුවන්. ඒ වගේම ඇය රටක් රාජ්‍යයක් පාලනය කරන පුත් කෙනෙක් බිහි කරලා ඔහුට අනුශාසනා කරන්න පුළුවන්. නුවණැති, සිල්වත් දියණි කෙනෙකුට යහපත් කෙනෙක් බවට පත්වෙන්න පුළුවන් කියන දහම් පණිවුඩය බුදු හාමුදුරුවෝ මුළු සමාජයටම එදා ලබා දුන්නා.ඒ වගේම සිත මැනවින් සමාධිගත වූ කල්හි නුවණින් දැකිය හැකියි. එයට ස්ත්‍රිභාවය බාධාවක් නොවන බව බුදු දහමේ සඳහන් වෙනවා. යම් කාන්තාවකට සිත මැනවින් සමාධිගත කරගන්න පුළුවන් නම්, කුසලයට සිත ලංකර ගන්න පුළුවන් නම්, හොඳ නරක තේරුම් ගෙන නරකින් බැහැරවෙලා යහපත් වූ කල් ක්‍රියාවට සිත යොමුකරනවා නම්, මනාකොට ධර්ම මාර්ගය දැකීය හැකිනම් ස්ත්‍රිභාවය එයට බාධාවක් වෙන්නේ නැහැ.බුදු දහම තුළ මුළු කාන්තා සමාජයම කොටස් 3 කට බෙදලා දක්වලා තිබෙනවා. ඒ මවත්, සොහොයුරියත්, දියණියක් ලෙසයි. අම්මා යන වචනයෙන් අපිට සියලු වැඩිහිටි මවුවරු දකින්න පුළුවන්. ජීවිත පරිත්‍යාගයෙන් වගේ, මගේ කියලා දරුවන් බිහිකරලා රකින නිසා අපි ඇයට අම්මා කියනවා. අම්මා පිළිබඳ උතුම් වූ හැඟීමක් තිබෙන මනුෂ්‍යයෙකුට මවුවරු වයසේ සිටින කිසිම කාන්තාවකට වරදක් , විපතක් කරන්න හදවතට ඉඩ දෙන්නේ නැහැ.ඒ වගේම සමාජයේ සිටින අනෙකුත් දියණිවරුන් දෙස මේ මගේ සහෝදරිය වගේ, මේ මගේ දියණිය වගේ කියලා යම් කෙනෙකුට හිතන්න පුළුවන් නම් ඒ ලෙන්ගතුකම හදවතේ තිබෙනවානම් කවදාවත් කාන්තාවන්ට හිංසාවක් පීඩාවක් කරන්න කිසිවෙකුට හිත දෙන්නේ නැහැ. කවුරු හෝ කෙනෙකු තමන්ගේ මවට, සොහොයුරියට හෝ දියණියට විපතක් කළොත් එය තමන්ගේ හදවතට කොච්චර දුකක් දැනෙනවාද? සුදු, කළු , දුඹුරු මොන පාටවුණත්, ආගම්, පක්ෂ භේදයක් නැහැ. අපි හැමෝගෙම ශරීරවල දුවන්නේ රතු රුධිරය. අපි හැමෝම එක හා සමානයි. හැමෝම ජීවිතවලට ආදරෙයි.“ සබ්බේ සං ජීවිතං පියං”සියලු දෙනාම ජීවිතවලට ප්‍රිය කරනවා. එහෙම නම් ඇයි අපි තව කෙනෙකුට හිංසා පීඩා කරන්නේ කියලා තමන්ගේම හදවතින් අහලා බලන්න. වර්තමානයේ වැඩි වශයෙන්ම දුවලාට කරදර වෙන්නේ තාත්තලාගේ වයසේ ඉන්න අයෙගෙන්. අපේ සංස්කෘතිය තුළ ගැහැනු දරුවෙක් රකින්නේ වීදුරු භාජනයක් වගේ පරිස්සමින්. ඒ නිසා සියලුම දියණිවරු තමන්ගේ දියණිවරු, සහෝදරියන් ලෙස හිතන්න පුරුදුවෙන්න. එවිට අපිට ඉතාමත් ලස්සන ලෝකයක් දකින්න හැකි වේවි.සාමාන්‍ය මතය අනුව පිරිමින් හා ගත් කල්හි කාන්තාවන් තුළ ශාරීරික වශයෙන් දුර්වලකමක් තිබෙනවා. යම් අවස්ථාවකදී කාන්තාවක් හිරිහැරයකට, අතවරකට ලක්වුහොත් ඇයගේ මුළු ජීවිතයටම එය බලපානවා. ඇය එයින් මොනතරම් දුකට පත්වෙනවාද කිව්වොත් ඇයගේ ජීවිතයම අඳුරු වෙන්න පුළුවන්. එවන් විපතකට පත්වුණු දියණියකගේ අධ්‍යාපනය කඩාකප්පල් වෙනවා. සාර්ථක විවාහ ජීවිතයක් ගත කිරීමට නොහැකි වීම ආදී සමාජමය ප්‍රශ්න රැසකට මුහුණ දෙන්න සිදුවෙනවා.ඒ නිසා කාන්තාවකට, යම් දියණියකට යම්කිසි කරදරයක් හිරිහැරයක් සිදුකිරීම දිට්ඨ ධම්මවේදනීය කර්මයක්. එවන් අකටයුතුකම් සිදුකරන පුද්ගලයන්ට එහෙමත් නැතිනම් ඔවුන්ගේ දරුවන්ට හෝ එම අකුසලයන් විපාක දෙනවා. එය වළක්වන්න බැහැ.වර්තමාන පරිසරය තුළ ලෝකය විවෘතයි. දියණිවරුන්ටත් සමනලියන් වගේ පියාඔන්න පුළුවන්. අද තරුණ දරුවන් කියන්නේ ජීවිතය විඳින්න තිබෙන දෙයක් මිස විඳවන්න තිබෙන දෙයක් නොවන බවයි. නමුත් ගුණ නැණ දෙක නැති වුනොත් අවසන් වන්නේ විඳවීමකින්. ඒ නිසා ගුණගරුක, සුවද හමන මලක් ලෙස මේ ලෝකය සුවදවත් කරන්න දියණිවරුන් හිතට ගත යුතුයි. යම් කෙනෙක් ඔබ පිළිබඳ හඳුනාගන්නේ ඔබේ මුහුණේ පාට අනුවම නොවෙයි. ඔබේ සිතිවිලි, වචන, ඇස් දෙකින් ලෝකය ඔබව දකිනවා. ඔබ සිතින්, වචනයෙන් සංවර නම් ගුණවන්ත කෙනෙක් නම් ලෝකයා ඔබව අගය කරනවා.යම් කෙනෙක් තරුණ අවධියේ පටන් ධර්ම මාර්ගයේ ගමන් නොකළහොත් බලා සිටිද්දීම මනස ගිලන් වෙනවා. හොද නරක තේරුම් ගෙන, ජීවිතයේ අනිත්‍ය අවබෝධ කරගෙන ජීවත් වුවහොත් ගත ගිලන් වුණත් හිත ගිලන් නොවී තබා ගන්න පුළුවන්. තමන්ට ලෝකයේ දෙපයින් නැගී සිටින්න සැලැස්සුවේ ආදරණීය මවුපියන්. ඒ නිසා ඔවුන්ට සතුටුවිය හැකි දියණියක් බවට පත් වෙන්න. මවුපියන්ගේ ජීවිතවල අඩුපාඩු තියෙන්න පුළුවන්. නමුත් නුඹ ගැටෙන්න අවශ්‍ය නැහැ. පවුල් පරිසරය තුළ පින්වන්ත දියණියක් වූ විට ජීවිතේ හැමදාම ආශිර්වාදයක් වේවි.කිසිවිටෙකවත් බාහිර ලෝකයට හසුවෙලා අම්මා, තාත්තාට දුකක් දෙන්න එපා. හැමවිටම අධ්‍යාපනයෙන් පිරිපුන් කෙනෙක් බවට පත්වෙන්න. ආධ්‍යාත්මික ජීවිතය හා මවුපියන්ට අනුව ඔබේ මාර්ගය සකසා ගන්න. තාවකාලික වින්දනයක් උදෙසා හිරිඔතප්, ළාමක පාපයට තිබෙන බිය නැති කර ගන්න එපා.ඔබ කාර්යාලයක සේවය කරන කෙනෙකු නම් ඔබේ ඇඳුම් පැළඳුම්වලින් ලොකු නිවීමක් කරන්න පුළුවන්. ඔබේ ඇඳුම වචන යහපත් නැතිනම් ඇවිලීමක් කරන්න පුළුවන්.එනිසා අපේ තරුණ දියණිවරු රාග, ද්වේශ, මෝහයන්ට හසුවෙලා පරිසරය අවුලවන්නේ නැතිව නිවුණු, යහපත් පිරිසක් බවට පත්වීමට උත්සහ කළ යුතුයි. එවිට සැනසිලිදායක ජීවිතයක් ගත කරන්න පුළුවන්. ඔබ යහපත් කාන්තාවක්, සොහොයුරියක්, බිරිඳක් වුවහොත් ඔබේ සමීපතමයන් ඔබ පිළිබඳ ආඩම්බර වේවි. ඒ නිසා අපේ දියණිවරු මේ කරුණු හිතට ගෙන තමන්ගේ ජීවිත සකස් කරගන්නවානම් අපේ අභිලාශය එයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=f1210223</link>
    <topic>දිවි පරදුවට තබමින් නසමින් අනෙකා ඕස්ට්‍රේලියා පැනයන්නේ ඇයි පොරකා?</topic>
    <author/>
    <content>කෙනෙකුට හොද ජීවිතයක් ගත කිරීමට නම්, යහපත් ආර්ථික තත්ත්වයක් තිබිය යුතුය. යහපත් ආර්ථිකයක් ගොඩනඟා ගැනීමට නම්, මෙරට ඒ සඳහා ඕනෑතරම් සම්පත් ඇත. අවශ්‍ය ඕනෑකම පමණි. එහෙත්, හොඳ ආදායම් මාර්ග හා යහපත් පවුල් පරිසරයක් ගොඩනැගී තිබියදීත් ඇතැම් පිරිස් නීති විරෝධී ආකාරයෙන් ඔස්ට්‍රේලියාවට පැනයාමට ක්‍රියා කරන්නේ, දශක ගණනක් පුරා අනේකවිධ කැපකිරීම් කරමින් රැකගත් රටේ අභිමානයට ද විශාල කැළැලක් ඇතිකරමිනි.කොතෙකුත් සරු ආදායම් මාර්ග තිබුණත් මිලියන ගණන් වටිනා බහුදින ධීවර යාත්‍රා ඇතුළු වත්කම් තිබුණද, තම ජීවිතය පරදුවට තබමින් අන් අයගේ ජීවිත නසමින්, රටේ අභිමානය කෙලෙසමින් ඉතා අනාරක්ෂිත ගමනක් මඟින් මෙලෙස මුදල් ඉපයීමට උත්සාහ දැරීම පුදුමය දනවන මෙන් ම, ගවේෂණාත්මකව සොයා බැලිය යුතු කරුණකි. මෙලෙස සටහන් කරන්නේ ඒ කටුකවූත් භයානකවූත්, නීතිවිරෝධී ක්‍රියාවේ හෙළිදරව් වූ කරුණු බිඳකි.නීතිවිරෝධී ආකාරයෙන් ඔස්ට්‍රේලියාව බලා යන ගමන්වල වැඩි වශයෙන්ම ඇත්තේ තෘෂ්ණාව පදනම් කරගත් කතාය. ඒ අතර දුක වේදනාව හා ඉතා විමසිල්ලෙන් සිතා බැලිය යුතු කතා ද ඇත.නීත්‍යානුකූල ආකාරයෙන් ඔස්ට්‍රේලියාවට යාමට නම් පාඨමාලා හැදෑරීම, විභාගවලට පෙනී සිටීම හා ලොකු වියදමක් කළ යුතු ය.එහෙත් බෝට්ටුවක ආධාරයෙන් නීති විරෝධී ලෙස ඒ ගමන යාමට නම්, අවශ්‍ය වන්නේ රුපියල් ලක්ෂ තුනක් වැනි මුදලක් එමෙන්ම නීති විරෝධී ආකාරයෙන් මහ මුහුද තරණය කර ඔස්ට්‍රේලියාවේ ක්‍රිස්මස් දූපතට පැනයන සැම එහි යන්නේ, එරට ආරක්ෂක අංශවලට අනිවාර්යයෙන්ම හසුවීමේ බලාපොරොත්තුවෙන් බව මෙතෙක් අත්අඩංගුවට පත්ව ඇති පිරිස් පොලිසියට පවසා ඇත.එලෙස සරණාගතයින් ලෙස එරට ආරක්ෂක අංශවලට හසුවීමෙන් පසු බන්ධනාගාරගතකර ඉංග්‍රීසි භාෂාව ඉගැන්වීමට පුහුණුවක් ලබාදීම හා එම කාල සීමාව තුළ රුපියල් අසූ දහසක (80,000) දීමනාවක් ගෙවීම, බන්ධනාගාරයෙන් නිදහස් කළ පසු රුපියල් ලක්ෂ ගණන් වැටුප් ලැබෙන රැකියා හිමිවීම සහ වසර තුනක කාලයක් කෙසේ හෝ එහි රැඳී සිටියහොත් එරට පුරවැසිභාවය හිමිවීම යන ආරංචි ඔස්සේ මේ පිරිස් ‍ෙහාරෙන් යාමේ අරමුණ බව පොලීසිය හෙළිදරව් කර ගත් තවත් කරුණකි.“මගේ බෝට්ටුවෙ හැමදාම රක්ෂාවෙ ගියේ එකම කණ්ඩායමක්. ඔවුන් ගැන මගෙත් මා ගැන ඔවුන්ගේත් තිබුණේ ලොකු විශ්වාසයක්. ඔවුන්ගේ ඕනෑම අවශ්‍යතාවයකට මා උදව් කළා.ඔවුනුත් එහෙමයි. පසුගිය දවසක් ඒ විශ්වාසය මතම බෝට්ටුවයි, දැල් ආම්පන්නයි, කෑම බීමට අවශ්‍ය සියලු කළමනා අරන්දීල බෝට්ටුව රක්ෂාවේ යැව්වා. ඒ සියලු දේවල වටිනාකම රුපියල් කෝටියකට වැඩියි. ඒ ගිය ගමනෙන් විශ්වාසය බිඳලා කෝටියකට වැඩි මගේ දේපළ විනාශ කරල උන් පැනගත්තා. මමත් දුකෙන්. එවුන්ගෙ පවුල්වල මිනිස්සුත් දුකෙන්.” දකුණු වෙරළ තීරයේදී හමු වූ නම සඳහන් කිරීමට අකමැති වූ ව්‍යාපාරිකයකු කීවේ එසේ ය.බහුදින ධීවර යාත්‍රාවක සේවය කරන ස්කීපර් කෙනෙකුට පඩිය රුපියල් හැත්තෑපන් දහසකට වැඩියි. ඔවුන් සොයාගන්නා මත්ස්‍ය සම්පත් අනුව මේ දීමනා තව තවත් ඉහළ යයි. මේ වැටුප් රජයේ විධායක ශ්‍රේණියේ නිලධාරීන්ගේ වැටුප් අභිබවා යන්නකි. එහෙත් පසුගිය දින කීපය තුළ පොලීසියට හසුවී ඇති පිරිස් දී ඇති තොරතුරු අනුව ස්කීපර්වරුන් මෙන්ම බහුදින ධීවර යාත්‍රා හිමිකරුවෝද පසුගිය දිනවල ඕස්ට්‍රේලියාවට පැනගොස් ඇත.“සර් කොහොමහරි දියඹ මුහුදට පැනගත්තොත්, ඕස්ට්‍රේලියාවෙ යන්න ප්‍රයිවෙට් බස්වගේ බෝට්ටු දියඹ මුහුදේ සූදානමින් තිබෙනවා.”අත්අඩංගුවට පත් සැකකරුවෙකු පොලීසියට එලෙස පවසා තිබුණි.සිය බිරිය දරු ප්‍රසූතිය සඳහා රෝහල් ගතව සිට දරුවා ලැබී නැවත නිවෙසට පැමිණෙද්දී දරුවාගේ මුහුණ දැකීමට තරම් අවාසනාවන්ත වූ පියෙකු ලිපියක් ලියා තබා මිලකළ නොහැකි වස්තුව නිවෙසට පැමිණෙද්දී එය අමතක කර රන් මසු සොයා ඕස්ට්‍රේලියාවට පැනගොස් තිබුණි. මෙයද දකුණු වෙරළ තීරයෙන් වාර්තාවූ තවත් සිදුවීමකි.මෙහි ඛේදනීයම සිද්ධිය වාර්තා වූයේ ඉකුත් 14 වැනිදාය. ඒ කුඩාවැල්ල ප්‍රදේශයෙනි. ධීවර කර්මාන්තය සඳහා රාත්‍රී මුහුදු ගිය බහුදින ධීවර යාත්‍රාවක ධීවරයන් පිරිසකට දියඹ මුහුදේදී කුඩා බෝට්ටුවකින් සන්නද්ධව පැමිණි දස දෙනෙක්ගෙන් සමන්විත පිරිසක් ධීවරයින්ට ඉතා අමානුෂික ලෙස පහරදී කපා කොටා මුහුදට ඇදදමා යාත්‍රාව පැහැරගෙන ගොස් තිබුණි. පැය 8ක් පමණ මුහුදේ පිහිනමින් ඉන් දෙදෙනෙකු ජීවිත බේරාගෙන තිබුණි. තිදෙනෙකු අතුරුදන් වී තිබුණි. මේ ප්‍රහාරය සඳහා බහුදින ධීවර යාත්‍රාවේ ස්කීපර් ද සැලැසුම් සහගතව එක්වී සිටීම විශේෂත්වයක් විය. පැහැරගෙන තිබූ යාත්‍රාව, දැල් ආම්පන්න හා උපකරණවල වටිනාකම රුපියල් කෝටිය ඉක්මවා තිබුණි.දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න මහතාගේ උපදෙස් පරිදි, මාතර ජ්‍යෙෂ්ඨ පොලිස් අධිකාරී දේශබන්ධු තෙන්නකෝන්, තංගල්ල පොලිස් අධිකාරී සී.ඊ. වැදිසිංහ මහත්වරුන්ගේ අධීක්ෂණය යටතේ ක්‍රියාත්මක වූ විශේෂ පොලිස් කණ්ඩායම් මගින් ඉකුත් දෙවැනිදා සිට මේ දක්වා සිදුකරන ලද පොලිස් මෙහෙයුම් මගින් දකුණු වෙරළ තීරයේදී අත්අඩංගුවට ගෙන තිබූ පිරිස 66ක් විය.ඉකුත් දෙවැනිදා ඕස්ට්‍රේලියාව බලා නීති විරෝධී අයුරින් පැනයාටම සූදානම් වූ විසිඑක් දෙනෙකු, වැලිගම පොල්අතුමෝදර ප්‍රදේශයේ දී අත්අඩංගුවට ගෙන ඇත.පොලිසියට සහායවූ මිරිස්ස වෙරළාරක්ෂක බළකා ඒකකයේ භටයින් මිරිස්ස වරායේ සේවයේ යෙදී සිටියදී ඉකුත් විස්සයි විස්ස ලෝක කුසලාන අවසන් තරගය පැවැති දින රාත්‍රියේ භටයින් හා කිසියම් පිරිසක් ඇතිකර ගත් ගැටුමද සැක උපදවන්නක් වී තිබුණි.“මේ යන එක් අයෙක්වත් අගහිඟකම් නිසා යන අය නොවෙයි. එකම අරමුණ ලොකුවට සල්ලි හොයන එක” පොලිස් පරීක්ෂණ පවත්වන උසස් පොලිස් නිලධාරියෙකු එලෙස කීවේය.තම ජීවිතය පරදුවට තබමින් අනෙකා මරාගෙන හරි මුදල් ඉපැයීමේ අරමුණට යන්න උත්සාහ දරන මේ පුද්ගලයින්ගේ මානසික තත්ත්වය පිළිබඳ විස්තර කළ රුහුණු විශ්වවිද්‍යාලයේ බාහිර කථිකාචාර්ය ජ්‍යෙෂ්ඨ මනෝවිද්‍යා උපදේශක පේමපාල පතිරණ මහතා පවසන්නේ මෙවැනි අදහසකි;කෙනෙකු ප්‍රචණ්ඩත්වයට පෙළඹුණේ අරමුණු ඉටුකර ගැනීම සඳහායි. සමාජයේ සිදුවන අපරාධ හෝ නීති විරෝධී ක්‍රියා දිගින් දිගට සිදුවන විට එය උගත් චර්යාවක් බවට පත් වෙනවා. පසුව එය සාමාන්‍යකරණය කර ගන්නවා. විදේශ රටවලට නීති විරෝධී ආකාරයෙන් යන එක මාධ්‍යවලින් හා කටකතා මගින් දිගින් දිගට යන විට එය උගත් දෙයක් බවට පත්වෙනවා. සිග්මන් ප්‍රොයිඩ් මනෝ විද්‍යාඥයාට අනුව මෙය සහජ ගති ලක්ෂණයක් වශයෙනුත් එනවා. පසුව එය වර්ධනයට සමාජයේ ඕනෑතරම් උපකරණ තිබෙනවා.බොහෝ විට විදේශ රටවලට හොරෙන් යන අය තුළ ඇතිවන ප්‍රචණ්ඩත්වය මා දකින්නේ ඉච්ඡාභංගත්වය තුළ ඇතිවන තත්ත්වයක් ලෙසයි. අද සමාජයේ තිබෙන තරඟකාරී බව නිසා බලාපොරොත්තු වැඩිවී එය කඩාවැටෙන විට ප්‍රචණ්ඩත්වය ක්‍රියාත්මක වෙනවා. ඉච්ඡාභංගත්වය ඉතා භයානක එකක්. තම අරමුණු කඩා වැටීම තුළ ඇතිවන ඉච්ඡාභංගත්වය මගින් ප්‍රචණ්ඩත්වය ඇතිවෙනවා. එය සැහැසිකම්වලට පුරුදු පුහුණුවීම තුළ කරනා එකක් නොවෙයි.විධිමත් හෝ අවිධිමත් ආකාරයෙන් රට රැකියා සඳහා යන මේ ගමන් මගින් ඇතිවන පාඩුව එහිදී හරිහම්බකරනා මුදලින් කිසිිසේත් සම්පූර්ණ කළ නොහැකියි. මේ තුළ පවුල් ප්‍රශ්න ආදරය අහිමිවීම, සාමජ ගැටලු රැසක් ඇතිවෙනවා. එය අවධාරණය කළ යුතුමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>22</day>
    </date>
    <link>http://www.dinamina.lk/2012/10/22/_art.asp?fn=f1210224</link>
    <topic>ගෝලීය උෂ්ණත්වය පාලනයට පරිසර හිතකාමී දැව කර්මාන්තය</topic>
    <author/>
    <content>කාලයත් සමඟ බොහෝ දේ වෙනස් වෙමින් ඇත. රෝදයෙන්, යාත්‍රාවෙන් ඇරැඹුණ සංවර්ධන ක්‍රියාවලිය, මානව වංශකථාවේ පුනරුදය යැයි අර්ථ ගැන්වීය. ගල් අඟුරු ඛණිජ තෙල් වැනි බලශක්ති ප්‍රභවයන් මේ ක්‍රියාවලියේ ගාමක බලවේගයන් බවට පත්කරමින්, මිහිතලයේ අවුරුදු දහස් ගණනක් තුළ සිදු වූ ක්‍රමික විකාශනය ක්ෂණික වෙනස් වීමක් දක්වා පරිවර්තනය විය.නූතන මිනිසාගේ සංවර්ධනය එක් යුගයක දී මනා අනගි නිපැයුමක් යැයි විද්‍යාව විසින් හඳුන්වා ලොවට පිළිගැන්වුවද, එය ම මේ වනවිට මහ විපත්තිගාමී බව විද්‍යාව විසින්ම ලොවට හෙළිකර ඇත. දිනෙන් දින ඉහළ යන ගෝලීය උෂ්ණත්වය මිහි මවගේ සියලු බැඳීම් එකින් එක ලිහිල් කර දියකර හරින්නේ නූතන ක්‍රියාවලියේ ප්‍රතිවිපාක හේතුවෙනි.සංවර්ධන ක්‍රියාවලිය තුළ අතුරු ප්‍රතිඵල ලෙස ලොවට මුදා හැරෙන කාබන්ඩයොක්සයිඩ් ප්‍රමාණය දිනෙන් දින ඉහළ යෑම, දේශගුණ විපර්යාස ඇති කිරීම දක්වා පරිසරය අසමතුලිත වී ඇත. එය කොතෙක් ද යත් ස්වභාවික ක්‍රියාවලිය තුළ සාගරය හා තුරුලතාවන් විසින් සිදුකරන අවශෝෂණ මට්ටමට එහා ගිය කාබන් ප්‍රමාණයක් දිනකට මිහිතලයට මුදා හැරේ. මේ වනවිට වායුගෝලයට දරාගත හැකි කාබන්ඩයොක්සයිඩ් ප්‍රමාණය ද ඉක්මවා ගොස් ඇත. වායුගෝලයට දරාගත හැකි කාබන්ඩයොක්සයිඩ් ප්‍රමාණය වන්නේ පාස්පර් මිලියන 350කි. අද වනවිට එය පාස්පර් මිලියන 389 දක්වා ඉහළ ගොස් ඇත. මෙය මෙතනින් නොනවතින බැවින්, ඉදිරියේ දී තවත් වැඩිවනු ඇත.දිනෙන් දින මානව අවශ්‍යතා මත තුරුලතාවන්ට සිදුවන හානිය සැලකිය යුතු මට්ටමකින් වැඩි වී ඇත. ගෝලීය සමතුලිතතාව රැක ගැනීමට මහත් වෙහෙසක් දරන සාගර පද්ධතියේ ජල ප්‍රසාරණය හේතුවෙන් හා ග්ලැසියර් දියවී එකතුවන ජලය හේතුවෙන් මේ මොහොත වන විට ද පුංචි දූපත් ලෝක සිතියමෙන් මැකීයමින් ඇත. දේශගුණික අසමතුලිතතාව මත සිදුවන විපර්යාස හේතුවෙන්, දැඩි නියං තත්ත්වයන්, ගංවතුර, නායයෑම්, ලැව්ගිනි, රෝග පැතිර යෑම්, සුනාමි වැනි දේශගුණික විපත් ඇති වෙමින්, එකිනෙකට බද්ධ සියලු පරිසර බැමි ලිහෙමින් අනුමාන කළ හෝ නොහැකි ආකාරයේ විපර්යාස සිදුවෙමින් ඇත.මෙහි ඇති අනුවේදනීය සත්‍ය නම්, එදිනෙදා අපගේ අවශ්‍යතාවන් සපුරාලීම සඳහා සිදුකරන මහා පරිමාණ නිෂ්පාදන ක්‍රියාවලියේ දී, මිහිතලයට මුදාහරින කාබන් ටොන් මිලියන ගණනින් එකතුවීමේ ප්‍රතිඵල මත, මේ විනාශ සිදුවන බව ය. ඒ අනුව මේ මිහිතල විනාශයට හේතු සාධක වේගවත් කරනුයේ ද මිනිසා විසින්ම වීම මෙහි ඇති නපුරුම සත්‍ය වේ. මේ තත්ත්වයට වහා මැදිහත් වී ක්ෂණික පාලනයක් සිදු නොකරන්නේ නම්, මානව වංශකතාවේ අවසාන පරිච්ඡේදය වැඩි ඈතකට නොගොස්ම අවසන් කිරීමට සිදුවන බව නොඅනුමාන ය.මිනිසාගේ වර්තමාන ජීවන රටාව ආකල්පමය වශයෙන්ම නාස්තිකාර එකක් වී තිබීම මේ බොහෝ ගැටලුවලට හේතූවය. මුළු මහත් සමාජයම අධි පාරිභෝගික වීමට යත්න දැරීම නව ප්‍රවණතාවක් වී ඇති තත්ත්වයක් තුළ, එය ක්ෂණිකව පාලනය කළ යුතු නමුත් අප ඇබ්බැහි වී ඇති දෛනික අවශ්‍යතා සපුරා ගැනීම සඳහා අත්‍යවශ්‍ය වී ඇති නව නිපැයුම්කරණය ක්ෂණිකව නවත්වාලීමට ඔබත් මාත් ඇතුළු කිසිදු මිනිසකු එකඟ කර ගැනීමට කිසිදා නොහැකි වනු ඇත. එහෙත් යුගයේ කාලීන අවශ්‍යතාවක් වශයෙන් අප මෙහි පෙන්වා දෙන්නේ, මේ අර්බුදය කළමනාකරණය කිරීමට හැකි ප්‍රවේශ වෙත අප වහා ළඟාවිය යුතුවා යන්න ය.විශේෂයෙන් මෙහි දී පරිසර හිතකාමී නිෂ්පාදන හඳුන්වා දීමේ සිට සම්පත් සකසුරුවම්ව භාවිතය, සත්පුරුෂ ආකල්ප වර්ධනය කිරීම යුගයේ අවශ්‍යතාවක් වී ඇත. මෙහි දී විශේෂයෙන් ශාඛ ගහණය මිහිතලයේ වැඩි වශයෙන් ව්‍යාප්ත කිරීම හා මානව අවශ්‍යතා සඳහා සම්පත් භාවිතයේ දී සකසුරුවම්ව හා සම්පත් මනා කළමනාකරණයකට යටත්ව භාවිත කරන්නේ් නම්, අත ළඟ ඇති අර්බුදය කල්දමා ගැනීමට හැකිවනු ඇත.පරිසර හිතකාමී කර්මාන්තකරණයේ දී අප මෙහි විශේෂිත අවධානය දැව කර්මාන්තය කෙරෙහි යොමු කරන අතර, සෑම දැවමය නිෂ්පාදනයක්ම පදම්කළ දැවයෙන් නිර්මාණය කරන්නේ නම්, එමගින් අපගේ අවශ්‍යතා සපුරා ගැනීම මෙන් ම, අනාගතය වෙනුවෙන් සකසුරුවමක් ද කළ හැකි වන්නේ ය. වැඩි වශයෙන් වාණිජ දැව වගාව සිදුකිරීම කාබන් බලාගාර තැනීමක් වනවා ඇත. දැව, කෙටිකාලීනව දිරාපත්වීමෙන් සිදුවන්නේ ගබඩා වී ඇති කාබන් වායුගෝලයට පිට කිරීමය. එබැවින් එම ශාක භාවිතා කර ගොඩනැගිලි ඉදිකිරීම් හා ගෘහ භාණ්ඩ සැකසීමේ දී දැව පදම්කර භාවිතයට ගැනීමෙන් දීර්ඝකාලයක් ඒවා දිරාපත් නොවී සුරක්ෂිතව තබාගැනීම මෙන් ම, දීර්ඝකාලයක් කාබන් ගබඩාකර තබාගත හැකි වන්නේය. එමගින් ද නිවාස හා ගොඩනැගිලි තුළ දැවමය උපකරණ ලෙස එම කාබන් සංචිත තවත් දශක කිහිපයක් වායුගෝලයට එක් නොවී සුරක්ෂිතව පවතිනවා ඇත.මෙසේ දශක කිහිපයක් දැවමය නිෂ්පාදන සුරක්ෂිතව පැවතීමට නම්, දැව කර්මාන්තකරුවා අතින් සුවිශේෂි කාර්යභාරයක් ඉටුවිය යුතු ය. එනම් එම දැව නිසි ලෙස පදම්කර භාවිතයට ගැනීමයි. වාණිජ රබර් වගාව උදාහරණයකට ගන්නේ නම්, එම වගාවෙන් බලාපොරොත්තු වන රබර් කිරි ගැනීමෙන් පසු දැව කඳන් ඉරා, පදම් කර, ගෘහ භාණ්ඩ නිෂ්පාදනය සඳහා යොදා ගැනීමෙන් එම දැවවල තැන්පත් කාබන් ටොන් මිලියන ගණනක් දශක කිහිපයකට නැවත වායුගෝලයට එක්වීම වළකාලයි. එමෙන් ම අඩු වටිනාකමින් යුතු යැයි සම්මත මේ දැව වර්ග සඳහා වැඩි වටිනාකමක් ලැබීම මගින් වාණිජමය වාසිය ද අත් වේ. අඹ, ලුණුමිදෙල්ල වැනි ශාක වර්ග මෙන් ම, කොස්, නැදුන්, බුරුත, වැනි දැව වර්ග ද පදම් කිරීමෙන් එම දැවවල වාණිජමය වටිනාකම කිහිප ගුණයකින් වැඩි වේ. මේ අනුව ලෝක පරිසර අර්බුදය හමුවේ දැව කර්මාන්තය සඳහා වාණිජ දැව වගාව මෙන් ම, පදම් කළ දැව භාවිතය වඩාත් වාසිදායක ප්‍රවේශයක් වී ඇත.ජීවිත කාලයටම තනන එක ම නිවහන සඳහා අප හොඳ ම දේ භාවිත කිරීමට කැමැත්තෝ මෙන් ම, පරම්පරා ගණනකට එහි කල්පැවැත්ම ද දකින්නට කැමැත්තෝ වෙමු. එහෙත් අප භාවිතයට ගනු ලබන දැවවල 50% වැඩියෙන් ජලය රැඳී ඇති බැවින්, කෙටිකාලීනව එම දැව විවිධ උපද්‍රවයන්ට ලක්වී දිරාපත් වී යන්නේ බලාපොරොත්තු බිඳ දමමිනි. මේ මගින් සිදුවන්නේ අපගේ මුදල අපතේ යාමත්, දැවවල ආයු කාලය අඩු වීමත් නිසා නැවත නැවත ගස් කැපීමට සිදුවීමෙන් වනාන්තර විනාශය ශීඝ්‍රවීමත් ය. මේ වනවිට ලෝකයේ සුප්‍රකට දැව භාණ්ඩ නිෂ්පාදකයන්ගේ භාණ්ඩවල ප්‍රමිතිය අනෙක් නිෂ්පාදකයන්ගෙන් වෙනස් වීමේ රහස ද, මේ විද්‍යාත්මක දැව පදම් කිරීමේ ක්‍රමවේදය ඔවුන් භාවිත කිරීමයි. වර්තමානයේ ශ්‍රී ලංකාවේ ද මේ විද්‍යාත්මක තාක්ෂණික ක්‍රමවේදය අල්ප වශයෙන් භාවිත වුව ද, එය ව්‍යාප්ත නොවන්නේ ඇතැම් කර්මාන්තකරුවන් මෙය තම භාණ්ඩවල ගුණාත්මකභාවය රහසක් වශයෙන් පවත්වාගෙන යාමේ වුවමනාව නිසාවෙනි. එහෙත් දියුණු රටවල දැව භාණ්ඩ නිෂ්පාදනයේ දී අනිවාර්යයෙන් ම දැව විද්‍යාත්මකව පදම් කළ යුතු වන අතර, එමගින් එම කර්මාන්තයට ද යහපතක් සිදුවේ. මෙය වර්තමානයේ ජාතික අවශ්‍යතාවක් වශයෙන් සලකා, හැකි සෑම අවස්ථාවකම පදම්කළ දැව භාවිතයට යොමු වීම ගෝලීය උෂ්ණත්වය පාලනය කිරීමට යම් මට්ටමකින් ඔබත් දායක වනවායැයි ආඩම්බර විය හැකි ය. එවිට මූල්‍යමය ප්‍රතිලාභ ද දිනා ගැනීමේ සතුට අවංකව භුක්ති විඳිය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n1210231</link>
    <topic>අවුරුදු දෙකහමාරේ දරුවාඅලවල පස් කන්දට යට වෙයි</topic>
    <author>කොටදෙණියාව සමූහ එම්. පී. කුමාර</author>
    <content>අත්තනගල්ල අලවල මහකන්ද පාරේ හෑපනාකන්දේ පාමුල නි‍ෙවසකට මහ වැසි මැද ඊයේ 22 පස්වරුවේ පස් කන්දක් කඩා වැටී යටවී සිටි මව බේරාගෙන රෝහල් ගත කෙරුණු අතර ඇගේ වයස අවුරුදු දෙකහමාරක් වන දරුවා සොයා ගැනීමේ මෙහෙයුම් ඊයේ රාත්‍රිය වනතුරුත් සිදු කෙරිනි.මව හා දරුවා පමණක් නි‍ෙවසේ සිටින අවස්ථාවේ පස්කන්ද කඩා වැටී ඇති අතර නි‍ෙවසේ සුන්බුන් සමඟ පාරට විසිවී සිටි මව බේරාගත් ප්‍රදේශවාසීහු ඇය වහාම වතුපිටිවල රෝහලට ඇතුළත් කරනු ලැබ ඇත. සිද්ධීය සැලවීමත් සමඟ ගම්පහ දිස්ත්‍රික් ආපදා කළමණාකරන ඒකකය, නිට්ටඹුව පොලිසිය ප්‍රදේශවාසීන් හා එක්ව අත්තනගල්ල ප්‍රාදේශීය ලේකම් ඩී.එම්. බස්නායක මහතාගේ මෙහෙයවීම යටතේ ඊයේ රාත්‍රී වනතුරුත් කඩා වැටුනු පස් කන්ද හා නිවසේ සුන්බුන් ඉවත් කරමින් දරුවා සෙවීමේ මෙහෙයුම් සිදු කෙරිනි.බැකෝ යන්ත‍්‍රයක්ද යොදා ගනිමින් මේ මෙහෙයුම් සිදු කෙරුනු අතර රාත්‍රීය උදාවීමත් සමඟ එම කටයුතු සිදු කිරීමේ ගැටලූකාරී තත්ත්වයක් උද්ගතව පැවැතිනි.තුවාල ලත් ඒ.ඩී. සන්ධ්‍යා මහත්මියට වෛද්‍ය කන්ඩායම් ප්‍රතිකාර කරමින් පවතින බව ඇගේ තත්ත්වය ගැන කළ විමසීමේදී වතුපිටිවල රෝහලේ ප්‍රකාශකයෙක් කීය. පස් කණ්ඩියට නිවස යටවීමත් සමග දරුවාගේ ලතෝනි හඩ ඇසුනු බව තුවාල ලත් මව රෝහල් ගත කරන අතරදී පවසා ඇත.මේ අනතුරින් වෙනත් කිසිවකුට අනතුරක් වූ බවට වාර්තා වී නොතිබුනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n1210232</link>
    <topic>‘අපේ ජනාධිපතිතුමා ඒබ්‍රහම් ලින්කන් බඳු ශ්‍රේෂ්ඨ නායකයෙක්’</topic>
    <author>නෙල්කා මැදගෙදර</author>
    <content>මෙරට සියලු ශ්‍රී ලාංකිකයන්ගේ ප්‍රධානියා වන ජනාධිපති මහින්ද රාජපක්ෂ මහතා අමෙරිකා එක්සත් ජනපදයෙහි ශ්‍රේෂ්ඨ ජනාධිපතිවරයකු වූ ඒබ්‍රහම් ලින්කන් මහතා මෙන් ප්‍රජාතන්ත්‍රවාදයට ගරු කරන නායකයෙක් බව ජනාධිපති නීතිඥ ෆයිස් මුස්තාපා මහතා ශ්‍රේෂ්ඨාධිකරණයේදී ඊයේ (22) කීය.‍ඒබ්‍රහම් ලින්කන් ජනාධිපතිවරයා සෑමවිටම ප්‍රජාතන්ත්‍රවාදයට ගරු කළේය. එලෙසම ජනාධිපති මහින්ද රාජපක්ෂ මහතා මෙරටෙහි ඒකීයත්වය රකිමින් ප්‍රජාතන්ත්‍රවාදය ආරක්ෂා කිරීමට කටයුතු කළ බව ඒ මහතා සඳහන් කළේය.දිවිනැඟුම පනත් කෙටුම්පතට ‍එරෙහි පෙත්සම් විභාගයට ගත් අවස්ථවේදී පනතට සහාය දක්වමින් කරුණු ඉදිරිපත් කළ මුස්තාපා මහතා මේ බව කීය.දිවිනැඟුම පනත් කෙටුම්පත පළාත් සභාවක් සක්‍රීයව නොපවතින උතුරු පළාත් සභාවට යොමු කිරීමට අවශ්‍ය නැත. එහෙත් ප්‍රජාතන්ත්‍රවාදයට ගරු කළ ජනාධිපතිතුමා උතුරු පළාත් සභාව වෙනුවෙන් ආණ්ඩුකාරවරයාගේ අදහස් විමසීමට නොපැකිළව කටයුතු කළ බව මුස්තාපා මහතා කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n1210233</link>
    <topic>ජල බදු අය කිරීමඅවසන් තීරණයකට ඇවිත් නෑ</topic>
    <author/>
    <content>ජල බද්දක් අය කිරීම සම්බන්ධයෙන් තවමත් අවසන් තීරණයකට එළඹ නැතැයි ජල සම්පත් මණ්ඩලය නිවේදනයක් නිකුත් කරමින් පවසයි.ඒ සඳහා කැබිනට් පත්‍රිකාවක් ඉදිරිපත් කර නොමැති බවද ජල සම්පත් මණ්ඩලය අවධාරණය කරයි. ව්‍යාපාරික හා කාර්මික අංශවලට ජලය ලබා ගන්නා අවස්ථාවලිදී එම ස්ථාන ලියාපදිංච් කර පසුව කෙරෙන ධාරිතා පරීක්ෂණ ආදිය සඳහා වියදම් පියවීමේ ගාස්තුවක් අය විය යුතු බවට යෝජනාවි ඇතැයිද ජල සම්පත් මණ්ඩලය කියයි.ව්‍යාපාරික හා කාර්මික අවශ්‍යතා සදහා වූවත් මුදල් අයකිරීමක් තීරණය වන්නේ නම්, එම තීරණය ක්‍රියාත්මක කිරීමට අමාත්‍ය මණ්ඩල එකගතාව ලබා ගත යුතු බව මණ්ඩලය පෙන්වා දෙයි. විශාල ප්‍රමාණයෙන් භූගත ජලය ලබා ගන්නා ස්ථානවල පමණක් මේ නියාමන කටයුතු සිදු කිරිමට යෝජනා වී ඇති බවද ජල සම්පත් මණ්ඩලය අනාවරණය කරයි. ඉදිරියේදි මේ නව යෝජනා, විෂය භාර ඇමැති නිමල් සිරිපාල ද සිල්වා මහතාට ඉදිරිපත් කොට ඇමැතිවරයාගේ උපදෙස් අනුව කටයුතු කරන බවද වත්මන් රජය ජලය විකිණිම තරයේ ප්‍රතික්ෂේප කරන ජනතාවාදි රජයක් බවද අවධාරණය කරයි.ජලය විකිණිම සඳහා පසුගිය එක්සත් ජාතික පක්ෂ රජය විසින් ගෙනආ ජල පනතද වත්මන් රජයද මේ දක්වා ක්‍රියාත්මක කිරිමට ඉඩ ලබා දී නැතැයිද එම නිවේදනයේ සඳහන් වේ. ගෘහස්ථ ළිං, පානීය ජලය (භූගත හෝ මතුපිට ජලය) ලබා ගන්නා ප්‍රජාමුල සංවිධාන මගින් හෝ වෙනයම් ආකාරයකින් පාලනයවන හෝ පුද්ගලයින් සතු ළිං හෝ වෙනත් ජල මුලාශ්‍ර කෘෂිකාර්මික කටයුතු සඳහා යොදාගන්නා ජලය ආදිය වෙනුවෙන් කිසිදු බදු මුදලක් පැනවීමේ අදහසක් නොමැති බවත්, විශේෂයෙන්ම මෙය වර්තමාන රජයේ ප්‍රතිපත්තිය බවද, වාරිමාර්ග හා ජලසම්පත් කළමනාකරණ අමාත්‍යාංශය අවධාරණය කරනු ලබයි.ජල සම්පත් මණ්ඩලය තම විශේෂ අවධානය භූගත ජලය සම්බන්ධයෙන් යොමුකර ඇති බැවින් සීමිත භූගත ජලය ආරක්ෂා කර ගැනීම පිණිස කෙරෙන යෝජනාවක් හැර මෙමගින් ජලය විකිණීම හෝ බදු පැනවීම යන්නක් අදහස් නොකරන බව අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n1210234</link>
    <topic>මධ්‍ය ආර්ථික වර්ධනයක් ඇති රටවල් අතරට ශ්‍රී ලංකාවත් ගෙන යාමට හැකිවුණා</topic>
    <author/>
    <content>මාතෘභූමිය විනාශ මුඛයට ඇද දමමින් දශක තුනක කාලයක් පුරා පැවැති යුද ගැටුම්වලින් අනතුරුව සුවිශේෂී ආර්ථික සංවර්ධනයක් කරා රට මෙහෙයවීමට හැකිවීමත් සමඟ ලෝකයේ අනෙකුත් මධ්‍යම ප්‍රමාණයේ ආර්ථික වර්ධනයක් සහිත රටවල් අතරට ශ්‍රී ලංකාවද රැගෙන යාමට හැකිවී ඇතැයි ජනාධිපති මහින්ද රාජපක්ෂ මහතා අවධාරණය කරයි.බොහෝ කලක් ප්‍රජාතාන්ත්‍රික රාජ්‍ය පාලනයකට හුරුපුරුදුවී සිටින ශ්‍රී ලාංකිකයන් අපේක්ෂා කරනුයේ ප්‍රත්‍යක්ෂ මෙන්ම කඩිනම් වූ ආර්ථික සංවර්ධන ක්‍රියාවලියක් බව පෙන්වාදෙන ඒ මහතා ඊට අදාළ ක්‍රියාදාමයේදී බලශක්ති ආරක්ෂණයට ප්‍රමුඛ කාර්යභාරයක් ඉටුකිරීමේ වගකීම පැවරෙන බවද ජනතා සුබසිද්ධියට ඇපකැපවී ක්‍රියාකරන ඕනෑම රජයකට එම තත්ත්වය යටතේ මුහුණපෑමට සිදුවන අභියෝග අතිශයින්ම ප්‍රබල බවද පෙන්වා දෙයි.ජනාධිපතිවරයා මේ බව සඳහන් කළේ එක්සත් අරාබ් එමීර් රාජ්‍යයේ ඩුබායිහිදී ඇරැඹි ලෝක බලශක්ති සමුළුව අමතමිනි. මේ සමුළුව අමතමින් ජනාධිපති මහින්ද රාජපක්ෂ මහතා වැඩිදුරටත් සඳහන් කළේ,ගෝලීය බලශක්ති ආරක්ෂණය සහ තිරසාර සංවර්ධනය පිළිබඳ ගැටඵව සම්බන්ධයෙන් කථා කිරීම සඳහා උද්යෝගයකින් ක්‍රියාකොට එම අවස්ථාව ලබාදීම සම්බන්ධයෙන් ෂීක් මොහොමඩ් බින් රෂීඩ් අල් මැක්ට්‍රොම් මහතාට සහ එක්සත් අරාබි එමීර් රාජ්‍යයට වගේම එක්සත් ජාතීන්ගේ මහලේකම් බෑන් කී මූන් මහතාටද මාගේ අවංක ස්තුතිය මෙන්ම කෘතවේදී බව ප්‍රකාශ කරන්නට කැමැතියි.සැමට තිරසාර ජාත්‍යන්තර බලශක්ති වසර වශයෙන් එක්සත් ජාතීන්ගේ මණ්ඩලය විසින් නම්කර ඇති 2012 මෙම වසර මෙවැනි පොදු වේදිකාවක ආරම්භය සඳහා ඉතා උචිත අවස්ථාවක් සේ සැලකිය හැකියි. වෙනත් රටවල් හා ජාතීන් මෙන්ම මගේ රට ඇතුළුව සංවර්ධනය වෙමින් පවත්නා රටවලටද බලශක්ති ගැටඵ සම්බන්ධයෙන් මුහුණපා ඇති කරුණු ගැන සාකච්ඡා කිරීමට මෙය කදිම වේදිකාවක් වෙනවා.සංවර්ධනය වීමට ඇති අයිතිය මානව අයිතියක් ලෙස 1986 වසරේදී එක්සත් ජාතීන් විසින්ද පිළිගනු ලැබුවා. සෑම රටකට මෙන්ම සෑම පුරවැසියෙකුටම සංවර්ධනය යනු විශ්ව පරිමාණීය හිමිකමක් බව අපේ විශ්වාසය වෙනවා. එම හිමිකම යථාර්ථවත් කරමින් අපේ ජීවිතවලට ඒ පිළිබඳ හැඟීම අන්තර්ගහණය කරගැනීම අතිශයින්ම වැදගත්.වත්මන් ආර්ථිකයට අවශ්‍ය වන්නේ ආරක්ෂණීය ලාභදායී, විශ්වාසනීය මෙන්ම, කාර්යක්ෂම බලශක්ති සම්පත්. එවැනි සම්පත් ලබාගැනීමේදී අභියෝගයන්ට මුහුණ පෑමට සියලුම ජාතීන්ට සිදු වෙනවා. එබැවින් බලශක්තිය සඳහා සීග්‍රයෙන් වැඩිවන ඉල්ලුමත්, බලශක්ති සම්පත්වල ඵල නෙලා ගැනීමේ අවශ්‍යතාවයත් අතර තිරසාර මෙන්ම සමසේ බෙදී යන්නාවූ අන්දමේ සමතුලිත බවක් ඇති කරගත යුතු වෙනවා.ඇතැම් සංවර්ධිත ජාතීන් විසින් අත්පත් කරගනු ලැබ ඇති වර්තමාන ඉසව්වට එළඹීම සඳහා ඔවුන් ගෙන ඇති ක්‍රියාමාර්ග සෑම අවස්ථාවකදීම තිරසාර, පරිසර හිතකාමී හෝ සාරධර්මයන්ට ගැලපෙන ඒවා නොවන බව පැහැදිලි වෙනවා. එවැන් ක්‍රියාමාර්ගවල ප්‍රතිඵලය වී ඇත්තේ බලශක්ති සම්පත් ඌනතාවය පාරිසරික හානි සහ බලශක්ති හවුලේ පරිභෝජනයේ දී දක්නට ලැබෙන අසමතුලිතතාවයන් වෙනවා. එවන් සංවර්ධිත ජාතීන් විසින් ගෙන ඇති හිංසනකාරී ගමන්මග මානව සංහතියට ප්‍රබල අභියෝගයක් වී තිබෙනවා.අනාගත පරපුර සඳහා තිරසාර බලශක්තිය රැකගනිමින් අප වෙසෙන මෙම පෘතිවි තලය සුවපත් කරලීමේ වගකීම අප සියලු දෙනාටම පැවරෙනවා. ආර්ථික සංවර්ධනය කරා යන මාවතේ ප්‍රමුඛ සංධිස්ථාන කරා ළඟගාවෙමින් වර්තමාන ආසියාතිකරය මහත් පිබිදීමකින් කටයුතු කරනවා. මානව ඉතිහාසයේ කිසිදු අවධියක නොදුටු අන්දමින් ජනතාව දරිද්‍රතාවයෙන් මුදා ගැනීමට අද ආසියාතික රටවල් සමත් වී තිබීම සම්බන්ධයෙන් සඳහන් කළයුතු වෙනවා. එම සාර්ථකත්වය ළඟා කොට ගෙන ඇත්තේ සීග්‍ර ආර්ථික සංවර්ධනයකට අවශ්‍ය සුවදායී පරිසරයක් බිහි කිරීම මඟිනි.කෙසේ වූවත් ආසියානු රටවල් විසින් අත්විඳීනු ලබන බලශක්ති සම්පත් ඌනතාවය මෙම ඉදිරි ගමනට බාධාවක් විය හැකියි. දක්ෂිණ ගෝලයේ රටවල් ස්වකීය ශක්තීන් අවබෝධ කරගනිමින් සිටින අවධියක සංවර්ධනය කරා ඔවුන් යන සීග්‍ර ගමනේදී වෙනත් අයවඵන්ගේ අනිෂ්ඨ ක්‍රියාවලට වන්දි ගෙවීමට ඔවුන්ට සිදු විය හැකි වෙනවා. කෙසේ වෙතත්, මෙය දොස් පැවරීම පමණක් කිරීමෙන් නිහඬ විය යුතු අවස්ථාවක් ලෙස මම සිතන්නේ නැහැ. අධිෂ්ඨානශීලී අරමුණක් සහිත වූ ක්‍රියාමාර්ගයක් මෙහිලා අවශ්‍යව වෙනවා.සාධාරණ, සමසේ බෙදී යන්නාවූ ආකාරයෙන් බලශක්ති සම්පත් හවුලේ භුක්ති විදීමේ දී සංවර්ධනය වෙමින් පවත්නා රටවල අපේක්ෂාවන් සහ හිමිකම් පිළිබඳ විශේෂයෙන් සලකා බැලිය යුතු වෙනවා. මගේ රටේ බලශක්ති ක්ෂේත්‍රයෙහි අත්විඳීන්නට සිදුවී ඇති අභියෝගයන් කිහිපයක් සහ එහිලා මුහුණපා ඇති ගැටලු කිහිපයක් සඳහන් කරන්න කැමැතියි.විදුලිය සහ ඛනිජ තෙල් නිෂ්පාදිතයන් අඛණ්ඩව සැපයීම අත්‍යවශ්‍ය වී ඇති අතර දේශීය බලශක්ති සම්පත් සහ ආනයනිත ඉන්ධන අතර උපක්‍රමශීලී සමතුලිතතාවක් රඳවා ගැනීම සීග්‍රයෙන් ව්‍යාප්ත වන ආර්ථිකයට අවශ්‍ය සාධකය යැයි මගේ විශ්වාසයයි. 1995 වසරේදී ශ්‍රී ලංකාව විද්‍යුත් බලශක්ති ජාලයේ අවශ්‍යතාවන්ගෙන් සියයට 95ක්ම සාම්ප්‍රදායික ජලවිදුලි යන්ත්‍රාගාරවලින් ලබාගැනීමට සමත් වුණා. කෙසේ වෙතත්, සියලු ජලවිදුලි බලාගාර උපරිම මට්ටමින් විදුලි ජනනයෙහි යෙදෙතත් බලශක්ති ඉල්ලුම සීග්‍රයෙන් වැඩිවෙමින් පවත්නා බැවින් ස්වාභාවික ඉන්ධන මූල සම්පත් විකල්පයක් වශයෙන් සෙවීමට රජය පෙළඹී සිටිනවා.සම්ප්‍රදායික ජලවිදුලි බලාගාර මගින් ජනනය කෙරෙන විදුලිබලය සියයට 35 දක්වා අඩු වී තිපෙනවා. සෑම ගෘහයකටම ඉතා ඉක්මනින් විදුලිබලය ලබා ගැනීමට ශි‍්‍ර ලාංකිකයින්ට හැකිවීම පිළිබඳව නිහතමානීව ආඩම්බර වෙනවා. දැනට ශ්‍රී ලංකාවේ නිවාස අතුරින් ආසන්න වශයෙන් සියයට 90 කටම විදුලිය ලැබී තිබෙනවා. ස්වාභාවික ඉන්ධන මූල සම්පත් මත යැපීම වැඩිවෙත්ම විදුලි නිෂ්පාදන වියදම ද සීග්‍රයෙන් ඉහළ ගොස් තිබෙනවා වගේම අපේ රට ඛනිජ තෙල් නිෂ්පාදනය කරන රටක් නොවන හෙයින්, එය ආර්ථිකයට අතිරේක බර වෙනවා. වාර්ෂික මුඵ ආනයනයේ වටිනාකමින් සියයට 25 ක් ක්ම වැය වන්නේ බොර තෙල් සහ ඛනිජ තෙල් නිෂ්පාදනයන් සඳහායි.බලශක්ති ස්වාධීනත්වය පිළිබඳව මාගේ රජයට ඇත්තේ ඉතා පැහැදිලි අවබෝධයක්. ආනයනිත ස්වාභාවික ඉන්ධන මූල සම්පත් මත යැපීමේ ප්‍රවණතාව අවම කිරීමත් ඒ පිළිබඳ ප්‍රතිපත්ති හඳුනා ගෙන ක්‍රියාත්මක කිරීමක් සඳහා 2007 වසරේදී අප රජය විසින් තිරසාර බලශක්ති අධිකාරියක් පිහිටුවනු ලැබුවා. ඉන් පසු අපේ බලශක්ති සම්පත්වලට අප විසින් සුළඟ, තාප සහ හරිත ආශි‍්‍රත ඩෙන්රෝ යනාදී ශක්ති විශේෂයන් යොදා ගනු ලැබුවා.විදුලි ජනනයෙහිලා යළි ශක්තිමත් කළ හැකි බලශක්ති උපයෝගීතා ප්‍රමාණය 2015 වසරේදී සියයට 10 කුත්, 2020 අවසානයේ දී සියයට 20 කුත් වශයෙන් වැඩි කිරීමට ශ්‍රී ලංකාව අපේක්ෂා කරනවා. විශාල ප්‍රමාණයේ හා කුඩා ප්‍රමාණයේ සාම්ප්‍රදායික බලශක්ති සම්පත්, ජල විදුලිය හරිත ආශ්‍රිත ක්‍රම මගින් බලශක්ති අවශ්‍යතාවන්ගෙන් අඩක් පමණ නිෂ්පාදනය කිරීම සඳහා ප්‍රයෝජනවත් වෙනවා.අපේ බලශක්ති නිෂ්පාදිතය වර්ධනය කිරීමත්, විකාශනය කිරීමේදී ඇතිවන අපතේයාම් අවම කිරීමත් සඳහා ප්‍රයෝජනවත් වන මෙම ජයග්‍රහණය පිළිබඳව අපට ඇත්තේ මහත් ආඩම්බරයක්. හරිත ආශි‍්‍රත ඉන්ධන සඳහා වන විකල්පයන් යටත් පිරිසයින් ආරම්භක අවධියේදීවත් ලාභදායී වන්නේ නැහැ. දීර්ඝ කාලීන වශයෙන් සියලු දෙනාටම ඵලදායී වන විකල්ප බලශක්ති සම්පත් නිවැරදිව තෝරා ගැනීමට සංවර්ධනය වන රටවල් දිරිමත් කළ යුතු වෙනවා.විකල්ප බලශක්ති සම්පත් සඳහා වන මෙවන් විමර්ශනයකදී අද මෙන් අනාගතයේ දීත් කෘෂිකාර්මික කටයුතු සඳහා යොදා ගනු ලබන ඉඩම් උපයෝගී කොට නොගැනීමට සෑම රටක්ම වගබලා ගත යුතු වෙනවා. ආහාර සඳහා වන අවශ්‍යතාවය විකල්ප බලශක්ති අවශ්‍යතාවයට ගොදුරු කරලීම අප නොකළ යුතුයි. ආහාර ඵලදායීතාව ඉන්ධන නිෂ්පාදනය සඳහා යොදා ගැනීම බැහැර කළ යුතු වෙනවා. ආහාර රක්ෂණය සඳහා ඇති තර්ජනය වැලැක්වීමේ දී ඒවා ඉන්ධන ඵලදායිතාව බවට පරිවර්තනය කිරීමෙන් ආහාර රක්ෂණයට ඇති තර්ජනය ව්‍යාප්ත වීමට ඉඩ නොදිය යුතු වෙනවා.මිනිසාගේ ජීවත්වීම සඳහා ඇති ආහාර බලශක්තීන් රථවාහන ධාවනයේ අවශ්‍යතාවයන් සඳහා යොදා ගත යුතු වන්නේ නැහැ. තිරසාර, පිරිසිදු බලශක්ති උපයෝගී කොට ගැනීම සඳහා සංවර්ධනය වන රටවල තාක්ෂණය, ආර්ථිකයට අනුගත නම්‍යශීලී එකක් විය යුතු වෙනවා. තාක්ෂණය සැපයීමේ දී එය ඉතා වැදගත් සාධකයක්. නවීන තාක්ෂණය අන්තර්ග්‍රහණය කරගැනීමේ දී සංවර්ධිත මෙන්ම, සංවර්ධනය වෙමින් පවත්නා රටවල ඒ සඳහා ඇති හැකියාවේ අසමතුලිතතාවය සැලකිල්ලට නොගන්නා ප්‍රතිපත්ති ජනතාව විසින් ප්‍රතික්ෂේප කරනු ලැබීමට ඉඩ තිබෙනවා.එවැනි ක්‍රියා බලවත් ටික දෙනෙකු විසින් හුදෙක් ස්වකීය පරමාර්ථ ඉටුකර ගැනීම සඳහාම යොදා ගන්නා අසාධාරණ වූත්, ඒකීය ස්වරූපයක් ගන්නා වූත් ක්‍රියාමාර්ග ලෙස සැලකීමට ඉඩ තිබෙනවා. තිරසාර හරිත වර්ණෝපිත ග්‍රහලෝකයක් සඳහා වන අපගේ අපේක්ෂාවන්ට සරිලන පරිදි සංවර්ධනය වන සෑම ජාතියකම හිමිකම් තුලනාත්මකව සලකා බැලීම අතිශයින්ම වැදගත්.ගෝලීය බලශක්ති සම්මන්ත්‍රණ වේදිකාවේ දී සාකච්ඡා කරන ලද සියලු දේ සාර්ථක වේවායි මම ප්‍රාර්ථනා කරනවා. එසේම ෂේක් මහමඩ් බින් රෂීඩ් අල් මැක්ට්‍රම් මහතාටත් එක්සත් අරාබි එමීර් රාජ්‍යයටත් අප වෙත දක්වන ලද ආශ්චර්යමත් ආගන්තුක සත්කාර පිළිබඳව, කාලීන වූ වැදගත් ප්‍රශ්න පිළිබඳව නායකත්වය දීම සම්බන්ධයෙන්ද ස්තුතිවන්ත වෙනවා යැයි කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n1210235</link>
    <topic>හිටපු එල්ටීටීඊ සාමාජිකයෝ 3ක්වෙඩි තැබීමේ ජාතික සංචිතයට</topic>
    <author>ප්‍රින්ස් ගුණසේකර</author>
    <content>එල්.ටී.ටී.ඊ. සංවිධානයේ ත්‍රස්තවාදී ක්‍රියාවලට සම්බන්ධව සිට මානුෂීය මෙහෙයුමේදී රජයට භාරවූ දක්‍ෂතම වෙඩික්කරුවන් තිදෙනෙකු ජාතික වෙඩි තැබීමේ සංචිතයට තෝරා ගෙන ඇත.පුනරුත්ථාපනය වන එල්.ටී.ටී.ඊ. සාමාජිකයන් 135ක් අතුරින් ජාතික වෙඩි තැබීමේ සංචිතයට තෝරාගෙන ඇත්තේ කේ. රජීවන්, ටී. තවෙන්තිරන් හා සෙල්ලමුත්තු පුෂ්පකුමාර් යන තිදෙනාය.ලබන වසේර ඉන්දියාවේ පැවැත්වෙන දකුණු ආසියානු ක්‍රීඩා උලෙළේදී ශ්‍රී ලංකාව නියෝජනය කරමින් තරග වැදීමට මේ ක්‍රීඩකයන් තිදෙනා යොදා ගන්නා බව ක්‍රීඩා ඇමැති මහින්දානන්ද අලුත්ගමගේ මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n1210236</link>
    <topic>දිවි නැඟුමට එරෙහි පෙත්සම් විභාග කිරීමටශ්‍රේෂ්ඨාධිකරණයට බලයක් නැහැ</topic>
    <author>නෙල්කා මැදගෙදර</author>
    <content>පාර්ලිමේන්තුවට ඉදිරිපත් කර ඇති දිවි නැඟුම සංවර්ධන දෙපාර්තමේන්තු පනත් කෙටුම්පතට එරෙහි පෙත්සම් විභාග කිරීමේ හෝ ඒ සම්බන්ධ තීන්දු දීමේ බලයක් ශ්‍රේෂ්ඨාධිකරණයට නැතැයි ෆයිස් මුස්තාපා සහ එස්.එල්.ගුණසේකර, රොමේෂ් ද සිල්වා යන ජානාධිපති නීතිඥවරු ශ්‍රේෂ්ඨාධිකරණය හමුවෙහි ඊයේ (22) ප්‍රකාශ කළහ.එවැනි අධිකරණ බලයක් නොමැතිව සිටියදී මෙවැනි පෙත්සම් විභාග කර තීන්දු ප්‍රකාශ කිරීම ආණ්ඩු ක්‍රම ව්‍යවස්ථාව උල්ලංඝනය කිරීමක් මෙන්ම පාර්ලිමේන්තු වරප්‍රසාද උල්ලංඝනය කිරීමක් බව එම නීතිවේදීහු සඳහන් කළහ.මේ පනත සම්මත කර ගැනීමේ පූර්ණ අධිකාරි බලය පාර්ලිමේන්තුව සතු බව ඔවුහු ප්‍රකාශ කළහ.හොඳ නරක ඕනෑම පනතක් සම්මත කිරීමේ බලයක් පාර්ලිමේන්තුව සතු බවත්, උත්තරීතරම ආයතනය වන පාර්ලිමේන්තුව සිදු කරන කටයුතු හෝ ගන්නා ප්‍රතිපත්තිමය තීරණය සම්බන්ධ තීන්දු දීමේ බලයක් ශ්‍රේෂ්ඨාධිකරණයට නැති බවත් එවැන්නක් සිදු කිරීම පාර්ලිමේන්තු වරප්‍රසාද උල්ලංඝනය කිරීමක් බවත් ජනාධිපති නීතිඥ රොමේෂ් ද සිල්වා මහතා සඳහන් කෙළේ ය. “දිවි නැඟුම” පනත් කෙටුම්පතට එරෙහිව ගොනු කළ විශේෂ පෙත්සම් විභාගයට ගත් අවස්ථාවේදී පනතට සහාය පළ කරමින් රොමේෂ් ද සිල්වා මහතා මේ බව කියා සිටියේ ය.පළාත් අටකින් සම්මත වී පාර්ලිමේන්තු අනුමැතිය සඳහා ඉදිරිපත් කර ඇති “දිවි නැඟුම සංවර්ධන දෙපාර්තමේන්තුව පිහිටුවීම සඳහා වන පනත් කෙටුම්පත” අභියෝගයට ලක් කරමින් මේ පෙත්සම ඉදිරිපත් කර තිබුනේ සමෘද්ධි සංවර්ධන නිලධාරි සංගමයේ ලේකම් චාමර කලු මද්දුමගේ මහතා ඇතුළු පිරිසක් විසිනි.එම පෙත්සමට සහාය දක්වමින් අතරමැදි පෙත්සම් හතරක් පමණක් ඉදිරිපත්ව තිබූ අතර පෙත්සමට විරෝධය පළ කරමින් පනත් කෙටුම්පතට සහාය දක්වමින් අතරමැදි පෙත්සම් දහයක් ඉදිරිපත්ව තිබිණි. දිවි නැඟුම පනත් කෙටුම්පත මගින් සමෘද්ධි අධිකාරිය, උඩරට සංවර්ධන අධිකාරිය සහ දක්ෂිණ සංවර්ධන අධිකාරිය එකම ආයතනයක් ලෙස ඒකාබද්ධ කිරීමට යෝජනා කර තිබුණි.එම පනත් කෙටුම්පතට සහාය පළ කිරීම සඳහා වෘත්තිය සමිති නියෝජිතයෝ රැසක් ඊයේ (22) අධිකරණයට පැමිණ සිටියහ.අගවිනිසුරු ආචාර්ය ශිරාණී බණ්ඩාරනායක, නිමල් ගාමිණී අමරතුංග, කේ.ශ්‍රී පවන් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම් විභාගය දෙවන වරට ඊයේ (22) ආරම්භ විය.එහිදී පෙත්සම්කරුවකු වෙනුවෙන් පෙනී සිටි නීතිඥ පුලස්ති හේවාමාන්න මහතා මේ පනත් කෙටුම්පතෙහි 38 සහ 39 යන වගන්තීන් ආණ්ඩුක්‍රම ව්‍යවස්ථාවට පටහැනි බව කීය. මේ පනත් කෙටුම්පත මගින් සියලුම අංශවලට අදාළ විධි විධාන සලස්වා ඇති අතර ඒ සම්බන්ධ තොරතුරු දැන ගැනීමට හෝ අදහස් දැක්වීමට ජනතාවට ඇති අයිතිය 38, 39 වගන්තීන් මගින් ආවරණය කර ඇතැයි නීතිඥවරයා සඳහන් කෙළේ ය. එබැවින් ජනතාවට වැදගත් වන තොරතුරු දැන ගැනීමේ අයිතිය එමගින් අහිමි කර ඇතැයි හෙතෙම සඳහන් කෙළේ ය. සියලුම බලයන් ඇමැතිවරයා හරහා සංකේන්ද්‍රනය කිරීමක් මේ පනත මගින් සිදු වන බව ඒ මහතා කීය. දිවි නැ¼ගුම දෙපාර්තමේන්තුව සම්බන්ධව මූල්‍ය, නීති රෙගුලාසි සම්පාදනය යනාදිය ඇමැතිවරයාට පූර්ණ වශයෙන් පැවරීමක් සිදුවන බව නීතිඥවරයා සඳහන් කෙළේ ය.ප්‍රජාතන්ත්‍රවාදය ඉක්මවා යන අනවශ්‍ය ආකාරයෙන් බලය පැවරීමක් ඇමැතිවරයා වෙත මෙහිදී සිදුවන බව නීතිඥ හේවාමාන්න මහතා සඳහන් කෙළේ ය. පනත් කෙටුම්පතෙහි 41 (1) වගන්තිය එවැන්නකි. එය නීති රෙගුලාසි සැකසීම සඳහා ඇති වගන්තීන් සමඟ කියැවීමේදී අනවශ්‍ය ලෙස බලය එක් පුද්ගලයකු වටා කේන්ද්‍රගත වීමක් සිදුවන බව නීතිඥවරයා කියා සිටියේ ය. පනතකට එරෙහි මැදිහත් පාර්ශ්ව පෙත්සම්කරුවන් හතර දෙනකු වෙනුවෙන් පෙනී සිටිමින් නීතිඥවරයකු දීර්ඝ ලෙස කරුණු ඉදිරිපත් කෙළේ ය.පනත් කෙටුම්පතට එරෙහිව ගොනු කළ තවත් පෙත්සමක් වෙනුවෙන් නීතිඥ සේනානි දයාරත්න මහතා කරුණු ඉදිරිපත් කෙළේ ය. මේ පනත මගින් පිහිටුවීමට නියමිත ඛ්ධථථභදඪබර ඡචඵඥඤ ඡචදඬ යන්න කවුරුන් විසින් පවත්වාගෙන යන්න මෙම පනතෙහි සඳහන්ව නැත. එහි ඇති කළමනාකරණ මණ්ඩලයට බලය ඇත්තේ අධීක්ෂණයට සහ වරින් වර නියෝග කිරීමට පමණි. වරින් වර නියෝග සහ රෙගුලාසි නිකුත් කිරීමෙන් පමණක් බැංකුවක් පවත්වාගෙන යා නොහැකි යැයි නීතිඥ සේනානි දයාරත්න මහතා සඳහන් කෙළේ ය. මේ බැංකුව පිහිටුවීමට සූදානම් වන්නේ දුප්පතුන්ගේත් දුප්පතුන් සතු මුදලිනි. මිලියන ගණනක් උපයා න.එම්.ඩබ්ලිව්. රථයෙහි ගමන් ගන්නා පුද්ගලයාට වඩා ගමේ දිළිඳු මිනිසාට රුපියල් දහය පවා ඉතා වැදගත් බව මෙහිදී නීතිඥවරයා සඳහන් කෙළේ ය. පවත්වාගෙන යන පුද්ගලයකු හෝ ආයතනයක් පිළිබඳ කිසිදු සඳහනකින් සහ මහ බැංකු අධීක්ෂණයෙන් තොරව මෙවැනි බැංකුවක් ඇති කිරීම විශාල අවිශ්වාසයක් ඇති කරන බව ඒ මහතා සඳහන් කෙළේ ය. මීට පෙර පිහිටුවන ලද මෙරට සියලු බැංකු සහ බලපත්‍රලාභී මූල්‍ය ආයතන අධික්ෂණය, පරිපාලනය, නීති රෙගුලාසි සම්බන්ධ පැහැදිලි කිරීම් ඇතැත් මේ බැංකුව සම්බන්ධයෙන් පමණක් එවැන්නක් නැත්තේ මන්දැයි යන්න ප්‍රශ්නයක් බව ඒ මහතා කියා සිටියේ ය. මෙලෙස කළමනාකරණය කළ නොහැකි බැංකුවක් පිහිටුවීම ආණ්ඩුක්‍රම ව්‍යවස්ථාවෙහි 12(1) වගන්තිය උල්ලංඝනය කරන්නක් බවද නීතිඥ දයාරත්න මහතා සඳහන් කෙළේ ය.පනත් කෙටුම්පතට සහාය දක්වමින් ගොනුකළ අතරමැදි පාර්ශ්ව පෙත්සම් දෙකක් වෙනුවෙන් පෙනී සිටි ජනාධිපති නීතිඥ ෆයිස් මුස්තාපා මහතා දීර්ඝ ලෙස කරුණු ඉදිරිපත් කෙළේ ය.මේ පනත් කෙටුම්පත ඉදිරිපත් වන්නේ ව්‍යවස්ථාදායකමය ක්‍රියාදාමයක ප්‍රතිඵලයක් වශයෙනි. ඒ සම්බන්ධ සියලු තීරණ ගැනීමේ බලය පාර්ලිමේන්තුව සතුවේ. එය පාර්ලිමේන්තුවෙහි අභ්‍යන්තර ක්‍රියාදාමයකි. ඒ සම්බන්ධ නියෝග නිකුත් කිරීමේ හැකියාවක් ශ්‍රේෂ්ඨාධිකරණය සතුව නැතැයි ජනාධිපති නීතිඥවරයා සඳහන් කෙළේය. රටේ ප්‍රධානියා ලෙස ජනාධිපතිවරයා ගන්නා තීරණ කිසිවකුට අභියෝගයට ලක්කළ නොහැකිය. එයට අකමැති, කැමැති පිරිස් කවරකු වුවත් සෑම ශ්‍රී ලාංකිකයකුගේම නායකයා ලෙස ඔහු ගන්නා තීරණ පිළිගත යුතු බව ඒ මහතා කීය.අගවිනිසුරුතුමිය - අධිකරණය සතු බලය ආණ්ඩුක්‍රම ව්‍යවස්ථාවෙහි 110 සහ 124 වගන්තීන් එක්ව ගෙන කියැවීමේදී පැහැදිළි වෙනවා නේද?ජනාධිපති නීතිඥවරයා - ඔව්. එහෙත් පාර්ලිමේන්තුව ගන්නා තීරණ අභියෝගයට ලක් කළ නොහැකියි. මේ පනත් කෙටුම්පත සම්මත වී තිබුණානම් එයට මැදිහත්වීමට කිසිවකුටත් බැහැ. යමක් පාර්ලිමේන්තු න්‍යාය පුස්තකයට ඇතුළත් වූ පසු එය පාර්ලිමේන්තුව සතු දෙයක් බවට පත්වෙනවා.එවැනි අවස්ථාවක ඊට අභියෝග කිරීමේ හැකියාවක් කිසිවකුට නැහැ. පාර්ලිමේන්තු න්‍යාය පුස්තකයෙහි ඇති යමක ව්‍යවස්ථානුකූල භාවය විමසීමේ බලයක් ශ්‍රේෂ්ඨාධිකරණයට නැහැ. එය පැහැදිලියි. ශ්‍රේෂ්ඨාධිකරණය මෙරට ඉහළම සහ අවසාන ඇපෑල අධිකරණය බවට කිසිදු සැකයක් නැහැ. එහෙත් පාර්ලිමේන්තුව හමුවෙහි ඇති යමක් සම්බන්ධ නියෝග නිකුත් කිරීමේ බලයක් ශ්‍රේෂ්ඨාධිකරණය සතුව නැතැයි මුස්තාපා මහතා සඳහන් කෙළේය. පාර්ලිමේන්තුව විසින් යම් පනත් කෙටුම්පතක් සම්මත කරන්නේ නම් ඊට අභියෝග කිරීමේ හැකියාවක් කිසිදු තරාතිරමක පුද්ගලයකුට නැතැයි ඒ මහතා අවධාරණය කෙළේය. ඒ අනුව දිවි නැඟුම පනත් කෙටුම්පත අභියෝගයට ලක් කිරීමේ බලයක් කිසිදු පුද්ගලයකුට නැතැයි ද, එවැනි පෙත්සම් විභාග කර තීන්දු දීමේ බලයක් ශ්‍රේෂ්ඨාධිකරණය සතුව නැතැයිද ජනාධිපති නීතිඥවරයා සඳහන් කෙළේය. ඒකීය රටක ක්‍රියාදාමය සහ ව්‍යවස්ථාමය බලය පවතින්නේ පාර්ලිමේන්තුව සතුව පමණයි. ආණ්ඩුක්‍රම ව්‍යවස්ථාවේ 134 ජී (10) වගන්තිය මඟින් එවැනි පනත් සම්මත කිරීම සම්බන්ධයෙන් දක්වා තිබෙනවා. අගවිනිසුරුතුමිය - එම වගන්තිය අනුව පනත් කෙටුම්පත්වල ව්‍යවස්ථානුකූලභාවය විමසීමේ බලය ශ්‍රේෂ්ඨාධිකරණයට සතුවන බව සඳහන් වනවා.ජනාධිපති නීතිඥවරයා - ඔව්. නමුත් පාර්ලිමේන්තු න්‍යාය පුස්තකයට ඇතුළත් වූ යමක් සම්බන්ධ එවැනි තීරණ ගත නොහැකියි. එක් පළාත් සභාවක් ක්‍රියාත්මක නොවීම නිසා එය පාර්ලිමේන්තු න්‍යාය පුස්තකයට ඇතුළත් නොකිරීම කළ නොහැකියි. සෙසු පළාත් සභා අටම පනතට සහාය දැක්වීම ඊට ප්‍රමාණවත්. එය පාර්ලිමේන්තුවෙහි ස්වාධිපත්‍යයයි. පළාත් සභා මේ පනතට විරුද්ධ වුවත් පාර්ලිමේන්තුවෙහි තුනෙන් දෙකක බහුතර බලයෙන් මේ පනත් කෙටුම්පත සම්මත කර ගැනීමේ හැකියාව තිබෙනවා. එය පාර්ලිමේන්තුව සතු බලයයි. එය ඉවත් කිරීමට කිසිවකුටත් බැහැ. අගවිනිසුරුතුමිය - ආණ්ඩුක්‍රම ව්‍යවස්ථාවෙහි පැහැදිලිව සඳහන් වෙනවා සෑම පළාත් සභාවක්ම නිසි ලෙස පිහිටවිය යුතු බව. නමුත් 154 ජී (1) වගන්තිය අනුව ඕනෑම පනත් කෙටුම්පතක් සම්මත කිරීමේ බලය පාර්ලිමේන්තුවට පවරා තිබෙනවා. මේ සෑම කරුණක්ම වැදගත් වන්නේ මේ සම්බන්ධ අධිකරණ බලය ශ්‍රේෂ්ඨාධිකරණය සතුව තිබේනම් පමණයි. නිසි අධිකරණ බලයකින් තොරව මේ සම්බන්ධ කරුණු විමසීම ඔබ සඳහන් කළ කරුණු අනුව ශ්‍රේෂ්ඨාධිකරණයට කළ නොහැකියි. ජනාධිපති නීතිඥවරයා - පාර්ලිමේන්තුව ජනතාවගේ හඬයි. ජනතාවට අදහස් දැක්විය හැක්කේ පාර්ලිමේන්තුව හරහා පමණයි.දිවි නැඟුම සංවර්ධන ආයතනයෙහි මුදල් ඇමැතිවරයා සතු මුදල් නොවෙයි. එම මුදල්වල භාරකාරත්වය ඇත්තේ එම දෙපාර්තමේන්තුවටයි. විගණකාධිපතිවරයා ඒ සම්බන්ධ සියලු වගකීම් දරනවා. ඔහුගේ අධීක්‍ෂණය යටතේ ඒ ඒ අංශ, ව්‍යාපෘති සඳහා වැය කළ යුතු මුදල් පිළිබඳ තීරණය කරන්නේ කැබිනට් මණ්ඩලයයි. එම මුදල් වැය කළ යුතු ද නැද්ද, කුමන ප්‍රමාණයක් වෙන් කළ යුතුද යන්න තීරණය කරන්නේ කැබිනට් මණ්ඩලයයි. රජය විසින් වරින්වර මූල්‍ය තීරණ ගැනීම යනුවෙන් සඳහන්ව ඇත්තේ කැබිනට් මණ්ඩලයෙහි මැදිහත්වීමයි. එබැවින් මූල්‍ය පරිපාලනය සම්බන්ධ පැහැදිලි කිරීම් නැති බවද, පිළිගත් අධීක්‍ෂණයකින් තොර බවටද කරන ප්‍රකාශ අසත්‍යයයි. මෙය සම්පූර්ණයෙන්ම විගණකාධිපතිවරයාට යටත්වන පරිදි සැකසෙනවා යැයි ජනාධිපති නීතිඥ ෆයිස් මුස්තාපා මහතා සඳහන් කෙළේය.විනිසුරු ශ්‍රීපවන් - ඕනෑම දෙපාර්තමේන්තුවක් සතුව මුදල් තිබිය හැකියි. එහෙත් වැදගත්වන්නේ එම මුදල් වැය කරන ආකාරය සහ එය විගණනය කරන්නේ කෙසේද යන්නයි. ඔව්. ආණ්ඩුක්‍රම ව්‍යවස්ථාවෙහි 148 ව්‍යවස්ථාව අනුව සියලුම මුදල් සම්බන්ධ තීරණ ගැනීමේ නීතිමය බලය පාර්ලිමේන්තුව සතුයි. විගණකාධිපතිවරයා විගණනය කිරීමෙන් පසු ඒ සම්බන්ධ වාර්තාව පාර්ලිමේන්තුවට ලබා දෙනවා. එය සාමාන්‍යයෙන් දෙපාර්තමේන්තු සම්බන්ධයෙන් පාර්ලිමේන්තුව සහ විගණකාධිපතිවරයා කටයුතු කරන ආකාරය සහ සමානයි. විනිසුරු නිමල් ගාමිණී අමරතුංග - එය අදාළ වන්නේ මහජන මුදල්වලටයි. එහෙත් මෙහිදී ලැබෙන මුදල් ඊට වඩා වෙනස් වෙනවා. ජනාධිපති නීතිඥවරයා – ඔව්. ලැබෙන ප්‍රදානයන්, ආධාර, බදු සියල්ල මහජන මුදල්වලට අයත් වෙනවා. මෙහිදී ජනතාවගේ මුදල් ඉතිරි කළ මුදල් නීත්‍යානුකූල මුදල් ලෙස පිළිගැනෙනවා.දිවි නැඟුම සංගමයේ බැංකුවල මුදල් ඇමැතිවරයාට පරිහරණය කිරීමට ලැබෙන බවට චෝදනා එල්ල වුණා. එහෙත් සැබැවින්ම වන්නේ මුදල් වැය කිරීමේ ප්‍රමුඛතා තීරණය කිරීමේ බලය ඇමැතිවරයාට ලැබීම පමණයි. ව්‍යවස්ථානුකූලව සම්මත වන මේ පනත ඉක්මවා යාමේ බලයක් ඇමැතිවරයාට ලැබෙන්නේ නැහැ. ඇමැතිවරයාගේ සිතූ මනාපයට මුදල් වැය කළ හැකි බවට එල්ලවන චෝදනා අසත්‍යයි. මෙම මූල්‍ය යෙදවීම් සියල්ල සිදුවන්නේ නීතිමය රාමුවක් තුළ පමණයි. යම් පනතක් පළාත් සභා මඟින් සම්මත කර තිබෙන අවස්ථාවක යම් පළාත් සභාවක් ක්‍රියාකාරිව පවතින්නේ නැතිනම් එම පළාත් සභාව නියෝජනය කරමින් අදහස් දැක්වීමේ ව්‍යවස්ථාමය බලය එහි ආණ්ඩුකාරවරයා සතුයි. පළාත් සභාවකින් එය සම්මත වී නැතැත් එය පාර්ලිමේන්තුවේ තුනෙන් දෙකක බහුතරයකින් සම්මත වේ නම් එය නීත්‍යානුකූල වෙනවා.පනත් කෙටුම්පතට සහාය පළකරමින් ගොනු කර තිබූ මැදිහත් පාර්ශව පෙත්සම සම්බන්ධයෙන් කරුණු ඉදිරිපත් කරමින් ජනාධිපති නීතිඥ එස්. එල්. ගුණසේකර මහතා සඳහන් කෙළේ පාර්ලිමේන්තුව ඉදිරියට පැමිණි පනත් කෙටුම්පතක් සම්බන්ධයෙන් කරුණු විමසීමේ බලයක් ශ්‍රේෂ්ඨාධිකරණය සතුව නොමැති බවය. ඕනෑම පනතක ව්‍යවස්ථානුකූලභාවය විමසා එය තුනෙන් දෙකක බහුතරයකින් හෝ තුනෙන් දෙකක බහුතරයකින් සහ ජනමත විචාරණයකින් සම්මත කළ යුතුද යන්න තීරණය කිරීමේ බලය ශ්‍රේෂ්ඨාධිකරණයට තිබේ. එහෙත් යම් පනතක් ජනතාවට වැදගත්ද, නැතිද, එය ජනතාවට හිතකර හෝ අහිතකර ලෙස බලපාන්නේද යන්න පිළිබඳ තීරණය කිරීමේ බලයක් ශ්‍රේෂ්ඨාධිකරණයට නැත. එය තීරණය කළ යුත්තේ පාර්ලිමේන්තුව විසිනි.පාර්ලිමේන්තුවෙහි තීරණ කිසිදු අධිකරණයක් හමුවෙහි අභියෝගයට ලක් කළ නොහැක. ව්‍යවස්ථානුකූල ක්‍රියාදාමයක් යටතේ පාර්ලිමේන්තුව විසින් නීති සම්පාදනය කිරීම හෝ එම ක්‍රියාවලිය පිළිබඳ විමසීමේ හෝ තීන්දු ගැනීමේ බලයක් ශ්‍රේෂ්ඨාධිකරණයට නැත. එම සියලු බලයන් පැවරෙන්නේ පාර්ලිමේන්තු කථානායකවරයාට බව ජනාධිපති නීතිඥවරයා කීය. දේශපාලන ප්‍රතිපත්තීමය කාරණා අධිකරණය හමුවට යම් අවස්ථාවක ඉදිරිපත් වන්නේ නම් ඒවා විභාග කිරීමේ බලයක් ශ්‍රේෂ්ඨාධිකරණයට නැත.ඒ සම්බන්ධයෙන් ජනාධිපතිවරයා අධිකරණයෙහි මතය විමසා සිටි අවස්ථාවකදී හැර වෙනත් කිසිදු අවස්ථාවක ප්‍රතිපත්තිමය තීරණ ගැන මත පළ කිරීම ශ්‍රේෂ්ඨාධිකරණයට කළ නොහැකිය. එය ආණ්ඩුක්‍රම ව්‍යවස්ථාවෙහි 154 ජී (3) වගන්තිය සැලකීමේදී වඩාත් හොඳින් පැහැදිලි වන බව ජනාධිපති නීතිඥවරයා සඳහන් කෙළේය. ආණ්ඩුක්‍රම ව්‍යවස්ථාවෙහි 154 ජී (3) අනුව යම් පනතක ව්‍යවස්ථානුකූලභාවය පිළිබඳ සිය මතය ජනාධිපතිවරයා වෙත දන්වා යැවීමෙන් පසුව ශ්‍රේෂ්ඨාධිකරණය සතු ක්‍රියාවලිය අවසන් වේ. ඉන් ඔබ්බට යමින් එම පනත් කෙටුම්පත ගැසට් කිරීම, ජනතාවට ඇති වැදගත්කම තීරණය කිරීම යන කිසිවක් ශ්‍රේෂ්ඨාධිකරණයට කළ නොහැකි යැයි ජනාධිපති නීතිඥවරයා සඳහන් කළේය.එසේම පළාත් පාලන නීතිය අනුව පළාත් සභාවක බලය එම පළාත් ආණ්ඩුකාරවරයාට පැවරෙනවා. එය පාර්ලිමේන්තුව මඟින් සම්මත කළ නීති මඟින් සහතික කර තිබෙනවා. ඒ අනුව ඇමැති මණ්ඩලය මහ ඇමැතිවරයා නියෝජනය කරමින් ආණ්ඩුකාරවරයාට කටයුතු කළ නොහැකි බවට කිසිදු නීතිමය සඳහනක් නැතැයි ජනාධිපති නීතිඥවරයා සඳහන් කළේය.මේ දිවි නැ¼ගුම පනත් කෙටුම්පත මඟින් පිහිටුවීමට නියමිත බැංකුවල පරිපාලනය, මූල්‍ය පරිහරණය ඒ පිළිබඳ විශ්වාසනීයත්වය පිළිබඳ විමසීම අධිකරණය සතු රාජකාරියක් නොවෙයි. පාර්ලිමේන්තුව විසින් එම කරුණු තීරණය කළ යුතුයි. යම් පනතක ව්‍යවස්ථානුකූලභාවය විමසීම හැර වෙනත් තීන්දු ගැනීමේ බලයක් මෙම අධිකරණයට නැතැයි ජනාධිපති නීතිඥ එස්. එල්. ගුණසේකර මහතා සඳහන් කළේය.මැදිහත් පෙත්සම්කාර සිවිල් වැසියකු වන කන්දයියා නැමැත්තා වෙනුවෙන් පෙනී සිටි ජනාධිපති නීතිඥ රොමේෂ් ද සිල්වා මහතා සඳහන් කළේ ද මේ පෙත්සම් විභාග කිරීමට ශ්‍රේෂ්ඨාධිකරණයට අධිකරණ බලයක් නොමැති බවයි. පනත් කෙටුම්පතක ව්‍යවස්ථානුකූලභාවය තීරණය කිරීම සඳහා වු සීමිත බලයක් පමණක් ආණ්ඩු ක්‍රම ව්‍යවස්ථාවෙහි 120 වගන්තිය අනුව අධිකරණය සතුවන බව ඒ මහතා සඳහන් කළේය.තුනෙන් දෙකක බහුතරයකින් හෝ තුනෙන් දෙකේ බහුතරයෙන් සහ ජනමත විචාරණයකින් පනත් සම්මත කරන්නේද යන්න තීරණය කිරීම පාර්ලිමේන්තුව සතු බව ජනාධිපති නීතිඥවරයා සඳහන් කළේය. එම බලයට යම් බලපෑමක් සිදු වන කටයුතුª කිරීම පාර්ලිමේන්තු වරප්‍රසාද උල්ලංඝනය කිරීමක් බවද ලඝු වූ බලයක් සහිතව එවැනි ප්‍රතිපත්තිමය කාරණා සම්බන්ධ තීන්දු දීමේ හැකියාවක් ශ්‍රේෂ්ඨාධිකරණයට නැතැයිද ද සිල්වා මහතා සඳහන් කළේය.මෙම පනත් කෙටුම්පත සම්බන්ධ පළාත් සභාවල අදහස් විමසීම සම්බන්ධයෙන් හෙතෙම කරුණු දැක්වීය. ලංකාව යනු පෙඩරල් රටක් නොවේ. එය ඒකීය රටකි. එහි බලය ඇත්තේ මධ්‍යම ආණ්ඩුව සතුවයි. ඒ අනුව පෙඩරල් රාජ්‍යයක මෙන් පළාත් සභා ගන්නා තීරණ මත සිය තීන්දු වෙනස් කිරීමේ අවශ්‍යතාවයක් මෙරට මධ්‍යම ආණ්ඩුවට නැතැයි ජනාධිපති නීතිඥවරයා සඳහන් කළේය.පනත් කෙටුම්පතක් පළාත් සභාවට යොමු කරන්නේ ඔවුන්ගේ අදහස් දැන ගැනීමට පමණයි. පාර්ලිමේන්තුවෙහි තුනෙන් දෙකක බහුතරයක සම්මතයට බලපෑම් කිරීමක් කිරීමේ හැකියාවක් පළාත් සභා මඟින් සිදු කරන්නේ නැත. පාර්ලිමේන්තුව උත්තරීතර වේ. පාර්ලිමේන්තුවට අවශ්‍ය දේ කිරීමට පාර්ලිමේන්තුවට අවස්ථාව දිය යුතුයි.පූර්ණ ව්‍යවස්ථාදායකමය බලය ඇත්තේ පාර්ලිමේන්තුව සතුවය. උතුරු පළාත් සභාව සක්‍රීය පැවතීම හෝ නොපැවතීම පාර්ලිමේන්තුව සතු කාරණයක් නොවේ. මෙම පනත් කෙටුම්පත සම්බන්ධ සෑම කාරණාවකදීම සිහි තබාගත යුතුª ප්‍රධානතම කාරණා දෙක නම් මෙරට ඒකීය රටක් වන බව සහ පූර්ණ බලය මධ්‍යම ආණ්ඩුව සතුවන බව රොමේෂ් ද සිල්වා මහතා කියා සිටියේය. එකම පළාත් සභාවකින් හෝ සම්මත නොවී තිබුණද මෙම පනත් කෙටුම්පත තුනෙන් දෙකේ බහුතරයකින් සම්මත කර ගත හැකි යැයි ජනාධිපති නීතිඥවරයා තවදුරටත් සඳහන් කළේය.ආණ්ඩුක්‍රම ව්‍යවස්ථාවේ 154 (සී) අනුව පළාත් සභා ස්වාධීන ආයතන නොවේ. විධායකයෙහි ප්‍රධානියා වන ජනාධිපතිවරයා වටා පළාත් සභා වල බලය ද සංකේන්ද්‍රනය වී පවතී. ජනාධිපතිවරයාගේ නියෝජිතයකු ලෙස ආණ්ඩුකාරවරයා පත් කර ඇත. එබැවින් පළාත් සභාවල අදහස් නියෝජිතයකු ලෙස ප්‍රකාශ කිරීමේ බලය ආණ්ඩුකාරවරයා සතුව ඇතැයි රොමේෂ් ද සිල්වා මහතා සඳහන් කළේය.මෙම පනතට සහාය දක්වමින් නීතිඥ රසාංග හරිස්චන්ද්‍ර මහතා වෙනුවෙන් නීතිඥ ඉක්‍රාම් මොහොමඩ් මහතා පෙනී සිටීමට නියමිතය.පෙත්සම් විභාගය අදට (23) කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n1210237</link>
    <topic>බ්‍රිතාන්‍යයෙන් පිටුවහල් කළ ශ්‍රී ලාංකිකයෝ යළි අද මවුබිමට</topic>
    <author>මහින්ද අලුත්ගෙදර</author>
    <content>බ්‍රිතාන්‍යයෙන් පිටුවහල් කළ ශ්‍රී ලාංකිකයන් 60 දෙනා අද (23) ශ්‍රී ලංකාවට පැමිණීමට නියමිතව ඇත.නීති විරෝධී ලෙස බ්‍රිතාන්‍යයට ඇතුළු වූ මේ සංක්‍රමණිකයන් පිරිස එරටින් පිටුවහල් කිරීමත් සමඟ බ්‍රිතාන්‍යයට අයත් විශේෂ ගුවන් යානයකින් යළි මෙරටට පැමිණෙන බව වාර්තා වෙයි. රැකවරණය පතා සරණාගතයන් ලෙස  බ්‍රිතාන්‍යයට ගිය මේ ශ්‍රී ලාංකිකයන් පිරිස සරණාගතභාවය ඉල්ලා බ්‍රිතාන්‍යය සංක්‍රමණ දෙපාර්තමේන්තුව වෙත අයැදුම්පත් යොමුකළද ඒවා ප්‍රතික්ෂේප කිරීම සහ වත්මන් ශ්‍රී ලංකාවේ වාතාවරණය ඉතාම යහපත් බව සැලකිල්ලට ගෙන රටින් පිටුවහල් කිරීමට බ්‍රිතාන්‍ය රජය පියවර ගෙන ඇත.මේ අතර බ්‍රිතාන්‍යය ආගමන හා විගමන බලධාරීන් සඳහන් කර ඇත්තේ මොවුන් සමඟ එරට විශේෂ නිලධාරීන් කණ්ඩායමක්ද ශ්‍රී ලංකාවට පැමිණීමට නියමිත බවයි.මේ වනවිට සිදුකළ විමර්ශනවලට අනුව මොවුන් ව්‍යාජ ගමන් බලපත‍්‍ර ඇතුළු ලිපි ලේඛන උපයෝගී කර ගනිමින් බ්‍රිතාන්‍යයට ඇතුළු වී ඇති බවට අනාවරණය වී තිබෙන අතර අධ්‍යාපන කටයුතු වෙනුවෙන් මෙලෙස බ්‍රිතාන්‍යයට ගිය බව පවසා තිබේ.කෙසේ වුවද මේ පිරිස බ්‍රිතාන්‍යයෙන් පිටමං කිරීමට එරෙහිව එරට කොටිහිතවාදී මානව හිමිකම් සංවිධාන විරෝධතාවන්හි නිරත වන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n1210238</link>
    <topic>රාජ්‍ය ආයතන 50 %ක ඩෙංගු මර්දන කමිටු පිහිටුවා නොතිබීම කනගාටුවට කරුණක්</topic>
    <author>සන්ධ්‍යා කරුණාරත්න</author>
    <content>ඩෙංගු මදුරු මර්දන කටයුතු සඳහා මෙතෙක් කමිටු පත් කර නොමැති රාජ්‍ය ආයතනවල එකී කමිටු කඩිනමින් පිහිටුවන්නැයි සෞඛ්‍ය ඇමැති මෛත්‍රීපාල සිරිසේන මහතා ඉල්ලීමක් කරයි.රාජ්‍ය දෙපාර්තමේන්තු, සංස්ථා, ව්‍යවස්ථාපිත මණ්ඩල සහ අමාත්‍යාංශවල ඩෙංගු මර්දන කමිටු පිහිටුවන ලෙස ජනාධිපති ලේකම්වරයා නිකුත් කළ චක්‍රලේඛයට අනුව මේ කමිටු පිහිටවිය යුතු වුවත් රාජ්‍ය ආයතන සියයට 50 ක කමිටු පිහිටුවා නොතිබීම කනගාටුදායක බව ද ඇමැතිවරයා පැවැසුවේය.ඩෙංගු මර්දනය කිරීම සඳහා රාජ්‍ය දෙපාර්තමේන්තු, සංස්ථා, ව්‍යවස්ථාපිත මණ්ඩල සහ අමාත්‍යාංශවල පත් කළ ඩෙංගු මර්දන කමිටු නිලධාරීන් පුහුණු කිරීමේ වැඩසටහන ශ්‍රී ලංකා පදනම් ආයතනයේදී ඊයේ (22) පැවැතිණි. ඇමැතිවරයා ඊට සහභාගී වෙමින් මේ බව ප්‍රකාශ කළේය. අමාත්‍යාංශ 63න් 45ක ද, දෙපාර්තමේන්තු 90 න් 35ක ද, අධිකාරී 33න් 19ක ද, මණ්ඩල 30න් 13ක ද, රාජ්‍ය කොමිෂන් සභා 21න් 9ක ද, සංස්ථා 24 න් 14ක ද, ව්‍යවස්ථාපිත ආයතන 142න් 49ක ද ඩෙංගු මදුරු මර්දන කමිටු පිහිටුවා‍ නොමැති බව ඇමැතිවරයා කීය.ඉදිරි කාලය තුළදී ඊසාන දිග මෝසම් වර්ෂාව ලැබීමත් සමඟ ඩෙංගු මදුරුවන් බෝවීම ඉහළ යාමේ අවදානමක් ද පවතියි.එම කමිටු පිහිටුවීම සිදු නොකිරීමෙන් එකී ආයතනවල ප්‍රධානීන් තම ජීවිතයටවත් ආසාවක් නොදක්වන පිරිසක් ලෙස කටයුතු කරන්නේ යැයි ද ඇමැතිවරයා පැවැසීය.මෙරටින් ඩෙංගු තුරන් කිරීම සඳහා රජයක් විදියට කළ යුතු සහ කළ හැකි කටයුතු නොපිරිහෙළා ඉටු කර තිබෙන බව ද ඇමැතිවරයා මෙහිදී මතක් කළේය.ඩෙංගු රෝගීන්ගේ වාර්තා වීම ඉහළ ගොස් පැවැතියත් මරණ සංඛ්‍යාව අඩු වීම යහපත් ප්‍රවනතාවක් බව ද යම් පුද්ගලයකුට රෝගය වැළඳෙන තුරු නොසිට ‍මදුරුවන් බෝවීම වළක්වා ගැනීමට අවශ්‍ය කටයුතු සිදු කරන ලෙස මහජනතාවගෙන් ඉල්ලීමක් කරන බව ද ඇමැතිවරයා ප්‍රකාශ කළේය.ඩෙංගු මරණ සංඛ්‍යාව අවම කර ගත හැකි වූයේ වෛද්‍ය, හෙද ඇතුළු රෝහල් කාර්ය මණ්ඩලයේ දක්ෂතාව නිසා බව ද ඇමැතිවරයා කීය. සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක, අතිරේක ලේකම් වෛද්‍ය සුජාතා සේනාරත්න, නියෝජ්‍ය අධ්‍යක්ෂ ජනරාල් (මහජන සෞඛ්‍ය) වෛද්‍ය සරත් අමුණුගම, ජාතික‍ ඩෙංගු මර්දන ඒකකයේ අධ්‍යක්ෂ වෛද්‍ය රංජිත් බටුවන්තුඩාව මහත්ම මහත්මීහුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n1210239</link>
    <topic>සිසුන් 2කට බරපතළ තුවාල සිදු කළැයි වි‍‍‍‍ශේෂ කාර්ය බළකා රියැදුරු රිමාන්ඩ්</topic>
    <author>ශිරෝමි අබයසිංහ</author>
    <content>යතුරු පැදියක ගමන් ගත් පාසල් සිසුන් දෙදෙනෙක් හප්පවා බරපතළ තුවාල සිදු කිරීම සම්බන්ධයෙන් වි‍‍‍‍ශේෂ කාර්ය බළකායේ ජීප් රථ රියැදුරකු නුගේගොඩ වැඩ බලන මහෙස්ත්‍රාත් සුනීතා නානායක්කාර මහත්මිය විසින් නොවැම්බර් 01 දා දක්වා රිමාන්ඩ් භාරයට පත් කෙරිණි.මෙසේ රිමාන්ඩ් භාරයට පත් වූයේ කොස්තාපල් වජිර නිශ්ශංඛ කුමාරසිරි බණ්ඩාර යන අයයි.හයිලෙවල් පාරේ මොරකැටිය හන්දියේදී පසුගිය 19 දා පස්වරු 5.30 ට පමණ මේ අනතුර සිදු වී ඇතැයි මහරගම පොලිසිය අධිකරණයට වාර්තා කළේය.ජීප් රථය මහරගම සිට කොට්ටාව ‍දෙසට ගමන් කරමින් සිටියදී ඉදිරියෙන් ගමන් කළ යතුරු පැදියේ හැපී මේ අනතුර සිදු වී තිබේ.යතුරු පැදිය එළවූ කනිෂ්ක ප්‍රබෝද් කලුබෝවිල රෝහලේ ප්‍රතිකාර ලබන බවත් ඔහුගේ දකුණු කකුල ආබාධයට ලක් වී ඇති අතර හසන් චතුරංග ගුණවර්ධන යන අයගේ වම් පාදයට බරපතළ තුවාල සිදු වී ඇති බවද පොලිසිය අධිකරණයට වාර්තා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n12102310</link>
    <topic>අන්තර්ජාලය ඔස්සේ විදේශ ගමන් බලපත්‍ර ළඟදීම</topic>
    <author>ජීවනී පතිරණ</author>
    <content>අන්තර්ජාලය ඔස්සේ විදේශ ගමන් බලපත්‍රයක් ලබාගැනීමේ පහසුකම ළඟඳීම උදාවන බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ (ICTA) රාජ්‍ය අංශය ප්‍රතිනිර්මාණය කිරීමේ අංශයේ අධ්‍යක්ෂ වසන්ත දේශප්‍රිය මහතා අනාවරණය කරයි.දැනටමත් එහි තාක්ෂණික කටයුතු සම්පූර්ණයෙන්ම නිම කර ඇති බව පවසන ඒ මහතා, ඉතිරිව ඇත්තේ නීතිමය කටයුතු සම්පූර්ණ කිරීම බවද සඳහන් කරයි.දේශප්‍රිය මහතා මේ බව සඳහන් කළේ රාජ්‍ය ආයතන කීපයක ඉ-සේවාවන් 22ක් ජනතාවට හඳුන්වාදීමේ උත්සයක් අමතමිනි.www.srilanka.lk වෙබ් අඩවියට පිවිස නොමිලේ ලියාපදිංචි වී මේ ඉ-සේවාවන් ලබා ගැනීමට අවස්ථාව දැන් උදා වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n12102311</link>
    <topic>ශ්‍රී ලංකාව සහලින් ස්වයංපෝෂිත වූ අයුරු කලාපයේ සෙසු රටවල් අධ්‍යයනය කළ යුතුයි</topic>
    <author>මහින්ද අලුත්ගෙදර</author>
    <content>ආහාර ආනයනය මත රැඳීසිටි ශ්‍රී ලංකාව සහලින් ස්වයංපෝෂිත රටක් දක්වා පරිවර්තනය වූ ආකාරය කලාපයේ සෙසු රටවල්ද අධ්‍යයනය කළයුතු බව ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා අවධාරණය කරයි.කාලගුණයේ වෙනස්කම් පැවැති අවධිවලදී ශ්‍රී ලංකාව අනෙකුත් රටවලින් ආහාර ද්‍රව්‍ය ආනයනය සිදුකළ බව පෙන්වාදෙන ඇමැතිවරයා බුරුමය, ඉන්දියාව, තායිලන්තය, වියට්නාමය වැනි රටවලින් මෙලෙස ආහාර ද්‍රව්‍ය ආනයනය කළ බවද පෙන්වාදෙයි. ඇමැතිවරයා මේ බව සඳහන් කළේ කොළඹදී ඊයේ (22) ආරම්භ වූ දකුණු ආසියාවේ කෘෂිකර්ම ප්‍රතිපත්තිය සඳහා ප්‍රතිපත්තිමය සහාය දැක්වීම සම්බන්ධයෙන් පැවැති ගෝලීය පර්යේෂණ ධාරිතා ගොඩනැඟීමේ වැඩසටහනකට එක් වෙමිනි. ගෝලීය සංවර්ධන ජාලය සංවිධානය කළ මෙය දින දෙකක් පැවැත්වේ.ශ්‍රී ලංකාව අද වනවිට පවතින තත්ත්වයට ළඟාවීමට හේතු වූ කරුණු අතර කෘෂිකර්ම ක්ෂේත්‍රයේ සංවර්ධනය සඳහා ගනු ලබන ප්‍රතිපත්ති වෙනුවෙන් රජයේ ඇති කැපවීම බව සඳහන් කළ ආචාර්ය සරත් අමුණුගම මහතා එවැනි කැපකිරීමක් සිදුකර ඇත්තේ ශ්‍රී ලංකා ආර්ථිකයට දරුණු ලෙස විපාක පවතින අවස්ථාවකදී බවද සිහිපත් කළේය. ඒ සමඟම යුරෝපා කලාපයේ ඇතිවූ ආර්ථික අර්බුදය, බලශක්තිය මෙන්ම ආහාර අර්බුද අපට බලපෑ බව පෙන්වා දුන්නේය. ලෝක බැංකුව සහ ජාත්‍යන්තර මූල්‍ය අරමුදල බලපෑම් කළද රජය මේ රටේ කෘෂිකර්මය නඟා සිටුවීම සඳහා ගොවි ජනතාවට පොහොර සහනාධාරය ලබාදුන් බවද මෙවැනි වෙනස්කම් වෙනුවෙන් ඒ ඒ කාලවලදී බලයට පත්වූ රජයන් ව්‍යවස්ථානුකූලව සහයෝගය දැක්වූ බවද ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=n12102312</link>
    <topic>ලංකා බැංකු සේවක සංගමයේ හිටපු නිලධාරීන්ගේනීති විරෝධි ගනුදෙනු ගැන නීතිමය පියවර</topic>
    <author/>
    <content>ලංකා බැංකු සේවක සංගමයේ හිටපු නිලධාරින් විසින් නීති විරෝධීව මෙන්ම ව්‍යවස්ථා විරෝධීව සිදුකළ ගනුදෙනු පිළිබඳව සොයා බලා වහාම නීතිමය පියවර ගැනීමට පෙරේදා (21) තීරණය වී තිබේ.ලංකා බැංකු හදිසි මධ්‍යම කාරක සභාව කොළඹ 5, නාරාහේන්පිට ශාලිකා ශාලාවේදී පැවැති අවස්ථාවේදී මේ තීරණය ගැනුණු බව එහි සභාපති ඒ. කේ. බණ්ඩාර, ප්‍රධාන ලේකම් අශෝක ධර්මසිරි යන මහත්වරු නිවේදනයක් නිකුත් කරමින් කියා සිටියි. හදිසි මධ්‍යම කාරක සභාවේදී සම්මත වු යෝජනා පිළිබඳව සඳහන් කරමින් නිකුත් කළ නිවේදනයේ වැඩිදුරටත් මෙසේද සඳහන් වේ.ලංකා බැංකු සේවක සංගමයේ හිටපු සභාපති වන අමරපාල ගමගේ සහෝදරයා විසින් 2012.10.08 දාතමින් අංක ර්‍ථඋ/50/2012 යටතේ නිකුත් කොට ඇති විවරණකාවක් මඟින් සාමාජිකත්වය වෙත නිකුත් කොට ඇති ශාඛා සංගම් නිලවරණ වෙනුවෙන් වන නාමයෝජනා කැඳවීම සංගම් ව්‍යවස්ථාවට පටහැනි මෙන්ම නීති විරෝධී කැඳවීමක් ලෙසටත්, මේ වනවිට සංගමයේ වත්මන් නිල කාලය අවසන්ව ඇති බැවින් ශාඛා සංගම් නිලවරණ පැවැත්වීමට අදාළ නීතිරීති ඉදිරි මධ්‍යම කාරක සභාවක් තුළ නිසි පරිදි අනුමත කිරීමෙන් අනතුරුව ශාඛා සංගම් නිලවරණ පැවැත්වීමට කටයුතු කරන ලෙසට වු යෝජනාව සභා සම්මත විය.2012.10.05 දිනෙන් පසු සංගමයේ භාරකරුවන් ලෙස නව නිලධාරි මණ්ඩලයක් පත්ව තිබියදී සහ එම පත්වීම් පිළිබඳ මනා අවබෝධයක් තිබියදී සංගමයේ වත්කම් ලෙස පැවති රුපියල් ලක්ෂ 210කට අධික භාණ්ඩාගාර බිල්පත් කල්පිරීමට පෙර වට්ටම් කර එම මුදලින් ලක්ෂ 50ක මුදලක් නීති විරෝධි ලෙස සංගමයේ ගිණුම් තුළින් ලබා ගැනීම නීති විරෝධි මෙන්ම ව්‍යවස්ථා විරෝධී බැවින් ඒ වෙනුවෙන් මැදිහත්ව කටයුතු කර ඇති හිටපු නිලධාරින් වන අමරපාල ගමගේ, ආර්. එම්. අබේරත්න යන මහත්වරුන් සහ සංගම් කාර්යාලයේ සේවකයකු වන අසිත ද සිල්වා යන අය සම්බන්ධයෙන් නීතිමය පියවර ගැනීමට වූ යෝජනාව සභා සම්මත විය.සංගමයේ හිටපු සභාපති අමරපාල ගමගේ සහෝදරයා විසින් 2012.10.21 දින පැවැත්වූ මධ්‍යම කාරක සභා රැස්වීමට අදාළව නීති විරෝධී ලෙස මෙන්ම ව්‍යවස්ථා විරෝධී ලෙස 2012.10.20 දින පුවත්පත් කිහිපයක පළ කළ පුවත්පත් නිවේදන සම්බන්ධයෙන් නීතිමය පියවර ගැනීමට කටයුතු කිරීම සඳහා වු යෝජනාව සභා සම්මත විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=r1210231</link>
    <topic>ඓතිහාසික කැස්බෑව වැවසංවර්ධනය කිරීමේ ව්‍යාපෘතියක්</topic>
    <author>කළුතර දිසා සමූහ - දයාරත්න කුමාරසිංහ</author>
    <content>අක්කර පහළොවක් පමණ විශාලත්වයකින් යුත් කැස්බෑව නගරය අසල ඇති සිංහල රාජ සමයේ ඉදිකරන ලද ඓතිහාසික කැස්බෑව වැව හා ඒ අවට ප්‍රදේශය සංවර්ධනය කිරීම සඳහා ආර්ථික සංවර්ධන අමාත්‍යාංශයේ උපදෙස් පරිදි බස්නාහිර පළාත් වාරිමාර්ග දෙපාර්තමේන්තුව හා කැස්බෑව නගර සභාව මගින් ව්‍යාපෘතියක් ක්‍රියාත්මක කර ඇත.මෙහි මුල් පියවර වශයෙන් වැවේ සම්පුර්ණ විශාලත්වය නිවැරැදිව දැන ගැනීම සඳහා මිනින්දෝරු දෙපාර්තමේන්තුව මගින් දැන් මැනුම් අරඹා ඇති බවත්, වැවට අයත් වැව වටා ඇති භූමියේ සමහර පුද්ගලයන් අනවසරයෙන් නිවාස ඉදිකර ඇති බවට කරුණු අනාවරණය වී ඇති බවත් කැස්බෑව ප්‍රාදේශීය ලේකම් ලිලන්ත ඒ. කළුකපුආරච්චි මහතා දිනමිණට පැවැසීය.මෙම ව්‍යාපෘතිය අනුව උදේ කාලයේ හා සවස් කාලයේ ව්‍යායාමවල නිරත වන ප්‍රදේශයේ තරුණ තරුණියන් හා වැඩිහිටියන් සඳහා වැව වටා ව්‍යායාම මංතීරුවක්ද ඉදිකිරීමට සැලසුම් කර ඇත.අඩසිය වසකට පෙර වැව අවට පිහිටි කුඹුරු අක්කර සිය ගණනකට දෙකන්නෙහිම වගා කටයුතු සඳහා ගොවි ජනතාවට ජලය සපයා දී ඇත්තේ කැස්බෑව වැවෙනි.වැවෙන් කුඹුරුවලට ජලය සැපයූ ප්‍රධාන සොරොව්ව පවා අද දකින්නට නැති බවත්, සොරොව්ව ඉදිකර තිබුණු භූමියද දැන් පෞද්ගලික ඉඩමක් බවට පත්වීමෙන් පසු සොරව්වද වසා දමා ඇති බවත් ප්‍රදේශයේ ගොවි ජනතාව පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=r1210232</link>
    <topic>මව ගැන පුංචි පුතුගේ රචනාවෙන් පසුපියාගේ බේබදුකමට තිත</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>අම්මා ගැන රචනාවක් ලියපු චූටි පුතෙක් තාත්තගේ බේබදුකම ගැනත් ඔහු අම්මාට නිතර හිරිහැර කිරීම ගැනත් ලියලා. පුතාගේ රචනාවෙන් තාත්තගේ බේබදුකමත් නවත්තලා. මේ සිද්ධිය වාර්තා වුණේ ඇඹිලිපිටිය අධ්‍යාපන කලාපයට අයත් පාසලකිනි.හතරවැනි ශ්‍රේණිය භාර ගුරුතුමිය පසුගිය දිනක තම පන්තියේ දරුවන්ට සිංහල පාඩමේ රචනාවක් ලියන්න දුන්නේ අම්මා ගැන. දරුවන් සියලු දෙනාම රචනාව ලියන්න පටන් ගත්තා. එක් චූටි පුතෙක් මගේ අම්මා කියලා මාතෘකාව ලියලා පැන්සල කටේ ගහගෙන බරකල්පනාවක. එම චූටි පුතාගේ ඇස් දෙක කඳුළුවලින් පිරිලා.මේක දැක්ක ගුරුතුමිය වහාම එතනට ඇවිත් ඇයි පුතේ කඳුළු පුරෝගෙන ඉන්නේ ඔයාට සනීප නැද්ද කියලා ඇහැව්වා. ඒත් දරුවා ඇය දෙස අනුකම්පාවෙන් බැලුවා. එවිට ගුරුතුමිය දැන් අනිත් පුතාලා දුවලා රචනාව ලියලා ඉවරවෙන්නත් ළඟයි. පුතත් ඉක්මනට ලියන්නකො කියලා පුතාගේ හිස අතගාල ගියා.දැන් අර චූටි පුතා රචනාව ලියනවා. ඒත් කල්පනා කරමින් තමයි ලියන්නේ. එම පුතා රචනාව ලිව්වේ මගේ අම්මා මට හරිම ආදරෙයි. මමත් අම්මට හරිම ආදරෙයි. ඒත් මගේ තාත්ත නම් හරිම නරකයි. තාත්ත උදේට වඩු මඩුවක වැඩට යනවා. හැන්දෑවට ගෙදර එන්නේ හොඳටම වෙරිවෙලා. ආපු ගමන් අම්මට බණිනවා.අම්මා තාත්තාට මොනව හරි කිව්වොත් අම්මට ගහන්න හදනවා. අම්ම බයේ දුවනවා. මමත් ඇඳ යටට ගිහින් හැංගෙනවා කියලා රචනාවේ ලියලා.දැන් ගුරුතුමිය රචනා ටික එකතු කරගෙන බලන්න ගත්තේ ගණිත පාඩමක් දරුවන්ට කියලා දීලා. අර චූටි පුතාගේ රචනාව මහත් ආයාසයෙන් කියවන ගුරුතුමියටද කඳුළු ඇවිත්.මේ පිළිබඳ දුක හිතුන ගුරුතුමිය පුතාගේ මවුපියන් පසු දින පාසලට කැඳවා ගත්තා. තොරතුරු කාරුණිකව කතා කළා. පුතාගේ රචනාව තාත්තට සහ අම්මට පෙන්නුවා. දරුවාගේ ඉගෙනීමේ වැදගත්කම ඔහුට නිදහසේ අධ්‍යාපනය කරගෙන යන්නට නිවසේ තිබිය යුතු සාමකාමී බව දරුවාට ලැබිය යුතු ආදරය පිළිබඳවද ඉතා හොඳින් පැහැදිලි කරලා දුන්නා.තාත්ත කඳුළු පිරි දෙනෙතින් ගුරුතුමියගේ දෙපා නැමදලා මින්පසු කිසිම දිනක මත්පැන් නොබොන බවට පොරොන්දු වුණා. තම පුතාගේ හිස අතගාලා තාත්තා සහ අම්මා පාසලෙන් පිටව ගියා.පසු දිනයේ ඉඳලා ඉහත කී චූටි පුතා හරිම සතුටින් පන්තියේ ඉගෙනීමේ කටයුතු කරනවා. මේ පිළිබඳ සතුටට පත් ගුරුතුමිය අනිත් ගුරුවරුන්ට සහ විදුහල්පතිතුමාට තමන් කරපු හාස්කම ගැන කියලා සතුටු වුණා. දැන් අර චූටි පුතාගේ තාත්තා මත්පැන් පානය කිරීම නවත්තලාලු..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=r1210233</link>
    <topic>මීගමුවේ උපාධිධාරීහු 39ක්රටේ සංවර්ධනයට දායක කර ගැනෙති</topic>
    <author>කොච්චිකඩේ විශේෂඩී. මිහිඳුකුල</author>
    <content>රටේ සංවර්ධනයට උපාධිධාරින්ගේ දායකත්වය ලබාගැනීම පිණිස රජය උපාධිධාරීන් විශාල පිරිසකට රැකියා ලබා දෙන බව රාජ්‍ය සම්පත් හා ව්‍යවසාය සංවර්ධන නියෝජ්‍ය ඇමැති සරත් කුමාර ගුණරත්න මහතා පැවසීය.මෙම පත්වීම් අභ්‍යාසලාභී පුහුණු පත්වීමක් ලෙස හඳුන්වා තිබුණාට මෙය විශ්‍රාම වැටුපක් සහිත ස්ථිර රැකියාවක් බවත් ඒ මහතා පැවසීය.දිස්ත්‍රික් හා ප්‍රාදේශීය සංවර්ධන වැඩසටහන් කළමනාකරණය සඳහා වන ව්‍යාපෘති ක්‍රියාත්මක කිරීමට බඳවා ගත් උපාධිධාරී අභ්‍යාස ලාභීන්ට පත්වීම් ලිපි ප්‍රදානය කිරීමේ උත්සවයේදී ඇමැතිවරයා එසේ පැවැසීය.මීගමුව උඩයාර්තෝප්පුව ප්‍රජා සේවා මධ්‍යස්ථානයේදී මෙම පත්වීම් ලිපි ප්‍රදානය කරන ලද අතර මීගමුව ප්‍රාදේශීය ලේකම් කොට්ඨාසයේ ග්‍රාමසේවා වසම් 39 සඳහා අනුයුක්ත කිරීමට උපාධිධාරින් 39 දෙනෙකුට මෙම ලිපි ප්‍රදානය කිරීම මෙහිදී සිදු විය.නියෝජ්‍ය ඇමැතිවරයා තවදුරටත් මෙසේ පැවසීය.රටේ ආර්ථික ප්‍රශ්න තියන කාලයක ඔබට මේ තනතුර ලැබෙන්නේ සංවර්ධනයට බුද්ධිමතුන් සම්බන්ධ කර ගැනීමයි මෙම ව්‍යාපෘතියේ අරමුණ. ගමකට ගිහිල්ලා එහි තිබෙන ජනතා ප්‍රශ්න හඳුනාගෙන අවශ්‍ය දත්ත රැස්කිරීම ඔබට පැවරෙනවා. එම දත්ත උපයෝගී කරගෙන සංවර්ධන සැලසුම් සකස් කිරීම ඊළඟ කාර්යයි. දිවි නැඟුම ගමනැගුම ව්‍යාපෘතිවලදී ඔබට එහි පෙරමුණ ගැනීමටත් සිදුවෙනවා.මීගමුව ප්‍රාදේශීය ලේකම් ඒ. කේ. ආර්. අලවත්ත, සැලසුම් අධ්‍යක්‍ෂ ගාමිණී වික්‍රමනායක මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=r1210234</link>
    <topic>‘පන්හිඳක අසිරිය’ උළෙලේ දීතෝරාගත් ළමා කෘති 3කට සම්මාන</topic>
    <author>ඉංගිරිය සමූහ – කුමාරි ගමගේ</author>
    <content>කළුතර දිස්ත්‍රික්කයේ මතුගම හොරණ කළුතර අධ්‍යාපන කලාපවල පාසල් 460 ක් අතුරින් තෝරාගත් හොඳම ළමාකෘති තුනක් සඳහා පසුගියදා කළුතර දිස්ත්‍රික් ලේකම් කාර්යාලයේදී පැවැති පොත් මංගල්‍යයේ දී සම්මානයෙන් පිදුම් ලැබීය.ගුරු ගෙදර ග්‍රන්ථ කේන්ද්‍රය මගින් ආරම්භ කරන ලද “අත්වැට” ළමා ලේඛක කුසලතා ප්‍රවර්ධන ව්‍යාපෘතිය දෙවැනි අදියරේ තෝරාගත් කෘති තුනට මෙසේ සම්මාන හිමිවිය.කළුතර දිස්ත්‍රික් ලේඛක සංසදය සංවිධානය කළ “පන්හිඳක අසිරිය – 2012” කලා උළෙල පසුගියදා කළුතර දිස්ත්‍රික් ලේකම් කාර්යාලයේ දී පැවැත්විණි. එහිදී දිස්ත්‍රික්කයේ හොඳම ළමා ලේඛකයන් ඇගැයීමට ලක්විය.බණ්ඩාරගම වීදියගොඩ මහා විද්‍යාලයේ 6 වැනි ශ්‍රේණියේ ප්‍රභාත් චතුරංග කොඩිකාර සිසුවා ලියූ “මල් බයිසිකලේ” ළමා කෘතියට හොරණ දොන් පේද්‍රික් විද්‍යාලයේ දිනේෂා නිල්මිණි ජයවික්‍රම සිසුවිය ලියූ “පුංචි අමාලි” ළමා කෘතියට සහ කළුතර ශාන්ත ජෝන් විද්‍යාලයේ පහ ශ්‍රේණියේ තිසර රශ්මික පුල්ලපෙරුම සිසුවා ලියූ “අහිංසක හංස පැටවා” ළමා කෘතියට මෙසේ සම්මාන සහතික හිමිවිය.කළුතර දිස්ත්‍රික් ලේඛක සංසදය සහ ගුරු ගෙදර ග්‍රන්ථ කේන්ද්‍රය එක්ව සංවිධානය කළ “පන්හිඳක අසිරිය 2012” උළෙල කළුතර දිස්ත්‍රික් වැඩබලන ලේකම් බී. ඒ. එස්. ගුණතිලක මහත්මිය, කළුතර දිස්ත්‍රික් ලේඛක සංසදයේ සභාපති බටුවන්ගල රාහුල හිමි සහ ලේකම් දයාරත්න දළුවැල්ල ගුරුගෙදර ග්‍රන්ථ කේන්ද්‍රයේ නිර්මාතෘ ඉන්දික සංජීව විතාන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=r1210235</link>
    <topic>විදේශ රැකියාවල නියුතු මවුපියන්ගේදූ දරුවන්ට ‘රට විරුවෝ’</topic>
    <author>එච්. එල්. සුනිල් ශාන්තකළුතර ඩේලි නිවුස්</author>
    <content>විදේශ රැකියාවල නියුතුවීමට බලාපොරොත්තුවීමට සහ ඒ සඳහා සුදානමින් සිටින, දැනටමත් විදේශ රැකියාවන්හි නියුතු වී සිට ශ්‍රී ලංකාවට පැමිණ සිටින අයගේ පවුල්වල සාමාජික දූ දරුවන්ගේ යහ පැවැත්ම, අනාගත අභිවෘද්ධිය හා ජීවන තත්ත්වය නඟාසිටුවීමේ අරමුණ ඇතිව ශ්‍රී ලංකා විදේ්ශ සේවා නියුක්ති කාර්යාංශය මඟින් ස්ථාපනය කළ “රට විරුවෝ” සංවිධානය කළුතරින් ආරම්භ කෙරිණි.විදේශ රැකියා වෙළෙඳ පොළ පිළිබඳව දීර්ඝ විස්තරයක් ඉදිරිපත් කළ විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙණිය මහතා මෙසේ පැවැසීය-රටේ ජනගහනයෙන් 1/3ක් විදේශ රැකියා ක්‍ෂේත්‍රයට ඍජුවම සම්බන්ධ වී සිටිනවා. රටේ රැකියා ප්‍රශ්නයට හෙවත් සේවා වියුක්තිය නමැති ගැටලුවට වසරකට ලක්‍ෂ දෙකහමාරකට, කාර්යාංශය මඟින් රැකියා සපයන මට්ටමේ හොඳ විසඳුමක් ලබා දී තිබෙනවා. විදේශ රැකියා සඳහා අපේ ජනතාව රටින් පිටවී යන විට, ඒ වෙනුවට රට ඇතුළින්ම තවත් ලක්ෂ දෙකහමාරක පිරිසකට රැකියා නිර්මාණය වනවා. ඒ අනුව විදේ්ශ රැකියා සේවය යනු ඍජුවම ලක්‍ෂ 2 1/2ක සහ වක්‍රව තවත් ලක්‍ෂ 2 1/2කට සම්පූර්ණයෙන් ලක්‍ෂ 5කට වාර්ෂිකව රැකියා නිර්මාණය කරන ක්ෂේත්‍රයක්. දිවයිනේ සියලුම දිස්ත්‍රික්කවලින් සැම ප්‍රාදේශීය ලේකම් කොට්ඨාසයක්ම නියෝජනය වන පරිදි, ‘රට විරුවෝ’ සංවිධානයේ ශාඛා පිහිටුවීම දැන් කාලීන අවශ්‍යතාවක් වී තිබෙනවා. මේ සඳහා ජනාධිපතිතුමාගේ සහ ආර්ථික සංවර්ධන කටයුතු අමාත්‍යාංශයේ පූර්ණ සහාය විදේශ සේවා නියුක්ති කාර්යංශයට ලැබෙනවා.විදේශ සේවා නියුක්ති කාර්යාංශයේ සභාපති, කොළඹ දිස්ත්‍රික් පාර්ලිමේන්තු හිටපු මන්ත්‍රී අමල් සේනාලංකාධිකාර මහතා-අද විදේශ රැකියා ක්‍ෂෙත්‍රයේ ලබා ඇති උසස් තත්ත්වය, කාර්යාංශයෙන් මෙතෙක් ජනතාව වෙත ලැබී ඇති සහනදායී වැඩපිළිවෙළ ලෝකයේ විවිධ රටවල පුරප්පාඩු පිළිබඳ පවතින සුදුසුකම් සහ ඒ සඳහා ජනතාව යොමු කිරීමට තමා ඉදිරියේ දී බලාපොරොත්තු වන ක්‍රමවේද මෙහිදී පැහැදිලි කෙළේ ය.කළුතර මහ දිසාපති යූ. ඩී. සී. ජයලාල් මහතා ද මෙහිදී කථා කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s1210231</link>
    <topic>ක්‍රීඩා තනතුරු උරුමක්කාරයන්ට නොව ප්‍රතිපත්තිගරුක දක්ෂයන්ට පමණයි</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩා සංගම්වල නිලතල ලබා ගනිත්දී අදාල ක්‍රිඩාවට උරුමක්කාරයන් ලෙස ඉදිරිපත් ‍නොවී සියලු පාර්ශ්ව එක්ව ජාතික ප්‍රතිපත්තියකින් ක්‍රියා කිරීම අනිවාර්ය බව ක්‍රීඩා ඇමැති මහින්දානන්ද අලුත්ගමගේ මහතා අවධාරණය කරයි.රටපුරා ඇති නෙට්බෝල් දිස්ත්‍රික් සංගම් හා ක්‍රීඩා සංගම්වල නියෝජිතයන් පිරිසක් ඊයේ ක්‍රීඩා වෛද්‍ය ඒකකයේ ශ්‍රවණාගාරයේ දී හමුවූ ඇමැතිවරයා මේ බව පැවැසීය.ලබන වසරේ සිට සෑම ක්‍රීඩා සංගමයකම වසර 4ක නිල කාලයක් ලබාදීමට කටයුතු සැලසුම් කර ඇති බැවින් පෞද්ගලික න්‍යාය පත්‍ර පසෙකලා පොදු ප්‍රතිපත්තියට ගරු කරන පිරිසක් ක්‍රීඩා පරිපාලනයට අවශ්‍ය බව ඇමැතිවරයා පැවැසීය.'පසුගිය කාලයේ ක්‍රියාත්මක වූ නෙට්බෝල් අතුරු පාලන කමිටුව නිසි පරිදි වගකීම ඉටු කළේ නෑ. ඇතැම් අයගේ පෞද්ගලික අපේක්ෂාවන් හේතුවෙන් සිදුවූයේ ආසියානු නෙට්බෝල් ශූරතාව ශ්‍රී ලංකාවට අහිමිවීම පමණයි. පරිපාලනයේ දුර්වලතා හේතුවෙන් ක්‍රීඩිකාවන්ට අසාධාරණයක් වුණා. එවැනි දේ ඉදිරි කාලයේ නොවීමට දිස්ත්‍රික් ක්‍රීඩා සමාජ වගබලා ගත යුතු යැයි ද ඇමැතිවරයා සඳහන් කළේය.ඇතැම් දිස්ත්‍රික් ක්‍රීඩා සංගම් බෝඩ් ලෑලිවලට පමණක් සීමාවී ඇතැයි පැවැසූ ඇමැතිවරයා ක්‍රියාකාරී නැති නියෝජිතයන්ට ඡන්ද අයිතිය අහිමි කරන බවට අනතුරු ඇඟවීමක් ද කළේය. ක්‍රීඩා සංගමයක නිලතල ලබාගැනීම උදෙසා සුදුසුකම් සහිත ක්‍රමවේදයක් ක්‍රීඩා අමාත්‍යාංශය සකසා ඇත. එම සුදුසුකම් නොමැති අයට ප්‍රධාන නිලතලවලට නාමයෝජනා දීමේ හැකියාවක් නැතැයි ද ඇමැති මහින්දානන්ද අලුත්ගමගේ මහතා පෙන්වා දෙයි.ජාතික මට්ටමේ තරගවලට ක්‍රීඩා කර තිබීම, මහජන නි‍යෝජිතයෙකු නොවීම, ක්‍රීඩා භාණ්ඩ ආනයන ආයතනයක හිමිකරු නොවීම හා දරුවන් ජාතික කණ්ඩායමක සිටින මවුපියන් නොවීම අවශ්‍ය මූලික සුදුසුකම් වේ‍. එවැනි සුදුසුකමක් නැති කිසිවකුට ක්‍රීඩා සංගමයක නිලතල දැරීමට අවස්ථාවක් නොදෙන බව ඇමැතිවරයා කීය. ක්‍රීඩා සංගමයක නිලකාලය ‍වසර 4ක් කළත්, වසර දෙකක් ගතවෙද්දී ගෙවුණු කාලය පිළිබඳ පසු විපරමක් කරනවා. කාර්යයන් ගැන සතුටු විය නොහැකිනම් වසර දෙකකින් පසු ඕනෑම වේලාවක සංගමය විසුරුවා හැරීමේ බලය ඇමැතිවරයා සතුවන බව ද අලුත්ගමගේ මහතා පෙන්වා දුන්නේය.නෙට්බෝල් දිස්ත්‍රික් සංගම් නියෝජිතයන් ඉල්ලා සිටියේ මවු සංගමයේ නිලතලවලට හිටපු ක්‍රීඩිකාවන්ට ද අවස්ථාව ලබාදෙන ලෙසයි. එම අදහස ක්‍රීඩා ඇමැතිවරයා අනුමත කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s1210232</link>
    <topic>කැරොලින්ට ටෙනිස් කිරුළක්</topic>
    <author/>
    <content>ඔස්ට්‍රේලියාවේ සමන්තා ස්ටෝසර් ලකුණු 6-2ක්, 4-6ක් සහ 7-5ක් ලෙස පරාජය කරමින් සිය වෘත්තීය ටෙනිස් දිවියේ 20වැනි ලෝක ටෙනිස් සංගම් ශූරතාව දිනාගැනීමට ‍ඩෙන්මාර්කයේ කැරොලින් වොස්නියැකි සමත්වූවාය‍.ලෝක ටෙනිස් තරගබිමේ කාන්තා ශ්‍රේණිගතකිරීම්වල 9වැනි ස්ථානයේ පසුවන සමන්තා පරාජය කරමින් කැරොලින් දිනාගනු ලැබුවේ මේ වසරේ ඇගේ දෙවැනි ටෙනිස් කිරුළය.'මේ තරගය අපි දෙන්නගෙන් ඕනෑම කෙනෙකුට ජයගැනීමේ අවස්ථාව හිමිවී තිබූ ඉතා සටන්කාමී තරගයක් වුණා. නමුත් නිවැරැදිම වෙලාවේ මම ක්‍රියාත්මක වීම නිසා ජයග්‍රහණය මට ලැබුණා.' ජයග්‍රහණයෙන් අනතුරුව කැරොලින් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s1210233</link>
    <topic>‍පෝලන්තයේ පාපැදි ශූරයා ජපානයේදී පරදී</topic>
    <author>තෝකියෝ (ඒ.එෆ්.පී.)</author>
    <content>ජපාන කුසලාන පාපැදි තරගාවලියේ පස්වැනි අදියරේ ආරම්භයේ සිටම කණ්ඩායමේ පෙරමුණ ගත් පෝලන්තයේ රෆායල් මජිකාට තරගය අවසානයේ හිමිවූයේ තුන්වැනි ස්ථානයයි.සැක්සෝ ටින්කොක් බැංකු කණ්ඩායම නියෝජනය කරන මජිකා මේ අදියර ජයගනු ලබන බවට ජපාන ක්‍රීඩාලෝලීහූ බලා‍පොරොත්තු වූව ද කිලෝමීටර් 100ක දුරකින් යුත් ‍ජපාන පාපැදි තරගාවලියේ පස්වැනි අදියර නිමාකිරීමට ඔහුට පැය 4කුත්, මිනිත්තු 2ක් සහ තත්පර 5ක් ගතවිය.තරගය ආරම්භයේ සිටම මරිජා හා කරට කර සටන් වැදුණු ඉතාලියේ ලිකිගාස් කැනොඩේල් කණ්ඩායම නියෝජනය කරන ඉවාන් බැසෝ පස්වැනි අදියරේ ජය අත්කරගත් අතර ඔහුට ඒ සඳහා ගතවී තිබූණේ පැය 4කුත්, මිනිත්තුවක් සහ තත්පර 58ක් පමණි. 34 හැවිරිදි බැසෝ මීට පෙර ඉතාලි පාපැදි සවාරිය 2006 වසරේ දිත්, 2010 වසරේ දිත් ජයගැනීමට සමත්විය. ලිකිගාස් කැනොඩේල් කණ්ඩායමේ මීළඟ නායකයා‍ ලෙස ඔහු නම් කරනු ඇති බවට මේ වනවිට එරට පාපැදි ක්ෂේත්‍රයෙන් වාර්තාවේ.කෙසේවෙතත් මෙවර ජපාන පාපැදි සවාරියේ ලිකිගාස් කැනොඩේල් කණ්ඩායම දැක්වූ දස්කම්වලින් අනතුරුව ජපානයේ සුපිරි පාපැදි ශූර නරියුකි මසූඩා ද එම කණ්ඩායමට එක්වීමේ බලාපොරොත්තුවෙන් පසුවෙයි. ඉදිරි තරගවාරයේ දී තමා ලිකිගාස් කැනොඩේල් කණ්ඩායම නියෝජනය කරන බව 29 හැවිරිදි මසූඩා මේ වනවිට තහවුරු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s1210234</link>
    <topic>ආසියානු කුසලාන කාන්තා විස්සයි20 ක්‍රිකට් හෙට සිට</topic>
    <author>ෆවුස් මො‍‍හොමඩ්</author>
    <content>ශ්‍රී ලංකාව ඇතුළු රටවල් 8ක් තරග වදින ආසියානු කුසලාන කාන්තා විස්සයි20 ක්‍රිකට් තරගාවලිය මේ මස 24වැනිදා චීනයේ ගුවැංෂූ නගරයේ දී ආරම්භ වේ.මේ තරගාවලියේ දී ශ්‍රී ලංකාව, නේපාලය, බංග්ලාදේශය සහ චීනය 'බී' කාණ්ඩයෙන් සහ පාකිස්තානය, ඉන්දියාව, තායිලන්තය සහ ‍හොංකොං 'ඒ' කාණ්ඩයෙන් තරග වදිති. ශ්‍රී ලංකාව සහභාගි වන පළමු තරගය ලබන 25වැනිදා නේපාලය සමග පැවැත්වේ.දෙවැනි තරගය ලබන 27වැනිදා චීනය සමගත්, තෙවැනි තරගය ලබන 28වැනිදා බංග්ලදේශය සමග පැවැත්වීම නියමිතය.අවසන් පූර්ව තරග 30වැනිදාත්, අවසන් මහා තරගය 31වැනිදාත් පැවැත්වේ.මෙවර තරගාවලියේ දී ශ්‍රී ලංකා පිල මෙහෙයවනු ලබන්නේ ශෂිකලා සිරිවර්ධන විසිනි. සඳමාලි දොලවත්ත උපනායිකාව ලෙස කටයුතු කරන්නීය.ශ්‍රී ලංකා කාන්තා පිල- ශෂිකලා සිරිවර්ධන (නායිකා), සඳමාලී දොලවත්ත (උප නායිකා), දිලානි ‍මනෝදරා, චමරි අතපත්තු, දීපිකා රසාංගිකා, ඊෂානී ලොකුසූරිය, චමනී සෙනෙවිරත්න, ශ්‍රීපාලී වීරක්කොඩි, උදේශිකා ප්‍රබෝධනී, මධුරි සමුද්‍රිකා, ඉනෝකා ගලගෙදර, ප්‍රසාදිනී වීරක්කොඩි, ඉනෝකා රණවීර, යසෝධා මෙන්ඩිස්, ෂරීනා රවිකුමාර්-අති‍රේක- ඕෂධී රණසිංහ, නිලක්ෂි සිල්වා, චන්දිමා ගුණරත්න, ලසන්ති මධුෂානී, චමරි පොල්ගම්පොල, ලංකා ද සිල්වා (පුහුණුකරු), ඒ.ආර්.එම්.අරූස් (කළමනාකරු), තස්මින් යූසුෆ් අලි (භෞතචිකිත්සක).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s1210235</link>
    <topic>එල්ටීටීඊ වෙඩික්කරුවෝ රට වෙනුවෙන් ක්‍රීඩා පිටියට</topic>
    <author/>
    <content>එල්.ටී.ටී.ඊ‍. සන්නද්ධ අංශයේ සිට රජයේ හමුදා භාරයේ පුනරුත්තාපනය වූ දක්ෂ වෙඩික්කරුවන් තිදෙනකු ජාතික වෙඩිතැබීමේ සංචිතයට තෝරා ගැනුණි. ලබන වසරේ නවදිල්ලි සාග් තරගාවලියට සහභාගිවීමට සුදුසුකම් ලැබූ රාජිවන්, තවෙන්තීරන් සහ සුරේෂ් කුමාර් යන තිදෙනාට ක්‍රීඩා ඇමැති මහින්දානන්ද අලුත්ගමගේ මහතා වායු රයිෆල් ප්‍රදානය කළ අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s1210236</link>
    <topic>මාතලේ සා.‍තෝමස් විදුහල් වර්ණ ප්‍රදානය හෙට</topic>
    <author>අසෝක බණ්ඩාරමාතලේ දිසා විශේෂ</author>
    <content>මාතලේ සාන්ත තෝමස් විද්‍යලයීය 2012වාර්ෂික වර්ණ ප්‍රදාන උලෙළ හෙට (24) පස්වරු එම විද්‍යලයීය චාල්ස් රොබින්සන් අනුස්මරණ ශාලාවේ දි පැවැත්වේ. විදුහල්පති දම්පිය වනසිංහ මහතාගේ මඟපෙන්වීම අනුව එම විද්‍යාලයීය ක්‍රීඩා කමිටුව සංවිධානය කරන මේ වර්ණ ප්‍රදාන උලෙළේ ප්‍රධාන ආරාධිත අමුත්තා ලෙස චාල්ස් රොබින්සන් මහතාගේ සමකාලීන ආදි සිසුවකු වූ කැනඩාවේ පදිංචි 89 හැවිරිදි එඩ්මන්ඩ් සී‍‍‍‍‍.විජේසිංහ මහතා සහභාගිවේ.මෙහිදී එම විදුහලේ උදාහිරු විශිෂ්ටතම සම්මානය ක්‍රීඩකයන් දෙදෙනකුට පිරිනැමෙන අතර ශිෂ්‍යභට, ක්‍රිකට්, හොකී සහ බාලදක්ෂ යන අංශ යටතේ සිසුන් 57දෙනකු වර්ණ ලැබීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s1210237</link>
    <topic>වෙළෙඳසේවා බැඩ්මින්ටන් 24වැනිදා ඇරැඹේ</topic>
    <author>ෆවුස් මොහොමඩ්</author>
    <content>වෙළෙඳසේවා බැඩ්මින්ටන් සංගමය 29වැනි වරටත් මෙහෙයවනු ලබන 'ලී නින්' වෙළෙඳසේවා විවෘත බැඩ්මින්ටන් තරගාවලිය මේ මස 24වැනිදා සිට 28වැනිදා දක්වා ගල්කිස්ස සාන්ත ‍තෝමස් විද්‍යලයීය ක්‍රීඩා සංකීර්ණයේ දී පැවැත්වේ.පිරිමි ඒකල සහ යුගල, කාන්තා ඒකල සහ යුගල, මිශ්‍ර යුගල, අවුරුදු 40න් ඉහළ පිරිමි ඒකල සහ යුගල, අවුරුදු 35න් ඉහළ කාන්තා ඒකල සහ යුගල,අවුරුදු 50න් ඉහළ ප්‍රවීණයන් සඳහා වෙන්වූ ඒකල සහ යුගල, පිරිමි සහ කාන්තා පළඟ ශූරතා ආදි තරග ඉසව් 13ක් මෙවර තරගාවලියට ඇතුලත්ය. වෙළෙඳ ආයතන 49ක් නියෝ නය කරමින් ක්‍රීඩකයෝ 275ක් සහ ක්‍රීඩිකාවෝ 75ක් තරග වදින මෙවර තරගාවලියට පසුගිය ලන්ඩන් ඔලිම්පික් ක්‍රීඩා උලෙළේ බැඩ්මින්ටන් තරග ඉසව්ව නියෝජනය කළ නිලූක කරුණාරත්න සහ තිළිණි ජයසිංහ ද මෙරට බැඩ්මින්ටන් තරගබිමේ විශිෂ්ටතම ක්‍රීඩක ක්‍රීඩිකාවෝ රැසක් සහභාගි වෙති. තරග 265කින් සමන්විත 29වැනි වෙළෙඳසේවා බැඩ්මින්ටන් තරගාවලියේ අවසන් පූර්ව තරග ලබන 27වැනිදා පැවැත්වෙන අතර අවසන් තරග සහ පළඟ ශූරතා සඳහා වන තරග 28වැනිදා පැවැත්වීමට නියමිතය.තරගාවලියේ සමාප්ති උලෙළ සහ ත්‍යාග ප්‍රදානෝත්සවය ඩී.එස්.අයි.සැම්සන් සහ පුත්‍රයෝ පුද්ගලික සමාගමේ කළමනාකාර අධ්‍යක්ෂ ලාල් නුගලියැද්ද මහතාගේ ප්‍රධානත්වයෙන් සහ එම සමාගමේ සාමාන්‍යධිකාරී (වෙළෙඳ සහ අලෙවි) රොහාන් සෝමවංශ, ලී නන් වෙළෙඳනාමය හිමි සිංගප්පූරුවේ සන්ලයිට් ක්‍රීඩා ආයතනයේ ශ්‍රී ලංකා නේවාසික වෙළෙඳ ප්‍රධානී පර්දීප් සිං මහත්වරුන්ගේ සහභාගිත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s1210238</link>
    <topic>‍ආම්ස්ට්‍රෝන්ගේ සියලුජයග්‍රහණ තහනම් වෙයි</topic>
    <author/>
    <content>ප්‍රංස සවාරිය හත් වතාවක් දිනා සිටි ප්‍රකට පාපැදි ශූර ලාන්ස් ආම්ස්ට්‍රෝන් දිනා ගත් සියලු ජාත්‍යන්තර ජයග්‍රහණ අවලංගු කිරීමට හා ජීවිතානත තරග තහනමක් නිල වශයෙන් පැනවීමට ඇමරිකානු තහනම් උත්තේජක ඒජන්සිය ඊයේ නිල වශයෙන් නිවේදනය කළේය.ආම්ස්ට්‍රෝන් තහනම් උත්තේජන ‍භාවිතා කළ බවට තහවුරු වී ඇතැයි මෙයට පෙරද ඇමරිකානු තහනම් උත්තේජක ඒජන්සිය හෙළි කළේය. එහෙත් එය කුමන්ත්‍රණයක් බව පැවැසූ ආම්ස්ට්‍රෝන් තහනම ප්‍රතික්ෂේප කළේය.කලක් පිළිකා රෝගයෙන් පෙළී සිටි ආම්ස්ට්‍රෝන් නොකඩවා පාපැදි තරගවලට එක්වී රෝගය සුවවූ බව පැවැසීය.ඔහු ප්‍රංස සවාරියට අමතරව ලෝක ශූරතා පාපැදි ජයග්‍රහණ, ඇමරිකා පාපැදි ශූරතාව,ලක්සම්බර්ග් පාපැදි ශූරතාව ඇතුලු ජයග්‍රහණ රැසක් දිනූ ප්‍රබලතම ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s1210239</link>
    <topic>පාකිස්තානු තරුලෝක පිල පරදවයි</topic>
    <author/>
    <content>ලෝක පිල සහ පාකිස්තානු තරු පිල අතර කරච්චිහිදී පැවැති තරග දෙකකින් සමන්විත විස්සයි20 තරගාවලියේ දෙවැනි සහ අවසන් තරගයෙන් ද පාකිස්තානු තරු පිල කඩුලූ 6 ක පහසු ජයක් ලැබූහලෝක පිලේ නායක මෙන්ම හිටපු ලංකා සුපිරි පිතිකරු සනත් ජයසූරිය දෙවැනි තරගයේදී ලකුණු නොලබා දැවී ගිය අතර ජයසූරිය යැවූ ඕවර 4 ට ලකුණු 24 ක් රැස්කිරීමට පාකිස්තානු පිතිකරුවෝ සමත් වූහලෝක පිල ඕවර 20 කදී කඩුලූ 9 ට 142 - සෙයිමෝර් 25, ඇඩම් සැන්ෆෝඞ් 14, නන්ටි හාවඞ් නොදැවී 42, (ටබීෂ් ඛාන් 19/2, ෆරාන් අහ්මඞ් 20/3)පාකිස්තානු තරු පිල ඕවර 16.4 කදී කඩුලූ 4 ට 145 - ඉම්රාන් නසීර් 53, ශෂායිබ් හසන් 39, අසාද් ශාෆික් නොදැවී 23,( ස්ටීවන් ටේලර් 22/3).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=s12102310</link>
    <topic>පාසල් හොකී ශූරතා කඳුරටට</topic>
    <author>උපනන්ද ජයසුන්දරමහනුවර ක්‍රී‍්‍රඩා විශේෂ</author>
    <content>වයස 19න් පහළ සමස්ත ලංකා පාසල් බාලිකා හොකි ශූරතාව මහනුවර පුෂ්පදාන බාලිකා විදුහල දිනාගත් අතර, බාලක ශූරතාව මාතලේ විජය විදුහල දිනා ගත්තේය.පුෂ්පදාන බාලිකා විදුහලේ 70 වන සංවත්සර උත්සවය වෙනුවෙන් මහනුවර දී පැවැති මෙම හොකී තරගාවලියේ බාලිකා අවසන් තරගයෙන් පුෂ්පදාන බාලිකාවන් විසින් මාතලේ සංඝමිත්තා බාලිකාවන් පරදවා ගෝල් 1 - 0 ක ජයක් වාර්තා කරන ලදී.බාලක තරගාවලියේ අවසන් තරග ජය විජය විදුහල වාර්තා කළේ මහනුවර කිංස්වුඩ් විදුහල් පිල ගෝල් 3 - 1 ක් වශයෙන් පරදවමිනි.බාලිකා ප්ලේට් සූරතාව පුෂ්පදාන බී පිල විසින් දිනා ගත්තේ මියුසියස් විදුහල ගෝල් 1 - 0 වශයෙන් පරදවමිනි. එහි බෝල් කුසලාන සීතාදේවි බාලිකාවෝ දිනා ගත්තේ අන්තෝනි බාලිකාවෝ ගෝල් 2 – 0 වශයෙන් පරදවමිනි.බාලක ප්ලේට් කුසලානය මාතලේ විජය විදුහල දිනුවේ කොළඹ ආනන්ද විදුහල ගෝල් 5 – 0 වශයෙන් පරදවමින්. බාලක බෝල් කුසලානය සාන්ත සිල්වෙස්තර විදුහල ගෝල් 3 - 2 වශයෙන් ත්‍රිත්ව විදුහල පරදවා දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=f1210231</link>
    <topic>මනාපය නිසා මගේ කකුලේමැහුම් අසූ හතරක් තිබෙනවා</topic>
    <author>සාකච්ඡා කළේ චන්දන ජයවීර</author>
    <content>කැප්ටන් තමන්ගේ වැඩේ හරියට කළා නම් ක්‍රීඩකයෝ හරියට සෙල්ලම් කළා නම් තරග පරදින්නෙ නැහැ. ක්‍රිකට් පාලක මණ්ඩලය අධීක්ෂණය කළා නම් තේරීම් කමිටුව තමන්ගේ කර්ය භාරය හරියට කළා නම් මෙහෙම වෙන්න විදිහක් නැහැ.දැන් තේරීම් කමිටුව කැප්ටන්ගෙ වැඩේ කරනවා. කැප්ටන් තේරීම් කමිටුව වෙලා. ප්ලේයර්ස්ලා කැප්ටන්ලා වෙන කොට පාලක මණ්ඩලය නරඹන්නන් වෙලා. තම තමන්ගෙ රාජකාරී තේරුම් අරගෙන කණ්ඩායමක් හැටියට සෙල්ලම් කළා නම් මේ විදිහට තරගාවලි පරදින්න විදිහක් නැහැ.අපි මේ ගැන කටයුතු කරන්න ගියා නම් ක්‍රීඩාවට දේශපාලන අත පෙවීම් කරනවා කියලා චෝදනා එනවා. කලකට පස්සෙ පසුගිය අවුරුද්දෙ ඉඳලා මාධ්‍ය ඒ චෝදනාව කිරීම නවත්වා තිබුණා.ජාතික තේරීම් කමිටුවේ තීරණවලට මම මැදිහත් වෙන්නෙ නැහැ. එහෙම මැදිහත් වුණා නම් සමහර අය ටීම් එකට ඇතුල් නොවෙන්න තිබුණා. ඒ මැදිහත් නොවීමේ අවසන් ප්‍රතිඵලය මේකයි.නිලවරණය පැවැත්වෙන ස්ථානයට මම ආවේ ක්‍රීඩා පනතේ විධිවිධාන ක්‍රියාත්මක කරන්නයි. නාම යෝජනා භාරදුන් අය පනත උල්ලංඝනය කරමින් කලබලයක් ඇති කිරීමට උත්සාහ කරන බව අධ්‍යක්‍ෂ ජනරාල්වරිය මට දැනුම් දුන්නා.ඒ අනුව නිලවරණය පැවැත්වීම තාවකාලිකව ඇය අත්හිටවූවා. ලේකම්තුමා හා මම එතැනට ගොස් කළේ පනතේ තිබෙන දේ ඔවුන්ට වටහා දීමයි. මෙයට එකඟ නැත්නම් අධිකරණයට යන්න. මෙතැන ප්‍රශ්න ඇති කරන්න එපා කියලා මම ඔවුන්ට කිව්වා.නිලවරණයෙන් පැරදුණු ක්‍රීඩාව විනාශ කළ පුද්ගලයෝ දෙන්නා අන්තර්ජාතික මලල ක්‍රීඩා සංගමයට මේක ලිව්වා. ඒ නිසා අපේ තරගාවලිය අවලංගු වුණා. අපි ඔවුන්ට නිවැරැදි තත්ත්වය පැහැදිලි කළා. පැහැදිලි කිරීම අන්තර්ජාතික මලල ක්‍රීඩා සංගමය පිළිගත්තා. කිසි ප්‍රශ්නයක් නැහැ. ඔවුන් අපි සමඟ වැඩ කරගෙන යනවා. පැරදුණු උදවිය මතයක් ගෙන යනවා අන්තර්ජාතික සංගමය අපිව පිළිගන්නෙ නැහැ කියලා. එහෙම කිසිම ප්‍රශ්නයක් නැහැ. අපේ ක්‍රීඩකයෝ අන්තර්ජාතික තරගවලට මලල ක්‍රීඩා සංගමය නියෝජනය කරමින් සහභාගී වෙනවා.තරග පාවාදීමක් නිසා මෙහෙම වෙනවයි කියලා මම හිතන්නේ නැහැ. මෙතන තිබෙන්නේ මානසිකත්වය පිළිබඳ ප්‍රශ්නයක්. ඒ ඇරෙන්න ඔවුන්ට හැකියාව නැහැයි කියලාවත් බොලර්ස්ලා හෝ බැට්මන්ලා නැහැයි කියලාවත් කියන්න බැහැ. හොඳ පිට්ටනි තියෙනවා.රට ගැන හිතලා ඒ වෙලාවේ ගන්න ඕනෑ හරි තීරණය ගත්තා නම් මේ තරගාවලිය දිනන්න තිබුණා.මම එන්න කලින් ක්‍රීඩා අමාත්‍යාංශය තහනම් උත්තේජක භාවිතා කරන්න උදව් කළා මිසක් නවත්වන්න උත්සාහ කළේ නැහැ. චෝදනා තිබුණ ක්‍රීඩකයන් 17 කගේ විතර ලිපි ගොනු අමාත්‍යාංශය හංඟලා තිබුණේ. අන්තර්ජාතික තරගවලින් වැරැදිකරුවන් වු අයට දඬුවම් නොදී හිටියේ. යුනෙස්කෝ ගිවිසුම අස්සන් කළේ නැහැ. දැන් තහනම් උත්තේජක භාවිතා කරන ක්‍රීඩකයෝ තරාතිරම නොබලා අල්ලනවා. ඉතිහාසෙටම මම එන්න කලින් ඇල්ලුවෙ 11 යි. මේ අවුරුද්දට විතරක් මම 12ක් ඇල්ලුවා.අවුරුදු හැටටම එකොළොස් දෙනෙක් අල්ලද්දී මගේ කාලේ අවුරුද්දට දොළහක් අල්ල ගත්තෙ මගේ කාලේ නීතිය තදින් ක්‍රියාත්මක වෙන නිසයි.පනත කැබිනට් මණ්ඩලය අනුමත කර තිබෙනවා. පනතට අදාළ රෙගුලාසි ඊයේ අපට නීතිපති දෙපාර්තමේන්තුවෙන් ලැබුණා. ජාතික ක්‍රීඩා ප්‍රතිපත්තිය දීර්ඝ ක්‍රියාවලියක ප්‍රතිඵලයක්. මෙතෙක් හිටපු කිසිම ක්‍රීඩා ඇමැතිවරයකුට කරන්න බැරි වු දේවල් මම කළා. මෙතෙක් කාලෙකට ක්‍රීඩා පනතේ කිසිම වෙනසක් වුණේ නැහැ. පසුගිය කාලේ ක්‍රීඩා විතරක් නොවෙයි ක්‍රීඩා නීතියත් අඩපණව තිබුණේ. මම ඒ සියල්ල සකස් කරනවා.ඒ ජයග්‍රහණයේ කිසිම ගෞරවයක් ලබා ගන්න ක්‍රීඩා අමාත්‍යාංශයට අයිතියක් නැහැ. අපි ඔහු වෙනුවෙන් කිසිම උදව්වක් කරලා නැහැ. නමුත් අපිට ඔලිම්පික් පදක්කම්ලාභියෙක්ට හිමි ගෞරවය ලබා දුන්නා. දැන් අප හමුදාවත් සමග එකතුව ආබාධිතයන්ගේ ක්‍රීඩාවන් නංවන්න වැඩපිළිවෙළක් සකස් කරමින් යනවා.මෙතෙක් කලක් ආබාධිත ක්‍රීඩකයන්ගේ සංගම්වල බලය තිබුණේ් හමුදාවල සාමාජිකයන් අතේ. අපි ඒ ඒකාධිකාරය වෙනස් කළා. පිට අය ආවෙත් නැහැ. එන්න දුන්නෙත් නැහැ. මම යොමු කළ ක්‍රීඩකයින් වත් ඔවුන් ගත්තේ් නැහැ. නමුත් අපි දැන් ගම්වලට ගිහින් දක්‍ෂයින් හොයා ගන්න ක්‍රමයකට ගිහින් තිබෙනවා.පළාත් සභා සුදු අලියෙක්. මේක මගේ මතය. පළාත්සභා ක්‍රමය ලංකාවට ගෙනාවෙ උතුරු නැඟෙනහිර ප්‍රශ්නයට විසඳුමක් විදිහටයි. අන්තිමට උතුරට නැතිව දකුණට පළාත් සභාවදීලා තිබෙනවා. ඒනිසා මම කියන්නේ පාර්ලිමේන්තුවයි, ගම්සභා ක්‍රමයයි හොඳටම ඇති.පළාත් සභාවට යොදන වියදම බොරු ආයෝජනයක්. ඒ සංවර්ධනය මහ ආණ්ඩුවට කරන්න පුළුවන්.මනාප ඡන්ද ක්‍රමය නිසා මට කකුලෙ මැහුම් අසූ හතරක් හා බෙල්ලේ මැහුම් හයක් සිහිවටන විදිහට තියෙනවා. ඒනිසා මේ ඡන්ද ක්‍රමය අහෝසි කිරීම ගැන මම විතර සතුටු වෙන කෙනෙක් තවත් නැතිව ඇති. පළාත් පාලන ආයතනවලට පමණක් නෙවෙයි මනාප ක්‍රමය අහෝසි කිරීම ඉදිරියේදී පාර්ලිමේන්තුවට හා පළාත් සභාවන්ටත් අදාළ කරගන්නවා. මැතිවරණ ක්‍රමය වෙනස් කිරීමට සියලු දෙනාගේම ආශිර්වාදය හිමිව තිබෙනවා. ඒනිසා අපි කැමති වුවත් අකමැති වුවත් මේ මාවතේ ඉදිරියටම ගමන් කළයුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=f1210232</link>
    <topic>වැඩ පුළුවන්නම් රැකියා අවස්ථා ඕනෑතරම්</topic>
    <author>සංවාදය -මහින්ද අලුත්ගෙදර රක්ෂණ ශ්‍රියන්ත ඡායාරූප - රුක්මල් ගමගේ</author>
    <content>ශ්‍රී ලාංකිකයන් දකුණු කොරියාවේදී ඉතා හොඳින් සිය සේවාව කරන බවට සඳහන් කරන්න පුළුවන්. මං කරන්නේ ශ්‍රී ලාංකික ශ්‍රමිකයන් කොරියාවේ රැකියා සඳහා ගොස් යළි සියරට පැමිණෙන තෙක් අධීක්ෂණය කිරීමයි. ශ්‍රී ලංකාව සහ දකුණු කොරියාව අතර දැඩි සබඳතාවක් තිබෙනවා. ඒ නිසා අපේ රට ශ්‍රී ලංකාවේ ශ්‍රමිකයන් සම්බන්ධයෙන් වැඩි අවධානයක් යොමු කරනවා.පසුගිය 2006 වසරේ සිට ශ්‍රී ලාංකිකයන් බඳවා ගැනීමේ ක්‍රියාපටිපාටියේ වෙනසක් කළා. ඒ අනුවයි එම කටයුතු වඩා විධිමත් හා කාර්යක්ෂම ආකාරයෙන් කිරීමේ අරමුණින් කොරියානු භාෂා ප්‍රවීණතා විභාගය පවත්වන්නේ. සාමාන්‍යයෙන් ශ්‍රී ලාංකිකයන් 26,000 ක් පමණ මේ වනවිට අපේ රටේ විවිධ ක්ෂෙත්‍රවල සේවය කරනවා. ඔවුන් කාර්මික, කෘෂිකාර්මික හා ධීවර ඇතුළු ක්ෂේත්‍ර රැසක සේවය කරනවා කියන්න පුළුවන්.පසුගිය 2011 වසරින් පසුව සෑම වර්ෂයකදීම දකුණු කොරියාවේ රැකියා සඳහා ශ්‍රී ලාංකිකයන් 7,800 බැඟින් බඳවා ගන්නට රජය තීරණයකර තිබෙනවා. එම වසරේ පැවැති කොරියානු භාෂා ප්‍රවීණතා විභාගයෙන් සමත් ශ්‍රී ලාංකිකයන් 3500 කට වැඩි පිරිසක් මේ වනවිට රැකියා සඳහා පිටත්ව ගොස් තිබෙනවා. මේ වසරේදී පැවැත්වෙන් විභාගයෙන් සමත්වන පිරිස ලබන 2013 වසරේදී රැකියා වෙනුවෙන් බඳවා ගන්නවා.මේ වසරේදී 34,000 ක පමණ ශ්‍රී ලාංකිකයන් පිරිසක් කොරියානු භාෂා ප්‍රවීණතා විභාගය වෙනුවෙන් පෙනී සිටියා. එයින් වැඩි ලකුණු ලබා ගන්නා 7000 ක් රැකියා වෙනුවෙන් තෝරා ගන්නවා. ශ්‍රී ලංකාවට පැමිණි පසු අපි ඇත්තටම පුදුමයට පත්වුණා. හැම අතින්ම විභාගය සාර්ථකව පැවැත්වීම වෙනුවෙන් පහසුකම් සපයා තිබෙනවා. මේ සඳහා සහභාගිවූ සියලු දෙනාම කිසිඳු ගැටලුවකින් තොරව විභාගයට මුහුණ දුන්නා. රජය සලසා තිබූ පහසුකම් ඒ වෙනුවෙන් වැදගත් වෙනවා.මේ විභාගය ශ්‍රී ලංකාවට වගේම අපිටත් ඉතා වැදගත් කියලයි මං හිතන්නේ. ඇතැම් අය හිතන්නේ කොරියාවේ රැකියා කිරීම අපහසුයි කියලයි. නමුත් එහෙම නැහැ. අපේ රටේ භාෂාව දැනගන්න ඕන වෙනවා. ඒක වැඩ කිරීමේදී ඉතාම පහසුවක් වෙනවා. අපි මෙවැනි විභාගයක් පවත්වන්නේ විශේෂ දක්ෂතා ඇති අය හදුනා ගන්නයි. විශේෂයෙන්ම භාෂාව ඇතුළුව අනෙකුත් අංශයන් සම්බන්ධයෙන් දැනුමක් ලබාදීමද අවශ්‍ය වෙනවා. ඒ නිසයි කොරියානු මානව සම්පත් සංවර්ධන සේවා ආයතනය සහ ශ්‍රී ලංකා රජය එක්ව මෙවැනි විභාගයක් පවත්වන්නේ.දකුණු කොරියා‍වේ රැකියා සඳහා ශ්‍රී ලංකාව ඇතුළුව තවත් රටවල් 15 කින් පමණ ශ්‍රමිකයන් බඳවා ගන්නවා. ඒ සියලු රටවල් ශ්‍රමිකයන් බඳවා ගැනීමේදී මේ ආකාරයේ භාෂා ප්‍රවීණතා විභාග පවත්වනවා. මේ සියලු රටවල් ගත්විට වසරකට 320,000 ක් පමණ කොරියානු භාෂා ප්‍රවීණතා විභාගයට පෙනී සිටිනවා. එයින් සමත්ව වසරකට 56,000 ක් පමණ රැකියා සඳහා බඳවා ගන්නවා. මේ සියලු රටවල ඉතා හොඳින් ඒ ඒ කටයුතු සිදු වෙනවා.ශ්‍රී ලංකාවට අමතරව තායිලන්තය, කාම්බෝජය, නේපාලය, ඉන්දුනීසියාව, පාකිස්තානය, චීනය, වියට්නාමය, බංග්ලාදේශය, මියන්මාරය, කිරිකිස්තානය, පිලිපීනය, උස්බේකිස්තානය, ටිමෝරය වැනි රටවලින් අපේ රටට ශ්‍රමිකයන් බඳවා ගන්නවා.දකුණු කොරියාවේ රැකියා කරන ශ්‍රී ලාංකිකයන් ඇතුළුව සෑම ශ්‍රමිකයෙකුටම ඉහළ වැටුපක් ගෙවනවා. සාමාන්‍යයෙන් අවම වැටුප අමෙරිකානු ඩොලර් 1,000 ක් (රුපියල් 130,000) පමණ වෙනවා. කුමන ආයතනයක සේවය කළත්, අදාළ වැටුප නියමිත පරිදි ගෙවිය යුතුයි. එසේ නොගෙවන බවට තොරතුරු ලැබුණොත් අවශ්‍ය නීතිමය පියවර ගන්නවා.කිසියම් සේවකයෙක් වැඩකරන අතරතුර අනතුරකට පත්වුවහොත්, සම්පූර්ණ වන්දි ගෙවනවා. ඒ වෙනුවෙන් රක්ෂණ ක්‍රමයක් ක්‍රියාත්මක වෙනවා. අපේ මූලික අරමුණ වී තිබෙන්නේ අපේ ශ්‍රමිකයන් පමණක් නෙමෙයි, විදේශීය ශ්‍රමිකයන්ද ආරක්ෂා කිරීමයි. රෝගී තත්ත්වයකදී නොමිලේ ප්‍රතිකාර ලබාදෙනවා. ඒ වගේම යම් හෙයකින් සේවා ආයතනය වසා දැමීමට සිදුවුවහොත්, ඒ අවස්ථාවකදීත් වැටුප් ගෙවන්නට පියවර ගෙන තිබෙනවා.කොරියාවේ රැකියා සඳහා යන ඕනෑම අයෙකු, තමාගේ හිතූමතේට වැඩ නොකර, නිවැරැදි ලෙස වගේම නීතිමය තත්ත්වයන්ට යටත්ව වැඩ කරන්නේ නම්, එය ඉතා වැදගත් යැයි කිව හැකියි. කොරියාවේදී හොඳින් රැකියා කර, යළි ශ්‍රී ලංකාවට පැමිණෙන පිරිස් සඳහා මාස තුනකට පසු අවශ්‍ය නම් යළිත් කොරියාවේ රැකියා සඳහා පිටත්ව යන්න පුළුවන්. එවිට විභාගයක් වෙනුවෙන් පෙනී සිටීම අවශ්‍ය වන්නේ නැහැ.මේ ආකාරයට කොරියාවේ රැකියා සඳහා පැමිණි අයට කොතරම් පහසුකම් ලබාදුන්නත් ඇතැමුන් වැරැදි කරනවා. එවැනි වැරැදි කරන්නේ නම් අපි නීතිමය පියවර ගන්නවා. තමන්ගේ අභිමතය පරිදි වැඩ කරන්න බැහැ. ඒ වඟේම ඇතැමුන් වසර 4 ක සේවා කාලය අවසන්කර වීසා නොමැතිව, නීතිවිරෝධීව තව දුරටත් රැඳී සිටිනවා. එවැනි පිරිස් සම්බන්ධයෙන් තොරතුරු ලැබුණොත්, ඔවුන් වෙනුවෙන් ලබාදෙන සියලු පහසුකම් අවලංගු කරනවා.දකුණු කොරියාවේ රැකියා කරන ඕනෑම අයෙකුට හොඳ වැටුපක් ගෙවන නිසා වැඩි වැඩියෙන් යන්න උත්සාහ කරනවා. ඒත් අවශ්‍යම පිරිස තෝරා ගැනීම වෙනුවෙන් මේ ආකාරයට විභාග පවත්වනවා. ඇත්තටම අපි හොඳ සේවයක් අපේක්ෂා කරනවා. සාමාන්‍යයෙන් අනෙකුත් රටවල්ද කිසියම් වැටුපක් ලබාදෙන්නේ ඉහළ වැටුපක් අපේක්ෂාවෙන්.මේ විභාගය සාර්ථක කර ගැනීම සඳහා ශ්‍රී ලංකා විභාග දෙපාර්තමේන්තුව, ශ්‍රී ලංකා විදේශ සේවා නියුක්ති කාර්යාංශය, ශ්‍රී ලංකා පොලීසිය ඇතුළු ආයතන විශාල සහයෝගයක් ලබාදුන් බව සිහිපත් කරන්න කැමැතියි. ඒ සියලුම ආයතන වලට දකුණු කොරියානු මානව සම්පත් සංවර්ධන සේවා ආයතනය වෙනුවෙන් ස්තුතිවන්ත වෙනවා. කොරියානු භාෂා ප්‍රවීණතා විභාගය සාර්ථකව පැවැත්වීම සඳහා අවශ්‍ය පහසුකම් සියල්ල සැලසීමට ශ්‍රී ලංකා රජය පියවර ගත්තා. පසුගිය වසරේදී පැවැති විභාගය වගේම මෙවර විභාගයද විනිවිදභාවයකින් යුතුව පැවැත්වීමට සැලසුම්කර තිබූණා. ඒ වඟේම විභාග වංචා වැළැක්වීම සඳහා විශේෂ වැඩපිළිවෙළක් ක්‍රියාත්මක කර තිබුණා.‍මේ විභාගය වෙනුවෙන් 34,261 දෙනෙකු සුදුසුකම් ලබාසිටියා. ඔවුන් වෙනුවෙන් කොළඹ පිහිටි මධ්‍යස්ථාන නවයකදී විභාගය පැවැත්වුණා. ඉසිපතන විද්‍යාලය, විශාඛා විද්‍යාලය, තර්ස්ටන් විද්‍යාලය, හින්දු විද්‍යාලය, මහානාම විද්‍යාලය, ඩී.එස් සේනානායක විද්‍යාලය, නාලන්දා විද්‍යාලය, ගෝතමී බාලිකා විද්‍යාලය හා අශෝක විද්‍යාලය යන මධ්‍යස්ථානවලදී විභාගය පැවැත්වුණා.විභාගයට පෙනී සිටි සියලු දෙනාගේම උත්තර පත්‍ර ස්කෑන්කර කොරියානු මානව සම්පත් සංවර්ධන ආයතනයට යවනවා. දකුණු කොරියාවේදී තමයි ඒවා පරීක්ෂා කෙරෙන්නේ. මේ විභාගයේ ප්‍රතිඵල සති දෙකක් වැනි කෙටි කාලයක් ඇතුළතදී නිකුත් කිරීමට බලාපොරොත්තු වෙනවා. ඒ සියලු ප්‍රතිඵල අන්තර්ජාලයට එක් කරනවා. ඊට අනුව තමයි අපේ රටේ රැකියා සඳහා බඳවා ගන්නේ.පෞද්ගලික අංශයේ රැකියා තමයි වැඩි වශයෙන් ලබාදෙන්නේ. පසුගිය වසරේ පැවැති විභාගයෙන් සමත්ව කොරියාවේ රැකියා සඳහා පිටත්ව ගිය පිරිස ඉතා හොඳින් රැකියා කර ඒ ඒ ආයතනයන්හි සිත් දිනාගෙන තිබෙන්නේ නම්, ශ්‍රී ලාංකිකයන්ට වැඩි වැඩියෙන් රැකියා වෙනුවෙන් අවස්ථාව ලැබෙනවා. කාන්තාවන්ටද රැකියා සඳහා යන්න පුළුවන්. වැටුපේ කිසිදු වෙනසක් නැහැ. ඒත් මූලික වැටුපට අමතරව අතිකාල සේවායේ යෙදෙමින්, පිරිමි අය වැඩි වැටුපක් ලබා ගන්නවා.කර්මාන්ත, ධීවර වගේම අනෙකුත් අංශ වෙනුවෙන් විදේශීය ශ්‍රමිකයන් සඳහා අවස්ථාව සැලසෙනවා. පසුගිය වසරේ විභාගයෙන් සමත්ව රැකියා සඳහා පිටත්ව නොගිය පිරිසක් තවත් ඉන්නවා. ඔවුන් රැකියා වෙනුවෙන් බඳවා ගන්නට පියවර ගෙන තිබෙනවා. සාමාන්‍යයෙන් විභාගයකින් සමත්වූ විට, එය වසර දෙක තුනක් වලංගු වෙනවා. ඒ නිසා ඔවුන්ට රැකියා සඳහා පිටත්ව යන්න අවස්ථාව තිබෙනවා.අපි වැඩි වැඩියෙන් රැකියා සඳහා අවස්ථාව ලබාදෙන්නේ හොඳට වැඩ කරන්න පුළුවන් පිරිසටයි. ඒ නිසා වැඩ කළහැකි පිරිසක් අවශ්‍ය වෙනවා. ඒ වගේම තැනින් තැන රැකියා ස්ථානය මාරු කරනවාට අපි කැමැති නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>23</day>
    </date>
    <link>http://www.dinamina.lk/2012/10/23/_art.asp?fn=f1210233</link>
    <topic>පුස්තකාලයසමාජ ප්‍රගමනයේ කැඩපතයි</topic>
    <author>රසිකා නෙලන්ති ලියනගම</author>
    <content>ඔක්තෝබර් මාසය කියැවීමේ මාසයයි. පොතපත කියැවීම සමාජයේ මානසික නිරෝගීතාවයට හේතුවෙයි. සාක්ෂරතාව අතින් උසස් මට්ටමක සිටින ජනතාවක් සිටින අප රටේ, කාලයක සිට පොතපත කියැවීමේ පුරුද්ද අඩුවී ඇත. ඒ සඳහා විවිධ සමාජ, ආර්ථික, සංස්කෘතික සාධක බලපා ඇති බව දැකිය හැකිය.කියැවීමේ පුරුද්ද ප්‍රගුණ කළ හැකි මූලික ආයතනය වනුයේ පුස්තකාලයයි. පුස්තකාල සේවාව පමණක් නොව, අන් කවර නව සමාජ සේවාවක් හෝ ද්‍රව්‍යයක් වුවද බිහිවනුයේ සුවිශේෂ සමාජ ඉල්ලුමක ප්‍රතිඵලයක් වශයෙනි. විවිධ ජනමාධ්‍ය ඔස්සේ අතොරක් නැතිව ගලා එන නව දැනුම පුද්ගලිකව සිය ග්‍රහණයට හසු කර ගැනීමට නොහැකි තරම් විශාල වීමත් සමඟ, එම කාර්යයන් ඉටු කළ හැකි වඩාත් කාර්යක්ෂම සංවිධානයක අවශ්‍යතාව සමාජයට තදින්ම දැනෙන්නට විය. පුස්තකාල සේවාව බිහිවූයේ මූලික වශයෙන්ම මේ සමාජ අවශ්‍යතාව සපුරාලීම අරමුණු කරගෙන ය.අතීතයේ සිටම අප සමාජයේ ග්‍රන්ථ පරිශීලනය ගරු කටයුතු කාර්යයක් ලෙස සම්භාවනාවට පාත්‍ර වූවා පමණක් නොව එවකට පොත්ගුල විවෘත වූයේ මවු ආයතනයේ විශ්වාසය දිනාගත්තා වූද, ශාස්ත්‍රීය ගවේෂකයකු ලෙස සැලකිල්ලට පාත්‍ර වූද, අතළොස්සකට පමණි. තතු මෙසේ වුවද, නූතන විග්‍රහයන්ට අනුව පුස්තකාලය යනු ප්‍රජාතාන්ත්‍රීය, සමාජයීය ආයතනයකි. අතීතයේ සංරක්ෂණාගාරයක් ලෙස කටයුතු කළ පුස්තකාලය, වර්තමානයේ පොදුජන විශ්වවිද්‍යාලය බවට පත්ව ඇත. වර්තමාන විග්‍රහයන්ට අනුව පුස්තකාලය යනු විශ්වඥානය එක්රැස් කරන, සංවිධානය කරන හා බෙදාහරින ආයතනයයි.පුස්තකාලය වැනි යාවජීව අධ්‍යාපන මධ්‍යස්ථානයක් ඔස්සේ, සමාජයේ වර්ධනයක් සිදුවේයැයි පිළිගැනීම තර්කානුකූල ය. එනම් සමාජයට හිතකර, මිත්‍රශීලී දැනුවත් පුරවැසියෙක් බිහිකිරීම පුස්තකාලයකින් සිදුවෙයි. එහෙත් එය ප්‍රමාණවත් අයුරකින් සිදුවේද යන්න වත්මන් සමාජය මුහුණපා ඇති ගැටලුවකි.විශේෂයෙන්ම අප රටේ අනාගතය වන පාසල් සිසුන් පෙළපොත් පමණක් කියැවීමට පුරුදු වී ඇතැයි යන්න ඔවුන්ට නැඟෙන චෝදනාවකි. ඔවුන් අතිරේක කියැවීම අත්හැර තිබීම ගැටලුවකි.ආසියාතික රටවල් සලකා බැලීමේදී ජපානයට පසුව ශ්‍රී ලංකාවේ ඉහළ සාක්ෂරතාවක් ඇතැයි පිළිගැනේ. ඒ, ශ්‍රී ලංකාවේ පවත්නා නිදහස් අධ්‍යාපන ක්‍රමය හේතුවෙනි. එසේ වුවද කියැවීමේ ප්‍රවණතාව අඩුය. මීට දශක තුන හතරකට පෙර පාසල් අධ්‍යාපනයෙන් ගිලිහී ගිය පිරිස්, පාසල් අධ්‍යාපනයෙන් ඉවත් වුවද, කියැවීමේ පුරුද්ද නැතිවූයේ නැත. විශේෂයෙන්ම ඒ වකවානුවේ විශ්වවිද්‍යාලයට පැමිණෙන පිරිස පුස්තකාල පරිහරණයට විශේෂ රුචිකත්වයක් දක්වන නමුත්, අද වනවිට තත්ත්වය වෙනස් වී ඇත. පාසල් හැර ගිය පිරිස පුස්තකාල පරිහරණය කරන්නේම නැති තරම්ය. අධ්‍යාපනයෙන් යම් මට්ටමකට පැමිණි අයගේ් ද පුස්තකාල පරිහරණය අඩු වී ඇත. විශ්වවිද්‍යලවල තත්ත්වය ද මේ ආකාරමය. විශ්වවිද්‍යාලවලට තේරී එන පිරිස, අධ්‍යාපනයෙන් ඉහළ මට්ටමක ඇතැයි පිළිගැනුණත්, ඒ පිරිසද දේශන සටහන් මත පමණක් යැපෙන තත්ත්වයට පත්ව ඇත. සිසුන් පුස්තකාල පරිහරණය අඩුවීමට හේතු ලෙස උපකාරක පන්ති සහ රූපවාහිනී ආදී ජනමාධ්‍ය හේතු නිසා වූ බවට චෝදනා නැඟුණත්, දියුණු රටවල විද්‍යුත් සන්නිවේදන මාධ්‍ය මෙතරම් බරපතළ ලෙස සිසුන්ගේ පුස්තකාල භාවිතයට තර්ජනයක් වී නැත. ජපානය වැනි රටක ශ්‍රව්‍ය දෘශ්‍ය මාධ්‍ය කෙතරම් දියුණු වුවද, සිසුන්ගේ පුස්තකාල භාවිතය වැඩිය.පුස්තකාල භාවිතය, කියැවීමේ පුරුද්ද ආයාසයෙන් පුහුණු කළ යුතු දෙයකි. නිරායාසයෙන් කියැවීමට පුරුදුවන පිරිස් අල්පය. සාක්ෂරතාව තිබූ පමණින් සිසුන් කියැවීමට පෙලඹේ යැයි සිතත් නම්, එය වැරැදි කල්පනාවකි.විචාර බුද්ධියක් සහිත පිරිසක් සිටීම, රටක සංවර්ධනයට අත්‍යවශ්‍යය. කිසියම් රටක් සංවර්ධනය කරා යන ගමනේ දී, නොදැනුවත් මිනිසුන් පිරිසක් සිටීම එම ගමනට බාධාවකි. 1933 දී හිට්ලර් ජර්මනියේ නාසි පක්ෂයත් සමඟ බලයට පත් විගස, ජර්මනියේ පුස්තකාලවල තිබූ යුදෙව් කතෝලික නොවන ලේඛකයන් විසින් ලියන ලද සියලුම පොත්පත් ඉවත් කළේය. නාසිවාදී දේශපාලන මණ්ඩලය පිළිගනු ලැබුවේ, ඕනෑම රටක ජනතාවගේ සිතුම් පැතුම් කෙරෙහි විශාල බලපෑමක් කිරීමට පුස්තකාලය සමත් බව ය. 1917 දී රුසියන් විප්ලවයෙන් පසුව බලයට පත් වූ පාලන පක්ෂය, පුස්තකාල සේවාව දීපව්‍යාප්ත කළහ. ඒ මගින් ඔවුන්ගේ අදහස් ජනතාව වෙත ගෙනයාමට කටයුතු කළේය. තවමත් නූගත්කමින් වෙලී සිටින ඇතැම් ආසියා, අප්‍රිකා, ලතින් අමෙරිකානු රටවල, එය තුරන් කිරීමේ ආයතනයක් ලෙස පුස්තකාල භාවිත කරනු ලැබේ. වර්ණභේදවාදය නිසා අයිතිවාසිකම් අහිමි වූ කළු ජාතිකයෝ සිය අයිතිවාසිකම් ලබා ගැනීම සඳහා පුස්තකාල ප්‍රයෝජනයට ගත්හ. එම සමාජයේ සුදු මිනිසුන් හා සමාන අයිතිවාසිකම් ලබා ගැනීමට එකම මඟ වූයේ උසස් අධ්‍යාපනයයි. ඔවුන් අධ්‍යාපනික කටයුතු සාර්ථක කර ගැනීමට ප්‍රධාන යතුර කර ගත්තේ පුස්තකාලයයි.මැනවින් සංවිධානය වූ පුස්තකාල සේවාවක් මගින්, ඕනෑම පෙදෙසක කටයුතු කරන, ඕනෑම අංශයක නිෂ්පාදකයෙකුට, ඔවුනට අවශ්‍ය තොරතුරු සැපැයීමට සමත් විය යුතුය. එසේ වුවහොත් ඔවුනට තරගකාරී වෙළෙඳ පොළකට අවශ්‍ය භාණ්ඩ නිෂ්පාදනය කරදීමට සමත්වනු ඇත.එමෙන් ම සමාජ ජීවිතයට අදාළ තොරතුරු ලෙස පවුල් ප්‍රශ්න, දේපළ ප්‍රශ්න ඒවාට විසැඳුම්, නඩුහබ හා ඒවායේදී ගත යුතු ක්‍රියාමාර්ග, නීතිඥ උපදෙස්, ඔවුන් පිළිබඳ තොරතුරු මගින් දැනුම ලබාදීම දේශපාලන මතිතාන්තර ආදී පහසුකම් පුස්තකාලයක් සතුව තිබිය යුතුය.ඉතාමත් දැඩි මානසික අරගලයකට ලක්ව, එදිනෙදා ජීවිතය ගත කළද, මිනිසුන් යනු යන්ත්‍ර නොවේ. කවර ආකාර කටයුත්තක නිරත වුව ද, ඉගෙනුමක වේවා, රැකියාව වේවා ඔවුන් විනෝදාස්වාදයට ද කැමැතිය. තම සියලු කටයුතුවලින් මදකට හෝ මිදී, නවකතා කියැවීමට, වීඩියෝ පට බැලීමට පාඨකයන් කැමැතිය. ඒවාට අවශ්‍ය පහසුකම් ලබා දීමද පුස්තකාලවල වගකීමකි.පුස්තකාලය යනු ඉතා වැදගත් සංස්කෘතික ආයතනයකි. රටේ සංස්කෘතිය ස්ථාපිත කිරීමේ විශාල මෙහෙයක් ජාතික පුස්තකාලය මගින් සිදුකරයි. පුස්තකාල නියෝජිතයන් විවිධ ගම්වලට ගොස් ජනකවි, පතල් කවි, සීපද යනාදිය පටිගත කර, වීඩියෝ කර, සංරක්ෂණය කර තබා ගනී.පුස්තකාලයක වැදගත්කම තක්සේරු කරනුයේ, එහි එක්රැස් කර ඇති පොත්පත් හා දැනුම් ද්‍රව්‍ය ප්‍රමාණය මතම නොවේ. එම දැනුම් පරිශීලනය කිරීමට ඒ තුළට පියනඟන පාඨකයන් ප්‍රමාණය වැඩි කර ගැනීමත්, ඔවුන් රඳවා ගැනීමත්, ඔවුන් පොත් ලෝකයට කැඳවා ගොස් ඒ මහා දැනුම් සයුරේ ඇති පිණිකැට අහුලා ගැනීමට උපකාර වීමත් තුළය. පාඨකයා කියැවිය යුත්තේ කවර පොතක් ද යන්න තීරණය කිරීමේ අයිතිය පාඨකයා සතුය. කුඩා දරුවකු ලෝක සිතියමක් දෙස බලා සිටීමටත්, වැඩිහිටියකු ළමා කතා පොතක් කියැවීමටත් කැමැතිවිය හැකිය. මේ සැම සඳහා පුස්තකාලයේ දොරටු විවර විය යුතුය.පාඨකයා පුස්තකාලයේ හොඳම මිතුරකු ලෙස සලකා පුස්තකාලයට ගෙන්වා ගැනීමට නම්, පළමුව පුස්තකාලය පාඨක ජනතාව කරා යා යුතුයි.අප රටේ සිසුන් ගෙන යා යුත්තේ ගුණාත්මක කියවීමකටය. සිසුන් කියවන්නේ නැති පිරිසක් නම්, ඔවුන්ට පමණක් දොස් කීමෙන් පලක් නැත. පාසල් පුස්තකාල මට්ටමේ සිට, එම තත්ත්වය නැති කිරීම ආරම්භ කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n121024_br2</link>
    <topic>ඉඳුරුව සෞඛ්‍ය වෛද්‍ය නිල නිවෙස ගරා වැටිලා</topic>
    <author>ඉඳුරුව සමූහ ඇම්. පී. මුනිදාස</author>
    <content>(2012-10-24 11.55) ඉඳුරුව සෞඛ්‍ය වෛද්‍ය නිලධාරිවරයාගේ ප්‍රයෝජනය සඳහා ඉදිකර ඇති නිල නිවෙස දැනට දිගු කලක් තිස්සේ කිසිදු ප්‍රයෝජනයකට නොගෙන වසා දැමීම නිසා අබලන් වෙමින් පවතී. වහළ තහඩු මත රස්නය අඩු කිරීමට රඳවා ඇති උළු කැට බොහොමයක් මේ වන විට බිම පතිත වී ඇති අතර, තවත් උළු කැට රැසක් තහඩු මතින් ලිස්සා ගොස් ඇති අයුරු දැක ගන්නට ඇත. ගොඩනැගිල්ලේ කෙළවර ඇති ගරාජයේ දොරවල් කැඩී ගොස් ඇත. වල් පැළ වත්ත පුරා වැවී ඇති අතර, ගොඩනැගිල්ල ද කැළෑවට යට වෙන ලකුණු පහළ වෙමින් පවතී. ලක්ෂ ගණනක් වැය කොට ඉදිකරන ලද මෙම ගොඩනැගිල්ල වෙනත් වැඩකට හෝ යොදා ගැනීමට කටයුතු කරන්නේ නම් මේ සඳහා වැය කළ මුදල් වලින් පලක් ගත හැකි යැයි ද ගම්වාසීහු පෙන්වා දෙති.  .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n121024_br1</link>
    <topic>අයෝමය ශිෂ්‍යයා තරගයට අයැදුම්පත් කැඳවයි</topic>
    <author>කැලණිය සමූහ එඩ්වඩ් වීරසිංහ</author>
    <content>(2012-10-24 11.30) කොළඹ නාලන්දා විද්‍යාලයීය කාය වර්ධන සංගමය සංවිධානය කරනු ලබන සමස්ත ලංකා අයෝමය ශිෂ්‍යයා තේරීමේ තරගාවලියක් ලබන නොවැම්බර් මස 03 වැනිදා කොළඹ ආනන්ද විද්‍යාලයීය “මුවර්” ශාලාවේදී පැවැත්වීමට විධිවිධාන යොදා තිබේ. මේ සඳහා සහභාගිවීමට අදහස් කරන පාසල් සිසුන් තම නම, පාසල, උපන් දිනය සහ දුරකථන අංකය සඳහන් අයැදුම්පතක් ඉගෙන ගන්නා පාසලේ විදුහල්පතිවරයාගේ නිර්දේශය සහිතව යොමු කළ යුතුය. වයස අවුරුදු 13 ට වැඩි සහ 20 ට අඩු පාසල් සිසුන්ට මෙම තරගාවලිය සඳහා සහභාගි විය හැකි අතර, අයැදුම්පත් නියෝජ්‍ය ලේකම් නාලන්දා විදුහල් කායවර්ධන සංගමය, නාලන්දා විදුහල, කොළඹ 10 යන ලිපිනයට යොමු කළ යුතුවේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n1210241</link>
    <topic>එකම පවුලේ මව-පියා-පුතුමිනිමැරීමේ වරදට පෝරකයට</topic>
    <author>ඉන්දික පොල්කොටුව</author>
    <content>මෙයට වසර පහකට පෙර රම්බොඩ පෙරටාසිවත්ත ප්‍රදේශයේ දී පුද්ගලයකු කපා කොටා සාහසික ලෙස ඝාතනය කිරීමේ සිද්ධියක් සම්බන්ධයෙන් වරදකරුවන් වූ එකම පවුලේ මව, පියා සහ පුතුට මධ්‍යම පළාත්බද මහාධිකරණ විනිසුරු මනිලාල් වෛද්‍යතිලක මහතා ඊයේ (23) මරණ දඬුවම නියම කළේය.මාරි ගෝවින්ද සාමි (54) හා වෛත්‍යලිංගම් ඉන්ද්‍රානි (49) යන අඹුසැමි යුවළ හා ඔවුන්ගේ දහනව හැවිරිදි පුත්‍රයා වන ගෝවින්ද සාමි යන අයට මෙසේ මරණ දඬුවම් නියම කෙරිණි.2007 වසරේ අගෝස්තු 29 දින හෝ ඊට ආසන්න දිනයක රම්බොඩ පෙරටාසිවත්ත ප්‍රදේශයේ දී දිසානායක මුදියන්සේලාගේ සෙනරත් බණ්ඩා (51) නමැති අයට කැපුම් ආයුධවලින් හා පොලුවලින් පහර දී බරපතළ තුවාල සිදුකැර ඝාතනය කිරීම සම්බන්ධයෙන් විත්තිකරුවනට එරෙහිව චෝදනා එල්ල වී තිබිණි.විත්තිකරුවන් තිදෙනා පොදු චේතනාවකින් ක්‍රියා කරමින් 2007 අගෝස්තු 29 දින හෝ ඊට ආසන්න දිනයක මෙම මරණය සිදුකිරීම සම්බන්ධයෙන් විත්තිකරුවන් වෙන් වෙන් වශයෙන් වරදකරුවන් කළ මහාධිකරණ විනිසුරු මනිලාල් වෛද්‍යතිලක මහතා ඔවුනට මරණ දඬුවම් නියම කළේය.රජයේ අධිනීතිඥ උදාර කරුණාතිලක මහතා පැමිණිල්ල වෙනුවෙන්ද නීතිඥ මර්වින් සිල්වා මහතා විත්තිකරුවන් වෙනුවෙන්ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n1210242</link>
    <topic>රු.දසලක්ෂ 500කින් කලවංචිකුඩියටඅංග සම්පූර්ණ මූලික රෝහලක්</topic>
    <author>සිතාරා සේනානි</author>
    <content>මඩකළපුව දිස්ත්‍රික්කයට අයත් ග්‍රාමීය රෝහලක් වන කලවංචිකුඩි රෝහල අංග සම්පූර්ණ මූලික රෝහලක් ලෙස සංවර්ධනය කිරීමට සෞඛ්‍ය අමාත්‍යාංශය තීරණය කර තිබේ.ජපාන අන්තර්ජාතික සහයෝගිතා ඒජන්සියේ (JICA) මූල්‍ය ආධාර යටතේ මේ රෝහල සංවර්ධනය කැරේ. ඒ සඳහා වැයකෙරෙන මුදල රුපියල් දස ලක්ෂ 500කි.කලවංචිකුඩි ග්‍රාමීය රෝහල ප්‍රදේශයේ විශාල පිරිසකට සෞඛ්‍ය සේවා සපයන රෝහලක් වුවද එය සතුව අවශ්‍ය සම්පත් නොතිබීම නිසා රෝගී ජනතාවට අපහසුතා රැසකට මුහුණපෑමට සිදුව තිබේ.කලවංචිකුඩි රෝහල මූලික රෝහලක් ලෙස සංවර්ධනය කිරීමේ ව්‍යාපෘති සැකසීම පිළිබඳ මූලික සාකච්ඡාවක් එම රෝහලේදී ඊයේ (23) පැවැත්විණි. සෞඛ්‍ය අමාත්‍යංශය නියෝජනය කරමින් එහි අතිරේක ලේකම් වෛද්‍ය සේවා වෛද්‍ය පාලිත මහීපාල මහතා සහභාගී විය. නැඟෙනහිර පළාතේ සෞඛ්‍ය බලධාරීහුද ඊට සහභාගී වූහ.සැමට සමාන සෞඛ්‍ය සේවාවක් ලබාදීම සඳහා රජය ගෙනයන වැඩපිළිවෙළ යටතේ 2013 වසර අවසන් වනවිට කලවංචිකුඩි රෝහල අංග සම්පූර්ණ රෝහලක් ලෙස සංවර්ධනය කොට අවසන් කිරීම මෙම වැඩපිළිවෙළේ අරමුණ බව අතිරේක ලේකම්වරයා මෙහිදී සඳහන් කොට ඇත.දුෂ්කර ප්‍රදේශවල පිහිටි එමෙන්ම ප්‍රමාණවත් තරම් සම්පත් නොමැතිකමින් පීඩාවිඳින රෝහල් 4ක් ජපාන අන්තර්ජාතික සහයෝගිතා ඒජන්සියේ ආධාර යටතේ අංග සම්පූර්ණ රෝහල් ලෙස සංවර්ධනය කිරීමට කටයුතු යොදා ඇති අතර, එම ව්‍යාපාතියට වැය කරන සම්පූර්ණ මුදල රුපියල් දස ලක්ෂ 2000කි.ඒ යටතේ කලවංචිකුඩි, තෙල්දෙණිය, වරකාපොළ සහ ගල්ගමුව රෝහල් සංවර්ධනය කෙරේ. මෙහිදී එක් රෝහලක් රුපියල් දසලක්ෂ 500 බැගින් වැයකර සංවර්ධනය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n1210243</link>
    <topic>කවරකු විරුද්ධ වුවත් දිවි නැඟුම බහුතරයකින් සම්මත කරන බලය පාර්ලිමේන්තුව සතුයි</topic>
    <author>නෙල්කා මැදගෙදර</author>
    <content>කවරෙකු විරුද්ධ වුවත් ‘දිවි නැඟුම’ පනත් කෙටුම්පත වැඩි බහුතරයකින් සම්මත කර ගැනීමේ බලය පාර්ලිමේන්තුව සතුව පවතින බව ජනාධිපති නීතිඥ මනෝහාර ද සිල්වා මහතා ශ්‍රේෂ්ඨාධිකරණයේ දී ඊයේ (23) කීය.දිළිඳු ජනතාවගේ ජීවන මට්ටම ඉහළ නැංවීමේ අරමුණින් ඉදිරිපත් කර ඇති ‘දිවි නැඟුම’ පනත් කෙටුම්පත යටපත් කිරීමට කිසිවකුට නොහැකි යැයි ජනාධිපති නීතිඥවරයා කියා සිටියේය.මේ පනතින් පිහිටුවීමට නියමිත ප්‍රජාමූලික බැංකුවෙහි කටයුතු අධීක්ෂණය කිරීමේ බලය මහ බැංකුව සතුවන බවත් මහ බැංකුව ඉන් බැහැර කරන කිසිදු වගන්තියක් එම පනත් කෙටුම්පතෙහි ඇතුළත් නොවන බවත් ඒ මහතා කීය.‘දිවි නැගුම’ පනත් කෙටුම්පතට අභියෝග කළ පෙත්සම්වල දෙවන වගඋත්තරකාර ආර්ථික සංවර්ධන ඇමැති බැසිල් රාජපක්ෂ මහතා වෙනුවෙන් සහ මැදිහත් පෙත්සම්කරුවන් වෙනුවෙන් කරුණු දක්වමින් ඒ මහතා කීය.අග විනිසුරු ආචාර්ය ශිරාණි බණ්ඩාරනායක, නිමල් ගාමිණි අමරතුංග, කේ. ශ්‍රී. පවන් යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මේ පෙත්සම් විභාගය තෙවන දිනට ඊයේ(23) ආරම්භ විය.සමෘද්ධි සංවර්ධන නිලධාරී සංගමයෙහි ලේකම් චාමර මද්දුමකලුගේ මහතා ඇතුළු පිරිසක් විසින් මේ පෙත්සම් ගොනු කර තිබිණි.නීතිපතිවරයා සහ ආර්තික සංවර්ධන ඇමැති බැසිල් රාජපක්ෂ මහතා පෙත්සම් මගින් වගඋත්තරකරුවන්කොට සිටියහ.පනත් කෙටුම්පතට සහාය දක්වා ඕමල්පේ සෝභිත හිමි ඇතුළු කිහිප දෙනකු ගොනු කළ පෙත්සම් තුනක් සහ වගඋත්තරකාර ඇමැති බැසිල් රාජපක්ෂ මහතා වෙනුවෙන් පෙනී සිටි ජනාධිපති නීතිඥ මනෝහාර ද සිල්වා මහතා මෙහිදී දීර්ඝ ලෙස කරුණු දැක්වීය. මේ ‘දිවි නැගුම’ පනත සකස් කර ඇත්තේ ඉතා විධිමත්ව බව හෙතෙම සඳහන් කෙළේය.ප්‍රතිපත්තිමය තීරණ කිහිප ආකාරයකින් ක්‍රියාත්මක වේ. විධායකය ලෙස ජනාධිපතිවරයාද අනතුරුව කැබිනට් මණ්ඩලයද ඒ ඒ ඇමැතිවරුද දෙපාර්තමේන්තු මෙවැනි ප්‍රතිපත්තිමය තීරණ සම්පාදනය කරයි. ඉතා දිළිඳු මට්ටමේ දිළිඳු මට්ටමේ සහ සාමාන්‍ය මට්ටමෙහි සෑම ජනතාවටම වඩාත් වැඩි ප්‍රතිලාභ ලැබෙන ලෙස මේ පනත සකසා තිබේ.ජනතාවම වෙනුවෙන් ප්‍රතිපත්ති තීරණ ගැනීමේ බලය ඇමැතිවරුන්ට ඇති බව මනෝහාර ද සිල්වා මහතා කීය. එහිදී වගකිවයුතු දැනුම සහ අවබෝධයක් ඇති පුද්ගලයන්ගේ අදහස් විමසන බවද ඒ මහතා කීය. ඒ අනුව දිවි නැගුම පනතෙහි සදහන් ‘දිවි නැගුම ජාතික කවුන්සිලය’ එවැනි ප්‍රතිපත්ති සම්පාදක ආයතනයක් බව සිල්වා මහතා කීය.මේ පනතෙහි කිසිවක් ආණ්ඩු ක්‍රම ව්‍යවස්ථාවට අනුකූල වන්නේ නැහැ. අධිකරණයට ඇති කාර්යභාරය එහි ව්‍යවස්ථානුකූල භාවය විමසීම පමණයි. දිවි නැගුම ජාතික කවුන්සිලය මගින් සකසන ප්‍රතිපත්ති ඇමැතිවරයාගේ අනුමැතියකින් තොරව ක්‍රියාකාරී බවට පත් වන්නේ් නැහැ. ඇමැතිවරයා තනියම තීරණ ගැනීමට වඩා එවැනි කවුන්සිලයක් හරහා තීරණ ගැනීම සාර්ථකයි. එය සංවර්ධන ක්‍රියාදාමය වඩාත් වර්ධනය කිරීම සඳහා හේතුවක් වනු ඇත.ාමාන්‍යයෙන් සිදුවන්නේ නිලකාමරයේ සිට ඇමැතිවරයා සිය අභිමතය අනුව ප්‍රතිපත්ති සකසා එය ක්‍රියාත්මක කිරීම සඳහා නිලධාරීන් වෙත යොමු කිරීමයි. එහෙත් මෙහිදී ඇති වෙනස නම් එම ප්‍රතිපත්ති සැකසීමට නිලධාරීන්ගේ අදහස් විමසීමට ඇමැතිවරයා කටයුතු කිරීමයි. ඒ අනුව පෙත්සම්කරුවන් සඳහන් කරන පරිදි අත්තනෝමතික කිසිවක් මේ පනතට අනුව සිදු වන්නේ නැතැයි ජනාධිපති නීතිඥවරයා කීය.‘දිවි නැගුම ප්‍රජා මූලික බැංකුව‘ පිහිටුවීම සඳහා වන විධි විධාන මේ පෙත්සම් විභාගයේදී වඩාත් අවධානයට ලක් වුණා. මේ බැංකුවෙහි කටයුතු අධීක්ෂණය කිරීමෙන් මහ බැංකුව ඉවත් වන බවට හෝ ඒ බව හැඟවෙන කිසිදු සඳහනක් හෝ විධිවිධානයක් මේ පනතට ඇතුළත් වන්නේ නැහැ. එය පනත මගින්ම සකසන විධිවිධාන මෙන්ම මහ බැංකු අධීක්ෂණය යන ද්වි ආකාරයකින් සුරක්ෂිතයි. එබැවින් මේ බැංකුව පිළිබඳ සැක ඇති කර ගැනිම වැරැදියි.දිවි නැගුම පනතෙහි 33 (2) වගන්තිය මගින් ප්‍රජාමූලික බැංකුව පිළිබඳව පැහැදිලි කර තිබෙනවා. මහ බැංකු නියෝජිතයකු එම බැංකු අධ්‍යක්‍ෂ මණ්ඩලයට අනිවාර්යයෙන්ම ඇතුළත් වෙනවා. ඕනෑම වරදක් සිදු වන්නේ නම් එම මහ බැංකු මූල්‍ය මණ්ඩල අධීක්ෂණ නිලධාරියා ඒ පිළිබඳව දැනුවත් වෙනවා. එම ක්‍රියාවලිය පූර්ණ වශයෙන් විනිවිද භාවයෙන් යුතු බව ප්‍රකාශ කළ හැක්කේ එම හේතුව නිසා යැයි ජනාධිපති නීතිඥ මනෝහාරද සිල්වා මහතා කීය.දිවි නැගුම අරමුදලෙහි මුදල් වැය කළ යුත්තේ කුමකට ද යන්න එහි 34 වගන්තිය මගින් පැහැදිලි කර තිබෙනවා. ඒ අනුව එම මුදල් වැය කළ හැක්කේ පනතෙහි සඳහන් කාරණා සම්බන්ධයෙන් පමණයි. මේ පනතින් බැහැරවන කිසිදු දෙයක් වෙනුවෙන් මේ මුදල් වැය කිරීමේ හැකියාවක් නැහැ.‘දිවි නැගුම’ පනතෙහි අරමුණු වෙනුවෙන්ම එහි මුදල් වෙන් කළ යුතු බව පනත් කෙටුම්පතෙහි පැහැදිලිව සඳහන් වන බව ජනාධිපති නීතිඥවරයා තවදුරටත් ප්‍රකාශ කර සිටියේය.යම් පනතක් සම්මත වූ පසු එය තනි තනි පුද්ගල වශයෙන් පමණක් බලපාන්නේ නැහැ. එය රටේ පොදු නීතියක් බවට පත් වෙනවා. එවැනි පනත් කෙටුම්පතක යම් විධිවිධාන ආණ්ඩුක්‍රම ව්‍යවස්ථාවට පටහැනි නම් පමණක් ඒවා සංශෝධනය විය යුතු ආකාරය පිළිබඳව යෝජනා ඉදිරිපත් කිරීමේ හැකියාව පමණක් ශ්‍රේෂ්ඨාධිකරණයට ඇති බව මනෝහාර ද සිල්වා මහතා කියා සිටියේය.පෙත්සම්කරුවන් පවසන පරිදි තොරතුªරු දැනගැනීමේ අයිතිය මෙමගින් අහිමි වන්නේ නැහැ. නමුත් ඇතැම් පෞද්ගලික තොරතුරු හෙළි කිරීමට බාධක පනවා ඇත්තේ ප්‍රතිලාභීන්ගේ යහපත සඳහායි. ප්‍රතිලාභීන්ගේ වත්කම් සහ වගකීම් පිළිබඳ තොරතුරු ආවරණය කිරීම සඳහා කටයුතු කර ඇත්තේ ඔවුන්ගේම යහපත සඳහා බව ජනාධිපති නීතිඥවරයා තවදුරටත් කීය. ජනතාවට අනිසි බලපෑමක් හෝ හිංසාවන කිසිදු ක්‍රියාවක් මේ පනත් කෙටුම්පත මගින් සිදු වන්නේ නැතැයි සිල්වා මහතා කියා සිටියේය.දිළින්දන්ගෙන් දිළිඳු ජනතාවගේ ජීවන මට්ටම හැකිතාක් ඉහළ මට්ටමකට ගැනීම දිවි නැගුම පනත් කෙටුම්පතෙහි මූලික අරමුණයි. එම හරය මත පදනම් වූ මේ පනත් කෙටුම්පත සහමුලින්ම විනාශ කර දැමීම කිසිවකුගේත් අරමුණ නොවිය යුතුයි. මේ පෙත්සම් විභාගයේදී අධිකරණයෙහි අවධානය යොමු විය යුත්තේ එම පනත් කෙටුම්පතෙහි ව්‍යවස්ථානුකූලභාවය පිළිබඳව පමණක් බව ජනාධිපති නීතිඥවරයා කීය.පනත් කෙටුම්පතට සහාය දක්වමින් මැදිහත් පෙත්සම්කාර නීතිඥ රසාංග හරිස්චන්ද්‍ර මහතා වෙනුවෙන් පෙනී සිටි ජනාධිපති නීතිඥ ඉක්‍රාම් මොහොමඩ් මහතා ප්‍රකාශ කළේ මෙරට ඒකීය රටක් බවට සෑම අවස්ථාවකම සිහි තබා ගත යුතු බවය. සියල්ලටම උත්තරීතර වූ පාර්ලිමේන්තුවක් අප සතුවේ. කුමන හෝ විධි විධානවලට යටත් පළාත් සභා අටක්ද සක්‍රියව පවතී. ඕනෑම පනත් කෙටුම්පතක් සම්මත කර ගැනීමේ බලය පාර්ලිමේන්තුවට ඇත. පළාත් සභා පනත් කෙටුම්පතට විරුද්ධ වුවත් එය සම්මත කර ගැනීමේ අධිකාරි වූ උත්තරීතර බලය පාර්ලිමේන්තුව සතු බව ජනාධිපති නීතිඥවරයා කීය.ප්‍රජා මූලික බැංකුව වාණිජ බැංකුවක් නොවෙයි. එය හුදෙක්ම දිවි නැගුම ප්‍රතිලාභීන්ගේ මුදල්වලින් සමන්විත වෙනවා. ඉන් පරිබාහිර කිසිවකුට මේ බැංකුවල ගනුදෙනු කළ නොහැකියි. බැංකුව යන වචනය භාවිතා කළ නමුත් මේවා සැබෑ ලෙස බැංකු නොවෙයි. සමෘද්ධි බැංකුවද එවැන්නක්. එය කිසිදු ආකාරයකින් මහ බැංකු අධීක්ෂණයට යටත් නැහැ. ප්‍රතිලාභීන්ගේ මූල්‍ය අවශ්‍යතා සපුරා ගැනීම සඳහා ප්‍රතිලාභීන්ගේ මුදල්වලින් සමන්විත බැංකුවක් ලෙස මෙය හැඳින්විය හැකි යැයි ජනාධිපති නීතිඥ ඉක්‍රාම් මොහොමඩ් මහතා සඳහන් කෙළේය.මේ පනතට සහාය පළ කර චන්ද්‍රිකා සිල්වා මහත්මිය ගොනු කළ මැදිහත් පාර්ශ්ව පෙත්සමක් වෙනුවෙන් පෙනී සිටි ජනාධිපති නීතිඥ ආචාර්ය ජයතිස්ස ද කොස්තා මහතා ද මෙහිදී කරුණු ඉදිරිපත් කළේය. ලංකාව ඒකීය රටක් මිස පෙඩරල් රාජ්‍යයක් ලෙස සැලකීමට කිසිවකු කටයුතු නොකල යුතුයි. රාජ්‍ය නොවන සංවිධාන හෝ අභ්‍යන්තර කලහකාරී පිරිස් පෙඩරල් රාජ්‍යයක් ලෙස සැලකීමට සූදානම් වුවත් එය සාර්ථක නොවන බව ඒ මහතා කීය.මීට කලකට පෙර ලංකාව පාලනය කළේ රාජ්‍ය නොවන සංවිධාන සමඟ මිත්‍රශීලී වූ ආණ්ඩුවකි. ජාතියේ වාසනාවකට අද පවතින රජය රාජ්‍ය නොවන සංවිධාන වටා කැරකෙමින් මිත්‍රශීලී බවක් පාන්නේ නැත. එබැවින් පෙරඩල් රාජ්‍යයක් ඇතිකිරීමට රාජ්‍ය නොවන සංවිධාන සහ අන්තවාදීන් දරන උත්සාහය සාර්ථක වන්නේ නැතැයි ආචාර්ය කොස්තා මහතා සඳහන් කෙළේය.පනත් කෙටුම්පතට සහාය දක්වමින් මැදිහත් පෙත්සමක් වෙනුවෙන් කරුණු ඉදිරිපත් කළ ජනාධිපති නීතිඥ අලි සබ්රි මහතා සඳහන් කෙළේ කවුරුන් විරුද්ධ වුවත් මෙම පනත සම්මත කර ගැනීමේ බලය පාර්ලිමේන්තුව සතු බවය. එය පාර්ලිමේන්තුවෙහි තුනෙන් දෙකක බහුතරයකින් සම්මත කර ගැනීමේ බලය ආණ්ඩුක්‍රම ව්‍යවස්ථාවෙහි 82 ව්‍යවස්ථාව මගින් පාර්ලිමේන්තුව වෙත පවරා ඇති බවයි.සක්‍රියව පවතින පළාත් සභා අටම මෙම පනතට විරෝධය පළ කළත් පාර්ලිමේන්තුවට එය සම්මත කර ගත හැකිය. ඒකීය රටක සුරක්‍ෂිත භාවය එය බව ඒ මහතා සඳහන් කෙළේය.ජනතාවගේ බලය ක්‍රියාත්මක වන්නේ පාර්ලිමේන්තුව හරහායි. පාර්ලිමේන්තුව සතු එම බලය ශ්‍රේෂ්ඨාධිකරණය වෙත පවරා නොගෙන පාර්ලිමේන්තුවටම පැවරූ තම පුද්ගල ශ්‍රේෂ්ඨාධිකරණ නඩු තීන්දුවක් විනිසුරු ෂර්වානන්ද මහතාගේ තීරණ ගැනීමේ බලය පාර්ලිමේන්තුව සතු විය යුතුයි.එසේ නොවේ නම් මෙවැනි කුඩා පනත් කෙටුම්පත් පවා ජනමත විචාරණයකට ලක්කිරීමට සිදු වුවහොත් එය විහිළුවක් වන බව අලි සබ්රි මහතා කියා සිටියේය.“ලාම්පු කළගෙඩි සෙල්ලම” ලෙස හැඳින්වූ ජනමත විචාරණයෙන් පසු වෙනත් ජනමත විචාරණයක් මෙරට පවත්වා නැත. එවැනි දේ සිදුකරමින් රටම විහිළුවක් බවට පත් කිරීමට කටයුතු කළ යුතු නැතැයි හෙතෙම කියා සිටියේය.නීතිපතිවරයා වෙනුවෙන් පෙනී සිටි සොලිසිටර් ජෙනරාල් යුවන්ජන් විජේතිලක මහතා දීර්ඝ ලෙස කරුණු ඉදිරිපත් කෙළේය.ව්‍යවස්ථාදායකමය තීරණ ගැනීමේ බලය ආණ්ඩුක්‍රම ව්‍යවස්ථාවෙහි 76 (1) වගන්තිය මගින් පාර්ලිමේන්තුවට පවරා ඇතැයි ඒ මහතා සඳහන් කළේය. එවැනි තීරණ ගැනීමේදී පළාත් සභාවල අදහස් විමසීමේ ක්‍රියාවලිය 154 (උ) (3) යන වගන්තිය මගින් පැහැදිලි කර තිබේ. එම වගන්තිය අනුව පළාත් සභාවල අදහස් විමසීමේ බලය ජනාධිපතිවරයාට පවරා තිබේ. එවැනි අදහස් විමසන අවස්ථාවකදී සිය අදහස් ප්‍රකාශ කිරීමේ හැකියාව පළාත් සභා සතු වේ. එය නීතිමය අවශ්‍යතාවයක් නොව ක්‍රියාදාමයක් පමණක් බව ඒ මහතා සඳහන් කෙළේය.පළාත් සභාවක් සක්‍රියව නොපවතින අවස්ථාවකදී එහි අදහස විමසීමේ අවශ්‍යතාවයක් නැහැ. එය පාර්ලිමේන්තු න්‍යාය පත්‍රයට ඇතුළත් කළ මොහොතේ සිට එය පාර්ලිමේන්තුවෙහි ව්‍යවස්ථාදායකමය ක්‍රියාවලියට ඇතුළත් වෙනවා.එවැනි පනත් සම්බන්ධයෙන් පළාත් සභාවල අදහස ජනාධිපතිවරයා විසින් කථානායකවරයා හරහා පාර්ලිමේන්තුවට දැනුම් දෙනවා.විනිසුරු ශි‍්‍ර පවන් මහතා - එම අදහස් විමසන්නේ පාර්ලිමේන්තු න්‍යාය පත්‍රයට ඇතුළත් කිරීමට පෙරද?සොලිසිටර් ජෙනරාල්වරයා - ඔව්. ඒ බව 154 (උ) 3 වගන්තිය අනුව පැහැදිලියි. ආණ්ඩුකාරවරයා හරහා එම අදහස් විමසීම සිදු කරනවා. මෙම පනත් කෙටුම්පත සෑම පළාත් සභාවකටම යොමු කිරීමෙන් පසුව එය සම්මත කර ඇති බව කථානායකවරයා පාර්ලිමේන්තුවට දැනුම් දුන්නා.පළාත් සභාවක් සක්‍රියව නොපවතින අවස්ථාවක පළාත් සභාවේ මතය නියෝජනය කරමින් අදහස් ප්‍රකාශ කිරීමේ බලය ආණ්ඩුකාරවරයාට තිබෙනවා. විධායක බලයෙන් ඔබ්බට ගිය බලයක් ආණ්ඩුකාරවරයා සතුයි.විනිසුරු අමරතුංග මහතා - ඔහුට අධිකරණ බලයත් තිබෙනවාද?සොලිසිටර් ජෙනරාල්වරයා - නැහැ.අගවිනිසුරුවරිය - පළාත් සභා ලැයිස්තුවට ඇතුළත් වන කාරණා සම්බන්ධයෙන් ව්‍යවස්ථාදායකමය තීරණ ගැනීමේ බලය ඇත්තේ කාටද? ආණ්ඩුකාරවරයාට එවැනි බලයක් ඇතිනම් එවැනි පනත් කෙටුම්පත් ආණ්ඩුකාරවරයාට යොමු නොකර පළාත් සභාවලට යොමු කරන්නේ ඇයි?සොලිසිටර් ජෙනරාල්වරයා - ව්‍යවස්ථාමය තීරණ ගැනීමේ බලය පළාත් සභා සතුවයි. පළාත් සභාව සක්‍රියව නොපවතින විට ආණ්ඩුකාරවරයාට එය සිදු කළ හැකියි.අගවිනිසුරුවරිය - මෙය ඒකීය රටක් බව සෑම විටම සිහි තබාගෙන අප කටයුතු කරනවා. වඩා හොඳ තීන්දු තීරණ ගැනීමට නීතිපතිවරයා අධිකරණයට සහාය දැක්විය යුතුයි.සොලිසිටර් ජෙනරාල්වරයා - විකල්ප දෙකක් ලෙස කරුණු නීතිපතිවරයා ඉදිරිපත් කරන විට නිවැරදි දේ කුමක්දැයි තීරණය කිරීමේ බලය අධිකරණය සතුයි.විනිසුරු ශ්‍රීපවන් මහතා - ව්‍යවස්ථාදායකමය ක්‍රියාවලිය ඇරඹීමට පෙර සිදුවන ක්‍රියා සම්බන්ධයෙන් කරුණු විමසීමේ බලයක් අධිකරණයට නැතිද? එය පාර්ලිමේන්තු ක්‍රියාවලියෙන් වෙන්ව යන වෙනස් ක්‍රියාවලියක් නේද?සොලිසිටර් ජෙනරාල්වරයා - එම ව්‍යවස්ථාදායකමය ක්‍රියාවලිය සම්බන්ධ තීරණ ගැනීම පාර්ලිමේන්තුව සතුයි. අධිකරණයට ඒ සම්බන්ධව කිසිවක් සිදු කිරීමට නැහැ. මෙම පනතට එරෙහි පෙත්සම් විභාග කිරීමේ බලයක් ශ්‍රේෂ්ඨාධිකරණයට නැහැ. ඒ බව 120, 121, 123 වගන්ති මගින් ආණ්ඩුක්‍රම ව්‍යවස්ථාව පැහැදිලි කරනවා. එම වගන්ති මගින් පවරන ලද බලය ඉක්මවා යන කිසිවක් අධිකරණයට කළ නොහැකියි.“දිවි නැඟුම” දෙපාර්තමේන්තුවක් බවට පත් කිරීමෙන් පසු එහි සියලු පත්වීම් රජය විසින් සිදු කරනවා. එහි ක්‍රියාවලින් මූලික අයිතිවාසිකම්වලට පවා යටත් වෙනවා. වෙනත් සෑම දෙපාර්තමේන්තුවක මෙන්ම පරිපාලන කටයුතු සියල්ල සිදු වන්නේ දෙපාර්තමේන්තු මට්ටමින්. කිසිවකු ඒ සම්බන්ධ සැකයන් ඇතිකර ගත යුතු නැතැයි සොලිසිටර් ජෙනරාල්වරයා මෙහිදී සඳහන් කෙළේය.කරුණු සලකා බැලූ ශ්‍රේෂ්ඨාධිකරණය මේ පෙත්සම් සම්බන්ධ තීන්දුව ලබන ඔක්තෝබර් 31 වැනිදා ජනාධිපතිවරයාට හා පාර්ලිමේන්තුවෙහි කථානායකවරයා වෙත දන්වා යවන බව සඳහන් කෙළේය.අතිරේක කරුණු සහ අධිකරණයට ඉදිරිපත් නොකළ කරුණු ලිඛිතව ඉදිරිපත් කරන ලෙස පෙත්සම්කාර, වගඋත්තරකාර සහ මැදිහත් පෙත්සම්කාර නීතිඥවරුන්ට අධිකරණය නියම කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n12102410</link>
    <topic>ළිංවලින් බදු අයකිරීමටරජය තීරණය කර නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානානයක</author>
    <content>ළිංවලින් කිසිදු බදු මුදලක් අයකිරීමට රජය හෝ අමාත්‍ය මණ්ඩලය තීරණයක් ගෙන නැතැයි ආණ්ඩුපක්ෂයේ ප්‍රධාන සංවිධායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (23) ප්‍රකාශ කළේය.එවැනි කිසිදු තීරණයක් ගෙන නොමැති බවත්, නිලධාරියකු එවැනි ප්‍රකාශයක් කළ ද ජනතාවාදි රජයක් ලෙස එවැනි තීරණයක් ගෙන නොමැති බවත් දිනේෂ් ගුණවර්ධන මහතා අවධාරණය කළේ ය.එජාප පාර්ලිමේන්තු මන්ත්‍රී දයාසිරි ජයසේකර මහතා වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් ඇමැතිවරයා මෙසේ පැවසීය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n1210244</link>
    <topic>පිළිකා රෝගීන්ගේ විශේෂිත ඖෂධවලටරු.මිලියන 1750ක් වැය කරලා</topic>
    <author>සන්ධ්‍යා කරුණාරත්න</author>
    <content>මේ වසරේ ගත වූ මාස දහය තුළදී පිළිකා රෝගීන්ට විශේෂිත ඖෂධ ලබාදීම සඳහා පමණක් රුපියල් මිලියන 1750 ක මුදලක් රජය වැය කර ඇති බව සෞඛ්‍ය අමාත්‍යාංශය පවසයි.රට පුරා පිහිටි ප්‍රතිකාර ඒකක හා රෝහල්වල සාමාන්‍ය ප්‍රතිකාර, පරීක්ෂණ යනාදියට වැය වූ මුදලට අමතරව විශේෂිත ඖෂධවලට පමණක් මේ මුදල වැය කළ බව අමාත්‍යාංශය ප්‍රකාශ කරයි.මෙතරම් වි‍ශාල මුදලක් රෝගීන් සුවපත් කිරීම සඳහා රජය වැය කරන බව ප්‍රතිකාර ලබන රෝගීන්වත්, මහජනතාවවත් නොදන්නා නිසා රජයේ රෝහල්වල නේවාසිකව ප්‍රතිකාර ලබන එක් රෝගියකු සුවපත් කිරීමට රජයෙන් වැය කළ මුදල රෝගියා වෙත ප්‍රදර්ශනය කිරීමේ නියාමන ව්‍යාපෘතියක් ආරම්භ කිරීමට සෞඛ්‍ය අමාත්‍යාංශය පියවර ගෙන තිබේ.‍මහරගම ජාතික පිළිකා ආයතනය, රිජ්වේ ආර්යා ළමා රෝහල, මහනුවර වකුගඩු රෝහල, අනුරාධපුර වකුගඩු රෝහල යන රෝහල් හතර තුළ මේ නියාමන ව්‍යාපෘතිය ආරම්භයක් ලෙස ක්‍රියාත්මක කර රෝගීන්ට වැය කරන මුදල ප්‍රදර්ශනය කිරීම සිදු කෙරේ.රෝගියා රෝහලට ඇතුළත් වූ අවස්ථාවේ සිට පිටව යන තෙක් රෝගියාගේ ප්‍රතිකාර, පරීක්ෂණ සඳහා වැය කළ මුදල මේ ආකාරයෙන් ප්‍රදර්ශනය කරන බව සෞඛ්‍ය අමාත්‍යාංශය පවසයි."ශ්‍රී ලංකා රජය ඔබව සුවපත් කිරීමට මෙතරම් මුදලක් වැය කර තිබේ" යන්න සඳහන් කරමින් රෝගියා වෙත ඔහු සුවපත් කිරීම සඳහා වැය කළ මුදල සඳහන් කරමින් බිල්පතක් ලබාදීම ද මේ ව්‍යාපෘතිය ‍යටතේ සිදු කරන බව අමාත්‍යාංශය පවසයි‍.පිළිකා රෝගීන්ට විශේෂිත ඖෂධ ලබාදීම සඳහා සතියකට ලිපිගොනු 50 කට පමණ අනුමැතිය ලබා‍දෙන බවත් එක් රෝගියකුව වාර්ෂිකව ලක්ෂ 50 ත් 96 ත් අතර මුදලක් විශේෂිත ප්‍රතිකාර ලබාදිමට වැය කරන බවත් සෞඛ්‍ය ඇමැති මෛත්‍රීපාල සිරිසේන මහතා පැවැසුවේය.වාර්ෂිකව සියලුම පිළිකා රෝගීන්ට ප්‍රතිකාර ලබාදීමට රුපියල් කෝටි 350 ක් ද, වකුගඩු රෝගීන්ට රුපියල් ‍කෝටි 400 ක් ද, හෘද රෝගීන්ට රුපියල් කෝටි 450 ක් ද රජය වැය කරන බව අමාත්‍යාංශය සඳහන් කරයි.සෞඛ්‍ය ඇමැති, සෞඛ්‍ය ලේකම් වෛද්‍ය නිහාල් ජයතිලක මහත්වරු ඇතුළු අමාත්‍යාංශයේ අධ්‍යක්ෂවරුන් පැවැති සාකච්ඡාවකදී මේ කරුණු පිළිබඳ පෙරේදා (22) සාකච්ඡා කෙරිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n1210245</link>
    <topic>කුඩා ගංඟාවල මැණික් ගැරීමටමිණි කිරුළ</topic>
    <author>චින්තා රණසිංහ</author>
    <content>කුඩා ගංඟා ආශ්‍රිතව මැණික් ගැරීම් කටුයුතු සඳහා ජනතාවට අවස්ථාව උදා කරමින් “මිණි කිරුළ“ නමින් නව වැඩපිළිවෙළක් කඩිනමින් ආරම්භ කිරීමට රජය තීරණය කර තිබේ.මේ මස 30 වැනි දින රත්නපුර දිස්ත්‍රික්කයෙන් නව වැඩසටහන ආරම්භ කිරීමට නියමිත අතර කූඩය, උදැල්ල වැනි සාම්ප්‍රදායික උපකරණ භාවිත කරමින් කුඩා ගංඟා ආශ්‍රිතව වැලි සෝදා මැණික් ගැරීමට මේ යටතේ ජනතාවට අවස්ථාව හිමි වේ.රත්නපුර දිස්ත්‍රික් සංවර්ධන කමිටු රැස්වීම පසුගියදා පැවැති අවස්ථාවේ දී ජනාධිපති මහින්ද රාජපක්ෂ මහතාගේ උපදෙස් මත මේ තීරණය ගත් බව ජාතික මැණික් හා ස්වර්ණාභරණ අධිකාරියේ අධ්‍යක්ෂ ජෙනරාල් නිමල් බණ්ඩාර මහතා දිනමිණට ඊයේ (22) පැවැසීය.හඳුනාගෙන ඇති ගංඟා පිහිටා ඇති ප්‍රාදේශීය ලේකම්වරුන්ගේ සහයෝගයෙන් ඔවුන් සකස් කරන ලැයිස්තුගත නාමලේඛනයකට අනුව මැණික් ගැරීම් කටයුතුවල නිරත විය හැකි බව ද අධ්‍යක්ෂ ජෙනරාල්වරයා පවසයි.'මිණි කිරුළ' වැඩසටහන සඳහා දේශපාලන අධිකාරියේ සියලු අවසරය ලැබී ඇති බවද කඩිනමින් එය ආරම්භ කිරීමෙන් මැණික් කර්මාන්තයේ යෙදෙන ජනතාවගේ ජීවන තත්වය නගා සිටුවීමට හැකියාව ලැබෙන බව ද ඒ මහතා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n12102411</link>
    <topic>සීගිරියට අකුණු පහරක්ගඩොල් බැම්මක් පුපුරා යයි</topic>
    <author>පණ්ඩුක සමරසේකර දඹුල්ල සමූහ සහ සීගිරිය විශේෂ</author>
    <content>අධික වර්ෂාව මධ්‍යයේ ඊයේ (23) පස්වරුවේ සීගිරිය ගල මුදුනට වැදුණු අකුණු ප්‍රහාරයකින් එහි ගඩොල් බැම්මක් පුපුරා ගොස් සීගිරි ගල පාමුලට ඇද වැටී ඇතැයි සීගිරිය සංස්කෘතික ත්‍රිකෝණයේ වැඩබලන ව්‍යාපෘති කළමනාකාර චන්දන වීරසේකර මහතා පවසයි.ගල් බැම්ම මතට වැදුණු අකුණු පහර නිසා ඇදහැළුනුු ගඩොල් එම අවස්ථාවේම ඉන් ඉවත් කර පිළිසකර කටයුතු වහාම ආරම්භ කළ බව ද වීරසේකර මහතා පැවසීය.විනාශ වූ ගල්බැම්ම අද දින නැවත ප්‍රතිසංස්කරණය කරන බවත් මෙම සිද්ධිය සීගිරියේ සංචාරයේ යෙදෙන සංචාරකයන්ට කිසිදු බාධාවක් නොමැති බවත් පවසන චන්දන වීරසේකර මහතා සුපුරුදු ලෙස සංචාරයේ යෙදෙන්නන්ට සියලු පහසුකම් සලසා ඇති බව ද දිනමිණ කළ විමසීමකදී පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n12102412</link>
    <topic>රාජකීය-තර්ස්ටන් සිසුහු ගැටෙති</topic>
    <author>පණ්ඩුක සමරසේකර</author>
    <content>කොළඹ රාජකීය විද්‍යාලයේ හා හා තර්ස්ටන් විද්‍යාලයේ සිසුන් දෙපිරිසක් අතර ඊයේ (23) දහවල් මහමගදී ඇති වු ගැටුමින් සිසුන් හය දෙනෙකු සහ එක් පොලිස් නිලධාරියෙකු කොළඹ ජාතික රෝහලේ හදිසි අනතුරු අංශයට ඇතුළත් කළ බව ජාතික රෝහල් අධ්‍යක්ෂ වෛද්‍ය අනිල් ජාසිංහ මහතා පවසයි.මේ සිසුන් 6 දෙනාගෙන් තිදෙනෙක් රාජකීය විද්‍යාලයේ වන අතර අනෙක් තිදෙනා තර්ස්ටන් විද්‍යාලයේ සිසුහු වෙති. මේ සිසුන් හයදෙනාම ගල් මුල් ප්‍රහාරවලට ලක්වීමෙන් හිස සහ දෑත් දෙපා තුවාල වී ඇති බවත් හදිසි සැත්කම් තත්ත්වයක් ඇති වී නොමැති බවත් අනිල් ජාසිංහ මහතා දිනමිණ කළ විමසීමකදී පැවැසීය.තුවාල ලබා ඇති පොලිස් නිලධාරියා කුරුඳුවත්ත පොලිසියට අනුයුක්තව සේවය කළ අයකි.මේ අතර සිද්ධිය සම්බන්ධයෙන් කරුණු විමසීමේදී පොලිස් මාධ්‍ය ප්‍රකාශකවරයා ‘දිනමිණ’ට කියා සිටියේ ගැටුමට කිසිදු සිද්ධියක් මුල් වී නැති බවත් කිසිදු පුද්ගලයකුට හෝ දේපළ කිසිවකට හානි සිදුවී නොමැති බවත්ය. කුරුඳුවත්ත පොලිසිය සිද්ධිය සමථයකට පත්කර සිසුන් නිවෙස් කරා පිටත් කර හැරි බවද පොලිස් මාධ්‍ය ප්‍රකාශකවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n12102413</link>
    <topic>රජ රට වැව් වාන් දමයි</topic>
    <author>ඡායාරුපය-කිත්සිරි වනසිංහ</author>
    <content>රජ රට ප්‍රදේශයේ දීර්ඝ කාලයක් තිස්සේ පැවති නියඟය නිමා කරමින් මහ වැසි ඇද හැලෙන්නට පටන් ගෙන තිබේ. අනුරාධපුර කුඹිච්චන්කුලම් වැව වාන් දමන අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n1210246</link>
    <topic>රට පුරා ජාත්‍යන්තර පාසල් විශේෂ පරීක්ෂාවට ලක් කරන්න</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ළමා අපයෝජන හා හිංසනයන් වැඩි වශයෙන් වාර්තා වන ජාත්‍යන්තර පාසල් විශේෂ සුපරීක්ෂණයට ලක් කරන ලෙස ජාතික ළමා ආරක්ෂක අධිකාරියේ සභාපති අනෝමා දිසානායක මහත්මිය අධ්‍යාපන අමාත්‍යාංශයේ ලේකම් ගෝඨාභය ජයරත්න මහතාගෙන් ලිඛිත ඉල්ලීමක් කර තිබේ.ජාත්‍යන්තර පාසල්වල සිදුවන ළමා අපයෝජන හා හිංසනයන් දිනෙන් දින වැඩි වන බවට තොරතුරු වාර්තා වී ඇති අතර ජාත්‍යන්තර පාසල්වල ගුරුවරුන්ගෙන් සිදු වන එවැනි අපරාධ සිද්ධීන් ප්‍රමුඛස්ථානයක් ගෙන ඇති නිසා සභාපතිනිය මේ ඉල්ලීම කර තිබේ.මෙයට ප්‍රධාන හේතුව වී ඇත්තේ විධිමත් ගුරු පුහුණුවක් නොලද පිරිසක් ගුරුවරුන් ලෙස පත්ව කටයුතුවල නිරත වීම බව අධිකාරියේ අදහසයි. ක්‍රමානුකූල අධ්‍යාපනයක් ලැබීම දරුවන්ගේ අයිතියක් බව ද රජයේ හෝ පෞද්ගලික කුමන පාසලක වුවද ළමයින්ගේ සුරක්ෂිතභාවය රැකිය යුතු බවත් කිසිඳු අයුරකින් ළමා අයිතිවාසිකම් කඩවිය නොහැකි බවත් සභාපතිනිය පවසයි.මේ හේතුවෙන් පාසල් දරුවන්ගේ ආරක්ෂාව වෙනුවෙන් ජාත්‍යන්තර පාසල් කෙරෙහි දැඩි අවධානයක් යොමු කළ යුතු බව දිසානායක මහත්මිය වැඩි දුරටත් අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n12102417</link>
    <topic>කළුතර තිස්ස මැදි විදුහලේ2012 සුහද හමුව 27දා</topic>
    <author/>
    <content>කළුතර තිස්ස මැදි විදුහල් ආදි ශිෂ්‍ය සංගමයේ 2012 වාර්ෂික සුහද හමුව මෙම 27 (සෙනසුරාදා) දින ප. ව. 5.00 සිට ප. ව. 10.00 දක්වා කළුතර පැනෝරාමා හෝටලයේ දී කීර්තිමත් ආදි සිසුවකු වන ශ්‍රී ලංකා යුද හමුදාවේ ලුතිනන් කර්නල් රුමාල් දුමින්ද සිල්වා මහතාගේ ප්‍රධානත්වයෙන් පැවැත්වේ.පැරණි ගුරු මාපියන්ට සහ විදුහල් මාතාවගේ ආදි සිසු සිසුවියන් වෙත උපහාර දැක්වීම සහ සුහදතාවය වර්ධනය කිරීමේ වැඩසටහන් මෙදින පැවැත්වීමට කටයුතු යොදා ඇති අතර, මේ සඳහා සහභාගි වන ලෙස විද්‍යාලයේ සියලුම ආදි සිසු සිසුවියන්ට ආදි ශිෂ්‍ය සංගමය ආරාධනා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n1210247</link>
    <topic>ලලිත් අඹන්වලටඇසිඩ් ගැසීමේ නඩු තීන්දුව අද</topic>
    <author/>
    <content>විගණකාධිපති දෙපාර්තමේන්තුවේ විගණන අධිකාරී ලෙස සේවය කළ ලලිත් අඹන්වල මහතාට 2002 මැයි මස 20 වන දින ඇසිඩ් ගසා මරා දැමීමට තැත් කිරීම සම්බන්ධයෙන් පැවති නඩු විභාගයේ අවසාන තීන්දුව අද (24) වැනි දින පෙරවරුවේ මහනුවර මහාධිකරණයේදී ප්‍රකාශයට පත් කිරීමට නියමිතයි.මධ්‍යම පළාත් අධ්‍යාපන අමාත්‍යාංශයේ භාණ්ඩ සොරකම් කිරීම හා රාජ්‍ය මුදල් වංචනික ලෙස භාවිත කිරීම සම්බන්ධයෙන් තොරතුරු හෙළිදරව් කිරීම සම්බන්ධයෙන් මේ නඩු විභාගය පැවතිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n1210248</link>
    <topic>කුරුල්ලන් අල්ලාවිකිණීම බලපත් ක්‍රමයකට</topic>
    <author>නුවර කොඩිකාර සහ චමීර ඇල්ලදෙණිය</author>
    <content>වී කුරුල්ලන්, රෑන ගිරවුන් හා මාල ගිරවුන් අල්ලා ළඟ තබාගැනීම, ප්‍රදර්ශනය කිරීම හා වෙළෙඳාම් කිරීම් ඇතුළු නීති විරෝධී ක්‍රියා වැටලීම වහාම නතර කරන ලෙස ගොවිජන සේවා හා වනජීවි අමාත්‍යාංශයේ ලේකම් උදේනි වික්‍රමසිංහ මහතා වනජීවි අධ්‍යක්ෂ ජනරාල්වරයා වෙත දැනුම් දී ඇත.බලපත්‍ර ක්‍රමයක් මත මේ සතුන් අල්ලා විකිණීම සඳහා අවශ්‍ය නීති සකසන ලෙස දැනුවත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n1210249</link>
    <topic>වයඹ තැලසීමියා ඒකකයේමුදල් වංචාවක් :ව්‍යාපෘති කාර්යාලය වසා දමයි</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වයඹ තැලසීමියා ඒකකයේ සිදුවී ඇතැයි කියන මුදල් වංචාවක් නිසා ව්‍යාපෘති කාර්යාලය වසා දමා ඇත.රෝගීන් සඳහා ප්‍රතිකාර කටයුතු කිරීමට නිසි පියවර නොගැනීම නිසා මේ වන විට තැලසීමියා රෝග මර්දන කටයුතු අඩපණ වී ගොස් ඇති බැව් පළාත් සෞඛ්‍ය අමාත්‍යාංශය පවසයි.මෙහි රුපියල් ලක්ෂ 50කට ආසන්න මුදලක් වංචා කොට ඇති බවට මේ පිළිබඳව පරීක්ෂණ පවත්වන විගණන දෙපාර්තමේන්තුව පවසයි. තැලසීමියා ව්‍යාපෘති අංශය බාරව සිටි වෛද්‍යවරයා දැනට වෙනත් ස්ථානයකට මාරු කොට යවා ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n12102414</link>
    <topic>රාජකීය හා තර්ස්ටන් ගුටි හුවමාරුව නිසා රීඩ් මාවතේ පැය 2ක වාහන තදබදයක්</topic>
    <author>පණ්ඩුක සමරසේකර</author>
    <content>කොළඹ රාජකීය විද්‍යාලය සහ තර්ස්ටන් විදුහල්වල සිසුන් අතර ගැටුමක් හේතුවෙන් ඊයේ (23) දහවල් කොළඹ 07 රීඩ් මාවතේ පැය 2කට අධික කාලයක් දැඩි වාහන තදබදයක් පැවැතිණි.පාසල් දෙක අතර සිසුන් මහමඟ දෙපසට බෙදී ගල්මුල්වලින් පහර දී ගත් අතර මෙම තත්ත්වය නිසා පාසල් අවසන්ව නිවෙස්බලා යාමට සිටි සිසු සිසුවියන් දෙමාපියන් ඇතුළු විශාල පිරිසක් මහමඟ දැඩි වාහන තදබදයකට ලක්ව අතරමංව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n12102415</link>
    <topic>උඩරට මැණිකෙටනව නිරීක්ෂණ මැදිරියක්</topic>
    <author>ශීලා උඩුවර</author>
    <content>කොළඹ කොටුවෙන් පෙරවරු 9.45ට පිටත්ව බදුල්ල දක්වා ධාවනය කෙරෙන උඩරට මැණිකේ ශීඝ්‍රගාමී දුම්රියට අද අද සිට නව නිරීක්ෂණ මැදිරියක් එක් කරන බව කොටුව දුම්රිය අධිකාරි එන්. එල්. චන්ද්‍රසෝම මහතා පැවසීය.මෙම නව නිරීක්ෂණ මැදිරිය ආසන 44කින් යුක්ත වන අතර මාලිගාවත්ත දුම්රිය වැඩපළේ සාදන ලද්දකි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=n12102416</link>
    <topic>වකුගඩු සැත්කමට ඔබේ පිහිට ඕනෑ</topic>
    <author/>
    <content>උස්වැටකෙයියාවේ පදිංචි ටී. නිවුටන් පීරිස් යන අයගේ වකුගඩු දෙකම අක්‍රිය වීම නිසා ඔහුගේ ජීවිතය බේරා ගැනීමට නම් ඉතා ඉක්මනින් වකුගඩුවක් බද්ධ කළ යුතු බව වකුගඩු ප්‍රතිකර්ම ඒකකයේ විශේෂඥ වෛද්‍ය අනුර හේවාගීගන මහතා නිර්දේශ කර ඇත.මේ සඳහා ඒ නෙගටිව් හෝ නෙගටිව් රුධිරය සහිත වකුගඩුවක් ලබාදීමට කැමැති පරිත්‍යාගශීලියෙකු වේ නම් දු.අ. 0770059618 අමතන ලෙස දියණිය කාරුණිකව ඉල්ලා සිටී.ඔහුගේ අසනීපය නිසා එකම දියණිය රැකියාවෙන් ඉවත් වී ඔහු බලා ගන්නා අතර කුලී නිවෙසක ජීවත්වන ඔවුන්ට වෙනත් ස්්ථිර ආදායම් මාර්ගයක් ද නොමැත. එනිසා පිංවත් පරිත්‍යාගශීලී ඔබගේ ආධාර උපකාර බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r1210241</link>
    <topic>මීගොඩ විශේෂිත ආර්ථික මධ්‍යස්ථානයේකඩ කාමර රැසක්ම වසා දමලා</topic>
    <author> </author>
    <content>හෝමාගම, මීගොඩ නගරය නොනිදන නගරයක් බවට පත් කරමින් 2003 වර්ෂයේ මීගොඩ ඉදිකළ ආර්ථික විශේෂිත මධ්‍යස්ථානය වර්තමානයේ අඩු පාඩු රැසක් මැද පවත්වාගෙන යයි.විශේෂයෙන් මාළු වෙළෙඳ මධ්‍යස්ථානය පිටුපස පිහිටා තිබේ. එම කුටිවල විදුලි රැහැන් පවා කඩා බිඳ දමා ඇත.මාළු වෙළෙඳ සලක් පමණක් මේ වන විට පවත්වාගෙන යන අතර එහි තත්ත්වය පිළිබඳ ව වෙළෙඳසල් හිමිකරු වන වජිර කොඩිතුවක්කු මහතා මෙසේ පවසයි.ඒ කාලයේ සෙනඟ පිරී හිටියේ වෙළෙඳ මධ්‍යස්ථානයේ මැද මාළු කඩ තනා තිබූ නිසයි. පසු කාලයේ දී මාළු කඩ ප්‍රමාණය වැඩි කරමින් මධ්‍යස්ථානයේ පසු පසට මාළු වෙළෙඳසල් රැගෙන ආවාආර්ථික මධ්‍යස්ථානයේ පානීය ජලය අපිරිසුදු බව තොග හා සිල්ලර වෙළෙන්දකු වන කෙනඩි මහතා ප්‍රකාශ කරයි. ජල ටැංකිය පිරිසිදු කිරීමක් නැති අතර, එම ජලය බෝතලයකට ගැනීමෙන් පසු මංඩි ලෙස මිදෙන කොටසක් දැක බලා ගත හැකි බව හෙතෙම පවසයි.බලධාරීන් දැනුවත් කළත් පළක් නොවුණු බව පෙන්වා දෙන ඔහු තවදුරටත් කියා සිටින්නේ ඉදිරියේ ආර්ථික වෙළෙඳ මධ්‍යස්ථානය පවත්වා ගෙන යාමට හැකිවේද යන්න ගැටලු සහගත බවයි.මේ සම්බන්ධයෙන් වෙළඳ සේවා සංගමයේ සභාපති ඒ. කරුණාතිලක මහතාගෙන් කළ විමසුමක දී ඔහු මෙසේ පවසයි.මීගොඩ ආර්ථික මධ්‍යස්ථානයේ වෙළෙඳ සල් කීපයක් ම වසර ගණනක සිට වසා දමා තිබෙනවා. පාරිභෝගික ප්‍රජාවට වෙළෙඳාම් කරනවා වෙනුවට, ව්‍යාපාරිකයන් මෙම ගොඩනැගිලි කොළඹ පිහිටි ව්‍යාපාරික ස්ථානවල ඇති තොග ගබඩා වශයෙන් ද්‍රව්‍ය මෙහි තැන්පත් කොට අවශ්‍ය වෙලාවට රැගෙන යනවා. මෙම කඩ කාමර සින්නක්කර මුදලට ලබාගත් බැවින් ඔවුන්ට හිතුමතේ ක්‍රියා කරනවා.මාළු වෙළෙඳසල් වසා දැමීම පිළිබඳව ඔහු පවසන්නේ, දැනට ඒවා පිහිටුවා තිබෙන තැන්වලට ජනතාව නොපැමිණීම ඊට හේතුවන බවයි. තවද එම ප්‍රදේශයේ ඇති අඳුර නිසා, ජනතාව ඒ දෙසට යාමට බියක් දක්වන බව ද හෙතෙම පවසයි. තව ද මාළු තොග කඩ වශයෙන් ධීවර සංස්ථාවේ, කඩ දෙකක් ආරම්භ කළත්, මාස කිහිපයකින් ඒවාත් වසා දමා ඇති බව ඔහු පෙන්වා දෙයි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r1210242</link>
    <topic>වයඹ පාසල්සංවර්ධනය කැරේ</topic>
    <author>වයඹ පළාත් සංචාරක සේන ඉදිරිසිංහ</author>
    <content>වයඹ පළාතේ දැනට ඇති පෝෂිත පාසල් සියල්ලම සංවර්ධනය කිරීමට පියවර ගන්නා බව වයඹ ප්‍රධාන ඇමැති අතුල විජේසිංහ මහතා දිනමිණ ට පැවැසීය.ප්‍රථම අදියර යටතේ තෝරා ගන්නා ලද පාසල් සඳහා රුපියල් ලක්ෂ 5 බැගින් ලබාදෙමින් ඒවායේ යටිතල පහසුකම් ඇතුළු අනිකුත් සංවර්ධන කටයුතු සිදු කරන බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r1210243</link>
    <topic>බාල සහල් අලෙවි කළාටරුපියල් 3000ක් දඩ</topic>
    <author>ගම්පහ සංචාරක – නිමල් ජයසිංහ</author>
    <content>පරිභෝජනයට නුසුදුසු බාල සම්බා වර්ගයේ සහල් අලෙවියට තබාගත් පුද්ගලයකුට රුපියල් තුන් දහසක (3000) දඩයක් නියම කළ ගම්පහ අතිරේක මහේස්ත්‍රාත් අදාළ සහල් ඉවත් කරන ලෙස ද නියෝග කළේය.පැමිණිල්ල කඩවත බල ප්‍රදේශයේ මහජන සෞඛ්‍ය පරීක්ෂකවරයා ඉදිරිපත් කළ අතර දඩ නියම වූයේ සමින්ද නමැත්තකුටය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r1210244</link>
    <topic>ගම්පහ ගණිකා වෘත්තියේ යෙදුණුකතකට දඩ</topic>
    <author/>
    <content>ගම්පහ නගරයේ දිවා කාලයේ තැන තැන හැසිරෙමින් ගණිකා වෘත්තියේ යෙදීම සඳහා රැඳීසිටියේ යැයි චෝදනා ලත් තැනැත්තියකට රුපියල් 500/- පන්සියක දඩයක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේයචූදිත කාන්තාව රිමාන්ඩ් බාරයේ සිට අදාළ සමාජ රෝග වාර්තාව ද සමඟ අධිකරණයට ඉදිරිපත් කොට තිබුණි.පැමිණිල්ල ගම්පහ පොලිසියේ දූෂණ මර්දන අංශයේ පො.සැ. ගුණසේකර මහතා ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r1210245</link>
    <topic>ඉංගිරිය හොරණ පාසල්බස් රිය ධාවනය නවතලා</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ඉංගිරිය නගරයේ සිට හොරණ දක්වා ධාවනය වූ පාසල් බස් රිය නිසි පරිදි ධාවනය නොවන බවට සිසුහු මැසිවිලි නගති. එය මේ වන විට හිටිහැටියේම ධාවනයෙන් ඉවත් කරගෙන ඇති අතර මේ නිසා පාසල් සිසුහු මහත් දුෂ්කරතාවකට මුහුණ දී සිටිති.හොරණ ඩිපෝව මගින් ධාවනයට එක් කර තිබූ මෙම බස් රියෙන් ඉංගිරිය, ඌරුගල, නම්බපාන, මානාන, පෝරුවදණ්ඩ, මහඉංගිරිය ආදී ප්‍රදේශ රැසක සිසුන් විශාල ගණනක් සේවය සපයා ගත් අතර හොරණ ලංගම ඩිපෝවෙන් වාර ප්‍රවේශ පත්‍ර මිලට ගෙන ඇති තමන් හට දැන් මුදල් ගෙවා පෞද්ගලික බස් වල යෑමට සිදුව ඇතැයි ඔවුහු චෝදනා කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r1210246</link>
    <topic>නිවෙසට පැන රන් බඩු සොරා ගත් බව පොලිසියෙන් සොයා දෙන තුරුම නිවෙස් හිමියන් දන්නේ නෑ</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල කොන්ගමුව මහවත්ත ප්‍රදේශයේ නිවෙසක් සහ රඹුක්කන මාවතේ නිවෙසකට ඇතුළු වී රුපි: 28000/- ක් වටිනා රන් භාණ්ඩ හා තවත් දේ සොරකම් කැර ඇතත් ඒ පිළිබඳව නිවෙස් හිමියෝ නොදැන සිටියහ.රන් භාණ්ඩ සොයාගෙන හොරුන්ද අත්අඩංගුවට ගෙන පොලිස් නිලධාරීන් නිවෙස් හිමියන් වෙත ගොස් සොරකම පිළිබඳ තොරතුරු විමසා සිටි විට පොලිසියට ප්‍රශංසා කළ නිවෙස් හිමියෝ එම භාණ්ඩ තමන්ගේ ඒවා බව ප්‍රකාශ කැර පොලිසියේ සේවාවද අගය කැර ඇති බව කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතා පැවසීය.මෙම සොරකම පිළිබඳව මාවනැල්ල පොලිසිය පියවර ගෙන ඇත්තේ සොරාගත් රන් භාණ්ඩ උකසට තබා මුදල් ලබා ගන්නට සොරකම කළ පිරිස් මාවනැල්ල නගරයේ බැංකුවත් වෙත ගොස් පියවර ගනිමින් සිටිද්දී එම රන් භාණ්ඩවල අයිතිය තහවුරු නොවීම මත බැංකුව විසින් පොලිසියට රහසින් දුන් තොරතුරක් ඔස්සේ පරීක්‍ෂණයක් මාවනැල්ල පොලිසිය විසින් සිදු කරන ලද නිසා බවද ඒ පිළිබඳව වැඩිදුරටත් කරුණු පැහැදිළි කළ කෑගල්ල සහකාර පොලිස් අධිකාරී චාමික විකුම් ප්‍රේමසිරි මහතා ද පැවසීය.මෙහිදී මාවනැල්ල පොලිසිය සොරුන් කොටුකැර ගත්හ.මෙම සිද්ධියෙන් පසුව කෑගල්ල දිසා බල ප්‍රදේශයේ පොලිස් ස්්ථානයන් දැනුවත් කැර නිවෙස් වල පදිංචි අය නිවෙස් බිඳ බඩු සොරා ගන්නා නමුත් නිවෙස් හිමියෝ තම නිවසට සොරුන් පැමිණ ඇති වග නොදැන සිටි තත්ත්වය කාගෙත් අවධානයට ලක්කැර සිවිල් ආරක්‍ෂක කමිටු මේ පිළිබඳව දැනුවත් කැර ගම්බද නිවෙස් වල ජනතාව දැනුවත් කිරීමේ වැඩසටහන් ද පොලිස් අධිකාරිවරයා විසින් ක්‍රියාත්මක කරනු ලැබ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r1210247</link>
    <topic>ගම්පහ පොලිසියේ පැමිණිලි පොත් 7ක්සොරාගත් සැකකරු මානසික රෝගියෙක්</topic>
    <author>ගම්පහ සංචාරක-නිමල් ජයසිංහ</author>
    <content>තමා සහ අසල්වාසීන් අතර නිරතුරුවම පවතින අසමගිය හේතුකොටගෙන, ඔවුන් විසින් පොලිසියේ පැමිණිලි කර ඇතැයි යන සැකය මත පොලිසියේ ඇති පැමිණිලි සටහන් පොත් 7ක් සොරාගත් පුද්ගලයෙක් සහ ඔහුට සහාය දුන් තවත් පුද්ගලයෙකු පසුගියදා ගම්පහ පොලිසිය මඟින් අත්අඩංගුවට ගෙන රිමාන්ඩ් භාරයට පත්කොට තිබුණි.සැකකරුට පැමිණිලි ඇතැයි යන සැකය මත ගම්පහ පොලිසියේ සුළු පැමිණිලි අංශයෙන් මෙලෙස පැමිණිලි පොත් හතක් සොරාගැනීම යන චෝදනා මත 2012 මැයි මාසයේ දී සැකකරුවන් දෙදෙනෙකු ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය විසින් රක්ෂිත රිමාන්ඩ් භාරයට පත් කෙරිණ.නඩු වාර කිහිපයකදීම පළමු සැකකරු වූ පැමිණිලි පොත් සොරාගත් පුද්ගලයා වෙනුවෙන් අධිකරණයට කරුණු දැක්වූ නීතිඥ තුසිත සෙනරත් මහතා පැවසුවේ මෙම පළමුවන සැකකරු මානසික රෝගයකින් පෙළෙන්නෙකු බවත් එසේ ප්‍රතිකාර ලබාගන්නා වෛද්‍ය සහතිකද ඉදිරිපත් කරන බවය. ඒ අනුව පළමු සැකකරු ඩී. එන්. රත්නවීර යන අයව බන්ධනාගාරය මඟින් මානසික වෛද්‍යවරයෙකුට ඉදිරිපත් කර වාර්තා කැඳවීමට ද නියෝග කළාය.වෛද්‍ය වාර්තා අනුව පළමු සැකකරුට මානසික වෛද්‍ය ප්‍රතිකාර ලබාදිය යුතු බව වාර්තා විය. ඒ අනුව ප්‍රතිකාර ලබාදීමෙන් පසු අධිකරණයට ඉදිරිපත් කිරීමෙන් අනතුරුව ඇප ලබාදුනි. නැවත නඩු විභාගය 2012 ඔක්තෝම්බර් මස 22 දින කැඳවූ අවස්ථාවේ වැඩිදුර විභාගය 2013 මාර්තු 25 දින පැවැත්වීමට ගම්පහ ම හේස්ත්‍රාත් ඛේමා ස්වාර්ණාධිපති මහත්මිය නියෝග කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r1210248</link>
    <topic>උපාධිධාරී අභ්‍යාසලාභීන් 57කට පත්වීම්</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>උපාධිධාරී අභ්‍යාසලාභීන් 57 දෙනකුට ආර්ථික සංවර්ධන අමාත්‍යාංශය යටතේ පත්වීම් ලිපි ප්‍රදානය කිරීම ගලිගමුව ප්‍රාදේශීය ලේකම් කාර්යාලයීය ශ්‍රවණාගාරයේදී පසුගියදා පැවැත්විණි.මෙහිදී ප්‍රධාන ආරාධිතයා වශයෙන් ශ්‍රී ලංකා නිදහස් උපාධිධාරී සංගමයේ ජ්‍යෙෂ්ඨ උප සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා සහභාගි විය. පත්වීම් ලිපි ප්‍රදානයෙන් පසුව පැවැති ජන හමුවේදී ඇමැති රංජිත් සියඹලාපිටිය මහතා මෙසේ කීය.රට පුරා පුහුණුව ලබන අභ්‍යාසලාභී උපාධිධාරීන් පනස්දහසක් ඉන්නවා. මේ සියලුම දෙනාටම රැකියා හඳුනාගෙන තියෙනවා. ඉදිරි සති දෙක ඇතුළත ඒ සියලුම ඇබෑර්තු රාජ්‍ය පරිපාලන අමාත්‍යාංශය මගින් ප්‍රසිද්ධ කරනවා. ආර්ථික සංවර්ධන අමාත්‍යාංශයට අනුයුක්ත නොවු ඔබ සියලු දෙනාටම ඔබ කැමති රැකියාවකට ඉල්ලුම් කරන්න පුළුවන්.එදා උපාධිධාරියාට හතුරෙක් විදියටයි සැලකුවේ. ජනාධිපතිතුමාට පින්සිද්ධ වෙන්න ඕනෑ. ලක්ෂ භාගයකට රැකියා දුන් රටක් මේ ලෝකේ කොහේවත් නෑ. එදා විපක්ෂය අංක 16 චක්‍රලේඛය ගෙනත් කිසිදු කෙනෙකුට රැකියාවක් දුන්නේ නෑ. උගත් තරුණයකුගෙන් රජයට ගන්න ගොඩක් දේවල් තියෙනවා.සබරගමුව පළාත් සභාවේ ආණ්ඩු පක්ෂයේ ප්‍රධාන සංවිධායක හර්ෂ සියඹලාපිටිය, ගලිගමුව ප්‍රාදේශීය සභාවේ සභාපති කැලුම් නිශාන්ත පතිරණ, ගලිගමුව ප්‍රාදේශීය ලේකම් කපිල පෙරේරා, ගලිගමුව නිදහස් උපාධිධාරී සංවිධානයේ ලේකම්, ගලිගමුව විවිධ සේවා සමුපකාර සමිතියේ සභාපති වජිර ජයසූරිය, මහත්වරුද කථා කළ අතර ගලිගමුව ප්‍රා. සභා මන්ත්‍රී විල්බට් අප්පුහාමි, නිශාන්ත හේරත් යන මහත්වරුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r1210249</link>
    <topic>ඒත්තුකාල වෙරළේදෙපිරිසක් අතර ගැටුමක්:</topic>
    <author>කොච්චිකඩේ විශේෂ ඩී. මිහිඳුකුල</author>
    <content>දෙපිරිසක් අතර ඇතිවූ ගැටුමකින් පසු මීගමුව බන්ධනාගාරයේ නිලධාරීන් තිදෙනකු ඇතුළු හය දෙනකු ඒත්තුකාල සංචාරක පොලිසිය මඟින් අත්අඩංගුවට ගෙන ඇත.මීගමුව ඒත්තුකාල වෙරළ උද්‍යානයේද මුහුදු තීරයේදී පසුගිය 20දා සවස 4.30ට පමණ මෙම ගැටුම හට ගෙන තිබේ.මෙම දෙපිරිස ඒත්තුකාල වෙරළ උද්‍යානයේ මත්පැන් බොමින් විනෝද වෙමින් සිට ඇති අතර ඇතිවූ බහින්බස් වීමක් දුර දිග ගොස් එය ගැටුමක් දක්වා වර්ධනය වී ඇති බව සංචාරක පොලිසිය කියයි.මෙම ගැටුම නිසා වෙරළ උද්‍යානයේ නොසන්සුන්තාවක් ඇතිව තිබේ. එහි විවේක සුවය විඳිමින් සිටි අය හිස් ලූ ලූ අත දුව ගිය බවද කියයි.අත්අඩංගුවට ගත් පිරිස වැඩිදුර පරීක්ෂණ සඳහා මීගමුව පොලිසියට භාරදී තිබුණි.ඒත්තුකාල සංචාරක පොලිසියේ ස්ථානාධිපති පොලිස් පරීක්ෂක අතුලගමගේ මහතා ප්‍රමුඛ නිලධාරී කණ්ඩායමක් සැකකරුවන් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r12102410</link>
    <topic>බෙම්මුල්ල කුඩු බොන්න මාල කඩලා</topic>
    <author>යක්කල විශේෂ - රුවන් සමන්ත අධිකාරී</author>
    <content>බෙම්මුල්ල සපුගහතැන්න මාර්ගයේ ගමන් කරමින් සිටි කාන්තාවකගේ ගෙල බැඳි පවුම් දෙකක් පමණ බරැති රන් මාලයක් පැහැරගෙන යතුරුපැදියකින් පලායමින් සිටි සැකකරුවකු බෙම්මුල්ල පොලිසිය මගින් අත්අඩංගුවට ගෙන ඇත.අත්අඩංගුවට ගත් පුද්ගලයා එම ප්‍රදේශයේම පදිංචි තදින් මත්කුඩු පානයට යොමුවී ඇති අයකු බව පොලිසිය පවසන අතර සැකකරු අධිකරණය හමුවට ඉදිරිපත් කිරීමට නියමිතය.බෙම්මුල්ල පොලිසියේ ස්ථානාධිපති (පො.ප.) ප්‍රසන්න වැන්ඩගට් මහතාගේ උපදෙස් මත පො.සැ. 55505 ජයන්ත, 37711 පද්මානන්ද, 51719 බන්දුල පො.කො. 55403 විමලසේන, 87340 රොෂාන් යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r12102411</link>
    <topic>පහරදීමකින් පුද්ගලයකු ඝාතනයටසැක පිට සිවු දෙනෙක් රිමාන්ඩ්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>යතුරු පැදියකින් ගමන් කරමින් සිටියදී කළ පහරදීමෙන් මිය ගිය පුද්ගලයකුගේ මරණයට සැක පිට නාවික හමුදා සෙබළකු ඇතුªළු තිදෙනකු රක්ෂිත බන්ධනාගාරගත කෙරිණි.හේවාදිවෙල සියඹලන්ගමුව පදිංචිව සිටි එස්. ජැක්සන් විජේසිරි නමැති හැට හැවිරිදි අවිවාහකයකු මෙම පහරදීමෙන් මරණයට පත් විය. තවත් පුද්ගලයකු සමග යතුරු පැදියකින් ගමන් කරමින් සිටියදී රඹුක්කන කුඩාගම ප්‍රදේශයේදී පසුගියදා රාත්‍රී මෙම පහරදීම සිදු කර ඇතැයි පොලිසිය පවසයි.පහරදීමට ලක්වු අය සිය නිවෙසට ගොස් නිදාගත් පසු මිය ගිය බව රඹුක්කන පොලිසියට ලද පැමිණිල්ලේ සඳහන් විය.මළ සිරුර කෑගල්ල ශික්ෂණ රෝහලේ අධිකරණ වෛද්‍ය නිලධාරී වෛද්‍ය චන්න පෙරේරා මහතා පරීක්ෂා කිරීමෙන් අනතුරුව එය මිනීමැරුමක් බවට නිගමනය කෙරිණි.සැකකරුවන් අත්අඩංගුවට ගෙන කෑගල්ල මහේස්ත්‍රාත් විරාජ් රණතුංග මහතා වෙත ඉදිරිපත් කිරීමෙන් අනතුරුව නොවැම්බර් මස පළමුවැනි දින දක්වා රක්ෂිත බන්ධනාගාරගත කිරීමට මහේස්ත්‍රාත්වරයා නියෝග කළේය.රඹුක්කන පොලිස් ස්ථානාධිපති ප්‍රධාන පොලිස් පරීක්ෂක චන්දන කන්දේවත්ත මහතාගේ මෙහෙයවීමෙන් උප පොලිස් පරීක්ෂක අශෝක බණ්ඩාර, උප පොලිස් පරීක්ෂක හේමන්ත, කොස්තාපල් 77978 තුෂාර යන නිලධාරිහු පරීක්ෂණ සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=r12102412</link>
    <topic>පොල් ගසේ දෙබරු‘බඹරාගේ’ ගණන් බස්සති</topic>
    <author>බූස්ස සමූහ-දේව දෙව්නිස් ද සිල්වා</author>
    <content>‘මම තමයි බඹරා, මේ ගමේ කිසිම කෙනකුට මං බය නැහැ. ඕනෑම ගණන්කාරයෙක් ඉන්නවා නම් වරෙව් මං ළඟට. බඹරගේ හැටි දන්නේ නැහැ.”ගමේ කොයි කවුරුත් “බඹරා” යැයි හඳුන්වන ඔහු දිනපතාම ඔය ආකාරයට කසිප්පු බී කෑ ගසයි.තමා චණ්ඩියකු යැයි බඹරා සිතින් සිතුවත්, ඔහු ගැන කිසිවකු එසේ නොසිතයි. බඹරා පොල් කඩා ජීවත්වන දුප්පතකු නිසා කවුරුත් ඔහුට අනුකම්පා කරති.දිනක් “මම තමයි බඹරා. මම කිසි කෙනෙකුට කිසි දේකට බය නැති කෙළින් මිනිහෙක්” යැයි කසිප්පු බී කෑ ගසමින් ගිය බඹරා, කලු මහත්තයාගේ් වත්තේ පොල් කැඩීමට පොල් ගසකට නගින්නට විය. “බඹරෝ,... බඹරෝ.... ඔය පොල් ගහේ දෙබරක් තියෙනවා. දෙබරු අනීවි. නගින්න එපා. නගින්න එපා.” එතැනට ආ කීප දෙනෙක් කෑ ගැසූහ.ඔවුන්ගේ මොරදීම ගණන් නොගත් බඹරා, “මම තමයි බඹරා. මේ බඹරා දෙබරුන්ට තියා සක්කරයාටවත් බය එකෙක් නෙවෙයි කොල්ලෝ. ඌ දෙබරා. මම බඹරා” යැයි කියමින් හිනැහී හිනැහී ගසට නැගගත් බඹරා වීරයකු මෙන් පොල් ගෙඩි කීපයක් කඩා දැම්මේය.ගසේ සිටි දෙබරුන් ඇවිස්සී බඹරාට අනින්නට විය. ඉවසිය නොහැකි දෙබර විස නිසා බියට පත් බඹරා, ඉක්මනින් ගසෙන් බසිද්දී “බුදු අම්මෝ...” කියමින් බිමට වැටුණි. රෝහල් ගත කළ බඹරා දෙබර විසෙන් මිය ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s1210241</link>
    <topic>නෙට්බෝල් ක්‍රීඩිකාවන් තිදෙනෙකුගේ ප්‍රකාශ නැතිව පරාජයට හේතු සොයන විමර්ශන වාර්තාව ප්‍රමාදයි</topic>
    <author>ප්‍රින්ස් ගුණසේකර</author>
    <content>ආසියානු නෙට්බෝල් ශූරතාව අහිමි වීමට හේතු සෙවීම උදෙසා ක්‍රීඩා ඇමැති මහින්දානන්ද අලුත්ගමගේ මහතා පත් කළ විමර්ශන කමිටුවේ අවසන් වාර්තාව ප්‍රමාද වෙමින් පවතින බව වාර්තාවේ.එයට ප්‍රධාන හේතුව වී ඇත්තේ නෙට්බෝල් නායිකාව ඇතුළු ක්‍රීඩිකාවන් තිදෙනෙකු විමර්ශන කමිටුව ඉදිරියේ ප්‍රකාශ ලබාදීමට තවමත් පැමිණ නොමැතිවීමය.සියලුම ක්‍රීඩිකාවන්ට වරින් වර දැනුම්දීම් කර ප්‍රකාශ ලබාගෙන ඇති නමුත් ක්‍රීඩිකාවන් තිදෙනෙකුගේ ප්‍රමාදය හේතුවෙන් අවසන් වාර්තාව සැකසීමට නොහැකිව ඇතැයි අමාත්‍යාංශ ආරංචි මාර්ග පවසයි.දැනටමත් නෙට්බෝල් අතුරු පාලක කමිටුවේ නිලධාරිනියන්ගේ ප්‍රකාශ ලබාගෙන ඇති අතර පුහුණුකාරිනී හයසින්ත් විජේසිංහ මහත්මිය අද හෝ හෙට විමර්ශන කමිටුව ඉදිරියට කැඳවනු ඇත.විශේෂඥ පුහුණුකාරිනී ඔස්ට්‍රේලියානු ජාතික සු ‍ගෝඩියන් මහත්මියගේ ප්‍රකාශය ඊ මේල් මගින් ලබා ගැනීමට කටයුතු යොදා තිබේ. ඇය ආසියානු නෙට්බෝල් ශූරතා අවසන් තරගය නිමවු වහාම ඔස්ට්‍රේලියාව බලා පිටත්ව ගියාය.නියෝජ්‍ය ක්‍රීඩා අධ්‍යක්ෂ සජිත් ජයලාල් මහතාගේ ප්‍රධානත්වයෙන් ක්‍රියාත්මක විමර්ශන කමිටුව ඉදිරියේ මේ වනවිට ක්‍රීඩිකාවන් 13ක් හා නිලධාරිනියන් හත් දෙනෙකු ප්‍රකාශ ලබාදී ඇතැයි වාර්තා ‍වේ.විමර්ශන කමිටුවට බී.ඩී.එල්.කුලරත්න (ව්‍යාපෘති නිලධාරී), තමාරා ලියනගේ (සම්බන්ධීකරණ නිලධාරී), ලක්මිණි සමරසිංහ (නෙ‍ට්බෝල් පුහුණුකාරිනී) හා ලක්ෂ්මී වික්ටෝරියා (අනුග්‍රාහක ආයතනයේ නිලධාරිනිය) පත් කොට ඇත.ආසියානු නෙට්බෝල් ශූරතාවලියේ අවසන් තරගයේදී සංගප්පූරුවට ලකුණකින් ශ්‍රී ලංකාව පරාජයට පත්වු අතර අනතුරුව විවිධ අදහස් ප්‍රකාශ විය. දක්ෂතම ක්‍රීඩිකාවන් දෙදෙනෙකුට අවසන් තරගයේදී ක්‍රීඩා කිරීමට අවස්ථාවක් නොදීම හා තරගය අතරතුර සිදු කළ ආදේශන පරාජයට ප්‍රධාන හේතු බව විචාරකයෝ පැවැසුහ.එහෙත් ශ්‍රී ලංකා පුහුණුකාරිනී හයසින්ත් විජේසිංහ මහත්මිය එම චෝදනා ප්‍රතික්ෂේප කළ අතර ඇයට නිදහසේ ක්‍රියා කිරීමට ඉඩ නොදීම පරාජයට හේතුව බව පැවැසුවාය.ආසියානු නෙට්බෝල් ශූරතාවලිය ඉලක්ක කරගෙන ක්‍රීඩා අමාත්‍යංශය විශාල වියදමක් දැරූ අතර තරගාවලියට පෙර ඔස්ට්‍රේලියාවේ මාස දෙකක පුහුණුවක් ලබාදීමටද ක්‍රීඩා ඇමැතිවරයා කටයුතු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s1210242</link>
    <topic>දිවා රාත්‍රී ‍මෝටර් රථ ධාවන රැලිය 26දා සිට</topic>
    <author>ෆවුස් මොහොමඩ්</author>
    <content>මෙරට විශිෂ්ටතම මෝටර් රථ ධාවන ශූරයන් 28දෙනකු තරග වදින 'සියැට් ස්ලාඩර් -1000' දිවාරාත්‍රී මෝටර් රථ ධාවන රැලිය මේ මස 26වැනිදා සිට 28වැනිදා දක්වා පැවැත්වේ.පළමු දිනයේ බණ්ඩාරනායක අනුස්මරණ අන්තර් ජාතික සම්මන්ත්‍රණ ශාලාව ඉදිරිපසින් ආරම්භ වන මේ තරගය බණ්ඩාරවෙල දක්වා ගමන් කරන අතර අවසන් දිනයේ බණ්ඩාරවෙල සිට නැවත බණ්ඩාරනායක අනුස්මරණ අන්තර් ජාතික සම්මන්ත්‍රණ ශාලාව අසළින් නිමාවට පත්වේ. කිලෝමීටර් 1000ක දුරකින් යුත් මේ මෝටර් රථ ධාවන රැලිය මෙවර පැවැත්වෙන්නේ වසර 4කට පසුවය.මීට පෙර මේ තරගය ජයගත් ශූරයන් වන රිස්වි ෆාරුක්, ප්‍රසන්න රණසිංහ, අෂාර් හමීම් මෙවර තරග‍යේ දී සෙසු තරගකරුවන්ට ප්‍රබල අභියෝගයක් එල්ල කරනු ඇත. එමෙන්ම දෙවරක් අනුශූරතාව දිනූ සමීන් අත්තනායක ඇතුළු අත්දැකීම් බහුල තරගකරුවන් වන නොයෙල් රොඩ්‍රිගෝ, ෂෆ්රාස් ජුනෙයිඩ්, යූකූබ් ආරිෆ්, දීප්ති පෙරේරා සහ වර්ණ ආරියදාස මෙවර තරගයේ දී විශිෂ්ට දස්කම් දක්වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s1210243</link>
    <topic>ඉන්දියා ඔලිම්පික් සංගම් නිලවරණය අන්තර් ජාතික අවධානයට</topic>
    <author/>
    <content>එළැඹෙන ඉන්දියා ඔලිම්පික් සංගම් නිලවරණයේ කටයුතු සම්බන්ධ සාකච්ඡා‍ කිරීමට ලබන 25වැනිදා පැවැත්වෙන එම සංගමයේ විශේෂ මහ සභා රැස්වීම උණුසුම් මුහුණුවරක් ගනු ඇතැයි එරට මාධ්‍යය සඳහන් කරයි.වසර 16කට පසුව පළමු වරට ඉන්දියා ඔලිම්පික් සංගමයේ නිලවරණයේ දී ප්‍රධාන තනතුරු සඳා‍හා නාමයෝජනා රැසක් ඉදිරිපත් වනු ඇතැයි දැනටමත් අනාවැකි පළවී තිබේ. 1996 වසරේ දී සුරේෂ් කල්මාඩි එම සංගමයේ සභාපති තනතුරට පත්වීමෙන් පසුව මේ දක්වා එහි ප්‍රධාන තනතුරුවලට පුද්ගලයන් පත්වූයේ නිතරගයෙනි.තම දේශපාලන ජීවිතයට වැඩි උනන්දුවක් දැක්වීමේ අවශ්‍යා මත නැවත ඉන්දියා ඔලිම්පික් සංගමයේ තනතුරුවලට තරග නොවදින බව කල්මාඩි තහවුරු කර ඇත. එබැවින් මෙවර නිලවරණයේ දී කල්මාඩිට හිතවත් පිරිසට කිසිදු තනතුරක් හිමිනොවනු ඇතැයි එරට මාධ්‍යය වැඩිදුරටත් සඳහන් කරයි.ඉන්දියා ඔලිම්පික් සංගමයේ නිලවරණය නිරික්ෂණය කිරීමට තම නියෝජිතයන් එවන බවට ආසියානු ඔලිම්පික් කවුන්සිලය සහ අන්තර් ජාතික ඔලිම්පික් සම්මේලනය කළ නිවේදනය සම්බන්ධව විරුද්ධත්වය පළකරන ඉන්දියා ඔලිම්පික් සංගමයේ ඇතැම් සාමාජිකයෝ තම සංගමයේ නිලවරණයට පිටස්තර පුද්ගලයන‍්ගේ මැදිහත්වීම අනවශ්‍ය බව ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s1210244</link>
    <topic>රයිනා යටතේ දෝනි ක්‍රීඩා කරයි ලකුණු අධික පන්දු යවයි</topic>
    <author/>
    <content>ඉන්දියා ක්‍රිකට් නායක මෙන්ම චෙන්නායි සුපර් කිංග්ස් නායක මහේන්ද්‍ර සිං දෝනි, සුරේෂ් රයිනාගේ නායකත්වය යටතේ ක්‍රීඩා කරමින් ලකුණු අධික ඕවර දෙකක් යවා තිබේ.කඩුලු රකින කාර්යයෙන් මිදී දෝනි මෙසේ පන්දු යවන්නෙක් වූයේ යෝක්ෂයර් පිලට එරෙහිව ඩර්බන් හි පැවැති වැදගැම්මකට නැති චැම්පියන්ස් ලීග් විස්සයි20 තරගයේදීය. චෙන්නායි සුපර් කිංග්ස් කණ්ඩායම දැනටමත් මේ තරගාවලියේ පිටුපසට තල්ලු වී සිටී.තරගය ආරම්භයට පෙර දෝනි පන්දු යැවීම පුහුණු වෙමින් සිටි නිසා තරගයේදී ඔහු පන්දු යවනු ඇතැයි නරඹන්නෝ අනුමාන කළහ. ඔවුන් පුලපුලා බලා සිටි ඒ අවස්ථාව පැමිණියේ 15 වැනි ඕවරයේදීය. ඒ වන විට යෝක්ෂයර් පිල ලකුණු 88කට කඩුලු 3ක් බිඳ වැටී අසීරු අඩියක සිටියේය. දෝනිගේ ඕවර දෙකෙන් ලකුණු 25ක් උදුරා ගැනිණි.පළමු ඕවරයේදී ඔහුට හතරේ පහරක් එල්ල නොවූවද ‘වයිඩ්’ පන්දු දෙකක් සමග ලකුණු 7ක් ලබා දුන්නේය. 17 වැනි ඕවරයේ යළි පන්දු යැවූ දෝනි ට පිට පිට හයේ පහර දෙකක් එල්ල විණි. එම ඕවරයේදී ප්‍රතිවාදීහු ලකුණු 18ක් ලබා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s1210245</link>
    <topic>‘බ්ලු ගෝල්ඩ් ඇන්ඩ් බ්ලූ’ පාසල් වොලිබෝල් 27 -28 දෙදින</topic>
    <author/>
    <content>බ්ලු ගෝල්ඩ් ඇන්ඩ් බ්ලු බස්නාහිර පලාත් ආරාධිත පාසල් වොලිබෝල් තරගමාලාව මේ මස 27 සහ 28 දෙදින රාජකීය විද්‍යාලීය ක්‍රීඩා පිටියේදී පැවැත්වේ.රාජකීය විද්‍යාලය හා රාජකීය විද්‍යාලීය ආදි ශිෂ්‍ය සංගම් වොලිබෝල් අනුශාසක කමිටුව ඒකාබද්ධව 5වැනි වරටත් පවත්වනු ලබන මෙම තරගාවලිය බාලක, බාලිකා දෙංශයෙන්ම පැවැත්වේ.මෙහි බාලක අංශය අවුරුදු 12,15,17 සහ 19 න් පහළ වයස් කාණ්ඩයන්ගෙන්ද, බාලිකා අංශය අවුරුදු 19 න් පහළ යන වයස් කාණ්ඩය යටතේ පැවැත්වේ.පාසැල් වොලිබෝල් තරඟාවලි අතරින් ප්‍රමුඛස්ථානයක් හිමිවන මෙම තරඟමාලාව සඳහා 100 කට අධික කණ්ඩායම් සංඛ්‍යාවක් සහභාගි වීමට නියමිත අතර මොබිල් ලුබ්රිකන්ට් ඔයිල් පූර්ණ අනුග්‍රහක දායකත්වය හිමිව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s1210246</link>
    <topic>ජනපති කුසලානය මාස් හෝල්ඩිංස්ට</topic>
    <author>ප්‍රින්ස් ගුණසේකර</author>
    <content>තර්ස්ටන් විදුහලේ ජල ක්‍රීඩා සංගමය 6වැනි වරටත් සංවිධානය කළ වෙළද සේවා පිහිනුම් තරගාවලියේ ජනා‍ධිපති අභියෝග ශූරතාව මාස් හෝල්ඩිංස් ක්‍රීඩක ක්‍රීඩිකාවෝ දිනා ගත්හ.මාස් ‍හෝල්ඩිංස් කණ්ඩායම ලකුණු 546ක් ලැබූ අතර ජෝන් කීල්ස් ‍හෝල්ඩිං ලකුණු 388ක් ලබා අනුශූරතාව දිනා ගත්තේය.ශ්‍රී ලංකන් එයාර් ලයින් ලකුණු 386ක්, එච්.එස්.බී.සී ලකුණු 199ක් හා යුනිලීවර් ලකුණු 122ක් ලබා ගත්හ. ක්‍රීඩක ක්‍රීඩිකාවෝ 400ක් සහභාගී වු මේ තරගාවලිය තර්ස්ටන් පිහිනුම් තටාකයේදී පසුගියදා පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s1210247</link>
    <topic>ඔරුපැදීමේ ඔලිම්පික් ශූරිය ක්‍රීඩාවෙන් සමුගැනීම කල් දමයි</topic>
    <author/>
    <content>ලන්ඩන් ඔලිම්පික් ක්‍රීඩා උලෙළේ ඔරු පැදීමේ ශූරිය වන කැට් කෝප්ලැන්ඩ් ක්‍රීඩාවෙන් විශ්‍රාම යාමට තිබූ අදහස කල් දැමූ බව ප්‍රකාශ ක‍ළාය.2016 වසරේ දී බ්‍රසීලයේ රියෝ ද ජැනයිරෝ නුවර පැවැත්වීමට නියමිත ඔලිම්පික් ක්‍රීඩා උලෙළේ කාන්තා ඔරු පැදීමේ ඉසව්ව ජයගනිමින් තම කිරුළ රැකගැනීමේ අදිටනින් පසුවන බැවින් එම තීරණයට එළැඹි බව ඇය කීවාය.ලන්ඩන් ඔලිම්පික් ක්‍රීඩා උලෙළේ කාන්තා ලයිට්වේට් යුගල ඔරුපැදීමේ තරග ඉසව්වේ රන් පදක්කම දිනාගැනීමට කැට් සහ ‍සොපී ‍හොස්කිං සමත්වූහ. තම වැඩිදුර අධ්‍යාපන කටයුතු සඳහා අවධානය යොමුකළ යුතුබැවින් ක්‍රීඩාවෙන් තාවකාලිකව සමුගන්නා බව රන් පදක්කම දිනාගැනීමෙන් අනතුරුව ඇය පැවැසීය.'විශ්ව විද්‍යාලයේ අධ්‍යාපන ඉතා වැදගත්. නමුත් එය ඕනෑම අවස්ථාවක මට කළ හැකි දෙයක්. ඔරුපැදීමට ජවය හා ශක්තිය අවශ්‍යයයි. තරුණ වියේදී පමණයි මට මේ ක්‍රීඩාවේ රැඳී සිටීමට හැකිවන්නේ.' ක්‍රීඩාවෙන් සමුගැනීමේ තීරණය අත්හිටුවීමෙන් පසුව කැට් එසේ ප්‍රකාශ ක‍ළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s1210248</link>
    <topic>අකිල ධනංජයට උපහාර</topic>
    <author/>
    <content>පාණදුර මහානාම විද්‍යාලයෙන් ජාතික ක්‍රිකට් කණ‍්ඩායම නියෝජනය කිරීම සඳහා වරම් ලැබූ එම විද්‍යාලයේ අවුරුදු 19න් පහළ ක්‍රිකට් කණ්ඩායම් නායක අකිල ධනංජය පිළිගැනීමේ උපහාර උලෙළක් මහානාම විද්‍යාලයේදී පසුගියදා පැවැත්විණි.එහිදී විද්‍යාලයීය ක්‍රිකට් කණ්ඩායම අකිල ධනංජය පිළිගැනීම හා පාසල වෙනුවෙන් ශ්‍රී ලංකා ක්‍රිකට් පාලක මණ්ඩලයේ ලේකම් නිශාන්ත රණතුංග මහතා අකිල ධනංජය ක්‍රීඩකයාට සිහිවටනයක් පිරිනැමීම සිදුකෙරිණි.මේ අවස්ථාවට වැඩබලන කෘෂිකර්ම අමාත්‍ය රෙජිනෝල්ඩ් කුරේ සහ බස්නාහිර පළාත් දේශීය වෛද්‍ය අමාත්‍ය ජගත් අංගගේ මහත්වරුද විදුහල්පතිනී නදීකා පීරිස් මහත්මියද, අකිල ධනංජයගේ දෙමාපියෝද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s1210249</link>
    <topic>තෝලංගමුව මැදි විදුහලට අංග සම්පූර්ණ ක්‍රීඩාංගණයක්</topic>
    <author>ජයසිරි මුණසිංහ සහ දයාරත්න බණ්ඩාර</author>
    <content>සුපිරි පහසුකම්වලින් සමන්විත අංග සම්පුර්ණ ක්‍රීඩාංගණයක් ලබන වසර මැද වනවිට තෝලංගමුව මධ්‍ය මහා විද්‍යාලයේ ඉදිකර අවසන් කරන බවට ක්‍රීඩා ඇමැති මහින්දානන්ද අලුත්ගමගේ මහතා ඊයේ(23) උදේ සහතික විය.මීට වසර කිහිපයකට පෙර රාජ්‍ය ආදායම් හා මුදල් නියෝජ්‍ය ඇමැතිවරයාවු රංජිත් සියඹලාපිටිය මහතාගේ ඉල්ලීම මත රුපියල් දසලක්ෂ 500ක වියදමින් අංග සම්පුර්ණ ක්‍රීඩාංගණයක් ලබාදීමට පියවර ගත් අතර ස්වාභාවික අවහිරතා මත එහි ඉදිකිරීම් මන්දගාමී විය.දිනෙන් දින ප්‍රමාදවු මේ ඉදිකිරිම් කඩිනම් ‍කොට සිසු දරුවනට හැකි ඉක්මනින් යටිතල පහසුකම් ලබාදීමට ක්‍රියා කිරීම තම අරමුණ බව ඊයේ උදේ විද්‍යාලයීය ක්‍රීඩාපිටිය පරීක්ෂා කිරීමට ගිය ක්‍රීඩා ඇමැතිවරයා සඳහන් කළේය.ඒ අනුව දැනට පවතින භූමියෙන් උපරිම ප්‍රයෝජන ලබා ගනිමින් ක්‍රීඩාපිටිය, ප්‍රේක්ෂකාගාරය ඉදිකිරිම හා ඉතිරිවන මුදලින් දර්ශනීය පිහිනුම් තටාකාංගණයක් ඉදිකිරිමට ක්‍රියා කරන බව ක්‍රීඩා ඇමැතිවරයා ප්‍රකාශ කළේය.මේ අවස්ථාවට කෑගල්ල අතිරේක දිසාපති ඩබ්ලිව්.එම්.අබේවික්‍රම වනිගසූරිය, ශ්‍රී ලංකා රාජ්‍ය ඉංජිනේරු සංස්ථාවේ අති‍රේක සමාන්‍යාධිකාරී ලක්මිණි නෝනිස්, ක්‍රීඩා අමාත්‍යංශ උසස් නිලධාරිහු, ක්‍රීඩා අංශ ප්‍රධානි සිසිල්ටන් හෙට්ටිආරච්චි, සම්බන්ධිකරණ ලේකම් නේරංජන වික්‍රමසිංහ විද්‍යාලයේ ආචාර්ය මණ්ඩලය හා සිසු දරුදැරියෝ විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=s12102410</link>
    <topic>නුගවෙල මැදි විදුහලට රගර් තරග ජයක්</topic>
    <author>ඉන්දික පොල්කොටුව</author>
    <content>නුගවෙල මධ්‍ය මහා විද්‍යාලය සහ කටුගස්තොට ශ්‍රී රාහුල ජාතික පාසල අතර ප්‍රථම වරට පැවැති රගර් තරගයෙන් ලකුණු 16-6ක් ලෙස ජයක් අත්කර ගැනීමට නුගවෙල මධ්‍ය මහා විද්‍යාලය සමත්විය.නුගවෙල මධ්‍ය මහා විද්‍යාලයීය ක්‍රීඩාංගණයේ පැවැති මේ තරගයේ පළමු භාගය නිමාවනවිට ලකුණු 8-3ක් ලෙස නුගවෙල මැදි විදුහල ඉදිරියෙන් සිටියේය.ඉසංක අබේ‍කෝන් සහ චතුර අබේසිංහ නුගවෙල මැදි විදුහල් පිල වෙනුවෙන් උත්සාහක දිනුම් වාර්තා කළ අතර ඉසංක අබේකෝන් දඬුවම් පහර 2ක් එල්ල කිරීමට ද සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=f1210241</link>
    <topic>දේශපාලනඥයන්ට වඩානිලධාරීන් නීතිගරුක විය යුතුයි</topic>
    <author>සාකච්ඡා ‍කළේ අනුර ප්‍රේමලාල් ඡායාරූප ගීත් ද මැල්</author>
    <content>නිදහස් හා සාධාරණ මැතිවරණයක් ගැන බොහෝ දෙනා සාකච්ඡා කරන්නේ මැතිවරණ සමයේ දී පමණය. එහෙත් මැතිවරණ කොමසාරිස් ප්‍රමුඛ මැතිවරණ කොමසාරිස් කාර්යාලය මැතිවරණ කාලයෙන් පසුව ද කළ කී දෑ ගැන දැඩි අවධානයකින් හා අවබෝධයකින් සිටිය යුතුය. මන්දයත් මැතිවරණයක දී සිදුවෙන හැම සිදුවීමක් ම ඊළඟ මැතිවරණයට විවිධාකාර ලෙස බලපාන බැවිනි. මැතිවරණයක දී සිදු වන වැරැදි නැවත සිදු නොවීමට ද වඩා නිවැරදිම දේ ඉටු කිරීමට ද මැතිවරණ කොමසාරිස් කාර්යාලය සීරුවට වැඩ කටයුතු සම්පාදනය කළ යුතුය. දිනමිණ මැතිවරණ කොමසාරිස් මහින්ද දේශප්‍රිය මහතා සමඟ සාකච්ඡා කළේ මේ කරුණු පිළිබඳ ය.* වර්තමාන මැතිවරණ වලදී ඇතිවන අර්බුදකාරී තත්ත්වයන් මග හැරීම සඳහා රජය පළාත් පාලන ආයතන සඳහා ඉදිරිපත් කර තිබෙන මැතිවරණ ක්‍රමය නිසා ඔබ දෙපාර්තමේන්තුවේ කාර්යන් පහසු කෙරේ ද?මැතිවරණ කොමසාරිස් හැටියට රජය මැතිවරණයක් පැවැත්වීමට නිවේදනය කළ විට ඊට අවශ්‍ය කටයුතු ක්‍රියාත්මක කිරීම මගේ රාජකාරිය යි. මැතිවරණ ක්‍රමය කුමක් වුවත් නිදහස් හා සාධාරණ මැතිවරණයක් පැවැත්වීමට අවශ්‍ය උපරිම ශක්තිය මා ඇතුළු අපේ දෙපාර්තමේන්තුව යොදනවා.* පසුගිය පළාත් සභා මැතිවරණයේ දී යම් යහපත් තත්ත්වයක් උදාකර ගැනීමට ඔබට හැකි වුණා. ඒ පසුබිම සකස් කර ගන්නේ කෙසේ ද?අපේ රටේ බොහෝ මැතිවරණ නීති තිබුණේ හරියට රේල් පාරේ ගමන් කළොත් දඬුවම් කරනු ලැබේ යන නීතිය වගෙයි. කව්රුත් වැඩිය සැලකීමක් දක්වන්නේ නැහැ. වැඩි දෙනා කලබල වෙලා බලන්නේ ප්‍රචාරක නීති වැනි දේවල් ගැනයි.මෙහිදී අපට තිබූ විශාල චෝදනාවක් තමයි රාජ්‍ය දේපළ. මැතිවරණ සමයේ දී බලය ඇති අය මේ දේපළ භාවිතා කරනවා.එය වැළැක්වීමට මැතිවරණ කාර්යාලයට නිසි වැඩපිළිවෙළක් නැහැ යැයි කීම අපට එල්ල වූ චෝදනාවක්. එය නතර කර ගැනීම සඳහා අපි මෙවර සෙමින් සෙමින් පියවර ගත්තා.එම කාර්ය සාර්ථක කර ගැනීම සඳහා රාජ්‍ය නායකයා ලෙස ජනාධිපති මහින්ද රාජපක්ෂ මහතා ගෙනුත්, එක්සත් ජනතා නිදහස් සන්ධානයේ හා ශ්‍රී ලංකා නිදහස් පක්ෂයේ මහ ලේකම්වරුන්ගෙනුත් රාජ්‍ය බලය හිමි අය ලෙස අපට විශාල ලෙස උදව් ලැබුණා.නැත්නම් අපට මේ කටයුත්ත අපහසු වෙනවා.මෙහි දී අපට සැබෑවටම අවශ්‍ය වුණේ අර රේල් පාරට අදාළ නීතිය වගේ නොව තිබෙන මැතිවරණ නීති බලාත්මක කොට බලගන්වලා සක්‍රිය කරන්නයි.ඇත්තටම මැතිවරණ නීති ගැන දැනුම හා වගකීම දේශපාලඥයින්ට වඩා තිබිය යුත්තේ අපේ නිලධාරීන්ට යි.* මැතිවරණ නීති රීති පිළිබඳ දන්නා නිලධාරීන් අඩු ද?ඇත්තෙන්ම ඉහළ සිට පහළට මේ නීති රීති නොදන්න පිරිසකුත් සිටින්න පුළුවන්. ඇතැම් පිරිසක් නීති රීති දැනගෙන නොදන්නවා වගේ් සිටිනවා වෙන්නත් පුළුවන්. මෙහි නරකම පැත්ත නීති රීති පිළිබඳ දන්න නිලධාරීන් නීතියෙන් රිංගලා යන්න උපදෙස් ලබා දීමයි.පසුගිය පළාත් සභා ඡන්දය පවත්වන්න නිලධාරීන් ගෙන් විශාල උපකාරයක්, සහයෝගයක් මට ලැබුණා. ඒ සහය නැතිව මට ඡන්දය පවත්වන්න බැහැ. නමුත් සුළු පිරිසක් ඉන්නවා අනෙක් පැත්තට. යම් යම් දේවල් පිළිබඳ දේශපාලඥයින් ගෙන් කරුණු විමසූ විට ඔවුන් ප්‍රකාශ කරන්නේ නිලධාරී දුන්න නිසා රැගෙන ගියා.ඒ අය කිව්ව නිසා සිදු කළා යන පිළිතුරුයි.ඒ නිසා එතැනදි මම විශේෂ දෙයක් කරන්න යන්නේ නැහැ. තිබෙන නීති රීති සෙමෙන් සෙමෙන් බලාත්මක කරමින් තමයි සිටින්නේ. මම මැතිවරණ කොමසාරිස්වරු දෙදෙනකු යටතේ හිටියා. දයානන්ද දිශානායක මහතාගෙන් තමයි මම වැඩ භාර ගත්තේ. ඊට පෙර චන්ද්‍රානන්ද ද සිල්වා, ජයසේකර, ඩයස් අබේසිංහ, අරූල් ප්‍රකාශම්, වීරසිංහ යන මහත්වරු කොමසාරිස්වරු ලෙස මෙහි කටයුතු කර තිබෙන අතර ඒ අය කළ කී දේවල පිළිබඳවත් මම යම් අධ්‍යයනයක් කර තිබෙනවා.ඒ කාලයේ මේ නීති රීති පැවතුනා. ඒ කොමසාරිස්වරුන් නීති රීති උපරිම ලෙස ක්‍රියාත්මක කිරීමට කටයුතු කළා. පසු කලෙක අපි මුහුණ දුන් වසර තිහක යුද්ධය නිසා ඇතැම් නීති ක්‍රියාත්මක කරන්න බැරි වෙලා තියෙනවා. දැන් යුද්ධයත් අවසන් වෙලා මට යහපත් පරිසරයක් උදා වෙලා තිබෙනවා මේ කටයුතු කරන්න.* දැනට තිබෙන මැතිවරණ නීති රීති ප්‍රමාණවත් ද?දේශපාලඥයෝත් ඡන්ද දායකයෝත්, නිලධාරිනුත්, ජනමාධ්‍යයත් මට උදව් කරනවා නම් දැනට තිබෙන නීති හොඳටම ප්‍රමාණවත්. මෙහිදී මැතිවරණ කාර්යාලය නිකුත් කරන ආචාර ධර්ම පිළිපදිනවා නම් මෙය තවත් පහසුයි.* දේශපාලන පක්ෂ හා ස්වාධීන කණ්ඩායම් රැසක් තරඟ කරද්දී සියලු දෙනාට සමාන අවස්්ථා ලබාදිය හැකි ද?ඇත්තෙන්ම පසුගිය මැතිවරණයේ දී දේශපාලන පක්ෂ තිස් හතරක් තරඟ කළාම, ස්ථිරවම තරඟ කළේ දහයට අඩු පක්ෂ ප්‍රමාණයක්. ස්වාධීන කණ්ඩායම් එකසිය පනහක් පමණ තරඟයට ඉදිරිපත් වුවත් දිස්ත්‍රික්කයකින් එකක් හෝ දෙකක් තමයි සක්‍රියව කටයුතු කළේ. මේ පිළිබඳ මැතිවරණ කාර්යාලයට චෝදනා කළත් ප්‍රායෝගික තත්ත්වය ඕක තමයි.* මැතිවරණ නීති ප්‍රමාණවත් කියලා ඔබ පැවසුවත් ස්වාධීන මැතිවරණ කොමිසමක් ඇතමුන් යෝජනා කරනවා නේද?ව්‍යවස්ථාවේ තිබෙන නිසා මමත් ඒ කොමිසම පිළිගන්නවා. එහෙත් මම දේශපාලන පක්ෂ වලට ලිව්වා ඒ කොමිසමට කළ හැකි මේ මැතිවරණ කොමසාරිස්වරයා නොකරන කරුණු සීයක් ලියලා එවන්න කියලා. ඊට කව්රුත් පිළිතුරු එව්වේ නැහැ. නමුත් එකම දේශපාලන පක්ෂයක් කිව්වා අපට ගැටලුවක් තිබෙන්නේ ඔබව පත් කරන බලධරයා පිළිබඳව යි කියලා.ඒ කියන්නේ මාව පත් කරන්නේ ජනාධිපතිතුමා නිසයි. ඉතිං මැතිවරණ කොමිසම පත් කරන්නෙත් ජනාධිපතිතුමයි.මේ දෙක අතර තිබෙන්නේ පොඩි වෙනසක්. පාර්ලිමේන්තුවේ තියෙන ව්‍යවස්ථාදායක මණ්ඩලයේ එකඟතාව මත ජනාධිපතිවරයා කොමිසම පත් කරනවා. එහි තුන් දෙනෙක් කටයුතු කරනවා. එක් අයකුට වඩා තිදෙනකු කටයුතු කිරීම යහපත්.කෙසේ වුවත් මට ප්‍රශ්නය යොමු කළ දේශපාලන පක්ෂයේ උදවියට කරුණු පැහැදිලි කළා මම කවදාවත් තනි මතයට කටයුතු කරන්නේ නැහැ. මගේ අතිරේක මැතිවරණ කොමසාරිස්වරු දෙදෙනයි, නියෝජ්‍ය මැතිවරණ කොමසාරිස්වරය යි එකතු වී තමයි යම් තීරණයක් ගනු ලබන්නේ.* තනි පුද්ගලයකුට බලපෑමක් කොට වුවමනා දේවල් කර ගන්නවා යන චෝදනාව ස්වාධීන මැතිවරණ කොමිෂන් සභාව නිසා ඉවත් වෙනවා නේද?මෙහෙමයි. පුද්ගලයකුට යම් බලපෑමක් සිදු කළ හැක්කේ ගෙදර සිටින කාලත්‍රයාට පමණයි. වෙන කිසිදු අයකුට අපට බලපෑමක් කරන්න බැහැ.සමහරු මොනවා කිව්වත් ජනාධිපතිතුමා ගෙන්වත්, ඇමතිවරුන් ගෙන් වත්, විපක්ෂයෙන් වත්, වෙනත් අයකු ගෙන් වත් මට බලපෑමක් නැහැ. මොන ඉල්ලීමක් කව්රු කළත් මම නීතිය හා සාධාරණය ගැන හිතලයි ක්‍රියා කරන්නේ.මම නොවේ කව්රු හිටියත් ඒ විදිහට යි කටයුතු සිදුවන්නේ. විනිසුරුවරයකුට දැන දැන වැරැදි කරුවන් නිදහස් කරන්න පුළුවන් ද? ඒ වගේ තමයි මේ රාජකාරියත්.* මැතිවරණ කාර්යාලය සමඟ පසුගිය කාලයේ සම්බන්ධ කොට කියැවුණු ‘ජිල්මාට්’ හා ‘ආතතිය’ යන වචන දෙක ගැන ඔබේ අදහස කුමක් ද?ඒ ගැන මමත් ටිකක් කල්පනා කරනවා. ආතතිය කියන වචනය මැතිවරණ කාර්යාලයේ දී කියන්න කාටවත් ඉඩ දෙන්නේ නැහැ. ඒ ගැන කව්රු හෝ ඇසුවොත් බැනලා එළවනවා. හිටපු කොමසාරිස් තුමා එදා එම වචනය නොකිව්වා නම් හොඳයි කියලා මම විශ්වාස කරනවා.එදා එම වචනය හිටපු කොමසාරිස්තුමා පිට කරන්න ඇත්තේ ඒ මහතාගේ වයස්ගත තත්ත්වය නිසා වෙන්න ඇති. ‘ජිල් මාට්’ ගැන කතා කරන්න ඕනේ වෙන්නේ නැහැ. එවැනි දෙයක් නොමැති බව කව්රුත් දැන් ඉතා පැහැදිලිව පිළිගන්නවා.ඡන්දය දමන අවස්ථාවේ දී ජාතික හැඳුනුම්පත ස්ථිර කිරීම, බහු ලියා පදිංචිය අහෝසි කිරීම, ඡන්ද හිමි නාම ලේඛනය පරිගණක ගත කිරීම, ඡන්ද පොළ ශුන්‍ය කිරීමේ නිර්ණායක හඳුන්වා දීම සමඟ හොර ඡන්ද දැමීම නැති කරන්න ක්‍රියා කළා. ඒ වුණත් මට තව කරන්න බොහෝ දේවල් තියෙනවා.* අපේක්‍ෂකයින් වත්කම් පිළිබඳ ලිපි ලේඛන බාර දීම නිසි පරිදි සිදු කරන්නේ නැහැ නේද?ඒවා ගන්න මට යි පක්ෂ මහ ලේකම්වරුන්ට යි ඒ අයගේ පස්සෙන් දුවන්න වෙලා තියෙනවා. ඒ නිසා එසේ වත්කම් ලිපි ලේඛන නිසි පරිදි බාර නොදෙන අයට මන්ත්‍රී අසුන්වල වාඩිවීමට නොහැකි වන පරිදි පියවර ගැනීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=f1210242</link>
    <topic/>
    <author>සටහන තිලානි ශානිකා විතානාච්චි</author>
    <content>සමන් අතාවුදහෙට්ටි අප අතර සැරි සරන්නේ සොඳුරු නිවේදකයෙකු, ලේඛකයෙකු ගේය කාව්‍ය රචකයෙකු ලෙසිනි. ඔහුගේ සංචාර විත්ති කෘති මාලාවේ පළමුවැන්න වූ සොඳුරු සැරිසර -හනමිචිය දිගේ..’ ලිපි එකතුව පසුගියදා පැවැති විද්‍යෝදය සම්මාන උළෙලේදී වසරේ හොඳ ම පුවත්පත් ලිපි එකතුව ලෙස සම්මානයට පාත්‍ර විය. එම ලිපි එකතුවේ දෙවැන්න ‘සොඳුරු සැරිසර - සේද මාවත දිගේ’ ලිපි එකතුව නවතම කෘතියක් ලෙසින් පසුගියදා දොරට වැඩිණි. මේ දිග හැරෙන්නේ, සමන් ආතාවුදහෙට්ටිගේ ‘සොඳුරු සැරිසර - සේද මාවත දිගේ’ කෘතිය පිළිබඳ කළ සාකච්ඡාවකි.* ‘සොඳුරු සැරිසර - සේද මාවත දිගේ’ කෘතිය සඳහා පාදක වුණු පරිසරය පිළිබඳ පාඨකයන්ට යමක් කිව්වොත්?මේ කෘතියට පසුබිම් වන්නේ වසර දහයක කාලයක් තිස්සේ වරින්වර චීනයට ගිහින් විවිධ ප්‍රදේශවල සංචාරය කිරීමෙන් ලබාගත් අත්දැකීම්. ඒ අත්දැකීම් පදනම් කරගෙනයි මා ‘සොඳුරු සැරිසර - සේද මාවත දිගේ’ කෘතිය නිර්මාණය කරන්නේ. මීට විවිධ ස්ථාන, විවිධ පුද්ගලයන් පිළිබඳ තොරතුරු ඇතුළත්. මේ සියල්ල පිළිබඳ ගත්තොත් පොදුවේ මා සිතන්නේ චීනයේ අභිමානවත් ඉතිහාසය, දිදුලන වර්තමානය, චීන ජනතාවගේ ඇවතුම් - පැවතුම්, නව ප්‍රවණතා, දේශපාලනය, ආර්ථිකය, ඇඳුම් - පැළඳුම්, ආහාර, සංගීතය, ආගම ආදී විවිධ විෂය පථයන් ආවරණය වූ බවයි. ඒ ඔස්සේ චීනයේ යම් කිසි පරිපූර්ණ චිත්‍රයක් පාඨකයන්ගේ හදවතෙහි මැවෙන බවක් මා සිතනවා.* මේ කෘතිය නිසා පාඨක හදෙහි මැවෙනා ඒ අපූර්වත්වය ඔබ දකින්නේ කුමන ආකාරයෙන් ද?කෘතිය කියැවූ බොහෝ දෙනෙක් කිව්වේ චීනය පිළිබඳ මේක පරිපූර්ණ කියැවීමක් බවයි. මේ කෘතිය ඔස්සේ පාඨකයන්ට කවුළු ගණනක් විවෘත කර දෙන්නේ ඉන් ඔබ්බට යමක් දකින්නට ඉඩහසර වෙන්කරමින් බවයි ඔවුන් පැවසුවේ. එහි දී එක් අංශයක් වන්නේ පොතකින් ලබා ගන්නා වූ දැනුමයි. අනෙක් පැත්තෙන් පොතෙහි තිබෙනා කරුණුවලින් ලැබෙනා උත්තේජනය හෝ බලපෑම නිසා තොරතුරු සොයා යෑමේ අභිලාසයත් පාඨකයන් ගේ සිතෙහි ඇති වීමයි.ඒ නිසා මා කෘතිය ලිවීමේ දී නිතරම උත්සාහ කළේ පොත කියවන පාඨකයා ඒ ඒ ස්ථානවලට රැගෙන යාමයි. ඒ නොදැනුවත්ව ම යන්නා වූ ගමනේ දී , ඔහු ගේ හෝ ඇයගේ අතින් අල්ලා ගෙන මගේ ගමන් සගයෙකු කර ගැනීමට, පාඨකයාව මට වුවමනා වුණා. ඒ මඟින් පාඨකයාට හිතන්නට , කරුණු සොයන්නට පෙලඹවීමක් කරන්නයි මට වුවමනා වුණේ. මා හිතන්නේ එය සාර්ථක වූ බවයි. මා එසේ කියන්නේ් ඔවුන් කියනා විවිධ කාරණා හේතු කොට ගෙනයි.* මෙවැනි සංචාරක සටහනක් ලිවීමට විශේෂ වූ කාරණයක් ඔබට බලපෑම් කළා ද?මට සංචාරක සටහන් ලියන්න පෙලඹුණු කාරණා කිහිපයක් තිබෙනවා. ඉන් ප්‍රධාන කාරණය ලෙස ගැනෙන්නේ , අප අතර සිටිනා හුඟ දෙනෙක් සිතාගෙන ඉන්නේ අපට වඩා ශ්‍රේෂ්ඨ ජාතියක් මේ ලෝකයේ නෑ. අපට වඩා ප්‍රබුද්ධ ජාතියක් ලෝකයේ නෑ. අපි තරම් ශ්‍රේෂ්ඨ අතීත උරුමයක් තිබෙන රටක්, ජාතියක් ලෝකයේ කොහේවත් නෑ කියලයි. නමුත් ඇත්තටම විදේශ රටකට ගියාට පසුවයි අපට තේරෙන්නේ අප කොයිතරම් පුංචි ද කියලා. අපට තව කොයි තරම් දුරක් යන්න තිබෙනවාද කියලා. ඇත්තට ම රටක් විදියට අපි හිතනවා නම් අපි තමයි ඉහළ ම ඉන්නේ, උතුම් රටක් ඇත්තේ නෑ කියලා, එතැනයි අපට වැරැදු‍ෙණ්. එහෙම නැතිව රටක්, ජාතියක් විදියට අපට අඩියක් ඉදිරියට තියන්න පුළුවන් වෙන්නේ , තව දියුණු වෙන්න ඕනය කියන හැඟීම තිබෙනවා නම් පමණයි.අපට තව දියුණු විය යුතුයි කියන හැඟීම තිබෙනවා නම් පමණයි. අපි තවමත් ඉන්නේ පිටු පස්සේ තවත් ඉස්සරහට යන්න ඕන කියලා හිතනවා නම් පමණයි. අපේ සැබෑ තත්ත්වය මොකක්ද කියලා දැනෙන්නේ විදේශ රටකට ගියාට පසුවයි. ඒ රටවල මිනිස්සු හිතන පතන විදිය අපව පුදුමයට පත් කරනවා. චීනය කියන්නේ ආර්ථික වශයෙන් ආසියාවේ දැවැන්ත බලවතෙක්. තව අවුරුදු දහයකින්, දොළහකින් ඔවුන් ලෝකයේ ම ආර්ථික බලවතා වේවි. ඒ වුණත් ඔවුන් කල්පනා කරන්නේ තමන්ගේ බලගතුකම ගැන නෙවෙයි. ඔවුන්ට තව දියුණු විය හැකි මාර්ග පිළිබඳයි. ඔවුන්ගේ දුර්වලතා පිළිබඳයි. ඒ දුර්වලතා නැතිකර ගන්නේ කෙසේද යන කාරණය පිළිබඳයි. මේ වගේ දේවල් නිසා ලෝකය පිළිබඳ අවබෝධයක් පාඨකයන්ට ලබාදීම මට අවශ්‍ය වුණා.එවිටයි අපට ක්‍රමිකව හැඩ ගැසෙන්න හා වර්ධනයක් ලබා ගත හැකිවන්නේ. එහෙම නැත්නම් අපට සිදු වන්නේ කොදෙව් මානසික තත්ත්වයෙන් ම සිටීමටයි. ළිඳෙහි සිටිනා මැඩියෙකු සේ අපේ ලෝකය තමයි හොඳම ලෝකය, අපේ රට තමයි උතුම්ම රට, මීට වඩා රටක් නෑ වගේ ආකල්පවලින් ඔළුව පුරවාගෙන සිටීමටයි. කිසිම දෙයක් නොකර කම්මැලියෝ වගේ අතීතයට ආවඩමින් සිටීමටයි . මේ තත්ත්වය වෙනස් කරන්නයි මා මේ කෘතිය ලිව්වේ. මෙසේ විදේශ රටවල සංචාරය කරනා අවස්ථාවලදී ඔවුන්ගේ දුර්වලතා අප දුටුවා. අඩුපාඩු අප දුටුවා. ඒ අතරතුර ම අපට පෙනෙන්නේ ඔවුන්ගෙන් උකහා ගන්න හැකි යහගුණාංග රාශියක් තිබෙනා බවයි. ඒ යහගුණාංග පිළිබඳත් අපගේ පාඨකයන්ට අවබෝධයක් ලබා දිය යුතු යැයි මා සිතුවා. මේ කියූ කාරණා කිහිපය ම මූලික කර ගනිමින් ‘සොඳුරු සැරිසර සේද මාවත දිගේ’ කෘතිය පාඨකයන් අතට පත් වුණා.* කෘතියෙහි දී ඔබගේ අවධානයට යොමු වූ එක් අංශයක් වන්නේ සංස්කෘතියයි. ලාංකේය සංස්කෘතිය හා චීන සංස්කෘතිය පිළිබඳ ඔබට ඇති වුණු හැඟීම කුමක් ද?චීනයේ තිබෙන්නේ මහා සංස්කෘතියක්. මහා සම්ප්‍රදායයක් ඔවුන්ට තිබෙනවා. ඔවුන් ගේ කලාවන්, ඇවතුම්, - පැවතුම් මේ සියල්ල අයත් වන්නේ මහා සම්ප්‍රදායටයි. ඒ කාරණාවලින් ඔවුන් ශක්තිමත්. ඔවුන් කිසි විටෙකත් අලුත් ප්‍රවණතාවන්ට බියක් නොදක්වන්නේ පදනම ශක්තිමත් නිසයි. රටක්, පැමිණෙන යම් යම් දේවලට බියවෙන්නේ පදනම ශක්තිමත් නොමැති නිසයි. මෙහි එන ‘අවුරුද්දත් කිට්ටු කිට්ටු’ කියනා පරිච්ඡේදය කියෙව්වොත් ඔබට යමක් වැටහෙනවා. ඒ ඔවුන්ගේ අලුත් අවුරුදු උත්සවය හා අපේ අලුත් අවුරුදු උත්සවය අතර තිබෙනා සමානාත්වයයි. උදාහරණයක් ගත්තොත් අලුත් අවුරුද්දට කලින් ගෙදර දොර පිරිසිදු කිරීම, ළිප ගිනිමෙලවීම, ගනදෙනු කිරීම වැනි චාරිත්‍ර - වාරිත්‍ර වල සමානත්වයක් තිබෙනවා. එවන් සමානත්වයන් පිළිබඳ අවබෝධයක් පාඨකයන්ට මේ මගින් හිමි වෙනවා.* චාරිකා සටහන් ලේඛනයේ දී භාවිත කරන භාෂාව මෙන් ම, චාරිකා සටහන් ලිවීමේ දී යම් යම් අභියෝගවලට මුහුණ දීමට ඔබට සිදු වුණා ද?මා කෘතිය ලිව්වේ සරල භාෂාවෙන්. ඒ වගේ ම වර්තමානයේ චාරිකා සටහන් ලියන ලේඛකයන්ට විශාල අභියෝගයක් එල්ල වෙලා. අතීතය සමඟ සංසන්දනය කිරීමේදී සංචාරය කිරීම අද අසීරු කාර්යයක් නොවෙයි. සංචාරය කරන්න අපහසුකම් තිබෙනා අයට අන්තර්ජාලය මඟින් , වෙනත් තාක්‍ෂණික ක්‍රම මඟින් තොරතුරු ලබා ගන්න, වීඩියෝ පට, පින්තූර නරඹන්න හැකියාව ඕනෑ තරම්. මේ හේතුවෙන් සංචාරක සටහන් ලියන ලේඛකයාට මුහුණ දීමට සිදුවන අභියෝගය වන්නේ පාඨකයාට අන්තර් ජාලයෙන් නැරැඹිය නොහැකි, තොරතුරු එක් රැස් කළ නොහැකි ආදී දේ ග්‍රහණය කර ගැනීමයි.එහෙම නැත්නම් ‍ෙමය සාමාන්‍ය දෙයක් වෙනවා. වර්තමානයෙහි ඒ ලේඛකයාට එල්ල වූ අභියෝගය ජය ගැනීමට මා උත්සාහ කළා. ඒ විතරක් නෙමෙයි , සෑම පාඨකයෙකු ම කෘතියෙහි රඳවා ගත හැකි සරල භාෂා ශෛලියක් අනුගමනය කිරීමට මා උත්සාහ ගත්තා. සංචාරක සටහන් ලේඛකයෙකුට විශාල කාලයක් අවශ්‍යයි. මුදලක් අවශ්‍යයි. ශ්‍රමයත් අවශ්‍යයි. මේ කටයුත්ත විශාල අභියෝගාත්මක අසිරු කාර්යයක්. තවත් පැත්තකින් බැලුවොත් මේ කටයුත්ත පර්යේෂණ කාර්යයක්. සාහිත්‍ය විෂයෙහි කොටසක් ලංකාව වගේ රටක සංචාරක සටහන් සාහිත්‍ය අංගයක් ලෙස නොපිළිගන්නා නිසා ම එය නිකම් නිකම් ලිපි මාලාවක් හෝ තීරු ලිපි පෙළක් බවට පත් වෙලා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>24</day>
    </date>
    <link>http://www.dinamina.lk/2012/10/24/_art.asp?fn=f1210243</link>
    <topic>සන්නස්ගල සූරීන්ගේ නාලාගිරි දමනය !</topic>
    <author>රන්ජන් අමරරත්න</author>
    <content>මැදිවියේ පිරිමියෙක් හා ගැහැනියෙක් මෝසම් වැස්සෙන් බේරීම සඳහා කුඩා බස් නැවතුමක රැඳී සිටිති. වැස්ස තුරල් වන පාටක් පෙනෙන්නට නැත.මගී ආවරණ අතරින් සිරිකඩ පියාඹා එයි. තෙතබරියම් වීමෙන් වළකිනු සඳහා දෙදෙනා එකිනෙකාට සමීප වී හුදෙකලාව පලවා හරිනු වස්; සංවාදයක් අරඹති.පිරිමියා :- අවුරුදු හතළිස් පහක – හයක අම්ම කෙනකුට ඇඟේ කෙඩෙත්තුව හැදුණා. වමනෙ ගියා. කෑම අප්‍රිය වුණා. පස්සෙ දොස්තර කෙනෙක් ළඟට ගියා. දොස්තර ලෙඩාව හොඳින් පරීක්ෂා කරලා මුත්‍රා සාම්පලයක් ගේන්ට කිව්වා. ඒකෙ වාර්තාව බලපු දොස්තර කිව්වා.....ආයෙමත් ඔයාට බබෙක් කියලා! අම්ම උඩ ගියා; ඒක වෙන්ට බෑ කියලා හත් අතේ දිව්රල කිව්වා.මහත්තය රට ගිහින් අවුරුදු දෙකක්. අම්මට වෙනින් සම්බන්ධයක් තිබුණෙ ම නෑ. දොස්තර ඇහුවා ගෙදර වෙන කවුද ඉන්නෙ කියලා. අම්මගෙ උත්තරේ වුණේ මගෙ එක ම පුතා අවුරුදු දහනමය යි කියලා. එයා A/L කරනව කියලත් කිව්වා.දොස්තර මේ සිද්ධිය හඹාගෙන ගියා. අන්තිමේ රහස තිබුණෙ කිරි කෝප්පෙක, පුතා රෑට පාඩම් කරන නිසා අම්මා කිරි කෝප්ප දෙකක් හැදුවා. එකක් පුතාට – අනික අම්මට. අම්මගෙ කිරි කෝප්පෙට හොරෙන් ම බේතක් දාන්ට පුතා පුරුදු වුණා. කිරි බිව්වට පස්සෙ අම්මට මළා වගේ නින්ද ගියා.මට කියන්නට තියෙන්නෙ එච්චරයි !ගැහැනිය :- (හිනා) නිකං පච නොකිය ඉන්නව ඕයි! තමුසෙ එන්නෙ වෙනින් පටලැවිල්ලකට! මං ඕවට නෑ!පිරිමියා :- අනේ මං ළඟ එහෙම අදහසක් නෑ. තිබුණම කියමුකො; ඒත් ඕවට වියදම් කරන්ට සල්ලි කෝ? මේ කාලෙ හැටියට කාමරේකට කීයක් ගන්නව ද?... ඒ වුණාට බබෝ මේ කතාව සහතික ඇත්ත, මට කිව්වෙ ඉස්පිරිතාලෙ කංකානම කෙනෙක් අම්මපා... බොරු නෙමෙයි.ගැහැනිය :-(සුසුමක් හෙළයි) යුද්ධයක් තිබුණු රටක ඔහොම අපභ්‍රංස සිද්ධ වෙන්ටත් පුළුවන්!.... පවු තමා; මොක ද කරන්නෙ? සේරම කරදර ගෑනුන්ට ම නෙ...!පිරිමියා:- යුද්ධෙ කීවහ ම තව කතාවක් මතක් වුණා; ඔහේ දන්නව ද වැඩක්!?ගැහැනිය:-මේක පායන වැස්සක් නෙමෙයි; ඕනෑම කෙහෙම්මලක් කියනවා මං අහගෙන ඉන්නවා...!පිරිමියා :-මේක උතුරෙත් සිද්ධ වුණා; නැඟෙනහිරත් සිද්ධ වුණා. එල්.ටී.ටී.ඊ. කාරයො ගෙවල්වලට පැනලා කොල්ලොයි - කෙල්ලොයි දෙගොල්ලම පැහැරගෙන ගියා. කොල්ලො නම් කාරි නෑ; කෙල්ලො කුදලගෙන ගියහම මොකද වෙන්නෙ? ඉතින් තාත්තලට සිද්ධ වුණා; තමන්ගෙ තරුණ දෝණියන්දලා, අම්මලා බවට පත් කරන්ට! ගර්භිණී අය ත්‍රස්ත කල්ලිවලට ගත්තෙ නෑ. හින්දු සංස්කෘතිය ඇතුළෙ වුණත් එහෙම දේවල් සිද්ධ වුණා.ගැහැනිය:- ඔහේ ඔහොම කියන කොට මට මතක් වෙනව අලුත් ම නව කතාවක්! ඒකෙ ඉන්න කෙල්ල, බාප්ප එක්කත් ඉන්නවා; තාත්ත එක්කත් ඉන්නවා! චුට්ටී; බම්බුව ?පිරිමියා:-ඇයි චුට්ටිගේ අක්ක සුද්දි ? එයත් එහෙමයි. හාමුදුරුවො එක්ක ඉන්නවා. ළමයි මරනවා; නොයෙක් හුටපට? හැබැයි එක දෙයක් තියෙනවා. මේවා සේරම ඇත්ත! එකක්වත් බොරු නෙමෙයි!ගැහැනිය:-කොරන -කොරන හැම ලබ්බම කියන්ට ඕනෑ ද?පිරිමියා:- (හිනා) නෝනට තියෙන්නෙ සදාචාරය ගැන ප්‍රශ්නයක්! සදාචාරයත් හරියට ප්‍රජාචාරය වගෙයි නෝනා. ඒක බොරුවක්! ලෝරන්ස්ගෙ පොත් අශ්ලීලයි කියල ඒවට ගිනි දැම්මා! ශේක්ෂ්පියර්ගෙ ව්‍යාකරණ වැරැදියි කියල එයාගෙ කවි ඉගැන්වීම නැවැත්තුවා. ඒත් දැන් මොකද වෙලා තියෙන්නෙ? ලෝරන්ස්ගෙ නවකතා නැතිව, ශේක්ෂ්පියර්ගෙ කවි – නාට්‍ය නැතිව ඉංග්‍රීසි සම්භාව්‍ය සාහිත්‍ය හදාරන්ට බෑ! ඕක ඉතිහාසය පිළිබඳ ප්‍රශ්නයක්, සම්ප්‍රදාය ගැන ප්‍රශ්නයක්, නව ප්‍රවණතා ගැන ප්‍රශ්නයක්.ගැහැනිය:-තමුසෙ කියන කුණුහරප මට තේරෙන්නෙ නෑ ඕයි!පිරිමියා:-කොරන්ට හොඳයි; කියන්ට නරකයි! කුණුහරප කියලා දයක් නෑ නෝනා!ගැහැනිය:- එතකොට තමුසෙ කියන්නෙ ‘පිරිමි ගොඩයි මං විතරයි” විශිෂ්ට නවකතාවක් කියල ද?පිරිමියා :- (හිනා) එහෙම කියන්ට මට පිස්සු ද? මේක අන්තිම කබල් නවකතාවක්! හැබැයි එහෙම වෙන්නෙ සදාචාරය ගැන ප්‍රශ්නයක් නිසා නෙමෙයි. සන්නස්ගල ත්‍රිල් එකට ප්‍රබන්ධ ගොතන මිනිහෙක්. එයා කරන්නෙ ත්‍රිල්එක ඉස්සරහට දාල මිනිස්සු අන්දන එක. ඉන් එහා දෙයක් සන්නස්ගලට නෑ!ගැහැනිය :- හැබෑට ම මොකද් ද නවකතාව කියන්නෙ? වැස්සත් තව ම අඩුනැති නිසා කියමු කො බලන්ට! මාත් හොඳට පොත් කියවන ගෑනියක්. හරියට චුට්ටි වාගෙ (හිනා)!?පිරිමියා:- අපේ නෝන මහත්මයා හොඳට හිතට ගන්ට! ලෝකෙ බිහිවුණු සෑම ශ්‍රේෂ්ඨ නවකාවක් ම උත්තරීතර මානුෂික නිෂ්පාදනයක්. ඒක බුද්ධිවිෂය කලා නිර්මාණයක්. ජීවිතය විවරණය කළත්, සමාජ විශ්ලේෂණයක් කළත් ඓතිහාසික සිදුවීම් ප්‍රති – නිර්මාණය කළත්, යථාර්ථය හොඳ ප්‍රතිනිර්මාණය කළත් , නවකතාවකින් සමාජය උකහාගන්නා පරමාර්ථ තියෙනවා. අර්ථ තියෙනවා. එහෙම නැත්නම් ජීවිතය පුරවාලන වින්දනයක් තියෙනවා.සිංහලෙන් ලියවෙන කබල් නවකතාවල ඒ කිසි දෙයක් නෑ! සන්නස්ගලගෙ කතා ගොන්නත් එහෙම තමා.අපරාධෙ කඩදාසි නාස්ති කරනවා!ගැහැනිය :- තමුසෙත් එක ජාතියක පණ්ඩිතයෙක්! ඒ වුණාට යටි පෙළ තේරිලා නෑ!?පිරිමියා:- මොන බොරු ද නෝන මහත්තයා, දැන් ගහන නවකතාවල යටිපෙළ හොයන්ට ඒ පොත් හම ගහන්ට ඕනෑ. එතකොට ඉතිරි වෙන්නෙ කඩදාසි කෑලි විතරයි. සමහර බක පණ්ඩිත විචාරකයො මනෝ විශ්ලේෂණ ගැන කියනවා. මැජික් රියැලිසම් ගැන කියනවා. සංස්කෘතිවාදය ගැන කියනවා. ඒ ඔක්කොම තියෙන්නෙ එයාලගෙ ඔළු ගෙඩිවල විතරයි. පොත්වල එහෙම දෙයක් නෑ.ගැහැනිය :- එතකොට මේ කතාවෙ එන චුට්ටිගෙ චරිතෙන් වැඩක් නෑ!?පිරිමියා:- එහෙනම්; නෝනටත් යමක් – කමක් තේරෙනවා. නවකතාවක ප්‍රධාන ලක්ෂණය චරිත නිරූපණය තමා. ඊ.එම්. ෆොස්ටර්, ඒ ගැන හොඳට විග්‍රහ කරලා තියෙනවා. ෆ්ලෝබෙයාගෙ ඉඳලා මිලාන් කුන්දෙරා දක්වා ම චරිත නිරූපණයේ විවිධ ස්වාභාවයන් හඳුනාගන්න පුළුවන්. “සන්නස්ගලත් ශ්‍රී ලංකාවෙ නූතන නවකතාකාරයො වගේම යි. කිසි වෙනසක් නෑ. මේ කට්ටිය චරිත විස්තර කරනවා. ඒවා ලියනවා. නිරූපණයක් නෑ’ නිකං බොරු ප්‍රබන්ධ! පොත් ගෙඩි!ගැහැනිය :- මේ මහත්තයා, හැම නවකතාවක්ම එකවාගෙ නෑ. එක එක ඒවාට එක එක මෝස්තර තියෙනවා! ඔහේ, මේ මොඩල් එකක් බදාගෙන දඟලනවා!?පිරිමියා :- ඔබතුමිය හරි. කිසි ම නවකතාවකට නීති දාන්නට බෑ. ඒවා රාමුගත කරන්නට බෑ. ඒ වුණත් පොදු දේවල් කීපයකුත් තියෙනවා. චරිත නිරූපණය එකක්. සමාජ කාර්යය තව එකක්. අපේ නවකතාකාරයෝ සමාජ කාර්යය දන්නෙම නෑ. මෝස්තරේ වෙනම එකක්. ලතින් අමෙරිකාවෙ මෝස්තරේ ඉන්දියාවට ගලපන්ට බෑ. ඉන්දියාවෙ මෝස්තරේ අප්‍රිකාවට ගලපන්නට බෑ. අප්‍රිතාවෙ මෝස්තරේ ලංකාවට හරියන්නෙ නෑ. අපට අවශ්‍ය හා ගැළපෙන මෝස්තරේ තවම අපි හදාගෙන නෑ.ගැහැනිය:- මහත්තයලා වගේ කට්ටිය අලුත් මෝස්තරේකට ඉඩ දෙන්නෙ නෑ. ඒකනෙ මෙහෙම වෙලා තියෙන්නෙ.පිරිමියා :- ඒක බොරු කතාවක්. අපි කියන්නෙ මෝස්තරේ එන්ට ඕනෑ අන්තර්ගතයත් එක්ක. එහෙම නැතිව නාලාගිරිදමනය විතරක් කොපිකෙරුවට පලක් නෑ. අනික නාලාගිරි දමනය හැමතැනටම ගලපන්ට බෑ කියන එකත් සන්නස්ගල දැනගන්ට ඕනෑ.ගැහැනිය :- (හිරි අරියි) වැස්ස පායගෙන එනවා මහත්තයා. ඒත් මං මහත්තයත් එක්ක දිගට ම කතා කරන්න කැමතියි.පිරිමියා :- (හිනා) එහෙනම් ආයෙමත් වහින්ට වෙයි.ගැහැනිය :- වහින්ට ඕන නෑ මහත්තයා! ගැහැනු හරි එඩිතරයි. චුට්ටි වුණත් එහෙමයි. යෝජනාව මගෙන්. අපි යමු නිදහස් තැනකට.මෝසම් වැස්ස තුරල් වී; ඉතා තද අව්වක් පැතිර යන්නට පටන්ගත්තේය. ජුන්ඩාවේ සිට පැන්ඩාව දක්වා දුවන කබල් බස් රථයක් පැමිණ බස් නැවතුමේ හිටෙව්වේය. එහි සිටි මැදිවියේ ජෝඩුවක් අතිනත් ගෙන, බස්රථයට ගොඩවෙනු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n1210251</link>
    <topic>3වැනි-4වැනි විත්තිකරුවන්ටවසර 70 බැගින් සිර දඬුවම්</topic>
    <author>සමන්ති වීරසේකර</author>
    <content>විගණන අධිකාරී ලලිත් අඹන්වල මහතාට ඇසිඩ් ප්‍රහාරයක් එල්ල කිරීමේ සිද්ධියට අදාළ නඩුවේ තීන්දුව ඊයේ (24) ප්‍රකාශයට පත් කළ මහනුවර පළාත්බද මහාධිකරණ විනිසුරු ප්‍රීති පද්මන් සූරසේන මහතා එහි තෙවැනි හා සිවුවැනි විත්තිකරුවන්ට වසර 70 බැගින් බරපතළ වැඩසහිත සිර දඬුවම් නියම කෙළේය.පළමුවැනි හා දෙවැනි විත්තිකරුවන්ට දස වසර බැගින්ද පස්වැනි හයවැනි සහ හත්වැනි විත්තිකරුවන්ට වසර 30 බැගින්ද බරපතළ වැඩසහිත සිර දඬුවම් නියම කෙරිණි.හිටපු ප්‍රධාන ගණකාධිකාරී වීරසිංහ වාසල මුදියන්සේලාගේ ආනන්ද වීරසිංහ, මධ්‍යම පළාත් අධ්‍යාපන දෙපාර්තමේන්තුවේ හිටපු නියෝජ්‍ය අධ්‍යක්‍ෂ දොන් ආනන්ද මුණසිංහ, මොහොමඩ් රාසික් මොහොමඩ් රිහාන්, හුසේන් සෙයියදු මොහොමඩ් ෂාෆී, හිරිපිටියේගෙදර ඕමාර් ලෙබ්බේ මරික්කාර්, මොහොමඩ් නිල්පර්, එම්. ජේ. එම්. ආර්. අයි. රහුමාන්, එම්. එච්. එම්. ඉමිටියාස් යන අය මෙහි විත්තිකරුවෝ වූහ.නඩුවේ තෙවැනි විත්තිකරු වන මොහොමඩ් රිහාන් අදාළ සිද්ධියේදී ලලිත් අඹන්වල මහතාට ඇසිඩ් ප්‍රහාරය එල්ල කිරීමේ ක්‍රියාදාමයන්ට සෘජුව දායක වී ඇති බවත්, ඔහුට එරෙහිව ඇති චෝදනා සියල්ල සාක්ෂි අනුව ඔප්පු වී ඇති බවත්, මහාධිකරණ විනිසුරුවරයා විවෘත අධිකරණයේදී ප්‍රකාශ කෙළේය.තෙවැනි සහ සිවුවැනි විත්තිකරුවන්ට නියම වූ වසර 70 සිර දඬුවමට අමතරව රුපියල් ලක්ෂ අට බැගින් දඩ මුදලක් ගෙවන ලෙසද එය නොගෙවන්නේ නම් බරපතළ වැඩසහිතව වසර අට බැගින් සිර දඬුවම්ද නියම කරන බව විනිසුරුවරයා සිය තීන්දුවෙන් පැවසීය.ලලිත් අඹන්වල මහතාගේ ජීවිතයට හානි කිරීමට තැත් කිරීම සහ තුවාල සිදු කිරීම හේතුවෙන්, අපරාධ නඩු විධිවිධාන සංග්‍රහයේ 17 වගන්තියට අනුව, ඔහුට රුපියල් ලක්ෂ 50ක වන්දි මුදලක් ගෙවන ලෙසද මහාධිකරණ විනිසුරුවරයා තෙවැනි විත්තිකරුට නියෝග කෙළේය.5, 6, 7 විත්තිකරුවන්ට වසර 30 ක සිර දඬුවමට අමතරව එක් අයකුට රුපියල් ලක්ෂ හතර බැගින් වූ දඩමුදල් ගෙවන ලෙසද එය නොගෙවන්නේ නම් තවත් වසර හතරක බරපතළ වැඩසහිත සිරදඬුවම් ද නියම කෙරිණි. පළමු සහ දෙවන විත්තිකරුවන්ට හිමි වූ වසර 10 සිරදඬුවමට අමතරව රුපියල් ලක්‍ෂ දෙක බැගින් දඩ මුදල් ගෙවන ලෙසද එසේ දඩ මුදල නොගෙවන්නේ නම්, වසර දෙකක බරපතළ වැඩසහිත සිරදඬුවම් නියම කෙරිණි.මධ්‍යම පළාත් අධ්‍යාපන දෙපාර්තමේන්තුවට පරිගණක මිලදී ගැනීමේදී සිදුව තිබූ රුපියල් මිලියන 17.5 ක මූල්‍ය වංචාව සම්බන්ධයෙන් 2002 වසරේ දී ලලිත් අඹන්වල මහතාගේ ප්‍රධානත්වයෙන් විගණන පරීක්ෂණ පැවැත්විණි.එම පරීක්ෂණ අතරතුර වසර 2002 මැයි මස 20 වැනි දින සවස 5.15 ට පමණ මහනුවර අස්ගිරිය ජාත්‍යන්තර ක්‍රීඩාංගණය අසලදී ලලිත් අඹන්වල මහතාට ඇසිඩ් ප්‍රහාරයක් එල්ල කොට තිබිණි.අදාළ සිද්ධිය සම්බන්ධයෙන් පරීක්ෂණ මෙහෙය වූ මහනුවර පොලිසියේ මධ්‍යම පළාත් විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ඩී. ගුරුසිංහ මහතා ඇතුළු නිලධාරීහු සැකකරුවන් අත්අඩංගුවට ගෙන අධිකරණයට ඉදිරිපත් කළහ.ලලිත් අඹන්වල මහතාට බරපතළ ලෙස තුවාල කිරීමට කුමන්ත්‍රණය කිරීම, ඝාතනය කිරීමට තැත් කිරීම, ඊට ආධාර අනුබල දීම ඇතුළු චෝදනා අටක් යටතේ සැකකරුවන් හත්දෙනාට එරෙහිව නඩු පවරා තිබිණි.සිද්්ධියට අදාළව සාක්ෂිකරුවන් 38 දෙනෙකු අධිකරණයේ දී සාක්ෂි දෙනු ලැබූ අතර, පළමු වැනි සහ දෙවැනි විත්තිකරුවන් වෙනුවෙන් ජනාධිපති නීතිඥ විජය වික්‍රමරත්න මහතා ඇතුළු නීතිඥවරු සිවු දෙනෙක් ද, තෙවැනි විත්තිකරු වෙනුවෙන් ජනාධිපති නීතිඥ ඩී. පී. කුමාරසිංහ මහතා ද පෙනී සිටියහ.පැමිණිල්ල වෙනුවෙන් නීතිඥ මොහාන් සෙනෙවිරත්න මහතා ද, රජයේ පාර්ශ්වය වෙනුවෙන් අධිනීතිඥ උදාර කරුණාතිලක මහතා ද කරුණු දැක්වූහ.සියලු කරුණු සැලකිල්ලට ගනිමින් අදාළ තීන්දුව ප්‍රකාශයට පත් කළ මහාධිකරණ විනිසුරුවරයා වසර 20 බැගින් වූ සිර දඬුවම් පිට පිට එකවර ;ගවී යන සේ ලබාදිය යුතු බවට නියම කළේය.ඇසිඩ් ප්‍ර‍්‍රහාරයට ලක්වූ අඹන්වල මහතාගේ දකුණු ඇස සම්පූර්ණයෙන් විනාශ වූ අතර වම් ඇසෙහි පෙනීම ඇත්තේ සියයට පනහක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n1210252</link>
    <topic>බලශක්තිය සුරැකීමටකාන්තාව පෙරමුණ ගත යුතුයි</topic>
    <author/>
    <content>අනාගත පරපුර වෙනුවෙන් බලශක්තිය සුරැකීම සඳහා කාන්තාවන් ප්‍රමුඛත්වය ගෙන කටයුතු කළ යුතු බව ජනාධිපති ආර්යා ශිරන්ති රාජපක්ෂ මැතිනිය ප්‍රකාශ කළාය.රාජපක්‍ෂ මැතිනිය මේ අදහස් පළ කළේ එක්සත් අරාබි එමීර් රාජ්‍යයේ ඩුබායි හි දී පසුගියදා (23) ආරම්භ වූ ලෝක නායක ආර්යාවන්ගේ සමුළුව අමතමිනි. ඩුබායි පිහිටි ජාත්‍යන්තර ප්‍රදර්ශන හා සම්මන්ත්‍රණ ශාලාවේ දී මේ සමුළුව ආරම්භ වූයේ ලෝක බලශක්ති සංසදයේ සභාපති ආචාර්ය හැරල්ඩ් හයිවුන්සුක් ඔහ් මහතාගේ හා එක්සත් අරාබි එමීර් රාජ්‍යයේ රාජකීය කුමරිය වන හයා බිනවි අල් හුසේන් මහත්මියගේ ප්‍රධානත්වයෙනි.පසුගිය 22 සිට 23 වෙනි දින දක්වා ලෝක රාජ්‍ය නායකයන්ගේ ප්‍රධානත්වයෙන් ආරම්භ වූ 2012 ලෝක බලශක්ති සමුළුවට සමගාමීව මේ ලෝක නායක ආර්යාවන්ගේ සමුළුව පැවැත්විණ. “ගෝලීයකරණයට ලක් වූ නූතන ආර්ථිකය තිරසාර සංවර්ධන කාර්යයෙහිලා කාන්තාවන් සතු කාර්යභාරය” තේමා කර ගනිමින් පැවැත්වූ මේ සමුළුව සඳහා රටවල් 18ක ලෝක රාජ්‍ය නායක ආර්යාවෝ සහභාගි වී සිටියහ.සමුළුවේ සමාරම්භක දේශනය පවත්වමින් ලෝක බලශක්ති සංසදයේ සභාපති ආචාර්ය හැරල්ඩ් හයිවුන්සුන් ඔහ් මහතා සඳහන් කර සිටියේ, “ලෝක රාජ්‍ය නායකයන්ගේ ප්‍රධානත්වයෙන් ආරම්භ වූ 2012 ලෝක බලශක්ති සමුළුවට සමගාමීව රාජ්‍ය නායක ආර්යාවන්ගේ සමුළුවක් සංවිධාන කිරීම තුළින් අනාගත පරපුර වෙනුවෙන් බලශක්තිය සුරක්‍ෂිත කිරීම සඳහා වඩාත් ලෝක අවධානය ඒ දෙස යොමු කරවාගත හැකි බවයි. තවද ඒ තුළින් කාන්තාවන්ගේ විශේ්ෂ දායකත්වය ලබාගැනීම තුළින් කඩිනමින් තිරසාර සංවර්ධනයක් ළඟාකර ගත හැකි බවත් ඔහු වැඩිදුරටත් අවධාරණය කර සිටියේ ය.ඉන් අනතුරුව සමුළුව අමතමින් ශ්‍රී ලංකා ජනපති ආර්යා ශිරන්ති වික්‍රමසිංහ රාජපක්‍ෂ මහත්මිය ප්‍රකාශ කර සිටියේ... “බලශක්තිය හා තිරසාර සංවර්ධනය පිළිබඳ සමුළුවට සහභාගී වීමට ලැබීම ගැන තමා අතිශයින් සතුටට පත්වන බවත්, මෙහි පැමිණි අප සාදරයෙන් පිළිගෙන දැක්වු සුවිශේෂී අනුග්‍රාහකත්වයට එක්සත් අරාබි එමීර් රාජ්‍යයට සහ මිත්‍රශීලී මහජනතාවට ශ්‍රී ලංකා රජයේ සහ එහි ජනතාවගේ උණුසුම් සුබපැතුම් හා ආශීර්වාදයන් ද පිරිනමන බවත් ය.තවද වර්තමානයේ මුළු ලොවම මුහුණ දී සිටින බලශක්ති අර්බුදයෙන් අනාගත පරපුර රැක ගැනීම සඳහා මේ සමුළුව සංවිධානය කිරීම ඉතාමත් කාලෝචිත ක්‍රියාවක් බවද අවධාරණය කළාය.මේ සමුළුව වැදගත් සංසදයක්. කාන්තාවන් අනාගත පරම්පරාවල සුබසිද්ධිය සලසා දීමේ ස්වභාවික භාරකරුවන් හෙවත් ඉෂ්ට දේවතාවන් වන අතර, ඕනෑම සංවර්ධන ක්‍රියාවලියකදී සමාජ සාධාරණත්වය, ස්ත්‍රී පුරුෂ සමානාත්මතාවය හා සාධාරණත්වය ඉටු වන බව තහවුරු කර ගැනීමෙහිලා කාන්තාවගේ කාර්යභාරය තීරණාත්මක වේ. එහෙයින් ළමයින් සඳහා වඩාත් හොඳ ලොවක් බිහි කිරීමෙහිලා තිරසාර සංවර්ධනයක් උදා කිරීමට කාන්තාව නිරතුරුවම කැපවී සිටිය යුතු බව රාජපක්‍ෂ මහත්මිය කීවාය.සංවර්ධන කාර්යයෙහිලා කාන්තාවගේ කාර්යභාරය පැහැදිලිවම පෙන්වා දෙන ශශ්‍රී ලංකාවේ ප්‍රධාන ප්‍රතිපත්ති ප්‍රකාශනය වන මහින්ද චින්තනයෙහි තිරසාර සංවර්ධනය යනු කුමක්දැයි පැහැදිලි කර ඇති බවත් මේ ප්‍රතිපත්ති ප්‍රකාශනය මඟින් වර්තමානයේ කාන්තාභිවර්ධනය උදා කොට ඇති බවත් ඒ මහත්මිය ප්‍රකාශ කළාය.කාන්තාවන් සහ සංවර්ධනය වෙන්කළ නොහැකි බලවේග දෙකකි. මේ බලවේග දෙකෙහි සංකලනය තුළින් තිරසාර සංවර්ධනය යථාර්ථයක් බවට පත් කර ගැනීම උදෙසා අනාගත පරපුර වෙනුවෙන් බලශක්ති සුරක්‍ෂිත කරගැනීමට කාන්තාවන් ප්‍රමුඛත්වය ගත යුතු බවද ජනපති ආර්යාව වැඩි දුරටත් අවධාරණය කර සිටියා ය.සමුළුවේ දී අනාගතය වෙනුවෙන් බලශක්තිය සුරක්‍ෂිත කිරීම සඳහා ලෝකයේ වැඩි අවධානය යොමුකරවීමත්, ඒ සඳහා ජාත්‍යන්තර ව්‍යවස්ථාවක් හා ප්‍රතිපත්ති සකස් කිරීම පිළිබඳත් මෙහිදී පුළුල් ලෙස සාකච්ඡා කෙරිණි. මේ සමුළුව සඳහා ලෝක බල ශක්ති සංසදයේ නියෝජිතවන් ලෝක සෞඛ්‍ය සංවිධානයේ නියෝජිතයින්, එක්සත් ජාතීන්ගේ සංවිධාන නියෝජිතයින් ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n1210253</link>
    <topic>බලශක්ති සමුළුවට ගිය ජනපති යළි පැමිණේ</topic>
    <author>ධනුෂ්ක ගොඩකුඹුර</author>
    <content>ලෝක බලශක්ති සමුළුවට සහභාගීවීම සඳහා ඩුබායි බලා ගිය ජනාධිපති මහින්ද රාජපක්ෂ සිය සාර්ථක සංචාරය නිමවා මහතා ඊයේ (24) යළි මවුබිම කරා පැමිණියේය.රාජ්‍ය නායකයන් විසි එක් දෙනෙකුගේ ප්‍රධානත්වයෙන් පැවැත්වුණු සමුළුවට සියලූ රටවල් නියෝජනය කරමින් දෙදහසකට අධික පිරිසක් සහභාගී වී සිටි අතර ජනාධිපතිවරයා 22 වැනිදා සමුළුව ඇමතුවේය.ඩුබායි අන්තර්ජාතික සම්මන්ත‍්‍රණ සහ ප‍්‍රදර්ශන මධ්‍යස්ථානයේ දී තෙදිනක් පුරා පැවැත්වෙන ලෝක බලශක්ති රාජ්‍ය නායක සමුළුවට සමගාමීව රාජ්‍ය නායක ආර්යාවන්ගේ සමුළුවක් ද පැවැත්විණ.ජනාධිපතිවරයා මේ සමුළුව අතරතුර ඉන්දීය බලශක්ති ඇමැතිවරයා සමඟ සාකච්ඡා කළ ජනාධිපතිවරයා එරට වෙසෙන ශ්‍රී ලාංකිකයන් හමු වීමටද අමතක නොකළේය.ජනාධිපති ආර්යා ශිරන්ති රාජපක්ෂ මහත්මිය සහ විදේශ කටයුතු ඇමැති මහාචාර්ය ජී.එල්.පීරිස්, පාර්ලිමේන්තු මන්ත්‍රී සජින් වාස් ගුණවර්ධන, බස්නාහිර පළාත් සභා මන්ති‍්‍ර නවුසර් ෆවුසි, ජනාධිපති ලේකම් ලලිත් වීරතුංග යන මහත්වරු ද සංචාරයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n1210254</link>
    <topic>ජ්‍යෙෂ්ඨ මාධ්‍යවේදීන්ටසහන ණය 3 වැනිදා</topic>
    <author/>
    <content>ජනාධිපතිතුමා විසින් ඉදිරිපත් කරන ලද 2012 අයවැය කතාවේ 17 වන ඡේදයේ සඳහන් පරිදි ජනමාධ්‍යවේදීන් හා කලාකරුවන් සඳහා මෝටර් රථ මිලදී ගැනීමට ජනමාධ්‍ය හා ප්‍රවෘත්ති අමාත්‍යාංශය මඟින්ද සංස්කෘතික හා කලා කටයුතු අමාත්‍යාංශය මඟින්ද පියවර ගනු ලැබූ අතර එහි සමාරම්භක ණය ප්‍රදානයන් නොවැම්බර් මස 03 වැනි දින පස්වරුවේ අරලියගහ මන්දිරයේ දී සිදුකෙරේ.ජනමාධ්‍යවේදීන් සහ කලාකරුවන් උදෙසා ක්‍රියාත්මක මේ සුවිශේෂී ණය යෝජනා ක්‍රමයේ සමාරම්භය සනිටුහන් කරමින් එදිනට ජ්‍යෙෂ්ඨතම ජනමාධ්‍යවේදීන්ට සහ සිනමා හා ටෙලි නාට්‍යය ක්ෂේත්‍රයේ ප්‍රවීණතම ශිල්පී ශිල්පිනියන්ට ජනාධිපතිතුමන් අතින් සංකේතාත්මකව ණය ප්‍රදානයන් සිදු කෙරේ. එසේම ජනාධිපතිතුමාගේ අයවැය යෝජනාවකට අනුව ජ්‍යෙෂ්ඨ ජනමාධ්‍යවේදීන් සඳහා ලැප්ටොප් පරිගණක යන්ත්‍ර ලබා දීමද එම අවස්ථාවේදීම ජනමාධ්‍ය අමාත්‍යාංශය මගින් සිදු කරනු ලැබේ.පොලී රහිත සහනදායි මෝටර් රථ ණය යෝජනා ක්‍රමය සඳහා තෝරාගනු ලැබ දැනට පොරොත්තු ලේඛනයේ සිටින අනෙකුත් ජනමාධ්‍යවේදීන් කලාකරුවන් සඳහා අදියර කිහිපයක් යටතේ කඩිනමින් ණය ප්‍රදානයන් සිදුකිරීමට ජනමාධ්‍ය හා ප්‍රවෘත්ති අමාත්‍යාංශයත් සංස්කෘතික හා කලා කටයුතු අමාත්‍යාංශයත් පියවර ගෙන ඇත. මේ පිළිබඳ ඔවුන් වෙත ඉදිරියේ දී ලිඛිතව දැනුම් දෙන බව ජනමාධ්‍ය හා ප්‍රවෘත්ති අමාත්‍යාංශ ලේකම් චරිත හේරත් මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n1210255</link>
    <topic>කොරියානු විභාගයෙන් 75 දෙනකුට 200න් 200</topic>
    <author>මහින්ද අලුත්ගෙදර</author>
    <content>කොළඹදී පසුගිය 13 හා 14 දිනයන්හි පැවැති දසවැනි කොරියානු භාෂා ප්‍රවීණතා විභාගයෙන් 4,391 දෙනෙකු සමත්ව ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.මේ අතරින් ලකුණු දෙසීයෙන් 200 ලබා විශිෂ්ට ලෙස 75 දෙනෙකු සමත්ව සිටින බවද එම කාර්යාංශයේ ප්‍රකාශකයෙක් දිනමිණ ට පැවසීය. කොරියානු භාෂා ප්‍රවීණතා විභාගයෙන් සමත්වූවන් අතරින් 3,901 දෙනෙකු කර්මාන්ත අංශයේ රැකියා සඳහාද සෙසු 490 ධීවර අංශයේ රැකියා සඳහාද සුදුසුකම් ලබා ඇති අතර ඒ අනුව ලකුණු 156 ට වඩා ලබාගත් අපේක්ෂකයන් කර්මාන්ත අංශයේ රැකියා සඳහාද ලකුණු 80 ට වඩා ලබාගත් අපේක්ෂකයන් ධීවර අංශයේ රැකියා සඳහාද තෝරාගෙන තිබේ.ශ්‍රී ලංකාවේදී පැවැති කොරියානු භාෂා ප්‍රවීණතා විභාගය සඳහා 34261 දෙනෙකු සුදුසුකම් ලබාසිටි අතර කොළඹ පිහිටි මධ්‍යස්ථාන 09 කදී ඔවුන් වෙනුවෙන් විභාගය පැවැත්විණි. මේ විභාගයෙන් සමත්වූවන්ගේ තොරතුරු ඊයේ (24) සිට අන්තර්ජාලයට එක් කිරීමට පියවර ගෙන තිබෙන අතර ඒ අනුව ශ්‍රී ලංකා විදේශ සේවා නියුක්ති කාර්යාංශයට අයත් www.slbfe.lk  වෙබ් අඩවිය ඔස්සේ අදාළ තොරතුරු දැනගත හැකි බවද ශ්‍රී ලංකා විදේශ සේවා නියුක්ති කාර්යාංශය සඳහන් කරයි.කොරියානු මානව සම්පත් සංවර්ධන සේවා දෙපාර්තමේන්තුව, ශ්‍රී ලංකා විභාග දෙපාර්තමේන්තුව සහ ශ්‍රී ලංකා විදේශ සේවා නියුක්ති කාර්යාංශය ඒකාබද්ධව මෙවර විභාගය පැවැති අතර එම විභාගයෙන් ඉහළම ලකුණු ලබාගත් අපේක්ෂකයන් වෙනුවෙන් පැවැත්වෙන නිපුණතා පරීක්ෂණය ලබන නොවැම්බර් මස 26 දා සිට 30 දා තෙක් කොළඹදී පැවැත්වීමට නියමිත බවද ඒ සඳහා මේ මස 29 දා සිට නොවැම්බර් මස 01 දා තෙක් අයැදුම්පත් යොමුකළ හැකි බවද එම කාර්යාංශය පවසයි. මෙවර පැවැති විභාගය කිසිඳු දේශපාලන මැදිහත්වීමකින් තොරව විනිවිදභාවයෙන් සහ ඉතා සාධාරණ ලෙස පැවැති බව විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n1210256</link>
    <topic>අපරාධ නඩු විධිවිධාන සංග්‍රහ පනත් කෙටුම්පතආණ්ඩුක්‍රම ව්‍යවස්ථාවට අනුකූලයි</topic>
    <author>නෙල්කා මැදගෙදර</author>
    <content>පාර්ලිමේන්තුවට ඉදිරිපත් කර ඇති අපරාධ නඩු විධිවිධාන සංග්‍රහ (විශේෂ විධිවිධාන) පනත් කෙටුම්පත ආණ්ඩුක්‍රම ව්‍යවස්ථාවට අනුකූල බව අතිරේක සොලිසිටර් ජෙනරාල් සුහද ගම්ලත් මහතා ශ්‍රේෂ්ඨාධිකරණයේ දී ඊයේ (24) ප්‍රකාශ කෙළේය.නීතිපතිවරයා වෙනුවෙන් අධිකරණය හමුවෙහි පෙනී සිටි අතිරේක සොලිසිටර් ජෙනරාල්වරයා, අතීතයට බලපාන පරිදි නීති සම්පාදනය කර සම්මත කිරීමේ බලය පාර්ලිමේන්තුව සතු බව කියා සිටියේය. එය ආණ්ඩුක්‍රම ව්‍යවස්ථාවෙහි 75 ව්‍යවස්ථාවෙන් සහතික කර ඇතැයි ඒ මහතා කීය.එම පනත් කෙටුම්පතට එරෙහිව ගොනු කළ විශේෂ පෙත්සම් දෙකක් විභාගයට ගත් අවස්ථාවේදී අතිරේක සොලිසිටර් ජෙනරාල්වරයා ශ්‍රේෂ්ඨාධිකරණය හමුවෙහි මේ බව ප්‍රකාශ කෙළේය.පී. ඒ. රත්නායක, චන්ද්‍රා ඒකනායක, එස්. අයි. ඉමාම් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම් කැඳවන ලදී.පාර්ලිමේන්තු මන්ත්‍රී අජිත් කුමාර සහ තරුණ නීතිඥ සංගමයෙහි සාමාජිකයකු වන සුපුන් වික්‍රමරත්න විසින් මෙම පෙත්සම් ඉදිරිපත් කර තිබිණි.පාර්ලිමේන්තු න්‍යාය පත්‍රයට ඇතුළත් කර ඇති මේ පනත් කෙටුම්පත පසුගිය සැප්තැම්බර් මස 21 වැනිදා ගැසට් මගින් ප්‍රසිද්ධ කළ බව පෙත්සම්වල සඳහන් විය.අත්අඩංගුවට ගන්නා පුද්ගලයන් රඳවා තබා ගැනීමේ කාලය දීර්ඝ කිරීම සඳහා මේ පනත ඉදිරිපත් කර ඇති බවද එමඟින් සිය මුලික අයිතිවාසිකම් උල්ලංඝනය වන බවද පෙත්සම වෙනුවෙන් කරුණු ඉදිරිපත් කළ නීතිවේදීහු පෙන්වා දුන්හ.මේ පනත් කෙටුම්පතෙහි 8 වැනි වගන්තිය ආණ්ඩුක්‍රම ව්‍යවස්ථාවට සහමුලින්ම පටහැනි බවට ඔවුහු කරුණු ඉදිරිපත් කළහ.නීතිපතිවරයා වෙනුවෙන් පෙනී සිටි අතිරේක සොලිසිටර් ජෙනරාල් සුහද ගම්ලත් මහතා කියා සිටියේ මේ පනත සම්පූර්ණයෙන්ම ආණ්ඩුක්‍රම ව්‍යවස්ථාවට අනුකූල බවය.විමර්ශන පැවැත්වීම පහසු කිරීම සඳහා වරෙන්තුවක් නොමැතිව සිරභාරයට ගත් පුද්ගලයන් රඳවා තබා ගැනීම දීර්ඝ කිරීම සඳහා මේ පනත් කෙටුම්පත ඉදිරිපත් කර ඇත.සාමාන්‍යයෙන් පුද්ගලයෙකු පොලිස් අත්අඩංගුවට ගෙන පැය 24 ක් ඉක්මවා යන කාලයක් රඳවා ගැනීමේ විධිවිධාන මේ පනත් කෙටුම්පතෙහි අඩංගුව තිබේ. එලෙස තබාගත හැකි උපරිම කාලය පැය 48 ක් වන අතර ඒ සඳහා මහේස්ත්‍රාත්වරයාගේ අනුමැතිය අවශ්‍ය බව අතිරේක සොලිසිටර් ජෙනරාල්වරයා කීය.මෙලෙස අත්අඩංගුවේ රඳවා තබා ගන්නා පුද්ගලයන්ට, තමන් කැමැති නීති උපදෙස් ලබා ගැනීමට සහ සිය ඥාති හිතමිතුරන් සමඟ තොරතුරු සන්නිවේදනය කිරීමේ හැකියාව පවතී. එලෙස රඳවා තබා ගන්නේ අධිකරණයෙහි අධීක්ෂණය යටතේ ය. එබැවින් පෙත්සම්කරුවන් සඳහන් කරන පරිදි මුලික අයිතිවාසිකම් කිසිවක් උල්ලංඝනය වන්නේ නැතැයි අතිරේක සොලිසිටර් ජෙනරාල්වරයා කීය.මේ පනත් කෙටුම්පත 2005 වසරේ සිට ගැසට් මඟින් ප්‍රසිද්ධ කරමින් වසර දෙකෙන් දෙකට සම්මත කරගෙන ඇත. එහෙත් 2010 දී මෙය සම්මත කරගෙන නැත. ඒ අනුව 2009 වසරේ සිට බලපාන පරිදි මේ පනත් කෙටුම්පතෙහි විධිවිධාන සකස්ව ඇති බව අතිරේක සොලිසිටර් ජෙනරාල්වරයා කීය.කරුණු සලකා බැලූ ශ්‍රේෂ්ඨාධිකරණය පනත් කෙටුම්පත ව්‍යවස්ථාවට අනුකූලද නැද්ද යන්න බව පිළිබඳ සිය තීන්දුව ජනාධිපති මහින්ද රාජපක්ෂ මහතා සහ කථානායක චමල් රාජපක්ෂ මහතා වෙත කඩිනමින් දන්වා යවන බව ශ්‍රේෂ්ඨාධිකරණය සඳහන් කෙළේය.හිරාන් ඇන්කටෙල් සහ පරාක්‍රම දළුවත්ත යන මහත්වරු පෙත්සම්කරුවන් වෙනුවෙන් පෙනී සිටියහ.අතිරේක සොලිසිටර් ජෙනරාල් සුහද ගම්ලත් සහ නියෝජ්‍ය සොලිසිටර් ජෙනරාල් සරත් ජයමාන්න මහතා නීතිපති වෙනුවෙන් පෙනී සිටියහ.=.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n1210257</link>
    <topic>දිවි නැඟුම ජාතික වැඩසටහන සිවුවැනි අදියර අද</topic>
    <author>මහින්ද අලුත්ගෙදර</author>
    <content>රටේ ආර්ථික සංවර්ධනය වේගයෙන් ඉදිරියට ගෙනයාම සහ සියලු ජන කොටස්වල ජීවනෝපාය ශක්තිමත් කිරීමේ අරමුණ ඇතිව දිවි නැඟුම ජාතික වැඩසටහනේ සිවුවැනි අදියර ක්‍රියාවට නංවමින් දීප ව්‍යාප්තව බීජ හා රෝපණ ද්‍රව්‍ය සිටුවීමේ ජාතික වැඩසටහන අද (25) ආරම්භ වේ.වඟාකළ හැකි බිම් ප්‍රමාණයක් සහිත සෑම ගෘහයක් වෙතම එළවළු බීජ වර්ග 10කින් සමන්විත බීජ කට්ටල බෙදාදීම පසුගිය 22, 23 හා 24 දිනයන්හිදී ග්‍රාම සේවා වසම් මට්ටමින් සිදු කෙරුණු අතර බීජ හා පැළ සිටුවීම පෙරවරු 10.11ට යෙදෙන සුබ මොහොතින් උතුරු දිශාව බලා ආරම්භ කෙරෙන බව ආර්ථික සංවර්ධන අමාත්‍යාංශය පවසයි.මේ අදියරේදී පවුල් ලක්ෂ 50ක් ඉලක්ක කෙරෙන අතර සමෘද්ධි සංවර්ධන නිලධාරීන්, ග්‍රාම නිලධාරීන් සහ කෘෂිකර්ම පර්යේෂණ හා නිෂ්පාදන සහකාර නිලධාරීන්, ආර්ථික සංවර්ධන අමාත්‍යාංශය සඳහා බඳවාගත් අභ්‍යාසලාභී උපාධිධාරීන් පහසුකාරනයින් වශයෙන් බීජ කට්ටල බෙදාදීම සිදුකළ බවද එම කාර්යය මණ්ඩලය 60,000කට ආසන්න බවද එම අමාත්‍යාංශය සඳහන් කරයි.මෙහිදී ග්‍රාමසේවා වසම් මට්ටමින් සමාරම්භක උත්සවයක් පැවැත්වීමටද කටයුතු සංවිධානය කර තිබෙන අතර එහිදී ප්‍රාදේශීය සභා මන්ත්‍රීවරුන්ගේ සිට දේශපාලන ක්ෂේත්‍රයේ නියෝජිතයන් විශාල පිරිසක් සහභාගිකර ගැනේ. ඊට අමතරව ප්‍රාදේශීය ලේකම්වරුන් සහ දිස්ත්‍රික් ලේකම්වරුන් එම වැඩසටහන් සම්බන්ධීකරණය කරයි."ඉසුරුමත් නිවහනක් - අසිරිමත් මවුබිමක්" යන්න තේමාව කර ගනිමින් ක්‍රියාත්මක කෙරෙන දිවි නැඟුම ජාතික වැඩසටහන ග්‍රාමසේවා වසම් 14019 ආවරණය කරමින් ක්‍රියාත්මක කෙරෙන අතර එය රටේ සෑම පවුලකම ආර්ථික මට්ටම නංවාළීම සඳහා ජනාධිපති මහින්ද රාජපක්ෂ මහතාගේ මඟ පෙන්වීම සහ ආර්ථික සංවර්ධන ඇමැති බැසිල් රාජපක්ෂ මහතාගේ සෘජු අධීක්ෂණය යටතේ ක්‍රියාත්මක කෙරේ.ආර්ථික සංවර්ධන අමාත්‍යාංශය මඟින් ලබාදෙන බීජ කට්ටලයට අමතරව අවශ්‍යතාවය මත පළතුරු භෝග, ඖෂධ භෝග, පොල් හා අපනයන භෝගද බෙදීදීමට සැළසුම්කර තිබෙන බව සඳහන් කරන ආර්ථික සංවර්ධන අමාත්‍යාංශය ගෘහ ආර්ථික ඒකක දස ලක්ෂයකින් ආරම්භ කෙරුණු දිවි නැඟුම වැඩසටහන මේ වනවිට බෙහෙවින් ශක්තිමත් වී තිබෙන බවද ඒ හරහා රටේ ආර්ථික සංවර්ධනය සීග්‍රයෙන් ඉහළ ගොස් තිබෙන බවද පෙන්වාදෙයි. ආර්ථික සංවර්ධන අමාත්‍යාංශයට අමතරව මේ කාර්යය වෙනුවෙන් තවත් ආයතන රැසක් දායක වන අතර රාජ්‍ය පරිපාලන හා ස්වදේශ කටයුතු, සෞඛ්‍යය, ගොවිජන සේවා හා වනජීවී, පළාත් සභා සහ පළාත් පාලන අමාත්‍යාංශ ඒ අතර වෙයි.මෙම වැඩසටහනට අයත් ගෘහ ආර්ථික ඒකක දස ලක්ෂයේ පළමු අදියර සාර්ථක වීමත් සමඟ එය පවුල් ලක්ෂ 14 දක්වා ඉහළ ගිය අතර එහි දෙවැනි අදියරේදී පවුල් ලක්ෂ 21ක් ද තෙවැනි අදියරේදී පවුල් ලක්ෂ 25ක් ද ඉලක්ක කළ බව සඳහන් කරන ආර්ථික සංවර්ධන අමාත්‍යාංශය මෙවර එම ප්‍රමාණයන් අභිබවා යමින් පවුල් ලක්ෂ 50ක් ඉලක්ක කර තිබෙන බවද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n1210258</link>
    <topic>බැංකොක් සිට ගෙනා මැණික් හා රන් බඩු රේගු දැලේ</topic>
    <author>චන්ද්‍රිකා පෙරේරා සහ රක්ෂණ ශ්‍රියන්ත</author>
    <content>බැංකොක් සිට ස්වර්ණාභරණ හා මැණික් තොගයක් නීති විරෝධී ලෙස මෙරටට රැගෙන ආ පුද්ගලයකු එම භාණ්ඩ සහ මැණික් ද සමඟ පොලිස් මත්ද්‍රව්‍ය කාර්යංශය මඟින් ඊයේ (24) උදේ අත්අඩංගුවට ගෙන තිබේ.රන් අබරණ ග්‍රෑම් 5500ක් සහ මැණික් ග්‍රෑම් 779ක් අත්අඩංගුවට ගත් පුද්ගලයා සන්තකයේ තිබී සොයාගෙන ඇත. සැකකරු දෙහිවල මිහිඳු මාවතේ පදිංචි තිස් හය හැවිරිදි අයෙක් බව එම කාර්යංශය පවසයි. මොහු මත්ද්‍රව්‍ය රැගෙන එන බවට සැකකර පරීක්ෂා කිරීමේදී මෙම අනවසර භාණ්ඩ තොගය සොයාගෙන ඇත.ඊයේ අළුයම දෙකට පමණ කටුනායක ගුවන්තොටුපොලේදී අත්අඩංගුවට පත් සැකකරු තායිලන්තයේ බැංකොක් සිට ගුවනින් මෙරටට මේ තොගය රැගෙන ආ බව පවසා ඇති අතර මේ බඩු රේගුවට නොදන්වා හොර රහසේ ගෙනා බවට හෙළිව තිබේ.පොලිස් මත්ද්‍රව්‍ය කාර්යංශය සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n1210259</link>
    <topic>දේශපාලනික ගුරු සංගම් සමඟ සාකච්ඡා නෑ</topic>
    <author>සුභාෂිනි සේනානායක</author>
    <content>ගුරුවරුන්ගේ ප්‍රශ්න විසඳීමට අවශ්‍ය පියවර ගනිමින් සිටියදී දේශපාලන මුහුණුවරක් ගනිමින් සිටින ගුරු සංගම් සමඟ තමා සාකච්ඡා නොකරන බව අධ්‍යාපන ඇමැති බන්දුල ගුණවර්ධන මහතා පවසයි.පසුගිය 22දා මෙම ගුරු සංගමය සමඟ අධ්‍යාපන නියෝජ්‍ය ඇමැතිවරයා හා අධ්‍යාපන අමාත්‍යාංශ ලේකම්වරයා සාකච්ඡා කළ බව කී ඇමැතිවරයා එම සාකච්ඡාවල දී ගන්නා ඉදිරි පියවරයන්ට එකඟ වූ ගුරු සංගම් උද්ඝෝෂණ සිදුකිරීම තුළ දේශපාලන මුහුණුවරක් ඇතැයි ද ඇමැතිවරයා කීවේය.මේ ගුරුවරුන්ගේ ගැටලු සම්බන්ධයෙන් අදාළ කරුණු සඳහා කැබිනට් අනුමැතිය ලබා ගත යුතු යැයිද, ඉදිරි අයවැයෙන් මේ ගැටලු විසඳීමට මෙම ගුරු සංගම් සමඟ එකඟ වූ බවද ගුරු සේවා ව්‍යවස්ථාව සකස් කරමින් තිබෙන බව කී ඇමැති බන්දුල ගුණවර්ධන මහතා සියලු වෘත්තීය සමිති සමඟ සාකච්ඡා වට කීපයක් පවත්වා අවසන් එකඟතාවයකට පැමිණි බවද කීවේය.අධ්‍යාපනය දේශපාලනීකරණය කිරීමට ඉඩදිය නොහැකි බවත් එකඟත්වය පළ කළ යම් යම් කරුණු පසෙකලා මෙවන් උද්ඝෝෂණ සිදුකිරීම් පිටුපස පැහැදිලි දේශපාලන අරමුණක් ඇතැයි තමා විශ්වාස කරන බවද කී බන්දුල ගුණවර්ධන මහතා තමා කිසිදු සාකච්ඡාවකට සූදානම් නැතැයිද කීය.ඤ25දඵඡ01 චඤ 4.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n12102510</link>
    <topic>තමිල්නාඩු එන්න බය වෙන්න එපාආරක්ෂාව සහතිකයි</topic>
    <author>මහින්ද අලුත්ගෙදර</author>
    <content>ශ්‍රී ලාංකිකයන්ට ඉන්දියාවේ තමිල්නාඩු ප්‍රාන්තය තුළ සංචාරය කිරීමේදී කිසිදු ගැටලූවක් ඇති නොවන පරිදි ආරක්ෂාව සැපයීමට සියලු පියවර ගෙන තිබෙන බවට එම ප්‍රාන්ත පොලීසිය සහතික වෙයි.මේ සම්බන්ධයෙන් තමිල්නාඩු පොලීසිය ඉන්දීය මාධ්‍යය වෙත ප්‍රකාශ කර ඇත්තේ ශ්‍රී ලාංකිකයින් විශාල පිරිසක් ආගමික කටයුතු වෙනුවෙන් තමිල්නාඩුවේ සංචාරය කරන බවත් එහිදී ශ්‍රී ලාංකික බැතිමතුන් වෙනුවෙන් අවශ්‍ය උපරිම ආරක්ෂාව ලබාදීමට පියවර ගෙන ඇති බවත්ය.විශේෂයෙන්ම ශ්‍රී ලාංකික බැතිමතුන් සංචාරය කරන තමිල්නාඩුවේ පිහිටි ආගමික සිද්ධස්ථානවල ආරක්ෂාවට පොලිස් සහ විශේෂ ආරක්ෂක බළඇණි යොදවා ඇති බවද තමිල්නාඩු පොලීසිය ප්‍රකාශකර ඇත.ඊට අමතරව තමිල්නාඩු පොලීසිය ප්‍රකාශකර ඇත්තේ ව්‍යාපාරික, වෛද්‍ය, දේශපාලන, සංචාරක සහ ක‍්‍රීඩා කටයුතු රැසක් වෙනුවෙන් ශ‍්‍රී ලාංකිකයින් විශාල පිරිසක් තමිල්නාඩුවේ සංචාරය කරන බවයි. ඒ සැමටම අවශ්‍ය ආරක්ෂාව තහවුරු කර ඇති බවද වාර්තා වෙයි.පසුගියදා තමිල්නාඩුවේ සංචාරය කළ ශ්‍රී ලාංකික වන්දනාකරුවන් 150 දෙනෙකුට ප්‍රහාරයක් එල්ලවීමත් සමඟ මේ සම්බන්ධයෙන් විශේෂ අවධානයක් යොමු කෙරුණු අතර ඒ පිළිබඳව ඉන්දීය මධ්‍යම රජයේද විශේෂ අවධානය යොමු කෙරිණි. ඒ සිදුවීමත් සමඟ ශ්‍රී ලංකා විදේශ කටයුතු අමාත්‍යාංශය විසින් ශ‍්‍රී ලාංකිකයන්ට තමිල්නාඩුවේ සංචාරක කිරීමේදී අවධානමක් පනවනු ලැබූ අතර පසුව එහි තත්ත්වය යහපත් වූ හෙයින් එය ඉවත් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n12102511</link>
    <topic>දුර ගමන් මගීන්ගේ ප්‍රයෝජනයට සැදූආපන ශාලා දෙකක් විවෘත වෙයි</topic>
    <author>නිමල් රාජපක්ෂ</author>
    <content>අන්තර් පළාත් දුර ගමන් සේවා බස් රථවල ගමන් ගන්නා මගීන්ගේ ගමන් පහසුව වෙනුවෙන් අම්බලන්ගොඩ හා බලපිටිය ඉදිකළ ආපන ශාලා දෙක පුද්ගලික ප්‍රවාහන ඇමැති සී. බී. රත්නායක, දකුණු පළාත් ප්‍රධාන ඇමැති ශාන් විජයලාල් ද සිල්වා යන මහත්වරුන්ගේ ප්‍රධානත්වයෙන් අද (25) පෙරවරු 9.00ට විවෘත කෙරේ.සනීපාරක්ෂක පහසුකම් සහිතව ඉදිකළ ප්‍රථම ආපන ශාලා දෙක මෙය වේ.බලපිටිය බස් නැවතුමෙහි හා අම්බලන්ගොඩ මාදම්පාගම ඉදිකළ මෙම ආපනශාලා දෙක විවෘත කිරීමෙන් පසුව දීපව්‍යාප්තව මෙවැනි පහසුකම් සහිත ආපන ශාලා ඉදිකරනු ඇතැයිද ජාතික ගමනාගමන කොමිසම පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=n12102512</link>
    <topic>වෛද්‍යවරු අද වැඩ වරති</topic>
    <author>සන්ධ්‍යා කරුණාරත්න</author>
    <content>රට පුරා පිහිටි සියලුම රජයේ රෝහල්වල වෛද්‍යවරු අද (25) උදෑසන 8 සිට හෙට (26) උදෑසන 8 වන තෙක් එක්දින සංකේත වැඩ වර්ජනයක් ක්‍රියාත්මක කරන බව රජයේ වෛද්‍ය නිලධාරින්ගේ සංගමය පවසයි.රෝහල්වල අත්‍යවශ්‍ය හා හදිසි ප්‍රතිකාර පමණක් සිදු කිරීමට සංගමය තීරණය කර ඇති අතර රිජ්වේ ආර්යා ළමා රෝහල, කාසල් වීදියේ කාන්තා රෝහල, ද සොයිසා කාන්තා රෝහල, මහරගම ජාතික පිළිකා ආයතනය, සිරිමාවෝ බණ්ඩාරනායක ළමා රෝහල යනාදී රෝහල්වල හැර සෙසු සියලුම රෝහල්වල මේ වැඩ වර්ජනය ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=r1210251</link>
    <topic>බේරුවල වේරගල අත්යන්ත්‍ර පෙහෙකම්හලේගොඩනැඟිලි දිරාපත් වෙන්න ඇරලා</topic>
    <author>ඩී. එම්. හෙන්රි - බෙන්තොට විශේෂ</author>
    <content>බේරුවල ප්‍රාදේශීය ලේකම් කොට්ඨාසයට අයත් දුෂ්කර ගම්මානයක් වූ වේරගල ප්‍රදේශයේ රජයේ කුඩා කර්මාන්ත දෙපාර්තමේන්තුවට අයත් වේරගල අත් යන්ත්‍ර පේෂකර්මාන්ත මධ්‍යස්්ථානය කෙරෙහි වගකිවයුත්තන්ගේ අවධානය යොමු නොවීම නිසා විනාශයට පත්වෙමින් පවතී.රජයේ මුදල් මෙන්ම ජනතාවගේ මුදල්, ශ්‍රමය සහ කැපකිරීම් මත අවුරුදු හතළිස් පහකට පෙර මෙය ඉදිකොට ඇත.ගමේ කාන්තාවන් – තරුණියන් තිස්දෙනෙක් පමණ මෙහි සේවය කොට තිබේ. ස්ථානබාර නිලධාරිනියක් වශයෙන් පේෂකර්ම ගුරු මහත්මියක් ද – මුරකරුවෙක් ද රජය විසින් පත්කර තිබූ බව ප්‍රදේශවාසීහු කියති.1977 බලයට පත් රජය විවෘත ආර්ථිකය රටට හඳුන්වාදීම නිසා දේශීය පේෂකර්මාන්තය අනතුරුදායක තත්ත්වයට පත්වීමෙන් වේරගල අත්යන්ත්‍ර පේෂකර්ම මධ්‍යස්ථානය වැසී ගොස් තිබේ. රජයේත් – ගමේ ජනතාවගේත් මතකයෙන් ඈත්වන තත්ත්වයට පත් වේරගල අත්යන්ත්‍ර පේෂකර්ම මධ්‍යස්ථානය මේවන විට දිරාපත් වෙමින් පවතී.එදා ගමේ ජීවත්වූ ගමට හිතැතියන්ගේ මැදිහත් වීමෙන් ගොඩනැඟිල්ල ඉදිකිරීමට වැයවන මුළු මුදලින් අඩක්ම ප්‍රදේ්ශයේ ජනතාවගෙන් එකතුකොට ශ්‍රම ශක්තිය යොදවමින් ඉදිකළ මෙම ගොඩනැඟිල්ල කැලයට යටවී විනාශ වීමට ඉඩ නොතබා ප්‍රදේශයේ ජනතාව වෙනුවෙන් ප්‍රයෝජනවත් කටයුත්තක් සඳහා යොදා ගන්නා ලෙස ඉල්ලා සිටිති.මේ පිළිබඳව අදහස් දක්වන වේරගල ලසන්ත ධනුකුමාර මහතා - වේරගල නොදියුණු - දුෂ්කර ගමක්. අපේ වැඩිහිටියන්ගේ ශ්‍රමයෙන් හා ධනයෙන් ඉදිකළ මේ පේෂකර්ම ගොඩනැඟිල්ලත් සායන ගොඩනැඟිල්ලත් ඇරෙන්න රජයේ ගොඩනැඟිලි මේ ගමේ නෑ. සමුපකාරය, ග්‍රාම නිලධාරී කාර්යාලය, තැපැල් කාර්යාලය, පුස්තකාලය පවත්වාගෙන යන්නේ පන්සලට අයිති ගොඩනැඟිලි වල.අපි ඉල්ලා සිටින්නේ මේ වටිනා ගොඩනැඟිල්ල විනාශ වෙන්න ඉඩ නොදී පොදු ගොඩනැඟිල්ලක් වශයෙන් ප්‍රයෝජනයට ගන්න ප්‍රාදේශීය සභාවට පවරා දෙන්න කියලයි.කේ. කේ. විජේදාස මහතා - මේ ගොඩනැඟිල්ල ඉස්සර තිබුනෙ රෙදි වියන ඉස්කෝලයක්. ඒක වැසී ගියාට පසු මේක කැලයට යටවුණා. කව්රුවත් සෙව්වේ බැලුවෙ නැහැ. දැන් හොඳටම අබලන් වෙලා.බේරුවල ප්‍රාදේශීය සභාපති ප්‍රසන්න සංජීව මහතා - මම මේ ගොඩනැඟිල්ල ගිහින් බැලුවා. වටිනා ගොඩනැඟිල්ලක් විනාශ වෙන්න ඉඩදී තිබීම අපරාධයක්. ප්‍රාදේශීය ලේකම් යටතේ ඇති මෙම ගොඩනැඟිල්ල සභාවට පවරා දෙන්න යයි මම ඉල්ලීමක් කර තියනවා. ලැබුණොත් වේරගල දුප්පත් ජනතාවට ප්‍රයෝජනවත් වැඩක් සඳහා ප්‍රතිසංස්කරණය කර දෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=r1210252</link>
    <topic>“අනේ බුදු සර් බොන්න එපා”</topic>
    <author>බර්ටි ලයනල් - උඩුගම්පොළ</author>
    <content>ඩයස් ස්කෝල මහත්මයා එම පාසලේ වසර ගණනාවක සිටම ඉංග්‍රීසි විෂය හොඳින් උගන්වන ගුරු මහත්මයෙකි.දරුවනගේ ඉංග්‍රීසි දැනුම ප්‍රවර්ධනය කරවීමේ ප්‍රවීණයකු වන මොහුගේ බීමත්කම එන්න එන්නම වැඩිවී පැවතීම සැමගේ අප්‍රසාදයට ලක්විය. කාලයාගේ ඇවෑමෙන් ඩයස් ගුරු මහතාගේ බීමත්කම නිසාම රෝගාතුර වී රෝහල් ගතවීමට සිදු විය. විදුහලේ සිසු සිසුවියෝ ඔහු වෙනුවෙන් වැලපුනාහ. සිසුන් කම්පා වූයේ ඔවුන්ගේ ඉංග්‍රීසි දැනුම කඩාකප්පල් වේය යන බිය නිසාමය.මෙවර ලෝක ගුරු දිනය නිමිත්තෙන් විදුහල්පතිතුමා ආචාර්ය මණ්ඩලය සිසුන් සහ මවුපියන් එක්ව ඩයස් ගුරු මහතාට සෙත් පැතීම සඳහා පින්කමක් පැවැත් වීය.මේ අතර ඔහුගේ පන්තියේ සිසුන් පිරිස ගුරුවරයාගේ සුවදුක් බැලීමට රෝහලට යෑමට සූදානම් වූහ. ඔවුන් සිසිල් බීම බෝතලයක් අලංකාර ලෙස පාර්සල් කර එයට ලිපියක් ලියා දැමීය. බුදු සර්...අපි මේ ඉතා ආදරයෙන් ඔබතුමාගෙන් ඉල්ලා සිටින්නේ මින් ඉදිරියට බොන්න එපා. අපේ අනාගතය ඉංග්‍රීසි දැනුමෙන් පෝෂණය කරල දෙන්න.අපේ අනාගතය අපේ බුදු සර්. අපි බොන ජාතියෙන් එකක් මේ සමඟ ඔබතුමාට තෑගි කරනවා. සතුටින් භාර ගන්න. අපිට ආදරයක් තියනවා නම් මින් ඉදිරියට බොන්න එපා කියල දණ නමා ඉල්ලා සිටිනවා. සිසුහු ගුරුතුමාගේ සුවදුක් විමසා අවසානයේ දී ගෙනා පාර්සලය ද ලබාදී පිටව ගියහ. රාත්‍රියේ වෛද්‍යවරයා රෝග නිරීක්‍ෂණය සඳහා වාට්ටුවට පැමිණි කල සිදුවු සියල්ල ගුරුතුමා වෛද්‍යවරයා සමග පැවැසීය. ලිපිය ද අතට දුන්නේ ය. සර්... ට අපි කියන්නෙත් අනාගත දරු පරපුර වෙනුවෙන් බීමත්කම අද ඉඳලා නවත්වන්න කියලා යැයි වෛද්‍යවරයා කාරුණිකව පැවැසුවේය.‘නෑ... ඩොක්ට...ර් මම අද ඉඳල බොන්නෙ නෑ යැයි ගුරු මහතා දරුවන් වෙනුවෙන් වෛද්‍යවරයාට පොරොන්දු විය’..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=r1210253</link>
    <topic>“ශිෂ්‍යත්ව තෑග්ග” සොයාපොලිස් පරීක්ෂණ</topic>
    <author>පමුණුගම සමූහ</author>
    <content>පහේ ශිෂ්‍යත්ව සමත් වූ දැරියකට තම පියා තෑගි කළ සයිකලය රැගෙන පළමුව ගියේ පමුණුගම රෝහලටය. තම මව සමග ගිය දැරිය බයිසිකලය රෝහල අසල නවතා තබා අම්මා සමග බෙහෙත් ගැනීමට ගියාය. ආපසු පැමිණ බලන විට එම අලුත් සයිකලය එතැනින් අතුරුදන්වී ඇත.තවදුරටත් සොයා බලද්දී පරණ සයිකලයකින් පැමිණි අයකු එය රෝහල අසල තබා දැරියට අයත් බයිසිකලය සොරාගෙන ගොස් ඇත. මේ පිළිබඳව පමුණුගම පොලිසියට කරන ලද පැමිණිල්ල අනුව පොලිසිය පරීක්ෂණ පැවැත්වීම ආරම්භ කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=r1210254</link>
    <topic>ගම්පහ දිස්ත්‍රික්කයේ හොඳමගුරුවරියට සම්මාන</topic>
    <author>ගම්පහ සංචාරකනිමල් ජයසිංහ</author>
    <content>කළොත් ගුරු සේවේ. සුවඳපණනල සේවේ” යනුවෙන් “ පැරකුම්බා සිරිතෙහි” දැක්වෙන පරිදි විශිෂ්ටවූ ගුරු සේවය වෙනුවෙන් 2012 ගුරු ප්‍රතිභා ප්‍රභා උළෙලේ දී ජනාධිපති මහින්ද රාජපක්‍ෂ මැතිතුමාගේ සුරතින් සම්මාන ලැබූ ගම්පහ ශ්‍රී සිද්ධාර්ථ කුමාර මහා විද්‍යාලයේ සේවය කරන ඩබ්ලිව්. මල්ලිකා ප්‍රියන්ති ගුරු මෑණියන්ට බස්නාහිර පළාතේ ගම්පහ දිස්ත්‍රික්කයේ හොඳම ගුරුවරිය වශයෙන් සම්මානය ලැබීම පිළිබඳ සතුට පළකිරීමේ උත්සවයක් එම විදුහලේ දී පසුගියදා පැවැත්විණ.එම අවස්ථාවේ ඒ විදුහලේ විදුහල්පති, සරත් වසන්ත කුමාරසිංහ මහතා මෙසේ කීවේය.ජනාධිපතිතුමා වසරකට වරක් ගරුභවතුන්ගෙන් රටට වන සේවය වෙනුවෙන් ඒ අය අගය කිරීමට ගුරු ප්‍රතිභා ප්‍රභා උළෙලක් පවත්වා දක්‍ෂ ගුරුවරු අගැයීමට ලක්කරනවා. 2012 වසරේද ශ්‍රී ලංකාවේ සියලු පළාත් ගුරුභවතුන්ට මේ ගුරු ප්‍රතිභා උළෙල පත්වා සියලු පළාත්වලට අති දක්‍ෂ ගුරුභවතුන්ට පළාත් මට්ටමින්ද සම්මාන ප්‍රදානය කළා. බස්නාහිර පළාතෙන් ගම්පහ දිස්ත්‍රික්කයෙන් අපේ පාසලේ අතිදක්ෂ, එසේම විශිෂ්ට කුසලතා ඇති, දරුවන්ගේ නිර්මාණ ශක්තිය විවිධ අංශවලින් ඉස්මතු කිරීමට ක්‍රියාකළ ගුරු මෑණියන් වූ මල්ලිකා ප්‍රියන්ති මහත්මියට සම්මාන ලැබීම අප පාසලට පමණක් නොව, බස්නාහිර පළාතට , ගම්පහ දිසාවට මහත් ගෞරවයකි.ඇය දරුවන්ගේ සහජ හැකියා ඉස්මතු කිරීමට දිවා රාත්‍රි කැපවුණා. මෙවැනි දක්‍ෂ ගුරු මෑණියකුට ජනාධිපතිතුමන් අතින් සම්මානයක් ප්‍රදානය කිරීම ඉතා විශිෂ්ට සිදුවීමක්.සම්මානලාභී ඩබ්ලිව්. මල්ලිකා ප්‍රියන්ති මහත්මිය :-මගේ අත්දෙකෙන්, මගේ මොළයෙන් මා දිවා රැයේ උත්සාහ ගන්නේ, දරුවන්ගේ සහජ දක්‍ෂතා ඉස්මතුකර, ඔවුන් දක්‍ෂ ගුණගරුක පිරිසක් බවට පත් කිරීමටයි. මගේ සියලු ජයග්‍රහණ පිටුපස ආශිර්වාදය මගේ මවුපියන්. එසේම අධ්‍යාපන ක්‍ෂෙත්‍රයේ සියලු දෙනාද විශේෂයෙන් මේ විදුහලේ විදුහල්පති ප්‍රමුඛ ගුරු මණ්ඩලයේ සහයෝගයද මගේ ජයග්‍රහණයට හේතුවුණා.මගේ පාසල් යුගයේදී විවිධ අංශවලින් රන්පදක්කම් පවා ලැබුණා. මා අධ්‍යාපනය කළේ මේ වාගේ සියලු පහසුකම් ඇති ප්‍රදේශයක නොවේ. ඉතා දුෂ්කර රත්නපුර පළාතේ අයගම, උඩුගම වැනි ප්‍රදේශයකය. මගේ උත්සාහය උසස් අධ්‍යාපනයකට වෙනත් පාසලකට පැමිණීමට හැකි වුණා. දයාබර දරුවන්ගෙන් ඉල්ලන්නේ “ දුවේ පුතේ... නව නිර්මාණයක් කරන්න. හැම දෙනාම කරන දෙයක් නොකරන්න. අලුත් නිමැයුමක් කරන්න. ඉගෙන ගන්නා කාලයේ එය හොඳින් කරන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=r1210255</link>
    <topic>‘හැත්තෑ හතේ’කලු මහත්තයා විවාහයක් කරගෙන:</topic>
    <author>නුගේගොඩ සමූහඩබ්ලිව්. විදානපතිරණ</author>
    <content>මේ සිදුවීම වාර්තා වූයේ ඇඹිලිපිටිය ප්‍රදේශයෙනි. මෙහි කතා නායකයා කලුමහත්තයා ලෙස හඳුන්වමු. වයස අවුරුදු හැත්තෑ හතකි. මොහු ප්‍රදේ්ශයේ සමාජශීලි කටයුතුවල යෙදුණු ජනප්‍රිය චරිතයකි. මොහුට දියණියන් දෙදෙනකු සහ පුතුන් දෙදෙනකු සිටිති.මීට වසර 15කට පෙර කලුමහත්තයාගේ බිරිය මරණයට පත් විය. මව නැතිවූ පාඩුව දරුවන්ට ඉඩ නොහැර දරුවන් බලා කියා ගෙන කලුමහත්තයා දිවි ගෙවීය. දරුවන් තිදෙනකු විවාහකය ඔවුන්ට ද දරුවන් සිටී.බාල පුතා සමඟ ජීවත්වන කලුමහත්තයා ඔහුට ද විවාහයක් කරදී නිවසේම නවත්වා ගත්තේ ය. ඔහුට ද දරුවන් සිටී.අවුරුද්දකට පමණ ඉහත දී බාල පුතා හදිසියේ මිය ගියේය. පුතාගේ බිරිය සහ දරුවන් සමග කලුමහත්තයා ජීවත් වෙති. ටික කලක් යද්දි කලුමහත්තයාත් ලේලියත් අතර වරින් වර මත ගැටුම් හට ගැණිනි.මේ ගැටුම් ඉවසන්නම බැරි තැන ලේලිය දරුවන් දෙදෙනා සමඟ ඇයගේ මවුපියන් ළඟටළු ගියාය. කලුමහත්තයා තනිවම ජීවත්වන්නට විය. දරුවන් ද පියා ගැන ඒතරම් සෙව්වේ බැලුවේ නැත.මේ අතරවාරයේ දරුවන්ගේ විරෝධය ද නොතකා ඔහු සැමියා මියගිය කාන්තාවක් සිය නිවෙසට කැඳවාගෙන ආවේය. කලු මහත්තයා සුදු කෙස් කලුකරගෙන අලුත් දත් සෙට් එකක් දමාගෙන අලුත් මනාලියත් සමඟ පාරේ තොටේ යන්නේ කුරුළු ජෝඩුවක් මෙනි.දරු මුණුපුරන්ටත් මෙය මහා ලැජ්ජාවකි. ඒත් කලු මහත්තයාට ගාණක් නැත. ගමේ තරුණයෝ මොවුන් පාරේ යනවිට නාකි විසේ ගෙටත් උසේ කියමින් විහිලු කරන්නට වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s1210251</link>
    <topic>සුසන්ත සහ න‍රේෂ්ලෝක ස්නූකර් ශූරතාවලියට</topic>
    <author>ෆවුස‍් මොහොමඩ්</author>
    <content>ජාතික ස්නූකර් ශූරතාව දිනූ සුපිරි ස්නූකර් ක්‍රීඩක සුසන්ත ‍‍බොතේජු සහ අනුශූරයා වන නරේෂ් සමරවික්‍රම ලබන මස බල්ගේරියාවේ පැවැත්වෙන ලෝක ස්නූකර් ශූරතාවලිය සඳහා ශ්‍රී ලංකාව නියෝජනය කිරීමට සුදුසුකම් ලබා සිටිති. අන්තර් ජාතික බිලියර්ඩ් සහ ස්නූකර් සම්මේලන මෙහෙයවන මේ වාර්ෂික ශූරතාවලිය ලබන මස 24වැනිදා සිට දෙසැම්බර් මස 2වැනිදා දක්වා බල්ගේරියාවේ සොෆියා නුවර දී පැවැත්වීමට නියමිතය. මීට පෙර ඊජිප්තුවේ පැවැත්වීමට නියමිතව තිබූ මේ ශූරතාවලිය බල්ගේරියාවේ පැවැත්වීමට තීරණය වූයේ ආරක්ෂක හේතුන් මතය.1963වසරේ දී ආරම්භ කළ ස්නූකර් ලෝක ශූරතාවලිය මෙවර පැවැත්වෙන්නේ 38වැනි වරටය. පසුගිය වස‍රේ සුසන්ත බොතේජු සහ එම්.මුන්සීර් මේ තරගාවලියට සහභාගිවූ අතර එහි මූලික වටයේ දී පරාජයට පත්වූහ. ‍කෙසේවෙතත් මෙවර තරගාවලියේ දී ශ්‍රී ලංකාවට ස්නූකර් ක්‍රීඩාවෙන් අන්තර් ජාතික ගෞරවයක් අත්කර දීමට සුසන්ත බොතේජුට සහ නරේෂ් සමරවික්‍රමට හැකිවනු ඇතැයි බලාපොරොත්තුවන බව ශ්‍රී ලංකා බිලියර්ඩ් සහ ස්නූකර් සංගමයේ පරිපාලන නිළධාරී ජී.වී.එස්‍. ජයවික්‍රම මහතා දිනමිණට පැවැසීය.මේ ශූරතාවලිය ඉලක්ක කරගනිමින් අන්තර් ජාතික බිලියර්ඩ් සහ ස්නූකර් පුහුණුකරුවකු වන ඉන්දියා ජාතික සතීෂ් අමරනාත් මහතා යටතේ මාසයක කාලයක් පුරා මෙරට ක්‍රීඩකයන්ට පුහුණුවක් ලබාදෙමින් සිටින බවත්, ඒ සඳහා මහනුවර, නුවරඑළිය, ගාල්ල සහ කොළඹ දිස්ත්‍රික්ක කේන්ද්‍ර කරගනිමින් ක්‍රීඩකයන් රැසක් සහභාගි කරවාගත් බවත් ජයලාල් මහතා පැවැසීය.ශ්‍රී ලංකාවට අන්තර් ජාතික කීර්තියක් අත්කර දීමටත්, ස්නූකර් ක්‍රීඩාවත්, බිලියර්ඩ් ක්‍රීඩාවත් තව තවත් මෙරට ප්‍රචලිත කිරීමටත් මෙවැනි පුහුණු වැඩමුළු ඉදිරියේ දිත් පවත්වන බවත් ඒ මහතා කීවේය.'මේ කාර්යය සාර්ථක කරගැනීමට ක්‍රීඩා අමාත්‍ය මහින්දානන්ද අලුත්ගමගේ මහතා අතිවිශාල සහයෝගයක් ලබාදෙනවා. ඒ පිළිබඳව ඇමැතිතුමාට ස්තූතිවන්ත විය යුතුයි.' ජයලාල් මහතා වැඩිදුරටත් සඳහන් කළේය. මීට පෙර 1990 වසරේ දී මේ ශූරතාවලිය ශ්‍රී ලංකාවේ පැවැති අතර එහි ශූරතාව දිනාගනු ලැබුවේ අයර්ලන්තයේ ස්ටීවන් ඕ'කෝනර් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s1210252</link>
    <topic>චැම්පියන් ලීග් අවසන් පූර්ව වටයේ මහේල සහ පීටර්සන් පිල් අද ගැටෙති</topic>
    <author/>
    <content>මහේල ජයවර්ධන‍ගේ නායකත්වයෙන් යුත් දිල්ලි ඩෙයාර්ඩෙවිල්ස් පිල සහ ඇල්වීරෝ පීටර්සන්ගේ නායකත්වයෙන් යුත් ලයන්ස් පිල අතර චැම්පියන් ලීග් විස්සයි20 ක්‍රිකට් තරගාවලියේ දිවා රාත්‍රී පළමු අවසන් පූර්ව තරගය අද (25) දකුණු අප්‍රිකාවේ ඩර්බන් නුවර දී පැවැත්වේ. නායක මහේල සමග විරේන්දර් ෂෙවාග්, ඉර්ෆාන් පතාන්, අජිත් අගාකර්, කෙවින් පීටර්සන්, රොස් ටේලර්, ඩේවිඩ් වෝනර්, උමේෂ් යාදෙව් ඇතුළු ප්‍රබල ක්‍රීඩකයන් රැසක් දිල්ලි පිල නියෝජනය කරන අතර ලයන්ස් පිලට ඇල්වීරෝ පීටර්සන්, සොහේල් තන්වීර් ඇතුළු ප්‍රබල ක්‍රීඩකයන් රැසක් ඇතුලත් වෙති.මේ අතර සිඩ්නි සික්සර්ස් සහ ටයිටන්ස් කණ්ඩායම් අතර දෙවැනි අවසන් පූර්ව තරගය හෙට (26) සෙන්චූරියන් හී දී පැවැත්වේ. චැම්පියන් ලීග් අවසන් මහා තරගය ලබන 28වැනිදා ජොහැන්නස්බර්ග් නුවර දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s1210253</link>
    <topic>රාහුලයේ හර්ෂ ඉනිමක කඩුලු 10ම දවාලයි</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>දේවපතිරාජ විදුහල සමග පැවැති අවුරුදු 19න් පහළ සුහද ක්‍රිකට් තරගයේ දේවපතිරාජ පළමු ඉනිමේ දී කඩුලු 10ම දවාලීමට රාහුල විදුහලේ හර්ෂ රාජපක්ෂ සමත්විය.මාතර උයන්වත්ත පිටියේ පැවැති මේ තරගයේ දේවපතිරාජ පළමු ඉනිම ලකුණු 23කට සීමා විය.හර්ෂගේ පන්දු හමුවේ ප්‍රතිවාදී පිලේ ක්‍රීඩකයන් ලැබුවේ ලකුණු 8ක් පමණි. එක් ඕවරයක දී ඔහු පිට පිට කඩුලු 4ක් දවාලීමට ද සමත්විය. පිළිතුරු ඉනිම ක්‍රීඩා කළ රාහුල විදුහල් පිල වර්ෂාව හේතුවෙන් තරගය නතර කරනවිට කඩුලු 8කට ලකුණු 206ක් ලබා සිටියේය. ආරම්භක පිතිකරු තරිඳු නරසිංහ ලකුණු 87ක් රැස්කළ අතර පියුෂාන් කුලතුංග ලකුණු 84ක් ලබා ගත්තේය. දෙදෙනා එක්ව පළමු කඩුල්ලට ලකුණු 172ක සම්බන්ධතාවක් ගොඩනැගූහ.දේවපතිරාජ – 23(ඕවර 19.3) ප්‍රසන්න කරුණාවංශ 10 ( හර්ෂ රාජපක්ෂ 8/10)රාහුල – 206/8 (ඕවර 41.5) තරිඳු නරසිංහ 87, පියුෂාන් කුලතුංග 84 (ඩිල්ෂාන් කාංචන 64/4, ප්‍රසන්න කරුණාවංශ 18/3).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s1210254</link>
    <topic>ෆ්‍රෙන්ඩ්ස් මේස පන්දු තරගාවලියේ දක්ෂතම ක්‍රීඩකයා අෂේන්-ක්‍රීඩිකාව මිහින්සා</topic>
    <author/>
    <content>ෆ්‍රෙන්ඩ්ස් මේස පන්දු සංගමය ලෝක ළමා දිනයට සමගාමීව සංවිධානය කළ බස්නාහිර පළාත් ආධුනික ක්‍රීඩක ක්‍රීඩිකාවන්ගේ මේස පන්දු තරගාවලියේ දක්ෂතම ක්‍රීඩකයා ලෙස වෙස්ලි විදුහලේ අෂේන් විජේරත්න සහ දක්ෂතම ක්‍රීඩිකාව ලෙස වත්තල ලයිසියම් ජාත්‍යන්තර පාසලේ මිහින්සා ද අල්විස් සම්මාන හිමිකර ගත්තේය.ගල්කිස්ස ශාන්ත තෝමස් ගෘහස්ත ක්‍රීඩාගාරයේ පසුගියදා පැවැති මේ තරගාවලියට අවුරුදු 8,10,12,15,18 කාණ්ඩ ය‍ටතේ ඉසව් 14ඇතුලත් විය.හිටපු ‍මේස පන්දු ජාතික ශූර හා ජාතික පුහුණුකරු ජෝතිපාල සමරවීර මහතා සහ අයිරා රුවන් පතිරණ මහත්මිය මෙහෙයවු මේ තරගාවලියේ ත්‍යාග ප්‍රදානෝත්සවයේ ප්‍රධාන අමුත්තා ලෙස ජනසතු සේවා මේස පන්දු සංගමයේ සභාපති ජාතික ඉතිරිකිරීමේ බැංකුවේ කළමනාකාර විජේසිංහ කුමාරගේ මහතා සහභාගි විය.තරගාවලියේ සමස්ත ප්‍රතිඵල මෙසේය.බාලක-අවුරුදු 8න් පහළ කේවල – 1.ආදේශ් ජයතේවන් (ශා‍.තෝමස් ගල්කිස්ස) 2. සෙනුර ඩිලන්ත සිල්වා (ඉසිපතන වි.)අවුරුදු 10න් පහළ කේවල – 1.යොහාන් ගෝමස් (ශා.තෝමස් ගල්කිස්ස) 2‍‍.අයි.දිසානායක (රාජකීය වි.)අවුරුදු 12න් පහළ කේවල- 1.ලිවාන් ඇලෝසියස් (රාජකීය වි.) 2‍.සන්ජුල පීරිස් (ශා.පීතර වි.)අවුරුදු 12න් පහළ යුගල- 1.ඒල.ඇලෝසියස්/ඕදින ගමගේ (රාජකීය වි.) 2.කාවින්ද සුරංග/ඉසිවර දිසානායක (රාජකීය වි.)අවුරුදු 15න් පහළ කේවල- 1.අෂේන් විජේරත්න (වෙස්ලි වි.) 2‍‍.සී.ඉන්ද්‍රජිත් (ඩී.එස්.සේනානායක වි.) අවුරුදු 18න් පහළ කේවල- 1.අවිෂ්ක මාඉටිපේ (ශා.පීතර වි.) 2‍.අෂේන් විජේරත්න (වෙස්ලි වි.)අවුරුදු 18න් පහළ යුගල- 1.එස්.දසනායක/අෂේන් විජේරත්න (වෙස්ලි වි.) 2.තරිඳු නෙෂාන් පෙරේරා/මොහොමඩ් ඉම්රාඩ්බාලිකා-අවුරුදු 8න් පහළ කේවල- 1.නෙත්තාරා රුවන්පුර (වත්තල ලයිසියම්) 2.සනායා බුද්ධදාස (විශාකා වි.)අවුරුදු 10න් පහළ කේවල- 1.අනුෂ්කාද සිල්වා (කාන්තා වි.) 2.ආයිලා චිට්ටි (කාන්ත වි.)අවුරුදු 12න් පහළ කේවල- 1.මිහින්සාද අල්විස් (වත්තල ලයිසියම්) 2.උපමාලී රොද්‍රිගෝ (කාන්තා වි.)අවුරුදු 12න් පහළ යුගල- 1.දිලිනි බිමල්කා පෙරේරා/මිහින්සාද අල්විස් 2.උපමාලි රොද්‍රිගෝ/අලානා සෙනෙවිරත්නඅවුරුදු 15න් පහළ කේවල- 1.මිහින්සාද අල්විස් (ලයිසියම්) 2.ඩිලන්යා මුණසිංහ (මියුසියස් වි.)අවුරුදු 18න් පහළ කේවල- 1.වි‍නෝද්‍යා ද සිල්වා (රෝයල් ඉන්ස්ටිටියුට්) 2.දිලනි බිමල්කා පෙරේරා (හෝලික්‍රොස්)අවුරුදු 18න් පහළ යුගල- 1.වි‍නෝද්‍යා ද සිල්වා/ජනත්‍රිද සිල්වා(රෝයල් ඉන්ස්ටිටියුට්) 2.සෙත්මා නෙත්මිණි වීරසිංහ/සන්ජා වෙහාරා කොඩිතුවක්කු (අනුලා වි.).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s1210255</link>
    <topic>ක්‍රීඩක ක්‍රීඩිකාවන් 444 දෙනකුට වර්ණ පිරිනැමෙන ශ්‍රී ලංකා පාසල් ක්‍රීඩා මයිලෝ වර්ණ ප්‍රදානෝත්සවය අදයි</topic>
    <author>වර්නන් ගුණසේකර</author>
    <content>පාසල් ක්‍රීඩා තිස් පහක ක්‍රීඩක ක්‍රීඩිකාවන් 444 දෙනෙකුට වර්ණ පිරිනැමෙන ශ්‍රී ලංකා පාසල් ක්‍රීඩා මයිලෝ වර්ණ ප්‍රදානෝත්සවය අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් අද (25) පස්වරු 2.00 සිට කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ. සීමාසහිත නෙස්ලේ ලංකා සමාගමේ කළමනාකාර අධ්‍යක්ෂ ඇලෝයිස් හොප්බවර් මහතා විශේෂ ආරාධිත අමුත්තා ලෙස සහභාගි වෙයි.මෙම වර්ණ ප්‍රදානය සඳහා 19 වැනි වරටත් අනුග්‍රහය දක්වන්නේ නෙස්ලේ ලංකා ආයතනයයි. අධ්‍යාපන අමාත්‍යංශය හා ශ්‍රී ලංකා පාසල් ක්‍රීඩා සභාව මෙය සංවිධානය කරයි.වොලිබෝල්, පිහිණුම්, මලල ක්‍රීඩා, ඇරොබික් ජිම්නාස්ටික්, බැඩ්මින්ටන්, ජිම්නාස්ටික්, හොකී, වුෂූ, කඳු තරණය, ටයිකොන්ඩෝ, ජීවිතාරක්ෂක, ත්‍රෝබෝල්, ජූඩෝ, මල්ලවපොර, ක්‍රිකට්, පාපැදි, පාපන්දු, සවි එසවීම/බර ඉසිලීම, බොක්සිං, කැරම්, චෙස්, ඔරු පැදීම, එල්ලේ, රගර්, සැහැල්ලු පන්දු ක්‍රිකට්, මේස පන්දු, ටෙනිස්, බාස්කට්බෝල්, කබඩි, කරාතේ, නෙට්බෝල් හා ස්කොෂ් යන ක්‍රීඩාවල 2011 වසර තුළ ජාත්‍යන්තර මට්ටමේ ජයග්‍රහණ හෝ සහභාගිත්වය දක්වනු ලැබූ මෙන්ම ජාතික මට්ටමේ දක්ෂතා දැක්වූ පාසල් ක්‍රීඩක ක්‍රීඩිකාවන්ට අද මයිලෝ වර්ණ හිමි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s1210256</link>
    <topic>මධ්‍යම පළාත් ක්‍රිකට් ශූරතාව සෙංකඩගලට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මධ්‍යම පළාත් ක්‍රිකට් සංගමය සංවිධානය කළ යසරත්න තෙන්නකෝන් අනුස්මරණ කුසලාන අවුරුදු 15න් පහළ පිලිමලුන් පිටුදැකීමේ ක්‍රිකට් තරගාවලියේ අවසන් තරගයේදී සබරගමු පිල කඩුලු 5කින් පරාජයට පත්කරමින් ශූරතාව හිමිකර ගැනීමට සෙංකඩගල කණ්ඩායම සමත්විය.තරගාවලියේ දක්ෂතම ක්‍රීඩකයා ලෙස ලහිරු දර්ශණ (කන්ද උඩරට), දක්ෂතම පිතිකරු හා අවසන් තරගයේ වීරයා තරිදු ලියනගේ (සෙන්කඩගල), දක්ෂතම පන්දු යවන්නා එස්.ෂන්මුගනාදන් (සෙංකඩගල), දක්ෂතම පන්දු රකින්නා ඩබ්ලිව්.අධිකාරි (සබරගමුව), හොඳම නායකයා ලෙස විරාජ් ගුණතික (සෙංකඩගල) සහ නැගී එන ක්‍රීඩකයා සස්මිත වෛද්‍යතිලක (සබරගමුව) විශේෂ කුසලතා සම්මාන හිමිකර ගත්තේය.මහනුවර පොලිස් ක්‍රීඩාංගණයේ පසුගියදා පැවැති මේ තරගාවලියට කණ්ඩායම් 8ක් එක්වු අතර ත්‍යාග ප්‍රදානය යසරත්න තෙන්නකෝන් මහතාගේ බිරිඳ ජයන්ති තෙන්නකෝන් මහත්මිය අතින් සිදුකෙ‍රිණි. සබරගමු පිල-95 (ඕවර 29.1) ටී.දොඩන්වෙල 13 (එස්.ෂන්මුගනාදන් 17/3)‍‍සෙංකඩගල පිල-96/5 (ඕවර 22.5) තරිදු ලියනගේ නොදැවී 47, අමරසිංහ 12 (ඒ.චන්දුසිරි 11/2).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s1210257</link>
    <topic>සුසමයවර්ධන වොලිබෝල් 29දා</topic>
    <author/>
    <content>කොළඹ සුසමයවර්ධන විද්‍යාලයීය ආදි ශිෂ්‍ය සංගමය සංවිධානය කරනු ලබන කොළඹ දිස්ත්‍රික් බාලක වොලිබෝල් තරගාවලිය මේ මස 29වැනිදා පැවැත්වේ.තරගාවලියට අවුරුදු 12, 14, 16න් පහළ ඇතුලත් වන අතර ඉල්ලුම්පත් මේ මස 28 දින හෝ ඊට පෙර සුසමයවර්ධන වොලිබෝල් සංගමය, සුසමයවර්ධන විද්‍යාලය, ඔස්ටින් පෙදෙස කොළඹ 8 ලිපිනයට යොමු කරනමෙන් සංවිධයකයින් දන්වා සිටිති. වැඩි විස්තර දු.ක 075 4136457 කපිල ඉලංගතිලක මහතා මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s1210258</link>
    <topic>‍කොදෙව් පිලේ සැමුවෙල්ස් ඔස්ට්‍රේලියාවේ ‘ බිග් බෑෂ් ’ විස්සයි20 තරග බිමට</topic>
    <author/>
    <content>ලෝක කුසලාන විස්සයි20 අවසන් මහා තරගයේ දී විශිෂ්ට පිතිහරඹයක නිරතවෙමින් බටහිර ඉන්දීය කොදෙව් පිලට අමරණීය ජයග්‍රහණයක් අත්කර දුන් මාලන් සැමුවෙල්ස් ඔස්ට්‍රේලියාවේ දේශීය විස්සයි20 ක්‍රිකට් තරගාවලිය වන 'බිග් බෑෂ්' තරගාවලියේ දී මෙල්බෝර්න් රෙනගේඩ්ස් පිලට එක්වී සිටියි. තුන් ඉරියව් ක්‍රීඩකයකු වන සැමුවෙල්ස් විස්සයි 20 ලෝක කුසලානයේ ශ්‍රී ලංකාවට එරෙහිව පැවැති අවසන් තරගයේ දී පන්දු 56කට මුහුණදී වේගවත් ලකුණු 78ක් රැස් කළේය. එම තරගාවලියේ දී අර්ධ ශතක 3ක් ඇතුළුව මුලු ලකුණු 230ක් ලබාගැනීමට ද සැමුවෙල්ස් සමත්විය.ඔහුගේ සහභාගිත්වය මත එළැඹෙන බිග් බෑෂ් තරගාවලියේ දී මෙල්බෝර්න් පිලට ජයග්‍රහණය අත්කරගැනීමට හැකිවනු ඇතැයි එම කණ්ඩායමේ කළමනාකරු පැවැසීය.ශ්‍රී ලංකාවේ සුපිරි දඟපන්දු යවන්නා වූ මුත්තයියා මුරලිදරන් ද බිග් බෑෂ් තරගාවලියේ දී මෙල්බෝර්න් රෙනගේඩ්ස් පිල නියෝජනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s1210259</link>
    <topic>ලූණුවත්ත ජාතික පාසැලෙන් තරිඳු මධුශාන් ඇතුළු කණ්ඩායම සඳහා උපහාර</topic>
    <author>ඡායාරූපය – වැලිමඩ විශේෂ – එස්.එම්.ෆාරුක්</author>
    <content>අධ්‍යාපන අමාත්‍යාංශයේ මෙහෙයවීමෙන් පසුගියදා බෙලිඅත්තේ දී පැවැති ජාතික පාසල් ක්‍රීඩා උලෙළේ අවුරුදු 19න් පහළ මීටර් 5000 බාලක තරගය මිනිත්තු 15කුත් තත්පර 27.1කින් නිමාකරමින් නව වාර්තාවක් බිහිකිරීමට ඌව පළාත නියෝජනය කළ ලුණුවත්ත ජාතික පාසලේ ඩබ්.ඩබ්.එම්.තරිඳු මධුෂාන් සමත්විය.ඔහු විසින් බිඳහෙලනු ලැබුවේ 1996 වසරේ දී මහනුවර අම්පිටිය විදුහලේ එච්.එම් සමරපාල මිනිත්තු15කුත් තත්පර27.7 නිමාකොට තැබූ තරග වාර්තාවය. එමෙන්ම මේ ක්‍රීඩා උලෙළේ අර්ධ මැරතන් තරඟයේ ප්‍රථම ස්ථානය ද ලබා ගනිමින් එහි ශූරතාව ලූණුවත්ත ජාතික පාසලට අත්කර දීමට ඔහු සමත්විය‍.ලූණුවත්ත ජාතික පාසැලේ විදුහල්පතිනිය වන ඩබ්.ආර්.ඒ.ටී.සී. රත්නායක මහත්මිය සහ ප්‍රධාන පුහුණුකරු ශාන්ත බණ්ඩාර , පුහුණුකරුවන් ආර්.එම් නඳුන් උශාන්ත, පී.ජී. නිශාන්ත සංජීව, උපුල් නිශාන්ත මහත්වරුන්ගේ කැපවීම හා උපදෙස් මත මේ ක්‍රීඩා උලෙළට ඌව පළාත නියෝජනය කරමින් ක්‍රීඩක ක්‍රීඩිකාවන් 36 දෙනෙකුගෙන් යුතු කණ්ඩායමක් ලූණුවත්ත ජාතික පාසැලෙන් සහභාගී වූහ.මෙම ජයග්‍රහනයන් උදෙසා ඩබ්.ඩබ්.එම් තරිඳු මධුශාන් ඇතුළු කණ්ඩායම සඳහා උපහාර උළෙලක් ද පසුගියදා ලූණුවත්ත ජාතික පාසැල මගින් සංවිධානය කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=s12102510</link>
    <topic>සහිරා ක්‍රීඩා උලෙළේ ක්‍රිකට් තරගාවලියේ ජයග්‍රහණය පෙලස් ගාඩින්ස් කණ්ඩායම</topic>
    <author/>
    <content>කොළඹ සහිරා විද්‍යාලයීය ක්‍රීඩාපිටියේ පසුගියදා පැවැති සහිරා 90 කණ්ඩායම සංවිධානය කළ සහිරා ක්‍රීඩා උලෙළේ ක්‍රිකට් තරගාවලියේ ජයග්‍රහණය හිමිකර ගැනීමට පෙලස් ගාඩින්ස් කණ්ඩායම සමත්විය. එම කණ්ඩායමේ නායක සල්මාන් ෆාරිස් ප්‍රධාන ආරාධිත අමුත්තාවු ජාතික ක්‍රිකට් ක්‍රීඩක උවයිසූල් කර්නයින් මහතා අතින් කුසලානය ලබා ගන්නා අයුරු. ‍මේ අවස්ථාවට විදුහල්පති මොහොමඩ් ජි‍ෆ්රි, 90 කණ්ඩායමේ සභාපති රිසා සරුක් සහ සාමාජිකයන්ද එක්වූහ. ඡායාරූපය-රුසෙයික් ෆාරුක්.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=f1210251</link>
    <topic>ගමේ සංවර්ධනයට අර්ථවත් පිවිසුමක්</topic>
    <author>රාමන්</author>
    <content>අපේ රටේ දුප්පත්කම පිටු දැකීමේ ව්‍යාපෘති ආරම්භ වූයේ නිදහසටත් පෙර සිටය. නැතිනම් අධිරාජ්‍යවාදී යුගයේ සිටය. ”හාල් පොත” පවා නිර්මාණය වූයේ බෙහෙවින් ම දුප්පත්කම ඉලක්ක කර ගනිමිනි. නිදහසින් පසු ශ්‍රී ලංකාව වැනි සුබ සාධනයට බර රාජ්‍යවල න්‍යාය පත්‍රයේ ප්‍රධාන තැනක් දී තිබුණේ ද දුප්පත්කම දුරු කිරීමේ කටයුත්තටය. එහෙත් එදා මෙදා තුර අපේ රටේ දක්නට ලැබුණේ නගර කේන්ද්‍රීය ආර්ථිකයකි. ගමේ සිට ජනයා නගරයට සංක්‍රමණය වීම දිගින් දිගට ම දක්නට ලැබුණි. ඊට හේතුව ග්‍රාමීය වශයෙන් පහසුකම් අඩු ප්‍රශ්නයයි. දුප්පතුන් වෙනුවෙන් විවිධ සහනාධාර ක්‍රම ක්‍රියාත්මක වුව ද එ්වායේ ප්‍රතිලාභ පොහොසතුන්ට ද ලැබුණි. මේ නිසා සහනාධාර හා විවිධ ග්‍රාමීය සංවර්ධන ව්‍යාපෘති හරහා දුප්පත්කමේ ප්‍රශ්නයට සාර්ථකම විසඳුමක් ලැබුණේ නැත.මෑත යුගයේ දුප්පතුන් ඉලක්ක කර ගනිමින් ඇරඹී ප්‍රථම ව්‍යාපෘතිය ලෙස ආහාර මුද්දර, ජනසවිය හා සමෘද්ධිය හැඳින්විය හැකියි. 1994න් පසු ජනසවිය වෙනුවට ”සමෘද්ධි” ව්‍යාපාරය හඳුන්වා දෙනු ලැබිණි. එ් වන විට අපේ රටේ අන්ත දුගී භාවයෙන් පෙළුණ දුප්පතුන්ගේ අනුපාතය 30% පමණ වුවද 40%කට පමණ සමෘද්ධි සහනාධාරය දෙනු ලැබිණි. මේ වන විටත් විවිධ මට්ටම්වලින් සමෘධි සහනාධාරය ක්‍රියාත්මක වෙයි. එසේ ම දුප්පත්කමේ අනුපාතය 7% දක්වා අඩු වී ඇත.යුද්ධය අවසන් වීමත් සමඟ ම මෙම දුප්පත්කම අඩුවීමක් දක්නට ලැබුණි. එහෙත් සමෘද්ධි සහනාධාර තවමත් රටේ ජනගහනයෙන් 30%කට පමණ පිරිනැමීම නොකඩවා ම සිදු වෙමින් පවති. වත්මන් රජය ගම ඉලක්ක කර ගනිමින් යටිතල පහසුකම් සංවර්ධනය කිරීම හා ග්‍රාමීය සංවර්ධන ව්‍යාපෘති ඇරඹීම, ජාතික වශයෙන් සිදු වූ නගර කේන්ද්‍රීය සංවර්ධන මාවත වෙනස් කිරීම, සමස්තයක් වශයෙන් රටේ සංවර්ධන මට්ටම ඔසවා තැබීම දුප්පත්කම අඩුවීමට හේතු වී තිබේ.දළ දේශීය නිෂ්පාදිතයේ ප්‍රතිශතයක් ලෙස අපේ සංවර්ධනය පැවතියේ 4%ක 5%ක අනුපාතයකය. අද එය 7.5%, 8% දක්වා වර්ධනය වී ඇත. මෙය සෘජුව ම රටේ දුප්පත්කමේ අනුපාතය අඩුවීමට ද හේතු වී ඇත.මේ නිසා සමෘද්ධි ව්‍යාපාරයට වුව ද පැරණි මාවතේම ගමන් කළ නොහැකිය. මේ අතර රටේ පවතින සමස්ත සංවර්ධනය දුප්පතුන්ට දැනෙන්නේ නැත යන මතයක් ඇති වෙමින් පවති. සංවර්ධනය දුප්පතුන් වෙත ඍජුව ළඟා වන්නේ නැත යන චෝදනාවක් ද තිබේ. මේ සඳහා සමෘද්ධිය ඉලක්කගත වැඩ පිළිවෙළක් වී තිබෙන නමුත් එහි ද යම් යම් අඩුපාඩු දක්නට ලැබුණි. නිලධාරිවාදී ප්‍රවණතා ඉස්මතු විණි. මීට අමතරව උඩරට සංවර්ධන අධිකාරිය, උඩරට ගැමි පුනරුත්ථාපන කොමිසම, දක්ෂිණ සංවර්ධන අධිකාරිය හා ”ගැමි දිරිය” වැඩ සටහන ආදිය ද ක්‍රියාත්මක වුයේ ගැමි ජනතාව නඟා සිටුවීමේ අරමුණිනි. නැතිනම් ග්‍රාමීය දුප්පත්කම දුරලීම අරමුණු කර ගනිමිනි. එහෙත් මේ ආයතන අතර එ්කාබද්ධ වැඩ සටහනක් හෝ සම්බන්ධිකරණයක් දක්නට ලැබුණේ නැත. එසේ ම මේ ආයතන ක්‍රියාත්මක වුයේ එකිනෙකා අතර සම්බන්ධීකරණයක් පමණක් නොව අන්‍යෝනය එකඟතාවයක් වත් නොමැතිව හුදකලාවය. සමෘද්ධිය කරන දේ ගැමිදිරිය දැනගෙන සිටියේ නැත. එ් දෙකටම පටහැනිව වෙනත් මඟක් උඩරට ගැමි පුනරුත්ථාපන කොමිසම ගෙන තිබුණි. මුදල් ප්‍රශ්න ද මේ ආයතනවල ව්‍යාපෘති ක්‍රියාත්මක කිරීමට බලපා තිබූ බව දැන ගැනීමට තිබේ. ආයතන අතර සම්බන්ධීකරණයක් නොතිබීම හා මුදල් ප්‍රශ්න නිසා මේවායින් බලාපොරොත්තු වු ප්‍රතිඵලය නිසි ආකාරයෙන් ම ලැබූයේ නැත. රටේ සමස්ත සංවර්ධනය දුප්පතුන්ගේ ඇඟට දැනෙන්නේ නැත යන මතය වර්ධනය වීමට ද මේ තත්ත්වය හේතුවක් වන්නට ඇති.”දිවි නැඟුම” දෙපාර්තමේන්තුව බිහි වන්නේ මේ ආයතන සියල්ල එ්කාබද්ධ කරමිනි. නැතිනම් එක් ආයතනයක්, එක් මහලක් යටතට ගනිමිනි. එසේ ම පවුල් කේන්ද්‍රීය ආර්ථික සංවර්ධනයක් ඉලක්ක කර ගනිමිනි. මෙහි දී විශේෂයෙන්ම ඉලක්කවන්නේ දුප්පත් පවුල්ය.මධ්‍ය ආදායම්ලාභී පවුල් මින් බැහැර වීමක් ද ඉන් අදහස් වන්නේ නැත. සමෘද්ධි සහනාධාරය ලබන දුප්පත් පවුල් පිළීබඳ විශේෂ සොයාබැලීමක් ”දිවි නැඟුම” මඟින් සිදුවෙයි. සමස්තයක් වශයෙන් ගත් කළ ”දිවිනැඟුම” දෙපාර්තමේන්තුවේ අරමුණ වන්නේ රටේ සමස්ත ජනතාව සංවර්ධනයේ විවිධාකාර කොටස්කරුවන් කර ගැනීමය.දිළිඳුකම තුරන් කිරීම, සමාජ සාධාරණත්වය තහවුරු කිරීම, ජීවනෝපායට අදාළ ආර්ථික සංවර්ධන ක්‍රියාකාරකම් ප්‍රවර්ධනය, ආහාර සුරක්ෂිතතාවය ,තහවුරු කිරීම, ජනතාවගේ ජීවනෝපාය ඉහළ නංවන ක්ෂේත්‍ර මුල්‍ය පහසුකම්, භෞතික හා සමාජ යටිතල පහසුකම් සංවර්ධනය කිරීම, ආර්ථික හා සමාජ සංවර්ධනයට අවශ්‍ය අධ්‍යාපන හා පර්යේෂණ කටයුතු සිදු කිරීම, මානව ප්‍රාග්ධනය සංවර්ධනය කිරීම සහ සමාජ ආරක්ෂණ ජාලයක් නිර්මාණය කිරීම ආදී පරමාර්ථ රැසක් දිවි නැඟුම දෙපාර්තමේන්තු හරහා සිදු කෙරෙයි. මෙය ”දිවි නැඟුම දෙපාර්තමේන්තුව යටතට ගැනෙන අවශේෂ ආයතන හා බැඳුණු පරමාර්ථයන්ට වඩා පුළුල් දැක්මක් අරමුණු කරගෙන තිබෙන බව මෙම පරමාර්ථ දෙස බැලීමේ දී පැහැදිලි වේ. සමෘද්ධිය, උඩරට ගැමි පුනරුත්ථාපන කොමිසම, දක්ෂිණ සංවර්ධන අධිකාරිය වැනි ආයතන වෙන් වෙන් වශයෙන් ගත් කල මෙවන් පුළුල් ඉලක්කයකට යා නොහැකියි. එ්වායේ අරමුණ ප්‍රාදේශීය වශයෙන් හා විවිධ සමාජ තල වශයෙන් සීමා වෙයි.මේ නිසා රටේ ගැමි ජනයා හා දුප්පතුන් ඉලක්ක කර ගනිමින් පිහිටුවා ඇති සියලූ රාජ්‍ය ආයතන ”දිවි නැඟුම” දෙපාර්තමේන්තුව යටතට ගැනෙන්නේ එ්වායේ අරමුණු ද ඉටු කරමින් සමස්තයක් වශයෙන් රට පුරා පුළුල් වැඩ සටහනක් ක්‍රියාත්මක කිරීමටය.විවිධ ව්‍යාපෘති ඔස්සේ රටේ සංවර්ධනය පුළුල් ලෙස සිදු වන විට ”දිවිනැඟුම” මඟින් එම සංවර්ධනයේ ප්‍රතිලාභ පවුල් එ්කකයෙන් එ්කකයකට ගෙන යමින් පවුලෙන් පවුල නඟා සිටුවීමට අවශ්‍ය වැඩ සටහන් ක්‍රියාත්මක කරනු ලබයි. ”දිවි නැඟුම” දෙපාර්තමේන්තුවට එරෙහි සංවාදය මතු වී තිබෙන්නේ එහි අඩංගු පරමාර්ථයන්ට එරෙහිව නොවේ. පළාත් සභා බලතල ඉලක්ක කරගනිමිනි. එසේ ම සමෘද්ධි බැංකුවල ඇති මුදල් සම්බන්ධයෙන්, එසේ ම සමෘද්ධිලාභීන්ට ලැබුණු ප්‍රතිලාභ අහෝසි වේ යැයි යන සැකයෙනි.මේ වන විටත් ඊට අදාළ පිළිතුරු ආර්ථික සංවර්ධන අමාත්‍යංශය පැත්තෙන් ලැබී තිබේ. පළාත් සභා බලතල පිළිබඳ ප්‍රශ්නයට අධිකරණයෙන් ම විසඳුමක් යෝජනා විය. රජය ඊට ගරු කරමින් සියලූ පළාත් සභාවල අනුමැතිය දිවිනැඟුම පනතට ලබා දී තිබේ. තවමත් පිහිටුවා නොමැති උතුරු පළාත් සභාව වෙනුවෙන් උතුරේ ආණ්ඩුකරවරයාගේ අනුමැතිය ද ලැබී තිබේ. එසේ ම සමෘද්ධිලාභීන්ට මෙතෙක් ලැබුණු කිසිවක් ”දිවිනැඟුම” නිසා අහෝසි වන්නේ නැත. සිදුවන්නේ එ්වා තවතවත් ශක්තිමත් වීමයි. යම් සමෘද්ධීලාභීයෙක් ආර්ථික අතින් ශක්තිමත් වී සමෘද්ධි වැඩ සටහනින් ඉවත් වුවත් ඔහු ලබමින් සිටි වරප්‍රසාද දිවිනැඟුම මඟින් ආරක්ෂා කර දිමට ද දිවි නැඟුම දෙපාර්තමේන්තු ව්‍යූහය තුළ සිදු වේ.මීට ඉහත සමෘද්ධි වැඩ සටහනට ප්‍රතිලාභීන් ඇතුළත් කර ගැනීම හා ඉවත් කිරීම ප්‍රධාන වශයෙන් ම සිදු වුයේ නිලධාරීන්ගේ අභිමතය පරිදිය. එහෙත් දිවිනැඟුම පනත යටතේ එසේ පහසුවෙන් ප්‍රතිලාභීන් ඉවත් කිරීමට සමෘද්ධි නිලධාරීන්ට හැකි වන්නේ නැත. තම අයිතීන් වෙනුවෙන් ඔවුනට අවශ්‍ය නීතිමය ප්‍රතිලාභ ”දිවිනැඟුම” පනත මඟින් සකසා දී තිබේ.සමෘද්ධි බැංකුවල ඇති මුදල් සම්බන්ධයෙන් සැකයක් ඇති කර ගන්නේ නම් එය වඩාත් සාධාරණ වන්නේ සමෘද්ධි අධිකාරිය යටතේ එ්වා පාලනය වන විටයි. දැන් එ්වා පාලනය වන්නේ දෙපාර්තමේන්තුවක් යටතේයි. මේ නිසා කිසිදු සැකයක් ඇති කර ගැනීමට සාධාරණ හේතුවක් නැත. මේ ආකාරයෙන් සමෘද්ධි මුදල්වල සුරක්ෂිතතාව හා සමෘද්ධිලාභීන් ප්‍රතිලාභ සම්බන්ධයෙන් ඇති කර ගෙන තිබු සැක සංකා මේ වන විටත් ඉවත් කර ගැනීමට අදාළ ක්ෂේත්‍ර දැනුවත් භාවයක් ලබා ඇත. අවශ්‍යවන්නේ මේ පනත නීතිගත වී ”දිවිනැඟුම” දෙපාර්තමේන්තුව යටතේ වැඩ ඇරඹීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=f1210252</link>
    <topic>‘ග්‍රීක නාට්‍ය’ ජාතක කතාවක අපරදිග පරිවර්තනයක් වගෙයි</topic>
    <author>සුමේධා නවරත්න</author>
    <content>නාට්‍ය ප්‍රබෝධය ගැන තුන් ආකාරයකින් කතා කරන්න පුළුවන්. නාට්‍යයක ගුණාත්මක හා විනෝදාත්මක ගුණය තිබේද යන්න එහිදී මූලිකවම සලකා බැලිය යුතුයි. අනෙක නාට්‍යවල සංඛ්‍යාත්මක වර්ධනය දෙස බැලීමෙන් නාට්‍ය ප්‍රබෝධයක් ඇති බවට ඇතැමෙකු මතයක් දරන්න පුළුවන්. ඒ වගේම නාට්‍ය නැරඹීමට එන ප්‍රේක්ෂකයාගේ සංඛ්‍යාත්මක වර්ධනයත් සැලකිල්ලට ගත හැකියි.මෙහිදී ගුණාත්මක නාට්‍ය බිහි වෙනවාද, වැඩි වශයෙන් බිහි වන්නේ ගුණාත්මක නාට්‍ය ද නැතිනම් හාස්‍යජනක නාට්‍යයද, ප්‍රේක්ෂකයා නරඹන්නේ කුමන වර්ගයේ නාට්‍යයද යන්න පිළිබඳත් සැලකිල්ලක් දැක්විය යුතුයි. මේවාට නිසි පිළිතුරු ලැබුණොත් තමයි නාට්‍ය ප්‍රබෝධයක් තිබේද නැද්ද යන්න තීරණයකට එළඹිය හැකි වන්නේ. මට හිතෙන හැටියට යුද්ධයක් ඉවර වූ මේ රටේ ජනතාව නිදහසේ ජීවත් වෙන්න වෙර දරනවා තමයි. ඒත් ප්‍රේක්ෂකයා නාට්‍යාගාර වෙත පැමිණියත් වර්තමානයේ ගුණාත්මක නාට්‍ය ප්‍රබෝධයක නම් හිඟයක් තිබෙනවා.මෙහෙමයි කුමන රටක වුවත්, උසස් නිර්මාණ ඇගැයීමට හා නැවත දර්ශනය බැලීමට පෙළඹෙනවා. මම ඉටු කරන්නෙත් ඒ කාර්යභාරයයි. අනෙක මේ නාට්‍යවල තේමාව විශ්ව සාධාරණයි.ඇත්තටම ඔව්. දාර්ශනිකයන් සිත පිළිබඳ කරන නව විද්‍යාත්මක විග්‍රහයන්වලදී පවසන්නේ මිනිස් සිත පිළිබඳ ගැඹුරින් අධ්‍යයනය කළ හැකි ප්‍රධානම විශ්ව කෝෂය ග්‍රීක නාට්‍ය කලාව බවයි.මනස ක්‍රියාත්මක වන්නේ කෙසේද යන්න ගැන ඉතා සියුම් නමුත් ගැඹුරු ලෙස මෙන්ම වින්දනීය ලෙසත් මේ නාට්‍ය කලාවෙන් විග්‍රහ කෙරෙනවා.ග්‍රීක නාට්‍යකරුවන් එකල නාට්‍යයේ දෘෂ්‍යමය අංශයට වඩා සැලකිලිමත් වූයේ තේමාව, කථා වින්‍යාසය හා චරිත නිරූපණය පිළිබඳයි. ඇඳුම්, වර්ණ,, ආලෝකය වැනි දෘෂ්‍යමය සාධකවල ගුණයක් නොතිබුණා නොවේ. එහෙත් ඊට වඩා ඔවුන් අවධානය යොමු කළේ සිය නාට්‍ය මිනිස් සිතෙහි දෘෂ්‍යමය කැඩපතක් ලෙස නිරූපණය කිරීමටයි.ග්‍රීක නාට්‍ය කලාව අපේ ප්‍රේක්ෂකයාට රස විඳීමට, අවබෝධ කර ගැනීමට අපහසු වී නැත්තේ ඔය කියන හේතුව නිසයි. ඊඩිපස් නාට්‍ය නිර්මාණය කරන විට මම කල්පනා කළා කොහොමද මෙය ප්‍රේක්ෂකයාට සමීප කරන්නෙ කියලා. ඒත් එහි තිබූ ජාතක කථාවක සන්දර්භය ඇතුළෙ ඇති ගුණය ඊඩිපස් නාට්‍යය ඇතුළෙත් තිබුණා. ඇතැම් ජාතක කථාවක තිබෙන අපරාධය, එහි භයානකකම, ප්‍රතිඵලය, හේතුඵල යනාදි සියල්ල ඊඩිපස් හි තිබුණා.සැබැවින්ම ඊඩිපස් නාට්‍ය පෙරදිග ජාතක කතාවක අපරදිග පරිවර්තනයක් වගේ. මිනිසාගේ සංකීර්ණ මනෝභාවයන් ඉතා සියුම් ලෙස මේ කලාවන් දෙකෙහිම විග්‍රහ කෙරෙනවා.අතීතයට වලංගු නැහැ. මොකද අතීතයේ අපට නාට්‍ය සංස්කෘතියක් තිබුණා. එදා වෙදකම කළ වෙද රාළම තමයි යාතුකර්ම කළෙත්. සොකරි, කංකාරි වගේ කලාවන්ගෙන් හෙදකම කෙරුණා. මේ හෙදකමට ගමම එකතු වුණේ මුළු රැයක්ම නිදි වරන්නට සූදානමෙන්. එය එකල සංස්කෘතියේම කොටසක්. මේ සංස්කෘතිය ඇතුළේ් තිබු හුවමාරු ආර්ථික පරිසරයකදී කලාකරුවා හා ප්‍රේක්ෂකයා එකිනෙකා මත යැපුණා. එකල තිබූ සංස්කෘතිය මෙකල නැහැ.රටක හොඳම අධ්‍යාපන මාධ්‍යය නාට්‍ය කලාවයි. ප්‍රේක්ෂකයා නිර්මාණශීලී ඹ්ෂයකු බවට පත් කරන්නේ නාට්‍ය කලාවයි. එවැනි නාට්‍ය කලාවට ලැබෙන රාජ්‍ය අනුග්‍රහය භෞතිකව හෝ මුදලෙන් මැනිය හැකි දෙයක් නොවේ.ග්‍රීක නාට්‍ය කලාව පවා ගොඩ නැඟුණේ රාජ්‍ය මැදිහත්වීම, අනුග්‍රහය තිබූ නිසයි. අපේ නාට්‍ය කලාවටත් ඒ මැදිහත්වීම අත්‍යවශ්‍යයි.නාට්‍යකරුවාගේ පරීක්ෂණාගාරය කියන්නෙ නාට්‍යාගාරයටයි. අඩුම තරමේ අපේ අංශයට නාට්‍යාගාරයක්වත් නැහැ. ඒත් රාජ්‍ය නාට්‍ය උළෙලේ සම්මාන ලබන මට්ටමට කැලණිය විශ්වවිද්‍යාලය නියෝජනය කරන්න අපට හැකි වී තිබෙනවා. පරීක්ෂණාගාරයක් නැතිව විද්‍යාඥයො බිහි කරනවා වගේ වැඩක් අපි මේ කරන්නෙ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=f1210253</link>
    <topic>අනුර දහනායකගේ ප්‍රථම මූර්ති ප්‍රදර්ශනය “සම්මා”</topic>
    <author>චතුරිකා ගමගේ</author>
    <content>වේදිකා නාට්‍ය නිර්මාණ ශිල්පියෙකු මෙන්ම පෝස්ටර් සහ සම්මාන නිර්මාණ ශිල්පියෙකු ලෙස විවිධ මාධ්‍යයන්හි දක්ෂතා දක්වන අනුර දහනායක නැමැති නිර්මාණවේදියාගේ “ සම්මා” නැමැති ප්‍රථම මූර්ති ප්‍රදර්ශනය මේ මස 30, 31 දෙදින ජාතික කලාභවනේදී පැවැත්වේ. මේ සටහන ඒ නිමිත්තෙනි.උපතින් ගෙනා කලා හැකියාවක් ඔහු තුළ වුවද ගාල්ල මහින්ද විද්‍යාලයේදී ඔහු උසස් පෙළ හැදෑරුවේ ජීව විද්‍යා අංශයෙනි. එම අවධියේ පටන් සබන් සහ මැටි භාවිතා කරමින් තමන්ට හිතෙන පරිදි යම් යම් දෑ නිර්මාණය කළද මූර්ති ශිල්පය පිළිබඳ න්‍යායික දැනුමක් ඔහුට නොවීය. නමුත් ස්වෝත්සාහයෙන් ඔහු උගත් දැනුම ප්‍රායෝගික තලයට ගෙන ඒම නිසා පසු කාලීනව ඔහු තුළ වූ දක්ෂ මූර්ති ශිල්පියා අවධි විය. ජැක්සන් ඇන්තනී මහතාගේ නාට්‍ය උලෙළක් වෙනුවෙන් නිර්මාණය කළ සමරු තිළිණය අනුර දහනායක අතින් නිර්මාණය වූ පළමු සම්මානයයි. ඉන්පසු යෞවන සම්මාන උළෙල, තරුණ සේවා වොලිබෝල් ශූරතාවය, වැනි විවිධ අවස්ථාවන් සඳහා ඔහු විසින් සම්මාන නිර්මාණය කරන ලදී. පිත්තල, වාත්තු, මිශ්‍ර ලෝහ, ඇලුමිනියම් ආදී විවිධ අමුද්‍රව්‍ය යොදාගෙන ඔහුටම ආවේණික හැඩතල භාවිත කරමින් සිදු කළ මෙම සෑම නිර්මාණයක්ම එකිනෙකට වෙනස්ය. විශේෂයෙන්ම මෙරට ජනප්‍රිය පුද්ගලයන් වූ එදිරිවීර සරච්චන්ද්‍ර, මහගමසේකර, ඩබ්ලිව්. ඩී. අමරදේව, පතිරාජ එල්. එස්. දයානන්ද, ගාමිණී හත්තෙට්ටුවගම ආදී කිහිප දෙනෙකුගේ මුහුණද ඔහුගේ අතින් මුර්ති ලෙස නිර්මාණය කෙරුණි. මුර්ති ශිල්පයට මෙන්ම පෝස්ටර් නිර්මාණකරණයට ද එක සේ දස්කම් දක්වන අනුර ඒ සඳහා වෙනමම ආයතනයක් ද පවත්වා ගෙන යයි.මේ සියලු කාරණා අතර ඔහු වේදිකා නාට්‍ය ශිල්පියෙකු ලෙස ද මේ වන විට ජනප්‍රිය. 1984 වසරේදී නිර්මාණය කළ “ දිරච්ච ඉනිමං” ඔහුගේ ප්‍රථම වේදිකා නාට්‍ය නිර්මාණයයි. ඉන්පසු 1985 වසරේදී හතරමං හන්දිය වේදිකා නාට්‍යද නිර්මාණය කළ අතර ‘මීළඟ ජනපති’ ඔහුගේ නවතම නිර්මාණයයි. තව නොබෝ දිනකදී එයත් ප්‍රේක්ෂකයන් හමුවට ගෙන ඒමට අනුර බලාපොරොත්තුවෙන් සිටී.ඔහුගේ ප්‍රථම මූර්ති ප්‍රදර්ශනය වන “ සම්මා” සුවිශේෂි වුවකි. මෙතෙක් ඔහු අතින් නිර්මාණය කෙරුණු මුර්ති “100” පමණ මෙම ප්‍රදර්ශනයට ඇතුළත් කෙරෙන අතර සම්මාන ආකෘතිද ඒ අතර වේ. දැනට මෙරට ත්‍රිමාණ වාත්තු සම්මාන කලාවේ ප්‍රමුඛයා ලෙස කටයුතු කරන අනුර දහනායක නිර්මාණය අර්ථ දක්වන්නේ මේ අයුරිනි.“ නිර්මාණයක් කියන්නේ පේන්න, දකින්න තිබෙන දේ නොවෙයි. මම නිර්මාණයක් ලෙස දකින්නේ ඊට එහා ගිය දෙයක්.”එම නිසා අනුර දහනායක සිය නිර්මාණ මඟින් පේන දෙයට එහා යමක් නිර්මාණය කිරීමට හැම විටම උත්සහ ගෙන තිබේ. විශේෂයෙන් සර්ව ආගමික ලක්ෂණ ඇතුළත් සුවිශේෂි සැමරුම් ස්මාරකයක් ඔහු නිර්මාණය කර ඇත. “ සම්මා” ප්‍රදර්ශනය නැරඹීමට එන ඔබට එම නවතම නිර්මාණ එහිදී දැකබලා ගත හැකිය. චිත්‍ර, මූර්ති ශිල්පය හදාරන්නන්ට මෙන්ම එම විෂයයන් උගන්වන ගුරුවරුන්ට ද මෙම ප්‍රදර්ශනය බොහෝ වැදගත් වනු ඇත. ඒ වගේම චිත්‍ර, මුර්ති පිළිබඳ උනන්දුවක් දක්වන, එම කලාවන්ට ආදරය කරන සියලුම දෙනාට මෙම ප්‍රදර්ශනය විවෘතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>25</day>
    </date>
    <link>http://www.dinamina.lk/2012/10/25/_art.asp?fn=f1210254</link>
    <topic>නිවුන්ව උපන් නැවුම් කලාකරුවන්</topic>
    <author>ඉරේෂා ලක්මාලි පතිරණ</author>
    <content>පුංචි දරුවෝ මේ මුළු ලෝකයම සුන්දර කරනවා. ඒ විතරක් නෙමෙයි, මේ පුංචි උන්ගේ හපන්කම් මේ මුළු ලෝකෙම එළිය කරනවා. මේ පුවත ලෝකෙම එළිය කරන පුංචි හපන්නු දෙන්නෙක් ගැන.මාතර රාහුල මහා විද්‍යාලයේ ඉගෙනුම ලබන මේ හපන්නු දෙදෙනා නිවුන් සොහොයුරන්. නමින් මේ දෙදෙනා සරිත් උත්සර ජයවර්ධන සහ සුරිත් රත්සර ජයවර්ධන. මොවුන් දෙදෙනාගේ වයස අවුරුදු 11යි. දෙදෙනාම සංගීතයට, චිත්‍ර ශිල්පයට වගේම ඉගෙනීමටත් උපන් හපන්නු. දෙදෙනාම සමස්ත ලංකා, ජාතික, ජාත්‍යන්තර තරගවලිනුත් ජයගෙන තියෙනවා.ඒ අතරින් විශේෂයෙන් මේ දෙදෙනා සංගීතයට සුවිශේෂ දස්කම් දක්වනවා. සරිත් ගිටාර් වාදනයටත්, වයලින වාදනයටත්, විදුලි ඕගන වාදනයටත්, තාල තරංග වාදනයටත් හපන්කම් දක්වනවා. සුරිත් ඩ්‍රම්ස් වාදනයට මෙන්ම තබ්ලා වාදනයටත්, සියලුම බෙර වර්ග වාදනයටත් හපන්කම් දක්වනවා. අන්තර්ජාලයේ ඔවුන් වෙනුවෙන් වෙන් වූ වෙබ් අඩවියක්ද තියෙනවා. එය www.sarithsurith.com ගායන වාදන ශිල්පීන් ලෙස ඔවුන්ට අද වන විටත් ජාත්‍යන්තරයේ පිළිගැනුම්, පැසසුම් ලැබී තියෙනවා. බටහිර සංගීතයෙහි ජෑස්, රොක්, බ්ලූස් වැනි සංගීත ආර දේශීය සංගීතයේ ජන ගී, ජන කවි, වාරම්. වන්නම් ආදිය සමඟ මිශ්‍ර කොට නවතම හැඩයකින් ඉදිරිපත් කරන්නත් ඔවුන් තුළ විශේෂ හැකියාවක් තියෙනවා.සිරස පොඩ්ඩන්ට පුළුවන් තරඟයේ තරඟකරුවන් 19000 ක් අතරින් අවසන් වටයේ තරඟකරුවන් පස් දෙනා අතරට එන්න මොවුන් දක්‍ෂ වුණා.එහි අවසන් තරඟය ඔක්තෝබර් 27 සෙනසුරාදා රාත්‍රී 7.30 සිට සිරස ටී. වී. සේවය ඔස්සේ විකාශය වෙනවා.සංගීතයෙන් දිගු ගමනක් යාමට බලාපොරොත්තු වන මේ පුංචි හපනුන්ට අපේ සුබ පැතුම්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n121026_br1</link>
    <topic>නාමල්ඔය වී ගබඩාව කඩා වැටෙන්න ළඟයි</topic>
    <author>දිගාමඩුල්ල සංචාරක – පියසේන වතුදුර</author>
    <content>(2012-10-26 11.20) සීමාසහිත අම්පාර විවිධ සේවා සමුපකාර සමිතියට අයත් නාමල්ඔය ප්‍රාදේශිකයේ වී ගබඩාව කඩා වැටීමට ආසන්නය. නාමල්ඔය ගොවි ජනපදයේ ගොවීන් විසින් නිෂ්පාදනය කරනු ලබන වී මෙම ප්‍රාදේශිකයේදී මිලදී ගැනීම සඳහා අඩසියවසකට පෙර මෙම වී ගබඩාව ඉදිකරනු ලැබූවකි. ගොවීන්ගේ වී අස්වනු මිලදීගෙන ඒවා ගබඩා කිරීමට වී ගබඩා නොමැතිකම ප්‍රශ්නයක් වී ඇත. සමුපකාර ප්‍රාදේශිකය මගින් මේ වනවිට වී මිලදී ගැනීම සිදුනොකරන හෙයින් වී මිලදී ගැනීමේ ප්‍රශ්නවලට මුහුණදීමට ගොවීන්ට සිදුවී ඇත. මෙම වී ගබඩාව කඩා දැමීමට අදහස් කරගෙන සිටින අතර මුදල් නොමැතිකම නිසා අලුතින් වී ගබඩාවක් ඉදිකිරීමට නොහැකිවන බවද සී/ස අම්පාර වි.සේ.සමිතියේ සභාපති ඩී. මුණසිංහ ආරච්චි මහතා පැවැසීය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102620</link>
    <topic>තෙල් හිඟයක් නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>රටට අවශ්‍ය තෙල් වර්ග හිඟයකින් තොරව ලබාගැනීමට මේ වනවිටත් තෙල් තොග ඇනවුම් කර ඇතැයි ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා පාර්ලිමේන්තුවේදී ඊයේ (25) ප්‍රකාශ කළේය.ඒ අනුව නොවැම්බර් 8 ත් 10 ත් අතර බොරතෙල් මෙට්‍රික් ටොන් 80,000ක්ද, නොවැම්බර් 15-20 ත් අතර බොරතෙල් මෙක්ට්‍රික් ටොන් 135,000ක් ලැබීමට නියමිත බවද ඇමැතිවරයා අනාවරණය කළේය.ඇමැතිවරයා මේ බව ප්‍රකාශ කළේ පත්කළ මන්ත්‍රී (ප්‍රජාස) අනුර කුමාර දිසානායක මහතා ස්ථාවර නියෝග 23(2) යටතේ කළ ප්‍රකාශයකට පිළිතුරු ලබදෙමිනි.බොරතෙල් අඛණ්ඩව සැපයීමට නොහැකිවීම මත ඉදිරියේ දී පැන නැගෙන ගැටලු පිළිබඳව මන්ත්‍රීවරයා සිය ප්‍රකාශය කරමින් විමසීය.දිනකට බොරතෙල් ටොන් 50,000ක් පමණ සපුගස්කන්ද පිරිපහදුවේ පිරිපහදු කරනවා.මින් සියයට 92 ම පිරිපහදු කරන්නේ ඉරානයෙන් ආනයනය කරන බොරතෙල්. ඉරානයට පනවා ඇති තහංචි හේතුවෙන් ආනයනය කරන තෙල් තොග 13 සිට තෙල් තොග 10 දක්වා අඩු වී තිබෙනවා. එයට විකල්පයක් ලෙස ඇරබියන් ලයිට් තෙල් ආනයනය කරන්නට සිදු වුණා.ඉරානයට පැනවූ තහංචියත් සමඟ බැංකු ණයකර ලිපි නිකුත් කිරීම ද නවත්වන ලදී. මෙහි ප්‍රතිඵලයක් ලෙස ඉරාන ලයිට් බොරතෙල් ලබා ගැනීමට නොහැකි තත්වයක් මතු වී තිබෙන බවද සුසිල් ප්‍රේමජයන්ත මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n1210263</link>
    <topic>ආණ්ඩුක්‍රම ව්‍යවස්ථාව රැකීමට රජය නිරන්තරයෙන් බැඳී සිටිනවා</topic>
    <author/>
    <content>දහතුන්වැනි ආණ්ඩුක්‍රම ව්‍යවස්ථා සංශෝධනය ආණ්ඩුක්‍රම ව්‍යවස්ථාවේ ම කොටසක් බවත්, සෑමවිටම ව්‍යස්ථාවට ගරු කරන රජය එය ආරක්ෂා කිරීමට ද බැඳී සිටින බවත් රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.දහතුන්වැනි ආණ්ඩුක්‍රම ව්‍යවස්ථා සංශෝධනය ඉවත් කළ යුතු බවට ආණ්ඩුව නියෝජනය කරන හා නොකරන විවිධ පාර්ශ්ව වෙතින් අදහස් හා මත පළ වී ඇතත් ඒ සම්බන්ධයෙන් සාකච්ඡා කර තීන්දුවක් ගැනීමේ බලය ඇත්තේ පාර්ලිමේන්තුවට බව පෙන්වා දුන් ඇමැතිවරයා එසේ වුවද එවැනි කිසිදු යෝජනාවක් අමාත්‍ය මණ්ඩලයට හෝ පාර්ලිමේන්තුවට මේ දක්වා ඉදිරිපත්ව නොමැති බවත් කීවේය.එසේම ඕනෑම ආණ්ඩුක්‍රම ව්‍යවස්ථාවක් එය අයත් රටේ අවශ්‍යතාව අනුව කාලයෙන් කාලයට සංශෝධනය වීම සාමාන්‍ය සිද්ධියක් බවද හෙතෙම පෙන්වා දෙයි. ඇමැති කෙහෙලිය රඹුක්වැල්ල මහතා මේ බව පැවැසුවේ ඒ මහතාගේ ප්‍රධානත්වයෙන් ජනමාධ්‍ය හා ප්‍රවෘත්ති අමාත්‍යංශයේ ඊයේ (25) පැවැති මාධ්‍ය හමුවක දී මේ සම්බන්ධයෙන් මාධ්‍යවේදියකු මතු කළ ප්‍රශ්නයකට පිළිතුරු දෙමිනි.ඇතැම් රාජ්‍ය ප්‍රතිපත්ති ක්‍රියාත්මක කිරීමේ දී 13වැනි ව්‍යවස්ථා සංශෝධනය බාධාවක්වී ඇති බවට පැමිණිලි ලැබී ඇතැයි ද කී ඇමැතිවරයා විශේෂයෙන් ම නාගරික සංවර්ධන අමාත්‍යංයේ කටයුතුවල දී අපහසුතා ඇති වී තිබෙන බවත් කීය.13වැනි ආණ්ඩුක්‍රම ව්‍යවස්ථා සංශෝධනය හෝ ඕනෑම කරුණක් සම්බන්ධයෙන් ආණ්ඩුව නියෝජනය වන විවිධ පාර්ශ්ව වෙතින් විවිධ මත පළවීම සන්ධානගත දේශපාලනයේ සාමාන්‍ය ස්වභාවයක් බව කී ඇමැතිවරයා අවසානයේ දී සියලුදෙනා එක් මතයකට පැමිණෙන බවද කීය.නැඟෙනහිර පළාත් සභා මැතිවරණයේ දී සන්ධාන ආණ්ඩුව නියෝජනය කරන පක්ෂ කිහිපයක් වෙන් වෙන්ව තරග කළ ද අවසානයේ දී සියලුදෙනා එකට එකතු වූ බවත් ඇමැතිවරයා මෙහි දී සිහිපත් කළේය.ජනමාධ්‍ය හා ප්‍රවෘත්ති අමාත්‍යංශයේ ලේකම් චරිත හේරත්, රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහත්වරු ද මේ මාධ්‍ය හමුවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n1210264</link>
    <topic>තවත් උපාධිධාරීන් 20,000කට රජයේ රැකියා</topic>
    <author>උදුලා පීරිස්</author>
    <content>තවත් උපාධිධාරීන් විසිදහසකට ස්ථිර පත්වීම් ලබාදීමට රජය තීරණය කරයි. ඒ අනුව ආර්ථික සංවර්ධන අමාත්‍යාංශයට 16,000 ක් ද, වනජීවී දෙපාර්තමේන්තුවට 4000 ක් ද, වශයෙන් මේ පත්වීම් ළඟදීම ලබාදීම සිදු කෙරේ.මේ වන විට උපාධිය සම්පූර්ණ කළ 46,000 ක් රාජ්‍ය පරිපාලන හා ස්වදේශ කටයුතු අමාත්‍යාංශය පුහුණුව සඳහා බඳවාගෙන තිබේ.රජයේ ආයතනවල පවතින පුරප්පාඩු පිරවීමට අභ්‍යාසලාභීන් පුහුණු කිරීම කඩිනම් කැර ඇති අතර ඔවුන්ව ආරම්භයේ මාස 6 ක පුහුණුවකට යොමු කැරේ. එම පුහුණුව අවසන් කළ අයට තවත් මාස 6 ක පුහුණුවක් ලබාදීමට රාජ්‍ය පරිපාලන හා ස්වදේශ කටයුතු අමාත්‍යාංශය කටයුතු යොදා ඇත.රටේ පවතින කඩිනම් සංවර්ධන යෝජනා ක්‍රම වෙනුවෙන් ආර්ථික සංවර්ධන අමාත්‍යාංශයේ ඉල්ලීම මත වැඩි උපාධිධාරීන් පිරිසක් එම අමාත්‍යාංශයට යොමුකිරීමට රාජ්‍ය පරිපාලන හා ස්වදේශ කටයුතු අමාත්‍යාංශය තීරණය කැර තිබේ.රජය බඳවාගෙන ඇති අභ්‍යාසලාභීන්ගේ පුහුණුව අවසන් වූ සැනින් ඔවුන් අමාත්‍යාංශ, රජයේ ආයතන, සංස්ථා හා මණ්ඩලවලට අනුයුක්ත කෙරේ.අභ්‍යාසලාභීන්ට පුහුණු කාලයේදී හිමිවිය යුතු ප්‍රසූත නිවාඩු දින 45 හා වෛද්‍ය නිවාඩු ඇතුළු ස්ථිර රාජ්‍ය සේවකයන්ට ලැබෙන සියලු වරප්‍රසාද එලෙසම ලබාදීමට රජය කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102619</link>
    <topic>අධිකරණ සේවා කොමිසමේ ලේකම් පත් කිරීමේදීආණ්ඩුක්‍රම ව්‍යවස්ථාව උල්ලංඝණය කරලා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අධිකරණ සේවා කොමිසන් සභාවේ ලේකම්වරයා පත් කිරීමේදී එම කොමිසන් සභාව ආණ්ඩුක්‍රම ව්‍යවස්ථාව උල්ලංඝණය කර ඇති බවත්, විනිසුරුවරුන්ගේ ජ්‍යෙෂ්ඨත්වය නොසලකා හැර ඇති බවත් විදේශ කටයුතු ඇමැති මහාචාර්ය ජී.එල් පිරිස් මහතා පාර්ලිමේන්තුවේ දී ඊයේ (25) ප්‍රකාශ කළේය.අධිකරණ සේවා කොමිසන් සභාවට ඇත්තේ සීමිත බලයක් බවත්, ජ්‍යෙෂ්ඨත්වය අනුව මහාධිකරණ විනිසුරුවරුන් හා දිසා විනිසුරු ලැයිස්තුවේ විනිසුරුවරුන් 29ක් සිටියදී ඔවුන් නොසලකා හැර එම ලැයිස්තුවේ සිටි 30 වැනියා එම කොමිසන් සභාවේ ලේකම්වරයා ලෙස පත් කර ඇති බවත් හෙතෙම කීය.විනිසුරුවරයකු ආරක්ෂාව ඉල්ලා සිටි විට ඒ පිළිබද තීන්දු තීරණ ගත යුත්තේ අධිකරණ සේවා කොමිසන් සභාව නොවන අතර, ඒ සම්බන්ධයෙන් තීන්දු තීරණ ගතයුතු වෙනත් ආයතන පවතින බවත් ඇමැතිවරයා සදහන් කළේය.විනිසුරුවරයකු විසින් පොලිස් පැමණිල්ලක් දැමීමේදී හෝ ආරක්ෂාව ලබා ගැනීමේදී අධිකරණ සේවා කොමිසන් සභාවේ අවසරය අවශ්‍ය යැයි පැවසීමද එම කොමිසන් සභාවට ඇති සීමිත බලය ඉක්මවා ගොස් කටයුතු කිරීමක් බවත් පීරිස් මහතා අනාවරණය කළේය.එමෙන්ම අධිකරණ සේවා කොමිසන් සභාව යනු තවත් එක් අධිකරණයක් නොවන බවත්, ඇමැතිවරයා අවධාරණය කළේය.මේ කොමිසන් සභාව තමන්ට නැති බලයක් පවරාගෙන කටයුතු කිරීමට උත්සාහ කරන බවද ජී.එල් පිරිස් මහතා කීය.ඇමැතිවරයා මේ අදහස් පළ කළේ සභාව කල් තබන අවස්ථාවේ විවාදය සදහා සිය අදහස් දක්වමිනි.එහිදි වැඩිදුරටත් අදහස් දැක්වූ ඇමැතිවරයා,‘අධිකරණ සේවා කොමිසන් සභාවේ ලේකම්වරයා ලෙස මහාධිකරණ විනිසුරුවරයකු පත් කළ යුතු යැයි අප කියන්නේ නැහැ. අද වන විට මහාධිකරණ විනිසුරුවරුන් 75ක් විතර ඉන්නවා. දිසා විනිසුරුවරුන් 29කු සිටියදී එම ලැයිස්තුවේ සිටි 30 වැනියායි අධිකරණ සේවා කොමිසමේ ලේකම්වරයා ලෙස පත් කර තිබෙන්නේ. මොකක්ද මොහුට ඇති විශේෂ සුදුසුකම. ඉතිං මේ පත් කිරීම සාධාරණ නැහැ කියලා පැහැදිළියි. ඒ වගේම පත් කිරීමේදි අධිකරණ සේවා කොමිසම අත්තනෝමතික ලෙස ජ්‍යෙෂ්ඨත්වය නොසලකා කටයුතු කර ඇති බව මම වගකීමෙන් කියනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n1210265</link>
    <topic>TNA සහාය නොදීම ජාතික ගැටලුව විසඳීමට ඇති ලොකුම බාධාවක්</topic>
    <author>සිතාරා සේනානි</author>
    <content>ජාතික ප්‍රශ්නයට විසඳුම් සෙවීම සඳහා රජය පත් කළ පාර්ලිමේන්තු තේරීම් කාරක සභාවට දෙමළ ජාතික සන්ධානය සහභාගී නොවීම ඊට ඇති ලොකුම බාධකය වන්නේ නම් එහි සම්පූර්ණ වගකීම ඔවුන් භාරගත යුතු බව රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.තේරීම් කාරක සභාව නියෝජනය කිරීමට ප්‍රධාන විපක්ෂය වන එක්සත් ජාතික පක්ෂය ද ක්‍රියාකර නැති බවත් කී ඇමැතිවරයා එම පක්ෂ කාරක සභාව වර්ජනය කළද එතැනින් නතර නොවී ප්‍රශ්නය විසැඳුමක් ලබාදීම සඳහා සුදුසු ක්‍රියාමාර්ගයක් අනුගමනය කිරීමට රජයට සිදුවනු ඇති බවත් කීය. කෙසේ වෙතත් එම තැනට තවමත් පැමිණ නොමැති බවද හෙතෙම අවධාරණය කරයි.ඇමැති කෙහෙලිය රඹුක්වැල්ල මහතා මේ කරුණු අනාවරණය කළේ ජනමාධ්‍ය හා ප්‍රවෘත්ති අමාත්‍යංශයේ ඊයේ (25) පැවැති මාධ්‍ය හමුවේදී මේ සම්බන්ධයෙන් මතු කැරුණු ප්‍රශ්නයකට පිළිතුරු දෙමිනි.ජාතික ගැටලුවට විසැඳුමක් ලබාදීම සම්බන්ධයෙන් සාකච්ඡා කර තීන්දු තීරණ ගැනීමේ බලය ඇති පාර්ලිමේන්තුව ලබාදෙන ඕනෑම තීන්දුවකට තමන් එකඟ බව ජනාධිපති මහින්ද රාජපක්ෂ මහතා ඉතා පැහැදිලිව ප්‍රකාශ කැර ඇතැයිද ඇමැතිවරයා මෙහිදී සිහිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n1210266</link>
    <topic>මහා පරිමාණ මූල්‍ය වංචාවකට දේශීය ආදායම් නිලධාරීහු 2ක් දැලේ</topic>
    <author>විජයානි එදිරිසිංහ</author>
    <content>දේශීය ආදායම් දෙපාර්තමේන්තුවේ පරිගණක දත්ත වෙනස් කර මහා පරිමාණ මූල්‍ය වංචාවක් කළේ යැයි එම දෙපාර්තමේන්තුවේ තක්සේරු නිලධාරියකු සහ පරිගණක දත්ත විශ්ලේෂකයකු රහස් පොලිසිය මගින් පෙරේදා (24) රාත්‍රියේ අත්අඩංගුවට ගෙන තිබේ.දේශීය ආදායම් දෙපාර්තමේන්තුවේ පරිගණක දත්ත වෙනස් කර රජයට ලැබිය යුතු මුදල් මේ නිලධාරීන් ඔවුන් සන්තක කර ගෙන ඇතැයි රහස් පොලිසිය සැක කරයි. මූලික පරීක්ෂණවලට අනුව රුපියල් ලක්ෂ ගණනක වංචාවක් සිදුවී ඇති අතර වංචා කළ මුදල ස්ථිර ලෙස ගණන් බලා නැත. රහස් පොලිසිය සැකකරුවන්ගෙන් ප්‍රශ්න කරයි.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n1210267</link>
    <topic>වෛද්‍ය වර්ජනයෙන් රෝගීහුඅපහසුතාවට</topic>
    <author>සන්ධ්‍යා කරුණාරත්න</author>
    <content>රට පුරා රෝහල්වල ක්‍රියාත්මක කළ වෛද්‍ය වැඩ වර්ජනය නිසා බාහිර රෝගී අංශයට සහ සායනවලට පැමිණි රෝගීන් දැඩි අපහසුතාවලට ලක්ව නැවත හැරී ගොස් ඇති බව රෝහල් බලධාරීහු පවසති.වෛද්‍යවරුන්ගේ වැටුප් වැඩි කිරීම ඇතුළු ඉල්ලීම් කිහිපයක් මුල් කර ගනිමින් රජයේ වෛද්‍ය නිලධාරීන්ගේ සංගමය ඊයේ (25) දිනය පුරා රෝහල්වල සංකේත වැඩ වර්ජනයක් සිදුකෙරිණි.කොළඹ ජාතික රෝහලේ බාහිර රෝගී අංශයේ හදිසි ප්‍රතිකාර ඒකකය, ජලභීතිකා ඒකකය, රසායනාගාර කටයුතු, බාහිර රෝගී අංශයට රෝගීන් ඇතුළත් කර ගැනීම යනාදී කටයුතු සාමාන්‍ය පරිදි සිදු කළ බව එහි අධ්‍යක්ෂ වෛද්‍ය සිරිල් ද සිල්වා මහතා පවසයි.බාහිර රෝගී අංශයෙන් සාමාන්‍ය ප්‍රතිකාර ලබා ගැනීමට සහ සායනවලට පැමිණි‍ රෝගීන් නැවත හැරී ගිය අතර ඊයේ (25) දිනයේ පැවැති සායනවලට පැමිණි රෝගීන්ට අද (26) දිනයේ පැමිණෙන ලෙස දැනුම් දුන බව ද ඒ මහතා පැවැසුවේය.මහනුවර මහ රෝහලේ බාහිර රෝගී අංශයෙන් ප්‍රතිකාර ලබා ගැනීමට පැමිණි සාමාන්‍ය රෝගීන්ට වෛද්‍යවරුන්ගේ සේවාව නොලැබී ඇත. සාමාන්‍යයෙන් බාහිර රෝගී අංශයෙන් ප්‍රතිකාර ලබා ගැනීමට රෝගීන් 1300ක් පමණ පැමිණෙන අතර සායන සඳහා 3500ක් පමණ පැමිණෙන බව රෝහලේ අධ්‍යක්ෂ වෛද්‍ය අනුර දිසානායක මහතා ප්‍රකාශ කළේය.කරාපිටිය ශික්ෂණ රෝහලේ බාහිර රෝගී අංශයට දිනපතා රෝගීන් දහසක් පමණ පැමිණෙන අතර සායන සඳහා 3000ක් පමණ සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n1210268</link>
    <topic>ෆාමසියකින් වට්ටෝරුව වරද්දා දුන් බෙහෙත් බී හොරණ පස්දරු මවක් මිය ගිහින්</topic>
    <author>හොරණ විශේෂ එම්. ඩී. වී. විජයනාථ</author>
    <content>හොරණ මුණගම ප්‍රදේශයේ ඖෂධහලකින් බෙහෙත් වට්ටෝරුව වරද්දා නිකුත් කිරීම නිසා එම බෙහෙත් පානය කළ හොරණ ප්‍රදේශයේ පස්දරු මවක් මියගොස් ඇත.මෙලෙස මියගොස් ඇත්තේ හොරණ මුණගම ඉසුරුවිමන පදිංචි ටී. ඩී. පත්මලතා (62) නමැත්තියකි.මියගිය කාන්තාව පසුගිය 11 වැනිදා කැස්ස හා සෙම රෝගයට බෙහෙත් පෞද්ගලික වෛද්‍යවරයකුගෙන් ලබාගෙන ඇති අතර එහි අඩංගු ඖෂධ වෙනත් පෞද්ගලික ෆාමසියකින් ලබාගෙන ඇත.අනතුරුව එම ඖෂධ දින හතරක් මේ රෝගී කාන්තාව පානය කර ඇති අතර රෝගය වැඩි වී වෛද්‍යවරයා හමුවීමට ගොස් ඇත. එහිදී ඔහු පවසා ඇත්තේ ෆාමසියෙන් වැරදි බෙහෙත් ලබා දී ඇති බවයි.සෞඛ්‍ය අමාත්‍යාංශයේ ඖෂධ අධිකාරියේ නිලධාරීන් පැමිණ ඊයේ (25) සිද්ධිය පිළිබඳ පරීක්‍ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n1210269</link>
    <topic>ඔරාකල් නව නිර්මාණ තරගයේ දෙවැනි තැන රාජකීය විදුහලට</topic>
    <author>කුමාරසිරි ප්‍රසාද් ගුවන් තොටුපළ</author>
    <content>අමෙරිකාවේ ඔරාකල් අධ්‍යාපන පදනම සංවිධාන කළ Oracal Think Quest 2012 තරගාවලියේ දෙවන ස්ථානය කොළඹ රාජකීය විද්‍යාලයේ සිසුන් තිදෙනකු දිනා ගෙන ඇත.චමත් පිළිහවඩන, රොෂානල් ලිහිණිකඩුව හා අදීශ ගම්මන්පිල ජයග්‍රහණ කළ ශිෂ්‍යයෝ වෙති.දුරකථනයක සිට තවත් දුරකථනයකට එස්.එම්.එස්. පණිවිඩයක් යැවීමේ දී රහස්‍යභාවය සුරකීම සඳහා මෘදුකාංගයක් නිර්මාණය කිරීම වෙනුවෙන් මේ සිසුන් තිදෙනාට ජයග්‍රහණය හිමි විය.තමන් නිර්මාණය කළ මෘදුකාංගය තැන්පත් කර ඇති ජංගම දුරකථනයකින් එස්.එම්. එස්. පණිවිඩයක් යවන විට එය වෙනත් රහස්‍ය භාෂාවකට හැරවෙන අතර එය කියවීම සඳහා එම පණිවිඩය ලබන දුරකථනයේ ද අදාළ මෘදුකාංගය තැන්පත් කර තිබිය යුතු බව චමත් පළිහවඩන ගුවන් තොටුපළේ දී පැවසීය.ඉකුත් 5වෙනි දින සතියක කාලයක් අමෙරිකාවේ සැන්ෆ්‍රැසිස්කෝ නගරයේ වූ වැඩමුළුවකින් අනතුරුව පැවැත් වූ සම්මාන උළෙලේ දී මේ සම්මානය තම කණ්ඩායමට පිරිනැමුණු බව ඔහු වැඩිදුරටත් පැවසීය.තරගාවලියේ පළමු ස්ථානය අමෙරිකාවත් තෙවන ස්ථානය ඉන්දියාවටත් හිමි විණි.ජයග්‍රාහී සිසුන් තිදෙනා සිය සම්මාන අතැතිව..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102616</link>
    <topic>අනුරපුර එජනිස නාගරික මන්ත්‍රීගෙන් ලක්‍ෂ 8ක කප්පමක් ගත් සිවිල් ආරක්ෂක සෙබළා අත්අඩංගුවේ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර මහ නගර සභාවේ එ.ජ.නි.ස. මන්ත්‍රීවරයෙකුගෙන් රුපියල් අට ලක්‍ෂයක කප්පම් මුදලක් ලබා ගත් ඔට්ටමාවඩ් ප්‍රදේශයේ පදිංචි හිටපු සිවිල් ආරක්‍ෂක සෙබළෙකු ඊයේ 25 උදෑසන උතුරු මැද පළාත් විශේෂ විමර්ශන ඒකකය අත්අඩංගුවට ගෙන ඇත.උතුරු මැද පළාත් බාර ජ්‍යෙෂ්ඨ නියෝජ්‍ය පොලිස්පති ජගත් අබේසිරිවර්ධන මහතාට ලැබුණු පැමිණිල්ලකට අනුව මේ මෙහෙයුම සිදු කර සැකකරු නගර සභා පරිශ්‍රයේදී පොලිස් නිලධාරීන් අත්අඩංගුවට ගෙන ඇත.මීට දින කිහිපයකට ඉහත දී සැකකරු නාගරික මන්ත්‍රී සුසිල් තිලකරත්න මහතාට හේ නියෝජ්‍ය පොලිස්පතිවරයකු ලෙස ඇමතුමක් ලබා දී මීට වසර ගණනාවකට පෙර අනුරාධපුරයේ සිදු වූ මිනීමැරුමක් සම්බන්ධයෙන් නාගරික මන්ත්‍රීවරයා ද සම්බන්ධ බව පවසා ඇත. එය හෙළි නොකර සිටීමට නම් රුපියල් දස ලක්ෂයක් ලබා දෙන ලෙස සැකකරු මන්ත්‍රීවරයාට දන්වා තිබේ.ඒ අනුව තමන් දන්නා දේ පොලිසියට හෙළි කරන බව සැකකරු දන්වා ඇත. එහෙත් තමන් එම සිද්ධියට කිසිදු සම්බන්ධතාවයක් නැති බවත් ඒ සම්බන්ධව මේ වන විට පරීක්ෂණ අවසන් බවත් මන්ත්‍රීවරයා සැකකරුට දන්වා ඇත.එහෙත් තමන්ට කප්පම් මුදල නොදෙන්නේ නම් දන්නා සියලු දේ හෙළි කරන බව පවසා කප්පම් මුදල් ඉල්ලා ඇත. ඒ අනුව මන්ත්‍රීවරයා රුපියල් ලක්‍ෂ 8ක මුදලක් කප්පම්කරුට ලබාදීමට එකඟතාවය පළ කර ඇත.සැකකරු එම මුදල් බැංකු ගත කරන ලෙස ඉල්ලීමක් කළත් එය ප්‍රතික්ෂේප කළ මන්ත්‍රීවරයා අනුරාධපුරයට පැමිණ මුදල රැගෙන යන ලෙස දන්වා ඇත. ඒ අනුව සැකකරු ඊයේ 25 දහවල් නගර සභාවට පැමිණ මුදල් පාර්සලය ලබා ගෙන මන්ත්‍රීවරයාට අතට අත දී ආචාර කර නගර සභා පරිශ්‍රයෙන් ඉවත්ව යද්දී සිවිල් ඇඳුමින් සැරසී සිටි උතුරු මැද පළාත් විශේෂ විමර්ශන ඒකකයේ නිලධාරීන් ඔහුව අල්ලා ගෙන අත්අඩංගුවට ගෙන ඇත.සැකකරු ළඟ තිබී ව්‍යාජ ලෙස සැකසූ මුදල් පාර්සලයක් පොලිසිය අත්අඩංගුවට ගෙන ඇත. සැකකරු සම්බන්ධයෙන් මේ වන විට පුළුල් පරීක්ෂණ සිදු කරන අතර ඔහු අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතය.උතුරු මැද පළාත් බාර ජ්‍යෙෂ්ඨ නියෝජ්‍ය පොලිස්පති ජගත් අබේසිරි මහතාගේ උපදෙස් මත උතුරු මැද පළාත් විශේෂ විමර්ශන ඒකකයේ ස්ථානාධිපති පොලිස් පරීක්ෂක ආර්.එම්. ගුණපාල, සැරයන් සුනිල්, කොස්තාපල්වරුන් වන ප්‍රියන්ත, මනෝජ්, තුෂාර, ආනන්ද යන නිලධාරීහු වැටලීම සිදු කර සැකකරු අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102617</link>
    <topic>සැකකරුවෝ සිවුදෙනා6දා තෙක් යළි රිමාන්ඩ්</topic>
    <author>රත්නපුර දිසා විශේෂ නිරෝෂන පෙරේරා</author>
    <content>කොටකෙතන මවක හා දියණියක ඝාතනය කළ පළමු සිදුවීමේ සැකකාරිය සහ සැකකරුවන් සිවුදෙනා ලබන 6වැනි දා තෙක් රක්‍ෂිත බන්ධනාගාරගත කිරීමට පැල්මඩුල්ල මහේස්ත්‍රාත් චාන්දනී නිරංජලා ඩයස් මහත්මිය ඊයේ (25) නියෝග කළාය.ජනවාරි මස 31වැනි දා කොටකෙතන දී සිදු වූ මේ ද්විත්ව ඝාතනය සම්බන්ධව නීතිපති උපදෙස් මෙතෙක් ලැබී නැතැයි අපරාධ පරීක්‍ෂණ දෙපාර්තමේන්තුව පැල්මඩුල්ල මහේස්ත්‍රාත් අධිකරණයට ඊයේ (25) දන්වා සිටියේය.ද්විත්ව ඝාතනයේ නීතිමය ලේඛන නීතිපතිවරයාට යොමුකර තිබේ.පසුගිය ජනවාරි 31දා කහවත්ත විහාරස්ථානයට නුදුරුව පදිංචිව සිටි නයනා නිල්මිණී (51) සහ කාවින්ද්‍යා සෙල්ලහේවා (18) මවත් දියණියත් ඝාතනය කිරීම ගැන අපරාධ පරීක්ෂණ දෙපාර්තමේන්තුව සැකකරුවන් තිදෙනකු හා සැකකාරියක් අත්අඩංගුවට ගෙන අධිකරණයට ඉදිරිපත් කිරීමෙන් පසු රක්‍ෂිත බන්ධනාගාර ගත කෙරිණි.ප්‍රාදේශීය සභා මන්ත්‍රීවරයාගේ සොහොයුරා වන ලොකුගම්හේවගේ දර්ශන නොහොත් රාජු, රාජුගේ බිරිය වන රසිකා චාන්දනී, ත්‍රිරෝද රථ රියදුරකු වන සනත් නන්දන සහ ප්‍රාදේශීය සභා මන්ත්‍රී ලොකුගමහේවගේ ධර්මසිරි යන සැකකරුවන් නැවත රක්‍ෂිත බන්ධනාගාර ගත කිරීමට නියම කෙරුණි.කහවත්තේ පළමු ද්විත්ව ඝාතනයට අදාළව සොයාගත් විද්‍යාත්මක පර්යේෂණ සාක්කි කිහිපයක් බොරැල්ල ජින්ටෙක් ආයතනයට හා රජයේ රසපරීක්‍ෂකවරයා වෙත යොමු කර තිබුණු අතර එහි පරීක්‍ෂණ වාර්තා කිහිපයක නිගමන ලැබී ඇතැයි ද රහස් පොලිසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102610</link>
    <topic>නැ‍ඟෙනහිර පාසල් 2ක් සංවර්ධනයට අමෙරිකා එක්සත් ජනරජයේ අතහිත</topic>
    <author>මහින්ද අලුත්ගෙදර</author>
    <content>නැඟෙනහිර පළාත් පාසල් දරු දැරියන්ගේ අනාගතයට ශක්තියක් වෙමින් නව පාසල් දෙකක් ප්‍රතිසංස්කරණය කර දීමට අමෙරිකානු රජය පියවර ගෙන ඇත.ඒ අනුව අමෙරිකානු මූල්‍යාධාර යටතේ ප්‍රතිසංස්කරණය කළ පාසල් දෙකක් ශ්‍රී ලංකාවේ ඇමෙරිකා එක්සත් ජනපද තානාපතිනි මිෂෙල් සිසොන් මහත්මියගේ ප්‍රධානත්වයෙන් සිසු අයිතියට පත්කෙරුණු අතර ඒ මඟින් ප්‍රදේශයේ පාසල් දරු දැරියන් 1,200 දෙනෙකුට සෙත සැලසේ.අන්තර් ජාතික සංවර්ධනය සඳහා වූ එක්සත් ජනපද ආයතනය (USAID) සහ එක්සත් ජනපද ශාන්තිකර මූලස්ථානයේ (PACOM) අරමුදලින් මේ පාසල් ප්‍රතිසංස්කරණය කර තිබෙන අතර පොරතිවුපත්තු ප්‍රාදේශීය ලේකම් කොට්ඨාසයට අයත් කළුමුන්තන්වේලි පොදු දෙමළ මිශ්‍ර පාසල සහ පඩ්ඩිපලෙයි ප්‍රාදේශීය ලේකම් කොට්ඨාසයට අයත් මුනෙයිකඩු විවේකානන්ද පාසල මෙලෙස ප්‍රතිසංස්කරණය කළ බව ශ්‍රී ලංකාවේ අමෙරිකා එක්සත් ජනපද තානාපති කාර්යාලය පවසයි.මේ අවස්ථාවට එක්වූ ශ්‍රී ලංකාවේ අමෙරිකා එක්සත් ජනපද තානාපතිනි මිෂෙල් සිසොන් මහත්මිය සඳහන් කළේ පසුගිය වසර 26ක කාලය තුළ නැඟෙනහිර ජනතාව මුහුණ පෑ අභියෝග සම්බන්ධයෙන් එක්සත් ජනපද රජයට අවබෝධයක් තිබෙන බවත් මෙවැනි සහයෝගයන්ගේ අරමුණ වන්නේ ඊළඟ පරම්පරාව ගැටුමෙන් සාමය කරා රැගෙන යාම බවත්ය.බොහෝ ග්‍රාමීය ප්‍රදේශවල දරුවන්ට අධ්‍යාපනය ලබා ගැනීම දුෂ්කර වී තිබූ නමුත් යුද්ධය අවසන් වීමත් සමඟ ඒ ඒ ප්‍රදේශවල ජනතාවට පහසුකම් දීම වෙනුවෙන් ශ්‍රී ලංකා රජය ක්‍රියාකරන අතරම අන්තර් ජාතික සංවර්ධනය සඳහා වූ එක්සත් ජනපද ආයතනය (USAID) සහ එක්සත් ජනපද ශාන්තිකර මූලස්ථානයේ (PACOM) අරමුදලින් මෙවැනි සංවර්ධන කටයුතු සඳහා දායක වීමට අවස්ථාව ලැබීම සතුටට කරුණක් බවද ඇය පෙන්වා දුන්නාය.පසුගිය 2008 වසරේ සිට අන්තර් ජාතික සංවර්ධනය සඳහා වූ එක්සත් ජනපද ආයතනය (USAID) සහ එක්සත් ජනපද ශාන්තිකර මූලස්ථානය (PACOM) ශ්‍රී ලංකාවේ උතුරු හා නැඟෙනහිර යුද ගැටුම්වලින් විනාශයට පත් පාසල් වෙනුවෙන් ආධාර කර තිබෙන බව සිහිපත් කළ ශ්‍රී ලංකාවේ ඇමෙරිකා එක්සත් ජනපද තානාපතිනිය මෙවැනි සංවර්ධන කටයුතු හේතුවෙන් ප්‍රදේශයේ දරුවන්ට පහසුකම්වලින් සමන්විතව අධ්‍යාපනය කරගෙන යාහැකි බවද සඳහන් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102611</link>
    <topic>දොළොස්මහේ බත් දන්සල නොනවත්වා ඉදිරියටම</topic>
    <author>අනුරාධපුර දිසා විශේෂ වෝල්ටර් දයාරත්න</author>
    <content/>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102612</link>
    <topic>රුපියල් 10,000ක වැටුප් වැඩිවීමක් වෘත්තීය සමිති එකමුතුව ඉල්ලයි</topic>
    <author>අනුර ප්‍රේමලාල්</author>
    <content/>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102613</link>
    <topic>මාවිල්ආරු අමුණේ කැඩී ගිය ගේට්ටුව නවීකරණයට පියවර</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද</author>
    <content/>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102614</link>
    <topic>ලොකු ලූනු වැවූ අනුරපුරේ ගොවීන්ගේ ‘කල්ල මරේ’</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content/>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102615</link>
    <topic>ඒක දේශීය ඔසු ශාක විනාශ වී යාම හෙළ වෙදකමට තර්ජනයක්</topic>
    <author>ගිරාදුරුකෝට්ටේ සමූහ සෝමදාස සමරගුණරත්න</author>
    <content/>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=n12102618</link>
    <topic>වෘත්තීය සමිතියක යුතුකම ආයතනයේ දියුණුවට අලුත් යෝජනා ඉදිරිපත් කිරීමයි</topic>
    <author>අනුර පේ‍්‍රමලාල්</author>
    <content>වෘත්තීය සමිතියක යුතුකම හා වගකීම වන්නේ ආයතනයක දියුණුවට අලුත් යෝජනා ඉදිරිපත් කොට එහි සංවර්ධනයක් කරා ගමන් කරවීම වගේම පාලකයන් ඔවුන්ට ඇහුම් කන් දිය යුතු බව ජාතික ඉතිරි කිරීමේ බැංකුවේ සභාපති සුනිල් එස්. සිරිසේන මහතා පෙන්වා දෙයි.ඒ මහතා මේ බව සඳහන් කළේ ඊයේ (25) මහවැලි කේන්ද්‍රයේ දී පැවැති ශ්‍රී ලංකා නිදහස් බැංකු සේවක සංගමයේ ජාතික ඉතිරිකිරීමේ බැංකුවේ පිහිටි ශාඛාවේ වාර්ෂික මහා සභා රැස්වීම අමතමින්ය.එහිදී වැඩිදුරටත් කතා කළ සභාපතිවරයා වසර හතළිහක් පමණ පැරැණි බැංකුවක් වූ ජාතික ඉතිරි කිරීමේ බැංකුව විවිධ අභියෝගවලට මුහුණ දෙමින් අද රාජ්‍ය හෝ පෞද්ගලික අංශයේ ඕනෑම බැංකුවක් සමඟ කරට කර තරග කිරීමේ හැකියාවක් උදාකරගෙන ඇතැයි පැවැසීය.මේ තත්ත්වය ඉතා පහසුවෙන් ජාතික ඉතිරිකිරීමේ බැංකුව ළඟා නොකරගත් අතර හිටපු සේවකයන්, සභාපතිවරුන් හා මාදිවෙල මහතා වැනි අධ්‍යක්ෂවරුන්ගේ ඇපකැපවීම නිසා ඊට මාර්ගය පෑදුණු බව ඒ මහතා කීවේය. එබැවින් වර්තමානයේ සේවය කරන තරුණ සේවකයින් වෘත්තීය සමිති මගින් හෝ පැරැණි සේවකයින්ගෙන් බැංකුව මෙතෙක් පැමිණි ගමන්මග පිළිබඳ හොඳ අවබෝධයක් ලබාගත යුතු බවට ඉල්ලීමක් කළේය.වෘත්තීය සමිතියක මෙතරම් විශාල සාමාජික සංඛ්‍යාවක් අමතන තමාගේ පළමු අවස්ථාව වන අතර වීදිවල උද්ඝෝෂණය කිරීම, ටයර් පිළිස්සීම, අරලියගහ මැදුරට පා ගමන් යෑම වෘත්තීය සමිති ගන්නා අවසන් තීරණවල තිබිය යුතු දේවල් වූවත් වර්තමානයේ ඒවා පළමු තැනට පැමිණීම කනගාටුවක් බව ඒ මහතා පෙන්වා දුන්නේය.රාජ්‍ය සේවා වෘත්තීය සමිති සම්මේලනයේ සභාපති ඩබ්ලව්. එච්. පියදාස මහතා ලෝකයේ සිදුවන වෙනස්කම්වලට මුහුණදීම සඳහා ශ්‍රී ලාංකික වැඩකරන ජනතාවද වෙනස් විය යුතු බව පැවැසීය.අපගේ සැබෑ අයිතීන් මොනවට ද යන්න සිහිබුද්ධියෙන් සිට කටයුතු කළ යුතු අතර ආයතනයක අභිවෘද්ධිය වෙනුවෙන් ක්‍රියා කළ යුතු යැයි ඒ මහතා අවධාරණය කළේය.ජනාධිපති සහකාර ලේකම් හේමසිරි ජයලත් මහතා ශ්‍රී ලංකා නිදහස් බැංකු සේවක සංගමයේ ජාතික ඉතිරි කිරීමේ බැංකුවේ ශාඛාවේ ක්‍රියා කලාපය අනෙකුත් වෘත්තීය සමිතිවලට ආදර්ශයක් බව පැවැසීය. මෙහිදී බස්නාහිර පළාත් ආණ්ඩුකාර අලවි මව්ලානා මහතාගේ සුබපැතුම් පණිවුඩයද ජයලත් මහතා සභාවට එක් කළේය.ශ්‍රී ලංකා නිදහස් බැංකු සේවක සංගමයේ ලංකා බැංකු ශාඛාවේ සභාපති සිරිපාල අන්නාසිවත්ත මහතා ජාතික ඉතිරි කිරීමේ බැංකුවට සැබෑ ශ්‍රී ලංකා නිදහස් පක්ෂයේ සභාපතිවරුන් ලැබීම නිසා එම බැංකුවේ නිදහස් සේවක සංගමයට ඉදිරියට පැමිණීමට අවස්ථාව උදාවී තිබෙන අතර මහජන බැංකුවේ හා ලංකා බැංකුවේ ශ්‍රී ලංකා නිදහස් පක්ෂයට අයත් වෘත්තීය සමිතිවලට ඒ අවස්ථාව අහිමි වී ඇතැයි පෙන්වා දුන්නේය.මෙහිදී ක්‍රියාකාරී අධ්‍යක්ෂ සුමනදාස අබේවර්ධන, සාමාන්‍යාධිකාරී හෙන්නායක බණ්ඩාර, ශ්‍රී ලංකා නිදහස් පක්ෂ ජාතික ඉතිරිකිරීමේ බැංකු ශාඛාවේ සභාපති සුමේධ මොල්ලිගොඩ යන මහත්වරුන් වෘත්තීය සමිති නායකයෝ රැසක් මෙහිදී අදහස් දැක්වූහ.මේ අවස්ථාවට සියලුම ප්‍රදේශවල සිටින නිදහස් බැංකු සේවක සංගමයේ ජාතික ඉතිරිකිරීමේ බැංකු ශාඛාවේ නියෝජිතයින් පැමිණ සිටීයහ.මේ අවස්ථාවට කිසිදු දේශපාලනඥයෙක් නොපැමිණීම පිළිබඳ බැංකු ශාඛාවේ යම් අප්‍රසාදයක් ඉදිරිපත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=r1210261</link>
    <topic>අනුරපුර අභයගිරි මහ සෑ රදුන්ගේ පිළිසකර කටයුතු නිමවෙමින් පවතින වගයි</topic>
    <author>සටහන හා ඡායාරූප – අමිල ප්‍රභාත් වනසිංහ</author>
    <content>අභයගිරි චෛත්‍යය වළගම්බා රජු විසින් ඉදිකිරීමෙන් පසු පොලොන්නරු යුගයේ මහා පරාක්‍රමබාහු රජතුමා විසින් ක්‍රි.ව.1200 දී පමණ ප්‍රථම වරට සංරක්ෂණය කර ඇත. මෙවර සංරක්ෂණ කටයුතු සිදුවන්නේ වසර අටසියයකට පමණ පසුවය.බුදුන් වහන්සේගේ ශාරීරික ධාතුන් වහන්සේලා මෙහි තැන්පත් කර ඇත. තවද පාත්‍රා ධාතුන් වහන්සේ ත්‍රිපිටක ධර්ම ග්‍රන්ථ ද මෙහි තැන්පත් කර ඇතැයි සඳහන් වේ.“මහා කළු සිංහලයා පලා යනවෝ” යැයි ක්‍රි.පූ. පළමුවන සියවස කාලයේ දී ගිරි නම් නිගන්ඨය‍ා කෑ ගසමින් වළගම්බා රජු පසුපස පන්නා ගිය ද්‍රවිඩ සතුරන් කෝප කරවු බව ඉතිහාසයේ සඳහන් වේ.ඉන් වසර කිහිපයකට පසු ද්‍රවිඩයන් පරාජය කළ වළගම්බා රජතුමා නිගන්ඨාරාමය කඩා බිඳ දමා අභයගිරි දාගැබ එම ස්ථානයේ ඉදිකර ඇත. ගිරි නම් නිගන්ඨයා ගේ කෑ ගැසීමේ සිද්ධියෙන් කෝපයට පත් රජතුමා මෙලෙස නිගන්ඨාරාමය කඩා බෞද්ධ ආරාමයක් ඉදි කළ බවද සැලකේ.අභයගිරිය චෛත්‍යයේ උස අඩි දෙසිය හතළිස් හයකි. වට ප්‍රමාණය අඩි එක් දහස් එකසියයකින් පමණ යුක්ත වේ. එසේම ප්‍රාකාර බැම්මෙන් වටවූ චෛත්‍ය මළුව අක්කර දාහතරක් පුරා පවතී. බුදුරජාණන් වහන්සේ තුන්වන වරට ලංකාවට වැඩම කළ අවස්ථාවේ එහි තිබු පාද ලාංඡනයක් මැදිකර එය වටා අභයගිරි දාගැබ ගොඩනැංවීමද විශේෂත්වයකි.රජුට, සමාජයට, බෞද්ධ ආගමික වශයෙන් දැක්වූ දායකත්වයට ගෞරවයක් ලෙස පසුකලදී වළගම්බා රජු විසින් අභයගිරි චෛත්‍ය මහා විහාරවාසී මහාතිස්ස හිමියන්ට පුජා කර තිබේ.ශාසනික වශයෙන් සුවිශේෂී සිද්ධීන් රැසක් සිදුව ඇති මෙම විහාර භූමියේ කිත්සිරිමෙවන් රජු කළ දළදා වහන්සේ වැඩම කරවා ජනතා පුද සත්කාරය සඳහා අවස්ථාව ලබා දුන් බව ජනප්‍රවාදයේ කියැවේ. බෞද්ධ භික්ෂූන් වහන්සේලාට උසස් අධ්‍යාපන ආයතනයක් මේ අභයගිරි විහාර පරිශ්‍රයේ තිබු අතර ක්‍රි.ව. 05 සියවසේදී පමණ පන්දහසක් භික්ෂූන් වහන්සේ එහි අධ්‍යාපනය ලබා ඇති බවට තොරතුරු හෙළි වේ. ඉන්දියාව, ඩ්නය, ජාවා වැනි රටවල භික්ෂූන් වහන්සේලා ද මෙහි අධ්‍යාපනය ලබා තිබේ.සුවිශාල විහාර සංකීර්ණයකින් යුක්ත අභයගිරි විහාර පුදබිමෙන් ලොව අතිවිශිෂ්ට කලා නිර්මාණ රැසක් හමු වී ඇත.අභයගිරි දාගැබේ සංරක්ෂණ කටයුතු අභයගිරි විහාරයේ විහාරාධිකාරී ආචාර්ය කල්ලංචියේ රතනසිරි හිමියන්ගේ අනුශාසනා පරිදි සිදුකෙරේ.“මධ්‍යම සංස්කෘතික අරමුදලේ අභයගිරි සංරක්ෂණ ව්‍යාපෘතිය යටතේ මෙහි සංරක්ෂණ කටයුතු සිදුවන අතර මේ වර්ෂය අවසන් වනවිට එම කටයුතු නිමකර සැදැහැවතුන්ට වන්දනා මාන කිරීමට අවස්ථාව සැලසීමට අපේක්ෂිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=r1210262</link>
    <topic>මීමුරේ පොඩිත්තෝමහනුවර ඇවිත්...</topic>
    <author>ඡායාරූපය - සටහන – අම්පිටිය සමුහ - සිසිර ජයනාත් පීරිස්</author>
    <content>උඩුදුම්බර දුෂ්කර ගම්මානයක් වන මීමුරේ කුඹුක්ගොල්ල කනිටු විදුහලේ දරුවන් පිරිසක් පසුගියදා මහනුවර දළදා මාලිගාවට පැමිණ දළදා සමිඳුන් වැඳ පුදා ගත්හ. ඔව්හු කිසිදිනෙක මහනුවර නගරය නුදුටු පිරිසකි.මහනුවර පොලිස් ස්ථානයේ ප්‍රධාන පොලිස් පරීක්ෂක සිසිර වීරකෝන් මහතාගේ මැදිහත්වීමෙන් එම දරුවනට මේ අවස්ථාව උදාවිය.වීරකෝන් මහතා මෙසේද කීවේය.දුෂ්කර ගම්මානයක් වුණත් මීමුරේ තියෙන්නේ මහනුවර නගරයේ සිට වැඩි දුරක නොවෙයි. නමුත් කිසිදාක මහනුවර දළදා මාලිගයවත් නගරයවත් නුදුටු දරුවෝ එහි ඉන්නවා කියලා දැන ගත්තාම ඔවුන්ට මෙවැනි අවස්ථාවක් ලබාදෙන්න ඕන කියලා හිතුණා.විදුහල්පති ගාමිණී අබේරත්න,ඇත්තෙන්ම මේ දරුවන් අහිංසක දරුවන්. මහනුවර නගරය තබා උඩුදුම්බර නගරයටවත් ආපු නැති ළමයි කිහිපදෙනෙක් ඉන්නවා. අපි ගුරු මණ්ඩලයේ පස් දෙනෙක් සමඟ ඉතා දුෂ්කරව තමයි පාසල පවත්වාගෙන යන්නේ.මේ අහිංසක දරුවනුත් කෙසේ හෝ අධ්‍යාපනය ලැබිය යුතු නිසා ප්‍රධාන ඇමැති සරත් ඒකනායක මහත්තයා පොරොන්දු වෙලා තියෙනවා පාසල වැඩි දියුණු කරන්න. සිසිර වීරකෝන් මහත්තයා ඔහුගේ පෞද්ගලික වියදමින් මේ දරුවන් මහනුවරට රැගෙන යෑමට කටයුතු කිරීම ගැන ඒ මහතාට ස්තුති වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=r1210263</link>
    <topic>නූතන විශාඛාවක් දෝ...</topic>
    <author>සටහන හා ඡායාරූප – මාතර විශේෂ ජයා වික්‍රම සුරේන්ද්‍ර</author>
    <content>දකුණු පළාත් සුප්‍රසිද්ධ ඉඩම් හිමි වැවිලිකරුවෙකු වන මාතර නගර සභාවේ හිටපු සභාපතිවරයෙක් හා දෙවිනුවර ශ්‍රී විශ්ණු මහා දේවාලයේ බස්නායක නිලමේවරයෙක් වු අභාවප්‍රාප්ත ඊ. එම්. ඩබ්ලිව්. ජයසූරිය මහතාගේ දෙටු දියණිය වන මංගලිකා ජයසූරිය මහත්මිය එම දෙමහල් නිවසේ හා ඉඩමේ වර්තමාන හිමිකාරිය වශයෙන් තෑගි ඔප්පුවකින් එම දේපළ නීත්‍යානුකූලව එසේ පරිත්‍යාග කළාය.දානපතිනි මංගලිකා ජයසූරිය මහත්මියගෙන් එම පරිත්‍යාග ඇතුළත් තෑගි ඔප්පුව ප්‍රදානය කෙරුණේ මාතර බෝධි ආරක්ෂක සභාවේ සභාපති ගිහාන් සමරසේකර මහතා වෙතය.ආගමික, ජාතික සෞඛ්‍ය හා විවිධ සමාජ සේවාවන් සිදුකරගෙන යන මාතර බෝධි ආරක්ෂක සභාවේ එම උසස් සේවාවන් තවදුරටත් පවත්වාගෙන යාමේ හා එහි 50 වැනි සංවත්සරය මුල්කරගෙන මේ දේපල සිය කැමැත්තෙන්ම ප්‍රදානය කළ බව මංගලිකා ජයසූරිය මහත්මිය කීවාය.ජයසූරිය වලව්ව නම් මේ දෙමහල් මන්දිරයේ භාවනා මධ්‍යස්ථානයක් පවත්වාගෙන යාමේ තම අරමුණ ඉටුකරන මෙන් ඇය බෝධි ආරක්ෂක සභාවෙන් විශේෂ ඉල්ලීමක් කළාය. එම මන්දිරයේ නවීකරණ කටයුතු සඳහා රුපියල් ලක්ෂ 10 ක් වටිනා චෙක්පතක්ද, ප්‍රදානය කෙරිණි.මේ අවස්ථාවට ප්‍රධාන ආරාධිතයා වශයෙන් සහභාගි වූ මාතර මහ නගර සභාවේ සභාපති සොසින්ද්‍ර හඳුන්ගේ මහතා මෙසේ පැවැසීය.මාතර නගර සභාවේ 42 වැනි සභාපතිවරයා වශයෙන් මට මෙම සුවිශේෂී අවස්ථාවට සහභාගි වීමට හැකිවීම අගය කරනවා.ජයසූරිය වලව්වේ ප්‍රථම හිමිකරු වන මාතර නගර සභාවේ හිටපු සභාපති ඊ. එම්. ඩබ්ලිව්. ජයසූරිය මහතා මාතර නගරයේ හා දෙවිනුවර පූජා නගරයේ ප්‍රගතියට අනූපම මෙහෙවරක් ඉටු කර ඇති බව අවිවාදයෙන් පිළිගැනීමට සිදුවෙනවා.ජයසුරිය පවුලේ සොහොන් බිම වශයෙන් පවත්වාගෙන ගිය මාතර නූපේ මංසන්ධිය ආශ්‍රිත අකුරැස්ස පාරේ පිහිටි එම සොහොන් බිමේ තිබුණු සොහොන් ‍ෙකාත් එම ස්ථානයෙන් ඉවත් කර මාතර පොදු සුසාන භූමියේ තැන්පත් කර එම භූමිභාගය මාතර මහ නගර සභාවට නීත්‍යානුකූලව පරිත්‍යාග කර තිබෙනවා. එම භූමියේ නිදහස් ආයුර්වේද ප්‍රතිකාර මධ්‍යස්ථානයක් ආරම්භ කිරීමට සැලසුම් කර තිබෙනවා.මාතර බෝධි ආරක්ෂක සභාවේ ලේකම් චන්ද්‍රසිරි කන්ඩම්බි මහතා, ආගමානුකූලව ජීවත්වන ජයසූරිය පවුලේ මේ ප්‍රදානයන් නිසා බෝධි ආරක්ෂක සභාවේ සේවාවන් තවදුරටත් පුළුල් කිරීමට හැකිවනවා. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=r1210264</link>
    <topic>අම්පාරේ අලි කරදරයට විදුලි වැටක් දැයට කිරුළෙන් රු. මිලියන 265ක්</topic>
    <author>දෙහිඅත්තකණ්ඩිය සමූහ</author>
    <content>දැයට කිරුළෙන් මහවැලි සී කලාපයේ වන අලි ප්‍රශ්නයට තිත තැබීමට සූදානම් බව දෙහිඅත්තකණ්ඩිය නේවාසික ව්‍යාපාර කළමනාකාර කාර්යාලයේදී නේවාසික ව්‍යාපාර කළමනාකාර එච්. එම්. රණසිංහ මහතාගේ ප්‍රධානත්වයෙන් පැවැති සාකච්ඡාවකදී අනාවරණය විය.අලි වැට නවීකරණයට රු. මිලියන 265 මුදලක් වෙන්කර ඇති බව පැවසුවේ ආචාර්ය සරත් වීරසේකර මහතාගේ සම්බන්ධීකරණ ලේකම් දෙහිඅත්තකණ්ඩිය ප්‍රාදේශීය සභා මන්ත්‍රී දුමින්ද රණවීර මහතාය.ගිරුඳුරුකෝට්ටේ සිට යත්තුරේ දක්වා කි. මී. සියයක් (100) කලාපයේ අලි වැටට අයත් වෙයි.කි. මී. 7 දැනට විනාශවී ඇත.වන අඩවි ආරක්‍ෂක ජයසෝම රත්නායක, දෙහිඅත්තකණ්ඩිය වැඩබලන පොලිස් ස්ථානාධිපති පොලිස් පරීක්‍ෂක නිමල් බණ්ඩාර, මහවැලි නිලධාරීන් සහ ගොවි සංවිධාන නායකයන් පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=r1210265</link>
    <topic>කුරුණෑගල මාධ්‍යවේදීන්ට නොමිලේ “ඩොන්ගල්”</topic>
    <author/>
    <content>කුරුණෑගල මාධ්‍යවේදීන්ට අන්තර්ජාල පහසුකම් ලබාගැනීම උදෙසා නොමිලේ ‘‘ඩොන්ගල්’’ ප්‍රදානය කිරීම පළාත් පාලන සහ පළාත් සභා නියෝජ්‍ය ඇමැති ඉන්දික බණ්ඩාරනායක මහතා විසින් පසුගියදා හෙට්ටිපොළ ප්‍රජාශාලාවේ දී සිදුකරන ලදී.නියෝජ්‍ය ඇමැති ඉන්දික බණ්ඩාරනායක මහතා විසින් මොබිටෙල් ආයතනය හරහා මේ ඩොන්ගල් ලබා දුන්නේය.මෙදින මාධ්‍යවේදීන්ට අන්තර්ජාල පහසුකම් ලබාගැනීම උදෙසා ඩොන්ගල් භාවිතා කිරීම පිළිබඳ වැඩමුළුවක් මොබිටෙල් ආයතනය මඟින් පවත්වන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=r1210266</link>
    <topic>පොලිසිය පන්නද්දී දිවගිය අමාරිස් නාන ළිඳ ළඟ නැවතිලා</topic>
    <author/>
    <content>අමාරිස් පෙදෙරේරුවෙකි. දරු පවුල ආරක්‍ෂා කිරීමට යෙදවූවේ ලැබෙන වැටුපෙන් අඩකි.ඉතිරි මුදල හොර මත්පැන් පොළටය. වැඩ හමාරවී ගෙදර එන ගමන් තිප්පොළට ගොඩවීම ඔහුට පුරුද්දක්ව තිබිණි.ඔහු වැඩට ගෙන යන ආම්පන්නද සමහර දිනවලට තිප්පොලේම අමතකව යන මුත් පසුදින උදයෙන්ම පැමිණ රැගෙන යන්නේය.මොහුට කුමන අයුරකින් කියා සිටියද බීමත්කම නතර කිරීමට නොහැකි තැන බිරිය කරබාගෙන සිටියාය.කොපමණ මත් වුවත්, වැනි වැනී ගෙදර ගියත් අමාරිස් තවම පොලිසියට කොටු නොවූයේය.මේ තිප්පොළ පිළිබඳව ගමේ පිරිසගෙන් පොලිසියට තොරතුරු ලැබීම නිසා පොලිසිය ද සිටියේ සෝදිසියෙනි. එදිනද පුරුදු ලෙසම හවස් යාමයේ ආම්පන්න ටිකද රැගෙන තිප්පොළට ගොඩවැදුණු අමාරිස් මත්වෙමින් සිටියේය.තවත් සගයින් හත්අට දෙනකු එහි වූහ.නියම වේලාව බලා පොලිස් නිලධාරීන් තිප්පොළට කඩාපැන්නේ ඔවුන්ට පැනයාමට තිබූ මඟ අහුරමිනි.කෙසේ හෝ තුන්හතර දෙනකුට දිවයාමට හැකිවිය. අමාරිස් ද දුවයන පිරිසේය. මොවුන් පසුපස පොලිස් නිලධාරීන්ද එළවති.අඩිපාරක් ඔස්සේ දිව යන අමාරිස් දුටුවේ කාන්තාවන් හතරපස්දෙනකු ළිඳකින් දියනාන අන්දමයි.ක්‍ෂණිකව නුවණ පාදාගත් ඔහු, මේ කාන්තාවන් අතරට පැන සැඟවීමට උත්සාහ කරමින් කාන්තාවක් අත තිබූ බාල්දියක් ද උදුරා ගැනීමට තැත්කළේය.කෝප වූ කාන්තාවන් මොහුට බාල්දිවලින් පහරදෙන්නට වූහ.පසුපසින් පැමිණි පොලිස් නිලධාරියාට මොහු අල්ලාගැනීමට එය පහසුවක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=r1210267</link>
    <topic>පුත්තලමේ වන අලින්ටඅපල කාලයක්</topic>
    <author/>
    <content>පුත්තලම අඩවියේ වන අලින්ට තරමක අපලකාලයක් මේ දිනවල ලබා ඇත. පිට පිටම වල් අලින් කිහිපදෙනෙක්ම වෙඩි වැදීමෙන්, විදුලි රැහැන්වල ගැටීමෙන් මිය ගොස් ඇත.කොට්ටුකච්චිය ඩිපෝ වත්ත පිටුපස වනාන්තරයේ ඇතින්නක් දෙපාවල ආබාධයකින් වැටී ඇත. අනුරාධපුර පුත්තලම කොට්ඨාස භාර වනජීවී වෛද්‍ය චන්දන ජයසිංහ මහතා සත්කාර කණ්ඩායමක් සමග පැමිණ ප්‍රතිකාර ලබා දෙන නමුත් නැගිට සිටීමට අසීරුවී තිබේ.බැකෝ යන්ත්‍රයක් යොද ගනිමින් ඇතින්න නැගිටවීමට උත්සාහ ගත් නමුත් එම කටයුත්තද අසාර්ථක වී ඇත.වයස අවුරුදු 35ක් පමණ වූ දළ ඇතින්න අඩි 9ක් පමණ උස ඇත. වම් කකුළේ සිදුවී ඇති ආබාධයක් මත සති ගණනක් කකුල අද්දමින් වන අලි රෑන සමඟ ඇවිද්ද බව ගම්මු ප්‍රකාශ කරති.එසේ ගමන්කිරීම නිසා උකුල් ඇටවලට යම් හානියක් සිදුවීම මත ඇතින්න වැටී ඇතිබව වෛද්‍ය චන්දන ජයසිංහ මහතා අනුමාන කරයි.විහාරගම හේනකදී බඳීන තුවක්කුවක් පත්තුවී මේ ඇතින්න කකුලක් ආබාධව සිටි බව ඇතැම් ගම්වැසියන්ගෙන් පැවසෙයි. කෙසේ නමුත් නැගිටීමට නොහැකි ඇතින්නගේ තත්වය නම් බරපතළ වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=r1210268</link>
    <topic>බලපත්‍ර ලබා දෙන්නැයි කඩහිමියන් උද්ඝෝෂණයක</topic>
    <author/>
    <content>හසලක නගරයේ වසර 40ක් වෙළෙඳාම් සිදුකළ කඩ හිමියන් 24 දෙනකු පසුගියදා තමන්ගේ කඩ සියල්ල වසා දමා නගර මධ්‍යයේ විරෝධතාවයක නිරතවූහ.වසර 40ක් භුක්ති විඳි නගර මධ්‍යයේ පිහිටි තමන්ගේ වෙළෙඳසැල් සඳහා දිගුකාලීන “නොදියුණු වෙළෙඳ සැල් බලපත්‍රයක්” ලබාදෙන ලෙස මහියංගණය නියෝජ්‍ය ඉඩම් කොමසාරිස් කාර්යාලයෙන් ඉල්ලා සිටියද ඔවුන් එය පැහැර හරින බව කඩ හිමියෝ පවසති.“වසර 40ක් පදිංචි මොවුන් මේ ඉඩම්වල අයිතිය දෙන්නැයි ජනපති තුමාගෙන් ඉල්ලා සිටිය අතර පුවරු ඔසවාගෙන වෙළෙඳසල් හිමියන් තමන් ගේ ඉල්ලීම් ලබා දෙන ලෙස වගකිවයුතු නිලධාරීන්ගෙන් ද ඉල්ලා සිටියහ.මහියංගණ නියෝජ්‍ය ඉඩම් කොමසාරිස් කාර්යාලයෙන් මේ පිළිබඳ විමසූ විට මිනිපේ සම්බන්ධීකරණ කමිටුවේදී සහ මහනුවර දිස්ත්‍රික් කමිටුවේදී ගත් තීරණයක් නිසා මෙම ඉඩම්වල අයිතිය මිනිපේ ප්‍රාදේශීය සභාවට අයිති බවත්, ප්‍රාදේශීය සභාවේ ඉඩම් සඳහා තමාට වෙළෙඳ බලපත්‍ර ලබාදීමට නොහැකි බව නියෝජ්‍ය ඉඩම් කොමසාරිස් සරත් කුමාර මහතා ප්‍රකාශ කර සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=s1210261</link>
    <topic>ක්‍රීඩා ඇමැතිගේ දූරදර්ශී බවට ඔලිම්පික් කමිටුවෙන් පැසසුම්</topic>
    <author/>
    <content>දකුණු ආසියානු ක්‍රීඩා උලෙළේ ජයග්‍රහණ වෙනුවෙන් දර්ශනයක් ඇති,ක්‍රීඩා ඇමැති මහින්දානන්ද අලුත්ගමගේ මහතාට සියලු අංශවලින් සහයෝගය ලබා දිය යුතු බව ජාතික ඔලිම්පික් කමිටු සභාපති හේමසිරි ප්‍රනාන්දු මහතා පවසයි.මෙතෙක් සිටි ඇතැම් ක්‍රීඩා ඇමැතිවරු ආසියානු ජයග්‍රහණ,තවත් සමහරෙක් ඔලිම්පික් ජයග්‍රහණ ගැන සිහින මැවූවද,ක්‍රීඩාවේ යථාර්ථවාදී ගමන හොදින් තේරුම් ගත් මහින්දානන්ද අලුත්ගමගේ මහතා ශ්‍රී ලංකාව දකුණු ආසියානු කළාපයේ ක්‍රීඩා බලවතා කිරීමට ගන්නා අවංක උත්සහය අගය කළ යුතු බව ප්‍රනාන්දු මහතා පෙන්වා දෙයි.දකුණු ආසියානු ක්‍රීඩා උලෙළ වෙනුවෙන් ක්‍රීඩා ඇමැතිතුමා ක්‍රියාත්මක කරන දූරදර්ශී වැඩ පිළිවෙලට සම්පූර්ණ සහයෝගය ලබා දීමට ජාතික ඔලිම්පික් කමිටුව කැපවී ක්‍රියා කරන බවද ප්‍රනාන්දු මහතා සදහන් කළේය.ශ්‍රී ලංකාවේ අභිමානය නංවන එම වැඩ පිළවෙල තව තවත් ශක්තිමත් කිරීම ක්‍රීඩක ක්‍රීඩිකාවන්ගේත්, ක්‍රීඩා සංගම්වලත් යුතුකම හා වගකීම බව ඔලිම්පික් කමිටු සභාපතිවරයා අවධාරණය කළේය.දකුණු ආසියානු ක්‍රීඩා උලෙළේදී ශ්‍රී ලංකාව වැඩිම පදක්කම් ප්‍රමාණයක් දිනා මෙවර ඉන්දියාව පරාජය කළ යුතු බවට ක්‍රීඩා ඇමැතිවරයා සියලු ක්‍රීඩා සංගම් වෙත ඉලක්කයක් ලබා දී ඇත.ක්‍රීඩා උලෙළ වෙනුවෙන්ම සම්බන්ධීකරණ කාර්යාලයක් විවෘත කොට ක්‍රීඩා සංගම් වලට අවශ්‍ය පහසුකම් ලබා දීමට මේ වන විට පියවර ගෙන තිබේ.තවද ක්‍රීඩා සංචිත වෙනුවෙන් අමාත්‍යංශ අරමුදල් වැය කොට ක්‍රීඩක ක්‍රීඩිකාවන් ගේ පුහුණුවීම්ද ආරම්භවී ඇත.මලල ක්‍රීඩා සංචිතයේ පුහුණුකරුවන්ට හා ක්‍රීඩක ක්‍රීඩිකාවන්ට පමණක් මසකට රුපියල් මිලියන 1.3ක මුදල් දීමනාවක් අමාත්‍යංශය ලබා දෙයි.මලල ක්‍රීඩා නේවාසික සංචිතයේ කෑම බීම හා ඉදුම් හිටුම් වෙනුවෙන්ද අමතරව මුදල් වැය කරමින් සිටී.දකුණු ආසියානු ක්‍රීඩා උලෙළට තවත් වසරකටත් වැඩි කාළයක් තිබියදී මෙවැනි සූදානමකින් කටයුතු කිරීම ඉතිහාසයේ කවරදාකවත් සිදු නොවූවක් බව ජාතික ඔලිම්පික් කමිටු සභාපති හේමසිරි ප්‍රනාන්දු මහතා පැවැසීය.“ඔලිම්පික් කමිටුව විදිහට අපි අවස්ථා කිහිපයකදීම අප පෙන්වා දුන්නා දකුණු ආසියානු ක්‍රීඩා උලෙළේ වැදගත්කම. ඒක හරියටම තේරුම් ගත්තේ මහින්දානන්ද ඇමැතිතුමා පමණයි.ඒ ගැන එතුමාට සියලු දෙනාගේම සම්පූර්ණ ගෞරවය හිමි විය යුතුයි.දකුණු ආසියාවේ වැඩිම පදක්කම් දිනා ගැනීමට අපට හැකිනම් ආසියාවේ ආශ්චර්ය කරා යන රජයේ ඉලක්කයට ළඟා විය හැකියි“ ප්‍රනාන්දු මහතා පැවැසීය.වසර 2010දී ඩකා නුවර අවසන් වරට පැවැති දකුණු ආසියානු ක්‍රීඩා උලෙළේදී ශ්‍රී ලංකාව දැඩි පසු බැසීමකට ලක්වූ අතර බංග්ලාදේශය ඉදිරියට පැමිණියේය.එහිදී ශ්‍රී ලංකාව රන් පදක්කම් 16ක් දිනා සිවුවැනි ස්ථානයට පත්වූ අතර බංග්ලාදේශය රන් පදක්කම් 18ක් දිනා තෙවැනි තැන දිනා ගත්තේය.වසර 2006දී පැවැති තරගාවලියේදී ශ්‍රී ලංකාවට රන් පදක්කම් 24ක් හිමි විය.රටවල් 8ක සහභාගීත්වයෙන් පැවැත්වෙන 12 වැනි දකුණු ආසියානු ක්‍රීඩා උලෙළ ලබන වසරේ ඉන්දියාවේ නව දිල්ලි නුවරදී පැවැත්වීමට නියමිතව ඇත.ක්‍රීඩා උලෙළ පැවැත්වෙන දින මෙතෙක් ප්‍රකාශයට පත්වී නැතත් එය 2013 සැප්තැම්බර් මාසයේ බොහෝ දුරට පැවැත්වෙනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=s1210262</link>
    <topic>ශ්‍රී ලංකා‍ මලල ක්‍රීඩා සංගමයව්‍යවස්ථා සංශෝධනයක‍ට සැරසෙයි</topic>
    <author/>
    <content>ශ්‍රී ලංකා මලල ක්‍රීඩා සංගමය ව්‍යවස්ථා සංශෝධනයකට සුදානම් වෙයි. ජාත්‍යන්තර මලල ක්‍රීඩා සම්මේලනය සතුව එක් ව්‍යවස්ථාවකුත් ක්‍රීඩා අමාත්‍යංශයට තවත් ව්‍යවස්ථාවකුත් යොමුව ඇති නිසා ඇතිව තිබෙන අවුල් සහගත තත්ත්වය මග හැරිම මෙහි අරමුණ බව ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් දයාරත්නායක මහතා පවසයි.ඒ මහතා එසේ පැවැසුවේ පෙරේදා ඔලිම්පික් නිවහනේ පැවැති මාධ්‍ය හමුවකදීය. 90වැනි ජාතික මලල ක්‍රීඩා ශූරතාවලිය වෙනුවෙන් එම මාධ්‍ය හමුව පැවැත්වුණි. ශ්‍රී ලංකාවේ ප්‍රමුඛ පෙළේ ක්‍රීඩක ක්‍රීඩිකාවන් සහභාගීවන ජාතික මලල ක්‍රීඩා ශූරතාවලිය නොවැම්බර් 1දා සිට 3දක්වා කොළඹ සුගතදාස ක්‍රීඩාංගණයේදී පැවැත්වේ.තරගාවලියට ඉසව් 44ක් ඇතුළත් වන අතර ඇවිදීම, සප්ත ප්‍රයාම හා දස ප්‍රයාම ඉසව්ද ඇතුළත්ය. ක්‍රීඩක ක්‍රීඩිකාවන් 800කට වැඩි ප්‍රමාණයක් සහභාගීවන ජාතික මලල ක්‍රීඩා ශූරතාවලියට ලංකා බැංකුවේ අනුග්‍රහය හිමිව ඇත.මාධ්‍ය හමුවේදී අදහස් දැක්වු මලල ක්‍රීඩා සභාපතිවරයා පැවැසුවේ මාස 5ක් වැනි කෙට් කාලයක් තුල අනාගත මලල ක්‍රීඩාවේ යහපත වෙනුවෙන් පියවර ගණනාවක් සංගමය ගෙන ඇති බවය. මලල ක්‍රීඩාව ප්‍රති සංවිධානය කිරීම උදෙසා උප සභාපතිවරු හත්දෙනාට විෂයන් 7ක් යටතේ කාර්යයන් පවරා ඇති බව පෙන්වාදුන් සභාපතිවරයා පැවැසුවේ ඔලිම්පික් පදක්කම්ලාභී සුසන්තිකා ජයසිංහ මහත්මියට කාන්තා හා ළමා මලල ක්‍රීඩාව දියුණු කිරීමට භාරදී ඇති බවය.තරග සංවිධානය රියර් අද්මිරාල් ෂෙමාල් ප්‍රනාන්දු, පුහුණු කටයුතු විද්‍යාත්මක හා පර්යේෂණ ප්‍රවර්ධන කටයුතු සුනිල් ජයවීර, දිස්ත්‍රික් මලල ක්‍රීඩා සංවර්ධනය අජිත් නාරගල, තාක්ෂණ නිලධාරී ප්‍රවර්ධනය එච්.ඩබ්ලිව්.නිමල්සිරි, ව්‍යවස්ථා, විනය හා තහනම් උත‍්තේජක භාවිතය වැලක්වීම එයාර් කොමදෝරු අජිත් අබේසේකර හා උතුරු නැ‍ඟෙනහිර හා පාසල් මලල ක්‍රීඩා සංවර්ධනය ටී.එම්.දේවෙන්ද්‍රන් යන මහත්වරුන්ට පවරා ඇත.එමෙන්ම ජාතික මලල ක්‍රීඩා සැලසුමක් සැකසීමට කටයුතු කර ඇති අතර එය මේ වසරේ අවසන් කරන බවද පැවැසීය. ජාත්‍යන්තර පුහුණුකරුවන් මෙරටට ගෙන්වා විශේෂඥ සහය ලබා ගැනීමට දකුණු ආසියා ක්‍රීඩා උලෙළට ප්‍රථමව සිදු කරන බවද අනාවරණය විය.මාධ්‍යවේදියකු නැගු ප්‍රශ්නයකට පිළිතුරු දුන් මලල ක්‍රීඩා ජ්‍යෙෂ්ඨ උප සභාපති සුනිල් ජයවීර මහතා පැවැසුවේ දකුණු ආසියා ක්‍රීඩා උලෙළේදී මලල ක්‍රීඩාවෙන් රන් පදක්කම් 12ක් ඉක්මවා ගැනීම සංගමයේ ඉලක්කය බවයි. රටපුරා දිස්ත්‍රික් හා අනුබද්ධ ක්‍රීඩා සංගම් 38ක් තිබුණද දැනට ක්‍රියාකාරී තත්ත්වයේ පවතින්නේ සංගම් 15ක් බැවින් අක්‍රීය සංගම් පිළිබඳ ඉදිරියේදී තීරණයක් ගන්නා බවද ජයවීර මහතා පැවැසීය.ජාතික පුහුණුකරු ඩර්වින් පෙරේරා මහතාට ද ඉලක්ක ලබාදී ජාතික සංචිතය ඉතිහාසයේ වඩාත්ම ශක්තිමත් එකක් කිරීම අනිවාර්යයෙන්ම සිදු කරන බවද අවධාරණය කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=s1210263</link>
    <topic>නවසිලන්තයට එරෙහි විස්සයි20 ගැටුමට මහේල-මාලිංග නෑ</topic>
    <author/>
    <content>ශ්‍රී ලංකාව හා සංචාරක නවසිලන්ත කණ්ඩායම අතර ලබන 30 වැනි දින පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන විස්සයි20 තරගය සඳහා උප නායක ලසිත් මාලිංග හා මහේල ජයවර්ධන විවේක ගන්වා තිබේ.ඇන්ජලෝ මැතිව්ස් නායකත්වය දරන කණ්ඩායමේ මාලිංග වෙනුවට උප නායකයා ලෙස නුවන් කුලසේකර නම් කොට තිබේ. විස්සයි20 තරගය සඳහා වන 13 දෙනාගේ සංචිතයට ශමින්ද එරංග, සචිත්‍ර සේනානායක හා උපුල් තරංග ඇතුළත් කර තිබේ. ශ්‍රී ලංකා විස්සයි20 සංචිතය මෙසේය. ඇන්ජලෝ මැතිව්ස් (නායක), නුවන් කුලසේකර (උප නායක), ඩිල්ෂාන් මුණවීර, තිලකරත්න ඩිල්ෂාන්, කුමාර් සංගක්කාර, දිනේෂ් චන්දිමාල්, ජීවන් මෙන්ඩිස්, ලහිරු තිරිමාන්න, තිසර පෙරේරා, ශමින්ද එරංග, අකිල ධනංජය, සචිත්‍ර සේනානායක, උපුල් තරංග.නවසිලන්තයට එරෙහි තරග පහකින් සමන්විත ජාත්‍යන්තර එක්දින තරගමාලාවේ පළමු තරග තුන සඳහා වන ශ්‍රී ලංකා සංචිතය මෙසේය.මහේල ජයවර්ධන (නායක), ඇන්ජලෝ මැතිව්ස් (උප නායක), තිලකරත්න ඩිල්ෂාන්, කුමාර් සංගක්කාර, දිනේෂ් චන්දිමාල්, ලහිරු තිරිමාන්න, තිසර පෙරේරා, ජීවන් මෙන්ඩිස්, නුවන් කුලසේකර, ලසිත් මාලිංග, ශමින්ද එරංග, උපුල් තරංග, රංගන හේරත්, අකිල ධනංජය, පී.ඩී. කෞශල්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=s1210264</link>
    <topic>නවසිලන්ත ක්‍රිකට් කණ්ඩායම ශ්‍රී ලංකාවේ</topic>
    <author/>
    <content>ශ්‍රී ලංකාවට එරෙහිව විස්සයි20 තරගයකට, ජාත්‍යන්තර එක්දින තරග පහකට හා ටෙස්ට් තරග දෙකකට සහභාගි වීම පිණිස නවසිලන්ත කණ්ඩායම දැන් දිවයිනට පැමිණ සිටී.පෙරේදා රාත්‍රියේ ශ්‍රී ලංකාවට පැමිණි නවසිලන්ත කණ්ඩායමේ නායක රොස් ටේලර් සහ තවත් ක්‍රීඩකයන් කිහිප දෙනෙකු නොසිටියහ.මෙම ක්‍රීඩකයන් මේ දිනවල දකුණු අප්‍රිකාවේ පැවැත්වෙන චැම්පියන්ස් ලීග් විස්සයි20 තරගාවලියට සහභාගි වෙමින් සිටීම මීට හේතුවයි.එම ක්‍රීඩකයන් ඉදිරි දිනවලදී දිවයිනට පැමිණීමට නියමිතය. ලබන අඟහරුවාදා පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන විස්සයි20 තරගයෙන් නවසිලන්ත තරග සංචාරය ආරම්භ වෙයි. තරගය පස්වරු 7.00 ට ඇරැඹේ.ඉන්පසුව දෙපිල අතර පළමු ජාත්‍යන්තර එක්දින තරගයද පල්ලෙකැලේ ක්‍රීඩාංගණයේදී නොවැම්බර් 1 වැනිදා පැවැත්වේ.පල්ලෙකැලේ තරග සඳහා ප්‍රවේශ පත් මහනුවර අබාන්ස් - සිටි සෙන්ටර් හා පල්ලෙකැලේ ක්‍රිකට් ක්‍රීඩාංගණයෙන් මිලදී ගත හැකි යැයි ශ්‍රී ලංකා ක්‍රිකට් ආයතනය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=s1210265</link>
    <topic>ශ්‍රී ලංකා කාන්තා පිලටලකුණු 20ක ජයක්</topic>
    <author/>
    <content>චීනයේ ගුවැංෂූ නුවර පැවැත්වෙන විස්සයි20 ආසියානු කුසලාන කාන්තා ක්‍රිකට් තරගාවලිය යටතේ ශ්‍රී ලංකාව ඊයේ සහභාගි වූ පළමු තරගයෙන් නේපාලය පරදවා ලකුණු 20ක ජයක් අත්කරගැනීමට සමත්විය.පළමුව පන්දුවට පහරදුන් ශ්‍රී ලංකා ක්‍රීඩිකාවෝ ඕවර 20 අවසානයේ කඩුලු 8කට ලකුණු 78ක් ලබාගත් අතර නේපාලය ඕවර 20 අවසානයේ කඩුලු 9ක් දැවී රැස් කළේ ලකුණු 58ක් පමණි.ශ්‍රී ලංකා ඉනිමේ වැඩිම ලකුණු ලාභිනිය වූ නායිකා ශෂිකලා සිරිවර්ධන ලකුණු 23ක් ලබාගත් අතර පන්දුවෙන් දස්කම් දක්වමින් කඩුලු2ක් දවාලමින් තරගයේ හොඳම ක්‍රීඩිකාව ලෙස සම්මාන දිනාගත්තාය.ශ්‍රී ලංකාව- 78/8 (ඕවර 20) ශෂිකලා සිරිවර්ධන 23 ( රුබීනා චෙට්ට්‍රි 7/4)නේපාලය – 58/9 (ඕවර 20) ශෂිකලා සිරිවර්ධන 8/2, සඳමාලී දොලවත්ත 8/2.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=s1210266</link>
    <topic>ජාතික පාසල් ක්‍රීඩා උලෙළේ දස්කම් දැක්වූපෙරමියන්කුලම අසෝක විදුහල් ක්‍රීඩකයෝ</topic>
    <author/>
    <content>උතුරු මැද පළාත නි‍යෝජනය කරමින් පසුගියදා බෙලිඅත්තේ ඩී.ඒ.රාජපක්ෂ ක්‍රීඩාංගණයේ පැවැති ජාතික පාසල් ක්‍රීඩා උලෙළට සහභාගි වූ අනුරාධපුර පෙරමියන්කුලම අසෝක මහා විද්‍යාලය උතුරු මැද පළාතෙන් වැඩිම රිදී පදක්කම් දිනා ගැනීමට සමත්විය.උතුරුමැද පළාතේ පාසල් අතරින් ඉතා අඩුපහසුකම්වලින් සමන්විත අසෝක මහා විද්‍යාලය කඩුලු පැනීමේ තරගවලදී ‍මෙසේ පදක්කම් දිනාගත්තේය.අවුරුදු 17න් පහළ මීටර් 400කඩුලු පැනීම (බාලක) ඉසව්වෙන් ගිහාන් සන්දික කෝදාගොඩ සහ අවුරුදු 21න් පහළ මීටර් 400කඩුලු පැනීමේ (බාලක) ඉසව්වෙන් චාලක උමේෂ් බණ්ඩාර රිදී පදක්කම් දිනාගත්හ.මේ ජයග්‍රහණ හිමිකරගත් ක්‍රීඩකයන් පිළිගැනීමේ උත්සවයක් ද පසුගියදා අනුරාධපුරයේ දී පැවැත්විණි.මීටර් 400කඩුලු පැනීමේ ඉසව් සඳහා කඩුලු 10ක් අවශ්‍ය වන නමුත් තම පාස‍ලේ පුහුණුවීම් සඳහා ඇත්තේ කඩුලු 5ක් පමණක් බවත්, එවැනි දුෂ්කර තත්ත්වයන් යටතේ පුහුණුව ලබමින් තම ක්‍රීඩකයන් ජයග්‍රහණ අත්කර ගැනීම පිළිබඳව ආඩම්බර වන බවත් එහි දී අදහස් දැක්වූ අසෝක මහා විද්‍යාලයේ ක්‍රීඩා පුහුණුකරු කපිල රාජකරුණා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=s1210267</link>
    <topic>මාතලේ දිසා රාජ්‍ය සේවා එල්ලේ</topic>
    <author/>
    <content>මාතලේ දිසා රාජ්‍ය සේවා එල්ලේ තරගාවලියේ පිරිමි ශූරතාව දිනා ගැනීමට මාතලේ නගරසභා පිල අත්කර ගත්තේය.එහි කාන්තා ශූරතාව දිනාගැනීමට රත්තොට ප්‍රාදේශීය සභා පිල සමත්විය.පිරිමි අවසන් මහා තරගයේ දී මාතලේ පොලිස් කණ්ඩායම ලකුණු 3 – 1ක් ලෙස පරාජය කිරීමට නුවන් රණසිංහ මෙහෙයවූ මාතලේ නගරසභා පිල සමත්විය.මෙහි තෙවැනි ස්ථානය පල්ලේපොල ප්‍රාදේශීය ලේකම් පිලට හිමිවිය.කාන්තා අවසන් මහා තරගයේ දී මාතලේ ප්‍රාදේශීය පිල ලකුණු 4 -1ක් ලෙස පරාජය කිරීමට කුමුදු රංජනීගේ නායකත්වයෙන් යුත් රත්තොට ප්‍රාදේශීය ලේකම් කාර්යාල පිල සමත්විය.කාන්තා තරගාවලියේ තුන්වැනි ස්ථානය හිමිවූයේ නාඋල ප්‍රාදේශීය ලේකම් කාර්යාල පිලටය.මේ තරගාවලියේ දක්ෂතම එල්ලේ ක්‍රීඩකයා‍ ලෙස මාතලේ නගරසභා පිලේ ජී.මනෝහරන් සම්මාන දිනූ අතර දක්ෂතම එල්ලේ ක්‍රීඩිකාව ලෙස රත්තොට ප්‍රාදේශීය ලේකම් කාර්යාල පිලේ කුමුදු රංජනී සම්මාන දිනුවාය.      .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=s1210268</link>
    <topic>අන්තර් පාසල් අවුරුදු 15න් පහළ ක්‍රිකට් තරගාවලියේ ශූරතාව . . . .</topic>
    <author/>
    <content>අන්තර් පාසල් අවුරුදු 15න් පහළ ක්‍රිකට් තරගාවලියේ පළමු වටයේ ශූරතාව හිමිකර ගැනීමට හ/සූරියවැව ජාතික පාසල සමත්විය. තංගල්ල ම.වි, බඳගිරිය ම.වි, මිද්දෙණිය ම.වි සහ කතරගම ම.වි පරාජය කිරීමට සූරියවැව ජාතික පාසලට හැකිවිය. ඡයග්‍රාහී ක්‍රිකට් කණ්ඩායම විදුහල්පති කේ.එස්.එම්.ජයසිරි, ආචාර්ය විතාරන්දෙණියේ වජිරවංශ හිමි ඇතුළු ක්‍රීඩා ගුරු මහත්ම මහත්මීහුද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>26</day>
    </date>
    <link>http://www.dinamina.lk/2012/10/26/_art.asp?fn=f1210261</link>
    <topic>හිතට දුක වුණත් හමුදාව ව‍ෙග් ඉන්න බලමු</topic>
    <author/>
    <content>ඇමැතිවරුන් කම්මැලි වන විට නිලධාරීහු කඩිසර වෙති. කොයි තරම් කඩිසර වන්නේ දැයි කිවහොත් ඇමැතිවරයාටත් ඇමැති මණ්ඩලයටත් ආණ්ඩුවටත් හොරා අරුම පුදුම දේවල් සිදුකෙරති. එහෙත් රටේ සියලු ප්‍රශ්න ගැන රාජ්‍ය නායකයා විමසිලිමත් වූ විට නිලධාරීන් ගේ අත යට වැඩත් ඇමැතිවරයාගේ කම්මැලිකමත් අතට අසු වන්නේ ය. එපමණක් නොව කාටත් හොරා කරන හොරකම් ද හෙළිවන්නේ ය. අප මේ ප්‍රවේශය සටහන් කළේ උදාහරණ දෙක තුනක් ඇතිවය.හම්බන්තොට දිස්ත්‍රික් කමිටු විශේෂ රැස්වීමක් පසුගියදා ජනාධිපතිතුමා ගේ ප්‍රධානත්වයෙන් පැවැත්විණි. ජනාධිපතිතුමා සෑම දිස්ත්‍රික්කයකටම ගොස් පළාතේ අඩුපාඩු මෙන්ම ජනතා අවශ්‍යතා සොයා බලන්නේ ක්‍ෂණික විසැඳුම් දීමට ය. එතුමා රැස්වීම්වලට යන්නේ මන්ත්‍රීවරුන් නිලධාරීන් කරන කතාවලින් කන් ගොඩ කරගෙන කොළඹ ඒමට නොවේ. එසේ එන නායකයෝ අතීතයේ නොසිටියා නොවේ. රාජ්‍ය නායකයා ගුවනින් යද්දී විශාල ඉලුක්හේන් පෙන්වූයේ සරුවට වැවුණ කුඹුරු යායවල් ලෙසට ය. උෂ්ණ දේශගුණයක් සහිත හම්බන්තොට නගරයේ පිහිටි තානායම ඉදිරිපිට පොකුණ ලස්සන නෙළුම් මල් පිපී තිබෙනු දැක රාජ්‍ය නායකයා අමන්දානන්දයට පත් විය. ඈත පළාතකින් ගලවා ගෙන අවුත් පොකුණේ සිටවූ ඒවා බව රාජ්‍ය නායකයා දැන සිටියේ නැත.මේ කිසිවකින් වත්මන් රාජ්‍ය නායක මහින්ද රාජපක්‍ෂ මහතා රවටන්නට මන්ත්‍රීවරුන්ට නිලධාරීන්ට නොහැකි වන්නේ ඔහු ප්‍රශ්න ගැන මනා අවබෝධයකින් කටයුතු කරන බැවිනි. ගමේත් නගරයේත් සියලු ප්‍රශ්න හා ගැටලු පිළිබඳ ඔහුට ඇත්තේ මනා දැනුමකි. ඒ නිසා කිසිම නිලධාරියකුට එතුමා රවටන්නට බැරිය. හම්බන්තොට විශේෂ කමිටු රැස්වීමේ දී ඇමැතිවරයාටත් හොරා ඇමැති මණ්ඩලයට කොළයක්වත් නොදා යාල අභය භූමියේ සංචාරක හෝටල් කඳවුරු පෞද්ගලික අංශය මඟින් විවෘත කර ඇති බව හෙළිකර ගත්තේ ය.මෙය විෂය භාර ඇමැතිවරයාවත් නොදැන සිටීම ජනාධිපතිතුමා ගේ මවිතයටත් තරමක කේන්තියටත් හේතු විය. පෞද්ගලික අංශය යාල අභය භූමිය තුළ ඉදිකර ඇති සියලු ඉදිකිරීම් වහාම ඉවත් කරන ලෙස එවේලේම වාචික නියෝගයක් දුන්නේ ය. එම නියෝගය අසන්නට නියෝජ්‍ය ඇමැතිවරයා ද එහි සිටියේ ය.සියලු දෙනා ක්‍රියාත්මක විය. පසුවදාම වැඩේ පටන් ගත්තේ ය. පෞද්ගලික අංශය ඇතැම් නිලධාරීන් දැනුවත්ව ඉදිකළ සියලු ඉදිකිරීම් යාල අභය භූමියෙන් ඉවත් කෙරුණි.කවුදෝ නිලධාරියකු විසින් කරන ලද ප්‍රකාශයකින් සාමාන්‍ය ජනතාව පමණක් නොව ඇමැතිවරු ද ඊයේ පෙරේදා කලබලයට පත් වූහ. ඒ ජල බද්දක් ගැනය. ළිංවලින් ආණ්ඩුව බද්දක් ගැනීමට යන බවට ප්‍රචාරයක් පැතිර ගියේ ය. එය ආණ්ඩුවේ නිල ප්‍රකාශයක් සේ මාධ්‍යවල පළ විය. මෙය නන්නත්තාර වී සිටින - සටන් පාඨ අහේනියකින් පෙළෙන විපක්‍ෂයට මහා ආශීර්වාදයක් විය. බඩු මිල ප්‍රශ්න මැද දිවි ගෙවන ජනතාවගේ ළිඳෙන් ද බද්දක් ගන්නා බවට පුවත් මාධ්‍ය ඔස්සේ පළවූ විට විවිධ කතා පැතිරුනේ අධිවේගයෙනි. එය පාර්ලිමේන්තුවට ද ගියේ ය. ජල සම්පත් ඇමැති දිනේෂ් ගුණවර්ධන ඍජු පිළිතුරක් දුන්නේ ය. ඔහු කීවේ ළිංවලින් බද්දක් අය නොකරන බවයි. එය කවුරු හෝ නිලධාරියකු කළ ප්‍රකාශයක් පමණක් බවත් ඔහු කියා සිටියේ ය. ඒ අනුව ළිං බදු ගින්න නිවා දැමුවේ ය.විපක්‍ෂ නායක – එජාප නායක රනිල් වික්‍රමසිංහ මහතා දැන් හමුදා විනය ගැන කතා කරන්නට පටන් ගෙන තිබේ. ඒ එක්සත් ජාතික පක්‍ෂයට ඒ තරමටම විනය හිඟයක් පවතින බැවිනි. එම පක්ෂයටත් එහි සාමාජිකයනට පමණක් නොව නායකයාටත් විනය හිඟවීම ජනතාවට ප්‍රශ්නයක් නම් නොවේ. එහෙත් මෙම විනය ප්‍රශ්නය පාර්ලිමේන්තු මන්ත්‍රීවරුන් තිදෙනකුටත් පළාත් සභා මන්ත්‍රීන් දෙදෙනකුටත් බලපෑවේ ය. ඒ නිසා මෙම විනය ප්‍රශ්නයත්, එය පිරිසකට බලපෑ සැටිත්, පසුබිම් වූ කතාවක් මෙහිදී ඉතා ලුහුඬින් විමසා බැලීම වටී.එක්සත් භික්‍ෂු බල මණ්ඩලයට හදිසියේම විධායක ජනාධිපති ක්‍රමය සිහිපත් විය. එය අහෝසි කළ යුතු බවට ජනතා මතයක් ගොඩනැංවීම එම භික්ෂුන් වහන්සේ ගේ අරමුණ විය. හිටිහැටියේ භික්ෂු බල මණ්ඩලය විධායක ජනාධිපති ක්‍රමය අහෝසි කළ යුතු යයි තීන්දු කළේ ඇයි ද යන්නත් විධායක ජනාධිපති තනතුරට තරග කිරීමට සිටින සරත් ෆොන්සේකා මෙම රැලියට සම්බන්ධ කර ගත්තේ ඇයි ද යන්නත් ගැටලුවකි. එහෙත් මෙම විධායක ජනාධිපති පදවිය අහෝසි කරන ජන රැලිය නිසා අපල උපද්‍රවයක් ඇති වූයේ එක්සත් ජාතික පක්‍ෂයට ය. එක්සත් ජාතික පක්ෂයේ පාර්ලිමේන්තු මන්ත්‍රීන් වන පාලිත රංගේ බණ්ඩාර, පාලිත තෙවරප්පෙරුම, අශෝක අබේසිංහ යන අයටත් පළාත් සභා මන්ත්‍රීන් වන මෛත්‍රී ගුණරත්න, ශිරාල් ලක්තිලක යන අයටත් අපලය පලදී තිබේ. වරෙක සරත් ෆොන්සේකා දිනවන්නට එක වේදිකාවට ගොඩ වූ රනිල් වික්‍රමසිංහ තමන්ගේ මන්ත්‍රීවරුන්ට තහංචියක් දැම්මේ ය.හයිඩ් පිටියේ රැලියට ගියොත් බලාගෙන යි” යන්න එම තහංචිය විය. එම තහංචිය දැම්මේ එජාප කෘත්‍යාධිකාරී මණ්ඩලය ගත් තීරණයක් මත ය. කරු ජයසූරිය මහතා රැලියට සහභාගි වන බව මුල සිටම කීවේය. ඒ නිසා කරු ජයසූරියගේ ගැම්ම නිසා තවත් පස් දෙනෙක් එම රැලියට යන බව ප්‍රකාශ කළහ.ඒ පස් දෙනාගෙන් තදින්ම සිටියේ රංගේ බණ්ඩාර ය. ඔහු කීවේ එල්ලුවත් යන බව ය. ඒ අනුව ඔවුහු පස් දෙනාම ගියහ. දැන් ඒ පස් දෙනාගේ පක්ෂ සාමාජිකත්වය තහනම් කැර ඇත. කරු ජයසූරිය ගියා නම් ඔහුට ද එම දඬුවම අයත් වෙයි. දඬුවම් දීමට වයස ජ්‍යෙෂ්ඨත්වය, කලින් පක්‍ෂයේ දැරූ තනතුරු කිසිවක් රනිල් ගණන් ගන්නේ නැත. දැන් පක්ෂය තහනම් කළ පස් දෙනාට නිදහසට කරුණු කියන්නට දින හතක් කල් දී තිබේ.හයිඩ් පාක් රැලියද ඒ හැටි ජවයක් ප්‍රදර්ශනය කළේ නැත. සෙනඟ සිතූ තරම් ආවේ නැත. පොලිසිය කලබල වී පාරවල් නොවැසුවා නම් නිදහසේ වාහන ගමනාගමනයට අවහිරයක් නැත. අන්තිමට සිදු වූයේ රණසිංහ ප්‍රේමදාස ආණ්ඩුවේ බෝධි පූජා පැවැත්වූ මීටියාගොඩ ගුණරතන හිමියන් ඉදිරියේ සරත් ෆොන්සේකා දණ නමා සිටීම පමණි. දණ නමා සංඝරත්නයට නමස්කාර කිරීමේ වැඩි පුරුද්දක් ෆොන්සේකාට නැත.මෙම සිද්්ධියේ දී වික්‍රමසිංහ මහතා විනය ප්‍රමුඛත්වයට ගෙන තදින් ක්‍රියා කර තිබේ. හිතට දුකක් ආවත් පස් දෙනාගේ පක්ෂ සාමාජිකත්වය තහනම් කරන ලිපිවලට අත්සන් කළ බව ඔහු කියා තිබේ. හමුදා විනය ගැන ඉහළින් කතා කරන රනිල් වික්‍රමසිංහ මහතාට අකමැත්තෙන් වුවද අතීතය සිහිපත් කර දෙන්නට අපට සිදුවෙයි. මෙසේ පරණ කුණු ඇවිස්සීමට සිදුවීම ගැන අපට දුකය, එහෙත් නොකියා බැරිය.අපේ හමුදාවේ රණවිරු පුතුන් තරම් විනය ගරුක පිරිසක් තවත් නැති තරම් ය. ඔවුන්ගේ විනය ගරුකභාවය වඩාත් කැපී පෙනුනේ රණ බිමේ දී ය. රණ බිමේ ඔවුන් දස්කම් දක්වද්දී දස්කම් හෑල්ලුවට ලක් කරමින් වඩාත්ම සිනාසුනේ රනිල් වික්‍රමසිංහ මහතා ය.කොටින්ගේ ප්‍රබල කඳවුරක් පිහිටා තිබූ තොප්පිගල රණවිරුවන් අල්ලා ගත් විට රනිල් රටට කියා සිටියේ තොප්පිගල ඝන කැලෑවක් බව ය. ඔහුගේ ම සමීපතම ගෝලයකු වන ලක්‍ෂ්මන් කිරිඇල්ල කීවේ ඕනෑම ගොනෙකුට යුද්ධ කළ හැකි බවයි. රවි කරුණානායක නිකම් සිටියේ නැත. ඔහු රණවිරුවන්ට විනයක් නැතිවම විහිළු කළේ ය.“හමුදාව අලිමංකඩ යනවයි කියලා පාමංකඩ යනවා. කිලිනොච්චි යනවා කියල මැදවච්චි යනවා” ඒ රවිගේ හෑල්ලු කතාව යි’ ඒ නිසා හමුදා විනය ගැන ඉහළින් කතා කරන රනිල් වික්‍රමසිංහ ප්‍රමුඛ අය රණවිරුවන්ගෙන් මුලින්ම කළ යුත්තේ සමාව ගැනීම ය. එවිට එය හමුදාවේ විනයටත් වඩා වටිනා ක්‍රියාවකි.මහනුවර පළාත් අධ්‍යාපන කාර්යාලයේ විගණන නිලධාරී ලලිත් අඹන්වල මහතාට ඇසිඩ් ප්‍රහාරයක් එල්ල කිරීම මීට වසර කීපයකට පෙර කිසියම් ආන්දෝලනයකට තුඩු දුන් සිද්ධියක් විය.රජයේ නිලධාරියකුට මෙසේ ඇසිඩ් ගසා එක් ඇසකට අන්ධභාවය ලැබීමේ මෙවැනි ශෝකජනක සිද්ධියක් වාර්තා වූ ප්‍රථම වතාවද මෙය විය හැකිය.මහනුවර පළාත් අධ්‍යාපන කාර්යාලයේ රුපියල් මිලියන දාහතහමාරක පරිගණක ගනුදෙනුවක තොරතුරු සිය විගණනයෙන් හෙළි කිරීම අඹන්වල මහතාට ඇසිඩ් ප්‍රහාරයක් එල්ල කිරීමට හේතු වී තිබේ.මෙයට හත් දෙනෙක් විත්තිකරුවෝ වී රක්ෂිත බන්ධනාගාර ගත වී සිටියහ. 2002 වසරේ සිදුවූ මෙම ඇසිඩ් ප්‍රහාරයට චෝදනා ලබා සිටි අය සම්බන්ධ නඩු විභාගය වසර දහයකට ආසන්න කාලයක් විභාග වූ නිසා අඹන්වල ඇසිඩ් සිද්ධිය බොහෝ දෙනාට අමතක වී තිබුණි.ප්‍රමාද වී හෝ වරදකරුවන්ට සිර දඬුවම් නියම කිරීම අතිශයින් වැදගත් වන්නේ වැරැදි පෙන්වා දෙන රාජ්‍ය නිලධාරීන් ආරක්ෂා කිරීම අධිකරණයේ වගකීමක් බැවිනි. තීන්දුව ප්‍රකාශයට පත් කිරීමෙන් පසු මාධ්‍යයට ප්‍රකාශයක් කළ අඹන්වල මහතා මෙසේ කියා තිබේ.“මට ලැබුණ මෙම නඩු තීන්දුව ඓතිහාසිකයි. සමස්ත රාජ්‍ය සේවකයන්ට කොන්ද කෙළින් තබා ගෙන වැඩ කිරීම සඳහා ඔවුන්ගේ දෙපා ශක්තිමත් කිරීමට මෙම නඩු තීන්දුව උපයෝගී වෙනවා.මෙම නඩු තීන්දුව පෞද්ගලිකව මට ලැබුණු එකක් නොවෙයි. මෙය සමාජයට දුන් යහපත් පණිවුඩයක්. රටේ යහපැවැත්ම සඳහාත් රාජ්‍ය අරමුදල් ආරක්ෂා කිරීම සඳහාත් අප කැප වී සිටිනවා.” අඹන්වල මහතාගේ එම ප්‍රකාශය අනුව ඔහු තවමත් මහජන මුදල් ආරක්ෂා කිරීම වෙනුවෙන් කැප වී සිටින බව පෙනේ. ඔහු වැනි නිලධාරීන් තුට්ටුවට දෙකට බලවතුන් හා අපරාධකරුවන් ඉදිරියේ කොන්ද නමන අයට හොඳ ආදර්ශයකි.එමෙන්ම මහජන මුදල් ආරක්ෂා කරමින් රාජ්‍ය සේවයට කැප වී ක්‍රියා කරන රාජ්‍ය නිලධාරීන්ට මෙම නඩුවේ තීන්දුව ලොකු ශක්තියක් වන්නේ මින් ඉදිරියට මෙවැනි අපරාධවලට පෙළඹීමෙන් අපරාධකරුවන් වැළකී සිටීම නිසාය. යුක්තිය පසිඳලූ ඓතිහාසික මොහොතක් ලෙස මෙම නඩු තීන්දුව ඉතිහාසගත වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n1210271</link>
    <topic>‘දිවි නැඟුම’ උතුරු පළාත් සභාවේඅනුමැතිය‍ට යැවීම අනවශ්‍යයි</topic>
    <author/>
    <content>දිවි නැඟුම පනත් කෙටුම්පත දැනට විසුරුවා ඇති උතුරු පළාත් සභාවේ අනුමැතියට යොමුකිරීම අවශ්‍ය නොවන බව සොලිසිටර් ජනරාල් යුවන්ජන් විජේතිලක මහතා ශ්‍රේෂ්ඨාධිකරණය හමුවේ පැවසීය.“දිවි නැඟුම” පනත් කෙටුම්පතේ ව්‍යවස්ථාමය අනුකූලත්වය තීරණය කිරීම සඳහා අගවිනිසුරු ආචාර්ය ශිරාණි බණ්ඩාරනායක මහත්මිය ඇතුළු ත්‍රිපුද්ගල ශ්‍රේෂ්ඨාධිකරණ විනිසුරු මඬුල්ල හමුවේ කැඳවූ අවස්ථාවේ සොලිසිටර් ජනරාල්වරයා එසේ පැවසීය.සෑම පළාත් සභාවක් යන්නෙන් අදහස් කරනුයේ දැනට බලාත්මකව පවතින පළාත් සභා බව පෙන්වා දුන් සොලිසිටර් ජනරාල්වරයා, ඊට විසුරුවා හැර ඇති හෝ පිහිටුවා නැති හෝ පළාත් සභා අයත් නොවන බව පසුගිය ශ්‍රේෂ්ඨාධිකරණ නඩු තීන්දු උපුටා දක්වමින් පෙන්වා දුන්නේය.1991 ගොවිජන සේවා (සංශෝධන) පනත් කෙටුම්පත සම්බන්ධයෙන් ශ්‍රේෂ්ඨාධිකරණය ලබා දුන් තීන්දුව අනුව “උතුරු නැඟෙනහිර පළාත් සභාව විසුරුවා හැර තිබේ.ඒ අනුව ජනාධිපතිවරයාට “සෑම” පළාත් සභාවක්ම යන සඳහනේ අවශ්‍යතාවට අනුකූල විය නොහැකි” යනුවෙන් සඳහන් වන බව පැවසූ ඒ මහතා, “සෑම” සභාවක් යන්නෙන් බොහෝ දුරට අදහස් කරනුයේ ක්‍රියාත්මකව පවතින පළාත් සභාවක් බවට කරුණු දැක්වීය.මේ අනුව දිවි නැඟුම පනත් කෙටුම්පත විසුරුවා ඇති උතුරු පළාත් සභාවට යොමු කිරීම අනවශ්‍ය බව ද පෙන්වා දුන් ඒ මහතා, එම විසුරුවාහැරීම අභියෝගයට ලක්කර නොමැති බව ද සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n1210272</link>
    <topic>ණය එකතු කරන ‘ඒජන්සි’මානව හිමිකම් උල්ලංඝනය කරයි</topic>
    <author>විජයානි එදිරිසිංහ</author>
    <content>මෙරට පෞද්ගලික මූල්‍ය ආයතනවලින් ණය ලබාගෙන ගෙවීම් අතපසු කරන ගනුදෙනුකරුවන්ගේ එම ණය අය කරදීමේ (DEBIT COLLECTION) කුලී කොන්ත්‍රාත්තුව බාර ගෙන ඇති “COLLECTION AGENCIES” ගනුදෙනුකරුවන්ට බරපතළ ලෙස තර්ජනය කරමින් ඔවුන්ගේ මානව හිමිකම් උල්ලංඝනය වන අයුරින් ණය ගෙවීමට බලපෑම් එල්ල කරන බවට පොලිසියට පැමිණිලි ලැබී තිබේ.පාරිභෝගිකයන් ආරක්ෂා කිරීමේ පනතේ (MELC93A52/C) 940 CMR 700 කරුණුවලට අනුව ණය ගනුදෙනුකරුවන්ගේ ජීවිතවලට බලපෑම් තර්ජන එල්ල කරමින් මානව හිමිකම් උල්ලංඝනය වන ආකාරයට ණය එකතු කිරීම සම්පූර්ණයෙන් තහනම්ය.කොළඹ සහ දිවයිනේ බොහෝ ප්‍රදේශවල ණය ගනුදෙනුකරුවන්ට ඉහත සඳහන් ඒජන්සිකරුවන්ගෙන් එල්ලවන බලපෑම්වලට අදාළව පැමිණිලි සිය ගණනක් පොලිසිවලට ලැබී තිබේ. මොවුන් තර්ජන එල්ල කළත් මොවුන් කවුද යන්න කිසි විටක ණයකරුට හඳුන්වා දී නොමැත. අදාළ ණය ගැන පමණක් කතා කරති.මොවුන් එම ණය එකතු කිරීමට යොදා ගන්නා උපක්‍රමය තනිකරම “තග්” හෙවත් පාතාල ගණයේ එකකි. මූල්‍ය ආයතනවලට සම්බන්ධව ගනුදෙනු කරන ඇතැම් ගනුදෙනුකරුවන්ට මේ බලපෑම් නිසා නිවෙස්වල රැඳී සිටීමට පවා නොහැකි තත්ත්වයන් ඇතිවී 01බන බව එම පැමිණිල්ලේ සඳහන් වෙයි.මරණීය තර්ජන පමණක් නොව ඇතැම් ගනුදෙනුකරුවන්ගේ පවුල් ජීවිත පවා අවුල් කරන ආකාරයේ තර්ජන අසභ්‍ය වචනවලින් බැණ වැදීම් ආදී පහත් උපක්‍රම මේ Collection ඒජන්සිකරුවන් විසින් කරගෙන යයි.බැංකු ණය, ෆිනෑන්ස් කටයුතු ක්‍රෙඩිට් කාඩ් ගෙවීම් ඇතුළු විවිධ ආයතනවල ණය එකතු කිරීමේ කොන්ත්‍රාත්තුව එම Collection ඒජන්සි වෙත බාරදී තිබේ.රට පුරා එවැනි ඒජන්සි 15 - 25 අතර ප්‍රමාණයක් තිබේ. විවිධ තරාතිරමේ පුද්ගලයන් ඒවායේ සේවය කරනු ලැබේ.මොවුන්ට එම ඒජන්සි ප්‍රධානීන්ගෙන් උපදෙස් ලැබී තිබෙන්නේ හොඳින් හෝ නරකින් නැතිනම් කෙසේ හෝ එම ගනුදෙනුකරුගෙන් එය අය කර ගන්නා ලෙසය. ගනුදෙනුකරුවන් ගෙවන ණය මුදලින් සියයට විසි පහක් තිහක් අතර ප්‍රතිශතයක් එම Collection ඒජන්සිවලට අදාළ ආයතනය මගින් ගෙවනු ලබයි.එසේ ඒජන්සියට ගෙවිය යුතු මුදල පොලී වශයෙන් එය ගනුදෙනුකර ගෙවිය යුතු මුදලටම යොදා ඇතැම් මූල්‍ය ආයතන ණය ගනුදෙනුකරු දැඩි පීඩාවකට පත් කරන බවටද තොරතුරු ලැබී තිබේ. පාරිභෝගිකයා ආරක්ෂා කිරීමේ පනතේ සඳහන් පරිදි ණය ගනුදෙනුකරුවකුගේ ණයක් සම්බන්ධව කතා කිරීමට එම ඒජන්සිකරුවකුට දින 30 ක් තුළ දෙවරක් එම ණයකරු හමුවිය නොහැකිය. දුරකථන ඇමතුම්ද ලබාදිය නොහැකිය.ණය හිමියාගේ හෝ ආයතනයේ නම සඳහන් නොකර ණයකරු හමුවීමට හෝ දුරකථන ඇමතුම් ලබාදිය නොහැකි වෙයි.තවද පෙරවරු 8 රාත්‍රී 9 අතර කාලය තුළ පමණක් ණයකරු සමඟ කතා කළ හැකිය.ණයකරු සේවය කරන ස්ථානයට නිවෙසට පැමිණීම හෝ දුරකථන ඇමතුම් දීම ණයකරු විසින් ඒජන්සිකරුට ප්‍රතික්ෂේප කළහොත් එසේ කළ නොහැකි වෙයි.ණයකරුගේ ණය සම්බන්ධව පිටස්තර පුද්ගලයන්ට කියවිය හැකි ආකාරයේ ලිපි එවීමද කළ නොහැකිය.ණයකරුගේ ණය සම්බන්ධව ණයකරු සමඟ මිස බිරිඳ දරුවන් සෙසු ඥාාතීන් හෝ පිටස්තර පුද්ගලයන් ද සේවා ස්ථානයේ අය සමඟද කතා කිරීම ණය ඒජන්සිකරුවන්ට සම්පූර්ණයෙන් තහනම් වෙයි.ණයකරුගේ ආරක්ෂාව සම්බන්ධව මෙවැනි නීති රැසක් තිබියදී වර්තමානයේ මෙම Collection ඒජන්සි මෙම පනත සම්පූර්ණයෙන්ම උල්ලංඝනය කර ඇති බව ඔවුන්ට එරෙහිව ඇති පැමිණිලිවල සඳහන් වෙයි.ණයකරුවන් විසින් මොවුන්ගේ එම ක්‍රියා පිළිවෙළ සම්බන්ධව අදාළ ණය ලබා ගත් මූල්‍ය ආයතනවලට ද මානව හිමිකම් කොමිසමටද පැමිණිලි කර තිබේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n1210278</link>
    <topic>සරසවි ආචාර්යවරුන්ට දුන් පොරොන්දු ඉටු කිරීමට රජය විධිවිධාන සකසලා</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන්ට දුන් පොරොන්දු ඉටු කිරීමට රජය මේ වන විට සියලු විධිවිධාන සකස් කර අවසන් බව උසස් අධ්‍යාපන අමාත්‍යංශයේ ලේකම් ආචාර්ය සුනිල් ජයන්ත නවරත්න මහතා ප්‍රකාශ කරයි.ආචාර්යවරුන්ගේ පොරොන්දු ඉටු කිරීම සම්බන්ධයෙන් සාකච්ඡාවක් නොවැම්බර් 1 දා පැවැත්වෙන බවත් එම සාකච්ඡාවලින් පසු රජය දුන් පොරොන්දු ක්‍රමානුකූලව ඉටු කිරීමට පියවර ගන්නා බවත් හෙතෙම පැවසීය.සරසවි ඇඳුරන්ට දුන් පොරොන්දු ඉටු කිරීමට රජය මෙතෙක් කිසිදු පියවරක් ගෙන නොමැති බවට විශ්වවිද්‍යාල ආචාරයවරුන්ගේ සමිති සම්මේලනයේ සභාපතිවරයා කර ඇති ප්‍රකාශය සම්පුර්ණ අසත්‍යයක් බවත් රජය නිරන්තරයෙන් ආචාර්යවරුන්ගේ ගැටලු වලට විසඳුම් දිය හැකි ආකාරය සොයා බලමින් සි‍ටි බවත් නවරත්න මහතා කීවේය.ආචාර්යවරුන් සමඟ පසුගිය 24 වැනිදා සහ 26 වැනිදා සාකච්ඡා පැවැත්වීමට නියමිතව තිබුණද සමිති සම්මේලනයේ සභාපතිවරයාට පැවැති කාර්යබහුල තත්ත්වය හේතුවෙන් එම සාකච්ඡාව නොවැම්බර් 1 දාට යොදා ගත් බවත් හෙතෙම සඳහන් කළේය.විශ්වවිද්‍යාල ආචාර්යවරුන්ගේ ගැටලු විසඳීමට අදාළ චක්‍රලේඛය සම්බන්ධයෙන් සොයා බැලීමට මේ වන විට විශ්වවිද්‍යාල ප්‍රතිපාදන කොමිසන් සභාව මඟින් කමිටුවක් පත් කර තිබෙන අතර නායකත්ව පුහුණුව සම්බන්ධයෙන්ද ආචාර්යවරුන්ගේ අදහස් විමසීමට පියවර ගෙන තිබෙන බවත් ලේකම්වරයා කීවේය.ජනාධිපති කොමිසමට අවශ්‍ය අවබෝධතා රාමුව මේ වන විට සකස් කර ජනාධිපති ලේකම්කාර්යාලයට යවා තිබෙන බවත් පවසන ලේකම්වරයා විශ්වවිද්‍යාලවල ඉදිරියේදී විය යුතු වෙනස්කම් පිළිබදව සාකච්ඡා කිරීමට කමිටුවක් සකස් කීරීමට විශ්වවිද්‍යාල ප්‍රතිපාදන කොමිසන් සභාව සහ උසස් අධ්‍යාපන අමාත්‍යංශය මඟින් නම් යෝජනා කර ඇති බවත් පැවසීය.ඒ සඳහා බාහිරින් ආචාර්යවරුන්ගේ සමිති සම්මේලනයේ නියෝජිතයින් පත් කිරීමට අපේක්ෂා කරන බවත් ඔවුන්ගේ න්ම ලැබුණු වහාම එම කමිටුව පත් කිරීමට නියමිත බවත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n1210273</link>
    <topic>ලෙබනනයේ ශ්‍රී ලාංකිකයන් ගැනනිරතුරුව සොයා බලනවා</topic>
    <author>මහින්ද අලුත්ගෙදර</author>
    <content>ලෙබනනයේ වෙසෙන ශ්‍රී ලාංකිකයන් සම්බන්ධයෙන් නිරන්තරයෙන් සොයා බලා අවශ්‍ය කඩිනම් ක්‍රියාමාර්ග ගැනීමට සූදානම් බව රජය අවධාරණය කරයි.එරට ආරක්ෂාව සම්බන්ධයෙන් ඇතිවී තිබෙන තත්ත්වය පිළිබඳව අවධානය යොමු කරන ශ්‍රී ලංකා රජය ශ්‍රී ලාංකිකයන් සම්බන්ධයෙන් නිරන්තරයෙන් සොයා බලන ලෙස එරට ශ්‍රී ලංකා තානාපති කාර්යාලය දැනුවත් කර තිබෙන බව විදේශ කටයුතු අමාත්‍යාංශය සඳහන් කරයි.ලෙබනනයේ සේවය කරන ශ්‍රී ලාංකිකයන් කිසිවකුටත් මේ දක්වා කිසිඳු හිරිහැරයක් සිදුවී නොමැති අතර ඒ සම්බන්ධයෙන් අනවශ්‍ය බියක් ඇතිකරගත යුතු නැතැයිද විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා දිනමිණ ට පැවසීය.කෙසේ වුවද ලෙබනනයේ සේවය කරන ශ්‍රී ලාංකියන් සම්බන්ධයෙන් නිරන්තරයෙන් සොයා බලන ලෙසත් අදාළ තොරතුරු විදේශ කටයුතු අමාත්‍යාංශය වෙත ලබාදෙන ලෙසත් ශ්‍රී ලංකා තානාපති කාර්යාලය දැනුවත්කර තිබෙන බව පැවසූ දිසානායක මහතා ඉදිරියේදී කිසියම් අවදානම් තත්ත්වයක් ඇතිවුවහොත් ශ්‍රී ලාංකිකයන්ගේ ආරක්ෂාව සඳහා ක්ෂණික ක්‍රියාමාර්ග ගන්නා බවද වි‍ශේෂයෙන්ම ශ්‍රී ලාංකිකයන් දැනුවත් කිරීමට මෙහිදී ක්‍රියාමාර්ග ගෙන තිබෙන බවද ප්‍රකාශ කළේය.විදේශීය සංක්‍රමණික ශ්‍රමිකයන්ගේ ආරක්ෂාව සම්බන්ධයෙන් ලෙබනනයේ ශ්‍රී ලංකා තානාපති රන්ජිත් ගුණරත්න මහතා එරට විදේශ කටයුතු ඇමැතිවරයා සමඟ මේ වනවිටත් සාකච්ඡා කර තිබෙන බවද එහි දී ශ්‍රී ලාංකිකයන්ගේ ආරක්ෂාව කෙරෙහි විශේෂ අවධානයක් යොමුකර තිබෙන බවද වාර්තා වෙයි.මේ වනවිට පැය 24 පුරාම ලෙබනනයේ තත්ත්වය පිළිබඳව සුපරීක්ෂාකාරීව සිටින බවද හදිසි තත්ත්වයක් පැන නැඟුනහොත් අවශ්‍ය ක්‍රියාමාර්ග ගැනීම සඳහා කණ්ඩායම් සුදානම් කර ඇතැයිද එරට ශ්‍රී ලංකා තානාපති කාර්යාලය පවසයි.මේ වනවිට ශ්‍රී ලාංකිකයෝ 80,000 පමණ ලෙබනනයෙහි සේවය කරති. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n1210274</link>
    <topic>පොදුජන සුබසිද්ධිය උදෙසාමුස්ලිම්වරුන්ගේ කැපවීම විශිෂ්ටයි</topic>
    <author/>
    <content>ශ්‍රී ලාංකික මුස්ලිම් ජනතාව මෙරට සියලු ජනතාවගේ අභිවෘද්ධිය සඳහා කැපී පෙනෙන ලෙස දායක වී ඇතැයි ජනාධිපති මහින්ද රාජපක්‍ෂ මහතා ප්‍රකාශ කරයි.ඉස්ලාම් ලෝකයේ සමඟිය සංකේතවත් කරන හජ් උත්සවය නිමිත්තෙන් සුබ පැතුම් පණිවිඩයක් නිකුත් කරමින් ජනාධිපතිතුමා එසේ කියා සිටියි.ජනාධිපතිතුමාගේ එම සුබ පැතුම් පණිවිඩයේ මෙසේ ද සඳහන් වේ.ලොව පුරා සිය සහෝදර ජනතාව සමඟ ශ්‍රී ලාංකික මුස්ලිම් ප්‍රජාව විසින් ඊද්-උල්-අල්හා හෙවත් හජ් උත්සවය සැමරීම වෙනුවෙන් පණිවිඩයක් එවන්නේ සතුටිනි.හජ් වන්දනාවෙන් අවසන් වන කැපකිරීමේ ප්‍රතිමූර්තියක් වන මේ උත්සවය ඉස්ලාම් ලෝකයේ උසස්ම වාර්ෂික සිදුවීමයි.මෙම වසරේ දී දහස් ගණන් ශ්‍රී ලාංකික මුස්ලිම් වන්දනාකරුවන් හජ් වතාවත් ඉටු කිරීමට ශුද්ධවූ මක්කමේ දී මිලියන ගණනක් වූ සිය භක්තිගරුක වන්දනාකරුවන් සමඟ එක්වනු ඇත.කැපකිරීමේ හා අයැදීමේ දී අල්ලා දෙවියන්ගේ ශ්‍රේෂ්ඨත්වය ප්‍රකාශ කිරීමට විවිධ ජාතීන්ට හා සංස්කෘතීන්ට අයත් ඔවුන්ගේ මේ එකතු වීම ඉස්ලාම් ලෝකයේ සමඟිය සංකේතවත් කරයි.සිය ඇදහීමෙන් පෝෂණය වූ සහයෝගීත්වය පිළිබඳ අධ්‍යාත්මික ගුණයෙන් ශශ්‍රී ලාංකික මුස්ලිම් ජනතාව අප රටේ හා අපගේ සියලු ජනයාගේ අභිවෘද්ධිය සඳහා කැපී පෙනෙන ලෙස දායක වී ඇත.පී‍්‍රති ප්‍රමෝදයෙන් කෙරෙන මෙම හජ් සැමරුම සාමය සංහිඳියාව හා ජාතික සමඟිය සඳහා අනෙකුත් සියලු ජාතීන් සමඟ සහජීවනයෙන් ජීවත් වීමට ඔවුන්ගේ ඇති බැඳීම ශක්තිමත් කරවන්නක් විය යුතුයි. ශ්‍රී ලාංකික මුස්ලිම් ජනතාවට පී‍්‍රතිමත් හා සාමකාමී හජ් උත්සවයක් පතමි. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n1210275</link>
    <topic>ශ්‍රී ලංකාවේ ආයෝජනපුළුල් කිරීමට සූදානම්</topic>
    <author>මහින්ද අලුත්ගෙදර</author>
    <content>ශ්‍රී ලංකාව සමඟ දැනට සිදු කෙරෙන ආයෝජන වඩාත් පුළුල්ව සිදුකිරීමට සූදානම් බව එක්සත් අරාබි එමීර් රාජ්‍යය අවධාරණය කරයි.ශ්‍රී ලංකාව සමඟ ද්වීපාර්ශවික වෙළෙඳාම ශක්තිමත් කිරීමට අවශ්‍ය සියලු පියවර ගන්නා බවද ශ්‍රී ලංකාවේ එක්සත් අරාබි එමීර් රාජ්‍යය නව තානාපති අබ්දුල් හමීඩ් අබ්දුල් පටාහ් කේ අල්මුල්ලා මහතා සඳහන් කරයි.පසුගිය 2011 වසර අවසානය වනවිට ශ්‍රී ලංකාව සහ එක්සත් අරාබි එමීර් රාජ්‍යය අතර ද්වීපාර්ශ්වික වෙළෙඳාම ඇමෙරිකානු ඩොලර් මිලියන 1,000 ක් බව සිහිපත් කරන තානාපතිවරයා එම තත්ත්වය ඉදිරියේදී තවදුරටත් වර්ධනය වන බවද කියා සිටී.මේ අතර ඒ මහතා පෙන්වා දෙන්නේ පසුගිය 2009 වසරේදී යුද ගැටුම් සාර්ථකව නිමාවට පත් කිරීමත් සමඟ තම රජය විසින් ශ්‍රී ලංකාවේ මහා පරිමාණ ව්‍යාපෘති රැසක ආයෝජනය කර තිබෙන බවයි. පසුගිය වසරේ නොවැම්බර් මාසයේදී එක්සත් අරාබි එමීර් රාජ්‍යය විදේශ කටයුතු ඇමැතිවරයා ප්‍රමුඛ නියෝජිතයන් පිරිසක් ශ්‍රී ලංකාවට පැමිණි බවද එහිදී ශ්‍රී ලංකා - එක්සත් අරාබි එමීර් රාජ්‍යය පළමු ව්‍යාපාරික හමුව සාර්ථකව පැවැත් වූ බවද හෙතෙම සිහිපත් කරයි.සෑම සතියකදීම ශ්‍රී ලංකාව සහ එක්සත් අරාබි එමීර් රාජ්‍යය අතර ගුවන් ගමන් වාර 58 ක් පමණ සිදුවන බව පෙන්වාදෙන ශ්‍රී ලංකාවේ එක්සත් අරාබි එමීර් රාජ්‍යය තානාපතිවරයා මෙලෙස ගුවන් ගමන් වර්ධනය දෙරට අතර පවත්නා සංචාරක ආකර්ෂණයේ විශාලත්වය පිළිඹිබු කරන බවද කියා සිටී.මේ අතර ඒ මහතා පෙන්වා දෙන්නේ දෙරට අතර ද්වීපාර්ශ්වික ආයෝජන ආරක්ෂණ ගිවිසුමක් අත්සන් කිරීම කෙරෙහිද වි‍ශේෂ අවධානය යොමුකර තිබෙන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n1210276</link>
    <topic>අග්නිදිග සරසවියේ සංවර්ධන වැඩටකුවේට් අරමුදලින් රු. මිලියන 1236ක්</topic>
    <author>සමන්මලී ප්‍රියශාන්ති</author>
    <content>මෙරට උසස් අධ්‍යාපනයේ සංවර්ධන කටයුතු වෙනුවෙන් රුපියල් මිලියන 1236 ක මුදලක් (කුවේට් ඩිනාර් මිලියන 3 ක්) ලබා දීමට කුවේට් අරමුදල ඉදිරිපත් වී තිබේ.අග්නිදිග විශ්වවිද්‍යාලයීය ශිෂ්‍ය ශිෂ්‍යාවන් 700 කට අවශ්‍ය නේවාසිකාගාර ව්‍යාපෘතියක්, අධ්‍යයන සහ අනධ්‍යයන කාර්ය මණ්ඩලයේ 100 ක් සඳහා නේවාසිකාගාර, මාර්ග, පානීය ජලය, විදුලිබලය ඇතුළු යටිතල පහසුකම් සංවර්ධනය ගෘහ භාණ්ඩ, අධ්‍යාපන සහ තොරතුරු තාක්ෂණ බඩු බාහිරාදිය, උපදේශන සේවා ආදී ව්‍යාපෘති සඳහා මෙම මුදල් වැය කිරීමට අපේක්ෂිතය.මේ ව්‍යාපෘති සියල්ල 2014 වන විට අවසන් කිරීමට ද නියමිතය‍ කුවේට් අරමුදල යටතේ අග්නිදිග විශ්වවිද්‍යාලයේ ව්‍යාපෘති රැසක් ක්‍රියාත්මක කර තිබෙන අතර මේ වන විට එම ව්‍යාපෘතිවලින් සියයට 99 ක් පමණ නිම කර තිබේ.ඒ අනුව ශිෂ්‍යයන් 500 ක් සඳහා නේවාසිකාගාර ඉදිකිරීම, ආචාර්ය මණ්ඩල නේවාසිකාගාර ඒකක 22 ක්, සෞඛ්‍ය මධ්‍යස්ථානයක්, අංග සම්පුර්ණ ක්‍රීඩා පිටියක්, ඉස්ලාම් අධ්‍යයන සහ අරාබි අධ්‍යයන පීඨයක්, තාක්ෂණ අධ්‍යයන පීඨයක් සහ ශිෂ්‍ය මධ්‍යස්ථානයක් ඉදිකිරීමේ කටයුතු නිම කර ඇත.කුවේට් අරමුදලේ සහකාර අධ්‍යක්ෂ ජනරාල් හෙෂාම් අල් වකායන් මහතා පසුගිය දා උසස් අධ්‍යාපන ඇමැති එස්.බී. දිසානායක මහතා හමුවී මෙම මුදල ලබා දීම සම්බන්ධයෙන් එකඟතාව පළ කර තිබේ. මෙහිදි උසස් අධ්‍යාපන ඇමැතිවරයා ප්‍රකාශ කළේ අග්නිදිග විශ්වවිද්‍යාලයේ සංවර්ධන කටයුතු සිදු කර ගැනීම සඳහා කුවේට් අරමුදලින් ලැබුණු සහය ඉතා අගය කරන බවයි.අග්නිදිග විශ්වවිද්‍යාලයට මෙන්ම නැඟෙනහිර විශ්වවිද්‍යාලයට ද ආධාර කිරීමට කුවේට් අරමුදල කැමැත්ත පළ කර තිබෙන බවත් දිසානායක මහතා කීවේය.මෙහිදි කුවේට් අරමුදල සහ උසස් අධ්‍යාපන අමාත්‍යාංශය අතර ගිවිසුමක් ද අත්සන් තැබිණි.මේ අවස්ථාවට කුවේට් ව්‍යාපෘතියේ ආසියා ෆැසිපික් රටවල් සඳහා වන කලාපීය කළමනාකරු වලීඩ් අල් බහාර්, අමාත්‍යාංශ ලේකම් ආචාර්ය සුනිල් ජයන්ත නවරත්න, උසස් අධ්‍යාපන අමාත්‍යාංශයේ කුවේට් ව්‍යාපෘති අධ්‍යක්ෂ ජයන්ත සමරකෝන්, අමාත්‍යාංශ අතිරේක ලේකම් පියසේන රණේපුර, අග්නිදිග විශ්වවිද්‍යාලයේ උපකුලපති ආචාර්ය එම්.එම්. ඉස්මයිල් මහත්වරුන් ඇතුළු පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n1210277</link>
    <topic>පාසල් පෙළ පොත්දෙසැම්බර් 6දාට පෙර</topic>
    <author/>
    <content>ඉදිරි වසර සඳහා පාසල් පෙළ පොත් නිකුත් කිරීම දෙසැම්බර් 6 වැනිදාට පෙර අවසන් කරන බව ග්‍රන්ථ ප්‍රකාශන දෙපාර්තමේන්තුව පවසයි.පෙළ පොත් වර්ග 404ක් යටතේ පිටපත් මිලියන 38කට ආසන්න ප්‍රමාණයක් සිසුන්ට බෙදා දීමට නියමිත බව ග්‍රන්ථ ප්‍රකාශන දෙපාර්තමේන්තුවේ කොමසාරිස් ජෙනරාල් තිස්ස හේවාවිතාන මහතා පවසයි.අවම වශයෙන් වසර 3ක කාලයක් පෙළ පොතක් භාවිත කිරීම සඳහා අවධානය යොමු කළ යුතු යැයි පවසන ග්‍රන්ථ ප්‍රකාශන දෙපාර්තමේන්තු කොමසාරිස්වරයා ඒ සම්බන්ධයෙන් සිසුන්, ගුරුවරුන් සහ දෙමවුපියන් දැනුවත් කරන බව ද පවසයි.වාර්ෂිකව පෙළ පොත් මුද්‍රණය සඳහා අධ්‍යාපන දෙපාර්තමේන්තුව රුපියල් මිලියන 2600කට ආසන්න මුදලක් වැය කරනු ලබන බවත් පෙළ පොත් හොඳින් පරීශීලනය කිරිමට සිසුන් යොමුවීම වැදගත් වන බවත් ඒ මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n1210279</link>
    <topic>බංගලිදේශයේ බෞද්ධ සිද්ධස්ථානවලටඑල්ලවූ ප්‍රහාරයටඑරෙහි උද්ඝෝෂණයක් සෝල් නුවර දී</topic>
    <author/>
    <content>බංගලිදේශයේ බෞද්ධ සිද්ධස්ථාන රැසකට එල්ලවූ අන්තවාදී ප්‍රහාරයන් හෙලාදකින විරෝධතාවයක් දකුණු කොරියාවේ සෝල් නුවරදී හෙට (28) උදේ පැවැත්වේ.දකුණු කොරියානු ශ්‍රී ලාංකීය බෞද්ධ සංවිධානය මේ විරෝධතාවය සංවිධාන කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n12102710</link>
    <topic>නොරොච්චෝලය දක්වානව දුම්රිය මාර්ගයක්</topic>
    <author>ශීලා උඩුවර</author>
    <content>මහව සිට පුත්තලම පාලවී හරහා නොරොච්චෝල සහ කල්පිටිය දක්වා නව දුම්රිය මාර්ගයක් ඉදිකිරිමට යයි.මේ පිළිබද ශක්‍යතා අධ්‍යයනයක් ප්‍රවාහන අමාත්‍යංශය හා දුම්රිය දෙපාර්තමේන්තුව මේ දිනවල කරගෙනයන බව දුම්රිය දෙපාර්තමේන්තුවේ නිලධාරියෙක් පැවසීය.ත්‍රිකුණාමල වරායේ සිට නොරොච්චෝල නව විදුලි බලාගාරයට ගල් අඟුරු ප්‍රවාහනය කිරීමට මෙයඉදිකරන අතර, කල්පිටිය දක්වා දීර්ඝ කරනුයේ තලවිල දේවස්ථානය වෙත යන බැතිමතුන්ගේ ගමන්පහසුව සඳහාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n12102711</link>
    <topic>රුක්මණීදේවිය නමින්වෙබ් අඩවියක්</topic>
    <author/>
    <content>අසහාය ගායිකා සහ නිළි රැජිණිය වූ රුක්මණීදේවී මියගොස් මේ 28 දාට වසර 34 ක් සපිරේ. රුක්මණීදේවියගේ නිල වෙබ් අඩවියක් විවෘත කිරීම හෙට උදේ 10 ට බෞද්ධාලෝක මාවතේ බස්නාහිර පළාත් සෞන්දර්ය නිකේතනයේදී සිනමා නිළි සහ පාර්ලිමේන්තු මන්ත්‍රිනී මාලිනී ෆොන්සේකා මහත්මියගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=n12102712</link>
    <topic>ශ්‍රී ලංකාව සහ සීෂෙල්ස් රජය අතරධීවර සහයෝගීතාව තරවේ</topic>
    <author/>
    <content>සීෂෙල්ස් ජනරජයේ ආරාධනාවක් පරිදි ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා සීෂෙල්ස් රාජ්‍ය බලා පිටත්ව ගියේය.මෙහිදී සීෂෙල්ස් රාජ්‍යයේ ස්වභාවික සම්පත් හා කර්මාන්ත අමාත්‍ය පීටර් සිනොන් මහතා හමුවී දෙරටේ ධීවර සංවර්ධන කටයුතු හා ධීවර සහයෝගීතාවය පිළිබඳව දීර්ඝ ලෙස සාකච්ඡා කිරීමට නියමිතය.මෙහිදී විශේෂයෙන්ම දෙරටේ ධීවර සහයෝගිතා සංවර්ධනය උදෙසා අවබෝධාත්මක එකඟතාවන්ට පැමිණීමට ද නියමිතය. තවද ඔක්තෝම්බර් 26 දින සිට 30 දා දක්වා අමාත්‍යවරයා සීෂෙල්ස් රාජ්‍යයේ පැවැත්වෙන මහා ප්‍රදර්ශනයට ප්‍රධාන ආරාධිත අමුත්තා ලෙස ද ආරාධනා ලැබ සිටියි.ධීවර සහයෝගතාවය ආශ්‍රිත රාජ්‍ය තාන්ත්‍රික සාකච්ඡා කිහිපයක් පැවැත්වෙන මෙහි ධීවර කටයුතු නිරීක්ෂණය කිරීමට ද වෙළෙඳ හා ආයෝජන ව්‍යාපාරිකයින් සමඟ සාකච්ඡා කිරීමට ද නියමිතය.අමාත්‍ය වෛද්‍ය රාජිත සේනාරත්න මහතාගේ නායකත්වයෙන් අමාත්‍යාංශයේ හා ආයතන ප්‍රධානීන් ඇතුළු 08 දෙනෙකුගෙන් යුත් දූත කණ්ඩායමක් මෙම සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r1210271</link>
    <topic>රජය ජනතාවගේ දිළිඳුකම පිටුදකින්නවැඩ කරද්දී විපක්‍ෂය ඊට එරෙහිව නඩු 17ක් දාලා</topic>
    <author>ගඟඉහළ සමූහ – ජගත් ජනප්‍රිය</author>
    <content>දිවි නැඟුම ඒකාබද්ධ ග්‍රාමීය සංවර්ධන දෙපාර්තමේන්තු පනත් කෙටුම්පත මගින් එකම රජයේ එකම බලාපොරොත්තුව 1990 දශකයේ 26% ක් තිබී අද වන විට 08% ක් දක්වා අඩු වී තිබෙන දිළිඳුකම ලංකාවෙන් සදහටම නැතිකර දැමීම යැයි ක්‍රීඩා ඇමැති මහින්දානන්ද අලුත්ගමගේ මහතා පැවසීය.ඇමැතිවරයා එසේ පැවසුවේ නාවලපිටිය ආසනයේ උපාධිධාරීන්ට පත්වීම් ලිපි ලබාදීම සහ වැඩිහිටියන්ට රුපියල් 1000 සහනාධාර පත ලබාදීමේ පස්බාගේ ප්‍රාදේශීය ලේකම් කාර්යාලයේ පැවති උත්සවයේදීය.ඇමැතිවරයා මෙසේ ද කීය.මෙම රජය දිළිඳුකම නැතිකරන්න පනත් ගෙනෙන විට ශ්‍රී ලංකා ඉතිහාසයේ පළමු වතාවට විපක්‍ෂය අධිකරණයේ නඩු 17 ක් දමා තිබෙනවා.එම පනතට විරුද්ධව එම පනත අහෝසි කරන්න කියලා. මෙම දිවි නැඟුම මගින් දිළිඳු ජනතාව ලක්‍ෂ 15 ක් නඟාසිටවනවා වගේම උපාධිධාරීන්ට රැකියා ලබාදීම සිදුවෙනවා.ගමේ අතුරු මාර්ග කොන්ක්‍රීට් කිරීම, මාර්ග කාපට් කිරීම, විදුලිය ලබාදීම, ගෙවතු වගාකිරීමට බීජ ලබාදීම, දුප්පත් වැඩිහිටියන්ට රුපියල් 1000 ක් සහ ආබාධිත වැඩිහිටියන්ට රුපියල් 3000 ක් ලබාදීම වැනි දැවැන්ත වැඩපිළිවෙළක් මෙමඟින් සිදු වෙනවා.උපාධිධාරී ඉතිහාසය ගත්තම උපාධි සහතිකය අතේ තියාගෙන දේශපාලඥයන් පසුපස ගිය යුගයක් තිබුණා. අපට මතකයි උපාධිධාරීන් රැකියා ඉල්ලා උද්ඝෝෂණය කරද්දී එක්සත් ජාතික පක්‍ෂය ඔවුන්ට බැටන් පොලුවලින් පහර දී පන්නා දැම්මා මාතරදී.නමුත් උපාධියේ වටිනාකම දන්නා රාජ්‍ය නායකයෙක් හැටියට මහින්ද රාජපක්‍ෂ ජනාධිපතිතුමා 2010 මහින්ද චින්තනය ඉදිරි දැක්ම මගින් ලබා දුන් පොරොන්දුවක් ඉටුකරමින් උපාධිධාරීන් 3500 කට රැකියා ලබා දීමට පියවර ගත්තා.මෙම අවස්ථාවට මධ්‍යම පළාත් මන්ත්‍රී ආනන්ද අලුත්ගම මහතා නාවලපිටිය නගරාධිපති, මන්ත්‍රීවරුන් පස්බාගේ ප්‍රාදේශීය සභා සභාපති මන්ත්‍රීවරු, ගඟඉහළ හා පස්බාගේ ප්‍රාදේශීය ලේකම්වරු, ගඟඉහළ ප්‍රාදේශීය සභාවේ සභාපති, මන්ත්‍රීවරු, රාජ්‍ය නිලධාරීහු රැසක් සහභාගි වූහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r1210272</link>
    <topic>ඩෙංගු ගැන නිතර කතා කළත් මැලේරියාව අමතක කරනු එපා</topic>
    <author>රවින්ද්‍ර මැදගෙදර – අම්පාර සමූහ වසන්ත චන්ද්‍රපාල – දිගාමඩුල්ල විශේෂ</author>
    <content>2015 වන විට ශ්‍රී ලංකාවෙන් “මැලේරියාව“ තුරන් කළ යුතු යැයි ලෝක සෞඛ්‍ය සංවිධානය දැනුම් දී තිබෙන බවත්, අද “ඩෙංගු” ගැන කතා කරනවා මිසක් මැලේරියා මදුරුවෝ ගැන කිසිවකු කතා නොකරන බවත්, අම්පාර ජාතික මැලේරියා මර්දන ව්‍යාපාරයේ ස්ථාන භාර නිලධාරී වෛද්‍ය රශික හසන්ත මහතා සඳහන් කෙළේය.ඒ මහතා මෙසේ පැවැසුවේ අම්පාර සර්වෝදය ශ්‍රමදාන සංගමය මගින් සංවිධානය කළ “මැලේරියාවෙන් තොර ශ්‍රී ලංකාවක්” යන තේමාව යටතේ අම්පාර “රිලැක්ස්” හෝටලයේ පැවැති වැඩසටහනකට සහභාගි වෙමිනි.හෙතෙම මෙසේ ද පැවැසීය.“සෞඛ්‍ය මට්ටමින් අපි ලෝකයේ හොඳ තැනක ඉන්නවා. ක්ෂය රෝගය, පෝලියෝ අපි මෙරටින් තුරන් කළා. බරවා රෝගයත් තුරන් කළ හැකි මට්ටමට අපි ඉන්නවා. අපේ රටේ මැලේරියා මර්දන ව්‍යාපාරය ආරම්භ කරලා වසර 101 ක් වෙනවා. දැන් එය අවසන් කළ යුතු කාලය එළඹිලා තියෙනවා.”30 – 40 දශකවල අපේ රටේ මැලේරියා රෝගය බහුලව තිබුණා. එම කාලයේ 80,000 ක් රෝගීන් මියගියා. එදා ජනගහනය සමඟ සාපේක්‍ෂව ගත් කළ විශාල මරණ ප්‍රතිශතයක්. එහෙත් ඒ නිසා විශාල මරණ සංඛ්‍යාවක් සිදු වූ අප රටේ ජනතාවට ඒ රෝගය පිළිබඳ අද අමතක වෙලා.අපට දැනට වඩාත්ම අවදානමක් ඇත්තේ විදේශ රටවලින් එන රෝගීනුයි. විදේශ සංචාර සඳහා යන අය මැලේරියා රෝග මර්දන ඖෂධ රැගෙන යා යුතුයි. අපි නොමිලයේ රුධිර පරීක්‍ෂාව කරල බෙහෙත් පෙති දෙනවා. විදේශ ගතවීමට සතියකට පෙර “පෙති” දෙකක් ගන්න ඕන. විදේශගත වී සිටින සෑම සතියකම පෙති දෙක බැගින් බොන්න ඕන. එසේ කළොත් රෝගය බෝවෙන්නේ නැහැ.සර්වෝදය ප්‍රජා සෞඛ්‍ය අංශයේ ජාතික සම්බන්ධීකාරක සමන් ධම්මික කුමාර, අම්පාර ප්‍රාදේශීය ලේකම් මාපා බණ්ඩාර, සර්වෝදය දිස්ත්‍රික් සම්බන්ධීකරණ නිලධාරී ධම්මික බණ්ඩාර මහත්වරු ද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r1210273</link>
    <topic>ඉංගිරිය දුම්බර වතුයායේවැසියන්ගේ දුකට කන් දෙන්න</topic>
    <author>කුරුවිට සමුහ – රූපිකා කේ. බණ්ඩාර</author>
    <content>තම මුලික අවශ්‍යතාවන් සපුරා ගැනීමට ඉඩකඩ නොලැබීමෙන් කටුක දිවිපෙවෙතක් ගෙවීමට සිදුවී තිබෙන බව, ඉංගිරිය, දුම්බර වතුයායේ, කැටේපොළ කොටසේ සේවකයෝ පවසති.මෙම අඩුපාඩු සකසා දෙන ලෙස නිතරම බලධාරින්ට ඇවිටිලි කළද පලක් වී නැති බව ඔවුහු අවධාරණය කරති.වසර දෙසිය ගණනක පැරැණි බවක් උසුලන පේළි නිවාස, ඉතාම අබලන්ව තිබෙන හෙයින් ඔවුන්ට ජීවත්වීමට සිදුවී ඇත්තේ අවදානමත් සමඟය.බිත්ති පුපුරා ගොසිනි. දිරාපත් වු වහලයෙන් වර්ෂා දිනවලට වතුර දෝරේ ගලයි. වහලවල්වල ලී ගැලවී අනතුරුදායක බව දෙගුණ තෙගුණ කරයි.පුංචි දරුවන්ද තබාගෙන මෙම නිවාසවල ඔවුන් තවමත් සිටින්නේ වෙන කිරීමට දෙයක් නැති බැවිනි.පානීය ජලය ලබා ගැනීමද මොවුන්ට බලපා ඇති තවත් ගැටලුවකි.වතුර එන ස්ථානය වටේ සිමෙන්තියෙන් බැඳ තිබෙන බව පවසන සේවකයෝ, පාර සේදී එන අපවිත්‍ර ජලයද පානය කිරීමට සිදුවන බව පවසති.මෙම ජලය සතුන්ගෙන් අපවිත්‍ර වන බවද, සමහර අවස්ථාවල ජලයට ඩීසල් මිශ්‍රවන බවද ඔවුහු පෙන්වා දෙති.ඔවුන්ගේ ඉල්ලීම වනුයේ ටැංකිය බැඳ ආවරණය කරන ලෙසය. නො.05 ලයින් පේළියේ පවුල් 14 කට තිබෙන්නේ වැසිකිළි 3 කි.තවද පවුල් 8ක් පමණ වාසය කරන්නේ පැරැණි රෝහල් ගොඩනැඟිල්ලකය. එය දිරාපත් වීම නිසා කඩා වැටීමට ආසන්නව තිබෙන බව ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r1210274</link>
    <topic>මුහුද යට කිමිදී ධීවර යාත්‍රාවක දැති රෝදයපවිත්‍ර කරමින් සිටි ධීවරයා මිය ගිහින්</topic>
    <author>කොච්චිකඩේ විශේෂ-ඩී.මිහිඳුකුල</author>
    <content>බහු දින ධීවර යාත්‍රාවක එන්ජිමට සම්බන්ධ දැති රෝදය (ප්‍රොපලර්) ශුද්ධ පවිත්‍ර කරමින් මුහුදු වතුර යට කිමිද සිටියදී පුද්ගලයකු මිය ගියේ යැයි කියන සිද්ධියක් සම්බන්ධව මීගමුව පොලිසිය පරීක්‍ෂණ ආරම්භ කර ඇත.මෙලෙස මිය ගොස් ඇත්තේ සමිඳුගම 5 වැනි පටුමග ඉරණවිල පදිංචිව සිටි ස්ටීවන්ලාගේ ජේස් ඇන්ටනී මිරැන්ඩෝ නැමැති 47 හැවිරිදි දෙදරු පියෙකි.මිය ගිය අය පාරම්පරික ධීවරයෙකි. පසුගිය 22 දා ඉරනවිල සිට ශාන්ත ආනා බහු දින ධීවර යාත්‍රාවෙන් හය දෙනෙකුගෙන් යුත් කණ්ඩායමක් ප.ව. 5.00 ට පමණ ධීවර කර්මාන්තය සඳහා දූව ගම්මානයට පැමිණ ඇත.පසුව මිය ගිය අය ප්‍රොපෙලර් එකේ (දැති රෝදේ) රෙදි කැබලි හා නූල් දැවටී ඇතැයි කියමින් එය ශුද්ධ පවිත්‍ර කිරීමට මුහුණට ආවරණයක් දමාගෙන මුහුදු ජලය යටින් බෝට්ටු පතුලට ගොස් ඇත. 5.15 ට පමණ මුහුදු ජලය යටට ගිය ඔහු පැය භාගයක් පමණ ගත වුවද ගොඩට විත් නැත.පසුව අනෙකුත් අය මුහුද යට කිමිද ඔහු සෙව්වත් හමුවී නැත. 23 දා පෙරවරුවේ සිට නාවික හමුදාවේ සහාය ද ඇතිව එම ස්ථානය අසල මුහුදු පතුලේ සොයන විට දහවල් 12.30 ට පමණ මළසිරුර හමුව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r1210275</link>
    <topic>සරසවි ඇදුරන් වැඩ වරද්දීසිසුන්ගෙන් ආදර්ශවත් ක්‍රියාවක්</topic>
    <author>එල්. පී. තිලකරත්නපොල්ගහවෙල සමූහ</author>
    <content>සරසවි ඇදුරු වර්ජනය සහ පැවැති සිසු උද්ඝෝෂණ තම යහපතට හරවාගෙන කටයුතු කරනු ලැබූ සරසවි සිසු කණ්ඩායමක් පිළිබඳ පුවතක් පසුගියදා වාර්තා විය.වාර්තා වන අන්දමට සිද්ධිය මෙසේ ය.සරසවි ඇදුරු වර්ජනයත්, සිසු අරගලත්, හේතුවෙන් පසුගිය මාස කිහිපය තුළම විශ්වවිද්‍යාල අධ්‍යාපන කටයුතු යම් තරමකට අඩාලව පැවැතිණි. බොහෝ සිසුන් ද ගම් බිම් බලා ගොස් තිබිණි.මෙම විශ්වවිද්‍යාල සිසුන් කොළඹට තදාසන්න විශ්වවිද්‍යාලයක තෙවැනි වසරේ සිසුන් ය. එකම “බෝඩිමක” කල් ගෙවති. එක් දිනක උදෑසන එක් සිසුවෙක් අනෙකුත් අයට අපූරු යෝජනාවක් කෙළේ ය.“මචං මට පොඩි වැඩක් සෙට් වුණා අපි අට දෙනාටම කරන්න පුළුවන් මොකද ‘කැම්පසුත්’ අවුල් නිසා ඒක කරමු.... උඹලා මොකද කියන්නේ” යැයි විමසුවේ ය.කීයක් හරි අතට එනවා නම් මොකක් වුණත් කමක් නැහැ අපි කරමු...” යැයි සියලුම දෙනා ඒකමතිකව කැමති විය.ඔවුනගේ අපූරු රැකියාව වූයේ විස්සයි විස්ස ක්‍රිකට් තරඟ පැවැති ක්‍රීඩාංගණය අසල ‘අයිස් ක්‍රීම්’ විකිණීමයි. ප්‍රධාන පෙළේ ආයතනයකට අයිති එම ‘අයිස් ක්‍රීම්’ විකිණීමෙන් දිනකට තරුණයෙකුට රුපියල් 1500 ක මුදලක් ද ලැබුණි.තරඟයක් නැරඹීම ට පැමිණි අදාළ විශ්වවිද්‍යාලයේ ආචාර්යවරයකු වර්ජනයෙන් පසුව විශ්වවිද්‍යාලය නැවත ආරම්භ කළ පසු දවසේම මෙම ධෛර්ය සම්පන්න සිසුන්ගේ ක්‍රියාව මහත්සේ අගැයීමට ලක් කර තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r1210276</link>
    <topic>කළුතර නයිටා ආයතනයෙන්පුහුණු වැඩසටහනක්</topic>
    <author>කළුතර මධ්‍යම සමූහ</author>
    <content>යෞවන කටයුතු නිපුණතා සංවර්ධන අමාත්‍යාංශය යටතේ පවතින ආධුනිකත්ව හා කාර්මික පුහුණු කිරීමේ අධිකාරියේ (නයිටා) කළුතර දිස්ත්‍රික් කාර්යාලය මගින් පුහුණු වැඩසටහන් රැසක් ක්‍රියාත්මක කරන බව එහි දිස්ත්‍රික් කළමනාකරු එම්. ආර්. ඩී. ඒ. එස්. ගුණරත්න මහතා කියයි.කළුතර දකුණ ගාලු පාරේ පිහිටි මෙම මධ්‍යස්ථානයේ නවීන පහසුකම් සහිත භාෂා විද්‍යාගාරයක් ද තොරතුරු හා සන්නිවේදන තාක්‍ෂණ ශිල්පි පාඨමාලාවක් ද පවත්වාගෙන යන අතර බේරුවල හෝටල් පුහුණු පාසලක් හා පරිගණක පුහුණු මධ්‍යස්ථානයක් ද, මදුරාවල ප්‍රාදේශීය ලේකම් කාර්යාලයට අනුබද්ධව පරිගණක පුහුණු මධ්‍යස්ථානයක් ද පවත්වාගෙන යයි.පෞද්ගලික වෛද්‍ය සභාව සමග ඒකාබද්ධව හෙදි පාසලක් ආරම්භ කිරීමටත්, මතුගම නගරයේ භාෂා විද්‍යාගාරයක්, පරිගණක පුහුණු මධ්‍යස්ථානයක් සමඟ මූලික පුහුණු මධ්‍යස්ථානයක් ආරම්භ කිරීමටත් එම ආයතනය සැලසුම් කර තිබේ.දැනට තම ආයතනය මගින් කළුතර දිස්ත්‍රික්කයේ තරුණ තරුණියන් 800කට පමණ ආධුනිකත්ව පුහුණුව ලබා දෙන අතර ලබන වසර වන විට එම සංඛ්‍යාව 1500 දක්වා වැඩි කිරීමට ඉලක්ක කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r1210277</link>
    <topic>නාමල්ඔය වී ගබඩාව කඩා වැටෙන්න ළඟයි</topic>
    <author>දිගාමඩුල්ල සංචාරක – පියසේන වතුදුර</author>
    <content>සීමාසහිත අම්පාර විවිධ සේවා සමුපකාර සමිතියට අයත් නාමල්ඔය ප්‍රාදේශිකයේ වී ගබඩාව කඩා වැටීමට ආසන්නය.නාමල්ඔය ගොවි ජනපදයේ ගොවීන් විසින් නිෂ්පාදනය කරනු ලබන වී මෙම ප්‍රාදේශිකයේදී මිලදී ගැනීම සඳහා අඩසියවසකට පෙර මෙම වී ගබඩාව ඉදිකරනු ලැබූවකි.ගොවීන්ගේ වී අස්වනු මිලදීගෙන ඒවා ගබඩා කිරීමට වී ගබඩා නොමැතිකම ප්‍රශ්නයක් වී ඇත.සමුපකාර ප්‍රාදේශිකය මගින් මේ වනවිට වී මිලදී ගැනීම සිදුනොකරන හෙයින් වී මිලදී ගැනීමේ ප්‍රශ්නවලට මුහුණදීමට ගොවීන්ට සිදුවී ඇත.මෙම වී ගබඩාව කඩා දැමීමට අදහස් කරගෙන සිටින අතර මුදල් නොමැතිකම නිසා අලුතින් වී ගබඩාවක් ඉදිකිරීමට නොහැකිවන බවද සී/ස අම්පාර වි.සේ.සමිතියේ සභාපති ඩී. මුණසිංහ ආරච්චි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r1210278</link>
    <topic>කටුගස්තොට පාලම හැදුවත්ගමන හෙමින්...</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>මහනුවර කටුගස්තොට මාර්ගයේ පිහිටි පරණ පාලම හේතුවෙන් පසුගිය කාලයේ දැඩි වාහන තදබදයක් පැවැති බවට වගකිව යුතු අංශ හේතු සාධක පෙන්වූ නිසා ජනාධිපතිතුමාගේ උපදෙස් පරිදි කටුගස්තොටට මං තීරු හතරේ නවීන මහ පාලමක් ලැබිණ.දැන් පාලම ලොකුය. එහෙත් වාහන තදබදය එහෙමම ය. ‘දිනමිණ’ මෙයට හේතුව සොයා බැලීමේ දී හෙළිදරව් වුණේ පාලම පළල් උණාට මහනුවර කටුගස්තොට මාර්ගය පළල් නොවීම සහ දැනටත් රථ වාහන සේල් හිමියන් මහනුවර මහයියාව ප්‍රදේශය සම්පූර්ණයන්ම තම අණසකට ගෙන සේල්වල වාහන මහ මඟ දෙපස ගාල්කර තිබීමය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r1210279</link>
    <topic>රජයේ ඉඩම්වල මිනුම් කටයුතු නැවතිලා</topic>
    <author>කළුතර මධ්‍යම සමූහ</author>
    <content>ජනතාවට රජයෙන් ලබාදී ඇති ඉඩම් නිරවුල් කර මැන කට්ටි කැඩීමේ කටයුතුවලින් ඉවත් වන ලෙස මිනින්දෝරු දෙපාර්තමේන්තුව රජයේ මිනින්දෝරුවන්ට දැන්වීම නිසා ජය භූමි වැනි ඉඩම් සහ නොයෙක් දීමනා පත්‍ර ලබාගෙන ඇති ජනතාව මහත් දුෂ්කරතාවකට මුහුණ පා සිටී.කිසිදු සැලසුමකින් තොරව මෙම ඉඩම් ලබා දීම නිසා ඒවායේ මිනුම් කටයුතුවලින් ඈත්වීමට මිනින්දෝරු දෙපාර්තමේන්තුව තීරණය කර ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r12102710</link>
    <topic>රාජගිරියේ  මත් කුඩු පැකට් 138ක් සමඟ දෙදෙනෙක් කොටු</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>රාජගිරිය හැටේවත්ත ප්‍රදේශයේ දී කුඩු පැකට් 138ක් තබාගත් පුද්ගලයන් දෙදෙනකු වැලිකඩ පොලිසියේ දූෂණ මර්දන අංශයේ ස්ථානාධිපති, උප පොලිස් පරීක්ෂක අරුණ සම්පත් මහතා ප්‍රධාන පොලිස් කණ්ඩායමක් මගින් පසුගියදා අත්අඩංගුවට ගෙන ඇත.එක් සැකකරුවෙක් ඉහතදී ද මත්ද්‍රව්‍ය ළඟ තබා ගැනීම සම්බන්ධයෙන් සිර දඬුවම් විඳි අයෙක් වේ. පසුව ඔහු විදේශ රැකියාවකට ගොස් ආපසු පැමිණ, මේ වන විට මාස 2ක් පමණ කාලයක පටන් තේ කුඩු අලෙවි කිරීමේ යෙදී සිට ඇති බව පොලිසිය කියයි.වැලිකඩ පොලිස්ථානාධිපති ප්‍රධාන පොලිස් පරීක්‍ෂක කමල් අමරසිංහ මහතාගේ උපදෙස් මත මෙම වැටලීම කර අත්අඩංගුවට ගත් සැකකරුවන්, අලුත්කඩේ අධිකරණයේ මහාධිකරණ විනිසුරු ප්‍රසන්න අල්විස් මහතා වෙත ඉදිරිපත් කරන ලදුව නොවැම්බර් 5 වැනි දින තෙක් රක්ෂිත බන්ධනාගාර ගත කිරීමට විනිසුරුවරයා නියෝග කෙළේ ය.දූෂණ මර්දන අංශයේ පොලිස් කොස්තාපල්වරුන් වන කුමාර (90707), වීරතුංග (78090) හා ආරියදාස (89449) නිලධාරිහු මෙම වැටලීම සඳහා සහාය වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r12102711</link>
    <topic>කිරිබත්ගොඩ පාරට කුණු දැම්මොත් වැඩ වරදී</topic>
    <author>කැලණිය සමූහ - එඩ්වඩ් වීරසිංහ</author>
    <content>කිරිබත්ගොඩ නගරයේ මහජනතාව පීඩාවට පත්වන අයුරින් කැළි කසළ බැහැර කිරීම්, ප්‍රමිතියෙන් තොරව සැකසු ආහාර පාන අලෙවි කිරීම, මදුරුවන් බෝවිය හැකි ලෙස ස්ථාන පවත්වාගෙන යන අයට එරෙහිව දැඩි ක්‍රියාමාර්ග ගන්නා බව කිරිබත්ගොඩ පොලිසියේ ප්‍රජා පොලිස් ඒකකය භාර ස්ථානාධිපතිවරයා පැවැසීය.කැලණිය ප්‍රාදේශීය සභාව ප්‍රදේශයේ සිදුකරන ලද පරීක්ෂා කිරීම්වලදී නොයෙකුත් ලෙඩ බෝවිය හැකි ලෙස පවත්වාගෙන යන ස්ථාන සහ අපිරිසිදු ලෙස පවත්වාගෙන යන ආපනශාලා රැසක් පිළිබඳව තොරතුරු අනාවරණය වූ බව පවසන හෙතෙම ඔවුනට දැඩි ලෙස අවවාද කර එම ස්ථාන පිරිසිදුව පවත්වාගෙන යන ලෙසට උපදෙස් දුන් බවද පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=r12102712</link>
    <topic>මීගොඩ මාළු බනිස් ගෙඩියේඉටි කොළ කැබැල්ලක්</topic>
    <author>මංජුල හිරිපිටිය - හෝමාගම සංචාරක</author>
    <content>මීගොඩ බටවල ප්‍රදේශයේ විදුහලක සිසුවකු උදෑසන ආහාරයට ගත් මාළු බනිස් ගෙඩියක ඉටි කොළ කැබැල්ලක් තිබීම සම්බන්ධයෙන් එය නිෂ්පාදනය කළ බේකරි හිමිකරුට අවවාද කළ හෝමාගම අතිරේක දිසා විනිසුරු සහ මහේස්ත්‍රාත් වයි. ආර්.බී. නෙළුන්දෙනිය මහතා, රුපියල් අට දහසක දඩ මුදලක් ගෙවීමට ද නියෝග කෙළේය.හෝමාගම ප්‍රාදේශිය සභාවේ මහජන සෞඛ්‍ය පරීක්‍ෂකවරුන් වන උදිත රණසිංහ, සමන් වන්නිආරච්චි නිලධාරීන් බේකරිකරුට විරුද්ධව අධිකරණය හමුවේ නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s12102710</link>
    <topic>මහේල මාලිංග නැති එක අපට පාඩුවක්</topic>
    <author>ප්‍රින්ස් ගුණසේකර</author>
    <content>සංචාරක නවසීලන්ත කණ්ඩායම සමඟ මේ මස 30 වැනිදා පල්ලේකැලේ දී ආරම්භ වන විස්සයි20 ජාත්‍යන්තර ක්‍රිකට් තරගයට මහේල ජයවර්ධන හා ලසිත් මාලිංගගේ සේවය ශ්‍රී ලංකා කණ්ඩායමට අහිමිවීම බලවත් පාඩුවක් බව විස්සයි20 ක්‍රිකට් නායක ඇන්ජ‍ලෝ මැතිව්ස් පැවැසීය.ම‍හේල හා මාලිංග ශ්‍රී ලංකාව සතු පළපුරුදුම ක්‍රීඩකයන් දෙදෙනෙකු බැවින් ඔවුන්ගේ සේවය සැමවිටම වැදගත් බව මැතිව්ස් පෙන්වා දුන්නේය‍. එසේ වුවද හොඳ සමබර කණ්ඩායමක් තමාට ලැබී ඇති හෙයින් නවසීලන්තයට එරෙහිව තරගය ජය ගනු හැකිබවට විශ්වාසය පළ කළේය.“අපේ කණ්ඩායමේ හොඳ දඟ පන්දු යවන්නන් ඉන්නවා. එය අපිට විශාල වාසියක්. පල්ලේකැලේ ක්‍රීඩාංගණයේ දී නවසීලන්ත කණ්ඩායම හොදින් ක්‍රීඩා කර තිබෙනවා.ශ්‍රී ලංකා කණ්ඩායමත් නවසීලන්තයේ දී හොඳ දස්කම් පෙන්වා දී තිබෙනවා. ඒ නිසා ජයග්‍රහණය පිළිබඳ අප තුළ ඇත්තේ විශ්වාසයක්.මාලිංග වෙනුවට උපනායකත්වය දරණ කුලසේකර පළපුරුදු ක්‍රීඩකයකු නිසා කණ්ඩායම තවත් ශක්තිමත්” මැතිව්ස් පැවසීය.ඔහු මේ බව පැවැසුවේ ඊයේ (26) ටාජ් සමුද්‍ර හෝටලයේ පැවැති මාධ්‍ය හමුවේදීය.‍මේ මාධ්‍ය හමුවට නවසීලන්තය නියෝජන කරමින් ජේකබ් ඔරාම් සහභාගි විය.ඔහු පැවැසුවේ නවසීලන්ත වේග පන්දු පුහුණුකරු ලෙස ශ්‍රී ලංකාවේ හිටපු දක්ෂතම ක්‍රිකට් ක්‍රීඩකයකු වන චමින්ද වාස්ගේ සේවය ලබාගෙන ඇති බවයි. ඔහු ‍මේ සංචාරයේ දී විස්සයි20, එක්දින හා ටෙස්ට් තරගවලි දී නවසීලන්ත පිලේ වේග පන්දු පුහුණුකරු ලෙස කටයුතු කරනු ඇත.“චමින්ද වාස් විශිෂ්ටතම පන්දු යවන්නෙක්. ඔහු දන්නවා ලංකාවේ තණතිලිවල හැසිරීම. ඒ තණතිල්ලේ වේග පන්දුව හසුරුවන හැටි කාටත් වඩා දන්නේ ඔහුයි. ඒ නිසා අපේ වේග පන්දු යවන්නන්ට උපදෙස් ලබා ගැනීමට සිටින හොඳම සුදුස්සා ඔහුයි.අපේ කණ්ඩා‍ය‍මේ ෂෙන් බොන්ඩ් මුල් පෙළේ වේග පන්දු යවන්නෙක්. ඔහුට වාස්ගෙන් හොඳ උපදෙස් ලැබෙයි” ඔරාම් කීය. එහිදි මාධ්‍යවේදියකු නැඟූ ප්‍රශ්නයකට පිළිතුරුදුන් ඕරාම් පැවැසුවේ මුත්තයියා මුරලිදරන්ගේ සේවය නවසීලන්ත කණ්ඩායමට ලබාගැනීම පිළිබඳ තවමත් තීරණයක් ගෙන නොමැති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s1210271</link>
    <topic>විශිෂ්ටතම ක්‍රීඩිකාව අචිනි-ක්‍රීඩකයා හේෂාන්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාසල් ක්‍රීඩා මයිලෝ වර්ණ ප්‍රදානෝත්සවයේදී වසරේ දක්ෂතම ක්‍රීඩිකාව ලෙස කොළඔ විශාඛා විදුහලේ අචිනි රත්නසිරි හා දක්ෂතම ක්‍රීඩකයා ලෙස මහනුවර ත්‍රිත්ව විදුහලේ හේෂාන් උනම්බුව සම්මාන දිනා ගත්හ.නැගී එන ක්‍රීඩිකාව ලෙස මියුසියස් විදුහලේ සුපේෂලා තිලකවර්ධන හා නැගී එන ක්‍රීඩකයා ලෙස ආසියානු ජාත්‍යන්තර පාසලේ මැතිව් අබේසිංහ සම්මාන දිනා ගත්හ. බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පෙරේදා පැවැති පාසල් ක්‍රීඩා වර්ණ ප්‍රධානෝත්සවයේදී වසරේ දක්ෂතම පාසැලට හිමි සම්මානය කොළඹ ආනන්ද විදුහලට හිමි විය.වසර පුරා ක්‍රීඩා තරගවලදී ලැබූ වැඩිම ජයග්‍රහණ වෙනුවෙන් ආනන්ද විදුහල මේ සම්මානයට පාත්‍ර විය.දක්ෂතම ක්‍රීඩිකාව අචිනි රත්නසිරි ජාත්‍යන්තර බැඩ්මින්ටන් තරග රැසකදී ජයග්‍රහණ වාර්තා කළ අතර 2011 වසරේ ජාතික ශූරිය වූවාය.හේ‍‍ෂාන් උණම්බූව දෙවැනි වරටත් දක්ෂතම පාසල් ක්‍රීඩකයාට හිමි සම්මානය දිනාගත් අතර 2012 ඔලිම්පික් උලෙළට සුදුසුකම් ලැබීම කැපීපෙනුණි.නැගී එන ක්‍රීඩිකා සුපේෂලා තිලකවර්ධන 18න් පහළ චෙස් ශූරිය වූ අතර පසුගිය කාලයේ විදෙස් තරග රැසකදී කැපී පෙනෙන දස්කම් දැක් වූවාය.මැතිව් අබේසිංහ දකුණු අසියානු කලාපයේ පිහිනුම් ශූරයෙකු වන අතර දේශීය කෙළිබිමේ දස්කම් දක්වමින් සිටී. ජාත්‍යන්තර මට්ටමේ ජයග්‍රහණ හෝ සහභාගිත්වය දක්වනු ලැබූ මෙන්ම ජාතික මට්ටමේ දක්ෂතා දැක්වූ පාසල් ක්‍රීඩක ක්‍රීඩිකාවන් 444කට පෙරේදා දිනයේදී සම්මාන පිරිනැමුණි. අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැති වර්ණ ප්‍රදානෝත්සවයට විශේෂ ආරාධිතයෙකු ලෙස ශ්‍රී ලංකා විස්සයි 20 ක්‍රිකට් නායක ඇන්ජලෝ මැතිවිස් එක්ව සිටියේය.සීමාසහිත නෙස්ලේ ලංකා සමාගමේ කළමනාකාර අධ්‍යක්ෂ ඇලෝයිස් හොප්බවර් මහතා විශේෂ ආරාධිත අමුත්තා ලෙස සහභාගි විය.නෙස්ලේ ලංකා අනුග්‍රහයෙන් 19 වැනි වරටත් පැවැති වර්ණ ප්‍රදානෝත්සවයට අධ්‍යාපන අමාත්‍යංශය හා ශ්‍රී ලංකා පාසල් ක්‍රීඩා සභාව මෙයට සංවිධාන දායකත්වය ලබා දුනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s1210272</link>
    <topic>වෙළඳ සේවා ක්‍රිකට් ප්‍රිමියර් ලීග් තරගාවලිය අද ඇරැඹේ</topic>
    <author>වර්නන් ගුණසේකර</author>
    <content>20වැනි සිංගර්-වෙළඳ සේවා ක්‍රිකට් ප්‍රිමියර් ලීග් තරගාවලිය අද ඇරැඹේ.තරගාවලිය ආරම්භ කරමින් සෙලාන් හා සම්පත් බැංකු කණ්ඩායම් මුවර්ස් පිටියේ තරග වදින අතර මාස් යුනිචෙලා, ඉදිරිසිංහ ට්‍රස්ට් ඉන්වෙස්මන්ට්ස් කණ්ඩායම් බ්ලූම්ෆීල්ඩ් පිටියේදී තරග වදිති.හෙට (28) තරග තුනක් පැවැත්වේ. එහිදී හැටන් නැෂනල් බැංකුව හා එදිරිසිංහ ට්‍රස්ට් කණ්ඩායම් මුවර්ස් පිටියේදීත්, ජෝන් කීල්ස් හා සෙලාන් බැංකුව මොරටුවේදීත්, සම්පත් බැංකුව හා මාස් යුනිචෙලා බ්ලූම්ෆීල්ඩ් පිටියේදීත් තරග වැදීමට නියමිතය.කණ්ඩායම් හතක සහභාගිත්වයෙන් ක්‍රීඩා කෙරෙන තරගාවලිය නොවැම්බර් 18 දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s1210279</link>
    <topic>අජිත්-‍ඉනෝකා-අබේවර්ධන-යෂිකාජනසතු‍ සේවා කැරම් වර්ණ ලබති</topic>
    <author/>
    <content>ජනසතු සේවා කැරම් සංගමය සංවිධානය කළ 8වැනි වර්ණ රාත්‍රියේදී 2010 වසරේ දක්ෂතම කැරම් ක්‍රීඩකයා ලෙස ලංකා ඛනිජ තෙල් නීතිගත සංස්ථාවේ අජිත් චන්ද්‍රසෝම සහ දක්ෂතම ක්‍රීඩිකාව ලෙස රාජ්‍ය ඉංජිනේරු සංස්ථාවේ ඉනෝකා අතපත්තු ද, 2011 වසරේ දක්ෂතම කැරම් ක්‍රීඩකයා ලෙස ලංකා ගමනාගමන මණ්ඩලයේ ජේ.එන්.අබේවර්ධන සහ දක්ෂතම ක්‍රීඩිකාව ලෙස ලංකා විදුලිබල මණ්ඩලයේ යෂිකා රාහුබද්ධ ද සම්මාන හා වර්ණ ලබා ගැනීමට සමත් වූහ.ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල් ක්‍රීඩා, රංජනී ජයකොඩි මහත්මියගේ ප්‍රධානත්වයෙන් මෙවර වර්ණ රාත්‍රිය පසුගියදා ‍කොළඹ ‘සී‍නෝර්’ හෝටලයේදී පැවැත්විණි.මෙහිදී ජනසතු‍ සේවා කැරම් සංගමය මගින් 2010, 2011 වසරවල පවත්වන ලද කැරම් ශූරතා තරගවලින් ජයග්‍රහණ හිමිකරගත් ක්‍රීඩක ක්‍රීඩිකාවන් 136 දෙනෙක් සම්මාන හා සහතික ලබා ගත් අතර ක්‍රීඩක ක්‍රීඩිකාවාන් 19 දෙනෙක් වර්ණ ලබා ගැනීමට සමත් වූහ.මීට අමතරව අන්තර් සමාජ කැරම් ශූරතා තරගවලින් ජයග්‍රහණ හිමි කරගත් කණ්ඩායම් වෙනුවෙන් ජනසතු සේවා ආයතන 10ක් ද සම්මාන ලැබූහ.ජාතික ඉතිරි කිරීමේ බැංකුවේ ප්‍රධාන විධායක නිලධාරි/සාමාන්‍යාධිකාරි එච්.එම්.හෙන්නායක බණ්ඩාර, මහජන බැංකුවේ නියෝජ්‍ය සාමාන්‍යාධිකාරි ජයන්ත නිවුන්හැල්ල (ජාත්‍යන්තර බැංකු කටයුතු), ලංකා බැංකුවේ නියෝජ්‍ය සාමාන්‍යධිකාරි ටී.මුතුගල (සහායක සේවා) යන මහත්වරු ඇතුළු ජනසතු සේවා ආයතන ප්‍රධානීන් හා සම්භාවනීය අමුත්තන් රැසක් ද ක්‍රීඩක ක්‍රීඩිකාවෝ විශාල පිරිසක්ද මෙවර වර්ණ රාත්‍රිය සඳහා සහභාගී වූහ.මෙවර වර්ණ රාත්‍රිය සඳහා මහජන බැංකුව හා ලංකා බැංකුව පුර්ණ අනුග්‍රහය දක්වු අතර ජාතික ඉතිරි කිරීමේ බැංකුව සම අනුග්‍රහය දක්වන ලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s1210273</link>
    <topic>එප්පාවල නෙට්බෝල් ක්‍රීඩිකාවෝමැලේසියාවේදී දස්කම් දක්වති</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>මැලේසියාවේ පීනෑන්ග් නුවර පසුගියදා පැවැති යු.එස්.එම් ජාත්‍යන්තර නෙට්බෝල් තරගාවලියේදී රටවල් 4ක් නියෝජනය කළ කණ්ඩායම් දහසයක් (16)ක් අභිබවා අවුරුදු 12න් පහළ ශූරතාව දිනා ගැනීමට අනුරාධපුර-එප්පාවල ශ්‍රී සිද්ධාර්ථ මධ්‍ය මහා විදුහල සමත්විය.තරගාවලියේ ශූරතාවට අමතරව හොඳම කණ්ඩාය ලෙසින් සම්මාන ලබා ගැනීමද සිද්ධාර්ථ විදුහල සමත්වූ අතර දක්ෂතම ක්‍රීඩිකාවට හිමි කුසලානයද එම විදුහලේ නිමේෂා ලලන්ති ක්‍රීඩිකාවට හිමිවිය.මේ සඳහා මැලේසියාව, සිංගප්පූරුව, තායිලන්තය සහ ශ්‍රී ලංකාව නියෝජනය කරමින් කණ්ඩායම් ඉදිරිපත්ව සිටි අතර අවසන් මහා තරගයේදී ලකුණු 15-9කින් මැලේසියාව පරාජයට පත්කිරීමට එප්පාවල සිද්ධාර්ථ විදුහල් කණ්ඩායම සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s1210274</link>
    <topic>වුෂු හපනී ගිහානී</topic>
    <author>ඩී.ජේ.විජේසිංහ ඇල්පිටිය වි‍ශේෂ</author>
    <content>සමස්ත ලංකා වුෂු තරගාවලියේදී රන්පදක්කම් තුනක් හිමිකර ගැනීමට ඌරගස්මන්හංදිය ඩෙන්සිල් කොබ්බෑකඩුව විද්‍යාලයේ පී.එම්.ගිහානී වත්සලා සමත්වූවාය.චැන්වුවාන් ගුන්ෂු හා දා උත්ෂු යන තරග ඉසව්වලින් ජය අත්කරගත් ඇය මෙවර තරගාවලියට එක්වු ලාබාලම ක්‍රීඩිකාවද වන්නීය.මේ ජයග්‍රහණය සඳහා විදුහලේ විදුහල්පති කේ.චම්පික තාබ්‍රේව්, පුහුණුකරු පීවන් මධුරංග හා දෙමවුපියන්ගෙන් හොඳ ශක්තියක් ලැබුණු බවත් අනාගතයේදී ජාත්‍යන්තර තරග ජයගනීමින් රටට කීර්තියක් අත්කර දීමට බලාපොරොත්තු වන බවත් ඇය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s1210275</link>
    <topic>පොලිස් අන්තර් කොට්ඨාස බැඩ්මින්ටන් තරගාවලියේ යුගල පිරිමි ශූරතාව කිලිනොච්චිය පොලීසියට</topic>
    <author>පොල්ගහවෙල සමූහ</author>
    <content>ශ්‍රී ලංකා පොලිස් බැඩ්මින්ටන් සංගමය සංවිධානය කළ සමස්ත ලංකා පොලිස් අන්තර් කොටඨාස බැඩ්මින්ටන් යුගල තරගාවලියේ පිරිමි ශූරතාව කිලිනොච්චිය පොලිස් කොටඨාස ‘ඒ’ කණ්ඩායමත්, කාන්තා ශූරතාව පුත්තලම පොලිස් ‘ඒ’ කණ්ඩායමත් දිනා ගැනීමට සමත්වූහ.පිරිමි අවසන් තරගයේදී කිලිනොච්චි පොලිස් ‘ඒ’ කණ්ඩායම විසින් පොලිස් විශේෂ කාර්යය බලකාය පරාජයට පත් කරන ලදි. කාන්තා තරගයේද අනුශූරතාව හිමිකර ගැනීමට පොලිස් විශේෂ කාර්යය බලකා කාන්තා කණ්ඩායම සමත්විය.තරගාවලියේ දක්ෂතම ක්‍රීඩකයා ලෙස කිලිනොච්චිය පොලිස් කොට්ඨාශයේ සංජීව බණ්ඩාර සහ දක්ෂතම ක්‍රීඩිකාව ලෙස පුත්තලම පොලිස් කොටඨාස කණ්ඩායම් නායිකා ආර්.එම්.ටී.එම්.රාජපක්ෂ සම්මාන ලැබූහ.පිරිමි කණ්ඩායම් 24ක් සහ කාන්තා කණ්ඩායම් 11ක් එක්වු තරගාවලිය පසුගියදා කුරුණෑගල නාගරික ගෘහස්ත ක්‍රීඩාරයේදී පැවැත්විණි. තරගාවලියේ ජය සංකේත ප්‍රදානය වයඹ ජ්‍යෙෂ්ඨ නියෝජ්‍ය පොලිස්පති අශෝක විජේතිලක, පොලිස් බැඩ්මින්ටන් සංගමයේ සභාපති නියෝජ්‍ය පොලිස්පති නීල් අළුවත්ත, ලේකම් කුරුණෑගල පොලිස් අධිකාරි සිසිල් ද සිල්වා මහත්වරු අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s1210276</link>
    <topic>යුනයිටඩ් පාපන්දු තරගාවලිය හෙට</topic>
    <author/>
    <content>කොල්ලුපිටිය යුනයිටඩ් ක්‍රීඩා සමාජය සංවිධානය කරන සත් සාමාජික පාපන්දු තරගාවලිය ‍හෙට (28) ස්ටැන්ලි ජෑන්ස් ක්‍රීඩා පිටියේදී පැවැත්වේ.ජාතික පාපන්දු කණ්ඩායම, සෝන්ඩර්ස් සහ කොල්ලුපිටිය යුනයිටඩ් කණ්ඩායම් නියෝජනය කළ නන්දසිරි අලහකොන් අනුස්මරණය සඳහා තරගාවලිය පැවැත්වෙන අතර ජයග්‍රහකයින්ට මුදල් ත්‍යාග පිරිනැමෙන බවද සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s1210277</link>
    <topic>සහෝදරත්වයේ සටන දෙසැම්බර් 6දා</topic>
    <author>උදුලා පීරිස්</author>
    <content>කොළඹ ‍වේළුවන මහා විද්‍යාලයීය ක්‍රිකට් සංවර්ධන සංසදය සංවිධානය කරන “සහෝදරත්වයේ සටන” ක්‍රිකට් තරගය දෙසැම්බර් මස 6වැනිදා උදේ 9.30ට පී.සරවනමුත්තු ක්‍රිකට් ක්‍රීඩාංගණයේදී පැවැත්වේ.විද්‍යාලයීය ක්‍රිකට් කණ්ඩායම සහ ආදි ශිෂ්‍ය ක්‍රිකට් කණ්ඩායමක් අතර පැවැත්වෙන තරගය අවසානයේ ක්‍රීඩා වර්ණ රාත්‍රිය සහ පාසල හැරගිය හා විශ්‍රාමික ගුරුවරුන් උදෙසා ගුරු උපහාරයක්ද පැවත්වීමට කටයුතු යොදා ඇත.විදුහල්පති ඩබ්ලිව්.කරුණාතිලක මහතාගේ උපදෙස් පරිදි පාසල් ක්‍රිකට් ක්‍රීඩාව සංවර්ධනයට ආධාර පිණිස පැවැත්වෙන මේ සඳහා විද්‍යාලයේ සියළුම ආදි සිසුන්, දෙමාපියන් ඇතුළු සැමට එක්වන ලෙස සංවිධායකයෝ දන්වා සිටි. වැඩි විස්තර දු.ක 077 2346539, 072 4196971 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=s1210278</link>
    <topic>රාජ්‍ය ‍සේවා නෙට්බෝල් ශූරතාවමාතලේ පොලීසිය දිනාගනී</topic>
    <author>අසෝක හිඳ‍ගොඩ මාතලේ දිසා විශේෂ</author>
    <content>මාතලේ දිසා රාජ්‍ය සේවා නෙට්බෝල් තරගාවලියේ ශූරතාව අත්කර ගැනීමට මාතලේ පොලිස් ස්ථාන කණ්ඩායම සමත්විය.අවසන් මහා තරගයේදී මාතලේ ප්‍රාදේශීය ලේකම් කාර්යාල පිල පරදා ලකුණු 16-4ක විශිෂ්ට ජයක් ලබාගැනීමට පොලිස් කාන්තා පිලට හැකිවිය.තරගාවලියේ තෙවැනි ස්ථානය ගලේවල ප්‍රා.ලේ කාර්යාල පිලට හිමිවිය.කණ්ඩායම් 15ක සහභාගිත්වයෙන් පසුගියාද මාතලේ බර්නාඩ් අලුවිහාරේ ක්‍රීඩාංගණයේදී පැවැති තරගාවලියේ රාජ්‍ය සේවා නෙට්බෝල් ශූරිය ලෙස මාතලේ පොලිසියේ නාලිකා විජේසිංහ සම්මාන ලැබුවාය.අවසන් තරග රම්‍යා හේන්දෙණිය, අනුලා විජේතුංග, යසන්ති කඩවතආරච්චි සහ දමයන්ති විජේසිංහ මහත්මීන් විනිශ්චය කළහ.මාතලේ දිසා ලේකම් හෙලන් ඒ මිගස්මුල්ල මහත්මියගේ උපදෙස් මත ක්‍රීඩා සංවර්ධන දෙපාර්තමේන්තු මාතලේ දිස්ත්‍රික් සම්බන්ධීකරණ නිලධාරි රංජිත් අලුවිහාරේ මහතා විසින් තරගාවලිය සංවිධානය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>27</day>
    </date>
    <link>http://www.dinamina.lk/2012/10/27/_art.asp?fn=f1210271</link>
    <topic>නායකත්වයේනිවැරැදි දැක්මරටේ අනාගතයයි</topic>
    <author>සටහන ධම්මික සෙනෙවිරත්න</author>
    <content>රටක නායකත්වය කෙරෙහි ජනතාව තුළ තිබිය යුතු විශ්වාසය එම නායකත්ව භූමිකාව විමසීමේ දී ප්‍රධාන සාධකයක් ලෙස සැලකේ. රට තුළ බිහිවූ මෙන්ම සෙසු ලෝක නායකයන් හා සන්සන්දනාත්මකව බලනවිටද ශ්‍රී ලංකාවේ වත්මන් රාජ්‍ය නායකත්වයට අදාළව මේ ලක්‍ෂණය කැපී පෙනෙන්නකි. ජනාධිපතිවරයා පිළිබඳ මහජනයාට ඇති විශ්වාසය තව තවත් වර්ධනය වෙමින් තිබීම පැහැදිලිවම පෙනෙන්නට තිබේ.ඊට බලපාන හේතූ ගණනාවකි. ජාත්‍යන්තරය හමුවේ ජනාධිපතිතුමා රට වෙනුවෙන් දරන ස්ථාවරය ඒ අතර ප්‍රමුඛ සාධකයක් වේ. ත්‍රස්තවාදයෙන් රට නිදහස් කරගනිමින් සිදුවූ මානුෂීය මෙහෙයුමේ දී ජාත්‍යන්තර ප්‍රජාව ලෙස හඳුනාගන්නා පිරිස එක් පසෙක සිටියද ඊට ගැති නොවී එය පෙරට ගෙන යාමට ජනාධිපතිතුමාට හැකිවිය. එමෙන්ම එම මෙහෙයුමේ දී සිවිල් වැසියාට සිදුවන හානි අවම කර ගනිමින් ක්‍රියා කිරීමට හැකිවීම ජාත්‍යන්තරයට ආදර්ශයක් ද විය. ත්‍රස්තවාදය පරාජය කරමින් එතුමා ලෝකයට ලබාදුන් ප්‍රායෝගික ආදර්ශය බොහෝ රටවල අගය කිරීමට ද ලක්ව ඇත.නිදහසින් පසුයුද්ධය නිමා කිරීමෙන් පසුව යළිත් එවැනි විනාශයක් ඇතිවීම වළකාලීම සඳහා ගෙන ඇති පියවර හා ක්‍රියාමාර්ග ද ඇගයීමට ලක්කළ යුතුය. විශේෂයෙන් උතුර හා දකුණ අතර සම්බන්ධතා යළි ගොඩනඟමින් විශාල ලෙස යටිතල පහසුකම් නැංවීමට ක්‍රියාකර තිබේ. රටේ සෑම දිශාවක්ම සම්බන්ධ කරමින් දියුණු මාර්ග පද්ධතියක් ඇති කිරීමට පියවර ගෙන ඇත. එහි ප්‍රතිඵල රටට ලැබෙමින් තිබේ.මෙහිදී අප දකිමින් සිටින්නේ නිදහසින් පසු රට තුළ සිදුවූ හොඳම වර්ධනයයි. ජන ජීවිත නංවාලීමට මෙන්ම ආර්ථික වර්ධනය උදෙසාද එම සංවර්ධන ක්‍රියාමාර්ග හේතුවී තිබේ.ශ්‍රී ලංකාව ත්‍රස්තවාදය පරාජය කිරීමට සමත්වීමත් සමඟ මානව හිමිකම් සම්බන්ධයෙන් ලෝකයෙන් නොයෙක් චෝදනා එල්ලවන්නට පටන්ගත්තේය.මේ කවර චෝදනා එල්ලවුවද මේ රටේ මානව හිමිකම් තත්ත්වය අද බෙහෙවින් යහපත් මට්ටමක ඇති බව පෙනීයනු ඇත. ඊට හේතුවී ඇත්තේ අපේම වූ සැලැස්මකට අනුව ශ්‍රී ලංකාව මානව හිමිකම් සම්බන්ධයෙන් ක්‍රියාත්මක වීමයි.එම ක්‍රියාකාරී සැලැස්ම අනුව නිසි කාලරාමුවක් සහිතව හා ඒ ඒ අංශවලට අදාළ බලතල හා වගකීම් පැවරෙන පරිදි එය ක්‍රියාවට නංවන ආකාරය ලෝකයට පෙන්නුම් කිරීමට අපට හැකිවී තිබේ.නායකත්වයවිශ්වකාලීන සමාලෝචනය තුළින්ද ශ්‍රී ලංකාවේ මානවහිමිකම් ක්‍ෂේත්‍රයට අදාළව ගෙන ඇති හා ඉදිරි පියවර පිළිබඳ ලෝකයට දැනුම්දීමට ක්‍රියාකර ඇත. මේ ක්‍රියාමාර්ග ඔස්සේ අන්තර්ජාතික වශයෙන් අප පිළිබඳ වැඩි විශ්වාසයක් ඇති කිරීමටත්, වැඩි අවබෝධයක් ඇතිකිරීමටත් පුළුවන් වී තිබීම රටට යහපත් ලෙස බලපායි.පශ්චාත් යුද කාලීන ශ්‍රී ලංකාවේ සෙසු සමාජ ආර්ථික ආදී ප්‍රතිසංස්කරණ දෙසටද මෙහිදී අවධානය යොමුකළ යුතුය. නිදසුන් ලෙස අධ්‍යාපනය, සෞඛ්‍ය වැනි ක්‍ෂේත්‍රවල වර්ධනයක් දැක්විය හැකිය. ආයෝජන දිරිගැන්වෙමින් තිබේ. පෞද්ගලික අංශයේ දායකත්වයද වැඩි වශයෙන් ආර්ථික ක්‍රියාවලියට ලැබෙමින් ඇත.මේ සෑම දෙයක් සඳහාම නිසි නායකත්වයක් තිබිය යුතුය. වත්මන් නායකත්වය තුළින් ඒ අවශ්‍යතාව සැපිරී තිබේ. රට ඉදිරියට ගෙනයාමේදී අවශ්‍යම වන ජනතා ආශිර්වාදයද මේ නායකත්වයත් සමඟ නොඅඩුව පවතී. ජාත්‍යන්තර වශයෙන් කවර බලපෑම් ඇතිවුව ද, අභියෝග එල්ල වුවද ඒවා ජයග්‍රහණය කිරීමට හැකිවී ඇත්තේ මේ ආශිර්වාදය සහ නායකත්වය සතු ඉදිරි දැක්ම හේතුවෙනි. නිවැරදි දැක්මකින් තොරව රටක් ඉදිරියට යන්නේ නැත. ශ්‍රී ලංකාව සුබවාදී ලෙස ඉදිරියට ඇදෙමින් සිටින්නේ නිසි දැක්මක් රට හමුවේ තබා ඇති බැවිනි. ඒ ඔස්සේ රට මෙහෙයවන බැවිනි. රට පෙරට ගෙනයන වැඩපිළිවෙළට ජනතා ආශීර්වාදය තිබේ.ඒ සමඟම ජනතාවගේ පැත්තෙන් ඉටුවියයුතු වැඩකොටස හා යුතුකම් සපුරාලීමද සිදුවිය යුතුය.ජාත්‍යන්තරය කවර අන්දමේ අභියෝග එල්ල කළද රට තුළ ඒවා සාර්ථක කරගැනීමට හැකිවී නැත. මේ නිසා රටේ පවතින ස්ථාවරත්වය බිඳදැමීම සඳහා යම් යම් බලවේග ඔස්සේ ඔවුන් ක්‍රියාත්මක වෙමින් සිටී. එමඟින් සිය අරමුණු ඉටු කරගැනීමට වෑයම් කරනු දැකිය හැකිය. මේ නිසා එවැනි සැලසුම් පිළිබඳ අවබෝධයකින් යුතුව ක්‍රියාත්මක වීම මඟින් රටේ ආරක්‍ෂාව මෙන්ම ස්ථාවරභාවයද තහවුරු කරගැනීමට හැකිවෙයි. රටේ නායකයා සමඟ එක්ව ක්‍රියාකරන බව මේ දක්වා මේ රටේ ජනතාව ලෝකයට පෙන්නුම් කර ඇත.එය රට ආපස්සට ගෙන යාමට වෑයම් කරන දෙස් විදෙස් බලවේගවලට ද ලබාදී ඇති පණිවිඩයකි. නායකයා සහ ජනතාව අතර ඇති බැඳීම මෙන්ම විශ්වාසය බිඳදැමීම මඟින් ද රට අස්ථාවර කළහැකි බව රටට එරෙහි බලවේග දනී. එවැන්නකට ඉඩ නොතැබිය යුතුය.එමෙන්ම ප්‍රජාතන්ත්‍රවාදය, මානව හිමිකම්, නීතියේ පාලනය වැනි කාරණා තමන්ට අසුවන පරිදි අර්ථකථනය කරමින් රට පිළිබඳ වැරැදි චිත්‍රයක් ඇදීමට ද මේ බලවේග වෑයම් කරනු දැකිය හැකිය. එමඟින් අරමුණු කෙරෙන්නේද තම වුවමනාකම් සපුරාගැනීමයි.ප්‍රජාතන්ත්‍රවාදයපුළුල් අර්ථයෙන් රට තුළ ප්‍රජාතන්ත්‍රවාදය තහවුරුවී තිබේ. ත්‍රස්තවාදය පරාජය කිරීමට හැකිවීම මඟින් ප්‍රජාතන්ත්‍රවාදී අයිතීන් සහ නිදහස වඩාත් අරුත්ගැන්වී ඇත. නිසි කලට මෙන්ම නිදහස් හා සාධාරණ ලෙස මැතිවරණ පැවැත්වීමට ක්‍රියාකිරීමෙන් ජනතා කැමැත්තට ගරුකර ඇත. මානව හිමිකම් රැකීම අරබයා විධිමත් ක්‍රියාමාර්ග අනුගමනය කර ඇත.ආණ්ඩුක්‍රම ව්‍යවස්ථාව තුළම අධිකරණයේ ස්වාධීනත්වය ආදී කාරණාද අන්තර්ගතය. ඒවා ප්‍රායෝගිකවද ක්‍රියාවට නැංවී තිබේ. මේ නිසා නොයෙකුත් කඩාකප්පල්කාරී ක්‍රියා මඟින් ඒවා නොපිට හැරවීමට කොපමණ වෑයම් කළද රටේ පවතින තත්ත්වය පිළිබඳ ජනතාවට නිසි තේරුම් ගැනීමක් ඇත. මේ සෑම කාරණයක් සම්බන්ධයෙන්ම ජනතාව තුළ ජනාධිපතිතුමාගේ නායකත්වය පිළිබඳ විශ්වාසයක් තිබේ.රාජ්‍ය නායකයා සහ ජනතාව අතර ගොඩනැඟී ඇති එකී ශක්තිමත් බැඳීම හා විශ්වාසය මත රටේ ඉදිරි ගමන්මඟ පිළිබඳ පෙර දැක්මක් කළ හැකිය.යුද්ධය නිමාවීමෙන් පසු රට ළඟා කරගත යුතු ඉලක්ක අප ක්‍රමයෙන් සපුරාලමින් සිටිමු. අධ්‍යාපනය, සෞඛ්‍ය ආදී විවිධ ක්‍ෂේත්‍ර සම්බන්ධයෙන් ජාතික ප්‍රතිපත්ති පිළියෙළ කරගනිමින් තවදුරටත් එකී අරමුණු සපුරාගැනීම සඳහා යොමුවිය යුතුය. මේ සෑම දෙයක්ම සාර්ථක කර ගැනීමට හැකි නායකත්වයක් රටට තිබේ. ඊට අවශ්‍ය වුවමනාව, කැපවීම මෙන්ම ශක්තියද ජනාධිපතිතුමාට ඇත. රට යොමුවී ඇති දිශානතිය අනුව ඉදිරිය සුබදායක බව කිව හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n1210291</link>
    <topic>ජාතික කෞතුකාගාරයේ පුරාවස්තු සොරකම</topic>
    <author>විජයානි එදිරිසිංහ, මහින්ද අලුත්ගෙදර සහ රක්ෂණ ශ්‍රියන්ත</author>
    <content>කොළඹ ජාතික කෞතුකාගාරයේ මිල කළ නොහැකි කෞතුක වස්තු සොරාගැනීමේ සිද්ධියට සම්බන්ධ ප්‍රධාන සැකකරු වූ ලංසගේ ප්‍රියන්ත මෙන්ඩිස් නොහොත් “කන් ගැට්ටා” රහස් පොලිසිය මඟින් මීගමුව ප්‍රදේශයේදී පෙරේදා (27) පස්වරුවේ අත්අඩංගුවට ගෙන තිබේ.දීර්ඝ පරීක්ෂණයකින් අනතුරුව ප්‍රධාන සැකකරු මෙසේ අත්අඩංගුවට ගත් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා පවසයි.සැකකරු හොර මුහුදු මාර්ගයක් ඔස්සේ මෙරටින් පැනගැනීමට සැලසුම් කර සැඟව සිටියදී මෙසේ රහස් පොලිසියට ලැබුණු තොරතුරක් සහ දුරකථන පණිවුඩ ජාලයෙන් ලබාගත් තාක්ෂණික තොරතුරු මත අත්අඩංගුවට ගෙන තිබේ.පසුගිය මාර්තු මාසයේදී කෞතුක වස්තු සොරාගැනීමේ සිද්ධිය සම්බන්ධ තොරතුරු අනාවරණය කරගැනීම සඳහා රහස් පොලිසිය කොළඹ අපරාධ කොට්ඨාසය හා පොලිිස් බුද්ධි තොරතුරු අංශ මඟින් මෙහෙයුම් නොකඩවා සිදුකෙරිණි.එසේ පරීක්ෂණ සිදුකෙරෙමින් තිබියදී කොළඹ අපරාධ කොට්ඨාසය සහ පිළියන්දල පොලිසිය සිදුකළ පරීක්ෂණවලින් කෞතුක වස්තු සඟවාගෙන සිටි පුද්ගලයන් හයදෙනකු සහ එම පුරාවස්තු විශාල ප්‍රමාණයක් සොයා ගැනීමට හැකිවිය.අනතුරුව සැකකරුවන්ගෙන් ප්‍රශ්න කිරීමේදී හෙළිදරව් වූයේ මේ භාණ්ඩ සොරකමේ ප්‍රධාන සැකකරු කන් ගැට්ටා බවයි.මොහු අත්අඩංගුවට ගැනීම සඳහා මෙහෙයුම් සිදුකෙරෙද්දී සැකකරු නුවරඑළිය, කුරුණෑගල, ගල්ගමුව, මහව, බදුල්ල, පොළොන්නරුව ඇතුළු ප්‍රදේශ ගණනාවක සැඟවෙමින් සිටියේය.තවද සැකකරු ජංගම දුරකථන 16ක් භාවිතා කරමින් පොලිසියෙන් බේරී සිටීමට උත්සාහ කළේය.මොහුගේ දුරකථන පණිවුඩ තෝරා බේරා ගැනීමට පොලිසියට දුරකථන ජාලයේ අංක ලක්ෂ තුනක් පමණ පරීක්ෂා කිරීමට සිදු විය.අනතුරුව සැකකරු රටින් පැන ගැනීමට දින කිහිපයක් තිබිය දී පොලිසිය ඔහු කොටුකර ගැනීමට සමත් විය.මේ වනවිටත් සැකකරුගෙන් රහස් පොලිසිය ප්‍රශ්න කිරීම් ආරම්භ කර තිබේ. එම ප්‍රශ්න කිරීමේ වලට අනුව මේ මහා පරිමාණ පුරාවස්තු කොල්ලයට සම්බන්ධ තවත් පිරිසක් අද හෙටම කොටු වනු ඇත.ජාතික කෞතුකාගාරයට අයුතු අන්දමින් අතුළු වී මේ වසරේ මාර්තු 16 දා රාත්‍රියේදී එහි වටිනා භාණ්ඩ රැසක් සොරකම් කරන ලදී. කෞතුකාගාරයේ උඩු මහලේ පිහිටි අවි ආයුධ මැදිරිය කැඩූ සැකකරුවන් එහි තිබූ රන් ආලේපිත කස්ථාන කඩු 10ක්, කානේලියන් වර්ගයේ මැණික් ඔබ්බ වූ රන් මුදුවක්, රිදී මුදු 18ක්, රන් කාසි 93ක්, රිදී කාසි 50ක්, ඊයම් කාසි 09ක්, විවිධ වර්ගයේ මුදල් නෝට්ටු 34ක්, නුගවෙල අදිකාරම් භාවිතා කළ මැණික් ඔබ්බ වූ බස්තම් දෙකක් හා රන් නූල් සහිත බඳ පටිය සහ රන් රිදී කොපු සහිත කඩුවක් සොරකම් කළ භාණ්ඩ අතර වූ බව පොලිසිය සඳහන් කරයි.මේ භාණ්ඩවල වටිනාකම ආසන්න වශයෙන් රුපියල් ලක්ෂ 43කට අධික බව පුරාවිද්‍යා දෙපාර්තමේන්තුව අවධාරණය කරයි.මේ කෞතුකාගාරයේ සී.සී.ටී.වී. කැමරා පද්ධතියක් සවිකර තිබූ නමුත් අදාළ සොරකම සිදුවීමට දින දෙකකට ප්‍රථම ඒවා අක්‍රීය වී තිබූ බවද පොලිස් පරීක්ෂණ වලින් අනාවරණය කරගෙන තිබේ.අනතුරුව ඒ සම්බන්ධයෙන් ජාතික උරුමයන් පිළිබඳ අමාත්‍යාංශය විසින් ජාතික කෞතුගාරයේ ඉහළ තනතුරු දරන නිලධාරීන් 07 දෙනෙකුගේ වැඩ තහනම් කළ අතර ශ්‍රී ලංකා පොලිසිය විසින් පුද්ගලයන් සිය දෙනෙකුගේ පමණ ඇඟිලි සළකුණු සටහන් කර ගැනුණි.මේ සම්බන්ධයෙන් සැකපිට පුද්ගලයන් කිහිපදෙනෙකු පොලිසිය මඟින් අත්අඩංගුවට ගෙන අධිකරණය වෙත ඉදිරිපත් කරන ලද අතර බිල්ඩර් ප්‍රසාද්, හික්කඩුව ගමගේ සුජීව දේශප්‍රිය, කොරතොට ආරච්චිගේ නිලන්ති දේශප්‍රිය පෙරේරා, සේනාධීරගේ එස්ටිනා ඔසිලියා පෙරේරා යන අය ඔවුන් අතර වූ බවද පොලිස් මාධ්‍ය ප්‍රකාශක කාර්යාලය සඳහන් කරයි.මෙම පෞරාණික වටිනාකමින් යුතු භාණ්ඩ සොරා ගැනීමේ සිද්ධියට සම්බන්ධව අත්අඩංගුවට ගනු ලැබූ ප්‍රධාන සැකකරුවෙකු වශයෙන් හඳුන්වන බිල්ඩර් ප්‍රසාද් නැමැත්තා ළඟ තිබූ පුරා වස්තු සහිත පාර්සලය ඔහු වෙත ලබාදී ඇත්තේ ලංසගේ ප්‍රියන්ත මෙන්ඩිස් නොහොත් කන් ගැට්ටා බවට කොළඹ අපරාධ කොට්ඨාසය වෙත පාපෝච්චාරණය කර ඇත.ඒ අනුව පොලිස් අපරාධ කොට්ඨාසය සිදුකළ පරීක්ෂණයන්ට අනුව මේ පුද්ගලයා රටේ විවිධ ප්‍රදේශයන්හි සැඟවී සිටි බවට තොරතුරු අනාවරණය කරගෙන තිබෙන අතර එහි ප්‍රතිඵලයක් ලෙස මෙලෙස අත්අඩංගුවට ගැනීමට හැකි වූ බවද පොලිස් මාධ්‍ය ප්‍රකාශක කාර්යාලය කියයි.මේ වනවිට ද මෙම ප්‍රධාන සැකකරුගෙන් ප්‍රශ්න කරමින් පසුවෙයි. රහස් පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n12102912</link>
    <topic>ඉඹුල්ගොඩ අන්නාසි වෙ‍ෙළඳසල් වෙත ජනපති හදිසියේ ගොඩවදී</topic>
    <author/>
    <content>අත්තනගල්ල රජමහා විහාරස්ථානයේ ඊයේ (28) පෙරවරුවේ පැවැති විවෘත කිරීමේ උත්සව අවස්ථාවකට සහභාගී වී යළි කොළඹ බලා පැමිණෙමින් සිටින අතරවාරයේ දී ජනාධිපති මහින්ද රාජපක්‍ෂ මහතා හදිසියේම ඉඹුල්ගොඩ ප්‍රදේ්ශයේ දී අන්නාසි වෙළෙඳුන් හමුවීම සඳහා ද ගියේ ය.කොළඹ – නුවර මහා මාර්ගයේ ඉඹුල්ගොඩ ප්‍රදේශයේ මඟ දෙපස පිහිටි වෙ‍ෙළඳසල්, අන්නාසි වෙ‍ෙළඳාම සඳහා දීර්ඝ කාලයක පටන් බොහෝ ප්‍රසිද්ධියක් උසුලනු ලබයි.මෙම වෙ‍ෙළඳසල් කිහිපයක් වෙත ගිය ජනාධිපතිතුමා වෙළෙඳුන්ගෙන් මෙන්ම ප්‍රදේශවාසීන් සමඟ ද තොරතුරු කතා බස් කරමින්ඔවුන්ගේ ව්‍යාපාරික කටයුතුවල ප්‍රගතිය සම්බන්ධයෙන් ද අදහස් විමසීය.ඒ අතරතුර දී වෙළඳසල් හිමියන් විසින් පිරිනැමූ රසවත් අන්නාසි සංග්‍රහයක් ද ජනාධිපතිතුමා මහත් සතුටින් යුතුව භුක්ති විඳි අතර, ටික වේලාවක් ඔවුන් සමඟ සුහදව කතා බහ කරමින් කාලය ගත කළේය.තම වෙළඳසල් වෙත නොසිතූ වෙලාවක පැමිණි ජනාධිපතිතුමා, තමන්ගේ අන්නාසි වෙළඳාම් කටයුතු සම්බන්ධයෙන් තොරතුරු සොයා බලා පවතින ගැටලු කෙරෙහි අවධානය යොමු කිරීම පිළිබඳව මෙහිදී ඉඹුල්ගොඩ අන්නාසි වෙළඳුන් ජනාධිපතිතුමාට සිය හදපිරි ස්තුතිය පිරිනැමූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n1210292</link>
    <topic>පාසල් 460ක් සංවර්ධනයට රජයෙන් රුපියල් ලක්ෂ 2123ක්</topic>
    <author>ජයසිරි මුණසිංහ රුවන්වැල්ල සිට...</author>
    <content>දිගු කාලයක් නිසි අවධානයක් යොමු නොවූ අඩුපාඩු සහිත පාසල් 460ක කඩිනම් සංවර්ධනයක් ඇති කිරීමට රජය රුපියල් ලක්‍ෂ 2123ක මුදලක් ලබාදීමට තීරණය කොට ඇත.ඒ අනුව ද්විතීයික පාසල් දහසක් සංවර්ධනය කිරීමේ මහින්දෝදය වැඩපිළිවෙළට මේ වසරේ තෝරා ගැනුණු පාසල් 401 කට පාසලකට රුපියල් ලක්‍ෂ පහ බැගින් රුපියල් ලක්‍ෂ 2005ක මුදලක් ද, මේ වසරේ මෙතෙක් කිසිඳු මුදලක් රජයෙන් නොලැබුණු පාසල් 59 කට එකකට රුපියල් ලක්‍ෂ දෙක බැඟින් ලක්‍ෂ 118 ක් ලබන සතියේ ලබා දෙනු ඇත.බිඳ වැටීමට ආසන්න හෝ දිගු කලක් නිසි අලුත්වැඩියා කිරීමක් නොකළ පාසල් ගොඩනැඟිලිවල අත්‍යවශ්‍ය නවීකරණ කටයුතු හා වෙනත් ඉතාම අවශ්‍ය පොදු සම්පත් ගොඩනැඟීම මේ මුදල යොදා ගෙන ඉටු කර ගත හැකි බව අධ්‍යාපන අමාත්‍යාංශයේ ලේකම් ගෝඨාභය ජයරත්න මහතා ප්‍රකාශ කෙළේය.කෑගල්ල දිස්ත්‍රික්කයේ පිහිටි ජාතික පාසල් 14 හි භෞතික හා මානව සම්පත් සංවර්ධනයට කුමනාකාර ක්‍රියාමාර්ග, තීන්දු තීරණ ගන්නේ දැයි සහ ගත යුතු දැයි එම විද්‍යාලවල විදුහල්පතිවරුන් හා අධ්‍යාපන අංශ බලධාරීන් එකට එක්ව සාකච්ඡා කිරීමේ හමුවේ දී ලේකම්වරයා මේ බව ප්‍රකාශ කෙළේ ය.විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා ගේ ප්‍රධානත්වයෙන් මේ හමුව ඉකුත් 26 වැනිදා රුවන්වැල්ල ජාතික පාසලේ දී පැවැත්විණි.මහින්දෝදය පාසල් 401 කට මුදල් ලබා දෙනුයේ ලෝක බැංකු ආධාර මත රජයට ලැබුණු මුදලිනි. මහා භාණ්ඩාගාරයෙන් ලැබුණු මුදල් යොදාගෙන අන් පාසල් 59 ට මුදලින් රුපියල් ලක්‍ෂ 2ක බැගින් වහාම ලබාදීමට ක්‍රියා කළ බව ගෝඨාභය ජයරත්න මහතා කීය.ජනාධිපති මහින්ද රාජපක්‍ෂ මහතා ගේ දැක්ම දැනුම කේන්ද්‍රයීය ශ්‍රී ලංකාව ආසියාවේ ආශ්චර්ය බවට පත් කිරීමයි. ඒ අරමුණු ජය ගැනීමට දේශපාලන නායකත්වයේ, අධ්‍යාපන අමාත්‍ය බන්ධුල ගුණවර්ධන මහතා ප්‍රමුඛ සියලු දෙනාගේ මඟ පෙන්වීම් ලැබෙනවා. මේ මුදල් නිසි ලෙස පාසලේ දියුණුවට යොදා ගෙන වඩාත් ඉහළ ප්‍රතිඵල හා සදාචාර සම්පන්න දරු පිරිසක් බිහි කර ගන්න මහන්සි වෙන්න යැයි ලේකම්වරයා ඉල්ලා සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n12102913</link>
    <topic>මානව හිමිකම් සමාලෝචන සැසියේ දී ශ්‍රී ලංකාව වෙනුවෙන් රටවල් 99ක්</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් කවුන්සලයේදී පැවැත්වෙන ශ්‍රී ලංකාව සම්බන්ධයෙන් වන කාලීන විශ්ව සමාලෝචන සැසියේදී අදහස් දැක්වීම සඳහා ලෝකයේ රටවල් 99 ක් දැනටමත් ඉදිරිපත් වී සිටින බව රජය අවධාරණය කරයි.ශ්‍රී ලංකාවේ මානව හිමිකම් සුරැකීම මෙන්ම ප්‍රවර්ධනය වෙනුවෙන් ගෙන තිබෙන පියවර ආදිය සම්බන්ධයෙන් මෙහිදී සමාලෝචනය කෙරෙන අතර එහිදී රටවල් විශාල ප්‍රමාණයක් ‍ශ්‍රී ලංකාවට සහයෝගය ලබාදීමට සූදානමින් සිටින බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා "දිනමිණ" ට පැවසීය.මෙහිදී එල්ලවන ඕනෑම අභියෝගයකට සාර්ථකව ප්‍රතිචාර දැක්වීම වෙනුවෙන් ශ්‍රී ලංකා නියෝජිත කණ්ඩායම හොඳ සූදානමකින් පසුවන බව පැවසූ ඒ මහතා ඉදිරිපත්වන කරුණු සම්බන්ධයෙන් සාක්කි සහිතව පිළිතුරු සපයන බවද ඒ ඒ රටවල ඉල්ලීම් කෙරෙහි සළකා බලන බවද සඳහන් කළේය.මේ සමාලෝචනයේදී සෑම රටකටම අදහස් දැක්වීමේ අවස්ථාව සැළසෙන අතර එය ඉතාම සීමිත කාලයක් සඳහා වෙන්වන බවද ලේකම්වරයා පෙන්වා දුන්නේය.ශ්‍රී ලංකාව සම්බන්ධයෙන් වන සමාලෝචනය ස්විස්ටර්ලන්තයේ ජිනීවා නුවර පිහිටි ජගත් මානව හිමිකම් කවුන්සලයේදී එළඹෙන පළමුවැනිදා ආරම්භ වීමට නියමිත අතර මෙහිදී මානව හිමිකම් සම්බන්ධයෙන් ශ්‍රී ලංකා මේ දක්වා ලබා තිබෙන ප්‍රගතිය, මුහුණ දෙන අභියෝග මෙන්ම අනාගත සැළසුම් සම්බන්ධයෙන් දීර්ඝ ලෙස කරුණු දැක්වීමට නියමිතව ඇත.ශ්‍රී ලංකාව නියෝජනය කරමින් මේ සඳහා සහභාගි වන වැවිලි කර්මාන්ත ඇමැති මහින්ද සමරසිංහ මහතා විසින් සැසිවාරය ඇමැතීමෙන් අනතුරුව සෙසු පාර්ශවයන් සඳහා යෝජනා අදහස් ඉදිරිපත් කිරීමට අවස්ථාව සැළසෙන බවද එහිදී පිළිතුරු සැපයීමේ වාරයක් ශ්‍රී ලංකාවට ලැබෙන බවද විදේශ කටයුතු අමාත්‍යාංශය පවසයි.‍අභ්‍යන්තර වශයෙන් අවතැන්ව සිටි ලක්ෂ තුනකට ආසන්න පිරිසක් නැවත පදිංචි කිරීම, හිටපු එල්.ටී.ටී.ඊ ත්‍රස්ත ක්‍රියාකාරීන් පුනරුත්ථාපනය කොට සමාජගත කිරීම, ප්‍රතිසංධානය, යටිතල පහසුකම් සංවර්ධනය තුළින් ජීවනෝපාය ශක්තිමත් කිරීම මෙන්ම උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාවට නැංවීම ආදිය සම්බන්ධයෙන් වන වචන 10,700 කින් සමන්විත වාර්තාවක්ද ශ්‍රී ලංකාව විසින් ඉදිරිපත්කර තිබේ.ශ්‍රී ලංකාව සම්බන්ධයෙන් සමාලෝචනය සඳහා ඉන්දියාව, ස්පාඤ්ඤය හා බෙනින් රාජ්‍යයෙන් සමන්විත මණ්ඩලයක් පත්කර තිබෙන අතර එහිදී ඔවුන් විසින් වාර්තාවක් ඉදිරිපත් කිරීමටද නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n12102914</link>
    <topic>ලක්ෂ 50ක හෙරොයින් සමඟ කෝටිපති පච්ච සංඛ අත්අඩංගුවට</topic>
    <author>චන්ද්‍රිකා පෙරේරා සහ රක්ෂණ ශ්‍රියන්ත</author>
    <content>මනුෂ්‍ය ඝාතන දෙකක් සම්බන්ධයෙන් පොලිසියට අවශ්‍යව සිිටි රාජගිරියේ කෝටිපති කුඩු ව්‍යාපාරික පච්ච සංඛ නැමැත්තා රුපියල් ලක්ෂ පනහක හෙරොයින් තොගයක්ද සමඟ විශේෂ කාර්ය බළකාය මගින් අත්අඩංගුවට ගෙන ඇත.ප්‍රධාන පෙළේ පාතාල කල්ලි සාමාජිකයෙකු වන මොහු අත්අඩංගුවට ගැනීමට ගිය අවස්ථාවේ ඔහුගේ ගෝලයන් විසින් යතුරුපැදි විස්සකින් පමණ පැමිණ විශේෂ කාර්ය බළකා රථය වැටලූ බව එම බළකාය පවසයි.ව්‍යාපාරිකයන් ලෙස වෙස් වලාගෙන පැමිණි විශේෂ කාර්ය බළකා නිලධාරින්ට විකිණීමට ගෙන ආ හෙරොයින් තොගයත් සමඟ සැකකරු අත්අඩංගුවට ගන්නා අවස්ථාවේ යතුරුපැදිකරුවන් පැන ගිය බව එම බළකාය පවසයි.මත්ද්‍රව්‍ය සම්බන්ධයෙන් අධිකරණයට පෙනී සිටින මේ සැකකරු මහා පරිමාණයෙන් හෙරොයින් ජාවාරමේ නිරතවන්නකු බවට විශේෂ කාර්ය බළකා බුද්ධි අංශය වෙත ලැබුණු තොරතුරු අනුව එහි නිලධාරින් කිහිපදෙනෙකු ව්‍යාපාරිකයන් ලෙස දුරකථනය මගින් කථාකර මොහුගෙන් හෙරොයින් ඉල්ලා තිබේ.මේ අනුව ඉකුත් 26 දින දවස පුරා තැනින් තැනට එන ලෙස කොළඹ ස්ථාන ගණනාවකටම ගෙන්වා රස්තියාදු කර සැකකරු නොපැමිණ 27 නැවත එන ලෙස ව්‍යාපාරික වෙස් ගත් අයට දැනුම් දී ඇත.එදින කොටිකාවත්ත සුපිරි වෙළෙඳසලක් අභියසට ප්‍රාඩෝ රථයකින් ගිය ව්‍යාපාරිකයන් ලෙස වෙස්ගත් ආවේශණ නිලධාරින්ව මොහුගේ ගෝලයන් විසින් වට කර තිබේ. හෙරොයින් රැගෙන ගිය සැකකරු ගෝලයන්ගේ රැකවල් මැද රථයට නැග මුදල් ඉල්ලා ඇති අතර සැඟවී සිටි අවි දැරූ නිලධාරින් දුරස්ථ පාලක මගින් රථයේ දොරගුළු දමා ළංවන විට යතුරුපැදිකරුවන් පලාගිය බව එම බළකාය දිනමිණට කීය.ප්‍රධාන සැකකරු වන රාජගිරිය මාදින්නාගොඩ පච්ච සංඛ නොහොත් ඩී. එම්. අයි. පෙරේරා කුඩු තොගය සමඟ එහිදී අත්අඩංගුවට ගෙන තිබේ.අධික වටිනාකමකින් යුත් බ්‍රවුන් ෂුගර් වර්ගයේ හෙරොයින් ග්‍රෑම් 600 ක් හා මිලි ග්‍රෑම් 05 ක් මොහු ළඟ තිබී ඇත.මේ වැටලීම විශේෂ කාර්ය බළකායේ අණ දෙන නිලධාරි නියෝජ්‍ය පොලිස්පති චන්ද්‍රසිරි රණවන මහතාගේ උපදෙස් මත පොලිස් අධිකාරි වරුණ ජයසුන්දර මහතාගේ මෙහෙයවීමෙන් පොලිස් පරීක්ෂකවරුන් වන සාගර කුලසේකර, සම්පත් කුමාර හා උප පොලිස් පරීක්ෂක රාජකරුණා යන නිලධාරින් ඇතුළු කණ්ඩායමක් විසින් කර තිබේ. වැඩිදුර පරීක්ෂණ සඳහා සැකකරු මත්ද්‍රව්‍ය තොගය සමඟ පොලිස් මත්ද්‍රව්‍ය කාර්යාංශය වෙත භාර දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n1210293</link>
    <topic>පළාත් පාලන මන්ත්‍රීවරුන්ටලිපි ගොනුව බැගින් හදනවා</topic>
    <author/>
    <content>සමානුපාතික ඡන්ද ක්‍රමය අහෝසි කිරීමේ පනත සම්මත වීමෙන් පසු සෑම පළාත් පාලන මන්ත්‍රීවරයකු සම්බන්ධව පුද්ගලික ලිපි ගොනුවක් පවත්වාගෙන යාමට ශ්‍රී ලංකා නිදහස් පක්ෂය තීරණය කර ඇති බවද එම පුද්ගලික ලිපි ගොනුවේ එම මන්ත්‍රීවරයාගේ සියලු තොරතුරු අන්තර්ගත කිරීමට පියවර ගන්නා බවද ශ්‍රී.ල.නි.ප. මහ ලේකම් සෞඛ්‍ය අමාත්‍ය මෛත්‍රීපාල සිරිසේන මහතා පෙරේදා (27) පොළොන්නරුවේ පැවැති රැස්වීමකදී කියා සිටියේය.එහිදී වැඩිදුරටත් අදහස් දැක්වූ ඇමැතිවරයා සමානුපාතික ඡන්ද ක්‍රමය අහෝසි කිරීමේ පනත දැන් සම්මත වී තිබෙනවා. අපි ශ්‍රී ලංකා නිදහස් පක්ෂය විදිහට මුළු ලංකාවේම ඉන්න සියලුුම පළාත් පාලන මන්ත්‍රීවරුන් සම්බන්ධයෙන් එක මන්ත්‍රීවරයෙකුට එක බැගින් පුද්ගලික ලිපි ගොනුවක් පවත්වාගෙන යනවා. පුද්ගලික ලිපි ගොනුවේ එම මන්ත්‍රීවරයාගේ අධ්‍යාපන සහතික, දේශපාලන තනතුරු, පක්ෂයේ සාමාජිකත්වය ගත්තේ කවදා ද ඔහුට විරුද්ධව පැමිණිලි හෝ විනය පරීක්ෂණ තිබුණා නම් ඒ පිළිබඳ තොරතුරු ඔහුගේ ක්‍රියාකාරීත්වය පක්ෂයේ වැඩවලට ඇති උනන්දුව වැනි සියලු කරුණු එම පුද්ගලික ලිපි ගොනුවට ඇතුළත් කරනවා.මැතිවරණයකින් ජයග්‍රහණය කරපුවා ම අපි ඒ තොරතුරුත් සොයා බලනවා. ඔහුගේ ඉතිහාසය කොහොමද පක්ෂයට අවනත ද විනයගරුක ද හික්මීමකින් වැඩ කරලා තියෙනවා ද පක්ෂයේ ගරුත්වයත් පක්ෂ නායකත්වයේ ගරුත්වයත් කෙලෙසා තිබෙනවා ද නම්බුකාර විදිහට සමාජයේ ජීවත් වී තිබෙනවා ද කියන කරුණු සියල්ලම අපි ඔවුන්ට තනතුරු ලබාදීමේදී සොයා බලනවා.සංවිධායකවරයාට මේ සඳහා බලතල තිබෙනවා වගේම පක්ෂය විදිහට පක්ෂයේ මධ්‍යම කාරක සභාවෙන් කමිටුවක් පත්කර ඒ කමිටුව මඟින් අදාළ මන්ත්‍රීවරයාගේ ඉතිහාසය සොයා බලා ඉදිරි තීන්දු තීරණ ගන්නා බව ද ඇමැතිවරයා මෙහිදී අවධාරණය කළේය.නවක දේශපාලනඥයෙක් දේශපාලනයට එන විට හොඳට ඉගෙනගන්න ඕන. අත්දැකීම් ලබන්නට ඕන. ඒ පරිණතභාවයත් එක්ක තමයි හොඳ දේශපාලන අනාගතයක් තියෙන්නේ. මිනිස්සුන්ට ආදරය කරනවා කියන්නේ ඔවුන්ගේ කරට අත දාගෙන නටන එකට නොවෙයි. මානුෂිය හැඟීම් තියෙන්න ඕන හදවතේ. මේ දේශපාලන සාරධර්ම නැති කළේ ජේ. ආර්. ජයවර්ධන මහත්තයා ඇති කරපු අනුපාත ඡන්ද ක්‍රමය නිසයි.ජේ. ආර්. මහත්තයා රටට කරපු හදිහූනියම් සියල්ලම කපා අවසන් කළේ අතිගරු ජනාධිපති මහින්ද රාජපක්ෂ මැතිතුමායි. ජේ. ආර්. මහත්තයාගේ අවසාන හූනියමත් කපා අවසන් කරලා නැවතත් කොට්ඨාස ක්‍රමයට මැතිවරණ පවත්වන්න තීරණය කළේ සල්ලි බලයෙන්, මැර බලයෙන් ඡන්ද දිනාගෙන පාර්ලිමේන්තුවට එන අයට වැඩිය ප්‍රතිපත්තියක් තිබෙන දර්ශනයක් තිබෙන පුද්ගලයින්ට අවස්ථාව ලබාදීම සඳහා බවද අමාත්‍යවරයා මෙම ජනහමුවේදී ප්‍රකාශ කළේය.කොට්ඨාස මැතිවරණ ක්‍රමය සම්බන්ධයෙන් ජනතාව දැනුම්වත් කිරීමට මෙම ජනහමුව පොළොන්නරුව ධවල මන්දිරයේදී ඊයේ පෙරවරුවේ පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n1210294</link>
    <topic>ඔස්ට්‍රේලියාවෙන් පිටමං කළ ශ්‍රී ලාංකිකයන් විශේෂ පොලිස් කණ්ඩායමක් යටතට</topic>
    <author>මහින්ද අලුත්ගෙදර, රක්ෂණ ශ්‍රියන්ත සහ බන්දුල ගුණසේකර</author>
    <content>කුඩාවැල්ල මුහුදු තීරයේදී පැහැර ගැනීමට ලක්වූ බහුදින ධීවර යාත්‍රාවෙන් නීති විරෝධී ලෙස ඔස්ට්‍රේලියාවට ඇතුළු වී එරටින් පිටුවහල් කළ ශ්‍රී ලාංකිකයින් 14 දෙනා අපරාධ පරීක්ෂණ දෙපාර්තමේන්තුව විසින් මාතර විශේෂ පොලිස් කණ්ඩායමක් වෙත බාරදී තිබේ.මේ ශ්‍රී ලාංකිකයන් පිරිස ඕස්ට්‍රේලියාවේ සිට විශේෂ ගුවන් යානාවකින් ශ්‍රී ලංකාවට පෙරේදා (27) රැගෙනවිත් තිබෙන අතර එහිදී ආගමන හා විගමන නිලධාරීන්ගේ විශේෂ පරීක්ෂාවකට ලක්වීමෙන් අනතුරුව මෙලෙස විශේෂ පොලිස් කණ්ඩායමක් වෙත බාරදීමට පියවර ගත් බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා සඳහන් කරයි.කොකෝස් දිවයිනේ සිට මේ පිරිස ගුවන් මඟින් ශ්‍රී ලංකාවට පැමිණ තිබෙන අතර පිරිමි 10 ක්, කාන්තාවක් සහ ළමයින් තිදෙනෙකු ඊට අයත් වෙති.පසුගිය 14 දා තංගල්ල, කුඩාවැල්ල මුහුදු තීරයෙන් ධීවර කටයුතු සඳහා පිටවගිය තේජාන් නැමැති ට්‍රෝලර් යාත්‍රාව වෙනත් බෝට්ටුවකින් පැමිණි පිරිසක් විසින් පැහැර ගැනීමට ලක්ව තිබෙන අතර එම පැහැර ගැනීමට පුද්ගලයන් 14 දෙනෙකු සම්බන්ධ බවට අනාවරණයකර ගත්තේය.තේජාන් යාත්‍රාවේ ගමන් කළ පුද්ගලයින් සිව් දෙනෙකු අතුරුදන්ව සිටි අතර තවත් දෙදෙනෙකු ශ්‍රී ලංකා නාවික හමුදාව විසින් බේරාගන්නා ලදී. කෙසේ වුවද පැහැර ගැනීමට ලක්වූ යාත්‍රාව සම්බන්ධයෙන් අන්තර් ජාතික පොලීසිය මඟින් විශේෂ පරීක්ෂණයක් ආරම්භ කරන ලද අතර කොළඹ අපරාධ පරීක්ෂණ දෙපාර්තමේන්තුව විසින් ඊට අදාළ වරෙන්තු පිටපත් අන්තර් ජාතික පොලීසිය හරහා ඕස්ට්‍රේලියානු ෆෙඩරල් පොලීසිය වෙත බාරදීමට පියවර ගත් බවද පොලිස් මාධ්‍ය ප්‍රකාශකවරයා සඳහන් කරයි.අදාළ පිරිස අත්අඩංගුවට ගැනීම සඳහා ඕස්ට්‍රේලියානු ෆෙඩරල් පොලීසිය සහ ආගමන විගමන ආරක්ෂක අංශවලින් වි‍ශාල සහයෝගයක් ලැබී තිබෙන බවද ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n1210295</link>
    <topic>ගැටුම් හැදුවට පලක් නෑ -ජනතාව ආණ්ඩුව සමඟයි</topic>
    <author>අසේල කුරුළුවංශ</author>
    <content>විධායකය, ව්‍යවස්ථාදායකය හා අධිකරණය අතර ගැටුමක් නිර්මාණය කැර ඒ ඔස්සේ රජය අපහසුතාවට පත් කිරීමේ දේශීය හා ජාත්‍යන්තර කුමන්ත්‍රණයක් ක්‍රියාත්මක බව උසස් අධ්‍යාපන ඇමැති එස්. බී. දිසානායක මහතා පවසයි.ජනතාව රජය සමඟ සිටින තුරු මේ කුමන්ත්‍රණකාරීන්ට හිස එසවිය නොහැකි බව ද ඒ මහතා පවසයි.ජාතික ආදායමෙන් 6%ක් අධ්‍යාපනය සඳහා රජය වෙන්කරද්දීත් එය වසන්කැර ව්‍යාජ සටන් පාඨ ඉදිරියට දමා අරාබි වසන්තය වැනි රැල්ලක් හරහා රජය අපහසුතාවට පත් කිරීමට මාන බැලූ පිරිස් එය ව්‍යර්ථ වූ පසු වෙනස් මුහුණුවරකින් යළි කරළියට පැමිණ ඇති බවත් ඒ මහතා කීය.උඩුනුවර පැවති ජනහමුවක දී ඇමතිවරයා මේ බව ප්‍රකාශ කළේය. මෙරට අධිකරණ පද්ධතිය දූෂිත තත්ත්වයට ඇද දැමූ හිටපු අග විනිසුරු සරත් එන් ද සිල්වා අද ශ්‍රේෂ්ඨාධිකරණයට දොස් පවරන බවත්, ඔහුට එසේ කියන්නට සදාචාරාත්මක අයිතියක් නොමැති බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n1210296</link>
    <topic>කාසල්රි-මාඋස්සාකැලේ ජල මට්ටම 80%කින් ඉහළට</topic>
    <author>අසේල කුරුළුවංශ</author>
    <content>උඩරට ජල පෝෂක ප්‍රදේශවලට මෙම දිනවල ඇද හැලෙන ධාරානිපාත වර්ෂා තත්ත්වයත් සමඟ කාසල්රී හා මාඋස්සාකැලේ ජලාශවල ජල මට්ටම 80%ක් දක්වා ඉහළ නැග ඇත.මේ ජලාශ මගින් ජලය සැපයෙන ලක්ෂපාන, නව ලක්ෂපාන, විමලසුරේන්ද්‍ර, කැනියොන් හා පොල්පිටිය විදුලි බලාගාරවල උපරිම ධාරිතාවෙන් විදුලිය නිපදවීමට මේ හේතුවෙන් අවකාශ සැලසී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n1210297</link>
    <topic>අතවරයන්ට බාලවයස්කරුවන්රැගෙන එන්නන් නවාතැන් ගන්නාහෝටල් වටලන විශේෂ පියවර</topic>
    <author>චින්තා රණසිංහ</author>
    <content>අපචාර සඳහා බාලවයස්කරුවන් රැගෙන පැමිණෙන පුද්ගලයින්ට නවාතැන් සපයන හෝටල් වැටලීමේ විශේෂ වැඩපිළිවෙළක් ජාතික ළමා ආරක්ෂක අධිකාරිය විසින් ආරම්භ කර තිබේ.ඉකුත් 26 වැනි දා සිට නව වැටලීම් මාලාව ආරම්භ කළ බව ජාතික ළමාරක්ෂක අධිකාරියේ උසස් නිලධාරියෙක් දිනමිණ ට ඊයේ (28) සඳහන් කළේය.දීප ව්‍යාප්තව මේ වැටලීම් සිදු කරන අතර ගම්පහ දිස්ත්‍රික්කය තුළ සති අන්තයේ වැටලීම් සිදු කර ඇත.ඇතැම් හෝටල් හිමිකරුවන් ලිංගික කටයුතු සඳහා බාලවයස්කරුවන් රැගෙන එනපුද්ගලයින්ට වැඩි මුදලකට කාමර අලෙවි කිරීමේ ජාවාරමක් පවතින බවට තොරතුරු අනාවරණ වී තිබෙන නිසා මේ පියවර ගත් බව හෙතෙම පැවැසීය.මෙවැනි නීති විරෝධී ක්‍රියාවන්ට අනුබල දෙන හෝටල් හිමිකරුවන්, කළමනාකරුවන් මෙන්ම හෝටල්වල සේවකයන් සම්බන්ධයෙන් දැඩි නීතිමය ක්‍රියාමාර්ග ගන්නා බවත් ඒ මහතා කීය.අධිකාරියේ විශේෂ පොලිස් විමර්ෂන ඒකකයේ පොලිස් ස්ථානාධිපති බාලචන්ද්‍රන් මහතා සහ පොලිස් පරීක්ෂක බෝපිටිගොඩ මහතා ප්‍රමුඛ විශේෂ පොලිස් කණ්ඩායමක් විසින් මෙම වැටලීම් සිදු කරනු ලබයි.මේ අතර පසුගිය කාලයේ හෝටල් හා නවාතැන්වලදී බාලවයස්කරුවන් රැසක් අපයෝජනයට ලක් වූ බවට තොරතුරු ලැබි ඇති අතර තොරතුරු දන්නා පුද්ගලයින් වෙතොත් ජාතික ළමාරක්ෂක අධිකාරියේ 1929 දුරකථන අංකයට දැනුම් දිය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n1210299</link>
    <topic>නියඟයෙන් වැනසුණු කුඹුරු යළි අස්වද්දන්න බිත්තර වී</topic>
    <author>නුවන් කොඩිකාර</author>
    <content>පසුගිය නියඟය හේතුවෙන් උතුරු මැද පළාත් කුඹුරු අක්කර 2,32000ක් විනාශයට පත්ව ඇත.ගොවිජන සේවා හා කෘෂිකර්ම පර්යේෂණ සහකාර නිලධාරීන් එක්ව ක්ෂේත්‍රයේ සිදු කළ සමීක්ෂණයකින් පසු මෙම තොරතුරු හෙළි කර ගෙන ඇති බව ගොවිජන සේවා හා වනජීවි නියෝජ්‍ය ඇමැති එස්. එම්. චන්ද්‍රසේන මහතා පැවසීය.එම කුඹුරු යළි අස්වැද්දීම සඳහා ගොවිජන සේවා දෙපාර්තමේන්තුවේ බිත්තර වී බුසල් 3,86000ක් ගොවීන්ට බෙදා දීමට කටයුතු යොදා ඇති බව හෙතෙම කීවේය.මීට අමතරව ගොවිජන සේවා දෙපාර්තමේන්තුව යටතේ ඇති ට්‍රැක්ටර් 300 න් 200ක් අනුරාධපුරයටත්, 100ක් පොළොන්නරුව දිස්ත්‍රිකයටත් කුඹුරු අස්වැද්දීමේ කටයුතු සඳහා යොදවා ඇති බව චන්ද්‍රසේන මහතා ප්‍රකාශ කළේ ය.ජනාධිපති මහින්ද රාජපක්ෂ මහතාගේ උපදෙස් මත මෙම සහන ලබා දීම ආරම්භ කර ඇති බව පැවසූ ඒ මහතා සියලු කටයුතු අධීක්ෂණයට කෘෂිකර්ම අමාත්‍යාංශයේ හා ගොවිජන සේවා දෙපාර්තමේන්තුවේ නිලධාරීන් පිරිසක් යොදවා ඇති බව ද පැවසී ය.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n12102910</link>
    <topic>බතලයාය වැවේ මසුන් දහස් ගණනින් මිය ගිහින්</topic>
    <author>මාපාකඩ වැව සමූහ එච්. එම් ආර් කරුණාවීර</author>
    <content>ගිරාදුරුකෝට්ටේ බතලයාය වැවේ ජලය විස වීමෙන් මත්ස්‍යන් දහස් ගණනක් මිය ගොස් ඇති අතර මේ වැවෙන් මහියංගණ ප්‍රාදේශිය සභාව මගින් ජලය ලබා දෙන බතලයාය පානීය ජල ව්‍යාපෘතිය මේවන විට නවතා දමා ඇත.එමගින් ප්‍රදේශයේ පවුල් 900කට පානීය ජලය නොමැතිව පීඩාවට පත්ව සිටිති.පසුගිය 24 වන දින බතලයාය වැවේ මත්ස්‍යන් මියයෑම ආරම්භවී ඇති අතර ගිරාදුරුකෝට්ටේ ප්‍රාදේශිය සෞඛ්‍ය වෛද්‍ය නිලධාරී කාර්යාලීය නිලධාරී මහතුන් සහ බතලයාය මහජන සෞඛ්‍ය පරීක්ෂක විසින් වැවේ ජල සාම්පල සහ මියගිය මත්ස්‍ය කොටස් මේ වන විට පරීක්ෂණ කටයුතු සඳහා නාරා ආයතනයට හා රජයේ රස පරීක්ෂක සඳහා යවා ඇත.වාර්තා ලැබෙන තුරු වැවේ ජලය විස වීමට හේතුව කුමක්ද කියා කීමට නොහැකි බවත් එතෙක් වැවේ ජලය පරිහරණය නොකරන ලෙස ජනතාවට අවවාද කර හා ඒ පිළිබද දැන්වීම් පුවරු ප්‍රදර්ශනය කර ඇත. එමෙන්ම මිය ගිය මත්ස්‍යන් ආහාරයට ගැනීමෙන් වළකින ලෙසද අවවාද කර ඇත. එහෙත් සමහර ධීවරයන් මියගිය මත්ස්‍යන් එකතු කර වෙනත් ප්‍රදේශවලට රැගෙන ගොස් වෙළෙදාම් කිරීම හේතුවෙන් ගිරාදුරුකෝට්ටේ පොලිසියේ පොලිස් සථානාධිපති මොහාන් ද සිල්වා මහතාගේ අධීක්ෂණයෙන් වැව අවට ප්‍රදේශයේ ජංගම මුර සංචාරය සදහා පොලිස් නිලධාරීන් යොදවා ඇත.මහියංගණ ප්‍රාදේශිය සභාව මගින් පානීය ජලය ලබාදෙන පානීය ජල ව්‍යාපෘතිය මේවන විට නවතා දමා ඇති අතර එමගින් බතලයාය, ගිරාලගොල්ල, මිදේන් වැටුන පිටිය, කොලොන්යාය, හතේකණුව, පහේ කණුව, යාය හය, කහනියගොඩ ප්‍රදේශයේ පවුල් 900ක් පානීය ජලය ‍ෙනාමැතිව පීඩාවට පත්ව සිටී.මේ සම්බන්දයෙන් මහියංගන ප්‍රාදේශිය සභාවේ සභාපති ඩබ්ලිව් ඒ සුනිල් මහතා ප්‍රකාශ කලේ බතලයාය වැවේ ජලය විෂ වීමෙන් පානීය ජලය නොමැතිව පීඩාවට පත්ව සිටින ගම්මාන සදහා බව්සර් මගින් පානීය ජලය ලබා දීමට පියවර ගන්නා බවත් බතලයාය මහජන සෞඛ්‍ය පරීක්ෂක මහතාගේ නිර්දේශය පරිදි වැවේ පාවෙමින් තිබෙන මියගිය මත්ස්‍යයන් සියල්ල එකතු කර විනාශ කර දමන බවත් අවශ්‍ය නම් වැවේ වාන් දොරටු විවෘත කර අපිරිසිදු ජලය ඉවත් කිරිමට හැකි බවක්, රස පරීක්ෂක වාර්තා කඩිනමින් ලබාගෙන වාර්තා සැලකිල්ලට ගෙන රජයේ නිලධාරින් ගේ සහාය ඇතිව පීඩාවට පත්ව සිටින බතලයාය ප්‍රදේශයේ ජනතාවට සහනයක් ලබාදීමට කටයුතු කරන බව ප්‍රකාශ කර සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=n12102911</link>
    <topic>යහපත් වැඩ කිරීමට උත්සාහ ගනිමු</topic>
    <author>විලේගොඩ අරියදේව හිමි</author>
    <content>පින්වතුනිඅද ඉල් පුර පසළොස්වක පොහේ දිනයි. අද වැනි දවසක රාත්‍රියේ අහස දිහා බලන්න. ඉල් හඳ අහසේ බබලනවා ඇති. සමහරවිට වලාකුළකින් එය වසා සිටිනවාත් ඇති. ඒ වලාකුළ සුළඟින් ගසාගෙන ගියවිට වලාකුළින් මිදුණු හඳ අපූරුවට බබළන අයුරු ඔබට පෙනේවි. සඳ විතරක් නොවේ මුළු පරිසරයටම එහි ආලෝකය ලැබේවි.බුදුරජාණන් වහන්සේ මේ සඳේ උපමාව දක්වන්නේ වැරදි කරන මිනිසාට ඒ වැරැද්දෙන් මිදී නිවැරදි මිනිසකු බවට පත්වන්නට හැකි බවයි. වැරදි කරන සමහරු ඒ වැරදි හැමදාම කරමින් අඳුරේ ඇලි ගැලී සිටිනවා. ඔහු අපරාධකාරයකු වශයෙන් හංවඩු ගසනු ලබනවා. ඕනෑම වැරදි කරන මිනිසකුට එයින් නිදහස් වෙන්න පුළුවන්. ඒකට හොඳම උදාහරණය අංගුලිමාල නම් වූ මිනිස් ඝාතකයාගේ චරිතයයි.ඔහු කෝලම්කාරී සමාජය නිසා, මහා මිනිස් ඝාතකයෙකු වුණා. මිනිසුන් දහස් ගණනක් මරා දැම්මා. ඔහු එබඳු අපරාධකාරයකු වුණේ ඊර්ෂාකාරී සමාජය නිසයි. සමාජයේ බොහෝ දෙනෙකුගේ නිගමනය වන්නේ එබඳු භයානක මිනිමරුවකු මිහිපිට නොතැබිය යුතු බවයි. ඉක්මනටම ඔහු සොයා ඝාතනය කළ යුතු බවයි. මෙතරම් භයානක අපරාධකරුවකුටත් වලාකුළින් මිදීගත් සඳක් සේ බැබළීමට හැකි බවත්, අපරාධකාරයා, මරා නොදමා පුනරුත්ථාපනය කළ යුතු කෙනෙක් බවත් ලොවට පළමුව පැහැදිලි කළේ අප තථාගත බුදුරජාණන් වහන්සේ පමණි.මිනිමරුවකු ඝාතනය කොට ඔහුට නිසි දඬුවම දිය යුතු බව එදත්, අදත් සමාජය තුළ ඇති තීන්දුව බොහෝ සරල එකකි. මෙහිදී බුදුරදුන් පෙන්වා දෙන්නේ කුමක්ද? මිනීමරුවාගේ හිස ගසා දමන අළුගෝසුවාද කරන්නේ එකම ඝාතන ක්‍රියාවකි. මිනීමරුවා නීතියෙන් වැරදිකරුවකු වන අතර අළුගෝසුවා නීතියෙන් නිදහස් කෙනෙකි. එහෙත් සිදුවන්නේ එකම ප්‍රතිඵලයකි. අංගුලිමාල චරිතය තුළින් අපට ආදර්ශය ගත්තේ අපරාධකරුවා වලාකුළින් මිදුණු පුර සඳක් සේ ශාන්තුවරයකු බවට පත් කළ හැකි බවයි.සඳක් වැසී යන්නේ බාහිරින් ගසාගෙන එන වලාකුළුවලිනි. මිනිසාට එසේ නොවේ මිනිසා අපරාධවලට වැරදිවලට පෙලඹෙන්නේ බාහිරින් වන අඳුරු හෙවනැලි මෙන්ම අභ්‍යන්තරයෙන් හෙවත් සිත තුළින් බිහිවන කෙළෙස් නැමති අඳුරු වලාපටලයන්ගෙනි. බුදුදහම මේ අංශ දෙක පිළිබඳව පෙන්වා දෙයි. මිනිසකු අපරාධ කිරීමට පොලඹවන විසම වු සමාජ ආර්ථික දේශපාලන හේතුසාධක දීග නිකායේ අග්ගඤ්ඤ සුත්‍රය කූඨදන්ත සූත්‍රය හා චක්කවත්ති සීහනාද සූත්‍ර මඟින් පැහැදිලි කර තිබෙනවා. එසේ මිනිස් සිතේ හටගන්නා වු ලොභ, ද්වේෂ, මෝහ යන අඳුරු වලාපටල නිසාද මිනිසා වැරදි කිරීමට පෙලඹෙන බව අප බුදුරජාණන් වහන්සේ ලොව පැහැදිලි කළා.පින්වත, ඔබ අතින් තවත් සිදුවූ පාපකර්මය ගැන සිත සිතා පසුතැවිලි වෙමින් නැවත නැවත පවෙහි ගැලී නොසිට මම අද පටන් මා අතින් සිදුවන වැරදි නොකරමියි අධිෂ්ඨාන කොට වැරදි නොකොට යහපත් වැඩම කිරීමට උත්සාහ දරන්න. කළ අකුසල් කුසල්වලින් වසා දමන්න. “කුසලෙන පිථියති” බබුළුවමින් දිවි ගෙවා උතුම් වු නිවන් සැප සාදා ගැනීමට හැකි වෙනවා.සියලුදෙනාට තෙරුවන් සරණයි.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=r1210291</link>
    <topic>රඹකැන්ඔය වත සුකොමළිය කෙත්වතු සිඹිනදා අත ළඟය</topic>
    <author/>
    <content>අම්පාර මහඔය රඹකැන්ඔය මනස්කාන්ත ජලාශයේ වැඩ මේ වනවිට 98% කින් නිමකර තිබේ. සද්ධාතිස්ස රජු විසින් ක්‍රි. පූ. දෙවන සියවසේදී පමණ මේ වැවේ කැණීම් කටයුතු ආරම්භ කරනු ලැබූ අතර එය නිම කිරීමට රජුට නොහැකි වී ඇති බව ඉතිහාස පොත්පත්වල සඳහන් වේ.අඩි 250කින් යුතු පෞරාණික වැව් බැම්මත් ගල් පුවරු සහිත ඇළ මාර්ගයත් එයට සාක්‍ෂි සපයයි. වසරේ වැඩි කාලයක් මහඔය ප්‍රදේශයේ බොහෝ ගම්මානවලට වියළි කාලගුණයක් ඇති නිසා මෙහි පදිංචි ජනතාව ජලය නොමැතිකමින් පීඩනයට පත්ව සිටිති.ඒ වියළි බව තුරන්කර ප්‍රදේශය පුරා ප්‍රධාන, බෙදුම් කෙත් ඇළ මාර්ග හා කුඩා වැව් මේ වනවිට ඉදිකිරීම් අවසන් වෙමින් පවතී.වසරකට එක් කන්නයක් හේන් ගොවිතැනින් ජීවත් වූ මේ ජනතාවට වසර පුරා වගා කිරීමටත් පානීය ජලය ලබාගැනීමටත් මෙමගින් අවස්ථාව සැලසේ. මේ ජල ව්‍යාපෘතියට සමගාමීව තවත් කුඩා වැව් 10ක් ඉදිකර තිබේ.ජලාශය විවෘත කිරීමෙන් පසු ඉඩම් අක්කර 5500 වගා කිරීමට අපේක්ෂිත අතර රුපියල් මිලියන 3930 මේ සඳහා වැය කිරීමට බලාපොරොත්තු වේ.කලාප වාරිමාර්ග අධ්‍යක්ෂ එස්. එල්. වීරසිංහ මහතා මෙසේ පැවසීය.අම්පාර දිස්ත්‍රික්කයේ කරන සංවර්ධන කටයුතුවලින් ප්‍රධාන සංවර්ධන කටයුත්තක් ලෙස මෙය හඳුන්වන්න පුළුවන්. මහඔය ප්‍රදේශයේ සංවර්ධනය හීනයක්ව තිබුණා.ජලයෙන් වසර පුරා පීඩා විඳි ජන කොටසක් තමයි මෙහි ජීවත් වෙන්නේ. ජලාශය ඉදිකිරීමත් සමඟ තවත් සංවර්ධන කටයුතු රාශිියක් කරගෙන යනවා. පොල්ලේබැද්දේ ගම්මානයේ සිට මුල්ලේගම දක්වා කෙටිම මාර්ගයක් වන කිලෝමීටර් 13කින් යුතු මාර්ගය හදලා මේ වනවිට අවසන් අදියරේ තියෙන්නේ. මුළු ප්‍රදේශය පුරා පානීය ජලය දෙන්න රුපියල් මිලියන 280ක් වැය කරනවා.බෙදුම් ඇළවල් කිලෝමීටර් 42ක් ද කෙත් ඇළවල් කිලෝමීටර් 92ක් ද මේ වන විට අවසන් කරලා තියෙන්නේ.පරණ කුඩා වැව් 8ක් ද අලුත් කුඩා වැව් 2ක් ද මෙහි ඉදිකරනවා. මේ වන විට රුපියල් මිලියන 2560ක් වියදම් කරලා තියනවා.මුළු ජලාශයම පුරවන්න පුළුවන් ජල අක්කර අඩි 45000කින් පමණ පළමු අදියරේදී අක්කර 3500ක් සංවර්ධනය කරන අතර තවත් අක්කර 2000ක් සංවර්ධනය කිරීමට නියමිතය.පවුල් 5000 අධික ප්‍රමාණයකට මෙහි ප්‍රතිඵල ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=r1210292</link>
    <topic>මැඩම්ගේ උපන් දිනයදා මාරක ගොවීන්ගේ මාරයා ඇවිස්සෙයි</topic>
    <author>වීගොඩ හේමපාල</author>
    <content>බදාදා මහජන දිනයේ කුණ්ඩසාල ප්‍රදේශයේ වාරිමාර්ග කාර්යාලයක උසස් නිලධාරිනියකගේ උපන්දින සාදයක් නිසා මෙදින රාජකාරි ඉටුකරගැනීමට එහි ගිය මිනිපේ යෝධ ඇළ ව්‍යාපාරයේ ගොවීහු පිරිසකට සුන්වුණ බලාපොරොත්තු ඇතිව හිස් අතින් ගම්බිම් බලා යාමට සිදුව තිබේ.පසුගිය 17 වැනිදා බදාදා දිනයකි. මෙදින රජයේ කාර්යාලවල මහජන දිනයයි. මිනිපේ යෝධ ඇළ ව්‍යාපාරයට අයත් මාරක ප්‍රදේශයේ ගොවීන් පිරිසක් තම කුඹුරුවලට ජලය ලබාගන්නා ඇළක ගැටලුවක් විසඳාගැනීමට ඊට අදාළ නිලධාරිනිය සොයා කුණ්ඩසාල ප්‍රදේශයේ පිහිටි වාරිමාර්ග කාර්යාලයකට ගොස් ඇත.හිමිදිරි පාන්දරම නිවෙස්වලින් පිටවුණු මේ ගොවීහු මාරක සිට සැතැපුම් 80ක් පමණ දුර ගෙවා මහනුවර කුණ්ඩසාලේ පිහිටි වාරිමාර්ග කාර්යාලයට යනවිට පෙ. ව. 10.00ට පමණ වී තිබිණි.එදින ප. ව. 2.30 වනතුරු එම කාර්යාලයේ රැඳී සිටියත් තම දුක්ගැනවිල්ල ඉදිරිපත් කරන්නට නිලධාරියකු හමුවී නැත. ඔව්හු පසුව සිය උවමනාව කාර්යාල සේවකයකුට පවසා ඇත. එවිට එම සේවකයා පවසා ඇත්තේ අද මැඩම්ගේ උපන් දිනය. ඒකට පොඩි පාටියක් අද හමුවෙන්න බැහැ ලබන බදාදාට එන්න කියාය.මෙදින මහජන දිනය වුණත් ගොවීන්ගේ ප්‍රශ්නය කුමක්ද කියා අහන්නවත් නිලධාරියකු මේ කාර්යාලයේ සිට නැත. උසස් නිලධාරිනියගේ උපන් දිනයද මෙදිනට යෙදී තිබීම ඊට හේතුවයි. සුළු සේවකයකු හැර වගකිවයුතු නිලධාරීන් කිසිවකු ඔවුන්ගේ ආසනවල දකින්නට ලැබී නැත. උසස් නිලධාරීන් උපන් දින සමරද්දී අසරණ ගොවීන්ට සිදුවුන මේ අවනඩුව කාට කියන්නදැයි ඒ ගොවියෝ විමසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=r1210293</link>
    <topic>දේවහූව වෙද සත්හලට දෙයියන්ගේම පිහිටයි!</topic>
    <author>ඡායාරූප සහ සටහන - ගලේවෙල මධ්‍යම සමූහ පී. ජී. ගුණතිලක</author>
    <content>පවුල් පන්දහසකගේ පමණ ප්‍රයෝජනයට ඉදිකර ඇති දේවහූව ප්‍රාථමික වෛද්‍ය සත්කාර ඒකකය විනාශයේ දොරටු කරා ගමන් කරමින් තිබේ. මෙය 1950 වසරේ පමණ ආරම්භ කළේ දේවහූව ගොවිජනපදය පටන් ගැනීමත් සමගය. ඒ වන විට මෙය බෙහෙත් ශාලාවක් ලෙස ආරම්භ කරනු ලැබුවද 1965 දී පමණ ඊට මාතෘ නිවාසයක් ද එක්විය. ඒ නිසා ගැබිනි මවුවරුන්ට දරු ප්‍රසූතිය සඳහා දුර බැහැර රෝහල්කරා යාමට අවශ්‍ය නොවීය. ඒ කාලයේදී පැය 24 සේවාවන් එම ආයතනය විසින් ජනතාවට සපයන ලදී. අභාග්‍යයකට මෙන් අද ඒ සහන කිසිවක් රෝගීන්ට නොලැබේ. පැය අටකට සීමා වූ බාහිර රෝගීන්ට වෙන් වූ සේවාවක් පමණක් එහි පවත්වාගෙන යයි.මේ පිළිබඳව ප්‍රදේශවාසීහු මෙසේ කීහ.ගලේවෙල හදිසි මරණ පරීක්‍ෂක එච්. එම්. ටී. බී. කොස්වත්ත මහතාමේ ඒකකය නඟා සිටුවන්ට කිසිම ඕනෑකමක් බලධාරීන්ට නෑ. එහි ජල ප්‍රශ්නය උග්‍ර වී තිබෙනවා. මේ ඒකකය ආරම්භකර දශක 6ක් පමණ වෙනවා. නමුත් ස්ථිර ජල යෝජනා ක්‍රමයක් ලබාදීමට බලධාරින් අපොහොසත් වෙලා.මේ මධ්‍යස්ථානයට අයත් ගොඩනැඟිලි ගරාවැටිලා. ඒවා ආරක්‍ෂාකර ගැනීමට කිසිම වැඩපිළිවෙළක් නෑ. දන්ත ශල්‍යාගාරයේත්, සේවක අඩුපාඩු ආදිය සම්පූර්ණකර මෙය ප්‍රදේශයේ ජනතාවට සේවයක් සැලසිය හැකි වන පරිදි සකස් කර දෙන ලෙස ඉල්ලා සිටිනවා.ඩබ්ලිව්. ජී. ජේමිස් (65) මහතා මගේ දරුවන් හතර දෙනෙක් ඉපදුනේ මෙම දේවහූවේ මාතෘ නිවාසයේ. මෙම ස්ථානයට අල්ලපු වැටේ මම පදිංචිව ඉන්නේ. වෛද්‍ය නිල නිවාසයේ ඉදිකිරීම් අතර මග නවතලා එහි තිබු භාණ්ඩ හොරු ගලවාගෙන ගිහින් මිලියන ගණන් වැයකර ඉදිකළ ගොඩනැඟිලි ගරාවැටිලා කිසිම ආරක්‍ෂාවක් නෑ. මේවා ජාතික අපරාධ මහත්තයෝ...” සුරංග සමන්ප්‍රිය මහතා දිවා රාත්‍රී ප්‍රතිකාර ලබාගත හැකි වන පරිදි මේ මධ්‍යස්ථානයේ අඩුපාඩු සම්පූර්ණ කර දුන්නොත් ලොකු පිනක්.එම්. තිලකරත්න මහතාමෙහි මුලුතැන්ගෙයක්, වාට්ටුවත්, මෝචරියත් වැසිකිළි ආදී රෝහලකට අවශ්‍ය අංග හැම එකක්ම තිබෙනවා. ඒත් මාතෘ නිවාස වාට්ටුවේ තිබූ ඇඳන් පවා අරගෙන ගිහින්. අපි වගේ දුප්පත් අයට ඇයි මේ විදියට කෙනෙහිලිකම් කරන්නේ. දැන් මෙහි ප්‍රතිකාර පැය අටකට සීමාවෙලා. ඊට පසු රෝගියෙක් ආවේත් ධනය, ශ්‍රමය, කාලය මිඩංගු කරගෙන දඹුල්ල හෝ ගලේවෙල රෝහල්වලට යන්නට වෙනවා. ඒක දුප්පතුන්ට කරන හරිම අපරාධයක්.ජී. ආර්. සමරතුංග මහතාදවසකට පැය අටක් බාහිර රෝගීන් 200කට පමණ ප්‍රතිකාර කරනවා. වෛද්‍යවරු දෙදෙනෙක් ඉන්නවා. ඒ අයට නිල නිවාස නැති නිසා ගෙදර ඉඳල එන්නේ. දි.වෛ. නි. නිල නිවාසය බාගෙට හදල තිබෙන්නේ. අපි වගේ දුප්පත් අයට ඇයි මෙහෙම සලකන්නේ. මෙම සෞඛ්‍ය මධ්‍යස්ථානය, අඩුපාඩු සම්පූර්ණ කරල තිබුණා නම් අපි දුරබැහැර රෝහල්වලට යන්න ඕනේ නෑ.දේවහූව ගොවිජනපදය ආශ්‍රිතව ඇති සෞඛ්‍ය මධ්‍යස්ථානයේ ඇති අඩුපාඩු දිනෙන් දින එකින් එක වැඩිවෙමින් පවතී. එබැවින් බලධාරීන්ගේ අවධානය කඩිනමින් මේ වෙත යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=r1210294</link>
    <topic>වර්ණ ගැන්වූ රතු කැකුළු ටොන් 2 1/2ක් රාජසන්තකයි</topic>
    <author>කළුතර මධ්‍යම සමූහ</author>
    <content>වර්ණ ගැන්වූ රතු කැකුළු සහල් ටොන් 2 1/2ක් අලෙවිය සඳහා ප්‍රවාහනය කිරීමේ චෝදනාවට වරද පිළිගත් අයකුට රුපියල් 3000ක දඩයක් නියම කළ කළුතර අතිරේක මහේස්ත්‍රාත් ජී. නාමල් පෙරේරා මහතා එම සහල් තොගය රාජසන්තක කළේය.මෙසේ දඩ නියම වූයේ මඩකළපුව එරාවුර් ප්‍රදේශයේ පදිංචිකරුවකු වූ අබ්දුල් ජබ්බාර් අන්වර් ෆවුසි නම් වූ අයටය.සන්සෙට් යෙලෝ ඊ 110 නම් වූ වර්ණකය මේ සහල්වල අඩංගු බව අධිකරණයේදී අනාවරණය විය. දර්ගා නගරයේ මහජන සෞඛ්‍ය පරීක්ෂක ධනුෂ්ක විරාජ් මහතා මොහුට එරෙහිව චෝදනා ගොනු කළ අතර ප්‍රාදේශීය පරිපාලන මහජන සෞඛ්‍ය පරීක්ෂක ආර්. ජී. සිංහබාහු මහතා පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=r1210295</link>
    <topic>දහසේ දීමනාව පාදුක්කට ගැටලුවක්</topic>
    <author>මීගොඩ සමූහ - ඩබ්ලිව්. ඩී. ජයතිස්ස</author>
    <content>වයස අවුරුදු හැත්තෑවට වැඩි, වැඩිහිටි පුද්ගලයන්හට රුපියල් දහසේ මාසික දීමනාවක් ගෙවීමට යෝජනා කර ඇති අතර, මහජන ආධාර හා අඩුආදායම් ලබන සමෘද්ධිලාභීන්ට ද මෙය හිමි වේ. වර්ෂ 2012 වර්ෂයේ අය වැය යෝජනා ක්‍රියාත්මක කිරීම යටතේ, සමාජ සේවා අමාත්‍යාංශයේ ජාතික වැඩිහිටි මහ ලේකම් කාර්යාලයේ අධ්‍යක්‍ෂගේ එන්. එස්. ඊ/ඊ. එම්. ඒ/ 1/2012 චක්‍රලේඛයට අනුව එම දීමනාව ලබාදීමට කටයුතු යොදා ඇත.ඒ අනුව පාදුක්ක, හෝමාගම, ඉංගිරිය ප්‍රාදේශීය මහ ලේකම් කාර්යාල හරහා පුද්ගලයන් 1200කට වැඩි ප්‍රමාණයකට ගෙවීම් සිදු කෙරෙන බව තැපැල් ආරංචි මාර්ග පවසයි.මේ දීමනාව ජාතික ඉතිරිකිරීමේ බැංකුව, තැපැල් කාර්යාල ගිණුමක් හරහා සිදු කරන්නේ නම්, පළමුව මේ පොත් 1200 කට ම, පාදුක්ක කාර්යාලයේදී සෑම මසකම, මුදල් ගිණුමට ඇතුළත් කිරීමට පාස් පොත් යාවත්කාලීන කළ යුතුය. මේ ගිණුම් පරිගණක ගත කිරීමේ දී එක් අයකුට විනාඩි තුනක පමණ කාලයක් ගතවෙන බව ඔවුහු පෙන්වා දෙති.ප්‍රාදේශීය ලේකම් කාර්යාල තුනටම බෙදී යන ආකාරයට අවම වශයෙන් පාස් පොත් 700කට වැඩි සංඛ්‍යාවක් අපේක්ෂා කරන බව ඔවුහු වැඩිදුරටත් පෙන්වා දෙති. එවැනි ගිණුම්වලට මේ පාස් පොත්වලින් මුදල් ගෙවීමේ දී පාස්පොත් යාවත්කාලීන කර, අදාළ පෝරම නිවැරැදිව පුරවා ඇත්දැයි පරීක්‍ෂා කර නැවත අයිතිකරුගේ අත්සන් දෙකක් පෝර්මයේ ලබා ගෙන, ජාතික හැඳුනුම්පත ද පරීක්‍ෂාකොට නැවත පරිගණකය හරහා දත්ත ඇතුළත් කොට, පාස් පොත් ද මුද්‍රණය කොට, අයිතිකරු, වෙත මුදල් ගෙවීමට සිදුවේ.මේ සඳහා එක් අයකුට විනාඩි හතක පමණ කාලයක් ගතවේ. ජාතික ඉතිරි කිරීමේ පරිගණකයට මුදල් ගනුදෙනු කිරීමේ දී පැය 15 ක් තුළදී ගනුදෙනු අවසන් කළ යුතුයි. ඒ අනුව දවසකට කළ හැකි උපරිම ගිණුම් ගණන 60 කි. ඒ අනුව ගිණුම් 700කට ගෙවීමට දින 12ක් පමණ කාලයක් ගතවෙයි.ඉතිරි කිරීමේ ගිණුම්, ගිණුම් හිමියන් 400ක් පමණ මේ කාර්යාලයේ පාලිත උප තැපැල් කාර්යාල 17 කින් මුදල් ලබා ගැනීම සිදු කරති. එම සියලු ගනුදෙනු, ගිණුම් ලැබීමෙන් පසු පරිගණකයට යොමු කෙරේ.ඒ අනුව පාදුක්ක තැපැල් කාර්යාලයට ගැටලු රැසක් පවතින බව එක් ඬලධාරියෙක් පැවැසීය. එනම්, මේ කාර්යාලයේ මුදල් ගනුදෙනු කිරීමට ඇත්තේ කවුළු දෙකක් වන අතර සේවක හා නිලධාරී හිඟය මත එක් කවුළුවක් පමණක් ක්‍රියාත්මක වෙන බව ඔහු පැහැදිලි කළේය.ඒ නිසා දැනට තැපැල් දෙපාර්තමේන්තුව මඟින් දියත් කර ඇති ප්‍රචාරණ වැඩ පිළිවෙළ මඟින් තවත් ගනුදෙනු වැඩි වීමේ ප්‍රවණතාවක් ඇති වන බව ඔවුහු පෙන්වා දෙති.මේ පිළිබඳව අදාළ බලධාරීන්ගේ අවධානය යොමු කර මෙවැනි සේවාවන් වශයෙන් දෙපාර්තමේන්තුවට ආදායමක් නොලැබෙන සේවාවන් ඉටුකිරීමේ දී මහජන ආධාර හා විශ්‍රාම වැටුප් ගෙවන පරිදි ලැයිස්තුවක් මඟින් ගෙවීමට හැකි වන පරිදි, කටයුතු සලසාදීම පහසුකමක් වනු ඇති බව ඔවුහු පැවැසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=r1210296</link>
    <topic>අවවාදයට බිය වී ශිෂ්‍යාව දුම්රියට පැනලා</topic>
    <author>එම්. මහරුප් - කුරුණෑගල දකුණ සමූහ</author>
    <content>කුරුණෑගල නගරයේ ප්‍රසිද්ධ මිශ්‍ර පාසලක ශිෂ්‍යාවක් දුම්රියට පැනීම නිසා බරපතළ තුවාල ලබා රෝහල් ගත කර තිබේ. මෙය සිදුවී ඇත්තේ පසුගිය සඳුදා සවස්වරුවේදීය. ගනේවත්ත දුම්රිය ස්ථානයට නුදුරින් මේ ශිෂ්‍යාව ධාවනය වෙමින් පවතින දුම්රියට පැන ඇති බවත් දුම්රියෙහි ගැටී විසිවීම නිසා ශිෂ්‍යාව බරපතළ තුවාල ලබා ඇති බවත් දැනගැනීමට ඇත.කුරුණෑගල ශික්‍ෂණ රෝහලට ඇතුළත් කරන ලද ශිෂ්‍යවගේ තත්ත්වය බරපතළ වූ නිසා පසුව කොළඹ ජාතික රෝහල වෙත යවා ඇති බව රෝහල් ආරංචි මාර්ගවලින් පැවැසේ. මේ ශිෂ්‍යාව දුම්රියට පැනීමට හේතුව කුමක්දැයි නිශ්චිතව ප්‍රකාශ නොවුණ ද පාසලින් දෙන ලද අවවාදයක් හේතුවෙන් බියවී කලකිරීමට පත්වී මේ අනතුර කරගන්නට ඇතැයි විශ්වාසයක් පවතී.දැන ගැනීමට ඇති පරිදි ශිෂ්‍යාව සම්බන්ධයෙන් වූ ගැටලුවක් මත ඇයට මවුපියන් සමඟ පාසලට පැමිණෙන ලෙස විදුහලින් දන්වා තිබේ. මේ කාරණය ඇයට මානසික වශයෙන් බලපාන්නට ඇතැයි ද විශ්වාසයක් පවතී. තවදුරටත් දැන ගන්නට ඇති පරිදි මේ ශිෂ්‍යාවගේ මවුපියන්ද වෙන්වී ඇත.ඇය හැදී වැඩී ඇත්තේද මවගේ වැඩිමහලු සහෝදරියක ලඟය. මවුපිය සෙනෙහස අහිමිවීම මත ශිෂ්‍යාව මෙයට ප්‍රථම පරිවාස භාරයෙහි සිටි බවද වාර්තාවෙයි. වැල්ලව පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=s1210291</link>
    <topic>ඒකාබද්ධ ගිවිසුම අස්සන් කිරීමට මහින්දානන්ද-බන්දුල මැකාවෝ යති</topic>
    <author>ප්‍රින්ස් ගුණසේකර</author>
    <content>හම්බන්තොට කේන්ද්‍රකොට ගනිමින් පැවැත්වීමට නියමිත 3 වන ආසියානු යොවුන් ක්‍රීඩා උළෙලට අදාළ ගිවිසුම අස්සන් කිරීම සඳහා ශ්‍රී ලංකා නියෝජිත පිරිස නොවැම්බර් 7දා මැකාවෝ බලා පිටත්වෙයි. වසර 2017දී පැවැත්වීමට නියමිත මේ ක්‍රීඩා උලෙළේ කමිටු සභාපති ලෙස ක්‍රීඩා ඇමැති මහින්දානන්ද අලුත්ගමගේ මහතා සමග සම සභාපති ලෙස අධ්‍යාපන ඇමැති බන්දුල ගුණවර්ධන මහතාව, ජනාධිපති මහින්ද රාජපක්ෂ මහතා විසින් පත් කොට ඇත. සංවිධාන කමිටු සභාපති ලෙස ජනාධිපති ලේකම් ලලිත් වීරතුංග මහතා නම් කොට තිබේ.ශ්‍රී ලංකාවේ පැවැත්වෙන දැවැන්තම ක්‍රීඩා උළෙල වන මෙහි ගිවිසුම් අස්සන් කිරීම, නොවැම්බර් 8 දා මැකාවෝ හීදී ආසියානු කොංග්‍රස් මණ්ඩල විශේෂ සභා රැස්වීමකදී සිදුකෙරෙන අතර එහි ප්‍රධානත්වය ක්‍රීඩා අමාත්‍ය මහින්දානන්ද අලුත්ගමගේ මහතා විසින් දරනු ලබන අතර, ආසියානු ඔලිම්පික් කමිටු සභාපති හා කුවේට් ඔලිම්පික් කමිටුවේ සභාපති ෂේක් අහමඩ් අල්ෆහඩ් අල්-සබා කුමරු සමග ක්‍රීඩා උලෙ‍ළේ ගිවිසුම් අස්සන් කිරීම සිදු කෙරේ.ආසියානු යොවුන් ක්‍රීඩා උලෙළේ ක්‍රියාකාරී කමිටුවට පාර්ලිමේන්තු මන්ත්‍රි නාමල් රාජපක්‍ෂ, ශ්‍රී ලංකා ඔලිම්පික් කමිටුවේ සභාපති හේමසිරි ප්‍රනාන්දු, ක්‍රීඩා අමාත්‍යංශයේ ලේකම් අනුර ජයවික්‍රම, අධ්‍යාපන අමාත්‍යංශයේ ලේකම් ගෝඨාභය ජයරත්න, ක්‍රීඩා අධ්‍යක්‍ෂ ජනරාල් රංජනී ජයකොඩි, සංචාරක මණ්ඩලයේ නියෝජිතයෙකු හා ආරක්ෂක අමාත්‍යංශයේ නියෝජිතයෙකු ඇතුළු පිරිසක් ඇතුළත්ව සිටිති‍.රටවල් 45ක සහභාගිත්වයෙන් යොවුන් ක්‍රීඩක ක්‍රීඩිකාවන් 5000කට අධික පිරිසක් සහභාගිවන මෙම ක්‍රීඩා උළෙලෙහි සත්කාරකත්වය ශ්‍රී ලංකාවට ලබා දෙන බවට ප්‍රකාශ කළේ පසුගිය ජුනි මාසයේ කොළඹට පැමිණි ආසියානු ඔලිම්පික් කමිටු සභාපති ෂේක් අහමඩ් අල්ෆහඩ් අල්සබා කුමරු විසිනි.ඔලිම්පික් කමිටු ශ්‍රවණාගාරයේ පැවැති මාධ්‍ය හමුවේදී ඒ මහතා පැවැසුවේ ත්‍රස්තවාදය නිමාවීමෙන් අනතුරුව ජනාධිපති මහින්ද රාජපක්ෂ මහතා ප්‍රමුඛ රජයට ඕනෑම අභියෝගයක් භාර ගැනීමේ හැකියාව ඇති බැවින් මේ ක්‍රීඩා උලෙළේ සත්කාරකත්වය පිරිනැමීට පසුබට නොවන බවයි.ආසියානු යොවුන් ක්‍රීඩා උලෙළ පමණක් නොව ආසියානු බීච් ක්‍රීඩා උලෙළද අවශ්‍ය නම් ශ්‍රී ලංකාවට ලබාදෙන බව ඒ මහතා පැවැසීය.හම්බන්තොටදී පැවැත්වෙන්නේ 3වැනි ආසියානු යොවුන් ක්‍රීඩා උලෙළ වන අතර 2009දී පළමුවැන්න සිංගප්පූරුවේ පැවැති අතර දෙවැන්න ලබන වසරේ චීනයේ නැන්ජින් හිදී පැවැත්වේ.ආසියානු යොවුන් ක්‍රීඩා උලෙළට පෙර වසර 2016දී දකුණු ආසියානු ක්‍රීඩා උලෙළ හම්බන්තොට ක්‍රීඩා ගම්මානය කේන්ද්‍ර කොට ගෙන පැවැත්වීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=s1210292</link>
    <topic>ශ්‍රී ලංකා-ඉන්දියා අවසන් පූර්ව තරගය හෙට</topic>
    <author/>
    <content>ආසියානු කුසලාන කාන්තා විස්සයි20 ක්‍රිකට් තරගාවලියේ ශ්‍රී ලංකාව සහ ඉන්දියාව අතර අවසන් පූර්ව තරගය හෙට (30) චීනයේ ගුවැංෂූ නගරයේ දී පැවැත්වේ. පාකිස්තානය සහ බංග්ලාදේශය අතර දෙවැනි අවසන් පූර්ව තරගය ද හෙට ගුවැංෂූ නගරයේ දී පැවැත්වේ.මූලික වටයේ පළමු තරගයේ දී නේපාලය ලකුණු 20කින් පරාජය කළ ශ්‍රී ලංකා ක්‍රීඩිකාවෝ චීනය සමග පැවැති දෙවැනි තරගයේ දී කඩුලු 9ක පහසු ජයක් අත්කරගනිමින් අවසන් පූර්ව වටයට සුදුසුකම් ලැබීය. කෙසේවෙතත් බංග්ලාදේශය සමග ඊයේ පැවැති මූලික වටයේ අවසන් තරගයේ දී ශ්‍රී ලංකාව ලකුණු 5කින් පරාජයට පත්විය. ඉන්දියාව සහ පාකිස්තානය අතර ඊ‍යේ පැවැති තරගයෙන් කඩුලු 8ක ජයක් වාර්තා කිරීමට ඉන්දියාව සමත්විය.ශ්‍රී ලංකාව, බංග්ලාදේශය,නේපාලය සහ චීනය 'බී'කාණ්ඩයෙන් තරගවැදුණු අතර පාකිස්තානය, ඉන්දියාව, තායිලන්තය සහ හොං‍කොං පිල 'ඒ' කාණ්ඩයෙන් තරග වැදුණි.අවසන් මහා තරගය 31වැනිදා ගුවැංෂූ නුවර දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=s1210293</link>
    <topic>සහිරා මිනි රගර් නොවැම්බර් 4දා</topic>
    <author>රුසෙයික් ෆාරුක්</author>
    <content>සහිරා විදුහල් ආදී රගර් ක්‍රීඩකයන්ගේ සංගමය මෙහෙයවන සහිරා මිනි රගර් තරගාවලිය නොවැම්බර් මස 4වැනිදා සහිරා විද්‍යලයීය ක්‍රීඩාංගණයේ දී පැවැත්වේ.ආනන්ද, සී.ඩබ්.ඩබ්.කන්නන්ගර, වෙස්ලි, සාන්ත තෝමස් (ප්‍රාථමික), මහනාම, කේරී, ඩී.එස්, නාලන්දා, හින්දු විදුහල, වේල්ස්කුමර සහ සහිරා විදුහල් 'ඒ' සහ 'බී' කණ්ඩායම් තරග වදින මේ මිනි රගර් තරගාවලිය අවුරුදු 12න් පහළ තරගාවලියක් ලෙස පැවැත්වේ.සහිරා විදුහලට වසර 120ක් පිරීම නිමිත්තෙන් මේ තරගාවලිය සංවිධානය කරන බව තරගාවලිය සම්බන්ධ පසුගියදා පැවැති මාධ්‍ය හමුවේ දී එහි විදුහල්පති මොහොමඩ් ජිෆ්රි මහතා පැවැසීය.සහිරා විදුහල් ආදී රගර් ක්‍රීඩකයන්ගේ සංගමයේ නාසීම් ගෆූර්, ටෝනි අමිත් සහ රීසා ආබ්දීන් මහත්වරුද මේ මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=s1210294</link>
    <topic>එංගලන්ත ක්‍රිකට් පිලේ ඉන්දියා සංචාරය අද ඇරැඹේ</topic>
    <author>නවදිල්ලිය (ඒ.එෆ්.පී.)</author>
    <content>එංගලන්ත ක්‍රිකට් පිලේ ඉන්දියා සංචාරය අද ආරම්භවේ. අදියර දෙකකින් පැවැත්වෙන මේ සංචාරයේ ‍අද ආරම්භ වන පළමු අදියරට තුන්දින පුහුණු තරග 2ක්, සිවුදින පුහුණු තරගයක් ද ඇතුළුව තරග 4කින් සමන්විත ටෙස්ට් තරගාවලියක් සහ තරග 2කින් සමන්විත විස්සයි20 තරගාවලියක් ඇතුලත්වේ.දෙපිල අතර පළමු ටෙස්ට් තරගය නොවැම්බර් මස 15වැනිදා අහමදාබාද් නුවර දී ආරම්භ වන අතර දෙවැනි ටෙස්ට් තරගය නොවැම්බර් මස 23වැනිදා මුම්බායි නුවරදී පැවැත්වේ.දෙසැම්බර් මස 5වැනිදා කොල්කටා නුවරදී තෙවැනි ටෙස්ට් තරගයත්, දෙසැම්බර් මස 13වැනිදා සිවුවැනි ටෙස්ට් තරගය නාග්පූර් නුවර දීත් පැවැත්වේ. දෙසැම්බර් 20වැනිදා පළමු විස්සයි20 තරගය පූනේ හී දී පැවැත්වෙන අතර 22වැනිදා මුම්බායි නුවර දී දෙවැනි විස්සයි20 තරගය පැවැත්වේ.දෙපිල අතර පැවැත්වෙන තරග 4කින් යුත් එක්දින තරගාවලිය සඳහා එංගලන්ත කණ්ඩායම ලබන වසරේ ජනවාරි මස 3වැනිදා නැවත ඉන්දියා සංචාරයක නිරතවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=s1210295</link>
    <topic>එප්පාවල නෙට්බෝල් ක්‍රීඩිකාවෝ මැලේසියාවේදී දස්කම් දක්වති</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>මැලේසියාවේ පීනෑන්ග් නුවර පසුගියදා පැවැති යු.එස්.එම් ජාත්‍යන්තර නෙට්බෝල් තරගාවලියේදී රටවල් 4ක් නියෝජනය කළ කණ්ඩායම් දහසයක් (16)ක් අභිභවා අවුරුදු 12න් පහළ ශූරතාව දිනා ගැනීමට අනුරාධපුර-එප්පාවල ශ්‍රී සිද්ධාර්ථ මධ්‍ය මහා විදුහල සමත්විය.තරගාවලියේ ශූරතාවට අමතරව හොඳම කණ්ඩායම ලෙසින් සම්මාන ලබා ගැනීමටද සිද්ධාර්ථ විදුහල සමත්වූ අතර දක්ෂතම ක්‍රීඩිකාවට හිමි කුසලානයද එම විදුහලේ නිමේෂා ලලන්ති ක්‍රීඩිකාවට හිමිවිය.මේ සඳහා මැලේසියාව, සිංගප්පූරුව, තායිලන්තය සහ ශ්‍රී ලංකාව නියෝජනය කරමින් කණ්ඩායම් ඉදිරිපත්ව සිටි අතර අවසන් මහා තරගයේදී ලකුණු 15-9කින් මැලේසියාව පරාජයට පත්කිරීමට එප්පාවල සිද්ධාර්ථ විදුහල් කණ්ඩායම සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=s1210296</link>
    <topic>ත්‍රිත්ව විදුහලට පළමු ඉනිමේ ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර ත්‍රිත්ව විදුහල හා ‍කොළඹ සාන්ත පීතර විදුහල අතර අස්ගිරිය ක්‍රීඩාංගණයේදී පසුගියදා පැවැති අන්තර් පාඨශාලීය තරගයේ පළමු ඉනිමේ ජයක් වාර්තා කිරීමට ත්‍රිත්ව විදුහල සමත්විය.ත්‍රිත්ව විදුහල පළමු ඉනිමට ලකුණු 239ක් රැස් කළ අතර සාන්ත පීතර පළමු ඉනිමට ලකුණු 120ක් සහ තරගය නතර කරන විට දෙවන ඉනිම සඳහා කඩුලු 5කට ලකුණු 35ක් ලබාගෙන සිටියේය.ත්‍රිත්ව පළමු ඉනිම-239 (ඕවර 55.3) ඩී.වික්‍රමනායක 55, ආර්.චන්ද්‍රගුප්ත 48, ආර්.ජයතුංග 44 (ජුලියන් සිල්වා 69/5, රජිත ලියනාරච්චි 35/2)‍සාන්ත පීතර පළමු ඉනිම-120 (ඕවර 46.4) දුෂාන් හේමන්ත 33, චමිල අබේසේකර 22 (ඩී.වික්‍රමනායක 9/2, සදිත් සුදාරක 18/3) සහ දෙවන ඉනිම-35/5 (ඕවර 27.2) සෂින් ප්‍රනාන්දු 12 (ලක්ෂාන් ජයසිංහ 1/3)සා.අන්තෝනි-හෝලි ක්‍රොස් තරගය ජය පරාජ නෑසාන්ත අන්තෝනි විදුහල සහ කළුතර හෝලි ක්‍රොස් විදුහල අතර පසුගියදා කටුගස්තොටදී පැවැති තරගය ජය පරාජයෙන් තොරව නිමාවට පත්විය.හෝලි ‍ක්‍රොස් පළමු ඉනිම-111 (ඕවර 56.3)සී.කමේෂ් 31.ටී.අතාවුද ‍‍නොදැවී 21 (නිමේෂ් ගුණසිංහ 22/3, ලලිත් බුලත්සිංහල 25/3) සහ දෙවන ඉනිම-74/4 එලි.මෙන්ඩිස් ‍නොදැවී 56 (එම්.උඩුවල 7/2, එම්.උඩුපොල 15/2)සාන්ත අන්තෝනි පළමු ඉනිම-108 (ඕවර 29.4) සචින් බුලත්සිංහල 27, හර්ෂ ඊබට් 18 (එස්.ප්‍රනාන්දු 35/4, එන්‍.සංඛ 8/2).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=s1210297</link>
    <topic>අමෙරිකා ගොල්ෆ් ශූරිය වාර්තාපොතට</topic>
    <author/>
    <content>අමෙරිකාවෙන් බිහිවූ විශිෂ්ටතම ගොල්ෆ් ක්‍රීඩිකාවක වන පෝලා ක්‍රීමර් කිංග්ස්මීඩ් කාන්තා ගොල්ෆ් ශූරතාවලියේ අවසන් තරගයේ දී දකුණු කොරියාවේ ජියයි ෂිං සමග එක්ව වාර්තාවක් පිහිටුවීමට සමත්වූවාය.එම තරගයේ දී ඇය ෂිං හමුවේ පරාජය වූව ද කාන්තා ගොල්ෆ් තරග ඉතිහාසයේ තරගයකදී වැඩිම වේලාවක් ක්‍රීඩා කළ ක්‍රීඩිකාවන් ලෙස ෂිං සමග වාර්තා පොතට ඇතුලත් විය.එල්.පී.ජී.ඒ‍. තරගාවලි ලෙස සැළකෙන වෘත්තීය ගොල්ෆ් ක්‍රීඩිකාවන්ගේ සංගම් තරගාවලි ශූරතා 11ක් දිනා සිටින 26හැවිරිදි පෝලා 2010 වසරේ අමෙරිකානු විවෘත ගොල්ෆ් ශූරිය ලෙස සම්මාන දිනාගනිමින් අන්තර් ජාතික ගොල්ෆ් පිටියේ ගෞරවය දිනාගත්තාය.ෂිං සමග පැවැති කිංග්ස්මීඩ් කාන්තා ගොල්ෆ් ශූරතාවලියේ අවසන් තරගය දිනක් පුරා පැවැති අතර පස්වරුවේ පිටියට අඳුර වැටීමත් සමග දෙවැනි දිනයට කල් තැබීමට සංවිධායකයන්ට සිදුවිය. පෝලා පරාජයට පත්වූයේ දෙවැනි දිනයේ දීය.ඊට සතියකට පසු බ්‍රිතාන්‍ය විවෘත කාන්තා ගොල්ෆ් ශූරතාවලියේ තුන්වැනි ස්ථානය අත්කරගැනීමට ද පෝලා සමත්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=s1210298</link>
    <topic>හොංකොං සික්සර්ස් ශූරතාව දකුණු අප්‍රිකාවට</topic>
    <author/>
    <content>හොංකොං සික්සර්ස් ක්‍රිකට් තරගාවලියේ ඊයේ (28) පැවැති අවසන් තරගයේදී පසුගිය වසරේ ශූරයන්වු පාකිස්තානය ලකුණු 37කින් පරදා ශූරතාව හිමිකර ගැනීමට දකුණු අප්‍රිකානු කණ්ඩායම සමත්විය.. තරගාවලියේ වීරයා සම්මානය පාකිස්තාන කණ්ඩායමේ උමාර් අක්මාල්ට හිමිවිය‍.පළමුව පන්දුවට පහරදුන් දකුණු අප්‍රිකාව නියමිත ඕවර 5 අවසානයේ ලකුණු 142ක් රැස් කළ අතර පාකිස්තාන පිලට සියල්ලන් දැවී ලබාගත හැකිවුයේ ලකුණු 105ක් පමණි.දකුණු අප්‍රිකාව ශූරතාව හිමිකරගත් දෙවැනි අවස්ථාව මෙය වන අතර මින් පෙර 2006 දී ඔවුන් පළමුවරට ශූරතාව හිමිකරගත්තේය.කුසලාන වටයේදී ශ්‍රී ලංකාව හොංකොං පිළ හමුවේ කඩුලු 6කින්, දකුණු අප්‍රිකාවට කඩුලු 5කින් සහ පාකිස්තානයට කඩුලු 5කින් පරාජය වීමෙන් අවසන් තරගයට පැමිණිමේ අවස්ථාව අහිමිවිය. ශ්‍රී ලංකා කණ්ඩායම කුසලාන තරගවටයට පිවිසියේ තරගාවලියේ පළමු වටයේ මුහුණදුන් තරග තුනම ජයගෙන අපරාජිත කණ්ඩායමක් ලෙසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=f1210291</link>
    <topic>මෙවර අය-වැයෙන් සහන කප්පාදුවක් නෑ</topic>
    <author/>
    <content>ලබන වර්ෂය සඳහා වන අයවැය සැකසෙන්නේ කිනම් ආර්ථික පසුබිමක් යටතේ ද යන්න පිළිබඳ හා වත්මන් ආර්ථික ප්‍රවණතා ගැන අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා සමඟ දිනමිණ කළ සාකච්ඡාවකි මේ.මෙවර අයවැය සැකසෙන්නේ වෙනස් ආර්ථික පසුබිමක් යටතේ. අර්බුදයට ගිය ගෝලීය ආර්ථිකය තවමත් හිතපු විදිහට පුනර්ජීවනය වෙලා නෑ. අමෙරිකාවේ නිවාස වෙළෙඳපොළෙන් පටන්ගත් අර්බුදය බැංකු අර්බුදයක් බවට පරිවර්තනය වෙලා. යුරෝපයේ රටවල් ගණනාවකත් ආර්ථික ස්ථාවර භාවය අර්බුදයට ගෙන ගියා. ග්‍රීසිය ආර්ථික කඩාවැටීමට ලක්වූ රටක්. ග්‍රීසියට ණය දුන් බැංකු තිබෙන සයිප්‍රසය, ස්පාඤ්ඤය, පෘතුගාලය සහ ඉතාලිය පවා ග්‍රීසිය ණය ආපසු නොගෙව්වොත් විශාල අර්බුදයකට යනවා. මේ අමෙරිකා යුරෝපා අර්බුදය දැන් අපටත් බලපාන්න පටන් අරන්. එය බලපාන ප්‍රධානතම ආකාරය තමයි. අපේ රටේ අපනයන ක්ෂේත්‍රයට ඉන් ඇතිවන බලපෑම අපේ ප්‍රධාන අපනයන වන තේ, ඇඟලුම් සහ වෙනත් භාණ්ඩ වලින් සියයට 60කටත් වඩා අපි අලෙවිකළේ අමරිකාව සහ යුරෝපා රටවලටයි. මේ රටවල මිලදී ගැනීමේ ශක්තිය හීනවෙනකොට ඒක අපේ නිෂ්පාදනයන්ට සෘජුවම බලපානවා.අනෙක් කාරණය තමයි ආනයන සඳහා අප වැය කරන මුදල් ප්‍රමාණය විශාල ලෙස වැඩිවීම, ඊට වඩාත් බලපෑවේ තෙල් මිල ඉහළයාම සහ අප ලාබයට තෙල් ලබාගත් ඉරානයට සම්බාධක පැණවීම ඉරානය අපට ණයට තෙල් ලබාදුන්නා පමණක් නොවෙයි,ඒ ණය ගෙවීමට දීර්ඝ සහන කාලයක් ලබාදුන්නා. නමුත් වෙනත් වෙළඳපොළවලින් තෙල් ගන්නා විට අප එවෙලේම මුදල් ගෙවිය යුතුයි’ ඊළඟට නියං තත්ත්වය නිසා තෙල් ඉල්ලුම විශාල ලෙස වැඩියි.අය වැයක් හදද්දි මේ සියල්ලම සලකලා බලන්න අපට හා සිදුවෙනවා.අයවැය ලේඛනයේ පුනරාවර්තන වියදම් සහ ප්‍රාග්ධන වියදම් වශයෙන් ප්‍රධාන කොටස් දෙකක් තියෙනවා. පුනරාවර්තන වියදම් අනවර්තයෙන්ම වැඩිවෙනවා. විශේෂයෙන් රාජ්‍ය අංශයේ රැකියා සැපයීම, වැටුප් වැඩිවීම, රැකියා සඳහා තරුණ පිරිස් වැඩියෙන් බඳවා ගැනීම, සහ සාමාන්‍ය හේතූ නිසා භාණ්ඩ හා සේවා මිල ඉහළ යාමත් පුනරාවර්තන වියදම්වල බර වැඩිවීමට බලපානවා. දල වශයෙන් බැලුවොත් අපේ රටේ ආදායම සෑහෙන්නෙ යම්තමින් පුනරාවර්තන වියදම පියවා ගැනීමට පමණයි. දැන් අපි හුඟාක් දුරට ණය ලබාගෙනත් තිබෙනවා. තවත් විශාල ලෙස ණය ගැනීමේ හැකියාවකුත් නැහැ. එහිදී ඉහළින් ඇති යම් සීමා මට්ටමක් තියෙනවා. අපි එතැනින් ඔබ්බට යන්න බෑ. ගියත් වෙන්නෙ මේ ආර්ථිකය දුර්වල ආර්ථිකයක් හැටියට කාගේත් අවධානයට යොමුවීමයි. එහෙම වුණොත් ලංකාවේ තියන බැඳුම්කර, ණය, රක්ෂණ, ආදී සියල්ලේ මිල ඉහළ යනවා. මොකද, මේ රට අවදානම් තත්ත්වයකට ගිහින් කියල ඒ අය පෙන්නුම් කරන නිසා.රටක් හැටියට අපි හැකිතාක් ණය බර අඩු කළ යුතුයි. අය වැය සැකසීමේදී මේ හැම කාරණයක්ම ගැන අවබෝධයකින් යුතුව තමයි එය සිදුවෙන්නෙ.මුලින් අපේ කෘෂිකර්ම ක්ෂේත්‍රය ඉහළට නැග්ගා. වී ගොවිතැන පමණක් නොවෙයි, වෙනත් කෘෂි නිෂ්පාදන සහ වැවිලි බෝගත් වර්ධනය වුණා. ඒ කියන්නෙ අපේ ආදායම ඉහළ ගියා. ඒ වගේම මේවා පිටරටින් ගෙන්නන එක අඩුවීම නිසාත් මුදල් ඉතිරි වුණා. නමුත් දැන් ආනයන සඳහාත් වැඩි වියදමක් දරන්න වෙලා. වාරිමාර්ග සංවර්ධනය, ගොවීන්ට සහන ලබාදීම වගේ කාරණාත් අපි ඉටුකළ යුතුයි. ඒ කියන්නෙ මේක පහසු තත්ත්වයක් නෙවෙයි. නමුත්, අපේ ජනාධිපතිතුමා තීරණය කරල තියෙනවා, මේ සහන සහ සේවා කිසි විදිහකින් වත් ලඝු නොකොට ඉදිරියටත් පවත්වාගත යුතුයි කියලා. ඒ කියන්නෙ මහ ජනතාවට ලැබෙන දේවල් කප්පාදු කෙරෙන්නෙ නෑ. ඉදිරි අය වැය සකස් කරන්නේ මේ පසුබිම තුළ හිඳිමිනුයි.අසීරුතා තියෙනවා වගේම එවැනි සහනදායික කාරණත් තියෙනවා. පිටරට සිටින අපේ ශ්‍රමික ජනතාව මේ රටට එවන මුදල් ප්‍රමාණය විශාල ලෙස වැඩිවී තිබීම එකක්: අපේ මේ ශ්‍රමිකයන්, ඇ.ඩො. බිලියන 6 ක් වර්ෂයකට රටට එවනවා. මේ විශාල මුදල ගම්බද පළාත්වලට යනවා. ග්‍රාමීය ආර්ථිකය ඉක්මනින් දියුණුවීමට එය විශාල රුකුලක්.සාංචාරක ව්‍යාපාරය වේගයෙන් දියුණුවෙමින් තිබීම තවත් කාරණයක්. ඊළඟට අභියෝග තිබුණත් තවමත් අපේ තේ සහ අනෙකුත් භාණ්ඩ වෙළෙඳාම යම් මට්ටමකින් පවත්වාගෙන යනවා. තේ සඳහා ඇ. ඩො. බිලියනයක පමණ ආදායමක් අපට ලැබෙනවා. අප් ආර්ථිකයේ පවතින මේ පරිවර්තනීය ස්වභාවය නිසා අපට නැඟී සිටීමට පුළුවන්.ඒ අතරතුර අපි අලුත් දේවල් ගැන කල්පනා කළ යුතුයි. නිදසුනක් හැටියට වෙළෙඳපොළ නැතිවුණා කිය කියා අපට හූල්ලන්න බෑ. අපි කලාපීය වෙළෙඳපොළවල් ගොඩනැඟිය යුතුයි.සහනදායී අය – වැයක් හදන්න රජය සෑමවිටම ලෑස්තියි. කිසිම රජයක් විශේෂයෙන් ශ්‍රී ලනිපය මූලිකව ගොඩනැගූ රජයක් ජනතාවට සහන නොදී ඉන්න කැමැතිවෙන්නෙ නෑ. සහන දෙන එක මනින්න වෙන්නෙ ආර්ථිකයේ තත්ත්වය අනුවයි. මෙතැනදි එක් දෙයක් අපි හොඳින් මතක තබා ගත යුතුයි’ ඒ වැය කරන මුදල් වලින් උපරිම ප්‍රයෝජනය ලබාගැනීමයි.මුදල් අපතේ යාමක් වෙන බවටත් චෝදනා නැඟෙනවා. උපරිම ප්‍රතිඵල පරිපාලන ව්‍යුහයෙන් ලැබෙනවාද කියන එක ප්‍රශ්නයක්. ඉක්මනින් තීරණ නොගැනීම, පහසුකම් ලබා නොදීම වගේ දේවල් ගැන මැසිවිලි නැඟෙනවා.මේ අඩු පාඩු සකස්කර ගත යුතුයි. නිලධාරි පැලැන්තියත් එක්ක සංවර්ධනයට යාම අසීරුයි. රටේ ඇතැම් විශාල ආයතනවල පරිපාලනය හරිම දුර්වලයි. මම රාජ්‍ය ගිණුම් කාරක සභාවේ සභාපති, දවසින් දවස අපට හමුවෙන්නෙ කිසිම තීන්දුවක් ගන්න බැරි නිලධාරීන්. එක්කො වෘත්තීය සමිිතිවල බලපෑම්. නැත්නම් දැනුම නැතිකම, තවත් සමහරවිට තමන්ගෙ දක්ෂකම අනවශ්‍ය තැනකට යොදවලා.මේ නිසා රජය විශාල ලෙස අයවැයෙන් මුදල් වෙන්කළත් ඒවා පාවිච්චි කරන්නෙ කොහොමද හරියට මේක සිදුවනවාද කියන එක ගැන අපට සිතන්න වෙනවා. මාස 6න් කරන්න පුළුවන් වැඩේට අවුරුදු 2 ක් ගන්නවා නම් වැඩක් නෑනෙ. ඉදිරි අය වැයේදී නාස්තිය අවම කිරීම සහ ඉලක්ක සපුරා ගැනීම ගැන අපි සැලකිලිමත් විය යුතුයි.පසුගියදා සම්මත වූ ඡන්ද ක්‍රමය වෙනස් කිරීම සඳහා වූ පනත නිසා විශේෂයෙන්, . ගම් මට්ටමේ සැලකිය යුතු වෙනසක් වෙයි කියල කියන්න පුළුවන්. ප්‍රාදේශීය සභා සඳහා නියෝජිතයන් තෝරාගැනීමේදී මුළු ආසනයේම නියෝජනයක් මෙහිදී ඇතිවෙනවා.මුලින් වෝඩ් ක්‍රමය යනුවෙන් හැඳින්වුණෙත් මේ ක්‍රමයයි. නව වෙනස්කම් නිසා ගමට ඉතා සමීප දේශපාලන නියෝජනයක් ඇතිවෙනවා වගේම ගම්මට්ටමින් බලපාන ප්‍රශ්න පහසුවෙන් හා කඩිනමින් විසඳීමටත් හැකිවෙනවා.මනාප ඡන්ද ක්‍රමය නිසා ප්‍රාදේශීය සභා ඡන්දයක්, පාර්ලිමේන්තු ඡන්දයක් තරම් තරඟකාරී මුහුණුවරක් ගෙන තිබුණා. ඒ ක්‍රමය යටතේ බොහෝ දුරට දේශපාලනය කළේ ජාති – ආගම් – කුලභේද ආදිය පවා අවුස්සමිනුයි. තවත් කාරණයක් තමයි, පාර්ලිමේන්තු පළාත් සභා සහ ප්‍රාදේශීය සභා නියෝජිතයන් සංවර්ධන කටයුතුවලදී පවා එක ස්ථාවරයක නැතිවීම. ඒ ක්‍රමය යටතේ ඇතිවෙලා තිබුණා.සංවර්ධනයේදී එය හරහට හිටින සාධකයක්. නමුත්, මනාප ක්‍රමය වෙනස්වීම නිසා සාමූහික බවකින් යුතුව කටයුතු කිරීමට මේ නියෝජිතයන් තුළ නැඹුරුවක් ඇතිවෙනවා. අනවශ්‍ය ගැටුම්කාරීත්වයක් ඇතිනොවීම මඟින් ගම් ප්‍රදේශවලට වැඩි යහපතකුත් සැලසෙනවා. ඇත්තටම පැරැණි ක්‍රමය යටතේ ගැටුම්කාරී දේශපාලන සංස්කෘතියක් ඉස්මතු වුණේ නෑ. ඒ නිසා මේ වෙනනස්කම් ඇතිවීම ඉතාම යහපත්.ඒ වගේම ගම්මට්ටමින් දක්ෂ අවංක මෙන්ම පිරිසිදු දේශපාලන නියෝජනයක් ඇතිකර ගැනීමට නව වෙනස්කම් නිසා හැකිවෙනවා. ඒ වගේම වගකීම් සහගත ඡන්ද දායකයන් ඇමතීමටත් මේ නිසා දේශපාලනඥයින්ට හා පක්ෂවලට අවස්ථාව ලැබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>29</day>
    </date>
    <link>http://www.dinamina.lk/2012/10/29/_art.asp?fn=f1210292</link>
    <topic>කඨින පෙරහරට බහුරූ කෝලම් උචිත නෑ</topic>
    <author/>
    <content>බෞද්ධයන් ඉතා උතුම්කොට සලකන කඨින පුණ්‍යෝත්සව පැවැත්වෙන හෙයින් වස්සාන කාලය නිමා කරමින් එළැඹෙන මාසය බෞද්ධයන් හඳුන්වන්නේ කඨින චීවර මාසය ලෙස ය. මෙවර අප දෙකටන නාමළුව පුරාණ විහාරාධිකාරී වෙන්නවත්තේ රතනජෝති හිමියන් සමඟ සාකච්ඡා කරන්නේ කඨින පින්කමක වැදගත්කම හා ගිහි පැවිදි දෙපාර්ශවයට ඉන් අත්වන ආනිසංස පිළිබඳවයි.කඨිනය යන්නෙන් අර්ථවත් කෙරෙන්නේ සිවුර යන්නයි. කඨින පින්කමෙහි මූලික කටයුත්ත වන්නේ සිවුරක් එහෙමත් නැතිනම් චීවරයක් පූජා කිරීමයි. කඨින පූජාවෙහි ඉතිහාසය බොහෝ ඈතට දිවයනවා. අද වගේම බුද්ධ කාලයේත් හේමන්ත, ගිම්හාන වස්සාන යනුවෙන් සෘතු තුනක් තිබුණා. බුදුරජාණන් වහන්සේ පහළවන කාලය වනවිට ඉන්දියාවේ සිටි අනෙකුත් සමකාලීන ආගමික පූජකවරු සහ ඔවුන්ගේ අනුගාමිකයන් වර්ෂා කාලයේ ගමන්බිමන් ගියේ නැහැ. වර්ෂා කාලයට පුංචි පැළෑටි දළුදා වැඩෙනවා. කෘමීන්, පණුවන් වැනි සතුන් පෙළොවෙන් උඩට මතුවෙනවා. එම නිසා පරම අවිහිංසාවාදී දර්ශනයක් ඇදහු මේ ආගමික පිරිස් සතුන්ට සහ පැළෑටිවලට හානි වීමෙන් තමන්ට අකුසලයක් සිදුවේයැයි සිතා වර්ෂා කාලයේ ආරාමික ජීවිතයක් ගත කළා.නමුත් පිණ්ඩපාතයෙන් යැපුන බෞද්ධ භික්ෂුන්ට සිවුරු පිරිකර, ආහාරපාන සපයා ගන්න මේ කාලයේත් ඇවිදින්න සිදුවුණා. එය දැකපු අනෙකුත් ආගමික පූජකවරු හා ඔවුන්ගේ අනුගාමිකයන් භික්ෂුන් වහන්සේලාට දොස් නැගුවා. ඔවුන් අධික තණ්හාධික පිරිසක් යයි චෝදනා කළා. ඒ නිසා භික්ෂුන්ට වස්සාන කාලයේ තුන් මාසයක් ආරාමිකව වාසය කරන්න බුදුරජාණන් වහන්සේ අනුමත කළා. වස් කාලය ආරම්භ වුණේ ඒ අනුවයි. වස් පවාරණ කළාට පසු ජනතාව භික්ෂුන් වහන්සේලාට සිවුරු පිරිකර පූජා කළා. අද කඨින පින්කම ලෙස ඉතා උත්කර්ෂවත්ව පවත්වන්නේ මේ සිවුරු පූජාවයි.වස් වැසුවේ නැත්නම් කඨිනයක් කරන්න බැහැ. ඒ වගේම උපසම්පදා නොවුණු භික්ෂුවකට වස් වසන්නත් බැහැ. සාමණේර හිමිවරුන්ට වස් වසන්න පුළුවන්. නමුත් කඨිනයක් සිදුකිරීමේ අවකාශය නැහැ. උපසම්පදා භික්ෂුවක් වුවත් පෙර පොහොයට වස්වැසුවේ නැත්නම් කඨිනයක් කරන්න බැහැ. පෙර පොහොය ලෙස හඳුන්වන්නේ ඇසළ පොහොය. ඇසළ පොහොයෙන් ආරම්භ කරන වස් කාලය පවාරණ කරන්නේ බිනර පොහොයෙනි. බිනර පොහොයේ සිට මාසයක් පුරා කඨින පින්කම් පවත්වන්න පුළුවන්. මේ මාසය තුළ කඨින පින්කම් පවත්වා අවසන් වෙන්න ඕනෑ.සාමාන්‍යයෙන් භික්ෂුන් වහන්සේලා පාවිච්චි කරන්නේ තුන් සිවුරයි. එදා බුදුරජාණන් වහන්සේ තුන් සිවුරට අමතරව කඨිනයක් දරන්න භික්ෂුන් වහන්සේලාට අවසර දුන්නා. තුන් මාසයක් වස් ආරක්ෂා කළ භික්ෂුන්ට තමයි මේ කඨින චීවරය පූජා කරන්නේ. වස් වැසීම සඳහා උපසපන් භික්ෂුන් පස් දෙනෙකුවත් සිටිය යුතුයි. නැතිනම් කඨිනයක් කරන්න බැහැ. ඒ වගේම කඨින චීවරය හිමිවිය යුතු භික්ෂුව සම්මත කරගන්නේත් භික්ෂුන් වහන්සේලාමයි. කඨින සිවුර පිරිනමන භික්ෂුව පිළිබඳ දැන ගත හැක්කේ කඨින ආනිසංස බණ කියන අවස්ථාවේදියි.එදා වස් වැසු භික්ෂුන් වහන්සේලාට සිවුරක් පූජා කිරීමෙන් ආරම්භ කෙරුණු කඨින පින්කමට පසුකාලීනව රාජ්‍ය අනුග්‍රහයත් ලැබුණා. රාජ අනුග්‍රහයත් ලැබීමෙන් පසු කඨින පින්කමට පෙරහර සංකල්පය ආවා. අදත්් කඨින පින්කම ඉතාමත් ඉහළින් පවත්වනවා.බුදු දහමේ මහානුභාව බලසම්පන්න පින්කම් 8ක් උගන්වනවා. ඉන් පළමුවැන්න වන්නේ කඨින පින්කමයි. කඨිනයක වටිනාකම කොතරම්ද කියනවා නම් ආනන්තරීය පාපකර්ම හැර සෙසු සියලුම පාපකර්ම යටපත් කරන්න කඨින පූජාවකට පුළුවන්. කඨින පින්කම් ඒතරම් ප්‍රබලයි. ඒ වගේම ගිහි පැවිදි දෙපිරිසටම මෙහි ප්‍රතිඵල එක ලෙස ලබාගන්න පුළුවන්. විශේෂයෙන් කඨිනයක් දරන භික්ෂුවටත් ගොඩාක් ආනිසංස ලැබෙනවා.සාංඝික දානයකට භික්ෂුවක් අඩුනම් ඒ වෙනුවට කඨින සිවුරක් තබන්න පුළුවන්. ඒ තරමට කඨිනය බලවන්තයි. කඨිනයක් දරන්න පුළුවන් නියමාකාරයෙන් වස්වැසූ භික්ෂුවකට පමණයි. වස් කාලය තුළ භික්ෂුන් ආරාමිකව වාසය කිරීමත් අාධ්‍යාත්මික දියුණුවට සිත යොමු කිරීමත් වැදගත්.පොදුවේ ගත් කල්හි කඨිනය කියන්නේ ආශ්චර්යමත් පින්කමක්. ඒ නිසා ගොඩාක් බෞද්ධයන් ජීවිතයේ එක්වරක් හෝ කඨින සිවුරක් පූජාකරන්න කටයුතු කරනවා. විශේෂයෙන් අදවනවිට කඨින පින්කම කෙරෙහි බෞද්ධයන්ගේ විශාල උනන්දුවක් තිබෙනවා.අද පැවැත්වෙන කඨින පින්කම් දිහා බැලුවහොත් අපිට පේන්නේ ඒවායෙහි පෙරහරට තමයි මුල්තැන ලබා දෙන්නේ. කඨිනය කියන්නේ කුමක්ද? එය කළ යුත්තේ කුමන ආකාරයෙන්ද කියලා බොහෝ දෙනාට නිවරැදි අවබෝධයක් නැහැ. මාස ගාණකට පෙර සිට කඨිනයට සැලසුම් හදනවා. නමුත් අවසානයේ කඨිනයේ මූලික අරමුණ යටපත් වෙලා පෙරහර සංකල්පයට ප්‍රමුඛත්වයක් ලබා දෙනවා.අද කඨින පින්කම බහුරූ කෝලමක් බවට පත්වෙලා. පන්සල්වල කඨින පින්කම් අවසාන වුනාට පසු ප්‍රශ්න ගොඩක් ඇති වෙනවා. ඇතැම් විට රාත්‍රියේ ගමන් ආරම්භ කරන පෙරහර මුළු ගම වටේම ගිහින් උදෑසන වෙනතුරු ගමන් කරනවා. මේවායේදී තරුණ පිරිස් පාර දෙපස ගෙවල්වලට හානි කරමින් විවිධාකාරයේ විකාරරූපි දේවල් සිදු කරන අවස්ථා අපි දකිනවා. ඒ වගේම කාවඩි නටමින්, මෝලන් ගසමින් තමයි පෙරහරේ යන්නේ. පංචතූර්ය වාදනය කළාට වරදක් නැහැ. නමුත් අනවශ්‍ය නැටුම් ගැයුම් කඨින පෙරහරට උචිත නැහැ. ඒවායෙන් වෙන්නේ මේ මහානර්ඝ පින්කමට නිග්‍රහයක් . අද මේ කරුණු රාග, ද්වේශ, මෝහ වැඩිවෙන්නත් හේතු වෙලා තිබෙනවා.අද කඨින පින්කම ප්‍රදර්ශනයට හා තරගයට හසුවෙලා. එකිනෙකා අතර තිබෙන තරගය නිසා මේ පින්කමට ලක්ෂ ගණන් වියදම් කරනවා. නමුත් ඒ වියදම් කරන්නේ මේ පින්කමේ තිබෙන ආනිසංස සහ වටිනාකම පිළිබඳ අවබෝධයකින් නොවෙයි. ඒ නිසා විශිෂ්ටත්වයෙන් විශිෂ්ටත්වයට යායුතු මේ පින්කම බහුරූ කෝලම් නිසා ඇද හෑල්ලුවට ලක්වෙලා.බුදුදහමේ උගන්වන ආකාරයට මහානුභාව බලසම්පන්න කඨින පින්කමෙහි වටිනාකම නිවැරැදිව අවබෝධ කරගෙන එයට හානියක් නොවන පරිදි කටයුතු කරන්න කියලා මම ගිහි පැවිදි දෙපිරිසගෙන්ම ඉල්ලීමක් කරනවා. කඨින පෙරහර රාත්‍රියේම ගමන් කළ යුතුයි කියලා නියමයක් නැහැ. ඒ නිසා කාටත් පහසු එළිය තිබෙන වෙලාවක පැයකින් දෙකකින් අවසන් කළ හැකි ආකාරයට සංවිධානය කරන්න. නැත්නම් එය හැමෝටම කරදරයක් වෙනවා. ඒ වගේම කඨින පෙරහරේ ගමන් කරද්දී සුදුවතින් සැරසිලා, මල් වට්ටියක් අරගෙන බුදුගුණ ගායනා කරමින් ගමන් කරන්න. කඨින පින්කමට මහා ඝෝෂාවක් අවශ්‍ය නැහැ. ඝෝෂා කර කඨින පින්කම හෑල්ලුවට ලක් කරන්න එපා.භික්ෂුන් වහන්සේලා තමයි කඨින පින්කමේ නියමුවෝ. ඒ නිසා උන්වහන්සේලා නියමාකාරයෙන් මේ පින්කම සැලසුම් කළ යුතුයි. කඨින පෙරහරේ බහුරූ කෝලම් නටන්න ඉඩ තියන්න එපා. මෙය නටන, ගයන උත්සවයක් නොවන වග දායකයන්ට අවබෝධ කරවිය යුතුයි. කඨිනයේ වගකීම භික්ෂුව සතුයි. ඒ නිසා මේ පින්කමේ මූලිකත්වය භික්ෂුන් වහන්සේලා ගත යුතුයි. ඒ වගේම කඨින පින්කම සමාජ තත්ත්වය පෙන්වන හුදු උත්සවයක් බවට පත්කරගත යුතු නැහැ. එහි නියම ප්‍රතිඵල ලබාගන්න නම් අවබෝධයෙන් කටයුතු කරන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n1210301</link>
    <topic>පළාත් සභා එපා !</topic>
    <author>අසේල කුරුළුවංශ</author>
    <content>පළාත් සභා ක්‍රමය වහා අහෝසි කළ යුතු බව මල්වතු අස්ගිරි මහනායක ස්වාමීන්ද්‍රයන් වහන්සේ දෙනම පවසති. ජාතික සමගියට අහිතකර බලපෑම් එල්ල කරන රට තුළ අර්බුද මතුකරලීමට ඉවහල් වන පළාත් සභා අහෝසි කරලීමට පටු දේශපාලනික අරමුණු වලින් තොරව සැවොම එක්විය යුතු බව උන්වහන්සේ දෙනම ප්‍රකාශ කළහ.ජාතික නිදහස් පෙරමුණේ නායක ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පෙරේදා (28) මහ නාහිමිවරු දෙනම බැහැ දුටු අවස්ථාවේ උන් වහන්සේ දෙනම මේ බව කීහ.පළාත් සභා ක්‍රමය තව දුරටත් පවත්වාගෙන යෑමෙන් රට හමුවේ වර්ධනය වෙමින් තිබෙන බලවත් අන්තරාය පිළිබඳ මහ නාහිමිවරුන් සංදේශයක් මගින් කරුණු ඉදිරිපත් කිරීම සඳහා ඇමැති විමල් වීරවංශ මහතා මෙහිදී පියවර ගත්තේය.ඇමැති වීරවංශ මහතා ශ්‍රී දළදා මාලිගාවේදී අස්ගිරි පාර්ශවයේ මහනායක අති පූජ්‍ය උඩුගම ශ්‍රී බුද්ධරක්ඛිත මහ නාහිමියන්ද මල්වතු මහ විහාරයේදී එම පාර්ශවයේ මහා නායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහ නාහිමියන් බැහැ දැක ආශිර්වාද ලබා ගත්තේය.පළාත් සභා රටේ අවශ්‍යතාවට ඇතිවූ දෙයක් නොවෙයි. එය අප රට මත බලහත්කාරයෙන් පැටවූ එකක්. ඉන්දියාව අති විශාල රටක්. එහි එක් ප්‍රාන්තයක් ලංකාවට වඩා ලොකුයි. ඒ වගේ විශාල රටකට බලය බෙදා හැරලා පළාත් සභා වැනි ක්‍රමයක් සුදුසු වුණාට අපේ වගේ පුංචි රටකට ඒක ඔබින්නේ නැහැ. ඉන්දියාවේ වුණත් ප්‍රාන්තවලට බලය දුන්නට මහ ආණ්ඩුව පිටින් ගිහින් වැඩ කරන්න ඒ අයට බැහැ. පළාත් සභා නඩත්තු කරන්න මොනතරම් මුදලක් වැය වෙනවද?ඒ ඒ අවස්ථාවල ආණ්ඩු තමන්ගේ බලය තහවුරු කරගන්න කරපු දේවල් මේවා. රටේ අනාගතය ගැන හිතලා තීන්දු ගත්ත නම් මේ වගේ රටේ අර්බුද ඇතිවීමට හේතුවන ක්‍රම ඇති වන්නේ නැහැ. එදා ගත්ත වැරදි තීරණ නිසා රට බෙදන්න බලාගෙන ඉන්න අය ප්‍රයෝජන ගන්නවා. පළාත් සභාවලට ව්‍යවස්ථාවෙන් හිමිව තිබෙන බලතල ඒ ආකාරයෙන්ම පාවිච්චි කළොත් උතුර හා නැෙඟනහිර මධ්‍යම ආණ්ඩුවෙන් කැඩිලා යයි.පළාත් සභා උතුරේ පිහිටුවාගත් පසු ඒ අය ඔවුන්ට ඕන විදිහට ක්‍රියාකරයි. එහෙම වුණොත් රණවිරුවෝ දුක් මහන්සියෙන් නිදහස් කරගත් රටට මොකද වෙන්නේ. එදා පැවති ගම්සභා ක්‍රමය වැනි ක්‍රමයක් රටට නරක නැහැ. වෙනම රාජ්‍යයක් ඇතිකර ගන්න තරම් බලයක් කාටවත් නොදිය යුතුයි. විදේශ රටවල් කෑ ගහන එකට බයවෙලා ඔවුනට ඕන විදිහට වැඩකරන්න අපි සූදානම් විය යුතු නැහැ. මේක ස්වාධීන රටක්. රටේ ඉදිරි අනාගතයට ගැළපෙන පරිදි අර්බුද ඇති නොවන ලෙස අණපනත් ගේන්න ඕන. මේ වෙලාවේ පාර්ලිමේන්තුවේ හැමෝම එක ගමනක් යා යුතුයි. බලය තහවුරු කරගන්න එක එක කණ්ඩායම් ක්‍රියා කළොත් විශාල අර්බුද ඇතිවේවි.අපි මුල ඉඳලම පළාත් සභා ක්‍රමයට විරුද්ධයි. පළාත් සභා වගේම විධායක ජනාධිපති ක්‍රමය මනාප ඡන්ද ක්‍රමය අහෝසි කළ යුතුයි. රටට අහිතකර දේවල් නැති කරන්න හැමෝම එකතු වෙන්න ඕන. ෙහිදී අදහස් දැක්වූ ඇමැති විමල් වීරවංශ මහතා ආණ්ඩුක්‍රම ව්‍යවස්ථාවේ 13න් වන සංශෝධනය හරහා 1987 පළාත් සභා අපි මත බලහත් කාරයෙන් පැටවූ එකක්. යුද්ධයෙන් ලබා ගත නොහැකි වූ දේ 13න් වන සංශෝධනය හරලා ලැබී ඇති බලතල මගින් ලබාගන්න බෙදුම්වාදී අරමුණු වලින් පෝෂිතවූවන් උත්සාහ ගත්තයි ජාතිවාදීන් කියන ගරු නම්බුව එදා වගේම අපට ජාත්‍යන්තරවාදීන් විසින් එල්ල කරාවි. අධිරාජ්‍යවාදීන්ට සේවය කරන මේ ජාත්‍යන්තරවාදීන්ගේ පටු අරමුණු අපි පරාජය කළ යුතුයි.අපිට අවශ්‍යය සිංහල දෙමළ මුස්ලිම් සියලු ජාතින්ට එකට ජීවත්විය හැකි සමගි සම්පන්න රටක්. එක් එක් ජාතින්ට අවශ්‍ය පරිදි රට බෙදා වෙන්කරන්න බැහැ.හතුන් වන ආණ්ඩුක්‍රම සංශෝධනය හරහා ව්‍යවස්ථාව තුළ අටවා ඇති කාල බෝම්බය පිපිරෙන්න කලින් නිශ්ක්‍රීය කළ යුතු බවද ඒ මහතා කීය. නියෝජ්‍ය ඇමැති වීරකුමාර දිසානායක, මධ්‍යම පළාත් සභා ඇමැති නිමල් පියතිස්ස, හිටපු පාර්ලිමේන්තු මන්ත්‍රී නිමල් ප්‍රේමවංශ මහත්වරුද මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n1210302</link>
    <topic>සෞඛ්‍ය සේවාව ශක්තිමත් කිරීමට5000ක් එකවර බඳවා ගැනේ</topic>
    <author>සුභාෂිනී සේනානායක</author>
    <content>ශ්‍රී ලංකාවේ නිදහස් සෞඛ්‍ය සේවාව තවදුරටත් ශක්තිමත් කිරීම සඳහා සෞඛ්‍ය වෘත්තිකයින් 5000ක් එක්වර බඳවා ගැනීමට රජය තීරණය කර තිබේ.‍ෙශ්‍ර්ණි කිහිපයකට අයත් සෞඛ්‍ය වෘත්තිකයින් බඳවා ගැනීමට රජයේ අනුමැතිය ලැබී ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි. ඒ අනුව මෙතෙක් ආදේශකයින් ලෙස තාවකාලික පදනම යටතේ බඳවා ගත් සෞඛ්‍ය සේවකයන් 4000ක් ස්ථිර කිරීමට ද, සෞඛ්‍ය සේවාවේ ශ්‍රේණි කිහිපයක් සඳහා බඳවා ගැනීම් ද සිදු කෙරේ.ඖෂධවේදීන් 70ක්, භෞත චිකිත්සකයන් 24ක්, වෘත්තීය චිකිත්සකයන් 06ක්, වෛද්‍ය රසායනාගාර කාර්මික විද්‍යාඥයන් 24ක්, පවුල් සෞඛ්‍ය සේවා නිලධාරින් 438ක් හා පවුල් සෞඛ්‍ය සේවා නිලධාරිනි පුහුණුව සඳහා 54ක් ද මේ යටතේ අලුතින් බඳවා ගැනේ.මේ අනුව සෞඛ්‍ය සේවාවට අදාළ තනතුරු යටතේ එක්වන පිරිස 5000 ඉක්මවන අතර රාජ්‍ය සේවාව ශක්තිමත් කිරීමේ මහින්ද චින්තන වැඩපිළිවෙළ යටතේ මේ පිරිස බඳවා ගත් බව ඇමැති මෛත්‍රීපාල සිරිසේන මහතා වැඩිදුරටත් සඳහන් කෙළේය. මේ පිරිසට නව පත්වීම් ලිපි ප්‍රදානය කිරීම නොවැම්බර් 05දා අරලියගහ මන්දිරයේ දී ජනාධිපති මහින්ද රාජපක්‍ෂ මහතාගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n1210303</link>
    <topic>කො‍ළොම්පුරේ ශ්‍රියාවට දෙස් විදෙස් සංචාරකයෝ වශී‍ වෙති</topic>
    <author>මහින්ද අලුත්ගෙදර</author>
    <content>වත්මන් කොළඹ නගරයේ පවත්නා සුන්දරත්වය සම්බන්ධයෙන් දෙස් විදෙස් ජනතාවගෙන් පමණක් නොව විපක්ෂයේ දේශපාලන පක්ෂවලින්ද රජයට ප්‍රසාදය හිමිව තිබේ.මීට වසර කිහිපයකට පෙර කොළඹ නගරය පැවැති තත්ත්වයට සාපේක්ෂව අද වනවිට දැවැන්ත දියුණුවක් ලබා තිබෙන අතර එහිදී රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගෙන් ඉටුවන මෙහෙවර ප්‍රශංසනීය බවද ඒ මහතාගේ නායකත්වය යටතේ වීරෝධාර රණවිරුවන් මේ කාර්යයයේදී කැපී පෙනෙන කාර්යභාරයක් ඉටුකර තිබෙන බවද එක්සත් ජාතික පක්ෂය පෙන්වා දෙයි.එදා කුණු කඳුවලින් සහ දුඟදින් පිරීගිය කොළඹ නගරය අද වනවිට දෙස් විදෙස් සංචාරකයන්ගේ ආකර්ශනයට ලක්ව තිබෙන අතර මේ සම්බන්ධයෙන් ගෝඨාභය රාජපක්ෂ මහතා ප්‍රමුඛ ශ්‍රී ලංකා යුද හමුදාව ඉටුකළ කාර්යභාරය සම්බන්ධයෙන් එක්සත් ජාතික පක්ෂයට බලය හිමි කොළඹ මහ නගර සභාවේ ප්‍රසාදය හිමිව තිබේ.මේ අතර කොළඹ නගරය පරිපාලන කටයුතුවලට පහසුවන පරිදි සහාය දැක්වීම හේතුවෙන් රාජ්‍ය ආරක්ෂක අමාත්‍යාංශයේ ලේකම්වරයා වෙත ප්‍රසාදය පළ කෙරෙන යෝජනාවක් කොළඹ මහ නගර සභාවේදී සම්මත කරගෙන තිබෙන අතර නාගරික මන්ත්‍රී ප්‍රේම ජයන්ත් කස්තුරිආරච්චි මහතා විසින් ඉදිරිපත් කළ යෝජනාව පක්ෂ විපක්ෂ සියලුදෙනා විසින්ම ඒකමතිකව සම්මත කරගෙන ඇත.මේ ආකාරයේ කොළඹ නගරය අලංකාර කිරීමේ දැවැන්ත වැඩපිළිවෙළ කොළඹ මහ නගර සභාවට බෙහෙවින්ම පිටිවහලක් වන අතර ආරක්ෂක ලේකම්වරයාගේ අනුග්‍රහය නොමැතිව කොළඹ නගරයේ පරිපාලන කටයුතු වඩා විධිමත් හා කාර්යක්ෂම අයුරින් පවත්වාගෙන යා නොහැකි බවට විපක්ෂයේ මන්ත්‍රී කණ්ඩායම ප්‍රකාශකර තිබේ.ශ්‍රී ලාංකිය දේශපාලන ඉතිහාසයේ මේ දක්වා කිසිම පළාත් පාලන ආයතනයක් විපක්ෂයේ පරිපාලන නිලධාරියෙකුට ප්‍රසාදය පළකිරීමක් සිදුකර නොමැති අතර එවැන්නක් සිදුවූ පළමු අවස්ථාව මෙය ලෙස ඉතිහාසයට එක් වෙයි.මෙවැන්නක් කිසිවිටෙකත් නගර සභාවට පමණක් කළ නොහැකි වන අතර ඒ සඳහා රජයේ සහයෝගය අවශ්‍ය බවද මීට අමතරව කොළඹ තුරඟ තරඟ පිටිය නවීකරණය කිරීම, කොලොන්නාව කසල ප්‍රශ්නය සම්බන්ධයෙන් රජය සමඟ එක්ව කටයුතු කිරීම ආදිය සම්බන්ධයෙන්ද මෙහිදී ගෝඨාභය රාජපක්ෂ මහතා වෙත ගෞරවය හිමිවිය යුතු බවද කොළඹ මහ නගර සභාවේ නගරාධිපති මොහොමඩ් මුසම්මිල් මහතා පවසයි.මේ අතර රාජ්‍ය ආරක්ෂක හා නාගරික සංවර්ධන අමාත්‍යාංශය පෙන්වාදෙන්නේ කොළඹ නගරය සහ අවට ප්‍රදේශවල සිදුකෙරෙන සංවර්ධන කටයුතු හා නගරය පිරිසිදුව තබා ගැනීමේ ක්‍රියාවලිය වෙනුවෙන් රජයෙන් කිසිඳු මුදලක් වැය නොවන බවයි.අද වනවිට කොළඹ නගරයද සිංගප්පූරුව, මැලේසියාව, තායිවානය හා හොංකොං වැනි ලෝකයේ දියුණු රටවල නගර මෙන්ම දියුණු මෙන්ම සංචාරක ආකර්ශනය දිනූ නගරයක් බවට පරිවර්ථනය වී තිබෙන අතර මෙය රටේ වේගවත් සංවර්ධනයට මනා පිටුවහලක් වනු නිසැකය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n1210304</link>
    <topic>කලා ඔයේ ජල මට්ටම ඉහළට</topic>
    <author>මහින්ද අලුත්ගෙදර</author>
    <content>පවතින අයහපත් කාළගුණික තත්ත්වය හේතුවෙන් පුත්තලම-මන්නාරම මාර්ගය තාවකාලිකව වසා දැමීමට ආපදා කළමනාකරණ මධ්‍යස්ථානය තීරණය කරයි. කලා ඔයේ ජල මට්ටම ශීඝ්‍රයෙන් ඉහළ යාමත් සමඟ එම මාර්ගය එළුවන්කුලම ප්‍රදේශයේදී වසා දැමීමට පියවර ගත් බව ආපදා කළමනාකරණ මධ්‍යස්ථානයේ අධ්‍යක්ෂ ප්‍රදීප් කොඩිප්පිලි මහතා දිනමිණ ට පැවසීය.ඒ අනුව පුත්තලම-මන්නාරම මාර්ගය භාවිත කරන්නන් අනුරාධපුරය, මැදවච්චිය හරහා මන්නාරම දක්වා ගමන් කළ හැකි බවද ඒ මහතා පෙන්වා දුන්නේය.කලා ඔයේ ජල මට්ටම තවදුරටත් ඉහළ යා හැකි බව පෙන්වාදෙන ආපදා කළමනාකරණ මධ්‍යස්ථානය එහි දෙපස වෙසෙන ජනතාව අවධානයෙන් පසුවන්නැයි ඉල්ලීමක් කරන අතර රාජාංගණය වැවේ ජල මට්ටමද ශීඝ්‍රයෙන් ඉහළ යමින් පවතින බවත් ඒ සම්බන්ධයෙන්ද ජනතාවගේ අවධානය යොමු වියයුතු බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n1210305</link>
    <topic>කටුගෙයි හොරා‘කන්ගැට්ටා’ගෙන්ප්‍රශ්න කිරීම දිගටම</topic>
    <author>සුභාෂිනි සේනානායක</author>
    <content>කොළඹ ජාතික කෞතුකාගාරයේ පුරාවස්තු සොරකමට සම්බන්ධ ප්‍රධාන සැකකරු වන ලංසගේ ප්‍රියන්ත නොහොත් ‘කන්ගැට්ටා’ රැඳවුම් නියෝග යටතේ රඳවා තවදුරටත් ප්‍රශ්න කිරීම් සිදුකරන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා ඊයේ (29) දිනමිණට ප්‍රකාශ කළේය.පසුගිය (27) වනදා මීගමුව මුහුදු වෙරළේදී මේ සැකකරු අත්අඩංගුවට ගෙන ඇත්තේ හොර මුහුදු මාර්ග ඔස්සේ මෙරටින් පිටවීමට සැලසුම් සකස් කරමින් සිටියදීය.දුරකථන පණිවිඩ ජාලය ඔස්සේ මේ සැකකරු අත්අඩංගුවට ගැනීමට අපරාධ පරීක්ෂණ දෙපාර්තමේන්තුවට හැකි වී ඇති අතර සැකකරු ලබාගත් දුරකථන අංක දැඩි පරීක්ෂාවට ලක්කිරීමට ද කටයුතු කර තිබේ.මේ වසරේ මාර්තු 16දා ජාතික කෞතුකාගාරයට ටිකට් එකක් මිලදී ගෙන ඇතුළු වූ සැකකරු එහි කබඩ් එකක් තුළ රැඳී සිට රාත්‍රියේ දී මේ භාණ්ඩ සොරාගෙන පැනගොස් තිබේ.රුපියල් ලක්ෂ 43කට වඩා වැඩි වටිනාකමින් යුත් රන් ආලේපිත කස්ථාන කඩු 10ක්, කාහෙලියන් වර්ගයේ මැණික් එබ්බවූ රන් මුදුවක්, රන් කාසි 93ක්, රිදී මුදු 18ක්, රිදී කාසි 50ක්, ඊයම් කාසි 9ක්, විවිධ වර්ගයේ මුදල් නෝට්ටු 34ක්, නුගවෙල අදිකාරම් භාවිතා කළ රන්නූල් සහිත බඳ පටිය, මැණික් එබ්බවූ බස්තම් 2ක්, රන්, රිදී කොපු සහිත කඩුවක් සොරකම් කළ භාණ්ඩ අතර වේ. සොරකම සිදුවූ දින දෙකකට පෙර සිට කෞතුකාගාරයේ සී.සී.ටී.වී. කැමරා ක්‍රියාත්මක වී නැති අතර සැකකරු පහසුවෙන් භාණ්ඩ සොරාගෙන පැනගිය බව පොලිසියට ප්‍රකාශ කර ඇත. මේ සම්බන්ධයෙන් අත්අඩංගුවට ගත් ප්‍රධාන සැකකරු සහ අනෙකුත් සැකකරුවන්ගෙන් ප්‍රශ්න කර ඉතිරි භාණ්ඩ සොයා ගැනීමට කටයුතුª කරන බව පොලිස් මාධ්‍ය ප්‍රකාශකවරයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n1210306</link>
    <topic>උතුරු නැ‍ඟෙහිරට සුළිකුණාටු අවදානමක්</topic>
    <author>ධනුෂ්ක ගොඩකුඹුර, චමීර ඇල්ලදෙණිය සහ පණ්ඩුක සමරසේකර</author>
    <content>බෙංගාල බොක්කේ පවතින ගැඹුරු පීඩන අවපාතය හේතුවෙන් ත්‍රිකුණාමලයෙන් ඉහළ කුච්චවේලී සිට යාපනය දක්වා වෙරළ තීරයේ රැඳී සිටීම නුසුදුසු බව ආපදා කළමනාකරන මධ්‍යස්ථානය ඊයේ (29) රාත්‍රියේ එම ප්‍රදේශවල ජනතාවට දැනුම් දුන්නේය.මේ සම්බන්ධයෙන් ජනතාව දැනුවත් කිරීමේ කටයුතුවලට දිස්ත්‍රික් ලේකම්වරුන්, පොලීසිය, හමුදාව සහ වෙනත් සංවිධානවල මෙන්ම ත්‍රිකුණාමලය, මුලතිව් සහ යාපනය පූර්ව අනතුරු ඇඟවීමේ කුළුනු යොදා ගත් බව ආපදා කළමනාකරණ මධ්‍යස්ථානය පැවසීය. ප්‍රභල නොවන සුළි කුණාටුවක් බවට පත් වනු ඇති බවට අනාවැකි පළ කෙරුණු ‍මෙම අවපාතය ඊයේ සවස් වන විට මුලතිව් ප‍්‍රදේශයට කිලෝමීටර 150 කට පමණ ආසන්නයට පැමිණ තිබුණු අතර අද (30) අළුයම දෙකට පමණ එය මුලතිව් දිස්ති‍්‍රක්කයට ඇතුළු වනු ඇති බව කාලගුණ විද්‍යා දෙපාර්තමේන්තුව ප්‍රකාශ කළේය.අනතුරුව කුණාටුව යාපනය හරහා දිවයිනෙන් ඉවතට යනු ඇති බවටද කාලගුණ විද්‍යා දෙපාර්තමේන්තුව මත පළ කර තිබුණු අතර මුලතිව්, ත්‍රිකුණාමලය, මඩකළපුව සහ මන්නාරම දිස්ත්‍රික්කවලට මෙහි වැඩි අවදානමක් ඇති බවත් මධ්‍යස්ථානය පැවසීය.මේ හෙ‍්තුවෙන් තද වැසි, තද සුළං සහ මුහුදේ ඇති විය හැකි රළු ස්වභාවයන් පිළිබඳ අවධානයෙන් කටයුතු කරන ලෙස කාළගුණ විද්‍යා දෙපාර්තමේන්තුව ජනතාවට අනතුරු අඟවා තිබිණ.නැඟෙනහිර, උතුරු, උතුරුමැද සහ වයඹ පළාත්වල තරමක තද සුළං සමඟ ඉතා තද වැසිද අනෙකුත් ප්‍රදේශවල තැනින් තැන තද වැසිද ඇති විය හැකි බවට දෙපාර්තමේන්තුව අනාවැකි පළ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n1210307</link>
    <topic>ශ්‍රී ලංකාවේ සැබෑ තත්ත්වය තානාපතීන් මගින් රටවල් දැනුවත් කරලා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සැබෑ තත්ත්වය සම්බන්ධයෙන් මෙරට පිහිටි තානාපති කාර්යාල හරහා ඒ ඒ රටවල් දැනුවත් කර තිබෙන බව රජය අවධාරණය කරයි.ශ්‍රී ලංකාව සම්බන්ධයෙන් වන කාලීන විශ්ව සමාලෝචන සැසිය ස්විට්සර්ලන්තයේ ජිනීවා නුවර පිහිටි ජගත් මානව හිමිකම් කවුන්සලයේදී එළඹෙන පළමුවැනිදා ආරම්භ වීමට නියමිත අතර එහිදී ලෝකයේ රටවල් 100ක් පමණ අදහස් දැක්වීමට ඉදිරිපත්ව සිටින බව විදේශ කටයුතු අමාත්‍යාංශය පවසයි.වසර 4කට වරක් ලෝකයේ සෑම රටක් සම්බන්ධයෙන්ම මෙවැනි සමාලෝචයක් පැවැත්වෙන බවද එහිදී මානව හිමිකම් සම්බන්ධයෙන් මේ දක්වා ලබා තිබෙන ප්‍රගතිය, මුහුණ දෙන අභියෝග මෙන්ම අනාගත සැලසුම් සම්බන්ධයෙන් සාකච්ඡා කරන බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා "දිනමිණ" ට පැවසීය.මානව හිමිකම් පිළිබඳ ජනාධිපති විශේෂ නියෝජිත හා වැවිලි කර්මාන්ත ඇමැති මහින්ද සමරසිංහ මහතා ඇතුලූ කණ්ඩායමක් ශ්‍රී ලංකාව නියෝජනය කරමින් මේ සඳහා සහභාගි වන අතර එහිදී ශ්‍රී ලංකාවේ මානව හිමිකම් තත්ත්වය සුරැකීම සහ ප්‍රවර්ධනය වෙනුවෙන් ගෙන තිබෙන ක්‍රියාමාර්ග සම්බන්ධයෙන් දීර්ඝ ලෙස කරුණු දැක්වීමට නියමිතව ඇත. මේ සැසිවාරයේදී එක් එක් රටවල් ඉදිරිපත් කරන කරුණු පිළිබඳ පිළිතුරු සැපයීමට ශ්‍රී ලංකා නියෝජිත කණ්ඩායම හොඳ සූදානමකින් පසුවන අතර එක් එක් රටවල් සඳහා සිය අදහස් දැක්වීම වෙනුවෙන් ඉතාම සීමිත කාලයක් වෙන්වන බවද විදේශ කටයුතු අමාත්‍යාංශයේ ලේකම්වරයා සඳහන් කළේය.කාලීන විශ්ව සමාලෝචනය මෙවර ශ‍්‍රී ලංකාවට විශේෂයෙන් වැදගත් වන්නේ පසුගිය මානව හිමිකම් මණ්ඩල සැසියේදී යෝජනාවක් සම්මතකර ගැනීම හේතුවෙනි. මෙවර සමාලෝචන සැසිය අධීක්ෂණය සඳහා මානව හිමිකම් මණ්ඩලයක් මඟින් පත්කළ රටවල් තුනේ (ස්පාඤ්ඤය, ඉන්දියාව හා බෙනින් රාජ්‍යය) වාර්තාවද නොවැම්බර් 6 වැනිදා ජිනීවා සමුළුව වෙත ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n1210308</link>
    <topic>මහ බැංකුව විදේශ සංචිත ආයෝජනවලින්කෝටි 5547ක දැවැන්ත ලාභයක් උපයයි</topic>
    <author>ජයසිරි මුණසිංහ</author>
    <content>ශ්‍රී ලංකා මහ බැංකු ඉතිහාසයේ විදේශ සංචිත ආයෝජනවලින් වාර්තා කළ ඉහළතම ලාභය සනිටුහන් කරමින් වසර 2011 දී රුපියල් කෝටි 5547ක් තරම් වූ අති දැවැන්ත ලාභයක් අත්පත් කරගෙන තිබේ.මෙවන් දැවැන්ත ලාභයක් අත්පත් කරගැනීම ප්‍රධාන කරුණු දෙකක් මත ඉතා සුවිශේෂී වී තිබේ. ඉන් ප්‍රධාන කරුණ මුළු ලෝකයේම ආර්ථිකය දැවැන්ත අර්බුදකාරී තත්ත්වයකට මැදිව සිටියදී ශ්‍රී ලංකා මහ බැංකුව ලාභ ලැබීමය.දෙක මේ දැවැන්ත ලාභය ගණනය කර ඇත්තේ, ග්‍රීසියේ බැඳුම්කරවල ආයෝජනයෙන් සිදුවූ පාඩුව පියවීමෙන් පසුව වීමය.ලෝකයේ සියලුම මහ බැංකුවල සංචිත කළමනාකරණය හා සසඳා බලනවිට මේ ලාභය ඉහළම තැන ගන්නා බව ද වාර්තා වේ.කොළඹ විශ්වවිද්‍යාලයේ විශේෂඥයින් කීපදෙනකුගෙන් සැදුම්ලත් කණ්ඩායමක් විසින් සිදුකළ සමීක්‍ෂණයකට අනුව, 2011 වසරේදී ශ්‍රී ලංකා මහ බැංකුව තම විදේශ සංචිත ආයෝජනය හරහා උපයා ඇති ලාභය සංචිතයේ ප්‍රතිශතයක් ලෙස සියයට 6.6ක් බව ප්‍රකාශ කොට තිබේ.ශ්‍රී ලංකා මහ බැංකුව වාර්තා කළ මේ දැවැන්ත ලාභය ප්‍රතිශතයක් වශයෙනුත්, මුදල් වශයෙනුත් අමෙරිකාවේ ෆෙඩරල් රිසර්ව් බැංකුව (උඉ ජ්ඡ්ච්ඡ්අඒඹ් අඡ්ඉඡ්අඍඡ් ඕඒව්ම්) අත්පත් කරගත් ලාභය ඉක්මවා යන බවද සමීක්‍ෂකයෝ පවසති.ඒ අනුව වසර 2011 දී ශ්‍රී ලංකා මහ බැංකුව, තම සාමාන්‍ය විදේශ සංචිත වන ඇ. ඩො. බිලියන 6.5 යොදවමින් රුපියල් කෝටි 5547 (ඇ. ඩො. මිලියන 430) ලාභයක් එනම් සියයට 6.6ක ප්‍රතිශත ලාභයක් ලබාගෙන ඇත. ඇමෙරිකාවේ ෆෙඩරල් රිසර්ව් බැංකුව ඇ. ඩො. බිලියන 42.2 සංචිතයක් ආයෝජනය කර ලබාගෙන ඇත්තේ ඇ. ඩො. මිලියන 401ක ලාභයකි. එය ප්‍රතිශතයක් ලෙස ගතහොත් 0.9කි. මෙවන් තත්ත්වයන් සලකා බලා ශ්‍රී ලංකා මහ බැංකුවේ විදේශ සංචිත කළමනාකරණය විශේෂඥයින්ගේ විශේෂ අවධානයටත්, පැසසුමටත් ලක්වී තිබේ.වසර 2011දී ලෝකයේ මහ බැංකු බහුතරයක් උපයාගෙන ඇති ලාභ ප්‍රතිශතය සියයට 02 කට වඩා අඩුය. සියයට 4 ඉක්මවා ඇත්තේ මහබැංකු ඉතා සුළුතරයක් බව මේ විශේෂඥයින්ගේ සමීක්‍ෂණයෙන් අනාවරණය වී තිබේ. ලෝක ආර්ථිකය මුහුණදුන් දැවැන්ත අර්බුදකාරී තත්ත්වය ද මේ සමීක්‍ෂණයෙන් පැහැදිලිවී ඇත. වසර 2010දී ශ්‍රී ලංකා මහ බැංකුව ඇමෙරිකානු ඩොලර් මිලියන 331ක සැලකිය යුතු ලාභයක් ලබාගෙන තිබුණි. 2010 හා 2011 වසර දෙක ශ්‍රී ලංකා ඉතිහාසයේ පළමුවරට, විදේශ සංචිත ආයෝජන ලාභය ඇ. ඩො. මිලියන 200 ඉක්මවා ගොස් ඇති පළමු වසර දෙක වශයෙන් සමීක්‍ෂණ විශේෂඥයින් හඳුන්වාදී ඇත.ගී‍්‍රසියේ බැඳුම්කරවල තම සංචිතවලින් 0.6% ක් වැනි ඉතා කුඩා කොටසක්, ආයෝජනය කිරීමට ශ්‍රී ලංකා මහ බැංකුව තීරණය කොට තිබුණි. එම ආයෝජනයෙන් පැන නැගිය හැකි අවදානම ද, ආයෝජනය හරහා ලබාගත හැකි ඉහළ ලාභය ද යන කරුණු පිළිබඳව පුළුල් ලෙස සලකා බැලීමෙන් පසුව මේ තීරණය ගැනීමට මහ බැංකුව කටයුතු කළ බව සංචිත කළමනාකරණ විශේෂඥයින්ගේ විග්‍රහය වී තිබේ.ජාත්‍යන්තර සංචිත කළමනාකරණයේදී, මේ ආකාරයට තරමක් වැඩි අවදානමක් ඇති බැඳුම්කරවල ආයෝජනය කිරීම සාමාන්‍යයෙන් අනුගමනය කරන ක්‍රමවේදයක් බවත් ඔවුන් පෙන්වා දී ඇත. ඒ සමඟම, ශ්‍රී ලංකා මහ බැංකුව, ගී‍්‍රසියේ බැඳුම්කරවල ආයෝජනය කළ කාලයේදී, මූඩීස් (ර්ධධඤර’ඵ) නමැති ජාත්‍යන්තර ශ්‍රේණිගත ආයතනය විසින් ගී‍්‍රසිය වෙනුවෙන් ලබාදී ඇති ශ්‍රේණිය ඕ1 වන අතර, ශ්‍රී ලංකාවට ද තිබුණේ එවැනිම ශ්‍රේණියක් බවත්, මෙම විශේෂඥයින් පෙන්වා දී ඇත. තවද, ශ්‍රී ලංකාවටත් වඩා ඉහළ ණය ගෙවීමේ ශක්තියක් ඒ කාලයේදී ගී‍්‍රසියෙන් බලාපොරොත්තු විය හැකි බවට, සාධාරණ මතයක් තිබිය හැකි බවට ඔවුන් පෙන්වා දී ඇති තවත් සාධකයක් නම්, ගශ්‍රීසිය යුරෝපා සංගමයේ සාමාජික රටක් බැවින් ගී‍්‍රසියට යුරෝපීය මූල්‍ය ස්ථායීතා ආයතනය (ඡ්භපධනඥචද ජ්ඪදචදජඪචත ඉබචඡඪතඪබර ර්ඥජඩචදඪඵථ) හරහා ද රැකවරණය ලබා ගැනීමට ශක්තියක් තිබීමය. එසේ ගී‍්‍රසිය පිටුපස සිටි යුරෝපීය මූල්‍ය ස්ථායීතා ආයතනය, ඒඒඒ ශ්‍රේණියක් ලබා ඇති ආයතනයක් වීමත් එම ආයෝජනයන්ට යොමුවීමට තුඩු දිය හැකි තවත් විශේෂ කරුණක් වීමට ඉඩ තිබූ බවද, විශේෂඥයින් කණ්ඩායම පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n1210309</link>
    <topic>දෙවැනි ගමනට ගියබස් රථය අනතුරක</topic>
    <author>කිත්සිරි වනසිංහ, අමිල ප්‍රභාත් වනසිංහසහ අනුරාධපුර මධ්‍ය විශේෂ</author>
    <content>මංගල උත්සවයකට සහභාගි වීම සඳහා එකම පවුලේ පිරිසක් රැගත් බස් රථයක් ඊයේ (29) උදෑසන පදවිය – කැබිතිගොල්ලෑව ප්‍රධාන මාර්ගයේ තැම්මැන්නාව ප්‍රදේශයේ දී අනතුරට ලක්වීමෙන් එහි ගමන් ගත් හතළිස් හතර (44) දෙනෙකු පමණ තුවාල ලබා තිබේ. ඉන් පහළොස් (15) දෙනෙකුට පමණ බරපතළ තුවාල ලබා ඇතැයි ආරංචි මාර්ග සඳහන් කරයි. ත්‍රිකුණාමලය කුච්චවේලි ප්‍රදේශයේ සිට මන්නාරම බලා ඊයේ (29) උදෑසන 10.30ට පමණ කැබිතිගොල්ලෑව - පදවිය ප්‍රධාන මාර්ගයේ තැම්මැන්නාව ප්‍රදේශයේ ධාවනය වෙමින් තිබිය දී මාර්ගයෙන් ඉවතට පැන බෝක්කුවක හැපී පෙරළීමෙන් මේ අනතුර සිදුව ඇත.සිද්ධිය වන අවස්ථාවේ මංගල යුවල සහ කාන්තාවන් ඇතුළු පනස් හතර (54) දෙනෙකු පමණ ගමන් කර තිබේ. අනතුරින් මනාලිය ඇතුළු හතළිස් හතර දෙනෙකු පමණ තුවාල ලබා ඇති අතර ඉන් රියදුරු සමඟ පුද්ගලයන් පහළොස් දෙනෙකු පමණ බරපතළ තුවාල ලබා ඇත.මේ පිරිස ත්‍රිකුණාමලය, කුච්චවේලි සහ මන්නාරම යන ප්‍රදේශවල පදිංචි දමිළ ජාතිකයන්ය. මොවුන් පෙරේදා (28) ත්‍රිකුණාමලය කුච්චවේලි ප්‍රදේශයේ පැවති පළමු දින මංගල උත්සවයට සහභාගි වී දෙවන දින මංගල උත්සවයට සහභාගිවීම සඳහා මන්නාරම ප්‍රදේශයට ගමන් කරමින් සිටිය දී මෙලෙස අනතුරට මුහුණපා ඇතැයි පොලිසිය පවසයි.තුවාල ලැබූවන් අනුරාධපුර ශික්ෂණ රෝහලට හා කැබිතිගොල්ලෑව රෝහලට ප්‍රතිකාර සඳහා ඇතුළත් කරන ලදී. අනතුරෙන් බස් රථයට ද දැඩි හානි සිදුව තිබේ. සිද්ධිය පිළිබඳ වැඩිදුර පරීක්ෂණ කැබිතිගොල්ලෑව පොලිසිය විසින් සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n12103010</link>
    <topic>කතානායක චමල් රාජපක්ෂටදිගාසිරි පතා දින 8ක ආගමික වැඩසටහන්</topic>
    <author>හම්බන්තොට දිස්ත්‍රික් සමූහපී. ඩබ්ලිව්. කොඩිතුවක්කු</author>
    <content>අද 30 වැනිදාට 70 වැනි ජන්ම දිනය යෙදෙන ශ්‍රී ලංකා පාර්ලිමේන්තුවේ කථානායක චමල් රාජපක්ෂ මහතාට දිගාසිරි පතා හම්බන්තොට දිස්ත්‍රික්කයේ ප්‍රදේශ රැසක පුරා දින අටක් ආගමික වැඩසටහන් හා තවත් උත්සව ගණනාවක් පැවැත්වෙයි. ජන්ම දින සමරු උත්සව මාලාව ඉකුත් 27 වැනිදා පෙරවරුවේ දී ලංකා ලුණු සමාගමේ හම්බන්තොට මහ ලුණු ලේවායේ දී විශේෂඥ වෛද්‍ය ජංගම සායනය පවත්වා ප්‍රතිකාර ලබාදීමෙන් ආරම්භ කෙරිණ. මෙම අවස්ථාවට හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාද සහභාගි විය. මෙදින හම්බන්තොට සිරිබෝපුර චමල් රාජපක්ෂ පර්යේෂණ ආයුර්වේද රෝහලේ වාට්ටු විවෘත කිරීම ඇතුළු තවත් වැඩසටහන් ගණනාවක් පැවැත්විණි. ක්‍රීඩාංගණයක් විවෘත කිරීම, ඇස් කණ්ණාඩි බෙදාදීම හා සර්වරාත්‍රික පරිත්‍රාණ ධර්ම දේශනයක් ද පැවැත්විණි.28 වැනිදා සේනපුර ප්‍රජා ශාලාව විවෘත කිරීම, සමෘද්ධි ලොතරැයි චෙක්පත් බෙදාදීම, හැළඹගස්වල පානීය ජල ව්‍යාපෘතිය විවෘත කිරීම, දිවි නැගුම තිස්සමහරාම ප්‍රදර්ශනය හා සැණකෙළිය නිමාවට පත්කිරීම සිදු කළහ. 29 වැනිදා තිස්සමහරාම රජමහා විහාරයේ නවග්‍රහ ආශිර්වාද පූජාව පැවැත්වීම, සිතුල්පව්ව රජමහා විහාරයේ ආශිර්වාද පූජාව, නැදිගම්විල විල්පිට පුරාණ විහාරයේ සර්වරාත්‍රික පරිත්‍රාණ ධර්ම දේශනාවක්ද පැවැත්වෙනු ඇත. 30 වැනිදා නැදිගම්විල විහාරයේ ආගමික වතාවත් හා නැදිගම්විල පාසලේ සපිරිකර සංඝගත දක්ෂිණාවක් පිරිනැමීම, ගන්නෝරුව බෝධිරුක්ඛාරාමයේ බෝධි ප්‍රාකාරය ඉදිකිරීම ඇරඹීම, අලිඔළුආර ශ්‍රී විජිතාලෝක පිරිවෙනේ චෛත්‍ය ගර්භයේ ප්‍රතිසංස්කරණ කටයුතු ආරම්භ කිරීම, සූරියවැව තැපැල් කාර්යාලයේ නව ගොඩනැගිල්ල විවෘත කිරීම, වැවේගම වැවේ රොන්මඩ ඉවත් කිරීම, මහවැලි කඩආර ජල ව්‍යාපෘතිය විවෘත කිරීම සිදුකෙරේ.මෙදින චමල් රාජපක්ෂ පුර ස්මාරකය විවෘත කිරීම, ධීවරගම පාරේ ඉදිකිරීම් කටයුතු ආරම්භ කිරීම, චමල් රාජපක්ෂ පුර පෙර පාසල විවෘත කිරීම, සෞඛ්‍ය මධ්‍යස්ථානය විවෘත කිරීම, ගැමිදිරිය කාර්යාලය, සමූහ ගොවිපොළ ඇරඹීම, අඩු ආදායම්ලාභී නිවාස පුදානය, බුදු මැදුර, කනිටු ෂජහල විවෘත කිරීම, වෛද්‍ය සායනය, දේශීය ආහාර ප්‍රවර්ධන කාන්තා වැඩසටහන, ස්වයංරැකියා ලාභීන්ට සෙවිලි තහඩු ප්‍රදානය, පොල් පැළ බෙදාදීම, රාත්‍රී සංගීත සංදර්ශනය පැවැත්වීම සිදුකෙරේ. 31 වැනිදා ශ්‍රී.ල.නි.ප. සම්මන්ත්‍රණය, පුස්තකාලවලට චරිතාපදාන පොත් බෙදාදීම, අන්තර් යෞවන වොලිබෝල් තරගාවලිය, රණවර්ණාව ප්‍රජා ශාලාව, රාජපක්ෂ මාවත, මහඅලුත්ගම්ආර පානීය ජල ව්‍යාපෘතිය විවෘත කිරීම, රණවර්ණාව ශ්‍රී රෝහණ පන්ථාරාමයේ බෝධි පූජාව පැවැත්වීම සිදුකෙරේ. පළමුවැනිදා රළුව විද්‍යාලයේ දී චමල් රාජපක්ෂ ප්‍රණාම අභිනන්දන ග්‍රන්ථය එළිදැක්වීම, එහිදී ගෙවතු, වගාකරුවන්ට ත්‍යාග පිරිනැමීම, බූවැලිආර දහවල් දානය, අගලබඩ ප්‍රජා ශාලාව විවෘත කිරීම හා පිරිත් දේශණය, මැදමුලන ධර්මසිරි විහාරයේ ධ්ර්ම දේශණාව පැවැත්වීම සිදුකෙරේ.දෙවැනිදා පන්නෙගමුව පොළ භූමියේ දේශීය වෙද්‍ය සායනය, බූන්දල වැලිගත්ත ගම මාවත, හම්බන්තොට කෘෂි ප්‍රදර්ශන අලෙවි මධ්‍යස්ථානය, මයුරපුර නව ගොවිජන සේවා මධ්‍යස්ථානය විවෘත කිරීම සිදුකෙරේ. තුන්වැනිදා තිස්සමහරාම දෙබරවැව ජාතික පාසලේ දී තිස්සමහරාම ප්‍රාදේශීය මහ ලේකම් කොට්ඨාසයේ ඉඩම් බලපත්‍ර 1000ක් බෙදාදීම සිදුකරනු ඇත. ඉහත උත්සව අවස්ථාවන්ට මැති ඇමැතිවරුන් රැසක් සහභාගිි වෙමින් කථානායක වරයාට දිගාසිරි පැතීම සිදු කෙරෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n12103011</link>
    <topic>කොලොන්නේ පවුල් 470කට අද සිට විදුලිය</topic>
    <author>රක්වාන සමුහ රනිල් කුමාර,ඇඹිලිපිටිය විශේෂ සිරිල් ජයවිර</author>
    <content>කොලොන්නේ, අදුරේ සිටි පවුල් 470 කට අද විදුලිය බල හා බලශක්ති නියෝජ්‍ය ඇමැති අතින් විදුලිය ලබා දෙයි.කාලයක සිට ජනතාවගේ ප්‍රධාන ඉල්ලිමක් වු ඒත් එය හිනයක්ව පැවැති විදුලි බලය අද දින විදුලිය බල හා බලශක්ති නියෝජ්‍ය ඇමැති ප්‍රේමලාල් ජයසේකර මහතාගේ ප්‍රධානත්වයෙන් ජනතා අයිතියට පැවරේ.රත්නපුර දිස්ත්‍රික්කයේ උල්පත හිගුර හා නින්දගමි පෑලැස්ස, ටැමිපිට විහාරය අතුළුව විදුලි යෝජනා ක්‍රමය සමගින් කිරිපටිටිය පාර තලකෑල්ල, රංචමඩම, කලගෙඩිආර, කචිචිගල ඇතුළු විදුලි දිගු 14ක ,පවුල් 470 සදහා අලුතින් විදුලිය ලැබෙන අතර විදුලමු ලංකා ව්‍යාපෘතිය යටතේ රුපියල් කෝටි 4 පමණ ප්‍රතිපාදනවලින් ඉදිකළ විදුලි යෝජනා ක්‍රම සහ විදුලි දිගු ජනතා අයිතියට පැවරිම කොලොන්න ශ්‍රි ලංකා නිදහස් පක්ෂයේ ප්‍රධාන සංවිධායක රත්නපුර දිස්ත්‍රික් පාර්ලි‍‍මේන්තු මන්ත්‍රි සනි රෝහණ මහතාගේ ආරාධනයෙන් විදුලිය බලහා බලශක්ති නියෝජ්‍ය ඇමැති ප්‍රේමලාල් ජයසේකර මහතා අතින් අද ජනතා අයිතියට පැවැරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=n12103012</link>
    <topic>ඓතිහාසික සිත්තම් ගල්ලෙන විහාරයේ රන්දෝලි මහ පෙරහර අද</topic>
    <author/>
    <content>හම්බන්තොට, වලස්මුල්ල ඓතිහාසික සිත්තම්ගල්ලෙන රජමහා විහාරස්ථානයේ 45 වැනි රන්දෝලි මහා පෙරහර අද (30) රාත්‍රී 9.00ට වීථි සංචාරය කැරේ.මෙමස 26 වැනිදා සිට හෙට (01) දක්වා පුරා සතියක් සිත්තම් ගල්ලෙන විහාරස්ථානය පාදක කොට ලක්‍ෂ සංඛ්‍යාත බැතිමතුන්ගේ සහභාගීත්වයෙන් සංස්කෘතික, කලා මංගල්‍යයක් පැවැත්වේ. මහා සංඝරත්නයේ පූර්ණ අනුශාසනා උපදෙස් මත ජනාධිපති මහින්ද රාජපක්‍ෂ මහතා ප්‍රමුඛ සම්භාවනීය අමුතතන් රැසකගේ සහභාගිත්වයෙන් මෙය පැවැත්වෙන බව ජනාධිපති සම්බන්ධීකරණ ලේකම් කිත්සිරි ගංගානාත් අබේගුණවර්ධන මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=r1210301</link>
    <topic>මත්පැන් පානය කර උසාවියට ආ විධායක නිලධාරියාටමාස තුනක අනිවාර්ය සිර දඬුවමක්</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>මීගමුව මහේස්ත්‍රාත් අධිකරණයේදී අන් අයට හිරිහැර වන අයුරින් මත්පැන් පානය කර හැසුරුණු අයකුට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා මාස 3 ක අනිවාර්ය සිර දඬුවමක් නියම කළේය.දඬුවම් නියමව ඇත්තේ මාරවිල ප්‍රදේශයේ පදිංචි විධායක නිලධාරියකුටය.මීගමුව මහේස්ත්‍රාත් අධිකරණයේ අංක 1 ශාලාවේ, මීගමුව ප්‍රධාන මහේස්ත්‍රාත්වරයා යුක්තිය පසිඳලීමේ කාර්යයෙහි යෙදී සිටින විට මෙම තැනැත්තාද අධිකරණ ශාලාවේ අසුන් ගෙන සිට ඇත. මොහු බංකුවේ වාඩි වී සිටියදී මත් ගතියෙන් වැනි වැනී අන් අයට හිරිහැර වන අන්දමින් හැසිරී තිබේ. පසුව පොලිස් අත්අඩංගුවට ගෙන පරීක්‍ෂා කිරීමේදී මත්පැන් ස්වල්පයක් තිබූ බෝතලයක් ද ඔහු අත තිබී ඇත.මීගමුව මහේස්ත්‍රාත් අධිකරණයේ අධිකරණ කටයුතු භාර පොලිස් සැරයන් ඉඳුනිල් මහතා සැකකරුට එරෙහිව චෝදනා ගොනු කර ප්‍රධාන මහේස්ත්‍රාත් වෙත ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=r1210302</link>
    <topic>නීතිඥවරයෙක් ‍ආචාර ධර්ම කඩලා</topic>
    <author/>
    <content>පැමිණිල්ල වෙනුවෙන් පෙනී සිටි නීතිඥවරයකු විත්තිකරුවකු පොලිසියට කළ ප්‍රකාශය පොලිසිය මඟින් ලබාගැනීම නීති විරෝධී ක්‍රියාවක් වන අතර එය නීතිඥ වෘත්තියේ සාර ධර්ම උල්ලංඝනය කිරීමක් ය. කෙසේ වුවද එම නීතිඥවරයා පානදුර පොලිසියට ඉදිරිපත් කළ ඉල්ලුම් පත ගැන කරුණු සොයා නොබලා විත්තිතරු පොලිසියට කළ ප්‍රකාශයේ සහතික පිටපත පැමිණිල්ලේ නීතිඥවරයාට නිකුත් කිරීම ගැන පානදුර මූලස්ථාන ප්‍රධාන පොලිස් පරීක්‍ෂකවරයා වගකිව යුතු යැයි පානදුර මහේස්ත්‍රාත් ආර්. එස්. ඒ. දිසානායක මහතා විවෘත අධිකරණයේ දී පැවැසීය.පානදුර පොලිසිය නිකුත් කර ඇති විත්තිකරු ගේ ප්‍රකාශය අධිකරණය භාරයට ගෙන නඩු වාර්තා පොතේ සුරක්‍ෂිතව තබන ලෙස විත්තිකරු වෙනුවෙන් පෙනී සිටි ජ්‍යෙෂ්ඨ නීතිඥ වජිර කවිසිංහ මහතා අධිකරණයෙන් ඉල්ලා සිටියේ ය.එම ඉල්ලීම පිළිගත් මහේස්ත්‍රාත්වරයා අදාළ සහතික පිටපත් නඩු ගොනුවට යා කරන ලෙසට නියෝග කෙරිණ.පානදුර දකුණු පොලිසිය මේ විදියට ක්‍රියා කිරීම ගැන දැඩි සැකයක් මතු වී තිබෙනවා යැයි පැවැසූ මහේස්ත්‍රාත්වරයා අදාළ නීතිඥවරයා අධිකරණය හමුවට කැඳවා කරුණු විමසීය.තම කාර්යාලයේ දී සකස් කළ ඉල්ලුම් පත්‍රයකට තමා අස්සන් තැබූ බව නීතිඥවරයා අධිකරණය හමුවේ පැවැසීය.නීතිඥ වෘත්තිය සැහැල්ලුවට ලක් කිරීමක් මෙන්ම නීතිඥවරුන් ගේ සාරධර්ම කඩ කිරීමක් බව මහේස්ත්‍රාත්වරයා පැවැසීය.පැමිණිල්ල වෙනුවෙන් පෙනී සිටින නීතිඥවරයකුට විත්තිකරු පොලිසියට කර ඇති ප්‍රකාශයේ සහතික පිටපත් පොලිසියෙන් ලබා ගැනීම නීති විරෝධී ක්‍රියාවක් බව මහේස්ත්‍රාත්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=r1210303</link>
    <topic>යුද හමුදා කබඩි තරගාවලියේශූරතාව පොදු සේවා බළකායට</topic>
    <author>මංජුල හිරිපිටිය හෝමාගම සංචාරක</author>
    <content>යුද හමුදා අන්තර් රෙජිමේන්තු කබඩි තරගාවලියේ (2012) සුපර් ලීග් තරගයේ ශූරතාව යුද හමුදා පොදු සේවා බළකාය හිමි කර ගත් අතර අනු ශූරතාව ශ්‍රී ලංකා පාබල හමුදාවට හිමි විය.කණ්ඩායම් “ඒ” තරගාවලියේ ප්‍රථම ස්්ථානය ජාතික ආරක්‍ෂක බළමුළුව දිනා ගත් අතර දෙවැනි ස්ථානය විජයබාහු පාබල රෙජිමේන්තුවට ද, තුන් වැනි ස්ථානය ඉංජිනේරු සේවා බළකායටද හිමි විය.කණ්ඩායම් “බී” තරගාවලියේ ප්‍රථම ස්ථානය සේවා බළකාය දිනා ගත් අතර, දෙවැනි ස්ථානයට යුද්ධෝපකරණ බළකා කණ්ඩායමට හිමි විය.කාන්තා අංශයේ ප්‍රථම ස්්ථානය තුන් වැනි කාන්තා බළකාය දිනා ගත් අතර, දෙවැනි ස්ථානයට දෙවැනි කාන්තා බළකායත්, තුන් වැනි ස්ථානයට හතර වැනි කාන්තා බළකායටත් හිමි විය.දක්‍ෂතම ආක්‍රමණශීලී ක්‍රීඩකයා සා/සෙ. වරුණ (පොදු සේවා බළකාය), දක්‍ෂතම ආක්‍රමණශීලී ක්‍රීඩිකාව කාන්තා සෙබළ පද්මසිරි යූ. පී. එල්.හෝමාගම පනාගොඩ යුද හමුදා ශාරීරික අභ්‍යාස පුහුණු මධ්‍යස්්ථානයේ දී පැවැති මෙම තරගාවලියේ ජය සංකේත ප්‍රදානය කිරීම යුද හමුදා ස්වේච්ඡා බල සේනාධිපති මේජර් ජෙනරාල් ක්‍රිශාන්ත ද සිල්වා මහතාගේ ප්‍රධානත්වයෙන් පැවැත්විණි.මේ අවස්ථාවට යුද හමුදා කබඩි කමිටුවේ සභාපති මේජර් ජෙනරාල් මහින්ද අඹන්පොල, මේජර් ජෙනරාල් සුමිත් මානවඩුගේ යන මහත්වරු ඇතුළු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=r1210304</link>
    <topic>ඔක්තෝබරයේ බඹර ප්‍රහාර 12යිඃ තුවාලකරුවෝ 150යි: මරණ 01යිඃ</topic>
    <author>නුවරඑළිය මධ්‍යම එරික් තිලකරත්න</author>
    <content>මේ මාසයයේ දී පමණක්, නුවරඑළිය දිස්ත්‍රික්කයේ වතුකරයේ බඹරුන් දෂ්ඨ කිරීමේ අවස්ථා දොළහක් (12) වාර්තා වී තිබෙන අතරතුර, ඉන් තුවාල ලැබූවන්ගේ සංඛ්‍යාව එකසිය පනහ (150) ඉක්ම ගොස් ඇති බව, දිස්ත්‍රික්කයේ රෝහල් වාර්තාවලට අනුව අනාවරණය වේ.මින් එක් තැනැත්තියක් මියගොස් ඇති අතර, එම බඹර ප්‍රහාරවලින් තුවාල ලැබූ අනෙකුත් සියලුම දෙනා වතු කම්කරු කාන්තාවන් බවට ද වාර්තා වේ.නුවරඑළිය, ඩයගම, ආගරපතන හා පූඬලුඔය ප්‍රදේශයේ වතු කිහිපයකදී ද, අඹගමුවේ, හැටන්, මස්කෙළිය, බගවන්තලාව හා මෝර්වුඩ් යන ප්‍රදේශයන්හි වතු කිහිපයකදී ද මේ බඹර ප්‍රහාර එල්ල වී ඇත..ඉකුත් මාසයේදී ද මෙවැනිම බඹර ප්‍රහාර කිහිපයක්ම එල්ල වී ඇති මෙම ප්‍රදේශයන්හි එවැනි එක් බඹර ප්‍රහාරයකින් තවත් එක් කාන්තාවක් ජීවිතක්‍ෂයට පත්ව තිබේ.නුවරඑළියේ - ඩයගම බල ප්‍රදේශයට අදාළ සන්දිරිගම වත්තෙන් එම මරණය වාර්තාවී ඇත.තේ ගස්වල බැඳ ඇති බඹර කූඩුවලට උකුස්සන් කෙටීම, වව්ලන් ඒ ආසන්නයෙන් පියාඹා යෑම හා බඹරුන් තම කුඩුවලින් විසිරි යෑම වැනි අවස්ථා හා තේ පඳුරු තුළ බැඳ ඇති බඹර කූඩු කැඩී යෑම වැනි අවස්ථා මෙවැනි බඹර ප්‍රහාර බහුලව සිදුවීමට හේතුවී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=r1210305</link>
    <topic>දිසාපාමොක්ලා ද මේ... ?</topic>
    <author>සම්පත් සංජීව</author>
    <content>අනුරාධපුර දිස්ත්‍රික්කයේ මධ්‍යම නුවරගම් පළාත ප්‍රාදේශීය ලේකම් කොට්ඨාසයට අයත් පාසල් කීපයක හා විලච්චිය අධ්‍යාපන කොට්ඨාසයේ තන්තිරිමලය පාසලක ක්‍රමානුකූලව අධ්‍යාපනය ලබා නොදෙන බව දෙමාපියෝ හා සිසු දරු දැරියෝ පවසති.ඇතැම් විද්‍යාල වල පළමු හා දෙවන වාරවල එකම පාඩමක්වත් උගන්වා නොමැති අතර තෙවන වාරය ක්‍රියාත්මක වන බැවින් අවසන් පාඩම් පමණක් උගන්වන බව සිසුහු කියති.මේ අතර විද්‍යාල කීපයක 3, 4, 5 යන වසර වල ළමුන් අනිවාර්යෙන්ම ශිෂ්‍යත්වය සඳහා පවත්වන පෞද්ගලික පන්තිවලට සහභාගී විය යුතු බව ද ඒ සඳහා රුපියල් 300, 400 අතර මුදලක් අය කරන බව ද වාර්තා වේ.පන්තිභාර ගුරුවරයා විසින්ම පෞද්ගලික පන්ති පවත්වන අතර ඒ සඳහා සහභාගී නොවන දරුවන්ට විවිධ පීඩාවන් එල්ල කරන බව මවුපියෝ පවසති.පිරිහී යමින් පවතින අධ්‍යාපන ක්‍රමය නඟාසිටුවීම සඳහා නව පළාත් අමාත්‍යවරයාගේ හා ලේකම්වරයාගේ් අවධානය යොමු කරන ලෙස ද ළමුන්ගෙන් හා දෙමාපියන්ගෙන් මේ පිළිබඳව තොරතුරු ලබා ගන්නා ලෙස ද ඔවුහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s1210301</link>
    <topic>ශ්‍රී ලංකා-නවසීලන්තවිස්සයි20 ගැටුම අද</topic>
    <author>වර්නන් ගුණසේකර පල්ලෙකැලේ සිට</author>
    <content>නවසිලන්තයට එරෙහිව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ශ්‍රී ලංකා විස්සයි20 කණ්ඩායම මෙහෙයවමින් තුන් ඉරියව්වෙන්ම කැපී පෙනෙන ක්‍රීඩක ඇන්ජලෝ මැතිව්ස් අද අලුත් ගමනක් ආරම්භ කරයි.අද සිට වසරක කාලයක් සඳහා ශ්‍රී ලංකා විස්සයි20 නායකයා ලෙස පත්ව සිටින මැතිව්ස් ට එවැනි ම කාලයකට විස්සයි20 උප නායකයා ලෙස නම් කොට ඇති ලසිත් මාලිංග හා හිටපු නායක මහේල ජයවර්ධන අද තරගයේ තමාගේ සහායට නොසිටීම කණගාටුවට කරුණකි. මේ දෙදෙන අද තරගය වෙනුවෙන් විවේක ගන්වා ඇති අතර නුවන් කුලසේකර උප නායකයා ලෙස ක්‍රීඩා කරයි.අද මෙන්ම අනිද්දා (1) පල්ලෙකැලේ පැවැත්වෙන ශ්‍රී ලංකා – නවසිලන්ත පළමු ජාත්‍යන්තර එක්දින තරගයටද වර්ෂාවෙන් බාධා පැමිණීමට බොහෝ දුරට ඉඩ තිබේ. පල්ලෙකැලේ ට පෙරේදා රාත්‍රියේ ඇද වැටුනු වර්ෂාව ඊයේ සවස වන විටත් නැවතී තිබුනේ නැත.අද තරගය සඳහා තමන්ට ලැබී තිබෙන සමබර කණ්ඩායම කෙරෙහි සෑහීමකට පත්ව සිටින නව නායක මැතිව්ස්, ක්‍රීඩකයන් ඔවුන්ගේ ශක්තියට සරිලන අයුරින් ක්‍රීඩා කරනු ඇතැයි විශ්වාස කරයි.මෑතකදී අවසන් වූ විස්සයි20 ලෝක කුසලාන තරගාවලයේදී භාවිතා කළ ක්‍රමවේදයට සමාන අයුරින් අද තරගයටද ප්‍රවේශ වන බව මැතිව්ස් කියයි. කෙසේ වෙතත්, අද තරගය සඳහා ශ්‍රී ලංකා පිලේ සුපිරි දඟ පන්දු යවන්නා වන අජන්ත මෙන්ඩිස් ක්‍රීඩා නොකිරීම කණ්ඩායමට මහත් පාඩුවකි. එහෙත් නැගී එන දඟ පන්දු තරුවක් බවට පත්ව සිටින අකිල ධනංජය අද ක්‍රීඩා කරනු ඇත. මේ ළාබාල ක්‍රීඩකයා දැන් දැන් ජාත්‍යන්තර තලයේ පළපුරුද්ද ලබා ගනිමින් වේගයෙන් ඉදිරියට පැමිණෙමින් සිටී.විස්සයි20 ලෝක කුසලාන අවසාන තරගයේ බටහිර ඉන්දීය කොදෙව් පිල හමුවේ ශ්‍රී ලංකාව ලත් ලකුණු 36ක පරාජයෙන් පසුව ජාත්‍යන්තර විස්සයි20 තරග සඳහා වෙන ම කණ්ඩායමක් පිහිටුවීම ගැන ශ්‍රී ලංකා ක්‍රිකට් බළධාරීන්ගේ අවධානය යොමුව තිබේ. අද තරගය සඳහා අත්හදා බැලීමකට ලක්වන්නේ එවැනි පළමු කණ්ඩායමයි.“හරියටම පන්දුවට පහර එල්ල කළ හැකි පිතිකරුවන්ගෙන් සමන්විත තරුණ කණ්ඩායමක් අපි විස්සයි20 තරග සඳහා තෝරා ගන්නවා” යනුවෙන් ශ්‍රී ලංකා ක්‍රිකට් ප්‍රධාන තේරීම් නිලධාරී අසන්ත ද මෙල් මීට පෙර ප්‍රකාශ කර තිබිණි. විස්සයි20 ලෝක කුසලාන තරගාවලියේ අවසන් පූර්ව වටයට පිවිසි කණ්ඩායම් හතරෙන් අවම හයේ පහර එල්ල කළේ ශ්‍රී ලංකාව ය. අවසාන තරගයේදී කොදෙව්වන් එල්ල කළ හයේ පහර හත ට ශ්‍රී ලංකාවෙන් එල්ල වූයේ එක් හයේ පහරක් පමණි.හතරේ සීමාවට ඉහළින් පහර එල්ල කළ හැකි ශක්තිමත් පිතිකරුවන් සොයා ගත යුතුව ඇතැයි යන්න අසන්ත ද මෙල් ගේ අදහස වී තිබේ. විස්සයි20 ලෝක කුසලාන තරගාවලියේ මූලික වටයෙන් පසුව පාවිච්චියට නොගත් ඩිල්ෂාන් මුණවීර එවැනි හයේ පහර එල්ල කිරීමෙහි සමතෙක් බවට විශ්වාස කෙරේ.නවසිලන්ත කණ්ඩායම පළපුරුදු ක්‍රීඩකයන්ගෙන් මෙන්ම අනාගතයේදී නවසිලන්ත කණ්ඩායමේ සාමාජිකයන් වීමේ අවස්ථාව ලැබී තිබෙන දක්ෂ තරුණ ක්‍රීඩකයන්ගෙන් සමන්විත වෙයි. ලැබී තිබෙන මේ අවස්ථාවෙන් උපරිම ඵල නෙලා ගැනීම ඔවුන්ගේ කාර්යයකි. මේ තරුණ ක්‍රීඩකයන් ඉන්දියා උප මහාද්වීපයේ තණතීරුවල ක්‍රීඩා කිරීම ඔවුන්ගේ ඉදිරි ක්‍රීඩා ගමනට මහත් රුකුලක් වනු ඇත.නවසිලන්තය ඔවුන්ගේ පන්දු යැවීමේ පුහුණුකරු ලෙස හිටපු වේග පන්දු යවන්නකු වූ ෂේ්න් බොන්ඩ් කැඳවා තිබේ. මීට අමතරව, ඉන්දියා උප මහාද්වීපයේ තණතීරු ගැන හොඳින් දන්නා ශ්‍රී ලංකාවේ හිටපු සුපිරි වේග පන්දු යවන්නා වන චමින්ද වාස්ගේ සේවය ද නවසිලන්තය ලබා ගෙන සිටී.අද රාත්‍රි 7.00 ට කණ්ඩායම් දෙක මුණගැසෙද්දී ඔවුන්ගේ මතකය පසුගිය සැප්තැම්බර් 27 වැනි දින රාත්‍රිය තෙක් අතීතයට දිව යනු ඇත. දෙපිල අවසන් වතාවට මුණගැසුණේ, ඒ රාත්‍රියේ මේ ක්‍රීඩා පිටියේ ම පැවැති විස්සයි20 ලෝක කුසලාන ‘සුපිරි අට’ වටයේ තරගයේදීය. එහිදී දෙපිල ම ලකුණු 174 බැගින් ලබා ගෙන තරගය සමව අවසන් විය. අවසානයේ ජයග්‍රාහකයන් තීන්දු කිරීමේ ‘සුපිරි ඕවර’ තරගයේදී ශ්‍රී ලංකාව ජය ගෙන තරගාවලියේ අවසන් පූර්ව වටයට පිවිසියේය.විස්සයි20 ලෝක කුසලාන අනු ශූරයන් වූ ශ්‍රී ලංකාව අද නවසිලන්තයට එරෙහිව තරග වදින්නේ ජගත් විස්සයි20 ශ්‍රේණිගත කිරීම්වල අංක 1 ස්ථානයේ සිටය. ලෝක කුසලාන තරගාවලියේ සුපිරි අට වටයේදී සුපිරි ඕවර දෙකක පරාජය ලැබූ නවසිලන්තය අංක 8 ට ශ්‍රේණිගතව සිටී.ශ්‍රී ලංකා සංචිතය : ඇන්ජලෝ මැතිව්ස් (නායක), නුවන් කුලසේකර (උප නායක), ඩිල්ෂාන් මුණවීර, තිලකරත්න ඩිල්ෂාන්, කුමාර් සංගක්කාර, දිනේෂ් චන්දිමාල්, ජීවන් මෙන්ඩිස්, ලහිරු තිරිමාන්න, තිසර පෙරේරා, ශමින්ද එරංග, අකිල ධනංජය, සචිත්‍ර සේනානායක, උපුල් තරංග.නවසිලන්ත සංචිතය : රොස් ටේලර් (නායක), ජේකබ් ඕරම්, ට්‍රෙන්ට් බෝල්ට්, ඇන්ඩෲ එලිස්, ජේම්ස් ෆ්‍රෑන්ක්ලින්, රොනී හිරා, රොබ් නිකොල්, ටොම් ලැතම්, බ්‍රෙන්ඩන් මැකලම්, නේතන් මැකලම්, කයිල් මිල්ස්, ඇඩම් මිල්න්, ටිම් සවුතී, බී.ජේ.වැට්ලිං, කේන් විලියම්සන්..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s1210302</link>
    <topic>මිනි රගර් නැරැඹීමට ජනාධිපති හෝමාගම, දියගම යයි</topic>
    <author/>
    <content>හෝමාගම, දියගම මහින්ද රාජපක්ෂ අන්තර් ජාතික ක්‍රීඩා සංකීර්ණයේ පසුගියදා පැවැති සමස්ත ලංකා මිනි රගර් සැණකෙළිය නැරැඹීමට පැමිණි ජනාධිපති මහින්ද රාජපක්ෂ මහතා තරගාවලිය නියෝජනය කළ පාසල් දරුවන්ට රගර් පන්දු සහ සහතික පත් පිරිනමමින්. ශ්‍රී ලංකා රගර් සංගමය සහ අධ්‍යාපන අමාත්‍යාංශය එක්ව සංවිධානය කළ මේ රගර් සැණකෙළියට දිවයිනේ සියළු පළාත් නියෝජනය වන පරිදි පාසල් කණ්ඩායම් 380ක් සහභාගි විය. ඊට අවුරුදු 12න් පහළ පාසල් ක්‍රීඩක ක්‍රීඩිකාවෝ 3780ක් ඇතුළත් විය. මෙරට රගර් ක්‍රීඩා ඉතිහාසයේ වැඩිම ක්‍රීඩක ක්‍රීඩිකාවන් සංඛ්‍යාවක් සහභාගි වූ පළමු අවස්ථාව ද මෙය විය. අධ්‍යාපන ඇමැති බන්දුල ගුණවර්ධන මහතා ද මෙහි සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s1210303</link>
    <topic>නුවන් සොයිසාටනව තනතුරක්</topic>
    <author/>
    <content>ශ්‍රී ලංකා ජාතික ක්‍රිකට් පි‍ලේ හිටපු වේගපන්දු යවන ක්‍රීඩක නුවන් සොයිසා පුහුණු උපදේශකවරයකු ලෙස ඉන්දියාවේ ගෝආ රංජි කණ්ඩායමට එක්වී සිටින බව ක්‍රිකින්ෆෝ වෙබ් අඩවිය සඳහන් කරයි. ලබන මස 2වැනිදා ආරම්භ වන ඉන්දියාවේ සුප්‍රකට රංජි කුසලාන ක්‍රිකට් තරගාවලිය සඳහා ඔහු මේ වනවිට ගෝආ ක්‍රිකට් සංචිතය පුහුණු කරමින් සිටියි. මෙවර තරගාවලියේ දී නුවන් සොයිසා දින 10ක් ‍එම කණ්ඩායම පුහුණු කිරීමට නියමිතය.‍නුවන් සොයිසා එන්.සී.සී. කණ්ඩායමේ පුහුණුකරු ලෙසත්, ශ්‍රී ලංකා ප්‍රිමියර් ලීග් තරගමාලාවේ නැගෙනහිර නාගාස් පිලේ සහාය පුහුණුකරු ලෙසත් කටයුතු කරන බැවින් ගෝආ කණ්ඩායමේ පුහුණු උපදේශක ලෙස දිගුකාලීන ගිවිසුමකට එළැඹීමට තරම් විවේකයක් ඔහුට නොලැබෙන බව ද එම වෙබ් අඩවියේ සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s1210304</link>
    <topic>අයි.පී.එල්.තරගාවලියෙන් ගැංගුලි සමු ගනියි</topic>
    <author>නවදිල්ලිය (ඒ.එෆ්.පී.)</author>
    <content>ඉන්දියාවේ බිහිවූ වඩාත්ම සාර්ථක ක්‍රිකට් නායකයා ලෙස හඳුන්වනු ලබන සව්රව් ගැංගුලි ක්‍රිකට් පිටියෙන් සමුගැනීමට තීරණය කළ බව ටයිම්ස් ඔෆ් ඉන්දියා පුවත්පත පවසයි. ලබන වසරේ අයි.පී.එල්. තරගාවලියට සහභාගි ‍‍නොවන බව සඳහන් කරමින් ක්‍රීඩාවෙන් ඉවත්වීමේ තීරණයට එළැඹි බව ගැංගුලි ටයිම්ස් ඔෆ් ඉන්දියා පුවත්පතට පවසා තිබේ.මීට වසර 4කට පෙර අන්තර් ජාතික ක්‍රිකට් පිටියෙන් සමුගත් 40 හැවිරිදි ගැංගුලි ඉන්දියා ප්‍රිමියර් ලීග් තරගාවලියට පමණක් එක්වී සිටියේය. ඔහු පසුගියදා පූනේ වොරියර්ස් කණ්ඩායමේ නායකයා ලෙස ද කටයුතු කළේය. නමුත් ටයිම්ස් ඔෆ් ඉන්දියා පුවත්පතට ප්‍රකාශයක් කරමින් ඔහු කියා සිටියේ මීළඟ අයි.පී.එල්. තරගාවලියට සහභාගිවීමට තරම් ඔහු ශාරිරිකව සූදානම් නොමැති බවය.'විස්සයි20 තරග මුහුණුවර ඉතා වේගවත්. මීළඟ තරගාවලියට එළැඹෙන විට මට වයස 41ක්. එය මගේ ශාරිරික ශක්තියට අභියෝගයක් වේවි.' ඔහු වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s1210305</link>
    <topic>ක්‍රීඩාව තුලින් සාමය ගොඩනැගීමේ ජගත් සමුළුවට ශ්‍රී ලංකාවෙන් දේශනයක්</topic>
    <author>ප්‍රින්ස් ගුණසේකර</author>
    <content>‘ක්‍රීඩාව තුලින් සාමය’ තේමාව කොටගත් අන්තර් ජාතික සමුළුවේ දේශනයක් සඳහා ශ්‍රී ලංකා‍වට ආරාධනා කර ඇත. ත්‍රස්තවාදයෙන් රට මුදවාගත් රජය පිළිබඳ ලෝක ප්‍රජාව තුල ගොඩනැගී ඇති විශ්වාසය මත ක්‍රීඩාව තුලින් සාමය ගොඩනැගීමේ අන්තර් ජාතික සංවිධානය ක්‍රීඩා අමාත්‍යාංශයට මේ ආරාධනාව යොමු කොට ඇත.රුසියාවේ මොනැකෝ හී හෙට ආරම්භ වන මේ සමුළුවට ක්‍රීඩා අමාත්‍යාංශ ලේකම් අනුර ජයවික්‍රම මහතා හා ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා සහභාගී වේ.‘ක්‍රීඩාව තුලින් සාමය’ පිළිබඳ දේශනය ක්‍රීඩා අමාත්‍යාංශ ‍‍‍ලේකම් අනුර ජයවික්‍රම මහතා සිදු කිරීමට නියමිතය. මේ සමුළුවට රටවල් 150ක නියෝජිතයන් 700ක් පමණ සහභාගිවන අතර එයට එම රටවල ක්‍රීඩා පරිපාලනය පිළිබඳ තීරණ ගැනීමේ පිරිස් ද එක්වෙති. එයට අමතරව අන්තර් ජාතික ක්‍රීඩා සංවිධානවල ප්‍රධානීන් හා ප්‍රමුඛ පෙළේ ක්‍රීඩක ක්‍රීඩිකාවන් ද සහභාගීවීමට නියමිතය.‘ක්‍රීඩාව තුලින් සාමය’ උදෙසා සමුළුව මෙවර පැවැත්වෙන්නේ හයවැනි වතාවටය. නොවැම්බර් 2වැනිදා දක්වා පැවැත්වෙන මේ සමුළුවේ දී ලන්ඩන් ඔලිම්පික් උලෙළේ හා පැරාලිම්පික් උලෙළේ අධ්‍යාපන වැඩසටහන් සම්පාදක නික් ෆූලර් මහතා කළ සේවය වෙනුවෙන් විශේෂ සම්මාන ප්‍රදානයක් සිදු කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s1210306</link>
    <topic>ඇරොබික් ජිම්නාස්ටික් ත්‍රිත්ව කාන්තා ඉසව්වේ ලෝකඩ පදක්කම ශ්‍රී ලංකාවට</topic>
    <author>ඡායාරූපය - කුමාරසිරි ප්‍රසාද් ගුවන්තොටුපළ</author>
    <content>ඉන්දුනීසියාවේ පැවැති 3වැනි ආසියානු වයස් කාණ්ඩ ඇරොබික් ජිම්නාස්ටික් තරගාවලියේ අවුරුදු 15න් පහළ ත්‍රිත්ව කාන්තා ඉසව්වේ ලෝකඩ පදක්කම දිනාගැනීමට ශ්‍රී ලංකාව සමත්විය. කඩවත මහාමායා විදුහලේ ඉමාෂා තරින්දි, නදී කුමාරි සහ සඳුනිකා නවාංජලී ලෝකඩ පදක්කම්ලාභී ක්‍රීඩිකාවෝ වෙති. ඉන්දුනීසියාවේ දකුණු සුටානා නුවරදී පසුගියදා පැවැති මේ තරගාවලියට චීනය, ජපානය, ඉන්දුනීසියාව, ඉන්දියාව, වියට්නාමය, පිලිපීනය, සිංගප්පූරුව, මැලේසියාව, දකුණු කොරියාව සහ ශ්‍රී ලංකාව ඇතුළු රටවල් 11ක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s1210307</link>
    <topic>චැම්පියන් ලීග් කිරුළසිඩ්නි පිලට</topic>
    <author/>
    <content>මයිකල් ලම්බ්ගේ විශිෂ්ට පිතිහරඹය හේතුවෙන් චැම්පියන් ලීග් විස්සයි20 අවසන් මහා තරගයේදී ලයන්ස් පිලට එරෙහිව කඩුලු 10ක ජයක් වාර්තා කළ ඔස්ට්‍රේලියාවේ සිඩ්නි සික්සර්ස් කණ්ඩායම ශූරතාව දිනාගැනීමට සමත්විය. දකුණු අප්‍රිකාවේ ජොහැනස්බර්ග් නුවර නිව් වොන්ඩර්ස් පිටියේ පැවැති දිවාරාත්‍රී අවසන් මහා තරගයේ පළමුව පන්දුවට පහරදුන් ලයන්ස් පිල ඕවර 20වැනි ඕවරයේ අවසන් පන්දුවේ දී ලකුණු121කට දැවීගියේය. ලයන්ස් පිල වෙනුවෙන් සාර්ථක පිතිහරඹයක නිරතවූ ජින් සිම්ස් ලකුණු 51ක් ලබාගත්තේය. පන්දු යැවීමේ දී ජොශ් හැස්ල්වුඩ් සහ නේදන් මැකලම් කඩුලු 3බැගින් බිඳ දැමූහ.ලකුණු 122ක ඉලක්කයක් හඹාගිය සිඩ්නි සික්සර්ස් කණ්ඩායම කඩුලු නොදැවී ජයග්‍රහණය සපුරා ගත්තේය. පන්දු 42කට මුහුණදුන් ලම්බ් හයේ පහර 5ක් සහ හතරේ 8ක් සමග නොදැවී ලකුණු 82ක් රැස් කළේය. ඔහුට අනගි සහායක් ලබාදුන් බ්‍රැඩ් හැඩින් නොදැවී ලකුණු 37ක් ලබා ගත්තේය. ඊට හතරේ පහර 4ක් සහ හයේ පහරක් ඇතුලත් විය.අවසන් තරගයේ වීරයා ලෙස ලම්බ් සම්මාන දිනූ අතර තරගාවලියේ වීරයා සම්මානය සිඩ්නි පිලේ මිචෙල් ස්ටාක් දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s1210308</link>
    <topic>සෙරීනා විලියම්ස් තවමත් පෙරමුණේ</topic>
    <author>ඉස්තානාබුල් (ඒ.එ‍ෆ්.පී.)</author>
    <content>රුසියාවේ ටෙනිස් තරුව වන මාරියා ෂරපෝවා ලකුණු 6-4ක් සහ 6-3ක් ලෙස පරාජය කළ අමෙරිකාවේ සුපිරි ක්‍රීඩිකා සෙරීනා විලියම්ස් ඉස්තානාබුල් නුවර පැවැති අමෙරිකා ‍ඩොලර් මිලියන 4.9 ක මුදල් ත්‍යාගයක් සමග ලෝක ටෙනිස් ක්‍රීඩකයන්ගේ සංගම් ශුරතාව දිනාගනිමින් 2012 වසරේ සාර්ථකම ටෙනිස් ක්‍රීඩිකාව බවට පත්වූවාය.මේ වස‍රේ දී විම්බල්ඩන්, ඔලිම්පික් සහ අමෙරිකා විවෘත ටෙනිස් ශූරතාව දිනාගනිමින් සාර්ථක පුනරාගමනයක් පෙන්නුම් කළ සෙරීනා ලෝක ටෙනිස් ක්‍රීඩකයන්ගේ සංගම් ශූරතා 3ක් ද මේ වසරේ දී අත්කරගත්තේය.පසුගිය වසර 8ක කාල පරිච්ඡේදයක් පුරා සෙරීනා පරාජය කිරීමට ෂරපෝවා අසමත් වූ අතර මෙවර ඉස්තානාබුල් නුවරදී ඇයට එරෙහිව ජය වාර්තා කිරීමේ අදිටනින් පසුවූවාය. කෙසේවුවත් සෙරීනා තවමත් සුපුරුදු දස්කම් අතර සිටින බව ෂරපෝවා පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s1210309</link>
    <topic>19න් පහළ පාසල් හෑන්ඩ්බෝල් නොවැම්බර් 1දා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් හෑන්ඩ්බෝල් සංගමය මෙහෙයවන නියෝ අභියෝග කුසලාන අවුරුදු 19න් පහළ අන්තර් පාසල් හෑන්ඩ්බෝල් තරගාවලිය නොවැම්බර් මස 1දා සිට 3දින දක්වා ඩී.එස්.සේනානායක විදුහල් ක්‍රීඩාංගණයේ දී පැවැත්වේ.බාලක කණ්ඩායම් 22ක් සහ බාලිකා කණ්ඩායම් 12ක් තරග වදින මේ තරගාවලිය මෙවර පැවැත්වෙන්නේ දෙවැනි වරටය. පසුගිය වසරේ පළමු වරට පැවැති මේ තරගාවලියේ බාලක ශූරතාව දිනාගැනීමට වේල්ස්කුමර විදුහල සමත්වූ අතර බාලිකා ශූරතාව ගල්කිස්ස උසස් බාලිකා විදුහලට හිමිවිය. බාලක අනුශූරතාව දිනාගනු ලැබුවේ ඩී.එස්.සේනානායක විදුහල් පිල විසිනි. අනුලා විදුහලට බාලිකා අනුශූරතාව හිමිවිය.පාසල් හෑන්ඩ්බෝල් තරගමාලාවේ අනුග්‍රාහක ලෙස කටයුතු කරනු ලබන නියෝ හෝම්ස් සමාගම මේ තරගාවලියේ ද අනුග්‍රාහකත්වය දරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=s12103010</link>
    <topic>කෙන්යාවේ මැරතන් ශූරයාට‍ලෝක වාර්තාව මඟ හැරෙයි</topic>
    <author>ෆ්‍රැන්ක්ෆර්ට් (ඒ.එෆ්.පී‍.)</author>
    <content>අධික ශීතල දේශගුණික තත්ත්වය හේතුවෙන් ෆ්‍රැන්ක්ෆර්ට් මැරතන් තරගයේ දී ‍ලෝක වාර්තාවක් පිහිටුවීමට කෙන්යාවේ පැ‍ට්‍රික් මැකාවෝට තිබූ බලාපොරොත්තු අතහැර දැමීමට සිදුවිය‍. කෙසේවුවත් පැය 2කුත්, මිනිත්තු 6ක් සහ තත්පර 08කින් තරගය නිමාකොට ජයග්‍රහණය අත්කර ගැනීමට ඔහු සමත්විය.මැකාවෝට මඟහැරුණේ පසුගිය වසරේ බර්ලින් මැරතන් තරගය පැය 2කුත්, මිනිත්තු 3ක් සහ තත්පර 38කින් නිමාකොට ඔහු විසින්ම පිහිටුවනු ලැබූ ලෝක වාර්තාවය.‘මගේ දෙපා අද නියමාකාරයෙන් ක්‍රියාත්මක වුණේ නෑ‍. නමුත් තරග‍යේ අවසාන භාගයේ දී මට තරමක වේගයක් පවත්වාගන්න හැකිවුණා‍.’ කිලෝමීටර් 42කට ආසන්න දුරකින් යුත් ෆ්‍රැන්ක්ෆර්ට් මැරතන් තරගයේ ජය ලැබීමෙන් පසුව ඔහු පැවැසීය.ඉතියෝපියාවේ ‍ඩෙරේසා චිම්සා දෙවැනි ස්ථානය ලබාගත් අතර කෙන්යාවේ ගිල්බර්ට් කිර්වාට තුන්වැනි ස්ථානය හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=f1210301</link>
    <topic>මෙදා සහන නොකපන අයවැයක්</topic>
    <author>සාකච්ඡා කළේ -උදිත ගුණවර්ධන</author>
    <content>අපට ඉතා දිගු පළාත් පාලන මැතිවරණ ඉතිහාසයක් තිබෙනවා. එදා අපේ ගම්වල විශාල සම්ප්‍රදායක් තිබුණා. පළාත් පාලන මැතිවරණ සම්බන්ධයෙන් එදා ග්‍රාම නායකයන් ග්‍රාම නියෝජිතයන් බිහිවුණේ පළාත් පාලන මැතිවරණය මනුයි. ඒ තත්ත්වය කොතරම් විශිෂ්ට සම්ප්‍රදායක් වුණාද කියනවා නම් “මැම්බර මහත්තයා” කියන චරිතය ගමේ වැදගත් හා ගෞරවනීය පුද්ගලයකු බවට පත්වුණා. එදා මැතිවරණ සම්ප්‍රදාය පළාත් පාලන මැතිවරණ ක්ෂේත්‍රය විචිත්‍රවත් කළේ ඒ විදිහටයි. ඒත් 1977 න් පසු පළාත් පාලන මැතිවරණ ක්‍රමයත් අනෙක් සියලු දේ වගේ විනාශකාරී තත්ත්වයකට පත්වුණා.ඒ සමඟම තමා ගමේ ඡන්දය පවා මුදල් හම්බ කරන දූෂිතයන් වංචනිකයන් බිහිකරන ක්‍රමයක් බවට පත්වුණේ. මේ තත්ත්වය සමඟ මැම්බර් මහත්තයා කියන ගෞරවනීය චරිතය නැතිනම් ගමේ සැමගේ සිත ගත් ග්‍රාම නායකයා වෙනුවට මුදල පදනම් කර ගත්, ජනතාවට ආදරය නොකරන අවස්ථාවාදී පළාත් සභා නියෝජිතයන් පිරිසක් බිහිවන්නේ. මෙය ඉතාමත් වැරැදි සහගත තත්ත්වයක් බවට පත්වුණා.මෙතැනදි අප මේ පුද්ගලයාට දොස් කියල වැඩක් නැහැ. මේ ක්‍රමය වෙනස් කිරීම තමයි විය යුත්තේ. ඒත් මෙතෙක් කල් ඒ වෙනස් කිරීම කිරීමට කිසිවකු උත්සාහ කළේ නැහැ. 2000 සිට මේ සංශෝධනය ඇදි ඇදී තිබුණේ. ඒත් අද වෙද්දි එය යථාර්ථය කර ගැනීමටත් මේ වැරදි සහගත පළාත් පාලන මැතිවරණ ක්‍රමය වෙනස් කිරීමටත් ජනතාවාදී සංශෝධන ඇති කිරීමටත් පුළුවන් වෙලා තිබෙනවා. මෙය ජනතාව ලැබූ ජයග්‍රහණයක් විදියට පෙන්වා දීමේ වරදක් මා දකින්නේ නැහැ.මෙහෙමයි අද ගම් මට්ටමේ දේශපාලනඥයන් තමන්ගේ ජනප්‍රියත්වය රැක ගන්නේ ජාතික තලයේ දේශපාලනයේ දී තම පක්ෂය ලැබූ ජයග්‍රහණ මුල්කරගෙන. මෙය දේශපාලන වශයෙන් යහපත් දෙයක් නෙවෙයි. අද අලුත් ක්‍රමයේ දී මේ තත්ත්වය වෙනස් වෙනවා. ගමේ අපේක්ෂකයා ගමේ ජනප්‍රිය නැතිනම් ජයග්‍රහණය කිරීමට බැහැ. එය යහපත් දෙයක්. මේ තත්ත්වයේ දී ගමේ පදනමක් නැති කෙනෙකුට මොන පක්ෂයෙන් ඉල්ලුවත් ජයග්‍රහණය කරන්න බැහැ. ඒක යහපත් දෙයක් විදිහට තමයි අර්ථ ගන්වන්න පුළුවන්.මේ කාරණයේ දී තවත් පිරිසක් ඉස්මතු කරන දෙයක් තමයි අනුපාත ක්‍රමය නැති නිසා සුළු පක්ෂවලට හානියක් වගේ ම ඔවුනගේ නියෝජනයක් ද අහිමිවන බව. ඒත් මේ තර්කය සම්පුර්ණයෙන්ම වැරැදි තර්කයක් මේ ක්‍රමයේ දී සුළු පක්ෂවලටත් යම් නියෝජනයක් ලැබෙනවා. කොට්ඨාස ක්‍රමයට පත්වන්නේ සියයට 70%. ඉතිරිය පත්වන්නේ සමානුපාතික නියෝජනය යටතේයි. ඒත් මෙතැනදි මනාප ගණන් කිරීමක් සිදුවෙන්නේ නැහැ.මහ මැතිවරණයේ දී වගේම පළාත් සභාවලටත් මේ ක්‍රමවේදයම භාවිත කිරීමට පුළුවන්. මූලික අත්හදා බැලීමක් විදිහට තමයි මේ පළාත් පාලන මැතිවරණ ක්‍රමය සංශෝධනය සිදුකිරීමට තීරණය කළේ. ඉන්පසු ලැබෙන ප්‍රතිඵල මත අපට තීරණය කිරීමට පුළුවන්, මීළඟට අපි කරන්නේ මොකක්ද මැතිවරණ ක්‍රමය වෙනස් කරන්නේ කොහොමද කියන එක ගැන කල්පනා කිරීමට පුළුවන්.පළාත් සභා ක්‍රමය ඇති කළේ ජනවාර්ගික ගැටලුවට විසඳුමක් විදිහටයි. ඒත් එතැනදී අපේ පළාත්වලටත් පළාත් සභා ලැබුණා. ඒත් මේ පළාත් සභා ක්‍රමය මගින් නිශ්චිත කාර්යයක් ඉටුවුණේ නැහැ. ඒ නිසා මේ ගැන කල්පනා කර සංශෝධනයකට යාම තමයි වඩාත් හොඳ දේ විදිහට මා නම් සලකන්නේ. එතැනදි උතුරු පළාතට පළාත් සභාවක් ලබාදීම ගැටලුවක් නොවෙයි. ඒත් අද පළාත් සභා නොඉල්ලූ පළාත්වලටත් මේ පළාත් සභා ලැබිලා. ඒකයි ඇති වෙලා තිබෙන ප්‍රශ්නය. එදා ඉන්දු ලංකා ගිවිසුම ඇති වුණාට පස්සේ ජනතාව මත බලහත්කාරයෙන් තමයි පළාත් සභා ක්‍රමය පටවනු ලැබූවේ. ඒ තත්ත්වය නිසා තමයි පළාත් සභා ක්‍රමය ජනතාව අතර තදින් ස්ථාපිත නොවීමට හේතුවුණේ.අය වැයක් කියන්නේ සහන මල්ලක් නොවෙයි. එයින් එහා ගිය වැඩපිළිවෙළක් හා සැලැසුම් සහගත ක්‍රියාවලියක් තමයි අයවැයක් කියන්නේ. මේ අයවැය මඟිනුත් ජනතාව වෙත ලැබී ඇති සහන හා සුබසාධන වැඩපිළිවෙළවල් කප්පාදුවක් කරන්නේ නැහැ. ඒ වගේම ආර්ථිකය දැක්මක් ඇතිව ඉදිරියට ගෙන යන ස්ථිරසාර වැඩපිළිවෙළක් මෙවර අයවැය යෝජනාවලට ඇතුළත් කර තිබෙනවා. ඒ නිසා මට මෙවර අය වැය හඳුන්වා දෙන්න පුළුවන් ආර්ථිකය ශක්තිමත් කරන හා ජනතාවට ලැබෙන සහන කපා නොදමන අය වැයක් විදිහටයි.මේ ආණ්ඩුව ආර්ථික අමාරුකම් මැද පවා විශාල සංවර්ධන වැඩපිළිවෙළක් ක්‍රියාත්මක කරනවා. එය අගය කළ යුතු දෙයක්. අද ලෝකයේ බොහෝ රටවල් ආර්ථික ගැටලු මැද හිරවෙලා කර කියා ගැනීමට දෙයක් නැතිව ඉන්නේ. ඒත් අප මේ කාලයේදී විශාල සංවර්ධන ව්‍යාපෘති වගේම රැකියා ලබාදීම් රාශියක්ද සිදුකර තිබෙනවා. එමඟින් අපට සිතීමට පුළුවන් දේ තමයි මේ ආණ්ඩුව දක්ෂ ලෙස ආර්ථිකය කළමනාකරණය කරමින් රටේ ආර්ථිකය යහපත් දිශාවට යොමුකරන බව. ඒ නිසා කවුරුන් හෝ කියනවා නම් ආණ්ඩුව රටේ ආර්ථිකය අර්බුදයක් වෙත යොමු කරනවා කියලා ඒක වැරදි අදහසක්. අද ආර්ථිකය ගැන මහ ඉහළින් කතා කරන එක්සත් ජාතික පක්ෂය ඔවුන් 2001 සිට 2004 දක්වා පාලන කටයුතු කරද්දී ආර්ථිකය මෙහෙයුවේ කොහොමද කියලා මුළු රටම දන්නවා. එක රැකියාවක් ලබා දුන්නේ නැහැ. කිසිම සංවර්ධනයක් කළෙත් නැහැ. ඒ විදිහේ අතීතයක් එජාපයට තිබෙන්නේ.මේ තර්කය සම්පූර්ණයෙන් ම පුහු තර්කයක්නේ. මේ ආණ්ඩුව දේශපාලන පක්ෂපාතිකම් බලා රැකියා ලබා දී නැහැ. සුදුසුකම් ඇති සුදුස්සන්ට පමණයි රැකියා ලබා දී තිබෙන්නේ. එනම් ස්වාධීන සමීක්ෂණයකින් මේ බව තහවුරු කර ගන්න පුළුවන්. මේ ගැන කතා කරන අයට අවශ්‍ය වෙලා තිබෙන්නේ ආණ්ඩුවට එරෙහිව මතයක් සමාජයේ තහවුරු කිරීමටයි.පසුගිය කාලයේ දී උපාධිධාරි අභ්‍යාසලාභින් බඳවා ගත්තා. මෙතැන දී ආණ්ඩුව උපාධිධාරින්ගේ දේශපාලනය හොයා බැලූවේ නැහැ. ඔවුන්ගේ උපාධි සහතිකය ගැන විතරයි බැලුවේ.දේශීය දියර කිරි නිෂ්පාදනය මේ වනවිට වැඩිවෙලා තිබෙනවා. ඒ වගේම දේශීය කිරි ගොවියාගේ ආදායම් තත්ත්වය ද ඉහළ ගිහින් තිබෙනවා. මෙය හොඳ ප්‍රවණතාවක් විදිහට පෙන්වන්න පුළුවන්. කිරි ගොවියාගේ ආර්ථික තත්ත්වය ඉහළ යාමක් විතරක් නොවෙයි ඔවුන්ට සහතික වූ ඉහළ මිලක් ලබාදීමටත් අපට පුළුවන් වෙලා තිබෙනවා.ඒ වගේම දේශීය පිටි කිරි නිෂ්පාදනය ද අද ඉහළ තැනකට පැමිණ තිබෙනවා. දේශීය කිරි පිටි වර්ග ජනප්‍රිය වීම නිසා මෙරටින් විදේශයන් වෙත ගලා යන විනිමය ප්‍රමාණය පාලනය කිරීමට හැකියාව ලැබී තිබෙනවා. ඒ නිසා දේශීය කිරි ගොවියා ශක්තිමත් කිරීමේ ආණ්ඩුවේ වැඩපිළිවෙළ මේ වනවිට සාර්ථක ස්ථාවරයකට පැමිණ තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=f1210302</link>
    <topic>දේශපාලන ගමන් මග බැබළ වු අපේ කාලයේ වීරවරයා</topic>
    <author>සටහන සහ ඡායාරූප විචිත්‍ර චින්තක ගුණසේකර</author>
    <content>අඳුරු සෙවණැලි, කේඩෑරි වී ගිය මහ පොළොව - පණ කෙන්ද ගැට ගසා ගන්නට වෙර දැරූ ගැහැනුන්... පිපාසයෙන් හා හාමතින් මියැදුණු මිනිසුන්... දිය ඉල්ලා හැඬු ගහකොළ.. ගව මහීෂාදීන්.. සතා සිව්පාවුන් අතර දුකින් පීඩිතවූ ගිලන් වූ සිළිඳුලාගේ පරපුර.. සහ ඔහුගේ පිරිවර.. එදා ලෙනාඩ් වුල්ෆ් බැද්දෙගම නව කථාව ඔස්සේ කී කථාව ඔබට මතකද?සුදු ජාතික ලියුම්කරුවකු වූ ලෙනාඩ් වුල්ෆ් දුටු එදා බැද්දේගම... වැල්ල පිරුණු හම්බන්තොට.. අද... නිල්ල පිරුණු සොඳුරු කෙම්බිමකි.හෙට එය සියල් සිරියෙන් සපිරි මුළු ආසියාකරයේම අග නගරයයි. වාණිජ කේන්ද්‍රස්්ථානයයි. ගුවන් හා නාවික මධ්‍යස්ථානයයි.මේ යුග පෙරැළියට මං පෙත් විවර කළ සිය දහඩිය කඳුල ශ්‍රමය වීරිය දහිරියේ බීජ වපුරමින් ඊට සිය ජීවිතය පොහොර කරමින් ඉන් ලද රන් අස්වැන්නේ උරුමක්කාරයන් බවට සිය උපන් බිමේ ජනතාව පත් කොට ඔවුන්ගේ සතුටු කඳුළු දැක තුටු වෙමින් එය තම ජීවන හුස්ම පොද කරගත් උතුම් මිනිසකුගේ 70 වැනි උපන් දිනය අදට යෙදී තිබේ.ශ්‍රී ලාංකීය දේ්ශපාලනයේ අපට හමුවන චරිත බොහෝය. ඉන් අපට හමුවන අප ඇසුරු කරන මිනිසුන් දෙවර්ගයකි. පළමු වර්ගයේ අය දේ්ශපාලනය නිසා බැබලෙති. දෙවැනි ගණයේ උදවිය දේශපාලනය බබලවති.ගිරුවාපත්තුවේ වීරකැටිය මැදමුලන මහගෙදර ලොකු අයියා අද දවසේ රට කරවන මහගෙදර ලොකු අයියා වත්මන් කථානායක චමල් රාජපක්ෂ නම් පරිණත මානව හිතවාදී නායකයා වචනයේ පරිසමාප්ත අරුතින්ම අයත් වන්නේ මින් දෙවැනි වර්ගයටය.ඔහු දකුණු ලක රෝහණ පුරවරයේ ගිරුවායට පමණක් නොව සමස්ත ශ්‍රී ලංකාවේම දේශපාලන ගමන් මඟ බැබළ වූ අපේ කාලයේ අප දුටු අප හඳුනාගත් ඇති හැකි කුලකයේ උදවිය නොව නැති බැරි පොඩි මිනිහාගේ කඳුළු පිහින්නට උපන් දේශපාලකයා ලෙස කට පුරා කිව හැකි ජනතා නායකයෙකි.සිය අත්තම්මාගේ නිවෙස පිහිටි මාතර පාලටුව දිසානායක වලව්වේ දී ඩී. ඒ. රාජපක්ෂ ආදර තාත්තාගේ දන්දිනා සමරසිංහ දිසානායක සෙනෙහෙබර මව්තුමියගේ කුළුදුල් පුතු වෙමින් 1942 වසරේ ඔක්තෝබර් මස 30 වැනිදා මෙලොව එළිය දුටු චමල් ජයන්ත රාජපක්ෂ දින දින හැදී වැඩුණේ ජයන්ති, මහින්ද, චන්ද්‍ර, ගෝඨාභය, බැසිල්, ප්‍රීති, ගාන්ධිනී සහ ඩඩ්ලි යන සහෝදර සහෝදරියන් අට දෙනකුට ආදර්ශවත් දයාබර ලොකු අයියණ්ඩිය වෙමිනි.පවුලක වැඩිමලා යහපත් ගුණගරුක සිරිතට විරිතට ගරු කරන අයකු වීම එම පවුලේ සාර්ථකත්වයට බල පවත්වනුයේ නිරායාසයෙනි.චමල් දයාබර ලොකු අයියා මේ සියලු ගුණාංගයන්ගෙන් පිරිපුන් අයකු වීම මහින්දට, බැසිල්ට, ගෝඨාභයට, ජයන්තිට, ගාන්ධිනීට පමණක් නොව මැදමුලනේ රාජපක්ෂ මහගෙදරට ආලෝකයක්ම විය.දයාබර ලොකු මල්ලී මහින්ද රාජපක්ෂ ද කැටුව කඳුහෙල් වන ගහණ ගුරු පාර හරහා ඔබ මොබ සැරි සරමින් ඔවුහු ගහකොළ සතා සිවුපාවා මෙන්ම ගිරුවායේ ගොවි එෙ¼ඩ්ර ධීවර මිතුරු කැළගේ දුක සැප තීව්‍ර ලෙස හඳුනා ගත්හ.ඔවුන්ගේ බලාපොරොත්තු ඔවුන්ගේ සුවසෙත ඔවුනගේ අභිලාෂයන් මෙන්ම ඔවුන්ගේ හුස්ම පොදෙහි රාවය පවා ඔහුට සුපැහැදිලි විය. බලවත් පවුල්වල උදවිය ගිරුවායේ අහිංසක අසරණ මිනිස් කැළගේ රුධිරය දහඩිය කඳුළු උරා බොමින් සුර සැප විඳිනු ලැබුවා හැරෙන්නට ඔවුනට තවත් අලුත් කතාවක් නොවීය. එදා චමල්ගේ ලොකු අප්පච්චි ඩී. එම්. රාජපක්ෂයන් රාජ්‍ය මන්ත්‍රණ සභාවේ උගුර ලේ රහ වන තුරු එඩියෙන් වීරියෙන් වාග් ප්‍රහාරයේ යෙදුණේ මේ නෝක්කාඩුකම් අරියාදුකම් අසාධාරණකම්වලට එරෙහිවය.එතුමාගේ ඒ හැරවුම සහිත ඇරැඹුම උරුමයෙන් හිමිකර ගත් චමල්ගේ ආදර තාත්තා ඩී. ඒ. රාජපක්ෂයන් ගමේ ලියද්දේ වක්කඩෙන් දෑත් දෝවනය කොට නාමයෝජනා පතට අස්සන් තබා මැති සබය තරණය කළේ සිය ගෙන්දගමේ උපන් දුප්පතාගේ නිබඳ හිතසුව පිණිසමය.සිය නාඹර වියේදීම ශ්‍රී ලංකා පොලිස් සේවාවට පිවිසි චමල් රාජපක්ෂ 1985 වසරේ දී නොගැලපෙන්නන් ආක්‍රමණය කර තිබූ ජනතාවට අජීරණය වී තිබූ මෙරට දේ්ශපාලනය නව මාවතකට යොමු කරලීමේ අරමුණින් ක්‍රියාකාරී දේශපාලනයට අවතීර්ණ වූයේ රුහුණේ වමේ හදගැස්ම මැනැවින් හඳුනා ගනිමිනි.එතැන් පටන් ඔහුගේ දේශපාලන ජීවිතය කැපවූයේ ශ්‍රී ලංකා නිදහස් පක්ෂයේ නිල් මිනිසුන් ප්‍රමුඛ හම්බන්තොට වමේ කඳවුර බලගන්වා එහි දේශපාලන ජයග්‍රහණ සිය සහෝදර ජනතාවට උරුම කරදීම වෙනුවෙනි.ශ්‍රී ලංකා නිදහස් පක්ෂයට මේ නිල්පාට වාමාංශිකයා බොහෝ දේ තිළිණ කර දුන්නා සේම පක්ෂය දුර්වල වූ හැම විටෙකම ඔහුගේ ශක්තිය හා ජවය මැනැවින් ඉස්මතුව පෙනුණි.සද්දන්ත කුලයේ උදවිය කෙරෙන් පැහැර ගත් ජනතා බලය නැවත ලබාදීමේ සටනේ සෙන්පතියකු වෙමින් ඔහු 1989 දී පැවැති දුෂ්කර මහ මැතිවරණය ජයගනිමින් මුල්ගිරිගල අසුනේ මන්ත්‍රීවරයා ලෙස පාර්ලිමේන්තුවට පිවිසියේ ජන ගරුත්වයේ දේශපාලනයට නැවතත් ලංකාවේ හිමි ඉඩකඩ අත්පත් කරදීම උදෙසා යෝධ පියවරක් තබමිනි.එසමයේ චමල් රාජපක්ෂ මැතිඳුන්ගෙන් ප්‍රතිරාව නැංවුණේ හඬක් අහිමි වූ රුහුණේ ජනතාව වෙනුවෙන් පමණක් නොව මුළු රටේම පීඩිත වූ ජනතාව ද වෙනුවෙනි.1977 සිටම ක්‍රියාත්මක වූ එකී මර්දනකාරී දේශපාලන මාවත වෙනුවට වෙනත් මඟක් කැපීම ඇරැඹුණේ රුහුණු පුරවරයෙනි. එකල චමල් රාජපක්ෂයන්ගේත් ඔහුගේ ගමන් සගයන්ගේත් පොදු සටන් පාඨය වූයේ දකුණෙන් පටන් ගනිමු යන්නය.1994 වසරේදී නැවත වරක් පාර්ලිමේන්තුවට පිිවිසි ඔහුට පැවරුණු ප්‍රධානතම අභියෝගය වූයේ ප්‍රගතිශීලී දේශපාලනය පිළිගැනීම නිසා 17 ත් වසරක් දඬුවම් විඳි හම්බන්තොට ජනතාවගේ ජීවිත යළි නඟා සිටුවීම ය.චමල් රාජපක්ෂයන් එම අභියෝගය නිර්භයවම භාර ගත්තේ ඔහු වටා රොද බැඳගත් හම්බන්තොට ජනතාව කෙරෙහි අචල විශ්වාසය තබා ගනිමිනි. මේ මානව දයාව පෙරදැරි කරගෙන ඔහු දේශපාලන මුල් ගුරුවරයකු ලෙස රුහුණේ ගමින් ගම ඇවිද්දේය.යමකුගේ තරාතිරම වතගොත ඔහුට අවැසි නොවේ. මානව දයාවෙන් පිරි මනුස්සකම ඊට ගව් ගණනක් ඉහළින් තැබූ නායකයකු ලෙස චමල් රාජපක්ෂයන් හඳුන්වාදීම නිවැරැදි ය.ලියද්දට නොවැටී නියර දිගේ ඇවිද යා හැකි ඒදණ්ඩෙන් අපූරුවට එගොඩ විය හැකි මඩ කුඹුරට බැස අම්බරුවන් දක්කමින් නඟුල අල්ලා හීයක් හාන්නට හැකියාව ඇති නායකයකු සිටීම ගිරුවායේ ගොවි රජවරුනට ඉමහත් අස්වැසිල්ලකි.චමල් රාජපක්ෂ යනු මෙරට දේශපාලනයේ නිහතමානීත්වයේ සලකුණයි. ඔහුගේ දේශපාලන භූමිකාවේ ආරම්භයේ සිට මේ දක්වා පමණක් නොව මතුවටත් ඒ නිහතමානීත්වයේ ආදරණීය ලකුණ සුරැකිව රැකෙන්නේය.බොහෝ සංකීර්ණ ප්‍රතිපත්ති ඉතා සරල බසින් පැහැදිලි කොට ජන මනසේ තහවුරු කිරීමේදී ඔහු කෙරෙන් දිස් වන්නේ හැබෑ හපන්කමකි.එතුමා පාර්ලිමේන්තුව ද ජනතාව ද අමතන භාෂාව දේශපාලන සුභාෂිතයකි. ඔහුගේ අල්පේච්ඡ ජීවිතයෙන් පෙන්වා දෙන්නේ දුර්ලභ ජන නායකයකුගේ චාම් ගති ලක්ෂණයන් ය.සිය කනිටු සොහොයුරු මහින්ද රාජපක්ෂයන් පෙරටුකොට ගත් චමල් රාජපක්ෂයන් හා ඔහුගේ ගමන් සගයන්ට වැඩිකල් නොගොස් ජන ගෞරවය සුරකින ජනතාවාදී රජයක් බිහිකළ හැකි විය.පොදු මහජනතාව බලවත් කරන ජනහිතකාමී පිළිවෙත වෙනස් නොවන රාජ්‍ය ප්‍රතිපත්තියක් බවට ශ්‍රී ලංකා නිදහස් පක්ෂය පෙරටු කොට ගත් පෙරමුණු හා සන්ධාන ආණ්ඩුවල ප්‍රතිපත්තිවල හැඩවූයේ චමල් රාජපක්ෂ වැනි අතළොස්සක් දේශප්‍රේමී නායකයන් නිසාය.තිස් වසරක යුද්ධය නිමාවට පත් කරමින් දිනූ දේශය නැවත ගොඩනඟන්නට සැකසූ අති සාර්ථක ව්‍යාපෘතියක් බවට පත්ව තිබෙන මහින්ද චින්තන ප්‍රතිපත්තිය නිර්මාණය කිරීමෙහිලා චමල් රාජපක්ෂයන් පුරෝගාමී මෙහෙවරක් ඉටු කළේය.යුද ජයග්‍රහණයෙන් ලද අග්‍රඵල හම්බන්තොට ජනතාවට අත්කර දිමේ ක්‍රියාන්විතයේ ඔහුගේ විසල් මෙහෙවර පොළොවේ වැලි සේ ගණිනු නොහැකිය.හම්බන්තොට සයුරු තෙර රට තුළට කැඳවා ඩොලර් මිලියන 5000 කටත් අධික මුදලක් වැය කරමින් හම්බන්තොට මිරිජ්ජවිල ඉදිකර තිබෙන සුවිසල් වරාය ඔහුගේ දුර දක්නා නුවණේ මහිමය පතල කරවන්නකි. මේ වරාය පිහිටි ස්ථානයට නාවික සැතපුම් 10 ක් ඔබ්බෙන් ඇත්තේ කාර්යබහුල අන්තර්ජාතික මුහුදු වෙළෙඳ මාර්ගයයි.හම්බන්තොට වරාය ඉදිවීමත් සමඟම නැව් 10000 ක් පමණ පහසුවෙන් ශ්‍රී ලංකාවට පැමිණෙනු ඇත. එමඟින් වසරකට අපේ රටේ ආර්ථිකයට රුපියල් කෝටි 5000 ක විදේ්ශ විනිමයක් ඉපයිය හැකි වනු ඇත.ජනපතිතුමා ත්‍රස්තවාදය නිමා කළාක් මෙන්ම හම්බන්තොට වරාය සංවර්ධනයෙන් පමණක් බිහිවන තුන් ලක්ෂයකටත් අධික ඍජු හා වක්‍ර රැකියාවන්ගෙන් ගිරුවායේ ජනතාවගේ දුප්පත්කමට නැවතීමේ තිත තැබෙන දිනය වැඩි ඈතක නොවේ.මේ උදාවී ඇත්තේ අහස පමණක් නොව අභ්‍යාවකාශය ද දිනිය යුතු හෝරාවකි’ එහි උරුමය හම්බන්තොට ජනතාවට උදාකර දීමට චමල් රාජපක්ෂයන් පියවර ගත්තේය.මත්තල ගුවන් තොට ලංකාවේ දෙවන අන්තර්ජාතික ගුවන් තොටුපොළ වනවා සේම ලංකාවේ එවැනි ගුවන් කේන්ද්‍රස්්ථානයක් ඉදිවන්නේ යටත් විජිත යුගයෙන් පසුව වීම විශේෂත්වයකි.මත්තල ගුවන් තොටුපොළ ඉදිවීමත් සමඟම දකුණේ සංචාරක කර්මාන්තයේ දියුණුව ආයෝජන හා සංවර්ධන කලාප සංවර්ධනය මෙන්ම විවිධ වූ අපනයන නිෂ්පාදන ඇති කිරීම මඟින් හම්බන්තොට ආර්ථිකය විජයග්‍රහණය කරවීම ද අපේක්ෂා කැරේ. මේ දූරදර්ශී නායකයාගේ සේවය වරායට ගුවන් තොටට පමණක් සීමා වූවක් නොවේ.කෘෂිකාර්මික නවෝදය මඟින් හම්බන්තොට දිසාව ස්වයංපෝ්ෂිත කිරීමට කෙතට දියවර සැපයීමේ අටියෙන් එතුමන්ගේ දායකත්වය සහ මඟපෙන්වීම පසක් කරවන සිහිවටන අතර රුපියල් මිලියන 6000 කට අධික මුදලක් වැය කොට හම්බන්තොට ඉදිකළ වෙහෙරගල ජලාශය මඟින් ගොවි පවුල් 5000 කට පමණ ප්‍රතිලාභ හිමිකර දෙමින් ඉඩම් අක්කර 12000 කට යල මහ දෙකන්නයේ ජලය සැපයේ.කුඹුරු අක්කර දහස් ගණනක් අස්වැද්දීමට හැකි පරිද්දෙන් මවුආර ජල යෝජනා ක්‍රමය ඇරැඹීමත් වලස්මුල්ල ප්‍රාදේශීය ලේකම් කොට්ඨාසයට අයත් කැකිරිඕබඩ ජල ව්‍යාපෘතිය ක්‍රියාත්මක කිරීමත් හුංගම කච්චිගල්ආර අමුණ ආඳුපැලෑන අමුණ උඩිකිරිවල වැව අට්ටික්කාව අමුණ මෙන්ම උමා ඔය යෝජනා ක්‍රමය ද කැපී පෙනේ.හම්බන්තොට ගොවි දරුවන්ගේ කෘෂිකාර්මික දැනුම ඉහළ නැංවීමට පියවර ගත් ඔහු මිද්දෙණිය පොල් පර්යේෂණ උපපොළ මිරිජ්ජවිල සූරියවැව මාර්ගයේ නව මයුරපුර ප්‍රදේශයේ ස්ථාපිත කළ පසු අස්වනු තාක්ෂණ මධ්‍යස්ථානය වැලිගත්ත මාගම්පුර කෘෂි තාක්ෂණික හා ග්‍රාමීය විද්‍යා ආයතනය මෙන්ම ශ්‍රී ලංකා ඉතිහාසයේ ප්‍රථම වතාවට ගොවීන්ට කෘෂි තාක්ෂණික දැනුම ලබාදී සහතික පත්‍ර ඩිප්ලෝමාවක් පිරිනැමීම දක්වා සංවර්ධනය කොට හම්බන්තොටට කෘෂි විශ්වවිද්‍යාලයක පහසුකම් ලබා දුන්නේය.පන්නෙගමුවල සූරියවැව ගොන්නෝරුව කිරින්ද හා අම්බලන්තොට යන ප්‍රදේශයන්හි සති පොළ අංග සම්පූර්ණව සංවර්ධනය කිරීමත් තිස්සමහාරාම අපනයන සමාගම මඟින් ප්‍රදේශවාසී ජනතාවගේ නිෂ්පාදන අලෙවියට අවශ්‍ය මාර්ග විවර කර දීමත් මීගහජඳුර දිමුතුගම කෘෂි අපනයන ගම්මානයක් ඇති කොට පර්යේෂණ ව්‍යාපෘතියක් ලෙස ක්‍රියාත්මක කොට ලද සාර්ථකත්වය මත එම නිපැයුම් ජපානය වැනි රටවලට අපනයනය කිරීමට සැලැසුම් කිරීම මෙන්ම එතුමන් විසින් බිහිකළ අපනයන ගම්මාන සංකල්පය ක්‍රියාවට නංවමින් කටයුතු කළේ හම්බන්තොට වරාය හා මත්තල ගුවන් තොටුපොළ ඉදිවීමෙන් ඇතිවන අපනයන අවස්ථා කලකට පෙර හඳුනාගත් බැවිනි.ස්වාභාවික සම්පත් හා පරිසර අලංකරණය යටතේ පේරාදෙණිය උද්භිද උද්‍යානය වැනි සෞන්දර්යාත්මක ජෛව විද්‍යාත්මක මෙන්ම අධ්‍යාපනික වටිනාකමකින් යුත් උද්‍යානයක් මිරිජ්ජවිල ස්ථාපිත කිරීම බටඅත කෘෂි තාක්ෂණික උද්‍යානයක් ඇති කිරීම වෙරළාශි‍්‍රත කඩොලාන සංවර්ධන ව්‍යාපෘතීන් දියත් කිරීම මෙන්ම හම්බන්තොට ජනතාවට සොබාදහමින් ලද අසිරිමත් දායාදයක් වන සූරියවැව - මදුනාගල උණු දිය පොකුණු සංවර්ධනය කොට වඩාත් දැකුම්කලු ප්‍රදේශයක් බවට පත් කිරීම මෙන්ම එය අනාගත පරපුරට උරුම කර දීම ද එතුමන් කළ තවත් අනාගත ආයෝජනයකි.එසේම හම්බන්තොට ධීවර ජනතාවට සහනදායි පදනම මත විශාල බෝට්ටු දැල් හා ආම්පන්න ලබාදීමෙන් නොනැවතුණු ඔහු හම්බන්තොටට තොග සහ සිල්ලර මාළු වෙළෙඳපොළක් සහ විවේකාගාරයක් මෙන්ම අයිස් නිෂ්පාදනාගාරයක් ද හිමිකර දුන්නේය.වැලිපටන්විල හා ගොඩවාය ධීවර නැංගුරම් පොළ දෙකක් ඉදිකිරීම ද සුනාමියෙන් විනාශයට පත් කිරින්ද ධීවර වරාය යළි සාර්ථකව පවත්වාගෙන යා හැකි පරිදි කඩිනමින් සංවර්ධනය කිරීම ද කුඩාවැල්ල ධීවර වරාය ඉදිකිරීම කළමැටිය ධීවර වරාය ආරම්භ කිරීම මිරිදිය ධීවරයන්ට අවශ්‍ය පහසුකම් ලබාදීම මෙන්ම ධීවර කර්මාන්තයේ නිරත වන්නන්ගේ පවුල්වල දරුවන් වෘත්තීය පුහුණුවට යොමු කිරීම සඳහා ධීවර ගම්මාන ආශි‍්‍රතව බඳගිරිය වෘත්තීය පුහුණු මධ්‍යස්ථානය ඇරැඹීමට කටයුතු කළේ ජනතා ඉල්ලීම්වලට මුල් තැන දෙන නායකයකු බව හම්බන්තොට පුරවැසියනට පසක් කරවමිනි.හම්බන්තොට දිස්ත්‍රික් සංවර්ධන කමිටුවේ සභාපතිවරයා වශයෙන් තිස්සමහාරාමය හම්බන්තොට නව නගරය වීරකැටිය අඟුණුකොලපැලැස්ස අම්බලන්තොට සූරියවැව මෙන්ම වලස්මුල්ල ලුණුගම්වෙහෙර බෙලිඅත්ත තංගල්ල හා කිරින්ද ඇතුළු නගර රාශියක් සංවර්ධනය කිරීමට ද ඔහු පියවර ගත්තේ ය. එමෙන්ම දිස්ත්‍රික්කයේ සෑම නිවෙසකටම පාහේ රන් එළිවැට නිවාස යෝජනා ක්‍රමය හරහා එළිය ලැබිණි.කෙතට දියවර සැපයීම මෙන්ම හම්බන්තොට පානීය ජල අවශ්‍යතාවෙන් සියයට 98 ක්ම දැනටමත් සපුරා ඇති අතර ඉතිරිය සම්පූර්ණ කිරීමේ කඩිනම් වැඩසටහනක් දැන් ක්‍රියාත්මක වෙයි. ගිරුවායේ ජනතාවගේ් දිය පිපාසය සංසිඳුවන්නට කටයුතුª කරන අතර පොල් අතු සෙවිලි කළ පැල්පත් වෙනුවට ස්ථිර නිවාස ලබාදීමේ අරමුණින් දියත් කළ ජන උදාන ගම්මාන නිවාස ව්‍යාපෘතිය මඟින් සෙත සැලසුණු හම්බන්තොට ජනතාව මෙපමණෙකැයි කිව නොහැක. සිය 67 වැනි ජන්ම දිනය වෙනුවෙන් අරඹන ලද නිවාස 67 ක් ඉදිකිරීමේ කුසුම් නිවාස ව්‍යාපෘතිය මඟින් දැනටමත් රුපියල් ලක්ෂ 50ක වටිනාකමින් යුතු නිවෙස් 15 ක් ජනතා අයිතියට පවරා තිබේ.හම්බන්තොට අධ්‍යාපන හා වෘත්තීය පුහුණු ක්ෂේත්‍රයට ද ඔහු කළ මෙහෙය අති මහත් ය. සුචි ජාතික පාසල බෙලිඅත්ත රුහුණු විජයබා පාසල යන විදුහල් අලුතින්ම ඉදිකිරීම මෙන්ම ඒවාට අවශ්‍ය භෞතික හා මානව සම්පත් ලබාදීම ද නාකුළුගමුව ගාමිණි මහ විදුහල කිරින්ද මුස්ලිම් විදුහල ලුනම මහා විද්‍යාලය හම්බන්තොට සහිරා විදුහල ඇතුළු පාසල් රැසක් නවීකරණය කිරීම මෙන්ම උග්‍ර ගොඩනැගිලි හිඟය හේතු කොට දෙවරු ක්‍රමයට පන්ති පැවැත්වූ සූරියවැව ජාතික පාසලට අවැසි අංග සම්පූර්ණ ගොඩනැගිලි පහසුකම් ලබාදීමේ පූර්ණ ගෞරවය හිමි වනුයේ ද චමල් රාජපක්ෂයන්ටය.සාමාන්‍ය පෙළ සමත්ව උසස් පෙළ විභාගයෙන් ජය ලැබ විශ්ව විද්‍යාලයට යාමේ බලාපොරොත්තුව සැබෑවක් කරවන්නට සිය පියාණන් වූ ඩී. ඒ. රාජපක්ෂ මැතිතුමාගේ අනුස්මරණ පදනම හරහා ඇරැඹි සිසුර අධ්‍යාපන ශිෂ්‍යත්ව වැඩසටහනේ මහිමයෙන් දහස් ගණනක් හම්බන්තොට දරුවන්ට විශ්වවිද්‍යාල වරම් ලබාදීමට ඔහු සමත් ව ඇත. පාසල් හැර යන තරුණ තරුණියන් රටට දැයට වැඩදායි පිරිසක් ලෙස ඵලදායි කටයුත්තකට යෙදවීම මෙන්ම ඔවුන්ගේ වෘත්තීය දැනුම ඉහළ නංවමින් කුසලතා වර්ධනය කිරීම සඳහා දෙබරවැව පරිගණක මධ්‍යස්ථානය වීරවිල ඇරැඹි චමල් රාජපක්ෂ කාර්මික විද්‍යාලය වැනි පරිගණක මෙන්ම වෘත්තිය පුහුණු නිකේතන මඟින් අවස්ථාව උදා වී ඇත.දිසා රෝහලක්ව පැවැති හම්බන්තොට රෝහල මූලික රෝහලක් බවට පත් කරමින් ඊට අවශ්‍ය සියලු අවශ්‍යතා සපුරාලමින් වෛද්‍යවරු සිව්දෙනෙකුගෙන් පමණක් සේවාව සැපයූ හම්බන්තොට රෝහලේ අද වන විට වෛද්‍යවරුන් 170 ක්ද ඉක්මවමින් සේවය ඉහළ නැංවීමත් ඔවුනට අවශ්‍ය නේවාසික පහසුකම් සපුරාලීමත් සෞඛ්‍ය අංශය වෙනුවෙන් කළ සේවාවන්ගෙන් සමහරකි.මේ හැරුණු විට කිරින්ද නව ග්‍රාමීය රෝහල ඉදිකිරීම දෙබරවැව අම්බලන්තොට ලුණුගම්වෙහෙර සූරියවැව බැරගම යන රෝහල් නවීකරණය කිරීම මෙන්ම හම්බන්තොට අංග සම්පූර්ණ නව හෙද විදුහලක් අරඹමින් වසරකට හෙද හෙදියන් 200 කට අධික පිරිසකට පුහුණුව ලබාදීමට කටයුතු යෙදීම ද සඳහන් කළ හැක. හම්බන්තොට ජනතාවට නීතිය ඉදිරියේ සාධාරණත්වය යුක්තිය ඉටුකර දීමේ අභිලාෂයෙන් ඉදිකළ අධිකරණ සංකීර්ණය ද තිස්සමහාරාම මහේස්ත්‍රාත් අධිකරණය සඳහා නව ගොඩනැඟිලි සංකීර්ණය ද ඔහුගේ සේවාවන්ගේ මංසලකුණු වෙයි. හම්බන්තොට කාර්මික ක්ෂේත්‍රයට ද ඔහු ලබා දුන් දේ බොහෝ ය. එහි තෙල් පිරිපහදු මධ්‍යස්ථානය මඟින් විශාල ලෙස රැකියා අවස්්ථා මෙන්ම ආර්ථික වාසි ද සැලසෙනු ඇත. වීරවිල අරඹන ලද ඇඟලුම් කර්මාන්ත ශාලාවේ හා හම්බන්තොට කාර්මික උද්‍යානවල ප්‍රතිඵල ජනතාව දැන් බුක්ති විඳිති.මේ විසල් මෙහෙවර ඉටු කළ චමල් රාජපක්ෂයන් දකුණේ ගිරුවායට පමණක් නොව සමස්ත ශශ්‍රී‍්‍ර ලංකාවේම දේශපාලන ගමන් මඟ බැබළ වූ අපේ කාලයේ වීරවරයෙකි.ඓතිහාසික ගිරුවායෙන් බට ලොවම ප්‍රසාදයට පත් දේ්ශයේ විශිෂ්ට නායකයාට නිරන්තර අස්වැසිල්ලක් ආදර්ශයක් ආශීර්වාදයක් වෙමින් තබන සෑම පියවරක් පාසාම සෙවණැල්ලක් වෙමින් අද දවසේ 70 වැනි ජීවන කණුව පසුකරන නිහතමානී නායකයාණනි, ප්‍රතාපවත් මිනිසාණනි,ඔබේ නොනිමි මෙහෙවර උදෙසා සමස්ත ජාතියේම හෘදයාංගම උත්තමාචාරය සොඳුරු මල් කළඹක් කොට අපි මෙසේ පිළිගන්වන්නෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=f1210303</link>
    <topic>තුන් තොටින් එතෙරව රන්කොත් රජමහා වෙහෙරට</topic>
    <author>සටහන හා ඡායාරූප ටී. ජී. එස්. එල්. ප්‍රකාශ්</author>
    <content>සොබාදහම හා බැඳුණු ගවේෂණයේ විචිත්‍රත්වය සොයා යන ගවේෂකයෙකුට ශ්‍රී ලංකාවේ ඉපැරණි විහාර කලා කෘති ආදියෙන් විඳිය හැකි සුන්දරත්වය ද අති මහත්ය. එකී වින්දනය සොයා ගිය එක් නැවතුම්පළක් ලෙස මැදගම රන්කොත් රජමහා වෙහෙර හැඳින්විය හැකිය.ආගමික වර්ගීකරණයක් රහිතව සියලු ආගම් අදහන්නන්ගේ නොමද වන්දනාමානයට පාත්‍ර වූ, ශ්‍රී පාද ස්පර්ශය ලද, සමනල ගිර තරණය කිරීම සඳහා අතීතයේදී ‘රජමාවත’ යොදාගත් බව සඳහන් වේ. එම ඉපැරැණි රජ මාවත වැටී ඇති මාර්ගයේ පිහිටි කේන්ද්‍රිය බෞද්ධ විහාරයක් ලෙස ද මේ විහාරය පිළිබඳ හැඳින්විය හැකිය. මේ රජමහ වෙහෙර වන්දනා කිරීමේ අවස්ථාව අපට පසුගියදා උදා වූයේ රත්නපුර දිස්ත්‍රික්කයේ සිදු කළ සංචාරයක් අතරතුරදීය.සමනොළ ගිරිහිසින් ගලා හැලෙන කළු ගඟට රත් ගඟ හෙවත් අතුරලි ගඟ හමුවන ස්ථානයේ නිර්මාණය වන ස්වභාවික ජල නිමැවුම, මේ ප්‍රදේශයේදී හඳුන්වන්නේ තුන් තොට නමිනි. අතීතයේ බොහෝ කලක සිට ඉපැරැණි රජ මාවත භාවිත කර සමනොළ ගිර තරණය කළ බැතිමතුන්, එම ගමන අතරතුර මැදගම රන්කොත් රජමහා වෙහෙර වැඳ පුදාගෙන තුන් තොටින් එතෙර වූ බව පුරාවෘත්තවල සඳහන් වේ. රත්නපුර සිරිපාගම මාර්ගයේ ඉළුක්වත්ත හන්දියෙන් පරණ රජ මාවතේ සැත­ැපුම් 1 1 / 2 ක් පමණ පැමිණි විට මේ විහාරය වෙත ළඟා වීමේ හැකියාව ඇත.පොලොන්නරු යුගයේදී 1 වැනි විජයබාහු රජු, ගිලීමලේ හා බඹරබොටුව යන ගම්මාන ශ්‍රී පාද වන්දනාකරුවන්ගේ අවශ්‍යතා වෙනුවෙන් පහසුකම් සැපයීම සඳහා ශ්‍රී පාදයට නින්දගම් වශයෙන් පැවරූ බවට මහාවංශයේ සඳහන් වේ. එම සඳහන සහිත ශිලා ලේඛනයක් ද එම රජු විසින් කරවූ අතර, දැනට මැදගම රජමහා විහාරයේ ඇති ශිලා ලේඛනය එය බවට විශ්වාසයක් පවතී. තවද අඹගමුව ශිලා ලේඛනයේද මෙකී අරමුණු සාක්ෂාත් කර ගැනීම සඳහා ඉහත සඳහන් කළ ගිලීමලේ හා බඹරබොටුව ගම්මානවලින් ලද ආදායම බෙදාහරින ආකාරය සඳහන්ව ඇති බව තහවුරු කෙරේ. ඒ අනුව එකල මේ මැදගම රන්කොත් රජමහා විහාරය ප්‍රකට විහාරස්ථානයක්ව පවතින්නට ඇතැයි විශ්වාස කෙරේ.එසේ ම ඉන් පසු කලෙක රජ පැමිණි නිශ්ශංක මල්ල රජුද මේ මඟ ඔස්සේ ශ්‍රී පාද වන්දනාවේ ගිය බවට ඓතිහාසික සාක්ෂි ඇත. තව ද නොයෙක් දේශාටකයින් පවා අතීතයේදී මේ ඉපැරැණි රජ මාවතේ ගමන් කරමින් ශ්‍රී පාද වන්දනාවට සහභාගී වූ බවට සාක්ෂි ඇත. එහි ඇතැම් තැනෙක මේ විහාරය පිළිබඳව ද සඳහන් වෙයි.ඉනික්බිති 1880 යුගයේදී හික්කඩුවේ සුමංගල හිමියන්ට ශ්‍රී පාද භාරකාරීත්වය පැවරී තිබු සමයේදී, එම කටයුතු පැවරුණු කිරිලිපනේ ගුණරතන ස්වාමීන් වහන්සේ මේ පුදබිම නැවත පිළිසකර කර අද දක්වාම බෞද්ධයන්ගේ වන්දනාමානයට පහසුකම් සැපැයූ බව මේ විහාරයේ විහාරාධිකාරී හැළකිඳ රතනසාර හිමි පවසයි.එසේ ම, 1856 වසරේ බ්‍රිතාන්‍යයන් මෙරට පාලනය කළ සමයේදී, ඔවුන් මෙරට ගනින්නාන්සේලා පිළිබඳ සකස් කළ ලේඛනවල ද ‘මැදගම රන්කොත් රජමහා විහාරය’ යන නාමය මෙන් ම, එහි වාසය කළ ඇලපාත පතිරන්නැහේලාගේ රේවත ගනින්නැහේ’ යන නම් සඳහන් වෙයි.තව ද තෙත් කලාපයට අයත් මේ ප්‍රදේශයේ ජීවත් වන කූඩැල්ලන් නිසා ඇතිවූ අපහසුතාව පිළිබඳව ෆෙඩ්රික් ලෙවිස් ගේ ලේඛනවල ද සඳහන් වෙයි.මේ විහාරය පිළිබඳ ගවේෂණය කිරීමේදී අපට නිරීක්ෂණය කළ හැකිවූ ගල් කැටයම් හා ගල් කණු ආදි ශිලා නිර්මාණ තවදුරටත් පවසන්නේ අතීත යුග යුග පුරා පැවත ආ මේ විහාරස්ථානයේ අභිමානය තහවුරු කරමින් බව අපගේ වැටහීමයි.මේ විහාරස්ථානයේ ස්ථාපිත ඉපැරැණි බෝධි වෘක්ෂය පිළිබඳවද අපූර්ව පුරාවෘත්තයක් පවතී. මේ බෝධීන් වහන්සේ ශ්‍රී පාදස්ථානයේ ස්ථාපනය කිරීම සඳහා රැගෙනවිත් ඇති අතර, ඒ සමඟ පැමිණි පිරිස් අතරමඟදී මේ පුදබිමේ දින කිහිපයක් ගත කිරීමට කටයුතු කර ඇත. ඉන් පසු ඔවුන් යළිත් ශ්‍රී පාදස්ථානය බලා පිටත්වීමට සූදානම් වී බලන කල එම බෝධීන් වහන්සේ මේ පුදබිමේ මුල් ඇද තිබීම නිසා එය එහිම පිහිටුවා නික්ම යන්නට එම පිරිසට සිදුවී ඇත.මේ ආසන්නයේම පිහිටි නිශ්ශංකමල්ල රජු විසින් ශ්‍රී පාද වන්දනාවේදී භාවිත කළ මාලිගාවක් බව සැක කරන නටබුන් අනුව, මැදගම රන්කොත් රජ මහා විහාරයට අතීතයේ ශාසනික වශයෙන් විශාල වැදගත්කමක් තිබු බව සිතිය හැකිය. අප ඉහත සඳහන් කළ ගිලීමලේ හා බඹරබොටුව ගම්මාන, මහනුවර රාජධානියේ ගබඩා ගම් බවට පත්වුව ද මේ විහාරයේ ආගමික හා ශාසනික මෙහෙවර තවමත් නොනැසී පවතින බව පෙනෙන්නට තිබේ.සොබා දහමෙන් නිර්මාණය වූ රමණීයම හා නිස්කලංක පරිසරයක පිහිටා ඇති මැදගම රන්කොත් රජ මහා විහාරය, තවදුරටත් අප සැමගේ සිත නිවන්නට සමත් සිද්ධස්ථානයක් බව සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>30</day>
    </date>
    <link>http://www.dinamina.lk/2012/10/30/_art.asp?fn=f1210304</link>
    <topic>සුසිනිදු සළු හැඳිබිසෝ ඇල්ල</topic>
    <author>සටහන සහ සේයාරූ නිමල් විජයතුංගඇහැළියගොඩ විශේෂ</author>
    <content>ඈ සුසිනිදු දුහුල් සළු විහිදුවමින් පහළට ඇදහැලෙයි. ප්‍රතාපවත් වූ ඇගේ හඬ, වැසි සමයේ දී තව තවත් ඈතට ඇසෙන සේ විහිදුවාලයි. සුකොමල ලාලිත්‍යයෙන් ගලා හැලෙනා ඈ, සැබැවින් ම ඇහැලියගොඩ ප්‍රදේශයට කැන්දන සිරියාව මෙතෙකැයි කිව නොහැකිය. සැබවින් ම ඇය මනහරය. දැකුම්කළුය. සිත් වශීකරනා සොඳුරු බවක් ඇත. බිසෝදොළ ඇල්ල ලෙස නම් ලද ඈ, සැබවින් ම අප රටට කැන්දන සුන්දරත්වය අපමණය.කඨෝර වූ ගල් මත හැපෙමින්, අපමණ දුක් ගැහැට විඳ ගලා බස්නා බිසෝ ඇල්ල, වරෙක අප දිවියේ යථාර්ථය පිළිබඳ අරුත් සපයනවා වැනිය. වරෙක අහිංසකවත්, තවත් වරෙක නිහඬවත්, වෙනත් අවස්ථාවක ප්‍රචණ්ඩවත් හැසිරෙන මේ ඇල්ල, සැබැවින් ම මිනිස් සන්තානයේ හැඟීම් පිළිබඳ නිදසුන් දක්වනවා ඇත. නිරන්තරයෙන් ගලා බස්නා බිසෝ ඇල්ල, වරෙක දෙසවන්පත් මත ළැඟුම් ගන්නේ, සොඳුරු සත්සර මියැසියක රිද්මයානුකූල බව රකිමිනි.රබර් යායකින් වටවුණු මේ දිය ඇල්ල, සොබාදහමට ලැදිව අපරිමිත ස්නේහයෙන් යුතුව ගලා බසී. සොබාදම් මවගේ උකුලෙහි රැඳී, ඇගේ දිවි එකලු කරනා මේ දියදහර, සැබවින් ම මනස්කාන්ත ය. අයස්කාන්තය.සොබාදම් දිනිතියගේ මහාර්ඝ දායාදයක් වන මේ දිය ඇල්ල, චමත්කාරජනක රූ රටා මවමින්, නෙත් සිත් පැහැගැනීමට බලා සිටී.ඔබ ද ඇයගේ ඇකයේ රැඳී, උණුසුම විඳිමින්, සතුටුවන්නට කැමැති නම්, නොපමාව ඈ වෙත යා යුතුව ඇත.එදත්-අදත්-කවදත් සොඳුරු දසුන්, සුදෝ සුදු දිය ඇළි, සුනීල කඳු වැටි මෙන් ම සරුසාර කෙත් යායවලින් ද අනූන වූ සුමන සමන් දෙවියන්ගේ ඇල්මෙන් - බැල්මෙන් නිති ආරක්ෂිත වූ සබරගමු පළාතේ පිහිටි තවත් රමණීය දිය ඇල්ලක් ලෙස “බිසෝ ඇල්ල” හෙවත් “බිසෝ දොළ” ට හිමි වනුයේ සුවිශේෂී ස්ථානයකි. මෙය පිහිටා ඇත්තේ ඇහැළියගොඩ නගරයේ සිට දෙහිඕවිට මාර්ගයේ කිලෝ මීටර තුනක් පමණ ගමන් කළ විට හමුවන, කොහිලදෙණිය ගම පසු කර පොල්වත්ත පන්සලට යන මාර්ගයේ ශාන්ත පරිසරයකය.“බිසෝ ඇල්ල” ප්‍රදේශය් වඩාත් ප්‍රචලිතව ඇත්තේ ඇහැළියගොඩ නගරය ඇතුළු අවට ගම්මාන කිහිපයකටම පවිත්‍ර සීතල පානීය ජලය සපයන ජල දහරාවක් ලෙසිනි. පරිසරයේ සුන්දරත්වය ඔප් නංවන ළඳු කැලෑවක සහ මාර්ගයක මායිම දිගේ් පහළට ගලා බසින බිසෝ ඇල්ල අවට පරිසරය, ඇතැම් දිනෙක කුරුළු රජ දහනක අසිරිය විදහා දක්වයි. තන්හි තන්හි නොයෙක් වන මල් මෙන් ම ගස්වල බැඳි බඹර කූඩු ද දැකිය හැකි ය.නිවාඩු දිනවලදී මෙහි පැමිණෙන දේශීය සංචාරකයන් ද, නගරයේ සිට විනෝද වීමට පැමිණෙන උදවියගෙන් ද, බිසෝ ඇල්ල වඩාත් ජනප්‍රිය වී ඇත. මෙහි පැමිණෙන ඇතැම් අය ඇල්ල දෙපස අපද්‍රව්‍ය සහ හිස්බීම බෝතල් යනාදිය දැමීමෙන් යම් ප්‍රමාණයකට ජල දූෂණයක යෙදීම හේතුකොට ගෙන, ඇල්ලේ ඉහළ කොටස “තහනම් කලාපයක්” බවට පත් කැර ඇත.ඈත අතීතයේ දී එවකට “කැන්දන්ගමුව“ යන නමින් පසිඳුව තිබූ ඇහැළියගොඩ නගරයේ සිට මෝරාගල ඔස්සේ උඩුමත්ත ප්‍රදේශයට ගමන් කළ විට ඈතින් දිස්වන “මාලිගාතැන්න”නම් වූ කන්ද සහ මේ බිසෝ ඇල්ල අතර සබඳතාවක් තිබී ඇත. ඒ එම මාලිගාතැන්නේ සැඟව සිටි බව කියන මායාදුන්නේ රජුගේ බිසෝවරුන් ජලස්නානය කිරීම සඳහා බිසෝ ඇල්ලට නිතර ආ ගිය නිසාවෙනි.එදා බිසෝ ඇල්ල පාමුල පිහිටි බිසෝවරුන් විනෝද වූ “බිසෝ උයන, අද ගෙවල් මණ්ඩියක් බවට පත්ව ඇත. මේ ඇල්ලේ පහළ කොටසක පිහිටි “අස්ගඟුල” නම් වූ ප්‍රදේශයේ දිය වළකට එම නම ලැබී ඇත්තේ රජුගේ අශ්වයන් නෑවීම සඳහා භාවිත කළ නිසාවෙනි. මාලිගාකන්දේ සිට බිසෝ දොළට අහසින් දුර කිලෝ මීටරයක් තරම් වේ. අද පා ගමනින් යන්නේ නම් කිලෝ මීටර හ්තර - පහකට ආසන්න දුරක් යා යුතුව ඇත.බිසෝ ඇල්ල පහළ පිහිටි කඹුක් ගලින් නිර්මාණය වූ “කබුක” නම් වූ මහා වළක් තිබේ. එහි වාර්ෂිකව “නර බිල්ලක්” ගැනීමේ සිරිතක් ද අතීතයේ තිබී ඇත. එමෙන්ම එම පසිඳු දිය වළ තුළින් කෙම්මුර දිනවලදී “රන් සෙම්බුවක්” මතු වී යළි නොපෙනී යන බවට ද අතීතයේ විශ්වාසයක් තිබී ඇත. අද බිසෝ ඇලි ලාලනිය අස්ගඟුල, ඇහැළියගොඩ, තිබ්බොටුවාව, වියලගොඩ යන නගර ගම් හරහා ගලා ගොස් නාකන්දල ගමට නුදුරින් නැදුරන් ඔයට තුරුළු වන්නීය.මායාදුන්නේ රජුගේ අන්තපුර බිසෝවරු, මේ දොළෙන් දිය නෑ නිසා බිසෝදොළ ඇල්ල ලෙස මෙයට නම් ලැබී ඇත. ඒ සමයේදී මේ දොළෙන් දිය නෑමට පැමිණි එක් බිසවක්, දිය නෑම සඳහා ආභරණ ගලවා දොළ අයිනේ තබා තිබේ. ඇය රිසි සේ දිය නා ආභරණ අමතකව ගොස් ඇත. නැවත ඒවා මතක්වී බිසෝ ඇල්ල ළඟට පැමිණ බැලූවද ඒවා අතුරුදන්ව තිබිණි. එම ආභරණ මෙහි දියවලේ සිටින ආඳා රැගෙන ගොස් ඇති බව ජනප්‍රවාදයේ එන කරුණකි.දියඇල්ල සහ දොළ සිඳෙන කාලයට, දිය වළේ සිටින ආදා පෙනෙන බවත්, දිය වළේ වතුර ඉසිනාවිට වර්ෂාව ඇදහැලෙන බවටත් විශ්වාසයක් පවතී. එසේම, මේ දොළේ පවත්නා ආභරණ පෙනෙන බවත්, ඒවා වෙනත් කෙනකුට පෙන්වීමට පෙර අතුරුදන් වන බවත් ගැමි මතයකි.විශ්වාස සහ විවිධ වෘතාන්ත ඇසුරින් පිබිදුණු බිසෝ ඇල්ල, ඇහැලියගොඩ ප්‍රදේශයට ම කැන්දාගෙන එන්නේ අමුතුම ප්‍රබෝධයකි. සමහර දිනවල රාත්‍රියේ දී මේ දියඇල්ල ආශ්‍රිතව රජ බිසෝවරු සිනාසෙමින් දිය කෙළියේ යෙදෙන හඬ ඇසෙන බව ද ගැමියෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n1210312</link>
    <topic>කොළොන්නාවට තෙල් ගෙන යන නළ දෙකක කාන්දු</topic>
    <author>සුභාෂිණී සේනානායක සහ කොළොන්නාව සමූහ ඒ. සුමනසේන</author>
    <content>කොළඹ වරායේ සිට කොළොන්නාව තෙල් ගබඩාව දක්වා නැව් මගින් ගුවන් යානා තෙල් පොම්ප කරන නළ මාර්ගයේ ස්ථාන දෙකක ඊයේ දහවල් තෙල් කාන්දුවීම් සිදුවී ඇති අතර අලුත්වැඩියා කිරීම් සඳහා යොදාගැනෙන නළ මාර්ග දෙකෙන් එකක් නඩත්තු කටයුතු අවසන් වන තුරු වසා තැබීමට සිදුවී ඇත.කොළඹ මහවත්ත හා ඔරුගොඩවත්ත දුම්රිය ගේට්ටුව අසල ගුවන් පාලමට යටින් දුම්රිය මාර්ගයේද මේ තෙල් කාන්දුවීම් සිදුවී ඇති ස්ථාන වන අතර ඒ වනවිටත් කොළඹ වරායේ සිට අදාළ මාර්ගය ඔස්සේ නැවකින් තෙල් පොම්ප කරමින් සිටි බව තොග තෙල් පර්යන්ත සමාගමේ මාධ්‍ය ප්‍රකාශක නිශ්ශංක ජයවර්ධන මහතා කියයි.සිද්ධිය සැලවූ සැණින් එහි පැමිණි අදාළ ආයතනයේ නඩත්තු ඒකකය වහාම නඩත්තු කටයුතු ආරම්භ කළ අතර ඒ වනවිටත් කාන්දු වෙමින් ගලායන තෙල් එකතුකරමින් සිටි ප්‍රදේශවාසීන් පිරිසක්ද එම ස්ථානයෙන් ඉවත් කිරීමටද එම අංශය පියවර ගත්හ.මේ නළ මාර්ගය මීට වසර 50කටත් පෙර ඉදිකර ඇති බැවින් මෙවැනි තෙල් කාන්දුවීම් නිතර සිදුවන බවද පෙන්වා දුන් මාධ්‍ය ප්‍රකාශකවරයා ඛනිජතෙල් අමාත්‍යාංශය මේ වනවිටත් අලුතින් නළ මාර්ග එලීම සඳහා අවශ්‍ය පියවර ගෙන ඇති බවද මේ තෙල් කාන්දුව නිසා දුම්රිය ගමනාගමනයට බාධාවක් සිදුවෙතැයි සමහරුන් කටකතා පතුරුවන අතර එවැනි බාධාවකට කිසිදු ඉඩක් නැතැයි ද කීහ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n1210313</link>
    <topic>රජ රට වැව් පිරෙයි</topic>
    <author>කිත්සිරි වනසිංහ සහ අමිල ප්‍රභාත් වනසිංහ</author>
    <content>නියඟය හේතුවෙන් සිඳීගිය අනුරාධපුර දිස්ත්‍රික්කයේ ග්‍රාමීය වැව් 50% මේ වන විට ජලයෙන් පිරී පවතින බව අනුරාධපුර වාරිමාර්ග අධ්‍යක්ෂ ලිලින්ද අල්විස් මහතා සඳහන් කරයි.අනුරාධපුර දිස්ත්‍රික්කයේ පිහිටි මධ්‍ය පරිමාණ වැව් අතුරින් ඒරුවැවේ වාන් දොරටු හයක් (06) අඩි දෙක බැගින් විවෘත කර තිබේ.මැදවච්චිය, කිරිදිවත්ත, රලපනාව, මහලිදවැව, වඩිගවැව, වහ ගහපු වැව, කීරික්කුලම සහ පරිමාණ වැව් සියල්ලම මේ වන විට පිටාර ගලන්නට පටන් ගෙන ඇතැයිද අල්විස් මහතා පැවසීය.මේ අතර මහා පරිමාණ ජලාශවල ජලධාරිතාවද සීග්‍ර ලෙස ඉහළ යමින් පවතින බවද හෙතෙම සඳහන් කරයි.මේ කන්නයේ වගා කටයුතු සඳහා ජලය නිකුත් කිරීම් සිදු කළද ජලය අරපිරිමැස්මෙන් යුතුව පරිහරණය කිරීම ගොවීන්ගේ යුතුකමක් බවද ලලින්ද අල්විස් මහතා ප්‍රකාශ කළේ ය. අනුරාධපුර දිස්ත්‍රික්කයේ මහා පරිමාණ ජලාශ වලද ජල මට්ටම සැලකිය යුතු ප්‍රමාණයකින් ඉහළ ගොස් ඇතැයි වාරිමාර්ග අධ්‍යක්ෂ කර්යාලීය සංඛ්‍යාලේඛන වලින් සනාථ වේ.දිස්ත්‍රික්කයේ මහා පරිමාණ ජලාශ අතුරින් නාච්චාදූව ජලාශයේ ජල ධාරිතාව අක්කර අඩි 24200 දක්වා ඉහළ ගොස් තිබේ. එහි වපසරිය අක්කර අඩි 45150කි. ප්‍රතිශතයක් වශයෙන් ගත් කළ එය 40% කි.නුවර වැවේ මුළු ජලධාරිතාව අක්කර අඩි 36050 වන අතර දැනට අක්කර අඩි 13660 ක ජල ධාරිතාවක් පවතී.වාහල්කඩ මුළු ජලධාරිතාව අක්කර අඩි 43000ක් වන අතර දැනට පිරී ඇත්තේ අක්කර අඩි 28580කි. ප්‍රතිශතය 65% කි.මහවිලච්චිය ජලාශයේ මුළු ධාරිතාව අක්කර අඩි 32500 වන අතර දැනට 23750ක ජල ධාරිතාවක් පවතී. හුරුළුවැවෙහි මුළු ධාරිතාව 55000ක් වන අතර දැනට අක්කර අඩි 9450 ජල ධාරිතාවක් පවතී. ප්‍රතිශතය 12% කි.කනදරාව ජලාශයේ මුළු ජල ධාරිතාව අක්කර අඩි 36290 වන අතර 10800 ජල ධාරිතාවක් මේ වනවිට පවතී. ප්‍රතිශතය 30% කි. තිසාවැවේ මුළු ජල ධාරිතාව අක්කර අඩි 3500 වන අතර වැසි හේතුවෙන් දැනට 1735 ජල ධාරිතාවක් පවතී. ප්‍රතිශතයක් ලෙස ගත් කල එය 50% කි. රාජාංගණය ජලාශයේ මුළු ධාරිතාව 81603 ක් වන අතර දැනට 54385 ක් දක්වා ජල මට්ටම ඉහළ ගොස් තිබේ.ප්‍රතිශතයක් ලෙස එය 65% කි. අංගමුව මුළු ධාරිතාව 14400 වන අතර මේ වනවිට 12700 ක ජල ධාරිතාවක් ඇත. එය ප්‍රතිශතයක් ලෙස ගත් කළ 90% කි. තුරුවිල මුළු ජලධාරිතාව 8157 කි. මේ වන විට අක්කර අඩි 600 ධාරිතාවක් ඇත. ප්‍රතිශතයක් ලෙස 80% ක අගයක් ගනී.දැනටමත් නොකඩවා වැසි ඇද හැලෙන හෙයින් මෙම තත්ත්වය වෙනස් විය හැකි බව වාරිමාර්ග අංශ සඳහන් කරයි.52.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n1210314</link>
    <topic>ජාතික මානව සම්පත් සහ රැකියා පිළිබඳජාතික ප්‍රතිපත්තිය ජනපතිට පිළිගන්වයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ජාතික මානව සම්පත් සහ රැකියා පිළිබඳ ජාතික ප්‍රතිපත්තිය නිල වශයෙන් ප්‍රකාශයට පත්කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (30) සිදු කෙරිණි.මහින්ද චින්තන ප්‍රතිපත්ති ප්‍රකාශනයට අනුව ශ්‍රී ලංකාව ආසියාවේ ආශ්චර්යය බවට පත්කිරීමේ අරමුණින් මෙය සම්පාදනය කර තිබෙන අතර වැඩකළ හැකි වයසේ පසුවන ශ්‍රී ලාංකිකයන් ගෝලීය වශයෙන් තරඟකාරී බහු නිපුණතාවෙන් සමන්විත නිදහස්, සමානතාව, සුරක්ෂිතතාව හා මානුෂීය ගෞරවයක් ඇති වාතාවරණයකදී වැඩි ආදායමක් ලබා ගන්නා ඵලදායී සේවයක් වියයුතු බවට මෙමඟින් හඳුන්වාදී තිබෙන අතර එය ජ්‍යෙෂ්ඨ අමාත්‍යාශ ලේකම් කාර්යාලය මඟින් සම්පාදනයකර තිබේ.ආර්තික සංවර්ධනය සමඟ සමාජ සාධාරණත්වය ඉටුකිරීම මෙයින් අදහස් කෙරෙන අතර රැකියා ප්‍රවර්ධනය, සේවක අයිතීන් ලබාදීම, සමාජ රැකවරණය සහ සමාජ කතිකාව කෙරෙහි මෙහිදී විශේෂ අවධානයක් යොමුකර ඇත.ශ්‍රී ලංකාවේ සියලු පුරවැසියන්ට පූර්ණ, ඵලදායී, නිදහස් රැකියාවන් ලබා ගැනීමේ හැකියාව ප්‍රවර්ධනය කිරීම, ගෝලීය තරඟකාරිත්වයේදී ඉතාම ප්‍රවීණ වුත්, බහු කුසලතාවන්ගෙන් සමන්විත ඵලදායී ශ්‍රම හමුදාවක් බිහි කිරීම, විවිධ ක්ෂේත්‍රයන් හා කලාපයන්හි වැඩ කරන ජනතාවගේ ආදායම වැඩි කිරීම හා ජීවන මට්ටම ඉහළ නැංවීම, සේවකයන් දිශාගත කිරීම හා ඵලදායිතාව උපරිම කිරීම සඳහා කිසිඳු විෂමතාවයකින් තොරව සෑම සේවකයෙකුටම තමාට සුදුසුම රැකියාවේ නියුක්තවීමට පූර්ණ ඉඩකඩ ලබාදීම සහ ජාතික කම්කරු නීති හා ජාත්‍යන්තර කම්කරු ප්‍රමිතීන්ට අනුකූලව කම්කරුවන්ගේ මූලික අයිතිවාසිකම් හා අභිලාෂයන් සුරැකීම මෙම මානව සම්පත් සහ රැකියා පිළිබඳ ජාතික ප්‍රතිපත්තියෙන් අපේක්ෂා කෙරේ.එම ප්‍රතිපත්ති ප්‍රකාශනය ජ්‍යෙෂ්ඨ ඇමැති ඩීව් ගුණසේකර මහතා විසින් ජනාධිපති මහින්ද රාජපක්ෂ මහතා‍ වෙත මෙහිදී පිළිගන්වන ලදී.මේ ප්‍රතිපත්තිය මඟින් ප්‍රධාන වශයෙන් කරුණු කිහිපයක් කෙරෙහි අවධානය යොමුකර තිබෙන අතර ගෞරවාන්විත රැකියා, රැකියා ප්‍රවර්ධනය, රැකියා අයිතීන් මෙන්ම සමාජ ආරක්ෂණය සහ සමාජ සංවාදයක් ඇති කිරීම ඒ අතර වෙයි.ජාත්‍යන්තර කම්කරු සංවිධානය විසින් මානව සම්පත් සහ රැකියා පිළිබඳ ජාතික ප්‍රතිපත්තිය සංවර්ධනය කිරීම සඳහා වසර දෙකක් තුළ ශ්‍රී ලංකාවට සහයෝගය ලබාදී තිබෙන අතර ස්කීර්ණ රැකියා ප්‍රතිපත්තියක් සකස් කිරීම සම්බන්ධයෙන් ශ්‍රී ලංකාවට ප්‍රශංසා කර තිබේ.ශ්‍රී ජයවර්ධනපුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන, ජ්‍යෙෂ්ඨ ඇමැතිවරුන් වන ඩීව් ගුණසේකර, රත්නසිරි වික්‍රමනායක, මහාචාර්ය තිස්ස විතාරණ, අතාවුද සෙනෙවිරත්න, පී.දයාරත්න, ජලසම්පාදන හා ජලාපවහන ඇමැති දිනේෂ් ගුණවර්ධන, ඵලදායිතා ප්‍රවර්ධන ඇමැති ලක්ෂ්මන් සෙනෙවිරත්න, යෞවන කටයුතු හා නිපුණතා සංවර්ධන ඇමැති ඩලස් අලහපෙරුම, පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර, පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ, ශ්‍රී ලංකා මහ බැංකුවේ අධිපති අජිත නිවාඩ් කබ්රාල්, ජාත්‍යන්තර කම්කරු සංවිධානයේ මෙරට නේවාසික අධ්‍යක්ෂ ඩොන්ග්ලින් ලී මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n1210315</link>
    <topic>නීලම් සුළි කුණාටුව ඉන්දියාව දෙසට</topic>
    <author>උදුලා පීරිස්</author>
    <content>ශ්‍රී ලංකාවට ඔබ්බෙන් පිහිටි නීලම් සුළි කුණාටුව ඊයේ (30) ඊසානදිගින් දිවයිනෙන් බැහැරව ඉන්දියාව දෙසට ගොස් ඇතැයි කාලගුණ විද්‍යා දෙපාර්තමේන්තුව කියයි.එහෙත් ශ්‍රී ලංකාවට අවදානම් තත්ත්වය තවදුරටත් පවතින බව ද උතුර, මන්නාරම, යාපනය, මුලතිව් යන දිස්ත්‍රික්කවල නිරන්තර තද වැසි හා සුළං තත්ත්වයක් පවතින බව ද එම දෙපාර්තමේන්තුව කියයි.මේ නිසා එම මුහුදු ප්‍රදේශ වෙත යාත්‍රා කිරීමෙන් වළකින ලෙස ධීවර හා නාවික ප්‍රජාවගෙන් එම දෙපාර්තමේන්තුව ඉල්ලා සිටී.දිවයින වටා වන සෙසු මුහුදු ප්‍රදේශවල තැනින් තැන වැසි හෝ ගිගුරුම් සහිත වැසි ඇතිවන බවද කාලගුණ විද්‍යා දෙපාර්තමේන්තුව කියයි.දිවයිනට උතුරින් හා ඊශාන දෙසින් වන මුහුදු ප්‍රදේශවලද සුළං දිවයිනට ඊශාන දෙසින් හමන බවත් සෙසු මුහුදු ප්‍රදේශවල බටහිර හෝ නිරිත දෙසින් හමන බවත් එහි වේගය පැයට කිලෝමීටර් 30 - 40 වන බවද එම දෙපාර්තමේන්තුව දන්වා සිටී.උතුරු ඊශාන හා නැෙඟනහිර දෙසින් වන ගැඹුරු මුහුදු ප්‍රදේශවල මේ සුළං වේගය විටක පැයට කිලෝමීටර් 70 - 80 දක්වා ඉහළ යාහැකි යැයිද එම දෙපාර්තම්න්තුව පෙන්වා දෙයි.මේ හේතුවෙන් එම මුහුදු ප්‍රදේශ ඉතා රළු විය හැකි බවද කාලගුණ විද්‍යා දෙපාර්තමේන්තුව කියයි. නැඟෙනහිර වෙරළේ පැයට කිලෝමීටර් 100 - 200 අතර ඉහළ සුළං වේගයක් පවතිනු ඇතැයිද එම දෙපාර්තමේන්තුව පවසයි.ඊයේ (30) වැඩිම වර්ෂාපතනය ත්‍රිකුණාමලයටය. මිලිමීටර් 182.5කි. මඩකලපුවට මිලිමීටර් 127.5 ක්ද පලුගස්දමන මිලිමීටර් 120.00 කළුතරට මිලිමීටර් 115.7ක් ද අවම වර්ෂාපතනය බලංගොඩ ප්‍රදේශයටය. එය මිලිමීටර් 2.2 කි. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n1210316</link>
    <topic>විපතට පත් ජනයාට සහන සැලසීමටජනපතිගෙන් උපදෙස්</topic>
    <author>උදුලා පීරිස්</author>
    <content>මහවැසි හා සුළං තත්ත්වය හේතුවෙන් විපතට පත් ජනතාවට කඩිනම් සහන සැලසීමට ආපදා කළමනාකරණ ඇමැති මහින්ද අමරවීර මහතා දිස්ත්‍රික් ලේකම්වරුන්ට උපදෙස් ලබා දී ඇත.ජනාධිපති මහින්ද රාජපක්‍ෂ මහතාගේ උපදෙස් මත විපතට පත්ව ඇති ජනතාව සඳහා කඩිනම් සහන ලබාදීමට තමා වෙත ලබා දුන් නියෝගය මත අවශ්‍ය ආහාරපාන ඇතුළු පහසුකම් මේ වන විටත් ක්‍රියාත්මක කර ඇතැයිද ඇමැති අමරවීර මහතා කීය.ගංවතුර, සුළං, ඉවුරු කඩාවැටීම් ඇතුළු විපත්වලින් හානියට පත් නිවාසවල ජනතාව සඳහා පහසුකම් ලබාදීමට රජය කටයුතු කැර ඇත. ඒ අනුව වියළි ආහාර ඇතුළු ආහාරපාන දිස්ත්‍රික් ලේකම්වරු හරහා ලබාදීමට අවශ්‍ය ප්‍රතිපාදන මේ වන විට ලබා දී ඇතැයි ද මහින්ද අමරවීර මහතා කීය. අවතැන්වූවන්, පාසල් ඇතුළු පොදු ස්ථානවල රඳවා තැබීමට ද පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n12103118</link>
    <topic>ආපදාවකදී පිහිටට ත්‍රිවිධ හමුදා සෞඛ්‍ය අංශ සූදානමින්</topic>
    <author>භක්ති ධර්මප්‍රිය මෙන්ඩිස් සන්ධ්‍යා කරුණාරත්න</author>
    <content>ශ්‍රී ලංකාවේ කුමන ස්ථානයක හෝ ආපදා තත්ත්වයක් ඇති වුවහොත් එයට මුහුණ දෙන ජනතාවට සහන සැලසීම සඳහා ත්‍රිවිධ හමුදාව සූදානම් කර ඇතැයි හමුදා ප්‍රකාශක බ්‍රිගේඩියර් රුවන් වනිගසූරිය මහතා දිනමිණට ඊයේ (30) පැවැසීය.ගුවන් හමුදාව විසින් ගුවන් යානා සූදානම් කර ඇති අතර නාවික හමුදාව විසින් රට අභ්‍යන්තරව ඇති ජලාශ ආශ්‍රිතවද කුඩා යාත්‍රා ස්ථානගත කර තිබේ.තද සුළං සහ වර්ෂාව පවතින දිස්ත්‍රික්කවල පිහිටි හමුදා කඳවුරුවල යුද හමුදා ඒකක මේ වන විට ඕනෑම තත්ත්වයකට මුහුණ දීම සඳහා සූදානම් කර ඇති බව හමුදා ප්‍රකාශකවරයා පැවසීය.මේ අතර හදිසි ආපදා අවස්ථාවක් පැමිණියහොත් ඉන් හානි සිදු වන පුද්ගලයන්ට ප්‍රතිකාර ලබාදීමට අවශ්‍ය ඖෂධ රෝහල් පද්ධතිය තුළ පවතින බව සෞඛ්‍ය අමාත්‍යාංශය පවසයි.ගංවතුර, නාය යෑම්, සුළිසුළං යනාදී හදිසි ආපදා අවස්ථාවලින් රෝගී වන ජනතාවට ලබාදිය යුතු ප්‍රතිජීවක ඖෂධ රට පුරා රෝහල් පද්ධතිය තුළ සහ වෛද්‍ය සැපයීම් අංශය සතු වන බව වෛද්‍ය සැපයීම් අංශයේ අධ්‍යක්ෂ වෛද්‍ය කමල් ජයසිංහ මහතා ප්‍රකාශ කරයි.පවතින වර්ෂාවත් සමඟ අපිරිසිදු වන ජලය පිරිසිදු කර මහජනතාවට සැපයීම සඳහා අවශ්‍ය ක්ලෝරීන් ද වෛද්‍ය සැපයීම් අංශ‍ය සතුව තිබේ.ගංවතුර තත්ත්වයක් ඇති වුවහොත් මහජනතාව බීමට ගන්නා ජලය අපිරිසිදු විය හැක.පුද්ගලයා පාරිභෝජනයට ගන්නා ජලය සහ ආහාර අපිරිසිදු වීමෙන් පාචනය, කොළරාව, සෙංගමාලය යනාදී බෝ වන රෝග ඉහළ යාමේ අවදානමක් පවතියි.උණ, සෙම්ප්‍රතිශ්‍යයාව රෝග ද බහුල වීමේ අවදානමක් පවතින අතර රෝගීන්ට ලබාදීම සඳහා අවශ්‍ය ඖෂධ වෛද්‍ය සැපයීම් අංශය සතු වන බව වෛද්‍ය ජයසිංහ මහතා කීය.වැසි සහිත කාලගුණයත් සමඟ රෝගීන් බහුලව වාර්තා විය හැකි බවත් රෝගීන්ට අවශ්‍ය සියලු ප්‍රතිකාර ලබාදී ඔවුන් සුවපත් කිරීමට රෝහල් පද්ධතිය සූදානම් බවත් ඔහු පැවැසුවේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n12103116</link>
    <topic>ධාරානිපාත වර්ෂාවෙන් 17,000ක් පීඩාවට</topic>
    <author>උදුලා පීරිස්, ඉන්දික පොල්කොටුව සහ මඩකලපුව සමූහ</author>
    <content>ධාරානිපාත වර්ෂාව හා දැඩි සුළං තත්ත්වය හේතුවෙන් දිස්ත්‍රික්ක 9ක පවුල් 4500ක පුද්ගලයන් 17,000ක් පීඩාවට පත්ව පවුල් 1500ක් අවතැන්ව ඇතැයි ආපදා කළමනාකරණ මධ්‍යස්ථානය පවසයි.ගම්පහ, මුලතිව්, නුවරඑළිය, කෑගල්ල, කුරුණෑගල, නුවර, කොළඹ, ත්‍රිකුණාමලය සහ මන්නාරම යන දිස්ත්‍රික්ක සඳහා මෙම වැසි හා සුළං තත්ත්වය බලපා ඇත.ඒ හේතුවෙන් පුද්ගලයන් 15ක් අතුරුදන්ව ඇති අතර විපතට පත්වූවන් කඳවුරු 13ක තාවකාලිකව පදිංචිකැර ඇත. එම කඳවුරුවල පවුල් 557ක පුද්ගලයන් 2258ක් සිටින බවත් එම මධ්‍යස්ථානයේ නියෝජ්‍ය අධ්‍යක්ෂ සරත් ලාල් මහතා දිනමිණට පැවසීය.පීඩාවට පත්ව ඇති අය අතර වැඩිම සංඛ්‍යාවක් ගම්පහ දිස්ත්‍රික්කයෙන් වාර්තාවෙන අතර එහි පුද්ගලයන් 15152ක පවුල් 3453ක් වෙතැයිද නියෝජ්‍ය අධ්‍යක්ෂවරයා කීය.සම්පූර්ණයෙන් හානිවූ නිවාස 13ක් වන බවත් අර්ධහානි නිවාස 29ක් බවත් ආපදා කළමනාකරණ මධ්‍යස්ථානය පවසයි.මුලතිව් දිස්ත්‍රික්කයේ පවුල් 450ක පුද්ගලයන් 1504ක්ද එම දිස්ත්‍රික්කයේ කඳවුරු 6ක පවුල් 252 පුද්ගලයින් 789ක්ද නුවරඑළිය පවුල් 11ක පුද්ගලයින් 48ක්ද කෑගල්ල පවුලක පුද්ගලයින් 05ක්ද කුරුණෑගල පවුල් 03ක පුද්ගලයින් 19ක්ද නුවර, උඩුදුම්බර, අකුරන හා ගඟවටකෝරළේ පවුල් 52ක පුද්ගලයන් 274ක්ද කොළඹ රත්මලාන පවුල් 9ක පුද්ගලයන් 48ක්ද ත්‍රිකුණාමලය තඹලගමුව පවුල් 49ක පුද්ගලයින් 235ද කින්යා පවුල් 87ක පුද්ගලයින් 326ක්ද වෙරුගල් පවුල් 5ක පුද්ගලයින් 15ක්ද මුතූර් පවුල් 92ක පුද්ගලයින් 418ක්ද ත්‍රිකුණාමල නගරයේ පවුල් 245ක පුද්ගලයින් 951ක්ද මන්නාරම පවුල් 469ක පුද්ගලයින් 1836 වශයෙන් පීඩාවට පත්ව ඇත.මුලතිව් වැව පිටාර ගැලීම නිසා පවුල් 1000ක් පීඩාවට පත්ව ඇත.මේ දින කිහිපයේ පැවැති ධාරානිපාත වර්ෂාවත් සමඟ මහනුවර ඇතුළු ප්‍රදේශ රැසක මාර්ග අවහිරවී ඇති අතර විදුලි කණු දුරකථන කණු කඩා වැටීම් මෙන්ම ගල්, පස්කඳු කඩාවැටීම් රැසක්ද වාර්තා වී ඇතැයි මහනුවර දිස්ත්‍රික් ආපදා කළමනාකරණ අංශය පවසයි.ආපදාවට පත්වූවන්ට කඩිනම් සහන සැලසීමට හා වන්දි ලබාදීම සඳහා දිස්ත්‍රික් ලේකම්වරු අදාළ නිලධාරීන්ට උපදෙස් ලබාදී ඇත. ඒ අනුව දිස්ත්‍රික් ලේකම්වරුන් විසින් ප්‍රාදේශීය ලේකම්වරුන් දැනුවත් කැර ඇත.මඩකලපුව දිස්ත්‍රික්කයෙත් පසුගිය දින දෙක තුළදී සුළඟ සහිත දැඩි වර්ෂාව හේතුවෙන් ජනතාවගේ දෛනික ජීවිත අඩාළව ඇත.නැවත පදිංචි කළ ජනතාව වෙසෙන වෙල්ලාවලි, කොක්කොඩිචෙලෙයි ඇතුළු ප්‍රදේශද වර්ෂාවෙන් හානියට පත්ව ඇති අතර බොහෝ ප්‍රදේශවල විදුලිය විසන්ධි වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n1210317</link>
    <topic>මැණික් ගැරීමෙන්  කන්තලේ වැව් බැම්ම අනාරක්ෂිත තත්ත්වයේ</topic>
    <author>චින්තා රණසිංහ</author>
    <content>පවුල් විශාල ප්‍රමාණයක් ප්‍රතිලාභ ලබන කන්තලේ වැව ආශ්‍රිතව ජනතාව මැණික් ගැරීම නිසා වැව් බැම්ම අනාරක්ෂිත තත්ත්වයට පත්ව ඇතැයි ජාතික මැණික් හා ස්වර්ණාභරණ අධිකාරියේ අධ්‍යක්ෂ ජෙනරාල් නිමල් බණ්ඩාර මහතා පවසයි.ධාරානිපාත වර්ෂාවත් සමඟ වැව් බැම්ම දක්වා මැණික් ගසාගෙන ඒමත් සමඟ විශාල ජනතාවක් මැණික් ගැරීමට පැමිණෙන අතර මේ හේතුවෙන් වැව ආශ්‍රිත ප්‍රදේශයේ පොලිස් ආරක්ෂාව තර කර ඇති බවත් අධ්‍යක්ෂ ජෙනරාල්වරයා කියයි.කන්තලේ වැවේ මැණික් ඉල්ලම ස්වභාවික සම්පතක් වුවද පවුල් දහසකට සෙත සලසන වැව හා වැව් බැම්ම කඩා බිඳ නොදමන ලෙස ජනතාවගෙන් ඉල්ලා සිටින ඒ මහතා, යම් හෙයකින් වැව් බැම්මට හානි පැමිණුවහොත් දැඩි ක්‍රියාමාර්ග ගන්නා බවත් පවසයි.මැණික් ගැරීමේ චේතනාවෙන් වැව් බැම්ම කඩා දැමුවහොත් සිදු වන හානිය ගණනය කළ නොහැකි බවත් ඒ මහතා ජනතාවට අනතුරු අඟවයි. කන්තලේ වැව අවට ප්‍රදේශය අනවසර මැණික් ගරන්නන්ගේ අඩවියක් බවට පත්ව තිබූ බව සිහිපත් කරන හෙතෙම, හදිසියේ මතු වූ මේ මැණික් ඉල්ලම හේතුවෙන් ජනතාව නොඉවසිලිමත්ව ඇති බව ද ඒ මහතා පවසයි.මෙවැනි පෞරාණික වැවක් ආරක්ෂා කර ගැනීම ජාතියේ අවශ්‍යතාවයක් බවද අධ්‍යක්ෂ ජෙනරාල්වරයා වැඩි දුරටත් "දිනමිණ" ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n1210318</link>
    <topic>උතුරු මැද කුඹුරු අක්කර ලක්ෂ 2ක් නොමිලේ සී සෑමට ට්‍රැක්ටර් 300ක්‍</topic>
    <author>තෙන්නකෝන් කුලසේකර</author>
    <content>පසුගිය යල කන්නයේ පැවැති දැඩි නියඟයෙන් විනාශ වී ගිය උතුරු මැද පළාතේ කුඹුරු අක්කර දෙලක්ෂ තිස්තුන් දහසක් මේ මාස් කන්නයේ නොමිලේ සී සා දීමට ට්‍රැක්ටර් තුන්සියයක් යොදවා තිබේ.උතුරු මැද පළාතේ ගොවීහු ජනාධිපතිවරයාගෙන් කරන ලද ඉල්ලීමක් අනුව මෙසේ සී සෑම ඇරඹූ බව ගොවිජන සේවා හා වනජීවී නියෝජ්‍ය ඇමැති එස්. එම්. චන්ද්‍රසේන මහතා පවසයි.කුඹුරු විනාශ වූ ගොවියන් සඳහා බිත්තර වී බුසල් තුන් ලක්ෂ අසූ පන් දහසක් බෙදාදීමට ද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n1210319</link>
    <topic>සැකකාර සිරිපාල වැලිකඩට</topic>
    <author>රත්නපුර දිසා විශේෂ නිරෝෂන පෙරේරා</author>
    <content>මවක හා දියණියක ඝාතනය කළ කොටකෙතන අවසන් ද්විත්ව ඝාතනයේ සැකකරුවකු වන ආවාරිගේ සිරිපාල නොවැම්බර් 12 වනදා තෙක් රක්ෂිත බන්ධනාගාරගත කිරීමට පැල්මඩුල්ල මහේස්ත්‍රාත් චාන්දනී නිරංජලා ඩයස් මහත්මිය ඊයේ 30 නියෝග කළාය.මේ ද්විත්ව ඝාතනය සම්බන්ධව සැකකරුවන් සිව්දෙනකු අත්අඩංගුවට ගෙන සිටිති. අධිකරණයට ඉදිරිපත් කිරීමෙන් පසුව ඔවුන්ගෙන් තිදෙනකු කුරුවිට බන්ධනාගාරයේද ඒ. සිරිපාල නැමැත්තා පමණක් වැලිකඩ බන්ධනාගාරයේද රැඳවීමට නියෝග කර ඇත.ආවාරිගේ සිරිපාල නැමැත්තා මහේස්ත්‍රාත්වරිය ඉදිරියේ රහසිගත පාපෝච්චාරණයක් සිදුකළේ ඉකුත් 4 වනදා ය. මහේස්ත්‍රාත්වරියගේ නියමයෙන් එම සැකකරු මේ ද්විත්ව ඝාතනයේ අනෙක් සැකකරුවන්ගෙන් වෙන් කර රඳවා තබා තිබේ.සිරිපාල රඳවා ඇත්තේ වැලිකඩ බන්ධනාගාරයේ වන අතර, අනෙක් සැකකරුවන් තිදෙනා කුරුවිට බන්ධනාගාරයේ රඳවා සිටිති. ලබන 5 වනදා මේ ද්විත්ව ඝාතනයේ සෙසු සැකකරුවන් පැල්මඩුල්ල මහේස්ත්‍රාත් අධිකරණය වෙත ඉදිරිපත් කිරීමට නියමිතය.කොටකෙතන අවසන් ද්විත්ව ඝාතනය ගැන වැඩිදුර කරුණු එදින අධිකරණයට ඉදිරිපත් කරන බව අපරාධ පරීක්‍ෂණ දෙපාර්තමේන්තුවේ පොලිස් පරීක්‍ෂකවරයා ඊයේ (30) අධිකරණයට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n12103110</link>
    <topic>අමෙරිකාවේ සැන්ඩි සුළි කුණාටුවෙන් මිලියන 50කට බලපෑම්</topic>
    <author>නිව්යෝක් හිදී ඒ. එෆ්.පී.</author>
    <content>බිහිසුණු සැන්ඩි සුළි කුණාටුව පැයට කි. මී. 150 වේගයෙන් අමෙරිකාවේ නැඟෙනහිර වෙරළ ඔස්සේ නිව්ජර්සි ප්‍රදේශය හරහා සඳුදා කඩා වැදුණු අතර ඒ සමඟම ධාරානිපාත වැසි සහ අඩි තුනක තරම් ඝන දැඩි හිම පතනයක් ද ඇතිවී තිබේ.මේ හේතුවෙන් සඳුදා ගුවන් ගමන් වාර 1500ක් පමණ අවලංගු කිරීමට සිදුවී ඇත. අඟහරුවාදා ගුවන් වාර 5269ක්ද, බදාදාට නියමිත ගුවන් වාර 487ක්ද අත්හිටුවා ඇත.මේ නිසා ව්‍යාපාරික ප්‍රජාව මෙන්ම සංචාරකයන් ඇතුළු මගීන් දැඩි අසීරුතාවට පත්වී ඇතැයි වාර්තා වේ. මෙය ආසියාවට මෙන්ම යුරෝපයට ද බලපෑම් එල්ල කිරීමට හේතුවී ඇත.නිව්යෝක්, පිලඩෙල්පියා, වොෂිංටන් ආදී ප්‍රදේශවල දුම්රිය බස්රිය ගමනාගමනය ද සම්පූර්ණයෙන් පාහේ අඩාළ වී තිබේ.නිව්යෝර්ක් හි විදුලි බලාගාරයක් ද පුපුරායාමෙන් මෑන්හැටන් ප්‍රදේශයේ 250000ක් පමණත් නිව්යෝර්ක් නගරයේ නිවාස 500000 ක් පමණත් අඳුරේ ගිලී ගොස් ඇත.පාසල් මෙන්ම ව්‍යාපාරික ස්ථාන ද වසා දමා ඇත. අමෙරිකා කොටස් වෙළෙඳපොළ පවා වසා දැමීමට සිදුවී තිබේ.හඩ්සන් ගංඟාව ඇතුළු ගංඟා කිහිපයක් ද පිටාර ගලා ඇත. සැඩසුළං පහරින් දැවැන්ත දොඹකරයක් ද කඩා වැටී තිබේ.මෙතෙක් වාර්තා වී ඇත්තේ මෑන්හැටන් හි සිදුවූ එක් මරණයක් පමණි. නිවාසවල කොටුවී සිටින අය බේරා ගැනීමට සහන සේවකයෝ යුහුසුළුව කටයුතු කරමින් සිටිති. මේ සඳහා ජාතික ආරක්ෂක බළකායේ 2100ක් පමණ යොදවා ඇත. කුණාටුවේ බලපෑම දරුණුම අන්දමින් බලපෑ ප්‍රදේශවල හදිසි නීතිය පනවා තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n12103111</link>
    <topic>පොපි මල් සැමරුම හෙට සිට</topic>
    <author>චන්ද්‍රිකා පෙරේරා</author>
    <content>ඔබේත් අපේත් අනාගතය සුරැකීම සඳහා ජීවිත කැපකළ රණවිරුවන් අනුස්මරණය කරන පොපිමල් දින සන්නද්ධ සේවා සැමරුම හෙට (01) ආරම්භ වෙයි.පළමු හා දෙවන ලෝක යුද්ධ වලදී දිවිදුන් විරුවන් සැමරීමට ලොව පුරා මෙය ආරම්භ වුවත් වර්තමානයේදී ශ්‍රී ලංකාවේ ආරක්ෂාව වෙනුවෙන් දිවිදුන් ආදරණීය විරුවන් සැමරීම මූලික කරගනිමින්මෙරටදී මේ සැමරුම පැවැත්වෙන බව සන්නද්ධ සේවා සැමරුම් උත්සව හා පොපි කමිටුවේ සභාපති මේජර් ජෙනරාල් සනත් කරුණාරත්න මහතා පවසයි.සේවා මුක්ත රණවිරුවන්ගේ සුබසාධන කටයුතු සිදුකිරීමට මුදල් රැස්කිරිම සඳහා මේ දිනවල අලෙවිකරණ පොපි මලක් හෝ මල් කලඹක් මිලදීගෙන ඊට දායක වන ලෙස හෙතෙම ඉල්ලීමක් කරයි.ජාතික ආරක්ෂක මාධ්‍ය මධ්‍යස්ථානයේදී ඊයේ (30) පැවති මාධ්‍ය හමුවේදී කරුණාරත්න මහතා එම අදහස් පල කළේය.ශ්‍රී ලංකා සේවා මුක්ත භට සංගමය මගින් පවත්වාගෙන යන "ප්‍රවීණ රණවිරු නිවාසය" සංවර්ධනය කිරිම සඳහා මේ වසරේදී පමණක් රුපියල් මිලියන දොලහක මුදලක් යොදවා ඇත.සේවා මුක්ත විරුවන්ට වෛද්‍යාධාර ද පොපි මල් ව්‍යාපාරයෙන් උපයන මුදලින් ලබා දෙන අතර එම පවුල්වල දරුවන්ට ශිෂ්‍යාධාරද පිරිනමන බව ඔහු පවසයි.ජනාධිපති මහින්ද රාජපක්ෂ මහතාට අරළියගහ මන්දිරයේදී ඉකුත් 27දා පොපි මලක් පළඳා මේ වසරේ පොපිමල් ව්‍යාපෘතිය අරඹන ලදී.අනූ එක්වෙනි සන්නද්ධ සේවා සැමරුම හා පොපි මල් සැමරුම මේ වසරට යෙදී ඇති අතර එහි ප්‍රධාන උළෙල නොවැම්බර් 11වන ඉරු දින උදේ නවයට කොළඹ විහාර මහා දේවි උද්‍යානයේ පිහිටුවා ඇති සන්නද්ධ සේවා යුද සැමරුම් ස්මාරකය අභියසදී පැවැත්වෙයි.සර්ව ආගමික පිළිවෙත් සිදුකර ආරම්භ කෙරෙන මේ උත්සවයේදී ලෝක සංග්‍රාමයේදී මියගිය සහ තිස්වසකට අධික කාලයක් මෙරට පැවැති ත්‍රස්තවාදයෙන් රට රැක ගැනීමට දිවිදුන් රණවිරුවන් සමරා ත්‍රිවිධ හමුදා උත්තමාචාර පුදකරයි.දැයෙන් සමුගත් සියලු විරුවන් සමරා එහිදී ඔවුන් ගේ පවුල්වල ළඟම ඥාතීන් ආරාධිත අමුත්තන් හා එක්ව යුද ස්මාරකය අභියස මල්කළඹ පුදයි. ත්‍රිවිධ හමුදා තූර්ය වාදන මධ්‍යයේ ත්‍රිවිධ හමුදා පෙළපාලියක්ද පවත්වා ප්‍රණාම පුදකිරීමට නියමිත බව කරුණාරත්න මහතා සඳහන් කළේය.ශ්‍රි ලංකා සේවා මුක්ත භට සංගමය මේ කටයුතු සංවිධානය කර ඇත.එහි සභාපති කපිතාන් පැට්‍රික් ජයසිංහ, ලේකම් බ්‍රිගේඩියර් කේ.ඒ.ඥානවීර සහ එහි මාධ්‍ය හා ප්‍රචාරක කමිටුවේ සභාපති බ්‍රිගේඩියර් ජේ.පී.ඒ.ජයවර්ධන මහත්වරුද හමුවේදී අදහස් දැක්වීය.සේවා මුක්ත පුවත් පලකරමින් සේවා මුක්ත විරුවන් වෙනුවෙන් සිදුකරන මෙහෙයට දිනමිණ සහ ‍ඩේලිවනිවුස් පුවත්පත්වලට හමුවේදි ස්තුති කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n12103112</link>
    <topic>රානී සඳුන් වෙතින් පාරිභෝගිකයන්ටරන් පෙන්ඩන්ට්</topic>
    <author/>
    <content>ශ්‍රී ලංකාවේ ශාකසාර සනීපාරක්‍ෂක නිෂ්පාදනයේ පුරෝගාමී සමාගම වන කඳානේ සීමාසහිත ස්වදේශී කර්මාන්තායතනය විසින් නිපදවන රානී සඳුන් වෙතින් පාරිභෝගිකයන්ට ඉතා අලංකාර නිමාවකින් යුත් රන් පෙන්ඩන් දිනාගැනීමේ වරම සලසාදෙන පාරිභෝගික ප්‍රවර්ධන වැඩසටහනක් දැන් ක්‍රියාත්මක කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n12103113</link>
    <topic>ආගරපතනේ තොග වෙළෙඳ සලකසේවකයන් 2ක් අබිරහස් ලෙස මියගිහින්</topic>
    <author>භක්ති ධර්මප්‍රිය මෙන්ඩිස් ,ඉන්දික පොල්කොටුව</author>
    <content>නුවරඑළිය ආගරපතන ප්‍රදේශයේ තොග වෙළෙඳ සලක සේවකයන් දෙදෙනෙකු එම වෙළෙඳ සල තුළ පෙරේදා (29) රාත්‍රියේ නිදා සිටියදී අබිරහස් ලෙස මරුමුවට පත්ව ඇත.රාමජේන් රාමචන්ද්‍රන් (19) නැමති ළිඳුල ප්‍රදේශයේ තරුණයකු හා රාජරත්නම් සුදර්ශන් (21) නැමති ආගරපතන බැල්මරෝල්වත්ත ප්‍රදේශයේ අයෙකු මෙලෙස මියගොස් තිබේ.වෙළෙඳ සලේ සවිකැර තිබූ විදුලි ජනන යන්ත්‍රයෙන් පිටවූ විෂ වායු ආඝ්‍රහණ වීමෙන් මේ මරණ සිදුවන්නට ඇති බවට පොලිසිය සැකකරයි.මේ අතර මේ මරණවලට නිශ්චිත හේතුව සොයා ගැනීම සඳහා ඊයේ (30) දහවල් පශ්චාත් මරණ පරීක්ෂණ සිදු කිරීමට නියමිතව තිබිණි.නුවරඑළිය දිසාව භාර නියෝජ්‍ය පොලිස්පති ආනන්ද විජේසූරිය මහතාගේ උපදෙස් මත ආගරපතන පොලිස් ස්ථානාධිපති පොලිස් පරීක්ෂක පී. කේ. හෙට්ටිආරච්චි මහතා ඇතුළු නිලධාරීහු පිරිසක් මෙහි වැඩිදුර පරික්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n12103114</link>
    <topic>සුදු හඳුන් කිලෝ 34ක් සමඟසැකකරුවකු අත්අඩංගුවට</topic>
    <author>සොරණාතොට සමූහ සී. ගමගේ</author>
    <content>විකිණීමට සුදානම් කර පොහොර බෑගයක දමා හාලිඇල බෝගහමඩිත්ත ප්‍රදේශයේ නිවසක සඟවා තිබූ සුදු හඳුන් කිලෝ 34ක් සමග සැකකරුවෙකු බදුල්ල කොට්ඨාස දුෂණ මර්දන අංශයේ නිලධාරීහු අත්අඩංගුවට ගත්හ.පසුගියදා (29) මෙසේ අත්අඩංගුවට ගත් සැකකරු බෝගහමඩිත්ත පදිංචි 32 හැවිරිදි අයෙකි.වන රක්ෂිතයකින් මෙම සුදු හඳුන් තොගය කපා ඇති බවට සැකකරන බදුල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n12103115</link>
    <topic>බසයෙන් ඇදවැටී තුවාල ලැබූකාන්තාව දින 3 කට පසු මිය ගිහින්</topic>
    <author>අනුරාධපුර මධ්‍යම විශේෂ</author>
    <content>කොළඹ බලා ධාවනය වූ බස් රථයකින් ඇදවැටී බරපතළ තුවාල ලබා සිටි කාන්තාවක් වැඩිදුර ප්‍රතිකාර සඳහා මහනුවර ශික්ෂණ රෝහලට රැගෙන යමින් සිටියදී පෙරේදා (29) ජීවිතක්‍ෂයට පත් වී ඇත.අනතුරෙන් ජීවිතක්‍ෂයට පත් වී ඇත්තේ නොච්චියාගම අන්දරවැව ඇළපාර පෙරියානකල්ල පදිංචිව සිටි ප්‍රැන්සිස්කු හෙට්ටිආරච්චිගේ රෝහිනී පි‍්‍රයදර්ශනී (49) යන ඇයයි.මියගිය කාන්තාව ඉකුත් (26) වනදා පුල්මුඩේ සිට කොළඹ දක්වා ධාවනය වූ බස් රථයකින් පැමිණ නොච්චියාගම 37 කණුව ප්‍රදේශයේදී බස් රථයෙන් බැසීමට උත්සාහ කරද්දී බස් රථයෙන් බිමට ඇදවැටී පාරේ හිස ඇනී බරපතළ තුවාල ලබා අනුරාධපුර ශික්ෂණ රෝහලට ප්‍රතිකාර සඳහා රැගෙන ගොස් ඇත.කාන්තාව බස් රථය නැවැත්වීමට පෙර බසයෙන් බැසීමට උත්සාහ කළ අවස්ථාවේ අනතුරට මුහුණපා ඇති බව නොච්චියාගම පොලිසියේ රථවාහන අංශය පවසයි. බස් රථය පැදවූ රියැදුරා අනතුර සම්බන්ධයෙන් සැකපිට රථවාහන අංශය මඟින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=n12103117</link>
    <topic>‘නීති රඟ 2012’ට නඩු</topic>
    <author>රෝෂන් තුෂාර</author>
    <content>“නීති රඟ 2012” කලා ප්‍රසංගය අත්හිටුවන නියෝගයක් නිකුත් කරන ලෙස ඉල්ලා නීතිඥයෝ රැසක් ඊයේ (30) කොළඹ දිසා අධිකරණය හමුවේ නඩු පැවරූහ.නීතිඥ සංගමයේ සභාපති ජනාධිපති නීතිඥ විජේදාස රාජපක්ෂ මහතා හා එම සංගමයේ නිලධාරී මණ්ඩලය, විධායක කමිටුව නීති රඟ අනු කමිටුවේ සභාපතිනි ප්‍රියානි පෙරේරා නීතිඥවරිය ඇතුළු 37 දෙනකුට එරෙහිව මේ නඩුව පැවරිණි.නීති රඟ 2012 ලබන 26 දින නෙළුම් පොකුණ රඟහලේ පැවැත්වීමට කටයුතු සංවිධානය කර ඇත.එම උළෙලට සුදුස්සන් තෝරා ගැනීමේ සම්මුඛ පරීක්ෂණ වලදී විත්තිකාර ප්‍රියානි පෙරේරා නීතිඥවරිය හිතුවක්කාරී ලෙස හා අත්තනෝමතිකව කටයුතු කර ඇති බවත් එම ක්‍රියා හේතුවෙන් කලා කුසලතාවයෙන් හෙබි රටපුරා විසිරී සිටින නීතිඥවරුන්ට මහත් අගතියක් වන බවත් පැමිණිල්ලේ සඳහන් කර ඇත.යිටස් පද්මසිරි මහතා ඇතුළු නීතිඥවරු දහතුන් දෙනෙක් මේ නඩුව පැවරූහ.කලා කුසලතාවයෙන් හෙබි පැමිණිලිකාර නීතිඥවරුන් මේ කරුණු සම්බන්ධනේ සංගමයේ සභාපති ජනාධිපති නීතිඥ විජේදාස රාජපක්ෂ මහතාට පැමිණිලි කළ නමුත් එම සංගමය එම පෙත්සම මහ සභා රැස්වීමේදී සලකා බලා නොමැති බවත්, නීති රඟ අනු කමිටුවේ සාමාජිකයින් සිදු කරන නීති විරෝධී ක්‍රියා තහනම් කරන ලෙසත් නඩුවේ අවසන් තීන්දුවක් ලබා දෙනතෙක් පෙත්සම වාරණ නියෝගයක් නිකුත් කරන ලෙසත් පැමිණිල්ල මගින් ඉල්ලා ඇත.රැළපනාව නීතිඥ සමාගම මගින් පවරා ඇති මේ නඩුව අද (31) කැඳවීමට නියමිතය. .</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r1210311</link>
    <topic>පොලිස් නිලධාරියකුගේ බැංකු ගිණුමෙන්රු.74,000ක් හොරෙන් අරන්</topic>
    <author>කොච්චිකඩේ විශේෂ - ඩී.මිහිදුකුල</author>
    <content>ජා -ඇළ පොලිසියේ සේවය කරන පොලිස් නිලධාරියකු එම පොලිසියේම සේවය කරන වෙනත් පොලිස් නිලධාරියකුගේ බැංකු ගිණුමකින් රු. 74500ක් ව්‍යාජ අස්සන් යොදා ලබාගත්තේ යැයි කියන සිද්ධියක් සම්බන්ධයෙන් චෝදනා ලැබූ සැකකාර පොලිස් නිලධාරියා රු.7500ක මුදල් ඇප හා ලක්ෂ 2ක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත් ඒ.එම්.එන්.පී. අමරසිංහ මහතා නියෝග කෙළේ ය.මෙලෙස මුදා හැරුණේ ජා - ඇළ පොලිසියේ රථවාහන අංශයට අනුයුක්තව සේවය කරන පොලිස් කොස්තාපල්වරයෙකු බව පැමිණිල්ලේ සඳහන් ය.පැමිණිලිකරු ජා- ඇළ රජයේ බැංකුවක ඉතිරිකිරීමේ ගිණුමක් පවත්වාගෙන යන අතර ඔහු තමාට අයත් එම බැංකු ගිණුම් පොත සහ ජාතික හැඳුනුම්පත සිය “ලොකර්” එකේ දමා තිබී ඇත.සැකකාර පොලිස් නිලධාරියා මෙම ගිණුම්පොතද, ගිණුම හිමි නිලධාරියාගේ ජාතික හැඳුනුම්පත ලොකර් එකෙන් හොරකම් කරගෙන ඇති අතර පසුව පැමිණිලකරුගේ අස්සනද සැකකාර පොලිස් නිලධාරියා හොඳට පුරුදු වී තිබේ.සැකකරු නිල ඇඳුමෙන් සැරසී බැංකුවට ගිණුම් පොත සහ ජාතික හැඳුනුම්පත බැංකුවට ඉදිරිපත් කර අස්සනද යොදා වංචා සහගත ලෙස මුදල් ලබාගෙන තිබුණි.වරද පිළිගත් සැකකරු වංචා සහගත ලෙස ලබාගත් මුදල පැමිණිලිකරුට අධිකරණයේදී භාර දුන්නේ ය.පෑලියගොඩ පොලිසියේ විශේෂ විමර්ශන ඒකකයේ පොලිස් සැරයන් 31446 හේරත් මහතා සැකකරු අධිකරණයට ඉදිරිපත් කර පැමිණිල්ල මෙහයවීය. නැවත විභාගය 2013 .02.19 ට කල් තැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r1210317</link>
    <topic>කොළඹ මාර්ග අංක 145ටවෙනම නීතියක් ද?</topic>
    <author>උතුරු කොළඹ සමූහ – ඒ. මදුරවීරන්</author>
    <content>කොළඹ මට්ටක්කුලිය සිට සීමාමාලකය දක්වා ධාවනය කෙරෙන මාර්ග අංක 145 දරණ පෞද්ගලික බස් රථවල ගමන් ගාස්තු අය කළත් ප්‍රවේශ පත්‍ර නිකුත් කිරීමක් කෙරෙන්නේ නැති බව මගීහු මැසිවිලි නඟති.තවද මෙම බස් රථවල ඇතැම් කොන්දොස්තරවරු මගීන්ට මාරු කාසි හිතාමතාම නොදී පැහැර හරින බැව් ද කියති. මෙය වැඩිපුරම රුපියල් 19 ක දුර ප්‍රමාණයක් සඳහා ගමන් ගන්නා මගීන්ට බලපාන බැව් ද පැවසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r1210313</link>
    <topic>තේ කෝප්පයේ විහිළුවෙන්තරුණ කතකගේ දිවි නැතිවේ</topic>
    <author>හොරණ සමූහ – බන්ධුල ආර්. ගුලවත්ත</author>
    <content>උදේ තේ වෙලාවේ තරුණ සැමියා විසින් සිය තරුණ බිරියට කළ විහිළුවක් දුරදිග යෑමෙන් බිරිය සිය සිරුරට ලාම්පු තෙල් වත්කරගෙන ගිනි තබාගැනීමෙන් පිළිස්සුම් තුවාල සහිතව මිය යාමේ ශෝකජනක පුවතක් නෑබඩ නියුචැටල්වත්ත ප්‍රදේශයෙන් වාර්තාවේ.හොරණ හදිසි මරණ පරීක්‍ෂක සුමේධ ගුණවර්ධන මහතා අදාළ මරණ පරීක්‍ෂණය පැවැත්වූ අවස්ථාවේ සැමියා වන සෝමසුන්දරම් හරිස දර්ශන් (24) නමැති අය කටඋත්තරය දෙමින් මෙසේ ද පැවසීය.මියගිය පලඩියන්ඩ් මනුෂා යන අය මගේ විවාහක බිරියයි.ඇගේ වයස 21 යි. අපි පදිංචිව ඉන්නේ නෑබොඩ නියුචෙටල්වත්තේ හොරහේන කොටසේ නිවසක. අපි විවාහ වුණේ අවුරුදු තුනකට ඉස්සර. අපිට දරුවකු ඉන්නවා. මීට මාසයකට පෙර උදේ මම වැඩට යන්න ලැහැස්ති වුණා. බිරිය තේ එකක් අරගෙන ආවා. ඒක මට දුන්නා. වැඩට යෑමට එනකොටත් පරක්කු වෙලා හිටියේ.“ඔයා පරක්කු වෙලා නැගිටල තේ එකක් හදාගෙන ආවා. මම අද ඔයාගෙ තේ බොන්නෙ නෑ කියල විහිළුවට කියමින් තේ කෝප්පය අතට ගත්තා.”එතකොට ම ඇය කුස්සියට දිව්වා. ලාම්පු තෙල් ඇඟ පුරා හලාගෙන ගිනි පෙට්ටියක් අරන් මිදුලේ ටැප් එක ළඟට ආවා.ඈ පත්තු කරගෙන ආපු ගිනිකූර සුළඟට නිවුණා. මම කෑ ගසද්දීම තවත් ගිනිකූරක් පත්තු කළා. ගවුමට ගිනි තියාගත්තා. මම ඇයව අල්ලගෙන ගවුම ගැලෙව්වා. එයත් ගවුම ගලවන්න උදව් වුණා. වතුර ටැප් එකට ඈව ඇල්ලුවා. ගෙවල් වටේ සිටින අයගෙන් උදව් ඉල්ලා කෑගැසුවා.පසුව ත්‍රිවිල් රථයකින් හොරණ රෝහලට ගෙන ආවා. 14 වාට්ටුවට ඇතුළු කළා. එවිට වේලාව උදේ 9.30 යි. මාසයක් පමණ කාලයක් රෝහලේ සිටියා. හුස්ම ගැනීම අපහසු වුණා. ඉන්පසු හදිසි ප්‍රතිකාර ඒකකයට දැම්මා. එතැන සති දෙකක් පමණ සිටියා. යළිත් වාට්ටුවට දැම්මා. ඇය ළඟ නතර වී සිටියේ ඇගේ පුංචි අම්මා වන රීටා. මනූෂාට හුඟක් අමාරුයි කියල මට කෝල් එකක් දුන්නා. මම රෝහලට ගියා. මගේ බිරිය මනූෂා මියගොස් ඇති බව වෛද්‍යවරුන්ගෙන් දැන ගත්තා.”.</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r1210314</link>
    <topic>ගම්පහ සමූපෙන් ණය අරන්නොගෙවූ 12ක් අධිකරණයට</topic>
    <author>ගම්පහ සංචාරක – නිමල් ජයසිංහ</author>
    <content>සමුපකාර ග්‍රාමීය බැංකු මගින් ආපසු ගෙවීමේ පදනම මත ණය ලබාගෙන ගෙවීම් පැහැර හැරි ගම්පහ දිසාවේ පුද්ගලයන් 12 කු ගම්පහ අධිකරණයට ඉදිරිපත් කරනු ලදුව ණය මුදලේ වාරික ගම්පහ අධිකරණයෙහි තැන්පත් කිරීමට ගම්පහ අතිරේක මහේස්ත්‍රාත් ෂෙහාන් ඉන්දික අත්තනායක මහතා නියෝග කෙළේය.ඒ අනුව එක් එක් පුද්ගලයන් ලබාගත් ණය මුදල අනුව වාරික ලෙස රුපියල් 10,000, 15,000, 25,000 ආදී වශයෙන් 12 කු රුපියල් 1,10,000 ක මුදලක් අධිකරණයෙහි තැන්පත් කළහ.පැමිණිල්ල වෙනුවෙන් සමුපකාර අංශයේ නීති නිලධාරිනියන් අධිකරණයෙහි පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r1210312</link>
    <topic>මහ දවාලේ ලක්ෂයක් වටිනා රන්මාලයක්කොල්ල කා යතුරු පැදියකින් පලා ගිහින්</topic>
    <author>එච්. එල්. සුනිල් ශාන්ත කළුතර</author>
    <content>කළුතර වස්කඩුව නුගගොඩ වත්තේදී ප.ව. 1.30 ට පමණ කාන්තාවකගේ ගෙල බැඳි රන් මාලයක් කඩාගත් යතුරුපැදියකින් පැමිණි කොල්ලකරුවන් දෙදෙනකු පලා ගොස් ඇතැයි වාද්දුව පොලිසියට පැමිණිල්ලක් යොමු කොට ඇත.නුගගොඩ පිහිටි තම පුතාට අයත් වෙළෙඳ සලේ සිට බඩු මල්ලක්ද රැගෙන තම නිවෙස බලා තනිවම පයින් ගමන් කර සිටි මෙම මහලු මවගේ ගෙල බැඳි පවුම් 1ක පමණ වටිනාකමක් ඇති රන්මාලය හදිසියේ ඉදිරිපසින් යතුරු පැදියකින් පැමිණි වයස 30ක පමණ පෙනුමැති තරුණයින් දෙදෙනෙකු “ඇන්ටි පොඩ්ඩක් ඔහොම ඉන්න” යනුවෙන් පවසා යතුරු පැදියෙන් බිමට බැස තමා වෙතට සෙමින් සෙමින් පැමිණ ඇති අතර ඔහු එක්වරම කාන්තාවගේ ගෙල බැඳි රත්‍රන් මාලය කඩා ගෙන ක්‍ෂණිකව යතුරුපැදියේ නැගී දෙදෙනාම පලා ගොස් ඇතැයි වාර්තා වේ.රන් මාලයේ වටිනාකම රු. ලක්ෂයකට වැඩි යයි සඳහන්ය. වාද්දුව පොලිසිය මේ පිළිබඳව පරීක්ෂණ ආරම්භ කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r1210315</link>
    <topic>ත්‍රිරෝද රියෙන් ඉවතට විසිවුණමාස 2 1/2 කිරි දරුවාරෝහලේ දී මිය යයි</topic>
    <author>ජා - ඇළ මධ්‍යම :- ලෙස්ලි පෙරේරා</author>
    <content>හදිසි අනතුරක් සිදු වූ ත්‍රිරෝද රථයකින් පිටතට විසිවුණු මාස 2 1/2ක දැරියක රාගම රෝහලට ඇතුළත් කිරීමෙන් අනතුරුව මිය ගොස් ඇති බැව් වාර්තා වෙයි.ඉකුත් 18 වෙනිදා අලුයම 3.30ට පමණ සිදු වූ මෙම හදිසි අනතුරෙන් මිය ගොස් ඇත්තේ කඩවත ඉහළ කරගහ සේරම් මාවතේ සදීෂා සෙව්වන්දි නැමැති දැරියකි.සිද්ධිය සිදුව ඇත්තේ ගම්පහ ප්‍රදේශයේ පැවැති උත්සව සාදයකට සහභාගි වී එය අවසානයේදී ඊට සහභාගි වූ ඥාතීන් ඇරලවා එන මඟ ත්‍රි රෝද රථය මහ මාර්ගයේ විදුලි කණුවක හැපීමෙන් සිය මව අත සිටි කිරි දරුවා ත්‍රිරෝද රථයෙන් ඉවතට විසි වීමෙන් බැව් පැවසේ.නුවර පාරේ මහර ප්‍රදේශයේදී මෙම හදිසි අනතුර සිදුවී ඇත. රාගම රෝහලට ඇතුළත් කළ දැරියගේ පශ්චාත් මරණ පරීක්ෂණය රාගම රෝහලේදී සිදු කර ඇති අතර කඩවත පොලිසිය මේ මරණය සම්බන්ධයෙන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r1210316</link>
    <topic>බොරු ශ්‍රමණ වෙස් ගත්බාල වයස්කරු අත්අඩංගුවට</topic>
    <author>පානදුර සමූහ - කපිල සෝමරත්න</author>
    <content>සිවුරු පොරවාගෙන පානදුර නගරයේ වෙළඳ සල්වලින් මුදල් එකතු කෙළේ යැයි කියන බාල වයස්කාර දරුවකු භික්ෂුන් වහන්සේ තුන් නමක් මගින් පානදුර පොලිසියට බාර දී තිබේ.පානදුර පොලිසිය සැකකරු පානදුර මහේස්ත්‍රාත් ආර්.එස්.ඒ. දිසානායක මහතා වෙත ඉදිරිපත් කිරීමෙන් පසු පරිවාස භාරයට නියම කෙරුණි.පරීක්ෂණ වාර්තාවක් පානදුර දකුණු පොලිසිය අධිකරණයට ඉදිරිපත් කළේ ය.මෙම බාල වයස්කාර දරුවා ඇඹිලිපිටියේ විහාරයක මහණ වී සිට සිවුරු හැර දැමූ අයෙකි.මව විදේශ රැකියාවක නිරත වී සිටින අතර පියාද ජීවත්ව සිටී.මෙම දරුවා පානදුර ප්‍රදේශයට පැමිණ සිවුරක් පොරවාගෙන වෙළෙඳ සැල්වලින් මුදල් එකතු කරමින් සිටියදී භික්ෂුන් වහන්සේ තුන් නමකට හසුවී පානදුර පොලිසියට බාර දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r1210318</link>
    <topic>බිංගිරියේ කාන්තාවෝ බාහු බලය පෙන්වති</topic>
    <author/>
    <content>එක ගමකට එක වැඩක් වැඩපිළිවෙළ යටතේ බිංගිරිය මැතිවරණ කොට්ඨාසයේ බිංගිරිය මුණමල්වැටිය ඇළ මාර්ගය ප්‍රතිසංස්කරණය කිරීමේ කටයුතු සාර්ථක කර ගැනීම පිණිස ප්‍රදේශයේ කාන්තා දායකත්වය නොඅඩුව ලැබී තිබූ බව දැකගත හැකි විය.වසර ගණනාවක කාලයක් තුළ කිසිදු ප්‍රතිසංස්කරණයකට ලක් නොවීම නිසා මෙම ඇළ මාර්ගය වල් බිහිව තිබුණි. එම නිසා මෙම ඇළ ප්‍රතිසංස්කරණය කරදෙන ලෙස විටින් විට වගකිවයුතු අංශ වෙතින් ඉල්ලා සිටියත් එම ඉල්ලීම් ඉටුවුයේ එක ගමකට එක වැඩක් ව්‍යාපෘතියෙනි.ඒ බිංගිරිය ශ්‍රීලනිප ප්‍රධාන සංවිධායක මුනිදාස ප්‍රේමචන්ද්‍ර මහතාගේ මැදිහත්වීමෙනි. ඒ අනුව රුපියල් ලක්ෂ දහයක මුදලක් ලැබී තිබුණි.මෙම සංවර්ධන ක්‍රියාත්මක කිරීම පිණිස වගකීම භාරගැනිමට කිසිදු සංවිධානයක් ඉදිරිපත් නොවූ අතර අවසානයේදී බිංගිරිය වීරපොකුණ සමෘද්ධි සංගමය එම කොන්ත්‍රාත්තුව ලබා ගනු ලැබීය. එම සංගමයේ සමෘද්ධිලාභී කාන්තාවක් ඇළ ප්‍රතිසංස්කරණය කිරීමේදී ශ්‍රම දායකත්වය ලබාදී තිබුණි.බැකෝ එකක් යොදවා පස් ඉවත් කිරීමේ කටයුතු ඉටුකළ අතර ඉවත් කළ පස් ඇළ මාර්ගයේ දැලවරේ කණ්ඩිය සවිමත් කිරීමට ගෙන ගොස් දමන ලද්දේ කාන්තා ශ්‍රමයෙනි.මේ වන විට එම ප්‍රතිසංස්කරණ කටයුතු නිම කර ඇත. මින් ඉදිරියට තම කුඹුරු යායන්ට අවශ්‍ය ජලය නොඅඩුව ලබාගැනීමට මේ නිසා හැකිවී ඇති බව ප්‍රදේශයේ ගොවිහු පෙන්වා දෙති. මෙම ප්‍රතිසංස්කරණ කාර්ය සාර්ථක කර ගැනීමට කාන්තා සහාය ලැබීම ආදර්ශවත් බව මුනිදාස ප්‍රේමචන්ද්‍ර මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r1210319</link>
    <topic>සම්බුදු හිමි සිරිපා පියුම්නොකරත්ද අද අගැයුම්</topic>
    <author>ඡායාරූපය සහ සටහන කතරගම විශේෂ- ඊ. එච්. සෝමපාල</author>
    <content>කතරගම පුදබිම බුදුරජාණන් වහන්සේගේ පාද ස්පර්ශයෙන් ලත් පුණ්‍ය භූමියකි.මහාසේන රජතුමාගේ රාජ්‍ය සමයේ බුදුරජාණන් වහන්සේ ලංකාවට වැඩිය බව වංශ කථාවල සඳහන් වී ඇත.මෙම පුණ්‍ය භූමියේ පුරාවස්තු තැනින් තැන දැකිය හැකිය.බෞද්ධ බැතිමතුන්ගේ වන්දනාමානයට පත්වී ඇති ශෛලමය සිරිපතුල් කිසිදු ගෞරවයක් නොමැතිව තැනින් තැන තිබීම ගැන කනගාටුවන බව වන්දනාවේ එන සැදැහැවත්හු පවසන අතර එය අදාළ ආයතනවල අවධානය යොමු විය යුතු ඉතාමත් වැදගත් කාරණාවක් බවද පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r12103110</link>
    <topic>අපා දුක් විඳි මනු සතුන් අද තුටින් ගී ගයා නටමින්...</topic>
    <author>සටහන හා ඡායාරූපය පන්විල සමූහ ටී. ජයවර්ධන</author>
    <content>පන්විල මඩුල්කැලේ වතු යායේ අලුතින් ඉදිකරන ලද තේ කර්මාන්ත ශාලාවකට යාබදව අබලන් වූ ලයින් කාමරවල ඉතාමත් කටුක දිවියක් ගත කළ වතු කම්කරු පවුල් 16ට රජය මැදිහත්ව සියලු පහසුකම්වලින් යුතු නව නිවාස ඉදිකරදී තිබේ.තේ කර්මාන්ත ශාලාවේ ඝෝෂාවත් එයින් පැතිරෙන තේ කුඩු දූවිල්ලත් හා එහි අප ජලය පිටකරන කානුවත් නිසා සිය දූ දරුවන් සමග අපා දුකක් විඳිමින් සිටි මෙම වතු කම්කරු පවුල්වල දුෂ්කර ජීවිත පිළිබඳව දිනමිණ පුවත්පතේ ඡායාරූප සහිත පළ කළ පුවත් වාර්තාවෙන් පසු ඒ කෙරෙහි වහාම අවධානය යොමු කළ බලධාරීන් ඉතා කෙටි කාලයක් තුළ මෙම නිවාස ඉදිකර දීමට පියවර ගනු ලැබීය.එක් අයෙකුට පර්චස් 7 බිම් කොටසක උරුමය සහිත මාර්ග විදුලිය ජලය ආදී සියලු අංගෝපාංගයන්ගෙන් සපිරුණු මෙම නිවාස සංකීර්ණය පන්විල ප්‍රදේශයේ වතුකරයේ තිබෙන පහසුකම් සහිත හොඳම නිවාස සංකීර්ණය බවට පත්කර තිබේ.නුවරඑළියේ පිහිටි කුඩා බංගලාවක් මෙන් ඉදිරිපස විවිධ මල් වර්ගද පිටුපස නිවසට අවශ්‍ය එළවළු බෝගයන්ගෙන්ද සපිරුණු මෙම නිවාසවල ජීවත්වන කම්කරු පවුල් දැන් ඉතාමත් තෘප්තිමත් ජීවිතයක් ගත කරන බව පැවසූහ.නව ජීවන නිවාස සංවර්ධන ව්‍යාපෘති වැඩසටහන යටතේ ආර්ථික කටයුතු සංවර්ධන අමාත්‍යාංශය, වතු යටිතල පහසුකම් සංවර්ධන අමාත්‍යාංශවල පූර්ණ අනුග්‍රාහකත්වය යටතේ රුපියල් මිලියන හතහමාරක පමණ වියදමකින් මෙම නිවාස ඉදිකරදීමට වතු සේවක සමුපකාර සමිතිය ද දායකත්වය ලබාදී ඇති අතර එහි කටයුතු සඳහා මඩුල්කැලේ වතු අධිකාරී එස්. කරුණාරත්න මහතාගේ උනන්දුව හා කැපවීම එම නිවැසියෝ ප්‍රශංසාත්මකව අගය කළහ.තේ කර්මාන්ත ශාලාව යාබදව ලයින් කාමරවල දුක්ඛිත ජීවිතයක් ගත කළ මෙම වතු කම්කරු පවුල් මුහුණ පා සිටි දුෂ්කරතා පිළිබඳව මාධ්‍යයන් දැනුවත් කිරීමට දායකත්වය ලබාදී නව නිවාස ඉදි කිරීමේ කටයුතු සඳහා ශ්‍රී ලංකා නිදහස් වතු සේවක සංගමයේ පන්විල කොට්ඨාසයේ සම්බන්ධීකරණ නිලධාරී එම්. ඒ. සිංහාර් මහතා විශාල සහයෝගයක් ලබාදී ඇති බව එහි නිවැසියෝ පැවසූහ.මෙහි පදිංචිකරුවකු වන වෘත්තිය සමිති ප්‍රධානියකු ද වන එස්. සිවරාජ් මහතා මේ තරම් පහසුකම් තිබෙන නිවාස වතුකරයේ කොහේවත් නැහැ. දැන් අපට හැම පහසුකමක්ම තිබෙනවා. පාසල, කෝවිල ආදි නොයෙකුත් පහසුකම්ද තිබෙනවා. කවුරුත් වැඩ පළ කරගෙන සතුටින් ජීවත් වෙනවා.මේ සඳහා බලධාරීන් අවදි කළ දිනමිණ පත්තරයට ස්තූති කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=r12103111</link>
    <topic>ඇඹිලිපිටිය වගා හානිවලටවිසඳුම් නෑ</topic>
    <author>නුගේගොඩ සමූහ - ඩබ්ලිව්. විදානපතිරණ</author>
    <content>දිවි නැගුම යටතේ ඇඹිලිපිටිය - උඩගම - තල්ගස්වත්ත ප්‍රදේශයේ අත්‍යවශ්‍ය ආහාර බෝග වගාවන් මෙම මාස්කන්නයේ ඇරඹීමට කටයුතු යොදා ඇතත් සිය ගණනක් රිලවුන් සහ වඳුරන් වසර කීපයක සිටම ප්‍රදේශයේ පදිංචි වී මේ වන විටත් වගාවන් විනාශ කර දමන බැවින් එම වගා කටයුතු කිරීම නිෂ්ඵල ක්‍රියාවක් බව ප්‍රදේශවාසීහු පවසති.මේ සඳහා නිසි පිළියමක් තවමත් ලැබීනැත..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=s1210317</link>
    <topic>විස්සයි විස්ස වැස්සට සේදෙයි</topic>
    <author>වර්නන් ගුණසේකර පල්ලෙකැලේ සිට...</author>
    <content>ශ්‍රී ලංකාව හා නවසිලන්තය අතර ඊයේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැති විස්සයි20 තරගය විටින් විට ඇද හැළුනු වර්ෂාව මධ්‍යයේ අහෝසි කෙරිණි.වර්ෂාවෙන් බාධා පැමිණීම හේතුවෙන් පිලකට ඕවර 14 බැගින් සීමා වූ තරගයේ නවසිලන්තය ලකුණු 74ක් ලබා ගත්තද ඩක්වර්ත්/ලුවිස් න්‍යායට අනුව ශ්‍රී ලංකාවට ලැබුනේ ලකුණු 72ක ජයග්‍රාහී ඉලක්කයකි. මෙය හඹා යාමේදී ශ්‍රී ලංකා කණ්ඩායම ඕවර 2කදී කිසිවෙකු නොදැවී ලකුණු 6ක් රැස්කර ගෙන සිටියදී පස්වරු 10.22 ට යළි වැසි පතිත වීම නිසා තරගය ඇන හිටිණි.ඒ වන විට ඩිල්ෂාන් මුණවීර ලකුණු 4ක්ද, තිලකරත්න ඩිල්ෂාන් ලකුණු 2ක්ද ලබා ගෙන සිටියහ.කාසියේ වාසිය දිනා ගත් නව නායක ඇන්ජලෝ මැතිව්ස් ශ්‍රී ලංකාව ප්‍රථමයෙන් පන්දු යැවිය යුතු යැයි තීරණය කළ අතර තරගය පස්වරු 7.45 ට ආරම්භ විය. නායකයා හා උප නායක නුවන් කුලසේකර පන්දු ප්‍රහාරය ඇරැඹූහ.මැතිව්ස් යැවූ තරගයේ අරම්භක ඕවරය නොඉඳුල් එකක් විය. දෙවැනි ඕවරයේ සිවුවැනි පන්දුවට ටොම් ලේතම්, කුලසේකර ට එරෙහිව හතරේ පහරක් එල්ල කළද ඊළඟ පන්දුව කෙළින් ම කඩුල්ලේ වැදීමෙන් ඔහු දැවී ගියේය.පළමු ඕවර 5 අවසන් වන විට නවසිලන්ත කඩුලු 2ක් ලකුණු 13කට බිඳ වැටී තිබිණි. දැවී ගිය අනෙක් පිතිකරුවා වූයේ වේගයෙන් ලකුණු රැස් කිරීමට සමතෙකු වන බ්‍රෙන්ඩන් මැකලම් ය. ඒ කඩුල්ල ලබා ගත්තේ ද නුවන් කුලසේකර ය. බ්‍රෙන්ඩන්ගේ පිත්තෙන් ඉහළ නැගි පන්දුව තිසර පෙරේරා ‘මිඩ් ඕන්’හි සිට පන්දු යවන්නාගේ සීමාව වෙත දිව එමින් රැක ගත්තේය. පන්දු 10කට මුහුණ දුන් බ්‍රෙන්ඩන් ලබා ගත්තේ එක් ලකුණක් පමණි.ශමින්ද එරංග හා තිසර පෙරේරා ඊයේ ඔවුන් යැවූ පළමු ඕවරවලදීම කඩුලු ලබා ගැනීමට සමත් වූහ. එරංගගේ පන්දුවකට කඩුල්ල මුවා කරමින් ආරම්භක පිතිකරු රොබ් නිකොල් (1) මුළු ලකුණු 15 දී දැවී ගිය අතර තිසරගේ පන්දුවට කඩුලු රකින කුමාර් සංගක්කාර වෙත උඩ පන්දුවක් ලබා දෙමින් ජේම්ස් ෆ්‍රෑන්ක්ලින් (2) මුළු ලකුණු 18දී දැවී ගියේය. නායක රොස් ටේලර් 9 වැනි ඕවරයේදී දැවී ගියේය.පන්දු 10කට මුහුණ දුන් ඔහු, තිසරගේ පන්දුවකට ‘සංගා’ ට උඩ පන්දුවක් දෙමින් ලකුණු 4කට දැවී යන විට මුළු ලකුණු සංඛ්‍යාව 24ක් විය. පස්වරු 8.30 ට මහ වැසි පතිත වන විට නවසිලන්තයේ කඩුලු 5ක් ඕවර 8යි පන්දු 4ක් ඇතුළත මුළු ලකුණු 24කට බිඳ වැටී තිබිණි. ඒ වන විට බී.ජේ.වැට්ලිං ලකුණු 5ක්ද, ඇන්ඩෲ එලිස් ලකුණු ලබා ගැනීම ආරම්භ නොකර ද සිටියහ. තරගය පස්වරු 9.45 ට යළි ආරම්භ වූයේ පිලකට ඕවර 14 බැගින් සීමා කෙරෙමිණි.ඒ අනුව තරගයේ මිනිත්තු 75ක් අහිමි වී තිබුණු අතර ඕවර 6ක් අඩුකර තිබිණි.දවසේ පළමු දඟ පන්දු යවන්නා වූ අකිල ධනංජය ඔහුගේ තෙවැනි පන්දුවෙන් වැට්ලිංගේ කඩුල්ල ලබා ගත්තේය. ‘ෂෝට් ෆයින් ලෙග්’ ස්ථානයේ පන්දු රකිමින් සිටි දිනේෂ් චන්දිමාල් අතට උඩ පන්දුවක් දෙමින් වැට්ලිං (8) මුළු ලකුණු 28දී දැවී ගියේය. ඕවර 10ක් අවසන් වන විට නවසිලන්ත පිලේ කඩුලු 6ක් ලකුණු 34කට බිඳ වැටී තිබිණි.එලිස් හා ජේකබ් ඕරම් 7 වැනි කඩුල්ල වෙනුවෙන් ලකුණු 23ක් රැස් කරමින් සිටියදී එලිස්, අකිල ධනංජයගේ පන්දුවකට ‘ඩීප් මිඩ් විකට්’හි ලහිරු තිරිමාන්න වෙත උඩ පන්දුවක් දෙමින් දැවී ගියේය. හතරේ පහරක් හා හයේ පහරක් එල්ල කළ එලිස් පන්දු 10කින් ලකුණු 16ක් ලබා ගත්තේය.ඕරම් හා ටිම් සවුතී නවසිලන්ත මුළු ලකුණු ප්‍රමාණය 51 සිට 74 දක්වා ගෙන එමින් සිටියදී ඔවුන්ගේ ඕවර 14 අවසන් විය.ශ්‍රී ලංකාව වෙනුවෙන් වඩාත් සාර්ථක පන්දු යවන්නා වෙමින් අකිල ධනංජය ඕවර 2ක් ඇතුළත ලකුණු 9කට කඩුලු 2ක් ලබා ගත්තේය. කුලසේකර ලකුණු 12කට කඩුලු 2ක්ද, තිසර පෙරේරා ලකුණු 22කට කඩුලු 2ක්ද ලබා ගත්හ.පසුගිය දින කිහිපය තිස්සේ ම මහනුවර ට මහ වැසි පතිත වෙමින් තිබිණි. පල්ලෙකැලේ ක්‍රීඩාංගණයද පාළු බවක් ඉසිලීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=s1210311</link>
    <topic>ශ්‍රී ලංකා මලල ක්‍රීඩාවේ ජාතික උලෙළහෙට සිට සුගතදාස ක්‍රීඩා පිටියේදී</topic>
    <author>ප්‍රින්ස් ගුණසේකර</author>
    <content>මලල ක්‍රීඩා ජාතික උලෙළ ලෙස හැදින්වෙන 90 වැනි ජාතික මලල ක්‍රීඩා ශූරතාවලිය හෙට සිට නොවැම්බර් 3දා දක්වා කොළඹ සුගතදාස ක්‍රීඩාංගණයේදී පැවැත්වෙයි.ශ්‍රී ලංකාවේ සිටින මුල් පෙළේ ක්‍රීඩක ක්‍රීඩිකාවන් සහභාගීවන මේ තරගාවලිය ඔවුන්ගේ දක්ෂතාවන් ඇගයීමට ලක්කරන විශේෂ අවස්ථාවක් සේ සලකනු ලබයි.ලබන වසරේ පැවැත්වෙන ප්‍රධානතම ජාත්‍යන්තර මලල ක්‍රීඩා තරගාවලි රැසකට සහභාගීවීමට අපේක්ෂාවෙන් සිටින ක්‍රීඩක ක්‍රීඩිකාවන්ට ජාතික මලල ක්‍රීඩා ශූරතාවලියේදී ලබන ජයග්‍රහණ වඩාත් වැදගත් වන හෙයින් මෙහි තරගකාරිත්වයද වැඩිවේ.ලබන වසරේ පැවැත්වෙන දකුණු ආසියානු ක්‍රීඩා තරගාවලියට හා ආසියානු මලල ක්‍රීඩා තරගාවලියට ජාතික ශූරතාවලියේදී දක්වන දක්ෂතා නිර්ණායක ලෙස යොදා ගන්නා බව ශ්‍රී ලංකා මලල ක්‍රීඩා සංගමය පවසයි.ජාතික මලල ක්‍රීඩා ශූරතාවලියට තරග ඉසව් 44ක් ඇතුළත්වන අතර ඇවිදීම, සත් ප්‍රයාම හා දස ප්‍රයාම ඉසව්ද මෙවර ඇතුළත්වීම කැපී පෙනේ.ක්‍රීඩක ක්‍රීඩිකාවන් 800කට අධික ප්‍රමාණයක් සහභාගීවන ජාතික මලල ක්‍රීඩා ශූරතාවලියට විනිශ්චයකරුවන් හා තාක්ෂණික නිලධාරීහූ 150ක් පමණ සහභාගී වෙති.තරගාවලියේ ප්‍රධාන ආරාධිතයා ලෙස ක්‍රීඩා ඇමැති මහින්දානන්ද අලුත්ගමගේ මහතා එක්වන අතර ප්‍රවීණ මලල ක්‍රීඩක ක්‍රීඩිකාවන් ආරාධිතයන් ලෙස එක්වීමට නියමිතය.ජාතික මලල ක්‍රීඩා ශූරතාවලියට ලංකා බැංකුව අනුග්‍රහය දක්වන අතර ක්‍රීඩක ක්‍රීඩිකාවන්ගේ පුහුණු කටයුතුවලට හා අනෙක් පහසුකම්වලටද එම ආයතනයේ අනුග්‍රහය හිමි වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=s1210312</link>
    <topic>මහනුවර දිස්ත්‍රික් ක්‍රීඩාබාලක ශූරතාව ධර්මරාජයට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර දිස්ත්‍රික් කනිෂ්ට ජවන හා පිටිය තරගාවලියේ බාලක කණ්‍ඩායම් ශූරතාව දිනා ගැනීමට ධර්මරාජ විදුහල සමත්වු අතර කාන්තා කාණ්ඩායම් ශූරතාව මහමායා බාලිකා විදුහලට හිමිවිය. අනුශූරතාවන් පිළිවෙළින් විද්‍යාර්ථ විදුහලට හා උසස් බාලිකාවට හිමිවිය.තරගාවලියේ බාලක සිඟිති කණ්ඩායම් ශූරතාව ධර්මාරාජ විදුහල හා බාලිකා ශූරතාව නුගවෙල මහ විදුහල දිනා ගත් අතර අනුශූරතා සාන්ත සිල්වෙස්තර සහ ගලගෙදර මැදි විදුහල් දිනා ගත්තේය.මහනුවර බෝගම්බර පිටියේ පසුගියදා පැවැති තරගාවලියේ දී නව තරග වාර්තා 10ක් පිහිටුවීමට ද ක්‍රීඩක ක්‍රීඩිකාවන් සමත්වූහ.මහනුවර දිස්ත්‍රික් ජවන හා පිටිය සංගම‍යේ සභාපති දේශප්‍රිය කෙටුවේගෙදර සහ ලේකම් ලක්ෂ්මන් හපුආරච්චි ඇතුළු නිලධාරින් විසින් සංවිධානය කළ තරගාවලිය මහනුවර දිස්ත්‍රික් ක්‍රීඩා පදනමේ සභාපති සහ පාර්ලිමේන්තු මන්ත්‍රී ලොහාන් රත්වත්තේ මහතාගේ ප්‍රධානත්වයෙන් ආරම්භ වූ අතර ත්‍යාග ප්‍රදානොත්සවය සඳහා මධ්‍යම පළාත් ප්‍රධාන අමාත්‍ය සරත් ඒකනායක මහතා සහභාගිවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=s1210313</link>
    <topic>ශ්‍රී ලංකා කණ්ඩායමටශෙනාල් ඩයස් යළි එක්වෙයි</topic>
    <author>ෆවුස් මොහොමඩ්</author>
    <content>සිංගප්පූරු සෙවන්ස් රගර් තරගාවලිය‍ට සහභාගිවන ශ්‍රී ලංකා කණ්ඩායම ඊයේ නම් කරනු ලැබීය. 12දෙනකුගෙන් සමන්විත ශ්‍රී ලංකා පිලේ නායකත්වයට නැවතත් ෆසීල් මරිජා පත්කොට ඇත. ආසියානු සත් සාමාජික රගර් තරගමාලාවේ ෂැංහායි සහ මුම්බායි සෙවන්ස් තරගාවලියේ දී ශ්‍රී ලංකා පි‍ලේ නායකත්වය දරනු ලැබුවේ ද මරිජා විසිනි.අධ්‍යාපන කටයුතු හේතුවෙන් පසුගිය මුම්බායි සෙවන්ස් තරගාවලියට සහභාගි නොවූ ශෙනාල් ඩයස් යළි කණ්ඩායමට ඇතුළත් වී සිටින අතර මිතුන් හපුගොඩගේට තම ස්ථානය අහිමිවී ති‍‍බේ. මෙරට සත් සාමාජික රගර් පිටි‍යේ ප්‍රබලතම ක්‍රීඩකයකු වන ශෙනාල් හැව්ලොක්ස් ක්‍රීඩා සමාජය නියෝජනය කරයි.ලබන වසරේ දී රුසියාවේ මොස්කව් නුවර පැවැත්වීමට නියමිත ලෝක ශූරතා සත් සාමාජික රගර් තරගාවලියට ආසියාව නියෝජනය කරන රටවල් තෝරාගැනීමේ තීරණාත්මක සිංගප්පූරු සෙවන්ස් රගර් තරගාවලිය ලබන මස 2 සහ 3 දෙදින සිංගප්පූරුවේ දී පැවැත්වේ.මේ වනවිට ආසියානු සත් සාමාජික රගර් ශ්‍රේණිගත කිරීම්වල 5වැනි ස්ථානයේ පසුවන ශ්‍රී ලංකාව මේ තරගාවලියේ දෙවැනි ස්ථානයේ පසුවන ප්‍රබල ජපානය සහ ආසියානු සත් සාමාජික රගර් පිටියට මෑතකදී එක්වූ ඉන්දුනීසියාව 'ඩී' කාණ්ඩයෙන් තරග වදියි.මෙවර තරගාවලියට ආසියාවේ ප්‍රබලතම රටවල් 12ක් එක්වී සිටින අතර ලෝක ශූරතාවලියට සුදුසුකම් ලබාගත හැකිවන්නේ පළමු කණ්ඩායම් 3ට පමණි.ශ්‍රේණිගතකිරීම්වල පෙරමුණේ පසුවන හොංකොං පිල සහ ජපානයට ඒ සඳහා සුදුසුකම් ලැබී ඇති අතර ‍ලෝක ශූරතාවලියට ආසියාවෙන් එක්වෙන අනික් කණ්ඩායම බවට පත්වීමට චීනය, දකුණු ‍කොරියාව, ශ්‍රී ලංකාව, පිලිපීනය, තායිලන්තය සහ මැලේසියාව අතර ප්‍රබල සටනක් ඇතිවනු නිසැකය. වත්මන් ශ්‍රේණිගතකිරීම්වල චීනය තුන්වැනි ස්ථානයේ පසුවන අතර පිලිපීනය 6වැනි තැනත්, තායිලන්තය 7වැනි ස්ථානයේත්, මැලේසියාව 8වැනි ස්ථානයේත් පසුවේ.හොං‍කොං, පිලිපීනය සහ ගුවාම් රාජ්‍යය මේ තරගාවලියේ දී 'ඒ'කාණ්ඩයෙන් තරග වදින අතර 'බී'කාණ්ඩයට දකුණු කොරියාව, තායිලන්තය සහ සිංගප්පූරුව ඇතුළත් වී සිටිති. චීනය,මැලේසියාව සහ කසකස්තානය 'සී'කාණ්ඩය යටතේ තරග වදිති.ශ්‍රී ලංකා සංචිතය – ෆසීල් මරිජා (නායක), දිලිප් සෙල්වම්, නයිජල් රත්වත්තේ, චූල සුසන්ත, ශෙනාල් ඩයස්, සජිත් සාරංග, සයුරු ඇන්තනී, දිනූෂ චතුරංග, විශ්වමිත්‍ර ජයසිංහ, ශ්‍රීනාත් සූරියබණ්ඩාර, සාලිය කුමාර සහ සාලිය හඳපාන්ගොඩ -බෙන් ගොලින්ස් (පුහුණුකරු), කර්නල් මොහාන් රත්නායක (කළමනාකරු), අමිත් ජයසේකර (භෞතචිකිත්සක).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=s1210314</link>
    <topic>වෙළෙඳසේවා බැඩ්මින්ටන් සමස්ත ශූරතාවහැටන් නැෂනල් බැංකු කණ්ඩායමට</topic>
    <author/>
    <content>වෙළෙඳසේවා බැඩ්මින්ටන් සංගමය 29වැනි වරටත් මෙහෙයවනු ලබන ‘ලී නින්’ වෙළෙඳසේවා විවෘත බැඩ්මින්ටන් තරගාවලියේ සමස්ත ශූරතාව දිනාගැනීමට හැටන් නැෂනල් බැංකු කණ්ඩායම සමත්විය.ගල්කිස්ස සාන්ත ‍තෝමස් විද්‍යලයීය ක්‍රීඩා සංකීර්ණයේ දී පසුගියදා පැවැති මේ තරගාවලියේ දී පිරිමි සහ කාන්තා ඒකල සහ යුගල අනුශූරතා සමග මිශ්‍ර යුගල ශූරතාව අත්කර ගැනීමට හැටන් නැෂනල් බැංකු පිලට හැකිවිය.මේ තරගාවලියේ පිරිමි ඒකල ශූරතාව දිනාගනු ලැබුවේ ජාතික බැඩ්මින්ටන් ශූර නිලූක කරුණාරත්න විසිනි. කාන්තා ඒකල ශූරතාව හිමිවූයේ සෙලාන් බැංකුව නියෝජනය කළ ප්‍රවීණ ක්‍රීඩිකා චන්ද්‍රිකා ද සිල්වාටය.පිරිමි ඒකල අවසන් තරගයෙන් මැක්ලරන්ස් සමූහ ව්‍යාපාරය නියෝජනය කළ නිලූකට පරාජය වූ ඔහුගේම සොයුරු හැටන් නැෂනල් බැංකුව නියෝජනය කළ දිනූක කරුණාරත්න අනුශූරතාව දිනාගත් අතර කාන්තා ඒකල අවසන් තරගයේදී චන්ද්‍රිකාට පරාජය වෙමින් අනුශූරිය වූයේ හැටන් නැෂනල් බැංකුව නියෝජනය කළ නදීෂා ගයාත්‍රිය.එම කණ්ඩායමේ දිනූක කරුණාරත්න සහ නදීෂා ගයාත්‍රී මිශ්‍ර යුගල ශූරතාව අත්කරගත්හ. අනුශූරතාව හිමිවූයේ සම්පත් බැංකුවේ තිළිණි ජයසිංහ සහ හසිත් චානකටය.පිරිමි යුගල ශූරතාව දිනාගනු ලැබුවේ නිලූක කරුණාරත්න සහ ලක්ෂාන් සිල්වාය.අනුශූරතාව දිනූක කරුණාරත්න සහ ඉමික එදිරිසූරියට හිමිවිය. එහි කාන්තා ශූරතාව චන්ද්‍රිකා ද සිල්වා සහ තිළිණි පරණවිතාන (සෙලාන් බැංකුව) දිනාගත් අතර අනුශූරතාව නදීෂා ගයාත්‍රී සහ මධූෂා දිසානායක (හැටන් නැෂනල් බැංකුව) දිනාගත්හ.කාන්තා පළඟ ශූරතාව තිළිණි ගුණතිලක (නේෂන්ස් ට්‍රස්ට් බැංකුව) දිනාගත් අතර අනුශූරතාව එම කණ්ඩායමේ ම උපේක්ෂා ‍‍ෆොන්සේකාට හිමිවිය. පළඟ පිරිමි ශුරතාව දිනාගනු ලැබුවේ ප්‍රභාත් ඉන්ද්‍රජිත් ( ජාතික සංවර්ධන බැංකුව) විසිනි. එහි අනුශුරතාව තිමිර බෙන්තොටගේ (සෙලාන් බැංකුව) දිනාගත්තේය.පිරිමි ඒකල සහ යුගල, කාන්තා ඒකල සහ යුගල, මිශ්‍ර යුගල, අවුරුදු 40න් ඉහළ පිරිමි ඒකල සහ යුගල, අවුරුදු 35න් ඉහළ කාන්තා ඒකල සහ යුගල,අවුරුදු 50න් ඉහළ ප්‍රවීණයන් සඳහා වෙන්වූ ඒකල සහ යුගල, පිරිමි සහ කාන්තා පළඟ ශූරතා ආදි තරග ඉසව් 13ක් මෙවර තරගාවලියට ඇතුළත් වූ අතර වෙළෙඳ ආයතන 49ක් නියෝජනය කරමින් ක්‍රීඩකයෝ 275ක් සහ ක්‍රීඩිකාවෝ 75ක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=s1210315</link>
    <topic>ජාතික තරුණ සේවා සභාවටජූඩෝ රන් පදක්කම් 2ක්</topic>
    <author>වේහැල්ලේ පියතිලක මහරගම විශේෂ</author>
    <content>ශ්‍රී ලංකා ජූඩෝ සම්මේලනය සංවිධානය කළ කැනේඩියානු මිත්‍රත්ව අභියෝග ශූරතා ජූඩෝ තරගාවලියේදී ජාතික තරුණ සේවා සභාව නියෝජනය කළ ක්‍රීඩක ක්‍රීඩිකාවන් රන් පදක්කම් දෙකක් , රිදී සහ ලෝකඩ පදක්කම බැගින් දිනා ගැනීමට සමත්වුහ.කොළඹ සුගතදාස ක්‍රීඩාංගණයේදී පසුගියදා පැවැති තරගාවලියේ ජාතික තරුණ සේවා ජූඩෝ සංචිතයෙන් ඉදිරිපත්වු කේ.ශෂික රාධික පෙරේරා කි.ග්‍රෑ 66 තරගයේ රන් පදක්කමත්, දිනුෂා හර්ෂනී සිරිවර්ධන කි.ග්‍රෑ 44 තරග‍යේ රන් පදක්කමත් හිමිකර ගත් අතර ඒ.ධනුෂ්කා කි.ග්‍රෑ 44 රිදී පදක්කම සහ අනුෂ්කා සඳරුවනි කි.ග්‍රෑ 63 ‍ලෝකඩ පදක්කමත් හිමිකර ගත්හ.තරගාවලියේදී පිරිමි කි.ග්‍රෑ.50, 55,60,66,73,81,90,100ට වැඩි ලෙසත් කාන්තා කි.ග්‍රෑ‍.44,48,52,57,63,70 හා ඊට වැඩි බර පංති යටතේ තරග පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=s1210316</link>
    <topic>මාතලේ රාජ්‍යසේවා ක්‍රීඩා ශූරතාව මාතලේ පොලිසිය දිනා ගනී</topic>
    <author>අශෝක බණ්ඩාර මාතලේ දිසා විශේෂ</author>
    <content>මාතලේ දිස්ත්‍රික් රාජ්‍ය සේවා ක්‍රීඩා උලෙළේ සමස්ත ක්‍රීඩා ශූරතාව දිනාගැනීමට මාතලේ පොලිස් ක්‍රීඩා පිල සමත්විය. සමස්ත ක්‍රීඩා උලෙළේ ඔවුන් ලකුණු 75ක් රැස්කළ අතර ලකුණු 25බැගින් ලබාගත් මාතලේ නගරසභාව, උකුවෙල ප්‍රාදේශීය ලේකම් කාර්යාල පිල සහ ගලේවෙල ප්‍රාදේශීය ලේකම් කාර්යාල පිල සමත් විය.මලල ක්‍රීඩා සමස්ත පිරිමි ශූරතාව මාතලේ පොලිස් කණ්ඩායමටත්, සමස්ත කාන්තා ශූරතාව යටවත්ත ප්‍රාදේශීය ලේකම් කාර්යාලයීය කණ්ඩායමටත් හිමිවිය.මේ ක්‍රීඩා උලෙළේ වොලිබෝල් කාන්තා සහ පිරිමි ශූරතා සහ නෙට්බෝල් ශූරතා අත්කරගැනීමට මාතලේ පොලිස් ක්‍රීඩා පිල සමත්වීම විශේෂ සිදුවීමකි.දක්ෂතම වොලිබෝල් ක්‍රීඩකයා ලෙස මාතලේ පොලිස් පිලේ එස්.බී.ඒකනායක සම්මාන දිනූ අතර දක්ෂතම ක්‍රීඩිකාව‍ට හිමි සම්මානය දිනාගැනීමට සෞඛ්‍යසේවා අධ්‍යක්ෂ කාර්යාලයීය කණ්ඩායමේ විශාඛා දමයන්ති සමත්වූවාය.දක්ෂතම නෙට්බෝල් ක්‍රීඩිකාව ලෙස මාතලේ පොලිස් ක්‍රීඩා පි‍ලේ නාලිකා විජේසිංහ සම්මාන දිනාගත්තාය.ග‍ලේවෙල ප්‍රාදේශීය ලේකම් කාර්යාලීයිය කණ්ඩායම ක්‍රිකට් ශූරතාව හිමිකරගත් අතර දක්ෂතම ක්‍රීඩකයා ‍ලෙස එම කණ්ඩායමේ එච්.එම්.පී.ජී. සූරියබණ්ඩාර සම්මාන ලැබීය. එල්ලේ පිරිමි ශූරතාව දිනාගැනීමට මාතලේ මහනගරසභා පිල සමත්විය.දක්ෂතම ක්‍රීඩකයා ලෙස එම කණ්ඩායමේ පී.මනෝහරන් සම්මාන දිනූ අතර කාන්තා ශූරතාව දිනූ රත්තොට ප්‍රා‍දේශීය ලේකම් කාර්යාලයීය කණ්ඩායමේ කුමුදු රංජනී සම්මාන දිනාගත්තාය.මාතලේ බර්නාඩ් අලුවිහා‍රේ ක්‍රීඩාංගණයේ පසුගියදා පැවැති මේ ක්‍රීඩා උලෙළේ සමාරම්භක උත්සවය ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් පැවැති අතර සමාප්ති උලෙළ සහ ජය‍ සංකේත ප්‍රදානය මාතලේ දිසා ලේකම් හෙලන් ඒ.මීගස්මුල්ල මහත්මියගේ ප්‍රධානත්වයෙන් පැවැත්විණි.ක්‍රීඩා උලෙළේ දක්ෂතම ක්‍රීඩක ක්‍රීඩිකාවන් මෙසේය.අවුරුදු 35න් ඉහළ පිරිමි- පී.ජී.එස්.‍එස්.කේ.රංජිත් (පල්ලේපොළ ප්‍රා‍.ලේ.පිල), කාන්තා - එච්.ඩී‍.ප්‍රියංගිකා දමයන්ති (යටවත්ත ප්‍රා.‍ලේ.පිල), අවුරුදු 35 – 40 අතර පිරිමි - සී.බී.විජේකෝන් (උකුවෙල ප්‍රා.ලේ.පිල), කාන්තා - ඒ.ජී.එන්.පී.ධර්මදාස (සෞඛ්‍ය සේවා අධ්‍යක්ෂ කාර්යාලයීය පිල), අවුරුදු 40 – 45 අතර පිරිමි - කේ.පී.එස්.පී. විජේරත්න ( විල්ගමුව ප්‍රා.ලේ.පිල), කාන්තා - කුසුමලතා දිසානායක ( රත්තොට ප්‍රා.ලේ.පිල), අවුරුදු 45 – 50 අතර පිරිමි - සමන් කරුණාරත්න ( නාඋල ප්‍රා.ලේ. පිල), කාන්තා - නාලිකා විජේසිංහ ( මාතලේ පොලිසිය), අවුරුදු 50 – 55 අතර පිරිමි - සොලමන් ඩයස් බණ්ඩාරනායක ( මාත‍ලේ මහනගර සභාව ), කාන්තා - ඒ.එම්.කේ.පී.කේ. අතපත්තු ( නාඋල ප්‍රා.ලේ.පිල), අවුරුදු 55 -60 අතර පිරිමි - ඒ.විලියම් (මාතලේ මහනගර සභාව), කාන්තා - ඩී.එම්. දසනායක ( මාත‍ලේ මහනගර සභාව).</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=f1210311</link>
    <topic>විපක්ෂයේ ජනතාවාදය; රෙද්ද පල්ලෙන් බේරෙනවා!</topic>
    <author>සාකච්ඡා කළේ ජයසිරි මුණසිංහ</author>
    <content>දුප්පත්කම දුරුකොට, රටේ සංවර්ධනයක් ඇතිකිරීමට විශාල දිරියක් ලබා දෙන දිවි නැඟුම පනත ශ්‍රී ලංකා ඉතිහාසයේ ඉදිරිපත් වූ වඩාත්ම ජනතාවාදී පනත යැයි ඇමැති රංජිත් සියඹලාපිටිය මහතා පවසයි. දිවි නැඟුම පනත ජනතාවට බලපාන ආකාරය පිළිබද කළ සංවාඳයකි මේ.* දිවි නැඟුම පනතේ ආරම්භය ගැන කතා කරමින් අපි ඉදිරියට ගියොත් හොඳයි. කොහොමද? එය සිදු වුණේ?ජනාධිපති මහින්ද රාජපක්‍ෂ මැතිතුමා වසර 2005 නොවැම්බර් 17 වැනිදා පැවැති ජනාධිපතිවරණයට එදා අගමැතිවරයා ලෙස ඉදිරිපත් වුණා. එදා එතුමා “මහින්ද චින්තනය” ඉදිරිපත් කළා. ඊට පස්සේ 2010 ජනවාරි 26 වැනිදා නැවත වතාවක් එතුමා ජනාධිපතිවරණයට මුහුණ දුන්නා. එදා එතුමා “මහින්ද චින්තන ඉදිරි දැක්ම” ජනතාව හමුවේ තැබුවා.මේ අවස්ථා දෙකේදී ම වාගේ ම 2012 වසරේ අයවැය වාර්තාවෙනුත් එතුමා කිව්වේ, සමෘද්ධි ව්‍යාපාරය වඩාත් සුරක්‍ෂිත කොට ඉදිරියට ගෙන යෑමට කටයුතු කරන බවයි. ඊට ආර්ථික සංවර්ධන ඇමැතිතුමා බැසිල් රාජපක්‍ෂ මැතිතුමා වැඩි දායකත්වයක් ලබා දී කැබිනට් මණ්ඩලයේ අනුමැතිය ඇතිවයි මේ පනත පාර්ලිමේන්තුවට ඉදිරිපත් කිරීමට කෙටුම්පත් කළේ.* සමෘද්ධි ව්‍යාපාරය ශක්තිමත් කොට ඉදිරියට ගෙන යනවා කියන්නේ කුමක් ද?සමෘද්ධි ව්‍යාපාරය අපේ රටේ ක්‍රියාත්මක වන්නේ 1995 අංක 30 දරන ශ්‍රී ලංකා සමෘද්ධි අධිකාරි පනතෙන් ලබා දුන් බලතලවලට අනුවයි. ඒ බලතලවලට වඩා නෛතික භාවයෙන් වැඩි වැඩසටහනක් දිවි නැඟුම සංවර්ධන දෙපාර්තමේන්තුව පිහිටුවීමෙන් පසු රටේ සිදු කිරීම අපේ බලාපොරොත්තුවයි.* සමෘද්ධි බැංකුවල මූල්‍ය පාලනය පිළිබඳව වඩාත් වැඩි අවධානයක් මේ පනතින් රජය බලාපොරොත්තු වෙනවා ද?නිවාර්යයෙන් ම ඔව් දැනට ක්‍රියාත්මක සමෘද්ධි බැංකුවල මූල්‍ය පාලනය, අලුතින් බැංකු පිහිටුවීම යනාදියට වඩා ශක්තිමත් නීතිරීති රාමුවක් නව පනතින් හඳුන්වා දී තිබෙනවා. මේ පනතේ ඉතා හොඳින් බොහෝම පැහැදිලිව සඳහන් කර තිබෙනවා, බැංකුවේ අධ්‍යක්‍ෂ මණ්ඩලයට මුදල් අමාත්‍යාංශයේ, ශ්‍රී ලංකා මහ බැංකුවේ, නියෝජිතයෝ ඇතුළත් වෙනවා. මීට පෙර එවැනි නියෝජනයක් මෙහි තිබුණේ නැහැ.මේ නිසා මේ මුදල් පරිපාලනය, කළමනාකරණය ගැන වඩාත් සොයා බලන්න පුළුවන්කම ලැබෙනවා.* නව පනතින් සමෘද්ධි බැංකුවල හා සමෘද්ධි සංගම්වල අරමුදල් විෂය භාර ඇමැතිතුමාට ඕනෑ ඕනෑ විදිහට පරිහරණය කරන්නට ඉඩක් ලැබෙනවාද?කොහොමත්ම නැහැ. ඇත්තට ම සමෘද්ධි බැංකුවල, සමිතිවල මුදල් කිසිම විටෙක විෂය භාර ඇමැතිවරයාට ඕනෑ ඕනෑ විදිහට පාලනය කරන්න බැහැ. ඊට ඉඩ දීමක් මෙයින් සිදුවන්නේ ම නැහැ.ජනතාවගේ මුදල් ගසාකන්නට හැකි වෙනවා කියා බොරු, දුෂ්ට චෝදනා නඟමින් විපක්‍ෂය මේ ජනතාවාදී පනත ගෙන ඒම වැළැක්වීමට ක්‍රියා කරනවා. පනතින් සිදුවන්නේ රටේ පොදු ජනතාවගේ යහපත උදා වීමයි. ඊට එරෙහිවීම අද විපක්‍ෂයේ කාර්යභාරය වෙලා. මේ පනත ගෙන එන විට තදින්ම කලබල වෙලා ඉන්නේ සැබෑ ජනතා හිතවාදී පිරිස් නොව, ජනතාවගේ දුක, කඳුළ වෙනුවෙන් බොරුවට කඳුළු හෙළන ඊනියා දුක්ගන්නාරාළලායි.* විපක්‍ෂය මේ පනතට මෙතරම් විරුද්ධ ඇයි?මේ පනතින් ඇත්තටම සිදුවන්නේ ශ්‍රී ලංකා සමෘද්ධි අධිකාරිය, දක්‍ෂිණ සංවර්ධන අධිකාරිය, උඩරට සංවර්ධන අධිකාරිය යන අධිකාරි තුනයි. සමෘද්ධි කොමසාරිස් ජනරාල් දෙපාර්තමේන්තුවයි, උඩරට ගැමි පුනරුත්ථාපන දෙපාර්තමේන්තුවයි යන ආයතන පහ ඒකාබද්ධ වීමයි. ඉන් ඒවායේ සේවය කළ සේවකයින්ට රජයේ විශ්‍රාම වැටුප් සහිත ස්ථිර රැකියා අවස්ථාව උදා වෙනවා.ප්‍රතිලාභීන් ලක්‍ෂ 16 කට 18 කට සෙත ලැබෙනවා.එකම සමෘද්ධි ප්‍රතිලාභියෙකුගේවත් හිමිකම් අහිමි වන්නේ නැහැ. ප්‍රතිලාභ කපන්නේ නෑ. ඒවාගේමයි සමෘද්ධි නිලධාරියාගේ අයිතිවාසිකම් සුරක්‍ෂිත වෙනවා.මෙවන් සුබවාදී අනාගතයක් රටේ පොදු ජනතාවට අත්වන විට ගමේ ගිහින් දේශපාලනය කරන්න තමන්ට පිරිස් නැතිවෙයි කියලා විපක්‍ෂය අද හොඳටෝම බයවෙලා. ගමට ගිහින් ජනතාව දිනාගන්න බැරි බංකොළොත් දේශපාලන පක්‍ෂවල පිරිස් මේ ජනතාවාදී පනත ගෙන එන එක වැළැක්වීමට අභූත චෝදනා නඟනවා. ඉන් පැහැදිලියි මේ අයට කොතරම් නම් පීඩනයක් දැනිලාද? කියලා.මෙතැන හරි අපූරු වැඩක් සිදුවෙනවා.* පනතට විරුද්ධ වන අය කරන අපූර්ව වැඩ මොනවාද?එදා “යළි පුබුදමු ශ්‍රී ලංකා” වැඩපිළිවෙළේ 121 වැනි පිටුවේ තිබුණේ සමෘද්ධි නියාමකයින් 24000 ක් දෙනා හා කළමනාකරුවන් 15000 ක් ‍ෙදනා හා ප්‍රතිලාභීන් අඩු කිරීමක් කරනවා කියලයි. එසේ කී එක්සත් ජාතික පක්‍ෂය අද මේ දිවි නැඟුම පනතට විරුද්ධ වෙනවා මේ පනත හරහා පිහිටුවන දෙපාර්තමේන්තුව මඟින් රාජ්‍ය සේවයට 27000 ක් දෙනා එක්වීම දරාගන්න බැරිව. ඒවාගේම එදා දරිද්‍රතාවය සියයට 25 – 28 මට්ටමේ තිබුණේ.අද සියයට 8 අඩුවෙලා. මේ දේ දරාගන්න බැරිව මේ පනතට විරුද්ධ වීම අපට නම් ප්‍රහේළිකාවක්. මේ අය ජනතාවාදී පිරිස් ද කියා වේලාවකට සිතෙනවා.ජනතා විමුක්ති පෙරමුණ මේ පනතට විරුද්ධ වෙන්නේ රටේ අඩුපාඩුකම් ඇති ජනතාව ඉන් ඉවත් වීම මේ පනතින් සිදුවන නිසයි. මේ පනතින් බලගැන්වෙන්නේ රටේ දුප්පත් ජනතාවයි. දුප්පත් ජනතාව බලගැන්වෙන්නේ දියුණු වෙන්නයි. ජනතාව දියුණු ආර්ථික, සාමාජීය මට්ටමක් අත්කර ගන්නා විට ජ. වි. පෙරමුණට පැවැත්මක් නැහැ. ඔවුන් ඒ නිසා මේ පනතට බයයි.* ආණ්ඩුව මෙවන් පනතක් ගෙන ඒමට මෙතරම් වෙහෙස වන්නේ ඇයි?අපි ජනතාවාදී ආණ්ඩුවක්. ජනතාවාදී ආණ්ඩුවක වගකීම ජනතාවට යහපත උදා කිරීමයි. අපි ඒ සඳහා මේ පනත පමණක් නොව ඕනෑම පනතක් ගෙන ඒමට සූදානම්. අපිට පාර්ලිමේන්තුවේ තුනෙන් දෙකක බලයක් තිබෙන ආණ්ඩුවක්. අපිට ඕනෑ නම් මේ පනත හදිසි පනතක් ලෙස ගේන්න පුළුවන්කම තිබ්බා. නමුත් වඩාත් ප්‍රජාතන්ත්‍රවාදී ආකාරයට අපි මේ පනත ගෙන ඒමට තරම් නිහතමානී වුණා. ප්‍රජාතන්ත්‍රවාදය රැකගැනීමට ක්‍රියා කළා.* මේ පනත හරහා රටේ, ගමේ දැනට ක්‍රියාත්මක ඇතැම් ප්‍රජා මූල සංවිධානවලට පැවැත්මක් නැති වෙනවාද?නැහැ. එහෙම වෙන්නේ නෑ. අදටත් අපේ රටේ ඈත පිටිසර ගම්වල පහසුකම් නංවන්න ඇතැම් ප්‍රජා මූල සංවිධාන ක්‍රියාත්මක වෙනවා. මේවායින් සේවයක් වෙනවා. මේ නිසා මෙම සේවා කිසිම ආකාරයකින් නතර කිරීමට නව පනතින් සිදුවන්නේ නෑ. මේ කවුරුත් ඉතා හොඳින් බලගැන්වීමක් ඇතිව ජනතාවට සේවය කරන්නට කටයුතු කරන්න ඕනෑ කියන හඬ ගමේ ඇතිවෙනවා. ජනතාවට සේවය කරන ආයතනවල පහසුකම් පවා නව දෙපාර්තමේන්තුව සමඟ කතාබහ කොට ලබාගත හැකියි.* වසර 2013 සඳහා ඉදිරිපත් කරන අයවැයේ හැඩරුව කොහොමද?තිරසාර සංවර්ධනයකට මඟපාදන යෝජනා මේ අයවැයේ තිබෙනවා. ජනාධිපතිතුමා ජනතාවට ලෙන්ගතු නායකයෙක්. ජනතාවගේ ආදරය දිනූ නායකයෙක්. එතුමා නායකත්වය දරන ආණ්ඩුවෙන් ජනතාවට සහන ලැබෙනවා කියා අමුතුවෙන් කියන්නට උවමනාවක් නැහැ.කොතරම් අර්බුද, පීඩන ආවත් කෙටි කාලීන, මැදි කාලීන හා දීර්ඝ කාලීන සංවර්ධන යෝජනා රැසක් සහිත අයවැය අටක් ජනාධිපතිතුමා ඉදිරිපත් කළා.එදා බලයට ආ මුල්ම අවස්ථාවේ රටේ අයවැයක් ඉදිරිපත් කරලා තිබ්බේ. ඒ අයවැය වෙනුවට බලයට ආ පළමු දිනයෙන් පස්සේ අලුත් අයවැයක් අතිගරු ජනාධිපතිතුමා ගෙනාවා. ඒ තමන්ගේ වැඩපිළිවෙළ ක්‍රියාත්මක කරන්නට වසරක් බලා ඉන්නට පුළුවන්කම තිබෙද්දීයි. ජනතාවට සහන දෙන්න පැකිලෙන්නේ නැති නායකයෙක් යටතේ අයවැයෙන් අනිවාර්යයෙන්ම ජනතාවට සහන ලබා දෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=f1210312</link>
    <topic/>
    <author>තිලානි ශානිකා විතානාච්චි ඡායාරූපය - විමල් කරුණාතිලක</author>
    <content>සිළුමිණ පුවත්පතෙහි පුන්කලස සාහිත්‍ය අතිරේකයේ ප්‍රධාන සංස්කාරිකා සුමුදු චතුරාණි ජයවර්ධනගේ නවත ම කෘතිය වියත් මුවදොර යි. පුන්කලස අතිරේකය සංස්කරණය කළ සංස්කාරකවරු අතරින් ළාබාල සංස්කාරිකාව වන ඇය මේ වන විට කැලණිය විශ්වවිද්‍යාලයේ ජනසන්නිවේදන විශේෂවේදී උපාධිය හදාරා ඒ විශ්වවිද්‍යාලයෙන්ම සමාජ විද්‍යාපති පශ්චාත් උපාධිය ද හිමි කරගෙන තිබේ. සුමුදු ගේ මේ කෘතියෙහි ඇතුළත් වන්නේ් වියතුන් තිස් දෙනෙකු සමඟ කරන ලද සංලාප යි. මේ ‘වියත් මුවදොර’ කෘතිය පිළිබඳ ඈ සමඟ කළ සංවාදයකි.* පසුගියදා පාඨකයන් අතට පත්වුණු ‘වියත් මුවදොර’ සාහිත්‍ය කෘතිය පිළිබඳ යමක් පැවසුවහොත්,මේ කෘතියේ තිබෙන්නේ මා අවුරුදු තුනක් තිස්සේ සිළුමිණ පුවත්පතට කරන ලද සංලාපවල එකතුවක්. ඒ සඳහා ආචාර්ය, මහාචාර්යවරුන් ඇතුළු සාහිත්‍යධරයන් විසින් එක් එක් කාලවකවානුවල දී දැරූ මතවාද ඊට ඇතුළත්. මෙහි විශේෂත්වය වන්නේ ශ්‍රී ලංකාවේ ජ්‍යෙෂ්ඨතම පිරිසක් මීට සහභාගි වී සිටීමයි. මේ සංලාපයන්හි දී කවිය, ගීතය, නාට්‍ය, නවකතාව, කෙටි කතාව, විචාරය ආදී අංශයන් ඔස්සේ ඔවුන් කරුණු දක්වා තිබෙනවා.සමහර කාලවලදී ඔවුන් දැරූ සමහර මතවාද මේ වන විට ඔවුන් විසින් ම ඛණ්ඩනය කිරීම මෙහි ඇති අනෙක් විශේෂත්වයයි. ඒකයි මෙය වාද ප්‍රතිවාද මණ්ඩපයක් වන්නේ.* සමාජයේ සෑම අංශයක් කෙරෙහිම මිලක් නියම වූ සමයකයි ඔබ සාහිත්‍ය කෘතියක් සමාජගත කරන්නේ. ඒ ගැන ඔබ දරන මතය කුමක් ද?‘අද තිබෙන්නේ වානිජවාදී, අනුකාරකවාදී සමාජයක්. මෙහිදී ශාස්ත්‍රීය මාතවාදවලට නියමිත මිලක් ගැන අපට තක්සේරුවකට පැමිණෙන්න බැහැ. ඇත්ත ම කියනවා නම් එක්තරා සීමිත පිරිසක් අතර පමණයි ශාස්ත්‍රීය දේ හුවමාරු වන්නේ. ඒ නිසා මෙය දීර්ඝකාලීන ව ආර්ථික වශයෙන් ප්‍රතිලාභයක් ගෙන දෙන්නා වූ කාර්යයක් නෙවෙයි. අපේ රටේ සාහිත්‍යධරයන් කිසිම කාලයක පොහොසතුන් නොවෙයි. ඔවුන් පොහොසත් වුණේ දැනුමෙන්.සමාජයට කළ මෙහෙවරෙන්.මාර්ටින් වික්‍රමසිංහ, පියසේන නිශ්ශංක වැනි අයට තිබුණේ පාරම්පරික උරුමයන්. සයිමන් නවගත්තේගම, සුගතපාල ද සිල්වා වගේ වියතුන් ගත්තොත් ඔවුන්ට කියලා ගෙයක් දොරක් හදා ගත්තේවත් නෑ. මේ අය සාහිත්‍යයෙන් උපයා ගත් දෙයක් නෑ. එසේවූවා කියා ඔවුන් දැරූ ශාස්ත්‍රීය මතවාද කිසිම දවසක මිල කරන්න උත්සාහ ගත්තේ නෑ. සමාජගත කරන්නයි උත්සාහ ගත්තේ. අදටත් සාහිත්‍ය මතවාදවලට තිබෙන්නේ වෙන ම වටිනාකමක්. ඒක මිල මුදල්වලින් වෙන් කරන්න හැකි වටිනාකමක් නෙමෙයි.* වත්මන් පරපුරට අපේ චිරන්තන ගද්‍ය, පද්‍ය, සාහිත්‍ය පිළිබඳ අවබෝධයක් නැති වගයි පෙනී යන්නේ. මේ සංලාපවලින් ඒ කාරණය වැඩි වශයෙන් අවධාරණයට ලක්කර තිබෙනවා. ඒ පරපුර නියෝජනය කරන්නියක් විදියට මේ පිළිබඳ ඔබේ අදහස කුමක් ද?ඕනෑම සංස්කෘතියකට මූලයක් තිබෙනවා. ජාතක පොත, බුත්සරණ, අමාවතුර, සන්දේශ කාව්‍ය, ගුත්තිල කාව්‍ය වගේ ගද්‍ය, පද්‍ය ආදී පොහොසත් සාහිත්‍යයක් අප සතුයි. ඛේදවාචකය වෙන්නේ නව පරපුරේ බහුතරයක් මෙවන් කෘති තිබෙනවාද කියන කාරණයවත්නොදන්නා කමයි. අද බහුතරය අමාවතුර කියන්නේ වතුරක් ද කියලා අහන මට්ටමේ අයයි. වර්තමාන විචාරකයන් ගත්තත් ඔවුන් බොහොමයක් යුරෝපයට යනවා විවිධ මතවාද සොයාගෙන.ඉන්ද්‍රජාලික යථාර්ථවාදය, මායා යථාර්ථවාදය සොයාගෙන යන මේ අය අපේ ජාතක පොත ඇතුළේ මේ සියල්ල තිබෙනවා කියන කාරණය තේරුම් ගෙන නෑ. ඔවුන් ඒවා අධ්‍යයනය නොකරයි යුරෝපයට යන්නේ. මේවා අධ්‍යයනය කරන පිරිසක් අප අතර සිටිනවා. අද වන විට සුනන්ද මහේන්ද්‍රයන්, පාතේගම ඤානිස්සර හිමි වගේ විද්වතුන්, සිනමාව, විද්‍යුත් මාධ්‍ය පැත්තෙන් ගත්තොත් සුනිල් ආරියරත්න වැනි ප්‍රමුඛ විද්වතුන් පිරිස මේවා සොයාගෙන යන බවක් පෙනෙනවා. ඒත් සමඟ ම නව පරපුර මීට වඩා අපේ සම්පත් පිළිබඳ උනන්දු වුණා නම් කියලා හිතෙන්නේ මෙතැනදියි. මේ වන විට බටහිරින් මේවා හොයා ගෙන එන පිරිසක් ඉන්නවා.කොයියෝගේ පොත් කියවන අපට හිතෙන දෙයක් වෙන්නේ අපි මේ කියවන්නේ බුදු දහමේ ආලෝකය ද කියලා. අපේ දේශය පසුකර අප යුරෝපයට යනකොට, අපේ මූලයන්වල තිබෙන්නා වූ වටිනාකම හඳුනාගත් ඔවුන් දැන් දැන් පෙරදිගට එනවා. ඉතිං ඇයි අපි අපේ දේවල්වලින් ප්‍රයෝජන ගන්නේ නැත්තේ කියන ගැටලුව මට තිබෙනවා. මම මේ සංලාපවලින් උත්සාහ ගත්තේ මේ කියූ කාරණා සමාජගත කරන්නයි. මේවායේ තිබෙන්නා වූ වටිනාකම නව පරපුරට හඳුන්වා දෙන්නයි.* අද අනුකාරකවාදී පිරිසක් බිහිව තිබෙන්නේ පෙර පරපුරෙන් විධිමත් මඟ පෙන්වීමක් නොලද නිසා ද?අපිව 80 දශකයටයි අයත් වෙන්නේ. අක් මුල් නැති පරම්පරාවක් ලෙසයි අප මතු වන්නේ. 77 විවෘත ආර්ථිකයත් එක්ක කිසිම බාධාවකින් තොරව සියල්ල ගසාගෙන ආවා. මේ සියල්ල අපි භාර ගත්තා විනා හොඳ ද නරක ද කියන විග්‍රහයක් අපට තිබුණේ නෑ. ඒකට හේතුවක් තිබෙනවා. මේ ප්‍රවාහ අපේ රටට ගලාගෙන එන අවස්ථාවේදී ඉන් ආරක්ෂාවීමේ වටපිටාවක් පෙර පරම්පරාව නිර්මාණය කර දිය යුතුව තිබුණා. සම්පූර්ණයෙන්ම නැහැ කියන්න බැහැ. නමුත් වඩාත් බර වෙන්නේ ඒක නොකළා කියන පැත්තටයි.මම ඔවුන්ට චෝදනාවක් කරනවා නෙමෙයි. අපි අපේ පෙර පරම්පරාව ගැන කතා කරනවා. මහාචාර්ය මීගස්කුඹුරයන්ගේ, මහාචාර්ය තිස්ස කාරියවසම්ගේ, මහාචාර්ය සුනිල් ආරියරත්නයන්ගේ, මහාචාර්ය ජෙ.බී.දිසානායකයන් ගේ දැනුම පිළිබඳ කතා කරනවා. ඔවුන් මොන තරම් බුද්ධිමතුන් ද කියලා කතා කරනවා. ඒ අය බුද්ධිමතුන් කළේ කවුද යන්නත් අපට මෙහිදී මතකයට නැඟිය යුතුයි.මහාචාර්ය සරච්චන්ද්‍ර, මහාචාර්ය ඩී. ඊ. හෙට්ටිආරච්චි, මහාචාර්ය කේ. එන් ජයතිලක, යක්කඩුවේ ප්‍රඤ්ඤාරාම හාමුදුරුවෝ, මහාචාර්ය ම.ව සුගතපාල ද සිල්වා වගේ අය එතකොට අපගේ මතකයට නැඟෙනවා.මේ අය විසින් සුමට කරන ලද පරම්පරාවක් තමයි අපට වඩා පරම්පරා දෙකකට පමණ ඉහළින් සිටින්නේ. මට ගැටලුවක් තිබෙන්නේ මේ ප්‍රවාහ ගලාගෙන එද්දි, අපේ පරම්පරාව ආරක්ෂා කර ගැනීමට නිසි වැට කඩුල්ලක් විදියට ඔවුන් ක්‍රියාත්මක වුණා ද කියලා. ඔවුන් ක්‍රියාත්මක වුණා නම් අපේ පරපුර මේ තරම් ගසාගෙන යන එකක් නෑ කියන හැඟීමක් මට තිබෙනවා. කතා කළ යුතු, එරෙහි විය යුතු අවස්ථාවල දී පවා ඔවුන් නිහඬ ව හිටියා කියලයි මට හිතෙන්නේ.* වසර 30 ක යුද කාලයක් තිබුණු රටක් විදියට ඒ හා සම්බන්ධ සාහිත්‍ය නිර්මාණවල බිහිවීමක් දකින්නට නොලැබෙන තරම්. ඒ බව වඩාත් අපට දැනෙන්නේ රුසියානු සාහිත්‍ය පිළිබඳ විමසීමේදීයි. මේ මතය සම්බන්ධයෙන් ඔබේ අදහස වෙන්නේ?අපි වසර 30 ක යුද්ධයක් පසු කළා. කොළඹ සිටි අපට වඩා උතුරු - නැගෙනහිර සිටිය අපේ සහෝදර ජනතාවට මේ තත්ත්වය වඩාත් දැනුණා. අපේ නිර්මාණකරුවන්ගෙන් වැඩි ප්‍රමාණයක් ඉන්නේ නගරය ආශ්‍රිතවයි. ඔවුන්ට මේ යුද අත්දැකිම් හරියට ග්‍රහණය නොවුණ ද කියන ප්‍රශ්නය මට තිබෙනවා. එක් අවස්ථාවකදී මහාචාර්ය තිස්ස කාරියවසම් මා සමඟ පැවසුවේ යුද්ධය පිළිබඳ අත්දැකීම් ගන්න නම් ඔවුන් යුද බිමට යා යුතු බවයි. වාර්තාකරණයෙන් ඔබ්බට යන්න නම් ඒ යුදබිමේ ටික කාලයක් ජීවත් වෙන්න ඕන කියලා. ලෙනින් කියන්නේ මැක්සිම් ගෝර්කිට රුසියන් විප්ලවයේ කැඩපත කියලා.මේ ප්‍රකාශයෙන් අපට වැටහෙන්නේ යුද්ධයට පිටුපසින් මොනතරම් ශක්තියක්, බලවේගයක් ලෙස සාහිත්‍ය ක්‍රියාත්මක වෙනවා ද කියන එකයි.ඕනැම රටක සංවර්ධනයත් හෝ යුද්ධයත් කියනා කරුණු දෙක ම අධ්‍යාත්මික හා භෞතික කියන ද්විත්ව සංවර්ධනයන්ට බලපානවා. භෞතික සංවර්ධනය කෙරෙන අතරතුර දී සාහිත්‍යධරයන්ගෙන් බලාපොරොත්තු වෙන්නේ අධ්‍යාත්මිත සංවර්ධනයයි. චිංගිස් අයිත්මාතව්, මැක්සිම් ගෝර්කි, තොලොස්තෝයි වැනි රුසියන් විප්ලවය මෙහෙය වූ ලේඛකයන් හිටියා.ඔවුන් ඒ විප්ලවය මෙහෙය වූයේ පෑනෙන්. අයිත්මාතව්ගේ කෘති ගත්තොත් ඒ කියවන කොට අදටත් අපේ ඇස්වලට කඳුළු එනවා. පශ්චාත් යුද වකවානුවක දී ඒ කාලයේ ඇතිවන දහසකුත් මානුෂීය ගැටලු ගැන කතා කරන සාහිත්‍යයක් බිහිවුණේ නැහැ. ඒකට හේතුව වෙන්නේ අපේ ලේඛකයන් අපේ රටට අසීමිත ලෙස ආදරය කරන්න පුරුදු වෙලා නොතිබීමයි. රුසියන් ලේඛකයෝ තමන්ගේ රටේ පයට පෑගෙන වැලි කැටයකට පවා ආදරය කරනවා. හමාගෙන යන සුළඟට පවා ආදරය කරනවා. ඒ ආදරය හා ගෞරවය ඇති වෙනවා නම් ලේඛකයා අතින් බිහි වෙන්නේ අපේ දේවල්. අපේ ජීවිතය පිළිබඳයි ඔවුන් ලියන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>10</month>
      <day>31</day>
    </date>
    <link>http://www.dinamina.lk/2012/10/31/_art.asp?fn=f1210313</link>
    <topic/>
    <author>සාකච්ඡා කළේ - චින්තා රණසිංහ ඡායාරූපය - නිශ්ශංක විජේරත්න</author>
    <content>ජාත්‍යන්තර තලයේදී විද්‍යා ප්‍රබන්ධ සාහිත්‍ය ඉහළ වර්ධනයක් පෙන්නුම් කළ ද, ශ්‍රී ලංකාවේ එවැනි සාහිත්‍යක නැඟීමක් පෙන්නුම් නොකරයි. එම සමාජගත ආකල්පයේ වෙනසක් ඇති කිරීම උදෙසා “මං නිට්ටෑවෙක්“ විද්‍යා ප්‍රබන්ධ නවකතාව රචනා කළ ලේඛක මනෝජ් ප්‍රසන්න රත්නායක මහතා සමත් විය. මෙවර රාජ්‍ය සාහිත්‍ය සම්මාන උළෙලේ දී වසරේ විශිෂ්ටතම නව කථා ප්‍රබන්ධයට හිමි සම්මානය හිමි වීම ඔහුගේ උත්සාහය මල්ඵල ගැන්වීමට සමත් විය. හතු පිපෙන්නාක් මෙන් සාහිත්‍ය මාසය ළං වන විට ලියැවෙන නව කථා පෙළ අතර නිර්මාණාත්මක හා ගුණාත්මක නිර්මාණ බිහිවන්නේ අල්පයකි. සම්මානයට පාත්‍ර වන්නේ ඊටත් අල්පයකි. එවැනි අවස්ථාවක සිය කාලෝචිත චින්තනය සාහිත්‍ය කෙත සාරවත් කරන්නට යොදා ගැනීමට රත්නායක මහතා අදහස් කළේය. මේ ඒ පිළිබඳ කෙරෙන කතා බහකි.* විද්‍යා ප්‍රබන්ධයක් යනු කුමක්දැයි පැහැදිලි කළොත්?විද්‍යා ප්‍රබන්ධයක් යනුවෙන් අදහස් කරන්නේ විද්‍යාත්මකක චින්තනයේ හා සාහිත්‍ය රසාස්වාදයේ සුසංයෝගයෙන් නිර්මාණය වූ අමොද ඵලයක්. මේ පිළිබඳ පෙර අපර දෙදිග නිර්චන රැසක් තිබෙනවා.අයිසැක් ඇසිමොව් කියන විද්‍යා ප්‍රබන්ධකරු අර්ථ දක්වා තිබෙන්නේ විද්‍යාවේ හා තාක්ෂණ විචල්‍යතාවයන්ට මානවයා ප්‍රතිචාර දක්වන අයුරු විස්තර කෙරෙන සාහිත්‍යාංගය විද්‍යා ප්‍රබන්ධය ලෙසයි. “ඉතිහාසයේ ප්‍රබන්ධකරණය මඟින් විද්‍යා ප්‍රබන්ධය ගොඩ නැගේ“ යනුවෙන් අර්ථ දක්වා තිබෙන්නේ ක්‍රිස්ටෝපර් එවන්ස් මහතා.ලංකාවේ හොඳම විද්‍යා ප්‍රබන්ධයට හිමි සාහිත්‍ය සම්මානය දිනා ගත් ලේඛකයා විද්‍යා ප්‍රබන්ධය අර්ථ දක්වා තිබුණේ අලෝකයේ වේගය ඉක්මවන වාහනනයක් හෝ ජීවියෙකු හෝ ගැන නිර්මාණයක දී සඳහන් කිරීම නුසුදුසු බවත් එය විහිළුවක් බවත් ප්‍රකාශ කර තිබුණා.කෙසේ වුවත් විද්‍යා නියම හා මතයන් කාලයෙන් කාලයට වෙනස් වෙනවා. ප්‍රබන්ධයක් කියන්නේ යථාර්ථයම නොවෙයි. මේ නිසා පෙර නොවූ විරූ දේ ගැන හා නව සංකල්ප ගැන සිතන්න විද්‍යා ප්‍රබන්ධකරුවෙක් සමත් විය යුතුයි.* මෙවැනි දුර්ලභ නිර්මාණයක් බිහි කිරීමටත්, එය සම්මානයට පාත්‍ර වීමටත් පාදක වු කරුණු මොනවාද?අපේ රටේ බිහිවන නිර්මාණ අතුරින් ගුණාත්මක නිර්මාණ බිහිවීමේ විශාල අඩුපාඩුවක් තිබෙනවා. විද්‍යා ප්‍රබන්ධයක් යනු කුමක්ද යන්න පිළිබඳ නිශ්චිත අවබෝධයක් බොහෝ දෙනා අතර නැති බව මට වැටහුණා.විද්‍යා ප්‍රබන්ධයක් රස විඳිමට නම් උසස් මට්ටමේ විද්‍යාත්මක දැනුමක් තිබීම ප්‍රබල පිටිවහලක් වෙනවා. එසේ නම් විද්‍යා ප්‍රබන්ධයක් රචනයට හා විනිශ්චයට නම් විද්‍යාත්මක ඥානයක් අත්‍යවශ්‍යයි.එවැනි පොත පත රචනා කිරීමේ පසු බැස්මක් පවතින්නේ විද්‍යාත්මක ඥානයකින් හෙබි පුද්ගල සංඛ්‍යාවේ අඩුවක් තිබේ යැයි ලේඛකයින් අතර විශ්වාසයක් පැවැතීමයි. එවැනි පාඨකයන් බිහි කිරීමටනම්, එවැනි පොත පත ද බිහි විය යුතු බව මගේ හැඟීමයි.* සම්මානනීය ලේඛකයෙකු බවට පත් වන්නට ඔබ පැමිණි ගමන් මඟ ගැන යමක් පැවසුවොත්?මගේ ගම පුත්තලම මදුරන්කුලිය. ලේක්හවුස් ආයතනයේ මාධ්‍යවේදියෙකු ලෙසත්, භාෂා පරිවර්තකයෙක් ලෙසත් මං සේවය කළා.මං අද ලේඛකයෙකු ලෙස ලබා ගෙන ඇති සාර්ථකත්වයේ පසුපස සිටින්නේ ලෙක්හවුස් සභාපති බන්ධුල පද්මකුමාර මහතා බව කෘතඥපූර්වකව මතක් කළ යුතුයි. බන්දුල පද්මකුමාර නමැති සැබෑ මනුෂ්‍යයා නැති නම්, අද මෙවැනි සාහිත්‍ය සම්මානයක් මට හිමි වන්නේ නැහැ. මේ සාහිත්‍ය සම්මානය දිනාගැනීමේ අඩිතාලම දැමුවේ එතුමායි. නැති නම් අද මම ලිපිකරුවෙක් හෝ බිල් ලියන්නෙක්.මම, දැනට කැලණිය විශ්වවිද්‍යාලයේ ප්‍රතිබිම්බ කලා අධ්‍යයන අංශයේ බාහිර කථිකාචාර්යවරයෙක් ලෙස සේවය කරමින් සිටිනවා. ඊට අමතරව සෞන්දර්ය විශ්වවිද්‍යාලයේ බාහිර කථිකාචාර්යවරයෙක් ලෙස සේවය කළා. කැලණිය විශ්ව විද්‍යාලයේ විද්‍යායවේදී උපාධිය, ශාස්ත්‍රපති උපාධිය, දර්ශනපති යන උපාධි හදාරා ආචාර්ය උපාධිය ද හදාරමින් සිටින්නේ.* ඔබේ අනෙකුත් සාහිත්‍ය නිර්මාණ මොනවාද?මෙහිම් නැත් නුරා නවකථාව, පශ්චාත් නූතනවාදය, විශ්ලේෂනාත්මක අධ්‍යනයක්, සංස්කෘතිය හා සාහිත්‍ය විචාරය, සංස්කෘතිය, සන්නිවේදනය හා සිනමාව යන ශාස්ත්‍රීය කෘති උසස් පෙළ ජීව විද්‍යාව, ජෛව විවිධත්වය වැනි විද්‍යා නිර්මාණ. ගෝඩ් ෆාදර් වැනි පරිවර්තන ඇතුළු තවත් කෘති කිහිපයක්.* සම්මාන අපේක්ෂාවෙන් පොත් ලියා පළ කරන ලේඛකයින් රැසක් සිටිනවා. එපමණින් සාර්ථක ලේඛකයෙකු විය හැකි ද?කිසි විටෙකත් බැහැ. ඇතැම් විට පාඨකයාගේ වැඩිම ප්‍රතිචාරය දිනා ගත්තත් සම්මාන නොලබන පොත් රැසක් තිබෙනවා. තම නිර්මාණය හරවත් විය යුතුයි. මේ පොත රාජ්‍ය සම්මාන දිනාගත් අවස්ථාව වෙද්දි, පොතේ අලෙවිය පහළ මට්ටමකයි තිබුණේ. එහෙත් එය සම්මානයට පාත්‍ර වුණා. පොත් ප්‍රදර්ශනය පවත්වා අවසන් වූ පසුවයි මෙවර සම්මාන උළෙල පැවැත්වුණේ. කෙසේ වුවත් හරවත් නිර්මාණ තෝරා ගැනීම පාඨකයා අතේ තිබෙන දෙයක්. පාඨකයා එවැනි නිර්මාණවලට යොමු කිරීම ලේඛකයන්ගේ වගකීමක්. “මම මේ පොත රචනා කරලා පොත පළ කරවාගන්න ග්‍රන්ථ ප්‍රකාශන ආයතන රැසකට ගියා.ඒත් කිසිම කෙනෙක් මේ කෘතිය ඇගයීමකට ලක් කළේ නැහැ. මං ඔවුන්ට තේරුම් කළා විද්‍යා ප්‍රබන්ධයක ඇති වටිනාකම. “විද්‍ය ප්‍රබන්ධ නිර්මාණය වීමේ අඩුවක් තියෙනවා. පොතක් නැති කමටවත් මේ පොත ඇගයීමට ලක් වේවි“ කියලා මම කීවා. ඒත් කිසිදු සුභවාදී ප්‍රතිචාරයක් ලැබු‍ණේ නැහැ. අවසානයේ මගේ ග්‍රන්ථය ප්‍රකාශයට පත් කරන්නට කැමැත්ත පළ කළේ ගොඩගේ පොත් ප්‍රකාශන ආයතනයයි. මගේ විද්‍යා ප්‍රබන්ධය සම්මානනීය කෘතියක් බවට පත් වීමේ ගෞරවය ඔවුන්ට ද හිමි වනවා. අපි හැමෝම ජනතා සේවකයන්. දැනුම සම්පාදනය කිරීමේ උතුම් කර්තව්‍යටයි අපි උර දෙන්නේ. එයට සහයෝගය දීමට ග්‍රන්ථ ප්‍රකාශන ආයතනවලටත් වගකීමක් තිබෙනවා..</content>
  </post></root>