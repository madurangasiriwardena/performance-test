<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n12112613</link>
    <topic>පොලිස් නිල දරුවනටසෞඛ්‍ය සායනයක්</topic>
    <author>සීගිරිය විශේෂ</author>
    <content>මාතලේ දිස්ත්‍රික්කයේ පොලිස් ස්ථාන 10ක සේවයේ යෙදී සිටින සියලු නිල තල දරන පොලිස් නිලධාරීන් වෙනුවෙන් විශේෂ සෞඛ්‍ය සායනයක් (24) දින දවස පුරා දඹුල්ල මූලස්ථාන පොලිසියේදී පැවැත්විණි.වෛද්‍ය සායනයට අමතරව ආහාර පිළිබඳවත්, සෞඛ්‍ය පුරුදු පිළිබඳවත් පොලිසිය දැනුම්වත් කිරීමද මෙහිදි සිදු කෙරුණි.සේවා අවශ්‍යතා මත පොලිස් නිලධාරීන්ට තමන්ගේ සෞඛ්‍ය පිළිබඳව සැලකිලිමත් වන්නට කාලය ප්‍ර‍්‍රමාණවත් නොවීම නිසා රාජකාරී කාලය ඇතුළතදීම එම අයගේ සෞඛ්‍ය තත්ත්වයන් පරීක්ෂා කර බලා ප්‍රතිකාර ලබාදීම මෙහි අරමුණ වූ බව මාතලේ ජ්‍යෙෂ්ඨ පොලිස් අධිකාරී සජීව මැදවත්ත මහතා පැවසීය.මාතලේ දිස්ත්‍රික්කයේ පොලිස් නිලධාරීන් දැඩි උනන්දුවෙන් යුතුව ලෙඩ රෝග පරීක්ෂාවට පැමිණ සිටිනු දැක ගත හැකි විණි.පොලිස් සෞඛ්‍ය අංශයේ වෛද්‍යවරු සහ දඹුල්ල රෝහලේ වෛද්‍යවරු මේ අවස්ථාවට පැමිණ සිටියහ.මධ්‍යම පළාත් නියෝජ්‍ය පොලිස්පති පී.එම්. එම්.පී.බී. පෙරමුණේ මහතා, මාතලේ ජ්‍යෙෂ්ඨ පොලිස් අධිකාරී සංජීව මැදවත්ත, දඹුල්ල සහකාර පොලිස් අධිකාරි පී. කේ. ඥණසේන, දඹුල්ල මූලස්ථාන පොලිස් පරීක්ෂක එන්.ජේ. වීරසිංහ යන මහත්වරු මෙම අවස්ථාව එක්වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=n12112614</link>
    <topic>තණමල්විල ඝාතකයෝ පෝරකයට</topic>
    <author>ඌව වෙල්ලස්ස විශේෂඩී. එස්. ගුණතිලක</author>
    <content>ආයුධයකින් පහර දී මනුෂ්‍ය ඝාතනයක් සිදුකිරීම හා තුවාල සිදුකිරීම යන චෝදනාවන්ට වරදකරුවන් වූ චූදිතයන් දෙදෙනකුට මොනරාගල මහාධිකරණ විනිසුරු ගිහාන් එච්. කුලතුංග මහතා පසුගිය 23දා දඬුවම් නියම කළේය.මෙසේ මරණ දඬුවම් නියම වූයේ තණමල්විල හම්බේගමුව බලහරුව පදිංචි පී. ජී. ආරියදාස සහ ජී. කේ. කරුණාදාස යන දෙදෙනාටය.1987. 06. 07 වැනි දින බලහරුවේ පදිංචි ආර්. සුගතදාස යන අය ආයුධයකින් පහර දී ඝාතනය කිරිම හා හම්බේගමුව පදිංචි එස්. ජේ. විජේනායක යන අයට තුවාල සිදුකිරීම සම්බන්ධයෙන් ලංකා දණ්ඩ නීති සංග්‍රහයේ 296, 300 යන වගන්ති යටතේ නීතිපතිවරයා විසින් මේ නඩුව පවරා තිබුණි.දීර්ඝ නඩු විභාගයකින් පසු චෝදනාවන්ට වරදකරුවන් වූ චූදිතයින්ට මරණීය දඬුවම නියම කළ මහාධිකරණ විනිසුරුවරයා ශ්‍රී ලංකා ජනරජයේ ජනාධිපතිවරයා විසින් නියම කරන දිනයකදී බෝගම්බර බන්ධනාගාරයේදී චූදිතයින් එල්ලා මරණයට පත්කළ යුතු බව ප්‍රකාශ කෙළේය.රජයේ නීතිඥ ශිහාන් සොයිසා මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=r1211261</link>
    <topic>සීනි - සහල් මිල ප්‍රදර්ශනය නොකළාට නඩු:කල් ඉකුත් වූ බීම බෝතලයට රු.10,000ක දඩ</topic>
    <author>පානදුර සමූහ - කපිල සෝමරත්න</author>
    <content>සහල් සහ සීනි මිල වෙළෙඳසල්වල ප්‍රදර්ශනය නොකිරීමේ චෝදනාවලට වරද පිළිගත් පානදුරේ වෙළෙඳසල් හිමිකාරියන් හතර දෙනකුට පානදුර මහේස්ත්‍රාත් ආර්. එස්. ඒ. දිසානායක මහතා විසින් රුපියල් 2500 බැගින් දඩ නියම කර තදින් අවවාද කරන ලදී.පාරිභෝගික අධිකාරියේ කළුතර ශාඛාවේ නිලධාරියකු විසින් ඔවුනට නඩු පවරා තිබුණි.මේ අතර කල් ඉකුත් වූ සිසිල් බීම සහිත බෝතල පාරිභෝගිකයන්ට වැඩි මිලට අලෙවි කිරීමේ චෝදනාවලට වරද පිළිගත් පානදුරේ වෙළෙන්දන් තුන්දෙනකුට රුපියල් දහදාහ බැගින් දඩ නියම කළේය. මෙයින් එක් පුද්ගලයකුට පෙර වැරැද්දක් තිබූ නිසා අවුරුදු පහකට අත්හිටවූ හය මාසයක බරපතළ සිර දඬුවමක් ද නියම කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=r1211262</link>
    <topic>නයෙක් දැමූ පොහොර උරයක්බසයේ ගමන්කළ කතකට දීලා</topic>
    <author>කෑගල්ල සමූහඑම්.එම්. පී. පොල්වත්ත</author>
    <content>නිවෙස්වලට පැමිණෙන සර්පයන් අල්ලා ඈත පළාත්වලට ගෙන ගොස් දමන සර්ප මාමා බස් මගීන්ගෙන් ගුටි නොකා බේරී ඇත්තේ අනූ නවයෙනි.කාලයක් තිස්සේ ප්‍රදේශයේ නිවෙස්වලට පැමිණෙන සර්පයන් අල්ලා ඈත පළාත්වලට ගෙන ගොස් දැමීමේ දක්‍ෂතාවක් මොහුට තිබිණි.පසුගිය දිනක ගමේ නිවෙසකට විශාල නයෙක් පැමිණ තිබේ.මෙම නාගයා මෙම නිවෙස් වහලේ එහා මෙහා මීයන් ලුහු බඳිමින් යාමට පටන් ගෙන ඇත.ගෙයි හිමියෝ මහත් බියට පත්වී ත්‍රීවිල් රථයක් රැගෙන සර්ප මාමා කැඳවා ගෙන අවුත් නාගයා අල්ලා ගත්තා.විශාල නාගයා අල්ලා ගැනීමට හැකි වීම ගැන සතුටට පත්වූ ගෙයි හිමියෝ සර්ප මාමාට මුදලින් රුපියල් 350ක් සන්තෝසම් වශයෙන් දුන්හ. අඩියක් පුඩියක් ගහන සර්පමාමා මහත් සතුටට පත්වී මම අද සීල් අරක්කු කාලක් ගේන්න ටවුමට යන්න ඕනෑ කියා එවිට මෙම නාගයා ද එම ප්‍රදේශයට ගිහින් දමන බව ගම්වැසියන්ට පවසා ඇත.පොහොර බෑගයකට දමා සිටි නයා රැගෙන ටවුමට යාමට පැමිණ බසයක් පැමිණෙන තුරු සිටින විට එම ගමේම වයසක කාන්තාවක් තම පවුලේ අය විසින් කපන රබර් සිට් ටිකක් පොහොර බෑගයක දමා ගෙන එතැනට පැමිණියාය.එවිට මෙම සර්ප මාමා එම කාන්තාවට අක්කේ ඔයාට ඔය මල්ල බරයි නේද? දෙන්න මම ඕක ගන්නම්. මේ බර නැති මල්ල ඔයා ගන්න කියා දෙදෙනා මලු දෙක මාරු කර ගෙන ටවුම බලා ධාවනය වන බසයකට ගොඩ වූහ.බසයේ සෙනග වැඩියෙන් නොසිටි නිසා දෙදෙනා සීට් දෙකක අසුන් ගෙන ඇත. ටික දුරක් යන විට කාන්තාව ළඟ තිබු පොහොර මල්ලෙන් “පුස් පුස්” කියන ශබ්දයක් ඇසී ඇත. එවිටම පොහොර මල්ල දඟලන්නට පටන් ගෙන ඇත.වහාම මේ කාන්තාව සර්පයි අයියේ මල්ල ඇතුළේ මොකෙක්දෝ පුස් පුස් ගානවා දගලනවා යැයි පවසා තිබේ.ඒ සමගම බසයේ සිටි මගියෙක් ඔය මල්ල ඇතුලේ පුස් පුස් ගලා පිඹින්නේ නාගයෙක් නේ දැයි පවසා ඇත. එවිටම කොන්දොස්තර තැන අම්මේ ඔය මල්ලේ නයෙක් ඉන්නවා නේද යි මහ හඩින් කෑ ගසා ඇත. වහාම එතැනට පැමිණි සර්ප මාමා මල්ල අතට ගෙන කලබල වෙන්න එපා මෙකේ ඉන්නේ තඩි නයෙක් යයි පැවසුවේය.කෝපයට පත්වු බස් මගීහු බසය නවතා තමුසේ මේ අහිංසක අම්මා රවටලා නයෙක් දැමු මල්ලක් දීලා. නයා කෑවා නම් මේ අහිංසක අම්මා ඉවරයි නේද’යි කියා මොහුට පහර දීමට තැත් කළ නමුත් සමහර අය ඊට ඉඩ නොදී බසයෙන් බහින ලෙසට සර්ප මාමාට කියා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=r1211263</link>
    <topic>මාල හොරුන්ට කඩල ගෝනි ප්‍රහාරයක්</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>දියණියන් දෙදෙනා ටියුෂන් පංතියක සිට සිය නිවෙස කරා යතුරුපැදියකින් කැඳවාගෙන යමින් සිටියදී ඇය ගෙල බැඳ සිටි පවුම් 1 1/2 ක් වූ රන් මාලය පැහැරගෙන යාමට තැත්කළේ යැයි කියන සිද්ධියක් සම්බන්ධයෙන් පහරකෑමට ලත් දෙදෙනකු බරපතළ තුවාල ලබා රෝහල් ගතකර ඇත.මෙලෙස රෝහල්ගත කර ඇත්තේ කොස්හේන බඩල්ගම පදිංචිකරුවන් දෙදෙනෙකි. මුන්නක්කර පදිංචි කාන්තාවක් තම දියණියන් දෙදෙනා (ටියුෂන්) උපකාරක පංතියේ සිට 15දා සවස 6.30ට සිය නිවස වෙත කැඳවාගෙන එමින් සිට ඇත.මීගමුව පොලිසියට ආසන්න ස්ථානයක දී යතුරුපැදියකින් පැමිණි දෙදෙනෙක් කාන්තාව ගෙල බැඳ සිටි රන් මාලය පැහැරගැනීමට තැත් කර ඇත. කාන්තාවද දරු දෙදෙනා හා යතුරුපැදිය සමඟ බිම වැටී තිබේ. කාන්තාවගේ කෑගැසීම නිසා ජනතාව රොක්වූහ.සිද්ධිය ඇසින් දුටු කඩල ගෝනියක් හිසමත තබාගෙන ගිය අයෙක් මාලය පැහැරගෙන ගිය දෙදෙනා ගමන්කළ යතුරුපැදිය දෙසට කඩලගෝනිය වීසිකර ඇත.එවිට යතුරුපැදියත් සමඟ මාලය පැහැරගත් දෙදෙනා බිමවැටුනහ. දෙදෙනාම අවට සිටි අයගේ පහරකෑමට ලක්වූහ. මාලයේ කොටසක් බිම වැටී තිබූ අතර තවත් කොටසක් සැකකරු සන්තකයේ තිබී ඇත. කාන්තාව සහ දැරියන් දෙදෙනා ද සුළු තුවාල ලබා මීගමුව දිසා රෝහලට ඇතුළත්ව ප්‍රතිකාර ලබාගත්හ. සැකකරුවන් 15දා මීගමුව අතිරේක මහේස්ත්‍රාත් දුලානි එස්. වීරතුංග මහත්මිය වෙත ඉදිරිපත් කළ පසු 29 දක්වා රක්‍ෂිත බන්ධනාගාර ගත කිරීමට නියෝග කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=r1211264</link>
    <topic>මහල් නිවාස තනලාඇයි පාළු වෙන්න හැරලා</topic>
    <author/>
    <content>දුම්රිය දෙපාර්තමේන්තුව විසින් එහි සේවය කරන කම්කරු පවුල් වෙනුවෙන් දෙමටගොඩ මන්සන්ධියට යාබදව ඉදිකර ඇති නිවාස 8කින් යුත් සිවු මහල් නිවාස පද්ධතිය වැඩ අවසන් වී වසර දෙකක් ගතවී තිබියදීත් එහි කිසිවකුත් පදිංචි නොකොට දොරගුළු ලා වසා තබා ඇත. මේ ගැන එම නිවාසවල පදිංචිය ලැබීමට සුදුසුකම් ලබා සිටින කම්කරු පවුල් කනස්සල්ල පළ කරති.දුම්රිය දෙපාර්තමේන්තුවේ ආරම්භයත් සමඟ එහි සේවය කළ කම්කරුවන් සඳහා එම දෙපාර්තමේන්තුවට අයත් ඉඩමක ඉදිකර ඇති නිවාස 198කින් යුතු ඉපැරණි නිවාස වෙනුවට එම පවුල්වල සුව පහසුව තකා මේ මහල් නිවාස පද්ධති ඉදිකර ගෙන යන අතර මේ වන විට එවැනි නිවාස පද්ධති හතරක් ඉදිකර අවසන් වී ඉන් තුනකම කම්කරු පවුල් පදිංචි කිරීමද සිදුකර තිබේ.එහෙත් සිව්වැනි නිවාස පද්ධතියේ නිවාස බෙදා දීමේදී දුම්රිය දෙපාර්තමේන්තුවේ දෙමටගොඩ ඉදිකිරීම් බලධාරීන් හා කම්කරු පවුල් අතර හටගෙන ඇති මතභේදය එහි කම්කරු පවුල් පදිංචි කිරීමට බාධකයක්ව පවතී.මේ සම්බන්ධව දිනමිණ කරන ලද සෝදිසියකදී නම් හෙළිකිරීමට අකමැති එම ඇතැම් කම්කරු පවුල්වල සාමාජිකයෝ මෙසේ කීහ.මේ ඉඩමේ නිවාස 198ක් තිබෙනවා. මේවා ඔක්කොම 18 වැනි සියවසේ ඉදිකරපු ගෙවල්. හරි වාතාශ්‍රයක් නැහැ. ඉඩකඩත් මදියි. මේ ගැන සොයා බැලූ අපේ පාලනාධිකාරිය 1998 වසරේදී කම්කරුවන්ගේ එකඟත්වය ඇතිව අලුත් තට්ටු නිවාස ඉදිකිරීම ආරම්භ කළා. මේවා හදන්න කලින්ම ගෙවල් කීපයක් කඩලා භූමිය හිස් කරගන්නත් වුණා. මෙහිදී අපි පාලනාධිකාරිය සමග එකඟත්වයකට ආවා කැඩෙන නිවාසවල අනුපිළිවෙළ මත අලුත් නිවාසවල කම්කරු පවුල් පදිංචි කිරීම සිදුකළ යුතුයි කියලා.මේ ක්‍රමය අනුගමනය කරමින් පළමු දෙවැනි හා තෙවැනි නිවාස පද්ධති තුනේම කම්කරු පවුල් පදිංචි කිරීම ද සිදුවුණා. නමුත් සිවුවැනි නිවාස පද්ධතියේ දී ඊළඟට කැඩෙන නිවාස අනුපිළිවෙළ බිඳ දමා දෙමටගොඩ නිවාස බලධාරීන් ඔවුන්ගේ හිතුමතයට වෙනත් නිවාස දෙකක පදිංචි පවුල් දෙකක් මෙම නිවාස පද්ධතියේ පදිංචි කරවන්න පියවර ගත්තා. එයට අපේ අය විරුද්ධ වීම නිසා මෙහි පදිංචි කරවීම ප්‍රමාද වී තිබෙනවා.නව නිවාස ව්‍යාපෘතිය අනුව වසරකට එක් නිවාස පද්ධතියක් ඉදිකළ යුතුයි. දැන් මේ නිවාස ව්‍යාපෘතිය ආරම්භ කරලා වසර 13ක් ගතවෙලා. හදලා තියෙන්නේ නිවාස පද්ධති 4යි. ඒකෙනුත් එකක් බෙදන්න දැන් වසර දෙකක් ගිහින්. මෙහෙම ගියොත් නිවාස 198ක් හදලා ඉවර කරන්න කොපමණ කාලයක් යයිද කියන එකත් ප්‍රශ්නයක්.මේ අතර එම නිවාසවල ජනතාව මෙතෙක් ස්නානය කිරීම සඳහා ප්‍රයෝජනයට ගත් ළිඳ කිසිදු හේතුවකින් තොරව කඩා බිඳ ඉවත් කිරීමට අදාළ බලධාරීන් ක්‍රියා කිරීම පිළිබඳවද ඔවුහු දැඩි අප්‍රසාදය පළකරති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=r1211265</link>
    <topic>ලක්ෂ ගණන් වටිනා නිවාසකැළෑවට ගිහින්</topic>
    <author>ඡායාරූප සහ සටහන අම්පාර දිසා විශේෂ එල්.දෙහිගොල්ල</author>
    <content>අම්පාර ප්‍රාදේශීය ලේකම් කොට්ඨාසයට අයත් නවගම්පුර ප්‍රදේශයේ සිංහ සමාජය විසින් ඉදිකර ඇති නිවාස 50ක් විනාශ වීමට පටන්ගෙන තිබේ. අම්පාර නගර සීමාවන් ඇතුළත විශාල පිරිසක් නිවාස නොමැතිකමින් පීඩා විඳිමින් කුඩා නිවෙස්වල ජිවත් වෙති.සුනාමියෙන් අවතැන් වූවන් සඳහා මේ නිවාස ව්‍යාපෘතිය ඉදි වුුණත් ඔවුන් සඳහාද මේ නිවාස ලබාදීමට දිගින් දිගටම අතපසු කරන බවටද ජනතාව චෝදනා කරති.2006 වසරේදී මේ නිවාස සාදා නිමකර ඇති අතර එක් නිවෙසක් හා ඉඩමක් වෙනුවෙන් වැයකර ඇති මුදල රුපියල් ලක්ෂ 10කි. 2009 වර්ෂයේදී පැවැත්වූ මහා මැතිවරණයේදී එක් අපේක්ෂකයකු අත්තනෝමතිකව තම පාක්ෂිතයන්ට එම නිවාසවල දොරවල් කඩා පදිංචිවීමට ඉඩ සලසා දී තිබේ. නමුත් ඊට එරෙහිව පොලිසිය විසින් ගොනුකරන ලද නඩුව නිසා අධිකරණ නියෝග අනුව ඔව්හු ඒවායින් ඉවත්කර ඇත. බොහෝ නිවෙස්වල දොරවල් ජනෙල් කඩා දමා තිබේ. විදුලි උපාංග සියල්ල ගලවාගෙන ගොසිනි. දැන් එම නිවස බීමත්ව හැසිරෙන අය හා විවිධ අපචාර සිදුකරන අයගේ තෝතැන්නක් වී තිබේ. මෙවැනි හේතු නිසා අවට පදිංචි අය රාත්‍රිය ගමන් - බිමන් යෑමට බිය වෙති.නිවාසලාභිනියක් වන ශිරාණි රන්දෙණිය මහත්මිය මෙසේ කීවායමට දරුවන් තුන් දෙනෙක් ඉන්නවා. අපිට ඉඩමක්වත්, ගෙයක්වත් නෑ. අනවසර ඉඩමක තමා මෙහෙමපදිංචිවෙලා ඉන්නේ. එකට ගඩොලක්වත් ගේන්න දෙන්නේ නෑ. ග්‍රාමසේවක මහත්තයා තහනම් කරනවා. මෙතන පදිංචිවෙලත් අවුරුදු 6ක් විතර ඇති.මේ ගෙවල් දෙන්න මගේ නමත් තියනවා. අද දෙනවා හෙට දෙනවා කියනවා තාම නම් ලැබුනේ නෑ. සමහර ගෙවල්වල උළු ගලවලා හැම ගෙදරකම විදුලි මීටර් ගලවාගෙන ගිහිල්ලා. තව ටිකක් කල් යනකොට බිත්තිත් ගලවාගෙන යයි.රීටා සමන්මලී මහත්මියගෙවල් දෙන්න නාමලේඛන කීපයක්ම හැදුවා. අවසාන ලේඛනයේ මගේ නම 21 වෙනියට තියනවා. අපිට ඉන්නට තැනක් නැති නිසා අනුන්ගේ ඉඩමක ගෙපැළක් හදාගෙන ඉන්නේ. එතනිනුත් යන්න කිව්වා. ඉඩම විකුණනවා කියලා. ගාමන්ට් එකේ රස්සාව කරලා තමයි ගෙදරට අවශ්‍ය බඩු ටික හදාගන්නේ. ඒ බඩු ටික සේරම ඉවරයි. වැස්සට තෙමිලා. මේ ළඟදි අපි ගියා ප්‍රාදේශීය ලේකම් කාර්යාලයට. එතනින් කිව්වා ඉඩම් අංශයට යොමුකරා කියලා.ශ්‍රියානි ගජනායක මහත්මියදරුවෝ දෙන්නෙක් ඉන්නවා. අවුරුදු දෙකක් විතර මේ ගෙවල්වල පදිංචි වෙලා හිටියා. නඩු දාලා ඊට පස්සෙ අයින් කරා. එහෙම අයින් වෙලා අවුරුදු 1 1/2ක් විතර වෙනවා. මහත්තයා කුලී වැඩකරන්නේ. ඉඩමක් ගන්න සලිල්ති නෑ. මේ කාමර කෑල්ල කුළියට අරගෙන තමා ජීවත්වෙන්නේ. දරුවන්ට හරියට ඉගෙන ගන්නවත් තැනක් නෑ.නගර සභා මන්ත්‍රී ඩබ්ලිව්.එච්. සිල්වා මහතාමේක ඇත්තටම අපරාධයක්. ගෙවල් 50 හදලා දැනට අවුරුදු 4ක් විතර වෙනවා. විදේශ රටවල්වලට පිංසිද්ධ වෙන්න ගෙවල් හැදුවා. මේ ටික බෙදලා දෙන්න නිලධාරීන් අපොහොසත් වෙලා තියනවා. අපි මේ ගැන නිතරම අදාළ අංශවලට දැනුම් දෙනවා. නිවාස ටික විනාශ වෙනකල් මිනිසුන්ට දෙන්න වෙන්නේ නෑ. ඉඩම් ගෙවල් නැති මිනිස්සු විශාල පිරිසකුත් මේ නගරයේ සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=s1211261</link>
    <topic>කාල්ටන් බාස්කට්බෝල් ශූරතාව කොළඹට</topic>
    <author>ප්‍රින්ස් ගුණසේකර</author>
    <content>කාල්ටන් බාස්කට්බෝල් තරගාවලියේ ශූරතාව දිනා ගැනීමට කොළඹ බාස්කට්බෝල පිල සමත්විය.රුපියල් ලක්ෂ 250ක වියදමින් නවීකරණය කරන ලද කොළඹ හෙන්රි පේද්‍රිස් පිටියේ පෙරේදා රාත්‍රියේ පැවැති අවසන් මහා තරගය උනුසුම් ස්වරූපයක් ගත් අතර හම්බන්තොට පිල අවසන් තත්ත්පරය දක්වා ප්‍රබල සටනක් දීම කැපී පෙනුණි.මෙරට වේගයෙන් ව්‍යාප්ත වන බාස්කට්බෝල් ක්‍රීඩාවෙන් ජාත්‍යන්තර කරලිය දක්වා ගමන් කළ හැකි දක්ෂ ක්‍රීඩකයන් රැසක් මේ තරගාවලියේදී හදුනා ගැනීමට හැකිවීම බව තරගාවලිය සංවිධානය කිරීමේ ලැබූ සුවිශේෂී ජයග්‍රහණයකි.අවසන් තරගයේ ලකුණු තත්ත්වය වූයේ 51-50ක් ලෙස කොළඹ පිල ඉදිරියෙනි.හම්බන්තොට ක්‍රීඩකයෝ අවසන් තරගයේ අවස්ථා කිහිපයකදීම ඉදිරියෙන් සිටිමින් ක්‍රීඩා කළ අතර තරගය නිමාවීමට තත්පර දෙකක් තිබියදී කොළඹ ක්‍රීඩකයෝ ජය තහවුරු කර ගත්තේය.කොළඹ බාස්කට්බෝල් කණ්ඩායම පසුගිය වසරේදීද, කාල්ටන් බාස්කට්බෝල් ශූරතාව දිනා ගැනීමට සමත් විය.මේ තරගාවලියේදී මෙයට පෙර අවසන් පූර්ව වටයේදී හම්බන්තොට බ්ලූස් හා කොළඹ බාස්කට්බෝල් පිල හමුවූ අතර එහිදී කොළඹට ලකුණු 5ක ජයක් හිමි විය.බී කාන්ඩයේ අවසන් තරගයේදී කොළඹ ජාත්‍යන්තර පාසල් පිල ලකුණු 5කින් පරදවා මොරටුව පිල ජය ලැබීම කැපී පෙනුනි.මොරටුව හා කොළඹ ජාත්‍යන්තර පාසල අතර අවසන් තරගයද උනුසුම් මුහුණුවරක් ගත් අතර ලකුණු තත්ත්වය වූයේ 65-60ක් ලෙස මොරටුවට ජය අත්වීමෙනි. අන්තර් පාසල් කාන්තා බාස්කට්බෝල් තරගාවලියේ කාන්තා අවසන් තරගයේදී නුගේගොඩ සාන්ත ජෝන් ලකුණු 6කින් සාන්ත පාවුලු බාලිකා පිල පැරැදවූ අතර පිරිමි අවසන් තරගයේදී ආසියානු ජාත්‍යන්තර පාසල ලකුණකින් සාන්ත බෙනඩික්ට් පිල පැරැදවීය.14න් පහල කාන්තා අවසන් තරගයේදී සාන්ත ලෝරන්ස් පිල පරදවා ලයිසියම් ජාත්‍යන්තර පාසල් ක්‍රීඩිකාවෝ ජය වාර්තා කළ අතර පිරිමි අවසන් තරගයේදී සාන්ත ජෝෂප් පිල පරදවා කොළඹ රාජකීය විදුහල ජය වාර්තා කිරීමට සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=s1211262</link>
    <topic>බාස්කට්බෝල් ශූරතාව පුෂ්පදානයට</topic>
    <author>මහනුවර ක්‍රීඩා විශේෂ</author>
    <content>මහනුවර දිස්ත්‍රික් බාලිකා පාසල් බාස්කට්බෝල් ශූරතාව මහනුවර පුෂ්පදාන බාලිකා විදුහල දිනාගත් අතර බාලක ශූරතාව අකුරණ අසාර් විදුහල දිනාගත්තේය.තරගාවලිය පසුගියදා කටුගස්තොට සාන්ත අන්තොනි පිරිමි විදුහල් ක්‍රීඩාංගණ‍යේදී පැවැත්විණි. තරග ප්‍රතිඵල මෙසේය.අවුරුදු 13න් පහළ -බාලක 1.සාන්ත අන්තෝනි පිරිමි විදුහල 2.අසාර් විදුහල අකුරණ, බාලිකා-1.සාන්ත අන්තෝනි බාලිකා වි.කටුගස්තොට 2.පුෂ්පදාන බාලිකා මහනුවරඅවුරුදු 19න් පහළ-බාලක 1.අසාර් විදුහල අකුරණ 2.කිංස්වුඩ් විදුහල මහනුවර, බාලිකා- 1.පුෂ්පදාන බාලිකා මහනුවර 2.සාන්ත අන්තෝනි බාලිකා කටුගස්තොටවිවෘත තරගය- 1.ජාතික සෙමනේරි පිල 2.මහනුවර බාස්කට්බෝල් පිල.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=s1211263</link>
    <topic>ටේලර් -විලියම්සන් ශ්‍රී ලංකා පිලට අභියෝග කරති</topic>
    <author>ෆවුස් මොහොමඩ්</author>
    <content>මනා සංයමයකින් සහ ඉවසීමකින් යුතු පිතිහරඹයක නිරතවූ නායක රොස් ටේලර් සහ කේන් විලියම්සන් පී.සරවනමුත්තු ක්‍රීඩාංගණයේ දී ඊයේ ආරම්භ වූ ශ්‍රී ලංකා - නවසීලන්ත දෙවැනි හා අවසන් ටෙස්ට් තරගයේ පළමු දිනය නිමාවනවිට නවසීලන්ත ඉනිම කඩුලු 2කට ලකුණු 223 ක් දක්වා ඉහළ දැමීමට සමත්වූහ. වර්ෂාව හේතුවෙන් දිනය නිමාවීමට ඕවර 9.1ක් ඉතිරිව තිබියදී තරගය නතරකළ අතර ඒ වනවිට ටේලර් නොදැවී ලකුණු 119ක් සහ විලියම්සන් නොදැවී ලකුණු 95ක් ලබා සිටියහ. දෙදෙනා අතර තුන්වැනි කඩුල්ල සඳහා නොබිඳුණු සම්බන්ධතාව ලකුණු 209ක් විය.මුලු ලකුණු සංඛ්‍යාව 14ක්ව තිබියදී දෙවැනි කඩුල්ල බිඳවැටීමෙන් අනතුරුව විලියම්සන් සමග එක්වූ නායක ටේලර් සිය ටෙස්ට් දිවියේ 8වැනි ශතකය වාර්තා කළේ ඊයේ සවස තේ පානයෙන් ඕවර 5කට පසුව එරංගගේ පන්දුවකින්ය. එය ඔහු ශ්‍රී ලංකාවට එරෙහිව රැස්කළ පළමු ටෙස්ට් ශතකය ද මේ වසරේ රැස්කළ 3වැනි ශතකය ද විය.ඊයේ දිවා ආහාරය වනවිට කඩුලු 2කට ලකුණු 96ක් රැස්කරගෙන සිටි නවසීලන්තය තේ පානය වනවිට සිය ඉනිම ලකුණු 175 දක්වා ඉහළ නැංවූ අතර ඒ කාලයේ දී කඩුලු දවාගැනීමට ශ්‍රී ලංකා පිලේ පන්දුයවන්නන්ට කිසිදු අවස්ථාවක් ලබා දුන්නේ නැත. තේ පානය වනවිට විලියම්සන් ලකුණු 73ක් සහ නායක ටේලර් ලකුණු 93ක් ලබා සිටියහ.වේගපන්දු යවන්නන්ට උචිත සරවනමුත්තු තණතීරුවේ කාසියේ වාසිය දිනූ නවසීලන්ත නායකයා පළමුව පන්දුවට පහරදීමට තීරණය කළ ද නවසීලන්ත පිලේ ආරම්භක පිතිකරුවන්ට සාර්ථක ආරම්භයක් ලබාගැනීමට ශ්‍රී ලංකා පිලේ වේගපන්දු යවන්නන් ඉඩ දුන්නේ නැත.ආරම්භක පිතිකරු මාටින් ගප්ටිල් නුවන් කුලසේකර යැවූ තරගයේ පළමු ඕවරයේ දීම ලකුණු 4කට දැවීගියේ ඇන්ජෙලෝ මැතිව්ස් අතට උඩපන්දුවක් ලබාදෙමිනි. අනතුරුව තරගයේ 4වැනි ඕවරයේ දී බ්‍රෙන්ඩන් මැකලම් ද ලකුණු 4කට දවාලීමට ෂමින්ද එරංග සමත්විය. මැකලම් දැවීගියේ කඩුල්ල මුවාකිරීමේ වරදට හසුවීමෙනි. ඒ වනවිට නවසීලන්ත පිලේ ලකුණු සංඛ්‍යාව 14ක් විය. ශ්‍රී ලංකාවට හිසරදයක් වූ කේන් විලියම්සන් සහ නායක රොස් ටේලර්ගේ සම්බන්ධතාවය ආරම්භ වූයේ ඉන් පසුවය.මේ තරගයේදී ශ්‍රී ලංකා පිලේ සිදුවූ එකම වෙනස්කම වූයේ තිලකරත්න ඩිල්ෂාන් නැවත කණ්ඩායමට ඇතුලත්වීමය. ආබාධයකට ලක්වී සිටීමේ හේතුවෙන් ගාල්ල ටෙස්ට් තරගයට ඔහු ක්‍රීඩා නොකළ අතර ඔහු වෙනුවට කණ්ඩායමට එක්වී සිටි දිමුත් කරුණාරත්නට ඊයේ තරගයේදී සිය ස්ථානය අහිමිවීය.නවසීලන්ත කණ්ඩායම ද ගාල්ල ටෙස්ට් තරගයට ක්‍රීඩා කළ තුන්ඉරියව් ක්‍රීඩක ජේම්ස් ෆ්‍රැන්ක්ලීන් වෙනුවට නවක ක්‍රීඩක 26 හැවිරිදි ටොඩ් ඇස්ල් කණ්ඩායමට කැඳවා තිබිණි.අද තරගයේ දෙවැනි දිනයයි.එම්.ගප්ටිල් ඇ.මැතිව්ස් ප. කුලසේකර 4 බී.මැකලම් ක.මු.ක. ප. එරංග 4 කේ.විලියම්සන් නොදැවී 95 ආර්.ටේලර් නොදැවී 119 අතිරේක 1 මුලු ලකුණු කඩුලු 2කට (ඕවර 80.5) 223 කඩුලු බිඳවැටීම 1-4, 2-14 පන්දු යැවීම - කුලසේකර 13.5-2-42-1, එරංග 14-0-70-1, මැතිව්ස් 5-1-14-0, හේරත් 21-2-45-0, රන්දීව් 23-3-47-0, ඩිල්ෂාන් 4-0-5-0.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=s1211268</link>
    <topic>ජාතික යෞවන ක්‍රීඩා සමස්ත ශූරතාව ගම්පහට</topic>
    <author>නිරෝෂාන් ප්‍රියංකර</author>
    <content>කොළඹ සුගතදාස ක්‍රීඩාංගණයේදී ඊයේ නිමාවු 24 වැනි ජාතික යෞවන ක්‍රීඩා උලෙළේ සමස්ත ශූරතාව දිනා ගැනීමට ලකුණු 97ක් ලබාගත් ගම්පහ දිස්ත්‍රික්කය සමත්විය. අනුශූරතාව ලකුණු 93ක් ලබාගත් රත්නපුර දිස්ත්‍රික්කයට හිමිවිය.තරගාවලිය අවුරුදු 20න් පහළ සහ අවුරුදු 20න් ඉහළ ලෙස වයස් කාණ්ඩ 2ක් යටතේ පැවැති අතර එහි මලල ක්‍රීඩා ශූරතා පිළිවෙළින් ගම්පහ දිස්ත්‍රික්කය (ලකුණු 51) හා කුරුණෑගල දිස්ත්‍රික්කය (ලකුණු 41) දිනාගත් අතර අනුශූරතාවන් රත්නපුර (43) හා මහනුවර (39) දිස්ත්‍රික්කයන්ට හිමිවිය.ක්‍රීඩක ක්‍රීඩිකාවන් 3000කගේ සහභාගිත්වයෙන් පැවැති මෙවර ක්‍රීඩා උළෙලේ අවුරුදු 20න් පහළ දක්ෂතම මලල ක්‍රීඩකයා ලෙස ඩබ්.කේ.හිමාෂ ඒෂාන් (මීටර් 100ඉසව්ව ත.10.54/කළුතර) දක්ෂතම ක්‍රීඩිකාව කේ.ඒ.එස්.දුලාංජලී (තුන් පිම්ම ඉසව්ව මී.12.44 / පුත්තලම), අවුරුදු 20න් ඉහළ දක්ෂතම මලල ක්‍රීඩකයා ඩී.එම්.ඊ.දිනේෂ (තුන් පිම්ම ඉසව්ව මී‍.16.04 /ගම්පහ) සහ දක්ෂතම ක්‍රීඩිකාව එන්.එම්.සී.දිල්රුක්ෂි (මී.1500 ඉසව්ව විනාඩි 4:17.69/කුරුණෑගල) නව තරග වාර්තා බිහිකරමින් එම වයස් කාණ්ඩයන්හි දක්ෂතම ක්‍රීඩක ක්‍රීඩිකාවන් සඳහා පිරිනැමෙන යතුරුපැදි දිනාගැනීමටද සමත්වූහ.මෙවර ක්‍රීඩා උලෙළේදී නව තරග වාර්තා 33ක් සටහන් වු අතර එක් වාර්තා සමවීමක් ඇතුළත් විය. ජාතික තරුණ සේවා සභාව සහ ශ්‍රී ලංකා යෞවන සමාජ සම්මේලනය එක්ව සංවිධානය කළ ක්‍රීඩා උලෙළේ සමාප්ති උත්සවය හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා‍ගේ ප්‍රධානත්වයෙන් පැවැති අතර යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම, නියෝජ්‍ය අමාත්‍ය දුමින්ද දිසානායක, අධීක්ෂණ මන්ත්‍රී මොහාන්ලාල් ග්‍රේරු, අමාත්‍යංශ ලේකම් කේ.ඒ.තිලකරත්න යන මහත්වරුන් ඇතුළු ආරාධිතයන් රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=s1211264</link>
    <topic>වසරේ රගර් ක්‍රීඩකයා ෂෙනාල්</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමයේ මෙහෙයවීමෙන් පැවැති රගර් සම්මාන රාත්‍රියේ දී වසරේ හොඳම රගර් ක්‍රීඩකයාට හිමි ‘ඩයලොග් වසරේ රගර් ක්‍රීඩකයා‘ සම්මානය දිනාගැනීමට හැව්ලොක්ස් ක්‍රීඩා සමාජයේ ෂෙනාල් ඩයස් සමත්විය. ජාතික කනිෂ්ඨ රගර් කණ්ඩායමේ හිටපු නායකයා වන ෂෙනාල් වත්මන් සත් සාමාජික ජාතික පිලේ සාමාජිකයෙකි.මෙවර ලීග් තරගාවලියේ සහ පිළිමලුන් පිටුදැකීමේ තරගාවලියේ දස්කම් දැක්වූ ක්‍රීඩකයන් රැසක් සම්මාන හිමිකරගත් මේ රාත්‍රියේ දී හොඳම ‘හුකර්‘ ක්‍රීඩකයාට හිමි සම්මානය දිනාගැනීමට නාමල් රාජපක්ෂ සමත්විය. ඔහු මේ සම්මානයට හිමිකම් කීවේ මෙවර තරගවාරයේ දී නාවික හමුදා ක්‍රීඩා සමාජය නියෝජනය කරමින් විශිෂ්ට ‘හුකර්‘ ක්‍රීඩකයෙක් ලෙස විශිෂ්ට දස්කම් දැක්වීමේ හේතුවෙනි.වසරේ හොඳම නැගී එන ක්‍රීඩකයා සම්මානය හිමිවූයේ මහනුවර ක්‍රීඩා සමාජයේ හේෂාන් කල්හාරටය. වසරේ නැගී එන කණ්ඩායම ලෙස සම්මාන දිනුවේ මෙරට රගර් පිටියට අලුතින්ම එක්වූ නාවලපිටියේ අප් කන්ට්‍රි ලයන්ස් කණ්ඩායමය.බත්තරමුල්ලේ වෝටර්ස් එජ් හීදී ඩයලොග් අනුග්‍රහයෙන් පැවැති මේ සම්මාන රාත්‍රියේ හොඳම පුහුණුකරු ලෙස අප් කන්ට්‍රි ලයන්ස් කණ්ඩායමේ පුහුණුකරු ඉන්ති මරික්කාර් සම්මාන දිනූ අතර හැව්ලොක්ස් පිලේ කළමනාකරු ලෙස කටයුතු කළ රජීව් පෙරේරා හොඳම කළමනාකරු සම්මානය දිනාගත්තේය.වසරේ හොඳම ගෝල එල්ලකරන්නා ලෙස යුද හමුදාවේ උපාලි වික්‍රමසිංහ සම්මාන දිනාගත්තේය. ඔහු මෙවර තරගවාරයේ දී උත්සාහක දිනුම් 25ක්ම ගෝල බවට පත්කළ අතර දඬුවම් පහර 12ක් ද එල්ල කළේය. වැඩිම උත්සාහක දිනුම් වාර්තා කළ ක්‍රීඩකයන් ලෙස යුද හමුදාවේම සාලිය හඳපාන්ගොඩ සහ සිට්වෙනි කුනාගා සම්මාන හිමිකර ගත්හ. මෙවර ලීග් ශූරතාව දිනූ හැව්ලොක්ස් පිලට ක්‍රීඩා කළ අයිතුයි නිසාන් වසරේ හොඳම විදේශීය ක්‍රීඩකයා සම්මානයට හිමිකම් කීවේය.ක්‍රීඩා ඇමැති මහින්දානන්ද අලුත්ගමගේ, රගර් සංගමයේ සභාපති අසංග සෙනෙවිරත්න සහ ඩයලොග් සමාගමේ සමූහ අධ්‍යක්ෂ සහ ප්‍රධාන විධායක ආචාර්ය හෑන්ස් විජේසූරිය මහත්වරුන්ගේ ප්‍රධානත්වයෙන් මේ සම්මාන උළෙල පැවැත්විණි.සම්මාන දිනූ ක්‍රීඩකයන් මෙසේය.හොඳම ප්‍රොප් ෆෝවර්ඩ්- දුෂ්මන්ත ප්‍රියදර්ශන ( හැව්ලොක්ස්), හොඳම හුකර් - නාමල් රාජපක්ෂ (නාවික), හොඳම ලොක් ෆෝවර්ඩ්- ෂෙනාල් ඩයස් (හැව්ලොක්ස්), හොඳම ෆ්ලැන්කර් - සුදර්ශන මුතුතන්ත්‍රිගේ (හැව්ලොක්ස්), හොඳම අංක 8 - ඩිරන් වර්ණකුලසූරිය (හැව්ලොක්ස්), හොඳම ස්ක්‍රම් හාෆ් - රොෂාන් වීරරත්න (මහනුවර), හොඳම ෆ්ලයි හාෆ්- ෆසීල් මරිජා (මහනුවර), හොඳම සෙන්ටර්- දිනූෂ චතුරංග (නාවික), හොඳම විංග් ත්‍රී ක්වාටර් - මිතුන් හපුගොඩගේ (හැව්ලොක්ස්), හොඳම ෆුල් බෑක් - මොහොමඩ් ෂෙරිෆ් ( නාවික).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=s1211265</link>
    <topic>කොදෙව් පිල ටෙස්ට් තරගාවලිය ජය ගනී</topic>
    <author/>
    <content>සංචාරක කොදෙව් පිල හා බංග්ලාදේශය අතර පැවැති දෙවැනි ටෙස්ට් ක්‍රිකට් තරගයෙන් කඩුලු 10ක ජයක් ලබා ගැනීමට කොදෙව් ක්‍රීඩකයෝ සමත් වූහ.කුල්නා හීදී පැවැති මේ තරගයේ ජයත් සමග කොදෙව් පිල ටෙස්ට් තරගාවලියේ ජය 2-0ක් ලෙස තහවුරු කර ගත්තේය.තරග 5කින් සමන්විත එක්දින තරගාවලිය මේ 30 දා සිට ආරම්භ වීමට නියමිතය.දෙවැනි ටෙස්ට් තරගයේ පළමු ඉනිමේදී බංග්ලාදේශය ලකුණු 387ක් ලැබූ අතර දෙවැනි ඉනිමේදී ලකුණු 287කට සීමා විය.සකීබ් අල් හසන් ලකුණු 97ක් හා නසීර් හොසේන් ලකුණු 94ක් ලබා ගැනීමට සමත් විය.වේග පන්දු යවන ටීනෝ බෙස්ට් ලකුණු 40කට කඩුලු 6ක් බිද හෙලීමට සමත් විය.බටහිර ඉන්දීය කොදෙව් පිල පළමු ඉනිමේදී කඩුලු 9කට ලකුණු 648ක් ලබූ අතර මාලන් සැමුවෙල්ස් ලකුණු 260ක් ලබා ගත්තේය.වන්ද්‍රෙපාල් ලකුණු 150ක් හා ඩෙවන් බ්‍රාවෝ ලකුණු 127ක් ලබා ගත්තේය.ජයග්‍රහනය සදහා ලකුණු 27ක් අවශ්‍ය වූ අතර ක්‍රිස් ගේල් නොදැවී ලකුණු 20ක් හා කිරාන් පවෙල් නොදැවී ලකුණු 9ක් ලබා ජය තහවුරු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=s1211266</link>
    <topic>මාතර වෙළඳ සංගම් ක්‍රිකට් හෙට</topic>
    <author>මාතර දිසා විශේෂමාතර මධ්‍යම</author>
    <content>මාතර වෙළද හා වාණිජ සංගමය සංවිධානය කරන මාතර දිස්ත්‍රික් අන්තර් වෙළද සංගම් ක්‍රිකට් සැණකෙළිය හෙට (27) මාතර සනත් ජයසුරිය ක්‍රීඩාංගණයේදී පැවැත්වේ.එක් පිලකට ඕවර 5කට සීමාවන තරගාවලිය සඳහා කණ්ඩායම් 15ක් ඉදිරිපත්ව සිටිති. දවස පුරා නාටුම් ගැයුම් වැයුම් හා ප්‍රදර්ශනික වෙළඳ කුටි, විවිධ සෞඛ්‍ය සේවාවන්ද ක්‍රීඩාංගණයේදී පැවැත්වීමට සංවිධානය කර ඇති අතර තරගය නරඹන්නන්ටද තෑගි පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=s1211267</link>
    <topic>2012 වසරේ විශිෂ්ටයන් ලෙසබෝල්ට්-ඇලිසන් සම්මාන ලබති</topic>
    <author/>
    <content>වසරේ විශිෂ්ටතම මලල ක්‍රීඩකයා හා ක්‍රීඩිකාව ලෙස උසේන් බෝල්ට් හා ඇලිසන් ෆිලික්ස් සම්මානයට පාත්‍ර වූහ.බෝල්ට් මේ සම්මානය දිනා ගත්තේ පස්වැනි වතාවට වූ අතර ෆිලික්ස් පළමු වරට සම්මානය දිනා ගත්තාය.මේ දෙදෙනාම ලන්ඩන් ඔලිම්පික් උළෙලේ කෙටි දුර රන් පදක්කම් දිනා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=f1211261</link>
    <topic>අයවැය කියන්නේදෙකොන පත්තුවන විලක්කුවක්</topic>
    <author>සාකච්ඡා කළේ ධම්මික සෙනෙවිරත්න</author>
    <content>2013 වර්ෂය සඳහා ඉදිරිපත් වූ අයවැය දෙස මතුපිටින් බලා කෙරෙන විවේචන හා විග්‍රහයන්ගෙන් ඔබ්බට යමින්, එහි හරය සහ ඉන් ඉදිරිපත් කෙරෙන දැක්ම කෙරෙහි අවධානය යොමු කරමින්, අන්තර්ජාතික මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය සහ නියෝජ්‍ය මුදල් අමාත්‍ය, ආචාර්ය සරත් අමුණුගම මහතා සමඟ කළ සංවාදයකි මේ.එළැඹුම් ගණනාවක් ඔස්සේ අය–වැයක් විග්‍රහ කරන්න පුළුවන්. හැබැයි, බොහෝවිට අවධානය යොමුවන්නේ අය-වැයෙන් ලැබෙන සහන, පඩි වැඩිවීම්, බදු සහන හෝ බදු ඉහළ දැමීම වගේ් කාරණා ගැනයි. මේ සියල්ල කෙරෙන්නේ එක්තරා මූල්‍යමය රාමුවක් තුළ බව එහිදී බොහෝවිට අමතක කරනවා. ඒ නිසා මේ මූල්‍යමය රාමුව කුමක්දැයි රටේ සියලුදෙනා දැන ගැනීම ඉතාමත් වැදගත්. එසේ දැනුම්වත් නොවී එක් එක් යෝජනාව ගැන කතා කිරීම නිෂ්ඵලයි. 2013 වර්ෂය සඳහා ඉදිරිපත් වූ අයවැයේ මේ රාමුව කුමක්ද? අපි රජයක් ලෙස 2013 වර්ෂය තුළ රුපියල් බිලියන 1785ක් වැය කිරීමට බලාපොරොත්තු වෙනවා.ඒත් එම වර්ෂයේ සමස්ත ආදායම ලෙස අපට ලැබෙන්නේ රුපියල් බිලියන 1277යි. එහෙම වුණාම බිලියන 508ක හිඟයක් ඇති බව පෙනෙනවා. මේ හිඟය දළ ජාතික නිෂ්පාදනයෙන් 5.8%ක්. ආර්ථිකයේ අනාගතය අපට විමසා බලන්න වෙන්නේ මේ හිඟය මතයි. සාර්ථක ආර්ථික කළමනාකරණයක් මඟින් මේ ආදායම සහ වියදම අතර ඇති පරතරය හැකිතාක් දුරට සීමා කළ යුතුයි. එය එම ආර්ථිකයේ නිරෝගිකම පිළිබඳ ලකුණක්. මීට අවුරුදු 7කට කලින් එම පරතරය දළ දේශීය නිෂ්පාදනයෙන් 20%ක් පවා ඉක්මවා ගියා. ඒත් මෙය කළමනාකරණය කිරීමට අපට හැකිවී තිබෙනවා. 2011 දී අය-වැය පරතරය 6.9%යි. 2012 දී එම අපේක්ෂිත පරතරය 6.2%යි. 2013 දී එය 5.8 ට අඩු කිරීමට අපේක්ෂිතයි.බිලියන 508ක අය-වැය හිඟය පියවා ගැනීමට රජය එක්කෝ ණයගත යුතුයි. එවිට දැන් ඇති ණයවලට තවත් ණය එකතු වෙනවා. නැත්නම් දේශීය බැංකු සහ වෙනත් ආයතනවලින් සල්ලි ණයට ගන්න වෙනවා. ඒත් නැත්නම් සල්ලි අච්චු ගහන්න වෙනවා. මේ හැම එකේම ප්‍රතිඵලය තමයි අපේ ආදායමට සන්සන්ධනය කළ නොහැකි මුදල් ප්‍රමාණයක් රටේ ප්‍රසාරණය වීම. එනම්, නිසැකවම උද්ධමනයට මඟ සැලැසී ජන ජීවිතයේ සෑම භාණ්ඩයකටම ගෙවිය යුතු මුදල වැඩි වෙනවා. මේ නිසා තමයි ඕනෑම රජයක් උද්ධමනය සීමා කිරීමට මහන්සි වෙන්නේ. උද්ධමනය කියන්නේ දුප්පත් පොහොසත් භේදයකින් තොරව සියලු දෙනාටම ගහන බද්දක්. පළා මිටියෙ ඉඳන් හැම දේකම මිල ඒ නිසා ඉහළ යනවා.මේ අය-වැයෙන් උද්ධමනය 7%ක රඳවා ගැනීමට බලාපොරොත්තු වෙනවා. ගිය වසරේ මේ ඉලක්කය 6.7%යි. මේ සංඛ්‍යා දෙකම රටේ මෑත ඉතිහාසයේ ඉතා වාසිදායක තත්ත්වයක්.රාජ්‍ය අංශයට වැටුප් වැඩිවීමක් ලබාදී තිබෙනවා. පඩි වැඩි වෙනකොට දුප්පත් ජනතාවට භාණ්ඩ සඳහා වැඩියෙන් ගෙවන්න වන බව පිළිගත යුතුයි. ජනතාවට සහන සලසන අතර, උද්ධමනය අවම මට්ටමක තබා ගැනීම අය-වැයක් සැකසීමේදී අභියෝගාත්මකයි. අයවැයක දී එක් එක් කණ්ඩායම්වලට දෙන සහන වෙනුවෙන් ගෙවන්න වෙන්නේ පොදු ජනයාටයි. ඔවුන්ගේ කෑම වේලේ ඉඳන්ම ඒක බලපානවා.උද්ධමනය ඉතිරි කිරීම් සඳහා ලබාදෙන පොලී අනුපාතිකයන්ටත් බලපානවා. ඒත් ඉතුරු කරන්නට ලැබෙන පොලිය උද්ධමන වේගයට වඩා අඩු වුණොත්, ඉතුරුම් පාඩුදායක වෙනවා. උද්ධමනය අඩුනම් ව්‍යවසායකයන්ට දෙන පොළී අනුපාතික අඩුකරගත හැකියි. එසේ නැත්නම් පොලී අනුපාතිකය වැඩිකර, ඊට සම්බන්ධ වන ව්‍යවසායකයන්ට දෙන පොලී අනුපාතික, නිසැකවම ඉහළ යනවා. එතකොට වෙන්නෙ ආයෝජන පහළ යන එකයි. ආයෝජන පහළ යනවා කියන්නේ රටේ වත්කම් අඩුවෙනවා කියන එකයි. මෙහි තවත් ප්‍රතිඵලයක් විදිහට තරුණ ජනගහනයට විවෘත වන රැකියා ප්‍රමාණය සීමාවීම හඳුන්වන්න පුළුවන්.එම නිසා සෑම රජයක්ම නිසි කළමනාකරණය මඟින් උද්ධමනය අඩුකර, ව්‍යවසායකයන්ගේ ණය පොලී අඩුකර සංවර්ධනය හා රැකියා උත්පාදනය වැඩි කළ යුතුයි. එපමණක්ද නෙවෙයි, උද්ධමනය ඉහළ යනවා කියන්නේ රජයට ණයට ගැනීමට සිදුවන මුදල් වෙනුවෙන් ගෙවිය යුතු පොලියත් ඉහළ යාමයි. අඩු ප්‍රතිලාභයකට ණයට මුදල් දෙන්න කවුරුත් කැමැති වෙන්නේ නෑ. මේ නිසා රජය සෑමවිටම වෑයම් කරන්නේ උද්ධමන අනුපාතයට ඉහළින් පොලී අනුපාතික රඳවා ගැනීමටයි.අපේ රජය 2013 වර්ෂය සඳහා ඉදිරිපත් කළ අය–වැයේ සුවිශේෂ ලක්ෂණයක් තමයි, උද්ධමනය 7%ට වඩා අඩුවෙන් රඳවා ගැනීමට සැලැසුම් කර තිබීම.අයවැය හිඟයක් ඇතිවෙන්නේ කොහොමද? එක පැත්තකින් පුනරාවර්තන වියදම් මේ සඳහා බලපානවා. මෙවර එම වියදම්වලින් බිලියන 1267ක් වැයවෙන්නේ වැටුප් හා ණය පොළී ගෙවීමටයි. මහජන මතය අනුව අය-වැයක ජනප්‍රියත්වය රැඳෙන්නෙත් මේ කාරණා මතයි. රාජ්‍ය අංශයේ රැකියා වැඩිවීම, වැටුප් වැඩිවීම වගේ දේ සිදුවුණා. ලක්ෂ 7ක් වූ රාජ්‍ය සේවය දැන් අප ලක්ෂ 13 දක්වා වැඩිකර තිබෙනවා. එතකොට අපට හිතාගන්න පුළුවන්, අය-වැය කියන්නේ හරියට දෙකොන පත්තුවන විලක්කුවක් වැනි බව. පඩි ලබන සංඛ්‍යාව වැඩිවෙනවා වගේම, වසරින් වසර වැඩි පඩි ඉල්ලා උද්ඝෝෂණය කිරීමත් සිදුවෙනවා. අනාගතයේ කෙසේ වෙතත් දැනටමත් මේ පුනරාවර්තන වියදම් අපේ රටේ සියලු ආදායම් ගිලගන්නා තත්ත්වයක් තියෙන්නේ.සමස්ත ආදායම බිලියන 1277ක් වනවිට, පුනරාවර්තන වියදම බිලියන 1267ක්. එතකොට මෙතැනදී අපේ ආර්ථික දේහයේ නිධන්ගත රෝගයක් ඇති බව ඕනෑම අයෙකුට තේරුම් ගන්න පුළුවන්. ඒ නිසා මේ විකෘති ආර්ථික දේහය ඉක්මනින් වෙනස් කළ යුතු බවයි මගේ නම් අදහස.පළමුවෙන්ම නාස්තිය අඩුකරගත යුතුයි. අපේ සමස්ත ආදායම පුනරාවර්තන වියදම් ලෙස රාජ්‍ය අංශයට යනවා නම්, රාජ්‍ය අංශයේ කාර්යක්ෂමතාව හා අරපිරිමැස්ම අංක එකේ සංවර්ධන ප්‍රශ්නයක්. මා දකින අන්දමට ඔය කරන වියදමට සරිලන අන්දමේ ප්‍රතිඵල දකින්න නැති බවයි. ඒ නිසා පුහුණුව, කැපවීම, විනය රැකීම, දූෂණය පිටුදැකීම ආදී කාරණා ඔස්සේ රාජ්‍ය අංශය සංවර්ධන යාන්ත්‍රණයක් බවට පත්කිරීම ඉතා ම අවශ්‍යය යි.රැකියා අවස්ථා වැඩි කිරීමට රාජ්‍ය අංශය නොව, පුද්ගලික අංශය ඉක්මනින් හැඩගැස්වීමත් විය යුතුයි. කොයිම රජයකටවත් මේ යන වේගයෙන්ම රාජ්‍ය අංශය පුළුල් කරන්න බෑ. එසේනම් රැකියා ක්ෂේත්‍රය වර්ධනය කළ හැක්කේ පුද්ගලික අංශය පැත්තෙන්. රාජ්‍ය අංශය එක් රැකියාවක් දෙන කොට පුද්ගලික අංශය රැකියා 5-6ක් දෙනවා. ඒක තමයි අද සංයුතිය. මේ යටතේ පුද්ගලික අංශයේ රැකියා වැඩි කිරීම විය යුතුයි.වී, තේ, රබර්, පොල් ආදී නිෂ්පාදනයන්ට සම්බන්ධ වූ ගොවි ජනතාව අපේ ශ්‍රමිකයන්ගෙන් ඉතා විශාල කොටසක්. ඒ නිසා රජය මේ අයවැයෙනුත් එකී ශ්‍රමික කණ්ඩායමට තමන්ගේ ආදායම ඉහළ නංවා ගැනීමට විවිධ සහන ලබාදී තිබෙනවා. පළමුවැන්න පොහොර සහනාධාරය. රජය විශාල මූල්‍ය බරක් කරට ගෙන මෙවර කිලෝග්‍රෑම් 50 පොහොර මිටියක් රුපියල් 350ක් පොහොර සඳහාත්, රුපියල් 150ක් රක්ෂණ ක්‍රමයකටත් අයකර ගොවීන්ට ලබා දෙනවා.අද අපි වී ගොවිතැනින් ස්වයංපෝෂී වෙලා තියෙන්නේ එවැනි රැඩිකල් තීරණ අපේ රජය ගත් නිසයි. අනෙක පොහොර සහනාධාරය දැන් සෙසු භෝග වගාවන්ටත් ලබා දෙනවා.ජාත්‍යන්තර වශයෙන් බැලුවත්, ආහාර සුරක්ෂිතතාව අද ප්‍රධාන මාතෘකාවක්. ලෝකයේම අවධානය යොමු වූ කාරණයක්. ලොව වෙනත් රටවල් තමන්ගේ ප්‍රධාන ආහාර අවශ්‍යතාව සපුරා ගැනීමටත් විදේශ විනිමය ලෙස විශාල මුදලක් වැය කරනවා. ඒත් අපි දීර්ඝකාලීනව සිතා බලාගත් ක්‍රියාමාර්ග නිසා අද සහලින් ස්වයංපෝෂිතයි. ඉදිරියේදී සහල් පිටරට යැවීම ගැනත් අවධානය යොමු වෙලා. තේ, රබර් ආදී වගාවන්ගෙනුත් රටේ ආර්ථිකයට ශක්තියක් ලැබෙනවා වගේම, එම ගොවීන්ගේ ආර්ථිකයත් ඉහළ නංවා තිබෙනවා. මාසික වැටුප් ලබන මහත්වරුන්ට නරක ආරංචියක් වුණත්, අද ගොවි ජනතාවගේ මාසික ආදායම ඒ මහත්වරුන්ටත් වඩා වැඩියි. කෘෂි කර්මාන්තයේ නියුතු අතිමහත් ශ්‍රම හමුදාවට උපරිම ආදායමක් අත්කරදීම අපේ පරමාර්ථය විය යුතුයි.වී කිලෝවට දෙන සහතික මිල මාස් කන්නයේ පටන් රුපියල් 32 සිට 35 දක්වා මේ අයවැයෙන් වැඩි කළා. කාබනික ගොවිතැනේ යෙදෙන ගොවීන්ට වී කිලෝවට රුපියල් 40ක් ලැබෙනවා. අද අප බඩඉරිඟුත් අපනයනය කරනවා. 2015 වසර වනවිට අපේ ලූනු, මිරිස් සහ අල නිෂ්පාදනය 50% වැඩි කරන්න අපේක්ෂා කරනවා. එපමණක් නොවෙයි, මල්, පලතුරු නිෂ්පාදනත් වානිජ මට්ටමින් දියුණු කළ යුතු වෙනවා. චීනය කොමියුනිස්ට් ආර්ථිකයෙන් පිටතට ඒමේ පළමු පියවර තැබුවේ ගම්බද එළවළු, පලතුරු හා ඌරුමස් නිෂ්පාදනය ඉහළ නැංවීමෙන්. ඩෙං ෂියාඕ පෙංග්, මාඕගේ දර්ශනයෙන් වෙනස්ව යමින් චීනයේ ආර්ථික විප්ලවයක් කළා. අපේ ඉලක්කය විය යුත්තේ ගම් මට්ටමින් කෘෂිකාර්මික විප්ලවයක් කිරීමයි.මේ වෙනස්කම් කිරීමට නම් ගම් මට්ටමේ පාලන තන්ත්‍රයක් සම්පුර්ණයෙන් කාර්යක්ෂමව කළ යුතුයි. මගේ අවංක අදහස නම් ගම් මට්ටමේ පාලන ව්‍යුහය සංවර්ධන විරෝධී පාලන ක්‍රමයක්. ඒක ඉක්මනින්ම වෙනස් කළ යුතු තත්ත්වයක්.අපේ සංවර්ධන ඉලක්ක සපුරා ගැනීමේදී හා ආර්ථික සංග්‍රාමය ජය ගැනීමේ දී මේ රටේ නිෂ්පාදනය කළ හැකි දෑ මෙන්ම, ඒවා නිෂ්පාදනය කිරීම ඉතා ම වැදගත්. එමඟින් අනවශ්‍ය පරිදි රටින් පිටට ඇදෙන විදේශ විනිමය ඉතිරි කර ගැනීමට පුළුවනි. නිදසුනක් ලෙස පිටිකිරි සඳහා විශාල විනිමයක් වැය වෙනවා. දියර කිරි නිෂ්පාදනය හා පරිභෝජනය ඉහළ යාමෙන් එය අඩුකරගත හැකියි. සීනි නිෂ්පාදනයත් මීට වඩා පුළුල් කරන අතර, කිතුල් හකුරු, තල් හකුරු ආදී කර්මාන්ත දියුණු කළ යුතුයි. ඊට අවශ්‍ය ක්‍රියාමාර්ග වෙත යොමු වූ විට ශ්‍රී ලංකාවේ ගැමි ආර්ථිකය උඩු යටිකුරු කිරීමට මුල පිරෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=f1211262</link>
    <topic>යහපත් භික්‍ෂුවසල්ලි අල්ලන්නේ නෑ</topic>
    <author>සටහන -චතුරිකා ගමගේ ඡායාරූප -චමින්ද නිරෝෂණ</author>
    <content>පෝරේ පුරාණ ශ්‍රී මහා විහාරය,මාගම්මන පුරාණ විහාරය සහ කඩවත ඇල්දෙණිය අභිනවාරාමය යන විහාරයන්හි විහාරාධිපති රුක්මලේ ධම්මකිත්ති හිමිසම්බුද්ධ පරිනිර්වාණයෙන් තුන් මසක් ගතවෙද්දී ප්‍රථම ධර්ම සංගායනාව පැවැත්වූයේ එදා සිිටි භික්ෂූන් වහන්සේලාගේ විනය විරෝධී ක්‍රියාකලාපයන් නවතා සම්බුද්ධ ශාසනය රැකගැනීම උදෙසා ය. වර්තමාන භික්ෂු සමාජයේ ද පවතින එවැනි ව්‍යාකූල තත්තවයන් මඟහරවා ශාසනය ආරක්ෂා කර ගැනීමට ගත යුතු ක්‍රියාමාර්ගයන් පිළිබඳ පෝරේ පුරාණ ශ්‍රී මහා විහාරය, මාගම්මන පුරාණ විහාරය සහ කඩවත ඇල්දෙණිය අභිනවාරාමය යන විහාරයන්හි විහාරාධිපති රුක්මලේ ධම්මකිත්ති නාහිමියන් සමඟ සිදු කළ සාකච්ඡාවකි මේ.අද කඨින පින්කම ඉතා උත්කර්ෂවත්ව පවත්වනවා. ඒ වගේම පන්සල්වල සත්මහල් ප්‍රාසාද ඉදිවෙනවා. මේ ආකාරයේ ශාසනික ප්‍රබෝධයක් ඇතිවුණත් ඇතැම් භික්ෂූන් වහන්සේලාගේ ක්‍රියාකලාපයන් නිසා භික්ෂු සමාජයේ අද මහා පරිහානිකර තත්ත්වයක් ඇතිවෙලා. අද ඇතැම් භික්ෂූන්ගෙන් ආධ්‍යාත්මික අරමුණු යටපත් වී ගිහියන්ට පවා සුදුසු නොවන ක්‍රියාවන්ට යොමුවන අවස්ථා දකිනවා. මහා පරිමාණ ව්‍යාපාර පමණක් නොවෙයි ඇතැම් භික්ෂූන් පාතාලයටත් සම්බන්ධයි. මෙවැනි තත්ත්වයක් තුළ ගිහියන් අපිට වැඳලා දන්දෙන එක පුදුමයි. ඒ තරම් අද භික්ෂු සමාජය පිරිහිලා. රටේ ඕනෑම තැනක සිදුවන අපරාධයක් ගතහොත් ඒවාට මොනයම් ආකාරයකින් හෝ භික්ෂුවක් සම්බන්ධයි. පසුගිය කාලයේදී අපි දැක්කා බොහෝ පන්සල්වල නිදන් හාරලා තිබෙනවා. මේ ඇතැම් ක්‍රියාවන්ට ඒ ඒ පන්සල්වල හාමුදුරුවන් සම්බන්ධයි. බුදු හාමුදුරුවන්ගේ පපුව හාරලා නිදන් ගන්න තරම් අද අැතැම් භික්ෂූන් වහන්සේ ලා පිරිහිලා. එදා අපි භික්ෂූන් වහන්සේලා දිවි හිමියෙන් ආරක්ෂා කළ දේවල් අද ඒ භික්ෂු සමාජයේම කොටසක් මුදලට විකුණනවා. මෙවැනි තත්ත්වයන් උදාවෙලා තිබෙන්නේ භික්ෂූන් වහන්සේ තමන්ගේ කාර්යභාරය නිසියාකාරව අවබෝධ කරගෙන නොමැති නිසයි.අද බොහෝ භික්ෂූන් වහන්සේලා බුදුරජාණන් වහන්‍ෙස්ගේ ධර්මය මුදලට විකුණනවා. පිරිත කියන්නේ බෞද්ධයන් මොනතරම් ගෞරවයකින් සිදුකරන පින්කමක්ද? අද ඒ පිරිත කොන්ත්‍රාත් එකක් බවට පත් වෙලා. මෙය ශාසනයේ පිරිහීමක්. අද ඇතැම් භික්ෂූන් පිරිතට, දානයට, බණට මුදලක් නියම කර කොළ පවා මුද්‍රණය කර තිබෙනවා. භික්ෂුවකට ආරාධනා කරන්න ගියවිට දායකයට ඒ කොළය දෙනවා. ඒවායෙහි තිබෙන මිල ගණන් බැලුවහම අද සාමාන්‍ය කෙනෙකුට බණක් කියන්න බැහැ. මේ අපේ භික්ෂු සමාජයේ තිබුණු දේවල් නොවෙයි. එදා දායකයෙක් බොහොම කාරුණිකව බුලත් අතක් අරගෙන ඇවිත් ආරාධනා කළහම බණට වැඩියා. අද ඇතැම් අවස්ථාවලදී බණට වඩින්නේ නියමිත මුදල ගෙවනවා නම් පමණයි. මෙය ශාසනයේ විශාල පරිහානිකර තත්ත්වයක්. මෙවැනි සෝදාපාළුවකට ශාසනය ලක්වී තිබෙද්දී කිසිකෙනෙක් මේ පිළිබඳ කතා කරන්නේ නැහැ. යම් භික්ෂුවක් මෙවැනි ක්‍රියාවක් කරනවා නම් ඒ භික්ෂුවට එහි වරද පැහැදිලි කර දිය යුතුයි. මෙහිදී එක් එක් භික්ෂුව තම තමන්ගේ න්‍යාය පත්‍රවලට අනුව කටයුතු කරලා හරියන්නේ නැහැ. සියලු දෙනා එකතු නොවුනහොත් මේ වැරදි නිවැරැදි කරන්න බැහැ.සමාජය වෙනස් වෙද්දී වෙනස් විය යුතු දේවල් තිබෙනවා. නමුත් සමාජය වෙනස් වූ පමණින් භික්ෂුවක් මුදල් උපයන මුදලාලි කෙනෙක් විය යුතු නැහැ. සමාජය ආර්ථික, සාමාජීය වශයෙන් දියුණු වෙනවා. වෙනස් වෙනවා. නමුත් ආරාමයක, පන්සලක හෝ අසපුවක ජීවත්වන භික්ෂුන් වහන්සේලා මුදල් උපයන ගිහියන් බවට පත්විය යුතු නැහැ. භික්ෂුවකගේ පරමාර්ථය මුදල් ඉපයීම නොවෙයි. භික්ෂුව කියන්නේ අනුශාසකයෙක්. සමාජයට හොඳ නරක කියාදෙන, අනෙක් පිරිසට ඉදිරියෙන් ගමන් කරන පිරිසක් තමයි භික්ෂූන් වහන්සේලා කියන්නේ. සමාජයට උපදෙස් දීමට සිටින භික්ෂුවක් ගිහියන්ගේ රැල්ලට හසුවෙලා ගියොත් සමාජය නැතිව යනවා. ඒ නිසා භික්ෂුවගේ වගකීම වන්නේ බුදුරජාණන් වහන්සේගේ ධර්මයට අනුව මධ්‍යම ප්‍රතිපදාවට අනුව කටයුතු කිරීමයි. ගිහි සමාජය වෙනස් වෙන්න පුළුවන්. නමුත් භික්ෂු සමාජයට ඒ ආකාරයට වෙනස් වෙන්න බැහැ. භික්ෂු සමාජයට ඊට වඩා පැවරුණු වගකීමක් තිබෙනවා. භික්ෂුව කියන්නේ අනුන්ගෙන් යැපෙන අයෙක්. ඒ නිසා සමාජයට අවවාද අනුශාසනා කිරීම, සමාජය යහපත් කිරීම සම්බන්ධව භික්ෂුව ට පැවරුණු වගකීම් සමුදායක් තිබෙනවා.භික්ෂුව ගිහි සමාජයෙන් වෙන්වුණු පිරිසක් වන්නට නම් ගිහියන්ට වඩා මොනයම් හෝ ගුණධර්ම ටිකක් ආරක්ෂා කරගෙන කටයුතු කරන්න ඕනා. භික්ෂුවට සමාජයේ පිළිගැනීමක් ලැබෙන්නේ එවිටයි. භික්ෂුව ගිහියන්ගේ තත්ත්වයට පත්වුවහොත් අනුශාසකයෙක් වශයෙන් භික්ෂුවට සමාජය පිළිගන්නේ නැහැ. භික්ෂුව තමන්ට වඩා වෙනස් කියලා ගිහියන් ට පේන්න ඕනා. නැත්නම් ගිහියන් භික්ෂුවට ගෞරව කරන්නේ නැහැ. අද භික්ෂුවට ගෞරව නොකරන තත්ත්වයක් උදාවෙලා තිබෙන්නේ භික්ෂුව තමන්ට නොගැලපෙන ක්‍රියාවන් සිදු කරන නිසයි. භික්ෂුව ගිහියන් මෙන් කටයුතු කරන්න යාම නිසා ගිහියන් තුළ භික්ෂුව පිළිබඳ කලකිරීමක් ඇතිවෙලා තිබෙනවා. භික්ෂුවගේ දේශනා වැදි බණ කියන මට්ටමට පත්වෙලා.සීමිත පිරිසක් භික්ෂූන් වහන්සේලා ගුණ ධර්ම රැකගෙන කටයුතු කළත් බහුතරයක් භික්ෂූන් වහන්සේලා නොමනා ක්‍රියාවන් සිදු කරනවා. වැරැදි කරන භික්ෂූවක් අනුශාසනා කළාට ගිහියන් පිළිගන්නේ නැහැ. මව්පියන් වැරැදි මාර්ගයේ ගමන් කරමින් දරුවන්ට අනුශාසනා කර ඵලක් නැහැ වගේ භික්ෂූන් වහන්සේලා වැරදි වැඩ කරමින් ගිහියන්ට අනුශාසනා කරලා වැඩක් නැහැ. අද සමාජයේ විශාල පරිහානියක් ඇතිවෙලා තිබෙන්නේ අනුශාසනා කරන්න, මඟ පෙන්වන්න ඉන්න පිරිසගෙ දුර්වලතාවය නිසයි.මෙවැනි ව්‍යාකූලත්වයක් ඇතිවීමට ප්‍රධානතම හේතුව ලෙස මම දකින්නේ ශාසනික වශයෙන් අපේ සංවිධානයේ තිබෙන දුර්වලතාවය. මෙතෙක් භික්ෂු සමාජයේ ඇති වුණු කිසිදු ගැටලුවකදී අපේ නායක හාමුදුරුවරු කිසිදු ප්‍රකාශයක් සිදු කර නැහැ. අද අපේ රට බුදුදහමට එරෙහි ව විවිධ බාහිර මෙන්ම අභ්‍යන්තරික ප්‍රශ්න ඇති වෙලා තිබෙනවා. ඇතැම් භික්ෂූන් වහන්සේලා ආගමට නොගැලපෙන ක්‍රියාවන් සිදු කරනවා. ඒවාගේම ඇතැම් අය බුදුහාමුදුරුවන්ගේ ධර්මය විකෘති කරලා යම් යම් ප්‍රකාශයන් කරනු ලබනවා. එපමණක් නොවෙයි බෞද්ධාගමට එරෙහිව අන්‍ය ආගමිකයන් නොයෙක් ආකාරයේ ගැටලු මතු කරනවා. මේ කිසිවක් පිළිබඳ අපේ නායක හිමිවරුන් කිසිදු ප්‍රකාශයක් කළේ නැහැ. එය මා දකින්නේ අපේ භික්ෂු සංවිධානයේ දුර්වලතාවයක්. ඇති වන ප්‍රශ්නවලදී එක් එක් භික්ෂුන් වහන්සේලා වෙන වෙනම ප්‍රකාශ ඉදිරිපත් කරනවා මිසක් මේ ප්‍රශ්න විසඳගන්න පොදු එකඟතාවයකට එන තත්ත්වයක් අපි දැක්කේ නැහැ.පවතින නිකාය භේදය අතහැර එක පිරිසක් ලෙස එක නායකත්වයක් යටතේ සංඝරාජ කෙනෙක් පත්කරගෙන කටයුතු කරන්න තවම කිසිවෙකුට හැකි වී නැහැ. නිකාය සම්පූර්ණයෙන් ඉවත් කර බුදුරජාණන් වහහන්සේගේ ශ්‍රාවකයන් ලෙස එක මතයකට හැඩ ගැසිය යුතුයි. එක ශක්තියක් ලෙස කටයුතු කළහොත් කිසිවෙකුට සංඝ සමාජය බිඳ දමන්න බැහැ. අද මේ ශාසනික වශයෙන් ඇති වී තිබෙන විශාලම ප්‍රශ්නයන්ට වඩාත්ම හේතු වී තිබෙන්නේ අපේ දුර්වලතාවයන් අපේ එකමුතුකමක් නැතිකම. එක නායකත්වයක් යටතේ එක වැඩපිළිවෙලකට ක්‍රියා කරන්නේ නම් කුමන බලවේග ආවත් අපිට බලපෑමක් කරන්න බැහැ. අපි අමුතුවෙන් නිකාය වශයෙන් බෙදිය යුතු නැහැ. සියලු දෙනාම බුදුහාමුදුරුවන් ගේ ශ්‍රාවකයන් උන් වහන්සේ දේශනා කළ ධර්මයෙහි වෙනසක් නැහැ.දැනට සංඝ සමාජයේ තිබෙන්නේ තනතුරු ගොඩක් පමණයි. ඒ එකදු තනතුරක්වත් ක්‍රියාත්මක නැහැ. මහානායක හාමුදුරුවරු, අනුනායක හාමුදුරුවරු සංඝ සභාවල් විශාල ප්‍රමාණයක් තිබෙනවා. සංඝ සභාවල් වැඩිවුණාට එකක්වත් හරියට ක්‍රියාත්මක වෙන්නේ නැහැ. ශාසනික වශයෙන් ඇතිවන ප්‍රශ්න වැඩියි. ශාසනයේ මොනතරම් ප්‍රබෝධයක් ඇතිවුනත් ඊට සාපේක්ෂව මහා පරිහානියකුත් දකින්න ලැබෙනවා.නායකයන් වැඩිවූ විට ප්‍රශ්න ඇතිවීමේ ප්‍රවණතාවය වැඩියි. ඒ නිසා සියලු දෙනාගේ කැමැත්තෙන්, එකඟතාවයෙන් සුදුසු නායකයෙක් සංඝ සමාජයෙන් තෝරා ගත යුතුයි. නායකයා තෝරා ගැනීමේදී පරම්පරාවට වඩා දැනඋගත්කමට මුල්තැනක් ලබා දිය යුතු වෙනවා. ඒවගේම සමාජය පිළිගත්, රටම පිළිගත් වටිනා භික්ෂුවක් එම නායකත්වයට පත් කර ගත යුතුයි. එවැනි එක නායකත්වයක් යටතේ එක කතිකාවතකට පැමිණ කටයුතු කළහොත් අද පවතින ගැටළුකාරී තත්ත්වය මඟහරවා ගන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>26</day>
    </date>
    <link>http://www.dinamina.lk/2012/11/26/_art.asp?fn=f1211263</link>
    <topic>ජනපතිතුමාගේ නාමය ඉතිහාසයේ රන් අකුරෙන් ලියැවෙනවා</topic>
    <author>සටහන - ඉමන්ත කල්දේරා</author>
    <content>දෙකටන නාමළුව පුරාණ රජමහා විහාරාධිකාරී වෙන්නවත්තේ රතනජෝති හිමිපාණන් වහන්සේගේ පූර්ණ අනුශාසනාව පරිදි ජනපති ජන්ම දින සහ පදවි ප්‍රාප්තිය වෙනුවෙන් පැවැති පිංකම අති උත්කර්ෂවත් අයුරින් පැවැත්විණි.දෙකටන කටුලන්ද මංසන්ධියේ පැවැති මහා සත්බුදු පූජා සහ ප්‍රජා සත්කාර සේවය සංවිධානය කරනු ලැබුවේ විහාරසථ දායක සභාව, කටුලන්ද මංසන්ධියේ සුහද මිතුරු ත්‍රීරෝද රථ සංගමය, ශ්‍රී ධම්මාරාම දහම් පාසලේ සිසු සිසුවියන් සහ දොම්පේ මැතිවරණ බල ප්‍රදේශයේ ජනතාව විසිනි. මැලේසියාවේ ශ්‍රී මහින්දාරාමාධිපති ඇලිගිරියේ ඉන්දරතන නාහිමි, ප්‍රංශයේ ජේතවනාරාමාධිපති මුරුංගස්යායේ ඤණිස්සර නාහිමි, ඇතුළු ගිහි පැවිදි පිරිසක් මෙම පිංකම සඳහා එක්විණි.මැලේසියානු සහ චීන බෞද්ධ දූත පිරිසක් ද මෙම අවස්ථාවට එක්ව සිටීම කැපී පෙණෙන සිදුවීමක් විය. මැලේසියානු සහ චීන ජාතික බෞද්ධ දූත පිරිස දෙකටන නාමළුව පුරාණ රජ මහා විහාරයේ සිට සධාතුක කරඬුව පෙරටු කර ගත් විශේෂ පෙරහරකින් කටුලන්ද මංසන්ධිය දක්වා කැඳවාගෙන එන ලදී. මැලේසියාවේ ෂින්නෑහි ශ්‍රී මහින්දාරාමාධිපති ඇල්ගිරියේ ඉන්දරතන නාහිමිපාණන් විසින් අසරණ රෝගියකුට පිරිනැමීම සඳහා නවීන රෝද පුටුවක් වෙන්නවත්තේ රතනජෝති හිමියන් වෙත බාර දෙන ලදි.මෙහිදී අදහස් දැක් වූ වෙන්නවත්තේ රතනජෝති හිමිපාණන් වහන්සේ “මේ රට අරාජික වුණුහැම වෙලාවෙම මේ රට එක්සේසත් කළේ දක්ෂිණ ලංකාවෙන් පහළ වුණු නායකයින්, දශක 3 පුරා පැවැති යුද්ධය මුළුමණින්ම අවසන් කළේ ජනාධිපතිතුමන්. මේ රට මීට වසර ගණනාවකට පෙර තිබුණේ මරබියෙන් වෙළිලා. විහාරස්ථානයක මෙවැනි පිංකමක්වත් පවත්වන්නට නිදහසක් තිබුණේ නැහැ.දැන් ඒ සියලුඋවදුරු අවසන් වෙලා. එදා රට එක්සේසත් කරපු දුටුගැමුණු, පරාක්‍රමබාහු වගේ රජවරුන්ගේ නම් ඉතිහාසය තුළ රන් අකුරින් ලියවුණා. මෑත ඉතිහාසයේ එවැනි රන් අකුරින් ලියවුණු නමක් තමයි මහින්ද රාජපක්‍ෂ ජනාධිපතිතුමන්ගේ නාමය. මෙවැනි නායකයෙක් පහළ වීම ජාතියේ වාසනාවක්. මේ රට නිදහස්කර ගැනීම ගැන එතුමාණන්ට මුළු ජාතියම ණයගැතියි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112720</link>
    <topic>ආමර් වීදියේ උඩු මහලක එකම පවුලේ 3ක සිරුරු</topic>
    <author/>
    <content>කොළඹ ආමර්වීදියේ ග්‍රෑන්ඩ්පාස් පාර අසල උඩුමහල් නිවෙසක මියගොස් සිටි එකම පවුලේ මව, පියා සහ පුතුගේ මළසිරුර ඊයේ (26) සවස ආමර්වීදිය පොලිසිය මගින් සොයාගෙන ඇත.මියගොස් ඇත්තේ පියා වු සිවලිංගම් ශ්‍රීකාන්තන් (28) මව වන කෝකිලවානි (24) සහ පුතාවන ශ්‍රීකාන්තන් සරුවේල් (2) යන අය වෙති.දිනකට පමණ පෙර මේ පිරිස මියයන්නට ඇතැයි විශ්වාස කෙරේ. මොවුන් සියදිවි හානිකර ගන්නට ඇතැයි විශ්වාස කරන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා දිනමිණට කීය.මොවුන්ගෙන් මව ගෙළ වැලලාගෙන සිට ඇති අතර පියා සහ පුතු වස පානය කර ඇති බවක් පෙනෙන්නට ඇතැයි පොලිසිය පවසයි. දෙහැවිරිදි පුතුට වස පොවන්නට ඇතැයි විශ්වාස කෙරේ.මේ මියගිය පවුලේ ඥාතියෙකු ඊයේ සවස මෙම නිවසට පැමිණි අවස්ථාවේදී ඔවුන් නිවෙසේ දෙවන මහලේ නිදන කාමරය තුළ ඇඳ මත මියගොස් සිටි ආකාරය දැක ඒ බව පොලිසියට දැනුම් දී තිබෙන බවත් වාර්තා වේ.මෙම සිද්ධිය සම්බන්ධයෙන් ආමර්වීදිය පොලිසිය පුළුල් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112721</link>
    <topic>දක්ෂිණ අධිවේගයේ පළමු වසරේ ආදායම මිලියන 951යි</topic>
    <author>ජීවනී පතිරණ</author>
    <content>ක්ෂිණ අධිවේගී මාර්ග‍ය පළමු වසර සාර්ථකව නිම කරමින් රුපියල් මිලියන 950.9(කෝටි 95)ක වාර්ෂික ආදායමක් උපයාගැනීමට සමත් වී ඇත.රුපියල් මිලියන 87කට ආසන්න මුදලක් අධිවේගී මාර්ගයේ මාසික ආදායම වන බව ඊයේ (26) පස්වරුවේ වරාය හා මහාමාර්ග අමාත්‍යාංශයේ පැවැති මධ්‍ය හමුවක දී අනාවරණය විය.මේ ආදායම හා සැසඳීමේදී රුපියල් මිලියන 450ක මුදලක් නඩත්තු හා කළමනාකරණ කටයුතු සඳහා වැය වූ බව වරාය හා මහාමාර්ග නියෝජ්‍ය ඇමැති නිර්මල කොතලාවල මහතා සඳහන් කළේය.අද(27) දිනට දක්ෂිණ අධිවේගී මාර්ගය ඉදිකර වසරක් සපිරෙන අතර, දැනට භාවිත කෙරෙන කොට්‍ටාව පිවිසුම් මාර්ගය ඇතුළුවීම දොරටු 5කින් හා පිටවීමේ දොරටු 8කින් සමන්විතව ඉදිකිරීම් මේ දෙසැම්බර් මාසයේ ආරම්භ කිරීමට නියමිතව ඇත.දිනකට අපේක්ෂිත වාහන සංඛ්‍යාව අධිවේගී මාර්ගය භාවිත කරන බවත්, එමගින් ලැබෙන ආදායම මෙරට ජාතික ආදායමට එක් කර ඇති බවත් ඇමැති නිර්මල කොතලාවල මහතා සඳහන් කරයි.සහන ගාස්තු යටතේ භාවිත කෙරෙන දක්ෂිණ අධිවේගී මාර්ගයේ ගමන් කිරීමේ දී රියදුරු මහතුන් වේගය ස්වාධීනව තීරණය කිරීමට නිදහස ලබා දී ඇති මුත් උපරිම වේගය පැයට කි.මී. 100කට සීමා කර ඇති බවද කොතලාවල මහතා පවසයි.කෙසේ වුවද පසුගිය අවුරුද්ද තුළදී දක්ෂිණ අධිවේගී මාර්ගයේ අනතුරු 479ක් වාර්තා වී තිබේ. එම අනතුරුවලින් 436ක් මාර්ගයේ දේපළ හානි වන අතර, දරුණු නොවන අනතුරු 16ක් හා දරුණු ගණයේ අනතුරු 24ක් ද වාර්තා වේ. මේ අතරින් මාරාන්තික අනතුරු සංඛ්‍යාව 3කි.ඉකුත් නොවැම්බර් 15 දින දක්වා අධිවේගී මාර්ගයේ ධාවනය සඳහා ඇතුළු වූ වාහන සංඛ්‍යාව මිලියන 3.2කි. සතියේ දිනවල දළ වශයෙන් වාහන 8600ක් හා සති අන්තයේ වාහන 10,800ක් පමණ ධාවනය වේ.කෙසේ වුවද දක්ෂිණ අධිවේගී මාර්ගය භාවිත කිරීමේ දී අනතුරු අවම කර ගැනීමට හා හොඳ සේවාවක් ලබාදීම සඳහා එහි වැඩකරන නිලධාරීන් ඇතුළු සේවක මහතුන්ගේ කැපවීම තමා විශේෂයෙන් සඳහන් කළ යුතුව ඇති බවද නියෝජ්‍ය ඇමැතිවරයා ප්‍රකාශ කළේය.මේ අතර අධික වාහන තදබදය අවම කිරීම සඳහා කොට්ටාව සිට කොළඹ දක්වා මංසන්ධි සියල්ලම පුළුල් කිරීමට අමාත්‍යාංශය තීරණය කර ඇති අතර, දැනටමත් ඒ සඳහා ටෙන්ඩර් කැඳවීමට ද අමාත්‍යාංශය පියවර ගෙන තිබේ.දැනට මහාමාර්ග අමාත්‍යාංශයට අයත් කිලෝ මීටර් 12,000ක සමස්ත මාර්ග පද්ධතියෙන් කි.මී. 4500ක් පුනරුත්ථාපනය කර අවසන් බව මේ මාධ්‍ය හමුවේ දී අනාවරණය විය. තවත් කිලෝමීටර් 2000ක ප්‍රමාණයක පුනරුත්ථාපන කටයුතු කෙරීගෙන යන අතර, සමස්ත මාර්ග ජාලයෙන් සියයට 50කට වැඩි ප්‍රමාණයක් සංවර්ධනය වෙමින් පවතින ඒවා වේ.ඉකුත් වසර 7ක කාලය තුළදී ජනාධිපතිවරයා විසින් මෙරට මාර්ග පද්ධතිය සඳහා වෙන් කළ වැඩිම මුදල් ප්‍රමාණය රුපියල් බිලියන 510ක් බව පෙන්වාදුන් ඇමැතිවරයා, 2013 වසරේ දී රුපියල් බිලියන 131ක් මාර්ග සංවර්ධනය සඳහා වෙන් කර ඇති බවද සඳහන් කළේය‍.කි.මී. 158ක් වන ඒ9 මාර්ගයේ ඉදිකිරීම්වලින් ඉතිරිවී ඇත්තේ තවත් කි.මී. 20ක් වන අතර, දැනටමත් ඉතා ඉක්මනින් යාපනයට ළඟාවීමේ හැකියාව උදා වී ඇති බව අමාත්‍යාංශය වැඩිදුරටත් සඳහන් කරයි.මේ මාධ්‍ය හමුවට අමාත්‍යාංශ ලේකම් ආර්.ඩබ්ලිව්.ආර්. ප්‍රේමසිරි මහතා ඇතුළු නිලධාරීහු රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n1211272</link>
    <topic>සහල් වෙළෙඳපළ අර්බුදයක</topic>
    <author>විජයානි එදිරිසිංහ</author>
    <content>වසර දෙකක කාලයක් තිස්සේ සහල් මෝල් හිමියන්ගේ සංගමය අකර්මණ්‍ය වී තිබීම නිසා පෞද්ගලික මෝල්වලින් වෙළෙඳ පොළට සහල් සැපයීමේදී අර්බුදකාරී තත්ත්වයක් මතුව තිබේ.සාමාජිකයන් දහසකට වැඩි පිරිසකගෙන් සමන්විතව දීප ව්‍යාප්තව ක්‍රියාත්මක වූ සහල් මෝල් හිමියන්ගේ සංගමයේ සභාපති විජයානන්ද සිරිසේන මහතා ඇතුළු සාමාජික පිරිසක් සංගමයෙන් ඉවත් වීමෙන් පසු එය අකර්මණ්‍ය වී තිබේ.සහල් මෝල් හිමියන්ගේ සංගමය අකර්මන්‍ය වීමෙන් පසු සමස්ත පෞද්ගලික සහල් මෝල්වලින් වෙළඳ පොළට සහල් සැපයීමද මෝල් හිමියන්ට අවශ්‍ය පරිදි සිදුවීම නිසා මේ අර්බුදකාරී තත්ත්වය හටගෙන තිබේ.වෙළඳපොළට මහා පරිමාණයෙන් සහල් සපයන සහල් මෝල් ද ඇතුළුව රටපුරා සහල් මෝල් දෙදහසක් පමණ තිබේ.සහල් මෝල් හිමියන්ගේ සංගමය ක්‍රියාත්මක වෙද්දී වෙළඳ පොළට සහල් සැපයීම, වී මිලදී ගැනීම, මිල ගණන් සාකච්ඡා කිරීම ඇතුළු කරුණු පොදුවේ සාකච්ඡා කිරීමකින් අනතුරුව සිදු කෙරුණි.එහෙත් දැනට වෙළඳ පොළට සහල් සැපයීම ඒ ඒ මෝල් තම තමන්ට හිතූ පරිදි සිදු කරගෙන යයි.වී තොග ගබඩා කර තබා ගැනීමද ඇතැම් වී මෝල් සතුව වී මෙට්ටි‍්‍රක් ටොන් දහස් ගණන් පවතී. ඇතැම් සහල් මෝල්වලට වී තොග නොමැතිව වැසී ගොස් තිබේ.පෞද්ගලික සහල් මෝල් පවත්වාගෙන යාම සඳහා රජය පසුගිය කාලයේ අඩු පොලියට ණය ලබා දීමටද අඩු තීරුබදු යටතේ යන්ත්‍ර උපකරණ ලබා ගැනීමටද අවස්ථාව සලසා දී තිබුණි.එහෙත් මේ වනවිට පෞද්ගලික සහල් මෝල් හිමියන් සතුව පවතින වී තොග ප්‍රමාණය කොපමණද යන්න පවා එකිනෙක මෝල් හිමියන්ගෙන් වසන් කර පවත්වාගෙන යන තත්ත්වයට තනි තනිවම කටයුතු කරගෙන යයි.සංගමය අකර්මන්‍ය වීමෙන් පසු වසරක් පාසා පැවැත්විය යුතු නිලවරණය ද වසර දෙකක් තුළ පවත්වා නොමැත.සංගමය එතෙක් කාලයක් ගෙන තිබූ තීන්දු තීරණ ගිවිසුම් ආදිය සම්පූර්ණයෙන්ම අහෝසි වී තිබේ.මේ අතර අනුරාධපුර ප්‍රදේශයේ මෝල් කිහිපයක් එකතු වී එම ප්‍රදේශයට පමණක් සංගමයක් පිහිටුවාගෙන තිබේ.මේ සංගමයේ සභාපතිත්වයෙන් ඉවත් වූ හිටපු සභාපති විජයානන්ද සිරිසේන මහතා එම සංගමයෙන් ඉවත්වීම සම්බන්ධව දිනමිණ කළ විමසීමේදී ඒ මහතා ප්‍රකාශ කළේ තමා සංගමයට විශාල සේවයක් කළත් එහි සාමාජිකයන් එම යුතුකම් අමතක කර කටයුතු කිරීමේ පෞද්ගලික හේතුවක් මත මීට වසර දෙකකට පෙර සංගමයෙන් ඉවත් වූ බවයි.මේ අතර වෙළෙඳ පොළේ සහල් හිඟයක් මාවාපාමින් සහල් තොග සඟවා තැබීමට ඇතැම් වෙළෙඳුන් කටයුතු කරගෙන යයි.සැඟවුණු සහල් තොග වහාම සොයා බලන ලෙස අමාත්‍ය ජොන්ස්ටන් ප්‍රනාන්දු මහතා පාරිභෝගික අධිකාරියට නියෝග කර තිබේ.මේ අතර ප්‍රමිතියකින් තොර සහල් පවා ඇතැම් මෝල් හිමියන් වෙළෙඳ පොළට සැපයීම හොර රහසේ කරගෙන යයි.එසේ එවන ලද කීරි සම්බා කිලෝ 2500ක (දෙදහස් පන්සියය) තොගයක් කොළඹ 15 ඩෑම්ස් පෙදෙසේදී අත්අඩංගුවට ගැනීමට ද පාරිභෝගික අධිකාරියට හැකි වී තිබේ.මේ අතර ඇතැම් මෝල් හිමියන් රුපියල් 70 සහල් පාලන මිලට බාධා වන පරිදි සහල් තොග මිල 70 බැගින් වෙළෙඳ පොළට සැපයූ අවස්ථාද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n1211273</link>
    <topic>පේරාදෙණියට නව පීඨාධිපතිවරු 4ක්</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ වෛද්‍ය, ඉංජිනේරු, පශු වෛද්‍ය, ශාස්ත්‍ර හා කෘෂි පීඨ සඳහා නව පීඨාධිපතිවරු පත් කරනු ලැබ සිටිති. වෛද්‍ය පීඨයේ පීඨාධිපති ලෙස විශේෂඥ ශල්‍ය වෛද්‍ය මහාචාර්ය එම්. ඩී. ළමාවංශ, ඉංජිනේරු පීඨයේ පීඨාධිපති ලෙස මහාචාර්ය ලීලානන්ද රාජපක්ෂ, පශු වෛද්‍ය පීඨයේ පීඨාධිපති ලෙස මහාචාර්ය ආර්. එම්. ආරියරත්න, ශාස්ත්‍ර පීඨ පීඨාධිපති ලෙස මහාචාර්ය නවරත්න බණ්ඩාර මහත්වරු අලුතින් පත්ව තිබේ. කෘෂි පීඨයේ පීඨාධිපති ලෙස එම පීඨයේ හිටපු පීඨාධිපති මහාචාර්ය කේ. සමරසිංහ මහතා යළිත් පත්ව ඇත.නව පීඨාධිපතිවරුන්ට පත්වූ දින සිට වසර තුනක කාලයක් සඳහා එම ධුරයේ කටයුතු කළ හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n1211274</link>
    <topic>වලංගු වීසා නොමැතිව ඔස්ට්‍රේලියාවේ රැකියා නෑ</topic>
    <author>මහින්ද අලුත්ගෙදර</author>
    <content>වලංගු වීසා බලපත්‍රයක් නොමැතිව තම රටට ඇතුළුවන කිසිඳු ශ්‍රී ලාංකිකයෙකුට රැකියාවක් කිරීමේ අවස්ථාව නොලැබෙන බව ඔස්ට්‍රේලියානු සංක්‍රමණික හා පුරවැසිභාවය පිළිබඳ දෙපාර්තමේන්තුව අවධාරණය කරයි.නීති විරෝධී ලෙස ඔස්ට්‍රේලියාවට ඇතුළු  වූ ශ්‍රී ලාංකිකයන් සියලුදෙනාම හිමිකම් පරීක්ෂණයකට ලක්කෙරෙන අතර අවසානයේ ඔවුනට සිදුවන්නේ රජයෙන් හිමිවන අවම සහනාධාරයෙන් යැපීමට බව ඔස්ට්‍රේලියානු සංක්‍රමණික හා පුරවැසිභාවය පිළිබඳ දෙපාර්තමේන්තුවේ නියෝජ්‍ය ලේකම් පීටර් වාඩොස් මහතා ප්‍රකාශ කරයි.ඒ හේතුවෙන් අවධානම් සහිත ගමනක නිරත වෙමින් නීති විරෝධී ලෙස ඔස්ට්‍රේලියාවට ඇතුළු වීමෙන් වළකින ලෙස ඒ මහතා ශ්‍රී ලාංකිකයන්ගෙන් ඉල්ලීමක් කරයි.හෙතෙම මේ බව සඳහන් කළේ කොළඹදී පැවැති මාධ්‍ය හමුවකට සහභාගි වෙමිනි. ශ්‍රී ලාංකික සංක්‍රමණිකයන් විශාල ප්‍රමාණයක් මේ වනවිට නීති විරෝධී ආකාරයෙන් ඔස්ට්‍රේලියාවට සංක්‍රමණය වී තිබෙන අතර මෙලෙස සංක්‍රමණය වන ශ්‍රී ලාංකිකයන් නවතාළීම සඳහා ගතයුතු ක්‍රියාමාර්ග මෙන්ම ශ්‍රී ලංකා නාවික හමුදාවෙන් ඒ සඳහා ලැබෙන සහයෝගය සම්බන්ධයෙන් මෙහිදී දීර්ඝ ලෙස කරුණු දැක්වීය.නීති විරෝධී ලෙස ඔස්ට්‍රේලියාවට ඇතුළුවන ශ්‍රී ලාංකිකයන්ට වීසා මෙන්ම ඉහළ වැටුපක් ලබාගත හැකි රැකියාවක් ලබාදෙන බවට ජාවාරම්කරුවන් පැවසුවද කිසිවිටෙකත් එවැන්නක් සිදු නොවන බවද එය හුදෙක්ම සිහිනයක් පමණක් බවද පීටර් වාඩොස් මහතා සඳහන් කළේය.මේ අතර ඒ මහතා පෙන්වාදුන්නේ මෙලෙස නීති විරෝධී ලෙස ඔස්ට්‍රේලියාවට ඇතුළුවන ශ්‍රී ලාංකිකයන්ට ලැබෙනුයේ ඔස්ට්‍රේලියානු රජයෙන් හිමිවන සහනාධාර පමණක් බවත් එය සති දෙකක් සඳහා ඕස්ට්‍රේලියානු ඩොලර් 438 ක් බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n1211275</link>
    <topic>ව්‍යවස්ථාදායකය-විධායකය-අධිකරණය සහයෝගයෙන් ක්‍රියා කළ යුතුයි</topic>
    <author>රක්ෂණ ශ්‍රියන්ත</author>
    <content>ව්‍යවස්ථාදායකය, විධායකය හා අධිකරණය සහයෝගයෙන් ක්‍රියා කළ යුතු බවත් එසේ කිරීමෙන් රට සංවර්ධනය කරා යා හැකි බවත් මහාචාර්ය යසන්ජලී ජයතිලක මහත්මිය පෙන්වා දෙයි.අගවිනිසුරු ශිරාණි බණ්ඩාරනායක මහත්මියට එරෙහි එල්ලවී ඇති දෝෂාභියෝගයේ චෝදනා ආණ්ඩුක්‍රම ව්‍යවස්ථාව පෙන්වා දී ඇති ආකාරයට ඉක්මනින් විමර්ශනය කර විසඳීය යුතු බවද මහාචාර්යවරිය පෙන්වා දෙයි. ව්‍යවස්ථාදායකය, විධායකය හා පාර්ලිමේන්තුව අතර ගැටලුකාරී තත්ත්වයක් ඇති වූ විට එය විසඳීය යුතු ආකාරය ආණ්ඩුක්‍රම ව්‍යවස්ථාවෙන් පෙන්වා දී ඇති බවත් අදාළ බල අධිකාරිය විසින් එය වහා විසදිය යුතු බවද මහචාර්යවරිය අවධාරණය කරයි.මෙවැනි ගැටලුකාරී අවස්ථා මීට පෙරත් ඇතිවී ඇති බවත් අදාළ බලධාරීන් ඒවා විසඳීමට ඉදිරිපත්ව රට අරාජික නොවීමට කටයුතු කළ බව පවසන මහාචාර්ය යසන්ජලී මහත්මිය, රට සංවර්ධනය කරා යන වේගවත් ගමනට මෙවැනි කාරණා බාධාවක් කර නොගත යුතු බවද පෙන්වා දෙයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n1211276</link>
    <topic>අගවිනිසුරුවරියට එරෙහිව ව්‍යවස්ථාවට අනුව ක්‍රියා කරනවා</topic>
    <author/>
    <content>පොදුවේ පුරවැසියෙකුට යම් අකටයුත්තක්, අසාධාරණයක් වූ විට අධිකරණයට යන්නා සේම, මේ වනවිට අගවිනිසුරුවරිය පිළිබඳ ගෙන ඇති ක්‍රියාමාර්ගද එය ආණ්ඩුක්‍රම ව්‍යවස්ථාවෙන් පෙන්වා දී ඇති ආකාරයටම ක්‍රියාවට නැංවී තිබෙන බව මහාචාර්ය රංජිත් විජේවර්ධන මහතා පවසයි.මෙවැනි අවස්ථාවක කිසිදු පාර්ශවයකට අගතියක් සිදුනොවන පරිදි කටයුතු කළ යුතු ආකාරය ආණ්ඩුක්‍රම ව්‍යවස්ථාවෙන් පෙන්වා දී ඇති අතර මේ වනවිට එය ඊට අනුකූලව සිදුවනවා.අගවිනිසුරුවරියට එල්ලවී ඇති චෝදනා 14 විභාග කිරීම සඳහා විශේෂ තේරීම් කාරක සභාවක් ද පත්කර තිබෙනවා. ඉදිරිපත්වී ඇති චෝදනා පිළිබඳ කරුණු දැක්වීමට ද අගවිනිසුරුවරියට ද අවස්ථාව ලබා දී තිබෙනවා. අවසානයේ ගනු ලබන තීරණය පාර්ලිමේන්තුවේදී වැඩි ඡන්ද ගණනාවකින් සම්මතව පසුව ජනාධිපතිවරයා වෙත ඉදිරිපත් කළ යුතු වනවා යැයි විජේවර්ධන මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n1211277</link>
    <topic>දකුණු ආසියාවේ පළමු බ්ලැක් මැජික් කැමරාව ශ්‍රී ලංකාවට</topic>
    <author/>
    <content>අ‍ෙමරිකාවේ බ්ලැක්මැජික් සමාගම නිර්මාණය කළ බ්ලැක්මැජික් ඩිජිටල් කැමරාවේ (Blackmagic Cinema Camera) දකුණු ආසියාතික රටවලට නිකුත් කරනු ලැබූ පළමු කැමරාව ශ්‍රී ලංකාවට ලැබී ඇත.එම කැමරාව ලැබී ඇත්තේ ශ්‍රී ලංකාවේ පැරණිම රූපවාහිනී හා සිනමා නිෂ්පාදන ආයතනය වන “ෆයින් විෂන්” ආයතනයටය.මේ කැමරාව වෙළෙඳපොළට නිකුත් කිරීමට පෙර අවසාන ගුණ දොස් පරීක්ෂාකොට වාර්තාවක් බ්ලැක් මැජික් සමාගමට සැපයීම සඳහා මේ කැමරාව “ෆයින් විෂන්” ආයතනයට පිරිනමා ඇති බව එහි සභාපති රොහාන් වැලිවිට මහතා පැවැසීය.2.5ඬප්‍රමිතියෙන් ඩිජිටල් රූප පටිගත කළ හැකි මේ කැමරාව ඇතුළු බ්ලැක්මැජික් උපකරණ සඳහා ශ්‍රී ලංකාවේ වෙළෙඳ නියෝජිතයන් වන්නේ ද ෆයින් විෂන් ආයතනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n1211278</link>
    <topic>‘යාල්දේවි’ එන්ජිම නැතිවකිලෝමීටර් 2ක් ගිහින්</topic>
    <author>නිමල් රාජපක්ෂ</author>
    <content>යාල්දේවී ශීඝ්‍රගාමී දුම්රියේ මැදිරි සියල්ල එන්ජිම නැතිව කිලෝ මීටර් දෙකක් දුම්රිය මාර්ගයේ ගමන් කළ පුවතක් දුම්රිය දෙපාර්තමේන්තුවෙන් වාර්තා වේ. සිද්ධිය වී ඇත්තේ පෙරේදා (25) සවස 5.10 ට පමණ වේ.ඕමන්ත සිට කොළඹ කොටුව බලා ධාවනය වූ යාල්දේවී ශීඝ්‍රගාමී දුම්රියේ එන්ජිම සෙනරත්ගම දුම්රිය ස්ථානය අසලදී ක්‍රියා විරහිත වී තිබේ. පසුව එම දුම්රියේ එන්ජිම ගලවා වෙනත් දුම්රිය එන්ජිමක් සවි කිරීමට දුම්රිය සේවකයින් කටයුතු කර තිබේ.මැදිරි එකොළහකින් සමන්විත දුම්රියේ එන්ජිම ගැලවීමත් සමඟ මැදිරි ටික ආපස්සට ගමන් කොට ඇතැයි අනුරාධපුර ප්‍රධාන දුම්රිය පාලක මැදිරිය පවසයි. දුම්රිය මැදිරි ආපස්සට යන අවස්ථාවේ වවුනියාව සිට කොළඹ දෙසට එන නගරාන්තර ශීඝ්‍රඝාමි දුම්රියද තඹුත්තේගම දුම්රිය ස්ථානය ආසන්නයට ළඟා වී තිබේ.මුහුණට මුහුණ දුම්රිය දෙක හමුවන බව දැක වහාම ක්‍රියාත්මක වූ අනුරාධපුර ප්‍රධාන දුම්රිය පාලක මනතුංග මහතා නගරාන්තර දුම්රිය රියදුරු හා නියාමකට සිද්ධිය දැන්වීමත් සමඟ දුම්රිය නතරකොට නලාව දුම්රිය ස්ථානය දෙසට ආපස්සට ගැනීම නිසා සිදුවීමට ගිය විශාල අනතුරක් ද වළකා ගතහැකි විය.සෙනරත්ගම සිට එන්ජිම නොමැතිව ගමන් කළ දුම්රියද කලාඔය පාලම අසලදී නතර වී තිබේ.ප්‍රධාන දුම්රිය පාලකවරයා දැඩි විමසිල්ලෙන් සිටි නිසා මිනිස් ජීවිත රැසක් බේරා ගැනීමට හැකිවී ඇතැයි ද වාර්තාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n1211279</link>
    <topic>සුප්‍රීම් සැට් චීනයේදී අද අභ්‍යාවකාශගත කෙරේ</topic>
    <author>චින්තා රණසිංහ</author>
    <content>අයහපත් කාලගුණය හේතුවෙන් අභ්‍යාවකාශගත කිරීමට ප්‍රමාද වූ ශ්‍රී ලාංකීය ප්‍රථම සන්නිවේදන චන්ද්‍රිකාව වන සුප්‍රීම් සැ‍ට් 01 චීනයේ ෂී චෑං චන්ද්‍රිකා විහිදුම් මධ්‍යස්ථානයෙන් අද (27) නිල වශයෙන් සිය මංගල ගමන අරඹයි.ඉකුත් 22 වැනි දින අභ්‍යාවකාශගත කිරීමට නියමිතව තිබූ සුප්‍රීම් සැට් චන්ද්‍රිකාව දින පහකට පසුව අද අපරභාගයේ දී කක්ෂ ගත කෙරෙන බව සුප්‍රීම් සැට් සමාගමේ සභාපති ආර්.එම්. මනිවානන් මහතා ප්‍රකාශ කළේය.සන්නිවේදන චන්ද්‍රිකාව චීන රොකට්ටුවක් මාර්ගයෙන් උඩුගුවනට විද 87.5 භූ ස්ථායි කක්ෂයේ රැඳවීමට නියමිතව ඇති අතර අභ්‍යාවකාශ ගත කර මිනිත්තු හතකට පසුව ශ්‍රී ලාංකීය මුහුදු තීරයට ඉහළ අහසින් ගමන් කිරීමට නියමිතය. 2013 ජනවාරි මුල සතියේ සිට අදාළ සන්නිවේදන කටයුතු ආරම්භ කෙරේ. ශ්‍රී ලංකාවේ ජාතික කොඩිය සහ චීනයේ ජාතික කොඩියේ සටහනින් සමන්විත වන නව චන්ද්‍රිකාවේ ජීව කාලය වසර පහළොවක් වන අතර ඒ හරහා දකුණු හා මධ්‍යම ආසියාව , නැඟෙනහිර අප්‍රිකාව හා ඈත පෙරදිග රටවලට 2013 ජනවාරි මුල සතියේ සිට අදාළ සන්නිවේදන සේවා සැපයෙනු ඇත.මෙවැනි ඉහළ සන්නිවේදන කර්තව්‍යක් සඳහා දායක වූ දකුණු ආසියානු ප්‍රථම පෞද්ගලික සමාගම වන්නේ තමන් බවද ඇෆ්ගනිස්ථාන චන්ද්‍රිකා වැඩසටහන දියත් කිරීම සඳහා තෝරාගෙන ඇති සමාගම් හයට ශ්‍රී ලංකික සුප්‍රීම්සැට් සමාගම අයත් වන බවද සභාපතිවරයා ප්‍රකාශ කළේය.එමෙන්ම ලෝකයේ සාර්ක් රටවලින් ඉන්දියාව සහ පාකිස්ථානය හැරුණු විට මෙවැනි කර්තව්‍යක් සඳහා දායකත්වය දුන් තෙවැනි රට ලංකාව බව පවසන ඒ මහතා, නව සන්නිවේදන චද්‍රිකාව අභ්‍යාවකාශගත කිරීමත් සමඟ මුළු මහත් ජාතියට විශාල කීර්තියක් හා විශිෂ්ට ස්ථානයක් අත්වනු ඇතැයි ද මෙය ජාතියේ ජයග්‍රහණයක් බවද වැඩිදුරටත් පැවැසීය.ශ්‍රී ලංකාවේ සුප්‍රීම් ගෲප් සමාගම මඟින් ඇමරිකන් ඩොලර් මිලියන100ක ආයෝජනය කර චයිනා ග්‍රේට් වෝල් ඉන්ඩස්ට්‍රී කෝපරේෂන් (china Great Wall Industry Corporation) සහ චයිනා සැටලයිට් කොමිනිකේෂන් (china Satellite Communication Co.Ltd) සමඟ ඒකාබද්ධව ආතර් සී ක්ලාක් මධ්‍යස්ථානයේ වි‍ශේෂ සහයෝගය ද ඇතිව නිර්මාණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112710</link>
    <topic>යල් පිනූ අධ්‍යාපන චක්‍රලේඛ අලුත් වෙයි</topic>
    <author>ජයසිරි මුණසිංහ</author>
    <content>අවුරුදු තිස් ගණනක් පැරණි යල් පැන ගිය අධ්‍යාපන චක්‍රලේඛ සියල්ල කාලයට ගැළපෙන පරිදි අලුත් කිරීමට රජය තීරණය කැරැ ඇත.අධ්‍යාපන අමාත්‍යාංශයේ ලේකම්වරයාගේ සභාපතිත්වයෙන් පස් සාමාජික කමිටුවක් මේ වැඩපිළිවෙළ සාර්ථකව ක්‍රියාත්මක කිරීමට පත් කොට ඇත. අධ්‍යාපන ක්ෂේත්‍රයේ කාර්යක්ෂමතාව හා විධිමත් පරිපාලනයක් ඇති කරලීමට මේ චක්‍රලේඛයාවත් කාලීන කිරීමේ වැඩපිළිවෙළ තුළින් හැකිවනු ඇතැයි රජය බලාපොරොත්තු වේ.චක්‍රලේඛ සියල්ල ඉදිරි තුන් මාසය ඇතුළත යාවත්කාලීන කිරීමට බලාපොරොත්තු වන බව අධ්‍යාපන අමාත්‍යාංශයේ ලේකම් ගෝඨාභය ජයරත්න මහතා දිනමිණ ට ප්‍රකාශ කෙළේය. “අපේ රටේ පාසල් පද්ධතියේ පරිපාලන හා සේවා සැපැයීම් වඩා විධිමත් කිරීමට නම් යල් පැනගිය චක්‍රලේඛ සියල්ල යාවත්කාලීන කළ යුතුයි. මෙලෙස චක්‍ර ලේඛ අලුත් කළ විට පාසල් පරිපාලනයට විදුහල්පතිවරුන්ට, ගුරුවරුන්ට, පහසු වෙනවා. අධ්‍යාපනයේ පරිපාලනය භාර පළාත්, කලාප, කොට්ඨාස අධ්‍යාපන අධ්‍යක්‍ෂවරුන්ට පහසු වෙනවායි ලේකම්වරයා සඳහන් කෙළේය.නව චක්‍රලේඛ සකස් කිරීමේදී ජනතා අදහස්, අධ්‍යාපනය භාර නිලධාරීන්ගේ යෝජනා සැලකිල්ලට ගන්නවා. ඒ අනුව ඕනෑම මහජන අදහසක් යෝජනාවක් තමාගේ නමට ලියා අධ්‍යාපන අමාත්‍යාංශය ඉසුරුපාය, බත්තරමුල්ල ලිපිනයට එවන්නැයි ද ලේකම්වරයා ඉල්ලා සිටියේය.අධ්‍යාපන අමාත්‍යාංශයේ චක්‍රලේඛ යාවත්කාලින කිරීමේ වැඩපිළිවෙළ වේගවත්ව ක්‍රියාත්මක කිරීමට නව ඒකකයක් අමාත්‍යාංශයේ ආරම්භ කළ බවද ගෝඨාභය ජයරත්න මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112718</link>
    <topic>ඡායා චන්ද්‍රග්‍රහණයක් හෙට</topic>
    <author>උපාලි කරුණාරත්න සහ නුවන් කොඩිකාර</author>
    <content>ඡායා චන්ද්‍රග්‍රහණයක් හෙට(28)දිනයේ ශ්‍රී ලංකාවාසීන්ට දැකගත හැකි බව කොළඹ විශ්වවිද්‍යාලයේ භෞතික විද්‍යා අංශයේ මහාචාර්ය චන්දන ජයරත්න මහතා පැවැසීය.හෙට දිනයේ නැ‍ඟෙනහිර ක්ෂිතිජයෙන් සඳ උදාවත් සමග මේ ඡායා චන්ද්‍රග්‍රහණය ඇතිවේ.ග්‍රහණය ආරම්භය ශ්‍රී ලංකාවේ සම්මත වේලාවෙන් පස්වරු 5.45 වන අතර ග්‍රහණය අවසානය රාත්‍රී 10.21 ට සිදුවේ.ග්‍රහණ මධ්‍යයය රාත්‍රී 8.03 ඇති වේ. ඡායා චන්ද්‍රග්‍රහණයකදී චන්ද්‍රයා පෘථිවියේ වඩා අඳුරු වු පූර්ණ ඡායාව තුළින් ගමන් නොකරන අතර එතරම් අඳුරු නැති උප ඡායාව හරහා පමණක් ගමන් කරයි. එහෙයින් චන්ද්‍රයාගේ දීප්තියේ සුළු අඩුවීමක් හැර අර්ධ හෝ පූර්ණ චන්ද්‍රග්‍රහණයකදී මෙන් තද අඳුරු ඡායාවකින් චන්ද්‍රයා වැසී යාමක් මෙහිදී දැක ගත නොහැකි වන බවද මහාචාර්යවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112711</link>
    <topic>අතුරුදන් යැයි කී වෛද්‍යවරියඅනුරපුරේ ලැඟුම්හලක</topic>
    <author>අමිල ප්‍රභාත් වනසිංහ දකුණු පළාත් සංචාරක සුමතිපාල දීයගහගේ ඉමදූව සමූහ ලංකින්ද නානායක්කාර ගාල්ල දිසා සමූහ නන්දසිරි වැලිගමගේ සහ මාතර සමූහ ඩබ්ලිව් ධර්මසේන</author>
    <content>ආන්දෝලනයට තුඩු දී ඇති අතුරුදන් වූ මාතර මහ රෝහලේ සේවය කරමින් සිටි නිර්වින්දන වෛද්‍යවරියක වූ එච්.ඒ.එරන්දි කුලසිංහ මහත්මිය ඊයේ (26) උදෑසන අනුරාධපුර විශ්‍රාම ශාලාවක රැඳී සිටියදී පොලිසිය විසින් සොයා ගන්නා ලදී.631/1 නාගොඩ, කළුතර යන ලිපිනයේ පදිංචි මාතර මහ රෝහලේ නිර්වින්දන වෛද්‍යවරියක ලෙස සේවය කරන එම්.ඒ.එරන්දි කුලසිංහ (30) මහත්මිය ඉකුත් (23) සවස සිට අතුරුදන්ව ඇති බවට සිය සැමියා විසින් සිදුකළ පැමිණිල්ලක් මත පොලිසිය පරීක්ෂණ සිදු කරනු ලැබීය.මෙම වෛද්‍යවරිය සිය මෝටර් රථයෙන් පෙරේදා (24) පෙරවරුවේ අනුරාධපුර රත්නමාලි විශ්‍රාම ශාලාවට පැමිණ නවාතැන් ගෙන ඇත. රුවන්වැලි මහා සෑයේ පූජාවක් පැවැත්වීමට පසුදින (25) සිය දෙමාපියන් පැමිණෙනතුරු බව පවසා එම විශ්‍රාම ශාලාවේ කාමරයක නවාතැන් ගෙන ඇති අතර එහෙත් පවුලේ කිසිදු අයෙකු නොමැති හෙයින් ඇය අතුරුදන්ව සිටින වෛද්‍යවරිය බවට සැකසිතූ විශ්‍රාම ශාලාවේ නිලධාරින් මේ පිළිබඳ අනුරාධපුර මූලස්ථාන පොලිසියට කළ දැනුම් දීමක් මත සොයාගෙන ඇත.මේ වෛද්‍යවරිය ස්වකීය කැමැත්ත මත මෙලෙස තනිවම සිය මෝටර් රථයේ පැමිණ නවාතැන් ගෙන සිටි බවට සිදුකළ පරීක්ෂණ වලදී අනාවරණය වූ බව අනුරාධපුර කොට්ඨාස භාර ජ්‍යෙෂ්ඨ පොලිස් අධිකාරි මහේෂ් සේනාරත්න මහතා පවසයි.සිද්ධිය සම්බන්ධව වැඩිදුර පරීක්ෂණ කටයුතු අනුරාධපුර මූලස්ථාන පොලිසිය විසින් සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112712</link>
    <topic>විදුලි බලාගාර ආශ්‍රිත ජලාශ පිටාර මට්ටමේ</topic>
    <author>හැටන් සමුහ චන්දන ජයවීර</author>
    <content>මධ්‍යම කඳුකරයේ විදුලිය බලාගාර ආශ්‍රිත ජලාශ පිහිටි ප්‍රදේශ සඳහා ඇද හැලෙන වර්ෂාවත් සමග ජලාශ ජල මට්ටම පිටාර මට්ටම දක්වා ඉහළ ගොස් තිබේ. ඒ අනව කාසල්රි ජලාශය හදිසි ජලය බැහැර කිරිමේ කවුළුව විවෘත කිරිමට ලංකා විදුලිබල මණ්ඩලය පියවර ගෙන තිබේ.පෙරේදා (25) රාත්‍රි 11.30ට පමණ මේ ජලය බැහැර කිරිමේ කවුළුව සියයට 25ක් පමණ විවෘත කරිමට පියවර ගෙන තිබේ.එම හේතුවත් සමග කැලණි ගගේ ජල මට්ටමද තරමක් ඉහළ මට්ටමක පැවතිණි.කාසල්රි ජලාශයේ උපරිම ධාරිතාව ජල ඝන අක්කර අඩි 48600ක ප්‍රමාණය ඉක්මවා ජලය ලැබි ඇත.ලක්ෂපාන ජලවිදුලි බලාගාර සංකිර්ණයට අයත් ලක්ෂපාන, නව ලක්ෂපාන, විමලසුරේන්ද්‍ර, කැණියෝන් හා පොල්පිටිය යන විදුලි බලාගාරවල උපරිම ධාරිතාවයෙන් විදුලිය උත්පාදනය කිරිම ද සිදු කෙරෙමින් පවති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112713</link>
    <topic>අප සමඟ දිය නෑ නලින්මහ රළකට හසුවී ඈතට ගියා</topic>
    <author>ලුණම සමූහ සනත් ගමගේ</author>
    <content>තංගල්ල පරවිවැල්ලේ දිය නාමින් සිටි නිට්ටඹුවේ වන්දනා පිරිසක එක් පුද්ගලයෙකු දියේ ගිලී මියගොස් තිබේ.ඉකුත් (24) සවස තංගල්ල පරවිවැල්ලට පැමිණි මෙම පිරිස දිවා ආහාරය රැගෙන දියේ සෙල්ලම් කර තිබේ. රළකට හසුවූ සිව් දෙනෙක් මුහුදේ ඈතට ගසාගෙන ගොස් ඇත. එම පිරිස කෑ ගැසීමෙන් ගොඩබිම සිටි තංගල්ල පොලිස් ජීවිතාරක්ෂක ඒකකයේ නිලධාරීන් වහා මුහුදට පීනාගොස් දියේ ගසාගෙන ගිය සිව් දෙනාගෙන් තිදෙනෙකු බේරාගෙන තිබේ. එක් අයෙක් අතුරුදන් වී තිබුණි.ඈත දියඹට ගසාගෙන ගිය අනික් පුද්ගලයාගේ ජීවිතය බේරා ගැනීමට නිලධාරීන්ට කෙසේවත් හැකි වී නැත.අතුරුදන් වූ අයගේ මළ සිරුර සෙවීමේ කටයුතු (25) පෙරවරුවේ සිදුකෙරිණි. නාවික හමුදා කිමිදුම්කරුවන්ගේ සහ පොලිස් ජීවිතාරක්ෂක නිලධාරීන්ගේ උත්සාහය මත අතුරුදන්ව සිටි අයගේ මළසිරුර සොයාගනු ලැබීය.සිද්ධියෙන් මියගොස් ඇත්තේ නිට්ටඹුව එල්ලක්කල පදිංචි නලින් ගුණසිංහ (34) නමැති විවාහක අයෙකි. ඔහු දරුවන් දෙදෙනෙකුගේ පියෙකි.ජල රකුසාට බිලි නොවී දැඩි උත්සාහයක් දරා ජීවිත බේරාගෙන ඇත්තේ අසේල ශ්‍රීමාල් (26), දිනේෂ් ජයකොඩි (16), කවිඳු උෂාන්ත යන අයයි.මෙම බිහිසුණු සිද්ධිය විස්තර කළ කවිඳු උෂාන්ත:-අපි පවුලේ කට්ටිය කතරගම යන්න ආවා. තංගල්ලේ දී කෑම කන්න වැල්ල ප්‍රදේශයට ආවා. අපි මුහුදේ දිය නාන්නට ගියා. ටියුබ් එකක් තිබුණා. එය පැද පැද විනෝද වෙමින් සිටියා. එක්වරම මහා රළක් ඇවිත් අපි වීසි කළා. අපි කෑගැසුවා. ගොඩ සිටිය අය මුහුදට පැනල අපි බේරාගත්තා. ඒ අය කව්ද කියා අපි දන්නේ නැහැ. පොලිස් ජීවිතාරක්ෂක ඒකකයේ අය බව පසුව දැනගත්තා. අපිත් එක්ක දිය නාමින් සිටි නලින් මුහුදට ගසාගෙන ගියා.තංගල්ල පරවිවැල්ල ප්‍රදේශයේ සති අන්ත නිවාඩු දිනවලට විශාල පිරිසක් පැමිණ දිය නාන හෙයින් අප කණ්ඩායම යොදවා තිබෙන බව නිමල් දිසානායක මහතා කීය.මුහුදට බසින විට නිතරම ඒ අයට උපදෙස් දෙනවා. ප්‍රවේශම්ව දිය නාන ලෙසට. එහෙත් මත්පැන් පානය කරමින් අපට ද නොයෙක් දේ කියමින් සමහර අය දියට බසිනවා. මේ අයටත් අවවාද ලබා දුන්නා. කෙසේ හෝ එම අවවාද පිළිගත්තේ නෑ. අපේ නිලධාරීන්ගේ දක්ෂතාවෙන් තරුණ ජීවිත තුනක් බේරා ගැනීමට හැකිවුණා.තංගල්ල පොලිස් ජීවිතාරක්ෂක ඒකකයේ රවීන්ද්‍ර, එදිරිසිංහ, කිත්සිරි, වික්‍රමනායක, රංජිත් ජයවීර, ප්‍රේමසිරි නිලධාරීන් ද, තංගල්ල නාවික ඒකකයේ නිලධාරීන්ගේ්ද සහාය මත මියගිය අයගේ සිරුර ගොඩගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112714</link>
    <topic>මිල කළ නොහැකි සමාධි පිළිමයක් ලක්‍ෂ 4 1/2 කට අලෙවි කරලා</topic>
    <author>ඉන්දක පොල්කොටුව මහනුවර දිසා සමූහ</author>
    <content>අනුරාධපුර යුගයට අයත් ඉපැරැණි මිල කළ නොහැකි දුර්ලභ ගණයේ අඩි එකහමාරක් උසැති සමාධි බුදු පිළිමයක් රුපියල් ලක්ෂ හතරහමාරක මුදලකට අලෙවි කිරීමට ගිය හිටපු එ. ජා. ප. ප්‍රාදේශීය සභා මන්ත්‍රීවරයකු හසළක ප්‍රදේශයේදී එම බුදු පිළිමය සමඟ ගලගෙදර පොලිසිය පෙරේදා (25) අත්අඩංගුවට ගෙන ඇත.ගලගෙදර ප්‍රදේශයේදී සැකපිට අත්අඩංගුවට ගැනුණු පුද්ගලයකුගෙන් ලද තොරතුරක් මත මධ්‍යම පළාත භාර ජ්‍යෙෂ්ඨ නියොජ්‍ය පොලිස්පති එච්. එන්. බී. අඹන්වල මහතාගේ උපදෙස් මත සහකාර පොලිස් අධිකාරී නීතීඥ එස්. බී. රත්නායක මහතාගේ අධීක්ෂණය යටතේ ගලගෙදර වැඩබලන පොලිස් ස්ථානාධිපති කේ. ජී. චන්ද්‍රසේන මහතාගේ මෙහෙයවීමෙන් පොලිස් පරීක්‍ෂක මහින්ද ගුණරත්න, උප පොලිස් පරීක්ෂක සරත් ගුණදාස, පොලිස් සැරයන්වරුන් වන ඩබ්ලිව්. එම්. විජේකෝන් , ටී. කුලතුංග පොලිස් කොස්තාපල්වරුන් වන ධර්මපාල පුස්සැල්ල, දේශපි‍්‍රය වීරසිංහ, එම්. දමින්ද යන නිලධාරීහු මෙහි පරික්‍ෂණ ක්‍රියාත්මක කළහ. මහනුවර ප්‍රදේශයේ ප්‍රධාන පෙළේ ව්‍යපාරිකයකු සේ වෙස් වළා ගත් පුද්ගලයකු යොදා ගනිමින් ගලගෙදර පොලිසියේ නිලධාරීන් පිරිසක් පෙරේදා (25) සවස හසලකට ගොස් එහිදී බුදුපිළිමය සඳහා ගනුදෙනු කතා බහ කැර රුපියල් ලක්ෂ හතකට සැකකරු විසින් මිල ඉල්ලූ බුදු පිළිමය ලක්ෂ හතර හමාරක මුදලකට අලෙවි කිරීමට යාමේදී මෙලෙස අත්අඩංගුවට ගෙන ඇත.1997 - 2002 වකවානුවේ මීගහකිවුල ප්‍රාදේශීය සභාවේ එ. ජා.ප. මන්ත්‍රීවරයකු ලෙස සැකකරු කටයුතු කැර ඇති බැව් පොලිසිය අනාවරණය කැර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112715</link>
    <topic>දරු පරම්පරාවට උරුමවූ සංවර්ධනයක් ඇරැඹී තිබෙනවා</topic>
    <author>ජී. සිරිසේන - දික්වැල්ල විශේෂ</author>
    <content>නිදහස ලැබී වසර හැට ගණනකට පසු මේ රටේ රාජ්‍ය නායකයෙකු විසින් පළමු වතාවට දරු පරම්පරාව මුල්කරගත් රාජ්‍ය පාලනයක් බිහිකරන ලද්දේ වත්මන් ජනාධිපති මහින්ද රාජපක්‍ෂ මහතා බවත්, මහින්ද චින්තනය ලෙස අර්ථ දක්වා ඇත්තේ එම පාලන රටාව බවත් යෞවන කටයුතු හා නිපුණතා ඇමැති ඩලස් අලහප්පෙරුම මහතා දික්වැල්ලේදී ප්‍රකාශ කළේය.දික්වැල්ල බතීගම මහා විද්‍යාලයේ පැවැති “සිතකින් නෙතකට” මැයෙන් වූ සිතුවම් ප්‍රදර්ශනය විවෘත කිරීමේ අවස්ථාවට සහභාගී වෙමින් ඇමැතිවරයා එසේ ප්‍රකාශ කර සිටියේය.මේ විද්‍යාලයේ උසස් පෙළ ශ්‍රේණිවල අධ්‍යාපනය හදාරන වාසනා සකුන්තලා සහ දසුන් චානක යන සිසු දෙපොල කේවල ව්‍යාපෘතියක් ලෙස ඉදිරිපත් කොට තිබූ මෙම යුගල චිත්‍ර ප්‍රදර්ශනය චිත්‍ර විෂය භාර කේ. කේ. ජයධීර ගුරු මහත්මියගේ ගුරු ව්‍යාපෘතියක් ලෙස හඳුන්වා දී තිබුණි.මෙදිනම පැවැති දික්වැල්ල අළුත්ගොඩ සිරිසුමන මාවතේ එක්සත් සුබසාධක සංගමයේ නව කාර්යාල ගොඩනැගිල්ලට මුල්ගල් තැබීමේ අවස්ථාවටද එක්වූ ඩලස් අලහප්පෙරුම අමාත්‍යවරයා මෙසේ සිය අදහස් දැක්වීය.ක්‍රීඩාව හා සෞන්දර්ය විෂය හා ඒ සමඟ බැඳුන අධ්‍යාපනික ක්‍රියාවලියෙන් අද දරු පරම්පරාව ශීඝ්‍රයෙන් ඈත්වීගෙන යනවා. ඒ නිසා අද පාසලේ දරුවන්ගෙන් සියයට දහයක පමණ ප්‍රමාණයක් දියවැඩියා රෝගයට ගොදුරු වී ඇති බව සොයා ගෙන තිබෙනවා. ඊට දෙමාපියන් ද වගකිය යුතුයි.වැලිපිටිය සිරිසුමන මාවතේ, එක්සත් සුබසාධක සංගමයේ උත්සව සභාව රටේ විවිධ පක්ෂ, ජාති, කුල ආදී වශයෙන් බෙදී ‘කම්මුතු’ දේශපාලන රටාවක් කරා රට ඇදගෙන යාමට තැත් කරන කොටස්වලට ආදර්ශයක් ගත යුතු ‘එකමුතු’ සම්ප්‍රදායක් බිහිකර ඇති බව පෙන්වාදුන් අමාත්‍යවරයා එක්සත් ජනතා නිදහස් සන්ධානයේ පාලනයක් ඇති දික්වැල්ල ප්‍රාදේශීය සභාවේ සභාපති වරයා උප සභාපතිවරයා ප්‍රධාන කණ්ඩායම සමඟ එක්සත් ජාතික පක්ෂයේ හා ජනතා විමුක්ති පෙරමුණ නියෝජනය කරන ප්‍රාදේශීය සභා මන්ත්‍රී දෙදෙනෙකු ද එක්ව ගම නඟාසිටුවීමේ ප්‍රයත්නයට දායකත්වය දැක්වීම ඇගයීමට ලක් කළේය.දික්වැල්ල ප්‍රාදේශීය සභා සභාපති ක්‍රිෂාලි මුතුකුමාරණ, ප්‍රා. සභා මන්ත්‍රීන් වන කිස්සර මුතුකුමාරණ (එ. ජ. නි. ස.), කේ. පී. සෝමසිරි (ජ. වි. පෙ.), සුසිල් දඩල්ලගේ (එ. ජා. ප.) බත්ගම මහා විද්‍යාලයේ විදුහල්පති ආර්. යූ. කේ. ඉලංගම්ගේ යන මහත්වරු ද කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112716</link>
    <topic>කුලුනුකන්දට කෞතුකාගාරයක්</topic>
    <author>සූරියවැව සමූහ පී.එස්. ගුණසේකර</author>
    <content>හම්බන්තොට ‘කුලුනුකන්ද’ ආශ්‍රිතව ප්‍රාදේශීය කෞතුකාගාරයක් ඉදිකිරීමේ කටයුතු දැන් ආරම්භ කර තිබේ. ජනාධිපති මහින්ද රාජපක්ෂ මහතාගේ යෝජනාවක් අනුව මෙම ප්‍රාදේශීය කෞතුකාගාරය පිහිටුවීමට පියවර ගෙන ඇත.බ්‍රිතාන්‍ය පාලන සමයේ ඉදි කරන ලද දිසාපති බංගලාව, අධිකරණ සංකීර්ණය, එල්ලුම්ගස, මාර්ටෝලා කුලුන, පහන් කුලුන, ඇතුළු කෞතුක භාණ්ඩ රැසක් මෙහි දක්නට තිබේ. දේශීය හා විදේශීය සංචාරකයන් සඳහා ඓතිහාසික පුරාවෘත සහිත මෙම කෞතුකාගාරය ඉදිකිරීමේ මූලික වැඩ දැන් ආරම්භ කර ඇත.මෙහි පවත්නා පැරණි ගොඩනැගිලි අලුත්වැඩියා කිරීම ජාතික කෞතුකාගාර දෙපාර්තමේන්තුව මගින් මේ දිනවල සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=n12112717</link>
    <topic>සුදු හඳුන් කිලෝ 255ක්හොරෙන් ගෙනා 2ක් දැලේ</topic>
    <author> රෝෂන පෙරේරා රත්නපුර දිසා විශේෂ</author>
    <content>නීති විරෝධී ලෙස සුදු හඳුන් කිලෝ ග්‍රෑම් 255ක් ත්‍රීරෝද රථ දෙකකින් ප්‍රවාහනය කරමින් සිටි පුද්ගලයන් පස් දෙනකු වැලිගෙපොල පොලිසිය අත්අඩංගුවට ගෙන ඇත.සුදු හඳුන් දැව කැපීමට භාවිතා කරන කියතක් ඇතුළු උපකරණ ද අත්අඩංගුවට ගෙන තිබේ.යටිපස්ගමුව පනාන, පොල්ලමුර ආදී ප්‍රදේශවල සුදු හඳුන් ගස් කපා මෙලෙස ප්‍රවාහනය කළ බව පොලිසිය කියයි.වැලිගෙපොල පොලිසියේ ස්ථානාධිපති ධර්මසේන විජේසිංහ මහතාගේ මෙහෙයවීමෙන් වැටලීම සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r1211271</link>
    <topic>ගම්පහ පරිසරයට හානි කළ 203කට නඩු</topic>
    <author>නිට්ටඹුව සමූහ - ජෙනට් ජයසිංහ</author>
    <content>මෙම වසරේ ආරම්භයේ සිට නොවැම්බර් මස මුල දක්වා ගම්පහ පොලිස් කොට්ඨාසයේ සමාජයට සහ අවට පරිසරයට අහිතකරවන අන්දමට විවිධ ක්‍රියාවන්හි නියැළුණු දෙසිය තුන් දෙනෙක් අධිකරණය හමුවට පමුණුවා දඩ මුදල් වශයෙන් රුපියල් පන් ලක්‍ෂ විසිඑක් දහසක් රජයට ලබා දී ඇති බව ගම්පහ මූලස්ථාන පොලිසියේ පරිසර ඒකකයේ ස්ථානාධිපති පොලිස් පරීක්‍ෂක එම්. බී. කරුණාරත්න මහතා පැවැසීය.දීප ව්‍යාප්ත ඩෙංගු මර්දන ව්‍යාපෘතිය යටතේ තමා පදිංචි නිවෙස අසළ අවට පරිසරය අපිරිසිදු ලෙස මදුරුවන්ට ලෙහෙසියෙන් බෝවීමට හැකි අන්දමින් පවත්වා ගෙන යෑම, මහා මාර්ගවලට අපවිත්‍ර ජලය මුදාහැරීම, ගංගා ඇළ දොළ හා ඔය ආශ්‍රිතව අනවසරයෙන් වැලිගොඩ දැමීම, විස මිශ්‍ර අප ජලය වාරිමාර්ගවලට මුදා හැරීම වැනි චෝදනා යටතේ මෙම පුද්ගලයන්ට එරෙහිව නඩු පවරා තිබේ.අවට පරිසරයට සහ ජනතාවගේ දෛනික ජීවිතවලට පොදුජන සුබ සාධක සංවිධාන සහ බහුජන සංවිධාන මඟින් ගම්පහ මූලස්ථාන පොලිස් පරීක්‍ෂක ඒකකයට ලිඛිතව හා වාචිකව ලබා දෙන ලද තොරතුරු අනුව ගම්පහ කොට්ඨාස භාර ජ්‍යෙෂ්ඨ පොලිස් අධිකාරී විජිත ඩී. කොමසාරු මහතාගේ උපදෙස් මත චෝදනා ලැබූ බොහෝ දෙනකුට එම වැරැදි නිවැරැදි කර ගැනීමට ලබා දෙන ලද දෙවරකට වැඩි වාර ගණනක් පැහැර හැරීමෙන් පසුව මෙසේ නඩු පැවරීම සිදුකර ඇති බව ගම්පහ මූලස්ථාන පොලිසියේ පරිසර ඒකකයේ ස්ථානාධිපති පොලිස් පරීක්‍ෂක එම්. බී. කරුණාරත්න මහතා වැඩිදුරටත් පැවැසීය.මෙම වැටලීම් සඳහා අදාළ අංශයේ පොලිස් සැරයන් 55535 රාජපක්‍ෂ සහ පොලිස් කොස්තාපල් 250804 ලසන්ත යන නිලධාරීහු සහාය වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r1211272</link>
    <topic>මිල්ලනිය අතුලේකන්ද වැසියන්ගේජල ප්‍රශ්නයට විසඳුමක් තවමත් නෑ</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනියේ පාතකඩ අතුලේකන්ද ප්‍රදේශවාසීන්ට පානීය ජල ගැටලුව ඇති වී දැනට වසර 15ක් 20ක් පමණ කාලයක් ගතවී ඇතත් මෙතෙක් කිසිදු විසඳුමක් ලැබී නැතැයි ඔවුහු පවසති.පවුල් 60ක් පමණ ජීවත් වන මෙම ප්‍රදේශයේ කදු පාමුල ළිං කපා ගැනීමට හැකි වුණත් කඳු මුදුනේ ජීවත්වන පිරිසට කළු ගල් සහිත කන්දේ ඉතා ගැඹුරට ළිං කපා ගැනීම දුෂ්කර කටයුත්තක් වී ඇත්තේ එසේ කළත් ප්‍රතිඵලයක් නොමැති බැවිනි.මේ නිසා ඔවුන් බීමට ජලය ලබා ගැනීමට කි.මී. 3 / 4ක් පමණ කන්ද බැස පාමුල ඇති ළිංවලින් කදු මුදුනට වතුර ඇදීම සිදු කළ යුතුය.මේ ගම්මානයට මීට වසරකට පමණ පෙර ජල ව්‍යාපෘතියක් ආරම්භ කිරීමට කටයුතු කර ඇති අතර ඒ සඳහා අඩක් නිම කළ ළිඳක් ඇතත් තවමත් ජලය සිහිනයක් පමණක් යැයි ඔවුහු පවසති. කදු මුදුනේ ඇති විශාල ගල් පර්වත අසල එකතු වූ කුඩා දිය කඩිති හා කුඩා වළවල් වැසි දිනවලට ඔවුන් පොකුණු යයි පවසමින් තම අවශ්‍යතා ඉටු කර ගැනීමට පාවිච්චි කරති.විශාල ගස් වල මුදුනට වැටෙන වැසි දිය ගස දිගේ බේරෙන විට ගසේ කඳට පොල් අතු අගිස්සක් එකතු කර බැද ඒ දිගේ වැටෙන ජල බිංදුව පවා විශාල බැරල්වලට එකතු වෙන්නට හැර තම දෛනික අවශ්‍යතා සඳහා ගැනීමද මොවුන්ට ජලය පිළිබඳව ඇති අවශ්‍යතාව කොතරම් බරපතළද යන්න පැහැදිලි වන කරුණකි.එහෙත් පායන කාලයට ඔවුන්ට ජල බිඳක් දැකීමක් සතුටට කරුණක් බව ඔවුහු පවසති.අතරමග නතර කර ඇති ජල ව්‍යාපෘතිය කඩිනමින් අවසන් වෙනු දැකීම ඔවුන්ගේ බලාපොරොත්තුව වුවත් ඒ සඳහා ශ්‍රම දායකත්වය ලබාදීමට කුලී රැකියාවල නියුතු ගම්වැසියන්ට අපහසු වී තිබීම මෙම ගැටලුවට ප්‍රධානම හේ්තුව බව ඔවුහු පැහැදිලි කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r1211273</link>
    <topic>කොටුව-නාවලපිටිය ‘එක්ස්ප්‍රස්’පොල්ගහවෙලත් නතර කරන්නලු</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>කොළඹ කොටුවෙන් උදේ 8.10ට පිටත්වී නාවලපිටිය දක්වා ගමන්කරන ශිඝ්‍රගාමී දුම්රිය පොල්ගහවෙල දුම්රිය ස්ථානයේ නොනවත්වා ගමන්කිරීම පිළිබඳව මගීහු මැසිවිලි නගති.කොළඹ කොටුවෙන් පිටත්වී ගම්පහ නුවර, පේරාදෙණිය, දුම්රිය ස්ථානවල නවත්වා නාවලපිටිය දක්වා ධාවනය වන මෙම දුම්රිය උදේ 9.21ට පොල්ගහවෙල දුම්රිය ස්ථානය පසුකරයි. මේ නිසා රාත්‍රී තැපැල් දුම්රියවලින් හා උදේ රජරට රැජින දුම්රියෙන් පොල්ගහවෙල දුම්රිය ස්ථානයට පැමිණ උඩරට දුම්රිය මාර්ගයේ ගමන් කිරීමට සිටින මගීන්ට මෙම ශීඝ්‍රගාමී දුම්රියේ ගමන් කිරීමට නොහැකි වෙයි.බදුල්ල හා යාපනය දක්වා යන දුම්රිය මාර්ග බෙදීයන පොල්ගහවෙල දුම්රිය ස්ථානය දිවයිනේ තිබෙන ප්‍රධාන පෙළේ දුම්රිය ස්ථානයකි.නගරාන්තර දුම්රියක් ද නොවන මෙම දුම්රිය පොල්ගහවෙල දුම්රිය ස්ථානයේ නොනවත්වා ධාවනය වීම නිසා උඩරට දුම්රිය මාර්ගයේ ගමන් කිරීමට සිටින මගීන්ට සිදුවන්නේ දහවල් 11. 30ට පොල්ගහවෙලට ළඟාවන උඩරට මැණිකේ ශීඝ්‍රගාමී දුම්රියේ ගමන් කිරීමටය.දුම්රිය මැදිරි රැසක්ද නිතරම මගීන්ගෙන් හිස්ව ගමන් කරන මෙම දුම්රිය පොල්ගහවෙල දුම්රිය ස්ථානයේ ද නැවැත්වීමට කටයුතු කරන ලෙස මගීහු බලධාරීන්ගෙන් ඉල්ලා සිටිති. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r1211274</link>
    <topic>නිධන් හාරන්න ගිය සිවු දෙනෙක් කොටු</topic>
    <author>නිට්ටඹුව සමූහ ජෙනට් ජයසිංහ</author>
    <content>මල්වතු හිරිපිටිය පොලිස් බල ප්‍රදේශයේ ඌරුවෙල කන්දෙවත්තේ නිධානයක් හෑරූ බවට සැක පුද්ගලයන් සිවු දෙනෙක් සහ නිධානයෙන් ලබාගත් බවට බුදු පිළිමයක් සහ පාත්‍රයක්ද සමඟ මල්වතු හිරිපිටිය පොලිසිය මඟින් අත්අඩංගුවට ගෙන තිබේ.ගම්පහ කොට්ඨාසභාර ජ්‍යෙෂ්ඨ පොලිස් අධිකාරී විජිත ඩී. කොමසාරු මහතාගේ උපදෙස් මත සහකාර පොලිස් අධිකාරී චන්දන කොඩිතුවක්කු මහතාගේ අධික්ෂණය යටතේ ක්‍රියාත්මක වූ මල්වතු හිරිපිටිය පොලිස් ස්ථානාධිපති ප්‍රධාන පොලිස් පරීක්ෂක සනත් මගලෙගොඩ මහතා ඇතුළු පොලිස් කණ්ඩායමක් සැකකරුවන් අත්අඩංගුවට ගෙන තිබුණි.මෙම සැකකරුවන් සිවු දෙනා ඌරුවල සහ බුත්පිටිය ප්‍රදේශයේ පදිංචිකරුවෝ වෙති.නිධානය පිළිබඳ තොරතුරු දැන සිටි එම වත්තෙහි මුරකරුගේ නිවෙසේ තිබී සොයාගත් බුදු පිළිමයේ හා පාත්‍රයේ පෞරාණිකත්වය සහ වටිනාකම දැන ගැනීමට පුරාවිද්‍යා දෙපාර්තමේන්තුව වෙත යවා ඇති බව පොලිස් ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r1211275</link>
    <topic>දුවන්නෙත් නැතිව කප් ගහලා</topic>
    <author>හොරණ සමූහ බන්ධුල ආර්. ගුලවත්ත</author>
    <content>පොකුණුවිට ගෝනාපොළ ප්‍රදේශයේ අශ්ව රේස් බුකියකින් චිට් මොකුත් නොමැතිව මිනිත්තු පහකදී රු. 1500ක් තරුණයකු දිනා ගැනීමේ රසබර පුවතක් වාර්තා වේ.ඒ බදාදා සති පොළ දිනයයි. වේලාව සවස 5.30ට පමණ ඇත. අවුරුදු තිස් පහක තරම් තරුණයෙක් නව පන්නයේ යතුරු පැදියකින් පැමිණ හන්දිය සමීපයේ පිහිටි බුකිය ළඟ නතර කෙළේය. හිස් ආවරණයවත් නොගැලවූ ඔහු රේස් බුකියට නියමිත කඩදාසිය අතට ගත්තේය.‘අයියා මෙන්න මේ තුන් දෙනාට 1500ක් ගහන්න. ඔහු සාක්කුවට අත දමා පසුම්බිය ද ගත්තේය. තවත් රේස් ලෝලීන් කිහිප දෙනෙක් එතැන මෙතැන අශ්වයින් ගැන කතා බහ කරමින් සිටියහ.බුකි හිමියා තුණ්ඩුව ලියන්නට සැසෙත්ම තරුණයා කොමිස් මුදල් කීයක් ගෙවනවා දැයි සුහදව විමසුවේය.‘මෙහෙ කොමිස් ගෙවන්න තරම් චිට් ලැබෙන්නේ නෑ’ ඔහු කීවේ නොසතුටිනි. ‘එහෙනම් එපා. මගෙ 1500 දෙන්ඩ. අහවල් හෝටර් එකේ කොමිෂන් එක 15ක් ගෙවනවා. මගෙ සල්ලි දෙන්ඩ. තව පැය කාලයි තියෙන්නේ.ඔහු කලබලයෙන් කතා කරයි. බුකි හිමියාටද කාර්ය බහුලය. ලාච්චුව විවර කළ ඔහු රු. 1500ක් දුන්නේය. තරුණයා උකුස්සාගේ පිට මතට නැග වේගයෙන් පියෑඹුවේය.මිනිත්තු කීපයක් ගත වුනේය. වෙනත් අයෙක් පැමිණ රු. 500 චිට් එකක් දමා රු. 1000ක නෝට්ටුවක් දුන්නේය.‘අයියෝ දෙයියනේ. අර මනුස්සයගෙන් මම සල්ලි ගන්නෙ නැතුවනෙ රු. 1500 දීල තියෙන්නේ’ ඔහු පාරටද බැස වට පිට බැලුවේය. ‘අද උදේ ඉඳන්ම අප්සෙට්’ ‘බයිසිකලේ නොම්මරේ මතක නෑ’ වයසක රේස්කාරයෙක් විමසීය.‘පිස්සුද ඕයි. ඌ ආවා කීවා ගියා’ බුකි හිමියා අහස පොළව ගැට ගහන්නට මෙන් කල්පනා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r1211276</link>
    <topic>සොරොව්වෙන් වතුර එනතුරු බලා නොසිටවැහි කාලේදීම කුඹුරට බහින්න</topic>
    <author>ඡායාරූපය හා සටහන එප්පාවල සමූහ</author>
    <content>ඔක්තෝබර් 15 වෙනිදා සිට නොවැම්බර් 15 වෙනිදා වනතුරු එක දිගට වැස්සා. වැස්ස පටන්ගත්ත දිනවල කුඹුරට බැස්සා නම් මේ වන විට කුඹුරේ ගොයම්.ඉතාමත් සුළුතරයක් තමයි වැස්සෙන් වැඩ ගන්න කුඹුරට බැහැලා තියෙන්නේ. මහවැලි එච් කලාපයේ ගොවීන් බහුතරය සොරොව් කටින්ම වතුර එනතුරු කුඹුරට බහින්නේ නෑ. දැන් තමයි ගොවීන් කුඹුරු වපුරන්න ලෑස්ති වෙන්නේ.වගා කාලය මාසයක් අත් ඇරලා කුඹුරට බැස්සම කන්න අගදි වතුර හිඟ වෙන්න පුළුවන් යැයි මහවැලි එච් කලාපයේ නේවාසික ව්‍යාපාර කළමනාකාර රන්බණ්ඩාර සිරිසේන මහතා පැවසීය. ඒ මහතා එසේ පැවසුවේ එප්පාවල යාය දෙක කුඹුරු යායේ පැවැති වප් මගුල් උත්සවයට සහභාගී වෙමිනි.වැඩිදුරටත් අදහස් දැක්වූ ඒ මහතා මෙවර කන්න පටන්ගන්නා විට මහවැලි එච් කලාපයට ජලය සපයන කලාවැවේ අක්කර අඩි 76000 ක් ජලය තිබුණා.මේ වන විට අක්කර අඩි 65000 ට බැහැලා. වැහි වතුර නොලැබුණ හොත් හෝ උඩකින් මහවැලි වතුර නොලැබුණහොත් අක්කර 75000 ක තරම් කුඹුරු අස්වද්දන්න මේ ජලය මදි.මහවැලිය දිහාම බලා නොඉඳ වැහි කාලේ කුඹුරට බහින ලෙස මහවැලි එච් කලාපයේ හැම කොට්ඨාසයකම ගොවීන්ට කීවා. එහෙම කියලත් බොහෝ ගොවීන් කුඹුරුවලට බැහැලා නෑ. සොරොව් කටෙන් මහවැලි වතුර එනතුරුම බලා ගෙන ඉඳල කුඹුරට බැහීමේ පුරුද්ද දැන් අත්හරින්න ඕනෑ.කලාවැව දැන් බහුකාර්ය ජලාශයක්. එයින් වතුර දෙන්නේ අපට විතරක් නෙමෙයි. විවිධ ආයතනවලට පානීය ජලය සපයන නිසා කලා වැවේ ජලය පාලනය කරන්නේ අපි නෙමෙයි.ජල කළමනාකරණ මණ්ඩලය මඟින්. මේ කරුණු තේරුම් අරගෙන ඉදිරි කන්න වලදී වත් වැස්සත් එක්ක කුඹුරුවලට බහින්න ගොවීන් පුරුදු වෙන්න ඕනෑ.යාය 2ක ගොවි සංවිධානය මඟින් මේ වප්මගුල් උළෙල සංවිධානය කර තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r1211277</link>
    <topic>රිකිල්ලගස්කඩ පොදු වැසිකිළියබෙදාගන්න දෙපිරිසක් අතර මතබේද</topic>
    <author>සටහන හා ඡායාරූපය හඟුරන්කෙත සමූහ රාජා ගුණරත්න</author>
    <content>රිකිල්ලගස්කඩ නගරයේ පොදු වැසිකිළියේ අයිතිය පිළිබඳව ආයතන දෙකක් අතර පවතින ගැටලුවක් නිසා දිනපතා එම නගරයට පැමිණෙන දහස් ගණනනක් අසීරුවට පත්ව සිටිති.මේ වැසිකිළිය හා බස් නැවතුම්පළේ ඇති ගොඩනැඟිලි මධ්‍යම පළාත් මගී ප්‍රවාහන අධිකාරිය මඟින් ඉදිකළ නිසා ඒවා ඔවුනට අයිති බව පවසයි.එහි නඩත්තු කටයුතු හා පවිත්‍රතා කිරීම් සිදු කිරීමේ වගකීම හඟුරන්කෙත ප්‍රාදේශීය සභාවට පැවරී ඇත. මේ ආයතන දෙක සහයෝගයෙන් කටයුතු නොකිරීමේ හේතුවෙන් මේ ගැටලු සහගත තත්ත්වය උදා වී ඇත.මේ පිළිබඳව හඟුරන්කෙත ප්‍රාදේශීය සභා මන්ත්‍රී කේ.බී. ඉලංගන්තිලක මහතා මෙසේ පැවැසීය. රිකිල්ලගස්කඩ බස් නැවැතුම්පළේ වෙළදසල් හා මේ වැසිකිළිය ඉදි කළේ මධ්‍යම පළාත් මගී ප්‍රවාහන අධිකාරිය මඟින්. බදු මුදල් අය කර ආදායමකුත් ලබා ගන්නවා.එම මුදල්වලින් මේ වැසිකිළියේ නඩත්තුව හා පිරිසුදු කිරීම ඒ අයට කළ හැකියි. ඒ කාර්යය හරි හැටි සිදු වන්නේ නැහැ. වැසිකිළියේ අයිතිය අපේ ප්‍රාදේශීය සභාවට නිත්‍යානුකූලව පවරාගැනීමෙන් මේ ගැටලුව නිරාකරණය කර ගන්න පුලුවන්.වැසිකිළියේ අයිතිය පිළිබඳ ගැටලුව විසදෙනතුරු මිනිසුන්ට වැසිකිළි නොගිහින් ඉන්න බැහැ. ඒ නිසා මෙයට ස්ථිර විසඳුමක් ලැබෙන තුරු අපේ සනීපාරක්ෂක කම්කරුවෝ යොදවා මේක පිරිසුදු කරමු. ඒ සඳහා ඒ අයට අමතර දීමනාවක් ලබා දෙමු.හගුරන්කෙත ප්‍රාදේශීය සභාවේ සභාපති රණසිංහ දිසානායක මහතාඅපේ ප්‍රාදේශීය සභාව තමයි මේ තත්ත්වය නිසා මහ ජනතාවගේ දෝෂ දර්ශනයට ලක් වෙන්නේ.මෙය නිත්‍යානුකූ®ලව අපේ ප්‍රාදේශීය සභාවට පවරා ගැනීමට අවශ්‍ය මූලික පියවර දැනටමත් අරගෙනයි තියෙන්නේ.නගරයේ තිබෙන එකම වැසිකිළිය මෙයයි. මේ ආයතන දෙකේ කඹ ඇදිල්ල නිසා මඟීන් අපහසුවට පත්වෙනවා.මේ වැසිකිළිය නිසියාකාරව නඩත්තු කරන ලෙස නගර වැසියෝ වගකිවයුත්තන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r1211278</link>
    <topic>දන්ත ධාතුන් වැඩ සිටි අංගුරුවාගලසිරි පැරකුම්බා රජමහා විහාරය</topic>
    <author>සටහන හා ඡායාරූප – පඬුවස්නුවර මධ්‍යම සමූහ යූ. ඩී. ප්‍රේමදාස</author>
    <content> වසර සිය ගණනකට පසුව පඬුවස්නුවර ඓතිහාසික අංගුරුවාගල සිරි පැරකුම්බා රජ මහා විහාරයේ කඨින පින්කම පසුගියදා පැවැත්විනි.මේ ස්ථානය අක්කර 14ක් පමණ විශාල තැනිතලා ගල් තලාවක් මත පිහිටි රාජ-රාජ මහා මාත්‍යාදීන් ගේ ආශ්‍රය ලත් ශ්‍රී දන්ත ධාතුන් වහන්සේ වැඩ සිටි ස්ථානයක් ලෙස පැවත එන ඓතිහාසික භූමියකි. මාලිගාගල නමින්ද මෙය ප්‍රසිද්ධය.දඹදෙණිය සිට පඬුවස්නුවරටත්, පඬුවස්නුවර සිට දඹදෙණියටත් මහා මාත්‍යාදීන් පිරිවරා ගෙන මහරජතුමා දෝලාවෙන් දන්ත ධාතුන් වහන්සේ ද රැගෙන යන අතරතුරේ ගමන් විඩාව සංසිඳුවා ගැනීමට මේ ස්ථානයේ නවාතැන් ගත් බවට සාධක ඇත. දන්ත ධාතුන් වහන්සේ වැඩ හිඳුවීම පිණිස මෙම ගල් තලාව මත ගල් වළවල් 4ක් සාදා ඒ මත දැව පිට විහාරයක් කරවා ශ්‍රී දන්ත ධාතුන් වහන්සේ තැන්පත් කර තිබූ බව ජනප්‍රවාදයේ සඳහන් වේ.මේ දැව පිට විහාරය තනවා ඒ ආශ්‍රිත ඇතෙක් බරට කළුගල් තලාවේ අඩියේ නිධානයක් කරවා ඒ මත විශාල චෛත්‍යයක් ඉදිකර තිබූ බවත්, පසු කලෙක එම චෛත්‍යය සොරුන් හාරා මැද ගර්භයේ සහ අනෙක් නිදන් වස්තු සොරාගෙන ගොස් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r1211279</link>
    <topic>මොනරාගල මහ රෝහලේනව වාට්ටු සංකීර්ණයේ ඉදිකිරීම්අවසන් අදියරේ</topic>
    <author>සටහන හා ඡායාරූපය මොනරාගල සමූහ කේ. බී. රත්නායක</author>
    <content>මොනරාගල මහ රෝහලේ ඉදි කරන සිවු මහල් නව වාට්ටු සංකීර්ණයේ ඉදි කිරීම් කටයුතු සියයට අනූවකින් නිම වී ඇතැයි රෝහල් ප්‍රකාශකයෙක් පැවැසීය.මේ සඳහා සෞඛ්‍ය අමාත්‍යංශය මඟින් රුපියල් මිලියන 273ක මුදලක් වැය කැරේ.හදිසි ප්‍රතිකාර ඒකකය, ප්‍රාථමික සත්කාරක ඒකකය, දැඩි සත්කාර ඒකකය යන අංශවලින් සමන්විත මේ ගොඩනැඟිල්ලේ කායික රෝග පිරිමි හා ගැහැණු වාට්ටු දෙකක්ද ළමා වාට්ටු දෙකක් ද ඉදි කර ඇත.මේ රෝහල් සංකීර්ණය නිම වූ පසු මොනරාගල මහ රෝහලේ නේවාසික රෝගීන්ට ඇති වී තිබෙන ඉඩකඩ මදිකම සම්පූර්ණයෙන් මඟ හැරී යන බවත්, ලබන වසර මුල් කාර්තුවේ දී මෙය ජනතාව වෙනුවෙන් විවෘත කිරීමට හැකිවෙන බවත් එම රෝහල් ප්‍රකාශකයා වැඩිදුරටත් සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=r12112710</link>
    <topic>රඹුක්කන පොළ භූමියේ කසළ තැන තැන දමලා</topic>
    <author>සටහන හා ඡායාරූපය – විපුල එස්. කුමාරතුංග රඹුක්කන උතුර සමූහ</author>
    <content>රඹුක්කන සතිපොළ භූමිය, සහ අවට ප්‍රදේශය ඉතා අපිරිසුදු බව නගර වාසීහු කියති.සඳුදා සහ බ්‍රහස්පතින්දා යන දිනයන් හි පැවැත්වෙන රඹුක්කන සති පොළ වසර ගණනාවක් පැරණිය.රඹුක්කන ප්‍රාදේ්ශීය සභාව මඟින් පාලනය කෙරෙන සති පොළ වාර්ෂිකව ටෙන්ඩර් කර ලබා දෙන්නකි. මීට වසර කීපයකට ඉහත දී නවීකරණය වූ කඩ කාමර සියයකට ආසන්න ප්‍රමාණයක් ඉදිකර වෙළෙන්දන්ට ලබා දී තිබේ.වැසි දිනයන්හි නිසි ජල ගලා බැස්මක් නොමැතිකමින් නිතර මඩ වගුරක් බවට පත්වේ. එයට හේතු වශයෙන් වෙළෙඳ පොළ ඉදිරිපස ආවරණයක් ලෙස යොදාගෙන තිබෙන ඉටිරෙදිවල එකතුවන ජලය ගලා බැසීමට කානු පද්ධතියක් නොමැත.පොළ භූමියේ ඉඩ ප්‍රමාණය මදිකම නිසා පරිභෝගිකයන් අසීරුවට පත්වේ. පොළ භූමියට බැහැරින් ගෙන එන එළවළු පිරිසුදු කිරීමට ඇති ස්ථාන ප්‍රමාණවත් නොවීම නිසා අපද්‍රව්‍ය තැන තැන දැමීමෙන් අවට පුරා දුගඳ හමන බව කියති.මේ පොළ භූමිය කඩිනමින් පිරිසුදු කරන ලෙස පාරිභෝගිකයෝ වගකිව යුත්තන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=s1211271</link>
    <topic>නවසීලන්තය හාරසිය දොළහයිශ්‍රී ලංකාව ‍ තුනට හතළිස් තුනයි</topic>
    <author>ෆවුස් මොහොමඩ්</author>
    <content>නවසීලන්ත වේගපන්දු යවන්නන් හමුවේ ශ්‍රී ලංකා කණ්ඩායමේ මුල්පෙලේ පිතිකරුවන් අඩු ලකුණු සංඛ්‍යාවකට දැවීයාමේ හේතුවෙන් දෙපිල අතර පී.සරවනමුත්තු ක්‍රීඩාපිටියේ පැවැත්වෙන දෙවැනි හා අවසන් ටෙස්ට් තරගයේ දෙවැනි දිනය වූ ඊයේ (26) පස්වරු 5.05ට ආලෝක තත්වය මඳවීමේ හේතුවෙන් තරගය නතරකරන විට සිය පළමු ඉනිම ක්‍රීඩා කරන ශ්‍රී ලංකාව ලකුණු 43කට කඩුලු 3ක් දැවී දැඩි අසීරුතාවයකට පත්වී සිටියේය. ඒ නවසීලන්තය පළමු ඉනිමට රැස්කළ ලකුණු 412ට පිළිතුරු වශයෙනි.ලකුණු 12කට ශ්‍රී ලංකා පිලේ ප්‍රබල පිතිකරුවන් තිදෙනෙක්ම ක්‍රීඩාගාරය වෙත හරවා යැවූ නවසීලන්ත වේගපන්දු යවන්නන් හමුවේ සිය කඩුලු රැකගැනීමේ සටනක නිරතවූ ආරම්භක පිතිකරු තරංග පරණවිතාන ලකුණු 9ක් ද, ඇන්ජෙලෝ මැතිව්ස් ලකුණු 20ක් ද ලබා නොදැවී කඩුල්ලේ රැඳී සිටියහ. ඒ අනුව ශ්‍රී ලංකා පිල නවසීලන්ත පළමු ඉනිමට වඩා කඩුලු 7ක් ඇතැතිව ලකුණු 369ක් පසුපසින් සිටියි.ඊයේ සවස තේ පානයෙන් පසුව සිය ඉනිම ආරම්භ කළ ශ්‍රී ලංකා පිලේ තීරණාත්මක ඕවරය වූයේ ටිම් සවුති යැවූ තුන්වැනි ඕවරයයි. එම ඕවරයේ සිවුවැනි පන්දුවෙන් ඩිල්ෂාන්ගේ කඩුල්ලේ මැද ඉන්න ගලවා දැමූ සවුති අවසන් පන්දුවේ දී කුමාර් සංගක්කාර දවාලීමට සමත්විය.සංගක්කාර ලකුණු නොලබා දැවීගියේ සවුතිගේ කෙටි පන්දුවකට එල්ල කළ අපරික්ෂාකාරී පූල් පහර උඩපන්දුවක් ලෙසින් ෆයින් ලෙග් කලාපයේ සිටි ට්‍රෙන්ට් බෝල්ට් රැක ගැනීමේ හේතුවෙනි.ශ්‍රී ලංකා ඉනිමේ පළමු කඩුලු 2ම බිඳවැටුණේ මුලු ලකුණු සංඛ්‍යාව 7ක්ව තිබියදීය. අනතුරුව පිටියට පිවිසි නායක මහේල ජයවර්ධනට ද වැඩිවේලා කඩුල්ලේ රැඳී සිටීමට හැකිවූයේ නැත. බෝල්ට්ගේ පන්දුවකට ගලී කලාපයේ සිටි කේන් විලියම්සන් වෙත උඩපන්දුවක් ලබාදී මහේල ලකුණු 4කට දැවීගියේ ශ්‍රී ලංකා පිල දැඩි අසීරුතාවයකට ඇද දමමින්ය.ඊයේ උදෑසන තරගය ආරම්භ වනවිට කඩුලු 2ක් පමණක් දැවී ලකුණු 223ක් ලබාසිටි නවසීලන්ත පිලේ පළමු ඉනිමට තවත් ලකුණු 53ක් එක්වනතුරු තුන්වැනි කඩුල්ල දවාලීමට ශ්‍රී ලංකා පිලේ පන්දු යවන්නන්ට අවස්ථාව ලැබුණේ නැත.නායක ටේලර් සහ විලියම්සන් එක්ව උදෑසන තෙතමනය සහිත තණතීරුවේ වේගපන්දු යවන්නන්ට ප්‍රවේශමින් යුතුව මුහුණ දෙමින් නවසීලන්ත ඉනිමේ ලකුණු සංඛ්‍යාව 276 දක්වා ඉහළ නැංවූහ. ඒ අතරතුර ෂාමින්ද එරංගගේ පන්දුවකට හතරේ පහරක් එල්ල කරමින් විලියම්සන් සිය ටෙස්ට් තරග දිවියේ තුන්වැනි ශතකය වාර්තා කළේය.ටේලර් සහ විලියම්සන්ගේ සම්බන්ධතාව බිඳ දැමීමට සමත්වූයේ රංගන හේරත්ය. නවසීලන්ත පිලේ මුලු ලකුණු සංඛ්‍යාව 276ක්ව තිබියදී ටේලර් කඩුල්ල මුවාකිරීමේ වරදට හසුකර ගැනීමට හේරත් සමත්විය.විලියම්සන් දැවීගියේ නවසීලන්ත ඉනිමට තවත් ලකුණු 14ක් එක්වෙද්දීය. හේරත්ගේ පන්දුවකට කඩුල්ල මුවාකිරීමේ වරදට හසුවී විලියම්සන් දැවීයනවිට ලකුණු 135ක් ලබා සිටියේය. ඊළඟ ඕවරයේ දී නවක පිතිකරු කෘගර් වැන් වික් ලකුණු ලබා ගැනීමට පෙර දවාලීමට තිලකරත්න ඩිල්ෂාන් සමත්විය.දිවා ආහාරය වනවිට කඩුලු 5ක් දැවී ලකුණු 298ක් ලබා සිටි නවසීලන්ත කණ්ඩායම තේ පානය වනවිට ලකුණු 396ක් රැස් කළේය. දිවා ආහාරය සහ තේ පානය අතර තරග වේලාවේ දි ප්‍රතිවාදී කඩුලු 3ක් දවාලීමට ශ්‍රී ලංකා පිල සමත්විය. ඉන් කඩුලු 2ක් දවාලූ හේරත් 2012 වසරේ ටෙස්ට් කඩුලු 50 සම්පූර්ණ කළ ලොව දෙවැනි පන්දු යවන්නා ලෙස වාර්තාපොතට එක්විය.2012 වසරේ දී ටෙස්ට් කඩුලු 50 සීමාව පසුකළ පළමුවැනි පන්දු යවන්නා වූයේ එංගලන්තයේ ග්‍රෙහැම් ස්වාන්ය.තේ පානයෙන් පසුව යැවූ සිවුවැනි ඕවරයේ දී නවසීලන්ත ඉනිම ලකුණු 412කට සීමා කරමින් ඉතිරි කඩුලු 2ම දවාලීමට හේරත් සමත්විය. 9වැනි කඩුල්ල ලෙස ඩැනියෙල් ෆ්ලයින් ලකුණු 53ක් ලබා සිටියදී කඩුල්ල මුවාකිරීමේ වරදට හසුකරගත් හේරත් පිට පිට තුන්වැනි වරටත් ඉනිමක ටෙස්ට් කඩුලු 5 සීමාව පසුකළේය.නවසීලන්ත ඉනිමේ බිඳ වැටුණු කඩුලු 10න් 5ක්ම කඩුල්ල මුවාකිරීමේ වරදින් දැවීගිය අතර ඉන් 4ක්ම දැවීගියේ හේරත්ගේ පන්දු හමුවේය. හේරත් කඩුලු 6ක් දවාලීය. කුලසේකර, එරංග, රන්දීව් සහ ඩිල්ෂාන් අතරේ කඩුල්ල බැගින් බෙදී ගියේය.අද තරගයේ තුන්වැනි දිනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=s1211272</link>
    <topic>ගුවන් හමුදා පාපැදි ශූරයෝ කිරිබත්ගොඩ දී අණසක පතුරුවති</topic>
    <author>වර්නන් ගුණසේකර</author>
    <content>ශ්‍රී ලංකා ගුවන් හමුදාවේ ජීවන් ජයසිංහ කිලෝ මීටර 144ක දුර ප්‍රමාණයකින් යුත් කිරිබත්ගොඩ පාපැදි තරගය ජයග්‍රහණය කිරීමට සමත් විය.කිරිබත්ගොඩ තරුණ සංවිධානය ප්‍රථම වතාවට සංවිධානය කළ මේ පාපැදි තරගයේ දෙවැනි ස්ථානය හිමිවූයේ ද ගුවන් හමුදාවටය.සුජිත් ද සිල්වා තරගයේ දෙවැනියා විය. මීට අමතරව, තරගයේ කණ්ඩායම් ශූරතාව දිනා ගත්තේ ද ගුවන් හමුදාවය.ශ්‍රී ලංකා නාවික හමුදාවේ ජනක හේමන්ත තෙවැනි ස්ථානය හිමිකර ගත්තේය.ජීවන් ජයසිංහ ට තරගය ජය ගැනීම සඳහා පැය 3ක්, මිනිත්තු 28ක් හා තත්පර 20ක් ගතවිය. තරගකරුවන් 84 දෙනා අතරින් ජයසිංහ තරගය නිම කළේ තනිවමය.සුජිත් ද සිල්වා හා ජනක හේමන්ත තවත් තරගකරුවන් පස් දෙනෙකු සමග තරගය නිම කළේ ජයසිංහ ට මිනිත්තු හයකට පමණ පසුවය.කිරිබත්ගොඩ මංසන්ධියෙන් ආරම්භ කර කැලණිය ගුවන් පාලම, හතරේ කණුව, බියගම පාර, කැලණිය, බොල්ලෑගල, බියගම, දෙල්ගොඩ, වැලිවේරිය, බැලුම්මහර මංසන්ධියෙන් නැවත නුවර පාරට වැටී කිරිල්ලවල, කඩවත හරහා කිරිබත්ගොඩ දක්වා කිලෝ මීටර 48ක දුරකින් යුත් වට තුනක මේ තරගය පැවැත්විණි.සමස්ත තරගය ජය ගැනීමට පෙර පළමු හා දෙවැනි වටවල ‘ස්ප්‍රින්ට්’ ජයග්‍රාහකයා වූයේද ජයසිංහ.එම වටවල ජයග්‍රාහී මුදල වන රුපියල් 10,000 බැගින් රුපියල් 20,000ක් හා සමස්ත තරගයේ ජයග්‍රහණය සඳහා වන රුපියල් 100,000ක ත්‍යාග මුදල ද ජීවන් ජයසිංහ ට හිමි විය.දෙවැනියා වූ සුජිත් ද සිල්වා ට රුපියල් 75,000ක්ද, තෙවැන්නා වූ ජනක හේමන්ත ට රුපියල් 50,000ක්ද හිමි විණි. සිවුවැනි ස්ථානයේ සිට විසිවැනි ස්ථානය දක්වා ද මුදල් ත්‍යාග පිරිනැමිණි.තරග ප්‍රතිඵල මෙසේය.1.ජීවන් ජයසිංහ (ගුවන් හමුදාව). 2.සුජිත් ද සිල්වා (ගුවන් හමුදාව). 3.ජනක හේමන්ත (නාවික හමුදාව). 4.දිලීප ප්‍රභාත් (යුද හමුදාව). 5.බුද්ධික වර්ණකුලසූරිය (ගුවන් හමුදාව). 6.නිහාල් සිල්වා (නාවික හමුදාව). 7.මධුශංක පෙරේරා (ගුවන් හමුදාව). 8.දිනේෂ් ධනුෂ්ක (ගුවන් හමුදාව). 9.රන්ජිත් සුරංග (ඩී.එම්.එම්.සී.). 10.නිශාන්ත ප්‍රසන්න (යුද හමුදාව). 11.ගයාන් සන්ජීව (නාවික හමුදාව). 12.කසුන් කුමාර (නාවික හමුදාව). 13.සම්පත් රොෂාන්. 14.ලහිරු මධුශංක (යුද හමුදාව). 15.සරත් කුමාර (නාවික හමුදාව). 16.අසිසි ෆර්නැන්ඩොපුල්ලේ (නාවික හමුදාව). 17.සමන්ත ලක්මාල් (ගුවන් හමුදාව). 18.සනත් ජයසිංහ (යුද හමුදාව). 19.ක්‍රිශාන් මධුශංක (නාවික හමුදාව). 20.සමන් කුමාර් (නාවික හමුදාව)..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=s1211273</link>
    <topic>උස්බෙකිස්තානයෙන් ශ්‍රී ලංකාවට 6-0ක දැවැන්ත පරාජයක්</topic>
    <author>ප්‍රින්ස් ගුණසේකර</author>
    <content>ආසියානු 16න් පහළ කාන්තා පාපන්දු ශූරතාවලියට සුදුස්සන් තෝරා ගැනීම උදෙසා කොළඹ සී.ආර් පිටියේදී පැවැත්වෙන තරගාවලියේ ඊයේ ශ්‍රී ලංකාව හා උස්බෙකිස්තානය අතර තරගයෙන් ගෝල් 6-0ක ජයක් උස්බෙකිස්තානයට හිමි විය.මේ තරගාවලියට ශ්‍රී ලංකාව,උස්බෙකිස්තානය,ඉන්දියාව හා ඉරානය සහභාගී වෙති.ශ්‍රී ලංකා - උස්බෙකිස්තාන තරගයේ පළමු භාගයේදී ගෝල් 2-0ක් ලෙස උස්බෙකිස්තානය ඉදිරියෙන් සිටි අතර දෙවැනි භාගයේදී ශ්‍රී ලංකා ආරක්ෂක පෙළේ දුර්වලතා හේතුවෙන් තවත් ගෝල් 4ක් එක්කර ගැනීමට උස්බෙකිස්තාන ක්‍රීඩිකාවෝ සමත් වූහ.උස්බෙකිස්තාන ඉදිරිපෙළ ක්‍රීඩිකාවන් වන ක්ෂූඩිනෝවා හා නෝර්මුඩෝවා ගෝල් දෙක බැගින් හා හොසිමෝවා හා එර්මාකෝවා ගෝල් එක බැගින් වාර්තා කළහ.ශ්‍රී ලංකා 16න් පහළ පාපන්දු පිලට පොල්ගහවෙලින් ක්‍රීඩිකාවන් දස දෙනෙකු,කුරුණෑගල ක්‍රීඩිකාවන් තිදෙනෙකු,හලාවත ක්‍රීඩිකාවන් තිදෙනෙකු මහනුවර ක්‍රීඩිකාවන් දෙදෙනෙකු ඇතුලත් වෙති.එයට අමතරව බදුල්ල,දොඩන්දූව,මාදම්පේ හා අනුරාධපුර නගර වලින් ක්‍රීඩිකාව බැගින් ඇතුලත්ව සිටිති.ඉරානය - ඉන්දියාවඉරානය හා ඉන්දියාව අතර පැවැති තරගයේදී ඉරානය ගෝල් 5-2ක ජයක් වාර්තා කිරීමට සමත් විය.තරගයේ පළමු භාගයේදී ඉරානය ගෝල් 2-1ක් ලෙස ඉදිරියෙන් සිටියේය.මේ තරගාවලියේ හෙට පැවැත්වෙන තරග වන්නේ උස්බෙකිස්තානය හා ඉරානය,ඉන්දියාව හා ශ්‍රී ලංකාව අතර වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=s1211274</link>
    <topic>එංගලන්ත දඟ පන්දු ප්‍රහාරයෙන්ඉන්දියාවට මව්බිමේදී අන්ත පරාජයක්</topic>
    <author/>
    <content>එංගලන්ත දඟ පන්දු ප්‍රහාරය හමුවේ ඉන්දියා ටෙස්ට් ක්‍රිකට් කණ්ඩායම ඔවුන්ගේ මව්බිමේ දී ඊයේ අන්ත පරාජයක් ලැබීය.දෙපිල අතර මුම්බායි හි පැවැති දෙවැනි ටෙස්ට් තරගයේ තවත් දිනයක් ඉතිරිව තිබියදී ඉන්දියාව ට කඩුලු 10ක පරාජයක් අත්විය. මේ ජයග්‍රහණයත් සමග එංගලන්තය තරග හතරකින් සමන්විත ටෙස්ට් තරගමාලාවේ තරග 1 – 1ක් ලෙසින් සම තත්ත්වයට පිවිසියේය.මේ තරගයේදී එංගලන්ත දඟ පන්දු යවන්නන් වන මොන්ටි පනීසාර් හා ග්‍රෑම් ස්වෝන් කඩුලු 19ක් ලබා ගැනීමට සමත් වූහ. පනීසාර් සමස්ත තරගයේ කඩුලු 11ක් ලකුණු 210කට ලබා ගත් අතර ස්වෝන් ලකුණු 113කට කඩුලු 8ක් ලබා ගත්තේය.එංගලන්තය: පළමු ඉනිම – 413 ඉන්දියාව: පළමු ඉනිම – 327 (පනීසාර් 129 ට 5)                                         එංගලන්තය: දෙවැනි ඉනිම – කිසිවෙකු නොදැවී 58                                          ඉන්දියාව: දෙවැනි ඉනිම – 142                                          (පනීසාර් 81 ට 6).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=s1211275</link>
    <topic>රාහුල-ධර්මාශෝක තරගය ජය පරාජ නෑ</topic>
    <author>මාතර ක්‍රීඩා - ප්‍රියාන් ද සිල්වා</author>
    <content>මාතර රාහුල විද්‍යාලය සමඟ පැවති 19න් පහළ සුහද ක්‍රිකට් තරගයේ පූර්ණ ජයක් ලකුණු තුනකින් අම්බලන්ගොඩ ධර්මාශෝකයට අහිමි විය. මාතර උයන්වත්ත පිටියේ පැවැති තරගය ජය පැරදුමෙන් තොරව නිමා විය.පන්දුවට ප්‍රථමයෙන් පහර දීමට තීරණය කළ රාහුල පිල ලකුණු 185 කට දවා ගැනීමට ධර්මාශෝක නායක යොහාන් ද සිල්වා (39/6) සහ තණුර හැළඹගේ (43/4) සමත් වූහ. පළමු දිනය නිමා වන විට කඩුළු දෙකක් දැවී ලකුණු 105ක් රැස්කරගත් ධර්මාශෝක පිල ඕවර 60කදී කඩුළු හතක් දැවී ලකුණු 285ක් ලබාගෙන රාහුල පිලට පන්දුවට පහර දීමට ඇරයුම් කළහ. යොහාන් ද සිල්වා පිත්තෙන්ද දස්කම් දක්වමින් ලකුණු 87ක් රැස් කර ගත්තේය.රාහුල පිලේ දෙවැනි ඉනිමද ලකුණු 134කට සීමා කිරීමට තණුර හැළඹගේ (40/4), යොහාන් ද සිල්වා (46/3) සහ රමේෂ් මැන්දිස් (34/2) සමත්වූහ. ජයග්‍රහණය සඳහා ඕවර තුනකදී ලකුණු 36ක් ලබා ගැනීමට තිබිණ. තරගය නතර කරන විට ධර්මාශෝක පිල ලබා සිටියේ ලකුණු 33/1 ක් පමණි.රාහුල විද්‍යාලය 185(ඕවර 72.5)තරිඳු සතරසිංහ 32, පියුශාන් කුලතුංග 32, සහන් මධුකල්ප 27 , ශෙහාන් කහඳුගොඩ 25, හර්ෂ රාජපක්ෂ 24 සහ 134 ඕවර 49.2ශෙහාන් කහඳුගොඩ 34, සහන් මධුකල්ප 30ධර්මාශෝක විද්‍යාලය 285/7 ඕබ්ර 60 (ඉනිම අත්හිටුවන ලදී)යොහාන් ද සිල්වා 87, පසන් පි‍්‍රයංජන 68, අදීශ තිලංජන 58, කවීශ් පුෂ්පකුමාර නොදැවී 52 , පියුෂාන් කුලතුංග 67/3, මයුර ගලප්පත්ති 54/2 සහ 33/1 (ඕවර 3) අදීශ තිලංජන 21 නොදැවී (පන්දු 8 යි හතරේ පහර දෙකයි. හයේ පහර දෙකයි).</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=s1211276</link>
    <topic>නයිට් ඔන් වීල්ස් දෙසැ‍ 1දාතර්ස්ටන් විද්‍යාලයේ දී</topic>
    <author/>
    <content>තර්ස්ටන් විද්‍යාලයීය 63වැනි සංවත්සරයට සමගාමීව සංවිධානය කරන ‘නයිට් ඔන් වීල්ස්’ මෝටර් රථ පෙරහැර ලබන මස 1වැනිදා පැවැත්වේ.විද්‍යාලයේ නව නේවාසිකාගාරය හා ආපනශාලා ‍ගොඩනැගිලි ව්‍යාපෘති සඳහා අරමුදල් රැස් කිරීමේ අරමුණින් පැවැත්වෙන මෝටර් රථ පෙරහැර එදින පෙ.ව 1.00ට විද්‍යාලයෙන් ආරම්භ වී කි.‍මී.10.5ක් දුර ගෙවා විද්‍යාලය වෙත පැමිණිමට නියමිතය.ආදි ශිෂ්‍ය සංගමය හා පාසල් සංවර්ධන කමිටුවේ මූලිකත්වයෙන් සංවිධානය වන මෙහි පළමු ‍ප්‍රවේශ පත්‍රය විද්‍යාලයේ ආදි ශිෂ්‍යයකුවන ජනාධිපති මහින්ද රාජපක්ෂ මහතා විසින් පසුගියදා මිලදී ගනු ලැබිණි.පෙරහර අවසානයේ විනෝද මේලාවක් පැවැත්වෙන අතර මේ සඳහා විද්‍යාලයට සම්බන්ධ සියලු දෙනා සහභාගීවන අතර වැඩි විස්තර දු.අ‍.0777 881413/0777 394163 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=s1211277</link>
    <topic>15න් පහළ ක්‍රිකට් ශූරතාවනුගේගොඩ ලයිසියම් පිලට</topic>
    <author/>
    <content>කොළඹ ශාලිකා ක්‍රීඩාගාරයේ දී පැවැති වයස අවුරුදු 15න් පහළ ජාත්‍යන්තර පාසල් ක්‍රිකට් ශූරතාවලියේ අවසන් මහා තරගයේ දී ලකුණු 38කින් කොළඹ ස්ටැෆර්ඩ් ජාත්‍යන්තර පාසල පරාජයට පත් කළ නුගේගොඩ ලයිසියම් ජාත්‍යන්තර පාසල ශූරතාව හිමිකර ගැනීමට සමත් විය.කාසියේ වාසිය දිනාගත් නුගේගොඩ ලයිසිම් ජාත්‍යන්තර පාසල පළමුව පන්දුවට පහර දුන් අතර, සිය පන්දු වාර හතළිහ (40) තුළ කඩුලු 07කට ලකුණු 151ක් රැස් කිරීමට ඔවුහු සමත්වූහ. එහිදී දිල්හාන් උඩුගම්පොල ලකුණු 48ක් ද, උවින් ලියනපතිරණ ලකුණු 22ක් ද ලබා ගත්හ.පිළිතුරු ඉනිම ක්‍රීඩා කළ ස්ටැෆර්ඩ් ජාත්‍යන්තර පාසල් කණ්ඩායම පන්දුවාර 38.2ක් තුළදී ලකුණු 113කට සීමා කිරීමට ලයිසියම් ජාත්‍යන්තර පාසල් පන්දු යවන්නෝ සමත් වූහ.පන්දු යැවීමේදී ලයිසියම් ජාත්‍යන්තර පාසලේ අවිනාශ් පෙරේරා ලකුණු 18කට කඩුලු 3ක් ද, අකිල රණවක ලකුණු 14කට කඩුලු 2ක් ද ලබා ගත්හ.අවසන් තරගයේ වීරයා ලෙස අවිනාශ් පෙරේරා ද, තරගාවලියේ දක්ෂතම පන්දු රකින්නා ලෙස ඩිහාන් උඩුගම්පොළ හා තරගාවලියේ දක්ෂතම පන්දු යවන්නා ලෙස සසික රත්නතිලකද තේරී පත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=s1211278</link>
    <topic>සය සාමාජික ක්‍රිකට් අද</topic>
    <author/>
    <content>ශ්‍රී ලංකා මේමන් සංගමය සංවිධානය කරනු ලබන සය සාමාජික සැහැල්ලු පන්දු ක්‍රිකට් තරගාවලිය අද (27) දවස පුරා එන්. සී.සී. ක්‍රීඩාංගණයේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=f1211271</link>
    <topic>ගොවියාට අත දුන්න අය වැයක්</topic>
    <author/>
    <content>මෙවර අය වැයෙන් ගොවිජන සේවා හා වනජීවී ක්‍ෂේත්‍රයේ සංවර්ධනය සඳහා වෙන් කර ඇති ප්‍රතිපාදන සහ එමඟින් මේ ක්‍ෂේත්‍රයන්ට සිදුවන සහන පිළිබඳ නියෝජ්‍ය ඇමැති එස්.එම්. චන්ද්‍රසේන මහතා සමඟ සිදු කළ සාකච්ඡාවකි මේ.මේ ආණ්ඩුව තරම් ගොවියා පිළිබඳව ගොවියාගේ සහන පිළිබඳව අවධානය යොමු කළ අයවැයක් නොමැති තරම්. මොනතරම් ආර්ථික අර්බුද අභියෝග තිබුණත් ගොවියාට ලබාදෙන පොහොර සහනාධාරය සතයකින්වත් මේ ආණ්ඩුව පහළ දමා හෝ අත්හිටුවා නැහැ. ඒ තරමට මේ ආණ්ඩුව ගොවියා ගැන අවධානය යොමු කළා. ඔවුන්ගේ සහන පිළිබඳව අවධානය යොමු කළා. ඒ හින්දා තමයි මෙවරත් කෘෂිකර්මාන්තය වෙනුවෙන් අවධානය යොමුකිරීමට කටයුතු කළේ.ගොවියන්ගේ විශාල ඉල්ලීමක් තිබුණා වී කිලෝවක් සඳහා වූ මිල ඉහළ දාන්න කියලා. ඒ සටන් පාඨය යටතේ උද්ඝෝෂණ හා පිකටින් කළා. රජය ඒ ගොවියාගේ ඉල්ලීම් තේරුම් ගෙන තමයි වී මිලට වූ සහතික මිල ඉහළ දැමුවේ. මෙතෙක් කල් ගොවිතැනට යම් පිළිගැනීමක් තිබුණා නම් මෙවර අය වැය මඟින් ඒ පිළිගැනීම විශිෂ්ට පිළිගැනීමක් බවට පත් වුණා.මේ කාර්යයේදී මා දකින තවත් විශේෂ දෙයක් තමයි කාබනික පොහොර වර්ග උපයෝගී කරගෙන සිදුකරන වී වගාවන් සඳහා වූ අතහිත ලබාදීම් සිදුකිරීම. මේ නිසා ගොවිතැනේ ස්වභාවිකත්වය ආරක්ෂාවීම පමණක් නොවෙයි මහ පොළොවට ද රසායනික පොහොර නිසා සිදුවන දූෂණය වීම් ද නතර වෙනවා. මෙය තමයි මෙවර අය වැයේ ඇති විශිෂ්ටතා මෙන්ම යහපත් ගුණාංග විදිහට පෙන්වාදීමට පුළුවන්කම තිබෙන්නේ. මාත් දේශපාලනඥයකු වුණාට හොඳ ගොවියෙක්. අපි ගොවි පරම්පරාවලින් පැවත එන අය. ඒ නිසා ගොවියාගේ කෘෂිකර්මාන්ත කටයුතුවලට ලබාදෙන අත හිත ගැන අපි සතුටට පත් වෙනවා. මෙහිදී කාබනික පොහොර යොදා සිදුකරන වී වගාවන් සඳහා ඉහළ සහතික මිලක් ලබාදීමට ද කටයුතු කර තිබෙනවා.වී වගා කරද්දී මූලිකව පොහොර ලබා ගන්නේ් කොහෙන්ද කියලා අපට පහසුවෙන්ම හඳුනාගන්න පුළුවන්. මෙතැනදී අපට විශේෂ සමීක්ෂණයක් වගේම හඳුනා ගැනීමක්ද සිදුකළ හැකියි. ඒ නිසා කිසිවකුට කූට විදිහට කාබනික පොහොර යෙදූ බව කියා රසායනික පොහොර යොදා වී විකිණීමට පුළුවන්කමක් ලැබෙන්නේ නැහැ.වනජීවී ක්‍ෂේත්‍රයට අලියාගේ සිට වටුවා දක්වා, තල්මසාගේ සිට කුඩා මත්ස්‍යයා දක්වා අයිති වනජිවී අමාත්‍යාංශයට. ඒ නිසා වන ජීවී ක්‍ෂේත්‍රය කියන්නේ අතිවිශාල ක්‍ෂේත්‍රයක්. මේ ක්‍ෂේත්‍රයට ප්‍රතිපාදන වෙන් කිරීම කියන්නේ මෙරට ස්වභාවිකත්වය ආරක්ෂා කිරීමට මුදල් ප්‍රතිපාදන ලබාදීමයි. ඒ සදහා සැලැසුම් සහගත වැඩපිළිවෙළක් අප අමාත්‍යාංශ මට්ටමින් සිදුකරනු ලබනවා. රටක ස්වභාවික ක්‍ෂේත්‍රය ආරක්ෂා වීමට අවශ්‍ය නම් වනජීවී අංශය ශක්තිමත් විය යුතුයි. මේ විදිහේ කාර්යයක් සැලසුම් සහගතව හා විධිමත්ව සිදුකිරීමට අවශ්‍ය ප්‍රතිපාදන හා සහයෝගය මෙවර අය වැය මඟින් ලබාදී තිබෙනවා.අවුරුදු ගණනාවකින් තමයි අලි සංගණනයක් සිදු කළේ. මා හිතන්නේ මෙවැනි සංගණනයක් කළේ අවුරුදු දහයකට නැතිනම් පහළොවකට පෙර විය යුතුයි. එදා මෙරට වන අලි දෙදහසයි සිටියේ. අද වෙද්දි ඒ ප්‍රමාණය හයදහස දක්වා ඉහළ ගිහින් තිබෙනවා.අද අලි මිනිස් ගැටුම වර්ධනය වීමටත් මේ තත්ත්වය ප්‍රබල විදිහට බලපා තිබෙනවා. අලි ගහණය තෙගුණයකින් ඉහළ ගියාට ඒ සමාන ප්‍රමාණයකින් වනාන්තරය වැඩිවුණේ නැහැ. මෙහි ප්‍රතිඵලය තමයි අලි මිනිස් ගැටුම උග්‍රවීම. අප මේ තත්ත්වය තේරුම් ගත යුතුයි. ඒ තත්ත්වය කළමනාකරණය කළ යුතුයි.අලි ඇතුන් වෙත අප කරුණා දයාව දැක්විය යුතුයි. එහෙත් මෙතෙක් කල් වූයේ ප්‍රචණ්ඩකාරී අලිත් මේ කැලයෙන් අල්ලා තවත් කැලයකට ගෙනයාමයි. එහෙත් මේ දේ කිසිසේත් ම හොඳ දෙයක් නොවෙයි. මේ විදිහේ දේවල් නිසා අලින්ගේ ජීවිත මෙන්ම වටිනා මනුෂ්‍ය ජීවිතත් විනාශයට පතුවුණා. මේ තත්ත්වය වැළැක්වීමට වැඩපිළිවෙළක් ඇති කිරීමට කටයුතු කරනවා. මේ යටතේ ප්‍රචණ්ඩකාරී අලි සංරක්ෂණය කිරීමට වැඩපිළිවෙළක් ඇති කිරීමට සැලැසුම් කර තිබෙනවා. මේ සංරක්ෂණ වැඩපිළිවෙළ මඟින් ප්‍රචණ්ඩකාරී අලි ඇතුන්ට නිදහසේ සිටීමට සුදුසු කලාප වනාන්තර ආශි‍්‍රතව ඇති කිරීමට කටයුතු කර තිබෙනවා. මෙම වැඩපිළිවෙළ ලබන අවුරුද්දේදී ආරම්භ වීමට සැලසුම් කර තිබෙනවා. මේ සඳහා වූ ප්‍රතිපාදන වෙන්ව තිබෙනවා.කවුරුන් මොන අරමුණකින් මේ විදිහේ චෝදනා කරනවාද කියලා. කවුරු මොන අරමුණකින් මේ චෝදනා එල්ල කළත් මේ චෝදනාවල කිසිදු පදනමක් නැහැ.වන අලින් ඝාතනය වීමට අලි ගහණය ඉහළ යාම මෙන්ම වන ගහණය අඩුවීමත් බලපානවා. ඒත් වාර්තාගත විදිහට වල අලි ඝාතනය වීම් සිදු වෙනවා කියන තර්කය පිළිගන්න බෑ. පසුගිය අවුරුදු පහළොව විස්ස ගත්තත් හැම වසරකම මේ ගණන් හිලව් වලට සමාන හෝ ආසන්න ප්‍රමාණයක් තමයි ඝාතනය වී තිබෙන්නේ. ඒ නිසා මෙතැන වාර්තාගත අලි මරණ ප්‍රමාණයක් සිදු වෙලා නැහැ. හැම වර්ෂයකම මේ තරම් ප්‍රමාණයක් තමයි සිදුවෙලා තිබෙන්නේ.මා ඉතා සතුටින් තමයි මේ තීරණය ගත්තේ. උතුරුමැද පළාත් සභා මැතිවරණය එළැඹුණා එහිදී එක්සත් ජනතා නිදහස් සන්ධානය විශිෂ්ට ජයග්‍රහණයක් ලබා ගත්තා වගේම මගේ මල්ලි එස්. එම්. රංජිත් මහතාද අති විශාල මනාප ප්‍රමාණයකින් ජයග්‍රහණය කළා. එහිදී මා තීරණය කළා මගේ යම් කැපකිරීමක් කර හෝ රජරට ජනතා කැමැත්තට අනුව රංජිත් මහතා මහ ඇමැතිධුරයට පත් කිරීමට.මට සියලු දේ ලැබුණේ රජරට ජනතාව නිසා. මම ඒ දේ කිසිදා අමතක කරන්නේ නැහැ. ඔවුන් වෙනුවෙන් කළ නොහැක්කක් නැහැ. මට ඇමැතිධුරයට වඩා රජරට දුක්විඳින ජනතාව වටිනවා.විපක්‍ෂය උත්සාහ කළේ බොරදියේ මාලු බෑමට. ඒත් අද වන විට ඔවුන්ගේ අරමුණු පුහු බලාපොරොත්තු බවට පත්වෙලා තිබෙන්නේ. දැන් අපේ මන්ත්‍රීවරු පිරිස එක්ව සහයෝගයෙන් කටයුතු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=f1211272</link>
    <topic>මානවවාදී සංවර්ධනයක ප්‍රතිලාභශ්‍රී ලාංකේය ජාතියට ලබාදෙන යුගය</topic>
    <author/>
    <content>ක්ෂේත්‍රයක් ලෙස ගත් කළ නාවික ක්ෂේත්‍රයේ සිදුවන දියුණුව අනෙක් සෑම ක්ෂේත්‍රයක්ම පරයා නැඟී සිටින්නේ අන් කිසිදු හේතුවක් නිසා නොව, සියල්ල ඒ මත පරායත්ත වන බැවිනි. සම්පත් බෙදී යාමේ විෂමතාව ලෝක ආර්ථිකයේ සංචලතාව කෙරෙහි බලපෑම් කළ හැකි සාධකයක්ව පවතින තාක් කල් නාවික ක්ෂේත්‍රය යනු ලොව ඉතා වැදගත්ම ක්ෂේත්‍රයක්ම වනු ඇත. එසේ වුව ද, නාවික ක්ෂේත්‍රයෙන් ලබාගත හැකි බොහෝ වාසි සහගත තත්ත්වයන් ලබාගැනීමේ වරම හිමිව ඇත්තේ ද ලෝකයේ අතලොස්සක් වූ රටවල් කිහිපයකට ය. ප්‍රතිශතයක් ලෙස 70%ක සමුද්‍රීය කලාපයකට හිමිකම් කියනු ලබන ගෝලීය නාවික ක්ෂේත්‍රය, ඵලදායී හා වාසි සහගත කාර්යයන් වෙනුවෙන් යොදා ගත හැකි සීමාව ඉතා අල්ප ය. එයින් ද ආර්ථික වාසි සලසා ගත හැකි කේන්ද්‍රයන් ඇත්නම් සුළු වශයෙනි. ශ්‍රී ලංකාවේ භෞතික පිහිටීම තුළ ඇති වැදගත්ම සාධකය වන්නේ මෙයයි. එය ඓතිහාසිකව ද ශ්‍රී ලංකාවේ ආකර්ෂණය කෙරෙහි රැඳී තිබේ.2005 වර්ෂයේ ජනාධිපතිවරණයට ඉදිරිපත් වන මහින්ද රාජපක්ෂ මහතා ‍ෙම් යථාර්ථය අවබෝධයෙන් යුතුව සිය ප්‍රතිපත්ති ප්‍රකාශනය තුළ අඩංගු කරමින් ‘මහින්ද චින්තනය’ තුළත්, ඒ හා සමගාමීව දෙවන වර ඉදිරිපත් කරන ‘මහින්ද චින්තන ඉදිරි දැක්ම’ තුළත් ශ්‍රී ලංකාව නාවික කේන්ද්‍රයක් කිරීමේ සංකල්පය ලියා දක්වන්නේත් හුදු වචන මාත්‍රයක් ලෙස නොව, එය යථාර්ථයක් කළ හැකි ක්ෂේත්‍රයක් වන බැවිනි.ජන සම්මතවාදී නායකයකු ලෙස ජනතා අදහස් ගරු කරන අතරේම, දැයේ ඉදිරි දැක්ම හා දියුණුව වෙනුවෙන් ගත හැකි නිර්මාණශීලී යථාවත් ව්‍යාපෘති කෙරෙහි දක්වන සැලකිල්ල මහින්ද රාජපක්‍ෂ මහතාගේ චරිතයේ දැකිය හැකි වැදගත්ම ලක්‍ෂණයකි.ලෝකයේ සිදුවන දැවැන්ත ආර්ථික පසුබෑම් මෙන් ම, ජයග්‍රහණ පිළිබඳ ද මනා සංවේදීතාවයකින් යුතුව කටයුතු කරන්නෙකුට, එළැඹෙන සියවසේ ආසියාවේ ආර්ථික ශක්තිය නොසලකා කටයුතු කළ නොහැකිය. විශේෂයෙන් ම, ශ්‍රී ලංකාව සතු භෞතික පිහිටීමේ වැදගත්කම, මිල කළ හැකි තත්ත්වයක පවතින බැවින්, එය මඟහැර සිටීම ජාතියට කරන විශාල පාඩුවකි. එය අවබෝධ කරගත් ජනාධිපතිතුමන් සිය පංච බල කේන්ද්‍රීය සංකල්පය තුළ නාවික ක්ෂේත්‍රය ද දක්වන්නේ එමගින් ශ්‍රී ලංකාවට යා හැකි දුර පිළිබඳ පූර්ව දැක්මකින් යුතුවය.එය යථාර්ථයක් බවට පත්ව ඇත්තේ මුළු ලෝකය පුරාම ක්ෂේත්‍රයේ ප්‍රමාණිකයින් විසින් ශ්‍රී ලංකාවේ වරාය ක්ෂේත්‍රයේ සිදුවන දැවැන්ත සංවර්ධනය පිළිබඳ සාකච්ඡා කිරීම මේ වන විටත් ආරම්භ කොට ඇති බැවිනි. ලෝකයේ කුමන ආකාරයේ වුව ද දියුණු වරායන් සමඟ කරට කර සිට සිය මෙහෙයුම් සිදුකිරීමේ හැකියාව මේ වන විට ශ්‍රී ලංකා‍ෙව් වරාය ක්ෂේත්‍රය අත්දකිමින් සිටී. ඒ නිසා ම කලාපයේ වෙළෙඳ කේන්ද්‍රස්ථානයක් ලෙස හඳුනා ගනිමින්, සිය නිෂ්පාදන ක්‍රියාවලීන් හි කේන්ද්‍රීය මධ්‍යස්ථානය ලෙස යොදා ගනිමින් ව්‍යාපාර කිරීමට මේ වන විටත් කලාපීය හා ඉන් බැහැර බොහෝ ආයෝජකයන් ඉදිරිපත්ව සිටී. වරාය ක්ෂේත්‍රයේ අද සිදුවන ‍ෙම් සංවර්ධනයේ අවසාන අභිලාෂය වූයේ ද එයයි. විශේෂයෙන් ම, ඉන්දියාව හා චීනය වර්තමානයේ අත්කරගෙන ඇති ආර්ථික දියුණුවේ ප්‍රසාරණය මේ වන විට අවට සියලු රටවලට ද දැනෙමින් තිබේ.ඊට අමතරව, අග්නිදිග ආසියාවේ සිංගප්පූරුව, මැලේසියාව හා පිබිදෙන වියට්නාමය ද ප්‍රමුඛ තැන් හි සිටී. මේ රටවල සිදුවන අති දැවැන්ත වෙ‍ෙළඳ ගනුදෙනු හරහා නාවික ක්ෂේත්‍රය වෙත වාර්ෂිකව සංසරණය වන අති විශාල ධනස්කන්ධයේ වාසිය ශ්‍රී ලංකාවට ලබාගැනීමේ සියලු සැලසුම් දුරදක්නා නායකයකු ලෙස දැනට වසර 07කට පෙරදීම දැක, ඒ සඳහා සුදුසු ව්‍යාපෘති යෝජනා කෙරිණි. ඒ සියලු යෝජනා අද යථාර්ථයක් වන විට, එතුමන් සතුව තිබූ දැනුමේ ප්‍රමාණික බව අද අපට පැහැදිලි වෙයි.සාම්ප්‍රදායික නාවික ක්ෂේත්‍රයේ ආයෝජන වෙනුවට නව මාන ඔස්සේ කෙරෙන ආයෝජන අද ක්ෂේත්‍රය තුළ දක්නට ලැබේ. එය විවෘත වෙ‍ෙළඳ පොළ ආර්ථිකයේ සුවිශේෂී ලක්‍ෂණයකි. ඇද බැඳ ඇති නීතිරීති හා යල් පැන ගිය අදහස්වලින් තොරව ආයෝජකයන් ද, ව්‍යාපාරිකයන් ද නිදහසේ සැරිසරන, එහෙත් ඔවුන්ගේ ආයෝජන හා මුදල් රටේ යහපතට යෙදවෙන ආකාර පිළිබඳ මේ වන විට ශ්‍රී ලංකා වරාය අධිකාරිය ද අත්දකිමින් සිටී. ඒ නිසා ම ප්‍රථම වතාවට හම්බන්තොට වරාය නිදහස් වරායක් ලෙස ප්‍රකාශයට පත් කිරීමට අපට හැකි විය. චෝදනා, අපවාද මධ්‍යයේ මහත් අභියෝගයකට ලක්වූ අභිමානනීය ව්‍යාපෘතියක් වූ හම්බන්තොට වරාය, මේ වන විට සිය මෙහෙයුම් අරඹා තිබේ. එමෙන් ම සිය ආයෝජන කලාපය වෙත ආකර්ෂණීය ආයෝජකයන් 07 දෙනෙකු කැඳවා ගැනීමට සමත්ව සිටී. එහි නවතම තත්ත්වය වන්නේ ඉන්දියානු සීනි සමාගමක් වන ශ්‍රී රේණුකා සමාගම සිය කර්මාන්තශාලාව සඳහා ශ්‍රී ලංකා වරාය අධිකාරිය සමඟ ගිවිසුම්ගත වීමයි.ජනාධිපතිතුමන්ගේ ධූර කාලය තුළ යථාර්ථයක් වන අනෙක් සිහිනය වන්නේ කොළඹ වරාය පුළුල් කිරීමේ ව්‍යාපෘතියයි. හම්බන්තොට මාගම් රුහුණුපුර සේ ම දැවැන්ත ව්‍යාපෘතියක් වන කොළඹ වරාය පුළුල් කිරීමේ ව්‍යාපෘතිය මේ වන විට අවසන් අදියරේ පවතී. එහි ලබන වසරේදී මෙහෙයුම් සඳහා එක්වීමට නියමිත පර්යන්ත දෙකින් එකක් ශ්‍රී ලංකා වරාය අධිකාරිය සතු ය. 2013 වසරේදී එහි මීටර් 400ක ඉදිකිරීම් අවසන් වනු ඇත. ඒ අනුව, ජයබහළු පර්යන්තය වෙත ගෙන ඒමට නොහැකි, දැනට ලොව විශාලම ප්‍රමාණයේ නෞකාව වන CMA CGM Marco Polo වැනි නෞකා පහසුවෙන්ම මෙහෙයවීම හැකියාව අපට ලැබේ.  ශ්‍රී ලංකාව නාවික කේන්ද්‍රයක් ලෙස සංවර්ධනය කිරීමේ ක්‍රියා පිළිවෙළෙහි ඒ ඒ වරාය වෙත දක්වන විවිධත්වය සැලකිල්ලට ගත යුතු ය. මන්දයත්, සංවර්ධනය කළ යුතු ආකාරය පිළිබඳ කිසිදු අදහසක් ගොඩනඟා ගත නොහැකිව තිබියදී, ඒ ඒ වරායවල පිහිටීමත්, භෞතික ස්වභාවයත්, අවශ්‍යතාවත් පදනම් කර ගනිමින් කොළඹ, ගාල්ල, හම්බන්තොට, ඔලුවිල්, ත්‍රිකුණාමලය හා පේදුරුතුඩුව, කන්කසන්තුරේ වරාය සඳහා වෙන් වෙන් වූ සංවර්ධන යෝජනා ක්‍රම ඇතිකරීමට අපට හැකි විය. මේ නිසා ශ්‍රී ලංකාව නාවික කේන්ද්‍රයක් ලෙස දියුණු වීමේදී අවශ්‍ය විවිධාංගීකරණය සියලු දේශීය වරාය තුළින් සපුරා ගැනීමට හැකිවීම, අන්තර්ජාතික සමුද්‍රීය ප්‍රවාහන සේවයේ නියැලෙන්නන්ට හා සම්බන්ධ වන්නන්ට මහත් පහසුවක් සපයන බව අපගේ හැඟීමයි.එමෙන් ම, සාම්ප්‍රදායික වරාය සංකල්පයෙන් බැහැරව, බොහෝ දියුණු රටවල සිදු කරන ආකාරයෙන් ව්‍යාපාරික මනසකින් යුතුව වරාය මෙහෙයවීමේ ක්‍රියාවලියට පිවිසිය හැකි අයුරින්, ශ්‍රී ලංකා වරාය අධිකාරිය වෙත ස්වාධීනව කටයුතු කිරීමේ අවකාශ ලබාදීමට ජනාධිපතිතුමන් ගත් තීරණය ඉතා වැදගත් වෙයි. ශ්‍රී ලංකාවේ ආදායම් උපදවන ආයතනයක් ලෙස හා අන්තර්ජාතිකව ගොඩනැඟෙන නව ලොව ප්‍රවණතා සමඟින් නම්‍යශීලී, කාර්යක්‍ෂම, වඩා ලාභදායී තීරණ ගැනීම වෙනුවෙන් ඒ ස්වාධීනත්වය ආයතනයකට ඉතා වැදගත්ය.එසේ අප ලද ඒ ස්වාධීනත්වය හේතුවෙන්ම, 2008/2009 වසරවල පැවැති ජගත් ආර්ථික අර්බුදය හමුවේ එය කළමනාකරණය කර ගැනීමෙන් හානියකින් තොරව ශ්‍රී ලංකා වරාය අධිකාරියට ජයග්‍රාහීව පැවතීමට හැකි විය. එසේ තැබූ පියවර තවදුරටත් ඉදිරියට යමින්, වරාය පරිශ්‍රය ආසන්නයේ ඉදිකිරීමට යෝජිත නවීන පන්නයේ වරාය නගරයේ ඉදිකිරීම් මේ වන විට සියලු කටයුතු සූදානම්ව තිබේ. එහි නවීන නගරයක අන්තර්ගත සියලු පහසුකම්වලින් යුක්ත වන අතර, පූර්ණ අයිතිය ශ්‍රී ලංකා වරාය අධිකාරිය සතුය.  ක්ෂේත්‍රයට අදාළව දියුණු වන තාක්ෂණය ද, අන්තර්ජාතික ප්‍රමිතීන් ද පිළිබඳ සමුද්‍රීය ප්‍රවාහනයට අදාළ අන්තර්ජාතික සංවිධානයන්හි නියාමන අප විසින් නිරන්තර අවධානයට ලක් කෙරෙන බැවින් හා ඒ තුළින් යහපත් ආයතනික හා පාරිභෝගික සබඳතාවක් ගොඩනඟා ගත හැකි බැවින්, සියලු ආකාරයේ නවීන පහසුකම් ද එවැනි අන්තර්ජාතික ප්‍රමිතීන් ද ශ්‍රී ලංකා වරාය අධිකාරියේ ස්ථාපිත කිරීමට අපට හැකි විය. සිය කාලය, ධනය, ශ්‍රමය වැය කරමින් වරාය පරිශ්‍රයේ සිය වුවමනා වෙනුවෙන් ගත කරන පාරිභෝගිකයන් හා ආයතන ද අන්තර්ජාතික මට්ටමේ සේවාවන් ද වෙනුවට සිය කාර්යාල තුළම සිට කාර්යක්‍ෂමවත්, නිවැරැදිවත් තම අවශ්‍යතා ඉටුකර ගැනීමේ වටපිටාවක් දැන් සම්පාදනය වෙමින් තිබේ.මේ වන විටත් ඒ සඳහා අවැසි කටයුතු අතර, කොළඹ වරාය තුළ මෙහෙයුම් කටයුතු කාර්යක්‍ෂම කිරීම වෙනුවෙන් NAVIS පරිගණක පද්ධතිය ස්ථාපිත කිරීමට හැකියාව ලැබී තිබේ. එමෙන් ම ඉලෙක්ට්‍රොනික ගනුදෙනු කිරීමේ හැකියාව ද මේ වන විට ඉතා සාධනීය මට්මකට වර්ධනය කිරීමට අපට හැකියාව ලැබී තිබේ. තව ද, ආයතනය සතු මානව සම්පත් හි කාර්යක්‍ෂමතාව හා ඵලදායීතාව නැංවීම වස්, නව මානව සම්පත් සංවර්ධන සැලැස්මක් ද, ඒ තුළින් හිතකර සේවාවක් වරාය පාරිභෝගිකයා වෙත ලබාදීමටත් අපට හැකියාව ලැබී තිබේ.පවත්නා කොළඹ වරාය තත්ත්වය දියුණු කිරීම සඳහා ද මේ වන විට සැලැසුම් රැසක් ක්‍රියාවට නැංවී තිබේ. ඒ යටතේ නව ග්‍රැන්ටි දොඹකර, ජංගම දොඹකර, පර්යන්ත ට්‍රැක්ටර්, අඬු එසවුම් යන්ත්‍ර ආදිය ද මිලදී ගත් අතර, අභ්‍යන්තර මහාමාර්ග හා පාලම් පද්ධතිය ද පර්යන්තයන්හි ධාරිතාව ද පුළුල් කරමින් ආයතනික යටිතල පහසුකම් සංවර්ධනය ද සිදු කරමින් පවතී. මේ සඳහා එක්වන නවතම පරිපාලන ගොඩනැගිල්ල නුදුරේ ඉදිකිරීමට නියමිත ය. එය නූතන නවීන වරායක සියලු අංගෝපාංගයන්ගෙන් සමන්විත වනු ඇත.  අප සතුව කෙතරම් ව්‍යාපෘති හෝ ව්‍යාපාරික සැලසුම් තිබුණ ද, එය ක්ෂේත්‍රය තුළ දැනුවත්වීමකට භාජනය නොවේ නම් ලබාගත හැකි ප්‍රතිඵල ඉතා අවම මට්ටමක වනු ඇත. එබැවින් ඒ සඳහා සුදුසුම ක්‍රමවේදය වන්නේ ක්ෂේත්‍රය ආශ්‍රය කරගත් සමුළු, සම්මන්ත්‍රණ ආදිය සඳහා නිශ්චිත අරමුණකින් යුතුව සහභාගි වීමයි. එමෙන් ම එවැනි දේ සංවිධානය කිරීමයි. රාජ්‍ය නායකයා ලෙසත්, වරාය විෂය භාර අමාත්‍යවරයා ලෙසත් ජනාධිපතිතුමන් අප වෙත ලබා දී ඇති ස්වාධීනත්වයේ අගය බිඳකුදු අපතේ නොයවා, උපරිම ප්‍රතිඵල ලැබිය හැකි පරිදි පසුගිය කාලය පුරා නොයෙක් ආකාරයේ එවන් අන්තර්ජාතික මට්ටමේ සමුළු, සම්මන්ත්‍රණ හා ප්‍රදර්ශන සංවිධානය කළ හැකි විය. IAPH, INAP, Seatrade, International Transport &amp; Logistics Exhibition තුළින් අප බොහෝ ජයග්‍රහණ ළඟා කරගත් අතර, අන්තර්ජාතිකව ඉතා සාධනීය ප්‍රචාරණයක් ලබාගැනීමට හැකි විය.ජනාධිපතිතුමන්ගේ පූර්ණ කැපවීම හා මඟපෙන්වීම මතින් ශ්‍රී ලංකාව නාවික කේන්ද්‍රයක් ලෙස ස්ථාපිත කිරීමේ ‍ෙම් ගමන, නොයෙක් අභියෝග මධ්‍යයේ වුවද නිසි සැලැස්මකින් යුතුව ඉදිරියට ගෙන යෑමට අපට හැකියාව ලැබී තිබේ. එමෙන් ම නාවික ක්ෂේත්‍රයේ විටින් විට හටගන්නා අර්බුද පෙර දැක්මකින් යුතුව කළමනාකරණය කර ගැනීමට අපට හැකියාව ලැබී තිබේ. ඒ අන් කිසිවක් නිසා නොව, මේ කාලසීමාව තුළදී අප වෙත ලබා දී ඇති ස්වාධීනව කටයුතු කිරීමේ අවස්ථාව හේතුවෙනි.එමෙන් ම, ඒ සඳහා සුදුසු නියාමනයන් ලබාදෙමින් අපව ධෛර්යමත් කරන නියෝජ්‍ය අමාත්‍ය රෝහිත අබේගුණවර්ධන මහතා ද, වරාය හා මහාමාර්ග අමාත්‍යාංශය ද දක්වන සහයෝගය ඉතා අගය කළ යුතුය. ශ්‍රී ලංකාව නාවික කේන්ද්‍රයක් ලෙස ලොව හමුවේ තැබීමෙන්, ජනාධිපතිතුමන් අප රට ආසියාවේ ආශ්චර්යය ලෙසින් පත්කිරීමේ අභිප්‍රායේ පුරෝගාමී කාර්ය භාරයක් ඉටු කිරීමට, මට ද අවස්ථාවක් ලැබීම මම භාග්‍යයක් කොට සලකමි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=f1211273</link>
    <topic>ශ්‍රී ලංකාවටම රජවුණමැදමුලන පොඩි පුතා</topic>
    <author>නන්දික බැද්දේගම</author>
    <content>“මැදමුලනේ පොඩි පුතා ලංකාවට රජවුණා, මැදමුලනේ පොඩි පුතා ලංකාවටම රජවුණා” යැයි ප්‍රීති ඝෝෂා පවත්වමින් යන තරුණ පිරිසකගේ හඬක් ඇසීමෙන් මම එක පිම්මට බෙලිඅත්ත පාර දෙසට දිව ගියෙමි. ඒ 2005 නොවැම්බර් 18 වැනිදා සවසයි. කිරින්ද බෙලිඅත්ත මාර්ගය ඔස්සේ බෙලිඅත්තේ සිට පැමිණි වාහන පේලියක නැග ගත් තරුණ පිරිස ප්‍රීති ඝෝෂා පවත්වමින් මාතර හක්මන මාර්ගය ඔස්සේ හක්මන දෙසට ගමන් ගන්නා විටය. එවිට ජනාධිපතිවරණ ප්‍රතිඵල ආසන මට්ටමින් සියල්ල නිකුත් කොට මහින්ද රාජපක්‍ෂ මහතාගේ ජය තහවුරු වී තිබුණි.2005 දී ජනාධිපතිවරණයේ දී අගමැති මහින්ද රාජපක්‍ෂ මහතාගේ ජනාධිපතිවරණ ප්‍රචාරක අවසන් රැස්වීම වූ මාතර උයන්වත්ත ක්‍රීඩාංගණයේ දී 2005 නොවැම්බර් 14 දින පැවැති දැවැන්ත රැලිය, දිනමිණ පුවත්පත වෙනුවෙන් වාර්තා කිරීමට පැවරී තිබුණේ් මා හටය.මාතර ලේක්හවුස් කාර්යාලයේ සිටි අයි. ඩී. ටී. සෝමසිරිත්, ජස්ටින් කොඩිකාර මහතාටත්, මටත් එම රැස්වීම වාර්තා කිරීමට හැකිවිය. එදින අගමැති මහින්ද රාජපක්‍ෂ මහතා මාතර රැලිය අමතමින් ප්‍රකාශ කළේ “මගේ ජයග්‍රහණය ඔබේ ජයග්‍රහණයයි. 17 දා ඔබ විසින් මට ලබාදෙන ජයග්‍රහණය නොබෙදූ රටක ජයග්‍රහණයයි. අපේ මාතෘ භූමියේ 88 – 89 වසරේ අතිවූ භීෂණයට ජීවිත බිලිදුන් තරුණ ජීවිත ගැන මට අද වගේ මතකයි. ඔවුන්ගේ මවුවරු වෙනුවෙන්, දරුවන් වෙනුවෙන් භීෂණයට විරුද්ධව ‘හඬ නගන්න’ පාද යාත්‍රා යන්න අපට හැකි වුණා.“මේ 18 දා මට ඔබ රට බාර දෙන්නේ ජීවිත සැපවත් කරන්නයි. අවුරුදු ගණනාවක් බිඳ වැටී ඇති මේ රටේ සාමය උදා කරගන්නයි.සාමයේ නාමයෙන් ජීවිත විනාශ කිරීමේ යුගය අවසන්කර, රට ගොඩ ගන්නයි.මිනිසුන් එකිනෙකාට බියෙන් සැකෙන් තොරව ජීවත්වීමේ කාලයක් උදාකරන්න වෙලා. අපි රට නො බෙදා ඒකීය රටක් තුළ ගෞරවනීය සාමයක් උදා කරනවා”.එදා අගමැති මහින්ද තම අවසන් ජන රැලියේදී මාතර දී පැවසූ සියල්ල ඉටුවී රටට සාමය ලැබී, රටේ ආර්ථික සංවර්ධනයේ විශාල පෙරළියක් සිදු වී ඇත. රාජපක්‍ෂවරු රුහුණට නායකත්වය දෙමින් ගිරුවාවේ මිනිසුන්ගේ; රුහුණේ් මිනිසුන්ගේ් අනන්‍යතාව, උරුමය ආරක්ෂා කරමින් ජනතා සේවයට මුලින්ම එක්වන්නේ බුද්දියාගම රාජපක්‍ෂ වරුන්ය. 1818 ඌව වෙල්ලස්ස කැරැල්ලට පණ පොවන මේ බුද්දියාගම රාජපක්‍ෂවරුන්ගෙන් පසු පීඩිත පොඩි මිනිසුන්ගේ පිහිටට පැමිණෙන්නේ ඩී. ඇම්. රාජපක්‍ෂ තරුණයා ය. මහින්ද රාජපක්‍ෂ මහතාගේ ලොකු තාත්තා ය. එකල අධිරාජ්‍යවාදී රදලවරුන්ගේ බලයට යටත්ව තිබූ රුහුණේ පීඩිතයෝ වෙනුවෙන් පෙනී සිටි මේ ඩී. ඇම්. රාජපක්‍ෂ තරුණයා ගිරුවාවේ ජනයාගේ ගැලවුම්කරුවා විය. ජනයා වෙනුවෙන් සටන් කළේ සිංහයෙක් මෙනි. එහෙයින් ‘රුහුණේ සිංහයා’ ලෙස විරුදාවලිය ඔහුට පටබැඳුණි.එකල එක්තරා කුලවල ජනයාට උඩුකයට ඇඳුම් ඇඳීම, පාසල් යාම, රදලයන් විසින් තහනම් කර තිබුණි. එයට විරුද්ධ වූ ඩී. ඇම්. රාජපක්‍ෂයන් දහස් ගණන් මිනිසුන්ට උඩුකයට ඇඳුම් අන්දවා, සමූහ වශයෙන් නගරවලට, පාරවල්වලට ගෙන ආවේ ය. රදලයන්ගේ කුල මානය බිඳ දැමුවේය.මෙයින් කිපුණු රදලයෝ, පාසලකට පැන උඩුකයට ඇඳුම් ඇඳ ඉගෙනීමේ යෙදී සිටි තරුණයන් පිරිසකගේ ඇඳුම් ඉරා දමා පහර දුන්හ.මේ සිද්ධිය කන වැටුණු ඩී. ඇම්. රාජපක්‍ෂයන් එම රදලයන්ට විරුද්ධව වහා ක්‍රියාකොට ජනයාගේ බිය තුරන් කළේය.ඩී. ඇම්. රාජපක්ෂයන්ගේ හදිසි අභාවයෙන් පසු ජනතා සේවය පැවරෙන්නේ මහින්ද රාජපක්‍ෂයන් ගේ පියා වූ ඩී. ඒ. රාජපක්ෂයන්ට ය. ඔහු ඩී. ඇම්. ගේ මල්ලිය. ගිරුවායේ ජනයා අපට පිහිට වන්නැයි පවසමින් ඔහු වටා එක්වූහ. කිසි දි‍ෙනක දේශපාලනයට පිවිසීමට නොසිතා ගොවිතැන් කරමින් සරල ජීවිතයක් ගත කළ ඩී. ඒ. රාජපක්ෂයන්ට ජනතාවගේ ඉල්ලීම අහක දැමීමට නොහැකි විය.ජනයා කුඹුරටම පැමිණ අතුරු මැතිවරණයට ඉදිරිපත් වන ලෙස ඔහුගෙන් ඉල්ලීය. ඔහු වක්කඩින් අත සෝදා ගෙන හම්බන්තොට නාම යෝජනා පත්‍රයට අත්සත් තැබීය.විරුද්ධ පාක්ෂිකයෝ ඩී. ඒ. රාජපක්‍ෂයන් ගේ පැමිණීමත් සමඟ පසු බැස්සෝය. අතුරු මැතිවරණයෙන් හම්බන්තොටින් නිතරගයෙන් ඩී. ඒ. තේරීපත් විය. වැඩිමල් සොහොයුරාගේ ජනතා සේවය සියතට ගත්තේය.ඔහුට තීරණාත්මක අවස්ථාවක් වූයේ බණ්ඩාරනායක මහතා රජයෙන් ඉවත්වී විපක්ෂයට මාරුවන අවස්ථාවයි. බණ්ඩාරනායක මහතා අනුගමනය කිරීමට මුලින් ප්‍රතිඥා දී සිටි අය නිහඬව සිටිය දී, ඩී. ඒ. බණ්ඩාරනායක මහතා අනුගමනය කරමින් විරුද්ධ පක්ෂයට ගොස් ශ්‍රී ලංකා නිදහස් පක්ෂය බිහිකොට පොදු ජන යුගයක් බිහි කිරීමට පුරෝගාමී විය.සිය දේපළ මුදල්, ඉඩම් පොදු ජනයා වෙනුවෙන් කැප කරමින් ජනතා සේවයට එක්විය.බණ්ඩාරනායක මැතිනියගේ රජයේ නියෝජ්‍ය කථානායකවරයාව සිටි ඩී. ඒ. රාජපක්‍ෂයන් නොසිතූ මොහොතක අභාවප්‍රාප්ත විය.ඔහුගෙන් පසු පුරප්පාඩු ව පිරවීමට ඉදිරිපත් වූයේ ජෝර්ජ් රාජපක්ෂ මහතායි. සිය පියා හා සුළු පියාගේ අඩි පාරේ යමින් ඔහු ජනතා සේවයට කැපවීය. ඔහු බණ්ඩාරනායක මැතිනියගේ රජයේ ඇමැතිවරයකු විය. එතුමා ද අකාලයේ අභාවප්‍රාප්ත විය.ඉන්පසු මේ කාර්ය ඉටුකිරීමට පැවරෙන්නේ තරුණ මහින්ද රාජපක්‍ක්‍ෂ මහතාටයි. බණ්ඩාරනායක මැතිනිය 1970 මැතිවරණයට ඉදිරිපත් කිරීම සඳහා රාජපක්‍ෂ පුතකු සොයා මැදමුලන නි‍ෙවසට ගියාය. එවිට දන්දිනා සමරසිංහ රාජපක්‍ෂ මැතිනිය පැවසුවේ, “ලොකු පුතා නම් පොලිසියේ, පොඩි පුතාට හොඳට කතා කරන්න පුළුවන්. ඔහු මැතිවරණයට ඉදිරිපත් කරන” ලෙසයි. පොඩි පුතා යනුවෙන් දන්දිනා සමරසිංහ රාජපක්‍ෂ මාතාව ආමන්ත්‍රණය කරන්නේ මහින්ද රාජපක්‍ෂ මහතාටයි.1970 මහ මැතිවරණයට බෙලිඅත්ත ආසනයට මැදමුලනේ පොඩි පුතා ඉදිරිපත් විය. “ඔබලා මට සහාය දෙන්න” “මා ඔබලා රකින්න ලැහැස්තියි” ඔහු ජනතාවට පැවසීය. මැදමුලනේ පොඩි පුතා 70 මැතිවරණය විශිෂ්ට ලෙස ජයගෙන, 70 – 77 බෙලිඅත්ත මන්ත්‍රී විය. 70දී මන්ත්‍රී වූ මහින්ද රාජපක්‍ෂ එකල සිටි ළාබාලතම පාර්ලිමේනතු මන්ත්‍රී විය.ජේ. ආර්. ජයවර්ධන රජය මැතිනියගේ ප්‍රජා අයිතිය අහෝසිකර ශ්‍රී ලංකා නිදහස් පක්ෂය අඩපණ කර තිබූ අවදියේ, පක්ෂයට පණ පොවමින් උද්ඝෝෂණ, පා ගමන් පවත්වා පක්ෂය ගොඩ ගෙන, 1994 පොදු ජන ජයග්‍රහණයට පාර විවර කෙළේය. 2005 නොවැම්බර් 18 දා මැදමුලනේ පොඩි පුතා ලංකාවට ම රජ විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=f1211274</link>
    <topic>උතුරට වැඩිම ප්‍රතිපාදන ලැබුණ අය වැයක්</topic>
    <author/>
    <content>2009 වසරේ මැයි මස යුද්ධය සාර්ථකව නිම කිරීමෙන් පසුව අප රජයට පෙර නොවූ විරූ අභියෝගයන් රාශියකට මුහුණ පෑමට සිදු විය. ඉතා විශාල අවතැන් වූ මිනිස් සංඛ්‍යාවක් නැවත පදිංචිකරලීම, බිම් බෝම්බ ඉවත් කරන තෙක් ඔවුනට තාවකාලිකව නවාතැන් පහසුකම් සලසා දීම හා ආහාර සැපයීම, උතුරුකරයෙහි සියලුම යටිතල පහසුකම් නැවත ගොඩනැඟීම, යළි පදිංචි කළ ජනතාවට නිවාස සහ ඔවුන්ගේ ජීවනෝපායන් යළි ස්ථාපිත කිරීම වැනි බැරෑරුම් ප්‍රශ්න ගණනාවක් අප ඉදිරියෙහි විය.මෙම අභියෝගයන්ට මුහුණ දීම සඳහා අප රජයට සුවිශාල සංවර්ධන මෙහෙයුමකට යොමුවීමට සිදුවිය. සුබසාධන කඳවුරුවල ලැගුම් ගෙන සිටින ලක්‍ෂ සංඛ්‍යාවක අවතැන්වූවන් සඳහා සුබසාධන කටයුතු සලසන අතරම ජනාධිපති මහින්ද රාජපක්‍ෂ මැතිතුමාගේ් දිරිමත් නායකත්වය යටතේ විශාල ප්‍රමාණයේ විවිධ වැඩසටහන් සැලසුම් කෙරිණි. මෙම වැඩසටහන් සාමූහිකව “උතුරු වසන්තය” ලෙසින් නම් කරනු ලැබීය. මෙවැනි තත්ත්වයක් යටතේ, අතිගරු ජනාධිපතිතුමාගේ දැක්ම හා බැසිල් රාජපක්ෂ මැතිතුමාගේ මෙහෙයවීම නොතිබෙන්නට උතුරේ සංවර්ධනය, ප්‍රගතිය හා සෞභාග්‍යය හුදෙක් වචනවලට පමණක් සීමාවීමට ඉඩ තිබිණි.මෙහෙයවීමඅද මා මෙම සම්භාවනීය සභාවට ප්‍රකාශ කර සිටින්නේ අපගේ රජය ගතවූ අවුරුදු 3 ක පමණ කෙටි කාලයක් තුළදී අවතැන් වූ සියලුම පුරවැසියන් සාර්ථකව හැකි ඉක්මනින් නැවත පදිංචිකර ඇති බව පමණක් නොව මංමාවත්, පාලම්, පාසල්, රෝහල් හා පානීය ජලය, විදුලිය, සන්නිවේද සම්බන්ධතා වැනි යටිතල පහසුකම් ගොඩනඟා හා ගොඩනඟමින් තිබෙන බවයි. නිශ්චිත ලෙස පවසන්නේ නම් උතුරු ප්‍රදේශය සංවර්ධනය කිරීම සඳහා රුපියල් මිලියන 123304 ක යෝධ මුදලක් 2009 මැයි මස සිට වැය කොට ඇති අතර මෙම සංවර්ධන කටයුතු සියල්ල මේ වසරේ අග භාගයේදී සම්පූර්ණ කිරීමට සැලසුම් කොට ඇත.ඒ අනුව යාපනය දිස්ත්‍රික්කයට රුපියල් මිලියන 29224 කුත්, කිලිනොච්චි දිස්ත්‍රික්කයට රුපියල් මිලියන 28706 කුත්, මුලතිව් දිස්ත්‍රික්කයට රුපියල් මිලියන 28119 කුත්, වවුනියා දිස්ත්‍රික්කයට රුපියල් මිලියන 26376 කුත්, මන්නාරම දිස්ත්‍රික්කයට රුපියල් මිලියන 10879 කුත් වියදම් කොට තිබේ. ඉතිහාසයේ කෙදිනකවත් මේ සා යෝධ මුදලක් මෙතුවක් කල් කිසිදු රජයක් මේ දිස්ත්‍රික්ක සංවර්ධනය කිරීමට ආයෝජනය කොට නොමැත.එක් ටී.එන්.ඒ. පාර්ලිමේන්තු මන්ත්‍රීවරයෙක් සභා ගර්භයේදී ප්‍රකාශ කොට තිබුණා, මෙවර අය වැයෙන් උතුරුකරය සම්පූර්ණයෙන්ම නොසලකා හැර ඇති බව. ඔහු තවත් ප්‍රකාශ කොට තිබෙනවා පළාත් සභාවලට වෙන් කොට ඇති මුදල්වලින් උතුරට කොපමණ මුදලක් වෙන්කොට තිබේදැයි තමාට ස්ථිරවම කීමට නොහැකි බව හා රටේ පවතින සියලුම පළාත් සභාවලට ප්‍රාග්ධන වියදම් සඳහා වෙන් කොට ඇත්තේ රුපියල් බිලියන 14 ක් බව. මම මේ උත්තරීතර සභාවට අය වැය ඇස්තමේන්තුවේ 246 හා 247 පිටු ඉදිරිපත් කරමි. අය වැය ඇස්තමේන්තු දෙස කෙනෙකුට කඩිනමින් බැලුවත් පෙනී යනවා ප්‍රාග්ධන වියදම් සඳහා පළාත් සභාවලට වෙන් කරන ලද මුදල්වලින් ඉහළම මුදලක් වෙන් කර තිබෙන්නේ උතුර හා නැෙඟනහිර ප්‍රදේශවලට බව. එය උතුරට රුපියල් බිලියන 5.1ක් හා නැෙඟනහිරට රුපියල් බිලියන 3.8 ලෙස සඳහන් වෙනවා.ටී.එන්.ඒ. මන්ත්‍රීතුමා මෙවැනි අසත්‍ය ප්‍රකාශයක් කළේ මන්දැයි මට තේරුම් ගැනීමට නොහැකියි. ඔහු අය වැය ඇස්තමේන්තුවල අන්තර්ගතයන් තේරුම් ගැනීමට අසමත්වූවාද නැතහොත් මෙම සභාව නොමග යැවීමට ගත් උත්සාහයක් ද එසේ නොමැතිනම් තමාගේ මාධ්‍ය හරහා බාහිර ලෝකය නොමග යැවීමට ගත් තැතක් දැයි මට නිශ්චිතව කීමට නොහැකියි.අසත්‍ය ප්‍රචාරතවද ඔහු ප්‍රකාශ කරලා තිබෙනවා, යාපනය විශ්වවිද්‍යාලයේ උපකුලපතිනිය වන වසන්ති අර්සරත්නම් මහත්මිය කෙරෙහි තිබූ ජනතා විශ්වාසය බිඳ වැටී බනවා කියලා. මා මේ ගරු සභාවට කීමට කැමැතියි, ඇය එම පදවිය භාරගන්නා විට යාපනය විශ්වවිද්‍යාලය තිබුණේ ලෝක විශ්වවිද්‍යාලවල 9306 වැනි ස්ථානයේ. එහෙත් එය අද 5662 ස්ථානය ලබාගෙන තිබෙනවා. අප රටෙහි ද එය තිබුණේ 9 වැනි ස්ථානයේ. අද එය 7 වැනි ස්ථනය ලබා ගැනීමට සමත් වෙලා තිබෙනවා. මේවා ජයග්‍රහණයන් නොවේද? මෙවැනි උපකුලපතිනියක් කෙරෙහි ජනතා විශ්වාසය බිඳ වැටෙනවාද?ටී.එන්.ඒ. මන්ත්‍රීවරු මුළු ලෝකයටම මුසා බස් දොඩවමින් මෙම උත්තරීතර සභාවට ද කියා පාන්නේ් මුසාවාදයි. මෙම පාර්ලිමේන්තු මන්ත්‍රීවරයා තමයි දශක කීපයකට ඉහතදී අසරණ වැසියන්ගෙන් මුදල් වංචනිකව ලබා ගත්තේ. ඔහු සම්බන්ධ වී සිටි “සබ්‍රා” නමැති මූල්‍ය ආයතනයක් හරහා දකුණේ සිටි “සක්විති” ලෙසට මුදල් වංචනිකව ලබාගත්තා. අවසානයේ එවැනි අහිංසක මිනිසුන් කිහිප දෙනෙකුම තම ජීවිතය පුරා ඉතිරි කළ මුදල් අහිමිවීමෙන් සිය දිවි හානි කරගත්තා. ඇත්තවශයෙන්ම ඔහු තමයි මේ අහිංසක මිනිසුන්ගේ ඝාතකයා. අද ඔහු මේ ගරුතර සභාවේ ජනතාවගේ ගැලවුම්කාරයා ලෙස මිනිස් අයිතිවාසිකම් ගැන කථාකරනවා. එලෙස ලබාගත් විශාල වංචනික මුදලින් තමයි ඔහු යාපනයේ දිනපතා පළවන පුවත්පතක් ආරම්භ කොට දහස් ගණන් තරුණ ජීවිත එල්.ටී.ටී.ඊ. දෙසට තල්ලු කරමින් ඔවුන් අවසානයේදී මරණය තුළට යැව්වේ.මට තේරුම්ගැනීමට නොහැක්කේ මාගේ ටී.එන්.ඒ. සගයින් මේ ධනාත්මක පැත්ත තේරුම් නොගන්නේ මන්ද කියලයි? ඉතිහාසයේ පෙර නොවූ විරූ ලෙස අප රජය විසින් දියත්කොට ඇති සුවිශාල සංවර්ධන වැඩසටහන් හා සන්නිවේදන ක්‍රියාවලියටත් තමන්ගේ රැවටිලිකාර බස් මඟින් අකුල් නොහෙළන ලෙස ටී.එන්.ඒ. පාර්ලිමේන්තු මන්ත්‍රීවරුන්ගෙන් හා අනෙකුත් දෙමළ දේශපාලන පක්‍ෂවලින් ඉල්ලා සිටීමට මා මෙය අවස්ථාවක් කරගන්නවා.ඔවුන් කලින් පැවසුවේ එල්.ටී.ටී.ඊ. ය දෙමළ ජනතාවගේ එකම නියෝජිතයා කියලා. ඔවුන් එල්.ටී.ටී.ඊ. ය පොලඹවමින් එල්.ටී.ටී.ඊ. යේ ත්‍රස්තවාදී ක්‍රියාවලට වක්‍රව සහයෝගය දුන්නා. තමන්ගේ නායකයින් හා සාමාජිකයන් වූ ආචාර්ය නීලන් තිරුචෙල්වම්, අමිර්තලිංගම්, තංගතුරෙයි, පද්මනාභා, ශ්‍රී සබාරත්නම් හා අනෙකුත් අය එල්.ටී.ටී.ඊ. ය විසින් ඝාතනය කරද්දී එම ඝාතන හෙළා දැකීමවත් ඔවුන් කළේ නැහැ.පසුගිය වසරේ ඔවුන් පැවසුවා ඇමරිකානු එක්සත් ජනපදයට ගොස් අමෙරිකානු රාජ්‍ය ලේකම්තුමිය වන හිලරි ක්ලින්ටන් මහත්මිය හමුවී ලංකාවේ දෙමළ ජනතාවට දේශපාලන විසඳුමක් ලබා ගැනීම සඳහා ඇයගෙන් උදව් උපකාර ලබාගැනීමට. මේ මෑතකදී ඔවුන් ඉන්දියාවට ගොස් පවසා සිටියේ ඉන්දියානු රජයේ මැදිහත්වීම තුළින් දෙමළ ජාතීන්ගේ දේශපාලන ප්‍රශ්නයට විසඳුමක් ලබා ගන්නා බවයි. පසුගිය වසර කිහිපය තුළම ඔවුන්ගේ ක්‍රියා කලාපය වූයේ මෙයයි. එහෙත් ශ්‍රී ලංකා රජය දෙමළ ජාතික ප්‍රශ්නයට විසඳුමක් සෙවීමේ අටියෙන් ස්ථාපිත කොට තිබූ සර්ව පාක්ෂික නියෝජන කමිටුවට සහභාගීවීමට ආරාධනා කළ විට එම ඇරයුම ඔවුන් තරයේ ප්‍රතික්ෂේප කළා.බොරු කීමශ්‍රී ලංකා රජය ඔවුන්ගෙන් ඉල්ලා තිබෙනවා පාර්ලිමේන්තු තේරීම් කමිටුවට ඔවුන්ගේ පක්ෂයෙන් කෙනෙකු නම් කිරීමට. එහෙත් එයට සහභාගී නොවී ඔවුන් කරන්නේ ජාත්‍යන්තර ප්‍රජාවට වැරදි තොරතුරු සපයමින් ලෝකය පුරා සවාරි ගසන එකයි. සැබවින්ම ඔවුන් පිටරටවල යන්නේ් තමන්ගේ පවුල්වල අයගෙනුත්, තම යහළුවන්ගෙනුත්, එසේම දෙමළ ඩයස්පෝරාවෙනුත් තම අසත්‍ය තොරතුරු ප්‍රචාරක කටයුතු සඳහා මුදල් ලබා ගැනීමටයි.ඔවුන් කිසි දිනෙක ප්‍රශ්න විසඳීම සඳහා උදාවෙන අවස්ථා නිසි ප්‍රයෝජනයට ගන්නේ් නැහැ. කලින් කලට පත්වන රජයන්ට දෝෂාරෝපණය කිරීම පමණයි ඔවුන් කරන්නේ. මීට දශක කිහිපයකට ඉහත දී අප 13 වැනි සංශෝධනය ක්‍රියාත්මක කොට ඉන් අනතුරුව එය බල ගැන්වීමට යෝජනා කළ විට, ටී.යූ.එල්.එෆ්. සාමාජිකයන් අප සමච්චලයකට භාජනය කොට පැවසුවේ ඒ යල්පැනගිය විසඳුම සෙවීමේ මඟ කුණු කුඩයට දමන ලෙසයි. නමුත් දැන් ඔවුන් එය කුණු කුඩයෙන් අහුලාගෙන, අප කළ යුතු යැයි පැවසූ දෙයම ක්‍රියාවට නංවන ලෙස තමන්ගේ උගත් නීතිඥවරයා මාර්ගයෙන් පවසමින් සිටිනවා.මම මේ මෑතකදී සුමන්දිරන් පාර්ලිමේන්තු මන්ත්‍රීතුමා අනිකුත් දේ ඇතුළු 13 වැනි ව්‍යවස්ථා සංශෝධනය ගැන වෙබ් අඩවියකට පවසා තිබූ දේ පහතින් සඳහන් කරමි.“ව්‍යවස්ථාවේ 13 වැනි සංශෝධනය නිසියාකාර වර්ධනය කොට වඩා අර්ථවත් කළ හැක. එහි අඩංගු මූලික අංගයන් අනාවරණය කළ යුතු අතරම ක්‍රියාවට නංවා නොමැති පවතින විධිවිධාන ක්‍රියාවට නැංවිය යුතුය.”ටී.යූ.එල්.එෆ්. සාමාජිකයන් 13 වැනි ව්‍යවස්ථා සංශෝධනය පිළිබඳ මීට වසර ගණනාවකට පෙර පැවසූ දෙය සුමන්දිරන් මන්ත්‍රීතුමා නොදන්නවා විය හැකිය. එයට මාගේ කනගාටුව ප්‍රකාශ කරමි. ඒ මන්ද ඔහු දේශපාලනයට පසුපස දොරින් ළඟකදී කඩා පාත්වුනු නවකයෙක් වන බැවිනි.සුමන්දිරන් මන්ත්‍රීතුමා මේ මෑතකදී පාර්ලිමේන්තුවේ කළ කථාවේදී සඳහන් කළ අපරාධකරුවන් දෙදෙනා කවුරුන්දැයි මම තේරුම් ගෙන ඇත්තෙමි. එයින් කෙනෙක් වන්නේ “සබ්‍රා” නැමැති මූල්‍ය සමාගම හරහා විශාල මුදල් ප්‍රමාණයක් අහිංසක ජනතාවගෙන් වංචාකොට ඔවුන්ගේ දිවි නසා ගැනීම්වලට වගකිව යුතු හා තරුණ ජීවිත ගණනාවක් තම කෲරතර ප්‍රචාරක ව්‍යාපාරය තුළින් එල්.ටී.ටී.ඊ. යට තල්ලු කොට අකාලයේ ජීවිතක්ෂයට පත් කළ පුද්ගලයායි. මා සිතන ලෙසට සමුන්දිරන් මන්ත්‍රීතුමා සඳහන් කළ අනෙක් පුද්ගලයා හිටපු “ස්කල්” කණ්ඩායමේ නායක හා වර්තමාන මිනිස් අයිතිවාසිකම් සුරැකීමේ භාරකරුයි.2009 වසරේ යුද්ධයේ අග භාගයේදී මිනිස් පලිහකින් ප්‍රභාකරන් ආරක්ෂා කළ තවත් ටී.එන්.ඒ. සාමාජිකයෙක් සිටිනවා. ඔහු ඒ අහිංසක ජනතාවට වෙල්ලමුල්ලිවයික්කාල් දෙසට ගමන් කිරීමට බලකරමින් තමාගේ් නායකයා ආරක්ෂා කිරීමට ඔවුන්ගේ ජීවිත කැප කිරීමට සලස්වා තමා ශ්‍රී ලංකා රතු කුරුස වාහනයක් මඟින් විශාල මුදල් සම්භාරයක් ද රැගෙන එම ප්‍රදේශයෙන් ඉවත්වුන කෙනෙකි. .මා සුමන්දිරන් මන්ත්‍රීතුමාගෙන් ඉල්ලා සිටින්නේ අනුන්ට මඩ ගැසීමට පෙර තම පක්ෂ සාමාජික මන්ත්‍රීවරුන්ගේ් පසුගිය වතගොත සොයා බලන ලෙසයි. වේලාව හරස් නොවේ නම් ටී.එන්.ඒ. මන්ත්‍රීන් බොහොමයක් ගැන බොහෝ දේ කථා කිරීමට හැකියි.“ජනාධිපති චන්ද්‍රිකා බණ්ඩාරනායක කුමාරතුංග මැතිනිය විසින් 1995, 1997 හා 2000 වසරවල ගෙන එන ලද යෝජනා 13 වැනි ව්‍යවස්ථා සංශෝ්ධනයටත් ඔබ්බෙන් යෑමකි.” එහෙත් ගරු මන්ත්‍රීතුමා මෙම උත්තරීතර සභාවට එම සංසිද්ධීන් සම්බන්ධයෙන් එක් කරුණක් හෙළි නොකළේය. එම යෝජනා 13 වැනි සංශෝධනයට ඔබ්බෙන් යෑමක් නම් එම යෝජනා කෙටුම්පත සභාව ඉදිරිපිට පුලුස්සා දැමීමට හේතු කාරක වූයේ මන්ද? එය 13 වැනි සංශෝධනයට වඩා හොඳ වූයේ නම් අපෙන් එය ගිලිහී ගියේ මන්ද? එම යෝජනා කෙටුම්පතට මරණීය සීනුව නාද කිරීමට වගකිව යුත්තෝ කවරහුද? නැවත නැවතත් උදා වූ අවස්ථා ප්‍රයෝජනයට නොගෙන පැවතෙන රජයන්ට දෝෂාරෝපණය කිරීමෙන් ඇති ප්‍රතිඵලය කුමක්ද?දෝෂාරෝපණඑල්.ටී.ටී.ඊ. න්‍යායාචාර්ය ඇන්ටන් බාලසිංහම් මහතා ලන්ඩන් නුවර පැවති අනුස්මරණ දිනයකදී පැවසුවේ 13 වැනි සංශෝධනයේ අන්තර්ගතයන් වැඩි දියුණු කළ විට අර්ථවත් බලය විමධ්‍යගත කිරීමකට එය ඉතා උචිත බවයි. එසේ නම් 2000 වසරේදී ගෙන ආ යෝජනා කෙටුම්පතට ටී.යූ.එල්.එෆ්. පක්‍ෂය සහයෝගය දී එය පාර්ලිමේන්තුවේදී අනුමත කර ගැනීමට තිබුණා. අඩුලුහුඬු පසුව නිවැරදි කර ගැනීමට තිබුණා. ඔහු සර්වපාක්ෂික කමිටු වාර්තාව හා උගත් පාඩම් හා සංහිඳීයා කමිටු වාර්තා ඔහු වර්ණනා කළා.ගරු කථානායකතුමනි, අපගේ රජයේ සංවර්ධනය නැවත පදිංචිකිරීමට හා යටිතල පහසුකම් නඟාසිටුවීමට පමණක් සීමාවී නැහැ. බැසිල් රාජපක්ෂ අමාත්‍යතුමා යටතේ ක්‍රියාත්මක කෙරෙන ගෘහස්ථ පාදක ආර්ථික මෙහෙයුමක් වූ “දිවි නැගුම” වැඩසටහන අප ජනාධිපතිතුමාගේ අගනා සංකල්පයක්. මෙම වැඩසටහන යටතේ උතුරේ ඉතා විශාල ජන සංඛ්‍යාවකට සෙත සැලසෙනවා.යාපනයේ පමණක් පවුල් 55000 පමණ මෙයින් ප්‍රතිලාභ ලබනවා. අනෙකුත් දිස්ත්‍රක්කවලත් ජනගහනයෙන් 1/3 පමණ පිරිසකට මෙම වැඩසටහනින් සෙත සැලසෙනවා.“දිවි නැගුම” හා සමෘද්ධි වැඩසටහන යටතේ ක්‍රියාත්මක වන කාර්යයන් ඒකාබද්ධ කරලීමේ අටියෙන් “දිවි නැගුම” දෙපාර්තමේන්තුවක් ස්ථාපිත කිරීම සඳහා රජය පනත් කෙටුම්පතක් ගෙන ආ විට දෙමළ ජාතික සංධානය 13 වැනි සංශෝධනය උල්ලංඝනය කරන බව පවසමින් පනත් කෙටුම්පතේ ව්‍යවස්ථානුකූලභාවයට එරෙහිව සුප්‍රීම් උසාවියට (ශ්‍රේෂ්ඨාධිකරණයට) පෙත්සමක් ඉදිරිපත් කළා.මා නියෝජනය කරන පක්ෂය දශක කිහිපයක සිටම අවධාරණය කර සිටිනුයේ දෙමළ දේශපාලන ප්‍රශ්නය විසඳීමට සාර්ථකය ක්‍රමය වනුයේ 13 වැනි ව්‍යවස්ථා සංශෝධනය සම්පූර්ණයෙන්ම ක්‍රියාත්මක කිරීම බවය. ඉන් අනතුරුව එය අවශ්‍ය ලෙස වැඩිදියුණු කළ හැකි බවයි.මේ අතරතුර දිවි නැගුම කෙටුම්පත් පනත ගැන දෙමළ ජාතික සංධානයට මා හට කිව හැක්කේ අප සැම විටම ඉතා සුළු දේ ගැන වඩා විමසිලිමත්ව ක්‍රියා කරන බවත් වැඩි වැදගත් දේ ගැන ඉතා සුළුවෙන් කටයුතු කරන බවත්ය. මා ඉහතින් දැක් වූ පරිදි 13 වැනි ව්‍යවස්ථා සංශෝධනය වැඩි දියුණු කොට බලය විමධ්‍යගත කීරීම ශක්තිමත් හා ක්‍රමානුකූලව සිදු කිරීමට උදා වූ බොහෝ අවස්ථා අපගෙන් ගිලිහී ගොස් ඇති බව මම පවසමි.කෙසේ වෙතත් 13 වැනි ව්‍යවස්ථා සංශෝධනයේ සඳහන්ව ඇති ඉතා සුළු විධිවිධාන ආරක්ෂා කිරීමට යත්න දැරීමෙන් දුප්පත් ජනතාවට සහන රැසක් සලසන ඉතා වටිනා ජාතික වැඩසටහනක් අවහිරවීම පමණක් සිදුව ඇත. මෙම ප්‍රයත්නය දෙමළ ජනවහරේ එන ‘බිත්තරෙන් ලෝම ගැලවීම’ බඳුය.මම නැවතත් අවධාරණයෙන් පවසා සිටින්නේ අතිගරු ජනාධිපති මහින්ද රාජපක්ෂ මැතිතුමාගේ නායකත්වය යටතේ දෙමළ ජනතාවගේ දේශපාලන ප්‍රශ්නය නොපමාව අර්ථවත් ලෙස විසඳීමට හැකි බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>27</day>
    </date>
    <link>http://www.dinamina.lk/2012/11/27/_art.asp?fn=f1211275</link>
    <topic>ඉල් පොහෝ දාධර්මානුශාසනාව</topic>
    <author>විතාරන්දෙණියේ වජිරවංශ හිමි</author>
    <content>නමෝතස්ස භගවතෝ අරහතෝ සම්මා සම්බුද්ධස්සකාරුණික පින්වතුනි,අද ඉල් පුර පසළොස්වක පොහොය දිනයයි. බුදුරජාණන් වහන්සේ දේශනා කොට ඇති ඉහත ගාථා ධර්මයෙන් පැහැදිලි වන්නේ් නොකළ යුතු ක්‍රියා කිරීමෙන් පසුතැවිලි වීමට සිදුවන බැවින් එවැනි ක්‍රියා නොකළ යුතුයි. යමක් කිරීමෙන් පසු නොතැවී සතුටු විය හැකි නම් එවැනි ක්‍රියා කළ යුතුය යන්නයි.බුදුරදුන් අපට කළ යුතු ක්‍රියා මෙන්ම නොකළ යුතු ක්‍රියා දේශනා කොට ඇත. ලෝභය, ද්වේෂය, මෝහය මූලික වන පවිටු ක්‍රියා සිත කය වචනය යන තිදොරින් නොකළ යුතු බවත් පරිත්‍යාගය, කරුණාව, මෛත්‍රීය හා නුවණ මුල්වන යහපත් ක්‍රියා තිදොරින් කළ යුතු බවත් දේශනා කොට ඇත. ඒ අනුව අපට අනාගතයේ සතුටු විය හැක්කේ යහපත් ක්‍රියා කළහොත් පමණි.නූතන සමාජයේ පංච දුෂ්චරිතයනට යොමුවී හිරේ විලංගුවේ වැටී මුළු මහත් සමාජයේම අපකීර්තියට ලක්වී අවාසනාවන්ත ජීවිත ගත කරන කොපමණ පිරිසක් සිටීද? ඒ නිසා මනුෂ්‍ය ජීවිතයේ වටිනාකම තේරුම් ගෙන පන්සිල් පද ආරක්ෂා කරගෙන අනුන්ට උදව් උපකාර කරමින් ජීවත්විය හැකි නම් ඔහුගේ මෙලොව ජීවිතය කීර්තිමත් වන අතර සමාජයේ ගෞරවාන්විත සතුටු ජීවිතයක් ගත කළ හැකිය.අද දවසේ අපි සියලු දෙනා සිහිපත් කරන්නේ බුදුරදුන්ගේ උතුම් ධර්මයයි. උන්වහන්සේ එදා උතුම් සම්බුද්ධත්වයට පත්ව ප්‍රථම ධර්ම දේශනාව පවත්වා බරණැස ඉසිපතනාරාමයේ වැඩ විසූ පළමු වස් කාලයේ පස්වග තවුසන් ඇතුළු තරුණයෝ සැට දෙනෙකු පැවිදිව අර්හත් ඵලය ලබා ගත්හ.අදවන් ඉල් පුර පොහෝ දිනක එම රහත් හැට නම ඇමතූ උන්වහන්සේ ‘මහණෙනි බොහෝ දෙව් මිනිසු්ගේ හිතසුව පිණිස ධර්ම චාරිකාවේ හැසිරෙන්න. දෙදෙනෙක් එක මග නොගොස් මුල මැද අග යහපත් වූ ධර්මය ලෝ වැසියන්ට දේශනා කරන්න යැයි උන්වහන්සේ අවවාද දුන් සේක.එදා මෙදා තුර භික්ෂු සංඝයා එම බුද්ධ අවවාදයෙහි පිහිටා බොහෝ දෙනාගේ හිත සුව පිණිස ක්‍රියා කරති. මිනිස් සමාජයේ දානයට පිරිතට මරණයට පමණක් නොව සමාජ පොදු කටයුතුªවලදී මූලිකත්වය ගෙන ක්‍රියා කරති.අදවන් ඉල් පුර පෝ දිනක සිදුවූ තවත් සුවිශේෂ සිදුවීමක් ලෙස අනාගතයේ ලොව බුදු බව ලබන මෛත්‍රී බෝසතුන් අප ගෞතම බුදුරදුන්ගෙන් නියත විවරණ ලබා ගැනීම සිහිපත් කළ යුතුය. දඹදිව සංකස්ස පුරයේ උපත ලද මෛත්‍රී බෝධිසත්ව කුමරු පැවිදිව වස් වසා බුදුරදුන්ට පිරිකර පූජා කොට අනාගතයේ බුදු වීමට නියතවිවරණ ඉල්ලූ පසු බුදුරදුන් මෛත්‍රී නමින් බුදුවීමට නියත විවරණ ලබාදී ඇත්තේ ඉල් පුර පෝදාය.එමෙන්ම ප්‍රඥාාවන්ත භික්ෂූන් අතරින් අග තනතුර ලැබූ සාරිපුත්ත මහ රහතන් වහන්සේ බුදුරදුන්ගෙන් අවසර ගෙන පිරිනිවන් පෑම සඳහා නිවසට ගොස් තම මෑණියන්ට දම් දෙසා සුමගට යොමු කොට පිරිනිවන් පා වදාලේද අදවන් ඉල් පුර පොහෝ දිනකදීය.ලංකාව පුරා පිහිටි වෙහෙර විහාරස්ථානවල කඨින චීවර මහා පිංකම් පවත්වන අවසාන දිනය ද අද දිනය වන අතර සෑම විහාරස්ථානයකම කඨිනානිශංස ධර්ම දේශනාද පැවැත්වේ.ධර්මද්වීපයක් වූ අප ලක්බිමෙහි තිස් වසරක රුදුරු යුද්ධය නිමා වී සාමය උදාවී ඇති මේ සමයෙහි බුදු දහම පදනම් කරගත් දිවි පෙවෙතකට සැම දෙනාම හුරු පුරුදු වීම මනුෂ්‍ය ජීවිතයේ අප ලබන උතුම් සැනසීමකි.තෙරුවන් සරණයි!.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n1211281</link>
    <topic>කොළඹ කච්චේරියේ ගින්නෙන්</topic>
    <author>සුභාෂිනී සේනානායක</author>
    <content>කොළඹ වේල්ලවීදියේ දිස්ත්‍රික් ලේකම් කාර්යාල ගොඩනැගිල්ලේ පෙරේදා (26) රාත්‍රී ඇතිවූ හදිසි ගින්න හේතුවෙන් උප්පැන්න, විශ්‍රාම වැටුප්, සමෘද්ධි ඇතුළු වටිනා ලියකියවිලි විනාශවී නැතැයි රාජ්‍ය පරිපාලන අමාත්‍යංශයේ ලේකම් පී. බී. අබේකෝන් මහතා පවසයි. මේ ගින්න හේතුවෙන් විනාශවූ සැලසුම්, ගිණුම් හා පාලන අංශයේ ලියකියවිලිවල පිටපත් විගණන අංශයේ සුරක්‍ෂිතව ඇති බවත් ලේකම්වරයා පැවසීය.සමෘද්ධි, බලපත්‍ර, තරුණ සේවා ඇතුළු අංශ කීපයක වැඩකටයුතු අද (28) සිට දිස්ත්‍රික් ලේකම් කාර්යාල පරිශ්‍රයේදී සිදුකරන බව කොළඹ දිස්ත්‍රි‍්‍රක් ලේකම් කමල් පද්මසිරි මහතා අවධාරණය කළේය.මේ ගින්න හේතුවෙන් ජනතාව අසීරුවට පත්වීම අවම කරමින් සේවා කටයුතු ආරම්භ කරන බව කී දිස්ත්‍රික් ලේකම්වරයා ගින්නට අදාළ පරීක්‍ෂණ මේ වනවිටත් සිදුවෙමින් පවතින බවද කීවේය.ගිණුම්, සැලසුම් හා පාලන අංශවල ඇතිවූ මේ ගින්න හේතුවෙන් විනාශවූ ලියකියවිලි රැසක් විගණන අංශයේ පවතින බව රාජ්‍ය පරිපාලන අමාත්‍යංශ ලේකම්වරයා පවසයි.රාජ්‍ය පරිපාලන ඇමති ඩබ්ලිව්. ඩී. ජේ. සෙනෙවිරත්න මහතා සහ තමා සිද්ධිය වූ ස්ථානය ඊයේ (27) අලුයම නිරීක්‍ෂණය කළ බව පැවසු ලේකම්වරයා රසපරීක්‍ෂක වාර්තාව ලද වහාම ඉදිරි පරීක්‍ෂණ ආරම්භ කරන බව ප්‍රකාශ කෙළේය.අදාළ ලිපි ලේඛන සහිත අංශවලට ගින්නෙන් හානි සිදුවී නැති බව කොළඹ දිසාපතිවරයා ප්‍රකාශ කළ බව පැවසීය.වසර 1850 ඉදිකරන ලද මේ ගොඩනැගිල්ල විශාල ලෙස දැව භාවිතයෙන් නිම කරන ලද ගොඩනැගිල්ලක් බව ප්‍රකාශ කළ අබේකෝන් මහතා ලී හේතුවෙන් ගින්න වඩා වේගයෙන් ව්‍යාප්තව ඇති බව කීවේය.ගිණුම් අංශයේ ලේඛන සම්බන්ධයෙන් යම් අයකුට වංචාවක් සිදුවීමට ඉඩක් නැති බවත්, ගිණුම් අංශයට සම්බන්ධ ලේඛන විගණන අංශයෙන් ලබාගත හැකි බවත් කී ලේකම්වරයා රසපරීක්‍ෂක වාර්තාව ලැබුණු වහාම මේ සිද්ධියට අදාළ ඉදිරි පියවර ගන්නා බවද කීවේය.දිස්ත්‍රික් ලේකම් කාර්යාලයේ හටගත් ගින්න පැය දෙකක පමණ කාලයක් තුළදී නිවා දැමූ බවත් මේ සම්බන්ධයෙන් ඉදිරි පරීක්‍ෂණ සිදුකරන බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී පි‍්‍රශාන්ත ජයකොඩි මහතා දිනමිණට ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n1211282</link>
    <topic>කච්චේරියේ ගින්න සැලසුම් සහගතකඩාකප්පල්කාරී ක්‍රියාවක් ද?</topic>
    <author>විජයානි එදිරිසිංහ</author>
    <content>කොළඹ කච්චේරියේ ඇතිවූ ගින්න විදුලි කාන්දුවක් ද? එසේත් නොමැතිනම් සැලසුම් සහගත කඩාකප්පල්කාරී ක්‍රියාවක් ද යන්න පිළිබඳ සොයා ගැනීමට කොළඹ අපරාධ කොට්ඨාසය මේ වන විට පුළුල් පරීක්‍ෂණ ආරම්භ කර තිබේ. කොළඹ විදුලි ඉංජිනේරුවරිය ඊයේ එම ස්ථානයට ගොස් මූලික පරීක්‍ෂණ ආරම්භ කළාය.එම මූලික පරීක්‍ෂණවලට අනුව විදුලි කාන්දුවක් සිදුවූ බවට දක්නට නොමැති බව පෙනී ගොස් තිබේ. රජයේ රස පරීක්‍ෂකවරයා ද එම ස්ථානයට ගොස් පරීක්‍ෂණ සිදු කරන අතර විදුලි ඉංජිනේරුවරියගේ සහ රස පරීක්‍ෂකවරයාගේ පරීක්‍ෂණ වාර්තාවලින් පසු ගින්නට හේතුව පිළිබඳ නිගමනයකට එළැඹිය හැකි බව සිද්ධිය සම්බන්ධ පරීක්‍ෂණ සිදුකරන ජ්‍යෙෂ්ඨ පොලිස් නිලධාරියෙක් පැවසීය.පසුගිය කාලය තුළ සැලකිය යුතු ආකාරයේ විදුලි දෝෂයක් ඇති වී නොමැති බවද පැවසේ.කෙසේ වෙතත් මේ වටිනා සම්පත ගිනි ගැනීම තුළ යම් කඩාකප්පල්කාරී සැලසුමක් තිබේය යන මතය බැහැර කළ නොහැකි බව ද පොලිසිය පවසයි.මේ වන විට එම ස්ථානයේ ආරක්‍ෂක නිලධාරීන් ඇතුළු පනහකට වැඩි පිරිසකගෙන් ඊයේ දවස තුළ කටඋත්තර ලබා ගෙන තිබුණි. බස්නාහිර පළාත බාර ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ අපරාධ කොට්ඨාසය බාර ජ්‍යෙෂ්ඨ පොලිස් අධිකාරී සී. ආර්. එල්. රණවීර, ස්ථානාධිපති ප්‍රධාන පොලිස් පරීක්‍ෂක හේමන්ත දික්ඕවිට මහත්වරුන් ගේ උපදෙස් සහ අධීක්‍ෂණය යටතේ පරීක්‍ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n1211283</link>
    <topic>වත්කම් පහක් වැඩිදියුණු කරන්නනාගරික සංවර්ධන අධිකාරියට පැවරේ</topic>
    <author>ජයසිරි මුණසිංහ</author>
    <content>පාඩු ලැබූ රාජ්‍ය ව්‍යාපාර යළි පණ ගැන්වීමේ වැඩපිළිවෙළ යටතේ චාමර්ස් ධාන්‍යාගාරය ඇතුළු වත්කම් පහක් වැඩිදියුණු කිරීමේ වගකීම නාගරික සංවර්ධන අධිකාරියට පවරා තිබේ.ඒ අනුව චාමර්ස් ධාන්‍යාගාරය, ඉන්ටර්ට්‍රේඩි ලංකා පුද්ගලික සමාගම, ලංකා ට්‍රැක්ටර්ස් සමාගම, සුචී නෙබ් ව්‍යාපෘති පුද්ගලික සමාගම සහ කජු සංස්ථාවේ වත්කම් නාගරික සංවර්ධන අධිකාරියට පැවැරූ බව මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා ප්‍රකාශ කෙළේය.ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ විශේෂ අවධානය සහ උපදෙස් මත පැවැරුණු ලැබූ වත්කම් යළි ගොඩනැඟෙනු ඇත.ඊට අමතරව පාඩු ලැබූ ආයතන 12ක් ආයෝජකයන්ට නිදහස් කර ඇතැයි ආචාර්ය පී. බී. ජයසුන්දර මහතා පැවැසීය. සයිනොටෙක්ස් ලංකා සමාගම, ජැකලංකා ලිමිටඩ් ප්ලයිමවුත් කර්මාන්ත (පුද්ගලික) සමාගම, ඩීස් ඇපරල්, හයි පැෂන් ඇඟලුම් කර්මාන්තය, ආදම්ජී එක්ස්ට්‍රැක්ෂන් සමාගම, වෙන්ඩන් ලංකා සමාගම, රීකන් ලංකා සමාගම, කොම්පොසසිට් ටවර් සොලියුෂන්ස්, හෙල්ත්ෆුඩ් නිෂ්පාදනායතනය, ශ්‍රී චිරග් සමාගම සහ කොන්ටිනේටල් වනස්පති ව්‍යාපාරය මෙලෙස ආයෝජකයින්ට විවෘත කොට ඇත.එමෙන්ම මහජන කටයුතු සඳහා යොදා ගැනීමට වත්කම් හතරක් වෙන්කොට ඇතැයි ද මහා භාණ්ඩාගාර ලේකම්වරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n1211284</link>
    <topic>එල්.ටී.ටී.ඊ මහවිරු පෝස්ටර් ඇලවූතරුණයන් 5ක් අත්අඩංගුවට</topic>
    <author>මහින්ද අලුත්ගෙදර, පණ්ඩුක සමරසේකර</author>
    <content>එල්.ටී.ටී.ඊ මහවිරු දිනය නිමිත්තෙන් පෝස්ටර් ඇලවීමේ නිරතව සිටි පුද්ගලයන් පස් දෙනෙකු අක්කරෙයිපත්තු පොලීසිය මඟින් පෙරේදා (27) රාත්‍රියේදී අත්අඩංගුවට ගෙන ඇත.මේ සිද්ධිය සම්බන්ධයෙන් අත්අඩංගුවට පත්ව ඇත්තේ අවුරුදු 21 - 25 අතර වයසේ පසුවන තරුණයන් පිරිසක් වන අතර ඔවුන් ත්‍රස්ත විමර්ශන ඒකකය වෙත බාරදීමට නියමිත බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා දිනමිණ ට පැවසීය.මහවිරු දිනයේ තතු ප්‍රකාශ කෙරෙන තොරතුරු ඇතුළත් පත්‍රිකා මෙලෙස බෙදාදී තිබෙන අතර සැකකරුවන් අම්පාර අලේඅඩිවේම්බු ප්‍රදේශයේ පදිංචිකරුවන් බවට මූලික පරීක්ෂණ වලදී අනාවරණය කරගත් බවද පොලීසිය පවසයි.එල්.ටි.ටි.ඊ සංවිධානයේ නායක වේළුපිල්ලේ ප්‍රභාකරන්ගේ උපන්දිනය යෙදී තිබු පෙරේදා (26) දිනයේ ඔහුගේ රුව ඇතුළත් පෝසටර් මෙන්ම මහවිරු දිනය යෙදී ඇති ඊයේ (27) දිනයේ පෝස්ටර් ත්‍රීකුණාලමලයේ හා මඩකළපුවේ අලවා තිබියදී ආරක්ෂක අංශ විසින් සොයා ගෙන ඇත.මීට දින කිහිපයකට ප්‍රථම මහවිරු දිනය නිමිත්තෙන් වේළුපිල්ලේ ප්‍රභාකරන් උපන් ප්‍රදේශය වන වැල්වැටි තුරෙයි ප්‍රදේශයේදී එල්.ටී.ටී.ඊ කොඩිය එසවීමට කිසියම් පිරිසක් උත්සාහ කළද එය ව්‍යර්ථ කිරීමට ආරක්ෂක අංශ පියවර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n1211285</link>
    <topic>ඩෙංගු මර්දනය කිරීම වෙනුවටලක්ෂ ගණනින් උපකරණ මිල දී අරන්</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශයේ ජාතික ඩෙංගු රෝග මර්දන වැඩසටහන, ඩෙංගු රෝග මර්දනය කිරීම වෙනුවට ලක්ෂ ගණනින් උපකරණ මිලදී ගැනීමට යොමු වීම නිසා රෝගීන් වාර්තා වීම ඉහළ ගොස් ඇති බව අමාත්‍යාංශයේ උසස් නිලධාරියෙක් පවසයි.රුපියල් 80,000 ක වටිනාකමකින් යුත් එක් ධුමායන යන්ත්‍රයක් රුපියල් 140,000 බැඟින් යන්ත්‍ර 100 ක් මිලදී ගැනීමට ඩෙංගු මර්දන වැඩසටහන කටයුතු යොදා ඇතැයි ද ආරංචි මාර්ග ප්‍රකාශ කරයි.මදුරු මර්දනය සඳහා මැලතියන් කෘමිනාශකය ගෙන්වන සමාගමෙන් මේ සෑම උපකරණයක්ම මිලදී ගැනීමට බලධාරීන් කිහිපදෙනකු කටයුතු කරන බවට තොරතුරු ලැබී ඇතැයි ද හෙතෙම කීය.ඩෙංගු මර්දන වැඩසටහන සඳහා මෙතෙක් කලක් උපකරණ මිලදී ගැනීම සිදු කළේ සෞඛ්‍ය අමාත්‍යාංශයේ තාක්ෂණික කමිටුව මඟින් වුවද මෑතක සිට එම උපකරණ මිලදී ගැනීමට නව ටෙන්ඩර් කමිටුවක් පත් කර ගෙන ඇතැයි ද වාර්තා වේ.ඩෙංගු මර්දන කටයුතු සඳහා අමාත්‍යාංශයෙන් වෙන් කරන මුදලෙන් සියයට 70 ක්ම උපකරණ මිලදී ගැනීමට වැය කරන බව ද අමාත්‍යාංශය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n1211286</link>
    <topic>කොටකෙතනටකඩිනමින් විදුලිය</topic>
    <author>රක්වාන සමුහ රනිල් කුමාර</author>
    <content>කාන්තාවන් රැසක් ඝාතනයට ලක්වීම සම්බන්ධයෙන් මහත් ආන්දෝලනයට ලක්වූ රත්නපුර, කහවත්ත කොටකෙතන ප්‍රදේශයට විදුලිය ලබාදීම සඳහා රජය පියවර ගෙන ඇත.අදුරේ පැවැති එම ප්‍රදේශයට එළිය ලබාදීම වෙනුවෙන් රජය රුපියල් ලක්ෂ 117 ක මුදලක් වෙන්කර තිබෙන අතර එම විදුලිය ව්‍යාපෘතියේ ඉදිකිරීම් කටයුතු අද (28) ආරම්භ කෙරේ.පසුගිය දිනක කොටකෙතන ප්‍රදේශයේ නිරික්ෂණ චාරිකාවකට එක්වු විදුලිබල හා බලශක්ති නියෝජ්‍ය ඇමති ප්‍රේමලාල් ජයසේකර මහතාගෙන් ප්‍රදේශයේ ජනතාව කළ ඉල්ලීමකට ප්‍රතිචාර දක්වමින් මේ විදුලි ව්‍යාපෘතිය ක්‍රියාත්මක කෙරෙන අතර එය කඩිනම් අවසන් කිරීමට සැළසුම්කර තිබේ.මේ මඟින් ප්‍රදේශයේ පවුල් 250 ක් සඳහා විදුලිය ලබාදිමට නියමිත අතර කොටකෙතන ප්‍රදේශයේ අදුර දුරුකිරිමට මේ වැඩසටහන මඟින් අපේක්ෂාකරන බව විදුලි බල හා බලශක්ති අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n1211287</link>
    <topic>සෞඛ්‍යයේ ලිංගික අතවර 2686393ට දන්වන්න</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශය හා ඊට අනුබද්ධ ආයතනවල කාන්තාවන්ට එල්ල වන හිරිහැර සහ ලිංගික අඩන්තේට්ටම් සම්බන්ධයෙන් පැමිණිලි කිරීමට සෞඛ්‍ය අමාත්‍යාංශයෙන් දුරකථන අංකයක් ලබාදී ඇත. 011-2686393 දුරකථන අංකය අමතා තමාට සිදු වූ හිරිහැර පිළිබඳ සෞඛ්‍ය අමාත්‍යාංශයේ මහජන පැමිණිලි හා තොරතුරු ඒකකයට පැමිණිලි කළ හැකිය.එම පැමිණිලි බාර ගැනීමෙන් පසුව ඒවා සෞඛ්‍ය ඇමැතිවරයාට සහ අඳාළ නිලධාරින්ට යොමු කෙරේ. විමර්ශන අංශය මඟින් සිදු කරන පරීක්ෂණවලින් අඳාළ පුද්ගලයා වැරදිකරු වුවහොත් වැඩිදුර පරීක්ෂණ සිදු කිරීමට පොලීසියට බාර දීම සිදු කෙරේ.අඳාළ පුද්ගලයා වැරදිකරු වුවහොත් ඔහුගේ සේවය අත්හිටුවීමට සෞඛ්‍ය අමාත්‍යාංශය පියවර ගනියි.වෛද්‍ය සැපයීම් අංශයේ කනිෂ්ට කාර්ය මණ්ඩලයේ දෙදෙනකුට හා ජාතික රෝහලේ සේවිකාවකට පෙරේදා (26) දිනයේදී ලිංගික අඩන්තේට්ටම්වලට මුහුණ දීමට සිදුව තිබේ.මේ ආකාරයට සතියකට මෙවැනි සිදුවීම් 8 ක් හෝ 10 ක් අවම වශයෙන් සතියකට වාර්තා වන බව ද අමාත්‍යාංශය පවසයි.මෙවැනි අසාධාරණ සිදුවීම් පිළිබඳ පැමිණිලි කිරීමට සෑම රෝහලකම වහාම විනය කමිටු පිහිටුවන ලෙස ද සෞඛ්‍ය ඇමැතිවරයා උපදෙස් දී ඇත.පසුගිය කාලයේ අනුරධපුරය ශික්ෂණ රෝහලේ දී සිදු වූ ලිංගික අඩන්තේට්ටම් සිද්ධියකට හෙද සේවයේ පුද්ගලයකුගේ සේවය අත්හිටුවීමට ගත් තීරණයට රෝහලේ හෙද හෙදියන් වැඩ වර්ජනයක ද නියැළිණ. කාන්තාවන්ගේ සුබසිද්ධිය උදෙසා සිදු කරන කටයුතුවලදී ඊට කාන්තාවන්ම එරෙහි වීම කනගාටුවට කරුණක් බව අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112819</link>
    <topic>ජාතික තරුණ ප්‍රතිපත්තියක් එළිදැක්වෙයි</topic>
    <author>ජයසිරි මුණසිංහ සහ වේහැල්ලේ පියතිලක</author>
    <content>ජාතික තරුණ ප්‍රතිපත්තියක් එළිදැක්වීමට රජය තීරණය කොට ඇත.ඒ අනුව ජාතික තරුණ ප්‍රතිපත්තිය කෙසේ සකස්විය යුතු දැයි යන මහජන යෝජනා හා අදහස් එක්රැස් කිරීම අද (28) පටන් මුළු රටමආවරණය වන පරිදි ආරම්භ කරන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ප්‍රකාශ කෙළේය.අමාත්‍යවරයා මේ අදහස් පළකළේ ඊයේ (27) දහවල් සිය අමාත්‍යංශයේ පැවැති විශේෂ මාධ්‍ය සාකච්ඡාවකට සහභාගි වෙමිනි.එහිදී වැඩිදුරටත් අදහස් දැක්වූ ඇමැතිවරයා මෙසේද කීය.ජාතික තරුණ ප්‍රතිපත්තියක් සම්පාදනය කිරීම තනිවම කළ නොහැකියි. අපි ඒ නිසා සියලු දෙනාගේ ම අදහස්, යෝජනා මත මේ ජාතික කටයුත්ත ක්‍රියාත්මක කිරීමට කල්පනා කළේ.අපි මුලින්ම මුළු රටේම උගත්, බුද්ධිමත්, බාල, තරුණ, වැඩිහිටි, විවිධ ක්ෂේත්‍රවල පිරිසගෙන් යෝජනා ලබාගන්නවා.ඊට ඔබේ අදහස් යෝජනා එවන්න කියා ඉල්ලීමක් කරනවා. මෙය ජාතික වගකීමක් ඉටුකිරීමක් බව ඇමැතිවරයා කීය.ජනතා අදහස් පහත සඳහන් ලිපිනයන් සහ අංකවලට යොමුකරන ලෙස අමාත්‍ය ඩලස් අලහප්පෙරුම මහතා ඉල්ලා සිටියේය.යෞවන කටයුතු හා නිපුණතා සංවර්ධන අමාත්‍යාංශය, නිපුණතා පියස, 354/2, ඇල්විටිගල මාවත, කොළඹ 05. දුරකථනය: 011 2136571, විද්‍යුත් තැපෑල: dyd@youthskillmin.govජාතික තරුණ ප්‍රතිපත්ති සම්පාදන ව්‍යාපෘතිය, සමාජ අධ්‍යයන අංශය, ශ්‍රී ලංකා විවෘත විශ්වවිද්‍යාලය, නාවල. දුරකථනය: 011 2881300, විද්‍යුත් තැපෑල: nypsl.ousl@gmail.comතරුණ ප්‍රතිපත්ති සම්පාදන ලේකම් කාර්යාලය, ජාතික තරුණ සේවා සභාව, මහරගම. දුරකථනය: 011 3185703, විද්‍යුත් තැපෑල: shanthanysc@gmail.comමේ අවස්ථාවේදී ශ්‍රී ලංකා විවෘත විශ්වවිද්‍යාලයේ නියෝජ්‍ය කුලපති ආචාර්ය ජානක ලියනගම, තරුණසේවා සභාවේ සභාපති හා අධ්‍යක්‍ෂ ජනරාල් නීතිඥ ලලිත් පියුම් පෙරේරා, ෂිහාණ ධම්මික, සමන් රණවීර, අරුත්‍රා රාජසිංහම්, නුරානී මුතාලිෆ් යන තරුණ නියෝජිතයෝ අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112820</link>
    <topic>‘සුප්‍රීම් සැට් වන්’උඩුගුවනට</topic>
    <author>නුවන් කොඩිකාර සහ පණ්ඩුක සමරසේකර</author>
    <content>සන්නිවේදන ඉතිහාසයේ රන් අකුරෙන් සටහන් තබමින් ශ්‍රී ලංකා ධජය සහිත ප්‍රථම සන්නිවේදන චන්ද්‍රිකාව “සුප්‍රීම් සැට් 1’ වන්ද්‍රිකාව ලංකා වේලාවෙන් ඊයේ (27) පස්වරු 3.43ට අභ්‍යවකාශ ගත කෙරිණි.චීනයේ ෂි චෑන්ග් චන්ද්‍රිකා විහිදුම් මධ්‍යස්ථානයේ සිට මේ නව සන්නිවේදන චන්ද්‍රිකාව අභ්‍යවකාශ ගත කළ බව සුප්‍රිම් සැට් සමාගමේ මෙරට ප්‍රධාන විධායක නිලධාරී විජිත් පීරිස් මහතා පැවැසීය.මේ චන්ද්‍රිකාවේ ජීව කාලය අවමය වසර 15ක් වන අතර ඒ අනුව චන්ද්‍රිකාවක් හිමි ලොව 45 වැනි රට බවට ශ්‍රී ලංකාව පත්වන බව පැවසු ඒ මහතා ශ්‍රී ලංකා, චීන ඒකාබද්ධ  ව්‍යාපෘතියක් ලෙස මෙම වැඩසටහන ක්‍රියාවට නංවා තිබෙන බවද ප්‍රකාශ කළේය.පසුගිය 22 වැනිදා එය අභ්‍යවකාශ ගත කිරීමට නියමිතව තිබුණද අයහපත් කාලගුණය හේතුවෙන් එය දින 5කින් ප්‍රමාද කරන ලදී. මෙම ව්‍යාපෘතිය සඳහා අමෙරිකානු ඩොලර් මිලියන 320ක මුදලක් වැය කර ඇති අතර මේ මගින් දකුණු හා මධ්‍යම ආසියානු රටවල් මෙන්ම, නැගෙනහිර අප‍්‍රිකාව හා පෙරදිග රටවලට ද සේවා සැප‍යෙනු ඇත.දකුණු ආසියා කලාපයෙන් සන්නිවේදන චන්ද්‍රිකාවක් උඩු ගුවනේ රැදවූ තෙවැනි රට ශ්‍රී ලංකාවයි. මීට පෙර ඉන්දියාව හා ජපානය චන්ද්‍රිකාවන් ගුවන් ගත කළ රටවල් දෙකයි.ශ්‍රී ලංකාවාසීන් වශයෙන් මේ පිළිබඳව ඉතා අඩම්බර විය හැකි බවද පීරිස් මහතා පැවසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n1211288</link>
    <topic>මේ වසරේඩෙංගු රෝගීන් 50,000යි</topic>
    <author>සන්ධ්‍යා කරුණාරත්න</author>
    <content>ඉතිහාසයේ ප්‍රථම වතාවට වැඩිම ඩෙංගු රෝගීන් සංඛ්‍යාවක් වාර්තා වීම මේ වසරේදී සිදුව තිබේ. මේ වන විට මේ වසරේදී රට පුරා ඩෙංගු රෝගීන් 50,000 කට ආසන්න සංඛ්‍යාවක් වාර්තා වී ඇති බව සෞඛ්‍ය අමාත්‍යාංශයේ ආරංචි මාර්ග පවසයි.2009 වසරේදී රෝගීන් 34,000 ක් වාර්තා වූ අතර මරණ 364 වාර්තා වී ඇත. 2009 දී වැඩිම මරණ සංඛ්‍යාවක් වාර්තා වී ඇත. 2011 වසරේදී රෝගීන් 36,000 ක් වාර්තා වූ අතර මරණ 180 ක් පමණ වාර්තා වී තිබේ.මේ වසරේදී ඩෙංගු මරණ 211 ක් වාර්තා වී ඇත. සෙසු වසරවලට සාපේක්ෂව ‍රට පුරා ඩෙංගු මරණ අඩු වුවත් රෝගීන්ගේ වාර්තා වීමේ අඩුවක් නොමැතිකම ගැටලුවක් වී ඇත.වැඩිම රෝගීන් සංඛ්‍යාවක් බස්නාහිර පළාතෙන් වාර්තා වන අතර වැසි සහිත කාලගුණයත් සමඟ මදුරුවන්ගේ බෝ වීම වැඩි වී තිබේ. කැලිකසළ සහිත පරිසරය ද මදුරුවන්ගේ බෝ වීමට වැඩි ඉඩකඩක් සලසා තිබේ.තමා ජීවත් වන අවට පරිසරය පිරිසිදුව තබා ගැනීමට මහජනතාව කටයුතු කරන්නේ නම් මදුරුවන්ගේ බෝ වීම පාලනය කළ හැකි බව සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n1211289</link>
    <topic>එජාප මන්ත්‍රී වෙදආරච්චිගේ රථය අනතුරට ලක්වී අයෙක් මරුට</topic>
    <author>සනත් ගමගේ සහ පණ්ඩුක සමරසේකර</author>
    <content>හම්බන්තොට දිස්ත්‍රික් පාර්ලිමේන්තු මන්ත්‍රී (එ. ජා. ප.) දිලිප් වෙදආරච්චි මහතා ගමන් ගත් ජීප් රථයට යටවීමෙන් පුද්ගලයෙකු මියගොස් තිබේ. බරපතළ ලෙස තුවාල ලැබූ මන්ත්‍රීවරයා තංගල්ල මූලික රෝහලට ඇතුළත් කිරීමෙන් පසුව මාතර මහ රෝහලට මාරුකර යවා ඇත.ඊයේ (27) අලුයම 3.20 ට පමණ තිස්සමහාරාම ප්‍රදේශයේ මළගෙදරකට ගොස් නැවත තංගල්ල නිවස බලා ගමන් කිරීමේදී හුංගම පොලිස් වසමට අයත් රන්න වාඩිගල ප්‍රදේශයේදී මේ අනතුර සිදුව තිබෙන අතර අනතුරින් මහ මඟ බස් රථයට සිය නැන්දලා දෙපළ නැග්ගවීම සඳහා සිටි වාඩිගල පදිංචි සිඟගක්කාරන් නැකැතගේ සිරිල් (39) එම ස්ථානයේදීම බරපතළ තුවාල ලබා මියගොස් තිබේ.සිද්ධිය විස්තර කරන එච්. එම්. කරුණාවතී මහත්මිය - බෑණා සමඟ අපි දෙන්නා පාරට ආවා කතරගම සිල් සමාදන් වෙන්න යන්න. බෑණා ආවේ අපි දෙන්නා බස් එකට නැග්ගවීමටයි. කතරගම බස් රථයට බෑණා පාර අයිනේ ඉඳගෙන අත දැම්මා. තිස්ස පැත්තෙන් වේගයෙන් පැමිණි වාහනයක් බෑණාගේ ඇඟේ හැපී මහ හයියෙන් ගොස් බස් එකේ හැපුණා.අපි දෙන්නා ඈතට විසිවී ගියා. අපිට කරදරයක් වුණේ නැහැ. මොකක්ද වුණේ කියලා හිතාගන්නවත් බැරි වුණා. බෑණා මීටර් 8 ක් තරම් දුරට විසිවී ගියා. මහා ශබ්දය නිසා පාන්දර ගමේ අය දුවගෙන ආවා. එතකොට දැක්කා සිරිල් බෑණා බිම වැටී ලේ පෙරාගෙන සිටිනවා.මියගිය සිරිල්ගේ බිරිඳ වන කේ. ජී. ගීතිකා මහත්මිය කඳුළු සලමින් මෙසේ කීවාය.අපි දෙන්නා විවාහ වුණේ පසුගිය මැයි මාසයේ. සිරිල් ඉතාම අහිංසක කෙනෙක්. අනේ මම තනිවුණා.පාරට ගිය සිරිල් තවම ගෙදර ආවේ නැහැ. කවදාවත් සිරිල් ආයෙ ගෙදර එන්නේ නැහැ. මොකක්ද මේ පෝයදා අපට දුන්නු ගින්දර. මේවාට දඬුවම් දෙවියෝ විසින්ම ලබාදිය යුතුයි.මියගිය අයගේ මෘත දේහය පිළිබඳ පරීක්‍ෂණ කටයුතු තංගල්ල මූලික රෝහලේ දී සිදුකෙරිණි.කතරගම ඩිපෝවට අයත් බස් රථයේ ගමන් ගත් කිසිවෙකුටත් තුවාල සිදු වී නොමැත. එහි රියැදුරා ද පොලිස් භාරයට ගෙන තිබේ.ජීප් රථයේ ගමන් ගත් මන්ත්‍රීවරයා සමඟ තවත් දෙදෙනෙක් තුවාල ලබා රෝහල් ගතකර සිටී.හුංගම පොලිස් ස්ථානාධිපති පොලිස් පරීක්‍ෂක එච්. ටී. තුෂාර මහතාගේ ප්‍රධානත්වයෙන් රථවාහන අංශයේ නිලධාරීන් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112821</link>
    <topic>කොග්ගල හොරසර්ප විමන වටලයි</topic>
    <author>ගාල්ල දිසා සමූහ</author>
    <content>හබරාදුව කොග්ගල ප්‍රදේශයේ නීති විරෝධී ලෙස පවත්වාගෙන ගිය සර්ප විමානයක් වැටලූ වනජීවී දෙපාර්තමේන්තුවේ හා හබරාදූව පොලිසියේ නිලධාරීන් කණ්ඩායමක් සර්ප විශේෂ අටකට අයත් සර්පයන් දහඅට දෙනකු සමඟ එය පවත්වාගෙන ගිය බැව් කියන ආයුර්වේද වෛද්‍යවරයකු අත්අඩංගුවට ගෙන තිබේ.ශ්‍රී ලංකාවට ආවේනික මල්සරා සර්පයින් තිදෙනකු පිඹුරන් තිදෙනකු, නයින් දෙදෙනකු, කටකලුවන් එක් සතකු, දෙපත් නයකු, පත්තෑයකු ඇතුළු සර්පයන් දහ අටක් නීති විරෝධීව මේ සැකකරු ළඟ තබාගෙන සිට ඇත.අදාළ ආයුර්වේද වෛද්‍යවරයා විසින් තමා සන්තකයේ සිටි මල්සරා වර්ගයේ සතෙකු, පිඹුරන් දෙදෙනකු හා කටකලුවකු වැටලීම් කණ්ඩායමේ උපාය ධූතයකු හට රුපියල් ලක්ෂ දහයකට අලෙවි කිරීමට සූදානම් වූ අවස්ථාවේ සැකකරු කොග්ගල වාණිජ බැංකුවක් අසලදී අත්අඩංගුවට ගනු ලැබීය.මීට පෙර ද මේ ආයුර්වේද වෛද්‍යවරයා විසින් විදේශිකයන්ට සර්පයන් අලෙවි කර තිබූ බව ද පොලිස් පරීක්ෂණවලදී හෙළිව තිබුණි. සැකකාර ආයුර්වේද වෛද්‍යවරයා ඊයේ (27) දහවල් ගාල්ල මහේස්ත්‍රාත්වරයා හමුවට ඉදිරිපත් කිරීමට නියමිතව තිබුණි.වන ජීවි සංරක්ෂණ දෙපාර්තමේන්තුවේ අඩවි වන නිලධාරී සමන් ලියනගේ, වනජීවි නියාමක සුගත් සේනාධීර, හබරාදුව පොලිසියේ පො. ප. උපුල් සංගක්කාර, උ. පො. ප. පියදාස ලියනාරච්චි, පො. කො. 82932 ප්‍රසංග ඇතුළු නිලධාරීන් මෙම වැටලීමට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112810</link>
    <topic>බකමූණට ඇලහැරට චණ්ඩිකම් පෑ නැට්ට කොටා බැඳ දමයි</topic>
    <author>සීගිරිය විශේෂ</author>
    <content>ඇළහැර බකමූණ ප්‍රදේශවල ප්‍රචණ්ඩකාරී ලෙස සැරිසැරූ වන අලියෙකු (27) දින අළුයම වනජීවී නිලධාරීන් විසින් නිර්වින්දනය කොට ගෙවත්තක සිටියදී අල්ලාගන ඇත.ඇළහැර, බකමූණ, ඔරුබැඳිසියඹලාව, දමනයාය ආදී ප්‍රදේශවල දිවා කාලයේ මෙන්ම රාත්‍රී කාලයේද ජනතවට හිංසාකාරී ලෙස මේ අලියා හැසිරුණු බවත් ජීවිත පහක් සහ දේපළ රැසක් විනාශ කළ බවද ප්‍රදේශවාසීහු කියති.දින පහක (05) කාලයක් තිස්සේ සිදුකළ මෙහෙයුමකින් පසු අලියා නිර්වින්දනය කර ගැනීමට හැකිවූ බව මහවැලි හා මධ්‍යම කළාප භාර වනජීවී පශු වෛද්‍ය ඩබ්. ඒ. ධර්මකීර්ති මහතා පැවසීය.අලියා නිර්වින්දනය කර ඇත්තේ බකමූණ දමනයාය ප්‍රදේශයේ නිවසක් ඉදිරිපිට වීම විශේෂත්වයකි.නැට්ට කොටා නමින් ප්‍රදේශයේ ප්‍රසිද්ධව සිටි මේ අලියාගේ සිරුරේ වෙඩි පහරවල් රැසක් පවතින අතර ඉන් වේදනාවට පත්වීම නිසා මිනිසුන් ගැවසෙන ස්ථානවලට ළඟා වී ඇති බව වෛද්‍ය ඩබ්. ඒ. ධර්මකීර්ති මහතා සඳහන් කළේය.මේ වන අලියා සුදුසු වන උද්‍යානයකට රැගෙන යාමට නියමිත බව වනජීවී නිලධාරීහු කියති. මහවැලි කළාප, වයඹ කළාප, සහ ඇළහැර කළාප භාර වනජීවීහු කණ්ඩායම් තුනක් මෙම අලියා ඇල්ලීමේ මෙහෙයුමේ නිරත වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112811</link>
    <topic>ක්‍රිකට් විකාශන අයිතියකාල්ටන් නෙට්වර්ක් වෙත පැවරීමනීත්‍යනුකූලව සිදුවෙලා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් විකාශන අයිතිය කාල්ටන් නෙට්වර්ක් ආයතනයට පැවැරීම නීත්‍යනුකූලව සිදුව ඇතැයි ඒ පිළිබඳව සොයා බැලූ හිටපු පාර්ලිමේන්තු මහලේකම් ධම්මික කිතුල්ගොඩ මහතාගේ ප්‍රධානත්වයෙන් යුතු කමිටු වාර්තාව පෙන්වා දෙයි.ක්‍රිකට් විකාශන අයිතිය පැවරීමේ ගනුදෙනුව රාජ්‍ය මූල්‍ය ප්‍රතිපත්ති හා ටෙන්ඩර් පටිපාටිය උල්ලංඝණය කර ඇති බවට පාර්ලිමේන්තු මන්ත්‍රී අර්ජුන රණතුංග මහතා ජනාධිපතිතුමා වෙත ඉදිරිපත් කරන ලද පැමිණිල්ලක් අනුව විමර්ශන කමිටුවක් පත් කෙරුණි.චෝදනා විභාග කිරීම උදෙසා ජාතික රූපවාහිනී ආයතනය, සිරස ආයතනය, ශ්‍රී ලංකා ක්‍රිකට් ආයතනය හා පාර්ලිමේන්තු මන්ත්‍රී අර්ජුන රණතුංග මහතාගෙන් ද, ක්‍රිකට් ක්‍රීඩාවට සම්බන්ධ පාර්ශ්ව ගණනාවකින් ද ලිඛිත හා වාචික සාක්‍ෂි සටහන් කරගෙන ඇත.ක්‍රීඩා පනතේ රෙගුලාසි අනුව කාල්ටන් ක්‍රීඩා නාලිකාවේ ප්‍රධාන විධායකවරයාට ශශ්‍රී ලංකා ක්‍රිකට් ආයතනයේ නිලතල දැරීම සුදුසු නොවන බව පෙන්වා දුන් විමර්ශන කමිටුව එය නිවැරදි කිරීමට නිර්දේශ ලබා දී තිබේ.මේ විමර්ශන කමිටුවේ සාමාජිකයන් ලෙස නීතිඥ පණ්ඩුක කීර්තිනන්ද, ජ්‍යෙෂ්ඨ පරිපාලන නිලධාරියෙකු වන ශාන්ත වීරසිංහ යන මහත්වරු කටයුතු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112812</link>
    <topic>පුජාපිටිය - ගලගෙදර නිතර නිතර විදුලිය ඇනහිටීම්</topic>
    <author>මහනුවර දිසා සමූහ</author>
    <content>නිතර නිතර විදුලි ඇන හිටින තත්ත්වය යටතේ මහජනතාවට විශාල අපහසු තාවයන්ට මුහුණ දීමට සිදුවන බව හාරිස්පත්තුව පුජාපිටිය ගලගෙදර වැනි ප්‍රදේශ වල ජීවත්වන ජනතාව නිතර නිතර කියා සිටිති.දිවා රාත්‍රී යන කාල දෙක තුළදීම මෙම විදුලි ඇනහිටීම් සිදුවන තත්ත්වය යටතේ නිවෙස් තුළ දෛනික කටයුතු නිසි පරිදි කරගන යාමට නොහැකි වන්නා සේම දරුවන්ගේ අධ්‍යාපන කටයුතු කෙරෙහිද මෙම තත්ත්වය විශාල ලෙස බලපෑම් කරන බවද පෙන්වා දෙති.මෙම තත්ත්වය ගැන විදුලි බල මණ්ඩලයට නිතර නිතරම කිව්වත් ප්‍රශ්නය නිරාකරණය කර දීමට ක්‍රියා නොකරන බවද පවසන මහජනතාව මෙමගින් දිනපතා අපහසුතාවයන්ට මුහුණ දෙන ජනතාව ගැන අවම වශයෙන් ප්‍රාදේශීය දේශපාලන අධිකාරියවත් සොයා නොබලන තත්ත්වය යටතේ තමන් තව තවත් පිඩාකාරී තත්ත්වයන්ට මුහුණ දෙන බවද කියති.මෙම විදුලි ඇනහිටින තත්ත්වය යටතේ වෙළෙඳ ව්‍යපාර කෙරෙහි විශාල බලපෑමක් වන බව පවසන ව්‍යපාරිකයින් ශීතකරණවල තබාගන සිටින ආහාර වර්ග නරක් වීමෙන් විශාල ලෙස අලාබ හානි වලට මුහුණ දෙන්නට සිදුවන බවද කියා සිටිති. මෙම තත්ත්වය අවම කරදීමට වගකිවයුතු අංශවල අවධානය කඩිනමින් යොමු කරන්නැයිද ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112813</link>
    <topic>මහජන දිනය දා රාජ්‍ය නිලධාරීන් සහභාගී වනඋත්සව නෑ</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මහජන දින පැවැත්වෙන බදාදා දිනයන්හි නැඟෙනහිර පළාත තුළ පළාත් රාජ්‍ය නිලධාරීන් සහභාගි වන කිසිදු උත්සව කටයුත්තක් නොපැවැත්වීමට මහ ඇමැති අබ්දුල් මජීඩ් මොහොමඩ් නජීබ් මහතා තීරණය කර තිබේ.මෙම තීරණය පළාත් ඇමැති මණ්ඩලය වෙත ඉදිරිපත් කිරීමෙන් පසුව සියලු ඇමැතිවරු ඒකමතිකව පිළිගත් බව පළාත් මාර්ග සංවර්ධන ඇමැති හා අමාත්‍ය මණ්ඩල මාධ්‍ය ප්‍රකාශක එම්. එස්. උදූමා ලෙබ්බේ මහතා පැවසීය.පළාතේ දුරබැහැර ප්‍රදේශවල සිට සිය අවශ්‍යතා සඳහා බදාදා මහජන දිනයේදී අමාත්‍යංශ හා දෙපාර්තමේන්තු කරා එන මහජනතාවට එම කටයුතු සිදුකර ගැනීමට නිලධාරීන් හමුවීමට පහසුකිරීමේ එක් පියවරක් ලෙස බදාදා දින නැඟෙනහිර පළාතේ පළාත් සභා නිලධාරීන් සහභාගි වන කිසිදු උත්සවයක් නොපැවැත්වීමට මෙසේ තීරණය කළ බව පළාත් ඇමැතිවරයා තවදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112814</link>
    <topic>සැක සහිත සේප්පුවක් ඇළට දැමූ මැලේ ජාතිකයා 10 වැනිදා තෙක් රිමාන්ඩ්</topic>
    <author>කොච්චිකඩේ විශේෂ ඩී. මිහිදුකුල</author>
    <content>විදේශ මුදල් තොගයක් හෝ වටිනා දේපළ ඇතැයි සැක සිතිය හැකි ලෝහමය සේප්පුවක් මීගමුවේ හැමිල්ටන් ඇළට දැමුවේ යැයි කියන සිද්ධියක් සම්බන්ධයෙන් චෝදනා ලැබූ මැලේ ජාතිකයෙකු 10 දක්වා රක්ෂිත බන්ධනාගාර ගතකිරීමට මීගමුව ප්‍රධාන මහේස්ත්‍රාත් ඒ. එච්. එන්. පී. අමරසිංහ මහතා නියෝග කළේය. මෙලෙස රක්ෂිත බන්ධනාගාර ගතවූයේ දොරොම්බියා දසිස්නා නැමැති මැලේ ජාතිකයෙකි.මේ තැනැත්තා කුඩාපාඩුව ඒත්තුකාල ප්‍රදේශයේ නිවාඩු නිකේතනයක නවාතැන් ගෙන සිටියේය. මාස කීපයකට පෙර මෙරටට පැමිණ තිබේ. වතුර නොයන සේ ඉටි රෙදිවලින් ඔතන ලද ලෝහමය සේප්පුවක් ත්‍රිවිල් රථයක දමාගෙන පැමිණ (25) මීගමුව හැමිල්ටන් ඇළට දමන ලදැයි මීගමුව පොලිසියට ලැබුණු තොරතුරක් මත ත්‍රිවිල් රථයේ රියැදුරුගෙන් සිද්ධිය විමසා ඇත.ත්‍රිවිල් රථ රියැදුරුගෙන් ලැබුණු විස්තර අනුව ලෝහමය සේප්පුව හැමිල්ටන් ඇළේ පතුලේ තිබී පොලිසිය ගොඩගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112815</link>
    <topic>මේ දිනවල අයහපත්කාලගුණයෙන්කහවත්තේ නිවාස 42කට හානි</topic>
    <author>රත්නපුර දිසා විශේෂ නිරෝෂන පෙරේරා</author>
    <content>පසුගිය දින කිහිපයේ පැවති අයහපත් කාලගුණය නිසා කහවත්ත ප්‍රාදේශීය ලේකම් කොට්ඨාසයේ නිවාස 42ක් අර්ධ වශයෙන්ද නිවාස හතරක් සම්පූර්ණයෙන්ද හානියට පත්ව තිබේ.කහවත්ත ප්‍රාදේශීය ලේකම් චාමර බමුනුසිංහ මහතා පැවසුවේ පස්කඳු කඩාවැටීම් සහ ගංවතුර නිසා මේ තත්ත්වය උදාවූ බවයි.පසුකඳු කඩාවැටීමකින් කහවත්ත, වැල්ලදුරේ පදිංචි පුද්ගලයකුද මරණයට පත්විය.මාර්ග දෙකක ගමනාගමනයන්ට අවහිර සිදු වූ අතර එම අවහිරතා ඉවත් කර තිබේ.රජගඟ සහ අඹතළන්ඇළ පිටාරගැලීමෙන් ද නිවාස කිහිපයකට හානි සිදුවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112816</link>
    <topic>දණහිසින් ඉහළින් වෙන්වූමිනිස් පාදයක්පුල්මුඩේ මුහුදු වෙරළේ</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය, පුල්මුඩේ පොලිස් වසමට අයත් ඛණිජවැලි වෙරළේ තිබී මිනිස් ශරීරයක දණහිසට ඉහළින් වෙන්වූ පාදයක් පෙරේදා (26) සොයාගත් බව පොලිසිය කියයි.දණහිසට අඟල් දෙකක් ඉහළින් ශරීරයෙන් වෙන්වූ මිනිසෙකුගේ දකුණු කකුලක් බවට හඳුනාගත් පොලිසිය වැඩිදුර පරීක්‍ෂණ සඳහා ත්‍රිකුණාමලය රෝහලට ගෙනවිත් තිබේ.දණහිසට අඟල් පහක් පහළින් සිට පාදයේ ඇගිලි දක්වා කකුල නිල්පාට ඉටිකොලයකින් ඔතා පසුව වෙලුම්පටිවලින් ද ඔතා තිබීයැයි පොලිසිය කියයි.පොලිසියට මෙම පාදය හමුවෙනවිට බෙහෙවින් නරක්වී තිබී ඇති අතර පුල්මුඩේ පොලිසිය විශේෂ විමර්ශනයක් ආරම්භ කර තිබේ. ශරීරයකින් පාදයක් වෙන්වී ඇති බැවින් සිරුර සෙවීමේ කටයුතු ද පොලිසිය විසින් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112817</link>
    <topic>මුරුසියෙන් මෙරටට ආ තායි නැවේ කපිතාන් අත්අඩංගුවට</topic>
    <author>මහින්ද අලුත්ගෙදරසහ පණ්ඩුක සමරසේකර</author>
    <content>මුරුසි දිවයිනේ සිට ශ්‍රී ලංකාවට යාත්‍රා කළ තායිලන්ත නෞකාවක කපිතාන්වරයෙකු ඊයේ (27) අත්අඩංගුවට ගත් බව පොලිස් මාධ්‍ය ප්‍රකාශක කාර්යාලය සඳහන් කරයි.නාවික හමුදාව විසින් අදාළ නෞකාව පරීක්ෂා කිරීමේදී එහි තිබී හිස් පතරොම් කොපු කිහිපයක් සහ අජීවී උණ්ඩ දෙකක් හමුවී ඇති අතර මේ හේතුවෙන් එහි කපිතාන්වරයා අත්අඩංගුවට ගත් බව පොලීසිය පවසයි.සැකකාර කපිතාන්වරයා ඊයේ (27) අධිකරණයට ඉදිරිපත් කිරීමට නියමිතව තිබූ නමුත් ඔහුගේ අයහපත් සෞඛ්‍යය තත්ත්වය හේතුවෙන් කොළඹ පෞද්ගලික රෝහලකට ඔහු ඇතුළත් කර ඇත.මේ සම්බන්ධයෙන් වැඩිදුරටත් පරීක්ෂණ ක්‍රියාත්මක කරන බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=n12112818</link>
    <topic>බඩල්කුඹුරේ හොර ප්‍රා: ලේකම්කාර්යාලයක් වටලයි</topic>
    <author>ඌව වෙල්ලස්ස විශේෂ ඩී. එස්. ගුණතිලක</author>
    <content>බඩල්කුඹුර ප්‍රාදේශීය ලේකම් කාර්යාලයේ කාර්යාල කාර්ය සහායකවරයකු තම නිවසේ පවත්වාගෙන ගිය හොර ප්‍රාදේශීය ලේකම් කාර්යාලයක් බඩල්කුඹුර පොලිසිය මගින් සිදු කළ වැටලීමකදී සොයාගෙන තිබේ.දැව හෙළීමේ පෝර්ම, දැව ප්‍රවාහන බලපත්‍ර පෝර්ම, ඔප්පු, ඔප්පු පිටපත් ඇතුළු රජයේ කාර්යාලවලින් නිකුත් කරන විවිධ වර්ගවලට අයත් අයදුම්පත් රැසක් ප්‍රදේශයේ සමිති රැසක ලිපි ශීර්ෂ හා නිල මුද්‍රාවන් ඔහුගේ නිවසේ තිබී අත්අඩංගුවට ගෙන ඇත.එම ලිපි ද්‍රව්‍ය සමඟ කාර්යාල කාර්ය සහායකවරයා පොලිසිය මගින් අත් අඩංගුවට ගෙන ඇති අතර, බඩල්කුඹුර පොලිස් ස්ථානාධිපති තිලක් රත්නායක මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r1211281</link>
    <topic>රට පුරාම කොස් ජාතික වැඩසටහන දැන් ක්‍රියාත්මකයි</topic>
    <author>මහරගම විශේෂ වේහැල්ලේ පියතිලක</author>
    <content>රටපුරා කොස් පැළ 50,000 ක් සිටුවීමේ ජාතික ව්‍යාපෘතිය පසුගිය 15 වැනිදා සිට ලබන මස 15 වැනිදා දක්වා ක්‍රියාත්මක කෙරේ. සංවර්ධන පහසුකම් සැලසීමේ ශ්‍රී ලංකා මධ්‍යස්ථානය සහ ශ්‍රී ලංකා කොස් සංවර්ධන පදනම එක්ව මෙය ක්‍රියාවට නංවයි.ශ්‍රී ලංකාවේ දැනට පවතින 23% ක වන ගහණය 35% දක්වා වැඩි කිරීමේ අරමුණ ඇතිව මෙය ක්‍රියාත්මක කෙරේ. මේ වැඩසටහනේ පළමුවැනි අදියර පසුගියදා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේදී සිදුකෙරිණි.එහිදී මංගල කොස් පැළය රෝපණය කිරීම හිටපු පාර්ලිමේන්තු මහලේකම්, සෑම් විජේසිංහ මහතා අතින් සිදුවුණි.ශ්‍රී ලංකා පොල් සංවර්ධන පදනමේ ග්‍රාමීය ශාඛා රාශියක නියෝජිතයන්ද මේ අවස්ථාවට සහභාගිවීම විශේෂයකි.අමාත්‍යාංශ ලේකම් ඩී. අමරසේකර, මහාචාර්ය සරත් කොටගම, ජාතික භාෂා ව්‍යාපෘතියේ ඩොන් බුවිනෙල්, රූලේ රිටර්න්ස් සංවිධානයේ චතුර රත්වත්තේ, පාරිසරික අමාත්‍යාංශයේ සහකාර අධ්‍යක්ෂිකා නිල්මිණි වික්‍රමසේකර, ආචාර්ය නිමල් ගුණතිලක සහ සංවර්ධන පහසුකම් සැලසීමේ ශ්‍රී ලංකා මධ්‍යස්ථානයේ විධායක අධ්‍යක්ෂ තිස්ස විජේතුංග යන මහත්ම මහත්මීහුද මේ අවස්ථාවට සහභාගි වී සිටියහ.කොස් සංවර්ධන පදනමේ ලේකම් ආරියපාල ගමගේ මහතා උත්සවය සම්බන්ධීකරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r1211282</link>
    <topic>වත ගොත අහද්දිපිහියෙන් ඇනලා</topic>
    <author>මාවනැල්ල සමූහ</author>
    <content>මාවනැල්ල හතරමංහන්දිය පාරේ මානින්කාව පෞද්ගලික ආයතනයක් අසල සැක කටයුතු අයුරින් ගැවසුණු කාන්තාවක් හා පුද්ගලයන් දෙදෙනකුගෙන් අවට ප්‍රදේශවාසීන් ප්‍රශ්න කිරීමට යාමේදී සැක කටයුතු තිදෙනාගෙන් එක් අයකු අසල්වැසි තරුණයකුට පිහියෙන් ඇන පලාගොස් ඇතැයි මාවනැල්ල පොලිසිය පවසයි.කාන්තාව සහ අනෙක් පුද්ගලයා අල්ලා ප්‍රදේශවාසීන් විසින් පොලිසියට භාරදී තිබේ. පිහියා ඇනුමට ගොදුරු වූ මානික්කාව හිඟුල පදිංචි ගයාන් උඩුගලගෙදර නැමැත්තා රෝහල්ගත කර ඇති අතර අත්අඩංගුවට ගත් කාන්තාවගෙන් පොලිසිය ප්‍රශ්න කිරීමෙන් අනතුරුව ඇය මුදා හැර ඇත.අනෙක් සැකකරු මාවනැල්ල වැඩබලන මහේස්ත්‍රාත් අසෝක ජයවීර මහතා වෙත ඉදිරිපත් කිරීමෙන් අනතුරුව රක්ෂිත බන්ධනාගාර ගත කිරීමට නියෝග කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r1211283</link>
    <topic>සීදූව ‘කුණු’ ප්‍රශ්නය ඉවරයි</topic>
    <author>සීදූව සමූහ – නිශ්ශංක පියරත්න</author>
    <content>සීදූව රද්දොළුගම කුණු කසළ ප්‍රශ්නය විසඳීමට කටාන ප්‍රාදේශීය සභාවේ සභාපති පී. ලීලානන්ද සිල්වා මහතා හා උප සභාපති උපුල් රාජිත මහතා පියවර ගැනීම ගැන රද්දොළුගම ජනතාව සතුට පළ කරති.කටාන ශ්‍රී ලංකා නිදහස් පක්ෂ ප්‍රධාන සංවිධායිකා පාර්ලිමේන්තු මන්ත්‍රිනී විශේෂඥ වෛද්‍ය සුදර්ශනි ප්‍රනාන්දුපුල්ලේ මහත්මියගේ උපදෙස් අනුව ක්‍රියාකිරීම නිසා රද්දොළුගම දැන් අලංකාර නිවාස යෝජනා ක්‍රමයක් බවට පත්කර තිබේ.මින් ඉදිරියට රද්දොළුගම ජනතාව කුණු කසළ තැනින් තැන දැමුවොත් ඒ මඟින් නීතිය අනුව දඩ ගැසීම සිදුකරන බව ජනතාවට දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r1211284</link>
    <topic>පොතුහැර නළ ළිඳ පිළිසකර කර දෙන්න</topic>
    <author>වයඹ පළාත් සංචාරක සේන ඉදිරිසිංහ</author>
    <content>නගරයේ පදිංචි විශාල පිරිසක් පානීය ජල පහසුකම් සපුරා ගන්නා පොතුහැර නගර මධ්‍යයේ පිහිටි පොදු නළ ළිඳ වසර ගණනාවක සිට ක්‍රියාවිරහිතව අබලන් වී ඇත.ක්‍රමවත් පානීය ජල සම්පාදන නොමැති පොතුහැර නගරය සතුව ඇති පොදු නළ ළිං දෙකින් එකක් වන මේ නළ ළිඳෙන් නගරවාසීහු වැඩි දෙනෙක් පානීය ජල පහසුකම් සපුරා ගනී.මේ නිසා මේ පොදු නළ ළිඳ අලුත්වැඩියා කර දෙන මෙන් නගරවාසී ජනතාව අදාළ බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r1211285</link>
    <topic>උපාසක උපාසිකාවන්ටනොමිලේ සිල් රෙදි</topic>
    <author>නාගොඩ විශේෂ එන්. විජේරත්න</author>
    <content>උපාසක උපාසිකාවන් පන්සිය දෙනෙක් සඳහා සිල් රෙදි ප්‍රදානය කිරීමේ පිංකමක් පසුගියදා කළුතර බෝධි පරිශ්‍ර ධර්ම ශාලාවේදී පැවැත්විණි.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ ප්‍රධානත්වයෙන් පැවැති මෙම පිංකම සංවිධානය කර තිබුණේ ලංකා ධීවර සංස්ථාවේ සභාපති ප්‍රමුඛ නිලධාරීන් හා සමස්ත සේවක මණ්ඩලයේ දායකත්වයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r1211286</link>
    <topic>පින්නවලට අලි ලෙඩ සොයන්නඅලි ස්කෑන් යන්ත්‍රයක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේ අලි ඇතුන්ගේ ප්‍රයෝජනය සඳහා රුපියල් ලක්ෂ හතළිහක් වටිනා ස්කෑනර් යන්ත්‍රයක් චෙක් ජනරජයෙන් පරිත්‍යාග කෙරේ.චෙක් ජනරජයේ විදේශ කටයුතු කමිටුවේ සභාපති ඩේවි වොඩ්රස්නා මහතා ඇතුළු පාර්ලිමේන්තු මන්ත්‍රී කණ්ඩායමක් පසුගියදා පින්නවල අලි අනාථාගාරයේදී මේ යන්ත්‍රය ජාතික සත්වෝද්‍යානයේ අධ්‍යක්ෂ අනුර ද සිල්වා මහතා වෙත භාර දෙන ලදී.චෙක් ජනරජයේ ඉල්ලීම අනුව පින්නවල අලි අනාථාගාරයේ සිටි “තමරා” හා “අමරා” අලි පැටවුන් චෙක් රාජ්‍යයේ ප්‍රාග් සත්වෝද්‍යානය වෙත ඉකුත් ඔක්තෝබර් මාසයේදී පිරිනැමුණු අතර, ඒ වෙනුවෙන් එම සත්වෝද්‍යානයෙන් කැළෑ අශ්වයන් යුවළක් හිපපොටේමස් යුවළක් හා වඳවීමේ තර්ජනයට මුහුණ පා ඇති නොමඩෝ ඩ්‍රැගන් යුවළක් ශ්‍රී ලංකාවට පරිත්‍යාග කෙරිණි.යුරෝපයේ පවතින විශිෂ්ට ගණයේ සත්වෝද්‍යානයක් වන ප්‍රාග් සත්වෝද්‍යානය සමඟ සතුන් හුවමාරු වැඩසටහන් දිගටම ක්‍රියාත්මක කිරීමට දෙහිවල ජාතික සත්වෝද්‍යානය අදහස් කර තිබේ. මේ නවතම ස්කෑන් යන්ත්‍රය මගින් පින්නවල අලි අනාථාගාරයේ වෙසෙන අලි ඇතුන්ගේ රෝගාබාධ හඳුනාගැනීමට ඉඩකඩ සැලසෙන බව එහි පශුªවෛද්‍ය නිලධාරී චන්දන රාජපක්ෂ මහතා පැවැසීය.චෙක් ජනරජයේ විදේශ කටයුතු පිළිබඳ කමිටුවේ උප සභාපති කැත්‍රිනා කොනෙත්නා සාමාජික රොම් කොස්ට්‍රිකා, පවෙල් හොලිස් යන පාර්ලිමේන්තු මන්ත්‍රීවරුද විදේශ කටයුතු කමිටුවේ ලේකම් සිසානා පුට්නරෝවා, චෙක් ජනරජයේ ශ්‍රී ලංකා තානාපති මිලොස්ලව් ස්ටාසෙක් හා නවදිල්ලියේ චෙක් ජනරජයේ තානාපතිනි ජො ආනා පෙටකෝවා යන මහත්ම මහත්මීන් මේ දූත කණ්ඩායමට ඇතුළත් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r12112813</link>
    <topic>දවල් ලයිට්</topic>
    <author>ඡායාරූපය ඇල්පිටිය විශේෂ ඩී. ජේ. විජේසිංහ</author>
    <content>දක්ෂිණ අධිවේගී මාර්ගයේ ඇතැම් සේවා භාර නිලධාරීන් දවල් මිගෙල් රෑ ඩැනියෙල් චරිතය රඟපාන බවට චෝදනා නැගෙයි. මේ දර්ශනය එයට කදිම නිදසුනකි. මේ ඇල්පිටිය අටකොහොට අධිවේගී පාලම හා අවට විදුලි ලාම්පු දහවල් දැල්වෙන අයුරුයි.විදුලි ලාම්පු රාත්‍රි කාලයේ නොදැල්වෙන බව ප්‍රදේශවාසීහු කියති. පිටපිටම දවල්ට දැල්වෙන මේ විදුලි ලාම්පු එකක්වත් රාත්‍රි කාලයේදී නොදැල්වෙන්නේ ඇයි දැයි ප්‍රදේශවාසීහු මවිතය පළ කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r12112814</link>
    <topic>කවුරු කොහොම කළාදෝ...</topic>
    <author>පින්තූරය - යූ. ජී. තිලකරත්න බෝපේ සමූහ</author>
    <content>දේශීය ගෘහ නිර්මාණ ශිල්පයේ ආරම්භය යැයි සැලකෙන මෙම ගල් සොහොන ඉදිකර ඇත්තේ රඹුක්කනට නුදුරින් පිහිටි පදියගම්පොළ ප්‍රදේශයේය. ප්‍රාග් ඓතිහාසික හා ප්‍රථම ඓතිහාසික යුගවල මිනිසා විසින් ගල් සහ මැටි වැනි අමුද්‍රව්‍ය භාවිතා කොට ප්‍රාථමික මට්ටමින් මෙම දේශීය ගෘහ නිර්මාණ සිදුකර තිබේ.මෙම නිර්මාණය අවුරුදු දහ දහස් ගණනක් පැරැණි බව පුරා විද්‍යාඥයන්ගේ මතය වේ. මෙහි ඉතිහාසය පිළිබඳව ගවේෂණය කිරීමට සාධක නොමැති බව තවත් සමහරකුගේ මතය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r1211288</link>
    <topic>පිහියකින් ඇන අයෙක් මැරුවාටවසර 11කට පසු දඬුවම්</topic>
    <author>සබරගමුව සමූහ</author>
    <content>මහ මගදී පිහියකින් ඇන පුද්ගලයකුට බරපතළ තුවාල සිදු කර මරණයට පත් කළා යැයි සිද්ධියක් සම්බන්ධයෙන් වසර 10කට පසු කෑගල්ල මහාධිකරණයේදී වරද පිළිගත් වරදකරුට බරපතළ වැඩ සහිත වසර 05ක සිරදඬුවමක් හා රුපියල් දස දහසක දඩයක්ද දඩය නොගෙවන්නේ නම් සිර දඬුවම තවත් වසරක් ලබා දීමටද මහාධිකරණ විනිසුරු මේනකා විජේසුන්දර මහත්මිය නියෝග කළාය.මෙසේ දඬුවමට යටත් කරනු ලැබුවේ කෑගල්ල මහාධිකරණයේ විභාග වූ අංක 2408 නඩුවේ පළමු විත්තිකරු වූ කෑගල්ල පොලිස්වසමේ හැලමඩ පදිංචිකරුවෙකි.මේ නඩුවේ දෙවන විත්තිකරු නිදහස් කිරීමට විනිසුරුතුමිය නියෝග කළාය.මීට වසර 10කට පෙර 2002 / 08 / 18 දින සිදු වූ මෙම සිද්ධියෙන් මිය ගොස් තිබුණේ කෑගල්ල පොලිස් වසමේ හැලමඩ නිමල් රත්නායක නැමැත්තෙකි.නඩුවේ පැමිනිල්ල වෙනුවෙන් රජයේ අධිනීතිඥ චමින්ද අතුකෝරල මහතාද පළමු විත්තිකරු වෙනුවෙන් නීතීඥ රංජිත් සේනාධීර මහතාද දෙවන විත්තිකරු වෙනුවෙන් රජයේ නීතිඥ වරයා ලෙස නීතීඥ ආනන්ද කුමාරසිංහ මහතාද පෙනී සිටියහ.ප්‍රසිද්ධ ස්ථානයක පුද්ගලයන් දෙදෙනෙකු දබර කර ගැනීමේ චෝදනාව මත ගම්පහ අධිකරණයට ඉදිරිපත් කරනු ලදුව එක් පුද්ගලයකුට රුපියල් 1500 බැගින් දෙදෙනාටම රුපියල් 3000ක දඩයක් ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියම කළාය. පැමිණිල්ල වැලිවේරිය පොලිසියෙනි.දිවා කාලයේ නිවෙසක් බිඳ රුපියල් 23000ක දේපළ සොරගාත් පුද්ගලයකුට වසර දෙකක බරපතළ වැඩ සහිත සිර දඬුවමක් ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියම කළාය. සැකකරුට පෙර වැරැදි වාර්තා තිබු බැවින් මෙලෙස සිර දඬුවම් නියම විය.සොරකම්වලට නිතර සිර දඬුවම් විඳී අයෙකු හිරෙන් නිදහස් වූ පසුද ප්‍රසිද්ධ ස්ථානයක සොරෙකු ලෙස හැසිරෙමින් සිටියදී අත්අඩංගුවට ගෙන අධිකරණයට ඉදිරිපත් කිරීමෙන් පසු මාස 06ක බරපතළ වැඩ සහිත සිර දඬුවමක් ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියම කළාය. අත්අඩංගුවට පත්වන විටද අත්හිටවූ සිර දඬුවමක් නියම වූ අයෙකු බැව් වාර්තාවීම මත එලෙස සිර දඬුවම් නියම කළාය. පැමිණිල්ල ගම්පහ පොලිසියෙනි.වාද්දුවේ නිවෙසක පභදිංචිකාරියකට අසූචි ප්‍රහාරයක් එල්ල කර නිවෙස සහ පරිසර දූෂණයට ලක් කළේ යැයි කියන වාද්දුවේ පදිංචි අඹු සැමි යුවළක් පානදුර අතිරේක මහේස්ත්‍රාත් මංජුල කරුණාරත්න මහතා හමුවේ පසුගියදා පෙනී සිටියහ.වාද්දුව පොලිසියේ නිලධාරීයකු අධිකරණයට කියා සිටියේ එක ළඟ නිවාසවල පදිංචිකරුවන් වන මේ දෙපිරිස අමනාප වී මෙසේ අසූචි ප්‍රහාර රාත්‍රි කාලයට එල්ල කර ගන්නා බවය.එක් දිනක විත්තිකාර අඹු සැමි යුවළ එල්ල කරන ලද අසූචි ප්‍රහාරය අනෙක් ගෙදර අය වීඩියෝ ගත කර තිබෙන බවත් එම වීඩියෝ පටය අධිකරණය වෙත ඉදිරිපත් කළ හැකි බවත් පොලිස් නිලධාරියා අධිකරණයට පැවසීය.බලපත්‍ර නැතිව රා ඩ්‍රෑම්ස් 64ක් ළඟ තබා ගැනීමේ චෝදනාවට වරද පිළිගත් තරුණයකුට රුපියල් 4500ක දඩයක් පානදුර අතිරේක මහේස්ත්‍රාත් මංජුල කරුණාරත්න මහතා නියම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r1211287</link>
    <topic>කලා භවන සහ ජෝන් ද සිල්වා රඟහලසංස්කෘතික කේන්ද්‍රය ලෙස සංවර්ධනයට</topic>
    <author>මහරගම විශේෂ - වේහැල්ලේ පියතිලක</author>
    <content>ජාතික කලා භවන, ජෝන් ද සිල්වා සමරු රඟහල, හා එම පරිශ්‍රය පූර්ණ කලා හා සංස්කෘතික කේන්ද්‍රයක් බවට සංවර්ධනය කෙරේ.මහින්ද චින්තනයේ සඳහන් ප්‍රසාංගික කලා මධ්‍යස්ථාන වැඩිකිරීමේ ප්‍රතිපත්තිය අනුව, කලා ශිල්පීන්ට තම නිර්මාණ එළිදැක්වීම, ප්‍රදර්ශණ එළිදැක්වීම, ප්‍රසංග පැවැත්වීම හා සාකච්ඡා සම්මන්ත්‍රණ පැවැත්වීම සඳහා වඩාත් පහසුකම් ලබාදීමට කලා භවන, හා ජෝන් ද සිල්වා සමරු රඟහල පරිශ්‍රය මෙසේ ප්‍රති සංවර්ධනය කෙරේ. මේ සඳහා රජය රුපියල් මිලියන 323ක මුදලක් වෙන්කර දී ඇත.ජෝන් ද සිල්වා සමරු රඟහලේ වේදිකාව, ශබ්ද ඒකකය, ආලෝක පද්ධතිය, ආසන හා වායු සමනය කටයුතු අබලන් තත්වයක පවතී.තවද විධිමත් රථ ගාලක් අවන්හලක් භාණ්ඩ සංරක්ෂණාගාරයක්, නව කාර්යාල සංකීර්ණයක් අලුතින් මේ පරිශ්‍රයට එක් කෙරේ.මීට අමතරව මෙහි නිත්‍ය ප්‍රදර්ශන ශාලාවක් හා නිත්‍ය ජාත්‍යන්තර මට්ටමේ චිත්‍ර මූර්ති හා කැටයම් ප්‍රදර්ශණ ශාලාවක්ද ඉදිකිරීමට නියමිතය.මේ ප්‍රතිසංවිධාන කටයුතු ලබන දෙසැම්බර් මාසයේදී ඇරැඹීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r1211289</link>
    <topic>ඉතිහාසයේ ප්‍රථම වරටඅක්කර 1670ක පොල් සිටුවයි</topic>
    <author>සටහන හා ඡායාරූපය මොනරාගල සමූහ</author>
    <content>වසර තිහක් තිස්සේ බෙදී වෙන් වී තිබූ අපේ රට නැවත වරක් එක්සත් කළ මහින්ද රාජපක්‍ෂ ජනාධිපතිතුමා ගේ හැට හත් වැනි ජන්ම දිනය නිමිත්තෙන් මොනරාගල මඩුල්ල ප්‍රාදේශීය ලේකම් කොට්ඨාසයේ ගොවි ජනතාව මේ වසරේ මහ කන්නය තුළ දී පොල් අක්කර 1670 ක් වගා කරලීමට පියවර ගෙන ඇතැයි පොල් සංවර්ධන අමාත්‍ය ජගත් පුෂ්පකුමාර මහතා දඹගල්ල පිංගොඩ විහාරයේ දී පැවැත් වුණු උත්සවයක දී පැවසීය.දඹගල්ල ග්‍රාම නිලධාරී වසමේ ගොවීන්ට පොල් පැළ බෙදාදීම නිමිත්තෙන් මේ උත්සවය පැවැත්විණි.මේ සඳහා පොල් පැළ ලක්‍ෂයක් මඩුල්ල ප්‍රාදේශීය ලේකම් කොට්ඨාසයේ ග්‍රාම නිලධාරී වසම් 35ක ගොවි පවුල් දස දහසක් අතර ජනාධිපතිතුමාගේ ජන්ම දිනය වන අද දින (නො. 18) බෙදා දෙන්නේ යැයි ද ඒ අනුව එක් පවුලකට පොල් පැළ 10 ක් නොමිළයේ ලබාදෙන බව ඇමැතිවරයා වැඩිදුරටත් සඳහන් කෙළේ ය.මුළු දිවයින පුරා පොල් පැළ දසලක්‍ෂයක් සිටුවීමට කටයුතු කර ඇති අතර එයින් පැළ ලක්‍ෂයක් ම මඩුල්ල කොට්ඨාසයේ සිටුවීමට මෙසේ ආරම්භ කෙළේ අනාගතයේ දී මඩුල්ල කොට්ඨාසය පොල් සංවර්ධිත ප්‍රදේශයක් ලෙස ගොවි ජනතාවගේ ආර්ථිකය උසස් කර ස්ථිරසාර ජීවන මාර්ගයක් ඇති සමාජයක් බිහි කිරීමට බව ද ඒ මහතා කීය.මොනරාගල දිසා ලේකම් ඒ. පතිනාදන් මහතා ඇතුළු පොල් සංවර්ධන අමාත්‍යාංශයේ උසස් නිලධාරීන් රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r12112810</link>
    <topic>මානින්ගමුව විදුහලේ ගොඩනැඟිලි කාටවත් එපාද?</topic>
    <author>වයඹ පළාත් සංචාරක සේන ඉදිරිසිංහ</author>
    <content>වසර ගණනාවක සිට සිසුන් නොමැතිකම නිසා වසා දමා ඇති දැනට අභාවයට යමින් පවතින පොල්ගහවෙල මැතිවරණ කොට්ඨාසයට අයත් මානින්ගමුව කනිටු විදුහලේ වටිනා ගොඩනැඟිලි කිසියම් ප්‍රයෝජනවත් කටයුත්තකට යොදවන මෙන් ප්‍රදේශවාසීහු අදාළ බලධාරීන්ගෙන් ඉල්ලා සිටී.පාළුවට යමින් පවතින කාමර සහිත ගොඩනැඟිලි ප්‍රදේශයේ ග්‍රාම නිලධාරී සමෘද්ධි සංවර්ධන නිලධාරි හා කෘෂිකර්ම පර්යේෂණ සංවර්ධන නිලධාරීන් සඳහා වෙන්කර දෙන්නේ නම් ජනතාවට තම අවශ්‍යතා අපහසුතාවයකින් තොරව එකම ස්ථානයකදී ඉටුකර ගැනීමට පහසුකම් සැලසෙනු ඇත.එමෙන්ම රජය සතු ගොඩනැඟිලිවලින් ප්‍රයෝජනයක් ද සිදුවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r12112811</link>
    <topic>ඉබ්බෙක් ගැන නෑසූ කතාවක්</topic>
    <author>අලව්ව විශේෂ ඒ. කීර්තිසිංහ</author>
    <content>අලව්වේ මහඔය අසළ බස් මාර්ගය හරහා යන මේවර (පිටේ මල තියන) ඉබ්බෙකි. මෙය දුටු පාරේ යමින් සිටි තරුණයෙක් ඌව අල්ලා ගත්තේ වාහනයකට අසුවීමට ඉඩ ඇති නිසාය. හෙතෙම ඉබ්බා ගෙදර ගෙන ගියේ ය.මේ ඉබ්බා කිසියම් අපහසුතාවයකින් හිස උඩට හරවාගෙන සිටී. ආහාර වශයෙන් මොන දේ දුන්නත් කන්නේ ද නැත.ඉබ්බා කිසියම් අසනීපයකින් පෙළෙන්නේ යැයි සිතූ තරුණයා ඌව මල්ලක දාගෙන ප්‍රදේශයේ පශු වෛද්‍යවරයා වෙත ගියේ ය. පශු වෛද්‍යවරයා කාර්යාලයේ නොවීය.ඉබ්බන්ට හිරිහැර කිරීම මැරීම හා මස් කිරීම දඬුවම් ලැබිය හැකි වරදක් බව දන්නා අප තරුණයා ඊළඟට ගියේ අලව්ව පොලිසිය වෙතය.පොලිසියේ දී සියලු විස්තර කියා තමාට මේ සතා රෝහල වෙත ගෙන යාමට අවශ්‍ය බව කියා සිටීමෙන් අවශ්‍ය පහසුකම් පොලිස් නිලධාරීන් විසින් ලබා දෙන ලදී.රෝහලේ දී කරන ලද පරීක්‍ෂණයේදී ඉබ්බාගේ උගුරේ ගලක් හිරවී ඇති බව හෙළි වූයෙන් ඔහුගේ ඉල්ලීම පරිදි වෛද්‍යවරු විසින් එම ගල ඉවත් කරන ලදී.නැවත ඉබ්බාත් රැගෙන ඔහු ගියේ පොලිසිය වෙතටය. එහිදී තමා මේ ඉබ්බා තම නිවසට ගෙනයන බවත් බෙල්ලේ තුවාලය සුව වුනාට පසු කැලයට මුදා හරින බව කියා ඉබ්බාත් රැගෙන යන්නට ගියේ ය.අද කිසිවෙකුට ඉබ්බෙක් හසු වුනොත් ඌ මස් කිරීමට මාන බලනවා විනා මෙවැනි උතුම් ක්‍රියාවක් කරන්නේ කීයෙන් කී දෙනා ද?මේ විස්තරය “දිනමිණ” ට පැවසුවේ අලව්ව පොලිසියේ අපරාධ අංශයේ ස්ථානාධිපති පොලිස් පරීක්‍ෂක දසනායක මහතා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r12112812</link>
    <topic>අඹගමුව ගිනිගත්හේන රෝහලේ වෛද්‍ය හිඟය උග්‍රයි</topic>
    <author>ගිනිගත්හේන විශේෂ ජී. ඒ. ගුණසේන</author>
    <content>අඹගමුව ප්‍රාදේශීය ලේකම් කොට්ඨාසයට අයත් ගිනිගත්හේන රජයේ රෝහලේ වෛද්‍ය ඇතුළු සේවක හිඟයක් තිබේ.මේ නිසා එම රෝහලේ සේවා කටයුතු කරගෙන යාමට සිදුවී තිබෙන්නේ අපහසුතාවයෙන් යුතුවය.ගිනිගත්හේන රෝහලේ වෛද්‍යවරුන් පස්දෙනෙක් සේවයේ යෙදී සිටි නමුත් දැන් එහි සිටින්නේ වෛද්‍යවරුන් දෙදෙනකු පමණි.මේ අතර එම රෝහල සඳහා කම්කරුවන් ඇතුළු සේවකයන් 24ක් සිටිය යුතු නමුත් දැනට සිටින්නේ දෙදෙනකි.මේ පිළිබඳ අදාළ සෞඛ්‍ය බලධාරින්ට දැනුම් දී ඇති නමුත් එම හිඟය පියවීමට මෙතෙක් පියවර ගෙන නොමැති බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=r12112815</link>
    <topic>තරු එළියෙන්අනාවැකි කියනවියතුන්ට සම්මාන</topic>
    <author>හොරණ සමූහ බන්ධුල ආර්. ගුලවන්ත</author>
    <content>ඡ්‍යෝතිර්වේදය සංරක්‍ෂණය සහ ප්‍රවර්ධනය සඳහා කරන ලද මෙහවර අගය කරමින් ඒ ක්‍ෂේත්‍රය වෙනුවෙන් වසර තිහකට වැඩි කාලයක් දායකත්වයක් දැක්වූ ශ්‍රී ලාංකිකයන් උදෙසා සම්මාන ප්‍රදානයක් කිරීමට සංස්කෘතික හා කලා කටයුතු අමාත්‍යාංශය තීරණය කර ඇත.වයස අවුරුදු හැටට වැඩි අදාළ ක්‍ෂේත්‍රයේ නියුත්ත අයට මේ සම්මාන ප්‍රදානය සඳහා ඉල්ලුම් කළ හැකිය. පුවත්පත් දැන්වීම් අනුව සකස් කරගත් අයැදුම්පත් 2012.12.05ට පළමුව අමාත්‍යාංශය වෙත ඉදිරිපත් කළ යුතුවේ. වැඩිදුර තොරතුරු ප්‍රාදේශීය ලේකම් කාර්යාලයෙන් ලබා ගත හැකිවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=s1211281</link>
    <topic>ජාතික මහා ක්‍රීඩා උලෙළේ තරග ලබන වසරේ ග්‍රාම නිලධාරි වසමට</topic>
    <author>ප්‍රින්ස් ගුණසේකර</author>
    <content>දශක හතරකට ආසන්න කාලයක් ප්‍රාදේශීය ලේකම් කොට්ඨාශවල ලියාපදිංචි ක්‍රීඩා සංගම් හරහා සිදු කෙරුණු ජාතික මහා ක්‍රීඩා උලෙ‍ළ ලබන වසරේ සිට ග්‍රාම නිලධාරී කොට්ඨාශ මට්ටමේ සිට ආරම්භ කිරීමට බලාපොරොත්තුවන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පවසයි.ග්‍රාම නිලධාරී කොට්ඨාශයේ සිටින දක්ෂ ක්‍රීඩක ක්‍රීඩිකාවන් ප්‍රාදේශීය ලේකම් කොට්ඨාශයේ තරගාවලියකට සම්බන්ධ කොට ජාතික මහා ක්‍රීඩා උලෙළ දක්වා ඉහළට ඔසවා තැබීම නව ක්‍රමයේ අරමුණ වී ඇතැයි ක්‍රීඩා අධ්‍යක්ෂ ජෙනරාල්වරිය පැවැසුවාය.ග්‍රාම නිලධාරී මහතාගේ හෝ ග්‍රාම නිලධාරී මහත්මියගේ නිර්දේශය මත ක්‍රීඩක ක්‍රීඩිකාවන්ට ජාතික මහා ක්‍රීඩා උලෙළේ පළමු අධියරට එක්වීමේ අවස්ථාව උදාවේ. මෙමගින් රටපුරා විසිරී සිටින දක්ෂ ක්‍රීඩක ක්‍රීඩිකාවන්ට බාධවකින් තොරව ඉදිරියට පැමිණීමේ දොරටු විවර වන බව ජයකොඩි මහත්මිය අවධාරණය කළාය.මහින්ද චින්තන රජයේ වැඩ පිළිවෙළ අනුව ක්‍රීඩාව ගමට ගෙන යෑමේ සංකල්පය ප්‍රායෝගිකව ක්‍රියාවට නැංවීම මෙහි අරමුණ බවද ඇය ප්‍රකාශ කළාය.මානුෂික මෙහෙයුමෙන් අනතුරුව උතුරු-නැ‍ඟෙනහිර ඇතිවන ක්‍රීඩා ප්‍රබෝධය සැලකිල්ලට ගෙන ජාතික මහා ක්‍රීඩා උලෙළේ සංවිධාන කටයුතු පුළුල් කළ යුතුව ඇතැයි ඇය පෙන්වාදුණි.තවද මේ සති අන්තයේ කොළඹ සුගතදාස ක්‍රීඩාංගණයේදී ආරම්භවන ජාතික මහා ක්‍රීඩා උලෙළට ක්‍රීඩා අමාත්‍යංශයේ ලියාපදිංචි ක්‍රීඩා සංගම්වල ප්‍රධානීන්ගේ හා ජාතික ඔලිම්පික් කමිටු සාමාජිකයන්ගේ සහභාගිත්වය අනිවාර්යකර ඇති බවද ජයකොඩි මහත්මිය පැවැසුවාය.ජාතියේ ක්‍රීඩා මහෝත්සවය සේ සලකන සුවිශේෂි අවස්ථාවට එක්නොවන ක්‍රීඩා සංගම් ප්‍රධානීන් පිළිබඳව දැඩි විමසිල්ලකින් පසුවේ. තිස් අටවැනි වරට පැවැත්වෙන ජාතික මහා ක්‍රීඩා උලෙළ මේ මස 30වැනිදා සිට දෙසැම්බර් 2වැනිදා දක්වා පැවැත්වේ.ජාතික මහා ක්‍රීඩා උලෙළේ සමාරම්භය ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදු කෙරේ.මෙතෙක් පැවැති ජාතික මහා ක්‍රීඩා උලෙළවලදී බස්නාහිර පළාත වැඩිම පදක්කම් දිනාගෙන පෙරමුණේ පසුවු අතර මෙවරද පදක්කම් 160ක් දිනා සිටී. ජාතික මහා ක්‍රීඩා උලෙළේ ඔලිම්පික් පහන දැල්වීමේ අවස්ථාව ප්‍රවීණ මලල ක්‍රීඩක ප්‍රදීප් නිශාන්තට හා ක්‍රීඩිකා ජයමිණි ඉලේපෙරුමට හිමිව ඇත. ක්‍රීඩා 20ක තරග පවත්වා ඇති අතර මලල ක්‍රීඩා ඉසව් 30වැනිදා සිට පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=s1211282</link>
    <topic>සමරවීර-රන්දීව් ශ්‍රී ලංකා ඉනිම ගොඩ නඟති</topic>
    <author>ෆවුස් මොහොමඩ්</author>
    <content>සටන්කාමී පිතිහරඹ විලාසයක් පෙන්නුම් කළ තිලාන් සමරවීර නවසීලන්තයට එරෙහිව පී. සරවනමුත්තු පිටියේ පැවැත්වෙන දෙවැනි හා අවසන් ටෙස්ට් තරගයේ තුන්වැනි දිනය වූ ඊයේ ( 27) අයහපත් ආලෝක තත්ත්වය හේතුවෙන් තරගය නතර කරන විට නොදැවී ලකුණු 76ක් රැස් කරමින් දෙවැනි වරට පන්දුවට පහරදීමේ අවමානයෙන් ශ්‍රී ලංකා පිල බේරා ගත්තේය.ඔහුට අනගි සහයක් ලබාදුන් සුරාජ් රන්දීව් මනා සංයමයකින් යුතුව පිත්ත හසුරුවමින් නොදැවී ලකුණු 34ක් ලබා ගත්තේය.එය ඔහුගේ ටෙස්ට් තරග දිවියේ වැඩිම ලකුණු සංඛ්‍යාව ද වේ. දෙදෙනා අතර 7වැනි කඩුල්ල සඳහා නොබිඳුණු සම්බන්ධතාව ලකුණු 97ක් විය.එය ශ්‍රී ලංකා ඉනිමේ මෙතෙක් වාර්තා වූ හොඳම සම්බන්ධතාව ද විය. දිනය නිමාවනවිට ශ්‍රී ලංකා පිල පළමු ඉනිම සඳහා කඩුලු 6කට ලකුණු 225ක් ලබා සිටියේය. ඒ අනුව ශ්‍රී ලංකාව කඩුලු 4ක් අතැතිව නවසීලන්තයට වඩා තවත් ලකුණු 187ක් පසුපසින් සිටියි.ක්‍රීඩාංගණයේ ඉහළ අහසේ අඳුරු වැහිවලාකුළු පැතිර යාමේ හේතුවෙන් ඊයේ පස්වරු 4.05ට තරගය නතර කිරීමට විනිසුරුවරුන් තීරණය කළ අතර ඒ වනවිට දිනයේ නියමිත ඕවර සංඛ්‍යාව නිමාවීමට තවත් ඕවර 25ක් ඉතිරිව තිබිණි. ශ්‍රී ලංකා පළමු ඉනිම ලකුණු 102කට කඩුලු 4ක් බිඳ වැටී තිබූ මොහොතේ පිටියට පිවිසි සමරවීර සිය ටෙස්ට් තරග දිවියේ 30 වැනි අර්ධ ශතකය වාර්තා කළේ ඊයේ සවස තේ පානයට පෙරය.ඊයේ උදෑසන කඩුලු 7ක් අතැතිව නවසීලන්ත පළමු ඉනිමට වඩා ලකණු 369ක් පසුපසින් සිටිමින් ඉනිම ආරම්භ කළ තරංග පරණවිතාන සහ උපනායක ඇන්ජෙලෝ මැතිව්ස් ශ්‍රී ලංකා පිලේ බලාපොරොත්තු ඉහළ නංවාලමින් සිවුවැනි කඩුල්ලට ලකුණු 90ක සම්බන්ධතාවක් ගොඩනැගූහ. නමුත් තරගාවලිය පුරා ශ්‍රී ලංකා පිතිකරුවන්ට දැඩි අභියෝගයක් වූ ටිම් සවුති මේ අනගි සම්බන්ධතාව බිඳ දැමුවේ පරණවිතාන ලකුණු 40කට දවාලමිනි . පරණවිතාන දැවීගියේ කඩුලු රකින කෘගර් වැන් වික් අතට උඩපන්දුවක් ලබාදීමෙන්ය.ඒ වනවිට ශ්‍රී ලංකා පිලේ මුලු ලකුණු සංඛ්‍යාව 102ක් විය. ඊට පෙර ශ්‍රී ලංකා ඉනිමේ මුලු ලකුණු සංඛ්‍යාව 90ක්ව තිබියදී ට්‍රෙන්ට් බෝල්ට්ගේ පන්දුවකට පරණවිතාන දුන් උඩපන්දුව පළමු ස්ලිප් හී සිටි නවසීලන්ත නායක රොස් ටේලර් වෙතින් ගිලිහී ගියේය. ඒ වනවිට ඔහු ලකුණු 32ක් ලබා සිටියේය.දිවා ආහාරයට මිනිත්තු 15ක් තිබියදී නැවත වරක් ක්‍රියාත්මක වු සවුති මැතිව්ස්ගේ කඩුල්ලත් දවාගත්තේය.දෙවැනි ස්ලිප් හී සිටි මාටින් ගප්ටිල් වෙත උඩපන්දුවක් ලබාදෙමින් මැතිව්ස් ලකුණු 47කට දැවීයන විට ශ්‍රී ලංකා ලකුණු පුවරුව දිස්වූයේ 103ක් ලෙසිනි.තම 50වැනි ටෙස්ට් තරගයට ක්‍රීඩා කරන කඩුලු රකින ක්‍රීඩක ප්‍රසන්න ජයවර්ධන ජීතන් පටේල් යැවූ ඊළඟ ඕවරයේදි ස්ටම්ප් කිරීමකින් බේරුණේ යාන්තමිනි. තුන්වැනි විනිසුරුට යොමුකළ ඒ ඉල්ලීම ප්‍රතික්ෂේපවීමට තරමක වේලාවක් ගතවිය. දිවා ආහාරය සඳහා තරගය නතරකරන විට ශ්‍රී ලංකා පිල කඩුලු 5කට ලකුණු 107ක් ලබා සිටියේය.සමරවීර හා එක්ව හයවැනි කඩුල්ලට ලකුණු 25ක සම්බන්ධතාවක් පිහිටුවමින් සිටි ප්‍රසන්න පටේල්ගේ පන්දුවකට විලියම්සන් අතට උඩපන්දුවක් ලබාදී ලකුණු 12කට දැවී ගියේ දිවා ආහාරයෙන් මොහොතකට පසුවය. අද තරගයේ සිවුවැනි දිනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=s1211283</link>
    <topic>ශ්‍රී ලංකා - ඉන්දියා තරගය අදයි</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සංගම් කුසලාන 16න් පහළ කාන්තා ශූරතාවලියේ ශ්‍රී ලංකාව හා ඉන්දියාව අතර තරගය අද කොළඹ සී.ආර්.පිටියේදී පැවැත්වේ. එම තරගය පස්වරු 3.00ට ආරම්භවන අතර පෙරවරු 11.00ට ඉරානය හා උස්බෙකිස්තානය අතර තරගය ඇරැඹේ.ඉරානය හා උස්බෙකිස්තානය අතර තරගයෙන් ජය ගන්නා කණ්ඩායමට 'බී' කාණ්ඩයේ පෙරමුණට පැමිණීමේ අවස්ථාව බොහෝ විට උදාවේ. ඉන්දියාව හා ශ්‍රී ලංකාව සහභාගී වු පළමු තරගයෙන් පරාජයවී සිටින හෙයින් මේ තරගය දෙපිලටම වැදගත් වේ.කණ්ඩායම් 4ක සහභාගිත්වයෙන් ශ්‍රී ලංකාවේදී පැවැත්වෙන 'බී' කාණ්ඩයේ තරගවලින් කණ්ඩායම් 2ක් අවසන් වටය‍ට සුදුසුකම් ලබති.දැනට නිමාවු තරග අනුව 'ඒ' කාණ්ඩයෙන් ජෝර්දානය හා බහරේනය, 'සී' කාණ්ඩයෙන් ඔස්ට්‍රේලියාව හා තායිලන්තය, 'ඩී' කාණ්ඩයෙන් චීන තායිපේ හා ගුහාම් කණ්ඩායම් ආසියානු පාපන්දු සංගම් කුසලාන 16න් පහළ කාන්තා ශූරතාවලියට සුදුසුකම් ලබා සිටිති.පලස්තීනය, මියන්මාර්, පිලිපීන හා හොංකොං යන කණ්ඩායම් සුදුස්සන් තේරීමේ වටයෙන් පරාජයට පත්ව සිටිති.අවසන් වරට පැවැති තරගාවලියේ ශූරතාව දිනාගත් ජපානය, අනුශූරතාව දිනාගත් උතුරු ‍කොරියාව හා තෙවැනි, සිවුවැනි ස්ථාන දිනු දකුණු කොරියාව, චීනය අවසන් වටය‍ට සුදුසුකම් ලබා සිටිති. එයට අමතරව සුදුස්සන් තේරීමේ තරගවලින් කණ්ඩායම් 8ක් අවසන් තරග වටයට තෝරා ගැනේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=s1211284</link>
    <topic>වෙළෙඳ සේවා සත්සාමාජික රගර් ශූරතාව නේෂන් ලංකා‘ඒ‘ කණ්ඩායම දිනා ගනී</topic>
    <author>ෆවුස් මොහොමඩ්</author>
    <content>ලකුණු 14-10ක් ලෙස පසුගිය වසරේ ශූරයන් වූ මාස් ‘ඒ‘ කණ්ඩායම පරාජය කළ නේෂන් ලංකා ෆිනෑන්ස් කණ්ඩායම පළමු වරට වෙළෙඳසේවා සත් සාමාජික ඩයලොග් රගර් ශූරතාව දිනාගැනීමට සමත්විය.ජයග්‍රාහී නේෂන් ලංකා කණ්ඩායම ගෝල දෙකක් වාර්තා කළ අතර මාස් කණ්ඩායම වාර්තා කළේ උත්සාහක දිනුම් දෙකක් පමණි. අවසන් තරගයේ වීරයා ලෙස නේෂන් ලංකා පිලේ නුවන් හෙට්ටිආරච්චි සම්මාන දිනූ අතර තරගාවලියේ වීරයා සම්මානය එම පිලේම චාමර දාබරේට හිමිවිය.කුසලාන තරගවටයේ තුන්වැනි ස්ථානය හිමිවූයේ රෝහිත රාජපක්ෂගේ නායකත්වයෙන් යුතුව පළමු වරට වෙළෙඳසේවා රගර් තරගාවලියට සහභාගි වූ වී.අයි.එස්. බ්‍රෝඩ්කාස්ටින් කණ්ඩායමටය. ඔවුන් වෙතින් ලකුණු 21-5ක් ලෙස පරාජයට පත්වූයේ ඇක්සස් පිලය.ජෝන් කීල්ස් පිල ලකුණු 12-5ක් ලෙස පරාජය කළ ඩයලොග් ‘ඒ‘පිල ප්ලේට් ශූරතාව දිනු අතර ඩයලොග් ‘බී‘ පිල ලකුණු 28-12කින් පරාජය කළ ජෝන් කීල්ස් ‘බී‘පිල බඳුන ශූරතාව දිනාගත්තේය. පළිහ ශූරතාව හිමිවූයේ ලකුණු 17-10ක් ලෙස සිටිසන් ඩිවෙලොප්මන්ට් බැංකු පිල පරාජය කළ කොමර්ෂල් ක්‍රෙඩිට් කණ්ඩායමටය.වෙළෙඳ සේවා රගර් සංගමය මෙහෙයවීමෙන් සී.ආර්. ඇන්ඩ් එෆ්.සී.පිටියේ පසුගියදා පැවැති මේ තරගාවලියට වෙළෙඳ ආයතන 44ක් නියෝජනය කරමින් ක්‍රීඩකයන් 440ක් පමණ සහභාගි වූ අතර ජාතික සත්සාමාජික රගර් පිලේ නායක ෆසීල් මරිජා ඇතුලු ක්‍රීඩකයන් රැසක් ඊට ඇතුලත් වූහ. ප්‍රධාන අනුග්‍රාහක ලෙස ඩයලොග් සමාගම කටයුතු කළේය.‍ ඩයලොග් සමාගමේ ප්‍රධාන සමූහ වෙළෙඳ විධායක අමාලී නානායක්කාර මහත්මියගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=s1211285</link>
    <topic>ශූරයෝ ගුවන් හමුදාවෙන්ශූරියෝ නාවික හමුදාවෙන්</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ විජය විද්‍යාලයීය ආදි ශිෂ්‍ය සංගමය වාර්ෂිකව සංවිධානය කරන 14 වැනි විජයන්ස් කුසලාන නිජබිම සටන සමස්ත ලංකා විවෘත අන්තර් ක්‍රීඩා සමාජ සත් සාමාජික හොකී තරගාවලියේ මෙවර 2012 වසරේ පිරිමි ශූරතාව දිනා ගැනීමට ශ්‍රී ලංකා ගුවන් හමුදා ක්‍රීඩා සමාජ පිල සහ කාන්තා ශූරතාව දිනා ගැනීමට ශ්‍රී ලංකා නාවුක හමුදා ක්‍රීඩා සමාජ ඒ පිල සමත් වූහ.පිරිමි කණ්ඩායම් 17ක හා කාන්තා කණ්ඩායම් 7ක සහභාගිත්වයෙන් මෙම තරගාවලිය පසුගිය සති අන්තයේ නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණය කේන්ද්‍ර කර ගනිමින් මාතලේදී පැවැත්විණි.මෙම තරගාවලියේ ජය සංකේත ප්‍රදානය හා සමාප්ති උළෙල ප්‍රවාහන නියෝජ්‍ය අමාත්‍ය විජය ආදි ශිෂ්‍ය රෝහණ දිසානායක මහතාගේ ප්‍රධානත්වයෙන් සිදු කෙරුණි.මේ අවස්ථාවට විජය විදුහල්පතිනි දයා කලුආරච්චි, ප්‍රාථමික අංශ විදුහල්පතිනි පද්මිණි ජයතිලක යන මහත්මීන් ඇතුළු ආරාධිතයන් රැසක් එක්වූහ.පිරිමි අවසන් මහා තරගයේදී ශ්‍රී ලංකා යුද හමුදා පිල පරදා ගෝල් 2 – 1 ක ජයක් වාර්තා කිරීමට ශ්‍රී ලංකා ගුවන් හමුදා පිල සමත් විය. නායක ඩී. ටී. පණ්ඩිතරත්න සහ ජගත් ගනේගොඩ එම ජයග්‍රාහී ගෝල වාර්තා කළහ. අනු ශූරතාව දිනූ යුද හමුදා පිල වෙනුවෙන් එකම ගෝලය වාර්තා කළේ පී. එන්. ක්‍රාමර්ය.නාවික හමුදා ‘ඒ’ හා ‘බී’ කණ්ඩායම් අතර පැවැති කාන්තා අවසන් මහා තරගයේදී ගෝල් 3 – 0ක ජයක් වාර්තා කිරීමට නාවික හමුදා ‘ඒ’ පිල සමත් විය. ප්‍රදීපා නිල්මිණි මෙහෙයවූ ජයග්‍රාහි නාවික හමුදා ‘ඒ’ පිල වෙනුවෙන් චතුරිකා විජේසූරිය 2 හා බුද්ධිකා ගුණරත්න 1 ලෙස ගෝල් වාර්තා කළහ.මෙම තරගාවලියට සමගාමීව පැවති වයස අවුරුදු 40න් ඉහළ පිරිමි ප්‍රවීණයන්ගේ හොකී තරගාවලියේදී මාතලේ පාර්ක් ක්‍රීඩා සමාජ පිල පරදා ගෝල් 1 – 0ක ජයක් ලැබීමට මාතලේ ක්‍රීඩා සමාජ පිල සමත් විය. නරේන්ද්‍ර දුනුවීර මෙහෙයවූ මාතලේ ක්‍රීඩා සමාජ පිල වෙනුවෙන් එකම ගෝලය වාර්තා කළේ ශ්‍රී ලංකා හොකී පිල නියෝජනය කළ ප්‍රවීණ හොකී ක්‍රීඩක පාලිත වාසලගේය.නවකයන් හොකී පිටියට කැන්දන් ඒමේ අරමුණෙන් මෙම තරගාවලිය තුළ සංවිධානය කෙරුණු වයස අවුරුදු 14න් පහළ බාලක මාතලේ දිසා පාසල් තරගයේදී ශූරතාව මාතලේ විජය ජාතික පාසලටද අනු සූරතාව මාතලේ ක්‍රිස්තුදේව ජාතික පාසලටද හිමි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=s1211286</link>
    <topic>කෙටිදුර පිහිනුම් තරගාවලිය ලබන මස 8-9 දෙදින</topic>
    <author>රිච්මන්ඩ් විජේසේකර</author>
    <content>අම්බලන්ගොඩ සෙස්කා ජල ක්‍රීඩා සංගමය සංවිධානය කරන ලබන සමස්ත ලංකා කෙටිදුර පිහිනුම් තරගාවලිය ලබන මස 8හා 9 දෙදින අම්බලන්ගොඩ ධර්මාශෝක විද්‍යාලයීය පිහිනුම් තටාක‍යේදී පැවැත්වේ.අවුරුදු 8, 10, 12, 14, 16 හා 19න් පහළ බාලක/බාලිකා වශයෙන් තරග ඉසව් 100ක් යටතේ පැවැත්වීමට නියමිත තරගාවලියේ ජයග්‍රහණ සඳහා කුසලාන 25ක් සමගින් රන්, රිදී හා ලෝකඩ පදක්කම් 300ක් පිරිනැමෙන බවත් ප්‍රධාන සංවිධායක කැමරන් ද සිල්වා මහතා පවසයි.තරගාවලිය සඳහා ඉල්ලුම් කිරීමේ අවසන් දිනය මේ මස 30 දා අතර අයැදුම්පත් ටී.ජී.කැමරන් කුමාර ද සිල්වා, ප්‍රධාන සංවිධායක, සෙස්කා සංවිධානය, අංක 24/4, කෙරමිණිය පාර, වතුගෙදර, අම්බලන්ගොඩ ලිපිනයට යොමු කළ යුතුය.මේ පිළිබඳ වැඩි විස්තර දු.අ 0777 474331 ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=s1211287</link>
    <topic>ක්‍රීඩා සංගම්වලට ඇමැතිගෙන් අනතුරු ඇඟවීමක්</topic>
    <author/>
    <content>ක්‍රීඩාව දිස්ත්‍රික් මට්ටමින් දියුණු කිරීමට දායක නොවන ක්‍රියාකාරී වැඩසටහන් අනුව කටයුතු නොකරන දිස්ත්‍රික් ක්‍රීඩා සංගම්වලට මින් ඉදිරියේදී ඡන්ද අයිතිය ලබා නොදෙන බව ක්‍රීඩා ඇමැති මහින්දානන්ද අලුත්ගම‍ගේ මහතා ක්‍රීඩා සංගම්වලට දැනුම් දී ඇත.මහින්ද චින්තන ප්‍රතිපත්ති යටතේ ක්‍රීඩාව ගමට ගෙන යමින් ගම්බද සිටින දක්ෂ ක්‍රීඩක ක්‍රීඩිකාවන් ජතික හා ජාත්‍යන්තර තලයට ගෙනයාම සඳහා ක්‍රීඩා අමාත්‍යංශය විසින් දියත් කර තිබෙන ක්‍රීඩා සංව‍ර්ධන සැලැස්ම අනුව සෑම දිස්ත්‍රික් ක්‍රීඩා සංගමයක් විසින්ම වාර්ෂිකව පැවැත්විය යුතු දිස්ත්‍රික් ක්‍රීඩා උලෙළ, ක්‍රීඩා තරග සංවිධානය කිරීම අනිවාර්ය වන අතර, ඒ සඳහා ක්‍රීඩා අමාත්‍යංශය අවශ්‍ය පහසුකම් ලබාදීමටද කටයුතු කරනු ඇත.දිස්ත්‍රික් ක්‍රීඩා කටයුතු දියුණු කිරීම සඳහා ක්‍රීඩා අමාත්‍යවරයා විසින් මේ වනවිට දිස්ත්‍රික් ක්‍රීඩා සංවර්ධන කමිටුද පත්කර ඇති අතර, එහි නායකත්වය දිස්ත්‍රික්යේ පාර්ලිමේන්තු මැති ඇමැතිවරයකුට හිමිවන අතර, එහි විධායක සභාව බවට පත්වෙන්නේ දිසාපතිතුමා, නියෝජ්‍ය පොලිස්පතිතුමා ඇතුළු රාජ්‍ය නිලධාරීන්ය.දිස්ත්‍රික් ක්‍රීඩා සංවර්ධන කමිටුවේද සහය ඇතිව ඉදිරි වර්ෂයේදී සෑම ක්‍රීඩා සංගමයකම දිස්ත්‍රික් ක්‍රීඩා සංගම් ක්‍රීඩා සංවර්ධන වැඩසටහන් සංවිධානය කිරීම අනිවාර්ය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=s1211288</link>
    <topic>කරාතේ ක්‍රීඩාවෙන්දස්කම් දක්වනපානදුර දිල්රුකී</topic>
    <author/>
    <content>පානදුර මහානාම නවෝද්‍ය පාසලේ 10වැනි ශ්‍රේණියේ ඉගෙනුම ලබන වී.ඒ.බුද්ධි දිල්රුකී කරාතේ ක්‍රීඩාවේ දස්කම් පෙන්වමින් රටට හා විද්‍යාලයට කීර්තියක් අත්කර දීමට සමත්ව සිටි.මේ වසර තුළදි පැවති ජාතික ක්‍රීඩා උලෙළේ කොළඹ දිස්ත්‍රික් තරගාවලියේ ප්‍රථම ස්ථානය, බස්නාහිර පළාත් අවුරුදු 17න් පහළ තරගාවලියේ දෙවැනි ස්ථානය, සමස්ත ලංකා අවුරුදු 17න් පහළ තරගාවලියේ තෙවැනි ස්ථානය, ජාතික තරගාවලියේ තෙවැනි ස්ථානය හා මෙරටදී පසුගියදා පැවැති ජාත්‍යන්තර විවෘත කරාතේ තරගාවලියේ කනිෂ්ඨ අංශයේ දෙවැනි ස්ථානය ද හිමිකර ගැනීමට ඇය සමත්වුවාය.එම තරගාවලිය සඳහා ශ්‍රී ලංකාව ඇතුළුව ස්වීඩනය, කැනඩාව. පාකිස්තානය හා ඉන්දියාව යන රටවලින් ක්‍රීඩක ක්‍රීඩිකාවෝ රැසක් එක්වුහ.පසුගිය වසරේ පැවැති අන්තර් පාසල් බස්නාහිර පළාත් තරගය, සමස්ත ලංකා පාසල් කරාතේ තරගාවලිය හා ජාතික ක්‍රීඩා උලෙළේ ප්‍රථම ස්ථාන දිනා දිල්රුකී වසර 2010දීද කරාතේ තරගවලින් දක්ෂතා දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=f1211281</link>
    <topic>සැඟවුණු දක්‍ෂයන් සොයන මෙහෙයුම ඇරැඹුණා</topic>
    <author>සාකච්ඡා කෙළේ උදිත ගුණවර්ධන</author>
    <content>ක්‍රීඩාව නැංවීමට ආණ්ඩුව ගෙන ඇති ප්‍රායෝගික හා ප්‍රතිපත්තිමය කරුණු මොනවාද, ක්‍රීඩාව දියුණු කිරීමට අමාත්‍යාංශ මට්ටමින් ගෙන තිබෙන පියවර මොනවාද සහ තවත් කාලීන කරුණු පිළිබඳ ඇමැති මහින්දානන්ද අලුත්ගම ගේ සමඟ සිදුකළ සාකච්ඡාවකි මේ.* මෙවර අයවැය යෝජනා මඟින් ක්‍රීඩා ක්ෂේත්‍රයේ සංවර්ධනය හා ඉදිරි පැවැත්ම සඳහා වෙන්ව ඇති ප්‍රතිපාදන පිළිබඳ පැහැදිලි කිරීමක් කළ හැකිද?රජයක් විදිහට මෙරට ක්‍රීඩා ක්ෂේත්‍රයේ යහපැවැත්ම හා සංවර්ධනය අපි විශේෂයෙන්ම බලාපොරොත්තු වෙනවා. රටක් පෙරට ගමන් කරද්දී ක්‍රීඩාවේ දියුණුව සිදුවිය යුතුයි. ඒ සඳහා විශේෂයෙන්ම තිබිය යුතු අංශයක් වන්නේ ක්‍රීඩාවට අවශ්‍ය කරන පහසුකම් වැඩිදියුණු කිරීමයි. ඒ සඳහා විශාල ලෙස අනුග්‍රහය, මඟපෙන්වීම පමණක් නෙවෙයි මූල්‍ය ප්‍රතිපාදන ද තිබිය යුතුයි.අදත් ගම් මට්ටමේ සැඟවුණු දක්‍ෂතා ඇති දූ පුතුන් ඕනෑ තරම් ඉන්නවා. ඒත් ඔවුන්ට අවශ්‍ය අනුග්‍රහය හඳුනාගැනීම සිදුවිය යුතුව තිබෙනවා. ඒ සඳහා වූ මඟපෙන්වීම් හා ප්‍රතිපාදන තමයි මූලික විය යුත්තේ.ඒ සඳහා වූ ක්‍රමවත් ආරම්භයක් තමයි මෙවර අයවැය යෝජනා මඟින් ගෙන තිබෙන්නේ. ඒ සඳහා සියලු පාර්ශ්වයන්ගේ සහයෝගය අප මේ මොහොතේ දී බලාපොරොත්තු වෙනවා. සාමුහික ගමනක් හා අවබෝධයක් සහිත ගමනක් තමයි අප මේ අවස්ථාවේ දී යා යුත්තේ. අපට අද යම් ජයග්‍රහණ ප්‍රමාණයක් ලබාගැනීමට පුළුවන් නම් ඒ සඳහා ප්‍රතිපාදන වෙන්කිරීමක් කළ යුතුයි. ඒ සඳහා වූ ප්‍රතිපාදන සියල්ල මෙවර අයවැයෙන් වෙන්කර තිබෙනවා. බිඳවැටීමක් තිබෙනවා නම් එයින් ක්‍රීඩා ක්ෂේත්‍රය මුදාගැනීම තමයි එහි අරමුණ හා ඉලක්කය බවට පත්වෙලා තිබෙන්නේ.* පාසල් ක්‍රීඩා ක්ෂේත්‍රයේ දියුණුවක් ඇතිකිරීමට අමාත්‍යංශ මට්ටමින් මොන විදිහේ වැඩපිළිවෙළක් ද ආරම්භ කර තිබෙන්නේ?පසුගිය අවුරුදු දෙක ගත්තාම ඒ කාලය තුළ පාසල් ළමයින්ගේ ක්‍රීඩා සඳහා වූ උනන්දුව ඉහළ ගිහින් තිබෙනවා. එය අනාගත ක්‍රීඩා ජයග්‍රහණවල සුබ පෙරනිමිති විදිහට පෙන්වා දෙන්න පුළුවන්. එදා 5% ප්‍රමාණයක් තමයි ක්‍රීඩා ක්ෂේත්‍රය වෙත පාසල් මට්ටමින් ආකර්ෂණය වුණේ. එම උනන්දුව අද තවදුරටත් ඉහළ ගිහින් තිබෙනවා.ලබන අවුරුද්දේ දී තීරණාත්මක තරගාවලි රැසක් තිබෙනවා. සාර්ක්, ආසියානු, පොදු රාජ්‍ය මණ්ඩලීය ඇතුළු ජාත්‍යන්තර තරගාවලි ඒ අතරින් විශේෂයි. මේ තරගාවලි සඳහා දක්‍ෂයන් කරළියට පැමිණිය යුතුයි. ඔලිම්පික් තරග මට්ටම දක්වා මොවුන් ගෙන යාමට පුළුවන්කම ලැබෙන්නේ පාසල් මට්ටමේ ක්‍රීඩකයන්ට අවශ්‍ය පුහුණු කිරීම්, පහසුකම් සැලසුවොත් පමණයි.මේ සඳහා අපි ශක්තිමත් වැඩපිළිවෙළක් ආරම්භ කර තිබෙනවා. මා විශ්වාස කරන්නේ ඔලිම්පික් තරගාවලියට සුදුසුකම් ලබන මට්ටමට ගෙන ඒමයි.* මෙරට ක්‍රීඩාවේ උන්නතියට සිදු කරන ආයෝජන ප්‍රමාණවත් යැයි ඔබ සිතනවාද?මේ ආණ්ඩුව තමයි ක්‍රීඩාව සඳහා විශාලම ආයෝජනයක් සිදුකළ ආණ්ඩුව. පසුගිය අවුරුදු දෙකේ දී ක්‍රීඩාවේ උන්නතියට විශාල ආයෝජනයක් කළා. ජාත්‍යන්තර මට්ටමේ ක්‍රිකට් ක්‍රීඩාංගණ තුනක් පළාත් මට්ටමින්, දිස්ත්‍රික් මට්ටමින් ක්‍රීඩාංගණ ඉදිකිරීමට රුපියල් බිලියන දහයක මුදලක් ආණ්ඩුව වෙන්කළා. මෙය තමයි රජයක් ක්‍රීඩාවේ දියුණුවට වෙන්කළ වැඩිම මුදල් ආයෝජනය. එයට හේතුව තමයි ක්‍රීඩාවට ආදරය කරන රාජ්‍ය නායකයෙකු රට පාලනය කිරීම. මෙරට ආසියාවේ ක්‍රීඩා කේන්ද්‍රස්ථානය බවට පත්කර ගැනීම තමයි ඉලක්කය වෙලා තිබෙන්නේ. ඒ අරමුණ හා ඉලක්කය ඇතිව තමයි ක්‍රීඩා අමාත්‍යාංශය වැඩ කරන්නේ.* ක්‍රීඩා ක්ෂේත්‍රය පිළිබඳ අවධානය යොමු කරද්දී නැඟෙන ප්‍රමුඛ චෝදනාවක් වන්නේ ක්‍රීඩාව දේශපාලන ග්‍රහණයකට නතු වී ඇති බවයි. මේ ගැන විෂය භාර ඇමැතිවරයා විදියට ඔබේ අදහස කුමක්ද?ඔබේ ප්‍රශ්නය වැරැදියි. අද වන විට ක්‍රීඩාවත්, දේශපාලනයත් අතර තිබූ බැඳීම වෙන්කිරීමට අප කටයුතු කර තිබෙනවා. දේශපාලනයෙන් ක්‍රීඩාවට බලපෑම් එල්ල වෙනවා කියලා කිසිවකු කියනවා නම් එය වැරැදි අදහසක්. උදාහරණයක් මා පෙන්වා දෙන්නම්. අපේ පාර්ලිමේන්තු මන්ත්‍රීවරයකු වන සනත් ජයසූරිය මහතා අවසාන මොහොතේ දී ලෝක කුසලාන සංචිතයෙන් ඉවත් කළා. ක්‍රීඩාවට දේශපාලන බලපෑම් තිබුණා නම් ලෝක කුසලානයට සනත් ජයසූරිය සෙල්ලම් කරනවනේ. තවත් ඉහළ පෙළේ දේශපාලන ඥාති සබඳතා ඇති අය පවා අපේ ඉල්ලීමට සංගම්වල තනතුරුවලින් ඉල්ලා අස්වුණා. දේශපාලන බලය මූලිකව මේ තනතුරු තිබුණා නම් එහෙම වෙන්නේ නැහැනේ.මම විෂය භාර ඇමැතිවරයා විදියට දන්නවා අද මට ඉහළින් බලපෑම් නොමැති බව. ඒ නිසා දේශපාලන බලපෑම් කියන චෝදනාව සම්පූර්ණ වැරැදි හා පදනම් විරහිත චෝදනාවක් විදිහට හඳුන්වන්න පුළුවන්.* ක්‍රීඩා ක්ෂේත්‍රයේ දියුණුව සඳහා අමාත්‍යංශ මට්ටමින් ගෙන ඇති මතවාදීමය හා ප්‍රතිපත්තිමය කරුණු ගැන පැහැදිලි කිරීමක් කළ හැකිද?මතයක්, ප්‍රතිපත්තියක් නිසි ලෙස ක්‍රියාත්මක වෙනවා නම් තමයි ඕනෑම ක්ෂේත්‍රයක් දියුණුව වෙත රැගෙන යාමට පුළුවන්කම ලැබෙන්නේ. මෙතැනදි ක්‍රීඩාවේ කියා විශේෂත්වයක් නැහැ. අපට අද පුළුවන් වෙලා තිබෙනවා ක්‍රීඩාව මඟින් රටට ජයග්‍රහණ ලබාදෙන අතරම තමන්ගේ ජීවිත ද හොඳ තැනකට පත්කර ගැනීමට පුළුවන්ය කියන පණිවුඩය තහවුරු කර ගැනීමට. පසුගිය දිනවල විවිධ මට්ටමේ ජයග්‍රහණ ලබා ගත් රටට කීර්තියක් අත්පත් කර දුන් අයගේ ජීවන තත්ත්වය හා ඔවුන්ගේ අනාගතය ශක්තිමත් කිරීමට අවශ්‍ය පියවර අරගෙන තිබෙනවා. මෙය විශේෂ ජයග්‍රහණයක් විදිහට පෙන්වා දීමට පුළුවන්.* ශ්‍රී ලංකාවේ ක්‍රීඩා ක්ෂේත්‍රය දැනට තිබෙන ස්ථානය පිළිබඳ සෑහීමකට පත්වෙන්න පුළුවන්ද?ශ්‍රී ලංකාව ක්‍රීඩාව මඟින් බොහෝ ජයග්‍රහණ ලබපු රටක්. ක්‍රිකට් ක්‍රීඩාවෙන් අපි ලෝක කුසලානය ජයග්‍රහණය කළා. ලෝක කුසලාන අනුශූරතාව සිවු වතාවක් ම ලබා ගත්තා. ඔලිම්පික් තරගවලින්, මලල ක්‍රීඩා පදක්කම් ජයග්‍රහණය කළා. ඉතිහාසය දෙස හැරී බලද්දී ක්‍රීඩා මඟින් ජයග්‍රහණ රැසක් ලබාගෙන තිබෙනවා. නමුත් මෑත කාලීනව ක්‍රීඩාවේ බරපතළ කඩා වැටීමක් දක්නට ලැබුණා. උදාහරණ වශයෙන් ගත් විට ක්‍රිකට් ලෝක කුසලාන තරගාවලියේ ජයග්‍රහණය අභියසට පැමිණිලා අපසු හැරී එන්න සිදු වුණා. ආසියානු කලාපයේ දැල් පන්දුවලිනුත් සූරයන්ව හිටපු අපට අනුසූරයන් වන්නටයි සිද්ධ වුණේ. මේ වගේ පසුබැසීමකට හේතු වුණේ අපට ජාතික ක්‍රීඩා ප්‍රතිපත්තියක් නොමැති වීමයි. 1978 වසරේ රෙගුලාසි සංශෝධනය කර නොතිබීම නිසා ක්‍රීඩාව ගමට ගිහින් නැහැ.දක්‍ෂයන්ට රඳාපවතින්න ක්‍රමවේදයක් සකස් කරලා තිබුණේ නැහැ. මේ වගේ ක්‍රීඩා සම්බන්ධයෙන් අපේ අඩුපාඩුකම් රැසක් සිදුවෙලා තිබෙනවා. ඊට අමතරව ක්‍රීඩාව සම්බන්ධයෙන් ක්‍රියාත්මක විය යුතු අන්තර් සන්නිවේදන ක්‍රියාවලිය ද නිසි ආකාරයෙන් සිදුවෙලා නැහැ.ක්‍රීඩාව සංවර්ධනය කිරීමේ දී අධ්‍යාපන අමාත්‍යාංශයත්, ක්‍රීඩා අමාත්‍යාංශයත් එක්ව ගමන් කළ යුතුයි. එහෙත් මේ අමාත්‍යාංශ දෙක මෑත කාලය වන තුරු ම වෙන් වෙන්වයි කටයුතු කළේ. පළාත් සභාවයි ක්‍රීඩා අමාත්‍යාංශයයි එකතු වී වැඩකටයුතු සිදුකර නැහැ. ඔලිම්පික් කමිටුවයි ක්‍රීඩා අමාත්‍යාංශයයි අතර නිසි සම්බන්ධයක් තිබිලා නැහැ. ජයග්‍රහණයන්ට අමතරව පරාජය ලැබීමට හේතු පසුවිපරම් කරලා නැහැ. මේ ආකාරයට සිදුවී ඇති අඩුපාඩු බොහොමයක් නිසා ක්‍රීඩාව සම්බන්ධයෙන් ශ්‍රී ලංකාව පසුබෑමකට ලක්වුණා.ක්‍රීඩාව කඩාවැටීමට ක්‍රීඩා අමාත්‍යාංශය වගකියන්න ඕන. ඔලිම්පික් සංගම් සහ ක්‍රීඩා සංගම් වගකියන්න ඕන. අපි සියලු දෙනාම සාමුහිකව මේ ප්‍රශ්න හඳුනාගෙන වැඩ නොකළ නිසා මේ කඩාවැටීම සිදුවුණා. වැටුණු තැනින් ගොඩ එන්නට දැවැන්ත මෙහෙයුමක් අවශ්‍යයි. ඒ නිසා පසුගිය වසර එකහමාරක දී පොරොන්දු ඉෂ්ට කරන්න දැවැන්ත වැඩපිළිවෙළකට ගියා. අප මුලින් ම කළේ ක්‍රීඩා සම්බන්ධයෙන් සිදු වී ඇති කඩාවැටීම සොයා බලන්න හිටපු අමාත්‍යාංශ ලේකම් ගුණසේකර මහතා නමින් කමිටුවක් පත් කිරීමයි. පසුව එම කමිටුව දුන් නිර්දේශ ක්‍රියාත්මක කිරීමයි. ඒ නිර්දේශ මාර්ගයෙන් ක්‍රීඩාවේ සංවර්ධනය වෙනුවෙන් ද ක්‍රියාත්මක කළ හැකි ඉතා හොඳ යෝජනා රැසක් ඉදිරිපත් කර තිබුණා.උදාහරණයක් වශයෙන් ක්‍රීඩාවටත්, ජාතික ප්‍රතිපත්තියක් සකස් කිරීම 1978 වසරේ දී ව්‍යවස්ථාදායක පනත සංශෝධනය කිරීම ආදිය ඒ නිර්දේශවලට අයත්. ඒ අනුව අපි ලංකාවේ ක්‍රීඩාවට ජාතික ප්‍රතිපත්තියක් ගෙන ආවා. 1978 පනත සංශෝධනය කළා. ඒ වගේම ක්‍රීඩාව ගමට ගෙන යන්න කටයුතු ක්‍රියාත්මක කළා. ශ්‍රී ලංකාවේ ක්‍රීඩාව සම්බන්ධයෙන් කළ වැඩිම ආයෝජනයක් සිදු කළේ කෙටි කාලයක් තුළයි. ශ්‍රී ලංකාවේ පළාත් 9 ට ක්‍රීඩා සංකීර්ණ 9 ක්, දිස්ත්‍රික් 25 ට ක්‍රීඩා සංකීර්ණ 25 ක්, ප්‍රාදේශීය ලේකම් කොට්ඨාස 314 ට ක්‍රීඩා සංකීර්ණ 314 ක් ලෙස වැඩිම ආයෝජනයක් කරමින් ක්‍රීඩා සංකීර්ණ සකස් කරමින් යනවා. 2016 වර්ෂය වන විට මේ ක්‍රීඩා සංකීර්ණවල වැඩකටයුතු සම්පූර්ණයෙන් ම අවසන් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=f1211282</link>
    <topic/>
    <author>සාකච්ඡා කළේ චන්දන ජයවීර ඡායාරූප රංජිත් අසංක</author>
    <content>* නේත්‍රාගෙන් පටන්ගෙන, ආදරේ තරම්, යසෝදරා හා වර්තමානයේ අපට නිමිති වන පිරිමි ගොඩයි කෘතීන් ඔබේ අනෙකුත් නවකතාවන්ට වඩා වෙනස් ධාරාවක් නියෝජනය කරන බව පිළිගන්නවාද?ඔව්. වෙනසක් තියෙනවා. ඒකට හේතුව සමන් වික්‍රමාරච්චි නම් විචාරකයා පැහැදිලි කළා. ඔහු කියන්නේ සුනේත්‍රා රාජකරුණානායක හා සුමිත්‍රා රාහුබද්ධ දෙදෙනා විචාරකයින් කියන දේවල් අහන්නෙ නැතිව පාඨකයන් උදෙසා ලියන බවයි. එහෙත් සන්නස්ගල මෑතක සිට පාඨකයා උදෙසා ලිවීම වෙනුවට විචාරකයන් සඳහා ලියන බව ඔහු කියනවා. වෙනත් ආකාරයකින් ඔබ අහන්නේත් ඔහු කියන දෙයමයි. මම එය පිළිගන්නවා. ඒක ඇත්තක්.* ජනප්‍රිය ධාරාවේ ලේඛකයෙක්ට පාඨකයන් හෝ වෙළෙඳ පොළ අමත කර ලියන්න පුළුවන්ද?ඒ ගැනත් සමන් වික්‍රමාරච්චි ඔහුගේ “සින්ඩ­‍ෙරල්ලා සහ සපත්තුව“ නම් තීරු ලිපියේ සඳහන් කළා. ඔහු කියන්නේ සුමිත්‍රා හා සුනේත්‍රා කුමන හේතුවක් නිසාවත් තමන්ගේ පාඨක ධාරාව වෙනස් කර ගන්නේ නැති බවයි. මේ වන විට ඔවුන්ගේ පොත් විශාල වශයෙන් අලෙවි වීමට හේතුවක් ලෙස ඔහු එය දක්වනවා.ඇතැම් විට මම කරන මේ වෙනස පාඨකයන්ට බලපාන්න ඉඩ තියෙනවා. නමුත් මම ඒ අභියෝගය භාර ගන්න සූදානම්.* ඔබේ නවකතාවල දකින්න ලැබෙන ස්ත්‍රීවාදී දවටනය ව්‍යාජයක්ය කියන අදහස ගැන කියන්න තිබෙන්නේ කුමක්ද?කෘතිය විචාරය කිරීම හා ලේඛකයා විචාරය කිරීම මම හිතන්නේ එකක් නෙවෙයි, දෙකක්. නවකතාවක් සම්බන්ධව හෝ වෙනයම් කලා කෘතියක් සම්බන්ධව නිර්මාණකරුවා විචාරයට සම්බන්ධවීම සදාචාරවාදී නැහැ.* කෘතිය අතහැර ලේඛකයා ස්ත්‍රීවාදි ද නැද්ද කියලා ඇහුවොත්?ඒකට උත්තර දෙන්න පුළුවන්. මම ස්ත්‍රීවාදියෙක් නෙවෙයි. මගේ නිර්මාණවල ස්ත්‍රීවාදී අදහස්, බෞද්ධ අදහස් තිබෙන්න පුළුවන්.* ඔබව මොන වාදයකටවත් කොටු කරන්න බැරිද? පශ්චාත් නූතනවාදී අදහස් ඔබේ නිර්මාණවලට එන්නේ කොහොමද?මම මාක්ස්වාදය අතපත ගාලා තිබෙනවා. ස්ත්‍රීවාදය හෝ නුතන පශ්චාත්වාදය හදාරා නැහැ. හැබැයි නිර්මාණකරුවෙක් හැටියට මට සංජානනය වන දෙයක් තිබෙනවා. එසේ සංජානනය වන දේ මගේ පරිකල්පනිය අවාකශයට අදාළව ප්‍රතිනිර්මාණය විය හැකියි. එය ස්ත්‍රීවාදය වෙන්න පුළුවන්. එහෙම නැත්නම් නුතන පශ්චාත්වාදය වෙන්න පුළුවන්.* පසුගිය වසරේදී ඔබ අප සමඟ කිව්වා ඔබේ හොඳම නවකතාව ඉදිරියේදී ලියනවා කියා. මේ ඔබ කිව්ව පොතද?නැහැ. භාෂාව නමැති මැටි පිඩ යොදා ගෙන මම එක එක විදිහෙ රූප අඹනවා. තමන් අඹපු හොඳ ම රූපය මේකයි කියලා කුසට කියන්න පුළුවන් වුණාට, මට එහෙම කියන්න බැහැ. මම තවම “පබාවතී” අඹන්න රත්තරන් හොයනවා. ඒ නිසා මේ මගේ හොඳ ම නිර්මාණය නෙවෙයි.* “පිරිමි ගොඩයි” ගැන කතා කළොත් එහි පළමු පරිච්ඡේද පහ භාෂා අලංකාර හැරුණු විට නවකතාවේ ගලා යාමට කිසිදු සේවයක් නොකරන බව මගේ අදහසයි...?එය නවකතාව ගැන ඔබේ කියවීම. නවකතාවේ පළමු පරිච්ඡේදවල තිබෙන්නේ ‘චුට්ටි’ නමැති චරිතය මුහුණ දෙන සිදුවීම් මාලාවක්. භාෂා හරඹ යොදා නොගෙන එය ලිව්වා නම් දිනපතා පුවත්පතක වාර්තාවකට අමතර දෙයක් ප්‍රතිනිර්මාණය කර ගන්න බැහැ.අමුවෙන් ලිව්වා නම් මම එය අනුමත කළා වෙනවා.* එතකොට එකම සිදුවීම නැවත නැවත ලිවීම සිදු වූයේ පුවත්පත සඳහා රචනා කළ නවකතාව සංස්කරණයකින් තොරව පළ කිරීම නිසාද?පුවත්පතට ලිව්ව නවකතාව පොතකට ගෙනෙන කොට විශාල වශයෙන් සංස්කරණය කළා. පැරුණි ගද්‍ය සාහිත්‍යයේ එන භාෂා ශෛලිය සමඟ නූතන ප්‍රස්ථා පිරුළු විශාල ප්‍රමාණයක් අත්දැකීම ප්‍රතිනිර්මාණය කිරීමේදී යොදා ගත්තා. නැවත නැවත ලිවීම නිසා සිදුවීම්වල අශ්ලීල බව හා ජුගුප්සාජනක සාන්ද්‍රණය අඩුව තිබෙනවා. මා කිව්වේ මා කළ දේයි. එය හරිද වැරුදිද තීරණය කළ යුත්තේ විචාරකයන්.* සම්මාන සඳහා ලියන ලේඛකයන් අතර ඔබ ඉන්නවද?මට මේ වනතෙක් ඔය මොන පුස්තකයක්වත් ලැබිලා නැහැ. ශ්‍රී ලංකාවේ විචාරකයොත් නිදන් හංගන බහිරවයෝ වගෙයි. ඔවුන් එයින් වැඩක් ගන්නෙත් නැහැ, වැඩක් ගන්න කාටවත් දෙන්නෙත් නැහැ. වටිනා දේවල් පස්යට හංගන ශාස්ත්‍රයක් ලෝකෙ වෙන කොහේවත් නැහැ. ග්‍රාමීය සමාජයේ දෙමව්පියෝ දරුවන්ට ඉඩම් ලියන්නෙත් මැරෙන මොහොතෙනේ.ඇතැම් අයට සම්මානයක් නොලැබීමත් සම්මානයක්. මා ලියූ නිර්මාණ ගැන කතිකාවක් ඇතිව තිබෙන්නෙ සම්මාන නොලැබීම නිසයි. සම්මාන ලැබුණා නම් විචාරකයෝ මේ වන විට මගේ ගෙල සිඳලා ඉවරයි. එහෙම නැත්නම් මමම හිසරදයක් හදාගෙන.* ඒ කියන්නේ ඔබ සම්මාන ප්‍රතික්ෂේප කරනවාද?ඒකට දැම්මම උත්තරයක් දෙන එක හොඳයි. ලැබුණොත් අත් දෙකෙන්ම භාර ගන්නවා. ඒකට හේතුව සම්මාන නිසා පොත්වල අලෙවිය වැඩිවීමයි.* වෙළෙඳ පොළ වටිනාකම සලකා ඔබ සම්මාන භාර ගැනීමට සූදානම් නම්, ලිවීමේදී එය නොතකා කටයුතු කරන්නේ කොහොමද?මම වෙළෙඳ පොළට ලියන්නේ නැහැ. නමුත් මම ලියන දෙයට වෙළෙඳ පොළක් තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>28</day>
    </date>
    <link>http://www.dinamina.lk/2012/11/28/_art.asp?fn=f1211283</link>
    <topic>‘මයුරචාපා’ අයාලේ ගියාය</topic>
    <author>රන්ජන් අමරරත්න</author>
    <content>“මයුරචාපා” නවකතාවේ පිට පොත්ත දකින කෙනකු එය පැණි කතාවක් යැයි සිතන්නට පුළුවන. බොළඳ පෙම් කතාවක් යැයි සිතන්නට ද පුළුවන. එහෙත් මේ නවකතාව නූතන සමාජයට අවශ්‍ය සංවාද කිහිපයක් ගොඩනැඟීමට සමත් වේ. ඒ සියල්ල අපගේ සංස්කෘතියට සම්බන්ධ ය.(i) එකගෙයි පවුල්කෑමේ සම්ප්‍රදාය. (ii) වැඩිහිටියන්ගේ ලිංගිකත්වය දරුවන් දකින ආකාරය. (iii) සාම්ප්‍රදායික ගම ධනේෂ්වරය විසින් ගිලගනු ලැබීම.නුවර පළාතේ සාම්ප්‍රදායික ගැමි පවුලක් වටා කතාව ගෙතී ඇත. ඇවැස්ස නෑනා - මස්සිනාලා විවාහ වෙති. ලොකු බණ්ඩාරට හා පොඩි බණ්ඩාරට බිරිය වන්නේ ඉඹුල්දෙණියේ මැණිකේ ය. ඇය රූමත්, යහපත්, බුද්ධිමත් ගැහැනියෙකි. උඩරට පවුල්වල එකගෙයි කෑම ආරම්භ වූයේ ඉඩම් හිඟය නිසා යැයි කියති. ඉඩම් – කුඹුරු බෙදී ගිය කල පවුලේ දියුණුව ඇනහිටින බව ඔවුන්ගේ මතය වී තිබිණි.කතුවරිය ඉතා විචිත්‍ර ලෙස එකගෙයි කෑම චිත්‍රණය කරයි. මෙබඳු පවුලක සාමය - සමඟිය හා දියුණුව රැඳී ඇත්තේ කාන්තාව මත ය. ඉඹුල්දෙණියේ මැණිකේ ඒ අතින් පුදුමාකාර දක්ෂ ගැහැනියෙකි. ඇගේ ඉවසීම, ජීවිතාවබෝධය උඩරට ගැමි පවුල්වල සෑම ගැහැනියකට ම පාහේ තිබිණි. එකගෙයි කෑම තුළ ලිංගිකත්වය පිළිබඳ ගැටලු මතු නො වන්නේ නො වේ. සිදුවන්නේ ගැහැනිය මැදිහත් වී ඒවා සමථයකට පත් කිරීම ය. එකගෙයි කෑම මුළුමනින් ම අහෝසි වී නැත. එබැවින් ඒ ගැන සංවාදයක් මතුවීම වටී.වැඩිහිටියන්ගේ ලිංගික හැසිරීම් කෙරෙහි එබී බලන්නටත්, ඒවා විමසන්නටත් දරුවෝ පෙලඹෙති. එය කුමන සමාජයක වුව පවතින සත්‍යයෙකි. මයුරචාපා කතාවේ එන ප්‍රධාන චරිතය වූ ඉන්ද්‍රචාපා සිය මවගේ ලිංගික හැසිරීම් ගැන කෝප වෙයි. ඊර්ෂ්‍යා කරයි. මට විතරක් ඇයි අප්පච්චිලා දෙන්නෙක් යැයි ඇය විසින් විමසනු ලැබේ.“ඉන්ද්‍රචාපා කුඩප්පච්චිගේ කාමරයට ගියාය. අම්මා එහි තිබූ කිලිටි රෙදි සියල්ල ම රැගෙන ගොස් ඇත. ඇඳ ඇතිරිලි කොට්ට උර අලුත් ඒවා ය. ඇය කුඩප්පච්චිගේ කොට්ටය නැහැයට ළංකර ගත්තා ය. එයින් කපුරු සුවඳ හමයි. ඇය ඇඳ ඇතිරිල්ල ඔසවා ගැසීමට සූදානම් වූවා ය. සැණෙකින් ඇගේ ඇස ගියේ ඇඳ මත තිබූ කොණ්ඩ කූරකට ය. ඇය එය අතට ගත්තා ය. එය අම්මාගේ ය. ඉන්ද්‍රචාපාගේ හිතට නැඟුණේ කෝපයකි. ඇය කොණ්ඩකූර බිම දමා ගැසුවා ය.”(පිටුව – 15)වැඩිහිටියන්ගේ ලිංගික හැසිරීම් කෙරෙහි දරුවන් තුළ ඇත්තේ නොමනාපයකි. කෝපයකි. එය ශ්‍රී‍ ලංකාව වැනි රටවල උත්සන්න තත්ත්වයකින් දකින්නට ලැබේ. බටහිරට වඩා ආවෘත ලිංගික සංස්කෘතියක් ඇති සෑම සමාජයකම පාහේ මේ නොමනාපය හා කෝපය අඩු-වැඩි වශයෙන් දකින්නට ලැබේ. එහෙත් දරුවන් මෝරා වැඩෙත් ම මේ යථාර්ථයන් වටහා ගැනීම සාමාන්‍ය සිරිත ය.“අම්ම බුම්මගෙන ඉන්නෙ! කැමැති නැද්ද ලයිට් ආවට?”(පිටුව - 30)ඉන්ද්‍රචාපා සිය මවට රිදවීමට කැමැති ය. ගමට විදුලිය පැමිණීම ඉඹුල්දෙණියේ මැණිකේගේ සාම්ප්‍රදායික ලිංගික ක්‍රියාවලියට බාධාවකි. ඇයට පුරුෂයන් දෙදෙනකු තෘප්තිමත් කිරීමට තිබේ. චිමිනි ලාම්පුවල අඩ අඳුර ඇගේ ක්‍රියාවලිය පහසු කරනු ඇත. දියණිය කෙළින් ම තමාට අපහාස කළ ද මව ඉන් කෝපයට පත් වන්නේ නැත. “ඇයි අකැමැති. කොච්චර දෙයක් ද?” කියන මැණිකේ සෙමෙන් කුස්සියට රිංගා ගනී. එකගෙයි කෑම යනු ගැහැනියගේ ලිංගික ආවේශයන් නිසා සිදුවන්නක් නොවේ. එය ඊට වඩා පවුල් බරකි. වගකීමකි. දරුවන්ගේ සාර්ථක අනාගතය පිළිබඳ සැලැසුමකි. ඒ අනුව බලන විට ගැහැනිය දරුවන් වෙනුවෙන් බරපතළ කැපවීමක් කරයි.අප තුළ ඇති ලිංගිකත්වය පිළිබඳ ශුද්ධ වූ හා ආත්මාර්ථකාමී වූ අදහස හා ආකල්ප බොහෝ විට වැරැදි සහගත ය. ගැහැනියක සිය ජීවිත කාලය තුළ පුරුෂයන් කිහිප දෙනකු සමඟ ලිංගික ව හැසිරීම විස්මයක් නො වේ. තදබල කෝපයට කාරණයක් ද නොවේ. පිරිමින්ගේ තත්ත්වය ඊටත් වඩා වෙනස් ය. ඉන්ද්‍රචාපාට සියල්ල වැටහෙන්නේ ඇය ද විවාහ ජීවිතයට ඇතුළත් වූ පසු ය. ඇයගේ දරුවා විවාහක පුරුෂයා වූ දුලංගගේ නොවේ. දරුවාගේ පියා ඉන්ද්‍රචාපාගේ පෙම්වතා වූ මයුරගේ ය. මව හා දුව අතර පවත්නා මානව සම්බන්ධතා මැනැවින් නිරූපණය කරන්නට කතුවරිය සමත් වේ.නූතන සිංහල නවකතාකරුවෝ බොහෝ දෙනෙක් අපේ ගම – අපේ සංස්කෘතිය හා අපේ සම්ප්‍රදායයන් අමතක කොට කෘත්‍රීම චරිත ඔස්සේ නවකතා නිර්මාණය කරති. මේ නිසා ම චරිත නිරූපණය දුර්වල වී සමාජ යථාර්ථයෙන් දුරස් ප්‍රබන්ධ බිහි වේ. ඔව්හු බොහෝවිට ලතින් අමෙරිකානු ප්‍රබන්ධයන්හි එන චරිත කොපි කිරීමට වෑයම් කරති. මෙය නිරර්ථක උත්සාහයකි. ඒ අතින් බලන විට ශ්‍රීමා ලාලනී කතුවරිය අපේ උරුමයන් සොයා යන නවකතාකාරියක ලෙස අගය කළ යුතු ය.ශ්‍රීමා ලාලනීගේ ප්‍රධාන දුර්වලතා තුනක් හඳුන්වා දෙන්නට ද කැමැත්තෙමි. (i) ප්‍රබල කතා වස්තුවක් ගොඩනැඟීමට ඇති අසමත්කම. (ii) ජීවිතයේ සංකීර්ණතා නිරූපණය කිරීමට ඇති අසමත්කම. (iii) ධ්වනිපූර්ණ මනරම් භාෂාවක් ගොඩනැඟීමට ඇති අසමත්කම.නවකතාවක් රචනා කිරීම සඳහා කතා වස්තුවක් (Plot) අවශ්‍ය නැතැ’යි යන මෝඩ මතයක් අපේ නවකතාකරුවන් අතර පැතිර ගොස් තිබේ. මේ නිසා ම ඉබාගාතේ ගිය නවකතා ද, එල්ලයක් නැති නවකතා ද, අතරමඟ නවතින නවකතා ද කලඑළි දැක තිබේ. බටහිර සාර්ථක නවකතාකරුවෝ කතා වස්තුවක් නිර්මාණය කිරීම සඳහා සැලැකිය යුතු කාලයක් මිඩංගු කරති. කතා වස්තුව යනු කතාවේ ව්‍යුහය යි. එහි ශක්තිමත් සැකිල්ල යි. ශ්‍රීමා ලාලනී සාර්ථක කතා වස්තුවක් ගොඩනඟා ගැනීමට අසමත් වූ නිසා කතාවේ අවසන් භාගය වේගයෙන් ගලා ගොස් තේරුමක් නැති තැනකින් නැවතී ඇත.අපගේ අදහසට අනුව නවකතාව යනු එක්තරා ව්‍යාපෘතියකි. එය සැලැසුම් සහගත ලෙස නිර්මාණය කළ යුතු ය. පළමුව නවකතාවක් රචනා කිරීමෙහි අරමුණක් - ඉලක්කයක් තිබිය යුතුය. එක්කෝ එය සමාජ යථාර්ථයක් පසක් කිරීමක් විය යුතුය. නැතහොත් ඓතිහාසික කතා වස්තුවක නිරූපණයක් විය යුතු ය. එසේ නැතහොත් පාඨක සමාජයට අලුත් විඥානයක් ලබා දෙන නිර්මාණයක් විය යුතු ය. එබඳු නිර්මාණයක් කිරීම සඳහා පර්යේෂණ කළ යුතුය. එබඳු අභ්‍යාස කළ යුතුය. උපදේශන පැතිය යුතුය. මේ කිසිවකින් තොරව ඉබාගාතේ නවකතා ලිවීම පාප කර්මයකි. සමාජයට කරන අවමානයකි. ශ්‍රීමා ලාලනීට හොඳ අත්දැකීම් සම්භාරයක් ඇති බව පෙනී ගියත්, ඇය සාර්ථක ව්‍යාපෘතියක් කෙරෙහි යොමු වී නැති බව පෙනෙයි.මේ නවකතාකාරිය ජීවිතයේ අර්ථ සොයමින් ගැඹුරු හා සංකීර්ණ චරිත නිරූපයකට යන්නේ නැත. ඇගේ විශේෂත්වය වන්නේ තෝරාගත් තේමාව හා සංවාදයට ලක් කිරීමට උත්සාහ දරන ඇතැම් සාංස්කෘතික සාධක නිසා ය. මවගේ හා දුවගේ චරිත කතාවේ මුල් භාගයේ දී යම් පමණකට සාර්ථක ව නිරූපණය කිරීමට සමත් වුව, දෙවැනි භාගයේ දී නවකතාවේ විකාශය එහෙන් - මෙහෙන් විස්තර කරගෙන යයි. ගැටුමක් ඇත්තේ ම නැත. නවකතාවේ එන සමාජ පරිවර්තනය ගැඹුරු හා සංකීර්ණ චරිත නිරූපණයකට හොඳ ම අවස්ථාව වුව, එය කතුවරිය අතින් සිදු නොවේ.ලොකු බණ්ඩාර හා පුංචි බණ්ඩාර තම දරුවන්ගේ වෙනස්වීම් හා පරිසරයේ වෙනස්වීම් නිශ්ශබ්දව ඉවසා සිටිනවා වෙන්නට බැරි ය. ඔවුන්ගේ අධ්‍යාත්මයෙහි විශාල ගැටුමක් ඇතිවිය යුතු ය. එය නිරූපණය වන්නේ නැත. චිනුවා අචෙබෙගේ තුන් ඈඳුතු නවකතා බලන්න. මාර්ටින් වික්‍රමසිංහගේ තුන් ඈඳුතු නවකතා බලන්න. ගුණදාස අමරසේකර මහතාගේ අලුත් නවකතා ගොන්න බලන්න. ඒවායෙහි චරිත සමාජ පරිවර්තන හමුවේ කරන අරගලය කොතෙක් ද? අචෙබේගේ ඔකෙන්ක්වෝ ඉංගිරිසිකාරයා ගමන් කරන බයිසිකලයට පහර දෙන්නේ යකඩ අශ්වයා කියමින් ය.අපේ නවකතාකරුවන් තමන්ගේ ම චරිත ගැඹුරින් හදාරන්නේ නැත. ඔවුන් අපේක්ෂා කරනුයේ කතාවක් කියා හමාර කිරීමට පමණි. බටහිර බොහෝ ලේඛකයෝ සම්පූර්ණ නවකතාවට පෙර නවකතා කිහිපයක් ලියා නැවත - නැවත ඒවා සංස්කරණය කරති. එවැනි පුරුද්දක් අපේ ලේඛකයන් ළඟ නැත. ඔව්හු අවම ලෙස ඊයේ රෑ ලියූ දේ අද උදෑසන නො කියවති.කතුවරියගේ භාෂාව ද මටසිලිටි නැත. භාවික නැත. පුවත්පත් ලිපියක් - විචාරයක් ලියනවාට වඩා නිර්මාණාත්මක ප්‍රබන්ධයක් කිරීම අපහසු ය. ඒ සඳහා බොහෝ අභ්‍යාසයන් කළ යුතු ය. සම්භාව්‍ය භාෂාව, ජනශ්‍රැති, සාමාන්‍ය කටවහර උචිත ලෙස යොදා ගනිමින් නිර්මාණාත්මක භාෂාවක් තනා ගැනීම නවකතාකරුවකුගේ වගකීම ය. ඒ අතින් ලේඛිකාව අභ්‍යාසයකට ගොස් නැත.නවකතාව යනු අපිරිමිත පරිශ්‍රමයක ප්‍රතිඵලයක් බව අපේ කතුවරුන් තේරුම් ගත යුතු ය. එතෙක් හොඳ නවකතා බිහි වන්නේ නැත. ඉන්ද්‍රචාපා මෙන් ම මයුරචාපා නවකතාව ද අයාලේ ගොස් ඇති බවක් අපට පෙනේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n121129_br1</link>
    <topic>ලාෆින් බුද්ධා ඇතුළේ හිස නැති බුදු රුවක්...</topic>
    <author/>
    <content>වැලිමඩ වෙළෙඳ සලක තබා පුද පූජා පැවැත් වූ ලාෆින් බුද්ධා ප්‍රතිමාවක් බිම වැටී මෙන් බිඳි ඇති අතර එය පරික්ෂා කිරීමේ දී දැක ගන්නට ලැබී ඇත්තේ එම බුදුරුව තුළ හිස සුන් ගෞතම බුද්ධ රූපයක් අඩංගු කර තිබූ බවයි. මේ හේතුව නිසා අද උදෑසන වැලිමඩ නගරයේ තරමක කලබල කාරී තත්ත්වයක් ඇතිවිය.මේ ලාෆින් ප්‍රතිමාව මිල දි ගෙන ඇත්තේ ද වැලිමඩ ප්‍රදේශයේම වෙළඳ සලකිනි. මෙම සිද්ධියෙන් පසුව වැලිමඩ නගරයේ පෞද්ගලික බස් රථයක තිබූ ලාෆින් බුද්ධා ප්‍රතිමාවක් විවර කර බලද්දී එවැනිම සිදුහත් චරිතයේ සිද්ධි ඇතුළත් රූ සටහනක් හමු වී ඇත. මේ පිළිබඳ වැඩි දුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n1211291</link>
    <topic>එකම පවුලේ 6ක්යාල් දේවියට බිලි</topic>
    <author>මහව සමූහ එස්.එම්. සිරිවර්ධන, අමිල ප්‍රභාත් වනසිංහ, භක්ති ධර්මප්‍රිය මෙන්ඩිස්, පන්ඩුක සමරසේකර</author>
    <content>කොළඹ කොටුවේ සිට වවුනියාව බලා ධාවනය වූ යාල් දේවි දුම්රියට ඊයේ (28) උදෑසන අනුරාධපුර පාදෙණිය මාර්ගයේ කිරිමැටියාව මංසන්ධියේදී ත්‍රිරෝද රථයක් ගැටීමෙන් එකම පවුලේ හය දෙනෙක් ජීවිතක්ෂයට පත් වූහ.ත්‍රිරෝද රථයේ හත් දෙනෙකු ගමන් කර ඇති අතර දිවි ගලවාගත් කාන්තාවක තුවාල ලබා කුරුණෑගල රෝහලට ඇතුළත් කර ඇතැයි අඹන්පොළ පොලිසිය පවසයි.මිය ගිය අය අතර කුඩා දරුවන් තිදෙනෙකු ද වේ.බියගම ප්‍රදේශයේ සිට කිරිමැටියාව ප්‍රදේශයේ දේවාලයකට පැමිණි බව කියන මේ පිරිස ඊයේ උදේ 9.10 ට පමණ දුම්රියේ ගැටීමෙන් මේ අනතුර සිදුව තිබේ.මෙම පුද්ගලයින් හෙයියන්තුඩුව ප්‍රදේශයේ පදිංචි අය වෙති.මේ සිද්ධියෙන් මිය ගොස් සිටින්නේ හෙයියන්තුඩුව මාබිම පාරේ අංක 119/ඒ පදිංචි ඩබ්ලිව්, ඩබ්ලිව් උදය ආසිරි විජේකෝන් (රියදුරු) උපේකා හේමමාලි විජේකෝන්, නිසල විජේකෝන්, නිලන්ති යන අය ඇතුළු හය දෙනෙකි.ත්‍රිරෝද රථ රියදුරුගේ බිරිඳ කුරුණෑගල රෝහලේ ප්‍රතිකාර ලබයි.ත්‍රිරෝද රථ රියදුරුගේ පියා අඹන්පොල අමුණුගම පදිංචි අයෙකි. මේ පිරිස පසු ගියදා ඔහු බැලීමට ගොස් තිබේ. පසුව ඊයේ ඔවුන් නෙළුම්පත් වැව බැලීමට යන අතරතුරදී කිරිමැටියාව දුම්රිය හරස් මාර්ගයේදී එම අනතුර සිදුවී ඇත.මේ ස්ථානයේ දුම්රිය මාර්ගය සම්පූර්ණයෙන්ම අනාරක්ෂිත බව පොලීසිය කියයි. එම ස්ථානයේ දුම්රිය වැටක් හෝ පුද්ගලයකු යොදා නොමැති අතර ජරන් එන දුම්රිය නොපෙනෙන පරිදි පරිසරයද පිහිටා තිබේ.මේ ස්ථානයේ දුම්රිය ආරක්ෂාවක් යොදන ලෙස ප්‍රදේශවාසීන් ඉල්ලීම් කර ඇතත් එය මෙතෙක් ඉටුවී නැති බවද පොලීසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n1211292</link>
    <topic>අපරාධ සහ වයස්ගත සිරකරුවන් වෙන් කර පුනරුත්ථාපනයට පියවර</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානයක</author>
    <content>අපරාධ හා වයස්ගත වර්ගීකරණය අනුව සිරකරුවන් වෙන් කර පුනරුත්ථාපනය කිරිමට රජය සැලසුම් සකස් කර තිබෙන බව බන්ධනාගාර ප්‍රතිසංස්කරණ හා පුනරුත්තාපන ඇමැති චන්ද්‍රසිරි ගජධීර මහතා පාර්ලිමේන්තුවේදී ඊයේ (28) ප්‍රකාශ කළේය.නැවත නැවත බන්ධනාගාර ගතවීම අවම කරගැනීම සදහා විධිමත් පුනරුත්ථාපන ක්‍රියාවලියක් ක්‍රියාත්මක කරන බව ඇමැතිවරයා සඳහන් කළේය. පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශ වැයශීර්ෂයේ විවාදයේ අදහස් දක්වමින් ඇමැතිවරයා මේ බව පැවසී ය.පුනරුත්ථාපන වැඩසටහන මගින් උපදේශන සේවා, ආගමික සේවා වැනි වැඩසටහන් මගින් රැදවියන්ගේ අධ්‍යාත්මික තත්ත්වය නැංවීමට කටයුතු කරන බවද පැවසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n1211293</link>
    <topic>ඩී. ඒ. රාජපක්ෂ ගුණසමරු දේශනය අද</topic>
    <author>ධනුෂ්ක ගොඩකුඹුර</author>
    <content>දිවංගත ඩී. ඒ. රාජපක්ෂ ගුණානුස්මරණ දේශනය අරලියගහ මන්දිරයේ ප්‍රධාන ශාලාවේදී අද (29) සවස 4. 30 ට පැවැත්වේ.රුහුණේ ශ්‍රේෂ්ඨ ජනතා පුත්‍රයකු වන රාජපක්ෂ මහතා පාර්ලිමේන්තු මන්ත්‍රීවරයකු, ඇමැතිවරයකු, නියෝජ්‍ය කතානායකවරයකු වශයෙන් විශිෂ්ට ජනතා මෙහෙවරක් ඉටු කළ දේශපාලනඥයකි.බ්‍රිතාන්‍ය පාලන සමයේ සිට වර්තමානය දක්වා වූ සමාජ විකාශනය ය‍ටතේ ගොඩනැගුණු ශ්‍රී ලංකාව ත්‍රෛභාෂික සංස්කෘතිය හරහා සංවර්ධිත ඒකීය රාජ්‍යයක් බවට පත්කිරීම මැයෙන් මෙවර දේශනය පවත්වනු ලබන්නේ ලන්ඩන් විශ්වවිද්‍යාලයේ ප්‍රාචීන සහ අප්‍රිකානු අධ්‍යන විද්‍යායතනයේ ජ්‍යෙෂ්ඨ පර්යේෂක හා කථිකාචාර්ය ආචාර්ය අමල් ගුණසේන මහතා විසිනි.රාජපක්ෂ අනුස්මරණ අධ්‍යාපනික, සංස්කෘතික හා සමාජ සේවා පදනම සංවිධාන කරන මේ උළෙලේ මුලසුන හොබවනු ලබන්නේ ශ්‍රී ලංකා අමරපුර මහා නිකායේ උත්තරීතර මහා නායක දවුල්දෙණ ඤාණිස්සර නාහිමියන් විසිනි.ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මිය ඇතුළු පිරිසක් මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n1211294</link>
    <topic>පළමු යොවුන්සරසවියකරන්දෙණියේ</topic>
    <author>බන්ධුල ගුණසේකර</author>
    <content>ශ්‍රී ලංකාවේ පළමුවන යොවුන් සරසවිය (යෞවන විශ්වවිද්‍යාලය) දකුණු පළාතේ කරන්දෙණිය ප්‍රදේශය කේන්ද්‍ර කොට පිහිටුවීමට තීරණය කර ඇති බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවසීය.යෞවන විශ්වවිද්‍යාලය සඳහා සුදුසු භූමි භාගයක් දැනටමත් හඳුනාගෙන ඇති බවද යෞවන කටයුතු හා නිපුණතා සංවර්ධන අමාත්‍යාංශය යටතේ 2013 වසරේ මෙය ආරම්භ කිරීමට නියමිත බවද ඇමැතිවරයා පෙන්වා දෙයි.කරන්දෙණිය ප්‍රාදේශීය සභාවේ පූර්ණ අනුග්‍රහය මේ සඳහා ලබාදෙන බැව් සභාපති ගාමිණී අමරවංශ මහතා සඳහන් කරයි.දක්ෂිණ අධිවේගී මාර්ගයේ කුරුඳුගහහැතැප්ම පිවිසුම ආසන්නයේ පිහිටි අක්කර විසි පහක (25) භූමි භාගයක් මේ සඳහා දැනටමත් තෝරා ගෙන ඇති බවද ඇමැති ඩලස් අලහප්පෙරුම මහතා වැඩිදුරටත් අනාවරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n1211295</link>
    <topic>සිවිල් අයිතිවාසිකම් සුරැකීමෙන්ශ්‍රී ලංකාව 47 වැනි ස්ථානයට</topic>
    <author>මහින්ද අලුත්ගෙදර</author>
    <content>සිවිල් අයිතිවාසිකම් සුරැකීම සම්බන්ධයෙන් ශ්‍රී ලංකාව ලෝකයේ රටවල් අතර 47 වැනි ස්ථානය හිමි කරගෙන ඇත.ලෝක සාධාරණත්වය පිළිබඳ ව්‍යාපෘතිය ‘Rule of Law Index 2012’ නමින් සිදුකළ වාර්තාවක් මඟින් මේ බව සනාථ කෙරෙන අතර ලෝකයේ රටවල් 97ක් අතර මේ සමීක්ෂණය සිදුකර තිබේ. මෙහිදී එක් එක් රටවල නීතිය කොටස් අටකට වෙන්කොට ඒ අනුව ලකුණු දීමේ ක්‍රමයක් අනුගමනය කරමින් මේ සමීක්ෂණය සිදුකර තිබෙන අතර සීමිත රාජ්‍ය බලය, දූෂණ රහිත බව, සාමය හා ආරක්ෂාව, මූලික අයිතිවාසිකම්, විවෘත පාලනය, නියාමනයන් බලාත්මක කිරීම, සිවිල් සාධාරණත්වය සහ අපරාධ නීතිය ඒ අතර වෙයි.මේ වාර්තාවන්ට අනුව ශ්‍රී ලංකාව වඩා යහපත් ප්‍රවණතාවයක් පෙන්නුම් කරන අතර අදාළ නිර්ණායක අනුව ශ්‍රී ලංකාවේ සිවිල් අයිතිවාසිකම් සුරැකීම යහපත් අන්දමක පවතින බවද එම වාර්තාව පෙන්වාදෙයි.රටේ සෑම පුරවැසියෙකුගේම මානව අයිතිවාසිකම් සුරැකීම මෙන්ම එය ප්‍රවර්ධනය වෙනුවෙන් වත්මන රජය විශේෂ වැඩසටහන් රැසක් ක්‍රියාත්මක කර තිබෙන අතර එක්සත් ජාතීන්ගේ සංවිධානය ඇතුළුව ජාත්‍යන්තර මට්ටමේ රටවල් පමණක් නොව ලෝකයේ රටවල් රැසක ඇඟයීමටද ලක්ව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n1211296</link>
    <topic>යක්ෂාවේෂ වූ අඹුසැමි යුවළ 15 වියැති සිසුවියක මරා දමති</topic>
    <author>දිඹුලාගල සමූහ, දෙහිඅත්තකණ්ඩිය සමූහ සහ භක්ති ධර්මප්‍රිය මෙන්ඩිස්</author>
    <content>බහිරවයින් එලවීම සඳහා ඊයේ (28) අලුයම යාගයක් කරමින් සිටි අඹුසැමි යුවළක් ආවේශවී පිහියකින් මුඛයට පහර දී පහළොස් වියැති පාසල් සිසුවියක ඝාතනය කර ඇත.මේ අවස්ථාවේ කළ ගිනි තැබීමකින් අවු.07 වයසැති දැරියක් සහ අවුරුදු 19 ක එක් දරු මවක් බරපතළ පිළිස්සුම් තුවාල ලබා දෙහිඅත්තකණ්ඩිය සහ පොළොන්නරුව රෝහල්වල ප්‍රතිකාර සඳහා ඇතුළත් කර ඇත.මෙලෙස පිහි ඇනුමෙන් ජීවිතක්ෂයට පත්ව ඇත්තේ කදිරපුර අංක 25 ලිපිනයේ පදිංචිව සිටි අම්/දෙහි/දොළකන්ද මහ විදුහලේ 9 වන ශ්‍රේණියේ ඉගෙනුම ලබමින් සිටි එච්.එම්. අමන්දා ප්‍රභාෂ්වරී හේරත් නැමැති සිසුවියකි.බරපතළ පිළිස්සුම් තුවාල ලබා ඇත්තේ මේ පහරදීම කළ යුවලගේම ඥාති දියණියන් දෙදෙනෙකු වන හත් හැවිරිදි හාසිකා නිලු කුමාරි සහ 19 වියැති ඊ.පී.චන්දිමා මධුමාලි යන එක්දරු මවකි.බරපතළ තත්ත්වයේ පසු වූ සත් හැවිරිදි සිසුවිය පොළොන්නරුව මහ රෝහලට මාරුකර යැවූ බව දෙහිඅත්තකණ්ඩිය මූලික රෝහලේ වෛද්‍ය අධිකාරී ඩබ්.සී.කේ.වීරපාන මහතා පැවසීය. පොළොන්නරුව රෝහලට ඇතුළත් කළ දැරිය 28 දින සවස මියගිය බව පොළොන්නරුව රෝහල් ප්‍රකාශකයෙකු පැවසීය.මේ පිළිබඳ ජේ්‍යෂ්ඨ නියෝජ්‍ය පොලිස්පති පූජිත ජයසුන්දර මහතාගේ උපදෙස් මත අම්පාර ජේ්‍යෂ්ඨ පොලිස් අධිකාරී අජිත් රෝහණ, මහඔය සහකාර පොලිස් අධිකාරී පවිත්‍ර දයාරත්න මහත්වරුන්ගේ මගපෙන්වීමෙන් දෙහිඅත්තකණ්ඩිය පොලිස් ස්ථානාධිපති ප්‍රධාන පොලිස් පරීක්ෂක ජයශාන්ත ද සිල්වා මහතා ඇතුළු නිලධාරි කණ්ඩායමක් වැඩිදුර පරීක්ෂණ මෙහෙයවති.සැකකරුවන් දෙහිඅත්තකණ්ඩිය මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n1211297</link>
    <topic>බෙරගල පාරත් නාය යාමට පටන් අරන්</topic>
    <author>හල්දුම්මුල්ල සමූහ සහ හපුතලේ සමූහ</author>
    <content>මහ වර්ෂාවත් සමඟ හපුතලේ බෙරගල ඒ-16 මාර්ගයේ 6 වැනි කිලෝ මීටර් කණුව ආසන්නයේ පෙරේදා (27) අලුයම 2.00 – 4.00 අතර, නැවතත් විශාල නාය යෑමක් සිදුව ඇත.මේ නිසා කොළඹ - බදුල්ල මහා මාර්ගය අවහිර වී වාහන ගමනාගමනය සම්පූර්ණයෙන්ම නැවතී ඇත.හපුතලේ - හල්දුම්මුල්ල අතර තවත් කුඩා නායයෑම් ගණනාවක් ද සිදුවී ඇති නමුත් ඉන් වාහන ගමනාගමනයට බාධාවක් නොමැත.‍ෙම් අතර හපුතලේ පොලීසිය මැදිහත්ව කුඩා වාහන ගමන් කිරීමට විහාරගල වතු මාර්ගය විකල්ප මාර්ගයක් වශයෙන් යොදා ගෙන තිබේ. මෙම නාය යෑමෙන් හපුතලේ විවිධ සේවා සමුපකාර සමිති කාර්යාල ගොඩනැගිල්ල ද දැන් අවදානම් තත්ත්වයක පවතින බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n1211298</link>
    <topic>නමුණුකුල කන්දත් නාය යයි</topic>
    <author>පස්සර සමුහ උබයරත්න වනසිංහ</author>
    <content>නමුණුකුල කඳුවැටියේ වයඹ දිග බෑවුම පෙරේදා (27) රාත්‍රියේ සිට නාය යෑමට පටන් ගෙන ඇත.CV2E කොටසේ ඇති වෙමින් පවතින මේ තත්ත්වය නිසා ඒ අවට පදිංචි වතු සේවක පවුල් 15ක පදිංචිකරුවන් වහාම එම ස්ථානවලින් ඉවත් කිරීමට පස්සර ප්‍රාදේශීය ලේකම් කාර්යාලයය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n1211299</link>
    <topic>පලස්තීන අරගලයේදී ඔවුන් සමඟශ්‍රී ලාංකිකයන් නොසැළී රැඳී සිටියා</topic>
    <author/>
    <content>සාධාරණත්වය හා අයිතිවාසිකම් දිනා ගැනීම උදෙසා පලස්තීන ජනතාව දශක ගණනාවක් මුළුල්ලේ කළ අරගලයේදී ශ්‍රී ලාංකීය ජනතාව ඔවුන් සමඟ නොසැළී රැඳී සිටි බව ජනාධිපති මහින්ද රාජපක්ෂ මහතා පවසයි.ඉදිරියටත් එලෙසින්ම රැඳී සිටින බව පවසන ජනාධිපතිවරයා පලස්තීන ජනතාව සමඟ සහයෝගීතාව පිළිබඳ අන්තර් ජාතික දිනය නිමිත්තෙන් සුබ පැතුම් පණිවුඩයක් නිකුත් කරමින් එසේ කියා සිටී. එම පණිවුඩයේ මෙසේද සඳහන් වේපලස්තීන ජනතාවට ස්වයංනිර්ණය, ස්වාධීනත්වය සහ ස්වාධිපත්‍යය සඳහා ඇති අයිතිය තවමත් අහිමිව ඇති බවත්, ඔවුන්ගේ භූමියෙන් වැඩි කොටස අහිමි කරනු ලැබ ඇති බවත් අන්තර් ජාතික ප්‍රජාවට සිහිපත් කරවීමට පලස්තීන ජනතාව සමඟ සහයෝගිතාව පිළිබඳ අන්තර් ජාතික දිනය උපකාරී වෙයි.ඊශ්‍රායලය සමඟ සමව පවතින්නා වූ ස්වාධීන පලස්තීන රාජ්‍යයක් ස්ථාපිත කිරීමේ අවසාන පරමාර්ථය ඇතිව සාමය සඳහා ඇති සෑම ඉඩකඩක්ම අනලස්ව සොයා බැලිය යුතුය. එබැවින් සාම ක්‍රියාදාමය දැන් සිර වී ඇති ව්‍යාකූල තත්ත්වයෙන් මුදා ගත යුතුව තිබේ. මේ ගැටලුව නිරාකරණය සමස්ත මැද පෙරදිගටම සාමය උදා කරනු ඇත.පලස්තීන ජනතාවගේ දේශපාලන එක්සත්භාවය සහ ආර්ථික ප්‍රගමනය එක්සත් ජාතීන්ගේ යෝජනාව මත පදනම්ව රාජ්‍යයන් දෙකක් නිර්මාණය කිරීමේ විසඳුම සාර්ථක කර ගැනීමට ඉවහල් වනු ඇති අතර, ශ්‍රී ලංකාව නොපැකිළ මේ ස්ථාවරයට සහයෝගය දක්වයි. කටුක දේශපාලනය සහ ආර්ථික බාධක මධ්‍යයේ වුව ද ආයතන ගොඩනැගීම අතින් පලස්තීන අධිකාරිය අත්පත් කර ගෙන ඇති ප්‍රගතිය පිළිබඳ අපි සතුටු වෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n12112910</link>
    <topic>ලක්‍ෂ 70ක විදේශ මුදල්හොරෙන් ගෙන ගොස් දැලේ</topic>
    <author>කුමාරසිරි ප්‍රසාද් – ගුවන් තොටුපළ</author>
    <content>රුපියල් ලක්‍ෂ 70ක් පමණ වටිනා සෞදි රියාල් හා කටාර් රියාල් තොගයක් නීති විරෝධීව තම සපත්තු තුළ සඟවා සාජා රටට ගෙන යාමට උත්සාහ කළ ශ්‍රී ලාංකික ගුවන් මගියෙක් ඊයේ (28) අලුයම ගුවන් තොටුපළ රේගුව විසින් අත්අඩංගුවට ගන්නා ලදී.මුදල් නෝට්ටු රෝල් කර මිටි හතරක් ලෙස සෙලෝ ටේප්වලින් ඔතා සපත්තුවල සඟවා ගෙන සිටි බව සහකාර රේගු අධිකරි නුවන් අබේනායක පැවැසීය. දුරකථන උපාංග ව්‍යාපාර කටයුතුවල නියුතු සැකකරු කොළඹ පදිංචිකරුවකු බව රේගුව පවසයි.රේගු අධිකාරි ඉන්ද්‍ර උක්වත්ත මහතාගේ උපදෙස් පරිදි නියෝජ්‍ය රේගු අධිකාරිවරුන් වන නිශාන්ත ජයසිංහ හා උපුල් ඉන්ද්‍රජිත්, සහකාර රේගු අධිකාරිවරුන් වන නුවන් අබේනායක චන්දන රත්නායක, චන්දිම කරුණාරත්න, ගයාන් සේනාරත්න හා චන්දිමා සිල්වා යන නිලධාරීහු වැඩිදුර පරීක්‍ෂණ කළහ.රේගු පරීක්‍ෂණය කල ස්ටැන්ලි සේනාරත්න මහතා සැකකරුට රුපියල් ලක්‍ෂයක් දඩ නියම කර මුදල් තොගය රාජසන්තක කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n12112911</link>
    <topic>තොරතුරු තාක්ෂණයේ ශීඝ්‍ර දියුණුවරටත් ජාතියත් නඟා සිටුවීමට යොදා ගත යුතුයි</topic>
    <author>අසේල කුරුළුවංශ</author>
    <content>තොරතුරු තාක්ෂණ ක්ෂේත්‍රය ඔස්සේ දිනෙන් දින ලබන ශීඝ්‍ර දියුණුව රටක්, ජාතියක් හෝ නායකයකු අපහසුතාවට පත්කිරීම වැනි පහත් ක්‍රියාවන්ට උපයෝගී කැර නොගෙන රටක් ජාතියක් නඟා සිටුවීමට යොදා ගත යුතු බව කෘෂිකර්ම ඇමැති මහින්ද යාපා අබේවර්ධන මහතා පැවසීය.අද බොහෝ විට තොරතුරු තාක්ෂණයේ දියුණුව තුළින් සිදුවන්නේ ඕපාදූප ප්‍රචාරනයට වැඩි ඉඩක් ලබාදීම බවද ඒ මහතා කීය. ආසියානු රටවල කෘෂිකර්ම හා තොරතුරු තාක්ෂණ සන්නිවේදන ජාලයට අයත් රටවල් එකොළහක නියෝජිතයන් ගේ සහභාගිත්වයෙන් පසුගියදා (26) මහනුවර රැජිණ හෝටලයේ දී ආරම්භ වුණු පස්දින සමුළුවේ සමාරම්භක උත්සවයේ දී ඇමැතිවරයා මේ බව පැවසුවේ ය.ආසියානු රටවල කෘෂිකර්ම හා තොරතුරු තාක්ෂණ සන්නිවේදන ජාලයට අයත් රටවල් තම තමන්ගේ රටවල කෘෂි පර්යේෂකයන්ගේ නව සොයා ගැනීම් ඒ ඒ රටවල් අතර හුවමාරුකැර ගැනීමෙන් ඉදිරියේ දී කෘෂිකර්මාන්ත අංශයේ සුවිශේෂි දියුණුවක් අපේක්ෂා කළ හැකි බවද ඇමැතිවරයා කීවේය.ආසියානු රටවල කෘෂිකර්මාන්තයට අදාළව පැන නඟින ගැටලු හා අභියෝග එක හා සමාන බවත් ඒවායින් අත් මිඳීම සඳහා ඒ ඒ රටවල සිදු කෙරෙන පර්යේෂණ මඟින් අත්කර ගන්නා යහපත් ප්‍රතිඵල අදාළ රටවල් අතර හුවමාරු කැර ගැනීම කාලෝචිත අවශ්‍යතාවක් බවත් හෙතෙම පැවසුවේ ය.දැඩි නියඟයෙන් එක් කන්නයකටත් අධික වර්ෂාපතනයෙන් තවත් කන්නයකටත් හානි වීමෙන් මෙරට කෘෂි කර්මාන්තයේ නිරත ගොවීන් පසුගිය කන්න දෙකකදී දැඩි අසීරුතාවකට පත්වූ බවත්, එවැනි ගැටලු මේ සමුළුවට සහභාගි වන රටවලද පවතින බවත් කී ඒ මහතා තිස් වසරක ත්‍රස්තවාදය නිමවීමෙන් පසු ශ්‍රී ලංකාව අද කෘෂිකර්මාන්ත අංශයට සුවිශේෂ අවධානයක් යොමු කරමින් දියුණුව කරා පිය මනින බවත් ප්‍රකාශ කෙළේ ය.ආසියානු රටවල කෘෂිකර්ම හා තොරතුරු තාක්ෂණ සන්නිවේදන ජාලයට අයත් බංගලාදේශය, කාම්බෝජියා, ඉන්දුනීසියා, ලාඕසය, මොන්ගෝලියා, නේපාලය, පිලිපීනය, ශ්‍රී ලංකාව, තායිලන්තය, වියට්නාමය යන රටවල් නියෝජනය කරමින් එම රටවල කෘෂි පර්යේෂකයින් මෙම සමුළුවට සහභාගි වූහ.අධ්‍යක්‍ෂ ජනරාල් (ඒ. එෆ්. ඒ. අයි) චෝ යන්ග් හී මහතා “ලෝකය දැන් සාම්ප්‍රදායික කෘෂිකර්මාන්තයෙන් බැහැරව නවීන තාක්ෂණික ක්‍රමවලට යොමුවී සිටින බවත් ඒ ඒ රටවල කෘෂිකර්මාන්ත අංශයන්ට අදාළ නව සොයා ගැනීම් රටවල් අතර හුවමාරු කැර ගැනීම වඩා වැදගත් බවත් කීය. ආසියානු රටවල කෘෂිකර්ම හා තොරතුරු තාක්ෂණ සන්නිවේදන ජාලයට අයත් රටවල් සම්බන්ධ කැරමින් ස්ථාපිත කෙරෙන වෙබ් අඩවියට ඉදිරියේ දී ඒ ඒ රටවල නව සොයා ගැනීම්, කෘෂිකර්ම ක්ෂේත්‍රයට අදාළව පල කෙරෙන ග්‍රන්ථ හා තොරතුරු යොමු කිරීම මගින් අදාළ රටවල නියෝජිතයන්ට පුළුල් දැනුමක් ලබාගත හැකි බවද ඒ මහතා පැවසුවේ ය.ශ්‍රී ලංකා රාජ්‍ය තොරතුරු සන්නිවේදන ජාලයේ අධ්‍යක්ෂ වසන්ත දේශපි‍්‍රය, ආසියානු රටවල කෘෂිකර්ම සන්නිවේදන ජාලයේ ශශ්‍රී ලංකා නියෝජිත ආචාර්ය රොහාන් විජේකෝන් මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n12112912</link>
    <topic>බියගම - කටුනායක ඇගළුම් රැකියා පුරප්පාඩු 21000ක්</topic>
    <author>නුවන් කොඩිකාර</author>
    <content>බියගම හා කටුනායක ඇගළුම් කලාප දෙකෙහි පමණක් පුරප්පාඩු 21000ක් පවතින බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවසීය.මීට අමතරව අනෙකුත් ඇගළුම් කලාපයන්හීද පුරප්පාඩු පවතින බව රජයේ ප්‍රවෘත්ති දෙපාර්තුමේන්තුවේ ඊයේ (28) පැවැති ප්‍රවෘත්ති සාකච්ඡාවේදි නියෝජ්‍ය ඇමැතිවරයා එසේ ප්‍රකාශ කළේය.එම ක්ෂේත්‍රයෙන් උපයන ආදායමද ඉහළ ගොස් ඇති බවත්, 2004 වසරට සාපේක්ෂව මේ වසර වන විට එය සියයට 49.5ක ඉහළ යාමක් බවත් හෙතෙම පෙන්වා දුන්නේය.2004 වසරේදී ඇගළුම් කර්මාන්තයෙන් ඇමරිකන් ඩොලර් 790 ක් ඉපයු අතර එය 2011 වසර වන විට ඇමරිකන් ඩොලර් 4172 ආදායමක් ඉපයීමට හැකි වී ඇති බවද අබේවර්ධන මහතා පෙන්වා දුන්නේය.ඇගළුම් කර්මාන්ත ශාලා වැසෙමින් යන බවට ඇතමුන් ගෙන යන ප්‍රචාරයන්ගේ කිසිදු සත්‍යතාවයක් නොමැති බව පවසන හෙතෙම තවත් ආයෝජන රැසකට ඉල්ලීම් කර ඇති බවද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n12112913</link>
    <topic>රුධිර පාරවිලයනය පිළිබඳ දකුණු ආසියානු සංගමයේ සත්කාරක රට ලෙස ශ්‍රී ලංකාව තෝරා ගැනේ</topic>
    <author>සන්ධ්‍යා කරුණාරත්න</author>
    <content>රුධිර පාරවිලයනය පිළිබඳ දකුණු ආසියානු සංගමයේ වාර්ෂික සමුළුවේ සත්කාරක රට ලෙස ශ්‍රී ලංකාව තෝරා ගැනේ.රුධිර පාරවිලයනය පිළිබඳ ජාත්‍යන්තර සංගමය මඟින් සංවර්ධනය වෙමින් පවතින රටවල ලේ දීමේ සේවාවන් අතර ප්‍රථම වරට පැවැත්වූ විවෘත තරගයේ මුල් තැන ශ්‍රී ලංකාව ජයග්‍රහණය කිරීම මේ සමුළුවේ සත්කාරක රට ලෙස තෝරා ගැනීමට හේතු ‍වී තිබේ.නාරාහේන්පිට ජාතික රුධිර පාරවිලයන මධ්‍යස්ථානයේ පැවැති මාධ්‍ය හමුව අමතමින් රුධිර පාරවිලයනය පිළිබඳ දකුණු ආසියානු සංගමයේ සංවිධායක කමිටුවේ සභාපති (සෞඛ්‍ය අමාත්‍යාංශයේ රසයනාගාර සේවා අධ්‍යක්ෂ) වෛද්‍ය විජිත් ගුණසේකර මහතා ඊයේ (28) මේ බව පැවැසුවේය.මිත්‍රත්වය, විශ්වාසය හා අන්‍යෝන්‍ය සහයෝගීතාව මත ක්ෂේත්‍ර‍යට අඳාළ දැනුම බෙදාහදා ගනිමින් කලාපයට බලපාන්නා වූ පොදු ගැටලුවලට විසැඳුම් සපයන රුධිර පාරවිලයනය පිළිබඳ පරිනත වෘත්තිකයන් හා අනෙකුත් පාර්ශ්වකරුවන් හමුවන මෙවැනි අන්තර්ජාතික සමුළුවක සත්කාරක රට ලෙස තෝරා ගැනීම ශ්‍රී ලංකාවට අභිමානයක් වන බව සෞඛ්‍ය අමාත්‍යාංශය පවසයි.ලබන මස 6 වැනිදා සිට 8 වැනිදා දක්වා කොළඹදී මේ සමුළුව පැවැත්වේ. මෙවර සමුළුවට පූර්වගාමී විද්‍යාත්මක සම්මන්ත්‍රණ මාලාව ලබන මස 4 වැනිදා ආරම්භ වන අතර එම වැඩමුළුව හෙද නිලධාරීන් හා මහජන සෞඛ්‍ය පරීක්ෂකවරුන් සඳහා පැවැත්වේ. ලබන මස 5 වැනිදා වෛද්‍ය රසායනාගාර කාර්මික විද්‍යාඥයන්ට ද, 06 වැනිදා ලේ දීමේ සේවයට අයත් වෛද්‍යවරුන්ගේ සායනික හා රසායනාගාර විෂයානුබද්ධ ක්‍රියාකාරකම් සහිත වැඩමුළුව පැවැත්වේ.කලාපයේ හා ඉන් පරිබාහිර විදේශිකයන් සඳහා විවෘත වන ප්‍රධාන ජාත්‍යන්තර සමුළුව ලබන මස 7,8 දෙදිනදී පැවැත්වේ. රුධිර පාරවිලයනය පිළිබඳ ජාත්‍යන්තර කීර්තිධර විද්වත්හු මේ සමුළුව මෙහෙයවති.මේ විද්‍යාත්මක සැසිවාරයේදී කලාපයට පොදු වූ මාතෘකාවන් මෙන්ම ක‍්ෂේත්‍රයෙහි ප්‍රවනතාවන් හා නව තාක්ෂණය පිළිබඳ සාකච්ඡා කරන බව වෛද්‍ය විජිත් ගුණසේකර මහතා පවසයි.‍රුධිර පාරවිලයනය පිළිබඳ ජාත්‍යන්තර සංගමයේ වත්මන් සභාපති වෛද්‍ය පීටර් ෆැනගන් මහතා රුධිර පාරවිලයන සේවාවන්ට අඳාළ ආපදා කළමනාකරණය පිළිබඳ දේශනයක් පවත්වන බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n12112914</link>
    <topic>දෝෂාභියෝගයට අර්ථ නිරූපණයක් ඉල්ලාගොනු කළ පෙත්සම් සලකා බැලීම කල්යයි</topic>
    <author/>
    <content>දෝෂාභියෝග ක්‍රියාවලියට ආණ්ඩුක්‍රම ව්‍යවස්ථාවෙහි 107 (3) වගන්තිය අදාළ වන ආකාරය පිළිබඳව අර්ථ නිරූපණයක් ඉල්ලා අභියාචනාධිකරණය විසින් ගොනු කළ පෙත්සම් 9ක් සලකා බැලීම මේ නොවැම්බර් මස 30 වැනිදා තෙක් කල් තැබීමට ශ්‍රේෂ්ඨාධිකරණය ඊයේ (28) තීරණය කෙළේය.එම පෙත්සම් අභියාචනාධිකරණය විසින් ශ්‍රේෂ්ඨාධිකරණයට යොමු කිරීමේ දී අනුගමනය කළ යුතු ශ්‍රේෂ්ඨාධිකරණ රීති නිසි පරිදි අනුගමනය කර තිබේද යන්න පිළිබඳව අධිකරණයට දැනුම් දී නොතිබීම නිසා මේ පෙත්සම් කල් තැබීමට තීරණය විය.නිමල් ගාමිණී අමරතුංග, කේ. ශ්‍රී පවන්, පි‍්‍රයසාත් ඩෙප් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම් කැඳවන ලදී.නීතිඥ නිමල් වීරක්කොඩි, නීතිඥ චන්ද්‍රපාල කුමාරගේ ඇතුළු පිරිසක් විසින් මේ රිට් පෙත්සම් අභියාචනාධිකරණයට ගොනු කර තිබුණි.කථානායකවරයා, දෝෂාභියෝගය විමර්ශනය කරන තේරීම් කාරක සභාවෙහි සාමාජිකයන් පෙත්සම්වල වගඋත්තරකරුවෝ වූහ.මේ පෙත්සම් මීට පෙර කැඳවූ අවස්්ථාවේ දී ආණ්ඩුක්‍රම ව්‍යවස්ථාවෙහි 107 (3) වගන්තිය සම්බන්ධයෙන් අර්ථ නිරූපණයක් ලබාගැනීමට තීරණය කළ අභියාචනාධිකරණය ඒවා ශ්‍රේෂ්ඨාධිකරණයට යොමු කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n12112915</link>
    <topic>රියැදුරු ඇතුළු සිවුදෙනාටසේවාවාරවල යෙදීම අත්හිටුවයි</topic>
    <author>නිමල් රාජපක්‍ෂ</author>
    <content>යාල් දේවි දුම්රියේ එන්ජිම නැතිව කිලෝ මීටර් දෙකක් ගමන් කිරීමේ සිද්ධියේ දුම්රිය රියැදුරු, රිය සහායක, නියාමක, උප නියාමක යන හතර දෙනාගේ දුම්රිය සේවා වාරවල යෙදීම දුම්රිය දෙපාර්තමේන්තුව මගින් වහාම ක්‍රියාත්මක වන පරිදි අත්හිටුවා ඇත.අදාළ සිද්ධිය පිළිබඳ පරීක්‍ෂණ පැවැත්වීම සඳහා ත්‍රිපුද්ගල කමිටුවක් දුම්රිය සාමාන්‍යාධිකාරි බී. ඒ. පී. ආරියරත්න මහතා විසින් පත් කොට තිබේ. නියෝජ්‍ය ගමනාගමන අධිකාරි ගාමිණී සෙනෙවිරත්න, නියෝජ්‍ය ධාවනබල ඉංජිනේරු කීර්ති හේවාවිතාරණ, අනුරාධපුරය ප්‍රවාහන අධිකාරි එස්. ඒ. ආර්. අබේරත්න යන මහත්වරු ත්‍රිපුද්ගල කමිටුවේ සිටිති.අදාළ කමිටුවේ වාර්තාව අනුව දුම්රිය රියැදුරු, රිය සහායක, නියාමක හා උප නියාමක යන අයට දඬුවම් පමුණුවනු ඇතැයිද දුම්රිය ගමනාගමන අධිකාරි එල්. ඒ. ආර්. රත්නායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n12112916</link>
    <topic>‘කන්ගැට්ටා’ ඇතුළු සැකකරුවන් අධිකරණයට ඉදිරිපත් කරන්නැයි නියම කරයි</topic>
    <author>සිරංජනී කුමාරී</author>
    <content>කෞතුකාගාරයට අයුතුව ඇතුළු වී එහි පෞරාණික වටිනාකමකින් යුතු භාණ්ඩ සොරා ගැනීමේ සිද්ධියට සම්බන්ධ ප්‍රධාන සැකකරු වන ‘කන්ගැට්ටා’ නොහොත් ලස්සගේ පි‍්‍රයන්ත නැමැත්තා ඇතුළු සෙසු සැකකරුවන් තිදෙනා වහා අද (29) අධිකරණයට ඉදිරිපත් කරන ලෙසට කොළඹ ප්‍රධාන මහේස්ත්‍රාත් රස්මි සිංගප්පුලි මහතා ඊයේ (28) රහස් පොලිසියට නියම කෙළේය.රැදවුම් නියෝග මත රහස් පොලිසියේ රඳවා සිටින මාගලගේ අජිත් කුමාර , එම්. ටී. ෂන්මුගම්, ලස්සගේ පි‍්‍රයන්ත නොහොත් පුංචිරාලගේ කන්ගැට්ටා හා සුරංග ජනකාන්ත යන සැකකරුවන් මෙසේ රැදවුම් නියෝග සහිතව හෝ රහිතව අධිකරණයට ඉදිරිපත් කරන ලෙස පොලිසියට මහේස්ත්‍රාත්වරයා මෙහිදී නියම කෙළේය.අතිගරු ජනාධිපතිවරයා හෝ රාජ්‍ය ආරක්ෂක ලේකම්වරයාගෙන් රඳවා තැබීමේ නියෝග දීර්ඝ කිරීමට මේ වනවිටත් ඉල්ලීම් කර ඇති බවට රහස් පොලිසිය අධිකරණයට දැන්වීය. මේ සැක කරුවන් වෙනුවෙන් අධිකරණයේ පෙනී සිටි නීතිඥවරු පවසා සිටියේ රැදවුම් නියෝග ඉකුත් 21 දින අවසන් වූ බවත් ඒ බව දැන දැනත් මොවුන් තවදුරටත් රහස් පොලිසියේ රඳවා තැබීම ඔවුන්ගේ මානව හිමිකම් උල්ලංඝනය වන බවටය. එම කරුණ සලකා බැලූ මහේස්ත්‍රාත්වරයා කන්ගැට්ටා ඇතුළු සෙසු සැකකරුවන් තිදෙනාද වහා අධිකරණයට ඉදිරිපත් කිරීමට නියම කෙළේය.මීට අමතරව හික්කඩුවේ ප්‍රසාද් නොහොත් දිළිදු ප්‍රසාද් නැමැත්තා සැකකරුවකු ලෙස මේ නඩුවට ඇතුළත් කරන මෙන් පොලිසිය අධිකරණයෙන් ඉල්ලීමක් කෙළේය.තවද රැදවුම් නියෝග මත සිටින සැකකරුවකු වූ සුරංග ජනකාන්ත නැමැත්තාගේ ප්‍රකාශය මත ඔහුගේ ග්‍රෑන්පාස් නිවසේ තිබී නැතිවූ නෝට්ටු තොගයක් සොයා ගත් බවත් කන්ගැට්ටාගෙන් කරන ලද ප්‍රශ්න කිරීමට අනුව කඩුතල කිහිපයක් සියඹලාපේ ප්‍රදේශයෙන් සොයා ගත් බවටත් කොළඹ අපරාධ කොට්ඨාසය අධිකරණයට කරුණු වාර්තා කර තිබිණි. එකී නඩු භාණ්ඩ කෞතුකාගාර සහකාර අධ්‍යක්‍ෂ ඊ. පී. සෙනෙරත් වික්‍රමසිංහ මහතා විසින් නැතිවූ භාණ්ඩ බවට හඳුනාගත්තේ්යැයි පොලිසිය වැඩිදුර වාර්තාවක් මඟින් අධිකරණයට දැනුම් දී තිබිණි.මේ සිද්ධිය සම්බන්ධයෙන් දැනටමත් රක්ෂිත බන්ධනාගාරගතව සිටින නිලන්ති දේශපි‍්‍රය, සුජීව දේශපි‍්‍රය හා හා ඔස්ලියා පෙරේරා නැමැත්තෙක් තවදුරටත් ලබන මස 12 දක්වා රක්ෂිත බන්ධනාගාරගත කිරීමට නියම කළ මහේස්ත්‍රාත්වරයා කන්ගැට්ටා ඇතුළු සෙසු සැක කරුවන් තිදෙනා (රැදවුම් නියෝගමත) අද අධිකරණයට ඉදිරිපත් කිරීමට නියම කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n12112917</link>
    <topic>පෞද්ගලික බස් වර්ජනය අවසන්</topic>
    <author>ශීලා උඩුවර</author>
    <content>කොළඹට පැමිණෙන මාර්ග රැසක පැවැති පෞද්ගලික බස් වර්ජනය ඊයේ (28) අවසන් කෙරිණි.බස්නාහිර පළාත් ප්‍රවාහන ඇමැති උපාලි කොඩිකාර මහතා හා සමස්ත ලංකා බස් හිමියන්ගේ සමිති සම්මේලනයේ ප්‍රධාන ලේකම් අංජන පි‍්‍රයන්ජිත්, ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහත්වරුන් ඇතුළු නිලධාරීන් අතර ඊයේ (28) ප්‍රවාහන අමාත්‍යාංශ කාර්යාලයේ පැවැති සාකච්ඡාවකින් පසු මේ තීරණයට එළඹිණි.අලුතින් බලපත්‍ර ලබාදී ඇති බස් රථය ඉවත් කර ගැනීමට මෙහිදී ඇමැතිවරයා එකඟ වීම නිසා වර්ජනය අත්හල බව පි‍්‍රයන්ජිත් මහතා කීය.මේ මාර්ගයට තවත් බස් රථයක් අවශ්‍ය ද යන්න පිළිබඳව සමීක්ෂණයක් කර බස් රථයක් අවශ්‍ය බව හැඟී ගියහොත් බස් රථයක් යෙදවීමට බස් සංගම් එකඟ විය.මේ අනුව බස් ධාවනය සාමාන්‍ය පරිදි සිදු කරන බව පි‍්‍රයන්ජිත් මහතා කීය.මේ අතර ඊයේ පැවති පුද්ගලික බස් වර්ජනය නිසා මගීහු දැඩි දුෂ්කරතාවයට පත් වූහ.කොළඹ නගරයේ පිහිටි පාසල් වෙත පැමිණෙන ළමයින් මාර්ගවල තැන තැන රැඳී සිටිනු දැකගත හැකි විය. ඇතැම් ළමයින් නැවත සිය නිවෙස් වෙත ගොස් විකල්ප ක්‍රම මඟින් පාසල් යාමට පියවර ගෙන තිබිණි. කොළඹ පිහිටි කාර්යාල වෙත පැමිණෙන කාර්යාල සේවකයන් පැය ගණන් බස් නැවතුම්පළවල්වල රැඳී සිටි අතර, මේ බස් වර්ජනය ඉතාම අසාධාරණ බැව් දිනමිණට පැවසූහ.බස් වර්ජනය නිසා මගීන්ට වන අපහසුතාව වැළැක්වීම සඳහා ලංගම බස්රථ 150ක් පමණ ධාවනයට එක් කළ බව බස්නාහිර පළාත් ප්‍රවාහන ඇමැති උපාලි කොඩිකාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=n12112918</link>
    <topic>ජාතික කලා උළෙල අද සහ හෙට</topic>
    <author/>
    <content>රජයේ ප්‍රධාන යෞවන පෞරුෂ වර්ධන පුහුණු ආයතනය ලෙස ගැනෙණ ජාතික යොවුන් සේනාංකය, දිවයින පුරා විසිරී තිබෙන යොවුන් සේනාංක මධ්‍යස්ථානයන් හි පුහුණුලාභී යෞවන යෞවනියන්ගේ කලා හැකියාවන් ජාතික තලයට ගෙන ඒමේ අරමුණින් පවත්වනු ලබන වාර්ෂික කලා උළෙල මෙවරත් නොවැම්බර් (29) අද සහ හෙට (30) දෙදින තුළ යක්කල යොවුන් සේනාංක පුහුණු මධ්‍යස්ථානයේ දී පැවැත්වේ.පුහුණුලාභී යෞවන යෞවනියන් සතු සුවිශේෂී කලා කුසලතා අදාළ මධ්‍යස්ථානගත කලා උළෙලක් මඟින් ඇගයීමට ලක් කිරීමෙන් අනතුරුව ජාතික කලා උළෙල පවත්වා එකී හැකියාවන් ඔප මට්ටම් කොට වර්ෂ අවසාන “පෞරුෂාභිමාන” උළෙලේ දී කළ එළි දැක්වීමට යොවුන් සේනාංකය පියවර ගෙන ඇත.2012- 1 හා 2012 - 2 කණ්ඩායම් ලෙස පුහුණුව ලැබූ සහ ලබන තාරුණ්‍යයේ සුවිශේ්ෂී නර්තන, ගායන, වාදන කුසලතා මෙන් ම නිවේදන කුසලතා ජාතික මට්ටමින් ඇගයීම සඳහා මෙවරත් තරග අංශ 20කට ආසන්නව පැවැත්වීමට සියලු කටයුතු සංවිධානය කර ඇත. මෙහි විශේෂත්වය වන්නේ තරග ඉසව් රැසක් දමිළ මාධ්‍යයෙන් ද ක්‍රියාත්මක වීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=r1211291</link>
    <topic>රුපියල් බිලියන 7ක වියදමින්හෝමාගමට කළමනාකරණ විශ්වවිද්‍යාලයක්</topic>
    <author>හෝමාගම සංචාරක - මංජුල හිරිපිටිය</author>
    <content>ශ්‍රී ලංකාවේ ප්‍රථම කළමනාකරණ විශ්වවිද්‍යාලය හෝමාගම පිටිපනදී ළඟදීම විවෘත කෙරේ. මේ සඳහා රුපියල් බිලියන හතක මුදලක් වැයකරයි.හෝමාගම, දියගම ප්‍රදේශය සංචාරක කලාපයක් කිරීමට සැලැසුම් කර ඇතැයි අධ්‍යාපන ඇමැති බන්දුල ගුණවර්ධන මහතා පැවසීය. ඒ මහතා එසේ පැවසුවේ හෝමාගම නව නගර සැලසුම යටතේ ඉදිකළ නව බස්නැවතුම් පොළ ජනතා අයිතියට පැවරූ අවස්ථාවේදීය.මෙහිදී අදහස් දැක්වූ ඇමැති ගුණවර්ධන මහතා බස්නාහිර පළාත් ප්‍රවාහන අමාත්‍යාංශය රුපියල් ලක්‍ෂ හත්සියයක මුදලක් වැය කරමින්, හෝමාගම මැතිවරණ කොට්ඨාසයට අලුත් අංගයක් එකතු කිරීම පිළිබඳව අගය කර සිටිනවා.‍ මධ්‍යම රජය, පළාත් සභාව හෝ ප්‍රාදේශීය සභාව මගින් ජනතාවට යම් සේවයක් ඉටුවෙනවිට සාමාන්‍ය ජනතාව විශාල වශයෙන් සතුටු වෙනවා.2016 වනවිට කොළඹ දිස්ත්‍රික්කයේ වඩාත් සංවර්ධන මැතිවරණ කොට්ඨාසය බවට හෝමාගම පත්වෙනවා.මෙහිදී පළාත් ප්‍රවාහන, සමුපකාර හා සංස්කෘතික කටයුතු ඇමැති උපාලි කොඩිකාර, පළාත් සභා මන්ත්‍රීවරුන් වන ගාමිණී තිලකසිරි, ජනක වැලිවත්ත යන මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=r1211292</link>
    <topic>නවීකරණය කළ කිරිඳිවැලපුස්තකාලය ජනතා අයිතියට</topic>
    <author>මල්වාන සමූහ මහානාම විතානගේ</author>
    <content>දොම්පේ ප්‍රාදේශීය සභාව මගින් සියලුම පහසුකම් සහිතව නවීකරණය කරන ලද කිරිඳිවැල මහජන පුස්තකාලය නැවත පාඨක අයිතියට පවරා දීම පසුගියදා සිදු කෙරිණි.මෙහිදී දොම්පේ ප්‍රදේශයේ උපත ලබා වියෝ වූ කලාකරුවන්12 දෙනෙකුගේ ඡායාරූප ද එම පුස්තකාලයේ නිරාවරණය කළ අතර එය එම කලාකරුවන්ගේ පවුලේ සාමාජික සාමාජිකාවන් අතින් සිදුවීම ද මෙහි විශේෂත්වයකි.මේ අනුව කන්නිමහර සුමංගල හිමි, අලගියවන්න මුකවැටිතුමා, දො.ඩ. ඩයස්, ජයවඩුවිතාන, කවිඳු ශ්‍රීමති සේනාරත්න, කේ. ජයතිලක, මහගමසේකර, පියදාස නිශ්ශංක, කේ. ජී. කරුණාරත්න, සුනිල් ජයවීර, ජයරත්න සමරසේකර හා ප්‍රේමලාල් කවිකුමාර යන කලාකරුවන් 12 දෙනාගේ ඡායාරූප මෙසේ නිරාවරණය කෙරිණ.තවද සාහිත්‍ය තරගාවලියේ අත් අකුරු හා චිත්‍ර තරගයේ ජයගත් පාසල් සිසු දරු - දැරියන් 24 දෙනෙකුට හා කිරිඳිවැල අවට පාසල්වල මෙවර පහේ ශිෂ්‍යත්ව විභාගයෙන් වැඩිම ලකුණු ලබාගත් සිසු දරු දැරියන් 08 දෙනෙකුට ද විශේෂ ත්‍යාග ප්‍රදානය කරන ලදී.මේ අවස්ථාවට දොම්පේ ප්‍රාදේශීය සභාවේ සභාපති මිලාන් ජයතිලක මහතා ඇතුළු ප්‍රාදේශීය සභා මන්ත්‍රීවරුන් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=r1211293</link>
    <topic>සමාජයට අගතියක් නොවන අයුරින් සැලකිලිමත්ව අපරාධ සිද්ධි වාර්තා කළ යුතුයි</topic>
    <author>නාගොඩ විශේෂ - එන්. විජේරත්න, දොඩන්ගොඩ විශේෂ - දයා විජේරත්න</author>
    <content>අපරාධ සම්බන්ධ සිද්ධීන් වාර්තා කිරීමේදී මාධ්‍යවේදීන් ඉතා සැලකිලිමත්විය යුතු බවත්, සමාජ ප්‍රගමනය සඳහා මාධ්‍යවේදීන්ට විශාල වගකීමක් පැවරෙන බවත් කළුතර දිසාව භාර ජ්‍යෙෂ්ඨ පොලිස් අධිකාරී ලලිත් පතිනායක මහතා පැවසීය.ජ්‍යෙෂ්ඨ පොලිස් අධිකාරිවරයා එසේ පැවසුවේ ශ්‍රී ලංකා පුවත්පත් මණ්ඩලයේ සංවිධායකත්වයෙන් සහ කළුතර දිස්ත්‍රික් මාධ්‍ය ඒකකයේ සම්බන්ධිකරණයෙන් උතුරු කළුතර ගාර්ඩ්න් බීච් හෝටලයේදී පසුගියදා පැවැති කළුතර දිස්ත්‍රික් මාධ්‍ය වැඩමුළුවේදී අපරාධ හා ප්‍රචණ්ඩත්ව සිදුවීම් වාර්තාකරණ හා එහි නීතිමය පසුබිම යන මැයෙන් දේශනයක් පවත්වමිනි.එහිදී තවදුරටත් අදහස් දැක්වූ හෙතෙම මෙසේද පැවසීය.මිනීමැරුම්, මංකොල්ලකෑම්, ස්ත්‍රී දූෂණ නීතියට විරුද්ධ වන්නාවූ දේවල්. ඒවා අපරාධ හැටියට සමාජය පිළිගන්නවා. සමහර වැරැදි ආගම් අනුව අපරාධ හඳුන්වනවා. ආගමික පිළිගැනීම අනුව නොකළයුතු දේ අපරාධ හැටියට ගණන් ගන්නවා.සමාජ හේතු, දේශපාලන හේතු හා ආර්ථික හේතු නිසාද මේ ක්‍රියා සිදුවෙනවා. මේ අනුව විවිධ හේතු නිසා අපරාධ සිදුවෙනවා.අපරාධ මර්දනය කිරීමේදී මාධ්‍යයට ලොකු වගකීමක් තිබෙනවා. මේවා වාර්තා කළ යුතුයි. නමුත් එය කුමන ආකාරයට වාර්තා කළ යුතුද යන්න තේරුම් කර ගැනීම වැදගත්. අපරාධ වාර්තා කරණයේ පරමාර්ථය, අරමුණ කුමක්ද? වාර්තා කළ යුත්තේ යහපත් අරමුණක් ඇතිවයි.මාධ්‍යවේදියාට සමාජ ප්‍රගමනය සඳහා විශාල වගකීමක් තිබෙනවා. අපරාධ හෝ ප්‍රචණ්ඩ ක්‍රියා හෝ සම්බන්ධ වාර්තාකරණයේදී පොලිස් විමර්ශන සම්බන්ධයෙන් කරුණු විමසීම වැදගත්වෙනවා. එසේ නොවන අවස්ථාවල විවිධ වෘත්තීන් පිළිබඳව සමාජයේ ප්‍රශ්න කිරීම සිදුවෙනවා.යම්යම් සිද්ධීන් වාර්තාකිරීමේදී ඒ පිළිබඳව අවබෝධාත්මකව කටයුතු කළ යුතුවෙනවා. අපරාධ සම්බන්ධ ප්‍රවෘත්ති ලිවීමේදී නොදැනුවත්කම නිසා සමහර අවස්ථාවල අපරාධකරුවන්ට සහන ලැබුණු අවස්ථා ඇතිවීමට පුළුවන්.සාක්කිකරුවන්ට බලපෑම් එල්ලවීමට හැකියාව තිබෙනවා. එමනිසා අපරාධ සම්බන්ධ වාර්තා කිරීමේදී එය වගකීමෙන් යුතුව කිරීම ඉතා වැදගත් වෙනවා.ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත්, ජනාධිපති නීතිඥ ඩබ්. දයාරත්න, කළුතර දිස්ත්‍රික් ලේකම් යූ. ඩී. සී. ජයලාල්, පුවත්පත් කොමසාරිස් වරයාද කළුතර දිස්ත්‍රික් ජනමාධ්‍ය සංගමයේ සභාපති දයා විජේරත්න මහත්වරු ද වැඩමුළුවේදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=r1211294</link>
    <topic>මීසම් සභාවෙන්අසරණ පවුලකට නිවෙසක්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව සාන්ත පීතර දේවස්ථානයේ මීසම් සභාව හා මීසම් වැසියෝ එක්ව ලක්ෂ අටක පමණ මුදලක් වැයකර ස්ථීර නිවෙසක් නොමැති මීසම් වාසි පවුලකට නිවෙසක් තනාදීමේ සත්කාරය හිටපු මීසම් සේවක ලෙස්ටර් විජේසූරිය හා නව මීසම් සේවක ලියෝ කැමිලස් හෙට්ටිආරච්චි පියතුමන්ලාගේ මූලිකත්වයෙන් සිදුකරන ලදී.මීගමුව කෙලින් වීදියේ පදිංචි රෝහන් ජයසේකර මහතා වෘත්තියෙන් ත්‍රිවීල් රථ රියදුරෙකි. දරු තිදෙනෙකුගේ පියෙකි. දානපති පරිත්‍යාගශීලී මහතෙක් නිවසක් තනා ගැනීමට මෙම ඉඩම් කොටස ඔහුට ලබාදී තිබුණි.මුල්ගල් තබා ඉතාම කෙටි කලකින් නිවස සාදා නිම කිරීමට හැකිවීම විශේෂ දේව ආශිර්වාදයකින් සිදුවූවක් බව මීසම් වැසියෝ විශ්වාස කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=r1211295</link>
    <topic>අනුරපුරේ වැව් ආශ්‍රිත අනවසර ඉදිකිරීම්සියල්ල වහාම ඉවත් කෙරේ</topic>
    <author>අනුරාධපුර විශේෂ සරත් මනුල</author>
    <content>අනුරාධපුර දිස්ත්‍රික්කයේ සියලු වාරි රක්‍ෂිතවල ඉදිකිරීම් හා අල්ලා ගැනීම් වහා ඉවත් කිරීමට දිස්ත්‍රික් සම්බන්ධීකරණ කමිටුව තීරණය කරයි.ගොවිජන සේවා හා වනජීවී නියෝජ්‍ය ඇමැති එස්. එම්. චන්ද්‍රසේන හා ප්‍රධාන ඇමැති එස්. එම්. රංජිත් යන මහත්වරුන් ගේ සම සභාපතිත්වයෙන් යුතුව උතුරුමැද පළාත් සභා සංකීර්ණයේ දී මෙය පැවැත්විණ.කලාපීය වාරිමාර්ග අධ්‍යක්‍ෂ ලලින් ද අල්විස් සහ නැ.නු. ප. ප්‍රාදේශීය ලේකම් සමන් බන්දුලසේන යන මහත්වරු මේ පිළිබඳව කරුණු දැක්වූහ.වාරිමාර්ග රක්‍ෂිත අනවසරෙන් අල්ලා ගැනීම්, අනවසර ඉදිකිරීම් හා රක්‍ෂතයේ වගා කිරීම් පිළිබඳව නුවර වැවේ හා රාජාංගණය වැවේ බරපතළ ප්‍රශ්න රැසක් මතුව තිබෙන බව එහි දී හෙළි විය.ඒ සම්බන්ධයෙන් තීරණයක් දුන් එස්. එම්. චන්ද්‍රසේන මහතා, අනවසර වගා ඉවත් කරන ලෙසත් ඒ සඳහා කමිටුවක් පත්කර ප්‍රාදේශීය ලේකම් කොට්ඨාස මට්ටමින් තොරතුරු රැස්කර ගන්නා ලෙසත් නිලධාරීන්ට උපදෙස් දුන්නේ ය.පළාතේ සියලු මැති ඇමතිවරුන් හා දිස්ත්‍රික්කයේ රාජ්‍ය නිලධාරීහු එම කමිටුවට එදින සහභාගීව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=r1211296</link>
    <topic>කෙසෙල් කෙඳිවලින් පරිසර හිතකාමීඅත්කම් නිමවන අපූරු මිනිසා</topic>
    <author>දෙයියන්දර සමූහතමරසිරි විජේසේකර</author>
    <content>කෙසෙල් ගස්වල කෙඳි ප්‍රයෝජනයට ගනිමින් පරිසර හිතකාමී ඉතා අලංකාර වූ අත්කම් රැසක් නිපදවමින් දේශීය හා විදේශීය වෙළෙඳපොළ ජයගත් දිරිය මිනිසකු පිළිබඳව මාතර, කඹුරුපිටිය කොරඹුරුවාන ප්‍රදේශයෙන් වාර්තා වෙයි.ඔහු වෘත්තියෙන් යුද හමුදා නිලධාරිවරයෙක් වශයෙන් ශ්‍රී ලංකා තුන්වැනි ගැමුණුහේවා බලඇණියේ සාමාන්‍ය සෙබළකු ලෙස වසර 16ක් පමණ උතුරු, නැඟෙනහිර ප්‍රදේශවල පමණක් නොව ලංකාවේ විවිධ පළාත්වල රට දැය වෙනුවෙන් සේවය කර ඇති රන්සෑගොඩ, කොරඹුරුවාන පදිංචි පියසේන කොඩිකාර නම් වූ හැටහය (66) හැවිරිදි තිදරු පියෙකි.ජාතික ශිල්ප සභාවේ ලියාපදිංචි නව නිපැයුම්කරුවකු වන පියසේන කොඩිකාර මහතා කෙසෙල් පට්ටා කෙඳිවලින් සපත්තු, කාන්තා අත්බෑග්, ගමන්මළු, ලණු, පැදුරු, මේසඇතිරිලි, බිත්ති සැරසිලි, සරුංගල්, වෙසක් පහන්කූඩු, බුමුතුරුණු ආදී නිෂ්පාදන රැසක්ම වෙළෙඳ පොළට ඉදිරිපත් කරනු ලබයි.2009 වසරේ පැවති නව නිපැයුම් අංශයේ කුසලතා තරගාවලියේ දී දකුණු පළාතේ ප්‍රථම ස්ථානයත්, ජාතික මට්ටමේ තරගාවලියෙන් දෙවන ස්ථානයත් ඔහුට හිමිවී තිබේ.එපමණක්ද නොව ඔහුගේ නිර්මාණශීලි හැකියාව සහ දැනුම උපයෝගී කරගෙන කෙසෙල් කඳන්වල කෙඳි ලබාගැනීම සඳහා නිපදවා තිබෙන යන්ත්‍රය ඔහු විසින්ම නිෂ්පාදනය කරන ලද්දකි. මේ සඳහා ද මූල්‍යමය ආධාර සහ සම්මාන රැසක් ද හිමිවිය.තාක්‍ෂණික උපකරණ උපයෝගී කරගනු ලැබුවහොත් මෙම කර්මාන්තය වැඩිදියුණු කර ගැනීමට හැකි බවත් මේ සඳහා රජයේ අනුග්‍රහය ලැබුණ හොත් දියුණු කර ගත හැකි බවද මොහු කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=r1211297</link>
    <topic>බින්තැන්න අතුරු බෝග වගාවෙන්ගොවීන්ගේ අතමිට සරු වේ</topic>
    <author>මහඔය විශේෂ ඇල්. එච්. චන්ද්‍ර</author>
    <content>බින්තැන්නේ ගොවීන්ගේ අතුරු බෝග වගාවන්වල මිල ඉහළ යාමෙන් නියඟයෙන් පීඩා විඳිමින් සිටි මහඔය පදියතලාව ප්‍රා. ලේකම් කොට්ඨාස දෙකට අයත් බින්තැන්නේ ගොවීන්ගේ අතමිට සරු වී ඇත.දැයට කිරුළට සමගාමීව ප්‍රදේශයේ සිදු කෙරෙන සංවර්ධන කටයුතු හා විදුලිය යෝජනා ක්‍රම පුළුල් වීමත් නිසා පොල්ලේබැද්ද, නිල්ලබ, වරාපිටිය, ඇල්ලේගොඩ, ටැම්පාන, හරස්ගල, කැකිරිහේන, බොරපොල, අරන්තලාව ආදී ගම්මානවල පැල්පත්වල විසූ ගම්වැසියන් අලුතෙන් සිය නිවාස ඉදිකරගෙන සිටින බව දක්නට ඇත.දැනට මහඔය, පදියතලාව, වෙළෙඳ පොළවල්වල කවුපී කිලෝව රු. 200ත් 220ත් අතර ඉහළ මට්ටමක පවතින අතර, වට්ටක්කා කිලෝව රු. 40 ක් ද, වැටකොළු, බටු රු. 30ත් 35 ත් අතර පවතින අතර කැකිරි කිලෝව රු. 25ක් වන අතර අමු මිරිස් කිලෝව 200 දක්වා ඉහළ ගොස් තිබේ.මේ තත්ත්වය යටතේ අක්කර තුනහතරක කවුපි වගාවන් කළ ගොවීන් කවුපි අස්වැන්න විකිණීමෙන් ලක්‍ෂ පහ හයක ආදායමක් ලබා ගැනීමට සමත් වී ඇත.මේ ගැන අදහස් දැක්වූ හේන් ගොවියකු වූ එම්, ධර්මදාස මහතා, මම අක්කර දෙකක් කවුපි හැදුවා. පළමු අස්වැන්නෙන් කවුපි බෑග් 20ක් ගත්තා. ඒකෙන් කිලෝ දාහක් දීලා රු. ලක්‍ෂ දෙකක් ගත්තා. තව දෙවතාවක් විතර අස්වැන්න නෙළා ගන්ට පුලුවනි. මේ සල්ලිවලින් ගේ ඉතුරු වැඩ ටික ඉවර කර ගන්නවා. ලයිට් ගන්ටත් අදහසක් තියෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=r1211298</link>
    <topic>කතරගම කිරිවෙහෙර පුදබිමේජනපති ඇතුළු සැමට සෙත් පතා පින්කමක්</topic>
    <author>කතරගම විශේෂ - ඊ. එච්. සෝමපාල</author>
    <content>මහින්ද රාජපක්‍ෂ ජනාධිපතිතුමාට රජයට ශ්‍රී ලංකාවාසී සැමට ආරක්‍ෂක අංශවලට ආශීර්වාද පතා කතරගම කිරි වෙහෙර රාජමහා විහාරාධිපති ඌව විශ්වවිද්‍යාලයේ කුලපති උපාධ්‍යාය ආචාර්ය අලුත්වැව සෝරත නාහිමියන්ගේ අනුශාසකත්වයෙන් රුහුණු කතරගම මහා දේවාලයේ බස්නායක නිලමේ ඌව පළාත් මහ ඇමැති ශෂීන්ද්‍ර රාජපක්‍ෂ මහතාගේ උපදෙස් පරිදි මොනරාගල දිස්ත්‍රික් ලේකම් කාර්යාලය හා මොන රාගල දිස්ත්‍රික්කයේ ප්‍රාදේශීය ලේකම් කාර්යාලවල සංවිධායකත්වයෙන් කතරගම කිරිවෙහෙර රාජමහා විහාරස්ථානයේ සති පිරිත් පින්කමක් හා මහා සංඝරත්නය වෙනුවෙන් මහා දානයක් හා අටපිරිකර පූජාවක් පැවැත්විණි.මෙම පින්කම් කටයුතු සඳහා ඌව විශ්වවිද්‍යාලයේ කුලපති කතරගම කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමි, රුහුණු මාගම්පත්තුවේ ප්‍රධාන අධිකරණ සංඝනායක කතරගම ශ්‍රී අභිනවාරාමාධිපති ශාස්ත්‍රපති කපුගම සරණතිස්ස, සෙල්ල කතරගම මහාසේන රාජ මහා විහාරාධිපති පූජ්‍ය පචව්ගම ජිනානන්ද නාහිමිවරුන් ප්‍රධාන මහා සංඝරත්නය වැඩම කරවන ලදී.කථානායක චමල් රාජපක්‍ෂ මහතාගේ බිරිය වන චන් රාජපක්‍ෂ මහත්මිය මෙහිදී හිමියන්ට මල් පූජාව පැවැත්වීම සඳහා ආරාධනා කළාය.ඌව පළාත් මහ ඇමැති රුහුණු කතරගම මහා දේවාලයේ බස්නායක නිලමේ ශෂීන්ද්‍ර රාජපක්‍ෂ මහතා කතරගම ප්‍රාදේශීය ලේකම් ටී. බී. එම්. අතපත්තු මහතා ප්‍රධාන මොණරාගල දිස්ත්‍රික්කයේ ප්‍රාදේශීය ලේකම් මහත්වරුන සහ ප්‍ර‍දේශවාසීහු මෙයට සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=s1211291</link>
    <topic>ශ්‍රී ලංකා පිල පරාජයෙන් බේරීමේ සටනක</topic>
    <author>ෆවුස් මොහොමඩ්</author>
    <content>නවසීලන්ත වේගපන්දු යවන්නන් හමුවේ දුර්වල පිතිහරඹයක නිරත වූ ශ්‍රී ලංකා පිලේ මුල්පෙලේ පිතිකරුවන් අඩු ලකුණු සංඛ්‍යාවකට දැවීයාමේ හේතුවෙන් දෙපිල අතර පී.සරවනමුත්තු පිටියේ පැවැත්වෙන දෙවැනි හා අවසන් ටෙස්ට් තරගයේ සිවුවැනි දිනය වූ ඊයේ (28) තරගය නිමාවන විට ලකුණු 363ක ජයග්‍රාහී ඉලක්කයක් හඹායන ශ්‍රී ලංකාව ලකුණු 47කට කඩුලු 4ක් දැවී අසීරු තත්ත්වයකට පත්වී සිටියේය.ඒ අනුව තරගයේ ජය අත්කර ගැනීමට ශ්‍රී ලංකාවට තවත් ලකුණු 316ක් අවශ්‍ය වන අතර ඉතිරිව ඇත්තේ කඩුලු 6ක් පමණි. සමරවීර සහ මැතිව්ස් එක් ලකුණු බැගින් ලබා නොදැවී කඩුල්ලේ රැඳී සිටිති.ශ්‍රී ලංකාව පළමු ඉනිමටිම් සවුති කඩුලු 2ක් සහ ඩෆ් බ්‍රෙස්වෙල් කඩුලු 2 ක් දවාලීමට සමත්විය. ඊයේ දිනයේ දෙපිලේම කඩුලු 17ක් බිඳ වැටුණු අතර ඉන් කඩුලු 11ක් වේගපන්දු හමුවේ ද, ඉතිරි කඩුලු 6 දඟපන්දු හමුවේ ද බිඳ වැටිණි.ඊයේ සවස තේ පානයෙන් පසුව කඩුලු 9කට ලකුණු 194ක් ලබා සිටියදී සිය දෙවැනි ඉනිම අත්හිටුවීමට නවසීලන්ත පිලේ නායකයා තීරණය කළේය.ඒ අනුව ලකුණු 363ක ඉලක්කයක් සමග පිටියට පිවිසි ශ්‍රී ලංකා පිලේ පළමු කඩුල්ල ලෙස තරංග පරණවිතාන කඩුල්ල මුවාකිරීමේ වරදට හසුවූයේ සවුති යැවූ පළමු ඕවරයේ පළමු පන්දුවෙන්මය.අනතුරුව කුමාර් සංගක්කාර සමග එක්වූ තිලකරත්න ඩිල්ෂාන් දෙවැනි කඩුල්ලට ලකුණු 35ක සම්බන්ධතාවක් ගොඩනගමින් සිටියදි සවුතිගේ පන්දුවකට කඩුලු රකින කෘගර් වැන් වික් වෙත උඩපන්දුවක් දී ලකුණු 14කට දැවී ගියේය.පරිණත පිතිකරුවන් වන කුමාර් සංගක්කාර සහ නායක මහේල ජයවර්ධන දැවීගියේ බ්‍රෙස්වෙල්ගේ පන්දු නිවැරැදිව වටහා ගැනීමට අසමත්වීමේ හේතුවෙනි.ඊයේ උදෑසන ශ්‍රී ලංකා පළමු ඉනිමේ අවසන් කඩුලු හතර මිනිත්තු 41කදී ( ඕවර 7.4කදී) බිඳ දැමීමට නවසීලන්ත වේගපන්දු යවන්නෝ සමත්වූහ. ඒ කාලසීමාවේ දී ශ්‍රී ලංකා පිතිකරුවන්ට ලබාගත හැකිවූයේ ලකුණු 19ක් පමණි.ශ්‍රී ලංකා පළමු ඉනිම ලකුණු 244කට සීමා කරමින් සවුති කඩුලු 5ක් දවාලූ අතර මෙතෙක් ටෙස්ට් තරග 8කට ක්‍රීඩා කර ඇති බෝල්ට් සිය හොඳම පන්දු යැවීම වාර්තා කරමින් කඩුලු 4ක් බිඳ දැමුවේය.ශ්‍රී ලංකා පළමු ඉනිමට වඩා ලකුණු 168ක් අතැතිව ඊයේ උදෑසන සිය දෙවැනි ඉනිම ආරම්භ කළ නවසීලන්ත පිලේ ආරම්භක පිතිකරුවන් දිවා ආහාරයට පෙර නැවත ක්‍රීඩාගාරය වෙත හරවා යැවීමට ශ්‍රී ලංකා පිල සමත්විය. දිවා ආහාරය සඳහා තරගය නතරකරන විට නවසීලන්තය කඩුලු 2ක් දැවී ලකුණු 59ක් ලබා සිටියේය.දිවා ආහාරයෙන් පසුව යවන ලද මුල් ඕවර කීපයේ දී නවසීලන්ත පිතිකරුවන්ට ප්‍රබල අභියෝගයක් එල්ල කළ ශ්‍රී ලංකා පිලේ පන්දු යවන්නන් මුල්පෙලේ කඩුලු 3ක්ම ඕවර 2ක් ඇතුලත දවාලීමට ද සමත්වූහ.නවසීලන්ත පළමු ඉනිමේ ශතකලාභී කේන් විලියම්සන් ලකුණු18කට දවාලීමට සමත්වූ නුවන් කුලසේකර එම ඕවරයේදිම ඊළඟ පන්දුවෙන් ඩැනියෙල් ෆ්ලයින් කඩුල්ල මුවාකිරීමේ වරදට හසුකර ගත්තේ ලකුණු ලබාගැනීමටත් පෙරය.රංගන හේරත් යැවූ ඊළඟ ඕවරයේ දි කෘගර් වැන් වික් ද ලකුණු නොලබා දැවීයනවිට නවසීලන්ත දෙවැනි ඉනිමේ ලකුණු පුවරුව දිස්වූයේ කඩුලු 5කට 75ක් ලෙසටය.විලියම්සන් සහ වැන් වික් දෙදෙනාම දැවීගියේ තරංග පරණවිතානට උඩපන්දු ලබාදීමෙන්ය. පිට පිට කඩුලු 2ක් දවාලූ කුලසේකරට කඩුලු ත්‍රිත්වය ලබාගැනීමේ අවස්ථාව අහිමිවිය.අනතුරුව පිටියට පැමිණි ටොඩ් ඇස්ල් නායක ටේලර් සමග එක්ව නවසීලන්ත ඉනිම ගොඩ නැගීමට සමත්විය. තේ පානය වනවිට දෙදෙනා අතර 6වැනි කඩුල්ලට ලකුණු 79ක නොබිඳුණු සම්බන්ධතාවක් ගොඩ නැගී තිබිණි.ටේලර්ගේ ටෙස්ට් තරග දිවියේ 17වැනි අර්ධ ශතකය වාර්තා වූයේ තේ පානයට පෙර යැවූ ඕවරයේදීය. තේ පානයට පෙර ඇස්ල් දැවීයාම් කීපයකින්ම ගැලවීමට තරම් වාසනාවන්ත විය.හේරත්ගේ පන්දු හමුවේ ස්ටම්ප් කිරීමකින්, කඩුල්ල මුවාකිරීමකින් සහ දුවද්දී දැවීයාමකින් බේරුණු ඇස්ල් ලකුණු 23ක් ලබා සිටියදී ෂාමින්ද එරංගගේ පන්දුවකට ලබාදුන් අසීරු උඩපන්දුවක් පළමු ස්ලිප් හි සිටි තරංග පරණවිතානට රැක ගැනීමට හැකිවුයේ නැත.තේ පානයෙන් පසුව යවනු ලැබූ ඕවර 6ක් ඇතුළත නවසීලන්ත පිලේ කඩුලු 4ක් දවාලීමට ශ්‍රී ලංකා පන්දු යවන්නෝ සමත්වූහ. පළමුව දැවීගියේ නායක ටේලර් සමග ලකුණු 97ක සම්බන්ධතාවක් ගොඩනැගූ ටොඩ් ඇස්ල්ය.රන්දීව්ගේ පන්දුවකට ඔහු එල්ල කළ පහර ෂෝට් ලෙග් කලාපයේ සිටි දිනේෂ් චන්දිමාල්ගේ පාදයේ වැදී ඉහළ නැගි මොහොතේ උඩපන්දුවක් ලෙස තිලකරත්න ඩිල්ෂාන් රැකගැනීමෙන් ඇස්ල් ලකුණු 35කට දැවී යන විට නවසීලන්ත ඉනිමේ ලකුණු සංඛ්‍යාව 172ක් විය.හේරත් විසින් යවන ලද ඊළඟ ඕවරයේ නායක ටේලර්ගේ සහ ඩෆ් බ්‍රෙස්වෙල්ගේ කඩුලු බිඳවැටිණි.නවසීලන්ත ඉනිමේ 9වැනි කඩුල්ල ලෙස ජීතන් පටේල් ලකුණු නොලබා දැවීගියේ රන්දීව්ගේ පන්දුවකට ප්‍රසන්න ජයවර්ධන ස්ටම්ප් කිරීමට හසුකර ගැනීමෙනි. නවසීලන්ත දෙවැනි ඉනිම අත්හිටුවීමට පෙර හේරත් යැවූ අවසන් ඕවරයේ අවසන් පන්දුවට ටිම් සවුති ලෝන් ඕන් කලාපය හරහා හයේ පහරකින් සංග්‍රහ කළේය.අද තරගයේ අවසන් දිනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=s1211292</link>
    <topic>ද.කොරියානු ක්‍රිකට් දෙසැ.9 කොළඹ දී</topic>
    <author>මහින්ද අලුත්ගෙදර</author>
    <content>දකුණු කොරියාවේ රැකියාවල නිරතව සිට යළි මවුබිමට පැමිණි ශ්‍රී ලාංකිකයන්ගේ සංගමය සංවිධානය කරන ක්‍රිකට් තරගාවලිය ලබන මස 09 වැනිදා කොළඹදී පැවැත්වේ‍.තරගාවලියේ ශූරතාව හිමිකර ගන්නා කණ්ඩායමට හා තරගාවලියේ වීරයාට ත්‍යාග සහ කුසලාන පිරිනැමීමට සංවිධායකයින් කටයුතු යොදා තිබේ‍.දකුණු කොරියානු මානව සම්පත් සංවර්ධන සේවා ආයතනය තරගාවලිය සම්බන්ධීකරණ කරන අතර එදිනම වාර්ෂික මහාසභා රැස්වීම පැවැත්වීමට කටයුතු යොදා ඇති බැවින් නව සාමාජිකයන්ටද සහභාගි වන ලෙස ඇරැයුම් කරයි.මේ තරගාවලිය සඳහා සහභාගිවන කණ්ඩායම් ලබන මස04 දාට පෙර ලියාපදිංචි විය යුතු අතර වැඩි විස්තර දු.අ 0112 864184 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=s1211293</link>
    <topic>ශ්‍රී ලංකා-ඉන්දියා තරගය ජය පරාජයෙන් තොරයි</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සංගම් කුසලාන 16න් පහළ කාන්තා ශූරතාවලියේ ඊයේ කොළඹ සී.ආර්.පිටියේ පැවැති ශ්‍රී ලංකාව හා ඉන්දියාව අතර තරගය ‍ගෝල් 1-1ක් ලෙස ජය පරාජයෙන් තොරව නිමාකළ ශ්‍රී ලංකා ක්‍රීඩිකාවෝ තවදුරටත් සුදුසුකම් ලබාගැනීමේ බලාපොරොත්තු රදවා ගත්හ.ඒ අනුව හෙට ඉරානය සමග පැවැත්වෙන තරගයේ ජයග්‍රහණය වාර්තා කිරීමට ශ්‍රී ලංකාව සමත් වුවහොත් අවසන් වටයට සුදුසුකම් ලබනු ඇත. ඊයේ පැවැති උස්බෙකිස්තානය හා ඉරානය අතර තරගයේදී ගෝල් 3-0ක ජයක් උස්බෙකිස්තානයට හිමිවිය. උස්බෙකිස්තානය මෙතෙක් සහභාගිවු තරග 2 ජයගත් හෙයින් මේ වනවිටත් අවසන් වටයට සුදුසුකම් ලබාසිටි‍.ඉන්දියාව හා ශ්‍රී ලංකාව අතර තරගයේ පළමු භාගයේදී ගෝල් 1-0ක් ලෙස ඉන්දියාව ඉදිරියෙන් සිටි අතර තරගයේ අවසන් මිනිත්තුවේදී ශ්‍රී ලංකා ක්‍රීඩිකාවෝ තරගය සමකර ගත්හ‍.ශ්‍රී ලංකා ක්‍රීඩිකා උමා පාපන්දු මීටර් 20ක පමණ දුරක් තනිවම ඉදිරියට රැගෙන ආ අතර ඉන්දීය ක්‍රීඩිකාවකගේ නිතී විරෝධී පහරකින් ශ්‍රී ලංකාවට නිදහස් පහරක් පිරිනැමුණි.එම නිදහස් පහර පුර්ණිමා සඳමාලි ගෝල් කණුව වෙත එල්ල කළ අතර දර්ශිකා මධුෂාණි ගෝලයක් බවට පරිවර්තනය කළාය.හෙට දිනය තරගාවලියේ අවසන් දිනය වන අතර ශ්‍රී ලංකාව-ඉරානය (පස්වරු 3.00) අතර තරගය හා ඉන්දියාව-උස්බෙකිස්තානය (පෙරවරු 11.00) අතර තරගය සී.ආර්.පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=s1211294</link>
    <topic>කොළඹ ක්‍රීඩා ලෝලීන්ට ත්‍රාසජනක රාත්‍රියක්‘කලම්බු නයිට් රේසස්’ දෙසැම්බර් 15වැනිදා</topic>
    <author>ෆවුස් මොහොමඩ්</author>
    <content>රැයක් පුරා ත්‍රාසජනක හා උද්වේගකර මෝටර් රථ සහ යතුරුපැදි ධාවන තරගාවලියක සාක්ෂිකරුවන් වීමේ අවස්ථාව කොළඹ ක්‍රීඩාලෝලීන්ට ලබාදෙන ‘කලම්බු නයිට් රේසස්’මෝටර් රථ සහ යතුරුපැදි ධාවන තරගාවලිය ලබන දෙසැම්බර් මස 15වැනිදා පැවැත්වේ.කොළඹ කොටුව කේන්ද්‍ර කරගනිමින් දෙවැනි වරටත් පැවැත්වෙන ‘කලම්බු නයිට් රේසස්’ මෙවර තරගාවලියට නව මුහුණුවරක් ලබාදීමේ අරමුණින් අන්තර් ජාතික තරග නීතිරීතිවලට අනුකූලව ගමන් මාර්ගය කිලෝමීටර් 4 දක්වා දීර්ඝ කර තිබේ.එය පසුගිය වසරේදී කි‍ලෝමීටර් 2.2ක් විය. මෙවර කිලෝමීටර් 2කින් ගමන් මාර්ගය වැඩිවූයේ ගාලුමුවදොර සිට ටාජ් සමුදා හෝටලය අසළ පිහිටි ප්‍රතිමාව දක්වා ගමන් මාර්ගය දීර්ඝ කිරීමේ හේතුවෙනි. මෙමගින් ධාවන මාර්ගය අසළ සිටිමින් නරඹනවාට වඩා ආරක්ෂාකාරීව තරගය නැරුඹීමේ අවස්ථාව ක්‍රීඩාලෝලින්ට උදාවනු ඇත.කාල්ටන් මෝටර් රථ ධාවන ක්‍රීඩා සමාජය සහ ශ්‍රී ලංකා යතුරුපැදි ධාවන සමාජය සමග එක්ව ආසියානු මෝටර් රථ ධාවන තරග සමාජය සංවිධානය කරන මේ තරගාවලිය විදේශ සංචාරකයන්ට ශ්‍රී ලංකාව ඉතා මනරම් ගමනාත්තයක් කිරීමෙහිලා ප්‍රබල සාධකයක් බවට පත්වී තිබේ.සංචාරකයන්ගේ පැමිණීමත්, අනුග්‍රාහකත්ව සමාගම් සහ වෙනත් ආයෝජකයන් මගින් මේ රාත්‍රී මෝටර් රථ ධාවන තරගාවලිය මෙරටට විදේශීය විනිමය විශාල වශයෙන් උපයාගැනිමේ මංපෙතක් ද වනු නිසැකය.පසුගිය වසරේදී නරඹන්නන් ලක්ෂ 3කට ආසන්න ප්‍රමාණයක් සජීවිව නැරැඹූ ‘කලම්බු නයිට් රේසස්’ මෙවර ඊට වැඩි ප්‍රෙක්ෂක ප්‍රමාණයක් ග්‍රහණය කරගනු ඇත. තරග ආරම්භ‍යේ සිට අවසානය දක්වා කැමරා 30කින් කෙරෙන ක්ෂණික රූගත කිරිම සී.එස්.එන්. නාලිකාවෙන් සජීවිව විකාශය කෙරේ.තරගාවලියේ කාල ගණනය කිරීමේ තරග දෙසැම්බර් මස 14වැනිදා රාත්‍රීයේ පැවැත්වේ. 15 වැනිදා රාත්‍රී 7.00ට තරගාවලියේ සමාරම්භක උත්සවය පැවැත්වෙන අතර ඊට පැරණි මෝටර් රථ ප්‍රදර්ශනයක්ද ඇතුළත්ය.‘කලම්බු නයිට් රේසස්’ තරගාවලිය පසුගිය වසරේ දී පසුදින පෙරවරු 6.00 දක්වා පැවැත්වූවද මෙවර ක්‍රීඩාලෝලින්ගේ සහ ප්‍රදේශයේ විවිධ කාර්යාල සහ ආයතනවල පහසුව තකා පෙරවරු 1.00ට නිමා කෙරේ. ඒ හේතුවෙන් තරග සංඛ්‍යාව 22සිට 10 දක්වා අඩුකොට ඇත.ඒ අතරට මෝටර් රථ ධාවන තරග 6ක් සහ යතුරුපැදි ධාවන තරග 4ක් ඇතුළත්ය. ජී.ටී‍.3 සහ ජී.ටී.4 කාණ්ඩය, පෝලෝ කුසලාන, ටොයෝටා වර්ගයේ තරගයක්, එස්.එල්. එච්. අශ්ව බල 1600 , එස්.එල්‍. ජී‍.ටී.3500 සහ ෆෝමියුලා 1300 කාණ්ඩයේ තරගයක් මෝටර් රථ ධාවන තරගාවලියට ඇතුලත් වන අතර යතුරු පැදි ධාවන තරගාවලියට සුපර් මෝටර්ඩ් විවෘත, අශ්වබල 125, අශ්වබල 250ට ඉහළ විවෘත සහ අශ්ව බල 250 සුපිරි යතුරු පැදි විවෘත තරගයක් ඇතුළත්ය.මේ වස‍රේදිත් මලයාසියාව, ඉන්දුනීසියාව, ජපානය සහ හොංකොං රාජ්‍යයෙන් සුපිරි ජී.ටී.3 සහ ජී.ටී‍. 4 අධිවේගී මෝටර් රථ කණ්ඩායම් හා ඉන්දියාවෙන් වී.ඩබ්ලිව්.පෝලෝ මෝටර් රථ පැමිණීමට නියමිතය.සෑම ඉසව් 3කට වරක් අවට සංචාරක හෝටල්වල අමුත්තන්ගේ සහ නේවාසිකයන්ගේ ගමන් පහසුව සඳහා පැය භාගයක් මාර්ගය විවෘත කර තැබීමට නියමිතය. ඒ කාලසීමාවේ දී තෝරගත් ස්ථාන 2කදී ත්‍රාසජනක මෝටර් රථ ක්‍රීඩා පැවැත්වේ. මේ සඳහා ඉන්දියාවේ සිට ස්ටන්ට් ශූරයන් පැමිණෙනු ඇත. ඊට අමතරව ප්‍රේක්ෂකයන්ගේ සහ තරගකරුවන්ගේ උපරිම ආරක්ෂාව පිණිස මෙවර ද වෛද්‍ය පහසුකම් ප්‍රථමාධාර පහසුකම් සලසා තිබේ.මේ තරගාවලිය සම්බන්ධව රථවාහන සැලැස්මක් ඉදිරියේ දී නිකුත් කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=s1211295</link>
    <topic>ශ්‍රී ලංකා-ඉන්දියා බොක්සිං ගැටුම දෙසැම්බර් 1දා</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය මෙහෙයවන ශ්‍රී ලංකා - ඉන්දියා ද්වන්ධ බොක්සිං ශූරතාවලිය (Dual Championships) දෙසැම්බර් මස 1වැනිදා ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් සුගතදාස ගෘහස්ත ක්‍රීඩාංගණයේ දී පැවැත්වේ.ලබන වසරේ ඉන්දියාවේ නවදිල්ලි නුවර පැවැත්වීමට නියමිත දකුණු ආසියා ක්‍රීඩා උළෙලේ බොක්සිං තරගාවලියට පෙර සූදානම් තරගාවලියක් ලෙස ද මෙය සැලකේ. පසුගිය ඔක්තෝබර් මාසයේ පැවැති ක්ලිෆර්ඩ් කුසලාන බොක්සිං තරගාවලියේ දස්කම් දැක්වූ ක්‍රීඩක ක්‍රීඩිකාවන් කීපදෙනෙක්ම මේ තරගාවලියේ දී ප්‍රතිවාදී ඉන්දියා ක්‍රීඩක ක්‍රීඩිකාවන් සමග තරග වදිති.ඊට අමතරව ටියුනීසියාවේ පැවැති අන්තර් ජාතික කාන්තා බොක්සිං තරගාවලියේ රන් පදක්කම්ලාභී අනූෂා කොඩිතුවක්කු ද මෙවර තරගාවලියට සහභාගි වෙයි. අනූෂා සමග එරන්දි ද සිල්වා, විදූෂිකා ප්‍රබෝධනී මෙවර තරගාවලියේ කාන්තා ඉසව්ව නියෝජනය කරති.අන්තර් ජාතික මට්ටමේ ක්‍රීඩකයෙක් වන දිලංක සුරේෂ් පට්ටිආරච්චි සමග ගයාන් ජයවීර, අනුරාධ බණ්ඩාර සහ එරංග මධුෂාන් පිරිමි තරග ඉසව්ව නියෝජනය කරන මේ තරගාවලිය මාස් හෝල්ඩිංග්ස් අභියෝගතා කුසලානය සඳහා පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=s1211296</link>
    <topic>ජනපති පදවි ප්‍රාප්තිය නිමිත්තෙන් පාපැදි සවාරිය . . . .</topic>
    <author/>
    <content>ජනපති පදවි ප්‍රාප්තිය නිමිත්තෙන් ගිරුවාපත්තුවෙන් තල්අරණට සංවිධානය මෙහෙයවු පාපැදි සවාරිය පසුගියදා නිමාවට පත්විය.අදියර 5ක් යටතේ පැවැති තරගයේ එක් අදියරක ජයග්‍රහකයකුට ගිරුවාපත්තුවෙන් තල්අරණට සංවිධානයේ ප්‍රධාන සංවිධායක රුවන් නිශාන්ත ද සිල්වා මහතා විසින් අදාළ චෙක්පත පිරිනැමු අයුරු.      .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=f1211291</link>
    <topic>අදට ගැළපෙන විදිහටරුහුණ හදනවා</topic>
    <author>ස‍ාකච්ඡා කළේ උදිත ගුණවර්ධන</author>
    <content>දකුණු පළාතේ සංචාරක හා සෙසු ක්‍ෂේත්‍රයන් දියුණු කිරීමට ගෙන ඇති පියවර මොනවාද, පළාත් සභා මගින් රටටත් සමාජයටත් සැලසෙන සේවය පිළිබඳ දකුණු පළාත් ආණ්ඩුකාර කුමාරි බාලසූරිය මහත්මිය සමග සිදු කළ සාකච්ඡාවකි මේ.මධ්‍යම ආණ්ඩුව විශාල ප්‍රමාණයේ සංවර්ධන කටයුතුවල නියැළෙනවා. ඒ කාර්ය ඉටු කරද්දී විශාල දායකත්වයක් හා සහයෝගයක් ලබා දෙනවා. මෙහිදී ආණ්ඩුව ප්‍රමුඛ පෙළේ ව්‍යාපෘතිවලට අවශ්‍ය සහය වගේම මඟ පෙන්වීම ලබා දෙනවා. එතැනදී පළාත් සභාවලටත් ප්‍රමුඛ කාර්යභාරයක් පැවරී තිබෙනවා.පළාත් සභාවක් කියන්නේ ජනතාවට විශාල සේවයක් මෙහෙයක් ඉටු කළ හැකි ආයතනයක්. ආණ්ඩුකාරිණියක් විදිහට මා දකිනවා පළාත් සභාවලින් ඉටුවන සේවය මධ්‍යම ආණ්ඩුවේ මෙහෙයවීම මත යම් කාර්ය ප්‍රමාණයක් ඉටු වෙනවා නම් ඒ කාර්ය තවත් හොඳින් ඉටු කිරීමට ඒ සේවය ජනතාව වෙත ළං කිරීමට ප්‍රමුඛ හැකියාවක් පළාත් සභා වෙත තිබෙනවා. මධ්‍යම ආණ්ඩුවට ළං විය නොහැකි ස්ථාන ජන කොටස් වෙත ළංවීමේ බලයක් වගේම හැකියාවක් පළාත් සභාවලට තිබෙනවා.මා නම් ඒ මතය අනුමත කරන්නේ් නැහැ. වැඩ කිරීමට දක්‍ෂ වැඩ කිරීමට දක්ෂතාවයක් ඇති පිරිසක් සිටිනවා නම් පළාත් සභාවෙන් විශාල කාර්ය ප්‍රමාණයක් ඉටු කරන්න පුළුවන්. දක්ෂයන්ට ඕනෑ තැනක වැඩ කරන්න පුළුවන්. ඒ නිසා පළාත් සභා සුදු අලියෙක්ද කියන අදහස පිළිගැනීමට බැරි පදනම් රහිත ප්‍රකාශයක් පමණයි.ඕනෑම කෙනෙකුට පළාත් සභා ගැන විවේචනය කරන්න පුළුවන් සුදු අලියෙක්ය කියලා කියන්න පුළුවන්. ඒත් අද වෙද්දී පළාත් සභා කියන්නේ අපේ දේශපාලන සංස්කෘතියේ එක් අංගයක් බවට පත් වෙලා තිබෙන්නේ. ඒ නිසා සිදු විය යුත්තේ විවේචනය කිරීම නොවෙයි. පළාත් සභා වලින් ඉටු කළ හැකි කාර්යභාරය ඉටු කිරීමයි.ඔබ නිවැරැදියි. දකුණ කියන්නේ සංචාරක කර්මාන්තයට වඩාත් සුදුසු, සංචාරක කර්මාන්තය ඇසුරේ කර්මාන්තය දියුණු වූ ප්‍රදේශයක්. ඒ නිසා පළාත් සභාවටද සංචාරක කර්මාන්තය දියුණු කිරීමට විශාල වගකීමක් වගේම ඒ සඳහා වූ වැඩපිළිවෙළක්ද ක්‍රියාත්මක වෙනවා.මේ ප්‍රදේශයේ සංචාරක ආකර්ෂණය ඉහළ නැංවීමට පුළුවන් ස්ථාන රැසක් තිබෙනවා. ඒ ප්‍රදේශ හා ස්ථාන වැඩි දියුණු කිරීම හා ඒ ස්ථානවලට සංචාරක ආකර්ෂණය ඇති කිරීම තමයි විය යුත්තේ. ඒ වැඩපිළිවෙළ මධ්‍යම රජයේ ආර්ථික සංවර්ධන අමාත්‍යාංශය සමඟ ඒකාබද්ධව ක්‍රියාත්මක කළ හැකියි.දකුණේ සංචාරක කර්මාන්තය ඉහළ නැංවීම මගින් රටේ ජාතික ආර්ථිකයටත් විශාල දායකත්වයක් ලබාදීමට පුළුවන්කම තිබෙනවා.සංචාරක කර්මාන්තය කියන්නේ තරඟකාරී කර්මාන්තයක්. අපට තරඟ කිරීමට සිදුව තිබෙන්නේ තායිලන්තය, මාලදිවයින, සිංගප්පූරුව වගේ සංචාරක කර්මාන්ත ඇති රටවල් සමඟයි. ඒ නිසා යටිතල පහසුකම් ඉහළ නැංවීම සිදු විය යුතුයි.ඒ යටිතල පහසුකම් ඉහළ නැංවීම මේ වන විටත් නිමාවට පත් වෙලා තිබෙන්නේ. දක්ෂිණ අධිවේගී මාර්ගය ඇතුළු දකුණේ සියලු මාර්ග නූතණයට ගැළපෙන විදිහට මේ වන විට ප්‍රතිසංස්කරණය කර තිබෙනවා. හෝටල් පහසුකම් වැඩි කර තිබෙනවා. ඒ නිසා යටිතල පහසුකම් අතින් සංචාරක කර්මාන්තය ඉහළට ගෙන ඒමට පුළුවන් වෙලා තිබෙනවා.මේ මාර්ග පද්ධතියේ සංවර්ධනය නිසා සංචාරකයන්ට පහසුවෙන් ඔබ මොබ ගමන් කිරීමට පුළුවන් වෙලා තිබෙනවා. ඒ වගේම මත්තල ගුවන්තොටුපොළ ඉදිකිරීමෙන් පසු දකුණේ සංචාරක ක්‍ෂේත්‍රයට අලුත් පිටුවක් පෙරළෙන එක නොවැළැක්විය හැකි දෙයක්.දකුණ අද ඉහළ සංවර්ධන වේගයක් අත්කර ගෙන තිබෙනවා. ඒ දියුණුව තවදුරටත් ඉදිරියට ගෙන යාම තමයි අරමුණ වෙලා තිබෙන්නේ.ජනාධිපතිතුමාගේ උපදෙස් හා මඟ පෙන්වීම මත මේ වැඩපිළිවෙළ ක්‍රියාත්මක වෙන්නේ. ඒ සඳහා මහ ඇමැති ෂාන් විජයලාල් ද සිල්වා මහතාගේ ඇමැති මණ්ඩලයේ හා මන්ත්‍රී මණ්ඩලයේ සහයෝගය ලැබෙනවා. ඒ වගේම රජයේ සේවකයන් වගේම පළාතේ ජනතාවගෙන්ද අපට විශාල ශක්තියක් හා සහයෝගයක් ලැබෙනවා.අපේ අරමුණ හා දැක්ම වෙලා තිබෙන්නේ අන් කිසිවක් නොවෙයි රුහුණ වර්තමානයට ගැළපෙන දියුණු ප්‍රදේශයක් බවට පත් කිරීමයි. අද රුහුණේ දියුණුව හා එදා රුහුණ ගැන සලකා බලද්දී පොඩි ළමයකුට වුණත් තේරෙනවා දකුණ වේගවත් දියුණුවක් ලබා ඇති බව.ජනාධිපතිතුමා හෝ ආණ්ඩුව නිල වශයෙන් මේ ගැන කතා කර නැහැ. මටත් මේ ගැන නිල අවබෝධයක් නැහැ. ජනාධිපතිතුමා යම් තීරණයක් තීන්දුවක් ගන්නේ එක් අයෙක් දෙන්නෙක් කියූ නිසා නොවෙයි. පොදුවේ ජනතා යහපත පිළිබඳ කල්පනා කරලයි.දහතුන් වෙනි සංශෝධනය පිළිබඳවත් ජනාධිපතිතුමා පොදු යහපත පිළිබඳ කල්පනා කරලයි තීන්දු තීරණ ගන්නේ. මොකද ජනාධිපතිතුමා ඕනෑම මොහොතක සිටින්නේ ජනතාවගේ පැත්තේ නිසා.මේ ක්‍ෂේත්‍රවල පළාත් සභාවට විශාල කාර්ය ප්‍රමාණයක් තිබෙනවා අධ්‍යාපනය කියන විෂයේදී අපට ප්‍රධාන මට්ටමේ ජාතික පාසල් හැර සියලු රජයේ පාසල් අයත් වන්නේ පළාත් සභාවටයි. මේ පාසල් පද්ධතිය දියුණු කිරීමත් අප විසින් ආරම්භ කර තිබෙනවා. ප්‍රවාහන ක්‍ෂේත්‍රයේදීත් පළාත් සභාවට ප්‍රබල වගකීමක් තිබෙනවා. ඒ වගකීම් අප ඉටු කරමින් තිබෙනවා.පළාත් සභාවකින් මේ විදිහේ විශාල කාර්ය ප්‍රමාණයක් ඉෂ්ඨ කළ හැකියි. ඒ නිසා පළාත් සභා වලින් ඉටු විය යුතු කාර්ය ප්‍රමාණය විශාලයි.පළාත් රාජ්‍ය සේවයේ් ජනාධිපතිතුමාට පමණක් දෙවන වන ප්‍රධානියා තමයි පළාත් ආණ්ඩුකාරවරයා කියන්නේ. ආණ්ඩුකාරවරයාට ඒ විදිහේ වැදගත් වගකීම් සමූහයක් තමයි පැවරී තිබෙන්නේ. පළාත් පරිපාලනයේ වගකීම් සියල්ල තිබෙන්නේ ආණ්ඩුකාරවරයාටයි.දකුණු පළාත තුළ රාජ්‍ය සේවකයන් හැටදහසක් සිටිනවා. එහි පරිපාලන වගකීම තිබෙන්නේ ආණ්ඩුකාරවරයා යටතේ ඇති රාජ්‍ය සේවා කොමිසම් සභාව මඟිනුයි. සරලව කියතොත් පළාත් සභා ව්‍යුහය තුළ ආණ්ඩුකාරවරයාට ප්‍රබල වගකීමක් තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=f1211292</link>
    <topic>ජනතාවට හිතැති පොදුජන නායකයා</topic>
    <author>දිනේෂ් ගුණවර්ධන ජල සම්පාදන හා ජලාපවහන අමාත්‍ය</author>
    <content>ජාතියේ උරුමය අරමුණක් ඇති පෙරමුණකට ගොනු කරමින් ලක්දිව එක්සේසත් කිරීම දක්වා ආ සේනාධිනායකයකු බිහිකළ ශ්‍රේෂ්ඨ මානව හිතවාදී මහජන නියෝජිතයකු වූ ඩී.ඒ. රාජපක්ෂ මැතිඳුන් පිළිබඳ වන අතීතාවලෝකනය තුළින් නව පරපුරකට ආමන්ත්‍රණය කිරීමට මේ උචිතම කාලයයි.ලාංකික දේශපාලන වංශ කතාවේ හැරවුම් ලක්ෂයන් කිහිපයකදීම ප්‍රගතිශීලී කඳවුර ශක්තිමත් කරන්නට සිය නිසඟ දායකත්වය ලබාදෙමින් නිවැරදිම ගමනකට අනුගත වූ ඩී.ඒ. රාජපක්ෂ මැතිඳුන් ඒ හරහා දේශයට ලබාදුන් ජයග්‍රහණයන් බොහෝ ය. එම ජයග්‍රහණයන් අප අද අභිමානයෙන් යුතුව සිහිපත් කරනවා පමණක් නොව එකී ජයග්‍රහණයන් තුළින් ලත් දායාදයෙන් පොදු ජන අයිතිවාසිකම් භුක්ති විඳිමු.‘රුහුණේ සිංහයා’ යයි විරුදාවලිය ලත් සිය සොයුරු ඩී. එම්. රාජපක්ෂ මැතිඳුන්ගේ හදිසි අභාවයෙන් පසු රාජ්‍ය මන්ත්‍රණ සභාවට නිතරගයෙන් පත් වූයේ ඩී.ඒ. රාජපක්ෂ මැතිඳුන්ය.1936 දී රාජ්‍ය මන්ත්‍රණ සභාවට රුහුණේ ගොවි ජනතාවගේ නායකයා ලෙස පත්වූ ඩී.එම්. රාජපක්ෂ මැතිඳුන් සුදු අධිරාජ්‍යවාදීන්ගෙන් රට නිදහස් කර ගැනීමටත්, ගම්බද ගොවි ජනතාවට හිමි උරුමයන් දිනා දීමටත්, ප්‍රගතිශීලී ව්‍යාපාරය සමඟ රාජ්‍ය මන්ත්‍රණ සභාවේදී නොනවතින හඬක් නැඟුවේය.දිවංගත පිලිප් ගුණවර්ධන මැතිතුමා සහ ආචාර්ය එන්.එම්. පෙරේරා මැතිඳුන් ඇතුළු තමන්ගේ යහළු සගයන් සමඟ රාජ්‍ය මන්ත්‍රණ සභාවේදී බ්‍රිතාන්‍ය පාලකයන්ට එල්ල කළේ නොනවතින සටනකි. ඒ නිසාම එතුමා ජනතාවගේ විශ්වාසවන්ත නායකයෙකු බවට පත් විය. ඩී.එම්. රාජපක්ෂ මැතිඳුන්ගේ ඇවෑමෙන් ඩී.ඒ. රාජපක්ෂ මැතිඳුන් රුහුණේ් ජනතාවගේ නොනවතින සටන ඉදිරියට ගෙන ආවා පමණක් නොව ඉතාමත් ම අර්ථවත් එමෙන්ම ආදර්ශමත් නායකත්වයක් ලබා දුන්නේය.1945 දී කෘෂිකර්ම හා ඉඩම් විධායක කාරක සභාවේ සාමාජික ලෙස වූ පළමු තනතුරෙන්ම ගොවි ජනතාව නඟා සිටුවීමට රාජ්‍ය අනුග්‍රහය වඩවඩාත් ලබා දෙන්නට මුල් විය. රාජ්‍ය මන්ත්‍රණ සභාව හා පාර්ලිමේන්තුව තුළ කෘෂිකාර්මික දිවියට සම්බන්ධ තනතුරු හරහා එතුමා ගොවි ජන ජීවිතයට වටිනාකමක් එක්කරන්නට කැප විය.එය ලක් ඉතිහාසයේ අසිරිමත් අවස්ථාවක් මෙන්ම අවිනිශ්චිත අවස්ථාවක් ද විය. ශ්‍රී ලංකාවේ නිදහස් අධ්‍යාපනය භුක්ති විඳින්නට සැරසෙන සුවහසක් දුවා දරුවන්ගේ ඉරණම විසඳෙන දවසක් විය. සී.ඩබ්ලිව්.ඩබ්ලිව්. කන්නන්ගර මැතිතුමා නිදහස් අධ්‍යාපන පනත පාර්ලිමේන්තුවට ගෙනාවේය. පසුව එය සම්මත කර ගැනීම සඳහා වූ ඡන්ද විමසීමේදී එක් ඡන්දයක අඩුවකින් පනත පරාජය වෙමින් නිදහස් අධ්‍යාපනය ලබන්නට සදාකාලිකවම කිසිදු ශ්‍රී ලාංකිකයකුට නොහැකි වන මොහොතක් උදාවෙමින් තිබිණ.ඩී.ඒ. රාජපක්ෂ නම් ඒ මානව හිතවාදියා නිදහස් අධ්‍යාපන පනත සම්මත කරන්නට සිය ඡන්දය භාවිත කරමින් ලක් ඉතිහාසයේ අවිනිශ්චිත තීරණාත්මක අවස්ථාවක් අසිරිමත් කරන්නට කටයුතු කළේය. නිදහස් අධ්‍යාපන පනත පාර්ලිමේන්තුවට ඉදිරිපත් කළ අවස්ථාවේදී අපේ රටේ වරප්‍රසාද ලත් පැලැන්තිය හා එවැනි පවුල් නියෝජනය කළ මන්ත්‍රීවරු එම පනතට විරුද්ධ වෙද්දී ඩී.ඒ. රාජපක්ෂ මැතිඳුන් එම පනත ජයග්‍රහණය කරවීම සඳහා පොදු ජනතාවට නිදහස් අධ්‍යාපනය උදා කර දීමට එසේ සිය ඡන්දය පාවිච්චි කිරීම ඓතිහාසික අවස්ථාවක් විය.නිදහසින් නොලද නව නිදහසක් සොයා තීරණාත්මක පියවරක් තබමින් 1951 ජූලි 14 දින එස්.ඩබ්ලිව්.ආර්.ඩී. බණ්ඩාරනායක මැතිතුමා සමඟ ආණ්ඩු පක්ෂයෙන් විපක්ෂයට පැමිණ ශ්‍රී ලංකා නිදහස් පක්ෂය බිහි කරන්නට කැපවෙමින් නව මගකට ප්‍රවිශ්ට විය. එය ලක් ඉතිහාසය වෙනස් කරන්නට සමත් වූ තීරණාත්මක පියවරකි.නවමු දේශපාලන ව්‍යාපාරයක් තුළ ද සිය අසුන විජයග්‍රහණය කළ එතුමා ප්‍රගතිශීලී කඳවුර හා සංධාන ගත දේශපාලනය තුළින් රටට බොහෝ දේ දායාද කළ හැකි බව නිතර පසක් කළේය. එවකට පැවති රජයේ ජනතා විරෝධී ක්‍රියාදාමයන් පරාජය කරන්නට ප්‍රගතිශීලී කඳවුර හා එක්විය යුතු බව අවධාරණය කළේය.1955 දී කොළඹ සිට කතරගමට ගිය දේශප්‍රේමී රථ යාත්‍රාවේදී තංගල්ල නගරයේදී මුළු රටක් අවදි කරමින් ගමන් කළ සෝමවීර චන්ද්‍රසිරි කවියා කේයස් කවියා පී. මලලගොඩ කවියා පී. බී. අල්විස් පෙරේරා කවියා ඇතුළු සියක් කවියන් හා දහස් ගණන් ජනයා තංගල්ල නගරයේදී ඩී.ඒ. රාජපක්ෂ මැතිඳා පිළිගත් අවස්ථාව මා කුඩා දරුවෙකු ලෙස දැක ඇත්තෙමි.1956 පෙබරවාරි 18 දින පාර්ලිමේන්තුව විසිර වූ පසු මැතිවරණයට ඉදිරිපත්වීම පිළිබඳ සාකච්ඡාවේදී ශ්‍රී ලංකා නිදහස් පක්ෂය තනිවම තරඟ කළ යුතු යැයි සමහරුන් කළ යෝජනාවට එරෙහි වූ ඩී.ඒ. රාජපක්ෂ මැතිතුමා, පිලිප් ගුණවර්ධන මැතිතුමා ඇතුළු වමේ බලවේග සමඟ මැතිවරණයට මුහුණ දිය යුතු බව තරයේ ප්‍රකාශ කළේය. තනිව තරග කළොත් ආසන 20යි, වමේ බලවේග සමඟ තරග කළොත් ආසන 70යි. එය ඔහුගේ තක්සේරුව විය. එස්.ඩබ්ලිව්.ආර්.ඩී. බණ්ඩාරනායක මැතිතුමා ඒ මතය පිළිගත්තේය.අධිරාජ්‍යගැති පාලන තන්ත්‍රයක් හා බමුණු කුලය බිඳ දමමින් සමාජීය, දේශපාලනික, සංස්කෘතික හා ආර්ථික මහා පරිවර්තනයක් සමඟින් එක්දහස් නවසිය පනස් හයේදී මෙරට පොදුජන යුගය ඇරඹිණි. ශ්‍රී ලංකා නිදහස් පක්ෂය, පිලිප් ගුණවර්ධන මැතිතුමා නායකත්වය දුන් විප්ලවකාරී සමසමාජ පක්ෂය, ප්‍රගතිශීලී පක්ෂ හා දේශප්‍රේමී සංවිධාන එක්ව ‘මහජන එක්සත් පෙරමුණ’ සඟ, වෙද, ගුරු, ගොවි, කම්කරු පංච මහා බලවේගය ගොනු කරමින් රටේ සකලවිධ පරිවර්තනයක් ඇති කළේය.එදා ඩී.ඒ. රාජපක්ෂ මැතිඳුන්ගේ තක්සේරුව ප්‍රත්‍යක්ෂ විය. 1956 නව ජනතා රජයට ආසන 69ක් ලැබිණ. එම ජනතා ජයග්‍රහණය උදාකිරීමෙහිලා ඩී.ඒ. රාජපක්ෂ මැතිතුමා ප්‍රධාන රාජපක්ෂ පරපුර හා ගිරුවායේ ජනතාව දුන් අනුපමේය දායකත්වය අද ද අප අභිමානයෙන් යුතුව සිහිපත් කරමු. මන්ද එය අද ද ලක්වැසියා බුක්ති විඳින ජනතා පරමාධිපත්‍යයේ එක් සංධිස්ථානයක වර්ණවත් පැතිකඩක් වීමය.එතුමා සිය ජීවිතයේ වඩාත් සතුටු වූ දින දෙකක් වූයේ මාගේ පියාණන් වූ පිලිප් ගුණවර්ධන මැතිඳුන් එදා ආහාර හා කෘෂිකර්ම ඇමතිවරයා ලෙස පාර්ලිමේන්තුවට ඉදිරිපත් කළ කුඹුරු පනත සම්මත කළ දිනයත්, වියළි ගොඩබිමට තෙතමනය ලබා දෙන්නට චන්ද්‍රිකා වැව යෝජනා ක්‍රමයට මංගල පස් පිඩැල්ල කැපු දවසත් බව මා අසා ඇත.ඩී.ඒ. රාජපක්ෂ මැතිතුමා නායකත්වය දුන් ගොවි ජනතාව හා එතුමාගේ බෑණනුවන් වන ලක්ෂ්මන් රාජපක්ෂ මැතිතුමා ද සමඟ කුඹුරු පනතෙහි ජයග්‍රහණ ඉදිරියට ගෙන ඒමට 1958 මාර්තු මාසයේ පළමුවැනිදා කුඹුරු පනත පළමුවෙන්ම ක්‍රියාත්මක දිස්ත්‍රික්කය ලෙස හම්බන්තොට දිස්ත්‍රික්කය ප්‍රකාශයට පත් වීමත් සමඟ සිදු විය.මහත් පරිශ්‍රමයකින් කුඹුරු පනත කෙටුම් පත් කරමින් අවලාද තර්ජන මැද පාර්ලිමේන්තුවට ඉදිරිපත් කොට කුඹුරු පනත සම්මත කර ගැනීමට සිදු විය.මෙම පනත කෙටුම්පත් කිරීමේදී ඒ සඳහා වූ සාකච්ඡා තීන්දු තීරණ ගැනීමේදී ඩී.ඒ. රාජපක්ෂ මැතිඳුන් මා පියාණන් අබියසම සෙවනැල්ලක් මෙන්ම ක්‍රියා කළ බව නොරහසකි. විටෙක ඩී.ඒ. රාජපක්ෂ මැතිඳුන් බොරළුගොඩටත් විටෙක කොළඹටත් පැමිණි අවස්ථා මෙන්ම පිලිප් ගුණවර්ධන මැතිඳුන් මැදමුලනට ගිය අවස්ථා ද බොහෝ බව මා අසා ඇත. අද ද කෙතක නිදහසේ සිය ජීවනාලියෙහි යෙදෙන ගොවි ජනතාව දකිද්දී මා පියාණන්ගේ ගුණ සුවඳ මෙන්ම ඩී.ඒ. රාජපක්ෂ මැතිඳුන්ගේ දායකත්වය ද ඒ තුළ වන බව මට හැඟී යද්දී මහත් අභිමානයක් ගෙන දෙයි.1956 පොදු ජනතාවගේ දහදියෙන් බිහි කළ ‘රන් දෙවොලක්’ මෙන් වූ ජනතා රජය, ප්‍රතිගාමීන්ගේ කුමන්ත්‍රණයෙන් රහසේ බිඳ දමන විට ඩී.ඒ. රාජපක්ෂ මැතිඳුන් ඉන් වඩාත් ශෝකයට හා වේදනාවට පත්වූ පුද්ගලයෙකි.අතිදුෂ්කර කටුක දිවි පෙවෙතක් ගත කළ වලව නිම්නයේ ගොවි ජනතාව උදෙසා ආරම්භ වූ වලවේ ගඟ සංවර්ධන ව්‍යාපාරයේ චන්ද්‍රිකා වැව හා වාරි ව්‍යාපාරය සබැඳි බහුකාර්ය සංවර්ධන යෝජනා ක්‍රම සහිත ගොවිජන ව්‍යාපාරයේ යෝජනාව ඩී.ඒ. රාජපක්ෂ මැතිඳුන්ගේ ය. එවකට එතුමා ඉඩම් හා ඉඩම් සංවර්ධන උප අමාත්‍යවරයාය.ගොවිතැන් බත් කරන රටක අහරින් ස්වයංපෝෂිත විය හැකි ශ්‍රී ලංකාවක සිහිනය සැබෑ කරන්නට ඔහු තුළ තිබූ ඕනකම හා ඒ වෙනුවෙන් පාර්ලිමේන්තුව තුළත් පිටතදීත් කැප වූ එම ආදර්ශමත් නායකයාගේ ගමන එලෙස සිහිපත් කරන්නේ් එහි දෝංකාරය අද ද පවතින හෙයිනි.මඩ ගොවිතැනට මෙන්ම ගොඩ ගොවිතැනට ද මූලිකත්වය දෙමින් මුඩු බිම්වල පැඟිරි භෝගය හා යෝග්‍ය භෝග වවා අමතර ආදායම් ලබාදීමට ජනතාව දිරිගැන්වීය. පිදුරු භාවිතයෙන් වන ඇඹිලිපිටිය කඩදාසි කම්හල, හම්බන්තොට යල් කන්නයේ අහස් දියෙන් වන කපු වගා ව්‍යාපෘතිය එතුමන්ගේ නවමු සංකල්පයන් විය.ප්‍රදේශයට ආවේණික සියලු ග්‍රාමීය කර්මාන්තයන් නගා සිටුවීමට ද ආවේණික නොවූවද ක්‍රියාත්මක කළ හැකි ග්‍රාමීය කර්මාන්තයන් ස්ථාපිත කිරීමට ද කටයුතු කළ එතුමා සියලු අංශයන් නියෝජනය වන පරිදි සංවර්ධනයන් ගිරුවායට ගෙන ආවේය. එහිදී ප්‍රදේශයේ මානව සම්පත් දියුණුවට යොමු කිරීමට ප්‍රමුඛත්වය දුන්නේය.දැයේ ජීවනාලිය වූ ගොවිජනතාව සමඟ කෙතේ සිට වක්කඩෙන් දෑත් සෝදා පොදු ජනතාවගේ බර කරට ගන්නට සිය අත්සන යෙදූ ඩී.ඒ. රාජපක්ෂ මැතිඳුන් සිය ගොවි දිවිය කුරහන් සාටකය මගින් සංකේතවත් කොට මේ දේශයට අමිල දායාදයන් රැසක් තිළිණ කොට සිය මෙහෙවර ඉටු කළේය.ඩී.ඒ. රාජපක්ෂ මැතිඳු එලෙස අප අතරින් සදහටම සමුගත්ත ද ජන අරගලයන් සහ ජාතික උරුමයන්ගේ සුවඳ ලබා දෙමින් පෙන්වූ ආදර්ශමත් මාවතේ හැදි වැඩි පන්නරය ලැබූ අප රටේ එක්සේසත් කළ අපේ රාජ්‍ය නායකයා ජනාධිපති, මහින්ද රාජපක්ෂ පුතුණුවන් අප රටට දායාද කර ඇත.මාතෘභූමියටත් ජනතාවටත් ජයග්‍රහණ උදා කර දිය හැකි අධිෂ්ඨානය, කැපවීම හා ආදර්ශය එතුමන්ට ඒ උදාර පියාගෙන් ලැබුණාට කිසිදු සැකයක් නැත. කථානායක චමල් රාජපක්ෂ මැතිතුමාට, අමාත්‍ය බැසිල් රාජපක්ෂ මැතිතුමාට, ආරක්ෂක ලේකම් ගෝඨාභය රාජපක්ෂ මැතිතුමාට මෙම ආදරණීය පියාගෙන් ලැබුණු අභිමානවත් පන්නරය අප රටට ශක්තියක් වී තිබෙන බව යළි යළිත් කිව යුතුය.ඩී.ඒ. රාජපක්ෂ මැතිඳුන්ගේ නොනිමි මෙහෙවර ඉටු කරන්නට පෙරට එමින් 1970 දී ලාබාලතම මන්ත්‍රීවරයා ලෙස පාර්ලිමේන්තුව නියෝජනය කරමින් ශ්‍රී ලංකා ධරණිතලයම එක්සේසත් කළ ජනාධිපති මහින්ද රාජපක්ෂ මැතිඳුන් සිය සංවර්ධන සංග්‍රාමය දියත් කරන්නේ ඩී.ඒ. රාජපක්ෂ මැතිතුමා මෙන්ම කෘෂිකාර්මික සංකල්පයට මුල්තැන දෙමිනි. එතුමා පැතූ ලොව අද ලක් පොළොව ප්‍රගතිශීලී පොදුජන සමඟි දේශපාලනය මත ගොඩනැගෙද්දී ඩී.ඒ. රාජපක්ෂ නාමය සදා කාලෙන් සදා කාලෙට රැව් නැගෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>29</day>
    </date>
    <link>http://www.dinamina.lk/2012/11/29/_art.asp?fn=f1211293</link>
    <topic>සිංහලේස්වර්ණ ස්වරය</topic>
    <author>අනුසාර මාහිංගොඩ ඡායා-ටෙනිසන් එදිරිසිංහ</author>
    <content>ඔහුගේ මුවින් නැඟෙන්නේ සිංහල ජනතාවගේ හද පතුලෙහි උපන් ගී රාවයයි. සිංහල ජනතාවගේ සෝබර ගී හඬය. සෑම සිංහලයකුගේම හදවතෙහි වෙණ තත් ඒ හඬට අනුකම්පනය වන්නේ එබැවිනි. 'ඔහුගේ හඬ කනෙහි වැකුණු කළ සෑම සිංහලයකුගේම දෑසට කඳුළු උනයි' යනුවෙන් මහාචාර්ය සරච්චන්ද්‍රයන් එසේ ප්‍රකාශ කර ඇත්තේ අන් කවරකු ගැන නොව ආචාර්ය පණ්ඩිත් අමරදේවයන් ගැනය.දෙසැම්බර් මස 05 වැනි දිනට යෙදෙන අමරදේව ශූරීන් ගේ අසූපස් (85) වැනි ජන්ම දිනය වෙනුවෙන් ජාතික වශයෙන් එතුමන් අගය කිරීම වස් එදිනට සංගීත ප්‍රසංගයක් පැවැත්වේ. ආචාර්ය පණ්ඩිත් අමරදේවයන් හා කළ මෙම සාකච්ඡාව පළවන්නේ එම අසිරිමත් අවස්ථාව නිමිත්තෙනි.මහා ගාන්ධර්වයාණෝ මා සුහදශීලිව පිළිගත්හ. එහි එතුමන්ගේ නිරහංකාර බව රැඳි තිබූ අතර දෙතො‍ෙල් රැඳි සිනහවට මගේ විඩාබව පහව ගියේ ය. ඒ, මා මෙම ගාන්ධර්වයන් දුටු ප්‍රථම අවස්ථාව ය. ඔහු සරලය. චාම්ය.“කොළොම්තොට නැත මහලු වීඅවන්හල නැත පැරණි වීඑදා සඳමයි අදත් යෞවනයේ...බලන් කැඩපත සොඳුරියේ...”අතර මඟදී ඇසුණු ගී පදයක කොටසක් නැවතත් මට ඇසෙන්නට වූයේ ඔහු දැකීමෙනි. හේ මට අසුන් පනවා තමාද අසුන් ගත්තේ ය. ඒ මා අභිමුඛවය.මහා ගාන්ධර්වයාණන් වෙතින් මා හට අසන්නට ගැටලු බොහෝ ය. එහෙත් ඒවා සියල්ල අසන්නට නොහී මම ඔහු දෙසම බලා සිටින්නට වුණෙමි. මා කොතැනකින් පටන් ගත යුතුද? ප්‍රථමයෙන් මා අසන්නේ කුමක්දැයි යන්න පිළිබඳ පවා මට නිවැරැදි අදහසක් නොවීය.එහෙත් මා කොතැනකින් හෝ පටන් ගත යුතුය. “ඔබගේ සැප සනීප කෙසේද?” යනුවෙන් මම ඔහුගෙන් ඇසීමි.‘සාමාන්‍ය තත්ත්වයෙන් ඉන්නවා’ යැයි එතුමන්ගේ පිළිතුර විය.මම - ඔබ මේ දවස්වල මොනවද කරන්නේ...?ඔහු - අලුත් ගී තනු කිහිපයක් නිර්මාණය කළා. දෙරණ රූපවාහිනි නාලිකාවේ ටෙලි නාට්‍යයකට තේමා ගීතයක් කළා. ඔස්ට්‍රේලියාවේ වෙසෙන ශ්‍රී ලාංකිකයෙක් එවූ ගී පද රචනාවක් මගේ හඬින් ගැයුවා. වියපත් පියතුමකු විදේශ ගතවූ දරුවකු එනතුරු බලා සිටීම තමයි එහි අදහසගාන්ධර්වයාණන්ගේ දෙතොල් අතර නැවතත් සිනාවක් ඇඳිනි. අනතුරුව හේ ගයන්නට පටන් ගත්තේ ය.‘සෙවනැලි මිය යන හැන්දෑවේපිල උඩ ඉඳගෙන ඈත බලා ඉන්නේ..නෙතු පියවෙන්න කලින්එනවද මගෙ පුතුනේසී පද මුමුණන්නේ ඒ හඬ ඇහෙනවාදෝ...ඒ ඔහු අලුතින් ගැයූ ගීතයක පදයි.මම - සංගීතය පිළිබඳ ඔබේ නිර්වචනය මොන වගේ ද?ඔහු - සංගීතය තමයි සකළවිධ කලාවන්ගේ ඉතා සියුම් කලා මාධ්‍යය. වාග් ලාවන්‍යත්, මධුර ස්වරයත් දෙකෙහි අනුකූලතා පූර්වක සංයෝගය ඊට එකතු විය යුතුයි . මින් කෙනෙකුගේ හදවතට අමතන්න පුළුවන්... ඉතා හෘදයාංගමවමම - ඔබ ගායනයෙන් හෝ වාදනයෙන් ආමන්ත්‍රණය කරන්නේ කා හටද ?ඔහු - සංවේදී හදවතට... හැම ගීතයක්ම කාව්‍යයක් විය යුතුයි. හොඳම කාව්‍ය ගේය කාව්‍ය. ග්‍රාම්‍ය කාව්‍යයත් තියෙන්න පුළුවන්. මා ආමන්ත්‍රණය කරන්නේ හොඳ රසික පරපුරක් වෙනුවෙන්.. සහෘදයන් වෙනුවෙන්. කලා රසිකත්වය උප්පතියෙන්ම වෙන එකක්. නිසර්ගයෙන් එන්න ඕනේ.සොඳුරු සිනහව මැකී නොයයි. මම ඔහුගේ කතාවට ආසක්තව සිටින්නෙමි. මහා ගාන්ධර්වයාණෝ මුනිවත රකිති. ඔහුගේ සිත වර්තමානයෙන් මිදී අතීතය කරා පා සටහන් තබනවාත් වැනිය. මම ඊට බාධාවක් නොවෙමි.වන්නකුවත්ත වඩුගේ දොන් ඇල්බට් පෙරේරා නමින් හේ මොරටුව කොරළවැල්ලේ නැමැති ග්‍රාමයෙහිදී ජන්ම ලාභය ලබයි. ඔහුගේ පියා වඩු ශිල්පයේ සියුම් කැටයම් කලාවෙහි නිපුන වූවෙකි. හේ කලාවට ලැදි අයෙකි. සිය පියාණන් වෙතට අලුත්වැඩියාව පිණිස ගෙනැවිත් දෙන වයලීන දකින ඇල්බට් පෙරේරා නම් දරුවා ඒවා කෙරෙහි බැඳේ. තම සත්වැනි ජන්ම දිනයට පියාණන් වෙතින් තුටු පඬුරක් ලබයි. ඒ ජපන් වයලීනයකි.කොරළවැල්ල ශ්‍රී සද්ධර්මෝදය ඔහුගේ ප්‍රථම පාසලයි. සද්ධර්මෝදය සෙවනෙහිදී කු.ජෝ. පෙරේරා මුල් ගුරුතුමා මඟින් මහා පඬිරුවනක් වූ කුමාරතුංග මුනිදාසයන් දැන හඳුනා ගැනීමට හැකිවිය. කුමාරතුංගයන්ගේ නිවස වූ ‘හෙවන’ පානදුරා ගඟේ දෙගොඩ පා කෙරෙන තොටුපළ ය. මේ ‍ෙහවන යට දී ඔහුගේ ප්‍රතිභාව එළිපෙහෙළළි වන්නට පටන් ගත්තේ ය. පානදුර ශ්‍රී සුමංගල, කළුතර විද්‍යාලය, බලපිටිය සිද්ධාර්ථ ආදී පාසල් කිහිපයකට අධ්‍යාපනය ලබන්නට ඇල්බට් පෙරේරාට ඉඩ ලැබිණි.සිනමාපට සංගීත අධ්‍යක්ෂණය කළ මොහොමඩ් ගවුස් මුණගැසීම ඇල්බට් පෙරේරා නම් යෞවනයාගේ ජීවිතයෙහි එක්තරා කඩඉමක් විය. ගවුස් මාස්ටර්, යෞවනයාගේ සහජ කුසලතා මැනවින් හඳුනාගනියි. ඔහුගේ වාදන මණ්ඩලයේ ප්‍රධාන වයලීන වාදකයා ලෙස ඇල්බට් පෙරේරාව තෝරාගන්නේ එබැවිනි. මේ අතර ලංකා ගුවන් විදුලියෙහි ශිල්පීන් වර්ග කිරීම කළේ ය. මෙය සඳහා පැමිණියේ භාරතයේ සංගීත විශාරදයකු වූ මහාචාර්ය රතන්ජංකර් පඬිතුමාය. තරුණ ඇල්බට්ව ඉහළම ශ්‍රේණියේ ගායන ශිල්පියකු ලෙස නම් කරන ලදි.එවක මුද්‍රා නාටක නිර්මාණය කළ ශිල්පීහු කිහිපදෙනා ඒවායෙහි සංගීතය සම්බන්ධයෙන් මේ යෞවනයාගේ සහාය පැතූහ. ප්‍රේමකුමාර එපිටවෙලගේ ‘සැළලිහිණි සංදේශය’ නම් මුද්‍රා නාටකයට ඔහු එක් වූයේ ය. එහිදී සාම්ප්‍රදායික සමුද්‍ර ඝෝෂ විරිතින් ලියැවුණු සිංහල කවියට අපූර්ව සංගීතමය විවරණයක් ඇල්බට් පෙරේරා වෙතින් නිර්මාණය විය. ඒ සමඟම කවි ගායනාවේ අභිනව සම්ප්‍රදායක්ද බිහිවිණි.ඇල්බට් පෙරේරාගේ කන්කළු කවි ගායනාවට මහාචාර්ය සරච්චන්ද්‍රයන් හා ඩී.බී. ධනපාලයන් වශී කෘත විය. ඔවුනගේ අදහස වූයේ මෙම යෞවනයා භාරතයට ගොස් තවදුරටත් සංගීතය ගැඹුරින් හැදෑරිය යුතු බවය. ඔවුහු ඒ සඳහා අවශ්‍ය කටයුතු සම්පාදනය කළහ. ධනපාල කර්තෘ ධූරය දැරූ ලංකාදීප පත්‍රය මඟින් ශිෂ්‍යත්ව අරමුදලක් ආරම්භ කළේ ඒ වෙනුවෙනි. එයට ජනතා ආධාර ගලා ආහ. සහෘද ආශිර්වාදය මධ්‍යයේ තේරුණු සංගීතඥයා භාරතයේ ලක්නව් හී භාත්ඛණ්ඩේ සංගීත විද්‍යාලයට ඇතුළත් වූයේ ය. ඒ ඇල්බට් පෙරේරා නමින් නොව අමරදේව නමින් භෞතීස්ම වීමෙන් පසුවය.1955 වසරේදී හෙතෙම සමස්ත ඉන්දීය වයලීන වාදන තරගයෙන් ප්‍රථම ස්ථානය දිනා ගත්තේ ය. 1955 වසරේදී භාත්ඛණ්ඩේ විද්‍යාපීඨයේ අනුබද්ධ විද්‍යාල ඇතුළත් වයලීන වාදන පරීක්ෂණයෙන් ද ප්‍රථම ස්ථානය ලබා ගැනීමට අමරදේවයන්ට හැකිවිය. ඔහු භාරතයේදී ශ්‍රී විෂ්ණු ගෝවින්ද, ජෝන් උස්මාන් ඛාන්, මන්ෂුඩ් අලිඛාන්, විනායක් මුකුන්ද්ලෙලේ, කාදම්බරී රංග රාඕ වැනි අග්‍රගනයේ ආචාර්යවරුන් ඇසුරේ ගායනයත්, වාදනයත් ප්‍රගුණ කළේය. එසේම හේ ගායනය, වාදනය දෙඅංශයෙන්ම විශාරද උපාධිය ලැබීය.අමරදේව නම් මහා ගාන්ධර්වයාණෝ අතීතාවලෝකනයෙන් මිදෙති. ඒ මගේ බාධාකිරීමකිනි. ‘ඔබ ගයන්නේ සෞන්දර්යාත්මක බවින් අගතැම්පත් වූ ගායනා පමණක් නොවේදැයි’ මා ඇසූ පැනයට ඔහු සිනාමුසුව පිළිතුරු දෙන්නේ මේ ලෙසය.'සෞන්දර්ය ගීතය තුළත් මානව හැඟීමක් දැනෙන්න අවශ්‍යයි'.''සන්නාලියනේ සන්නාලියනේසීතල කණ එළියේමැළවුණු මුහුණින් වෙව්ලන දෑතින්කාටද සළුව වියන්නේ..”මේ ගීතය දුකක් වුණත් කාව්‍යාත්මකව ආවොත් කරුණා රසයක් වෙනවා.ෂෙලී නැමැති ඉංග්‍රීසි කවියා කියා තිබෙනවා.“වගකීම් ගොර සපුන්සිත බඳින ලද යදම්සිඳහෙලන මහා සංගීතයයි” කියලා.ලියෝ ටොල්ස්ටෝයි කියනවා සකල විධ කලා සංගීතයේ පරිපූර්ණත්වය අපේක්ෂා කරයි කියලා. ගුත්තිලයේ සඳහන් වෙනවා. නොදනිත් දරුවන් ඇකයෙන් වැටුනා යනුවෙන්.සෞන්දර්යාත්මක ගීත පමණක් නොවේ, තුංමංහන්දිය, සිකුරු තරුව, පරසතුමල්, ගම්පෙරළිය වැනි දෘශ්‍ය කාව්‍යයන් සඳහා තේමා සංගීතය හා විවිධ තේමා ඔස්සේ ගායනා කරලා තිබෙනවා. මහගම සේකර, ශ්‍රී චන්ද්‍රරත්න මානවසිංහ වැනි පුද්ගලයන්ගේ ගීතත් මා ගායනා කරලා තියෙනවා.‘සිරි පා පියුමේ රොන් සුනු තැවරේ...’ රන්මුතුදූව සඳහා ගැයූ ‘පාරමිතා බල පූජිත පූජිත...’ වැනි බොදු ගීතත්, දේශීය ආරක්ගත් ගීතත් ඒ වගේම ජනප්‍රිය සරල ගීතත් මා ගායනා කළා. ‘සිරි සාර බුලත් විට’ , ‘පිපී පිපී රේණු නටන’ වැනි ගීත.දෙලොවක් අතර දෘශ්‍ය කාව්‍යයේ එන ‘ගයන ගැයුම් නටන නැටුම්’ යන ගීතය කැලිෆ් ෂෝ කියන කණ්ඩායම් ගීත ශෛලියෙන් ගත්තේ. මා හැම ශෛලියක්ම ආශ්‍රය කළා..”මම - ඇතැම් ප්‍රවීණයන් නව පරම්පරාව හෑල්ලුවට ලක්කරනකොට ඔබ ඔවුන්ව අගය කළා. ඔබ ඔවුන් හා සමීපව කටයුතු කළා. නව පරම්පරාව ගැන ඔබගේ අදහස...?ඔහු - රූකාන්ත ගුණතිලක ගායකයා හරි ශ්‍රේෂ්ඨයි. අගය කළ යුතුයි. සන්තුෂ් - භාතිය ගේ තනු හොඳයි. ජනප්‍රිය සරල තනු. නමුත් උත්තම ගනයේ සංගීතය වෙනම එකක්.හොඳ සංගීතඥයන් බිහිවෙනවා දකින්න පුළුවන්. හොඳ පිරිසක් ඉන්නවා. ඒත් තව කියන්න අමාරුයි. පෙර පරපුරේ වික්ටර් රත්නායක, සනත් නන්දසිරි වැන්නෝ හොඳ දක්ෂ සංගීතඥයන්.සියබස් ලකරේ සඳහන් වෙනවා පතපොත ආශ්‍රයත්, පඬිවරුන්ගේ ගුරුවරුන්ගේ ආශ්‍රයත් දෙකම තියෙන්න ඕනේ. ඔහු හෝ ඇය තෝරාගත් කලා මාධ්‍යයේ සතතා අභ්‍යාෂයේ යෙදිය යුතුයි. මේ තුනෙන් පිරිපුන් කලාකරුවකු වෙන්න පුළුවන්. ඒ එක්කම ප්‍රතිභාවත් තිබිය යුතුයි. සංගීතය බෙදන්න පුළුවන්. උත්තම, මධ්‍යම හා අවර යනුවෙන්.සංගීතයේ දේශීයත්වය සොයා ගිය ගමනක් මගේ තියෙනවා. සිංහල බසට අපර නාදය තෝරා ගත්තේ භාෂාව යන ආකාරයට. භාෂාවක උච්චාරණ ලීලාව අනුව තනුව හැදේන ඕනේ.මම, අමරදේවයන්ගෙන් නොයෙක් නොයෙක් දෑ අසමි. ඔහු ඒවාට පිළිතුරු දෙන්නේ සොම්නස් සිත් ඇතුවය. සමහර දෑ මතකය. සමහරක් දෑට පිළිතුරු දෙන්නේ ඔහු විසින් ලියන ලද පොත පත පෙරලා බලා ය. හැකි හැම විටම සොදුරු අතීතය තුළ ගිලෙන්නට මේ මහා ගාන්ධර්වයාණේ නොපසුබටවෙති.පෙරළා සියරට පැමිණි හේ ස්වකීය නිර්මාණ දිවිය ජව සම්පන්නව අරඹයි. චිත්‍රසේනයන්ගේ ‘කරදිය’ මුද්‍රා නාටකයේ සංගීත නිර්මාණය ඔහුගේ ප්‍රථම කාර්යයි. චිත්‍රසේනගේ ‘නලදමයන්ති’ අමරදේවයන්ගේ කුසලතා ප්‍රකට කළ තවත් මුද්‍රා නාටකයකි.සිංහල වේදිකාවේ ගීත නාටක සඳහා ඔහුගේ දායකත්වය සුවිසදව සටහන් කරන නිර්මාණ අතර සරච්චන්ද්‍රයන්ගේ ‘පබාවතී’ ,’වෙස්සන්තර’ , ‘ලෝම හංස’ , ‘භව කඩතුරාව‘ ආදිය ප්‍රමුඛ වේ.වන්නකුවත්තවඩුගේ දොන් අමරදේවයන් සංගීතය අධ්‍යක්ෂණය කළ ප්‍රථම සිංහල සිනමාපටය වන්නේ රන්මුතු දූවය. එය තිරගත වූයේ 1962 වසරෙදීය. එතැන් සිට ඇරඹි ඔහුගේ සිනමා සංගීතය ගම්පෙරළිය, ගැටවරයෝ, ළාදළු, දෙලොවක් අතර, රන්සළු, අක්කර පහ, තුංමං හන්දිය, සාගර ජලය මදි හැඬුවා ඔබ හන්දා, සක්මන් මළුව, වැනි දෘශ්‍ය කාව්‍යයන් සඳහාත් දායකත්වය දී ඇත. ඔහු විසින් සංගීත අධ්‍යක්ෂණය කර ඇති සිනමා කාව්‍ය අතරින් ‘ගම්පෙරළිය’ දේශීය සිනමා ඉතිහාසයේ එකදු ගීයක් හෝ අන්තර්ගත නොවූ ප්‍රථම සිනමා කෘතිය වේ.හේ සංගීත අධ්‍යක්ෂවරයකු වශයෙන් පමණක් නොව තමා සංගීතය නිර්මාණය කළ සිනමාපටවල මෙන්ම, වෙනත් සංගීත අධ්‍යක්ෂවරු සංගීතය නිර්මාණය කළ සිනමාපටවලද අමරදේවයෝ පසුබිම් ගී ගැයූහ. ඒ ස්වර්ණ ස්වරයෙන් හා අනුපමේය ගායන විලාශයෙන් සිනමාවට සැපයුණු ආලෝකය සුවිශාලය. ඔහු දක්ෂතම ගායන ශිල්පියා ලෙස ජනාධිපති, ස්වර්ණ සංඛ, සරසවි ආදී සම්මාන රැසකට උරුම කම් කියයි.ඔහු - සාහිත්‍ය රසය විඳින්න බැරි නම් මනුෂ්‍යත්වයක් නෑ යනුවෙන් සංස්කෘත භාෂාවේ කියමනක් තියනවා. වර්තමාන කලාව දිහා බලපුවහම මට පේනවා හොඳ යථාරූපී සංගීතය ඇසුරු කරන්න උත්සහ ගන්නව නව පරපුර පවා.මම - ඔබට තියෙන බලාපොරොත්තු...බලාපොරොත්තු ..... සිහින.... අමරදේවයානෝ සිනහ සෙති. හේ මඳක් කල්පනා සාගරයේ කිමිදේ. නැවතත් ඉහළට මතුවේ. ඔහු, මට පිළිතුරු ලබාදේ.ඔහු - දැන් පැමිණි පරිනතභාවය, ඒ සියලු දෙසින්ම ආශ්‍රය කරගෙන තවත් ඉදිරියට නිර්මාණ කරන්න බලාපොරොත්තු වෙනවා.මම - ඔබ වඩාත් තෘප්තියට පත්වන්නේ වාදනයේ නියැලීමෙන්ද නැත්නම් ගායනයේ නියැලීමෙන් ද?ඔහු - මේ දෙකේම නිරතවන්නේ තෘප්තියෙන්. එසේම සිනමාව, නාට්‍ය යන සියලුම මාධ්‍යයන්ටත් කැමැතියි.මේ මහා ගාන්ධර්වයාණෝ තම සංගීත දර්ශනය නිර්මාණය කළ ගායනා මගින් ප්‍රකට කළහ. ‘ජන ගායනා’ , ‘මධුවන්ති’, ‘විජය ගීත’, ‘ස්වර වර්ණ’ යන ගුවන් විදුලි වැඩසටහන් මඟින් සුභාවිත ගී කලාව සිංහල සංගීත සහෘදයා වෙත පිරිනැමීය.ඔහු භාරතයේ ලක්නව් සංගීත පීඨයෙන් රාගධාරී සංගීතය හැදෑරීය. එතෙක් දුරකට වැඩුණු සිංහල ගීතයේ සැබෑ මුහුණුවර හඳුනාගන්නට අමරදේවයන් විසින් හෙළන ලද ආලෝක දහරාව සුළුකොට තැකිය නොහැකිය.කාලීන සමාජ සන්දර්භයක් තුළ කුමාරතුංග මුනිදාසයන්ගේ දැක්මෙන්ද, සුනිල් ශාන්තයන්ගේ දැනුමෙන් ගොඩනැඟුණු සිංහල ගීත ආකෘතිය තව තවත් සංවර්ධනය කළ අමරදේවයාණෝ එය දේශජ උරුමයෙහි ප්‍රකාශනයක් ලෙසට පත්කළහ. එසේම සුනිල් ශාන්තයන් විසින් පසක් කර ගන්නා ලද ‘හෙළ ගී ආර’ ඔස්සේ ගමන් ගනිමින් සම්ප්‍රදාය ගුරුකොට නවීනත්වය තනා එය මල්ඵල ගැන්වූහ.එබැවින් මෙරට අන් කවර සංගීතඥයකු හෝ නොලත් ගෞරව බහුමාන ඔහු වෙත හිමිව තිබේ. පේරාදෙණිය, කැලණිය හා රුහුණු යන විශ්වවිද්‍යාලවලින් සම්මාන ආචාර්ය උපාධියට හේ උරුමකම් කියයි.ශ්‍රී ලාංකේය නිර්මාණාත්මක සංගීතයේ අභිවර්ධනය උදෙසා කළ මෙහෙවර අගයමින් භාරතයේ භාත්ඛණ්ඩේ විශ්වවිද්‍යාලයෙන් ‘පණ්ඩිත්’ යන ගෞරව නාමය අමරදේවයන් වෙත පිරිනැමිණ. භාරතයේ ජනපති විසින් ‘පද්මශ්‍රී යන සම්මානය ඔහු වෙත ප්‍රදානය කරන ලදි. 2001 වසරේදී ආසියාවේ නොබෙල් ත්‍යාගය ලෙස පිළිගැනෙන ‘මැග්සයිසේ’ ත්‍යාගය අමරදේවයන්ට හිමි විය. මේ මහා ගන්ධර්වයාණන්ගෙන් මා දැන් සමුගත යුතුය.ඒ ඔහුව තවත් වෙහෙසට පත් කිරීමට මා හිත ඉඩ නොදෙනා බැවිනි. අමරදේවයන් පීඩාවට පත්ව ඇති සෙයකි. එහෙත් තවමත් ඔහුගේ දෙතොලතර නිහතමානී සිනහව රැඳී ඇත. මම තවත් එක් පැනයක් ඔහුට ඉදිරිපත් කරමි.මම - දෙසැම්බර් මස 05 වෙනිදාට යෙදෙන්නේ ඔබගේ 85 වැනි ජන්ම දිනයයි. ඒ නිමිත්තෙන් ජාතික වශයෙන් ඔබ අගය කිරීමක් එදිනට යෙදෙනවා. මේ පිළිබඳ ඔබගේ අදහසඔහු - ‘ජූජාච පූජනීයානං’ යන්න මංගල කාරණාවක්. පිදිය යුත්තන් පිදීම හොඳ ආදර්ශයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n121130_br2</link>
    <topic>ඉපදීමට හොඳම රට ස්විට්සර්ලන්තය</topic>
    <author/>
    <content>වර්ෂ 2013 දී ඉපදීමට හොඳම රටවල් අතර ශ්‍රී ලංකාවට 63 වන ස්ථානය හිමිව තිබේ.ලන්ඩනයේ ඉකොනොමිස්ට් සඟරාව කළ සමීක්ෂණයකට අනුව ළකුණු 5. 71 ක් ලබා ගත් ශ්‍රී ලංකාව දකුණු ආසියාවේ රටවල් අතරින් ප්‍රථම ස්ථානය දිනාගැනීමට සමත්ව ඇත.ඉපදීමට හොඳම රට ස්විට්සර්ලන්තය වන අතර ඉපදීම සඳහා නුසුදුසුම රාජ්‍යය වන්නේ නයිජීරීයාව බව සමීක්ෂණයට අනුව ප්‍රකාශයට පත් කර තිබේ.ශ්‍රී ලංකාව ලෝකයේ 63 වැනි ස්ථානය දිනා ගන්නා විට අසල්වැසි ඉන්දියාවට හිමි ව ඇත්තේ 66 වැනි ස්ථානයයි.සෙසු දකුණු ආසියානු රටවල් වන පාකිස්තානයට 75 වන ස්ථානයත් බංගලාදේශයට 77 වන ස්ථානයත් හිමිව ඇත.ස්විට්සර්ලන්තය, ඔස්ට්‍රේලියාව,නෝර්වේ, ස්වීඩනය, ඩෙන්මාර්කය, සිංගප්පූරුව, නවසීලන්තය, නෙදර්ලන්තය, කැනඩාව සහ හොංකොං යන රාජ්‍යයන් ඉපදීම සඳහා වඩාත් සුදුසුම රාජ්‍යයන් දහය බව එම සමීක්ෂණයේ දැක්වෙයි.සමීක්ෂණයට අනුව අමෙරිකාව සහ ජර්මනිය 16 වැනි ස්ථානයත් මහා බ්‍රිතාන්‍යයට 27 වැනි ස්ථානයත් හිමිව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n121130_br1</link>
    <topic>2013 පෙළපොත් බෙදාදීමේ රාජ්‍ය උත්සවය දෙසැම්බර් 26 දා</topic>
    <author/>
    <content>පෙළපොත් බෙදාදීමේ රාජ්‍ය උත්සවය දෙසැම්බර් 26දා මහනුවර ධර්මරාජ විද්‍යාලයේදී පැවැත්වේ.2013 පාසැල් වසර සදහා පෙළ පොත් බෙදා දීම වෙනුවෙන් රජය රු මිලියන 2400 වෙන්කරයි. 41 ලක්ෂයක්වූ ශිෂ්‍ය ප්‍රජාවක් වෙත මේ පොත් බෙදා හැරේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n1211301</link>
    <topic>දෝෂාභියෝගය විමර්ශනය කිරීමට පත් කළ</topic>
    <author/>
    <content>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායකකතානායක වශයෙන් තමා සහ දෝෂාභියෝග යෝජනාව විමර්ශනය කරන විශේෂ තේරීම් කාරක සභාවේ සාමාජිකයන් සියලු දෙනාට ශ්‍රේෂ්ඨාධිකරණය විසින් කරන ලද නියෝග සියල්ලම නිශ්ප්‍රභ කරන අතර එයින් කිසිදු නෛතික බලපෑමක් ඔවුනට සිදු නොවන බව කතානායක චමල් රාජපක්ෂ මහතා පාර්ලිමේන්තුවේදී ඊයේ (29) ප්‍රකාශ කළේය.ශ්‍රේෂ්ඨාධිකරණය විසින් ඉදිරියේදී කමිටුවට, එවැනි අණ කිරීමක් හෝ නියෝගයක් කරන්නේ නම් එම තීන්දුව බලපාන බවද කතානායකවරයා අවධාරණය කළේය. තමාට හෝ තමා විසින් පත් කරනු ලබන කමිටුවකට බාහිර පාර්ශ්වයන්ට නියෝග නිකුත් කළ නොහැකි යැයිද කතානායකවරයා ප්‍රකාශ කළේය.මේ අධිකරණ නියෝග පාර්ලිමේන්තු බල වපසරිය තුළ සිදු කරන කටයුතුවලට හා පාර්ලිමේන්තු වගකීම්වලට කරන බලපෑම් ලෙස සැලකෙන්නනේ යැයිද රාජපක්ෂ මහතා සඳහන් කළේය.කතානායකවරයා මෙසේ කීවේ, සභානායකවරයා මතුකළ වරප්‍රසාද ප්‍රශ්නය පිළිබඳ සිය තීරණය දැනුම්දෙමිනි.ඊයේ ඇතිවූ සිද්ධිය සම්බන්ධයෙන් වරප්‍රසාද ප්‍රශ්නයක් මතු කළා. මේ ගැන නිරීක්ෂණයන් කළ යුතු යැයි මා සිතුවා. මා සියලු පාර්ශ්වයන්ගේ අදහස් විමසුවා. එය මාගේ තීරණයට ඉවහල් වුවා. පාර්ලිමේන්තු කතානායක ලෙස මා පත් කළ තේරීම් කාරක සභාවේ සාමාජිකයන්ටත් 14 වැනිදා අධිකරණයේ පෙනී සිටින ලෙස නොතීසි නිකුත් කර තිබුණා. මා හා මාගේ නියෝජිතයන් වග උත්තරකරුවන් කර තිබුණා. එය නිර්දේශ කර තිබුණේ අභියාචානා අධිකරණයයි.එයට උපදෙස්දී තිබුණේ ශ්‍රේෂඨාධිකරණයයි. පළමු අදයරේදී සර්ටියෝරාරි ආඥාවක් නිකුත් කිරීම, පළමු වන වගඋත්තරකරුගේ බල රහිත කිරිම, දෝෂාභියෝග චෝදනාව පරීක්ෂා කිරීම සම්බන්ධයෙන් බල රහිත කරමින් සර්ටියෝරාරි ආඥාවක් නිකුත් කිරීම, පළමු වගඋත්තරකරුවිසින් අගවිනිසුරුවරියට කළ නියෝග අවලංගු කරීම, පළමු වගඋත්තර කරු සිට 12වැනි වගඋත්තරකරු දක්වා නියෝග නිකුත් කිරීම, එමඟින් පාර්ලිමේන්තු තේරීම් කාරක සභාව ගත් තීරණය බල රහිත කරීම, මැන්ඩාමුස් රීට් ආඥාවක් නිකුත් කිරීම, 107 වගන්තයට අනුව කටයුතු කිරීම, ඉතා නීතිඥනුකූල ක්‍රියාවලියෙන් දෝෂාභියෝග අතුරු තහනම් නියෝගයක් නිකුත් කිරීම, අගවිනිසුරුවරිය කැඳවීමට ගත් තීරණය බල රහිත කිරීම. මා කමිටුව පත් කළේ කතානායක බලය 107 වගන්තිය ප්‍රකාරවයි. මෙය පාර්ලිමේන්තු බලය සම්බන්ධ කරුණකි. මේ සම්බන්ධයෙන් මාගේ පුර්වගාමීන් අනුර බණ්ඩාරනායක මහතා විසින් 2001 ජුනි 20 මේ සභාවට කළ ප්‍රකාශයට අවධානය යොමු කළෙමි. පාර්ලිමේන්තු බල වපසරිය තුළ සිදු කරන කටයුතුවලට කිසියම් බාහිර පාර්ශ්වයක් සිදු කරන ප්‍රකාශ පාර්ලිමේන්තුවට කරන බලපෑමක් ලෙස සලකමි. කතානායකවරයා ලෙස මට ලබා දී ඇති නියෝගය පිළි නොගනිමි. මා හා මාගේ සමාජිකයන්ට ලබාදුන් නියෝග නිෂ්ප්‍රභ කරන බවද, නෛතික බලපෑමක් නොවන බවද ප්‍රකාශ කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n1211302</link>
    <topic>තේරීම් කාරක සභාවේ කාලසීමාවදිර්ඝ කළ යුත්තේ පාර්ලිමේන්තුවමයි</topic>
    <author>සිතාරා සේනානි සහ නුවන් කොඩිකාර</author>
    <content>අගවිනිසුරුවරියට එරෙහි දෝෂාභියෝග යෝජනාව විභාග කරන පාර්ලිමේන්තු තේරීම් කාරක සභාවට ඒ සඳහා ලැබී තිබෙන මාසයක කාලසීමාව දීර්ඝ කර ගැනීමට අවශ්‍ය වන්නේ නම් එය සිදු කළ යුත්තේ පාර්ලිමේන්තුව විසින් ම බව පරිසර ඇමැති අනුර ප්‍රියදර්ශන යාපා මහතා පවසයි.පාර්ලිමේන්තු තේරීම් කාරක සභාවක් පත් කළ විට එය කිසිවකුට විවෘත නොවන බව කී ඇමැතිවරයා එහි වාර්තාව ඉදිරිපත් වූ විට එය පොදු ලියවිල්ලක් බවට පත්වන බවත් ඉන් පසුව ඒ සම්බන්ධයෙන් අදහස් දැක්විය හැකි බවත් කීවේය. ඇමැති අනුර ප්‍රියදර්ශන යාපා මහතා මේ බව පැවසුවේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (29) පැවැති මාධ්‍ය හමුවේදී මාධ්‍යවේදියකු මේ සම්බන්ධයෙන් මතු කරන ලද ප්‍රශ්නයකට පිළිතුරු දෙමිනි.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල, රජයේ අතිරේක ප්‍රවෘත්ති අධ්‍යක්ෂ චන්ද්‍රපාල ලියනගේ මහත්වරු ද මේ අවස්ථාවට සහභාගී වූහ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n1211303</link>
    <topic>ඉරණවිල අහසේ අද්භූතයානයක්</topic>
    <author>ප්‍රසාද් පුර්ණමාල් පුත්තලම දිසා සමුහ</author>
    <content>හලාවත ඉරණවිල අහසේ විශාල එළියක් සමඟ ගමන් කළ යානයක් ප්‍රදේශවාසින් විසින් නිරික්ෂණය කර ඇත.ඉරණවිල අමෙරිකන් හඬ ප්‍රදේශයට ආසන්නයේ ඉහළ අහසේ මේ යානය මුලින්ම දැක ඇත්තේ ඉස්සන් වගාකරුවකු වන පි. ප්‍රනාන්දු මහතායි.ඔහු ඒ සමඟ ඔහු අත ඇති විදුලි පන්දම දල්වා නිවා ඇති අතර යානය ඔහු පසු පස හඹා ආ බවද ප්‍රනාන්දු මහතා පැවසිය.මේ යානය පුද්ගලයන් කිප දෙනෙක්ම දැක ඇත.සිද්ධිය විස්තර කළ පී. ප්‍රනාන්දු මහතා අමෙරිකන් හඬට ආසන්නයේ ඉස්සන් පොකුණ මා කරගෙන යනවා. සොරුන්ගෙන් ඉස්සන් බේරා ගැනීම සඳහා නොනිදා රාත්‍රිය පහන් කරනවා. අගහරුවාදා අලුයම 3ට පමණ අහසේ විශාල තරුවක්මුලින්ම දුටුවා ලස්සන නිසා මා බලන් හිටියා ටික වේලාවකින් එය තරුවක් නොවන බව මට තේරුණා මගේ විදුලි පන්දම දල්වා එයට එල්ල කලා ඊට පසු විදුලි පන්දම දල්වලා නිවලා සංඥාවක් ලබා දුන්නා.ඔය අතරේ මට පුටුව උඩම නින්ද ගියා. එකවර මා ඇහැරිලා බලද්දි විශාල එලියක් මා ආසන්නටයම එනවා දැක්කා. මම දිවිවා. එත් එක්කම මම ඊට නුදුරටින් හිටපු ගෝලයටත් කතා කළා අපි පන එපා කියලා දිවිවා අපි දුවන පැත්තටත් අහිරහස් යානය අවා. අපි හොදටම බයවුණා.පස්සේ එතන හිටපු දෙන්නෙකුටත් යානය පෙන්නුවා. අපි හැංගුනාම පස්සේ යානය ඉහළ අහසට නැවත ගියා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n1211304</link>
    <topic>පාර්ලිමේන්තුවේඅපේ බලයට</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>උසාවියට පෙත්සම් දාන්න ඒ පිළිබඳ කිසිදු ගැටලුවක් අපට නැහැ. එහෙත් පාර්ලිමේන්තුවේ අපේ බලයට පෙත්සම් දාන්නත් එපා, අපට නොතීසි දෙන්නත් එපා යැයි විපක්ෂ නායක රනිල් වික්‍රමසිංහ මහතා පාර්ලිමේන්තුවේදී ඊයේ (29) ප්‍රකාශ කළේය.පාර්ලිමේන්තු බලතල සම්බන්ධයෙන් හිටපු කතානායකවරයකු වූ අනුර බණ්ඩාරනායක මහතා ලබාදී ඇති තීන්දුව අනුව තමන් සිටින බවද හෙතෙම පැවසීය.පාර්ලිමේන්තුවේ බලතල හා වරප්‍රසාද අධිකරණයට ලබාදී නැති බවත් අධිකරණයේ ස්වාධීනත්වය ආරක්ෂා කර ගත යුතු අතර, පාර්ලිමේන්තුවේ බලතලද ආරක්ෂා කරගත යුතු බවත් විපක්ෂ නායකවරයා සඳහන් කළේය.විපක්ෂ නායකවරයා මේ බව සඳහන් කළේ අගවිනිසුරුවරියට එරෙහි චෝදනා විමර්ශනය කරන පාර්ලිමේන්තු විශේෂ කාරක සභාවේ සාමාජිකයන්ට හා එම කාරක සභාව පත් කළ කතානායකවරයාට නොතීසී නිකුත් කරනු ලැබීමෙන් පාර්ලිමේන්තුවේ වරප්‍රසාද කඩවී ඇති බවට සභානායක නිමල් සිරිපාල ද සිල්වා මහතා ඉදිරිපත් කළ වරප්‍රසාද ප්‍රශ්නය පිළිබඳ අදහස් දක්වමිනි.එහිදී වැඩිදුරටත් අදහස් දැක්වූ රනිල් වික්‍රමසිංහ මහතා:ජනතාවට ප්‍රශ්න තිබෙනවා. එය අධිකරණයත් දැන ගත යුතුයි. අධිකරණය හා පාර්ලිමේන්තුව අතර ප්‍රශ්න ඇති වෙනවා දකින්න ජනතාව කැමැති නැහැ.78 ආණ්ඩුක්‍රම ව්‍යවස්ථාව සකස් කළ ජේ.ආර් ජයවර්ධන මැතිතුමාත් 72 ව්‍යවස්ථාව සකස් කළ කොල්වින් ආර් ද සිල්වා මහතාත් සමහර කරුණු ගැන එක මතයක හිටියා. පාර්ලිමේන්තුව කියන මතය හැදුනේ බ්‍රිතාන්‍ය පාර්ලිමේන්තුවෙන්. ව්‍යවස්ථාවේ කුලුනු තුනක් මට දකින්න නෑ.එක කුලුනයි තියෙන්නේ. ඒක ජනතාවගේ පරමාධිපත්‍යයි. පරමාධිපත්‍ය ක්‍රියාත්මක කරන්න මාර්ග පහක් දී තිබෙනවා. ජනතාවගේ විධායක බලය ,ව්‍යවස්ථාදායක බලය,අධිකරණ බලය, ජනතාවගේ මූලික අයිතිවාසිකම්, ජනතාවගේ ඡන්ද බලයයි. මෙතැන තිබෙන්නේ මොන්ටෙස්කියු න්‍යාය නොවේ. තේරීම් කාරක සභාවකට අධිකරණ බලයක් නෑ. මෙතනට ආව ඕනෑම අයකුට අවස්ථාව තිබෙනවා. ආව ගමන් වැරදි කාරයා කියන්නේ නෑ. කරුණු හොයලා කියන්නේ. අපිට කල් දෙන්න ඕනෑ. දෝෂාභියෝග ඔක්කෝම ව්‍යවස්ථාදායකයේ කොටසක්. එය කොහොමද ක්‍රියාත්මක කරන්නේ කියලා ඔබතුමාට තීරණය කරන්නට වෙයි. අධිකරණ බලය අපි ක්‍රියාත්මක කරන්නේ මුළු සභාවමයි. ජනතාවගේ අධිකරණ බලය තිබෙන්නේ පාර්ලිමේන්තුවටයි. අපේ බලය අපිට තීරණය කරන්නට තියෙනවා. අනුර බණ්ඩාරනායක මැතිතුමාගේ තීන්දුවෙන් අරගෙන, ක්‍රියාකරන්නට තියෙන්නේ. මේකයි නීතිය. එතුමියට කල් දෙන්න ඕන. පාර්ලිමේන්තුවත් අධිකරණයත් අතර ඝට්ටනයක් ඇති නොකර කොහොමද විසඳන්නේ කියා බලන්න ඕන. එකක් අධිකරණයේ ස්වාධීනත්වය ආරක්ෂා කරන්න ඕන,පාර්ලිමේන්තුවේ බලතල ආරක්ෂා කරන්න ඕන. අගවිනිසුරුතුමියට අයිතිවාසිකම් සියල්ලම සමඟ මෙතනට ඇවිල්ලා සහභාගී වෙන්න අවස්ථාව දෙන්න ඕන. උසාවියට පෙත්සම් දාන්න ඒ පිළිබඳ කිසිදු ගැටලුවක් අපට නැහැ. එහෙත් පාර්ලිමේන්තුවේ අපේ බලයට පෙත්සම් දාන්නත් එපා, අපට නොතීසි දෙන්නත් එපා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n1211305</link>
    <topic>ලාෆින් ප්‍රතිමා ඇතුළේහිස සුන් බුද්ධ ප්‍රතිමා</topic>
    <author>වැලිමඩ සමූහ ආර්. රාජමන්ත්‍රී</author>
    <content>වැලිමඩ වෙළෙඳ සලක තබාගෙන පුද පූජා පැවැත්වූ ‘ලාෆින් බුද්ධා’ ප්‍රතිමාවක් බිම වැටීමෙන් බිඳීගිය අවස්ථාවේ එම පිළිමය ඇතුළත ‘හිස නැති ගෞතම’ බුද්ධ ප්‍රතිමාවක් තිබී හමුවීමත් සමඟ ඊයේ (29) වැලිමඩ නගරයේ දැඩි උණුසුම්කාරී තත්ත්වයක් උද්ගත වී තිබුණි. මේ ‘ලාෆින්’ ප්‍රතිමාව අත්වැරදීමකින් බිම වැටීකැඩී ගිය අවස්ථාවේ එහි අභ්‍යන්තරයේ හිසනැති ගෞතම බුද්ධ ප්‍ර‍්‍රතිමාවක් තිබූ බවත් ඊට අමතරව සිද්ධාර්ථ චරිතය නිරූපණය වන ආකෘති ද දක්නට තිබූ බව සිද්ධියට මුහුණ දුන් ටී. එම්. ශාන්ත කුමාර මහතා පවසයි.මේ ප්‍රතිමාව බණ්ඩාරවෙල නගරයෙන් මිලදී ගෙන තම ව්‍යාපාරයේ දියුණුව පතා කාලයක් තිස්සේ පුද පූජා පැවැත්වූ බවද ඒ මහතා පැවසීය. මෙය තවදුරටත් සොයා බැලීම සඳහා වැලිමඩ නගරයේ ධාවනය වන බස් රථවල තබා තිබූ ලාෆින් බුද්ධ ප්‍රතිමා ද සෝදිසි කර බැලීමේදී ඒවා ඇතුළත ද ගෞතම බුදුන්වහන්සේගේ සිරස නොමැති ප්‍රතිමා දැක ගැනීමට හැකි වූ බව බස් රථ රියදුරෝ පවසති.මේ පිළිබඳව උඩරට අමරපුර නිකායේ අනුනායක නුවරඑළියේ චන්ද්‍රජෝති හිමියන්ගෙන් විමසූ විට උන්වහන්සේ මෙසේ අදහස් දැක්වූහ.‘ගෞතම බුද්ධ ධර්මය අපකීර්තියට පත් කිරීමට ඇතැම් අන්තවාදීන් මෙවන් අන්දමට කටයුතු කිරීම හෙළා දකින බවත් ලාෆින් ප්‍රතිමා තුළින් බුදුන්වහන්සේගේ කරුණාගුණය මතු නොවන බවත් බුදු දහම ආශාව අත්හැරීමට උගන්වන බැවින් ලාෆින් ප්‍රතිමාවලට බුද්ධ යන වචනය යෙදිය නොහැකි බව උන්වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n1211306</link>
    <topic>රජයත් අධිකරණයත් අතර ගැටුමක් ඇති කිරීමේ කුමන්ත්‍රණයක් </topic>
    <author>ධනුෂ්ක ගොඩකුඹුර</author>
    <content>අගවිනිසුරුවරියට එරෙහි දෝෂාභියෝගය මුල් කර ගනිමින් රජයත් අධිකරණයත් අතර ගැටුමක් ඇති බවට ජාතික හා ජාත්‍යන්තර මට්මටමින් මතයක් ගොඩනැගීමේ උත්සාහයක් පවතින බව විශ්ව විද්‍යාල ආචාර්යවරු පෙන්වා දෙති.මෙබඳු මතයක් ගොඩනැගීම සමාජ සුබසෙතට අයහපත් බලපෑමක් එල්ල කරන බව පෙන්වා දෙන ඔවූහූ වැරැදි නිවැරැදිභාවය තීන්දු කිරීමට ව්‍යවස්ථානුකූලව පත් ‍කෙරුණු තේරීම් කාරක සභාවට ඉඩ දිය යුතු බවත් පවසති.  විශ්වවිද්‍යාල ආචාර්යවරුන් මේ අදහස් පළ කළේ කොළඹ පදනම් ආයතනයේදී ඊයේ (29) පැවැති මාධ්‍ය හමුවකට එක්වෙමිනි.දෝෂාභියෝගය හේතු කර ගනිමින් ජාතික දේශපාලන ගැටුමක් නිර්මාණය කිරීමට උත්සාහ ගන්නා කණ්ඩායම පසුපස එදා යුද්ධය ජයගැනීමට එරෙහි වූ පිරිස් සිටින්නේදැයි ප්‍රශ්නයක් මතු වන බව කොළඹ විශ්ව විද්‍යාලයේ සමාජ විද්‍යා අංශයේ ජ්‍යෙෂ්ඨ කථිකාචාර්ය ජගත් වැල්ලවත්ත මහතා පැවසීය.දෝෂාභියෝ‍ගයට විරුද්ධව අධිකරණය හමුවට ගොස් සිටින කණ්ඩායම්වලටත් දේශපාලන සම්බන්ධයක් ඇති බව පැවසූ වැල්ලවත්ත මහතා යුද්ධය අවසන් කළ පසු රජයට එරෙහි මතවාදයක සිටි පිරිස් මෙවැනි මතයක් නිර්මාණය කිරීමට උත්සාහ ගන්නා බව පැවසිය.මෙවැනි දෝෂාභියෝග මෙයට පෙරත් ඉදිරිපත්ව ඇති බැවින් තේරීම් කාරක සභාවට තීන්දුවක් ගැනීමට ඉඩ ලබා දීම වඩා සුදුසු බව වැල්ලවත්ත මහතා පෙන්වා දෙයි.පාර්ලිමේන්තු මන්ත්‍රීවරුන් මන්ත්‍රීවරියන් 117දෙනකු විසින් ඉදිරිත් කරන ලද මෙම දෝෂාභියෝගය බලගතු ‍එකක් බව පෙන්වා දෙන හෙතෙම වඩා බලසම්පන්න අධිකරණය ද පාර්ලිමේන්තුව ද යන කරුණ මේ නිසා මතුව ඇති බව පවසයි.විශ්ව විද්‍යාල ආචාර්යවරුන්ගේ ගැටුමේ උණුසුම යන්නටත් පෙර මතු වුණු අධිකරණයත් මෙම ගැටලුව සම්බන්ධයෙන් මහජනතාව දැනුවත් කළ යුතු බව විවෘත විශ්ව විද්‍යාලයේ ඉංජිනේරු හා තාක්ෂණ අංශයේ කථිකාචාර්ය නෙම්සිරි ජයතිලක මහතා පැවසීය.අධ්‍යාපනයට සියයට 6 ක් වෙන් කළ යුතු බව කියමින් විශ්ව විද්‍යාල ආචාර්යවරුන්ගේ සමිති සම්මේලනය කළ ‍මිත්‍යාව මෙන්ම අධිකරණයත් රජයත් අතර ගැටුමක් ඇති බවට කරන මතයත් මිත්‍යාවක් බව ජයතිලක මහතා කීවේය.ජාත්‍යන්තරයේ ශ්‍රී ලංකාව අස්ථාවර කිරීමේ තවත් එක් පියවරක් ලෙස මෙය හඳුන්වා දිය හැකි බව පැවසූ ‍හෙතෙම යුද්ධයට විරුද්ධව කටයුතු කළ බටහිර රටවල් මේ පසුපස සිටින බව ප්‍රකාශ කළේය.අගවිනිසුරුවරියට එරෙහි දෝෂාභියෝගය ඉල්ලා අස් කර ගනිව් කියමින් බෙදා හරින ලද පත්‍රිකාවකට අස්සන් තබා ඇති විවිධ රාජ්‍ය නොවන සංවිධාන, සමිති අතර විශ්ව විද්‍යාල ආචාර්යවරුන්ගේ සමිති සම්මේලනය ද සිටීම රට අස්ථාවර කිරීමේ වැඩපිළිවෙළ පසුපස ඔවුන් සිටින බව තහවුරු කිරීමක් බව ජයතිලක මහතා පැවසීය.කොළඹ විශ්ව විද්‍යාලයේ ආර්ථික විද්‍යා අංශයේ ජ්‍යෙෂ්ඨ කථිකාචාර්ය සුරංග සිල්වා මහතා ද මෙහිදී අදහස් දැක්වීය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n12113014</link>
    <topic>එජාප නායකත්ව කාලයදිගු කිරීම වළක්වන වාරණයට අවසර නැහැ</topic>
    <author>ශිරෝමි අබයසිංහ</author>
    <content>සිරිකොත මන්දිරයේ දී ලබන 1දා පැවැත්වෙන එක්සත් ජාතික පක්ෂ සම්මේලනයේ දී සලකා බැලෙන පක්ෂ නායකත්වය වසර හයකින් දීර්ඝ කරන යෝජනාව සම්මේලනයට ඉදිරිපත් කිරීම වළකාලන වාරණ නියෝගයක් නිකුත් කිරීම නුගේගොඩ දිසා විනිසුරු නාමල් බලල්ලේ මහතා ඊයේ (29) ප්‍රතික්ශේප කළේය.පක්ෂ නායකත්වය වසර හයකින් දීර්ඝ කිරීම සඳහා කරන යෝජනාව ඉදිරිපත් කිරීම වළකාලන නියෝගයන් ඉල්ලා දෙවිනු‍වර ප්‍රාදේශීය සභාවේ විපක්ෂ නායක කුමාර ප්‍රියදර්ශන ‍විජේසූරිය මහතා ගොනු කළ නඩුවට අදාළව විනිසුරුවරයා මෙම නියෝගය කළේය.එ‍‍.ජා.ප. නායක රනිල් වික්‍රමසිංහ, මහ ලේකම් තිස්ස අත්තනායක,  නියෝජ්‍ය නායක සජිත් ප්‍රේමදාස මහත්වරුන් විත්තිකරුවන් කරමින් නඩුව ගොනු කර තිබේ.විත්තිකරුවන්ට එරෙහිව වාරණ නියෝගයක් නිකුත් කිරීම හෝ අතුරු තහනම් නියෝග නොතිසී නිකුත් කිරීමට තරම් ප්‍රමාණවත් හේතූ පක්ෂ ව්‍යවස්ථාවේ ප්‍රතිපාදනයන් අනුව නොමැති බව පෙනී යන බව විනිසුරුවරයාගේ නියෝගයේ සඳහන් වේ. එසේම විත්තිකරුවන් සිදු කිරීමට යන සං‍‍ශෝධනය පිළිබඳව පක්ෂ සම්මේලනයේ දී ඉදිරිපත් කිරීමට ගෙන ඇති ක්‍රියා මාර්ගය ව්‍යවස්ථානුකූලව සිදු කර ඇති බව පෙනී යන බවද විනිසුරුවරයා සඳහන් කරයි.මෙම නඩුව පවරා ඇත්තේ පක්ෂ සම්මේලනය 12/01 දින පැවැත්වෙන බව දන්වා එවූ ලිපිය ලැබී දින 40ක් පසුව වන අතර නඩු පැවරීමට එතරම් කාලයක් ප්‍රමාදවීමට හේතූ දැක්වීමට පැමිණිල්ල සමත් වී නොමැති බවත් නියෝගයේ සඳහන්ය.මෙම කරුණු නිසා පැමිණිල්ල ඉල්ලා සි‍ටින වාරණ නියෝගය හෝ අතුරු තහනම් නියෝග නොතිසී නිකුත් කිරීමට කරනු ලැබූ ඉල්ලීම ප්‍රතික්ශේප කරන බව නියෝගය සඳහන් කරයි.පැමිණිලිකරුවන් වෙනුවෙන් මෛත්‍රී ගුණරත්න , ශිරාල් ලක්තිලක සහ විශ්ව ගුණරත්න නීතීඥ මහත්වරු පෙනී සිටියහ. විත්තිකරුවන් වෙනුවෙන් ජනාධිපති නීතීඥ ඉක්රම් මොහමඩ් මහතා සමඟ වරුණ මල්ලවආරච්ච් සහ නිශ්ශංඛ නානායක්කාර මහත්වරු සහ ම‍හේෂිකා පටබැඳි මහත්මිය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n12113015</link>
    <topic>ශ්‍රමය සූරාකන මිනිස් බල සමාගම්වලට වැට</topic>
    <author>විජයානී එදිරිසිංහ සහ අනුර ප්‍රේමලාල්</author>
    <content>දෛනික දීමනාවක් ගෙවා මිනිස් ශ්‍රමය සූරාකන මිනිස් බල සමාගම්වල අකටයුතුකම් මැඩීමට ඒවා අනිවාර්යයෙන් ලියාපදිංචි කිරීමේ නීතියක් ගෙනඒමට කම්කරු අමාත්‍යංශය කටයුතු කරගෙන යයි.ලක්ෂ 20කට වැඩි පිරිසක් දෛනික සේවයේ යෙදී සිටින මිනිස් බල සමාගම්වල සේවකයන් ඉතා සුළු දීමනාවක් ලබන බවද හෙළි වී තිබේ.මොවුන්ට දිනකට රුපියල් 500 - 700 ගෙවීමක් ලබන අතර කිසිවකු වෙනුවෙන් එම සමාගම සේවක අර්ථ සාධක අරමුදල් ගෙවීමක් නොකරති. සේවකයාගේ සේවය කිසිදු සුරක්ෂිතතාවකට ලක් නොකර ඔවුන්ගේ ශ්‍රමය සූරාකන දේශීය හා ජාත්‍යන්තර සමාගම් රැසක් මෙරට ස්ථාපිත කර තිබේ.බේකරි සේවය, කම්කරු සේවය පෞද්ගලික බස්රථ, හෝටල්, මේසන් වැඩ, මහා මාර්ග, නිවාස ගොඩනැගිලි ආදි ඉදිකිරීම් වෙළඳසැල් ශුද්ධ පවිත්‍ර කිරීම්, අන්තර්ජාල රැකියා, රූපලාවන්‍ය සේවා ඇතුළු රැකියා රැසක යෙදී සිටින අති විශාල පිරිසක් දෛනික වැටුප් ලබති.මෑතක සිට කාර්යාල සේවය සඳහාද, ආරක්ෂක කටයුතු සඳහා ද මිනිස් බල සමාගම් මඟින් සේවකයන් යෙදීම සිදු කරයි.මේ මිනිස් බල සමාගම් සහ හාම්පුතුන් එම සේවකයන්ගෙන් විශාල මුදලක් උපයා මෙසේ සේවයේ යොදා ඇති සමාගම් එම සේවකයන් සමඟ ස්ථීර සම්බන්ධතාවයක් නොපවත්වයි. සතියකට හෝ මසකට වරක් වැටුපක් ගෙවයි. ඕනෑම අවස්ථාවක රැකියාවෙන් ඉවත් කිරීමට ඔවුන්ට හැකිය. ජාත්‍යන්තර ජාලය හරහා නිවසේ සිටම ජාත්‍යන්තර රැකියාවල යෙදී සිටින තරුණයන් දහස් ගණනක් ඔවුන්ගේ දැනුම සුළු දීමනාවකට සිරකර ගැනීමද අද මහා පරිමාණයෙන් සිදු කෙරේ.කම්කරු දෙපාර්තමේන්තුවට සම්බන්ධ වී නැති එම මිනිස් බල සමාගම් ඉදිරියේදී ලියාපදිංචි කර ඔවුන්ගේ සේවකයන් ආරක්ෂා කිරීම කරගෙන යා යුතු බවට අවශ්‍ය නීති රීති හඳුන්වා දීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n12113016</link>
    <topic>කල් ඉකුත් වූ ලුණු පැකට්</topic>
    <author>විජයානි එදිරිසිංහ</author>
    <content>කල් ඉකුත් වූ ලුණු තොගවල කාලය වර්ෂයකින් දීර්ඝ කර වෙළෙඳපළට නිකුත් කරන මහා පරිමාණ ජාවාරමක් කොළඹ ප්‍රදේශයෙන් සොයාගෙන තිබේ.පාරිභෝගික අධිකාරියේ වැටලීම් නිලධාරීන් කොළඹ පරණ යොන් වීදියේ විශාල ගබඩාවක තිබී මෙසේ දින වෙනස් කළ කල් ඉකුත් වූ කිලෝ එකේ ලුණු පැකට් තුන්දහස් පන්සියයක් පමණ සොයාගෙන තිබේ. මේ කල් ඉකුත් වූ ලුණු පොහොර නිෂ්පාදනයට යොදාගන්නා ඒවා වේ. සැකකාර සමාගම දිනපතා මෙවැනි ලුණු පැකට් එක්දහස් අටසීයක් වෙළෙඳ පළට නිකුත් කරයි. අත්අඩංගුවට ගෙන ඇත්තේ ඉදිරි දින දෙකේ වෙළෙඳපළට දැමීමට සුදානම් කර තිබූ ලුණු තොගයයි.වර්ෂ ගණනාවක සිට මොවුන් එම ජාවාරම කරගෙන ගොස් ඇති බවද පරීක්‍ෂණවලින් අනාවරණය වී තිබේ.සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාට ලැබුණු තොරතුරක් මත වැටලීම සිදු කෙරිණි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n1211307</link>
    <topic>නැඟෙනහිර පුරාවස්තු විනාශය වැළැක්විමට පියවර ගන්න</topic>
    <author/>
    <content>නැඟෙනහිර පළා‍තේ සිදු වෙමින් පවතින පුරාවස්තු විනාශය වැළැක්විම සඳහා එම ස්ථානවල පුරාවිද්‍යාත්මක වටිනාකම තහවුරු කෙරෙන අන්දමේ නාම පුවරු සවි කරන ලෙස බොදු බල සේනා සංවිධානය රජයෙන් ඉල්ලා සිටී.පුරාවස්තු විනාශයට  දැඩි විරෝධය පළ කරමින් එම සංවිධානය පුරාවිද්‍යා දෙපාර්තමේන්තුව ඉදිරිපිට දී ඊයේ (29) උද්ඝෝෂණයක නිරත වූ අතර අම්පාර මොට්ටියාගල ප්‍රදේශයේ වෙහෙර පිහිටි ස්ථානය සිතියම් ගත කරන ලෙස එම අවස්ථාවට සහභාගී වූ ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා සහ පුරා විද්‍යා කොමසාරිස් ආචාර්ය සෙනරත් දිසානායක යන මහත්වරුන්ගෙන් විශේෂ ඉල්ලීමක් කළහ.පුරාවස්තුවල නාම පුවරු සවි කිරීම සම්බන්ධයෙන් ලබන ජනවාරි මාසය වන විට කඩිනම් පියවර ගැනීමට ඇමැතිවරයා සහ කොමසාරිස්වරයා එකඟ වූහ.එම පළාතේ ප්‍රදේශ කිහිපයක පුරාවිද්‍යාත්මක වටිනාකමින් යුතු දාගැබ් කිහිපයක් ඩෝසර් කර ඇති අතර පුරාවිද්‍යා දෙපාර්තමේන්තුව එම ස්ථානවලට කිසිඳු ආරක්ෂාවක් සලසා නැතැයි එම සංවිධානයේ ප්‍රධාන ලේකම් ගලගොඩඅත්තතේ ඥානසාර හිමියෝ පැවසූහ.නැගෙනහිර පළා‍තේ ඇතැම් අන්‍යාගමික නිවෙස්වල පඩි, බෝක්කු වැනි ස්ථානවලට සඳකඩපහනේ කැබලි අල්ලා ඇති බව සඳහන් කරන උන්වහන්සේ, ‍ඇතැම් පෞරාණික ස්ථාන සිතියම්ගත හෝ ලේඛන ගත කර නොමැති බවත් පවසති. එවැනි ස්ථාන පිළිබඳ පුළුල් පරීක්ෂණයක් සිදු කර වාර්තාවක් ලබා දෙන ලෙසත් කිසිඳු පියවරයක් නොගත හොත් තම සංවිධානය එම ස්ථාන සම්බන්ධයෙන් දැඩි පියවර ගන්නා බවත් වැඩිදුරටත් පැවැසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n1211308</link>
    <topic>අලි - මිනිස් ගැටුමටආරක්ෂිත විදුලි වැට</topic>
    <author>දිස්ත්‍රික් සමූහ</author>
    <content>අලි මිනිස් ගැටුම් වළකාලීමේ අරමුණෙන් වනජීවි සංරක්ෂණ දෙපාර්තමේන්තුව මඟින් ඉදිකර ඇති විදුලි ආරක්ෂක වැටඉදිකිරීම, නඩත්තුව සහ ආරක්ෂාව පිළිබඳ වගකීම සිවිල් ආරක්ෂක බළකාය වෙත පවරාදීමේ කටයුතු අනුරාධපුර දිස්ත්‍රික්කයෙන් ආරම්භ කර තිබේ.අනුරාධපුර විල්පත්තු වනෝද්‍යානය ඔස්සේ ඉදිකෙරෙමින් පැවැති කි. මී. 95ක් දක්වා විහිදෙන විදුලි වැට සම්බන්ධව ඉදිකිරීම් කටයුතු මේ අනුව පසුගියදා සිවිල් ආරක්ෂක දෙපාර්තමේන්තුව විසින් භාරගනු ලැබීය.අනුරාධපුර වනජීවි කලාපයේ කිලෝමීටර් 300 ආසන්න විදුලි වැටවල් ක්‍රියාත්මක වන අතර ඉදිරි දින කීපයේ දී හොරොව්පතාන ප්‍රදේශයේ ඉදිකිරීමට යෝජිත වන අලි රැඳවුම් මධ්‍යස්ථානය වටා ඉදිකරනු ලබන විදුලි වැට සහිත අධි ශක්ති ආරක්ෂිත වැටේ ඉදිකිරීම් ද සිවිල් ආරක්ෂක බළකායට පැවරෙනු ඇත.දැනට වනජීවි දෙපාර්තමේන්තුවේ ඍජු පාලනය යටතේ හා විවිධ ග්‍රාමීය මහජන සංවිධාන මඟින් රැකබලාගනු ලබන කිලෝමීටර් 1800කට ආසන්න දුර ප්‍රමාණයකට දිවෙන විදුලි වැට මේ වසර අවසානයට පෙර ලිඛිතව වනජීවි බලධාරීන් විසින් සිවිල් ආරක්ෂක දෙපාර්තමේන්තුවට නඩත්තු කටයුතු සඳහා භාරදීමට නිියමිතය.මීට අමතරව ලබන වසරේ අලුතින් ඉදිවන කි. මී. 1000ක පමණ දිගැති විදුලි වැට ඉදිකිරීම් ද එම දෙපාර්තමේන්තුව මඟින් සිදු කිරීමට සැලසුම් කර තිබේ.මේ සම්බන්ධයෙන් කරුණු දැක්වූ වනජීවි සංරක්ෂණ හා ගොවිජන සේවා නියෝජ්‍ය අමාත්‍ය එස්. එම්. චන්ද්‍රසේන මහතා, සිවිල් ආරක්ෂක දෙපාර්තමේන්තුවේ පිරිස් බලය අධිකව ඇති නිසා ඉතා කාර්යක්ෂමව හා ප්‍රමිතියකින් යුතුව විදුලි වැට පද්ධතිය ඉදිකිරීම, අලුත්වැඩියාව සහ නඩත්තුව කරගෙනයාමට ඉදිරියේ දී හැකිවෙතැයි පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n1211309</link>
    <topic>සංවර්ධන කටයුතු හා ජලාශ පිටාර ගැලීමනැඟෙනහිර භූමිකම්පාවලට හේතුවයි</topic>
    <author>අනුරාධපුර අතිරේක දිස්ත්‍රික් සමූහනිමල් විජේසිංහ</author>
    <content>නැඟෙනහිර පළාතේ අම්පාර ප්‍රදේශයේ මෑතකදී වරින්වර හටගත් භූමිකම්පා විවිධ විපර්යාස නිසා පොළො අභ්‍යන්තරයේ හට ගන්නා හුදකලා භ්‍රමණ තත්ත්වයන්ගේ ප්‍රතිඵලයක් යැයි භූවිද්‍යා සමීක්ෂණ හා පතල් කාර්යාංශයේ සභාපති ආචාර්ය පී.ඒ. විජයානන්ද මහතා සඳහන් කරයි.“මේ වකවානුවේ අම්පාර ඇතුළු යාබද ප්‍රදේශ ආශ්‍රිතව අති විශාල වේගවත් සංවර්ධන ක්‍රියාවලියක් ක්‍රියාත්මක වෙනවා. තවත් පැත්තකින් කලාපයේ ජලාශ සියල්ල ජලයෙන් පිරී ගොස් පිටාර ගලමින් පවතිනවා.පොළොව අභ්‍යන්තරයේ ඇති කුස්තුර තුළ ඇතිවන වෙනස්කම් හේතුකොටගෙන මෙම අනපේක්ෂිත භූ විද්‍යාත්මක පසුබිම, යටතේ පසුගිය දිනවල වාර්තා වූ ආකාරයේ භූ චලන සිදුවිය හැකියි. මේවා විනාශකාරි තත්ත්වයේ භූකම්පණ වශයෙන් හැඳින්විය නොහැකියැයි ආචාර්ය විජයානන්ද අවධාරණය කළේ ය.මධ්‍යම කඳුකරයේ ජලාශ, විශේෂයෙන් වික්ටෝරියා ජලාශය මහවැසි සමඟ ජලයෙන් පිරී ඉතිරී යන තත්ත්වයකට පත්වීමේදී බොහෝ විට මෙවැනි භූ චලන ලක්ෂණ පහළවී ඇතැයිද ඔහු වැඩිදුරටත් පෙන්වා දුන්නේ ය.පසුගිය කාලයේ ඉන්දියන් සාගර පත්ලේ හටගත් ආපදා තත්ත්වයේ භූමිකම්පා මාලාව හා අම්පාර ප්‍රදේශයේ පසුගිය දිනවල හටගත් කුඩා පරිමාණයේ භූකම්පන අතර කිසිදු සබඳතාවයක් නොමැති බවද ආචාර්ය විජයානන්ද සඳහන් කළේ ය.අපේ භූ විද්‍යා හා භූ සමීක්ෂණ විද්‍යාඥයන් පවත්නා තත්ත්වය ගැන විපරමින් පසුවෙනවා. පල්ලෙකැලේ, මහකන්දරාව, හක්මන හා කොළඹ භූවිද්‍යා සමීක්ෂණ හා පතල් කාර්යාංශ මූලස්ථානයේ සුනාමි අනතුරු ඇඟවීමේ පද්ධති මඟින් 24 පැය මුළුල්ලේ අපට දත්ත ලැබෙමින් පවතිනවා යැයි ද ඒ මහතා පැවසුවේ ය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n12113010</link>
    <topic>කඳුකරයේ වතු කම්කරු අයිතිය රකින නව වෘත්තිය සමිතියක්</topic>
    <author>හැටන් සමුහ - චන්දන ජයවීර</author>
    <content>කඳුකරයේ වතු කම්කරුවන්ගේ වෘත්තීය අයිතිවාසිකම් ආරක්ෂා කිරීම හා දිනා ගැනීම සඳහා කඳුරට වෘත්තීය සංගම් සම්මේලනය නමින් නව වෘත්තිය සමිති සම්මේලනයක් පිහිටුවා ගැනේ. කඳුකර ප්‍රදේශවල ක්‍රියාත්මක වන වෘත්තීය සංගම් 16ක එකමුතුවෙන් පසුගිය 27 දා හැටන් අජන්තා හෝටලයේ දී එහි ක්‍රියාකාරි මණ්ඩලය පත්කර ගනු ලැබිණි.කම්කරු ජාතික සංගමය,ප්‍ර‍ජාතන්ත්‍ර‍වාදි කම්කරු කොන්ග්‍ර‍සය,කඳුරට කම්කරු පෙරමුණ,ප්‍ර‍ගතිශිලි ජනතා කොන්ග්‍ර‍සය,කම්කරු විමුක්ති පෙරමුණ,වැවිලි කර්මාන්ත කම්කරු කොන්ග්‍ර‍සය,කෘෂිකර්ම වතු කම්කරු කොන්ග්‍ර‍සය ඇතුළු වෘත්තීය සමිති 16ක් මෙලෙස සන්ධාන ගතවීමට එක්වු බව එහි මාධ්‍ය ප්‍ර‍කාශක මනෝ ගනේශන් මහතා පැවැසීය.එහි සභාපතිවරයා ලෙස මනෝගනේශන්,ලේකම් ලෙස එස්.ලෝරන්ස්, හා කාරක සභිකයින් ලෙස පිලිප්,එම්.තිලගරාජා,සුරේෂ් ගංගාදරන්,ඒ.අශෝක් කුමාර,ටි.එම්. ලිංගම්,ටි.ජෝශප්,වේළුකුමාර්,කේ.සුබ්‍ර‍මනියම්.එස්.ක්‍රිශාන්ත්,කේ.යෝගේස්වරී,එස්.මහේන්ද්‍ර‍න් යන මහත්ම,මහත්මිහු පත්වූහ.මෙම සංගමයේ මිළඟ සාකච්ඡාව දෙසැම්බර් 05 දා කොළඹ දි පැවැත්වීමට නියමිත අතර එහිදි වතු කම්කරුවන් සඳහා ජිවන වියදමට සරිලන වැටුප් වැඩිවීමේ ක්‍ර‍මවේදයක් සකස් කිරිම පිළිබඳව වතු හාම්පුතුන්ගේ සංගමය දැනුවත් කිරීම හා වතු කම්කරුවන්ගේ අයිතිවාසිකම් දිනා දිම සදහා සියලු වතු කම්කරුවන් ඒකරාශි කරගෙන අවස්ථානුකූලව වෘත්තීය ක්‍රියාමාර්ගවලට එළැඹිමට අදහස් කරන බව ද හෙතෙම පැවැසීය.මෙම අවස්ථාවට වෘත්තීය සමිති නායකයෝ වන පි.දිඝාම්බරම්, මනෝ ගනේශන්, ප්‍ර‍භා ගනේශන්, එස්.අරුල්සාමි, වඩිවෙල් සුරේශ්, මහත්වරුන් ඇතුළු පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n12113011</link>
    <topic>පවිත්‍රතා ආයතනයක කම්කරුවෝඋද්ඝෝෂණයකට සැරසෙති</topic>
    <author>අනුරාධපුර – මධ්‍යම විශේෂ</author>
    <content>මිහින්තලය රජරට විශ්වවිද්‍යාලය හා ඊට අනුබද්ධ සියලු පීඨ වලට පෞද්ගලික සමාගමක් විසින් පවිත්‍රතා කටයුතු සඳහා යොදවා ඇති කම්කරු සේවක සේවිකාවන් 78 දෙනකුගේ සේවක අර්ථ සාධක අරමුදල් වසර 03ක සිට මේ වනතෙක් ගිණුම් ගත කර නොමැති නිසා ඉදිරියේ දී රාජකාරි වලින් බැහැරවී දැවැන්ත උද්ඝෝෂණයක නිරත වන බව එම ආයතනයේ සේවක සේවිකාවෝ පිරිසක් පැවසූහ.වසර ගණනාවක් තිස්සේ මේ සම්බන්ධයෙන් පවිත්‍රතා ආයතනයේ පාලන අධිකාරියට කොතෙකුත් දැන්වීම් කළත් ඊට ප්‍රතිචාර නොලැබුණු බවත්, අසරණ කම්කරුවන් හට ආයතනය සිදු කරන මෙම වංචා සහගත ක්‍රියාව සම්බන්ධයෙන් සොයා බලන ලෙස කම්කරු අමාත්‍යවරයාගෙන්, කම්කරු දෙපාර්තමේන්තුවෙන් හා මානව හිමිකම් කොමිෂන් සභාවෙන් ඉල්ලීම් කළත් ඊට කිසිිදු ප්‍රතිචාරයක් නොලැබුණු බවත් ඔවුහු පැවසූහ. ඉදිරියේ දී පළාත් කම්කරු දෙපාර්තමේන්තු කාර්යාලය ඉදිරියට ගොස් දැවැන්ත විරෝධතාවයක නිරත වන බවද ඔවුහු පැවසූහ.එක් සේවකයකුගෙන් වසර තුනක සිට රුපියල් ලක්ෂයකට වඩා වැඩි මුදලක් වැටුපෙන් අයකරගෙන ඇති බවත්, සේවකයන් 78 දෙනෙකුගෙන් රුපියල් ලක්ෂ ගණනක මුදලක් අර්ථසාධක මුදල් සඳහා කප්පාදු කරගෙන ඒවා අහිංසක සේවකයන්ගේ ගිණුම් වලට බැර නොකරන බවත් ආයතනය මඟින් සේවක අර්ථසාධක සඳහා ලබා දිය යුතු කොටස ද නොගෙවා සමාගම දැඩි මූල්‍ය වංචාවක් සිදු කරන බවද ඔවුහු පවසති.අනුරාධපුර මිහින්තලය රජරට විශ්වවිද්‍යාලයේත් එහි නේවාසිකාගාර වලත්, පුලියන්කුලම කෘෂිකර්ම පිඨයේත්, සාලියපුර වෛද්‍ය පීඨයේත් සියලු වැසිකිළි කැසිකිළි අපද්‍රව්‍ය ඉවත් කරමින් විශාල මෙහෙයක් සිදු කරන කම්කරුවන්ගේ දහඩිය මහන්සියෙන් උපැයූ මුදල් ද තම ආයතන මඟින් වංචා සහගත ලෙස කප්පාදු කරගෙන ඇති බවත් තම අයිතිවාසිකම් දිනා ගැනීම සඳහා වැඩ වර්ජනයක නිරත වන බව ඔවුහු අනතුරු අඟවමින් කියා සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n12113012</link>
    <topic>වලවේ ගඟ පිටාර ගලයි:පවුල් 350ක් අවතැන්</topic>
    <author>හම්බන්තොට දිස්ත්‍රික් සමූහපී. ඩබ්ලිව්. කොඩිතුවක්කු</author>
    <content>පැවැති අධික වර්ෂාව නිසා උඩවලව ජලාශයේ වාන් දොරටු හතරක් විවෘත කිරීම නිසා වලවේ ගඟ ආශ්‍රිත ප්‍රදේශ කීපයක පවුල් 350ක් පමණ ගංවතුර තර්ජනයකට මුහුණපා ඇත. මොවුන්ට කඩිනම් සහන සලසන ලෙස ජනාධිපති මහින්ද රාජපක්ෂ මහතා නියෝග කොට තිබේ. ඒ අනුව හම්බන්තොට දිස්ත්‍රික් ලේකම් ආර්. සී. ද සොයිසා මහතා සහ අම්බලන්තොට ප්‍රාදේශීය මහ ලේකම් මාග්‍රට් පී. කුඹුරගේ මහත්මිය ආරක්ෂක අංශවලද සහයෝගය ලබා ගනිමින් ඉතා යුහුසුළුව සහන සැළසීම සිදු කළහ.උඩවලව ජලාශයේ ජලය වලවේ ගඟට මුදා හැරීමෙන් ගඟ පිටාර ගැලීමෙන් බෝලාන උතුර, වලවෙවත්ත, වැලේකොළණිය, ගල්ලෑලිතොට නිවාස ජලයෙන් යටවිය. ජලයට හසුවීමෙන් නිවාස හතරක් විනාශ වී ඇත. තවත් නිවාස පනහකට අර්ධ වශයෙන් හානි සිදුවී තිබේ.ලුණුගම්වෙහෙර ජලාශයේ වාන් දොරටු දෙකක් විවෘත කිරීමෙන් කිරිඳිඔය පිටාර ගැලීමට ඉඩ ඇතැයි ද කියවේ. ඔය පිටාර ගැලුවහොත් මාගම, අන්දරගස්යාය යන ප්‍රදේශවලට ගංවතුර තත්ත්වයක් උදාවිය හැකි බැවින් අවධානයෙන් පසුවෙන ලෙස තිස්සමහරාම වාරිමාර්ග ඉංජිනේරු කාර්යාලය ජනතාවට දැනුම් දෙයි.මේ අතර වෙහෙරගල ජලාශයේ වාන් දොරටු විවෘත කර ඇති නිසා මැණික් ගඟේ ජල ප්‍රමාණය බෙහෙවින්ම ඉහළ ගොස් ඇත. වන්දනාකරුවන් ගඟෙන් දිය නෑමෙන් වළකින ලෙස අවවාද කරයි. ගංඟාවේ ඉවුරු දෙපස පොලිසිය රාජකාරියේ යෙදෙමින් මහජනතාව ගඟට බැසීම වැළැක්වීම සිදු කරයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=n12113013</link>
    <topic>නිවාස ණය විධිමත් නොවීඉල්ලුම්කරුවෝ අසීරුවේ</topic>
    <author>මහනුවර දිසා විශේෂ - ධම්මික බංඩාර</author>
    <content>ජාතික නිවාස සංවර්ධන අධිකාරියේ මහනුවර දිස්ත්‍රික්කයේ නිවාස ණය ලබාදීමේ විධිමත් වැඩපිළිවෙළක් නොමැතිකම නිසා නිවාස ණය ඉල්ලුම්කරුවන්ගේ බලාපොරොත්තු බොහෝමයක් සුන්ව ගොස් ඇති බව ණය අයදුම්කරුවෝ පවසති. අදාළ නිලධාරීන් නිවාස ණය අයදුම්පත් විශාල ප්‍රමාණයක් නිකුත් කර අවශ්‍ය ලියකියවිලි සමඟ සම්පූර්ණකර දෙන ලෙසට ඉල්ලුම්කරුවන්ට උපදෙස් දී තිබේ.ඒවා සම්පූර්ණ කර භාර දී මාස ගණනක් බලා සිටියත් මෙතෙක් ණය ලබාදී නොමැති බව මේ අයදුම්කරුවෝ පවසති. තවද 2013 වසර සඳහා ද අයදුම්පත් නිකුත් කරමින් සිටින බවද දැනගන්නට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=r1211301</link>
    <topic>කැලණිවැලි දුම්රිය මඩකළපුවට දුවන හැඩ</topic>
    <author>සටහන - බදුල්ල දිස්ත්‍රික් සමූහ - ජයසේන විජේනායක</author>
    <content>කැලණිවැලි දුම්රිය මාර්ගය මඩකළපුව දක්වා දීර්ඝ කිරීමට රජය සැලැසුම් කර ඇතැයි ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ මහතා පැවැසීය.මේ අනුව එම දුම්රිය මාර්ගය රත්නපුර, ඇඹිලිපිටිය, වැල්ලවාය, මොණරාගල හරහා මඩකළපුව දක්වා ඉදිකිරීමට සැලසුම් සකස් කරගෙන යන බව ප්‍රධාන ඇමැතිවරයා කීය.ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ මහතා මේ බව පැවැසුවේ පසුගියදා ඌව පළාත් සභා රැස්වීමේදී 2013 වර්ෂය සඳහා වූ ඌව පළාත් සභාවේ මුදල් ප්‍රකාශය ඉදිරිපත් කරමිනි.රජය රුහුණු මාගම්පුර වරාය ඉදිකර ඇති අතර මත්තල ජාත්‍යන්තර ගුවන්තොටුපළ ඉදිකිරීමේ කටයුතු නිමවෙමින් පවතී. ඒ තුළින් ඌව පළාත්බද ආර්ථිකය ජාතික හා විශ්ව ආර්ථිකයට යා කිරීමට කටයුතු සම්පාදනය කර ඇතැයි ද ප්‍රධාන ඇමැතිවරයා පෙන්වා දුන්නේය.ප්‍රාදේශීය සංවර්ධනය අරමුණු කරගනිමින් මධ්‍යම රජය විසින් මෑතකදී දියත් කර ඇති සංවර්ධන යෝජනා ක්‍රම බොහොමයක් ගම කේන්ද්‍රකරගත් හා එක්තැන් කරන ලද ඒකාබද්ධ ප්‍රවේශයකින් යුත් උපායමාර්ගයක් බව අවධාරණය කළ ප්‍රධාන ඇමැතිවරයා මේ වනවිට මේ සංවර්ධනයේ ප්‍රතිලාභ මුළු රටේම ජනතාව බුක්ති විදින බව සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=r1211302</link>
    <topic>දඹුල්ල මූලික රෝහල වැඩබැරි ටාසන් කෙනෙක්ද?</topic>
    <author>සටහන හා ඡායාරූපය -මාතලේ දිස්ත්‍රික් සමූහ එච්. එල්. ඩයස්</author>
    <content>දඹුල්ල මූලික රෝහල එම තත්ත්වයට උසස් කර වසර පහළොවක් ඉක්මවා ඇතත් රෝහල සඳහා අවම පහසුකම්වත් හරිහැටි ලබාදීමට පළාත් සෞඛ්‍ය අමාත්‍යංශයට මෙතෙක් නොහැකිවීමෙන් ප්‍රතිකාර සඳහා මෙහි පැමිණෙන රෝගීන් දහස් ගණනක් අපහසුතාවට පත්ව සිටිති.වෛද්‍ය සායන සඳහා පැමිණෙන රෝගීන්ට වාඩිවී සිටීමට පවා හරිහැටි තැනක් නොමැත. රෝගීන්ට රැඳීසිටීමට කුඩා ගොඩනැඟිල්ලක් ඇතත් එය ප්‍රමාණවත් නොවේ.රෝගීන්ට අව්ව, වැස්ස නොතකා ගස්යට හෝ වෙනත් ස්ථානයන්හි පැය ගණන් රැඳීසිටීමට සිදුව ඇත.වෛද්‍ය සායන සඳහා පැමිණෙන රෝගීන් නියමිත දිනට පෙර දින සවස මේ රෝහලට පැමිණ කොහේ හෝ රාත්‍රිය ගෙවාදමා සායනයන්ට සහභාගි වේ.රෝගීන්ගේ රෝග විස්තර ඇතුළත් පොත් එකතුකර රෝගීන් කිසිදු පරීක්‍ෂාවකට ලක් නොකර ඖෂධ ලබාදෙන බව රෝගීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=r1211303</link>
    <topic>වසර 86ක් පැරැණි  දමන විදුහල තනි නොකරන්න</topic>
    <author>සටහන හා ඡායාරූපය - අම්පාර සමූහ රවීන්ද්‍ර මැදගෙදර</author>
    <content>අම්පාර අධ්‍යාපන කලාපයේ ඉපැරැණිම පාසලක් වූ අම්/දමන මහා විද්‍යාලය අරම්භකර වසර 86ක් ගතවී ඇතත් එහි ගොඩනැගිලි හිඟයට හා භෞතික සම්පත් ඌනතාවට මෙතෙක් විසැඳුම් ලැබී නැතැයි මවුපියන් හා සිසුහු පවසති.කලක් කලාපයේ ජනප්‍රියම පාසලක්ව පැවැති මේ විද්‍යාලයේ සම්පත් ඌනතාව නිසාම අවට ගම්මානවල සිසුන් ජනපි‍්‍රය පාසල් සොයා නගරයේ පාසල්වලට සංක්‍රමණය වී ඇතත් අදත් මෙහි ශිෂ්‍ය සංඛ්‍යාව 800 ඉක්මවා ඇත.11, 12 වසර පංති පැවැත්වෙන ගොඩනැගිල්ලේ වහලට දැනට වසර 15 - 20කට පෙර තහඩු යොදා සකස්කළ අර්ධ තාවකාලික ගොඩනැඟිල්ලක් වන අතර, අද එහි වහල දිරාපත්වී මුක්කු ගසා රඳවා ඇත. මේ වහල කොයි මොහොතේ කඩා වැටී ඇනතුරක් සිදුවේ දෝයි ගුරුවරු දෙගිඩියාවෙන් පසුවෙති.මෙහි විද්‍යාගාර ගොඩනැඟිල්ලද අබලන් තත්ත්වයේ පවතින අතර, එහි වහලටද මුක්කු ගසා ඇත. ජනෙල් දිරාපත්වී ඇති අතර, වීදුරු කැඩීබිදී ගොසිනි. විද්‍යාගාර උපකරණවල විශාල හිඟයක් පවතින බවද සිසුහු පවසති.මේ විද්‍යාලයේ, නැටුම් හා නාට්‍ය අංශ තුළින් දිස්ත්‍රික් - පළාත් මෙන්ම සමස්ත ලංකා තරගවලින්ද ජය ලැබූ සිසුහු සිටිති. පාසල් නැටුම් කාමරය ඉතාම කුඩාම එකක් වන අතර, නැටුම් විෂය සඳහා අවශ්‍ය භෞතික සම්පත් කිසිවක් නොමැත.අම්පාර දිස්ත්‍රික්කයේ ප්‍රාථමික පාසල්වලට පවා දමහල් ගොඩනැගිලි, භෞතික සම්පත් ලබාදෙන මේ අවධියේ අම්/ දමන මහා විද්‍යාලයට කුඩම්මාගේ සැලකිලි ලැබීම පිළිබඳව මවුපියෝ මැසිවිලි නගති..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=r1211304</link>
    <topic>මේ තරම් වහිද්දී...හුරුළු වැවට වැස්ස මදිලු</topic>
    <author>සටහන හා ඡායාරූප – මිහින්තලේ සමූහ</author>
    <content>හුරුළු වැව වැව් ජලය යටතේ වැඩ කරන කුඹුරු අක්කර දසදහස් පන්සියයක් පුරන් වීමට ඉඩහැර තිබේ.ඇතැම් ජනමාධ්‍යවලින් හුරුළු වැව වාන් දමන මට්ටමට පැමිණ ඇති බවක් පැවසුවත් හුරුළු වැව වාන් දමන මට්ටමට පැමිණ නැති බව ගොවීහු කියති.ගෙවී ගිය නියං සමයේදී ගොවිතැන් අස්වැද්දීමට හුරුළු වැවේ ජලය අන්තිම බින්දුව තෙක් ගොවීන් හට ලබාදීමට බලධාරීන්ට සිදුවිය. අන්තිමට දැකගත හැකි වූයේ හුරුළු වැව මඩ කඩිත්තක් ලෙසිනි.පසුගිය දිනවල ඇදහැළුණ වර්ෂාවෙන් ජලය එක්රැස් කරගැනීමට නොහැකි වී ඇත. වැවේ සංවර්ධන කටයුතු ඉබි ගමනින් සිදුවීම ගොවීන් මෙසේ අසරණ වීම හා මහවැලි ජලය හුරුළු වැවට ලබා නොදීමට කටයුතු සිදුවීමෙන් ගොවීහු අසරණව සිටිති.හුරුළු වැව වම් ඉවුර පී. අයි. 2 බෙදුම් ඇළ සංවිධානයේ සභාපති එස්. එම්. පී. සමරකෝන් මහතා පවසා සිටියේ,අපට කුඹුරු වැඩ කරන්න ජලය නෑ කිව්වට කවුරුත් පිළිගන්න එකක් නෑ. මේ තරම් වහිද්දීත් ජලය නැද්ද කියලා ඇවිල්ලා බලන්න. අපි කියන්නේ ඇත්ත ද, බොරු ද කියලා. අපිට ගොවිතැන් කටයුතු අරඹන්නවත් වතුර නෑ.නියං කාලයේදී අන්තිම වතුර බිංදුව දක්වා ගොවියන්ට ජලය ලබා දුන්නා. වැව් ප්‍රතිසංස්කරණ කටයුතු හේතුවෙන් වැවේ ජලය එකතු කරගත්තේ නෑ. වැව තාම හදනවා.යූ. බී. ඩිංගිරිබණ්ඩා මහතා - බිත්තර වී ටික කලට වේලාවට ලැබුණේ නෑ. අනෙකුත් ප්‍රදේශවලට ලැබුණා. කෘෂි උපදේශක මණ්ඩලයෙන් සෝයා ඇට බෙදුවා. ඒවා කොහොමද බෙදුවේ කියලා හිතාගන්න බෑ. අවශ්‍ය අයට නෙවේ ඒවා බෙදා දුන්නේ. ගොවිතැන් නොකරන මිනිසුන්ට තමයි සෝයා ඇට දුන්නේ. ඒවා විකුණලා ඒ අය සල්ලි ගත්තා. ගොවිතැන් කරන මිනිස්සු බලාගෙන සිටියා.ආසියානු සංවර්ධන බැංකුව අනුග්‍රහයෙන් තමයි වැවේ ප්‍රතිසංස්කරණ කටයුතු කරන්නේ. සංවර්ධන වැඩ අඩාළයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=r1211305</link>
    <topic>ජන සෙවණ ස්වශක්ති වැඩසටහනටප්‍රජා නායකයන් පත් කෙරේ</topic>
    <author>සටහන හා ඡායාරූප බෝපේ සමූහයූ. ජී. තිලකරත්න</author>
    <content>ජන සෙවණ ස්වශක්ති මානව ජනාවාස සංවර්ධන වැඩසටහනින් කොළඹ නගරයේ තෝරාගත් ජනාවාස දෙසීයකින් දහසක් තෝරා ඔවුන් ප්‍රජා ක්‍රියාකාරී වැඩසටහන් සඳහා අනුබද්ධ කොට ඔවුන්ගේ කාර්ය භාරය අගය කර ප්‍රජා සංවර්ධන වැඩසටහන් ක්‍රියාත්මක කෙරේ.ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ මැතිතුමාගේ උපදෙස් පරිදි ක්‍රියාත්මක කෙරෙන මේ වැඩසටහනින් ප්‍රජාව බලගැන්වීම, නාගරික නිවාසයන්හි හිමිකම් නිරවුල් කරමින් ඔප්පු ලබාදීම, මහල් නිවාස ආශ්‍රිත විධිමත් කළමනාකරණය, නිවාස ආශ්‍රිත පාරිසරික සෞඛ්‍ය හා සනීපාරක්‍ෂක වැඩසටහන් ක්‍රියාවට නැංවීම, අඩු ආදායම්ලාභීන්ගේ කලා ක්‍රීඩා හා සංස්කෘතික ප්‍රබෝධය ඇතිකිරීම ඇතුළු විවිධ ව්‍යාපෘති මේ වැඩසටහනින් ක්‍රියාත්මක කෙරේ.මේ වැඩසටහන පිළිබඳව කේ. කේ. සුනිල් කුමාර මහතා මෙසේ පැවසීය.කොළඹ නගරයේ ජනාවාසවලට ප්‍රජා නායකයන් පත්කිරීම කාලෝචිත හොඳ වැඩක්. මේ ජනාවාසවලට ප්‍රජා නායකයන් පත්කිරීම ඉතාම වැදගත්. කලින් මෙවැනි වැඩපිළිවෙළවල් ක්‍රියාත්මක වුණත් පසුව ඒවා අක්‍රීය වුණා. අනිත් හේතුව වැඩසටහන් ක්‍රියාත්මක කිරීමට මේ ප්‍රජා නායක ක්‍රමය නිසා පහසුයි.දිස්නා තරංගනී – පංචිකාවත්තප්‍රජා නායකත්ව වැඩසටහන නිසා අපට විශාල ශක්තියක් ලැබුණා. අපේ ප්‍රදේශවල යටිතල පහසුකම් අඩුයි. කරගන්න අමාරුයි. මෙවැනි වැඩපිළිවෙළවල් ක්‍රියාත්මක කිරීම නිසා හැම දෙයක්ම හොයල බලන්න පුළුවන්. පැමිණිලි කරන්න පුළුවන්.නාගරික ජනාවාස සංවර්ධන අධිකාරියේ නිලධාරිවරු නිතර නිතර දැන් ජනාවාසවලට පැමිණීම නිසා රජය අතර සම්බන්ධතාව තහවුරු වුණා. මෙම ප්‍රජා නායක ක්‍රමය නිසා එය තවත් දියුණු වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=r1211306</link>
    <topic>නොවැම්බර් වන විට 18 දෙනෙක් අලව්වේ දීරේල් පීල්ල මත ජීවිතය නැති කරගෙන</topic>
    <author>අලව්ව විශේෂ ඒ. කීර්තිසිංහ</author>
    <content>සතියක් ඇතුළත අලව්වේදී තිදෙනෙක් දුම්රියට පැන සියදිවි නසා ගත්හ. පසුගිය 18දා වයස අවුරුදු 60ක් පමණ වන නාදුනන අයෙක් දුම්රියට පැන සියදිවි නසා ගත් අතර 23 වැනිදා අලව්වේදී පාසල් ශිෂ්‍යාවක් සහ ශිෂ්‍යයෙක්ද දුම්රියට පැන දිවි නහ ගත්හ.මෙම නොවැම්බර් වන විට අලව්වේදී දුම්රියට හසුවී මිය ගිය සංඛ්‍යාව 18ක් වන බව පොලිස් හා හදිසි මරණ පරීක්ෂණ වාර්තා පෙන්වා දෙයි.ලංකාවේ කොයි ප්‍රදේශයක සිටියත් දුම්රියට පැන සියදිවි නසා ගැනීමට එන්නේ අලව්වට බව අලව්ව හදිසි මරණ පරීක්ෂක ඇස්.ඇම්. සමරකෝන් මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=r1211307</link>
    <topic>උසාවියෙන් ඇසුනා මෙ‍ෙස්...</topic>
    <author>කොච්චිකඩේ විශේෂ ඩී. මිහිදුකුල</author>
    <content>බඩු මිලදී ගන්නා මුවාවෙන් දිවාකාලයේ සුපිරි වෙළෙඳ සල්වලට ඇතුළු වී නිමි ඇඳුම් සහ පාසල් පොත් සොරකම් කළේ යැයි කියන සිද්ධියක් සම්බන්ධයෙන් චෝදනා ලැබ කාන්තාවන් දෙදෙනෙකු හා තවත් අයකු මීගමුව පොලිසිය විසින් අත්අඩංගුවට ගෙන ඇත.කාන්තාවන් දෙදෙනා තිඹිරිගස්කටුව කේ.සී. ද සිල්වා පුරයේද ත්‍රිවීල් රථ රියදුරෙකු වන අනෙක් තැනැත්තා. මීගමුව රේගු පාරේද පදිංචි කරුවන්ය.තම අත තිබූ නිමි ඇඳුම් වලට දෙදෙනා අයකැමි වෙත මුදල් ගෙවා පිටව යාමට සූදානම් වන විට දෙදෙනාම සෝදිසි කාමරයකට ගෙන පරීක්ෂා කළේය. සොරකම් කළ ඇඳුම් සමඟ සැකකාරියන් දෙදෙනාවද , ඒ සඳහා අනුබල දුන්නේ යැයි කියන ත්‍රීවීල්රථ රියදුරෙකුද මීගමුව පොලිසිය අත්අඩංගුවට ගෙන තිබුණි.තම මව මියගිය පසුව පියා විසින් ගෙදරට කැඳවාගෙන එන ලද දෙවන බිරිය හෙවත් පුංචි අම්මා විසින් පියාට දාව බිහිකරන ලද ඊළඟ දියණිය තමාගේද සහෝදරිය ලෙසට සැලකිය යුතු බව දන්නා තරුණයකු එම සහෝදරිය ලොකු මහත්වූ කළ තම පෙම්වතිය ලෙසට සලකා ඇය රැගෙන ගොස් අනාචාරයේ හැසිරීම සම්බන්ධ සිද්ධියක් අරණායක ප්‍රදේශයෙන් වාර්තා වෙයි.මෙම ක්‍රියාව සිදුකළ බවට චෝදනා කොට මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතා හමුවට අරණායක පොලිසිය විසින් කීරපන ගම්මානයේ පදිංචිකරුවෙකු අධිකරණයට ඉදිරිපත් කරන ලදී. සිද්ධිය පිළිබඳව අපරාධ වාර්තාව වෙත අවධානය යොමුකළ විනිසුරුවරයා සැකකරු දින 14ක් රිමාන්ඩ් භාරයේ තබන ලෙස නියෝග කළේය.මෙහිදී අතවරයට පත්ව ඇති 14 හැවිරිදි දැරිය වෛද්‍ය පරීක්ෂණයක් සඳහා යොමුකැර ඒ පිළිබඳ අධිකරණ වෛද්‍ය නිලධාරිවරයා විසින් නිකුත් කරන වාර්තාවද නඩුවට ගොනුකර ඊළග දිනට සිද්ධිය පිළිබඳ ඇති සියලු පරීක්ෂණ නිරීක්ෂණ වාර්තාද සාක්කි සම්පිණ්ඩනයක්ද සිදුකළ පරීක්ෂණ වාර්තා ආදියද අධිකරණය හමුවේ ගොනු කරණ ලෙසටද මෙහිදී පරීක්ෂණ කටයුතු මෙහෙයවන අරණායක පොලිිස් ස්ථානාධිපතිවරයාට විනිසුරු වරයා විසින් නියෝග කරනු ලැබීය.මිනිස් පරිභෝජනයට නුසුදුසු පුස් බැඳුණු පපඩම් තොගයක් අලෙවියට තබා තිබීමේ චෝදනාවට වරදකරු වූ සමුපකාර “කෝප් සිටි” වෙළෙඳසැල් කළමනාකරුවකුට වරකාපොළ මහේස්ත්‍රාත් ලක්මාල් වික්‍රමසූරිය මහතා රු. 6000ක දඩයක් නියම කළේය. මෙම පපඩම් තොගය අලෙවිකිරීමේ නියමිත දින ඉකුත් වී නොතිබුනත් ඒවා මිනිස් පරිභෝජනයට නුසුදුසු අයුරින් පුස් බැඳී තිබුණ බව සෞඛ්‍ය නිලධාරීහු අධිකරණය ඉදිරියේ කියා සිටියහ. ඒ අනුව මහේස්ත්‍රාත්වරයා ඉහත සඳහන් දඩ මුදල නියම කළේය.විදුලිය වංචා කිරීමේ චෝදනාවට වරද පිළිගත් කාන්තාවකට රුපියල් 20000.00ක දඩයක් පාණදුර මහේස්ත්‍රාත් ආර්.එස්. ඒ. දිසානායක මහතා නියම කළේය. මෙම දඩය නියම වූයේ පාණදුර හේනමුල්ලේ පදිංචි අබ්දුල් රාහුමාන් පාතිමා නැමැත්තියටය. පාණදුර උතුරු පොලිසියේ සැරයන් සිල්වා ඇයව අධිකරණයට ඉදිරිපත් කළේය.යතුරුපැදියක් හා කැබ්රථයක් මුහුණට මුහුණ ලා ගැටී යතුරුපැදියේ ගමන් ගත් දෙදෙනාගෙන් පිටුපස වාඩි වී සිටි අය මිය ;ගාස් යතුරු පැදිය පදවන ලද අය බරපතළ තුවාල ලැබී යැයි කියන සිද්ධියක චෝදනා ලැබ සිටි වරද පිළිගත් කැබ්රථයේ රියැදුරුට රු 19000ක දඩයක් ගෙවන ලෙස මීගමුව අතිරේක මහේස්ත්‍රාත් දුලානි එස්. වීරතුංග මහත්මිය (9) නියෝග කළාය. මෙලෙස දඩ නියම වූයේ පිටිපන පදිංචි පුද්ගලයෙකුටය.මියගොස් ඇත්තේ නෙළුම් පොකුණ ජනපදය ගෝනවිල පදිංචි හේවා ෆොන්සේකාගේ පද්මරන් ෆොන්සේකා (අවු.34) නම් වූ තැනැත්තෙකි.ගෝනවිල පදිංචි එම්.ඒ.රුවන් කුමාර නම්වූ අය යතුරුපැදිය ධාවන කළ අතර ඔහු බරපතළ තුවාල ලබා තිබිණි. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s1211301</link>
    <topic>දෙවැනි ටෙස්ට් තරගයෙන් ශ්‍රී ලංකාවට ලකුණු 167ක පරාජයක්</topic>
    <author>ෆවුස් මොහොමඩ්</author>
    <content>නවසීලන්තයට එරෙහිව පී.සරවනමුත්තු පිටියේ පැවැති දෙවැනි හා අවසන් ටෙස්ට් තරගයේ ලකුණු 363ක ජයග්‍රාහී ඉලක්කයක් හඹාගිය ශ්‍රී ලංකාව අවසන් දිනය වූ ඊයේ (29) තේ පානයෙන් පසුව ලකුණු 195කට දැවීගියේ ලකුණු 167ක ජයක් නවසීලන්තයට හිමිකර දෙමිනි. ඒ අනුව  තරග 2කින් සමන්විත ශ්‍රී ලංකා - නවසීලන්ත ටෙස්ට් තරගමාලාව තරග 1-1ක් ලෙස ජයපරාජයෙන් තොරව නිමාවට පත්විය.ශ්‍රී ලංකා දෙවැනි ඉනිමේ ලකුණු 46කට කඩුලු 4ක් බිඳවැටී තිබූ මොහොතේ පිටියට පිවිසි උපනායක ඇන්ජෙලෝ මැතිව්ස් හුදෙකලා සටනක නිරතවෙමින් ලකුණු 84ක් රැස්කළේය. ශ්‍රී ලංකා ඉනිමේ අවසන් කඩුල්ල ලෙස මැතිව්ස් දැවීගියේ බෝල්ට්ගේ පන්දුවකට දෙවැනි ස්ලිප් හී සිටි මාටින් ගප්ටිල් වෙත උඩපන්දුවක් ලබාදෙමිනි.ඊයේ උදෑසන තරගය ආරම්භ වනවිට කඩුලු 6ක් අතැතිව සිටි ශ්‍රී ලංකා පිලට පස්වැනි කඩුල්ල අහිමිවූයේ නොතිබූ ලකුණක් කරා පැතිමාරු කරගැනීමට තිලාන් සමරවීර ගත් ඉක්මන්කාරී තීරණයක් හේතුවෙනි. ඒ වනවිට ශ්‍රී ලංකා පිල ලකුණු 63ක් ලබා සිටි අතර ජයග්‍රහණය සඳහා තවත් ලකුණු 300ක් අවශ්‍යවී තිබිණි.ජය පරාජයෙන් තොරව තරගය නිමාකරගනිමින් තරග 2කින් සමන්විත ටෙස්ට් තරගාවලිය 1-0ක් ලෙස ජයගැනීමට ශ්‍රී ලංකාවට තිබූ කදිම අවස්ථාව අවදානමකට දැමූ සමරවීර එසේ දුවද්දී දැවීගියේ ලකුණු 7ක් ලබා සිටියදීය. ඩෆ් බ්‍රෙස්වෙල්ගේ පන්දුවකට කවර් කලාපයට පහරක් එල්ල කරමින් ඉක්මන් ලකුණක් කරා දිවගියත් අනෙක් අන්තයේ සිටි මැතිව්ස් ඔහු ආපසු හරවා යැවීය.ශ්‍රී ලංකාව පළමු ඉනිම සියලුදෙනා දැවී 244 - ටී.සමරවීර 76, ඒ.මැතිව්ස් 47, ටී.පරණවිතාන 40, එස්.රන්දීව් 39 ( ටී.සවුති 62/5, ටී.බෝල්ට් 42/4)නවසීලන්තය දෙවැනි ඉනිම අත්හිටුවන විට 194/9 - ආර්.ටේලර් 75, ටී.ඇස්ල් 35, බී.මැකලම් 35 (ආර්.හේරත් 67/3, එස්.රන්දීව් 37/2, එන්.කුලසේකර 47/2)ටී.පරණවිතාන ක.මු.ක. ප. සවුති 0 ටී.එම්.ඩිල්ෂාන් ඇ.වැන් වික් ප. සවුති 14 කේ. සංගක්කාර ප. බ්‍රෙස්වෙල් 16 එම්.ජයවර්ධන ඇ.වැන් වික් ප. බ්‍රෙස්වෙල් 5 ටී.සමරවීර දුවද්දී දැවීගියා 7 ඒ.මැතිව්ස් ඇ.ගප්ටිල් ප. බෝල්ට් 84 පී.ජයවර්ධන ඇ.වැන් වික් ප. ඇස්ල් 29 එස්.රන්දීව් ඇ.ගප්ටිල් ප.බෝල්ට් 0 එන්.කුලසේකර ඇ.විලියම්සන් ප. බෝල්ට් 18 එස්.එරංග ඇ.විලියම්සන් ප. සවුති 0 ආර්.හේරත් නොදැවී 6 අතිරේක 16 මුලු ලකුණු සියලුදෙනා දැවී (ඕවර 85.5) 195කඩුලු බිඳ වැටීම 1-0, 2-35, 3-41, 4-46, 5-63, 6-119, 7-122, 8-168, 9-169පන්දු යැවීම - සවුති 20-5-58-3, බෝල්ට් 17.5-6-33-3, බ්‍රෙස්වෙල් 13-6-13-2, පටේල් 16-7-20-0, ඇස්ල් 18-4-56-1, ෆ්ලයින් 1-1-0-0නමුත් ඒ වනවිටත් සමරවීර තණතීරුවේ හරි අඩකටත් වඩා පසුකර තිබිණි. ආපසු හැරී තම සීමාව වෙත යාමට පෙර කවර් කලාපයේ සිටි ජීතන් පටේල් ඉක්මන් විය. කඩුලු රකින්නා වූ වැන් වික් පහසුවෙන් සමරවීරගේ කඩුල්ල බිඳ දැමුවේය.සමරවීරගේ දැවියාමෙන් පසු මැතිව්ස් සමග එක්වූ ප්‍රසන්න ජයවර්ධන දිවා ආහාරය වනවිට ශ්‍රී ලංකා ඉනිම ලකුණු 107 දක්වා ඉහළ දැමීමට සමත්විය. එහෙත් දිවා ආහාරයෙන් පසුව ටොඩ් ඇස්ල්ට මංගල ටෙස්ට් කඩුල්ල හිමිකරදෙමින් කඩුලු රකින වැන් වික් වෙත උඩපන්දුවක් දී ප්‍රසන්න ලකුණු 29කට දැවීගියේය. ඒ වනවිට දෙදෙනා අතර 6වැනි කඩුල්ලට ලකුණු 56ක සම්බන්ධතාවක් ගොඩනැගී තිබිණි.ට්‍රෙන්ට් බෝල්ට්ගේ පන්දුවකට මාටින් ගප්ටිල් වෙත උඩපන්දුවක් ලබා දී සුරාජ රන්දීව් ලකුණු නොලබා දැවීයනවිට ශ්‍රී ලංකා දෙවැනි ඉනිමේ ලකුණු පුවරුව දිස්වූයේ කඩුලු 7කට ලකුණු 122ක් ලෙසිනි.ඒ වනවිටත් තරගයේ වැඩි වාසි හිමිකරගෙන සිටි නවසීලන්තයේ ජයග්‍රහණය පමාවූයේ නුවන් කුලසේකර පිටියට පැමිණීමත් සමගය.මැතිව්ස් සමග එක්වූ කුලසේකර තේ පානය වනතුරු සිය කඩුල්ල ආරක්ෂා කරගත්තා පමණක් නොව ඇස්ල්ගේ ඕවරයක දී දැවැන්ත හයේ පහර 2ක් එල්ල කරමින් ශ්‍රී ලංකා පිලේ පීඩනය තරමක් දුරට සැහැල්ලු කිරිමට ද සමත්විය.තේ පානයට පෙර යැවූ අවසන් ඕවරයේ දි දෙවැනි නව පන්දුව ලබාගත් නවසීලන්තය තේ පානයට පසු යවනු ලැබූ පළමු ඕවරයේදීම එහි ප්‍රතිඵල නෙලා ගත්තේ එතෙක් සාර්ථක පිතිහරඹයක නිරතව සිටි කුලසේකර ලකුණු 18කට දවාගනිමිනි. ඔහු දැවීගියේ බෝල්ට්ගේ පන්දුවකට කේන් විලියම්සන් වෙත උඩපන්දුවක් ලබාදීමෙන්ය.මිනිත්තු 62ක් කඩුල්ලේ රැඳී සිටි කුලසේකර හතරේ පහරක් සහ හයේ පහර 2ක් එල්ල කළේය. මැතිව්ස් සහ කුලසේකර අතර 8වැනි කඩුල්ලේ සම්බන්ධතාව ලකුණු 46ක් විය. ඒ වනවිට මැතිව්ස් නොදැවී ලකුණු 63ක් ලබා සිටියේය. ඔහු සිය ටෙස්ට් තරග දිවියේ 10වැනි අර්ධ ශතකය වාර්තා කළේ දිවා ආහාරයෙන් පසුවය.තරගයේ වීරයා ලෙස නවසීලන්ත නායක රොස් ටේලර් සම්මාන දිනූ අතර රංගන හේරත් තරගමාලාවේ වීරයා සම්මානය දිනාගත්තේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s1211302</link>
    <topic>ජාතික ක්‍රීඩා මහෝත්සවය ජනපති ප්‍රධානත්වයෙන් අද</topic>
    <author>ප්‍රින්ස් ගුණසේකර‍</author>
    <content>තිස්අ‍ටවැනි ජාතික ක්‍රීඩා ම‍හෝත්සවය ජනාධිපති මහින්ද රාජපක්ෂ මහතගේ ප්‍රධානත්වයෙන් කොළඹ සුගතදාස ක්‍රීඩාංගණ‍යේදී අද පස්වරු 4.00ට ආරම්භ වේ.ත්‍රස්තවාදය නිමා කිරීමෙන් අනතුරුව උතුරු-නැ‍ඟෙනහිර පළාත් ඇතුළු රටපුරා ක්‍රීඩක ක්‍රීඩිකාවන් බහුතරයකගේ සහභාගිත්වයෙන් පැවැත්වෙන ජාතික මහා ක්‍රීඩා උලෙළේ මලල ක්‍රීඩා ඉසව් දෙසැම්බර් 2දා දක්වා පැවැත්වීමට කටයුතු යොදා ඇත.ජයග්‍රාහී ක්‍රීඩක ක්‍රීඩිකාවන්ට රුපියල් හතලිස් දෙලක්ෂයකට අධික තෑගි මුදල් මෙවර ජාතික මහා ක්‍රීඩා උලෙළේදී ප්‍රදානය කෙරේ.ලබන වසරේ ඉන්දියාවේදී පැවැත්වෙන දකුණු ආසියානු ක්‍රීඩා උලෙළට තේරීම් තරගයක් ලෙස ජාතික මහා ක්‍රීඩා උලෙළේ මලල ක්‍රීඩා ඉසව්වල ජයග්‍රාහකයන්ගේ දක්ෂතා සැලකිල්ලට ගැනීම විශේෂත්වයකි. මේ හේතුවෙන් ශ්‍රී ලංකා මලල ක්‍රීඩා තේරීම් කමිටුව ජාතික මහා ක්‍රීඩා උලෙළේ ජයග්‍රාකයන්ගේ දක්ෂතා ඇගැයීම අනිවාර්ය කොට ඇත‍. එයට අමතරව ශ්‍රී ලංකා මලල ක්‍රීඩා සංගමයේ ප්‍රධාන නිලධාරී පිරිසකටද ජාතික මහා ක්‍රීඩා උලෙළට සම්බන්ධවන ලෙස විශේෂ ආරාධනා යවා ඇතැයි නියෝජ්‍ය ක්‍රීඩා අධ්‍යක්ෂ සජිත් ජයලාල් මහතා පැවැසීය.ශ්‍රී ලංකා ඔලිම්පික් කමිටු නිවහනේදී ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගේ ප්‍රධානත්වයෙන් ජාතික මහා ක්‍රීඩා උලෙළේ මාධ්‍ය හමුවක් පෙරේදා පැවැත්වුණි.ලබන වසරේදී ජාතික මහා ක්‍රීඩා උලෙළේ තරග ග්‍රාම නිලධාරී මට්ටමින් පවත්වන බව පැවැසු ජයකොඩි මහත්මිය බීච් වොලිබෝල් ක්‍රීඩා තරග අලුතින් ඇතුළත් කිරීමට කටයුතු යොදා ඇතැයිද සඳහන් කළාය.ජාතික මහා ක්‍රීඩා උලෙළේ ඔලිම්පික් පහන ප්‍රවීණ ක්‍රීඩක ප්‍රදීප් නිශාන්ත හා ක්‍රීඩිකා ජයමිණි ඉලේපෙරුම අතින් සිදු කෙරේ.සමාරම්භක දිනයේදී මීටර් 100x 4 කාන්තා, පිරිමි සහය දිවීමේ තරග මී‍ටර් 800 පිරිමි, කාන්තා තරග පැවැත්වෙන අතර දෙසැම්බර් 1හා 2 දිනවලදී අනෙක් මලල ක්‍රීඩා ඉසව් පැවැත්වේ.ක්‍රීඩා උලෙළේ සමාප්තිය අධ්‍යාපන ඇමැති බන්ධුල ගුණවර්ධන හා ක්‍රීඩා ඇමැති මහින්දානන්ද අලුත්ගමගේ මහත්වරුන්ගේ සහභාගිත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s1211303</link>
    <topic>ජනාධිපති අභියෝග කුසලාන විස්සයි20</topic>
    <author/>
    <content>රිච්මන්ඩ් විද්‍යාලයීය ක්‍රිකට් සමාජය දෙවැනි වසරටත් සංවිධානය කරන ජනාධිපති මහින්ද රාජපක්ෂ අභියෝග කුසලාන විස්සයි20 තුන්කොන් ක්‍රිකට් තරගාවලිය දෙසැම්බර් 8 හා 9 දිනවල කොළඹ තර්ස්ටන් විදුහල් පිටියේදී පැවැත්වේ.ජනාධිපති මහින්ද රාජපක්ෂ මහතා අධ්‍යාපනය ලැබූ රිච්මන්ඩ්, නාලන්දා හා තර්ස්ටන් විදුහල්වල වයස අවුරුදු 19න් පහළ ක්‍රිකට් කණ්ඩායම් අතර මේ තරගාවලිය පැවැත්වෙනු ඇත. මේ වසරේ තරගාවලිය සඳහා සත්කාරකත්වය දරන්නේ ගාල්ල රිච්මන්ඩ් විදුහල හා රිච්මන්ඩ් විද්‍යාලයීය ක්‍රිකට් සමාජයයි. ලීග් ක්‍රමයට පැවැත්වෙන තරගාවලියේ ඉහළටම පිවිසෙන කණ්ඩායම් දෙක අවසාන තරගය සඳහා සුදුසුකම් ලබනු ඇත.පසුගිය වසරේ පැවැති මංගල තරගාවලියේ “ජනාධිපති මහින්ද රාජපක්ෂ අභියෝග කුසලානය” දිනා ගත්තේ සත්කාරක තර්ස්ටන් විදුහලයි. මේ තරගාවලියට සමගාමීව 'අවුරුදු 40ට වැඩි ආදි ශිෂ්‍ය විස්සයි20 ක්‍රිකට් තරගාවලිය' ලෙසින් අමතර ඉසව්වක්ද මේ වසරේ හඳුන්වා දී තිබේ. “චමල් රාජපක්ෂ අභියෝග කුසලානය” සඳහා වන මේ තරගාවලිය නාලන්දා විද්‍යාලයීය පිටියේදී පැවැත්වීමට නියමිතය.මේ තරගාවලි දෙකේ ම සමාරම්භක උත්සවය කතානායක චමල් රාජපක්ෂ මහතාගේ ප්‍රධානත්වයෙන් දෙසැම්බර් 8 වැනි දින පෙරවරු 9.00ට තර්ස්ටන් විදුහල් ක්‍රීඩා පිටියේදී පැවැත්වෙන අතර තරගාවලියේ අවසන් තරග හා තිළිණ ප්‍රදානෝත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s1211304</link>
    <topic>වාස්ගෙන් අපේ තරුණ වේගපන්දු යවන්නන්ට විශාල සේවයක් ගත හැකියි</topic>
    <author>ෆවුස් මොහොමඩ්</author>
    <content>ශ්‍රී ලංකාවෙන් බිහිවූ විශිෂ්ටතම වේගපන්දු යවන්නෙක් වන චමින්ද වාස්ට පුහුණුකරුවෙක් ලෙස කටයුතු කිරීමට අදහසක් තිබූ බව මීට පෙර කිසිවකුත් නොදැන සිටි බවත්, ඔහු පුහුණුකරුවෙක් ලෙස මෙරට කටයුතු කරන්නේ නම් ශ්‍රී ලංකාවේ තරුණ වේගපන්දු යවන්නන්ට එය විශාල අත්වැලක් වනු ඇතැයි ශ්‍රී ලංකා ක්‍රිකට් නායක මහේල ජයවර්ධන ප්‍රකාශ කළේය. කෙසේවෙතත් නවසීලන්ත වේගපන්දු යවන්නන්ට වාස්ගේ උපදෙස් මෙන්ම ඔවුන්ගේ දස්කම් ද මේ සාර්ථකත්වයට බෙහෙවින් බලපාන්නට ඇතැයි ඔහු විශ්වාසය පලකළේය.නවසීලන්තය සමග පී.සරවනමුත්තු පිටියේ දි ඊයේ නිමාවට පත්වු දෙවැනි ටෙස්ට් තරගයෙන් පසුව මාධ්‍ය හමුවේ අදහස් දැක්වු මහේල මේ බව සඳහන් කළේය. මේ තරගයේ දී ශ්‍රී ලංකා පිලේ පිතිකරුවන් පළමු ඉනිමේ දී වැඩි ලකුණු ප්‍රමාණයක් රැස්කරගැනීමට අසමත්වීම තරගයේ පරාජයට බලපෑ බව ද ඔහු පැවැසීය.‘මේ තරගයේ දී වාගේම ගාල්ල තරගයේදිත් අපේ ආරම්භය එතරම් සාර්ථක වුණේ නෑ. නවසීලන්ත පිලේ වේගපන්දු හමුවේ අපේ පිතිකරුවන්ට ලකුණු ලබාගැනීම අපහසු වුණා. ගාලු ටෙස්ට් තරගයෙන් පසුව මේ තරගයේදි නවසීලන්තය යම් වෙනසක් කරාවි කියා අපි දැන සිටියත් අපේ ඉදිරිපෙළ පිතිකරුවන්ට ලකුණු අතරට ඒමට නොහැකිවීම පරාජයට කාරණයක් වුණා. තරගාවලිය පුරාම අපේ පන්දු යවන්නන් හොඳින් දස්කම් දැක්වූවත් පිතිකරුවන්ට තම දස්කම් පෙන්වීමට නොහැකිවුණා.‘ ඔහු පැවැසීය. එළැඹෙන ඔස්ට්‍රේලියානු සංචාරයේ දී සියලු අඩුපාඩු මගහරවා ගන්නා බව ද මහේල පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s1211305</link>
    <topic>තරගමාලාව සමකරගැනිමට වේගපන්දු යවන්නන් විශාල මෙහෙයක් ඉටුකළා</topic>
    <author>ෆවුස් මොහොමඩ්</author>
    <content>ගාල්ලේ පැවැති පළමු ටෙස්ට් තරගය පරාජය වීමෙන් ලත් පීඩනය සරවනමුත්තු ටෙස්ට් තරගයේ දි මකා දැමීමට සිය කණ්ඩායමට හැකිවීම සතුටට කරුණක් බවත්, තරගමාලාව සමකර ගැනීමට වේගපන්දු යවන්නන් අසිමිත සහයක් ලබාදුන් බවත් නවසීලන්ත ක්‍රිකට් නායක රොස් ටේලර් ප්‍රකාශ කළේය.ඊයේ පී. සරවනමුත්තු පිටියේ දි නිමාවට පත්වු දෙවැනි ටෙස්ට් තරගයෙන් ලකුණු 167ක ජයක් අත්කර ගැනීමෙන් පසුව පැවැති මාධ්‍ය හමුවේ දී ඔහු මේ බව පැවැසීය.ඊයේ දිනය ආරම්භයේ දීම විශිෂ්ට පිතිකරු සමරවීරගේ කඩුල්ල දවාගැනීමට හැකිවීමෙන් තරගයේ ජයග්‍රහණය පහසුවු බව ද හෙතෙම සඳහන් කළේය. ‘නවක වේගපන්දු යවන්නා වන ට්‍රෙන්ට් බෝල්ට් තරගමාලාව පුරාම ඉතා හොඳින් පන්දු යැවුවා. ශ්‍රී ලංකා දෙවැනි ඉනිමේ දි මුල්පෙලේ කඩුලු ඉක්මනින් දවාලීමෙන් ජයග්‍රහණයේ බලාපොරොත්තු ඉහළ දමාගැනීමට අපට හැකිවුණා.‘ ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s1211306</link>
    <topic>ආසියානු 16න් පහළ කාන්තා පාපන්දු සුදුස්සන් තෝරා ගැනීම:</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සංගම් කුසලාන 16න් පහළ කාන්තා ශූරතාවලියේ ශ්‍රී ලංකාව මුහුණදෙන අවසන් තරගය අද ඉරානයට එරෙහිව පැවැත්වේ.ඉරානය හා ශ්‍රී ලංකාව අතර තරගයෙන් ශ්‍රී ලංකාව ‍ගෝල් 4කට වඩා වැඩි පරතරයකින් ජය ගැනීම අවසන් වටය සඳහා පිවිසීමට අත්‍යවශ්‍ය වේ.ඉරානය වෙතින් ඉන්දියාව පරාජයට පත්වු අතර ඉරානය උස්බෙකිස්තානයට පරාජය විය.ශ්‍රී ලංකාව උස්බෙකිස්තානයට පරාජයවු අතර ඉන්දියාව සමග තරගය ජය පරාජයෙන් තොරව නිමා කළේය. සහභාගීවු තරග දෙකෙන්ම ජයගෙන සිටිනඋස්බෙකිස්්තාන ක්‍රීඩිකාවෝ දැනටමත් අවසන් වටය සඳහා සුදුසුකම් ලබා සිටිති.ශ්‍රී ලංකාවේදී කණ්ඩායම් 4ක් සහභාගීවන තරගාවලියෙන් කණ්ඩායම් දෙකක් අවසන් වටයට සුදුසුකම් ලබන බැවින් ඉන්දියාව, ඉරානය හා ශ්‍රී ලංකාව අතුරින් කණ්ඩායමකට අවසන් වටයට පිවිසීමේ අවස්ථාව උදාවේ.මෙතෙක් සහභාගීවු තරග දෙකේදීම ශ්‍රී ලංකා 16න් පහළ ක්‍රීඩිකාවෝ දක්ෂ ලෙස ක්‍රීඩා කළද ඔවුන්ට අත්දැකීම් අවමවීම ජයග්‍රහණය කරා යෑමට ප්‍රධාන බාධාවක්ව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s1211307</link>
    <topic>රිකී පොන්ටිං ටෙස්ට් තරග බිමෙන් සමුගනී</topic>
    <author/>
    <content>ලොව දෙවැනියට වැඩිම ටෙස්ට් ක්‍රිකට් ලකුණු ලබා ගෙන සිටින ඔස්ට්‍රේලියාවේ රිකී පොන්ටිං දකුණු අප්‍රිකාවට එරෙහිව අද ඇරැඹෙන ටෙස්ට් තරගයෙන් පසුව තමාගේ වසර 17ක ටෙස්ට් ක්‍රීඩා දිවිය අවසන් කරන බව ඊයේ ප්‍රකාශ කළේය.“මම මගේ සියල්ල ක්‍රිකට් වෙනුවෙන් ලබා දී තිබෙන බව මා දන්නවා. එය අවුරුදු විස්සක්ම මගේ ජීවිතය වී තිබුණා. මට මීට වඩා දිය හැකි දෙයක් නැහැ” යැයි තරගයට පෙර පර්ත්හි වකා ක්‍රීඩාංගණයේදී ඊයේ හදිසියේම කැඳවනු ලැබූ මාධ්‍ය සාකච්ඡාවේදී පොන්ටිං කියා සිටියේය. ලබන මාසයේ 38 වැනි වියට පා තබන පොන්ටිං, බ්‍රිස්බේන් හා ඇඩිලේඩ් ක්‍රීඩාංගණවලදී දකුණු අප්‍රිකාවට එරෙහිව ජය පැරදුමින් තොරව අවසන් වූ තරගවල ඉනිම තුනකදීම පිතිකරණයේ අසාර්ථක විය. ඔහු එළැඹෙන තරග වාරයේදී ටැස්මේනියාව වෙනුවෙන් දේශීය තරගාවලියට ක්‍රීඩා කරනු ඇත. විශිෂ්ට ජාත්‍යන්තර ක්‍රිකට් දිවියක් අවසන් කිරීම සඳහා පොන්ටිං ට සුදුසු ම තැන පර්ත් වෙයි. ඔහු 1995දී ප්‍රථම වතාවට ටෙස්ට් තරගයකට ක්‍රීඩා කළේ (ශ්‍රී ලංකාවට එරෙහිව) පර්ත්හිදී ය.සිකුරාදා ක්‍රීඩා කිරීමෙන් පොන්ටිං, ස්ටීව් වෝ ගේ ටෙස්ට් තරග 168 සම කරනු ඇත. ඔස්ට්‍රේලියානු ක්‍රිකට් ඉතිහාසයේ වැඩිම ටෙස්ට් සහභාගිත්වය මෙය වෙයි.2004 වසරේදී නායකත්වයට පත් කිරීමෙන් පසුව පොන්ටිං නායකයා ලෙසින් වෙනත් කිසිම ඔස්ට්‍රේලියානුවෙකුට වඩා ටෙස්ට් තරග ජය ගනිමින් (48) එරට ශ්‍රේෂ්ඨතම ක්‍රිකට් ක්‍රීඩකයකු බවට පත්විය.රිකී පොන්ටිං ටෙස්ට් ලකුණු 13,366ක් වාර්තා කොට ඇති අතර ශතක 41ක් මීට ඇතුළත් වේ. සාමාන්‍යය 52.21කි. ඔහුට වඩා ලකුණු රැස්කර ගෙන සිටින්නේ ඉන්දියාවේ සචින් ටෙන්ඩුල්කාර් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s1211308</link>
    <topic>ඉන්දියා පාපැදි තරගයටගුවන් හමුදාවෙන් තිදෙනෙක්</topic>
    <author/>
    <content>මුම්බායි, ශ්‍රීනගර් හා දිල්ලියේදී ලබන මස 2 සිට 9 දක්වා පැවැත්වෙන 'ටුවර් ඩි ඉන්ඩියා' ජාත්‍යන්තර පාපැදි තරගයට සහභාගි වන ශ්‍රී ලංකා පාපැදි කණ්ඩායමට ශ්‍රී ලංකා ගුවන් හමුදා පාපැදි සංචිතයේ ක්‍රීඩකයන් තිදෙනෙකුද තෝරා ගෙන තිබේ.බුද්ධික වර්ණකුලසූරිය, ජීවන් ජයසිංහ හා ශිරාන් ප්‍රනාන්දු ඉන්දියා සංචාරයට තෝරා ගෙන සිටින ගුවන් හමුදා ක්‍රීඩකයෝ වෙති. කණ්ඩායම් කළමනාකරු ල ෙස ප්‍රසන්න රණසිංහ මහතා එක්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s1211309</link>
    <topic>ෆ්ලින්ටොෆ් බොක්සිං තරග බිමට</topic>
    <author/>
    <content>මැන්චෙස්ටර් (ඒ.එ‍ෆ්.පී.)අමෙරිකාවේ රිචර්ඩ් ඩෝසන් සමග අද පැවැත්වෙන සිය පළමු වෘත්තීය බොක්සිං තරගය සාර්ථක වුවහොත් තව තවත් එවැනි තරගවලට සහභාගි වීම පිළිබඳව හිටපු එංගලන්ත සුපිරි ක්‍රිකට් ක්‍රීඩක ඇන්‍ඩෲ ෆ්ලින්ටොෆ් දැනටමත් කල්පනා කරමින් සිටී.“ෆ්‍රෙඩී” ලෙසින් ලොව ක්‍රිකට් ලෝලීන් අතර ජනප්‍රිය වූ 34 හැවිරිදි නව මාවතකට අවතීර්ණ වෙමින් ඩෝසන් සමග මැන්චෙස්ටර් බොක්සිං වළල්ලේදී තරග වට හතරකින් සමන්විත හෙවිවේට් තරගයකට සහභාගි වෙයි. ෆ්ලින්ටො‍ෆ්, අපරාජිත පොදුරාජ්‍ය මණ්ඩලීය සුපර් බැන්ටම්වේට් ශූරයා සමග එක්ව පසුගිය මාස පහක කාලය තුළ හිටපු ලෝක ෆෙතර්වේට් ශූර බැරී මැක්ගුයිගන් හා ඔහුගේ පුත්‍රයාගෙන් පුහුණුව ලබා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=s12113010</link>
    <topic>රාජ්‍ය සේවා කැරම් ශූරතාව  රජයේ මුද්‍රණාලයට</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>30</day>
    </date>
    <link>http://www.dinamina.lk/2012/11/30/_art.asp?fn=f1211301</link>
    <topic>කච්චේරි ගින්න - එජාප සමුළුව සහදෝෂාභියෝගය</topic>
    <author/>
    <content>කොළඹ වේල්ල වීදියේ පිහිටි වසර එකසිය පණහක් පැරැණි ගොඩනැඟිල්ලක පවත්වාගෙන ගිය කොළඹ කච්චේරි ගොඩනැඟිල්ලේ ගින්න කුමන්ත්‍රණයක්දැයි දැන් සොයා ගෙන යයි. ජනමාධ්‍ය ඔස්සේ එය කුමන්ත්‍රණයක් බවට යෝජනා කරයි. තවත් මාධ්‍යයක් කියන්නේ කච්චේරියට ගිනි තැබූ බවයි. මෙම ගින්නෙන් වටිනා ලියැවිලි රැසක් විනාශ වී ගියේය. කොයි දෙයක් වුවත් සත්‍යය හරිහැටිම සොයා ගන්නා තෙක් විවිධ කට කතා, අභූත චෝදනා විවිධ යෝජනා ඉදිරිපත් වීම සාමාන්‍ය සිරිත වන්නේය. මෙම ගින්න ගැන එජාපය හෝ ජ.වි.පෙ. තවමත් එහි වගකීම ආණ්ඩුවට පවරා නැත.අප මෙහිදී දන්නේ කොළඹ කච්චේරියේ ගින්නෙන් විශාල විනාශයක් සිදු වූ බවයි. සිදු වූ අලාභය ගණන් නොබැලුවාට ඉතාමත් වැදගත් වන්නේ වැදගත් ලියවිලි විනාශ වීමය. එහෙත් ඇමැතිවරයා සහ දිසා ලේකම්වරයා කියන විදියට ගිනි ගෙන විනාශ වූ ලියවිලිවල පිටපත් ආරක්ෂක ගබඩාවක තිබේ. එසේ අමතර පිටපතක් ආරක්ෂා තැබීමේ වැදගත්කම ගින්නෙන් පසු අවබෝධ වේ.කච්චේරියේ ගින්නෙන් මේ තරම් විශාල විනාශයක් වීමට හේතු වූ එක් කාරණයක් හැටියට ගිනි නිවන හමුදා නිලධාරීන් පෙන්වා දෙන්නේ වතුර ගෙන ඒමට කිලෝමීටර් භාගයක් පමණ යෑමට තිබුණ බවයි. ඒ නිසා ගින්න නිවීමට පැය පහක් පමණ ගත වී තිබේ. ගිනිගත් මහලේ දැව වැඩි නිසා ගින්න තවත් ඉක්මනින් පැතිරී යාමද සිදු වෙයි.ජනාකීර්ණ තැනක පිහිටි කච්චේරිය ළඟ ජල පහසුකම් ඇති නොකළේ කච්චේරිය කවදා හෝ ගිනි ගනීවිදැයි නොදැන සිටි නිසාම නොවේ. එවන් ජනාකීර්ණ ප්‍රදේශයක කාර්යාල පවත්වාගෙන යාමේදී ප්‍රායෝගික අපහසුතා ඇති බව වැටහෙන්නේ මෙවැනි අවස්ථාවකදීය.කෙසේ හෝ දැන් ගින්න නිවාගෙන ඇත. බොහෝ අංශවල වැඩ ආරම්භ කර තිබේ. කොළඹ කච්චේරියේ ඇති විවිධාකාර ලියකියවිලිවල පිටපත් ප්‍රාදේශීය කාර්යාලවලද ඇති බැවින් කිසිවකු ගින්න ප්‍රශ්නයක් කර ගත යුතු නැත.එයින් අදහස් කරන්නේ ප්‍රශ්නයක් නැත්නම් ගිනි ගත්තාට හෝ ගිනි තැබුවාට වරදක් නැතැයි යන්න නොවේ. දැන් ඉතින් කච්චේරිය පිළිබඳ පූර්ණ අධීක්ෂණයක් හා අධ්‍යයනයක් කොට මෙවැනි ආපදාවලට අනාගතයේදී මුහුණ දිය යුතු ආකාරය ගැන සාකච්ඡා කිරීමට කාලය පැමිණ තිබෙන බව අපි කියමු.එජාපයේ 54 වෙනිසම්මේලනයඑක්සත් ජාතික පක්ෂය සිය 54 වෙනි සම්මේලනය හෙට පැවැත්වීමට සූදානම් කර තිබේ. මෙම සම්මේලනය පැවැත්වෙන්නේ පක්ෂය දෙකඩ නොවූවත් වෙනස් මත දරන කණ්ඩායම්ද පක්ෂයේ සිටියදීය. පක්ෂ සම්මේලනය පවත්වන්නට කොන්දේසි කීපයක්ද පක්ෂයේ මහ ලේකම් තිස්ස අත්තනායක මහතා පනවා තිබේ. ඔහු මාධ්‍ය ඔස්සේ දැනුම් දී ඇත්තේ නිල ආරාධනා පත්‍ර නැති අය පක්ෂ සම්මේලනයට නොපැමිණිය යුතු බවයි. එසේ නැත්නම් නියෝග ලැබූ අය අතර පාර්ලිමේන්තු මන්ත්‍රීවරු තුනක්, පළාත් සභා මන්ත්‍රී දෙකක් සහ පළාත් පාලන නියෝජිතයෝ 11ක් සිටිති. අත්තනායක මහතා කියන විදියට ඒ අයට නිල ආරාධනා යවා නැත.පක්ෂ සම්මේලන බණ ශාලාවක පිරිත් ගෙදරක ඇති ශාන්ත දාන්ත ස්වරූපය ගන්නේ නැත. පක්ෂවල ප්‍රශ්න තිබේ. සම්මේලනයට යන්නේ එම ප්‍රශ්නවලට පිළිතුරු සොයා ගැනීමටය. එසේ නැතිව ඉතා ශාන්ත දාන්ත ගමනින් ගොස් තැන්පත්ව වාඩි වී නායකයාගේ කතාව සවන්දී වේගවත් අත්පොළසන් නාදයක් පවත්වා - දෙන දෙයක් කා බී ආපසු සතුටින් ගෙදර යාමට පක්ෂ සම්මේලන පවත්වන්නේ නැත.පාක්ෂිකයන්ට ප්‍රශ්න තිබේ. ඒවාට පිළිතුරු ලැබෙන්නේ පක්ෂ සම්මේලනයේදීය. පක්ෂ සාමාජිකත්වය තහනම් කර ඇති අය සම්මේලනයට ගොස් බාල්දියක් පෙරළා ආවොත් පක්ෂ නායකයාට අවශ්‍ය විදියට කටයුතු ඉෂ්ට සිද්ධ කරගන්නට බැරිය. සම්මේලනයේ දොරටු පක්ෂ තහනමට ලක්වූවන්ට විවර නොවන්නේ ඒ නිසාය.පක්ෂ නායක රනිල් වික්‍රමසිංහ මහතා පක්ෂ නායකත්වය අවුරුදු හයකට තබා ගැනීමේ යෝජනාවක්ද ඉදිරිපත් කර තිබේ. පක්ෂ නායකත්වයට ගැළපෙන වෙනත් කෙනකු පක්ෂය තුළ නැති නිසා එම යෝජනාවේ වරදක් නැතැයි වික්‍රමසිංහ මහතා සිතනු ඇත. කෙසේ හෝ මෙවර සම්මේලනය පවත්වන්නේද වාර්තාගත මැතිවරණ පරාජවලින් පසුවය. පක්ෂ සාමාජිකයන්ටද ඡන්ද දිනන්නට උනන්දුවක් නැත. ඡන්ද දායකයාට අවශ්‍ය තමන්ට වැඩක් කරන රටට වැඩක් වන පක්ෂයක් හා නායකයකු බලයේ තබා ගැනීමටය. ඒ නිසා එක්සත් ජාතික පක්ෂය බලයට ගෙන ඒමට ජනතාවට අවශ්‍ය නැත.මේ ආණ්ඩුවේ අඩු පාඩු දුර්වලතා නැත්තේ නොවේ. එහෙත් ඉලක්කගත ගමනකට ආණ්ඩුව සූදානම් බව ගමනේ ස්වරූපයෙන් ජනතාව දනිති. ඒ ගමන් මඟ අවුල් කර ගෙන අමාරුවේ වැටෙන්නටද ජනතාව කැමැති නැත. කෙසේ වෙතත් අතක් පයක් කඩා නොගෙන අලියට හානියක් නොකර සිරිකොතේ යකඩ වැටවල් ආරක්ෂා කර ගෙන පක්ෂ සම්මේලනය පැවැත්වීමට අවස්ථාව සැලසේවායි අපි ඉතසිතින් පතමු.දෝෂාභියෝගයශ්‍රේෂ්ඨාධිකරණයේ විනිසුරු අසුනේ සිට රාජකාරිය කරන අගවිනිසුරු ආචාර්ය ශිරානි බණ්ඩාරනායක මහත්මිය සේවය නිමවා නිවසට යන්නේ අලුත්කඩේ ශ්‍රේෂ්ඨාධිකරණයේ ඉදිරි දොරටුවෙන් නොවේ. එතුමියට අධිකරණයෙන් පිටව යාමට වෙනම දොරටුවක් තිබේ. එහෙත් පාර්ලිමේන්තු තේරීම් කාරක සභාව හමුවට යනදා එතුමිය ඉදිරිපස දොරටුවෙන් එළියට ආවාය. එතුමියගේ ඡායාරූප ගන්නට දෙස් විදෙස් කැමරා ශිල්පීහු සැදී පැහැදී සිටියහ. නීතිඥයෝ පෙළ ගැසී සිටියහ. අගවිනිසුරුවරිය අධිකරණ තීන්දුවක් දුන්වෙලේ පුටුවල නැගී කෑකෝ ගැසූ නීතීඥවරු අගවිනිසුරුවරියගේ අතට අත දුන්හ. Thank you much, Thank you so much කියමින් අගවිනිසුරුවරිය ඔවුන් පිළිගත්තාය. එදා පුටුවල නැගී කෑ ගැසූ නීතිඥවරු අලුත්කඩේ බෝධිය ඉදිරිපිට පොල් ගැසූහ. පොල් ගැසුවේ කාගෙන් පළිගන්නදැයි පැහැදිලි නැත. ගැසූ පොල්වලින් බිඳී ගියේ දෙක තුනක් පමණි.පාර්ලිමේන්තුවට අගවිනිසුරුවරිය යන විටත් කැමරා ශිල්පීහු, ජනමාධ්‍යවේදීහු එතුමිය ගමන් ගත් රිය වටකර ගත්හ. ප්‍රකාශයක් ගන්නට පොර කෑහ. විශාල ප්‍රසිද්ධියක් ලබා ගත් ඇය පැය කීපයක් තේරීම් කාරක සභාව හමුවේ ගතකොට දෙසැම්බර් 4 දා යළි පෙනී සිටීමේ පොරොන්දුව මත යන්නට ගියාය. දෝෂාභියෝගයෙන් පරාජයට පත්වුවහොත් එතුමිය මැතිවරණයට ඉදිරිපත් වන බව කියන පුවතක් ද සති අන්ත පුවත්පතක පළ විය.ව්‍යවස්ථානුකූලව ඉදිරිපත් වූ දෝෂාභියෝගයට මන්ත්‍රීවරු 117 ක් අත්සන් කළහ. සියලු දේ සිදු වූයේ ව්‍යවස්ථාවට අනුවය. දෝෂාභියෝග කරළියට ආ ප්‍රථම අවස්ථාවද මෙය නොවේ. එහෙත් කවදාවත් දෝෂාභියෝගවලට දැඟලුවේ නැති කොටස් දඟලන්නට වූහ. පුවත්පත් සාකච්ඡා පැවැත්වූහ. උද්ඝෝෂණ කළහ. පෙළපාළි ගියහ. මේ සියල්ල මැද්දේ තවත් උද්ඝෝෂණයක් පෙරේදා අලුත්කඩේදී දක්නට ලැබුණි. ඒ උද්ඝෝෂණයට එක්ව සිටියේ රුපියල් බිලියන 26ක් “හොර කොතලාවලගේ” ගෝල්ඩන් කී සමාගමේ තැන්පත් කළ තැන්පත්කරුවන් ය. ඔවුහු ද අහම්බයක් ලෙස නොව සෘජුව දෝෂාභියෝගයට සිය උද්ඝෝෂණය මූලික කර ගත්හ.මෙම ගෝල්ඩන් කී තැන්පත්කරුවන් වෙනුවෙන් පෙනී සිටින නීතීඥ කන්ඩායම අගවිනිසුරුවරිය වෙනුවෙන් තේරීම් කමිටුවේ පෙනී සිටීම විශාල සැකයකට තුඩු දෙන බව තැන්පත්කරුවෝ පෙරේදා අලුත්කඩේදී කෑ ගසා කීහ.ගෝල්ඩන් කී තැන්පත්කරුවන්ගේ දුක්ගැනවිල්ල විසඳීමට පත්කළ ත්‍රිපුද්ගල විනිසුරුවන් ද අගවිනිසුරුවරිය පත් කළ අයම බව තැන්පත්කරුවෝ කියා සිටියහ. ගෝල්ඩන් කී සමාගමේ නිවසක් මිළට ගැනීම දෝෂාභියෝගයේ එක චෝදනාවකි. එම නඩුවට පෙනී සිිටින රොමේෂ් ද සිල්වා, නලින් ලද්දුවහෙට්ටි අගවිනිසුරුවරිය වෙනුවෙන් පෙනී සිටීම සැකයට තුඩු දෙන බව තැන්පත්කරුවෝ කෑ ගසා කියා සිටියහ.ලක්ෂ ගණනින් ගෝල්ඩන් කී සමාගමේ මුදල් තැන්පත් කළ අයට සාධාරණය ඉටු කරදීමට පොරොන්දු වූ අගවිනිසුරුවරියත් සාධාරණත්වය වෙනුවෙන් පෙනී සිටි නීතීඥවරුනුත් අගවිනිසුරුවරියට එකතුවීම මුල් කරගෙන උද්ඝෝෂණයට එක්වූ පිරිස තමන්ගේ මුදල් ලැබෙන තුරු වසර හතරක් බලා සිටියහ. සමහරු සතයක්වත් නැතිව මිය ගියහ. තවත් අය සිය දිවි නසා ගත්හ. සමහරු දුම්රියට පැන ජීවිතය නැති කර ගත්හ.මේ තත්ත්වය යටතේ අපට පෙනෙන එක් දෙයක් තිබේ. අද දෝෂාභියෝගය ට කෑ ගසන දඟලන ප්‍රකාශ නිකුත් කරන විවිධ යෝජනා රැගෙන එන අය ගෝල්ඩන් කී තැන්පත්කරුවන්ගේ හඬටද සවන් දිය යුතු බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n121202_br1</link>
    <topic>සිරිපා හිමේ ඉන්දුනීසියන් කරුවන්ගේ සුවඳ ජාවරමක්</topic>
    <author/>
    <content>(2012-12-02 12:28)වල්ලාහපට්ටා ශාකය ශ්‍රී ලංකාවට ආවේනික වූ වටිනා ශාකයකි. මේ ශාකය වැවෙන්නේ සිරිපා රක්ෂිත ප්‍රදේශයේයි. මම ශාකයේ කොටස් මගින් ලබා ගන්නා තෙල් මගින් ඉතා වටිනා සුවද විලවුන් වර්ගයක් නිපදවෙයි. එහි මිල බොහෝ ඉහළය. අද අලුයම වල්ලාහපට්ටා කිලෝ සියයක් පටවා ගත් සුඛෝපභෝගී මෝටර් රථයක් නෝර්ටන් බ්‍රිජ් හිදි පොලිසිය මගින් අත් අඩංගුවට ගන්නා ලදී. මෙහි වටිනා කම රු. ලක්ෂ ගණනකි.ඒ සමගම ඉන්දුනීසියන් ජාතිකයෙක් හා ශ්‍රී ලාංකිකයන් හතර දෙනකුද අත්අඩංගුවට ගෙන ඇත.මොවුන් මේ ශාක කොටස් මගින් මෙරට දී තෙල් නිශ්පාදනය කොට එම තෙල් ඉන්දුනිසියාවට යවන්නට කටයුතු යොදා තිබුණේ යැයි පොලිසිය හෙළිකරගෙන ඇත.සිරිපා රක්ෂිතයේ සිදු වූ මහ පරිමාන ජාවාරමක් අද මෙසේ හෙළිදරව් කර ගන්නට පොලිසිය සමත්විය. පහත දැක්වෙන්නේ එම සිද්ධියේ දසුන් කිපයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n12120110</link>
    <topic>යුද්ධයෙන් දිනා ගන්න බැරිවූ දේඇතැමුන් ‘අලුත්කඩෙන්’ ගන්න හදනවා</topic>
    <author>ධනුෂ්ක ගොඩකුඹුර</author>
    <content>වසර තිහක යුද්ධයෙන් දිනා ගත නොහැකි වූ දේ අලුත්කඩේ ගොස් දිනා ගන්නට ඇතැමුන් උත්සාහ ගන්නා බව ජනාධිපති මහින්ද රාජපක්ෂ මහතා පැවැසීය.ඇතැමුන් කළ වැරැදි එළිවන විට විපක්ෂය වෙතට ගොස් ආණ්ඩුවට බැණ වදින බව පැවසූ ජනාධිපතිවරයා ජනතාවට ‍කිසි දිනෙක බොරු කළ නොහැකි බවත් රටට සැබෑවටම ආදරය කරන්නේ කවුරුන්දැයි ජනතාව දන්නා බවත් කීවේය.ජනාධිපති මහින්ද රාජපක්ෂ මහතා මේ අදහස් පළ කළේ වරාය සංවර්ධන නියෝජ්‍ය ඇමැති රෝහිත අබේගුණවර්ධන මහතාගේ ග්‍රන්ථ දෙකක් එළිදැක්වීමට අරලියගහ මන්දිරයේදී ඊයේ (30) පැවැති උත්සවයකට එක්වෙමිනි.නීතිඥයකු ලෙස තමා සෑම විටම අධිකරණයට ගරුකරන බව පැවැසූ ජනාධිපතිවරයා අධිකරණයත් සිය ගෞරවය ආරක්ෂා වන පරිදි කටයුතු කළ යුතු බව පෙන්වා දුන්නේය.ඇතැමුන් පාර්ලිමේන්තුවට ගොස් කතා කරන්නේ රටේ ප්‍රශ්න නොව වෙනත් න්‍යාය පත්‍රවලට අනුව බවත් යුද්ධය අවසන් වුවත් රට මුහුණ දෙන ප්‍රශ්න තවම අවසන් නැති බවත් ජනාධිපතිවරයා කීවේය.කෙතරම් ප්‍රශ්න ආවත් ඒවායින් කලකිරෙන අයට දේශපාලනය කළ නොහැකි බව පැවසූ ජනාධිපතිවරයා රට භාර ගන්නට එනවා නම් ප්‍රශ්නවලට මුහුණ දෙන්නට සූදානම් විය යුතු බවත් කීවේය.ඇමැතිවරුන් වන මෛත්‍රීපාල සිරිසේන, නියෝජ්‍ය ඇමැති රෝහිත අබේගුණවර්ධන මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n1212011</link>
    <topic>ත්‍රීවිල් රථ රියැදුරන්ගේ උද්ඝෝෂණයටනීතිඥවරුන්ගෙන් මැර ප්‍රහාරයක්</topic>
    <author>සිරන්ජනි කුමාරි</author>
    <content>සමස්ත ලංකා ත්‍රිරෝද රථ සංගමය පැවැත්වූ සාමකාමී ත්‍රිරෝද රථ පෙරහර ගමන් ගත් ජාතික ඒකාබද්ධ ත්‍රිරෝද රථ සංගමයේ ලේකම්ට ඊයේ (30) මහාධිකරණය ඉදිරිපිට දී නීතිඥවරු පිරිසක් පහර දී පලා ගොස් තිබේ.කොටුව ප්‍රදේශයෙන් ආරම්භ වී අලුත්කඩේ අධිකරණ සංකීර්ණය හරහා ගමන් ගත් Qර් – 5693 දරන ත්‍රිරෝද රථයේ ගමන් ගත් ලේකම් රෝහණ පෙරේරා මහතා ත්‍රිරෝද රථයෙන් එළියට ඇද පහර දුන් නීතිඥවරු රථයට ද අලාභ සිදුකැර පලා ගොස් තිබේ.මෙම පහරදීමෙන් ඔහුගේ ගෙල බැඳි රන් දම්වැල ද කඩා වැටී තිබුණු අතර ඔහුගේ කමිසය ද ඉරා දමා තිබූ අයුරු දක්නට ලැබිණ.  මහාධිකරණය ඉදිරිපිටදී තමාට පහර දුන් නීතිඥවරු පිටුපස ත්‍රිරෝද රථ රියැදුරන් දිවගිය ද ඔවුන් අධිකරණය දෙසට පලාගොස් සැඟවුණු බවට ලේකම්වරයා අප සමඟ පැවසීය.සිය ත්‍රිරෝද රථය සාමකාමීව උද්ඝෝෂණයට සහභාගි වෙමින් රිය පෙළහරේ ගමන් ගන්නා විට එක විටම එම ස්ථානයට පැමිණි නීතිඥවරු හතරදෙනකු “තොපි ආණ්ඩුවට කඩේ යනවාදැයි” අසමින් තමාට පහර දී ත්‍රිරෝද රථයට ද අලාභහානි කරමින් මහාධිකරණය දෙසට දිවගිය බවට රෝහණ පෙරේරා මහාත සඳහන් කෙළේය.මෙම අවස්ථාවේදී සාමකාමී ත්‍රිරෝද රථ පෙළහරේ රියැදුරන් හා නීතිඥවරු විටින් විට අධිකරණ සංකීර්ණය අසල දී දැඩි වාග් ප්‍රහාරයන් හුවමාරු කැරගන්නා අවස්ථා ද දක්නට ලැබිණි. මෙයට අමතරව මෙම අවස්ථාවට ආරක්‍ෂාව ලබා දීමට පැමිණි ඉහළ පොලිස් නිලධාරීන්ට නීතිය ක්‍රියාත්මක කිරීම සම්බන්ධයෙන් දැඩි චෝදනා එල්ල කරමින් නීතිඥවරු ඔවුන් සමඟ ද විවිධ වාදයන්ට පැටලුණහ.මෙහිදී පොලිස් උසස් නිලධාරීන් පවසා සිටියේ නීතිඥවරුන්ට පසුගිය දිනකදී මිනිපෙට්ටි පිළිස්සීමට අවසර දුන් ආකාරයටම ත්‍රිරෝද රථ රියැදුරන්ට ද සාමකාමීව උද්ඝෝෂණයේ යෙදීමට අවස්ථාව ලබා දී ඇති බවය. මෙම අවස්ථාවට සහභාගි වූ සමස්ත ලංකා ත්‍රිරෝද රථ සංගමයේ සභාපති ලලිත් ධර්මසේන මහතා පැවැසුවේ “අපි අධිකරණයට ගරු කරනවා. එය දෙවඟනක් හා සමානයි.ඒ වගේම අධිකරණයට අපි බයයි. අගවිනිසුරුවරියට විරුද්ධව දැනුදු පාර්ලිමේන්තු තේරීම් කාරක සභාව පරීක්‍ෂණයක් පවත්වනවා. එම පරීක්‍ෂණය අවසන් වන තෙක් ඇය සිය ධුරයෙන් ඉවත් වීම ගෞරවාන්විතයි. ඇය වටා එන්. ජී. ඕ. කාරයින් ඉන්නවා. ඔවුන් හදන්නේ රට විකිණීමටයි” යනුවෙන් පැවසීය.තවද එන්. ජී. ඕ. සමඟ එක්ව රට විකුණන්න එපා යැයි අප අගවිනිසුරුවරියගෙන් ඉල්ලා සිටින බවට සමස්ත ලංකා ත්‍රිරෝද රථ සංගමයේ සභාපති ධර්මසේන මහතා පැවසුවේය.ලැජ්ජයි, ඩොලර් කුට්ටිවලට අධිකරණය යට නොකරනු ආදී දැන්වීම් පුවරු සිය ත්‍රිරෝද රථයන්හි ප්‍රදර්ශනය කරමින් ත්‍රිරෝද රථ හිමියන්ගේ පෙළපාලිය අලුත්කඩේ අධිකරණ සංකීර්ණය හරහා ටවුන්හෝල් දෙසට ගමන් කරනු දක්නට ලැබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n1212012</link>
    <topic>අධිකරණයේ ගෞරවය-අභිමානයවිනාශ කිරීමට ඉඩ නොදෙමු</topic>
    <author>අනුර ප්‍රේමලාල්</author>
    <content>අධිකරණයේ ගෞරවයත්, අභිමානයත් විනාශ කිරීමට කුමන්ත්‍රණකාරීන්ට ඉඩ දෙන්න එපා. ත්‍රිරෝද රථ රියැදුරන් ඊයේ (30) කොළඹ නගරයේ දැවැන්ත ත්‍රිරෝද රථ පෙළපාලියක් පවත්වමින් ආණ්ඩුවට බල කැර සිටියේය.ත්‍රිරෝද රථ දහසක් පමණ එක්වූ මෙම දැවැන්ත ත්‍රිරෝද රථ පෙළපාලිය ඊයේ පෙරවරු 8.30 ට පමණ කොළඹ 07 විහාරමහා දේවි උද්‍යානය අසලින් ආරම්භ කොට අලුත්කඩේ උපරිමාධිකරණ සංකීර්ණය අසල දක්වා ගමන් කොට යළි පිටකොටුව, කොටුව, කොම්පඤ්ඤවීදිය, ගාලු මුවදොර වටරවුම, කොල්ලුපිටිය, ධර්මපාල මාවත ඔස්සේ යළි විහාරමහා දේවි උද්‍යානය අසලට ළඟාවිය.මෙම විරෝධතා රථ පෙළපාලියේ ගමන් ගත් ත්‍රිරෝද රථවල ප්‍රදර්ශනය කළ තේමා පාඨය වූයේ “රට කඩන්නට වෙරදරන ඩොලර් මිටි ගණන් කොමිස් ලබන එන්. ජී. ඕ. ගජමිතුරන්ගෙන් අධිකරණය බේරාගනිමු” යන්නයි. මෙම පෙළපාලිය ත්‍රිරෝද රථ රියැදුරන්ගේ ජාතික එකමුතුව සංවිධානය කැර තිබුණි.ත්‍රිරෝද රථ පෙළපාලිය අවසන් කිරීමෙන් පසුව පැමිණ සිටි පිරිස ඇමැතූ සමස්ත ලංකා ත්‍රිරෝද රථ රියැදුරන්ගේ වෘත්තීය සමිතියේ සභාපති ලලිත් ධර්මසේන මහතා කියා සිටියේ එදා යුද්ධයෙන් ජයගත නොහැකි වූ බෙදුම්වාදය අද විවිධ මාර්ග ඔස්සේ ජයග්‍රහණය කරවීමට උත්සහ දරන අතර, මේ කුමන්ත්‍රණකාරී වැඩපිළිවෙළ පරාජය කිරීමට කිසිදු බේදයකින් තොරව සහයෝගය ලබා දෙන බව.මෙය ආණ්ඩුවට හා දේශපාලන පක්‍ෂයකට ලබාදෙන සහයෝගයක් නොවන අතර අපේ රණවිරුවන් දිවි හිමියෙන් රැකගත් රට ආරක්‍ෂා කැර ගැනීමට ලබාදෙන සහයෝගයක් බව අවධාරණය කෙළේය.රටේ නැති බැරි මිනිසුන් ඇති හැකි අය කිරීමට ගෙනා දිවි නැඟුම පනත අර්ථයෙන් දිවි නැඟුමක් බව පැවසූ ඒ මහතා, මෙම කුමන්ත්‍රණකාරීන් එවැනි ඵලදායී වැඩපිළිවෙළ කඩාකප්පල් කිරීමට ක්‍රියා කරන බවට චෝදනා කෙළේය.එබැවින් මේ කුමන්ත්‍රණකාරී කණ්ඩායම් පරදවා රට සුරැකීමට සියලු ජන බලවේග එකමුතු කරමින් ආණ්ඩුවට සහය දෙන බව ඒ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n12120111</link>
    <topic>හිටපු ඉන්දීය අගමැතිඉන්ද්‍ර කුමාර් ගුජ්රාල්අභාවප්‍රාප්ත වෙයි</topic>
    <author>රක්‍ෂණ ශ්‍රියන්ත</author>
    <content>හිටපු ඉන්දීය අගමැතිවරයකු වූ ඉන්ද්‍රකුමාර් ගුජ්රාල් මහතා ඊයේ (30) අභාවප්‍රාප්ත විය.මිය යන විට 92වැනි වියේ පසු වූ ඒ මහතා, දින 11ක් රෝගාතුරව රෝහල්ගතව සිටියදී මිය ගොස් ඇත.1919 දෙසැම්බර් 04 වන දින පන්ජාබයේදී හෙතෙම උපත ලැබීය.1997 - 1998 ඉන්දියාවේ සභාග රජයේ අගමැතිවරයා ලෙස ඒ මහතා කටයුතු කෙළේය.1969 - 71 වසරවල කොන්ග්‍රස් පක්ෂයේ තොරතුරු හා ගුවන්විදුලි අමාත්‍යවරයා ලෙස කටයුතු කර ඇත. අනතුරුව 1990 දී ඒ මහතා සමාජවාදි ජනතාදාල් පක්ෂයට එක්විය. එහි විදේශ අමාත්‍යවරයා ලෙස පකිස්ථානය හා ඉන්දියාව අතර මිතු දම් ගොඩනැඟීමේ කටයුතුවල ප්‍රමුඛව කටයුතු කළේය.ඔහු හඳුන්වා දුන් ගුජ්රාල් න්‍යාය නැමති විදේශ ප්‍රතිපත්ති හේතුවෙන් ඔහු ලෝකයේ විවිධ රටවල් අතර ප්‍රචලිත විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n1212013</link>
    <topic>පෙර පාසල් දරුවන් 12දෙනකුප්‍රවාහනය කළ ත්‍රිරෝද රථයරියැදුරු සමඟ අත්අඩංගුවට</topic>
    <author>ඉන්දික පොල්කොටුව</author>
    <content>මහවෙල සිට පළාපත්වල දක්වා පෙර පාසල් දරුවන් 12 දෙනකු ප්‍රවාහනය කළ ත්‍රිරෝද රථයක් එහි රියැදුරු සමඟ අත්අඩංගුවට ගැනීමට මහවෙල පොලිසිය ඊයේ (30) සමත්විය.අවුරුදු 3 – 4 වයස්වල දරුවන්ට අමතරව තවත් කාන්තාවක හා රියැදුරු මෙම ත්‍රිරෝද රථයෙහි අපරීක්ෂාකාරී ලෙස ගමන් කරමින් සිටියදී අත්අඩංගුවට ගැනිණ.රියැදුරුට අමතරව ත්‍රිරෝද රථයක් තුළ ගමන් කළ හැක්කේ තවත් මගීන් තිදෙනකු පමණක් වන අතර, මෙම ත්‍රිරෝද රථය තුළ අමතරව දස දෙනකු ගමන් කැර තිබේ.මෙලෙස ත්‍රිරෝද රථ තුළ වැඩි වශයෙන් මගීන් ප්‍රවාහනය කිරීම හේතුවෙන් මාරක රිය අනතුරු රැසක් පසුගිය වකවානුව තුළ විවිධ ප්‍රදේශවලින් වාර්තා වුණා.ඉන් ආසන්නම සිදුවීම වූයේ පසුගියදා අඹන්පොළ ප්‍රදේශයේ දී සිදුවූ දුම්රිය – ත්‍රිරෝද රථ අනතුරයි.ඉන් හය දෙනෙකුගේම ජීවිත අහිමි විය.මහවෙල පොලිස් ස්ථානාධිපති පොලිස් පරීක්ෂක සාරානාත් සමරකෝන් මහතාට ලැබුණු තොරතුරක් මත මාතලේ කොට්ඨාස භාර ජ්‍යෙෂ්ඨ පොලිස් අධිකාරී සංජීව මැදවත්ත මහතාගේ උපදෙස් මත ස්ථානාධිපතිවරයා ඇතුළු නිලධාරින් රියැදුරු සමඟ ත්‍රිරෝද රථය අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n1212014</link>
    <topic>විශාරද දීපිකාට ‘ගුසී’ සම්මානය</topic>
    <author>ජීවනී පතිරණ සහ ලලිත් වන්නිආරච්චි</author>
    <content>ශ්‍රී ලාංකේය සංගීත ක්ෂේත්‍රයට කරන ලද විශිෂ්ඨ සේවය අගය කරමින් පිලිපීනයේ ගුසී පදනම මගින් පිරිනමනු ලබන ඉහළම සම්මානය වන ‘ගුසී’ සම්මානයෙන් ප්‍රවීන ගායන ශිල්පිණී විශාරද දීපිකා ප්‍රියදර්ශණී පීරිස් මෙනවිය පසුගිය දා පිදුම් ලැබුවාය.ඉකුත් 28 වැනි දින මැනිලා නුවර දී ‘ගුසී’ සම්මාන ප්‍රදානෝත්සවය පැවැති අතර, ඇය දැනට දේශීය හා විදේශීය සම්මාන 20කට වැඩි ප්‍රමාණයකින් පිදුම් ලබා තිබේ. මෙයට අමතරව වෘත්තීයමය ගායන ජීවිතයේ පසුගිය දෙවසර තුළදී සිය අද්විතීය දක්ෂතා ප්‍රදර්ශනය කළ ඇගේ ‘සරෝජා’ ගීතය ජනතාව අතර සදානුස්මරණය වී ඇති ගීතයකි.දීපිකා ප්‍රියදර්ශනී මෙනවිය ඇතුළු කණ්ඩායමට සාම සම්මානය ලබාගැනීම සඳහා මැනිලා නුවරට යාමට අවශ්‍ය ගුවන් ටිකට්පත් සියල්ල සංස්කෘතික කටයුතු අමාත්‍යාංශය මගින්ලබා දී තිබේ.අනිද්දා(03) අලුයම 12.15ට ඇය කටුනායක ගුවන් තොටුපලට ළඟාවීමට නියමිත අතර, සංස්කෘතික හා කලා කටයුතු අමාත්‍යාංශයේ උපදෙස් පරිදි සංස්කෘතික කටයුතු දෙපාර්තමේන්තුව මගින් ඇය පිළිගැනීමට කටයුතු යොදා ඇත.ඇය පිළිගැනීමේ අවස්ථාවට සංස්කෘතික හා කලා කටයුතු ඇමැති ටී.බී. ඒකනායක මහාතා ඇතුළු නිලධාරීන්, සංගීතවේදීන් හා කලාකරුවන් රැසක් සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n12120112</link>
    <topic>අවස්ථා තුනකදී පාර්ලිමේන්තුව කල් තබයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>පාර්ලිමේන්තුවේ ඇතිවූ නොසන්සුන් තත්ත්වය හේතුවෙන් අවස්ථා තුනකදී පාර්ලිමේන්තු කටයුතු කල් දැමීමට මුලාසනයට සිදුවිය.සභාවේ ඇතිවූ නොසන්සුන්කාරී තත්ත්වය හේතුවෛන් කළුතර දිස්ත්‍රික් මන්ත්‍රී අජිත්. පී. පෙරේරා මහතා සභාවෙන් ඉවත් කරන ලෙස ඒ අවස්ථාවේ මුලාසනයේ සිටි ඒ.එච්.එම්. අස්වර් මහතා නියෝග කළේය.විදේශ කටයුතු අමාත්‍යාංශයේ වැය ශීර්ෂය පිළිබඳ පාර්ලිමේන්තුවේ පැවැති විවාදයේදී රවී කරණානායක මහතා සිය කතාව අතරතුර සිදු කරන ලද ප්‍රකාශයක් ස්ථාවර නියෝගවලට පටහැනි බවට මුලසුන ප්‍රකාශ කිරීමත් සමඟ උණුසුම් අවස්ථාක් ඇති විය.මුලසුන එසේ ප්‍රකාශ කිරීමත් සමග විපක්ෂයේ මන්ත්‍රීවරුන් අසුන්වලින් නැගී සිටිමින් ඝෝෂ කළහ. එජාප මන්ත්‍රීවරු දිගින් දිගටම මුලාසනයට විරෝධය පළ කළහ. මෙහිදී ඇතිවූ තත්ත්වය පාලනය කිරීම සඳහා සභාව විනාඩි 5කට කල් තැබීමටත් අජිත්.පී.පෙරේරා මහතා සභාවෙන් ඉවත් කරන ලෙසද මුලසුනේ සිටි අස්වර් මහතා නියෝග කළේය.සභාව කල් තැබූ පසු නියෝජ්‍ය වේත්‍රධාරි නරේන්ද්‍ර ප්‍රනාන්දු මහතා පැමිණ අජිත් පෙරේරා මහතාට යමක් පවසනු දක්නට ලැබිණ. ඉන්පසුව ඒ දෙදෙනා සමඟ එජාප මන්ත්‍රීවරු සභාවෙන් ඉවත්වෙනු දක්නට ලැබිණි.පස්වරු 4.15ට කල් තැබූ සභාව නැවත පස්වරු 4.30 නියෝජ්‍ය කතානායක චන්දිම වීරක්කොඩි මහතාගේ ප්‍රධානත්වයෙන් යළි රැස්විය.රවී කරුණානායක මහතා:-අජිත් පී පෙරේරා මහතාට ලබාදුන් තීරණය පිළි ගන්න බැහැ. එය නිවැරදි කරන්න.ජෝශප් මයිකල් පෙරේරා මහතා:-සභාවේ පැවැති ඝෝෂා කාරී තත්ත්වය නිසා ලබාදුන් තීන්දු හරියට ඇහුණේ නැහැ. ටී.වි එකෙන් බලා නැවත ඒය නිවැරැදි කරන්න.නැවත සභාව පස්වරු 4.37 පමණ යළි කල් තබන ලද සභාව පස්වරු 5.08ට පමණ නියෝජ්‍ය කාතානායක චන්දිම වීරක්කොඩි මහතාගේ ප්‍රධානත්වයෙන් රැස්විය.නියෝජ්‍ය කතානායක:-කතානායක තීන්දුවක් ලබාදී තිබෙනවා. එයට අනුව රවි කරුණානායක මහතාට කතා කරන්න.රවී කරණනායක මහතා:-විරුද්ධ පාර්ශ්වයේ මන්ත්‍රිවරුන් පෙළන්න එපා කියලා මා ඉල්ලා සිටිනවා.බැසිල් රාජපක්ෂ මහතා:-කරුණාකර සම්ප්‍රදායට අනුව ක්‍රියා කරන්න.නියෝජ්‍ය කතානායක:-කාරක සභා අවස්ථාවේ එළෙස කළ හැකියි.දිනේෂ් ගුණවර්ධන මහතා:-පක්ෂ නායකයන්ගේ රැස්වීමක් පවත්වා තීරණයක් දුන්නා. යළිත් ඒ ගැන කතා කළ නොහැකියි.(සභාවේ ඝෝෂා)දිනේෂ් ගුණවර්ධන මහතා:-පක්ෂ නායකයන්ගේ කමිටුව ගත් තීරණ නොසලකා කටයුතු කරනවාද කියා දැන ගන්න කැමැතියි.(සභාවේ ඝෝෂා)පස්වරු 5.20 පමණ සභාව විනාඩි පහකට නැවත කල් තැබු අතර පස්වරු 5.40ට පමන කතානායක චමල් රාජපක්ෂ මහතාගේ ප්‍රධානත්වයෙන් රැස්විය.කතානායක චමල් රාජපක්ෂ මහතා:-සභාවේ කටයුතු කරගෙන යන්න සියලු දෙනා සහයෝගය ලබා දෙන්න. රවී කරණානායක මහතාට විනාඩි දෙකක් කතා කිරීමට අවස්ථාව ලබාදෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n12120113</link>
    <topic>අංජලි පාටිල් සිංහල සිනමාවට සම්මාන දිනා දෙයි</topic>
    <author>අරුණ ගුණරත්න ගෝවේ සිට...</author>
    <content>දේශීය සිනමා ඉතිහාසයේ වාර්තාවක් තබමින් 43 වැනි ඉන්දියානු අන්තර්ජාතික සිනමා උළෙලේ දී හොඳම නිළියට හිමි සම්මානය ප්‍රසන්න විතානගේ නිර්මාණය කළ “ඔබ නැතුව ඔබ එක්ක’ චිත්‍රපටයේ රඟපෑ ඉන්දිය නිළි අංජලි පාටිල් දිනා ගත්තාය.ශ්‍රී ලාංකික සිනමා ඉතිහාසයේද මුල් වරට ශ්‍රී ලාංකික චිත්‍රපටයක් වෙනුවෙන් වෙනත් රටක නිළියක සම්මානයට පාත්‍ර වූ මුල්ම අවස්ථාව මෙයයි. තවමත් මෙරට තිර ගත නොවු ‘ඔබ නැතුව ඔබ එක්ක’ චිත්‍රපටය අන්තර් ජාතික සිනමා උළෙලක තරගකාරී අංශයේ තරග වැදුණු මුල්ම අවස්ථාව මෙය වන අතර එයට පෙර ලන්ඩන් සහ මොන්ට්‍රියල් සිනමා උළෙලයන්හි තිර ගත වෙද්දී ද ඒ සඳහා ඉහළම ප්‍රේක්ෂක ප්‍රතිචාර හිමි වී තිබිණ.‘ඔබ නැතුව ඔබ එක්ක’ ප්‍රසන්න විතානගේ නිර්මාණය කළ හත් වැනි චිත්‍රපටය වන අතර ඔහු නිර්මාණය කළ චිත්‍රපට අතරින් ‘ පවුරු වළලු’ චිත්‍රපටයෙන් නීටා ප්‍රනාන්දු ද ‘පුර හඳ කළුවර’ චිත්‍රපටයෙන් ජෝ අබේවික්‍රම ද සිංගප්පූරු අන්තර්ජාතික සිනමා උළෙලේ හොඳ ම රංගනය සඳහා සම්මාන දිනු අතර ‘ ඉර මැදියම’ චිත්‍රපටය වෙනුවෙන් නිම්මි හරස්ගම ස්පාඤ්ඤයේ ලස් පල්මාස් අන්තර් ජාතික සිනමා උළෙලේ දී හොඳම නිළිය ලෙස ද සම්මානයට පාත්‍රවූවාය.මාලිනී ෆොන්සේකා ඉන්දියානු අන්තර්ජාතික සම්මාන උළෙලේ දී මෙන්ම ඉතාලියේ ලෙවන්තේ අන්තර්ජාතික සිනමා උළෙලේ ද හොඳම නිළියට හිමි සම්මානය දිනා ගත් ‘ආකාස කුසුම්’ චිත්‍රපටය ද ප්‍රසන්න විතානගේ විසින් නිර්මාණය කරන ලද චිත්‍රපටයකි. මෙවර ඉන්දියානු අන්තර්ජාතික සිනමා උළෙලේ පිරි නැමුණු සෙසු සම්මාන මෙලෙසය.හොඳම චිත්‍රපටය - ආමිස් ෆො අ බ්ලයින්ඩ් - ඉන්දියාව හොඳම අධ්‍යක්ෂණය - ක්‍යු හුවාන් ජීන් - (චිත්‍රපටය - ද වෙයිට් / දකුණු කොරියාව) හොඳම නළුවා - මාර්සින් දොරොසින්ස්කි - ( චිත්‍රපටය - රෝස් / පෝලන්තය) ජූරියේ විශේෂ සම්මානය - කියුබානු චිත්‍රපටයක් වූ උනා නෝචි දිනා ගති.අංජලි පාටිල් නවදිල්ලි නාට්‍ය පාසලේ රන් පදක්කම් ලාභින්යක් වන අංජලී පාටිල් සිය මුල්ම චිත්‍රපටය වූ ‘ දිල්ලි ඉන් අ ඩේ’ චිත්‍රපටයෙන්ම විචාරක අවධානය දිනා ගත්තීය. මේ දිනවල ඉන්දියාවේ තිර ගත වන චක්‍රව්‍යුහ චිත්‍රපටයේ ද ප්‍රධාන චරිතය රඟපාන්නී අංජලී ය. ඇය මුල්වරට සම්මානයට පාත්‍රවනුයේ ‘ඔබ නැතුව ඔබ එක්ක’ චිත්‍රපටයේ රඟපෑමෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n1212015</link>
    <topic>අනුරපුර දේශීය ආදායම් නිලධාරීන් තිදෙනකු අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>අනුරාධපුර බැංකු පෙදෙසේ පිහිටි දේශීය ආදායම් දෙපාර්තමේන්තු කාර්යාලයේ නියෝජ්‍ය කොමසාරිස්වරිය හා තක්සේරුකරුවන් දෙදෙනකු ඊයේ (30) දහවල් සැකපිට අල්ලස් හා දූෂණ විමර්ශන ඒකකයේ නිලධාරීන් අත්අඩංගුවට ගෙන ඇත.අනුරාධපුර පෙරිමියන්කුලම ගල්කොරි හිමියකුගේ ආදායම් අඩු මට්ටමකින් තක්සේරු කර දීම සඳහා අවැසි කටයුතු කැර දීමට නම් රුපියල් ලක්‍ෂ පහක අල්ලසක් ලබාදෙන ලෙස ගල්කොරි හිමියාට දන්වා ඇත.ඒ අනුව අදාළ මුදල දේශීය ආදායම් දෙපාර්තමේන්තු කාර්යාල භූමියේදී ලබා දෙද්දී තිදෙනා අත්අඩංගුවට පත්වී ඇත.අල්ලස් හා දූෂණ විමර්ශන ඒකකයේ නිලධාරීන් ඊයේ (30) දහවල් සිට ප්‍රශ්න කරමින් සිටි බව ද වාර්තා විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n1212016</link>
    <topic>මදුරු මර්දන යන්ත්‍රය ගන්න ගිය ටෙන්ඩරය සුව ඇමැතිගේ නියෝගයෙන් නවතී</topic>
    <author/>
    <content>මදුරු මර්දනය සඳහා භාවිතා කරන දුම් ගැසීමේ යන්ත්‍ර වැඩි මිලකට මිලදී ගැනීමේ ටෙන්ඩරය වහාම අත්හිටුවන ලෙස සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය ලේකම්වරයාට උපදෙස් දී තිබේ.ජාතික ඩෙංගු මර්දන ඒකකය මෙම යන්ත්‍ර 100ක් මිලදී ගැනීීමට තීරණය කැර තිබූ අතර ඊට සෞඛ්‍ය අමාත්‍යාංශයේ අනුමැතියද හිමි වී තිබිණි.එක් යන්ත්‍රයක් රු. 87,946 කට මිලදී ගැනීමට හැකියාව තිබියදී සෞඛ්‍ය අමාත්‍යාංශය එක් යන්ත්‍රයක් රු. 1,48,000කට මිලදී ගැනීමට සැලසුම් කැර තිබේ.මෙම ටෙන්ඩරය අවම මිලට ලබා දිය හැකි බවට සමාගම් දෙකක නියෝජිතයන් සෞඛ්‍ය ඇමැතිවරයා තොරතුරු හෙළි කැර ඇත. ඒ අනුව මේ අක්‍රමිකතාවය පිළිබඳව සොයා බැලූ ඇමැතිවරය එම ටෙන්ඩරය අත්හිටුවා අක්‍රමිකතාවට සම්බන්ධ නිලධාරින්ට එරෙහිව විමර්ශන කටයුතු ආරම්භ කරන ලෙසද ලේකම්වරයාට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n1212017</link>
    <topic>වාලච්චේන වාකනේරියේ දී</topic>
    <author>විජයානි එදිරිසිංහ සහ පොලොන්නරුව විශේෂ</author>
    <content>වාලච්චේන වාකනේරි ප්‍රදේශයේ අධිබලැති විදුලි රැහැනට ගොදුරු වී වන අලි සිවුදෙනෙක් එකම ස්ථානයේදී මරුමුවට පත්ව තිබේ. දින දෙකක් තිස්සේ කණු ඇලවී පහත් වී තිබූ එම අධිබලැති විදුලි රැහැනට ගොදුරු වී ඇත්තේ එම ස්ථානයෙන් නිරතුරුවම එහා මෙහා යන වන අලි රැලේ සිවුදෙනෙකි.වාකනේරි කිලෝමීටර් 19 – 20 කණුව අතර එම අනතුර සිදුවී තිබේ.දින දෙකක් තුළ එම අනතුර සිදුවී ඇතත්, වාලච්චේනය විදුලිබල මණ්ඩලය, වනජීවී නිලධාරීන්, පොලිසිය එවැනි අපරාධයක් සිදු වී ඇති බව දැනගෙන නොමැත.පොලිස් හදිසි ඇමතුම් අංශයට (119) ප්‍රදේශවාසියකුගෙන් ලැබුණු ඇමතුමක් මත පොලිසිය ගොස් පරීක්‍ෂා කිරීමේදී සිදුවී ඇති අනතුර දැකගැනීමට හැකි වී තිබේ. මෙම අධි බලැති විදුලි රැහැන තව දින කිහිපයක් මේ ආකාරයෙන් පැවතියේ නම් සිදුවන හානිය මීට වඩා තවත් බරපතළ වීමට ඉඩ තිබුණු බව ජ්‍යෙෂ්ඨ නිලධාරියෙක් පැවසීය.ඊයේ එම ස්ථානයට ගිය වාලච්චේන විදුලි අධිකාරී සෝදිරාජා මහතා ඇතුළු විදුලි සේවකයන් විදුලි රැහැන් කම්බි සකස් කිරීමට පියවර ගෙන තිබුණි. වාලච්චේන පොලිස් ස්ථානාධිපති ප්‍රධාන පොලිස් පරීක්‍ෂක ජයවීර මහතාගේ අධීක්‍ෂණය යටතේ එම අනතුර සම්බන්ධව පරීක්‍ෂණ කටයුතු සිදුවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n1212018</link>
    <topic>උතුරු මැද දියුණු කිරීමටඅයවැයට සහාය දෙමු</topic>
    <author>තෙන්නකෝන් කුලසේකර</author>
    <content>එජාපයේ තීන්දු තීරණ නිසා මෙම අයවැයට ඡන්දය දීමට නොහැකි වුවත් මගේ පෞද්ගලික මතය මෙම අයවැයට සහයෝගය දී උතුරු මැද පළාත් දියුණු කරන්න නව ප්‍රධාන ඇමැති එස්.එම්. රංජිත් සමරකෝන් මහතාට සහයෝගය දිය යුතු බව යැයි උතුරු මැද පළාත් එජාප පොළොන්නරු දිස්ත්‍රික් මන්ත්‍රි එන්.එම්. ඩොනල්ඩ් මහතා පැවසීය.මන්ත්‍රීවරයා එම අදහස් පළ කැර සිටියේ පෙරේදා (28) උතුරු මැද පළාත් අය - වැය විවාදයට සහභාගි වෙමිනි.එහි දී එ.ජා.ප මන්ත්‍රිවරයා මෙසේ ද කීය.සබරගමුව පළාත් සභාවේ විපක්ෂ නායිකාවට අය වැයට පක්ෂව ඡන්ද දීමට පුළුවන්නම් උතුරු මැද පළාතේ එ.ජා.ප. අපට මෙම අයවැයට පක්ෂ වීමට බැරිකමක් නැත. පක්ෂයේ තීන්දු තීරණ ගන්නේ නායකයාට ඕනෑ හැටියටයි.තමන්ට හොඳ කෙනාට එක නීතියකුත් නරක කෙනාට එක නීතියකුත් තියෙන්නේ. ඒ ගැන කනගාටුයි. මෙම අයවැයට මම දෝෂාරෝපණය කරන්නේ නැහැ.  මෙම පළාත් සභාවේ දී දහතුන් අවුරුද්දක්ම අයවැයේ වචන ඇහුනා. ඉලක්කම් දැක්කා.ජනතාවට ප්‍රතිලාභ ගියේ නැහැ. පළාත් සභාවෙන් ජනතාව ඈත් වෙනවා. මම ප්‍රධාන ඇමැතිවරයාගෙන් ඉල්ලා සිටින්නේ පළාත් සභාව ආරක්ෂා කර ගන්න කියායි. පළාත් සභාවේ නායකයන් එදා සිට නිත්‍යානුකූලව කටයුතු කළා නම් ජනතාවට පළාත් සභා එපා වන්නේ නැති බව ද මන්ත්‍රිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=n1212019</link>
    <topic>ඩී. ඒ. රාජපක්ෂයන් ජනතාව අතර හිඳිමින් ඔවුන් වෙනුවෙන්ම පෙනී සිටි උදාර නායකයෙක්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>අද මුළුමහත් ශ්‍රී ලංකාවාසීන් ගෞරව කරන ඩී. ඒ. රාජපක්ෂ මහතා දේශපාලන ක්ෂේත්‍රයට පියවර තැබුවේ රුහුණේ ගොවි ජනතාවට විඳීමට සිදුව තිබුණු දුක්ගැහැට නැති කොට සාධාරණ මනුෂ්‍ය අයිතීන් ලබා දීම වෙනුවෙන් බව ලන්ඩන් විශ්ව විද්‍යාලයේ ප්‍රාචීන සහ අප්‍රිකානු අධ්‍යයන විද්‍යායතනයේ ජ්‍යෙෂ්ඨ පර්යේෂක හා කථිකාචාර්ය ආචාර්ය අමල් ගුණසේන මහතා පැැවසීය.ඒ මහතා මෙසේ ප්‍රකාශ කළේ දිවංගත ඩී. ඒ. රාජපක්ෂ මහතාගේ ගුණානුස්මරණ දේශනය පවත්වමිනි. මෙම උත්සවය ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මියගේ සහභාගිත්වයෙන් අරලියගහ මන්දිරයේ ප්‍රධාන ශාලාවේදී පෙරේදා (29) පැවැත්විණ.ආචාර්ය අමල් ගුණසේන මහතා එහිදී වැඩිදුරටත් මෙසේ ද පැවැසීය.මෙම දේශනය ආරම්භ කිරීමට පෙර මෙවැනි අවස්ථාවකට උචිත වූ පඬි වදනක් උපුටා දැක්වීම බෙහෙවින් යෝග්‍ය යැයි මම සිතමි. මේ පඬි වදනට අනුව කිසියම් රටක් හෝ ජාතියක් උතුම් සහ ජීවමාන එකක් ලෙස අගය කිරිමට හැකි වන්නේ එම රට හෝ ජාතිය තුළ එයින් ඉවත් ව ගොස් නැතහොත් මියගොස් ඇති පිරිසට පුද කරන ගෞරවාදරය හා භක්තිය නොඅඩුව පවතින තෙක්ය.අද මේ උත්කර්ෂවත් සභාවේ අප සියලුදෙනාම ඉෂ්ට කරන්නේ එවැනි මහාර්ඝ මනුෂ්‍ය ගුණාංගයක් බව මා අමුතුවෙන් කිව යුතු නැත. මෙම උතුම් චාරිත්‍රය ශ්‍රී ලංකාවාසී අප තරම් ගෞරවයකින් හා ඉමහත් භක්තියකින් ඉටු කරන ජන කොටසක් ලොව වෙනත් රටක ඇතිදැයි අපට සැක සිතේ. එමෙන්ම පුරා වසර 45ක් නොකඩවා මෙම උදාර අනුස්මරණය සිය දයාබර පියාණන් වෙනුවෙන් නොපිරිහෙලා අවංකවම ඉෂ්ට කරන මෙවැනි දරු පිරිසකට අප රටේ රාජ්‍ය තන්ත්‍රය භාර ව තිබීම ද ශ්‍රී ලංකාවාසීන් වන අප සැමගේ ඉමහත් වාසනාවකි. සෙසු ලෝකවාසීන්ට ආදර්ශයකි. වර්තමාන ලෝකයේ වෙනත් රටක මෙබඳු සිරිත් ඉටු වීම ගැන සිතීම පවා දුෂ්කරය.අප ජනාධිපතිතුමා, එම මැතිනිය, එතුමන්ගේ ළබැඳි සහෝදර පිරිස ප්‍රමුඛ දෙස්-විදෙස් මහා පිරිසක් අද මේ ඉමහත් ගෞරවයකින් සිහිපත් කරන පුද්ගලයා ඩී. ඒ. රාජපක්ෂ මහතා අප රට විසූ, වචනයේ පරිසමාප්ත අර්ථයෙන්ම නිරහංකාර බවින් සහ අවංක ගුණයෙන් පිරි සාධු මනුෂ්‍ය ධර්මවලින් පිරුණු ජන නායකයෙක්. මෙතුමා දේශපාලන ක්ෂේත්‍රයට පිවිසියේ උදක්ම තම ගම් ප්‍රදේශයටත් පුළුල්ව රටටත් සේවයක් කිරීමේ උසස් පරමාර්ථයෙන්. බ්‍රිතාන්‍ය රාජ්‍ය පාලනය යටතේ එතුමා උපන් ගිරුවාපත්තුව ඇතුළු රුහුණු දේශයට කිසිදු සේවාවක් සිදු නොවීම නිසා අසරණ ගොවි ජනතාවට සිදුව ඇති හානිය, ඔවුන් විඳින්නා වූ දුක්ඛිත තත්ත්වය එතුමාට මැනවින් තේරුම් ගියා.අද අප සියලුම දෙනා ඉමහත් ගෞරවයකින් හා භක්තියකින් සිහිපත් කරන දොන් ඇල්වින් රාජපක්ෂ මැතිතුමා දේශපාලන ක්ෂේත්‍රයට පියවර තැබුවේ රුහුණු ගොවිජනතාව විඳින්නා වූ දුක්ගැහට නැති කොට සාධාරණ මානව අයිතිවාසිකම් ලබා දී ඔවුන්ගේ අනාගත අපේක්ෂා සපුරා ගැනීමේ මාර්ගය ඉදිකර දීමේ මූලික පරමාර්ථයෙන්. එතුමා පිළිබඳව මීට ප්‍රථමයෙන් සාරගර්භ හැඳින්වීමක් ලැබුණ ද ඩී. ඒ. රාජපක්ෂ මහතා එවකට සිටි අනෙකුත් දේශපාලන නායකයන් අතර කැපි පෙනුණු ලක්ෂණ කිහිපයක් හෝ ඉතා කෙටියෙන් සඳහන් කිරීමට එතුමාගේ උපන් භූමිය වූ වීරකැටිය බුද්ධියාගම ප්‍රදේශයට අයත් මා සතු යුතුකමක් ලෙස සලකමි.ඩී. ඒ. රාජපක්ෂ මහතා තුළ තිබුණු උසස් ගුණධර්ම වූයේ සිය ජනතාව සමඟ එක්ව ඔවුන්ගේ කෙනකු ලෙසම පෙනී සිටීමයි. එතුමා තම ප්‍රදේශවාසීන් අතරින් වෙන් වී තමා ලත් වරප්‍රසාද හේතුවෙන් ඉහළ මට්ටමක ජීවත් වීමට, ඔවුන්ගෙන් ඈත් වී බලකාමි පෞරුෂත්වයක් මවා ගැනීමට ආශා වූ නායකයකු, දේශපාලන නියෝජිතයකු නොවේ.හම්බන්තොට දිස්ත්‍රික්කයේ ගිරුවාපත්තුවට අයත් වූ මැදමුලනත් ඒ ආශ්‍රිත නිවහල් ප්‍රදේශයත් එතුමා ප්‍රිය කළ භූමි ප්‍රදේශ වුණා. අවට සිටි ගැමියන් දිනපතා ගත් ආහාරය එතුමාගේ ආහාරය වුණා. ඔවුන් කතා කළ භාෂාව එතුමා අගය කළ භාෂාව වුණා. ඔවුන්ගේ සැප හා දුක එතුමාගේ සැප හා දුක වුණා. පොදු සාමාන්‍ය ජනතාවත් එතුමාත් අතර ළංවිය නොහැකි පරතරයක් තිබුණේ නෑ. විසිවන සියවසේ අප රටේ සිටි දේශපාලන නායකයන් අතර මෙබඳු ගුණධර්මවලින් පිරුණු ජාතික වීරයන් සිටියේ අතලොස්සක්. ඩී. ඒ. රාජපක්ෂ මහතාත් එතුමාගේ ජ්‍යෙෂ්ඨ සොයුරු ඩී. එම්. රාජපක්ෂ මහතාත් මේ අතලොස්ස අතරින් පෙරමුණ ගත් දෙදෙනෙක්.විශේෂයෙන් රුහුණු ගිරුවාපත්තුව තුළ බ්‍රිතාන්‍ය අධිරාජ්‍ය පාලනයෙන් පීඩිතව සිටි ජනතාවගේ ආර්ථික, සාමාජික හා අධ්‍යාපනික ප්‍රශ්න විසඳා හැම සහනයක්ම ලබා දීමට එතුමා සිය ජීවිතයේ අවසාන භාගය දක්වාම සටන් කළා. වර්ෂ 1936 දි සිය සොයුරු ඩි. එම්. රාජපක්ෂ මහතා ශ්‍රී ලංකාවට ස්වරාජ්‍ය හා පූර්ණ නිදහස ලබා ගැනීමේ ව්‍යාපාරයට ඇතුළත්වුණා. එවකට බ්‍රිතාන්‍ය පාලනයට විරුද්ධව නැඟී සිටි ආචාර්ය එන්. එම්. පෙරේරා, පිලිප් ගුණවර්ධන, දොස්තර වික්‍රමසිංහ සහ යාපනය තරුණ සංවිධානයෙන් එක්වු නටේෂන් අයියර් මහත්වරු සංවිධාන කළ රැස්වීම්වලට, විරෝධතා රැලිවලට ඩී. එම්. රාජපක්ෂ මහතා සමඟ තරුණ ඩී. ඒ. රාජපක්ෂ මහතා ද සහභාගි වූහ.ඉංග්‍රීසි භාෂාව රාජ්‍ය පාලනයේ එකම භාෂාව ලෙස නීතිගත කර තිබීම වෙනස් කොට සිංහල සහ දෙමළ භාෂා රාජ්‍ය භාෂා ලෙස අනුමත කරන ලෙස මෙම තරුණ සංගමය ඉල්ලා බ්‍රිතාන්‍ය රජයට විරුද්ධව නොයෙකුත් ක්‍රියාමාර්ග ආරම්භ කළේය. 1937 වර්ෂයේදී එන්. එම්.පෙරේරා මහතා සහ පිලිප් ගුණවර්ධන මහතාගේ මූලිකත්වයෙන් පැවැති මහා රැලියට ගිරුවාපත්තුවෙන් සහභාගී වු දෙදෙනා නම් ඩී. එම්. රාජපක්ෂ සහ එතුමාගේ සොයුරු ඩී. ඒ. රාජපක්ෂ මහතායි.රුහුණු ප්‍රදේශයට විශේෂයෙන් හම්බන්තොට ගිරුවාපත්තුවට අධ්‍යාපන පහසුකම් ලබා දීමට එතුමා ගත් අප්‍රතිහත ධෛර්ය විශේ‍ෂයෙන් සඳහන් කළ යුතුය. මාතර, බෙලිඅත්ත, වලස්මුල්ල, මිද්දෙණිය යන විශාල වූ ගම්බද ප්‍ර‍දේශය තුළ රජයේ පාඨශාලා පිහිටුවීමට බ්‍රිතාන්‍ය රජයෙන් කිසිදු අනුමැතියක් නොලැබිණ. ප්‍රාථමික මට්ටමේ පාඨශාලා කිහිපයක් ආරම්භ කොට තිබුණ ද එම ප්‍රදේශයේ දරු දැරියන්ට මනා අධ්‍යාපනයක් ලබා ගැනීමට තරම් ප්‍රමාණවත් වූ පාඨශාලා නොතිබිණි.මෙම අවශ්‍යතාව සුළු ව‍ශයෙන් හෝ ඉටු කරන ලද්දේ මුල්ගිරිගල සහ දෙවුන්දර පිහිටි පිරිවෙන් මගින්ය. මෙම ප්‍රදේශයට රජයේ මුදලින් පවත්වාගෙන යන පාසලක් හෝ දෙකක් ලබා ගැනීමට පළමුව ඩී. එම්. රාජපක්ෂ මහතා ද අනතුරුව ඩී. ඒ. රාජපක්ෂ මහතා ද මහත් සටනක් කරගෙන ගියහ. 1943 වසරේදී ආරම්භ කළ වීරකැටිය මධ්‍ය මහා විද්‍යාලයත් 1943 වසරේ නොවැම්බර් මාසයේදී පටන් ගත් දික්වැල්ල මධ්‍ය මහා විද්‍යාලයත් මෙම උත්සාහයේ ප්‍රතිඵලයි.එවකට හම්බන්තොට ප්‍රදේශයේ පාලනයේ යෙදී සිටි බ්‍රිතාන්‍ය ඒජන්තවරුන් හා තත් නිලධාරීන් ඔවුන්ගේ පාලනය යටතේ සිටි ගැමි ජනතාව සලකන ලද්දේ නූතන ශිෂ්ටාචාරයට හරිහැටි නොපිවිසි ජන කොටසක් ලෙසයි. ලෙනාඩ් වුල්ෆ් වැනි ඉංග්‍රීසි ලේඛකයන් ඔවුන් පාලනය කළ ගිරුවාපත්තුව බැද්දේගම ලෙසින් වනගත නොදියුණු ප්‍රදේශයක් ලෙස නිරූපණය කර තිබේ. එහෙත් ඩී. එම්. රාජපක්ෂ මහතාත් ඩී. ඒ. රාජපක්ෂ මහතාත් බ්‍රිතාන්‍ය රාජ්‍ය සභාවට නිරතුරුවම කියා සිටියේ එවකට අධ්‍යාපන ක්ෂේත්‍රයේ ප්‍රමුඛ ස්ථානයක් ගත් කොළඹ රෝයල් කොලීජිය, ශාන්ත තෝමස් සහ ශාන්ත පීටර් යන ක්‍රිස්තියානි පාසල්වල අධ්‍යාපනය ලබන ශිෂ්‍යයන් අභිබවා යාමට දක්ෂතා ඇති දරුවන් තම කොට්ඨාසයේ සිටිනා බවත් ඔවුන්ට නිසි අධ්‍යාපන පහසුකම් ලබාදීමට බ්‍රිතාන්‍ය රජය පසුබට වීම අසාධාරණ ප්‍රතිපත්තියක් බවත්ය.තම ප්‍රදේශයේ දරුවන්ට ඉංග්‍රීසි අධ්‍යාපනය ලබාදීමට, විද්‍යාව පිළිබඳ උසස් අධ්‍යාපනය ලබාදීම සහ එයට අවශ්‍ය විද්‍යාගාර, උපකරණ සහ උපාධිධාරී ගුරුවරන් වීරකැටිය මධ්‍ය මහා විද්‍යාලය වැනි පාඨශාලාවලට ලබාදීමට මෙතුමා ගත් උත්සාහය තේරුම් ගැනීමට එතුමා පාර්ලිමේන්තුවේදී කළ ඉල්ලීම් හා යෝජනා ගැන කියවිය යුතුවෙනවා. අද මේ ඩී. ඒ. රාජපක්ෂ ගුණානුස්මරණ දේශනය පවත්වන මා හට අධ්‍යාපන ක්ෂේත්‍රයේ ඉහළට යාමට අවශ්‍ය ශක්තිමත් පසුබිම සකස් කොට, ස්ව අධිෂ්ඨානය සහ කුසලතාව අවබෝධ කරගෙන එය ඉදිරියට ගෙන යාමට වීරකැටිය මධ්‍ය මහා විද්‍යාලයෙන් සකසා දීමට හැකි වූයේ මෙතුමන්ගේ අසහාය සේවය නිසාමය.මේ අසමාන, ගුණවන්ත දේශපාලනඥයා මට මුලින්ම මුණගැසුණේ 1957 වර්ෂයේදී පමණ යැයි කිව හැක. එවකට මම වීරකැටිය මධ්‍ය මහා විද්‍යාලයේ පස්වැනි ප්‍රමාණයේ ඉගෙනුම ලබන ශිෂත්වධාරියකු වූයෙමි. අප නැවතී සිටි නේවාසිකාගාරයේ එතුමාගේ බාල පුතු වූ චන්ද්‍රා රාජපක්ෂ මහතා ද නැවතී සිටියේය. ඔහු සමඟ අප ශිෂ්‍යයන් තුළ තිබුණේ ඉතා සමීප මිත්‍රකමකි. චන්ද්‍රා රාජපක්ෂ පුතු බැලීමට රාජපක්ෂ මහතාත් මහත්මියත් මසකට වරක් හෝ දෙවරක් අප නේවාසිකාගාරයට පැමිණියහ.ඒ පැමිණෙන සෑම අවස්ථාවකම චන්ද්‍රාට ගෙන ආ රසකැවිලි, බිස්කට් වර්ගවලින් කොටසක් අපට ද ලැබිණ. එතුමාත් මැතිනියත් අපට දැක්වූයේ අප දෙමාපියන් දැක්වූ අන්දමේ සැලකිල්ලකි. පාර්ලිමේන්තු මන්ත්‍රීවරයකු, ඇමැතිවරයකු සහ එබඳු ප්‍රභූවරයකු මගේ ජීවිතයේ මුණගැසුණු ප්‍රථම අවස්ථාව එයයි.එතුමා අප සැමට ඉතා මෘදු වචනයෙන් කතාකොට මේ ළමයි හොඳට ඉගෙන ගෙන ඉහළට යන්න, ඉංග්‍රීසි භාෂාව හොඳින් ඉගෙන ගන්න. යන අවවාද දුන් හැටි මට හොඳින් මතකය. රාජපක්ෂ මැතිනිය අපට ප්‍රකාශ කළේ මේ ළමයින්ට හරිහැටි කෑමක් බීමක් නැතිව ඇති නේද? පුළුවන් වෙලාවක මැදමුලනට එන්න, බත් ටිකක් කාලා යන්න යන කරුණාවෙන් පිරුණු වදන්ය. ඩී. ඒ. රාජපක්ෂ මහතා තම ප්‍රදේශවාසීන්ටත්, සමස්ථ වශයෙන් තමන් උපන් දේශයටත් දැක්වූයේ අවංක හදවතින් වූ ඇල්ම හා බැඳීමයි.සිය දරුවන්ගේ මෙන් අනෙකුත් ර‍ට වැසියන්ගේ දියුණුව, සෞභාග්‍යය එතුමා අගය කළේය. අපේක්ෂා කළේය. රැස්කර ගත් කිසිදු ධනයක් බෙදා දීමට නොතිබුණ ද මෙසේ පෝෂිත වූ මනුෂ්‍ය ගුණාංග සමුදායක් තම දූදරුවන් වෙත දායාද කොට එතුමා 1967 නොවැම්බර් මස 07 වැනිදා මෙලොවින් සමුගත්තේ එතුමා ගෙන ගිය ජනතා සේවය තම දරු පිරිසෙන් ඊටත් වඩා හොඳින් ඉෂ්ට වේ යන උත්තම බලාපොරොත්තුවෙන් බව නිසැකය.අද දින මේ උත්කර්ෂවත් අවස්ථාවේ ඩී. ඒ. රාජපක්ෂ ගුණානුස්මරණ දේශනයේ මාතෘකාව ලෙස මා වෙත පැවරී ඇත්තේ බ්‍රිතාන්‍ය පාලන සමයේ සිට වර්තමානය දක්වා වූ සමාජ විකාශනය යටතේ ගොඩනැඟුණු ශ්‍රි ලංකාව ත්‍රෛභාෂික සංස්කෘතිය හරහා සංවර්ධිත ඒකීය රාජ්‍යයක් බවට පත් කිරීම යන්නය. මාගේ දේශනය අවබෝධ කරගැනීමේ පහසුව සඳහා කොටස් 4 කින් යුක්ත වේ.01 බ්‍රිතාන්‍ය පාලනයට පෙර අප රටට හිමි වූ සාමාජික, දේශපාලනික විශේෂයෙන්ම භාෂාමය පසු බිම සහ උරුමය කෙටියෙන් විග්‍රහ කිරීම.02 බ්‍රිතාන්‍ය පාලනයේ සිට ශ්‍රී ලංකාවට පූර්ණ නිදහස ලැබෙන තෙක් ක්‍රියාත්මක වූ භාසා සහ ආගමික ප්‍රතිපත්තිය සහ සමාජීය පසුබිම.03 රටක සාමය ආරක්ෂා කිරීමට, අනෙකුත් ලෝක ජාතීන් සමඟ උරෙන් උර ගැටී සංවර්ධන මාවතේ යාමට නැතහොත් රටක් ගෝලීයකරණය වීමේ ක්‍රියාමාර්ගයට භාෂාව මූලිකවම ඉවහල් වන ආකාරය.04 අප ජනාධිපති මහින්ද රාජපක්ෂ මහතා ශ්‍රී ලංකාව ත්‍රෛභාෂික ප්‍රතිපත්තිය පදනම ය‍ටතේ සංවර්ධිත, සාමයෙන් පිරි ඒකීය ස්වාධීන රාජ්‍යයක් කිරිමට තම මහින්ද චින්තනය ය‍ටතේ දියත් කළ ඉදිරි දැක්ම සහ නිර්භීත වූ ක්‍රියා පිළිවෙළ.ලෝකයේ දියුණු වී ඇති හෝ මේ දක්වා දියුණු වෙමින් පවතින හෝ ජාතීන් සමඟ සසඳා බලන විට ශ්‍රී ලංකාවට ආවේනිකව තිබූ දේශපාලන සමාජීය, සංස්කෘතික, දේශපාලනික සහ භාෂාමය ව්‍යාකූලතා පෙරළිය අවබෝධ කර ගැනීමට ශ්‍රී ලංකාවේ ඉතිහාසය සැකෙවින් දක්වාලීම අවශ්‍යය.අප‍ බොහෝ දෙනා දන්නා අන්දමට මෙම දිවයිනට ක්‍රිස්තු පූර්ව 5 වන සියවසේදී පමණ ඉන්දියාවේ වයඹ හා ඊසාන දේශවල සිට ආර්යාගමනය සිදු වූ බවත් ඔවන් ගතා කළ භාෂාව සංස්කෘත භාෂාවෙන් බෙදී ගිය හෙළ, සීහල, දීපභාෂා නමින් ආරම්භයේදී හැඳින්වුණු බවත් අපේ වංශකතා වන දීපවංශය හා මහාවංශය යන ග්‍රන්ථවලින් හෙළිවේ. ආර්යාගමනයට පෙර මෙම දිවයින ජනාවාස වී තිබුණු බවටත් එම ජනයා අතර ව්‍යවහාර වූ භාෂාවක් තිබුණු බවටත් සැකයක් නැත. සිංහල භාෂා‍වේ වර්ධනයට සමාන්තරව අප දිවයිනේ භාවිතා වුණු වෙනත් භාෂා ගණනාවක් ම තිබුණු බවට සැක නැත.මේ භාෂා අතර මූලික වූයේ ද්‍රවිඩ භාෂා මූලයට අයිති දෙමළ, තෙළිඟු, මලයාලම් සහ කණ්නඩ යන භාෂාය. එහෙත් සාහිත්‍ය හා බෞද්ධ පොත්පත් රචනයටත් රාජ්‍ය පාලනයේ කටයුතු කරගෙන යාමටත් හෙළ බස හෙත් සිංහල භාෂාව දේශීය භාෂාව නැතහොත් මූලික භාෂාව වූ බව පෙනේ.මෙම කාල පරිච්ඡේදයෙන් පසුව ශ්‍රි ලංකාවට මුහුණපෑමට සිදු වූ මහත්ම හානිය වූයේ 1505 දී පැමිණි පෘතුගීසි ආක්‍රමණයයි. ශ්‍රී ලංකා ඉතිහාසයේ ප්‍රථම වරට මුහුදුබඩ පළාත් පාලනය සහ වාණිජ කටයුතු ඇතුව සංස්කෘතික සහ ආගමික සංස්ථා ඉතා නුපුරුදු විපර්යාසයකට භාජනය විය. පෘතුගීසින්ගෙන් පසු ලන්දේසීහු ද ලන්දේසීන්ගෙන් පසු බ්‍රිතාන්‍යයෝ ද බලය ලබා ගත්හ.බ්‍ රිතාන්‍යයන්ගේ ප්‍රධානතම ක්‍රියාමාර්ගය වූයේ ක්‍රිස්තියානි ආගම පතුරුවා හැරීම, අධ්‍යාපන ආයතන එම ධර්මය ඉගැන්වීමට යොදා ගැනීම සහ දේශීය සම්පත්වලින් උපරිම ප්‍රයෝජන ලැබීමය. දේශීය භාෂා - සිංහල භාෂාව භාවිතය රාජ්‍ය පාලනයෙන් ඉවතට වැටිණ.බ්‍රිතාන්‍ය ආණ්ඩු ක්‍රමය ශ්‍රී ලංකාවේ ස්ථාවර වූ ඉක්මනින්ම ඔවුන්ගේ අභිප්‍රාය වූයේ වාණිජ කටයුතු ව්‍යාප්ත කර ගන්නා අතරම ඔවුන්ගේ භාෂාව වන ඉංග්‍රීසි භාෂාව සෑම පාඨශාලාවකම ඉගැන්වීම අනිවාර්ය කිරීමයි. ශ්‍රී ලංකාවේ ඉංග්‍රීසි භාෂාව ඉගැන්වීම භාර කෙරුණේ ක්‍රිස්තියානි මිෂනාරිවරුන්ටය. 1905 දී ආනන්ද කුමාරස්වාමී මහතාගේ නායකත්වයෙන් පිහිටවූ ශ්‍රී ලංකා සමාජ පුනරුත්ථාපන සංගමය සහ පොන්නම්බලම් අරුනාචලම් මහතාගේ මුලිකත්වයෙන් ආරම්භ කළ ශ්‍රී ලංකා විශ්ව විද්‍යාල සංගමය සිංහල සහ දෙමළ භාෂා පාඨශාලා විෂය මාලාවේ ප්‍රධාන තැනක් ගතයුතු බව සටහන් කළා. 1906 දී පටන් ගත් ශ්‍රී ලංකා සංශෝධන සංගමය ද මෙම සටනට එක්වුණා.සිංහල සහ දෙමළ විෂය‍යන් රෝයල් කොලීජියේ පාඨමාලා වෙත ඇතුළත් කරන ලෙස ඉල්ලා මෙම සංගමය එවකට ආණ්ඩුකාරවරයා වශයෙන් ක්‍රියා කළ ශ්‍රීමත් හෙන්රි මැකලන් මහතාට පෙත්සමක් ඉදිරිපත් කළා. ශ්‍රීමත් පොන්නම්බලම් අරුණාචලම් මහතා බ්‍රිතාන්‍ය රාජ්‍ය සභාව ශ්‍රී ලංකාවේ ගෙනයන ඒකීය භාෂා ප්‍රතිපත්තියට හා අධ්‍යාපන ක්‍රියා පටිපාටියට තදින්ම විරුද්ධත්වය ඉදිරිපත් කළ නායකයෙක්.බ්‍රිතාන්‍ය රජයේ මෙම අසාධාරණ ප්‍රතිපත්තිය නිසා ශ්‍රී ලාංකික තරුණ පරපුර ආත්ම හීන බවින් සහ හීනමානයෙන් පෙළෙන බවත් ඔවුන් ධෛර්යමත් ආත්ම ශක්තියෙන් යුත් පුරවැසියන් කිරීමට නම් ශ්‍රී ලංකාවට බ්‍රිතාන්‍ය විසින් සිදුකරනු ලබන හානිය වහා නතර කළයුතු බවත් අරුණාචලම් මහතා රාජ්‍ය මන්ත්‍රණ සභාවේදී නිතරම ප්‍රකාශ කළා. මෙලෙසින් බ්‍රිතන්‍ය ආණ්ඩුවේ භාෂා හා අධ්‍යාපන ප්‍රතිපත්තියට විරුද්ධව මුළු රටේම විරෝධතා පැන නැඟුණා.ඉංග්‍රීසි අධ්‍යාපනය ලබා ගැනීමට හැකි වූයේ සමාජයේ ඉහළ ධනවත් පංතියේ අතලොස්සකට බැවින් එය රටේ අනෙකුත් පාසල්වල නොමිලේ සපයන ලෙස ජනතා‍වගේ ඉල්ලීම වුණා. 1926 වසරේදී ඒ. කනකරත්නම් මහතා ව්‍යවස්ථා දායක සභාවේදී ඉදිරිපත් කළ යෝජනාව මේ සම්බන්ධයෙන් ඉතා වැදගත් වෙනවා. අධ්‍යාපනය රටක උගත් පුරවැසියන් සහ නායකයන් බිහි කිරීමේ මහත් බලවේගය නම් අපේ රටේ සුරක්ෂිත අනාගතයක් හා උගත් පුරවැසියන් බිහි කිරීමට දැනට ප්‍රමුඛස්ථානය යොදා ගත් ඉංග්‍රීසි භාෂාවත් සමඟම සිංහල හා දෙමළ භාෂාවත් ඉගැන්විය යුතු වෙනවා.1926 දී අධ්‍යාපන අධ්‍යක්ෂක ධූරය දැරූ එල්. මැක්රේ මහතා ද්වී භාෂා අධ්‍යයනය පතුරුවාළීමට උනන්දුවෙන් කටයුතු කළා. එහෙත් ඉංග්‍රීසි අධ්‍යාපනය රටේ සෑම පංතියකම දරුවන්ට පොදුවේ ලැබිය යුතු යන අදහසට තදින්ම විරුද්ධ වූයේ බ්‍රිතාන්‍ය නිලධාරීන් නොව ශ්‍රී ලංකාවේ රදල පැලැන්තියේ කොටස්ය. සිංහල සහ දෙමළ භාෂා අධ්‍යාපන සහ පාලන ක්ෂේත්‍රවලට අදාළ කර ගැනීමට 1932 දී ජී.කේ. ඩබ්ලිව්. පෙරේරා මන්ත්‍රීවරයා රාජ්‍ය මන්ත්‍රණ සභාවේදී ගෙනා යෝජනාව අතිශයින්ම වැදගත් වෙනවා.1935 දී තිබුණු ඡන්දය හේතුවෙන් මෙම යෝජනා සාකච්ඡා කිරීමට අවස්ථාව ලැබුණේ නැහැ. රාජ්‍ය මන්ත්‍රණ සභාවේ මන්ත්‍රීන් වූ පිලිප් ගුණවර්ධන සහ ජේ.ආර් ජයවර්ධන මහත්වරු සිංහල සහ දෙමළ භාෂා උසාවි සහ අනෙකුත් ර‍ජයේ දෙපාර්තමේන්තුවල භාවිතයට ගත යුතු යැයි ගෙනා යෝජනාව 1939 වසරේදී අනුමත වුණා.පසුව රාජ්‍ය මන්ත්‍රණ සභාවේ නියෝජිත ජේ.ආර් ජයවර්ධන මහතා ගෙනා යෝජනාව වන සිංහල භාෂාව සෑම පාඨශාලාවකම උගැන් වීමේ මාධ්‍යය විය යුතුය, රජයේ සෑම විභාගයකම එය අනිවාර්යය විය යුතුය. ඉංග්‍රීසි භාෂාවෙන් සම්පූර්ණයෙන් කරගෙන යනු ලබන පාලනය සිංහල භාෂාවෙන් පවත්වාගෙන යාමට අවශ්‍ය විධිවිධාන යෙදීමට කොමිෂන් සභාවත් පත් කළ යුතු යන්න එම යෝජනාව වුණා.1944 වසරේ මැයි මාසයේදී දීර්ඝ වශයෙන් සාකච්ඡා කොට දෙමළ භාෂාව ද රාජ්‍ය භාෂාවක් වශයෙන් අනුමත කළ යුතුය යන සංශෝධන සහිතව වැඩි ඡන්ද 25 කින් අනුමත වුණා. 1945 වසරේ ජූනි මාසයේදී රාජ්‍ය මන්ත්‍රණ සභාවේදී ප්‍රථමික පාසල්වල මවු බස ප්‍රධාන වීමත් ඉංග්‍රීසි භාෂාව අනිවාර්යය විෂයක් වීමත් ඉන් පසුව උසස් පාසල්වල අධ්‍යාපන මාධ්‍යය ඉංග්‍රීසි, දෙමළ හෝ ද්වීභාෂා වීමත් අනුමත කර තිබෙනවා.පාසල් අධ්‍යාපනයේදී ඉංග්‍රීසි භාෂාව අනිවාර්ය කිරීමෙන් ගම්බද දරුවන්ට අවාසියක් සිදුවේය යන අදහසින් එම වසරේදී ජේ.ආර් ජයවර්ධන මහතා රාජ්‍ය මන්ත්‍රණ සභාවේදී ඉදිරිපත් කළ සංශෝධන අනුමත වුණා. 1948 වසරේදී ශ්‍රී ලංකාවට පූර්ණ නිදහස ලැබෙන විට භාෂා ප්‍රතිපත්තිය සහ ද්වීභාෂා දේශීය සංස්කෘතිය සමඟ ඉංග්‍රීසි භාෂාව හැදෑරීමේ අවශ්‍යතාව පිළිබඳව සිංහල සහ දෙමළ දෙපක්ෂයම ඒකාග්‍රතාවකට පැමිණ සිටියා.බ්‍රිතාන්‍ය පාර්ලිමේන්තුවෙන් සහ ශ්‍රී ලංකාවේ පැවැති බ්‍රිතාන්‍ය පාලනයෙන් ශ්‍රී ලංකාව නිදහස් කොට සමෘද්ධිමත් අනාගතයක් කරා ගමන් කිරීමට යායුතු මාර්ගයට පළමු කොට සිංහල සහ දෙමළ භාෂා සහ අනතුරුව ඉංග්‍රීසි භාෂාවත් යොදා ගතයුතු ක්‍රියාමාර්ගය බවට බහුතර ජන කොට්ඨාසය වූ සිංහල ජනතාවත් ඒ වනවිට ශ්‍රී ලංකාවේ ජනගහනයෙන් සියයට 19 ක්ව සිටි දෙමළ ජනතාවත් භේදයකින් තොරව එකඟ වී සිටියා.මේ වනවිට දේශපාලනික හේතූන් මත දෙකට බෙදා තිබූ ඉන්දියාවේ සහ පාකිස්තානයේ ඇති වෙමින් තිබූ භාෂා අරඟලය සමඟ සසඳන කළ ශ්‍රී ලංකවේ විවිධ ජන කොටස් අතර භාෂාමය පිළිවෙත ගැන තිබූ එකඟවීම අතිශයින්ම අගය කළයුතු වෙනවා. 1948 වසරේදී ශ්‍රී ලංකාවට නිදහස ලැබීමෙන් පසුව විවිධ අවස්ථාවන්හිදී රට තුළ ගැටුම් නිර්මාණය වූ අතර සමස්ත ලංකා වාසීන්ගේම වාසනාවට 2005 වසරේදී බලයට පත් ජනාධිපති මහින්ද රාජපක්ෂ මහතා පළමුවෙන්ම රටට සාමය උදාකර ශ්‍රී ලංකාව සමෘද්ධියෙන්, සාමයෙන්, බත බුලතින් සපිරි නොබෙදෙන ඒකීය රටක් කිරීමට 2010 වසරේදී පෙර කිසිඳු දේශපාලන හෝ රාජ්‍ය නායකයකු ඉදිරිපත් නොකළ අන්දමේ චින්තනයක් මහින්ද චින්තනය නමින් ඉදිරිපත් කළේය.මෙහිදී අපි සලකා බලන්නේ ඒකීය, ස්වාධීන ලංකාවක් බිහිකිරීමට ඒ මහතා ත්‍රෛභාෂික සංස්කෘතිය පදනම් කර ගැනීමට ගත නිර්භීත පියවරයි. මේ ප්‍රතිපත්තිය අගය කිරීමට පළමුව රටක සාමය, දියුණුව සහ අනන්‍යතාව මතුකරලීමට භාෂාව ඉවහල් වන ආකාරය සම්බන්ධයෙන් අවධානය යොමු කිරීම වැදගත්. ඕනෑම රටක ජාතික සමඟිය සංවර්ධනය සහ අනන්‍යතාව තහවුරු කර ගැනීමට මුල්වන ශක්තිමත් බලවේගය භාෂාව වෙනවා. එමෙන්ම ජාතියක් භේදකොට විවිධ වූ සමාජ කොට්ඨාසවලට බෙදීමෙන් ‍එතෙක් අන්‍යෝන්‍ය මිත්‍රත්වය ‍සහෝදර හැඟීමෙන් සිටි සමාජ කොට්ඨාශ යළිත් සමඟි නොකළ හැකි සේ භේද කිරීමට ද භාෂාව බලවත්ය.භාෂාව මුල්කොට භේදකාරී තත්ත්වයක් ඇතිවීම සම්බන්ධයෙන් අපි මවිතයකට පත් නොවිය යුත්තේ වර්තමාන ලෝකයේ ක්‍රියාත්මක වන ස්වාධීන රාජ්‍ය සංඛ්‍යාවත් ඒවායේ ව්‍යවහාර වන භාෂා සංඛ්‍යාවත් සලකන විටය. වර්තමාන ලෝකයේ දැනට ඇත්තේ 160 ක් පමණ වන ස්වාධීන රාජ්‍යයන්ය. එහෙත් මේ රටවල්වලට භාෂා 2000කටත් වැඩි ගණනක් ව්‍යවහාර වෙනවා. අප්‍රිකා මහද්වීපයේ පමණක් භාෂා 1250කට වැඩි ගණනක් තිබෙනවා.එමෙන්ම ඉන්දියාවේ කතා ව්‍යවහාරයේ පවතින භාෂා ඇතුළුව භාෂා 1600කට වැඩි ගණනක් තිබෙන බව සඳහන් කරන්න කැමැතියි.මෙසේ විමසා බැලූ විට භාෂා පදනම් කරගත් පොදු සංස්කෘතියක් ගොඩනැඟීම සිහිනයක් බව සිතෙනවා. ජනාධිපති මහින්ද රාජපක්ෂ මහතා සිය චින්තනය මගින් භාෂා, සංස්කෘතිය හා අධ්‍යාපන ප්‍රතිපත්තිය ඉතා නිර්භීතව ඉදිරිපත් කර ඇත්තේ තම රටවාසී සෑම දෙනාටම විශේෂයෙන් සෞභාග්‍යමත් අනාගතයක් ඉදිරියට ගෙන යාමට සහ එහි නායකයින් වීමට ඉන්නා අපේ දරු දැරියන්ට සාමයෙන් පිරි භේදයෙන් තොර මානව භක්තියෙන් රක්ෂණය වූ ශ්‍රී ලාංකික ධර්මිෂඨ සමාජයක් උදා කිරීමටයි.මේ උදාර අපේක්ෂාව සමඟ ත්‍රි භාෂා ප්‍රතිපත්තිය ඒ මහතා සම්බන්ධ කර ඇත්තේ මහත් නුවණින් සහ සුබ අපේක්ෂාවෙන් විය යුතු වෙනවා. එහෙත් මේ ප්‍රතිපත්තිය අපේ රටේ සිටි ඇතැම් දේශපාලන නායකයන් අපේක්ෂා කළ අන්දමට කිසියම් දේශපාලනික වරප්‍රසාදයක් හිමිකර ගැනීමට දියත් කළ එකක් නොවන බව ඉතා පැහැදිලිය. මහින්ද රාජපක්ෂ ජනාධිපතිතුමාගේ ආර්ථික ප්‍රතිපත්තිය සපුරාලීමට එතුමා විශේෂයෙන් ප්‍රකාශ කළේ නව ගෝලීකරණය හෙවත් තරගකාරී ලෝක සංයුතියේ ජාත්‍යන්තර මට්ටමින් අපේ ආර්ථික වර්ධනය ළඟා කර ගත යුතු බවයි.මේ අභිලාෂය ඉටුකර ගැනීමට ඉංග්‍රීසි භාෂාව ස්ව භාෂාවන් වන සිංහල හා දෙමළ සමඟ එකසේ උනන්දුවෙන් ඉගෙන ගතයුතු බවත් ඒ සඳහා විධිමත් වැඩපිළිවෙළක් ඉතා ඉක්මනින් ආරම්භ කරන බවත්ය.ශ්‍රී ලංකාව ලොව දැනුම් කේන්ද්‍රස්ථානයක් බවට පත් කරනවා යන්න ඒ මහතාගේ බලාපොරොත්තුවක් විය.මෙ ඉටුකර ගැනීමට නම් ලෝක භාෂාවන්හි හසලතාව සිය රට වාසීන්ට විශේෂයෙන්ම අධ්‍යාපන ක්ෂේත්‍රයේ සිටින සියලු ශිෂ්‍ය ශිෂ්‍යාවන්ට නොපැකිලිව ලබාදීමත් ඒ සඳහා අවශ්‍ය සියලු මුල්‍ය සහ අනෙකුත් පහසුකම් ද ලබාදීමත් මහින්ද චින්තනයේ වැදගත් අරමුණක් වෙයි. වර්තමාන වාණිජමය තරගකාරී බව පෙරටු කොට ඉදිරියට යන රටවල් සමඟ ශ්‍රී ලංකාව වැනි කුඩා රටත් ඔවුන් සමඟ කරටකර ඉදිරියට ගමන් කිරීමට නම් එකිනෙක වෙන් කළ නොහැකි අන්දමට බැඳී ඇති තාක්ෂණ විද්‍යාවත්, ඉංග්‍රීසි භාෂාවත් විශිෂ්ට ලෙස හැදෑරීම අවශ්‍ය බව ඒ මහතා තම චින්තනයෙන් හඳුන්වා දී තිබෙනවා.මෙය ඉංග්‍රීසි භාෂා අධ්‍යයනයට ප්‍රමුඛත්වය දීමක් නොව සිංහල හා දෙමළ භාෂා මවු භාෂා ලෙස කතා කරන එමෙන්ම අධ්‍යාපනයේ මාධ්‍ය ලෙස ගන්නා සියලුම ශිෂ්‍ය ශිෂ්‍යාවන්ට ලෝක මට්ටමේ ක්‍රියාශීලීව තරග කිරීමට අවශ්‍ය මාවතක් බව ඒ මහතා තම චින්තනයේ දක්වා තිබෙනවා.පෙර ඉංග්‍රීසි භාෂාවට ප්‍රධානත්වයක් දීමට එතරම් කැමැත්තක් ‍නොදැක් වූ රටවල් වන ජපානය, චීනය, බංග්ලාදේශය, බෲනායි දේශය, කාම්බෝජය, මැලේසියාව හා පාකිස්තානය වැනි රටවල් අද ඉංග්‍රීසි භාෂා අධ්‍යයනය ඉතා වැදගත් අත්‍යවශ්‍ය ස්ථානයකට පත්කර තිබෙනවා. ජපානය ඉංග්‍රීසි භාෂාව ඉගැන් වීමට තීරණය කළේ එය නොමැතිව ලෝක වෙළෙඳ, තාක්ෂණික හා සංස්කෘති තරගයෙන් ජයගත නොහැකි බව වැටහීමෙනි.ජපන් සංස්කෘතිය මුළු ලොව පුරා ප්‍රචලිත කිරීමට නම් ඉංග්‍රීසි භාෂාව අවශ්‍ය බව අවබෝධ විය. ඔහු තවදුරටත් ප්‍රකාශ කර ඇති අන්දමට කිසියම් ජාතියකට ලැදි පුද්ගලයකු සත්‍යවශයෙන්ම ජාතිමාමකයකු වශයෙන් හැදින්වීමට හැකි වන්නේ ඔහු සෙසු ලෝකය සමඟ බුද්ධිමත්ව තරග කොට සිය රට හා එම ජාතීන්ගේ ප්‍රසාදයටත් ජාත්‍යන්තර වශයෙන් එක්වීමට අවස්ථාවකුත් ලබා ගැනීමට හැකි නම් පමණි.තම රටේ පමණක් ජාතිවාදය ගැන කතා කිරීමෙන් ජාතියට ලැදි කෙනෙක් නොවේ. ජනාධිපති මහින්ද රාජපක්ෂ මහතාගේ ත්‍රි භාෂා ප්‍රතිපත්තිය මීට පෙර සඳහන් කළ අන්දමේ ගෝලීය අවශ්‍යතාවන් පදනම් කොට සැකසූ එකක් බව නොඅනුමානයි. අ‍පි රට හදමු, ත්‍රෛභාෂික සංස්කෘතික පදනම පහත සඳහන් අන්දමට ක්‍රියාත්මක කර තිබෙනවා.ජාතික අධ්‍යාපන ප්‍රතිපත්තිය යටතේ සිංහල දරුවන්ට දෙමළ භාෂාව ඉගැන්වීම සහ දෙමළ දරුවන්ට සිංහල භාෂාව ඉගැන්වීම මීට අමතරව ඉංග්‍රීසි භාෂා අධ්‍යයනය සෑම ශිෂ්‍ය ශිෂ්‍යාවකටම අනිවාර්ය කිරීම සහ ඒ සඳහා අවශ්‍ය දක්ෂ ගුරුවරුන් පුහුණු කිරීම, ඉහළ ගණයේ භාෂා අධ්‍යයන මධ්‍යස්ථාන පිහිටුවීම, ලබන දස වර්ෂය තුළ ඉංග්‍රීසි භාෂාවේ සාමාර්ථය සෑම ශිෂ්‍ය ශිෂ්‍යාවකටම ලබාදීමට නිසි පියවර ගැනීම, ජාතික රාජ්‍ය භාෂා ප්‍රතිපත්තිය (සිංහල, දෙමළ) අකුරටම ක්‍රියාත්මක කිරීම ජනාධිපති මහින්ද රාජපක්ෂ මහතාගේ පොරොන්දුවයි.ජනාධිපතිවරයාගේ උපදෙස් අනුව මේ වර්ෂය ත්‍රෛභාෂික වර්ෂයක් ලෙස ප්‍රකාශයට පත් කර තිබෙනවා. මේ භාෂා ප්‍රතිපත්තිය අපේ රටේ ඉදිරිපත් කළ මෙන්ම සමස්ත ලෝකයෙන්ම පැසසුම් ලැබිය යුතු ක්‍රියාමාර්ගයක් බව සඳහන් කරන්නට කැමැතියි. අවසාන වශයෙන් ඩී.ඒ රාජපක්ෂ මහතාට සහ එම මැතිනියට නිර්වාණ සුවය ප්‍රාර්ථනා කරනවා. ශ්‍රී ලංකා අමරපුර මහා නිකායේ මහානායක දවුල්දෙණ ඤාණිස්සර හිමියෝ මුලසුන දෙසුම පවත්වමින් මෙසේ කීහ.1916 දී ඉපිද 98 වන වියට පා තබා සිටින මට දොන් ඇල්වින් රාජපක්ෂ මහතාගේ ක්‍රියාකලාපය පිළිබඳ මහත සටහන් රැසක් තිබෙනවා. ඩී. ඒ. රාජපක්ෂ කියන්නේ මගේ කළ්‍යාණ මිතුරෙක්. එහෙම කිව්වාම ජනාධිපතිතුමා ඇතුළු පිරිසට හිතෙයි එතුමා කොහොමද මගේ කළණ මිතුරෙක් වුණේ කියලා.මම නුගේගොඩ වි‍ද්‍යෝදය පිරිවෙණේ උගන්නා ගාලයේදී ඩී. ඒ රාජපක්ෂ මහතා සහ මැතිනිය නුගේගොඩ කොහුවල අතර නිවසක් අරන් පදිංචිව සිටියා. ඒ අවධියේ එතුමා ආගමික කටයුතුවලට ආවේ නුගේගොඩ විජේවර්ධනාරාමයට. ඒ අවධියේ එතුමා සමඟ මගේ සමීප සබඳතාවක් ඇති වු‍ණා. එතුමා උපත ලැ‍බුවේ මැදමුලන ගමේ.1905 නොවැම්බර් මස 05 වන දින උපත ලැබූ එතුමා උගෙනුම අවසන් කර පැමිණ ගමේ ගොවි ජනතාව සමඟ අන්‍යෝන්‍ය සබඳතතාවකින් ජීවත් වුණා. පසුව රාජ්‍ය මන්ත්‍රණ සභාවට පත් වුණා නිතර‍ගයෙන්. ඉංග්‍රීසි අධ්‍යාපනයට මුල් තැන දීමට විරුද්ධව එතුමා සටන් කළා. සී. ඩබ්ලිව්. ඩබ්ලිව්. කන්නන්ගර මහතාගේ නිදහස් අධ්‍යාපන ප්‍රතිපත්තිය සම්මත කර ගන්න ඩී. ඒ.රාජපක්ෂ මහතාගේ ඡන්දය ඉවහල් වු‍ණා.ජ්‍යෙෂ්ඨ ඇමැති ඩීව් ගුණසේකර මහතා,මීට වසර 45 කට පෙර අපෙන් වෙන්වූ ඩී.ඒ රාජපක්ෂ ශ්‍රීමතාණන් සිහිපත් කරමින් සහ ඒ මහතාට උපහාර පිරිනැමීමේ අරමුණින් මේ වැඩසටහන සංවිධාන කර තිබෙනවා. ඒ මහතා රටේ අහිංසක ජනතාව වෙනුවෙන් කළ කාර්යභාරය අද ඇගයීමට ලක් වෙනවා. සර්වජන ඡන්ද බලය ලැබීමෙන් පසුව 1931 වසරේ පැවැති පළමු රාජ්‍ය මන්ත්‍රණ සභා මැතිවරණය වෙත මගේ අවධානය යොමු වෙනවා. එදා පැවැති මැතිවරණයේ සෙන්පතියන් වුණේ ඩී.එම් හා ඩී.ඒ රාජපක්ෂවරුන්ය.එදා මැතිවරණය පැවැති ආකාරය ඇසින් දුටු පුද්ගලයකු ලෙස සෑම් විජේසිංහ මහතා අද මේ අවස්ථාවට සහභාගි වෙනවා. මීට වසර 82 කට පෙර මේ රටේ පැවැති සමාජ ආර්ථික තත්ත්වය සම්බන්ධයෙන් අපිට සිතා ගන්නටත් බැහැ. එදා ජනතාව තාඩන පීඩනවලට ලක් වුණා. ඔවුන් මුදා ගැනීමට ඩී.එම් හා ඩී.ඒ රාජපක්ෂවරුන් කටයුතු කළා.කැලණිය විශ්ව විද්‍යාලයේ කුලපති මහාචාර්ය වැලමිටියාවේ කුසලධම්ම හා හුනුපිටිය ගංගාරාමාධිපති ආචාර්ය ගලබොඩ ඤාණිස්සර හිමිවරු, ජනාධිපති මහින්ද රාජපක්ෂ, ජනාධිපති ආර්යා ශිරන්ති රාජපක්ෂ, කතානායක චමල් රාජපක්ෂ මහත්ම මහත්මීහු, ජ්‍යෙෂ්ඨ ඇමැතිවරු, මැති ඇමැතිවරු විදේශීය රාජ්‍යතාන්ත්‍රිකයෝ,ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r1212011</link>
    <topic>පාර හදන්නත් ඕනෑඅපි ගැන හිතන්නත් ඕනෑ</topic>
    <author>හොරණ සමූහ – බන්ධුල ආර්. ගුලවත්ත</author>
    <content>මාර්ග අංක 120 හොරණ - කොළඹ මහා මාර්ගයේ ප්‍රධානතම සතරමං හන්දියක් වන ගෝනාපොළ හන්දිය හොරණ මැතිවරණ බල ප්‍රදේශයේ උප නගරයකි. පිළියන්දල - මොරගහහේන අතුරු මාර්ගයත්, ගෝනාපොළ බණ්ඩාරගම හරහා පානදුර අතුරු මාර්ගයත් මේ මංසන්ධියට සම්බන්ධ වේ.මේ හතරමං හන්දියේ මාර්ගය පටු හෙයින් නිතරම වාහන තදබදවලට ලක්වේ. අධික වර්ෂා දිනවලට කීපවරක්ම හන්දිය පිටාර ජලයෙන් යටවීම නිසා මාර්ග දුෂ්කරතාව සිදුවේ. හොරණ - කොළඹ මහා මාර්ගය පුළුල් කිරීමේ සැලසුම් අනුව වසර කීපයකට පළමුව මිණුම් කටයුතු සිදු කෙරිණි.මහා මාර්ගය පුළුල් කිරීම නිසා කැඩෙන ගොඩනැගිලි සහ අයත්වන ඉඩම්වලට වන්දි ගෙවීම් පිළිබඳ ගැටලු නිසා මාර්ගය පුළුල් කිරීම සිදුවුණේ නැත. මහා මාර්ග අමාත්‍යාංශය, හොරණ ප්‍රාදේශීය ලේකම් කාර්යාලය සම්බන්ධීකරණයෙන් ප්‍රදේශවාසීන් සමඟ සාකච්ඡාවට කිහිපයක් ද පැවැත්විණි.එම තත්ත්වය එසේ තිබිය දී දැනට මාස කිහිපයකට පළමු මහා මාර්ග අමාත්‍යාංශයේ මෙහෙයවීමෙන් මාර්ග සංවර්ධන අධිකාරිය මඟින් නැවතත් මාර්ගයේ පුළුල් වන සීමාවන් මැන මායිම් කණු සිටුවා ඇති බව ප්‍රදේශවාසීහු පවසති. පොකුණුවිට හන්දියේ සිට පොල්ගස්ඕවිට උප නගරය දක්වා මායිම් කණු සිටුවා ඇත. මීටර් 12 – 18 දක්වා ප්‍රමාණයෙන් මාර්ගය පුළුල් කෙරේ.විශේෂයෙන් වංගු සහිත ස්ථානවල දී මාර්ගය පුළුල්වීම මීටර් 20 දක්වා ගණනය කර ඇත.මේ පුළුල් කිරීම්වල දී විශේෂයෙන් ගෝනාපොළ හන්දිය දෙපස පැරණි ගොඩනැගිලි හා නිවාස රාශියක් ඉවත් කෙරෙන බව පදිංචිකරුවෝ පවසති. 2012 දෙසැම්බර් 31ට පෙර මේ සැලසුම් ක්‍රියාත්මක වන බැව් මාර්ග සංවර්ධන අධිකාරියෙන් දැනුම්දීම නිසා අදාළ දේපළ හිමියන් සංකීර්ණ ගැටලු රාශියකට මුහුණ දී ඇති බව ඔව්හු පවසති.ගෝනාපොළ හංදියේ වෙළඳ ව්‍යාපාරිකයෙකු වන ඒ. ජයරත්න මහතා මෙසේ කීය.අපේ හෝටලය අයත් ගොඩනැගිල්ල හුඟාක් පරණයි. ආතා මේ කඩේ ආරම්භ කරල තියෙන්නෙ. ගොඩනැගිල්ලේ 3/4ක් ම පාරට කැඩෙනවා. අනෙක් පැත්තේ මගේ තවත් ව්‍යාපාරයක් තියෙනවා. ඒ මැද්දෙන් කැඩෙන්නෙ. හන්දිය සංවර්ධනය වීම ඉතා හොඳයි. මාර්ග අනතුරුවලට ඉඩ තිබෙන හන්දියක්. නමුත් වන්දි ගෙවීමේ පදනම, වන්දි ගෙවන කාල සීමාව, පුළුල් කිරීම ආරම්භ කරන දිනය ආදී කිසිවක් ගැන අපව දැනුම්වත් කරල නෑ. මේ ගොඩනැගිලි දෙකේම පිටුපස්සේ ප්‍රමාණවත් ඉඩකඩක් නෑ. ව්‍යාපාර පවත්වාගෙග යාම අපහසු වෙනවා. විකල්ප ගොඩනැගිලි සඳහා මුදල් අවශ්‍යනේ. ඉදිරි වැඩ කටයුතු ගැන අපව දැනුම්වත් කරනවා නම් හොඳයි.පුවත්පත් අලෙවි නියෝජිත ප්‍රියදර්ශනී පෙරේරා මහත්මිය - කීප ගමනක්ම මේ හන්දිය මැන්නා. වන්දි ගෙවන විධියක් තමා නැත්තේ. මායිම් කණු සිටුවලා. පිළිවෙළක් සැලැස්මක් පිළිබඳ ප්‍රශ්න තිබෙනවා. අපේ ගොඩනැගිල්ල ඉදිරියෙන් පාරට කැඩෙන්නෙ. අපට වන්දි ගෙවන තෙක් අපේ කොටස කඩන්න දෙන්න බෑ.වී. කැප්පෙටිගොඩ මහතා - මෙතන තියෙන්නෙ දෙමහල් ගොඩනැගිල්ලක්. ව්‍යාපාරය පවත්වාගෙන යන්නේ වසර 30ක පටන්. ලකුණු කළ සීමා මායිම තියෙන්නෙ ගොඩනැගිල්ල මැද. පිටුපසට ඉතිරි වෙන්නෙ අඩි 20ක පමණ කොටසක්. සංවර්ධනය වීමට අපි එකඟයි. හන්දි පෙදෙස පළල්වීම හොඳයි. මගේ ව්‍යාපාරයට ගැටලුවක් වෙනවා. සාධාරණ වන්දි මුදලක් අත්‍යවශ්‍යයි.නාමල් බස්නායක මහතා - මගේ නිවස තියෙන්නෙ වංගුවක. මගේ ගොඩනැගිල්ලත් පාරේ අනෙක් පැත්තේ තියෙනවා. ඒක බදු දීල. සාධාරණ වන්දි මුදලක් අවශ්‍යයි. ආර්. ඩී. ඒ. එකෙන් වැඩි අවධානයක් යොමු වෙලා නෑ ජනතාවගේ පැත්තෙන්. වන්දි ගෙවීම් අත්පත් කර ගැනීම් පිළිබඳව ස්ථීර විසඳුමක් නැහැ. හන්දියේ වෙළඳ ප්‍රජාව සහ නිවාස හිමියන් සමඟ රජයෙන් මෙතෙක් විධිමත් සාකච්ඡාවක් පවත්වලා නැහැ.ගෝනාපොළ හන්දිය පෙදෙසේ ලංකා බැංකුවේ, මහජන බැංකුවේ ශාඛා කාර්යාල ඇත.ලංකා බැංකුවට අයත් ගොඩනැගිල්ල අලුතෙන් ගොඩනඟා ඇති හෙයින් නව මායිම් ලකුණු කර ඇත්තේ බැංකුවේ මිදුල ආසන්නයෙහිය. මහජන බැංකුවේ, රන් උකස් සේවා මධ්‍යස්ථානයේ, තැපැල් කාර්යාල ගොඩනැගිල්ලේ ඉදිරිපස කොටසක් කඩා දැමීමට ලකුණු කර ඇත.කඩා ඉවත් කරනු ලබන වෙළෙඳ ව්‍යාපාර ගොඩනැගිලි සඳහා නව වෙළෙඳ සංකීර්ණයක් ගොඩනැඟෙනවා නම් ඉතා සුදුසු බැව් කිහිපදෙනෙක් පවසති. එහෙත් ගෝනාපොළ පෙදෙසෙහි රජයේ ඉඩමකට ඇත්තේ පැරැණි පාසල් ඉඩම පමණකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r1212012</link>
    <topic>සඳගිරි සෑයේපිළිසකර අහවරයි. . .</topic>
    <author>ඡායාරූපය සහ සටහන තිස්සමහාරාම විශේෂ රාජා වෛද්‍යසේකර</author>
    <content>මහානාග රජු සමයේ ඉදි කරන ලද සඳගිරි සඳ ස්ථූපයේ කැණීම් සිදු කොට මේ වන විට සංරක්‍ෂණ කටයුතු හමාර කොට ඇතැයි තිස්සමහාරාම රජ මහා විහාරාධිපති හා සඳගිරි සෑ රජමහා විහාරාධිපති ආචාර්ය දේවාලේගම ධම්මසේන හිමියෝ පවසති.ජනාධිපති මහින්ද රාජපක්ෂ මහතා අගමැතිව සිටි කාලයේ අරඹන ලද කැණීම් හා සංරක්‍ෂණ කටයුතු සඳහා පුරාවිද්‍යා දෙපාර්තමේන්තුවට ප්‍රතිපාදන සපයන ලද්දේ මධ්‍යම සංස්කෘතික අරමුදල මගිනි.2005 අරඹන ලද කැණීම් වලදී පැරැණි බෝධිගරයක් සොයා ගෙන ඇති අතර එය ශ්‍රී මහා බෝධිය ලංකාවට වැඩම කරවන කාලයේ චන්දන ග්‍රාම සක්‍රියවංශිකයන් විසින් ගෙනැවිත් රෝපණය කරන ලද්දක් යැයි විශ්වාස කරනවා යැයි ආචාර්ය දේවාලේගම ධම්මසේන හිමියෝ කීහ.ධම්මසේන හිමියෝ මෙසේද පැවසුහ තිස්සමහාරාම පෙදෙස නව දකුණු පළාත් සංස්කෘතික ත්‍රිකෝණයට අයත්වනවා. ගාල්ල මාතර හම්බන්තොට සහ මොනරාගල යන නගරද එයට අයිතියි.තිස්සමහාරාම ප්‍රදේශයේ කෞතුකාගාරයක් පිහිටුවා ඓතිහාසික කෞතුක සහ ආගමික වශයෙන් වැදගත් තිස්සමහාරාම හා අවට පෙදෙස්වලින් සොයාගන්නා භාණ්ඩ තැන්පත් කිරීමට පියවර ගන්නවා.තිස්සමහාරාම පුජා භූමිය සංවර්ධන සැලසුම් කොටස් වශයෙන් මේ වන විට ක්‍රියාත්මක වනවා. එය හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ අධීක්ෂණය යටතේ සිදු කෙරෙනවා.මේ යටතේ විශ්‍රාම ශාලාවක් පිහිටුවා ඇති අතර ජනාධිපති මහින්ද රාජපක්ෂ මහතාගේ පෞද්ගලික ධන පරිත්‍යාගයෙන් වාහල කඩක්ද ඉදිකොට තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r1212013</link>
    <topic>දඹුල්ලේ බෝංචි ගොවියෝලොකු අමාරුවක</topic>
    <author>මාතලේ දිස්ත්‍රික් සමූහ</author>
    <content>එක්තරා සමාගමක් විසින් රෝපණ ශක්තියෙන් හීන බෝංචි බීජ අලෙවි කිරීම නිසා දඹුල්ල කෘෂිකාර්මික කලාපයේ ගොවීන්ගේ බෝංචි වගාව සම්පූර්ණයෙන් අසාර්ථකව ගොස් ඇතැයි අනාවරණය වේ.මොවුන් පවසන්නේ මෙවර බෝංචි වගාව සඳහා පෙර වාරවලට වඩා ගොවීන් උනන්දුවක් දක්වන නමුත් දැනට පත්ව ඇති තත්ත්වය අනුව මේ සියල්ල මෙසේ අසාර්ථක වන බවය.මේ කලාපයේ අක්කර පන්සීයක් පමණ බෝංචි වගාව කර ඇත. නමුත් පවතින තත්ත්වය යටතේ මෙවර පෙදෙසේ බෝංචි වගා කිරීම ගැටලුවක්වී ඇත.ප්‍රමිතියකට නැති කෘෂි බීජ ද්‍රව්‍ය වෙළෙඳ පොළේ බහුලව අලෙවි කිරීම මේ තත්ත්වයට සෘජුව බලපා ඇති බව පෙන්නා දෙන පෙදෙසේ ගොවි සංවිධාන මේ කෙරෙහි රජය විසින් කඩිනම් පියවරක් නොගතහොත් දේශීය කෘෂිකර්මය කඩාවැටීම නොවැළැක්විය හැකි බවද අවධාරණය කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r1212014</link>
    <topic>62 වැනි විය සපුරන කතරගම ආයුපාල දහම් පාසල</topic>
    <author>කතරගම විශේෂ ඊ. එච්. සෝමපාල</author>
    <content>ඓතිහාසික කතරගම පුරවරය බුදු පසේ බුදු මහරහතන්වහන්සේගේ පාද ස්පර්ශයෙන් අති පාරිශුද්ධත්වයට පත්වූ පින් බිමකි.බුදු රජාණන් වහන්සේ ප්‍රමුඛ මහා සංඝරත්නය පන්සියයක් භූමියට වැඩම කළබව ධාතු වංශයේ සඳහන්වෙයි.කතරගම ප්‍රදේශයේ දූ දරුවන් යහමඟට යොමුකිරීමට ප්‍රදේශයේ දහම් පාසල් කරනු ලබන උදාර සේවය අපිරිමිතය.ශිෂ්‍ය ශිෂ්‍යාවන් 5000කට අධික පිරිසක් විහාරස්ථාන මුල්කරගෙන ඇති දහම් පාසැල්වල දහම් දැනීම ලබන අතර මේ නිසා දහමට ලැදි පිරිසක් ප්‍රදේශයට බිහිවෙයි.කතරගම ප්‍රදේශයේ පැවැත්වෙන සියලුම දහම් පාසල් සඳහා විවිධ දායකත්ව හරහා ප්‍රතිලාභ ලැබීම දරුවන්ගේ වාසනාවකි.කතරගම ශ්‍රී සුගුණතිස්ස ආයුපාල දහම්පාසල පවත්වන ශ්‍රී අභිනවරාම විහාරස්ථානය ඉදිකර කතරගම ශ්‍රී ආයුපාල නාහිමියන්ට 1925 වර්ෂයේදී පූජා කරන ලැබුවේ එවකට කතරගම මහාදේවාලයේ කපු ධුරන්දරව සිටි ටී. ආර්. බාරිස් අප්පු කපු මහතා හා දිසන්හාමි උපාසක මාතාවයි.කතරගම ප්‍රදේශයේ ප්‍රථම දහම්පාසල ශ්‍රී සුගුණතිස්ස ආයුපාල නමින් ආරම්භ විය.කතරගම මහාදේවාලයේ කපු මහත්වරු මේ දහම් පාසලින් දහම් අධ්‍යාපනය ලබා ඇත.මෙහි දහම් අධ්‍යාපනය ලබන දූ දරුවන්ගේ අධ්‍යාපන කටයුතු සාර්ථක කර ගැනීම සඳහා විවිධ පරිත්‍යාග ලබන අවස්ථා බොහෝය.රුහුණු කතරගම මහාදේවාලයේ බස්නායක නිලමේ ඌව පළාත් ප්‍රධාන ඇමැති ශෂින්ද්‍ර රාජපක්‍ෂ මහතා විසින් දහම් පාසල් දරුවන්ට දිවා ආහාරය සැපයීම ඉතා වැදගත්ය.දහම් පාසල් දූ දරුවන්ට නිල ඇඳුම් සඳහා රෙදි පිළි ලබාදීම බත්තරමුල්ල පදිංචි කෝමති ඉංජිනේරු ආයතනයේ අධිපති නිමල් චන්ද්‍රරත්න කෝරාළ මහතා හා ඉනෝකා මාලි කෝරාළ මහත්මියගේ අනුග්‍රහය ඇතිව සිදු කෙරිණි.ගුරු මහත්ම මහත්මීන්ට නිල ඇඳුම් තෑගි බෝග ලබාදීම සිදු කෙරේ. දහම් පාසල් දරුවන්, ගුරු මණ්ඩලය, මවුපියන් වෙනුවෙන් බත් දන්සලක්ද නිමල් චන්ද්‍රරත්න කෝරාළ මහතාගේ ධන පරිත්‍යාගයෙන් සිදු කෙරේ.දහම් පාසල් දරුවන්ට වර්ෂයට අවශ්‍ය අභ්‍යාස පොත් ලබාදීම දෙහිවල ගල්වල පාරේ පදිංචි උෂාන් අබේවික්‍රම මහතා විසින් සිදු කරනු ලැබේ. එසේම ගුරු මහත්ම මහත්මීන්ට වටිනා තෑගිද ලබාදෙයි.කතරගම ශ්‍රී අභිනවාරාම විහාරස්ථ ශ්‍රී සුගුණතිස්ස ආයුපාල පෙරපාසල් දරුවන්ට වර්ෂයට අවශ්‍ය නිල ඇඳුම් ලබාදීම වාද්දුව පදිංචි මධ්‍යම පළාත් ප්‍රධාන ඇමැති සරත් ඒකනායක මහතාගේ් සම්බන්ධීකරන ලේකම් ප්‍රියන්ත ප්‍රනාන්දු මහතා විසින් සිදුකරනු ලැබේ.පෙර පාසල් දූ දරුවන් සඳහා පාවහන් ලබාදීම උඩහමුල්ලේ පදිංචි රවීන්ද්‍ර රෝහණ එක්නැක්ගෙදර මහතා හා ශ්‍යාමලී එක්නැක්ගෙදර මහත්මිය සිදුකිරීමද අගය කළ යුතුය.පෑලියගොඩ වික්‍රමරත්න සමූහ ව්‍යපාර අධිපති මධුර වික්‍රමරත්න මහතා දහම් පාසල් හා පෙරපාසල් දරුවන්ට විශේෂ තෑගි ප්‍රදානයන්ද සිදු කරනු ලැබේ.කතරගම ශ්‍රී අභිනවාරාමාධිපති රුහුණු මාගම්පත්තුවේ ප්‍රධාන අධිකරණ සංඝනායක කපුගම සරණතිස්ස නාහිමියන්ගේ අනුශාසනාව පරිදි පැවැත්වෙන ශ්‍රී සුගුණතිස්ස ආයුපාල දහම් පාසල හා පෙර පාසල සාරධර්ම පිරිපුන් දරුවන් බිහිකරන අධ්‍යාපන ආයතනයක් බවට පත්වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r1212015</link>
    <topic>හොර ඩොලර් ජාවාරමක් ගැනපොලිස් පරීක්‍ෂණ අරඹයි</topic>
    <author>පාණදුර සමූහ කපිල සෝමරත්න</author>
    <content>මැද පෙරදිග රටක ව්‍යාජ අයුරින් මුද්‍රණය කළ අමෙරිකන් ඩොලර් නෝට්ටු ශ්‍රී ලංකාව තුළ ව්‍යාපාරික කටයුතු සඳහා යොදා ගන්නේ දැයි සොයා බැලීමට අපරාධ පරීක්‍ෂණ දෙපාර්තමේන්තුව පියවර ගෙන ඇත.මේ සඳහා ජාත්‍යන්තර පොලිසියේ සහාය ද බලාපොරොත්තු වන බව අපරාධ පරීක්‍ෂණ දෙපාර්තමේන්තුවේ ජ්‍යෙෂ්ඨ නිලධාරියකු පාණදුර මහේස්ත්‍රාත් ආර්. එස්. ඒ. දිසානායක මහතා හමුවේ පැවැසී ය.ඒ මහතා මේ බව ප්‍රකාශ කළේ පානදුර හේනමුල්ලේ ව්‍යාපාරිකයකු ඩුබායි රටේ සිට ගෙනෙන ලද හොර ඩොලර් නෝට්ටු 94ක් පිළිබඳ නඩු විභාගයේ දී ය.මේ වන විට සැකකාර ව්‍යාපාරිකයා ඔහු ගෙන ආ මුදල්වලින් ලක්‍ෂ 8ක ණයක් ද බේරා ඇති බව අනාවරණය වී ඇත.පාණදුර පොලිසියේ විශේෂ අපරාධ සහ වංචා විමර්ශන අංශය මඟින් පරීක්‍ෂණ පැවැත්වූ අතර වැඩිදුර පරීක්‍ෂණ සඳහා අධිකරණය විසින් අපරාධ පරීක්‍ෂණ දෙපාර්තමේන්තුවට භාර දී තිබේ.තවද, මැද පෙරදිග රටවල සේවය කර නැවත ලංකාවට පැමිණෙන අයවලුන් ව්‍යාජ මුදල් ගෙනවිත් මාරු කිරීමේ ජාවාරමක නියැලී සිටින්නේ දැයි සොයා බැලිය යුතු බව අපරාධ පරීක්‍ෂණ දෙපාර්තමේන්තුව අදාළ අංශවලට දන්වා සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r1212016</link>
    <topic>දුරු රටකටඉගිල නොයන් අම්මේ...</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>කොටගල වැවිලි සමාගම මඟින් පාලනය වන රයිගම්වත්ත වතුයායේ වයස අවුරුදු 5 ට අඩු දරුවන්ගේ මවුවරුන් විදේශගත වීමේ ගැටලුවක් පැන නැඟී ඇති බව ඉංගිරිය ප්‍රාදේශීය සම්බන්ධීකරණ කමිටු රැස්වීමේ දී හෙළිවිය.විදේශගත වීමේ දී ඇතැම් රටවල් සඳහා ග්‍රාම නිලධාරී සහතිකයේ අවශ්‍යතාවක් නොවීමේ වාසිය මේ මවුවරුන් ප්‍රයෝජනයට ගෙන ඇත,.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r1212017</link>
    <topic>බස් ගැටුම බේරන්න ගියපොලිස් සැරයන්ට පිහි පහර</topic>
    <author>මාවනැල්ල සමූහ - පී. සෙනෙවිරත්න</author>
    <content>මහනුවර - මාවනැල්ල අතර ධාවනය කෙරුණු බස් රථයක කොන්දොස්තරවරයා හා රියදුරා අතර ඇතිවූ අරගලයක් සමථකර දෙන්නට ඉදිරිපත්වූ පොලිස් සැරයන්වරයකු බරපතළ ලෙසට පිහිපහර ලැබ තුවාල සිදුව රෝහල් ගතකළ සිද්ධියක් පිළිබඳ වාර්තාවක් සමඟ සැකකරුවන් දෙදෙනකු ද මාවනැල්ල දිසා හා මහේස්ත්‍රාත් අධිකරණය හමුවට ඉදිරිපත් කැර එහිදී එම සැකකරුවන් දෙදෙනා කෑගල්ල රක්ෂිත බන්ධනාගාරයේ තැබීමට නියම විය.අරණායක පොලිස් ස්ථානාධිපති බුද්ධි පාදෙනිය මහතා විසින් මෙසේ අධිකරණය වෙත ඉදිරිපත් කරන ලද්දේ බස්රථයේ රියදුරු වන කපිල කුමාර ජයමාන්න හා නිහාල් බණ්ඩාර රණසිරි නමැති පුද්ගලයන් දෙදෙනාය.එහිදී එම අපරාධ වාර්තාව වෙත සිය අවධානය යොමුකළ විනිසුරු ශ්‍රීනිත් විජේසේකර මහතා මෙම සිද්ධියේ තුවාල ලබා අරණායක රජයේ රෝහලට ඇතුළත් කැර ප්‍රතිකාර ලබමින් සිටි අරණායක පොලිසියේ මෝටර් රථ වාහන අංශයේ රාජකාරි කරනු ලබන පො. සැ. ඩී. පී. සෙනෙවිරත්න (7535) යන නිලධාරිවරයාට ලබා දෙන වෛද්‍ය ප්‍රතිකාර හා ඔහුගේ තත්ත්වය පිළිබඳව රෝහල වෙතින් නිකුත් කෙරෙන අධිකරණ වෛද්‍ය වාර්තා ද අධිකරණය හමුවට කැඳවීමට නියෝග ලබාදී ඊළඟ දිනතෙක් සැකකරුවන් දෙදෙනා කෑගල්ල රක්ෂිත බන්ධනාගාරයේ රැඳවීමට නියම කළේය.මෙම සිද්ධියට අදාළ පරීක්‍ෂණයන් කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතාගේ අධීක්‍ෂණය මත අරණායක පොලිස් ස්ථානාධිපති බුද්ධි පාදෙනිය මහතා විසින් සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r1212018</link>
    <topic>මානසික රෝගී තරුණියළිඳට වැටී මිය ගිහින්</topic>
    <author>හෝමාගම සමූහ - ආනන්ද ප්‍රේමතිලක</author>
    <content>මානසික රෝගී තත්ත්වයෙන් පෙළෙමින් සිටි 20 හැවිරිදි තරුණියක් ගෙවත්තේ පිහිටි බඹ 5 1/2ක් පමණ ගැඹුරු ළිඳට වැටී මිය යාමේ දුක් මුසු පුවතක් හෝමාගම මූලික රෝහලේ දී පැවැත්වූ මරණ පරීක්ෂණයක දී හෙළි විය. මේ අවාසනාවන්ත සිද්ධියට මුහුණ පා ඇත්තේ පන්නිපිටිය, කොට්ටාව, පණුගල්හේන පාර, අංක 1192/1 ලිපිනයේ කඳනගේ නිරෝෂා ලක්මාලි පෙරේරා (20) නමැත්තියකි.හෝමාගම කොට්ඨාසයේ හදිසි මරණ පරීක්ෂක මානෙල් ගමගේ මහත්මිය හෝමාගම මූලික රෝහලේ දී මේ පිළිබඳ පරීක්ෂණය පැවැත් වූවාය. කොට්ටාව පොලිසියේ පො.කො. 65073 වසන්ත මහතාගේ මෙහෙයවීමෙන් කඳනගේ නයනා දමයන්ති පෙරේරා (37) නමැත්තිය සාක්කි දෙමින් මෙසේ කීවාය. “මිය ගොස් ඇත්තේ මගේ අක්කාගේ පළමු විවාහයේ දියණියයි. ඇයට වසර 14ක පමණ සිට ෆිට් එක හැදෙනවා.හෝමාගම රෝහලෙන් බෙහෙත් ගන්නවා. අක්කා වෙනත් විවාහයක් කරගත් පසුව ඇය සිටියේ මාත්, අපේ අම්මාත් සිටින නිවසේ. අසනීප තත්ත්වය වැඩි වූ අවස්ථාවල ඈ කලහකාරී ලෙස හැසිරෙනවා. 2012.11.16 දා උදේ නැගිට ඇය තේ බී පසුව බෙහෙත් බිව්වා. 8.00 ට පමණ මුහුණ සෝදන්න අක්කලාගේ ගෙදරට යන බව කීවා. ටික වේලාවකට පසුව මා භාජන ටිකක් සෝදන්න ළිඳ ළඟට ළිඳ තුළ බලනවිට වතුර බොරවී තියනවා දුටුවා.ඇය ළිඳට වැටෙන්න ඇතැයි සිතා අක්කාගේ පුතාට කීවා. අසල්වැසි උපුල් කුමාරසිරි උණ ලීයක බලට්ටක ආධාරයෙන් බලන විට දුටුවා ඇය මිය ගොස් සිටිනවා. කොට්ටාව පොලිසියට දැනුම් දුන්නා. මේ මරණය ගැන සැකයක් නැහැ.”මිය ගිය තරුණියගේ මව කඳනගේ දම්මිකා ප්‍රියන්ති පෙරේරා (41) සහ පෝරගේ චන්ද්‍රසෝම පෙරේරා (39) යන අයද සාක්කි දුන්හ.ඉදිරිපත් වූ සාක්කි හා වෛද්‍ය ජනක අබේසිංහ මහතාගේ පශ්චාත් මරණ පරීක්ෂණ වාර්තාව අනුව මෙය මානසික රෝගී තත්ත්වයෙන් පෙලෙමින් සිටියදී ගැඹුරු ළිදට වැටී දියේ ගිලීමෙන් සිදුවූ මරණයක් බවට මරණ පරීක්ෂක වරිය නිගමනය කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r1212019</link>
    <topic>ඇත් දළ අරගෙන ආවටරක්‍ෂිත බන්ධනාගාරයට</topic>
    <author>මංජුල හිරිපිටිය - හෝමාගම සංචාරක</author>
    <content>පොළොන්නරුව ප්‍රදේශයේ සිට ඇත් දළ දෙකක් රැගෙන එමින් සිටි අයකු, රක්‍ෂිත බන්ධනාගාර ගත කර තැබීමට හෝමාගම අතිරේක දිසා විනිසුරු හා මහේස්ත්‍රාත් වයි. ආර්. බී. නෙළුන්දෙනිය මහතා නියෝග කළේය.බන්ධනාගාර ගත කරනු ලැබුවේ මොරගහහේන ප්‍රදේශයේ පදිංචි කේ. එච්. ලාල් වසන්ති නමැති අයෙකි. මොහු හෝමාගම පිටිපන නගරය අසල දී ඇත් දළ සමඟ අත්අඩංගුවට ගත් බව පොලිසිය පවසයි. මොහු පොළොන්නරුව ප්‍රදේශයේ වී ගොවිතැන් කටයුතු වල යෙදී සිටියදී දැන හඳුනාගත් පුද්ගලයකු ලබා දුන් ඇත් දළ දෙකක් බවට ප්‍රකාශ කළ බව පොලිසිය අධිකරණයට දන්වා සිටියේ ය.හෝමාගම පොලිස් ස්ථානාධිපති ප්‍රධාන පොලිස් පරීක්‍ෂක ලලිත් ලීලාරත්න මහතාගේ උපදෙස් මත පො. සැ. (27581) වල්පොළ, පො. සැ. (30997) අජන්ත, පො.කො. (59697) ධම්මික සහ පො.කො. (12284) පාලිත මහත්වරුන් සැකකරු අත්අඩංගුවට ගෙන අධිකරණයට ඉදිරිපත් කර ඇත.කාන්තාවක් ගබ්සා කිරීමෙන් එම කාන්තාව මරණයට පත්වීම සම්බන්ධ සිද්ධියේ සැකකාර වෛද්‍යවරයා එම චෝදනාවෙන් නිදහස් කිරීමට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.නීති විරෝධී ගබ්සාවක් කිරීමෙන් කාන්තාවක් මරණයට පත්වීම සම්බන්ධයෙන් වෛද්‍ය වරයෙකුට එරෙහිව නීතිපතිවරයා විසින් අධි චෝදනා ගොනුකොට ගම්පහ මහාධිකරණයට යොමුකොට තිබුණි. පැමිණිල්ල විසින් චෝදනා ඔප්පු කිරීමට අදාල නිසි පරිදි සාක්‍ෂි ගොනු කොට නොතිබූ හෙයින් චූදිත නිදහස් කිරීමට මහාධිකරණ විනිසුරුවරිය නියම කළාය. සිද්ධිය 2000 මාර්තු 01 දින හෝ ඊට ආසන්න දිනයක දී පූගොඩ පොලිස් බල ප්‍රදේශයේ දී සිදුවී ඇත.මහඔය පටන් ගන්නා අසුපිණි ඇල්ල දිය කඩිත්තට ආසන්න කැළෑ රොදක දර කඩමින් සිටි අවුරුදු 52ක මවක් දූෂණය කර ප්‍රදේශය හැර පලාගොස් සිටි සැකකරුවකු අත්අඩංගුවට ගැනීමට අරණායක පොලිසිය සමත් වී තිබේ. ගම්පොළ උඩුවැල්ල ගම්මානයේ සිටිය දී සැකකරු අත්අඩංගුවට ගැනීමට හැකිවී ඇත.මෙහිදී කාන්තාව දූෂණය කර පලා ගිය සැකකරු ගම්පොළ නගරයට ආසන්න තැනෙක දී කෙනකු හඳුනාගෙන ඇති අතර සැකකරු මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතා හමුවට අපරාධ වාර්තාවකින් ඉදිරිපත් කරන ලදුව දින 14ක් කෑගල්ල රක්ෂිත බන්ධනාගාරයේ තැබීමට නියෝග කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r12120110</link>
    <topic>ගම්පහ සදාකල් Shut down</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ ප්‍රධාන තැපැල් කාර්යාලයේ ස්ථාපිත කර ඇති විවිධ සේවාවන් සඳහා උපයෝගී කරගන්නා පරිගණක යන්ත්‍ර බොහොමයක් අක්‍රිය බව තැපැල් කාර්යාලයට පැමිණෙන ගනුදෙනුකරුවන් පවසති.ජනතාවට සමීප සේවාවක් පවත්වාගෙන යාමට අදාළව යොදා ඇති මේ පරිගණක යන්ත්‍ර යාවත්කාලීන කිරීමට බලධාරීන්ගේ අවධානය යොමු කරන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=r12120111</link>
    <topic>හිඹුටාන මහ පාරේගෝතකරුමයක්</topic>
    <author>කොළොන්නාව සමූහ ඒ. සුමනසේන</author>
    <content>ජල සම්පාදන මණ්ඩලය විසින් මහ කොළඹ ජල පුනරුත්ථාපන වැඩසටහන යටතේ ආරම්භ කොට ඇති ජල ව්‍යාපෘතියේ නළ එළීම් සඳහා කඩා දමා ඇති අංගොඩ හිඹුටාන පාරේ වැඩ වසරකටත් අධික කාලයක් තිස්සේ අවසන් කොට නොතිබීම මේ වැසි දිනවල එම පාරේ ගමන් කරන ජනතාවට මහත් හිරිහැරයක් බවට පත්ව තිබේ.කැනීම් සිදු කළ තැන්වල වතුර පිරී විශාල ජලාශ බවට පත්ව තිබෙන අතර පාරේ ගමන් කරන පාසල් දරුවන්ට මෙන්ම දිනපතා රාජකාරී කටයුතු සඳහා මේ මාර්ගයේ ගමන් කරන පිරිසට ද මෙයින් සිදුවී තිබෙන හානිය අති විශාලය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=s1212019</link>
    <topic>නැ‍ඟෙනහිර පළාතේ අනෝමා කරුණාවංශගෙන් පළමු දිනයේම නව ශ්‍රී ලංකා වාර්තාවක්</topic>
    <author>ප්‍රින්ස් ගුණසේකර</author>
    <content>තිස් අටවැනි ජාතික මහා ක්‍රීඩා උලෙළ ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ කොළඹ සුගතදාස ක්‍රීඩාංගණයේදී ආරම්භ විය.ශ්‍රී ලංකාවේ සියලු පළාත් සභා බල ප්‍රදේශ නියෝජනය කරමින් රැස් වු ක්‍රීඩක පරපුරට ගෞරවය හා සුභාශිංසන පුදකළ ජනාධිපතිතුමන් ක්‍රීඩා උත්සව කාලයේදී පමණක් ‍නොව සදාකල්හීම ක්‍රීඩකයන් අතර දැඩි සහෝදරත්වයක් හා සුහද තරගකාරීත්වයක් වර්ධනය වේවායි ප්‍රාර්ථනා කරමින් ජාතික ක්‍රීඩා මහෝත්සවයේ විවෘත කිරීමේ පණිවුඩය ඉදිරිපත් කළේය.ත්‍රස්තවාදයෙන් රට මුදවා ගැනීමෙන් අනතුරුව සියලු පළාත්වලින් වැඩිම ක්‍රීඩක ක්‍රීඩිකාවන් පිරිසක් එක්වු ජාතික මහා ක්‍රීඩා උලෙළේ මලල ක්‍රීඩා තරග හෙට දිනය දක්වා පැවැත්වේ. ඊයේ පැවැති මලල ක්‍රීඩා ඉසව්වලදී නැ‍ඟෙනහිර පළාතේ අනෝමා කරුණාවංශ පළමු ශ්‍රී ලංකා වාර්තාව බිහිකිරීමට සමත් වුවාය.මේ සුවිශේෂි වාර්තාව ඇය පිහිටුවනු ලැබුවේ රිටි පැනීමේ ඉසව්වෙන් මීටර් 3.30ක දක්ෂතාවක් දක්වමිණි. පැරණි වාර්තාව පිහිටුවනු ලැබුවේ මීටර් 3.25කින් පසුගිය වසරේදී කේ.ඒ.කේ.එල්.පෙරේරා විසිනි.මෙයට අමතර කාන්තා මීටර් 5000ඉසව්වෙන් දකුණු පළාතේ ජී.ටී.ඒ.අබේරත්න නව තරග වාර්තාවක් බිහිකළාය. ඇය වාර්තා කළ කාලය විනාඩි 16:51.6කි.මීටර් 100x4 කාන්තා රන් පදක්කම බස්නාහිර පළාතට (තත්. 47.63) හා පිරිමි රන් පදක්කම දකුණු පළාතට (තත්. 40.43) හිමිවිය.ජාතික මහා ක්‍රීඩා උලෙළේ ඔලිම්පික් පහන ප්‍රවීණ ක්‍රීඩක ප්‍රදීප් නිශාන්ත හා ප්‍රවීණ ක්‍රීඩිකා ජයමිණි ඉලේපෙරුම විසින් දැල්වූහ. ක්‍රීඩා ප්‍රතිඥාව එන්.සී.ඩී.ප්‍රියදර්ශනී හා විනිසුරු ප්‍රතිඥාව ලාල් චන්ද්‍ර කුමාර මහතා සිදු කළහ.ක්‍රීඩා ඇමැති මහින්දානන්ද අලුත්ගමගේ මහතා පිළිගැනීමේ කතාව කරමින් පැවැසුවේ මහින්ද චින්තන ප්‍රතිපත්තිය මත ක්‍රීඩාව ගමට ගෙන යෑමට හැකිවීම විශාල ජයග්‍රහණයක් බවයි. වර්තමානයේ ක්‍රීඩක ක්‍රීඩිකාවන්ට උපරිම පහසුකම් ලබාදෙමින් පවතින නිසා මානසිකව ශක්තිමත්වී වැ‍ඩි ජයග්‍රහණ කරා යොමුව පවතින බව පෙන්වා දුණි.ඔලිම්පික් පදක්කම්ලාභී ඩන්කන් වයිට් මහතා නමින් ක්‍රීඩා කෞතුකාගාරයක් ස්ථාපිත කිරීමේ යෝජනාව ක්‍රීඩා ඇමැතිවරයා සභාව හමුවේ ඉදිරිපත් කළේය.“අතිගරු ජනාධිපතිතුමනී, ශ්‍රී ලංකාවේ ක්‍රීඩා කෞතුකාගාරය ඉදිරිපත් කිරීම සඳහා ඔබතුමාගේ ආශිර්වාදය ප්‍රාර්ථනා කරනවා” ක්‍රීඩා ඇමැතිවරයා පැවැසීය.ජාතික මහා ක්‍රීඩා උලෙළේ දෙවැනි දිනයේ තරග අද පෙරවරු 8.30ට ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=s1212011</link>
    <topic>ශ්‍රී ලංකාවේ පළමු තරගයහෙට ටැන්සානියාවට එරෙහිව</topic>
    <author>ප්‍රින්ස් ගුණසේකර</author>
    <content>රටවල් හයක සහභාගිත්වයෙන් සංගප්පූරුවේදී ආරම්භවන ‘සික්ස් නේෂන්’ නෙට්බෝල් තරගාවලියේදී ශ්‍රී ලංකාව හා ටැන්සානියාව අතර තරගය හෙට පැවැත්වේ.ආසියානු නෙට්බෝල් ශූරතාවලියේදී ලකුණු එකකින් සිංගප්පූරුවට පරාජය වු ශ්‍රී ලංකාව මාස කිහිපයක් ගතවෙද්දී සහභාගීවන මේ තරගාවලිය නැවැත නෙට්බෝල් පිටියේ දක්ෂතා පෙන්වීමට ලැබෙන විශේෂ අවස්ථාවක් සේ සැලකේ.සිංගප්පූරුවේ ටෝයෝ පායෝ ගෘහස්ථ ක්‍රීඩාංගණ‍යේ පැවැත්වෙන මේ තරගාවලියේ ශ්‍රී ලංකාවට එරෙහිව හෙට තරග බිමට පිවිසෙන ටැන්සානියාව ලෝක නෙට්බෝල් කණ්ඩායම් ශ්‍රේණිගත කිරීමේ 19 වැනි ස්ථානයේ පසුවන අතර ශ්‍රී ලංකාව 23 වැනි ස්ථානයේ පසුවේ.පසුගිය වස‍රේදී ලෝක නෙට්බෝල් ශූරතාවලි‍ය පැවැත්වෙද්දී ශ්‍රී ලංකාව 18 වැනි ස්ථානයේ පසුවු අතර ටැන්සානියාව 20වැනි ස්ථානයේ සිටියේය. මාස කිහිපයක දී දක්ෂතා වර්ධනය කරගත් ටැන්සානියා ක්‍රීඩිකාවන් ශ්‍රී ලංකාවට ප්‍රබල තර්ජනයක් ගෙන දෙනු ඇතැයි විචාරක මතයවී තිබේ.එහෙත් නෙට්බෝල් පිටියේ උසම ක්‍රීඩිකාවක් මෙන්ම වසර ගණනාවක පළපුරුද්ද ඇති ‘ගෝල් ෂූටර්’ තර්ජනී සිවලිංගම්ගේ හා නෙට්බෝල් තරග 100කට සහභාගීවී වැඩිම පළපුරුද්දක් ලබා සිටින ගයාත්‍රි ලංකාතිලක ඇතුලු ශ්‍රී ලංකා ක්‍රීඩිකාවන් ටැන්සානියා තරගය ජය ගැනීමට අවශ්‍ය සැලසුම් සක්ස් කොට ඇත.සිංගප්පූරුව බලා පෙරේදා රාත්‍රියේ ගිය ශ්‍රී ලංකා නෙට්බෝල් පිලට කොළඹ විශාඛා විදුහලේ තිසාලා අල්ගම හා ගයනි දිසානායක ඇතුලු යොවුන් ක්‍රීඩිකාවන් කිහිපදෙනෙකුම එක්ව සිටීම කැපී පෙනේ. ආසියානු නෙට්බෝල් ශූරතාවලියට එක්වු බහුතරය මෙවර කණ්ඩායම නියෝජනය කිරීම ශ්‍රී ලංකාවට තවත් වාසියකි. කෙසේ වුවද ලබන වසරේ ආසියානු යොවුන් නෙට්බෝල් ශූරතාවලියට සහභාගිවීමට හැකි ක්‍රීඩිකාවන්ට මේ තරගාවලිය හොඳ අත්දැකීමක් වනු ඇත.නේෂන් කප් නෙට්බෝල් තරගාවලියේ සිංගප්පූරුව-මලයාසියාව හා නැමීබියාව-අයර්ලන්තය අතර තරගය අද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=s1212012</link>
    <topic>වෙළෙඳ සේවා ක්‍රිකට් ප්‍රිමියර් ලීග්අවසාන තරගය අද කෝල්ට්ස් හි දී</topic>
    <author>වර්නන් ගුණසේකර</author>
    <content>20 වැනි සිංගර් වෙ‍ෙළඳ සේවා ක්‍රිකට් සංගම් ප්‍රිමියර් ලීග් පිළිමළුන් පිටු දැකීමේ තරගාවලියේ අවසාන මහා තරගය හැටන් නැෂනල් බැංකුව හා මාස් ඇක්ටිව් කණ්ඩායම් අතර අද (1) කොළඹ කෝල්ට්ස් පිටියේදී පැවැත්වේ.මේ කණ්ඩායම් දෙක ම අවසාන තරගයට පිවිසියේ ඩක්වර්ත්/ලුවිස් න්‍යායට අනුව ජයග්‍රහණ වාර්තා කරමිණි.අවසන් පූර්ව වට තරගවලදී හැටන් නැෂනල් බැකුව මාස් යුනිචෙලා කණ්ඩායම ද, මාස් ඇක්ටිව් පිල විසින් සම්පත් බැංකුව පිල ද පරාජය කරනු ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=s1212013</link>
    <topic>හෙන්රි ස්ටීල් ඕල්කට් ක්‍රිකට්තරගාවලිය ජනවාරියේ</topic>
    <author>මහනුවර ක්‍රීඩා විශේෂ</author>
    <content>හෙන්රි ස්ටීල් ඕල්කට් ක්‍රිකට් තරගාවලිය අද ඇරඹීමට නියමිතව තිබු අතර එය ලබන ජනවාරි මස දක්වා කල්දමා ඇතැයි ඕල්කට් ක්‍රිකට් පදනමේ සභාපති ඩී.ඇම්.ධර්මතිලක මහතා 'දිනමිණ'ට පැවැසීය.ශ්‍රී ලංකාවේ ප්‍රධාන බෞද්ධ පාසල් වන ධර්මරාජ, ආනන්ද, නාලන්ද, ධර්මපාල, මලියදේව, මහින්ද, ධර්මාශෝක සහ මාතර රාහුල විදුහල් අතර වාර්ෂිකව මේ තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=s1212014</link>
    <topic>මාතලේ පාපන්දු ලීගයේ ජය සංකේත ප්‍රදානය හෙට</topic>
    <author>අසෝක හිඳගොඩ</author>
    <content>මාතලේ දිසා පාපන්දු ලීගයේ වාර්ෂික ජය සංකේත ප්‍රදාන උලෙළ හෙට පස්වරුවේ මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.මෙහිදී පාසල් වයස් කාණ්ඩ හතරක තරග හා ක්‍රීඩා සමාජ ඒ හා බී කොටසේ තරග හතරක ජයග්‍රාහී කණ්ඩායම් සඳහා තිළිණ ප්‍රදානය කෙරේ. එදින පස්වරුවේ අන්තර් ක්‍රීඩා සමාජ පිළිමලුන් පිටු දැකීමේ තරගාවලියේ අවසන් මහා තරගයද පැවැත්වීමට නියමිතය.ශ්‍රී ලංකා පාපන්දු සම්මේලන තරුණ සංවර්ධන අංශයේ සභාපති මනිලාල් ප්‍රනාන්දු මහතාගේ ප්‍රධානත්වයෙන් පැවැත්වෙන මේ උත්සවයේ ප්‍රධාන ආරාධිතයන් ලෙස මාතලේ පුරපති හිල්මි මොහොමඩ් කරිම්, පාපන්දු සම්මේලනයේ උප සභාපති ආර්.පුවිනන්දරන්, තරුණ සංවර්ධන අංශයේ අධ්‍යක්ෂ ආර්.එම්.යු.මහින්දපාල සහ මාතලේ පාපන්දු ලීගයේ සභාපති එම්.ආර්.ඒ.රසාක් මහත්වරුන් සහභාගිවීමට නියමිතව ඇතැයි මාතලේ පාපන්දු ලීගයේ ලේකම් යූ.එල්.එම්.ලතිබ් මහතා‘දිනමිණ’ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=s1212015</link>
    <topic>බංග්ලාදේශය කඩුලු 7කින් කොදෙව් පිල පරදවයි</topic>
    <author>කුල්නා (ඒ.එෆ්.පී.)</author>
    <content>ටමිම් ඉක්බාල් හා නයීම් ඉස්ලාම් ගේ අර්ධ ශතක සහ සොහාග් ගාසි ගේ කඩුලු හතර මත බංග්ලාදේශය කුල්නාහිදී ඊයේ පැවැති පළමු ජාත්‍යන්තර එක්දින තරගයේදී බටහිර ඉන්දීය කොදෙව් පිල ට එරෙහිව කඩුලු 7ක ජයක් වාර්තා කළේය.ඉක්බාල් හතරේ පහර 8ක් හා හයේ පහර 2ක් සමග පන්දු 51කින් ලකුණු 58ක් රැස්කළ අතර ඉස්ලාම් නොදැවී ලකුණු 50ක් ලබා ගත්තේය. සත්කාරක බංග්ලාදේශය ලකුණු 200ක ජයග්‍රාහී ඉලක්කය තරගයේ තවත් ඕවර 9යි පන්දු 2ක් ඉතිරිව තිබියදී සපුරා ගත්තේය.ගාසි ලකුණු 29කට කඩුලු 4ක් ලබා ගත් අතර මෙය බංග්ලාදේශ පන්දු යවන්නෙක් මංගල එක්දින තරගයක වාර්තා කළ හොඳම පන්දු යැවීම විය. ඔහුගේ මේ විශිෂ්ට පන්දු යැවීම හමුවේ කොදෙව්වෝ ලකුණු 199කට දැවී ගියහ.ඉක්බාල් හා අනාමුල් හක් (41) ආරම්භක කඩුල්ල වෙනුවෙන් 88ක සබඳතාවක් ගොඩනැගූහ. ඉක්බාල් එක් ඕවරයකදී කොදෙව් වේග පන්දු යවන කෙමාර් රෝච් ට හතරේ පහර 2ක් හා හයේ පහරක් එල්ල කරමින් සිය 24 වැනි එක්දින අර්ධ ශතකය වාර්තා කළේය.හක් පන්දු 62කට මුහුණ දෙමින් හතරේ පහර 7ක් එල්ල කළේය.සිය පන්දු 79ක ඉනිමේ හතරේ පහර 6ක් එල්ල කළ ඉස්ලාම්, නසිර් හුසේන් (28) සමග එක්ව තෙවැනි කඩුල්ල වෙනුවෙන් ලකුණු 45ක් එක් කළහ.ඊට පෙර, 21 හැවිරිදි පිට දඟ පන්දු යවන ක්‍රීඩක ගාසි ඔහුගේ ජාත්‍යන්තර එක්දින ක්‍රිකට් දිවියේ දෙවැනි පන්දුවෙන්ම ක්‍රිස් ගේල් දවාලමින් කොදෙව් පිල අසරණ තත්ත්වයකට ඇද දැමුවේය.දෙවැනි ඕවරයේදී ගාසි, මාලන් සැමුවල්ස් (0) දවාලීය. කෙසේ වෙතත් ගේල් දැවී යාමට පෙර හතරේ පහර 4ක් හා හයේ පහර 2ක් එල්ල කරමින් ලෙන්ඩ්ල් සිමන්ස් (13) සමග ලකුණු 48ක ආරම්භයක් ලබා දුන්නද දඟ පන්දු යවන්නන් පැමිණි වහාම පිතිකරුවෝ අසීරු තත්ත්වයට පත්වූහ.කොදෙව් පිල ලකුණු 150කට අඩුවෙන් දැවී යාමේ අනතුරට ලක්ව සිටියදී නාරයින් කොදෙව් පිල වෙනුවෙන් වැඩිම ලකුණු (36) ලබා ගනිමින් රවි රාම්පෝල් (25) හා එක්ව 9 වැනි කඩුල්ල වෙනුවෙන් ලකුණු 57ක් එක් කරමින් මුළු ලකුණු ප්‍රමාණය ඉහළට ගෙන ආහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=s1212016</link>
    <topic>කරාතේ රන් පදක්කම් දිනු අනුරාධපුර ‍හේෂාන්</topic>
    <author>අමිල ප්‍රභාත් වනසිංහ</author>
    <content>ජාතික කරාතේ ශූරතාවලියේ අවුරුදු 10න් පහළ කරාතේ, සෝටෝ කාන් කාතා අංශයේ රන් පදක්කම හිමිකර ගැනීමට අනුරාධපුර එම්.එම්.හේෂාන් චමිදු මාරසිංහ සමත්විය.තිස්හත්වැනි වරට පැවැති ජාතික ශූරතාවලිය පසුගියදා කොළඹ සුගතදාස ගෘහස්ත ක්‍රීඩාංගණයේදී පැවැත්විණි. අනුරාධපුර ශාන්ත ජෝශප් මහා විද්‍යලයේ ඉගෙනුම ලබන හේෂාන් වසර 2006 සිට කරාතේ ක්‍රීඩාවට යොමුවීමෙන් ජාතික මට්ටමේ ජයග්‍රහණ හිමිකර ගැනීමට සමත්ව ඇත.ප්‍රථම රන් පදක්කම 2006 වර්ෂයේ ගාල්ලේ පැවැති තාරුණ්‍යයට හෙටක් සංවිධානය මෙහෙයවු කරාතේ තරගාවලියේ අවුරුදු 6න් පහළ කාතා අංශයෙන් හිමිකර ගත් අතර මේ වර්ෂයේ සහ පසුගිය වසර දෙකේදී උතුරු මැද පළාත් කරාතේ කාතා හා කුම්තේ අංශ දෙකෙන්ම ප්‍රථම ස්ථාන දිනා ගැනීමට සමත්විය.තම පුහුණුකරු වන සෙන්සේ චමින්ද නිරෝෂන මහතාගේ සහ දෙමව්පියන්ගේ මැදිහත් වීම හා කැපවීමෙන් මේ ජයග්‍රහණ ලබාගත් බවත් ඉදිරියේදී පවත්වන ජාතික හා අන්තර් ජාතික තරගවලදී උපරිම දක්ෂතා දක්වා ජයග්‍රහණ හිමිකර ගනිමින් ‍රටට හා විදුහල කිර්තියක් ලබාදීම තම අරමුණ බව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=s1212017</link>
    <topic>ලක් මව රනින් සැරසූ කෑගල්ල ශා.ජෝශප් බාලිකාවන්ට උපහාර</topic>
    <author/>
    <content>පහලොස් වැනි ආසියානු යොවුන් ක්‍රීඩා උලෙළ නියෝජනය කරමින් ශ්‍රී ලංකාවට රන් පදක්කම් හිමිකර දුන් ධාවන ශූරි ශිවන්ති කුමාරි රත්නායක ඇතුලු ජාතික හා ජාත්‍යන්තර ක්‍රීඩා පිටිය ජය ගත් කෑගල්ල ශාන්ත ජෝශප් බාලිකා විද්‍යාලයීය වර්ණ ලාභීන්ගේ කුසලතා ඇගයීම පසුගියදා සබරගමු මහ ඇමති මහීපාල හේරත් මහතාගේ ප්‍රධානත්වයෙන් එම විද්‍යාලයීය ශාලාවේ දී පැවැත්විණි.මෙදින එම විද්‍යාලයීය කරාටේ ක්‍රීඩිකාවන්ගේ පුහුණු කටයුතු සඳහා සබරගමු පළාත් සභාව රුපියල් පහලොස් ලක්ෂයක් වැයකරමින් අවශ්‍ය ආරක්ෂිත ගුදිරි 114 ක් විදුහලට පරිත්‍යාග කිරීම ද සිදු විය.මෙම අවස්ථාවට විදුහල්පති මල්ලිකා රත්නායක, පළාත් සභා මන්ත්‍රීවරුන් වන හර්ෂ සියඹලාපිටිය, තාරක බාලසූරිය, චමිල දිසානායක, වත්සලා ජනාදරී පද්මසිරි යන මහත්ම මහත්මීහූ ද සහභාගී වූහ.ශ්‍රී ලංකා පාසල් ක්‍රීඩා තරඟ මාලාවට වසරක් පාසා ඉදිරිපත් වන මෙම දැරියන් පසුගිය දශකය පුරා දිවයිනේ හොඳම පාසල් ක්‍රීඩිකාව තම පාසලෙන් දැයට දායාද කරමින් 1910 වසරේ ආරම්භ වු කෑගල්ල ශාන්ත ජෝශප් බාලිකා විද්‍යාලයේ මේ වන විට සිසුදැරියෝ 4500 ඉගෙනුම ලබති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=s1212018</link>
    <topic>කේ.ජී.එස්.ගාමිණි අභියෝගතා කුසලාන ක්‍රිකට් ශූරතාවලියේ ශූරතාව</topic>
    <author/>
    <content>ලේක්හවුස් පරිපාලන මෙහෙයුම්, සුබසාධක, තැපැල් හා ලිපි බෙදාහැරීම් දෙපාර්තමේන්තුවේ වාර්ෂික සුහද හමුව පසුගියදා රත්නපුර කිරිඇල්ල විජය හොලිඩේ රිසෝට් හිදී අති උත්කර්ෂවත් ලෙස පැවැත්විණි.එහිදී පැවැති කේ.ජී.එස්.ගාමිණි අභියෝගතා කුසලාන ක්‍රිකට් ශූරතාවලියේ ජයග්‍රහණය හිමිකරගත් කණ්ඩායම වෙනුවෙන් කළමනාකාරු යු.එම්.රොද්‍රිගො මහතා විසින් කුසලානය ලබාගත් අයුරු.ලෙක්හවුස් මෙහෙයුම් අධ්‍යක්ෂ උපුල් දිසානායක, කර්තෘ මණ්ඩල අධ්‍යක්ෂ සීලරත්න සෙනරත් හා නිතී හා පරිපාලන අධ්‍යක්ෂ රසාංග හරිස්චන්ද්‍ර මහත්වරුද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>01</day>
    </date>
    <link>http://www.dinamina.lk/2012/12/01/_art.asp?fn=f1212011</link>
    <topic>යටිතල පහසුකම් සංවර්ධනය නිශ්ඵල දෙයක් නොවේ</topic>
    <author>සාකච්ඡා කෙළේ උදිත ගුණවර්ධන</author>
    <content>මෙවර අයවැයෙන් කෘෂිකාර්මික ක්ෂේත්‍රයේ සංවර්ධනය හා එහි ඉදිරි පැවැත්ම වෙනුවෙන් ගෙන තිබෙන යෝජනා හා එම යෝජනා සංවර්ධනයට බලපාන ආකාරය ගැන ඇමැති මහින්ද යාපා අබේවර්ධන මහතා සමඟ සිදුකළ සාකච්ඡාවකි මේ.* කෘෂිකාර්මික ක්ෂේත්‍රයේ සංවර්ධනය හා පැවැත්ම සඳහා අයවැය යෝජනා මඟින් වෙන්කර තිබෙන ප්‍රතිපාදන පිළිබඳ ඔබට ඇත්තේ මොන විදිහේ අදහසක් ද?මේ ආණ්ඩුව සැම විටම ගොවි ජනතාව‍ගේ යහපත පිළිබඳ කල්පනා කර ඒ ප්‍රතිපත්තියට අනුකූලවයි කටයුතු කරන්නේ. හැම ප්‍රතිපත්තිමය කරුණකදීම ගොවියා පිළිබඳව ඔහුගේ ජීවන තත්ත්වය ඉහළ නැංවීම පිළිබඳව ඇත්තේ තිරසාර ප්‍රතිපත්තියක්. මහින්ද රාජපක්‍ෂ ජනාධිපතිතුමාගේ ආණ්ඩුව ඔහුගේ මහින්ද චින්තන ප්‍රතිපත්තිය තුළ ඇත්තේ ගොවියා පිළිබඳව වූ යහපත් චේතනා හා වැඩපිළිවෙළක්.අපට මතකයි කලකට පෙර තිබූ ආණ්ඩු ගොවියා ගැන ඔහුගේ වෘත්තිය පිළිබඳව දැක්වූ ආකල්පය. එදා ගොවියාට තිබුණේ තමන්ගේ වෘත්තීය ගරුත්වය වගේම ආර්ථික ශක්තිය අහිමි වන තත්ත්වයකුයි. ඒ තත්ත්වය වෙනස් කළේ මහින්ද රාජපක්‍ෂ යුගයේදීයි කියන එක ඔහුට කරන ගෞරවයක්. අපට මතකයි 2001 දී රනිල් වික්‍රමසිංහ මහතා බලයේ සිටි කාලයේදී කුඹුරු ගොඩකිරීමේ නීතියක් පවා ඇති කිරීමට උත්සාහ කළා.එදා එක්සත් ජාතික පක්‍ෂ ආණ්ඩු කළ දේවල් අදටත් ගොවි ජනතාවට අමතක නැහැ.ගොවීන් වෙත ලබා දුන් පොහොර සහනාධාරය මෙවරත් අයවැය මඟින් ලබාදීම ස්ථිර කර තිබෙනවා. මෙය ගොවියා වෙත ආණ්ඩුව මඟින් ලබාදෙන අතහිත දීම ගැන හොඳම උදාහරණයක් විදිහට හඳුන්වන්න පුළුවන්.* වී මිලදී ගැනීම පිළිබඳවත්, එහි මිල ගණන් පිළිබඳවත් ගොවීන්ගෙන් ඉල්ලීම් මතුවුණා. මේ ඉල්ලීම්වලට මෙවර අයවැයෙන් මොන විදිහේ ප්‍රතිපාදන ප්‍රමාණයක්ද වෙන්ව තිබෙන්නේ?ඔව්, වී මිලදී ගැනීම හා එහි උපරිම මිල ගණන් ගැන විශාල ඉල්ලීම් හා මතවාද පළවුණා. ඒ විදිහේ ඉල්ලීම් ගොවීන්ගේ පැත්තෙන් ලැබුණා. එයට සවන් දීමක් වශයෙන් මෙවර වී කිලෝවකට උපරිම මිලක් ලබාදීමට පසුගිය කාලයේ මිල ගණන් ඉහළ දැමීමටත් කටයුතු කර තිබෙනවා. එයත් මෙවර අයවැය මඟින් වෙන්කළ ප්‍රතිපාදනයක් විදිහට පෙන්වා දීමට පුළුවන්. මේ නිසා ගොවියාගේ ආර්ථික තත්ත්වය ප්‍රබල ලෙස ශක්තිමත් කිරීමට හැකියාව ලැබී තිබෙනවා.* කාබනික පොහොර යෙදූ වී මිලදී ගැනීමේදී රුපියල් 40 මිලක් ගෙවීමට රජය තීරණය කළා. එවැනි තීරණයක් ගත්තේ ඇයි?කෘත්‍රිම පොහොර යෙදීම නිසා පොළොව කෘත්‍රිමව සරුසාර වුවත් එමඟින් පොළොවේ ශක්තිය කෙටි කාලයකදී ක්ෂය වෙනවා. ඒ වගේම පොළොවත් දූෂණය වෙනවා. එයට සජීවී උදාහරණ ඕනෑ තරම් තිබෙනවා. එදා ගමේ ඇලේ දොළේ සුලබව ජලජ ජීවීන් සිටියා. ඒත් අද වෙද්දී ඒ විදිහේ සතුන් දුලබ දෙයක් බවට පත්ව තිබෙනවා. එදා අපේ ගොවීන් වගා කටයුතු කළේ කෘෂි රසායන යොදාගෙන නොවෙයි, ස්වාභාවික පොහොර වර්ග යෙදීමෙන්.ඒ ක්‍රමය තුළ අපිට මෙරට ආසියාවේ ධාන්‍යාගාරය බවට පත්කිරීමට පුළුවන්කම ලැබුණා. අප යළිත් මේ කාර්ය ආරම්භ කළ යුතුයි. එයට අතහිත දීමක් විදිහට තමයි, කාබනික පොහොර වෙත ගොවි ජනතාව උනන්දු කරවීමට කටයුතු කර තිබෙන්නේ. ඒ නිසා කාබනික පොහොර වෙත උනන්දු කරවීමට තමයි අයවැය මඟින් කාබනික පොහොර යොදා වී වගා කරන අයට වැඩි මිලක් ගෙවීමට තීරණය කළේ.* ඔබ අයවැය පිළිබඳවත් ගොවීන්ට ලැබෙන ප්‍රතිලාභ පිළිබඳවත් ධනාත්මක මතයක් පළකළත් විපක්‍ෂය කියන්නේ අයවැය මඟින් ආණ්ඩුව කියන විදිහේ යහපත් ප්‍රතිඵල නොලැබුණු බවයි. මේ ගැන ඔබේ මතය පැහැදිලි කළ හැකිද?විපක්‍ෂයක වගකීම මොකක්ද කියලා මේ අය තේරුම් අරගෙන නැහැ. ඒ නිසා තමයි විපක්‍ෂය පදනම් විරහිතව හොඳ දේටත් විවේචනය කරන්නේ. විපක්‍ෂයේ වගකීම විය යුත්තේ හැමදේටම විවේචනය කරමින් කාලය ගතකිරීම නොවෙයි, හොඳ දේට සහය ලබා දෙමින් වැරැද්ද විවේචනය කිරීමයි. ඒත් අද එජාපය ප්‍රමුඛ විපක්‍ෂය මේ වගකීම් තේරුම් නොගෙන කටයුතු කිරීම කනගාටුවට කාරණයක්. මේ විදියට කටයුතු කිරීම නිසා රටට විනයගරුක සාධාරණ විපක්‍ෂයක වගකීම ඉටුකරන බවක් නම් පෙනෙන්නට නැහැ.වැඩපිළිවෙළක් සහිත ආණ්ඩුවකට විවේචනාත්මක සහයෝගයක් ලබාදිය යුතුයි. ඒත් අද එජාපය කරන්නේ කකුලෙන් ඇදීම පමණයි. මේ විදිහට වැඩ කිරීම නිසා ආණ්ඩුව නෙවෙයි පිරිහෙන්නේ විපක්‍ෂයයි. ඒ තත්ත්වය අද වන විට තහවුරුව තිබෙනවා. එජාපයේ සිටි විශාල පිරිසක් අද ඒ පක්‍ෂය අතහැර ගිහින් තිබෙන්නේ මේ දුර්වල ලක්‍ෂණයන් නිසයි. අද ආණ්ඩුවට චෝදනා එල්ල කිරීමට පෙර විපක්‍ෂය කළ යුත්තේ තම තමන්ගේ අඩුපාඩු හා දුර්වලකම් නිවැරැදි කර ගැනීමයි.* දුර බැහැර ප්‍රදේශයක් නියෝජනය කරන මහජන නියෝජිතයකු විදිහට ඔබ ආණ්ඩුවේ සංවර්ධන වැඩපිළිවෙළ දකින්නේ කොහොමද?මේ ආණ්ඩුව සංවර්ධන කටයුතු පැත්තෙන් අතිශය සාර්ථකත්වයක් දක්වා තිබෙනවා. ඒ ගැන පක්‍ෂ විපක්‍ෂ භේදයකින් තොරව සියලු දෙනා අගය කරනවා. අපට මතකයි එදා අපේ පාරක ගිය හැටි. ගමනක් යන්න පැය ගණන් ප්‍රමාද වුණා, මාර්ග අබලන් වීම නිසා. ඒත් අද එහෙමද? ගමේ ගොඩේ ඉඳලා බහුතර මාර්ග ප්‍රමාණයක් ඉතාමත් හොඳීන් සංවර්ධනය වෙලා තිබෙන්නේ. මෙය රටක දියුණුවට ප්‍රබල හේතු සාධකයක් විදිහට පෙන්වා දීමට පුළුවන්. ගුවන් තොටුපොළ හැදුණත්, වරාය හැදුණත් වැඩක් නෑ, ගොඩනැගිලි හැදුණත් වැඩක් නෑ.මාර්ග පද්ධතිය පිළිවෙළකට වර්තමානයට ගැළපෙන විදිහට නැතිනම්. ලොව ඕනෑම දියුණු රටකට ගිහින් බලන්න ඒ රටවල මාර්ග පද්ධතිය ඉතාමත් හොඳ මට්ටමක තිබෙනවා. අපි අදහස් කරන්නේ මාර්ග යනු රටක නහරවැල් වගේ කියලා. සංවර්ධනය ව්‍යාප්ත වෙන්නේ මේ මාර්ග පද්ධතිය ඔස්සේයි. ඒ තත්ත්වය මේ ආණ්ඩුව ඉතාමත් හොඳින් තේරුම් අරන් තිබෙන්නේ. ඒ නිසා තමයි මාර්ග සංවර්ධනයට මූලිකත්වය ලබා දෙන්නේ.* රටක මාර්ග හා යටිතල පහසුකම් සංවර්ධනය සඳහා සංචාරක කර්මාන්තය සංවර්ධනයටත් බලපානවා නේද?සංචාරක කර්මාන්තයට පමණක් නොවෙයි, කෘෂිකර්මාන්තයට පවා මාර්ග සංවර්ධනය යටිතල පහසුකම් බලපානවා. ඒ නිසා තමයි ආර්ථිකය ඉහළ නැංවීමටත් මේ සංවර්ධන කටයුතු බලපාන්නේ.උදාහරණයක් විදිහට ගනිමු ගාල්ලේ ගොවියෙක්ව. ඔහුගේ නිෂ්පාදන එදා කොළඹ වෙළෙඳපොළට ගෙන ඒමට පැය හතරක් පහක් ගියා. අද පැය දෙකෙන් කොළඹට තමන්ගේ නිෂ්පාදන ගෙන ඒමට පුළුවන්. ඒ විදිහේ ආර්ථික වාසියක් අපට සරලවම පෙන්වා දිය හැකියි. සංචාරක කර්මාන්තයට වුණත් යටිතල පහසුකම් වර්ධනය වීම විශාල ලෙස බලපානවා.සංචාරකයෙක් වුණත් එන්නේ යටිතල සුවපහසුව සමඟ සුන්දරත්වය තිබෙනවා නම් පමණයි. එහෙම නොවෙනවා නම් සංචාරකයෝ එන්නේ නැහැ.විදේශීය ආයෝජකයෝ වුණත් එන්නේ පහසුකම් තිබෙනවා නම් පමණයි. මේ සියලු පාර්ශ්වයන්ගේ සංවර්ධනයට මහාමාර්ග හා යටිතල පහසුකම් සංවර්ධනය අතිශය වැදගත් අංගයක් විදියට හඳුන්වන්න පුළුවන්. ඒ නිසා මේ සංශෝධන කටයුතුවලට මුදල් යෙදවීම දිගු දුර බලා යොදවනු ලබන ආයෝජනයක් විදිහට හඳුන්වා දීම සුදුසුයි.ඒ නිසා යටිතල පහසුකම් සංවර්ධනය නිශ්ඵල දෙයක් යැයි කිසිවකු කියනවා නම් ඒ තර්කය වැරැදි සහගත හා අවස්ථාවාදී තර්කයක් විදිහට හඳුන්වාදීමේ වරදක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n121203_br1</link>
    <topic>මොහොමඩ් මහරූෆ් අභාවප්‍රාප්ත වෙයි</topic>
    <author/>
    <content>(2012-12-03 10.30am) කොළඹ මහ නගර සභාවේ විපක්ෂනායක මොහොමඩ් මහරූෆ් මහතා අද (03) පෙරවරුවේ අභාවප්‍රාප්ත වී තිබේ.කොළඹ පෞද්ගලික රෝහලක ප්‍රතිකාර ලබමින් සිටියදී ඔහු මෙලෙස අභාවප්‍රාප්ත වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n1212031</link>
    <topic>අගවිනිසුරුතුමියට ගණ පූරණයත් නෑ</topic>
    <author/>
    <content>අගවිනිසුරු ආචාර්ය ශිරාණි බණ්ඩාරනායක මහත්මිය සිය නිලය හා බලය අයුතු ලෙස භාවිත කරමින් රටේ විනිසුරුවරුන් හා නීතිඥයන් ආණ්ඩුවට එරෙහි ව පෙළගැස්වීම සඳහා ගත් උත්සාහයක් අසාර්ථක වී ඇතැයි අප කළ විමසුමක දී හෙළිදරව් වී තිබේ.අධිකරණ සේවා සංගමයේ විධායක සභා රැස්වීමක් 2012 දෙසැම්බර් 1 දා කැඳවා තිබුණු අතර එහි මූලික අරමුණ වූයේ අගවිනිසුරුවරිය ට එරෙහි දෝෂාභියෝගයට විරෝධතාව දැක්වීම හා ආචාර්ය ශිරාණි බණ්ඩාරනායක මහත්මිය තවදුරටත් එම තනතුරෙහි ස්්ථාපිත කිරීම ය. විනිසුරුවන් හා නීතිඥයන් විශාල ප්‍රමාණයක් එම රැස්වීම ප්‍රතික්ෂේප කළ අතර ගණ පූරණය නොමැතිකම නිසා රැස්වීම අවලංගු විය.මේ සිදුවීමෙන් පසු අග්‍රවිනිශ්චයකාරතුමිය හදිසියේ ම අධිකරණ සේවා කොමිෂන් සභාවේ උසස් නිලධරයකු අමතා ඇති බවත්; දිස්ත්‍රික් විනිශ්චයකරුවන්ගේ හා අභියාචනාධිකරණ විනිශ්චයකරුවන්ගේ විශේෂ රැස්වීමක් කැඳවන ලෙස ඔහුට උපදෙස් දී ඇති බවත් අප වෙත වාර්තා වී තිබේ.එම රැස්වීම පැවැත්වීමෙහි අරමුණ වී ඇත්තේ විනිශ්චයකාරවරුන් ආණ්ඩුව ට එරෙහි ව කටයුතු කරන්නේ යැයි ජන මතයක් ලෝක ප්‍රජාව අතර ප්‍රචලිත කිරීම බව නීති විශාරදයෝ පෙන්වා දෙති. දිසා විනිසුරුවෝ ද, මහේස්ත්‍රාත් විනිසුරුවෝ ද විශාල ප්‍රමාණයක් මේ ආරාධනය ප්‍රතික්ෂේප කරන අතර ශිරාණි බණ්ඩාරනායක මහත්මියගේ කුමන්ත්‍රණයක් ලෙස එය හඳුන්වා දෙති. අප ගේ විමර්ශනවලට අනුව එම රැස්වීම ද අසාර්ථක වන බව දැනගන්නට ලැබේ.අගවිනිසුරුවරියට එරෙහි දෝෂාභියෝගය සම්බන්ධ තේරීම් කාරක සභාවේ විමර්ශනයක් පැවැත්වෙන අවස්ථාවක ඒ සම්බන්ධයෙන් සාකච්ඡා කිරීමට රැස්වීම් කැඳවීම පවා සදාචාර විරෝධී බව නීති විශාරදයෝ පෙන්වා දෙති. අධිකරණ සේවා සංගමයේ විධායක සභා රැස්වීම සහ දිස්ත්‍රික් විනිසුරුවරුන්ගේ රැස්වීම හදිසියේ පැවැත්වීම සම්බන්ධයෙන් අදහස් දක්වමින් ඔවුන් පෙන්වා දෙන්නේ මෙවැනි කටයුතුවලට බහුතර විනිසුරු, නීතිඥවරුන් කැමැත්තක් නොදක්වන බව ය.දෛනික උසාවි කටයුතු පැවැත්වෙන දිනක එම කටයුතු පසෙකලා මෙවැනි රැස්වීම් පැවැත්වීම ඉමහත් ගැටලු සහගත බව පෙන්වා දෙන ඔවුහු මෙය පොදු ජනතාවට මෙන්ම නීතිඥවරුන්ට ද අසාධාරණයක් බව කියති.දෝ්ෂාභියෝගයක් ඉදිරිපත්ව ඇති මොහොතක සිදු කළ යුත්තේ ඒ සම්බන්ධ පරීක්ෂණ පවත්වා වැරැදි නිවැරැදිකරු තීන්දු කිරීමට අදාළ තේරීම් කාරක සභාවට ඉඩ සැලසීම මිස තැන් තැන්වල රැස්වීම්, සාකච්ඡා පැවැත්වීම නොවන බව ජ්‍යෙෂ්ඨ නීතිඥවරු පෙන්වා දෙති.ආණ්ඩු ක්‍රම ව්‍යවස්ථාවට අනුකූලව කෙරෙන විමර්ශන කටයුතුවලට සහයෝගය ලබා දීම සෑම වගකිවයුතු පුරවැසියකුගේම යුතුකම බව පෙන්වා දෙන ඔවුහු තේරීම් කාරක සභාවේ තීන්දුවට හිස නැමිය යුතු බව ද කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n1212032</link>
    <topic>සාධාරණය ඉටු කරගන්නවිමර්ශනයට ඉඩ දෙන්න</topic>
    <author/>
    <content>පාර්ලිමේන්තුවේ මන්ත්‍රීවරුන්ගෙන් තුනෙන් දෙකක් දෝෂාභියෝගයක් ඉදිරිපත් කළ පසු කළ යුතුව තිබෙන්නේ කඩිනමින් පරීක්ෂණයක් පවත්වා වැරැදි නිවැරැදි බව තහවුරු කිරීමයි. වරදක් ඇති නම් හෝ නැතිනම් විමර්ශනය අවසානයේදී මන්ත්‍රීවරුන් විසින් තීන්දුව දෙයි. සාධාරණයක් ඉෂ්ඨ කර ගත හැක්කේ මේ විමර්ශන කටයුතු ඉදිරියට පවත්වාගෙන යාමට ඉඩ සැලසීමෙන් පමණයි.සෑම දෙයකටම පෙර බැලිය යුත්තේ රට ගැනයි. වගකිව යුතු පුරවැසියන් ලෙස සැවොම කළ යුත්තේ මේ විමර්ශන කටයුතු අඩාළ නොවන ලෙස ඉදිරියට පවත්වාගෙන යාමට ඉඩ සැලසීමයි. පුරවැසියන් ලෙස අපට වඩා වැදගත් වන‍්නේ රටයි. සියල්ලට ඉහළින් ඇත්තේ රටයි. වගකිවයුතු පුරවැසියන් ලෙස අපගේ යුතුකම රට අරාජික වීමට ඉඩ නොතැබීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n1212033</link>
    <topic>අධිකරණ ක්‍රියාවලිය හෑල්ලු කිරීමට ඇතැමුන් වෙර දරනවා</topic>
    <author/>
    <content>දෝෂාභියෝග ක්‍රියාවලිය සඳහා දේශපාලන මුහුණුවරක් ලබා දෙමින් අධිකරණ ක්‍රියාවලිය හෑල්ලු කිරීමට ඇතැමුන් උත්සාහ කරන බව විද්වත්හු ප්‍රකාශ කරති.විවිධ විරෝධතාවන්, සම්මන්ත්‍රණ ආදිය පැවැත්වීම රටේ නීතිය හා සදාචාරයට විරුද්ධ බවද මේ ආකාරයෙන් කටයුතු කිරීමේ දී රටේ සාමාන්‍ය පුද්ගලයකුට අධිකරණය ඉදිරියේ නඩුවක් දැමීමට නොහැකි තත්ත්වයක් උද්ගත වන බවද සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර හිමියෝ පවසති. රටේ නීතිය හා සදාචාරය හොඳින් දන්නා නීතිඥයන් එවැන්නකට සම්බන්ධ වීම රටේ අභාග්‍යයක් බව පෙන්වා දෙන උන්වහන්සේ අධිකරණ ක්‍රියාවලිය තුළ එවැනි ක්‍රියාවක් සිදුවීම කණගාටුවට කරුණක් බවද සඳහන් කරති.රටට අවශ්‍ය නීති සම්පාදනය කිරීම පාර්ලිමේන්තුවෙන් සිදුවන බවද පාර්ලිමේන්තුව අභිබවා යාමට කිසිවකුටත් නොහැකි බවද ප්‍රකාශ කරන කුඹුරුගමුවේ වජිර හිමියෝ රටේ නීතිය හා සදාචාරය බාධාවකින් තොරව ඉදිරියට ගෙන යාම වගකිව යුත්තන් සැමගේ යුතුකම බවද කියා සිටිති.මේ අතර දේ්ශහිතෛෂි ජාතික ව්‍යාපාරයේ සභාපති වෛද්‍ය ගුණදාස අමරසේකර මහතා ප්‍රකාශ කරන්නේ දෝෂාභියෝගය හරහා දේ්ශපාලන වාසි ලබා ගැනීමේ අරමුණින් පිරිසක් අරගලයන් හි නිරත වන බවයි.පාර්ලිමේන්තුවට නියෝග දීම සඳහා අධිකරණයට නොහැකි බව පෙන්වා දෙන ඒ මහතා ජනතා පරමාධිපත්‍ය බලය පාර්ලිමේන්තුව සතු බවද තමන් නිර්දෝෂී බව ඔප්පු කිරීම සඳහා අගවිනිසුරු ආචාර්ය ශිරාණි බණ්ඩාරනායක මහත්මියට අවස්්ථාව උදාවී තිබෙන බවද සඳහන් කරයි.සේ නොමැතිව මේ හරහා රජය පෙරළීමට උත්සාහ කරන්නේ නම් එවැන්නක් හෙළා දකින බවද ගුණදාස අමරසේකර මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n1212034</link>
    <topic>නීතියරකින රටවල් අතරින්ශ්‍රී ලංකාව පෙරමුණට</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>නීතියේ ආධිපත්‍යය ඉහළ මට්ටමක පවතින රටවල් අතුරින් ශ්‍රී ලංකාව දකුණු ආසියාවේ පෙරමුණ ගැනීමට සමත්ව ඇත.අමෙරිකාවේ වොෂින්ටන් නුවර කේන්ද්‍ර කොටගත් වර්ල්ඞ් ජස්ටිස් ප්‍රොජෙක්ට් හෙවත් ලෝක නීති ව්‍යාපෘතිය මඟින් සිදුකළ වර්ගීකරණය‍ට අනුව ශ්‍රී ලංකාව මේ ජයග්‍රහණය හිමිකරගෙන තිබේ.නීතිය ක‍්‍රියාත්මක වීමට අදාළ අංශ අටක් අතුරෙන් 6 කින්ම දකුණු ආසියාවේ ඉහළම ප‍්‍රමිතියක් පවතින්නේ ශ‍්‍රී ලංකාව බවට ලෝක නීති ව්‍යාපෘතිය පෙන්වාදෙයි.නීතියේ ආධිපත්‍යය, රජය සතු බලයේ සීමාවන්, දූෂණය, ආරක්ෂාව, මූලික අයිතිවාසිකම්, විවෘත පාලනය, නියාමන බල පැවැත්ම, සිවිල් සාධාරණත්වය සහ අපරාධ අධිකරණ ක‍්‍රියාමාර්ග යන අංශ මෙහිදී සැළකිල්ලට ගෙන තිබේ.මේ වාර්තා සකස් කිරීම සඳහා ඇඟයීමට ලක්වූ රටවල් 97 විශේෂඥයන් 2500 දෙනකු ඇතුළු 97000 කට වැඩි පිරිසකගෙන් තොරතුරු ලබාගෙන ඇත. මෙම වර්ගීකරණයේදී ඉන්දියාව අභිබවා ශ‍්‍රී ලංකාව පෙරමුණට පැමිණීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n1212035</link>
    <topic>රුපියල් කෝටි 600ක් රැස්කරන ලංකා බැංකු ණයකර නිකුතුවදින 10න් නිමයි</topic>
    <author>ජයසිරි මුණසිංහ</author>
    <content>රුපියල් කෝටි හයසියයක මුදලක් එක්රැස් කර ගැනීමේ අරමුණින් නිකුත් කළ ණයකර නිකුතුව දින 10ක් සාර්ථකව සපුරා ගන්නට ලංකා බැංකුව සමත් වී තිබේ.ශ්‍රී ලංකාවේ මූල්‍ය ආයතනයක් නිකුත් කළ විශාලතම ණයකර නිකුතුව මෙය විය. එය කොටසක් රුපියල් සියය බැඟින් කොටස් කෝටි 06 (60,000,000) කින් සමන්විත විය.මේ කොටස් සියල්ලම දින 10ක් ඇතුළත විකිණී අවසන්වීම ගැන සතුටු වන බව ලංකා බැංකුවේ නියෝජ්‍ය සාමාන්‍යාධිකාරි පී. ඒ. ලයනල් මහතා “දිනමිණ”ට පැවැසීය.ලංකා බැංකුව කෙරෙහි රටේ මහජනතාව තබා ඇති විශ්වාසනීයත්වය හා මූල්‍ය ස්ථාවරත්වයක් ගැන ඇති ජනතා ප්‍රසාදය මේ ගනුදෙනුව තුළින් මනාව ප්‍රදර්ශනයවූ බවද ලයනල් මහතා කීය.මේ අන්දමට ලංකා බැංකුව රැස්කරගත් මුදල රටේ උතුරු - නැෙඟනහිර පළාත්වල සුළු හා මධ්‍ය පරිමාණ ව්‍යවසායක අංශයේ දියුණුවට යෙදවීමට බලාපොරොත්තු වන බවද ලයනල් මහතා සඳහන් කෙළේය.ඊට අමතරව බැංකුව තම ප්‍රාග්ධන අවශ්‍යතාවය ඉහළ නංවා ගැනීමට ද මෙය යොදා ගන්නා බව ඔහු කීය.ලංකා බැංකුව වත්කම් වැඩි දියුණු කරගැනීම අරමුණින් නිකුත් කළ හතරවැනි ණයකර නිකුතුව මෙය විය. ඊට ප්‍රථම වසර 2008 දී රුපියල් බිලියන 4.7ක් ද, වසර 2010 දී රුපියල් බිලියන 05ක්ද, 2011 දී බිලියන 05ක්ද ලබාගැනීමට ණයකර නිකුතුව සිදුකොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n1212036</link>
    <topic>ඉන්ද්‍ර කුමාර් ගුජ්රාල්ආසියානු කලාපයටම සේවය කළා</topic>
    <author/>
    <content>ඉන්දියාවේ හිටපු අගමැතිවරයකු හා සම්භාවනීය ඉන්දියානු පුත්‍රයෙකු වූ අභාවප්‍රාප්ත ඉන්ද්‍ර කුමාර් ගුජ්රාල් මහතාගේ අභාවය පිළිබඳ ශ්‍රී ලංකා රජයේත් ජනතාවගේත් සොව පළ කරමින් ජනාධිපති මහින්ද රාජපක්ෂ මහතා ශෝක පණිවිඩයක් යවා ඇත.ඉන්දියාව හා ඉන්දියානු ජනතාව වෙනුවෙන් ඉන්ද්‍ර කුමාර් ගුජ්රාල් මහතා ඉමහත් කැපවීමෙන් කටයුතු කළ අයෙකි. එමෙන්ම දකුණු ආසියා කලාපය තුළ විවිධ කාර්යයන් සම්බන්ධයෙන් ඉතා කැපවීමකින් දිගුකාලීන සේවාවක් ඉටුකළ අයෙකි.සම්භාවනීය නායකයෙක් සහ ප්‍රභුවරයෙක් වූ ඔහු ගෝලීයකරණයට භාජනය වී ඇති ලෝකයේ ඉදිරි අනාගතය උදෙසා ඇප කැපවී කටයුතු කළ අයෙකි. දකුණු ආසියා කලාපයේ සබඳතා ශක්තිමත් කිරීමේ ලා ඔහුගේ දෘෂ්ටිය සහ ප්‍රවේශය ඉතා ආදර්ශවත්ය.ඉන්දියාව හා ශ්‍රී ලංකාව අතර සබඳතා හා කලාපීය සහයෝගිතාව ශක්තිමත් කිරීමේලා ඉන්ද්‍ර කුමාර් ගුජ්රාල් මහතා කරන ලද සේවාව ශ්‍රී ලංකා රජය සදාතනිකව කෘතවේදීව සිහිපත් කරයි.දකුණු ආසියානු කලාපයේ ජනතාවගේ ආදරයට පාත්‍ර වූ මේ කලාපය තුළ ජීවත් වූ බුද්ධිමත් විශාරදයෙක් වියෝවීම මේ කලාපයට පාඩුවකි. මේ ශෝක ජනක අවස්ථාවේ පවුලේ ඥාතීන්ට ශක්තියක් ලබාදීමට අප ශක්තිය ධෛර්යද ලැබේවායි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n1212037</link>
    <topic>උතුරු මැද මංගල අය-වැයවැඩි ඡන්ද 18කින් සම්මතයි</topic>
    <author>චූල බණ්ඩාර කුලසේකර</author>
    <content>උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා නව වසර සඳහා (2013 වසර සඳහා) ඉදිරිපත් කළ මංගල අයවැය ලේඛනය වැඩි ඡන්ද දහඅටකින් (18) සභා සම්මත විය. මෙහිදී අයවැයට පක්ෂව හිටපු ප්‍රධාන අමාත්‍ය උතුරුමැද පළාත් සභා මන්ත්‍රී බර්ටි පේ‍්‍රමලාල් දිසානායක මහතාද ඡන්දය ලබාදීම විශේෂ සිද්ධියක් විය. අයවැයට පක්ෂව ඡන්ද දහ නවයක් ලැබුණු අතර විපක්ෂව එක් ඡන්දයක් පමණක් ප්‍රකාශ කෙරිණි. පක්ෂව ආණ්ඩු පක්ෂ කණ්ඩායමේ දහනව දෙනෙකු (19) ඡන්දය ප්‍රකාශ කරද්දී ජනතා පෙරමුණේ පළාත් සභා මන්ත්‍රී වසන්ත සමරසිංහ මහතා විරුද්ධව ඡන්දය ලබා දුන්නේය. එක්සත් ජාතික පක්ෂයේ මන්ත්‍රීවරුන් අයවැයට පක්ෂව හෝ විරුද්ධව ඡන්දය ලබාදීමෙන් වැලකී සිටි අතර එක්සත් ජාතික පක්ෂයේ අනිල් රත්නායක මහතා පමණක් ඡන්දය විමසන අවස්ථාවේදී සභා ගැබෙන් පිටතට ගොස් සිටියේ ය. විපක්ෂනායක කිංන්ස් නෙල්සන් විපක්ෂයේ ප්‍රධාන සංවිධායක චන්දිම ගමගේ සහ එක්සත් ජාතික පක්ෂයේ අනෙකුත් සියලු මන්ත්‍රීවරු ඡන්දය විමසන විට සභා ගැබ තුළ රැඳී සිටියහ.උතුරුමැද පළාත් සභාවේ නව සභාපතිවරයා තෝරා ගත් අවස්ථාවේදී ආණ්ඩු පක්ෂයේ මන්ත්‍රීවරුන් දෙදෙනකු ඉදිරිපත් වූ අතර ඉන් විපක්ෂය විසින් යෝජනා කළ ආණ්ඩු පක්ෂයේ ටී. එම්. ආර්. සිරිපාල මහතා වැඩි ඡන්ද දොළහකින් (12) ජයග්‍රහණය කිරීම හේතුවෙන් 2013 උතුරුමැද පළාත් සභා අයවැය පිළිබඳ වැඩි පිරිසකගේ අවධානය යොමු වී තිබිණ. නව පළාත් සභාව පිහිටුවා පළමු දිනයේදී සභාපතිවරු අතර දෙවන දිනයේදී ඉදිරිපත් කළ දිවිනැඟුම පනතට සහය දැක්වීම වැඩි ඡන්දයෙන් සම්මත වූ අතර එහිදී පළාත් සභා මන්ත්‍රී බර්ටි දිසානායක මහතා ඡන්දය ප්‍රකාශ කිරීමට පැමිණ නොසිටියේය. ඉකුත්දා (28) ඉදිරිපත් කළ අයවැය විවාදයට පළාත් සභා මන්ත්‍රී බර්ටි පේ‍්‍රමලාල් දිසානායක මහතා එම දිනය තුළ සහභාගි වී නොසිටි අතර අවසන් මොහොතේ එදින රාත්‍රියේ පැවැත්වූ ඡන්ද විමසීමට පැමිණ ඡන්දය ප්‍රකාශ කිරීම සැමගේ අවධානයට ලක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n1212038</link>
    <topic>ආබාධ සහිත තැනැත්තන්ගේජගත් දිනය අදයි</topic>
    <author>බුද්ධිකා ඉඹුලාන</author>
    <content>ආබාධ සහිත තැනැත්තන් සඳහා වු ජාත්‍යන්තර දිනය අද (3) ට යෙදී තිබේ.ඒ නිමිත්තෙන් පැවැත්වෙන ජාතික උත්සවය සමාජ සේවා ඇමැති ෆීලික්ස් පෙරේරා මහතාගේ ප්‍රධානත්වයෙන් අද (03) උදේ 9.00ට කොළඹ 07 ශ්‍රී ලංකා පදනම් ආයතනයේදී පැවැත්වේ.මෙම උත්සවයේ ආරාධිත දේශනය පේ්රාදෙණිය විශ්වවිද්‍යාලයේ සම්භාව්‍ය භාෂා අංශයේ මහාචාර්ය ඊ.පී.එම්.වී. වීරක්කොඩි විසින් පවත්වනු ලබයි. ආබාධ සහිත තැනැත්තන්ගේ සංස්කෘතික දැක්මක්, විශේෂ පාසල් ඇගැයීමේ තිළිණ ප්‍රදානයක්ද, ආබාධ සහිත දරුවන්ගේ චිත්‍ර තරගයේ ජයග්‍රාහකයන්ට තිළිණ ප්‍රදානයද සිදු කෙරේ.මෙම අවස්ථාවට සමාජ සේවා නියෝජ්‍ය ඇමැති චන්ද්‍රසිරි සුරියආරච්චි මහතාද සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n1212039</link>
    <topic>විශ්‍රාම ලැබුවත් නිල රථ ආපසු භාර දී නෑ</topic>
    <author>පණ්ඩුක සමරසේකර</author>
    <content>රාජ්‍ය ආයතන ප්‍රධානීන් මෙන්ම පොලිස් හා ත්‍රිවිධ හමුදා ප්‍රධානීන් බොහොමයක් සිය ධුර කාලය අවසන්ව විශ්‍රාම යෑමේදී පරිහරණය කළ නිල රථ ආපසු භාර දී නොමැති බව හෙළි කරගෙන ඇතැයි කෝප් කමිටු සභාපති ජ්‍යෙෂ්ඨ අමාත්‍ය ඩිව් ගුණසේකර මහතා පවසයි.මෙසේ භාර නොදුන් නිල රථ 50 ක් පමණ තමා සභාපතිත්වය දරන කෝප් කමිටුව මගින් ආපසු ලබා ගැනීමට ක්‍රියා කළ බවත් සමහර විශ්‍රාමික උසස් පොලිස් නිලධාරීන් නීති විරෝධී අයුරින් සිය නිල වාහනය වසර 08 ක් පමණ කාලයක් පරිහරණය කර ඇති බවත් දිනමිණ කළ විමසීමක දී පැවසීය.මෙරට ඇති රාජ්‍ය ආයතන 235 ක විගණන වාර්තා ඇසුරින් සැකසෙන පොදු ව්‍යාපාර පිළිබඳ කාරක සභා වාර්තාව ගජධනඥඝ මේ මස අග භාගයේ දී පාර්ලිමේන්තුවට ඉදිරිපත් කිරීමට හැකි වෙතැයි අමාත්‍යවරයා සිය විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n12120310</link>
    <topic>රට පුරා පාසල් දස දහසේ ඉලක්කගත සේවා ඉටුවේදැයි සොයන්න මාසික සමීක්ෂණ</topic>
    <author>ජයසිරි මුණසිංහ සහ සුභාෂිනි සේනානායක</author>
    <content>රටපුරා පාසල් දස දහසේම කටයුතු ඉලක්ක කළ පරිද්දෙන්ම සිදුවන්නේ දැයි මාසයෙන් මාසයට සොයා බැලීමේ නව වැඩපිළිවෙළක් ලබන වසරේ පටන් ආරම්භ කිරීමට අධ්‍යාපන අමාත්‍යාංශය තීරණය කොට තිබේ.පාසල් පරිපාලනය ශක්තිමත් කිරීමටත්, ඒ හරහා ගුණාත්මක අධ්‍යාපනයක් දරුවන්ට ලබාදීමටත් සෑම වසරකම ආරම්භයේ පටන් වසර නිමාවන තුරු පාසල්වල ඉලක්කගත වැඩපිළිවෙළක් සම්පාදනය කරනු ලැබේ. මේ ඉලක්කගත වැඩපිළිවෙළින් ඉලක්ක කීයක් සපුරා ගන්නේ දැයි නිශ්චිතව හඳුනා ගැනීමට අධ්‍යාපන අමාත්‍යාංශයට හැකිවන ලෙසට නව වැඩපිළිවෙළ හඳුන්වා දුන් බව අමාත්‍යාංශයේ ලේකම් ගෝඨාභය ජයරත්න මහතා “දිනමිණ” ට ප්‍රකාශ කෙළේය.“පාසල්වල යටිතල පහසුකම් හා මානව සම්පත්වල දියුණුවට රජය වාර්ෂිකව දැවැන්ත මුදලක් වැය කරනවා. මේ වැයකිරීම්වලින් නිදහස් අධ්‍යාපනය අර්ථවත් විය යුතුයි. ඒ ගැන සොයා බැලීමටත් මාසයෙන් මාසය අප අමාත්‍යාංශය කරන පසු විපරම් කිරීම් වැදගත් වනවා” යැයි ද ලේකම්වරයා පැහැදිලි කෙළේ ය.පාසල්වල පහසුකම් වැඩි කරන අතර ලක්‍ෂ 41 ක් වන දරුවන්ගේ අධ්‍යාපනය ගුණාත්මකව ඉහළ යා යුතුයි. ගණිතය, විද්‍යාව, ඉංගී‍්‍රසි, තොරතුරු තාක්‍ෂණ විෂයන් අසමත් වීමේ ප්‍රමාණය අඩු විය යුතුයි. ඒ සඳහා විදුහල්පතිවරුන්ට, ගුරු මණ්ඩලයේ අදහස් හා යෝජනා අනුව සකස් කළ වැඩපිළිවෙළ ක්‍රියාත්මක කිරීම ඉතා වැදගත්. ඒ වැඩපිළිවෙළ ඉලක්ක කළ පරිදිම සිදුවන්නේ දැයි අමාත්‍යාංශ මට්ටමින් අධීක්‍ෂණය කරන්නේ මුල් වතාවට යි ද ලේකම්වරයා කීය. සෑම විදුහල්පතිවරයෙක් ම විදුහලේ මාසයෙන් මාසය සිදු වූ ප්‍රගතිය අමාත්‍යාංශයට වාර්තාවක් මඟින් එවිය යුතුයි. එය නිරීක්‍ෂණය කොට අධීක්‍ෂණය කොට ගැටලු අඩුපාඩු ඇති තැන්වලට හේතු ඇත්නම් ඒවා නිරාකරණය කරදීමට අමාත්‍යාංශය බැඳී සිටිනවා යැයි ද ගෝඨාභය ජයරත්න මහතා අවසාන වශයෙන් සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n12120311</link>
    <topic> 1 ශ්‍රේණිය අභියාචනා විමසීම්15දා අවසන්</topic>
    <author>සුභාෂිනි සේනානායක</author>
    <content>පළමු ශ්‍රේණිය 2013 වසරට සිසුන් බඳවා ගැනීමේ අභියාචනා විමසීම් දෙසැ: 15දායින් අවසන් බව ජාතික පාසල් අධ්‍යක්‍ෂ ඩී.එන්. සිල්වා මහතා පවසයි.2013 වසරේ පළමු ශ්‍රේණියට සිසුන් බඳවා ගැනීම ජනවාරි මාසයේදී සිදු කරන බවත් රණවිරු සේවයේ නාම ලේඛනය ආරක්ෂක අමාත්‍යාංශයට යොමු කර ඇති බවත් ජාතික පාසල් අධ්‍යක්‍ෂවරයා පවසයි.අදාළ ඉල්ලීම් හෝ සංශෝධන තිබේ නම් ආරක්ෂක අමාත්‍යාංශයට යොමු කළ යුතු බවත් ජාතික පාසල් අධ්‍යක්‍ෂකවරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n12120312</link>
    <topic>ඉල්ලීම් ලබා දීමට රජය එකඟයි</topic>
    <author>සන්ධ්‍යා කරුණාරත්න</author>
    <content>හෙද ඉල්ලීම් ලබාදීමට රජයේ එකඟතාව පළ කර ඇති බව රාජ්‍ය සේවා එක්සත් හෙද සංගමය පවසයි.ඒ අනුව හෙද ඉල්ලීම් ලබාදීම සඳහා වූ චක්‍රලේඛය ඉදිරි සති දෙක ඇතුළතදී නිකුත් කරන බව සඳහන් කරමින් මහා භාණ්ඩාගාර ලේකම්වරයා සෞඛ්‍ය ඇමැතිවරයාට හා රාජ්‍ය‍ සේවා එක්සත් හෙද සංගමයට ලිඛිතව දැනුම් දී තිබේ. නාරාහේන්පිට අභයාරාම විහාරස්ථානයේ පැවැති මාධ්‍ය හමුවක් අමතමින් රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ ඊයේ (02) මේ බව ප්‍රකාශ කළහ.හෙද ව්‍යවස්ථාවට අන්තර්කාලීන සංශෝධන සිදු කිරීම, හෙද හෙදියන්ට ලබාදෙන අනතුරු දීමනා ඒකක ප්‍රමාණය 09 සිට 14 දක්වා වැඩි කිරීම, අතිකාල දීමනා සඳහා රේට් ක්‍රමය ක්‍රියාත්මක කිරීම, පළමු වන ශ්‍රේණියේ හෙද නිලධාරීන් සඳහා භාණ්ඩ භාරකාර දීමනා වැඩි කිරීම හා කොළඹ පශ්චාත් හෙද අභ්‍යාස ආයතනය හෙද උපාධිය ලබාදෙන විශ්ව විද්‍යාල මණ්ඩපයක් බවට පත් කිරීම ඇතුළු ඉල්ලීම් පහක් ලබාදීමට මහා භාණ්ඩාගාරයේ අනුමැතිය ලැබී තිබේ.කිසිම සටනකින් තොරව සාකච්ඡා මාර්ගයෙන් පමණක් මේ ඉල්ලීම් ජයග්‍රහණය කිරීම රාජ්‍ය‍ සේවා එක්සත් හෙද සංගමයේ තවත් ජයග්‍රහණයක් බව ආනන්ද හිමියෝ පැවැසූහ. දයාව, කරුණාව, මෛත්‍රිය මුල් කර ගනිමින් රෝගී සත්කාරක සේවාවන් සිදු කරන ලෙස හෙද නිලධාරින්ගෙන් ඉල්ලීමක් කරන බවත් හෙද නිලධාරින්ගේ ඉල්ලීම් ලබාදීමේ වගකීම සංගමය බාර ගන්නා බවත් උන්වහන්සේ ප්‍රකාශ කළහ.ජනතා ප්‍රසාදය දිනා ගනිමින් මේ ඉල්ලීම් ජයග්‍රහණය කිරීමට හැකිවීමෙන් විනයගරුක, ගුණාත්මක හෙද නිලධාරින් පිරිසක් බිහි කළ හැකි යැයි ද උන්වහන්සේ පැවැසූහ. රෝගීන් අපහසුතාවට පත් නොකරමින් සටන් කිරීමකින් තොරව සාකච්ඡා මාර්ගයෙන් හෙද ඉල්ලීම් සියයට සියයක්ම ජයග්‍රහණය කළත් ඇතැම් වෘත්තීය සමිතිවල සටන් පාඨ නොනවතින බවත් විශේ‍ෂයෙන්ම එම වෘත්තීය සමිති රාජ්‍ය නොවන සංවිධානවල දේශපාලන උවමනාවන් සාක්ෂාත් කරදීමට කටයුතු කරන බවත් ආනන්ද හිමියෝ පැවැසූහ. මේ අවස්ථාවට රාජ‍්‍ය සේවා එක්සත් හෙද සංගමයේ උප සභාපති සී. බොරලැස්ස, ලේකම් ආර්.කේ. බටුවිට, විධායක සභික අශෝකා අබේනායක මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n12120313</link>
    <topic>අම්පාරේ භූ කම්පන</topic>
    <author>උපාලි කරුණාරත්න,මහින්ද අලුත්ගෙදර සහ අනුරාධපුර දිස්ත්‍රික් සමූහ නිමල් විජේසිංහ</author>
    <content>අම්පාර දිස්ත්‍රික්කයේ ප්‍රදේශ ගණනාවක දිගින් දිගටම ඇතිවෙමින් පවතින සුළු භූ කම්පන තත්ත්වය පිළිබඳ සොයා බැලීම සඳහා හෙට (4)දිනයේ එම ප්‍රදේශයන්ට ජංගම භූ කම්පන ජාලය රැගෙන යන බව භූ විද්‍යා සමීක්ෂණ හා පතල් කාර්යාංශයේ සභාපති ආචාර්ය එන්.පී විජයානන්ද මහතා දිනමිණට පැවසීය.දමන,වඩිනාගල,කිවුලේගම ආදී ප්‍රදේශ ගණනාවකින් භූ කම්පනයන් පිළිබඳ පසුගිය දිනයන්හි දී වාර්තා විය. පෙරේදා (01) පෙරවරු 9.01 ට ඇති වූ භූ කම්පනය මහකනදරාව, පල්ලෙකැලේ, හක්මන ප්‍රදේශයන්හි සවිකර ඇති භූ කම්පන මාන වළ සටහන් වී ඇති බව භූ විද්‍යා සමීක්ෂණ හා පතල් කාර්යාංශ ප්‍රකාශ කරයි.රිච්ටර් මාපකයේ එය දෙකකට ආසන්න අගයක් පෙන්නුම් කරන බව පැවසූ කාර්යාංශයේ නියෝජිතයෙකු එය සුළු භූ කම්පන තත්ත්වයක් වශයෙන් හැදින්විය.භූ කම්පන අගයන් පහළ මට්ටමක තිබුණද දිගින් දිගටම සිදුවීම පිළිබඳ සොයා බැලිය යුතු බව පවසන ආචාර්ය එන්.පී විජයානන්ද මහතා භූ කම්පන ඇතිවිම පිළිබඳව තවම නිශ්චිත නිගමනයකට පැමිණිය නොහැකි යයිද ප්‍රකාශ කළේය.ඉදිකිරීම් ආදිය සිදු කරන අවස්ථාවන්හිදීද මෙවැනි තත්ත්වයක්ඇතිවිය හැකි බව ද ඒ මහතා පැවසීය.මෙම භූ කම්පනයන් පිළිබඳව භූ විද්‍යා සමීක්ෂණ හා පතල් කාර්යාංශ පර්යේෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n12120314</link>
    <topic>උනවටුනටත් අද්භූත ආලෝක ධාරාවක්</topic>
    <author>ඉමදූව සමූහ, ගාල්ල ඡායාරූප</author>
    <content>ගාල්ල උනවටුන එරබදුහ හංදිය ප්‍රදේශයේ 01 දින රාත්‍රී 7.30ට පමණ නිල් කහ රතු කහ ආලෝකයක් සහිත මහා අද්භූ®ත බෝලයක් අහසේ සිට පොළවට පාත් වූ බව, ප්‍රදේශවාසීහු පවසති.එසේ පොළවට පාත් වූ ගිනි බෝලයක් මෙන් ආලෝකය විහිදෙන මෙම අද්භූ®ත ආලෝක ධාරාව, රූමස්සල කන්ද පැත්තෙන් ගොස් නොපෙනී ගිය බව, ප්‍රදේශවාසීහු පවසති. මෙම ගිනි බෝලය සහිත ආලෝකය විනාඩි ගණනාවක් පොළවට මදක් ඉහළින් සැරි සරා ගමන් කර ඇති බවද ගම්වාසීහු පවසති.මෙම අද්භූ®ත ආලෝක ධාරාව විනාඩි පහක් හයක් සැරිසරූ බව ද ඔහු කියති. උනා වැටුන උනවටුන නම් වූ මෙම ප්‍රදේශය උනවටුන ඓතිහාසික ප්‍රදේශයේ තිබෙන ගම්මානයකි. මෙය රාම රාවනා යුද සමය දක්වා මහා ඉතිහාසයක් ඇති අතර මෙම යුද්ධයේ දී හනුමන්තා හිමාලයේ කොසටක් රැගෙන යන අවස්ථාවේදී ඉන් කොටසක් මෙම උනවටුන ප්‍රදේශයට වැටුණු නිසා උනා වැටුන උනවටුන නම් වූ බව, ජනප්‍රවාදයේ සඳහන් වේ. ඒ නිසා මෙම ප්‍රදේශය යම් ආකාශ වස්තු පොළවට ඇද ගැනීමේ පරිසරයක් ඇති බව ප්‍රදේශවාසීනගේ මතයයි. මෙම ආලෝක ධාරාව හරහා පැමිණියේ පිටසක්වල ජීවින්ද යන්නත් ප්‍රදේශයේ ජනතාව සැකකරති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=n12120315</link>
    <topic>වාර්ෂිකව රට පුරාමස්වසන රෝගීන්ගේ වැඩිවීමක්</topic>
    <author>සන්ධ්‍යා කරුණාරත්න</author>
    <content>රට පුරා සෑම ප්‍රදේශයකින්ම වාර්තා වන ස්වසන රෝගීන්ගේ සංඛ්‍යාව වාර්ෂිකව ඉහළ ගොස් ඇති බව වැලිසර ජාතික රෝහල පවසයි. ස්වසන රෝග පිළිබඳ වැලිසර ජාතික රෝහලට වාර්ෂිකව පෙනහලු පිළිකා රෝගීන් 4000 ක් ඇතුළු වන බව රෝහලේ අධ්‍යක්ෂ වෛද්‍ය ජී. විජේසූරිය මහතා ප්‍රකාශ කරයි.රට පුරා පුද්ගලයන්ගේ ස්වසන රෝග ඉහළ යාම පිළිබඳ පවුල් සෞඛ්‍ය කාර්යාංශයේ පැවැති මාධ්‍ය හමුවක් අමතමින් ඒ මහතා මේ බව ප්‍රකාශ කළේය. දුම් බොන පුද්ගලයන්ගේ සංඛ්‍යාව දිනෙන් දින ඉහළ යාම ස්වසන රෝගීන් වාර්තා වීම ඉහළ යාමට ප්‍රධාන හේතුව වී ඇතැයි ‍ද වෛද්‍යවරයා කීය.රෝහලට පැමිණෙන පිළිකා රෝගීන්ගෙන් සියයට 50 කට ප්‍රතිකාර ලබාදීම අපහසු තත්ත්වයේ පවතින බවත් සෙසු රෝගීන්ට ප්‍රතිකාර ලබාදීමට විශාල මුදලක් වැය කිරීමට රජයට සිදු වන බවත් වෛද්‍ය විජේසූරිය මහතා පැවැසුවේය.දුම්පානය නිසා පුද්ගල‍යකුට රෝග දහයක් පමණ වැළඳෙන බව ද ඇදුම, රුධිර පීඩනය, පෙනහලු පිළිකා, උගුරේ හා ග්‍රසණිකාව ආශ්‍රිතව හට ගන්නා පිළිකා ඒ අතරින් ප්‍රධාන වන බව ද හෙතෙම පැවැසීය. මීට අමතරව දුම් බොන පුද්ගලයකුට හෘදයාබාධ හා ආඝාතය රෝග වැළඳීමේ ප්‍රවනතාව සාමාන්‍ය පුද්ගලයකුට වැළඳෙනවාට ව‍ඩා සිව් ගුණයකින් ඉහළ ය. දුම් වැටියක රසායනික ද්‍රව්‍ය 4000 ක් ද, පිළිකා කාරක 60 ක් ද අඩංගු වේ.සි‍රුරේ ඇති කුඩා රුධිර නාල අවහිර වීම දුම් ඉරීමේදී සිදු‍ වේ. මුහුණ මළානික වීම, මුහුණ රැලි වැටීම එමඟින් සිදු වන බව වෛද්‍යවරයා පවසයි.දුම්පානය මෙරටින් තුරන් කිරීමට අවශ්‍ය පියවර ගැනීම සඳහා දේශපාලන අධිකාරිය ඇතුළු වගකිව යුතු නිලධාරීන් බාර‍ ගෙන කටයුතු කරන්නේ නම් ජාතික ධනයෙන් විශාල ප්‍රමාණයක් රෝගීන්ට ප්‍රතිකාර කිරීමට යන මුදලෙන් ඉතිරි කර ගත හැකි බවත් දු‍ම්කොළ සමාගම්වලින් රජයට ලැබෙන බදු ආදායම මෙන් කිහිප ගුණයක් දුම් බීමට ඇබ්බැහි වූ පුද්ගලයන්ට ප්‍රතිකාර කිරීමට වැය වන බවත් වෛද්‍යවරු පවසති.දුම් වැටි ඉරීමෙන් සිදු වන හානිය පෙන්වන රූපමය අනතුරු ඇඟවීම් ‍ප්‍රධාන වශයෙන් දුම් වැටි ඇසුරුමක සියයට 80 ක් ආවරණය වන පරිදි ඇතුළත් කරන්නේ නම් ඒවාට ඇබ්බැහි වූවන්ට මේ පිළිබඳ යම් අනතුරු ඇඟවීමක් සිදු කළ හැකි ය.නිතරම එම රූපමය අනතුරු ඇඟවීම් ඇස ගැටීම නිසා දුම් උරන පුද්ගලයන්ගේ සංඛ්‍යාව අඩු කර ගත හැකි බව වෛද්‍යවරුන්ගේ මතය වේ. මේ අවස්ථාවට වැලිසර ජාතික රෝහලේ වෛද්‍ය ඩී.එල්. වනිගරත්න, විශේෂඥ වෛද්‍ය ඩබ්.වී. සේනාරත්න, විශේෂඥ වෛද්‍ය බන්දු ගුණසේන, විශේෂඥ වෛද්‍ය සමන් කුලරත්න, උරස් ශල්‍ය විශේෂඥ වෛද්‍ය වරුණ කරුණාරත්න, උරස් ශල්‍ය විශේෂඥ වෛද්‍ය ඩී.එම්.එස්. හඳගල මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=r1212031</link>
    <topic>කඩුවෙලට ස්ථිර පොලිස් මුරපොළක් නැතිවීම ජීවිත හා දේපළවලට තර්ජනයක්</topic>
    <author>කඩුවෙල විශේෂ - සමදරා ජයසිංහ</author>
    <content>කඩුවෙල නගරයට ස්ථිර පොලිස් මුරපොළක් මෙතෙක් ස්ථාපිත වී නොතිබීම නිසා සාමාන්‍ය ජනතාවට ආරක්‍ෂාව සැලසීම විශාල ගැටලුවක් වී ඇති බව නවගමුව පොලිසිය පවසයි.නවගමුව පොලිස් බල ප්‍රදේශයේ සියලුම ප්‍රදේශ ආවරණය වන පරිදි ස්ථිර පොලිස් මුරපොළක අවශ්‍යතාව කලක සිටන් පැවැතිය ද එය මේ දක්වා ක්‍රියාත්මක නොවීම මෙයට හේතු වී ඇත.ජනාකීර්ණ ප්‍රදේශයන්ගෙන් සමන්විත නවගමුව පොලිස් බල ප්‍රදේශයට ආරක්‍ෂාව සැපයීමේදී හා විවිධ අපරාධ සඳහා සම්බන්ධ සැකකරුවන් නීතියේ රැහැනට ක්ෂණිකව හසුකර ගැනීමේදී කඩුවෙල නගරයට ස්ථිර පොලිස් මුරපොළක් අනිවාර්ය බව නවගමුව පොලිස් ස්ථානාධිපති එම්. එම්. එල්. මහගෙදර සහ අපරාධ අංශයේ ස්ථානාධිපති සුමිත් ජයසිංහ මහත්වරු පැවසූහ.නවගමුව පොලිස් බල ප්‍රදේශයේ පාතාල කල්ලි මර්දනය සඳහා පසුගිය වකවානුවේදී පොලිසිය විසින් ක්‍රියාත්මක කෙරුණු වැඩපිළිවෙළ නිසා මේ වන විට කඩුවෙල හා තදාසන්න ප්‍රදේශවල පාතාල කල්ලි සම්බන්ධ අපරාධ රැල්ල මුළුමනින්ම මර්දනය කෙරී ඇති බව ද, අපරාධ පිළිබඳව මහජනතාව දැනුවත් කිරීමේ වැඩසටහන් ක්‍රියාත්මක කිරීම හා මහජනතාවගෙන් පොලිසිය වෙත ලැබුණු සහයෝගය මත මේ වන විට පොලිස් බලප්‍රදේශයේ අපරාධ 50% කින් අඩු වී ඇති බව ද එම නිලධාරීන් වැඩිදුරටත් සඳහන් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=r1212032</link>
    <topic>මයික්‍රෝ උඳුනක් අලුත්වැඩියා කරමින් සිටිවිදුලි ඉංජිනේරුවරයා විදුලිසර වැදී මරුට</topic>
    <author>කැස්බෑව සංචාරකධර්මසිරි සුරවීර</author>
    <content>මයික්‍රෝ අවන් එකක් අලුත් වැඩියා කරමින් සිටි විදුලි යාන්ත්‍රික ඉංජිනේරුවරයකු විදුලි සර වැදී මියයෑමේ සිද්ධියක් දකුණු කොළඹ ශික්ෂණ රෝහලේ හදිසි මරණ පරීක්‍ෂණ උසාවියෙන් අනාවරණය වේ.මෙසේ මියගොස් ඇත්තේ නුගේගොඩ මිරිහාන විමලවත්ත පදිංචිව සිටි චන්ද්‍ර කුමාර රාජපක්‍ෂ නමැති හැට හැවිරිදි එක්දරු පියෙකි.මේ මරණය පිළිබඳ හදිසි මරණ පරීක්‍ෂණය දකුණු කොළඹ ශික්ෂණ රෝහලේ හදිසි මරණ පරීක්‍ෂක සාමවිනිසුරු එල්. එම්. එස්. රොද්‍රිගු මහත්මිය පැවැත්වූවාය.මියගිය අයගේ බිරිය වන ක්ලැරිස් ශාන්ති වන්නිආරච්චි (53) මහත්මිය සාක්කිදෙමින් මෙසේ කීවාය. නිවෙසේ උඩු මහලේ සිටින විට මෙහෙකරු බණ්ඩා ඇවිත් සැමියාට විදුලි සර වැදී ඇති බව කීවා. එවිට සැනෙකින් බිම් මහලට එන විට උඩුබැලි අතට වැටී සිටි සැමියාගේ කටින් සෙම පිටවෙනවා දුටුවා. රාජා කියා සැමියාට කතා කළත් ඔහු කතා කළේ නැති නිසා වහාම රෝහලට රැගෙන ගියා. එහිදී සැමියා මියගොස් ඇති බව දැනගත්තා.මියගිය අයගේ දියණිය කුෂානි අනිෂා හා රංජිත් කල්හාර හා මෙහෙකරු මුරුගන් බණ්ඩා යන අයද සාක්කි දුන්හ.දකුණු කොළඹ ශික්ෂණ රෝහලේ සහකාර අධිකරණ වෛද්‍ය නිලධාරි මුදිත විදානපතිරණ මහතා පශ්චාත් මරණ පරීක්‍ෂණය පැවැත්විය.වෛද්‍ය වාර්තාව සහ ප්‍රකාශිත සාක්කි සැළකිල්ලටගත් හදිසි මරණ පරීක්‍ෂක රුද්‍රිගු මහත්මිය මේ මරණය විදුලි සර වැදීමෙන් සිදු වූ හදිසි මරණයක් බවට තීන්දු කළාය.මිරිහාන පොලිසියේ පොලිස් කොස්තාපල් අතුල මහතා මේ පිළිබඳ පරික්‍ෂණ සිදුකර සාක්කි මෙහෙයවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=r1212033</link>
    <topic>හොර බෙහෙත් ගබඩාවක්අලුත්ගම දර්ගා නගරයෙන් අසුවේ</topic>
    <author>කළුතර දිස්ත්‍රික් සංචාරක</author>
    <content>බලපත්‍ර නොමැතිව නීති විරෝධි ලෙස සෞඛ්‍යයට අහිතකර ඖෂධ තොගයක් අළුත්ගම පොලිසිය මඟින් අත්අඩංගුවට ගෙන තිබේ.මේ අත්අඩංගුවට ගත් ඖෂධ තොගය සමඟ සැකකරුවන් තුන්දෙනකු අත්අඩංගුවට ගෙන තිබේ.පොලිසිය පවසන අන්දමට කිසිදු බලපත්‍රයක් නොමැතිව නීති විරෝධි අන්දමින් මේ බෙහෙත් ගබඩාව අළුත්ගම දර්ගා නගරය කුරුඳුවත්ත ප්‍රදේශයේ කාලයක් තිස්සේ පවත්වාගෙන ගොස් තිබෙන බව පොලිස් පරීක්‍ෂණවලදී අනාවරණය වූ බව පොලිසිය කියයි.මේ ඖෂධ කළුතර, බේරුවල, අළුත්ගම, ඇල්පිටිය, අම්බලන්ගොඩ, ගාල්ල ඇතුළු ප්‍රදේශ ගණනාවක ඖෂධ අලෙවිහල්වලට සහ ෆාමසිවලට අලෙවිකර ඇති බව පොලිස් පරීක්‍ෂණවලදී අනාවරණය වී තිබේ.මෙම ඖෂධ ව්‍යාජ ආයතනවලට හා නිල ලාංඡන, නිල මුද්‍රා යොදාගෙන කාලයක් තිස්සේ නීති විරෝධි අන්දමින් අලෙවි කර තිබේ.ළදරු ඖෂධ හා විටමින් විශාල තොගයක් මේ අතර තිබූ බව අළුත්ගම පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=r1212034</link>
    <topic>ගම්පහ ග්‍රාම නිලධාරීන්ට වැඩමුළුවක්</topic>
    <author>ගම්පහ සංචාරක – නිමල් ජයසිංහ</author>
    <content>”නීති සතිය” වෙනුවෙන් ශශ්‍රී ලංකා නීති සංගමයේ නීති සති කමිටුව මඟින් ගම්පහ දිසාවේ ග්‍රාම නිලධාරීන්, උපාධිධාරි රාජ්‍ය නිලධාරීන් වෙනුවෙන් පැවැත්වූ වැඩමුළුවක් පසුගියදා ගම්පහ දිසා ලේකම් කාර්යාලයේදී පැවැත්විණි.මේ වැඩමුළුව සඳහා ගම්පහ දිසාවේ ප්‍රාදේශීය ලේකම් කොට්ඨාස 13 ක ග්‍රාම නිලධාරීන්, නව උපාධිධාරි පත්වීම් ලැබූ රාජ්‍ය පරිපාලන ක්ෂේත්‍රයට සම්බන්ධ නිලධාරීන් රැසක් සහභාගි වූහ.එම අවස්ථාවට සහභාගි වූ ගම්පහ දිසාපති ජේ. ජේ. රත්නසිරි මහතා මෙසේ කීවේය.දිවි නැඟුමට නීති දැනුම අත්වැලක් සේම, තිරසාර සංවර්ධන වැඩපිළිවෙළ සාර්ථක කර ගැනීමට ද, ග්‍රාම සේවා නිලධාරීන් නීතිය පිළිබඳ දැනුමක් ලබා තිබිය යුතුයි.කෘෂිකර්මය, මංමාවත් සංවර්ධනයට, ඉඩම් අත්පත් කරගැනීම ආදී කටයුතුවලට ද ග්‍රාම නිලධාරීන්ගේ සහාය ලැබෙනවා.නිවැරදිව සේවය කිරීමට රටේ නීතිය දැනගත යුතුයි. ශ්‍රී ලංකා නීති සංගමය නීති සතිය වෙනුවෙන් දිවයින පුරා පවත්වන මේ වැඩසටහන ඉතා ඵලදායී එකක්. කාර්යක්‍ෂම රාජ්‍ය සේවය, තිරසාර සංවර්ධන වැඩ කටයුතුවලට නීතිය පිළිබඳව දැනුම ඉතා අවශ්‍යයි.2012 නීති සතිය කමිටුවේ සභාපති ජ්‍යෙෂ්ඨ නීතිඥ නෙවිල් අබේරත්න මහතා -උසාවිවල විභාගවන නඩුවලින් බොහොමයක් නිසි වෙලාවට නීති උපදෙස් ලබා නොගැනීම නිසා දිග්ගැසී ඇති නඩුයි. ජනතාවට නීතිය ගැන දැනුමක් තිබිය යුතුයි. ග්‍රාම නිලධාරීන් සමඟ ජනතාව නිතර සමීපව කටයුතු කරන බැවින් ශ්‍රී ලංකා නීති සංගමය අදහස් කළේ ග්‍රාම නිලධාරීන්ට නීතිය සම්බන්ධ දැනුමක් ලබා දීමටයි. ජනතාවගේ නීති දැනුමට අත්වැලක් වීමටයි මේ වැඩසටහන ඇරඹුවේ.ගම්පහ නීතිඥ සංගමයේ සභාපති නීතිඥ චන්දන ගුණතිලක මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=r1212035</link>
    <topic>කැනඩා රැකියා පෙන්වා ලක්ෂ 11ක් වංචා කරලා</topic>
    <author>පානදුර සමූහකපිල සෝමරත්න</author>
    <content>කැනඩාවේ රැකියා ලබාදෙන බවට පොරොන්දු වී තරුණයන් කිහිප දෙනෙකුගෙන් රුපියල් එකොළොස් ලක්ෂ හැත්තෑදහසක් සාපරාධි ලෙස වංචා කළේ යැයි කියන පුද්ගලයකු අත්අඩංගුවට ගත් පානදුර පොලිසියේ විශේෂ අපරාධ සහ වංචා විමර්ශන අංශයේ නිලධාරින් පරීක්ෂණ පවත්වා පානදුර මහේස්ත්‍රාත් ආර්. එස්. දිසානායක මහතා වෙත වාර්තාවක් ඉදිරිපත් කර ඇත.රාජ්‍ය නොවන සංවිධානයක් සමඟ සම්බන්ධතාවක් පවත්වන සැකකරු රත්මලානේ කාර්යාලයක් පවත්වාගෙන යන පුද්ගලයෙකි. මේ පුද්ගලයාට එරෙහිව මුදල් වංචා නඩු කිහිපයක් ගල්කිස්ස අධිකරණයේ විභාග වන බවද පානදුර මහේස්ත්‍රාත් අධිකරණයේ දී අනාවරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212031-1</link>
    <topic>ජාතික මහා ක්‍රීඩා උලෙළේ ශූරතාවසටනකින් තොරව බස්නාහිර දිනයි</topic>
    <author>ප්‍රින්ස් ගුණසේකර</author>
    <content>තිස්අටවැනි ජාතික මහා ක්‍රීඩා උලෙළේදී පදක්කම් 183ක් දිනාගත් බස්නාහිර පළාතට සමස්ත ශූරතාව හිමිවිය. කොළඹ සුගතදාස ක්‍රීඩාංගණයේදී ඊයේ නිමාවු ජාතික මහා ක්‍රීඩා උලෙළේ බස්නාහිර පළාත රන් පදක්කම් 78ක්, රිදී පදක්කම් 53ක් හා‍ ලෝකඩ පදක්කම් 52ක් දිනා තරගයකින් තොරවම පෙරමුණට පැමිණියේය. දෙවැනි ස්ථානය දිනාගත් මධ්‍යම පළාත රන් පදක්කම් 35ක් රිදී පදක්කම් 42ක් හා ලෝකඩ පදක්කම් 36ක් දිනා ගත්තේය. තෙවැනි තැන දිනූ වයඹ පාළාත රන් පදක්කම් 28ක් රිදී පදක්කම් 27ක් හා ලෝකඩ පදක්කම් 29ක් හිමිකර ගත්තේය.උතුරු-නැ‍ඟෙනහිර ඇතුළු සියලුම පළාත්වල සහභාගිත්වයෙන් පැවැති මහා ක්‍රීඩා උලෙළේ ජය සංකේත ප්‍රදානය පාර්ලිමේන්තු මන්ත්‍රී නාමල් රාජපක්ෂ මහතා‍ගේ ප්‍රධානත්වයෙන් සිදුවිය.එම අවස්ථාවට එක්වු නාමල් රාජපක්ෂ මහතා පැවැසුවේ රජය පසුගිය කාලයේ ක්‍රීඩාවේ යටිතල පහසුකම් සඳහා රුපියල් බිලියන 10ක් වැය කර ඇති බවය. එමෙන්ම ලබන වසරේ සිට ක්‍රීඩක ක්‍රීඩිකාවන්ට හා පුහුණුකරුවන්ට විශේෂ පහසුකම් ලබාදී ජාත්‍යන්තර තලයේ දස්කම් දැක්වීමේ ධෛර්යය වැඩි කිරීමට රජය පියවර ගැනීමට අපේක්ෂා කරන බවද ඒ මහතා පැවැසීය.ජාතික මහා ක්‍රීඩා උලෙළේ දක්ෂතම මලල ක්‍රීඩකයා ලෙස උස පැනීමේ ශූර දකුණු පළාතේ මංජුල කුමාර, දක්ෂතම ක්‍රීඩිකාව ලෙස කෙටිදුර ධාවන ශූරී වයඹ පළාතේ ජානි චතුරංගනී ද සිල්වා සම්මාන දිනා ගත්හ.දින තුනක් පුරා කොළඹ සුගතදාස පිටියේ පැවැති මලල ක්‍රීඩා තරගවලදී නව ශ්‍රී ලංකා වාර්තාවක් හා නව තරග වාර්තා 7ක් පිහිටුවීම කැපී පෙනුණි. ශ්‍රී ලංකා වාර්තාව රිටි පැනීමේ ඉසව්වෙන් නැ‍ඟෙනහිර පළාතේ අනෝමා කරුණාවංශ (මී.3.30) බිහිකළ අතර නව තරග වාර්තා 100xසහය දිවීමෙන් (තත්.40.43) දකුණු පළාත, උස පැනීමෙන් දකුණු පළාතේ මංජුල කුමාර (මී.2.23), මීටර් 800 කාන්තා ඉසව්වෙන් වයඹ පළාතේ එන්.එම්.සී.දිල්රුක්ෂි (වි.2:07.10), මීටර් 400 කඩුලු ඉසව්වෙන් දකුණු පළාතේ ඩබ්ලිව්.කේ.එල්.ඒ.නිමාලි (වි.1:00.85), මීටර් 5000කාන්තා ඉසව්වෙන් දකුණු පළාතේ ජී.ටී.ඒ.අබේරත්න (වි.16:51.55), උස පැනීම කාන්තා ඉසව්වෙන් දකුණු පළාතේ ප්‍රියංගිකා මධුවන්ති (මී.1.79) හා මීටර් 1500 කාන්තා ඉසව්වෙන් වයඹ පළාතේ එන්.එම්.සී.දිල්රුක්ෂි (වි.4:20.25) සටහන් කළාය.ඊයේ අවසන් ඉසව් දෙක ලෙස පැවැති පිරිමි, කාන්තා මීටර් 400x4 සහය දිවීමේ තරගවලිදී කණ්ඩායම් 5ක් නීති විරෝධී ධාවනය හේතුවෙන් ඉවත් කිරීම කැපී පෙනුණි. පිරිමි තරගයේදී වයඹ හා බස්නාහිර, කාන්තා තරගයේදී ඌව, දකුණු හා නැ‍ඟෙනහිර කණ්ඩායම් ඉවතට විසිවුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212031-2</link>
    <topic>ශ්‍රී ලංකා පිල ටැන්සානියාවට පරදී</topic>
    <author>ප්‍රින්ස් ගුණසේකර</author>
    <content>සිංගප්පූරුවේදී ඊයේ ආරම්භවු සික්ස් නේෂන් නෙට්බෝල් තරගාවලියේ පළමු තරගයෙන් ශ්‍රී ලංකාව ලකුණු 76-51ක් ලෙස ටැන්සානියාව හමුවේ පරාජය විය.ටෝයෝ පායෝ ගෘහස්ථ ක්‍රීඩාංගණයේ පැවැති මේ තරගයේදී ශ්‍රී ලංකා ක්‍රීඩිකාවෝ මුල සිටම පසු බෑමකට ලක්ව සිටියහ. පළමු කාර්තුවේදී 19-15ක් ලෙස ටැන්සානියාව පෙරමුණගත් අතර දෙවැනි කාර්තුවේදී 33-29ක් විය. තෙවැනි කාර්තුවේදී ලකුණු පරතරය වැඩිකරගත් ටැන්සානියා ක්‍රීඩිකාවෝ ලකුණු 52-38ක් ලෙස ඉදිරියට පැමිණියහ.තරගයෙන් අනතුරුව මාධ්‍ය වෙත අදහස් දැක්වු ශ්‍රී ලංකා නෙට්බෝල් නායිකා ගයාත්‍රි ලංකාතිලක පැවැසුවේ ආරක්ෂක කලාපයේ ක්‍රීඩා කළ ක්‍රීඩිකාවන්ගේ දක්ෂතා වර්ධනය කිරීම අවශ්‍ය බව ‍‍‍මේ තරගයේදී වටහාගත් බවයි.“අපේ නවක ක්‍රීඩිකාවන් ආරක්ෂක කලාපයේ ක්‍රීඩා කළේ. එයින් අඩුපාඩු වුණා. ඊලඟ තරගයට අලුත් සැලසුමක් අවශ්‍යයි” ලංකාතිලක පැවැසුවාය.සිංගප්පූරුවට ජයආසියානු ශූර සිංගප්පූරුව හා මලයාසියාව අතර තරගයෙන් ලකුණු 44-42ක් ලෙස සිංගප්පූරුව තියුණු ජයක් ලැබීය.අයර්ලන්තය හා නැමීබියාව අතර තරගයෙන් ලකුණු 58-25ක් ලෙස අයර්ලන්තය පරාජයට පත්විය.ශ්‍රී ලංකා හා නැමීබියාව අතර තරගය අද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212031-3</link>
    <topic>ක්‍රීඩා නිලධාරීන් නිහඬ විරෝධතාවක</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උලෙළේ සමාප්ති උත්සවයේ ආචාර පෙළපාලියේ ගමන් කළ ක්‍රීඩා නිලධාරීන් පිරිසක් හා පුහුණුකරුවෝ පිරිසක් සමාන්‍ය ඇදුමෙන් සැරසී නිහඬ විරෝධතාවක යෙදුනහ.දැනට හිමිවන වැටුප ප්‍රමාණවත් නොවන බව පවසා විරෝධතාව පළකළ ක්‍රීඩා නිලධාරීන් පිරිසගේ ගැටලුවට ඉදිරියේදී විසඳුම් ලබාදෙන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය සමාප්ති උත්සවයේදී පැවැසුවාය. එවිය විරෝධතා ඉදිරිපත් කළ ක්‍රීඩා නිලධාරීන් සිය සතුට පළ කළහ. රට පුරා ක්‍රීඩා නිලධාරීහු හා පුහුණුකරුවෝ 400ක් පමණ වැටුප් ප්‍රශ්නයට මැදිව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212031</link>
    <topic>උස පැනීමේ ශූර මංජුලගෙන් නව තරග වාර්තාවක්</topic>
    <author/>
    <content>උස පැනීමේ ශ්‍රී ලංකා වාර්තාවට හිමිකම් කියන මංජුල 38වැනි ජාතික මහා ක්‍රීඩා උලෙළේ දෙවැනි දිනය වු පෙරේදා නව තරග වාර්තාව බිහිකිරීමට සමත්විය.දකුණු පළාත නියෝජනය කරන මංජුල මෙහිදී මීටර් 2.23කින් නව තරග වාර්තාව තැබුවේය. ඔහු විසින් බිඳ හෙළනු ලැබුවේ පසුගිය වසරේ ජාතික මහා ක්‍රීඩා උලෙළේ මීටර් 2.20ක ඔහුගේම වාර්තාවය.නමුත් 2004 වසරේදී ඔහු විසින්ම තබන ලද මීටර් 2.27 ශ්‍රී ලංකා වාර්තාව බිඳ දැමීමට ඔහු අසමත් විය.ක්‍රීඩා උලෙළේ දෙවැනි දිනය නිමා වන විට රන් පදක්කම් 77ක් ලබා ගනිමින් බස්නාහිර පළාත පෙරමුණේ පසුවු අතර මධ්‍යම පළාත රන් පදක්කම් 35ක් දිනා දෙවැනි ස්ථානයෙත්, වයඹ පළාත රන් පදක්කම් 26ක් දිනා තුන්වැනි ස්ථානයෙත් පසුවිය.දෙවැනි දිනයේ ප්‍රතිඵල-උස පැනීම පිරිමි 1.මංජුල කුමාර මී.2‍.2 (දකුණු ), 2.එම්.ඩී.දිසානායක (බස්නාහිර), එස්.සුබාසිත (බස්නාහිර) කවපෙත්ත විසිකිරීම පිරිමි 1.ජි.ඩී.චතුරංග මී.43.00 (දකුණ), 2.නිශාන්ත හර්ජිනස් 3.ඩී.ධනුෂ්ක (බස්නාහිර), මීටර් 200 පිරිමි 1‍.ආර්.එම්.රාජෙස්ඛාන් තත්.21.37(නැ‍ඟෙනහිර), 2.ඒ.එස්.පතිරණ (මධ්‍යම), 3.ආර්.ජයවර්ධන (බස්නාහිර), දුර පැනීම පිරිමි 1.එම්.එස්.දිසානායක මී.7.59 (වයඹ) 2.ජෙ.පී‍.විමලසිරි (මධ්‍යම) 3.ඒ.ඊ.සජීව (මධ්‍යම) මීටර් 400කඩුලු පැනීම පිරිමි 1‍.එන්.ජේ.ගුණතිලක 51.70 (සබරගමුව), 2.පි ද සිල්වා (බස්නාහිර), 3.එල්.ප්‍රසන්නජිත් (බස්නාහිර), රිටි පැනීම 1.කේ.කේ.බාලසුරිය මී.4.60 (වයඹ), 2.සි.පී‍.සේනාරත්න (වයඹ), 3.එම්.ආර්.සම්පත් (වයඹ), මීටර් 400 කඩුලු පැනීම කාන්තා 1.එල්.ඒ.නිමාලි වි.1:00.58 (දකුණ), 2.එරංගා දුලක්ෂි (දකුණ), 3.එස්.දයානන්ද (සබරගමුව), යගුලිය දැමීම පිරිමි 1.ටි.කේ.ප්‍රනාන්දු මීටර්.14.06 (බස්නාහිර)‍‍, 2.නදීකා මුතුනායක (වයඹ), 3.එස්.කේ.විරසේකර (උතුරු මැද), හෙල්ල විසිකිරීම කාන්තා 1.එල්.එන්.ලක්මාලි මී.55.45(දකුණ), 2.එන්.ඩී‍‍.ලේකම්ගේ (සබරගමුව), 3.එච්.එම්.අනුපමා (වයඹ), මීටර් 200 පිරිමි 1.වයි.එන්.අබේවික්‍රම තත්.24.88 (මධ්‍යම), 2.ඩී.එල්.ප්‍රනාන්දු (බස්නාහිර), 3.පී.ඩී.දයාරත්න (සබරගමුව), දුර පැනීම කාන්තා 1.ඩී.ඩී.එරන්දි මී.5.81( දකුණ), 2.සී.ඩී.ප්‍රියදර්ශනී (බස්නාහිර), 3.එච්.ටී.කුමාරි (බස්නාහිර).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212032</link>
    <topic>රන් පදක්කම් දිනූ හිමාෂට‍ තහනම් උත්තේජක චෝදනා</topic>
    <author>ප්‍රින්ස් ගුණසේකර</author>
    <content>ජාතික මලල ක්‍රීඩා ශූරතාවලියේදී මී‍ටර් 100 රන් පදක්කම දිනා වේගවත්ම ක්‍රීඩකයාවු හිමාෂ ‍ඒෂාන් තහනම් උත්තේජක භාවිතා කර තරග වැදුණු බවට චෝදනා එල්ලවී තිබේ‍.මේ හේතුවෙන් ඊයේ පැවැති ජාතික මහා ක්‍රීඩා උලෙළට සහභාගිවීමේ අවස්ථාව ඔහුට අහිමිවී ගියේය.තහනම් උත්තේජක චෝදනා එල්ලවු 18 හැවිරිදි හිමාෂ ඒෂාන් හා ඔහුගේ පුහුණුකරු චමින්ද පෙරේරා ජාතික ක්‍රීඩා වෛද්‍ය ඒකකයේ අද පැවැත්වෙන නිදහසට කරුණු විමසීමේ පරික්ෂණයකට කැඳවා ඇත.‍ක්‍රීඩා වෛද්‍ය ඒකකය මේ වසරේදී ක්‍රීඩක ක්‍රීඩිකාවන් 300ක‍ගේ තහනම් උත්තේජක පරික්ෂණ සිදුකොට ඇති අතර චෝදනා එල්ලවු පළමු ක්‍රීඩකයා හිමාෂ ඒෂාන් වේ.තවමත් පාසල් අවධියේ පසුවන හිමාෂ ඒෂාන් ශ්‍රී ලංකා පාසල් මලල ක්‍රීඩා සංගමය නියෝජනය කරමින් ජාතික මලල ක්‍රීඩා ශූරතාවලියට එක්වී තත්පර 10.50කින් රන් පදක්කම දිනා ගත්තේය. පසුගිය නොවැම්බර 3වැනිදා පැවැති එම තරගයේදී තහනම් උත්තේජක ලබාගත් බවට චෝදනාව මගින් ක්‍රීඩකයාට දැනුම් දී ඇත‍‍.ජාතික මලල ක්‍රීඩා ශූරතාවලියේදී රිදී පදක්කම එම්.එස්.එම්.සෆ්රාන් (තත්.10.68) හා අෂාන් හසරංග (තත්.10.77) ලෝකඩ පදක්කම දිනා ගත්තේය.රන් පදක්කම දිනාගත් හිමාෂ ඒෂාන් තහනම් උත්තේජක චෝදනාවට වරදකරු වී දඬුවමක් නියම වුවහොත් ඔහු දිනාගත් රන් පදක්කම අහිමිවී යන අතර රිදී පදක්කම දිනු සෆ්රාන්ට රන් පදක්කම හා ලෝකඩ පදක්කම දිනු අෂාන්ට රිදී පදක්කම හිමිවේ.එම තරගාවලියේදී සිවුවැනියා වු ඒ.ඩී.එම්.සිල්වාට ලෝකඩ පදක්කම හිමිවනු ඇත.පසුගිය දා පැවැති විසිහතර වැනි ජාතික යෞවන ක්‍රීඩා උලෙළේදී මීටර් 100 නව තරග වාර්තාවක් (තත්.10.54) බිහිකළ හිමාෂ අවුරුදු 20න් පහළ දක්ෂතම මලල ක්‍රීඩකයා ලෙසින් ද සම්මාන දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212033</link>
    <topic>ඔස්ට්‍රේලියාවට ලකුණු 632ක දැවැන්ත ඉලක්කයක්</topic>
    <author>පර්ත් (ඒ.එෆ්.පී.)</author>
    <content>ඔස්ට්‍රේලියාව සහ සංචාරක දකුණු අප්‍රිකාව අතර ඔස්ට්‍රේලියාවේ පර්ත් නුවර පැවැත්වෙන තුන්වැනි සහ අවසන් ටෙස්ට් තරගයේ ජයග්‍රහණය සඳහා වාර්තාගත ලකුණු 632ක දැවැන්ත ඉලක්කයක් හඹායන ඔස්ට්‍රේලියාව ඊයේ දිනය නිමාවනවිට කඩුලු නොදැවී ලකුණු 40ක් ලබා සිටියේය. තරගය නිමාවීමට තව දින 2ක් ඉතිරිව ඇති අතර ලෝක ටෙස්ට් ශ්‍රේණිගතකිරීම්වල පෙරමුණ ගැනීමට නම් ඔස්ට්‍රේලියාවට මේ තරගය ජයගත යුතුව ඇත.ටෙස්ට් තරගයකදී ඔස්ට්‍රේලියාවට ලකුණු 600කට වැඩි ඉලක්කයක් හඹායාමට සිදුවූ දෙවැනි අවස්ථාව මෙයවේ. මීට පෙර 1928 වසරේ දි එංගලන්තය ලකුණු 742ක දැවැන්ත ඉලක්කයක් ඔස්ට්‍රේලියාවට ලබා දී තිබිණි. එය ශ්‍රීමත් ඩොනල්ඩ් බ්‍රැඩ්මන්ගේ පළමු ටෙස්ට් තරගය ද විය. එහි දී ඔස්ට්‍රේලියාව ලකුණු 66කට දැවීගියේය. ලෝක ටෙස්ට් ඉතිහාසයේ සිවුවැනි වරට පන්දුවට පහරදි වැඩිම ලකුණු සංඛ්‍යාවක් හඹා ගොස් ජයග්‍රහණය කළ කණ්ඩායම වන්නේ බටහිර ඉන්දියා කොදෙව් කණ්ඩායමය.2003 වසරේ දී ඔවුන් ලකුණු 418ක ඉලක්කයක් හඹා ගොස් ජයග්‍රහණය කළේ ද ඔස්ට්‍රේලියාවට එරෙහිවය. ඊයේ තේ පානයෙන් පසුව දකුණු අප්‍රිකාව සිය දෙවැනි ඉනිම සඳහා ලකුණු 569ක් රැස් කළේය. විශිෂ්ට පිතිහරඹයක නිරත වූ හෂීම් අම්ලා ලකුණු 196ක් ද, ‍ඒ.බී.ඩිවිලියර්ස් ලකුණු 169ක් ද ලබා ගැනීමට සමත්වූහ. පන්දු යැවීමේ දී මිචෙල් ස්ටාක් කඩුලු 6ක් සහ මිචෙල් ජොන්සන් කඩුලු 4ක් දවාලූහ. දකුණු අප්‍රිකාව පළමු ඉනිමේ දී ලකුණු 225ක් රැස් කළ අතර ඔස්ට්‍රේලියාව ලකුණු 163කට දැවීගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212034</link>
    <topic>කොදෙව් පිලට එරෙහිව බංග්ලාදේශයට වාර්තාගත ජයක්</topic>
    <author/>
    <content>සංචාරක බටහිර ඉන්දියා කොදෙව් පිලට එරෙහිව පැවැති දෙවැනි එක්දින තරගයෙන් වාර්තාගත ලකුණු 160ක ජයක් අත්කරගැනිමට බංග්ලාදේශය ඊයේ සමත්විය. එය බංග්ලාදේශ එක්දින ක්‍රිකට් ඉතිහාසයේ ලැබූ විශාලම ජයග්‍රහණය වේ.පළමුව පන්දුවට පහරදුන් බංග්ලාදේශය ඕවර 50 අවසානයේ කඩුලු 6කට ලකුණු 292ක් රැස් කිරීමට සමත්විය. කොදෙව් පිල ඕවර 31.1කදී ලකුණු 132කට දැවී ගියේය. ‍සොහාග් ගාසි සහ අබ්දුර් රසාක් කඩුලු 3බැගින් බිඳ දැමූහ.බංග්ලාදේශ ඉනිමේ දී ලකුණු 120ක් රැස් කළ 19 හැවිරිදි අනාමුල් හක්, එක්දින ශතකයක් ලැබූ ලොව 8වැනි ලාබාලතම පිතිකරු ලෙසත්, තුන්වැනි ලාබාලතම බංග්ලාදේශ පිතිකරු ලෙසත් වාර්තාපොතට එක්විය. ඔහුට අනගි සහායක් ලබාදුන් මුෂ්ෆිකාර් රහීම් ලකුණු 79ක් ලබා ගත්තේය. පන්දු යැවීමේ දී රවී රාම්පෝල් කඩුලු 5ක් දවාලීය.මේ අනුව තරග 5කින් සමන්විත එක්දින තරගාවලියේ 2-0ක් ලෙස පෙරමුණ ගැනීමට බංග්ලාදේශය සමත්විය.මීට පෙර බංග්ලාදේශය ලැබූ විශාලතම එක්දින තරග ජයලෙස වාර්තා වන්නේ 2006 වසරේ දි ස්කොට්ලන්තයට එරෙහිව ලැබූ ලකුණු 146ක ජයග්‍රහණයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212035</link>
    <topic>ඇන්ඩෘ ෆ්ලින්ටොෆ් පළමු බොක්සිං තරගය ජය ගනී</topic>
    <author>මැන්චෙස්ටර් (ඒ.එෆ්.පී.)</author>
    <content>අන්තර් ජාතික ක්‍රිකට් පිටියේ විශිෂ්ටතම තුන්ඉරියව් ක්‍රීඩකයෙක් ලෙස ප්‍රකටව සිට ක්‍රීඩාවෙන් සමුගත් එංගලන්ත පිලේ හිටපු නායක ඇන්ඩෘ ‍ෆ්ලින්ටොෆ් බොක්සිං ක්‍රීඩාවට අවතීර්ණවීමෙන් පසු මුහුණදුන් ප්‍රථම ජාත්‍යන්තර තරගයේ දීම ජය අත්කර ගැනීමට සමත්විය.හෙවිවේට් බර පන්තිය නි‍යෝජනය කරමින් අමෙරිකාවේ රිචඩ් ඩෝසන්ට එරෙහිව ලකුණු 39-38ක තියුණු ජයක් වාර්තා කිරීමට ෆ්ලින්ටොෆ් සමත්විය. මැන්චෙස්ටර් හී පැවැති මේ තරගය නැරැ‍ඹීමට ක්‍රීඩාලෝලීන් 5000කට අධික ප්‍රමාණයක් රැස්වූහ.කෙසේවුවත් බොක්සිං වළල්ලේ තවදුරටත් රැඳී සිටින්නේ ද යන්න නත්තලෙන් පසු සළකා බලන බව 34හැවිරිදි ෆ්ලින්ටොෆ් තරගයෙන් අනතුරුව ප්‍රකාශ කළේය.‘බොක්සිං ක්‍රීඩාවෙන් මම අප්‍රමාණ සතුටක් ලැබුවා. නමුත් ආධුනික බොක්සිං ක්‍රීඩකයෙක් ලෙස මම ආරම්භ කළ මේ ගමනේ ඉදිරිය ගැන තව දුරටත් සිතා බැලිය යුතුයි. මෙවර නත්තලෙන් පසු ඒ ගැන මම සිතා බලනවා.’ ඔහු එසේ පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212036</link>
    <topic>සිංගර් වෙ‍ෙළඳ සේවා ක්‍රිකට් ‘මාස් ඇක්ටිව්’ට ද්විත්ව ශූරතා</topic>
    <author>වර්නන් ගුණසේකර</author>
    <content>20 වැනි සිංගර් වෙළඳ සේවා ක්‍රිකට් ප්‍රිමියර් ලීග් තරගාවලියේ පිළිමළුන් පිටු දැකීම හා ලීග් යන ශූරතා දෙක ම දිනා ගැනීමට මාස් ඇක්ටිව් කණ්ඩායම සමත් විය.රන්ජන් පරණවිතාන මහතා යටතේ පුහුණුව ලබන මාස් ඇක්ටිව් කණ්ඩායම් මේ ශූරතා ද්විත්වය දිනා ගත්තේ තරගාවලි දෙක පුරාම අපරාජිතව සිටිමින් වීම විශේෂත්වයකි. ඔවුන් මෙවර ලීග් ශූරතාව හිමිකර ගත්තේ පිට පිට දෙවැනි වසර ට ය.මාස් ඇක්ටිව් හා හැටන් නැෂනල් බැංකුව කණ්ඩායම් අතර පෙරේදා කොළඹ කෝල්ට්ස් පිටියේ පැවැති පිළිමළුන් පිටු දැකීමේ අවසාන මහා තරගය මාස් ඇක්ටිව් කණ්ඩායම ලකුණු 38කින් ජයග්‍රහණය කළේය. කාසියේ වාසිය දිනා ගත් හැටන් නැෂනල් බැංකුව පිලේ ආරාධනය අනුව පළමුව පන්දුවට පහර දුන් මාස් ඇක්ටිව් කණ්ඩායම ඕවර 47.1ක් ඇතුළත ලකුණු 226ක් රැස් කළ අතර පිළිතුරු වශයෙන් හැටන් නැෂනල් බැංකුව පිල ට ලබා ගත හැකිවූයේ ඕවර 47.3කදී ලකුණු 188ක් පමණි.තරංග ලක්ෂිත ගේ නායකත්වයෙන් යුත් මාස් ඇක්ටිව් කණ්ඩායමේ ඉනිම පස්වැනි කඩුලු සබඳතාවෙන් ශක්තිමත්ව තිබිණි. උදාර ජයසුන්දර හා සචිත්‍ර සේරසිංහ (25) පස්වැනි කඩුල්ල වෙනුවෙන් ලකුණු 59ක් එක් කරමින් මුළු ලකුණු සංඛ්‍යාව කඩුලු 4ට ලකුණු 63 සිට කඩුලු 5ට ලකුණු 122 දක්වා ඉහළ නැංවීමට සමත් වූහ.තරගයේ වැඩිම ලකුණු ලබා ගත් පිතිකරුවා වෙමින් මාස් ඇක්ටිව් උප නායක සමීර සොයිසා පන්දු 49කින් ලකුණු 54ක් වාර්තා කළේය. එම ඉනිමට හතරේ පහර 6ක් ඇතුළත්ව තිබු අතර ඔහු අවසාන තරගයේ වීරයා ලෙස ද නම් කෙරිණි. මීට අමතරව ආරම්භක පිතිකරු ඩිල්ෂාන් මුණවීර හතරේ පහර 6ක් එල්ල කරමින් පන්දු 34කින් ලකුණු 34ක්ද, උදාර ජයසුන්දර පන්දු 80කින් ලකුණු 43ක්ද (හතරේ පහර 3) ලබා ගත්හ.හැටන් නැෂනල් බැංකුව පිල වෙනුවෙන් වමත් පා දඟ පන්දු යවන්නන් වන සජීව වීරකෝන් හා රනිල් ධම්මික කඩුලු 3 බැගින් ලබා ගත්හ.පිළිතුරු ඉනිමේදී සටන්කාමී පිතිහරඹයක් ප්‍රදර්ශනය කළේ හැටන් නැෂනල් බැංකුව නායක කෝසල කුලසේකර පමණි. ඔහු සිය කණ්ඩායම ජයග්‍රහණය කරා ගෙන යාමට ඉමහත් වෙහෙසක් දැරුවද අනෙක් අන්තයෙන් පිතිකරුවන් දැවී යද්දී කුලසේකර ට සිදුවූයේ ඔහුගේ අර්ධ ශතකය ලබා ගැනීමේ උත්සාහයක නියැලීමටය. එහෙත් එම උත්සාහය ද අසාර්ථක වෙමින් ඔහු ලකුණු 48කට දැවී ගියේය. පන්දු 63කට මුහුණ දුන් ඔහු හතරේ පහර සහ හයේ පහර 2 බැගින් එල්ල කළේය.හෂාන් ගුණතිලක හා අශේන් ප්‍රනාන්දු දෙවැනි කඩුල්ල වෙනුවෙන් ලකුණු 52ක සබඳතාවක් වාර්තා කළහ. ආරම්භක පිතිකරු ගුණතිලක පන්දු 54කින් ලකුණු 37ක්ද (හතරේ පහර 3), ප්‍රනාන්දු පන්දු 62කින් ලකුණු 33ක්ද (හතරේ පහර 2) ලබා ගත්හ. පන්දු යැවීමේදී මාස් ඇක්ටිව් කණ්ඩායමේ පිට දඟ පන්දු යවන ක්‍රීඩක ටී.එම්.සම්පත් ලකුණු 32කට කඩුලු 2ක්ද ලබා ගත්තේය.මාස් ඇක්ටිව් ජයග්‍රහණයට බෙහෙවින් උපකාරී වූයේ ඔවුන්ගේ අති දක්ෂ පන්දු රැකීම ය. ප්‍රතිවාදී පිතිකරුවන් තිදෙනෙකු දුවද්දී දවාලමින් ද, ඉතා ඉහළින් පැමිණි උඩ පන්දු දෙකක් හතරේ සීමාව අසලදී විශිෂ්ට අයුරින් රැක ගනිමින් ද ඔවූහු ජයග්‍රහණය තහවුරු කර ගත්හ.ලීග් තරගාවලිය සඳහා මෙවර ප්‍රථම වතාවට 'නැගී එන ක්‍රීඩකයා' තිළිණය හඳුන්වා දී තිබිණි. එය හිමිවූයේ ජෝන් කීල්ස් කණ්ඩායමේ ක්‍රීඩක හා ශ්‍රී ලංකා ටෙස්ට් කණ්ඩායමට අලුතින් එක්ව සිටින දිමුත් කරුණාරත්න ට ය. ලීග් තරගාවලියේ හොඳම පන්දු යවන්නා ලෙස සජීව වීරකෝන් ද (හැටන් නැෂනල් බැංකුව), හොඳම පිතිකරු ලෙස මහේල උඩවත්ත ද (මාස් යුනිචෙලා), තරගාවලියේ වීරයා ලෙස හර්ෂ විතාන ද (සෙලාන් බැංකුව) තිළිණ ලබා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=s1212037</link>
    <topic>ඉන්දියාව පරාජය කළ ශ්‍රී ලංකාවටමාස් හෝල්ඩිංග්ස් බොක්සිං කුසලානය</topic>
    <author>ප්‍රින්ස් ගුණසේකර ෆවුස් මොහොමඩ්</author>
    <content>රන් පදක්කම් 4ක් දිනාගත් ශ්‍රී ලංකා බොක්සිං කණ්ඩායම ඉන්දියාව සමග පැවැති ද්වන්ද බොක්සිං ශූරතාවලිය තරග 4-3ක් ලෙස ජයගනිමින් මාස් ‍හෝල්ඩිංග්ස් අභියෝගතා කුසලානයට හිමිකම් කීමට සමත්විය. එහි දී සිය අවසන් අන්තර් ජාතික තරගාවලියට සහභාගි වූ මෙරට කාන්තා බොක්සිං වළල්ලේ බිහිවු විශිෂ්ටතම ක්‍රිඩිකා අනූෂා කොඩිතුවක්කු ඉන්දියා ක්‍රීඩිකා පූජා ටොකාස්ට එ‍රෙහිව ලකුණු 27-11ක ජයක් වාර්තා කරමින් කිලෝ ග්‍රෑම් 48 බර පන්තියේ රන් පදක්කම දිනාගැනීමට සමත්වූවාය.ශ්‍රී ලංකා ආධුනික බොක්සිං සංගමයේ මෙහෙයවීමෙන් සුගතදාස ගෘහස්ත ක්‍රීඩාංගණයේ දී පසුගියදා පැවැති මේ තරගාවලියේ කාන්තා තරග ඉසව්වේ කිලෝ ග්‍රෑම් 51 බර පන්තියේ රන් පදක්කම එරන්දි ද සිල්වා ට හිමිවූ අතර පිරිමි තරග ඉසව්වේ කිලෝග්‍රෑම් 60 බර පන්තියේ රන් පදක්කම අනුරාධ ගුණතිලකටත්, කිලෝග්‍රෑම් 56 බර පන්තියේ රන් පදක්කම ගයාන් ජයවීරටත් හිමිවිය. කි.ග්‍රෑ. 49 බර පන්තියෙන් තරග වැදුණු එරංග මධුෂාන්, කි.ග්‍රෑ. 52 බර පන්තියෙන් තරග වැදුණු සුරේෂ් පට්ටිආරච්චි, කාන්තා තරග ඉසව්වේ කි.ග්‍රෑ. 54 බර පන්තියෙන් තරග වැදුණු විදූෂිකා ‍ප්‍රබෝධනී මෙහි දී පරාජයට පත්වූහ.2003 වසරේ දී අන්තර් ජාතික බොක්සිං වළල්ලට පිවිසි අනූෂා එතෙක් මෙතෙක් රන් පදක්කම් 3ක් සහ ලෝකඩ පදක්කම් 6ක් අත්කරගෙන තිබේ. 34වන වියේ පසුවන ඇය මේ මස පැවැත්වෙන ජාතික බොක්සිං ශූරතාවලියෙන් පසුව සිය බොක්සිං තරග දිවියෙන් සමුගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=f1212031</link>
    <topic>ජාතික තරුණ ප්‍රතිපත්තියක්නැත්තේ අපිට විතරයි</topic>
    <author>සාකච්ඡා කළේ ජයසිරි මුණසිංහ</author>
    <content>මේ ජාතික තරුණ ප්‍රතිපත්තිය සම්පාදනය කිරීමයි, මේ වනවිට රටේ ප්‍රබල කතිකා බවට පත්වී තිබෙන ආර්ථික, දේශපාලන කරුණු කාරණායි අතර සහ සම්බන්ධතාවයක් කිසිසේත්ම නැහැ. අපි අපිට, ජාතිය, රට, ජනාධිපතිතුමා පැවැරූ වගකීම් ඉටුකරමින් ඉන්නේ. එතැනදී තමයි අපි මේ විෂය භාර අමාත්‍යාංශය හැටියට තරුණ ප්‍රතිපත්තියක් සම්පාදනයට අත තියන්නේ. ඒ හැරෙන්නට මෙතැන මුල කී සිද්ධි හා සබඳතාවයක් නැහැ.රටේ විවිධ ක්ෂේත්‍රවල විවිධ දේ සිදුවෙනවා. ඒ අතරේ අපි අපේ වගකීම් ඉටුකරනවා.කිසිම හදිස්සියේ මතුවීමක් නොවෙයි මෙය. මෙය රට, ජාතිය තරුණ පරපුර ඉල්ලන දෙයක්. අපි තමයි මෙවන් ප්‍රතිපත්තියක් එළිදක්වා නැති දකුණු ආසියාවේ එකම රට. අවස්ථා දෙකකදී රටක් ලෙස මේ ප්‍රතිපත්තිය එළිදැක්වීමට ක්‍රියා කොට තිබෙනවා. එය විවිධ හේතු නිසා මඟහැරිලා වැළකිලා තිබෙනවා. අපි දැනටමත් “හදිස්සි” නොවෙයි “ප්‍රමාදයි” මාගේ නම් හැඟීම.අතීතයේ කළ යුතු වැඩ පැහැර හැරීම්, ගත් උත්සාහයන් බිඳ වැටීම් ගැන කථා කරනවාට වඩා හොඳ අද දවසේ කෙසේ හෝ මේ ජාතික අවශ්‍යතා සපුරාලීමයි. අපි කරන්නේ ඒ කාර්්‍යයයි.ඔව් !ලෝකයේ ඕනෑම රටක ජනගහනයෙන් වැදගත්ම ජනගහන කණ්ඩායම තරුණ පිරිසයි. රටක සමාජ, දේශපාලන හා ආර්ථික සංවර්ධනයෙහි තරුණ පරපුරට කළ හැකි දායකත්වය අතිවිශාලයි. එවන් ඵලදායි දායකත්වයක් රටට ලබාදෙන තරුණ පිරිසට අභිමානයක් එක් කිරීමට මේ ප්‍රතිපත්තිය සකස් කිරීම ඉතාම වැදගත්.ඔවුන් මුහුණදෙන සුවිශේෂී ගැටලු, අවශ්‍යතා, අභියෝග, බොහෝමයක් තිබෙනවා. ඒවා ජය ගැනීමට මඟපෙන්වීමක් මේ සකස් කරන ජාතික තරුණ ප්‍රතිපත්තියේ තියෙන්නට ඕනෑ. අපේ රටේ මුළු ජනගහනය මිලියන 20ක් වෙනවා. මෙයින් මිලියන 06 ක් තරුණ ජනගහනයයි. අපේ රටේ ජනගහනයෙන් මේ තරම් ප්‍රමාණයක් තරුණ පිරිසගෙන් සමන්විත වුණේ 2007 න් පස්සේ. මේ අපට ලැබුණු ස්වර්ණම දායාදයක්. අපි වහාම මේ ලැබුණු ස්වර්ණමය දායාදයෙන් රටට, ජාතියට වැඩක් ගත යුතුයි.කිසිසේත්ම නැහැ. යැයි මා දැඩි විශ්වාසයකින් යුතුව ප්‍රකාශ කරනවා. අපිට දේශපාලන වුවමනාවලට රටේ වටිනා තරුණ ජීවිත සමඟ සෙල්ලම් කිරීමට අවශ්‍යතාවයක් නැහැ. අපි රටේ මානව සම්පත රැක ගත යුතුයි. අපි අවස්ථා තුනකදී තරුණ නැගිටීම් අත්දුටු, අවාසනාවන්ත සිදුවීම්වලට මුහුණ දුන් ජාතියක්. රටක්.දකුණේ උතුරේ මේ නැගිටීම් සිදුවුණා. නැවැත කිසිදිනෙක මේ රටේ කොතැනකවත් එවන් අවාසනාවන්ත සිදුවීම් සිදුනොවීමටයි අපි වගබලා ගත යුත්තේ. ඒ අවංක වුවමනාව මතයි අපි මේ සත්කාරයට දායක වන්නේ.මෙය ආණ්ඩුවේ තනි වැඩක් නොවෙයි. රටේ, ජාතියේ උවමනාවක් ඉටුකරීමක්. ඊට ඕනෑම අයෙකුට සෘජු, සක්‍රීය දායකත්වය ලබාදිය හැකියි. ලබාදීම ජාතික යුතුකමක් බව අවධාරණය කරන්න කැමැතියි.ජනාධිපතිතුමා තරම් අවංකව, රටේ තරුණ පරපුරට, තරුණ පරපුරේ ප්‍රශ්නවලට තිරසාර විසඳුම් සොයන්න කැපවූ නායකයෙක් අපි දැකලා නෑ. එතුමා රාජ්‍ය නායකයා හැටියට අපිට මේ සඳහා ලබාදෙන්නේ මිල කරන්න බැරි තරම් වටිනා උපදෙස්, මඟපෙන්වීම් බව මේ මොහොතේ සිිහිපත් කළ යුතු වෙනවා.ජනාධිපතිතුමා නිතරම කියන්නේ තරුණයින්ගේ තත්ත්වය, අවශ්‍යතා තක්සේරු කරමින් ඔවුන් බලගැන්වීමට ප්‍රමාණවත් සම්පත් ලබාදෙන ලෙසයි. ඒ වාගේම ඊට අවශ්‍ය සුරක්ෂිත පරිසරයක් නිර්මාණය කරන ලෙසයි. ඒ අනුවයි අපි රජයක් හැටියට මීට දායක වන්නේ. රටේ ආගමික නායකයින්, උගතුන්, බුද්ධිමතුන්, තරුණ පිරිස් විසින්ම යෝජනා කරන වටිනා අදහස් හා මතවාද මතයි මේ ප්‍රතිපත්තිය ගොඩනැඟෙන්නේ. ඒ හැරෙන්නට මෙහි කිසිම දේශපාලන උවමනාවක් ගැබ් වී නැහැ.“තරුණයා” යන්නට විවිධ රටවල විවිධ අර්ථකථන තිබෙනවා. වයස් කාණ්ඩය පදනම් කරගෙනයි “තරුණයා” කියන්නේ. උදාහරණයක් හැටියට බංග්ලාදේශයේ වයස අවුරුදු 18 ත් 35ත් අතර පිරිස තරුණ පිරිසයි. බෲනායිවල අවුරුදු 15ත් 40ත් අතර පිරිස තරුණ පිරිස වෙනවා. අපේ රටේ නම් අවුරුදු 15ත් 29ත් අතර පිරිසටයි තරුණ පිරිස කියන්නේ. නමුත් අපේ රටේ අවුරුදු 13 සිට යෞවන සමාජවලට බැඳීමට හැකි ඉඩ විවෘත කර තිබෙනවා.අපි ජාතික තරුණ ප්‍රතිපත්තිය හදන්නට පෙර මොකක්ද මේ “ප්‍රතිපත්ති” කියන්නේ සලකා බලන්න ඕනෑ. රටක, සමාජයක තෝරාගත් අංශයක පුද්ගලයින්ගේ, කණ්ඩායමක සිතුවිලි හා හැසිරීම්වලට අදාළව ඇති කරගත් තීරණ නැතහොත් මඟපෙන්වීම් සමුදාය තමයි “ප්‍රතිපත්තිය” කියන්නේ.ඒ අනුව අපේ රටේ තරුණයින්ට නැති මේ අවස්ථාව නිර්මාණය කරදීමයි මෙහි අරමුණ. අපි මේ ප්‍රතිපත්තිය සම්පාදනය කිරීමේදී ආගමික සංවිධානවල, දේශපාලන සංවිධානවල, ආණ්ඩුවේ රාජ්‍ය නොවන සංවිධානවල, ප්‍රජා මූල කණ්ඩායම්වල, පවුල් ඒකකවල සිටින හැමදෙනාගේම අදහස් හා යෝජනා ලබාගන්න සුදානම්.අපි දැනටමත් මුළු රටම ආවරණය වන පරිදි මේ තොරතුරු ලබාගැනීම සිදු කරනවා. දත්ත එක්රැස් කිරීම කරනවා. මේ තොරතුරු ගම් මට්ටමින් ප්‍රාදේශීය ලේකම් කොට්ඨාස මට්ටමින් පමණක් නොව අන්තර්ජාලය හරහා පවා ලබා ගැනීමට අවස්ථාව සලසා දී තිබෙනවා.ලැබෙන තොරතුරු 2013 මුල් මාස දෙක තුළ විශ්ලේෂණය කරනවා. ඊට පස්සේ මාර්තු මාසයේ ප්‍රතිපත්තිය කෙටුම්පත් කරනවා. අප්‍රේල්වලදී එයට මහජන කතිකාවක් ගොඩනගනවා. අපි මැයි මාසය වනවිට මේ ජාතික තරුණ ප්‍රතිපත්තිය එළිදැක්වීමට බලාපොරොත්තු වෙනවා.අපි මේ සඳහා ජාතික තරුණ ප්‍රතිපත්ති සම්පාදක කමිටුවක් පත්කොට තිබෙනවා. ශ්‍රී ලංකා විවෘත විශ්වවිද්‍යාලයේ ආචාර්ය ශාන්ත අබේසිංහ මහතා ව්‍යාපෘති ප්‍රධානියායි. එතුමාට විශ්වවිද්‍යාලයේ උපකුලපති විජිත නානායක්කාර, නියෝජ්‍ය උපකුලපති ආචාර්ය ජානක ලියනගම මහත්වරු මඟපෙන්වීම් ලබා දෙනවා.ඊට අමතරව ජාතික තරුණ සේවා සභාව, යෞවන සමාජ, යොවුන් පාර්ලිමේන්තුව, සිවිල් සමාජ කණ්ඩායම්වල ක්‍රියාකාරින් මේ කමිටුවේ ඉන්නවා. ඒ අයට මේ යෝජනා ලබාදිය හැකියි.හොඳ ප්‍රශ්නයක් ඇහැව්වේ. මේ ජාතික ප්‍රතිපත්ති කන්නද? කියා අහන සමහරු ටික දෙනෙක් ඉන්න බිමක්. ඒ නිසා අපි කියන්නට ඕනෑ මෙවන් වැඩපිළිවෙළ ක්‍රියාත්මක කිරීම නිසා රටට තරුණ පිරිසට හිමිවන වාසි ගැන. ඒක තමයි, තරුණයින්ගේ අවශ්‍යතාවයන් පිළිබඳව සමාජය තුළින්ම පොදු අදහසක් ඉදිරිපත් වීමට ඉඩකඩ ලැබීම. දෙක ජාතික තරුණ පිරිසට සෘජුව හා වක්‍රව බලපාන අනෙක් ප්‍රතිපත්ති සමඟ සමස්තයක් ලෙස සම්බන්ධීකරණය වීමට අවස්ථාව ලැබීම.තුන, ජාතික සංවර්ධනයට තරුණ පිරිසට ඵලදායි ලෙස දායකවීමට ඉඩ ලැබීම කියා කිව හැකියි. මෙය අපේ රටේ තරුණ පිරිසට සුවිසල් ජයග්‍රහණයක් හිමි කර දෙන ප්‍රතිපත්තියක් බවට අපි පත්කර ගත යුතුයි. එ‍ෙහම නැතිව ප්‍රතිපත්ති මොනවා තිබුණාත් ඒවා නිසි ලෙස ක්‍රියාවට නැගුවේ නැත්නම් ඉන් ඵලක් නැහැ.අපි ආණ්ඩුවක් හැටියට සම්පාදනය කරන ජාතික තරුණ ප්‍රතිපත්තිය සියයට සීයයක්ම ක්‍රියාත්මක කිරීමට දායකත්වය ලබා දෙනවා. ඒක ගැන සැක සිතන්න එපා!.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>03</day>
    </date>
    <link>http://www.dinamina.lk/2012/12/03/_art.asp?fn=f1212032</link>
    <topic>අද අපි ජීවත් වෙන්නේකලියුගයක</topic>
    <author>සාකච්ඡා කළේ චතුරිකා ගමගේ ඡායාරූප -තුෂාර ප්‍රනාන්දු</author>
    <content>පසුගිය දෙසැම්බර් පළමුවැනිදා ලෝකවාසීහු ලෝක ඒඩ්ස් දිනය සැමරූහ. මේ වනවිට අපේ රටේ ද ප්‍රබල සමාජ ගැටලුවක් බවට පත් වී තිබෙන ඒඩ්ස් රෝගය මෙරටින් තුරන් කොට සදාචාර සම්පන්න සමාජයක් ගොඩනැඟීම උදෙසා ධර්මානුකූල ප්‍රවේශයකට යා යුතු ආකාරය පිළිබඳ රත්මලාන කඳවල මහා විද්‍යාලයේ ආචාර්ය තරන්ගල්ලේ සුධම්ම හිමි සමඟ සිදුකළ සාකච්ඡාවකි මේ.මිහිඳු මහ රහතන් වහන්සේ බුදුදහම ලංකාවට ගෙන ඒමෙන් පසු අපේ සමාජය ගොඩනැඟුණේ ඒ ධර්මයන් සමඟයි. බුදු දහමට අනුව අපේ සංස්කෘතිය නිර්මාණය වුණා. බුදු දහමින් පෝෂණය වුණු සංස්කෘතිය තුළ මිනිස්සු තමන්ගේ පවුල තුළින් බාහිරට යන්න උත්සාහ කළේ නැහැ. එදා ලාංකික සමාජයේ විධිමත් මෙන්ම අවිධිමත් සමාජ පාලනයක් තිබුණා. එදා විවාහ පිළිබඳ තීන්දු තීරණ ගත්තේ වරිග සභාවන්. මේ වරිග සභා සහ කුල ක්‍රමය නිසා එදා සමාජ පාලනයක් තිබුණා. සමාජයේ කතන්දර හැදෙනවට මිනිස්සු බය වුණා. කටකතා, කැලෑ පත්තර යනාදියට තිබුණු බස නිසා අපේ සංස්කෘතිය තුළ යම් පාලනයක් තිබුණා. බුදු දහම හේතුවෙන් පැවැතුණු මේ පාලනය බිඳ වැටුණේ 1505න් පසුව ඇති වූ විදේශීය ආක්‍රමණ නිසයි. ඒඩ්ස් වැනි සමාජ රෝග අපේ රටට ආවේ ගණිකා වෘත්තිය හරහායි. 1977 පසු අපේ රටේ ඇතිවුණු විවෘත ආර්ථිකයත් මේ සඳහා ප්‍රබල ලෙස බලපෑවා. ඒ වගේම නූගත්කම, දෙමාපියන් රැකියා සඳහා විදේශගතවීම, සංචාරක ව්‍යාපාරය යනාදියත් ගණිකා වෘත්තිය ව්‍යාප්ත වෙන්න හේතු වී තිබෙන බව පොත්පත්වල සඳහන් වෙනවා.මානව සමාජයේ ආරම්භයේ පටන් මෙවැනි තත්වයන් තිබිලා තියෙනවා. බුද්ධකාලයේ පවා දඹදිව ප්‍රසිද්ධ ගණිකාවන් සිටි බව බෞද්ධ සාහිත්‍යයේ සඳහන් වෙනවා. ඇතැම් රජවරු තම රාජ්‍යය උසස් තත්ත්වයට පත්කරගන්න ගණිකාවන් නිර්මාණය කළ බව පූජාවලියේ ජීවන කතා වස්තුවේ තිබෙනවා. මේ තත්ත්වය ප්‍රබලව පැවතුණු නිසා තමයි බුදුහාමුදුරුවෝ “කාමේසු මිච්ඡාචාරා වේරමනී සික්ඛා පදං” කියන ශික්ෂා පදය පනවන්න හේතුවුණේ.මෙහිදී බුදුරජාණන් වහන්සේ දේශනා කළේ කාමය වරදවා හැසිරෙන්න එපා කියලයි. නමුත් අද ඒඩ්ස් වැනි සමාජ රෝග ප්‍රබල සමාජ ගැටලු බවට පත්වෙලා තිබෙන්නේ මේ වරදවා හැසිරීම නිසයි. බුදුරජාණන් වහන්සේ “කාමය” ගිනි හුලකට උපමා කළා. ඒවගේම උන්වහන්සේ දේශනා කළේ කාමය තරම් දරුණු දෙයක් තවත් නැති බවයි.ගින්දරක් වැනි කාමාශාවට සීමාවක් නැහැ. අාශාවන් සන්තර්පණය කරගන්න ගිහින් මිනිසුන් කාමයට වහල් වෙනවා. සමාජ රෝග ආදිය ඇතිවන්නේ මේ අතෘප්තිකර කාම ආශාව නිසයි. ඉස්සර යම් පුද්ගලයෙක් විවාහ වූ පසු යම් සීමාවකට කොටු වුණා. මොනතරම් කටුක දුක්වේදනාවන් කරදර පැමිණියත් ඒවා ඉවසා දරාගෙන සිටීමට පුද්ගලයා පුරුදු වුණා. ඒ වගේම පුද්ගලයා විවාහ වී දරුවන් ලැබීමෙන් පසු තැන්පත් තත්ත්වයට පත්වෙන ස්වභාවයක් තිබුණා. මේ තැන්පත් බව තුළ තමන් සන්තර්පණයට වඩා දරුවන් සහ පවුල ගැන සිතුවා. නමුත් අද බොහෝ පුද්ගලයන් පවුල හෝ දරුවන් පිළිබඳ නොසිතා තමන්ගේ ආශාවන් ඉෂ්ට කරගන්න යනවා. අද මේ තත්වය බොහෝ ගැටලුවලට හේතුවෙලා තිබෙනවා.එදා අපේ සමාජය හරිම සරලයි. නමුත් විවෘත ආර්ථිකයක් සමඟ අපේ සමාජය සංකීර්ණත්වයට පත්වුණා. අපේ සමාජයේ තිබූ හර පද්ධතීන් විනාශ වුණේ මේ සංකීර්ණත්වයත් සමඟයි. අපේ සංස්කෘතිය සමඟ බද්ධ වී තිබූ ආචාර ධර්ම ගුණධර්ම, ආගම ආදී හරපද්ධතීන් විනාශ වීම නිසා අද ගණිකා වෘත්තිය මුදල් උපයන ප්‍රබල මාධ්‍යයක් බවට පත්වෙලා. පිරිමි, ගැහැනු වගේම ළමා ගණිකා වෘත්තියත් තිබෙනවා. අද අපේ සමාජයේ ගුණධර්ම කොතරම් පිරිහිලා ද කියනවා නම් ඇතැම් ස්වාමි පුරුෂයන් තමන්ගේ බිරිඳ සූදුවට යොදවලා වෙනත් කාන්තාවන් ඇසුරු කරනවා.සමාජයේ මුල්ම ඒකකය වන පවුල බිඳවැටීම සමාජ බිඳ වැටීමට බලපානවා. අද ඇතැම් පුද්ගලයන් කාමය පසු පස හඹායාම නිසා අපේ රටේ විශාල ලෙස පවුල් කඩා වැටිලා. ඇතැම් මවුවරු දරුවා පාසලට දාලා අම්මා හෝටලයට යනවා. අද මිනිස්සු ජීවත් වෙන්න ක්‍රමයක් නොමැති වූ විට මේ තත්ත්වයට පත් වෙනවා. මෙය විශාල සමාජ අර්බුදයක්ඔව්, නිසි කලට වේලාවට විවාහ නොවීම අද පවුල් බිඳ වැටීමට ප්‍රබල හේතුවක් වෙලා තිබෙනවා. ඇතැම් පුද්ගලයන් අඩු වයසින් විවාහ වී දරුවන් ලබා, ඒ දරුවන් වැඩිහිටි බවට පත්වෙද්දී ඔවුන් අතහැර ගොස් වෙනත් පුද්ගලයෙක් සමඟ විවාහ වෙනවා. මේවා අපේ සංස්කෘතියට ගැළපෙන දේවල් නොවෙයි. මෙවැනි පවුල්වලින් ගොඩනැෙඟන දරුවනුත් මේ පැත්තට යොමුවෙනවා. ඒ දරුවන් ආදර්ශයට ගන්නේ තමන්ගේ මවුපියන්.ඒවගේම මිනිසුන්ගේ මේ ක්‍රියාකලාපය සඳහා මාධ්‍ය, අන්තර්ජාලය යනාදියත් ප්‍රබලව බලපා තිබෙනවා. අද මාධ්‍ය මඟින් මිනිසුන් තුළ පාලනය කරගෙන සිටින රාගය, කාමය, අවුස්සන්න කතා කරනවා. ඒවායෙන් මිනිස්සුන්ගේ ගුණධර්මවලට, හැදියාවට, බුද්ධි වර්ධනයට කතා කරන්නේ නැහැ. ධර්මය තුළින් අපි චිත්ත දමනය කරන්න කිව්වට මාධ්‍ය මඟින් පෙන්වන දේවල් නිසා මිනිස්සුන්ට ඒ හැඟීම් හැම වෙලාවෙම පාලනය කරගන්න බැහැ. මිනිසුන්ගේ හැඟීම් පාලනය කරගන්න තමයි ලැජ්ජාව සහ බය තියෙන්නේ. නමුත් අද ඒ කිසි දෙයක් නැහැ. මේවා සමාජය පාලනය කරපු ලෝකපාලන ධර්ම, ඒවා මිනිස්සු තුළින් අද ඈත්වෙලා. අපි බටහිර සංස්කෘතීන් විවේචනය කර ඵලක් නැහැ. අපි අපේ සංස්කෘතිය, අපේ සමාජය රැකගන්න උත්සාහ කළ යුතුයි.බුදුහාමුදුරුවෝ මීට අවුරුදු දෙදහස් ගණනකට පෙර මේ අර්බුදය දැක්කා. එයට හොඳම උදාහරණය තමයි කොසොල් රජතුමා දුටු සිහින 16. ඒ සිහින 16 තුළ එක සිහිනයක් තිබෙනවා. මනුෂ්‍යයෙක් රත්තරන් නූල් ගොතලා පුටුව යටට දානවා. එවිට ඒ පුටුව යට ඉන්න වයසට ගිය හිවල් දෙනක් අර නූල්ටික කනවා. මේ සිහිනය බුදුරජාණන් වහන්සේ විග්‍රහ කළේ අනාගත කාලයේදී ස්වාමියා දුක් මහන්සි වී ගෙදරට ගෙනෙන වස්තුව, බිරිඳ සොර සැමියන්ට පුද කරන බවයි. අද ඇතිවෙලා තිබෙන්නේ එවැනි තත්වයක්.තවත් සිහිනයක වසු පැටවුන්ගෙන් වැස්සියන් කිරි බොනවා දුටුවා. එතැනදී බුදුුරජාණන් වහන්සේ පෙන්වා දුන්නේ මේ සමාජය පිරිහෙනවා. ඒ පිරිහීම නිසා දරුවන් තමන්ගේ අම්මලා, තාත්තලා පාලනය කරන තත්වයක් ඇතිවෙන බවයි. ඒ බුද්ධ දේශනාවන් කොයිතරම් නිවරැදි ද කියලා අද සමාජය දිහා බැලුවහම අපිට පේනවා.ඒ වගේම වියතක් පමණ උස ගසක මල්පිපිලා ගෙඩි හට ගන්නා ආකාරයත් එක සිහිනයකදී කොසොල් රජතුමා දුටුවා. ඒ පිළිබඳ විග්‍රහ කරමින් බුදුරජාණන් වහන්සේ දේශනා කළේ අනාගතයේ ගුණධර්ම පිරිහුණු කාලයක වයස අවුරුදු 5ට අඩු දරුවන් විවාහ වෙලා ගැබ්ගෙන, දරුවන් ලබන බවයි.අද ඇතැම් අය කල්ප විනාශයක් පිළිබඳ කතාකරනවා. බුද්ධ දේශනාවට අනුව කල්ප විනාශය සිදුවන්නේ මිනිසුන් තුළ ගුණධර්ම පිරිහීම නිසයි. ලෝකය විනාශ වන කාලය කලියුග කාලය ලෙස හඳුන්වනනවා. ඒ කලියුග කාලයට තිබෙන්නේ සම්පත්ති නොවෙයි. විපත්ති. අද ලෝකය දිහා බැලුවහම අපිට පේන්නේ වර්තමාන සමාජයේ ගුණධර්ම පිරිහිලා කලියුගයක් නිර්මාණය වී තිබෙන බවයි. අද දිනපතා මාධ්‍යවලින් මොනතරම් විපත්ති ප්‍රමාණයක් අසන්න දකින්න ලැබෙනවා ද? මේවා එක් කරුණක් මූලික කරගෙන ඇතිවූවක් නොවෙයි. මේ සමස්ත සමාජ විරෝධී හැසිරීම්වල ප්‍රතිඵලයක්.යහපත් පවුල් ජීවිතයක් ගත කරන්න බුදුරජාණන් වහන්සේ පෙන්වා දුන් හොඳම උදාහරණය වන්නේ නකුල මාතා සහ නකුල පිතා චරිත දෙකයි. නකුල පිතා රෝගී වී මරණාසන්න වූ අවස්ථාවේදී වෙනත් ස්වාමියෙක් එක්ක නොයන බවට නකුල මාතා ඔහුට පොරොන්දු වෙනවා. ඇය සිය ස්වාමියාට කොතරම් සෙනෙහසක් දැක්වූවා ද යන්න ඉන් පිළිබිඹු වෙනවා පමණක් නොවෙයි. ඇයගේ එම ප්‍රකාශ අසා නකුල පිතා සුවපත් වුණා. ඒනිසා බුදුරජාණන් වහන්සේ දේශනා කළේ විවාහ ජීවිතයේදී නකුල මාතා හා නකුල පිතා ආදර්ශයට ගන්නේ නම් ඕනෑම කෙනෙකුට සාර්ථක ගෘහ ජිවිතයක් ගත කළ හැකි බවයි. ඒවගේම විවාහක යුවළක් අතර සම ත්‍යාග, සම ශ්‍රද්ධා, සම ප්‍රඥා , සම සීල තිබේනම් ඔවුන් ප්‍රාර්ථනා කළත් නොකළත් ඊළඟ ආත්මයේදීත් ඔවුන් එකට ජීවත්වන බව දේශනා කළා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n1212041</link>
    <topic>මේ තරම් ශක්තිමත් රජයක් නැවත බිහිවන්නේ නෑ</topic>
    <author>ගාමිණි ජයලත් ඉන්දියාවේ සංචාරයකින් පසු</author>
    <content>හින්දු පුවත්පතේ හිටපු කර්තෘ එන්. රාම් කියයිජනාධිපති මහින්ද රාජපක්ෂ මහතාගේ රජය වගේ බලවත් රජයක් අතීතයේ බිහි වී නැතුවා සේම අනාගතයේදීත් ශ්‍රී ලංකාවේ ඇතිවෙන්නේ නැහැ. එම නිසා දෙමළ ජාතික සන්ධානය (TNA) මේ අවස්ථාවේදී කළ යුත්තේ ජනවාර්ගික ප්‍රශ්නයට සදාකාලික දේශපාලන විසඳුමක් ලබාගැනීමට ජනාධිපතිතුමාට තමන්ගේ සහාය ලබාදීම බව ඉන්දියාවේ හින්දු ප්‍රවෘත්ති පත්‍රයේ හිටපු කර්තෘ එන්.රාම් මහතා පවසයි.ශ්‍රී ලංකාවෙන් ඉන්දියාවට ගිය මාධ්‍යවේදීන්ගේ කණ්ඩායමක් චෙන්නායිහි පැවැත්වෙන මාධ්‍යවේදීන්ගේ ආසියානු පුහුණු මධ්‍යස්ථානයට පැමිණි අවස්ථාවේදී රාම් මහතා මේ තොරතුරු අනාවරණය කළේය.තවදුරටත් අදසහ් දැක්වූ රාම් මහතා එල්.ටී.ටී.ඊ. ය පොල්පොට් අඥාපති වගේ හිතක් පපුවක් නැතිව මිනිසුන් ඝාතනය කළ නිසා එල්.ටී.ටී.ඊ. ය මේ යුද්ධයෙන් විනාශ වෙන තුරු ටී.එන්.ඒ.සංවිධානයේ නායකයන් ඔවුන්ට බියෙන් නිහඬ වෙලා එල්.ටී.ටී.ඊ. යෙ ක්‍රියා පටිපාටිය පිළිපැද්දා.නමුත් අද එල්.ටී.ටී.ඊ. ය විනාශ වෙලා තිබෙන නිසා තමන්ට ලැබී තිබෙන දේශපාලන නිදහස කිසිවෙකුට බිය නැතිව රටට සෙතක් වෙන පරිදි පාවිච්චි කළ යුතුයි. ඒ නිසා ටී.එන්.ඒ.සංවිධානයේ නායකයො ජනාධිපතිතුමා සමඟ අත්වැල් බැඳගෙන ජනවාර්ගික ප්‍රශ්නයට විසඳුමක් ඇති කරන්න තමන්ගෙ පූර්ණ සහයෝගය ලබාදිය යුතු බවද එන්. රාම් මහතා තවදුරටත් පැවසුවා.එල්.ටී.ටී.ඊ. ය කරපු බරපතළ වැරදි දෙකක් නිසා ඒ සංවිධානයට ඉන්දියාවෙනුත් තමිල්නාඩුවෙනුත් ලැබුණු උදව් උපකාර දැන් මුළුමනින්ම නැතිවෙලා තිබෙනවා. 1987 එල්.ටී.ටී.ඊ. ය ඉන්දීය සාම හමුදාව සමඟ යුද්ධය ප්‍රකාශ කළ නිසාත් 1991 ඉන්දියාවේ හිටපු අගමැති රජිව් ගාන්ධිව ඝාතනය කළ නිසාත් එල්.ටී.ටී.ඊ. යත් එක්ක ඉන්දියානු රජය සහ ජනතාවට තිබූ බැඳීම විනාශ වෙලා ගියා. දැන් ඉන්දීය ජනතාව විශේෂයෙන්ම තමිල්නාඩු ජනතාව එල්.ටී.ටී.ඊ. යට කිසිම ආකාරයකින් උදව් කරන්නට අකමැත්ත පළ කළා.හැබැයි තමිල්නාඩු ජනතාව ලංකාවේ ජනවාර්ගික ප්‍රශ්නයට දේශපාලන තීරණයක් අවශ්‍ය යැයි කියන ස්ථාවරයේ සිටින බවත් රාම් මහතා පැවසුවා. තමිල්නාඩුවේ ටෙසෝ සමුළුවට නායකත්වය දරපු හිටපු ප්‍රධාන ඇමැති කරුණානිධි මහතා දෙමළ ජනතාවගේ ප්‍රශ්නයට විසඳුමක් ලබාදෙන්නට ජනමත විමසීමක් පැවැත්විය යුතු බව ප්‍රකාශ කළත් එය දේශපාලන ප්‍රකාශයක් පමණයි.ඒ ගැන තමිල්නාඩු දේශපාලකයන්ට කිසිම උනන්දුවක් නැති බවත් රාම් මහතා කියයි. 1987 ලංකාවේ ඉන්දියානු සාම හමුදාවේ අණ දෙන නිලධාරී හැටියට හිටපු ලුතිනන් ජනරාල් දිජෙන්ද්‍ර සිං මේ යුද්ධය නිමා වෙන්නට තව අවුරුදු තිහක් යන බව 1987 දී හින්දු පත්‍රයට ප්‍රකාශ කළා. ඒ අවස්ථාවේ ඔහු රාජ්‍ය නිලධාරියෙක් නිසා රජයේ අණට ක්‍රියා කරන්නට සිදු වුණ බවද රාම් මහතා කියයි.ලංකාවේ දෙමළ ජනතාවගේ හතුරො හැටියට දැන් ක්‍රියා කරන්නෙ පිට රට ජීවත් වන දෙමළ ඩයස් පෝරාවල ඉන්න නායකයො බව පැවසූ රාම් මහතා අන්තර් ජාතික මාධ්‍ය එල්.ටී.ටී.ඊ. යට සහයෝගයක් පළ කරන අන්දමේ ක්‍රියා කරන බව ඔහු කියයි. අර්ජුන රණතුංග මහතා ගැන කරුණු දැක්වූ රාම් මහතා අර්ජුන රණතුංග හොඳ ක්‍රිකට් වීරයෙක් වුණත් ඔහුගේ දේශපාලන ප්‍රතිපත්ති බොළඳ බව කියයි. ආසියානු මාධ්‍යවේදීන්ගේ පුහුණු මධ්‍යස්ථානයට ලාංකික මාධ්‍යවේදීන් ගිය අවස්ථාවේ රාම් මහතා මෙම තොරතුරු අනාවරණය කළේ ය. මේ පුහුණු මධ්‍යස්ථානයේ ශ්‍රී ලංකාවේ දක්ෂ තරුණ තරුණියන්ට ශිෂ්‍යත්ව ලබා දීල පුහුණු කරන්නට සූදානම් බවත් රාම් මහතා කියයි.මේ උත්සවයට ආසියානු මාධ්‍යවේදීන්ගේ සංවිධානයේ සභාපති ශෂි කුමාර් ලංකාවේ නියෝජ්‍ය තානාපති ආර්.කේ.එම්.ඒ. රාජකරුණා යන මහත්වරුන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n1212042</link>
    <topic>එජාප නායකත්වයට පත් රනිල්ටජනපතිගෙන් උණුසුම් සුබපැතුම්</topic>
    <author>අසේල කුරුළුවංශ හා ඉන්දික පොල්කොටුව</author>
    <content>වසර හයක කාලයක් සඳහා එක්සත් ජාතික පක්ෂයේ නායකත්වයට පත් විපක්ෂ නායක රනිල් වික්‍රමසිංහ මහතාට ජනාධිපති මහින්ද රාජපක්ෂ මහතා සුබපැතුම් පිරිනැමුවේය.නවීකරණය කළ මග නැම යාන්ත්‍රික වැඩපොළ හා යන්ත්‍රෝපකරණ පුහුණු පාසල විවෘත කිරීම නිමිත්තෙන් මහනුවර කුණ්ඩසාලේ පැවැති උත්සවයකදී ජනපති මහින්ද රාජපක්‍ෂ මහතා මේ බව කීවේය.වත්මන් රජයේ යෝධ සංවර්ධන ව්‍යාපෘති විකුණාගෙන කෑමට ආණ්ඩුවක් ලබාගැනීමේ අරමුණින් ඇතැමුන් නොයෙක් කුමන්ත්‍රණ ක්‍රියාත්මක කරන බවත් ජනතා විශ්වාසය දිනා සිටින මේ ආණ්ඩුව පන්නන්න මාන බලන උදවියට සිදුවන්නේ පුළුන් ගෙඩිය ඉදෙන තුරු බලා සිටි ගිරවාට සිදුවූ දෙය බවත් පැවසීය.සමහරුන්ට රටේ කෙරෙන සංවර්ධනය ඇහැට කටු අනින්නා මෙන් බවත් පදනමක් නොමැති විවේචන අතහැර අනාගත පරපුර වෙනුවෙන් කරන්නාවූ මේ සංවර්ධන ක්‍රියාවලියට දායකවන ලෙස තමන් සැමට ආරාධනා කරන බවත් ජනපතිවරයා කීය.රටකට හොඳ විපක්‍ෂයක් තිබිය යුතු බවත් එජාප සම්මේලනයේදී යම් සුබවාදී වෙනසක් සිදුවනු ඇතැයි රටම බලා සිටි බවත් කී ජනාධිපතිවරයා පැටියෙක් බිහිකරතැයි බලා සිටි අලියා අවසානයේ පැටියෙක් වෙනුවට දැම්මේ අලි බෙටි බවත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n1212043</link>
    <topic>තේරීම් කාරක සභාවට එරෙහිපෙත්සම ඉවත දමයි</topic>
    <author/>
    <content>අගවිනිසුරුවරියට එරෙහි දෝෂාභියෝග චෝදනා විමර්ශනය කිරීම සඳහා පත්කර ඇති පාර්ලිමේන්තු තේරීම් කමිටු සභාපතිවරයා ඇතුළු එහි සාමාජිකයන් වන ඇමැතිවරු හය දෙනකු එම කටයුතුවල නිරතවීමෙන් වළක්වන අතුරු නියෝගයක් ඉල්ලා ගොනු කළ මූලික අයිතිවාසිකම් පෙත්සමක් විභාගයට ගැනීම ප්‍රතික්ෂේප කළ ශ්‍රේෂ්ඨාධිකරණය එය ගාස්තු රහිතව ඊයේ (03) නිෂ්ප්‍රභ කෙළේය.පාර්ලිමේන්තු මන්ත්‍රීවරුන්ගෙන්සමන්විත විය යුතු මේ කමිටුවෙහි සාමාජිකයන් ලෙස කැබිනට් ඇමැතිවරුන්ට කටයුතු කළ නොහැකි බවට මේ පෙත්සම මඟින් කරුණු දක්වා තිබිණි.විභාගයට ගැනීමට තරම් ප්‍රමාණවත් හේතුවක් නොමැත යන පදනම මත මේ පෙත්සම ප්‍රතික්ෂේප කරන ලදී.නිමල් ගාමිණී අමරතුංග, ප්‍රියසාත් ඩෙප්, ඊවා වනසුන්දර යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවන ලදී.නීතිඥවරයකු වන චිත්‍රානන්ද ලියනගේ විසින් මේ පෙත්සම ගොනුකර තිබුණි.පාර්ලිමේන්තු තේරීම් කාරක සභාවෙහි සභාපති ඇමැති අනුර ප්‍රියදර්ශන යාපා සහ ඇමැතිවරුන් වන නිමල් සිරිපාල ද සිල්වා, ඩිලාන් පෙරේරා, සුසිල් පේ‍්‍රමජයන්ත්, රාජිත සේනාරත්න, විමල් වීරවංශ මහත්වරු සහ නීතිපතිවරයා පෙත්සම මගින් වගඋත්තරකරුවෝ කර සිටියහ.පෙත්සම්කරු වෙනුවෙන් පෙනී සිටි නීතිඥ විජිත් සිං මහතා කියා සිටියේ මේ දෝෂාභියෝගය විමර්ශනය කරන තේරීම් කාරක සභාවෙහි සාමාජිකයන් ලෙස පත්කර ඇති හයදෙනකු කැබිනට් මණ්ඩල සාමාජිකයන් වන බැවින් පාර්ලිමේන්තු මන්ත්‍රීවරුන්ගෙන් සමන්විත වන කමිටුවක සාමාජිකයන් ලෙස කටයුතු කළ නොහැකි බවය. කැබිනට් මණ්ඩලය යනු විධායක ක්‍රියාවලියෙහි කොටසකි. අධිකරණ විනිශ්චය කටයුතු විධායකයෙන් සම්පූර්ණයෙන් ඉවත් කර තිබේ. විනිසුරුවරයකු සම්බන්ධයෙන් විනිශ්චය කිරීමේ බලයක් කැබිනට් ඇමැතිවරුන්ට නැතැයි පෙත්සම්කරුගේ නීතිඥවරයා කියා සිටියේය.එසේම මේ දෝෂාභියෝග ක්‍රියාවලිය ඉදිරියට ගෙන ගියහොත් අධිකරණයෙහි ස්වාධීනත්වය නැති වේ. එවිට නීතිඥවරයකු ලෙස කටයුතු කිරීමට තමන්ට ඇති අයිතිය අහිමි වේ. එමඟින් සිය මූලික අයිතිවාසිකම් උල්ලංඝනය වන බවට ඔහු කරුණු ඉදිරිපත් කෙළේය.මේ පෙත්සමට විරෝධය පළ කරමින් නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් ඒ. එච්. එම්. ඩී. නවාස් මහතා කරුණු ඉදිරිපත් කෙළේය.ව්‍යවස්ථාවෙහි (107) වගන්තිය අනුව දෝෂාභියෝගය විමර්ශනය කිරීම සඳහා සාමාජිකයන් ලෙස පත්කළ යුත්තේ පාර්ලිමේන්තු මන්ත්‍රීවරුන් අතුරෙනි. ඒ අනුව මේ පාර්ලිමේන්තු මන්ත්‍රීවරු ඒ සඳහා පත්කරන බවට කතානායකවරයා සඳහන් කර තිබේ. ඒ අනුව කමිටු සාමාජිකයන් පත්කර ඇත්තේ මන්ත්‍රීවරුන් ලෙස මිස ඇමැතිවරුන් ලෙස නොවේ. එසේම කැබිනට් ඇමැතිවරයකු ලෙස පත් වූ විගස පාර්ලිමේන්තු මන්ත්‍රී ධුරය අහෝසි වන්නේය හෝ එයට හිමි වගකීම්, වරප්‍රසාද අහිමිවන බවට කිසිදු සටහනක් ආණ්ඩුක්‍රම ව්‍යවස්ථාවෙහි සඳහන්ව නැත. මේ නිසා පෙත්සම්කරු සඳහන් කරන කරුණුවලට කිසිදු නීතිමය පදනමක් නැතැයි නියෝජ්‍ය සොලිසිටර් ජෙනරාල්වරයා සඳහන් කෙළේය.එසේම මේ ඇමැතිවරුන් හයදෙනා හැර සෙසු කමිටු සාමාජිකයන්ට කාරක සභාවෙහි කටයුතු කරගෙන යා හැකි පරිදි නියෝගයක් නිකුත් කරන ලෙස පෙත්සම්කරු කර ඇති ඉල්ලීම පිළිගත නොහැකි බව ඒ මහතා සඳහන් කෙළේය.එසේම මේ වගඋත්තරකාර සාමාජිකයන් හයදෙනා විසින් සිදුකරන විමර්ශන කටයුතු, තීන්දු තීරණ සහ නිර්දේශ බල රහිත කරන අතුරු නියෝගයක් නිකුත් කරන ලෙසද පෙත්සම මගින් ඉල්ලා තිබිණි.එලෙස බල රහිත කරන අතුරු නියෝගයක් නිකුත් කළහොත් ඇතැම්විට දෝෂාභියෝගයට බඳුන්වන විනිසුරුවරයා නිවැරදි බවට තීරණය වුවහොත් එම තීරණය ද බල රහිත වනු ඇති බවට ඒ මහතා කියා සිටියේය.පෙත්සම්කරු පූර්ව විනිශ්චයකින් මේ පෙත්සම ඉදිරිපත් කර ඇති අතර වරදකරු වීමේ හෝ නොවීමේ හැකියාවන් දෙකක් විමර්ශනයකදී ඇති බව පෙත්සම්කරු අමතක කර ඇතැයි නියෝජ්‍ය සොලිසිටර් ජෙනරාල්වරයා සඳහන් කෙළේය.මේ අතර මේ දෝෂාභියෝග ක්‍රියාවලියට එරෙහිව ශ්‍රී ලංකා නීතිඥ සංගමය ගොනුකළ මූලික අයිතිවාසිකම් පෙත්සමක් සීමාවන්ට යටත්ව විභාගයට ගැනීමට ශ්‍රේෂ්ඨාධිකරණය අවසර දුන්නේය.පෙත්සම මගින් පෙන්වා දෙන කරුණු විභාග කිරීමේ බලයක් අධිකරණයට නොමැති බව පවසමින් නියෝජ්‍ය සොලිසිටර් ජෙනරාල් බිම්බා තිලකරත්න මහත්මිය විරෝධය පළ කළාය. පෙත්සම් විභාගය ජනවාරි මස 21 දින සිදුකිරීමට ඬයම වූ අතර විරෝධතා සති 4කදී ගොනුකරන ලෙස වගඋත්තරකරුවන්ට නියම කෙරිණි.පාර්ලිමේන්තු කතානායකවරයා, තේරීම්කාරක සභා සාමාජිකයන් සහ නීතිපතිවරයා පෙත්සමෙහි වගඋත්තරකරුවෝ වූහ.නීතිඥ විජිත් සිං මහතා ප්‍රතික්ෂේප වූ පෙත්සම වෙනුවෙන් පෙනී සිටි අතර ජනාධිපති නීතිඥ ඉක්‍රාම් මොහොමඩ් මහතා ශ්‍රී ලංකා නීතිඥ සංගමයෙහි පෙත්සම වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n1212044</link>
    <topic>අධිකරණ සේවා කොමිසමේ රැස්වීම නිසායුක්තිය පසිඳලීමට බාධා</topic>
    <author/>
    <content>අධිකරණ සේවා කොමිසම ඊයේ (3) පස්වරුවේ කැඳවා තිබූ විශේෂ රැස්වීම හේතුවෙන් අධිකරණ රාශියක යුක්තිය පසිඳලීමේ කටයුතුවලට බාධා සිදුවූ බව පැවසේ.එම කොමිසමේ සභාපතිනී ආචාර්ය ශිරාණි බණ්ඩාරනායක මහත්මියගේ දැනුම්දීම මත කොමිසමේ ලේකම් මංජුල තිලකරත්න මහතා පෙරේදා (2) දිනයේදී මේ රැස්වීම කැඳවා ඇති බව වාර්තා වේ.නිවාඩු දිනයක් වූ පෙරේදා දිනයේ ගත් මේ තීරණය හේතුවෙන් ඊයේ (03) දිනයේදී ඇතැම් විනිසුරුවරුන් හදිසි නිවාඩු දමා රැස්වීමට පැමිණි බවට වාර්තා වී ඇති අතර දුර බැහැර විනිසුරුවරුන් පෙරේදා දිනයේම කොළඹට වාර්තාකර තිබිණි.මහේස්ත්‍රාත් අධිකරණ, දිසා අධිකරණ හා මහාධිකරණ විනිසුරුවරුන් ඊයේ පස්වරුවේ ශ්‍රේෂ්ඨාධිකරණයට සිය නිල රථවලින් එනු දක්නට ලැබිණි. මේ හදිසි රැස්වීම ඊයේ (03) පස්වරු 3.10 පමණ ආරම්භ විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n1212045</link>
    <topic>විශේෂ තේරීම් කාරක සභාවදෙවැනි වරට අද රැස්වෙයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අගවිනිසුරු ශිරාණි බණ්ඩාරනායක මහත්මියට එරෙහි දෝෂාභියෝගය පිළිබඳ විමර්ශනය කිරීම සඳහා පත් කර ඇති විශේෂ තේරීම් කාරක සභාව අද(4) දෙවැනි වරට රැස්වීමට නියමිතය.අද පෙරවරු 10.30ට කාරක සභාවේ සභාපති අනුර ප්‍රියදර්ශන යාපා මහතාගේ සභාපතිත්වයෙන් රැස්වීමට නියමිතය.අගවිනිසුරුවරිය අද දිනයේද තේරීම් කාරක සභාව හමුවේ පෙනීසිටීමට නියමිතය.දෝෂිභියෝගය සඳහා වන විත්ති වාචක ලබාදීම සඳහා එම තේරීම් කාරක සභාව අද දිනය දක්වා අගවිනිසුරවරියට කල් ලබාදී තිබිණි. අද එම පිළිතුරු බැඳීමද සිදු වනු ඇත.අගවිනිසුරුවරිය පිළිතුරු බැඳීමෙන් අනතුරුව තේරීම් කාරක සභාව විසින් එම ලිඛිත විත්ති වාචක විමර්ශනය ආරම්භ කෙරෙනු ඇත.මේ අතර අගවිනිසරු ශිරාණි බණ්ඩාරනායක මහත්මියට එල්ලවී ඇති චෝදනාවලට පිළිතුරු ලබාදීමට සති පහක කාලයක් ලබා දෙන ලෙස අගවිනිසුරුවරිය එම විශේෂ කාරක සභාවෙන් ඉල්ලීමක් කර ඇතැයි වාර්තා වේ.අගවිනිසුරුවරිය විසින් මේ ඉල්ලීම ලිඛිතව සිදු කර ඇති අතර, ඇයට එල්ලවී ඇති චෝදනා පිළිබඳ සංෂිප්ත වාර්තාවක්ද පසුගිය 30 වැනිදා විශේෂ කාරක සභාවට ඉදිරිපත් කර ඇති බවද පාර්ලිමේන්තු ආරංච් මාර්ග වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n1212046</link>
    <topic>මොහොමඩ් මහරුෆ් මිය යයි</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>කොළඹ මහ නගර සභාවේ විපක්ෂ නායක මොහොමඩ් මහරුෆ් මහතා හදිසියේ අභාවප්‍රාප්ත විය.නාගරික මන්ත්‍රීවරයකු ලෙස 1983 දී සිය දේශපාලන දිවිය ඇරඹූ මහරුෆ් මහතා 1996 දී නියෝජ්‍ය පුරපති විය.කොළඹ දිස්ත්‍රික්කයේ එක්සත් ජාතික පක්ෂ පාර්ලිමේන්තු මන්ත්‍රීවරයෙක් ලෙස තේරී පත්වූ ඒ මහතා කැබිනට් නොවන ඇමැති ධූරයක්ද හෙබවීය.පසුව එම පක්ෂයෙන් ඉවත්වී පොදුජන එක්සත් පෙරමුණෙන් අපේක්ෂයකු ලෙස තරගකර කොළඹ මහ නගර සභා මන්ත්‍රීවරයෙක් විය.විපක්ෂ නායකව සිටි මිලින්ද මොරගොඩ මහතා එම ධුරයෙන් ඉල්ලා අස්වූ පසු නගර සභා විපක්‍ෂ නායක ධුරයට පත්වූ මහරුෆ් මහතා මිය යන තුරුම එම ධුරය හෙබවීය. කොළඹ කින්සි පාරේ පිහිටි සිය නිවසින් පිටව ඊයේ උදේ ග්‍රෑන්ඩ්පාස්හි පිහිටි සිය කාර්යාලයට ගිය ඒ මහතා එහිදී රෝගාතුරවී පෞද්ගලික රෝහලකට ඇතුළු කළ ඉක්බිති මිය ගියේය.ඒ මහතාගේ අවසන් කටයුතු ඊයේ (03) සවස මාළිගාවත්ත මුස්ලිම් සුසාන භූමියේදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n1212047</link>
    <topic>පාසල් නිල ඇඳුම් බෙදා දීම අද</topic>
    <author/>
    <content>පාසැල් සිසුන්ට නොමිලේ නිල ඇඳුම් රෙදි බෙදාදීමේ ජාතික මහෝත්සවය අද (04) පෙරවරු 10.00 ට අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පොළොන්නරුව රාජකීය මධ්‍ය මහා විද්‍යාලයේ දී සිදු කෙරේ.මේ අවස්ථාවට පළාත් ආණ්ඩුකාර කරුණාරත්න දිවුල්ගනේ, පළාත් ප්‍රධාන ඇමැති එස්. එම්. රංජිත්, අධ්‍යාපන නියෝජ්‍ය ඇමැති විජිත් විජයමුණි සොයිසා, අධ්‍යාපන අධීක්‍ෂණ මන්ත්‍රී මොහාන් ලාල් ග්‍රේරු , උතුරු පළාත් අධ්‍යාපන තොරතුරු තාක්ෂණ හා සංස්කෘතික කටයුතු ඇමැති පේෂල ජයරත්න යන මහත්වරු සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n1212048</link>
    <topic>ගුසී සාම සම්මානයෙන් පිදුම් ලැබූගායන ශිල්පිනී දීපිකා යළි පැමිණේ</topic>
    <author/>
    <content>පිලිපීන රජය මගින් පිරිනැමූ ‘ගුසී’ ජාත්‍යන්තර සාම සම්මානය ලැබු දීපිකා ප්‍රියදර්ශනී මෙනවිය පෙරේදා (02) අලුයම දිවයිනට පැමිණියාය.මේ සම්මානය මගේ නොවේ අපේ රටේ ඉන්න හැමදාම සාමය අගය කරන ජනතාවට පිරිනැමුණු සම්මානයක් බව ඇය ගුවන් තොටුපළේදී පැවසුවාය. ලොව රටවල් 20ක පමණ සංගීතය, වෛද්‍ය විද්‍යාව හා සාමය වෙනුවෙන් වැඩ කළ හා කරමින් සිටින අය ඇගැයීම සඳහා මෙම සම්මාන උළෙල පැවැති බව ඇය පැවසුවාය.සංගීත ක්‍ෂේත්‍රය වෙනුවෙන් ශ්‍රී ලංකාව වගේම ඉරාකයේ දක්‍ෂ සංගීතවේදියෙකු වන නසාර් ෂර්මා මෙම සම්මානයෙන් මෙවර පිදුම් ලබා ඇත. කලාකාරියක් ලෙස සාම පණිවිඩයක් ප්‍රකාශ කරන්නට ලැබීම මා ලැබූ ගෞරවයක්.මෙම ගමන යන්නට ලොකු ශක්තියක් වුණ ජනාධිපති මහින්ද රාජපක්ෂ මහතා විශේෂයෙන් සිහිපත් කරන බව ඇය වැඩිදුරටත් පැවසුවාය. ප්‍රවීණ සංගීතවේදී රෝහණ වීරසිංහ, ප්‍රවීණ ගායිකා ප්‍රදීපා ධර්මදාස, සංස්කෘතික කටයුතු අමාත්‍යාංශ ලේකම් වසන්ත ඒකනායක, සංස්කෘතික කටයුතු අධ්‍යක්‍ෂ විජිත් කණුගල යන මහත්ම මහත්මීහු දීපිකා ප්‍රියදර්ශනී මෙනෙවිය පිළිගැනීම සඳහා ගුවන් තොටුපළට පැමිණ සිටියහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n1212049</link>
    <topic>කුමන බාධක ආවත් දිවිනැඟුම පනත සම්මත කරගෙන මහජනතාවට ප්‍රතිලාභ ලබාදීමට පියවර ගන්නවා</topic>
    <author>මහින්ද අලුත්ගෙදර</author>
    <content>කුමන බාධක පැමිණියද දිවිනැඟුම පනත සම්මත කරගෙන එහි ප්‍රතිලාභ රටේ මහජනතාව වෙත ලබාදීමට අවශ්‍ය පියවර ගන්නා බව ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.ජාත්‍යන්තර සහ දේශීය මට්ටමේ විවිධ බලවේග විසින් කෙතරම් බලපෑම් කළද, අකුල් හෙළුවද පුරා දශක තුනකට වඩා වැඩි කාලයක් මේ රටේ පැවැති ත්‍රස්තවාදය අවසන් කළා සේම දිවිනැඟුම පනතද සම්මත කරගෙන එහි ප්‍රතිලාභ භුක්ති විඳීමට අවශ්‍ය පසුබිම නිර්මාණයකර දෙන බවද ‍ඒ මහතා ප්‍රකාශ කරයි.අපේ රටේ අඩු ආදායම් ලබන ප්‍රමාණය ක්‍රම ක්‍රමයෙන් අඩුවෙමින් පවතින බව පෙන්වාදෙන ඇමැතිවරයා ඒ වගේම රටේ ජනතාව ලබන ආදායම වැඩි වී තිබෙන බවද ජනාධිපති මහින්ද රාජපක්ෂ මහතා රට භාර ගන්න අවස්ථාවේ ඒක පුද්ගල ආදායම අමෙරිකානු ඩොලර් 1000 ක් පැවැති බවද සඳහන් කරයි.අද වනවිට එම ප්‍රමාණය තුන් ගුණයකින් වැඩි වී තිබෙන බව පෙන්වාදෙන ආර්ථික සංවර්ධන ඇමැතිවරයා ජනාධිපතිවරයාගේ බලාපොරොත්තුව මේ රටේ ඒක පුද්ගල ආදායම අමෙරිකානු ඩොලර් 4000 දක්වා ගෙන ඒම බවද අඩු ආදායම් ලබන ලක්‍ෂ 18 ක් වැනි මේ රටේ ජනතාවගේ ජීවනෝපාය සංවර්ධනය කිරීම සඳහා ඇප කැපවී ක්‍රියාකළ සමෘද්ධි නිලධාරීන් 27 000 කට, ඔවුන්ගේ ළමයින්ට බියක් සැකක් නොමැතිව ජීවත්වීමට හැකි අයුරින් විශ්‍රාම වැටුපක් ඇති කරන්නට දිවි නැඟුම ක්‍රියාත්මක කරන බවද කියා සිටී.දිවි නැඟුම පනතට විරුද්ධවන පිරිස් රටේ ඉන්නා බව පෙන්වාදෙන බැසිල් රාජපක්ෂ මහතා ඕනෑම ප්‍රගතිශීලී කටයුත්තක් කිරීමට යන විට ප්‍රගතිශීලි නායකයන්ට නොයෙකුත් බාධා පැමිණෙන බවද එදා සී. ඩබ්ලිව්. ඩබ්ලිව්. කන්නංගර මහතා නිදහස් අධ්‍යාපන පනත ගෙන එන විට ඊට විරුද්ධව විශාල පිරිසක් ක්‍රියා කළ බවද සිහිපත් කරයි.මේ රටේ දාඩිය මහන්සි හෙළු අඳ ගොවියාට සාධාරණයක් ඉෂ්ට කරන්න පිලිප් ගුණවර්ධන මහතා වගා පනත ගෙන ආ අවස්ථාවේ සහ ඉලංගරත්න මහතා අද සේවක අර්ථ සාධක අරමුදල ගෙන ආ අවස්ථාවේ හාම්පුතුන් එකතුවී ඊට විරුද්ධ වූවා සේ තමන්ගේ මුලු ජීවිත කාලයම අඩු ආදායම් ලබන්නන් වෙනුවෙන් කැපකළ 27 000 ක් වන සමෘද්ධි නිලධාරීන්ට ඔවුන්ගේ විශ්‍රාම කාලය තුළ හොඳින් ජීවත්වීමට හා තවත් ලක්ෂ 18 වන අඩු ආදායම් ලාභී ජනතාවගේ ජීවන තත්ත්වය උසස්කර රටට බරක් නොමැතිව ජීවත් වන්නට හැකි මට්ටමට ගෙන ඒම වෙනුවෙන් ඉදිරිපත් කළ දිවි නැඟුම පනතටද විරුද්ධ වී සිටින බව සඳහන් කරයි.අඩු ආදායම්ලාභී ජනතාව මුහුණ දෙන ප්‍රධානම බාධකය ප්‍රාග්ධනය නොමැතිකම බව පෙන්වාදෙන ආර්ථික සංවර්ධන ඇමැතිවරයා ඔවුන්ගේ කටයුතු ආරම්භ කරන්නට මූලික ප්‍රාග්ධනයක් නොමැති බවද අපේ බලාපොරොත්තුව ඒ ජනතාවට අවශ්‍ය මුදල් ලබාදීම සඳහා ශක්තිමක් මූල්‍ය ක්‍රමයක් ඇතිකිරීමට බවද කියා සිටී.ඔවුන්ට අවශ්‍යය පුහුණුව හා දැනුම වගේම ඔවුන් නිෂ්පාදනය කරන ද්‍රව්‍ය වෙළෙද පොළට ලබාදීමට මේ දිවි නැඟුම පනතින් කටයුතු කරන බව සඳහන් කළ ඇමැතිවරයා අනෙක් ප්‍රධාන ප්‍රශ්නය නිෂ්පාදනය කරන භාණ්ඩ සඳහා වෙළෙද පොළක් හදුන්වා දීම බවද පවසයි.ඇමැතිවරයා මේ බව ප්‍රකාශ කළේ යක්කල චන්ද්‍රජෝති විද්‍යාලයේ පැවැති සමෘද්ධි උදානය 2012 වෙළෙඳ ප්‍රදර්ශනයේ ජයග්‍රාහක ජයග්‍රාහිකාවන්ට තිළිණ සහ සහතික පත් පිරිනැමීම වෙනුවෙන් සංවිධානය කර තිබූ උත්සවයට සහභාගී වෙමිනි. "දිවි නැඟුමට සමෘද්ධි සහ ලිය අභිමන්" යන තේමාව යටතේ මේ උළෙල පැවැත්විණි.නියෝජ්‍ය ඇමැතිවරුන් වන දුලිප් විජේසේකර, පණ්ඩු බණ්ඩාරනායක, සරණ ගුණවර්ධන, ලසන්ත අලගියවන්න පාර්ලිමේන්තු මන්ත්‍රිනී උපේක්‍ෂා ස්වර්ණමාලි, ලිය අභිමන් සංවිධානයේ සභාපතිනී නීතිඥ පුෂ්පා රාජපක්‍ෂ මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n12120410</link>
    <topic>නීතිඥයන්ට එරෙහිව ක්‍රියා නොකළොත්දැඩි වෘත්තීය ක්‍රියාමාර්ගයකට යනවා</topic>
    <author>අනුර ප්‍රේමලාල්</author>
    <content>ත්‍රිරෝද රථ රියැදුරාට පහරදුන් නීතිඥයන් තිදෙනාට එරෙහිව නීතිය ක්‍රියාත්මක කරන්න සති දෙකක් කල් දෙනවා, නැත්නම් අප මෙතෙක් වෘත්තීය සමිතියක් සිදු නොකළ වෘත්තීය ක්‍රියා මාර්ගයකට යනවා යැයි ත්‍රිරෝද රථ රියැදුරන්ගේ ජාතික එකමුතුව අවධාරණය කරයි.මේ සම්බන්ධයෙන් ඊයේ (03) කොළඹ නිපොන් හෝටලයේ දී පැවැති මාධ්‍ය හමුවේ දී අදහස් දැක්වූ එහි කැඳවුම්කරු හා සමස්ත ලංකා ත්‍රිරෝද රථ රියැදුරන්ගේ වෘත්තීය සමිතියේ සභාපති ලලිත් ධර්මසේකර මහතා ඉකුත් (30) රට වෙනුවෙන් අපි පැවැත්වූ ත්‍රිරෝද රථ පෙළපාළියේ ගමන් ගත් අපේ සහෝදර රියැදුරෙකුට ආණ්ඩුවට කඩේ යනවා කියලා නීතිඥයින් තිදෙනකු එකතු වී මැර ප්‍රහාරයක් එල්ල කර තිබෙන අතර ඒ තුන්දෙනා කඩේ යන්නේ කාටද යන්න දැන් හොඳටම පැහැදිලි බව පැවසීය.රට බේරාගත් ජනාධිපති මහින්ද රාජපක්ෂ මහතා වෙනුවෙන් අපි කඩේ යන අතර ඒ අය කළු කෝට් දමාගෙන අනුන්ගේ අයිතියක් ප්‍රකාශයක් ඉවසන්න බැරි තරමටම එන්.ජී.ඕ සමඟ එක්වී ඩොලර් කුට්ටිවලට කඩේ යන බව අපි වගේ පොඩි මිනිස්සුන්ටත් පැහැදිලි බව කීවේය.එදා ඕනෑම වරදක් සිදුවූ විට ත්‍රිරෝද රථ රියදුරාට ඇඟිල්ල දික් කරපු පොලිසියට රටේ නීතිය හා සාමය සුරකින්නට අවස්ථාවක් උදාවී තිබෙන බව ඒ මහතා පෙන්වා දුන්නේ්ය.මැර ප්‍රහාරයට ගොදුරු වූ ජාතික ඒකාබද්ධ ත්‍රිරෝද රියදුරන්ගේ සංගමයේ ප්‍රධාන ලේකම් රෝහණ පෙරේරා මහතා, අපි ඉතා දුක් මහන්සියෙන් හම්බ කරපු ඇඳුම ඉරා දමා, මාලය කඩා දැමූ නීතිඥ මහත්වරු තිදෙනාට කියන්න ඕනේ අපි බොරු කියලා හම්බ නොකරන බව පැවසීය.තමාට පහර එල්ල කළ නීතිඥයින් තිදෙනා හඳුනා ගත හැකි බව පැවසූ රෝහණ පෙරේරා මහතා නීතියට ගරු කරන අපි රට වෙනුවෙන් වැඩ කරන නීතිඥයින්ට ද ගරු කරන බව කීවේය.එහෙත් රටේ අයිතියක් වෙනුවෙන් ක්‍රියාත්මක වෙන පෙළපාළියක් වත් ඉවසන්න බැරි නො හික්මුණු මොළය නැති මෙවැනි නීතිඥයින්ට එරෙහිව ජනතාව දැඩි පියවරක් ගත යුතු බව පැවසීය.ජාතික ඒකාබද්ධ ත්‍රිරෝද රථ රියැදුරන්ගේ සංගමයේ සභාපති කේ. ඩී. අල්විස් මහතා,ත්‍රිරෝද රථ කර්මාන්තය නැති කිරීමට විවිධ කුමන්ත්‍රණ සිදුවන විට ඊට එරෙහිව ජනාධිපති මහින්ද රාජපක්ෂ මහතා ගත් තීන්දු තීරණ නිසා වර්තමානයේ අපි අද සැනසිල්ලේ තම ජීවිකාව ගෙන යමින් සිටින බව පැවසීය.රටේ ලක්ෂ 7 1/2ක් පමණ ත්‍රිරෝද රථ තිබෙන අතර මෙහි බලය කව්රුත් සැලකිල්ලට නොගත් මෙවැනි බලවේගවලට එරෙහිව දැඩිව ඉදිරියේ දී කටයුතු කරන බව කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n12120411</link>
    <topic>පාර්ලිමේන්තු මන්ත්‍රී රංගේ බණ්ඩාරට රුපියල් ලක්ෂ 25ක ඇපයක්</topic>
    <author>ශිරෝමි අබයසිංහ</author>
    <content>පාර්ලිමේන්තු මන්ත්‍රී පාලිත රංගේ බණ්ඩාර මහතාට හිමි වී තිබී වෙනත් අයකුට පවරා තිබූ මිට්සුබිෂි මෝන්ටේරෝ වාහනයේ අංකය සහිත එවැනිම වාහනයක් තිබීම සම්බන්ධයෙන් පොලිස්පතිවරයාට ලැබුණු තොරතුරක් අනුව අපරාධ පරීක්ෂණ දෙපාර්තමේන්තුව විසින් සිදු කළ විමර්ෂණයක් සම්බන්ධයෙන් අධිකරණයේ පෙනී සි‍ටි රංගේ බණ්ඩාර මහතා රුපියල් ලක්ෂ විසි පහක ඇපයක් මත නුගේගොඩ මහෙස්ත්‍රාත් අජිත් එම්.මාසිංහ මහතා විසින් ඊයේ (03) මුදා හැරිණි.බණ්ඩාර මහතාට හිමිව තිබූ රථය 2001 වසරේදී ආනයනය කැර ක්ෂය වීමේ පදනම යටතේ ගාස්තු අය කර ගැනීමෙන් පසු 2008.07.21. දින මන්ත්‍රීවරයාට ලැබී ඇති අතර ඔහු එය 2008.11.12 දින නුවන් ලක්ෂිත නමැත්තාට පවරා දී ඇති බවත් එහි වර්තමාන හිමිකරු ස්ප්‍රින්ට් ස්පෙරී ක්ලියරින් ඇන්ඩ් ෆෝවර්ඩීන් නමැති පෞද්ගලික ආයතනය බවත් පොලිසිය අධිකරණයට වාර්තා කළේය.සිය රථය වෙන්නප්පුවේ නුවන්ට විකුණු බවත් ඉන්පසු ඔහු සමඟ ගණුදෙනු නොකළ බවත් මන්ත්‍රීවරයා පැවසු බවත් වාර්තා විය. එක සමාන වාහන දෙක බොරුල්ලේ සඳමිණි ට්‍රේඩර්ස් ආයතනයේ රංජන් සිල්වා සහ නුගේගොඩ එල්.‍‍ජේ .කු‍රේ සන්තකයේ පැවැති බව පොලිස් පරීක්ෂණ වලින් සොයා ගැනුණු නමුත් නුවන්ගේ උපදෙස් මත නොහඳුනන පුද්ගලයන්ට වාහනය විකුණු බව ඔවුන් දෙදෙනා පිළි ගත නොහැකි ප්‍රකාශ සිදු කළ බවද‍ පොලිසිය අධිකරණයට වාර්තා කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=n12120412</link>
    <topic>ආසියානු තරුණ ජාල සමුළුව රටවල් 9ක විදේශ නියෝජිතයන්ගේ සහභාගීත්වයෙන් ඇරැඹේ</topic>
    <author>චින්තා රණසිංහ</author>
    <content>ජාතික ප්‍රතිපත්තිය සඳහා වූ ආසියානු තරුණ ජාල සමුළුව රටවල් 9 ක විදේශ තරුණ නියෝජිතයන්ගේ සහභාගීත්වයෙන් කොළඹ දී ඊයේ (03) ආරම්භ කෙරිණි. ස්වීඩනය, මැලේෂියාව, ඉන්දියාව, ස්පාංඤ්ඤය, කාම්බෝජය, පිලිපීනය,පෝලන්තය, චීනය, ඉතාලිය යන විදේශ රටවල්වල නියෝජිතයන්ගේ සහභාගීත්වයෙන් කොළඹ බණ්ඩාරනායක ජාත්‍යන්තර සම්මන්ත්‍රන ශාලාවේ දී ආරම්භ කෙරුණු අතර එම සමුළුව ලංකා තරුණ සංවිධාන ජාලය (ලියෝන්)හා ජාතික තරුණ සේවා සභාවේ සයෝගීත්වයෙන් දෙසැම්බර් මස 03 වැනි දින සිට 06 වැනි දින දක්වා පැවැත්වීමට කටයුතු යොදා ඇත.මේ සමාරම්භක අවස්ථාවට අධ්‍යාපන අධීක්ෂණ මන්ත්‍රී මොහාන් ලාල් ග්‍රේරු, ජාතික තරුණ සේවා සභාවේ සභාපති ලලිත් පියුම් පෙරේරා, මාතර දිස්ත්‍රික් පාර්ලිමේන්තු මන්ත්‍රී බුද්ධික පතිරණ මහත්වරු ප්‍රමුඛ පිරිසක් සහභාගී වූහ.තරුණ එකතුවකින් සංවිධානය වූ ලංකා තරුණ සංවිධාන ජාලය එම රටවල තරුණ සංසදයන් සමඟ ඒකාබද්ධව එම එමරටවල තරුණ ප්‍රජාව වෙනුවෙන් නිර්මාණය කර ඇති ප්‍රතිපත්ති පිළිබඳ පූර්ණ අධ්‍යනයක් කිරීමෙන් අනතුරුව තරුණ ප්‍රතිපත්ති යෝජනා මාලාවක් යෞවන කටයුතු හා නිපුනතා සංවර්ධන අමාත්‍යාංශයට ඉදිරිපත් කරන බව එම සංවිධාන ජාලය පවසයි.රජය මඟින් ලබන මාර්තු මාසයේ දී ඉදිරිපත් කිරීමට නියමිත ශ්‍රී ලංකාවේ තරුණ ජාතික ප්‍රතිපත්තියට දායක වීම සඳහා සිය සංවිධාන ජාලයේ සාමාජික සංවිධාන 342 ක යෝජනා ඉදිරිපත් වී ඇති බවත් එම සංවිධනය පවසයි.තම සංවිධානය දිවයින පුරා තරුණ ප්‍රජාව හමු වී අදහස් ලබා ගත් බවත් අනාගත තරුණ පරපුර ජාතියේ සංවර්ධනය සඳහා දායක කර ගැනීමත් සඳහා සිය යෝජනා මාලාව වැදගත් වනු ඇතැයිද එම සංවිධානය පවසයි.ශ්‍රී ලංකා පදනම් ආයතනය සහ ස්වීඩන් රජය ඒකාබද්ධව පැවැත් වූ ප්‍රජා තරුණ නායකත්ව වැඩසටහනේ ප්‍රතිඵලයක් ලෙස ලංකා තරුණ සංවිධාන ජාලය 2006 වසරේ දී ආරම්භ කෙරිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r1212041</link>
    <topic>ඉවතලන කඩදාසිවලින් වැඩ ගන්නමෙරට කඩදාසි කම්හල් පියවර ගනී</topic>
    <author>කොළඹ දකුණ සමූහ - ගාමිණී රූපානන්ද</author>
    <content>දිවයින තුළ පිහිටි කඩදාසි කම්හල් සිය නිපැයුම් ධාරිතාවය ඉහළ තබා ගැනිම සඳහා ඉවතලන කඩදාසි භාවිතා කිරීමේ වැඩපිළිවෙළ ක්‍රියාත්මක කිරීමට පියවර ගෙන තිබේ. මීට හේතුව ජාතික කඩදාසි අවශ්‍යතාවයන් සඳහා සිය නිපැයුම් ධාරිතාවයෙන් සියයට 40ක් පමණ ඉවතලන කඩදාසි පාවිච්චි කිරීමට බලාපොරොත්තු වුවද එය මෙතෙක් සාර්ථකව ඉටු කර ගැනීමට නොහැකි වීමයි.එබැවින් මේ සඳහා කඩදාසි සංස්ථා බලධාරීහු නව වැඩපිළිවෙළක් ක්‍රියාවට නැංවීමට සූදානම් වෙති.තවමත් අප රටේ ඉවතලන කඩදාසිවලින් නිපදවන කඩදාසි ප්‍රමාණය ශ්‍රී ලංකාවේ කඩදාසි නිපැයුමෙහි සියයට 14කට සීමාවී පවතී. මේ සඳහා කඩදාසි සමාගම මීට පෙර විවිධ පියවර රැසක් ගෙන තිබුණද ඒවා සියයට සියයකින්ම සාර්ථක වී නැත.මිට වසර කිහිපයකට පෙර මහා භාණ්ඩාගාරය මගින් චක්‍ර ලේඛනයක් නිකුත් කරමින් සියලු රාජ්‍ය ආයතන, මණ්ඩල, දෙපාර්තමේන්තු හා සංස්ථාවලින් ඉවත දමන කඩදාසි කඩදාසි සමාගම වෙත බාර දෙන ලෙස ඉල්ලා ඇති නමුදු බොහෝ ආයතන එම ඉල්ලීම ඉටු නොකර ඒවා හොර පාරේ විකුණන බවත් වාර්තා වේ.එසේ වුවත් අසල්වැසි බොහෝ රටවල් (ඉන්දියාව වැනි) කඩදාසි කර්මාන්තයට අවශ්‍ය කඩදාසිවලින් සියයට 35ක්ම අද උපයෝගී කරගනු ලබන්නේ් මෙම ඉවතලන කඩදාසියි. එමගින් විශාල විදේශ විනිමය ප්‍රමාණයක් ඉතිරි කරගත හැකි වේ.ලෝකයේ දියුණු බ්‍රිතාන්‍ය අමෙරිකාව වැනි රටවල් ඉවතලන කඩදාසි නැවත කඩදාසි නිපදවීමට උපයෝගී කරගත යුතු බවට පාර්ලිමේන්තු පනතක් මගින් සම්මත කරගෙන සියලු රාජ්‍ය හා පෞද්ගලික ආයතනවලට දන්වා යවා තිබේ.පිටරටවල තත්ත්වය මෙබදු වුවද අද අපේ රටේ කඩදාසි සමාගමට අවශ්‍ය තරම් පාවිච්චි කළ කඩදාසි නොසැපයේ.මෙම ඉවතලන කඩදාසි ටොන් 1ක් භාවිතය තුළින් රුපියල් 1200 ක් වටිනා දැවිතෙල් හා විදුලිය විශාල ප්‍රමාණයක් ඉතිරි කරගත හැකි බව කරන ලද පර්යේෂණවලින් පැහැදිලිව සනාථ වී තිබියදී එවැන්නක් ක්‍රියාත්මක නොවීම නිසා මෙරටින් විශාල මුදල් ප්‍රමාණයක් නිකරුනේ විදෙස් රටවලට ඇදී යන්නට පටන් ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r1212042</link>
    <topic>තුම්මෝදර රන්මුතු ඇල්ලට සියඹලාපේ තරුණයෙක් බිලි</topic>
    <author/>
    <content>අපි ගල්තලාවට වී සිටින විට ඇල්ලේ ජල මට්ටම වැඩි වන්නට පටන් ගත්තා. ඒ සමඟ සැරට ජල කඳක් උඩින් පැමිණියා. එම ජල කඳට අපි සියලුදෙනා ගල් තලාවෙන් පහළට විසිවී ගියා.දිලීප හා ඉන්ද්‍රජිත් ජල කඳට නොපෙනී ගිය බව තුම්මෝදර රන්මුතු ඇල්ලෙන් නෑමට ගොස් සැඩ පහරකට හසුවීමෙන් මිය ගිය තරුණයකුගේ මරණ පරීක්ෂණයේදීකොල්කගේ දොන් ප්‍රභාත් නලින්ද (28) යන අය සාක්කි දෙමින් පැවසීය.මිය ගොස් ඇත්තේ සියඹලාපේ ගල්හිටියාව පාරේ පදිංචි පේන්ද්‍ර වඩුගේ බුද්ධික ඉන්ද්‍රජිත් (29) නැමැති තරුණයෙකි.මේ පිළිබඳ මරණ පරීක්ෂණය හෝමාගම මූලික රෝහලේදී බටහිර හේවාගම් කෝරලයේ හදිසි මරණ පරීක්ෂක බී.එච්.කේ. චින්තක උදය කුමාර මහතා විසින් සිදු කරන ලදී.සාක්කිකරු මෙසේද පැවසීය. මිය ගිය ඉන්ද්‍රජිත් මීට වසර දාහතරකට පෙර පාසල් කාලයේ පටන් දැන හඳුනනවා.2012. 11. 27 දින අප යහළුවෝ දස දෙනෙකු පමණ අවිස්සාවේල්ල ප්‍රදේශයේ සුන්දර ස්ථානය දැක බලා ගැනීමට විනෝද චාරිකාවක් යාමට සූදානම් කර ගත්තා.ඒ අනුව එදින උදෑසන හයට පමණ කැලණිය විශ්වවිද්‍යාලය අසල පදිංචිව දිලීපලාගේ නිවෙස අසලින් ගමන ආරම්භ කර කඩුවෙල හරහා හංවැල්ලට පැමිණියා. එහිදී මත්පැන් පානය කිරීමට අවශ්‍ය බයිට් මිලදී ගත්තා.එතැන් සිට මත්පැන් පානය කර තුම්මෝදර රන්මුතු ඇල්ලගාවට පැමිණියා. එහිදී මත්පැන් පානය කර සතුටු වෙමින් අපි ගල්තලාවට වී සිටින විට ඇල්ලේ ජල මට්ටම වැඩි වන්නට පටන් ගත්තා. ඒ සමඟ සැරට ජල කඳක් උඩින් පැමිණියා.එම ජල කඳට අපි සියලු දෙනා ගල්තලාවෙන් පහළට විසි වී ගියා. ඒ සමඟ වාගේ දිලීප හා ඉන්ද්‍රජිත් ජල කඳට නොපෙනී ගියා. අපි ගස්වැල්වල ආධාරයෙන් නැවත ගල් තලාවට පැමිණ ඒ ප්‍රදේශවාසීන්ට සිදුවූ දේ කිව්වා. ඒ අය සමඟ දිලීප හා ඉන්ද්‍රජිත්ව සෙව්වත් හමුවූයේ නැති නිසා හංවැල්ල පොලිසියට ගොස් දන්වා සිටියා.2012. 11. 29 දින දහවල් 12.00ට පමණ දැන ගන්නට ලැබුණා සැඩ පහරට අසුවී මිය ගිය ඉන්ද්‍රජිත්ගේ සිරුර හමුවූ බව. අනතුරුව අනතුරු සිදුවූ ස්ථානයට ගොස් සිරුර හඳුනා ගත්තා.මෙහිදී පේන්ද්‍ර වඩුගේ සරණපාල (73) සහ නාමුරුත්ත වඩුගේ රේණුක විමලසිරි (50) යන අය සාක්කි දුන්හ.පශ්චාත් මරණ පරීක්ෂණය හෝමාගම මූලික රෝහලේ අධිකරණ වෛද්‍ය නිලධාරී අසිත ගලගම මහතා විසින් සිදු කරන ලදී.ඉදිරිපත් වූ සාක්කි සහ වෛද්‍ය වාර්තා අනුව ජල පහරකට අසුවී දියේ ගිලීමෙන් සිදුවූ හදිසි අනතුරු මරණයක් බවට මරණ පරීක්ෂකවරයා නිගමනය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r1212043</link>
    <topic>ගලහවත්තේ ඉදි කළ නිවාසවලටයටිතල පහසුකම් නෑ</topic>
    <author>අම්පිටිය සමූහ සිසිර ජයනාත් පීරිස්</author>
    <content>වසර 2010 – 11 අතරතුර මහනුවර දිස්ත්‍රික්කයේ පවුල් 300ක් පමණ නාය යාම්වලින් අවතැන් වූ අතර 10 දෙනෙකුට වැඩි පිරිසක් මිය ගියහ.අවතැන්වූවන්ට සහන සැලසීමට නිවාස සංවර්ධන ඇමැති විමල් වීරවංශ ඇමැතිවරයා පියවර ගනු ලැබීය.ජනතා වතු සංවර්ධන මණ්ඩලයට නිවාස සංකීර්ණයක් සඳහා ඉඩම් ලබාදෙන ලෙස ඇමැතිවරයා ඉල්ලීමක් කළ අතර ඒමගින් හදුනාගත් හන්තාන ගලහවත්තේ ඉඩමක ප්‍රථම පවුල් 100 පදිංචි කරවීමට 2011 දෙසැම්බර් මාසයේ සිදු කැරිණි.ජනතා වතු සංවර්ධන මණ්ඩලයන් භාරදුන් ඉඩම්වල යටිතල පහසුකමක් නොමැති බව මෙම ප්‍රදේශයේ බලධාරියා වන පාතහේවාහැට ශ්‍රීලනිප ආසන සංවිධායක මහින්ද අබේකෝන් මහතා දිනමිණට පැවසීය.2012 දෙසැම්බර් වන විට නිවාස ව්‍යාපෘතිය විවෘත කිරීමට නියමිත වුවත් එහි යාමට හරිහමන් පාරක් නැත. විදුලිය නැත. සමාරම්භක උත්සවය දින පමණක් යෙදවූ බස් රථය දැන් පැමිණෙන්නේ නැත. ප්‍රවාහන පහසුකම් ඇත්තේම නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r1212044</link>
    <topic>මිල්ලනිය පාතකඩ අරඹගොඩපාලමේ ගමන අවදානම්</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනියේ, පාතකඩ, අරඹගොඩ පාලමේ ගමන ඉතා අවදානම් බව ජනතාව පවසති. පාලමේ ආධාරක කණු හා දෙපස ඇඳි දිරාපත්ව ඇති මෙම පාලමේ යකඩ තහඩු මතින් ගමන් කිරීමට සිදුව ඇති නිසා වැසි දිනවලට දිය සෙවල බැඳී ලිස්සා යන බැවින් ඉතා අනතුරුදායකව පවතී.වසර 200ක් පමණ පැරණි මෙම පාලම ඉදිකිරීමෙන් අනතුරුව ප්‍රතිසංස්කරණයක් සිදුකර නොමැති අතර කළු ගඟේ අතු ගංගාවක්ව ගලා එන විලා ගඟේ අතුරු ඇළ මාර්ගය වන අරඹගොඩ ඇළ හරහා වැටී ඇත. අඩි 70ක් පමණ දිග අඩි 6 ක් පමණ පළල මෙම පාලම දෙපස යකඩ ‘බාර්’ යුගළ 7ක් ආධාරයෙන් ඇතත් ඒවා දැනට මල බැඳී දිරාපත්ව තිබේ.දයානන්ද සිල්වා මහතා (55)මේ පාර දෙල්දොර , යටවර, තලපිටිය බේගමුවට යන්න තියෙන පාර පාලම අබලන් වෙලා බොහොම කල් මළගෙයක් වුණාට මිනිය කරේ තියාගෙන යන්නෙ බොහොම අමාරුවෙන්. තහඩු ලිස්සන හින්ද ගමන අමාරුයි.එච්.ජයතිස්ස (44) මහතාපාතකඩ ඉස්කෝලෙට දහම් පාසලට ළමයි යන්නෙ හරිම බයෙන්. අම්මලාට ඉවරයක් නෑ උදේ හවස පාලමෙන් එගොඩ මෙගොඩ කරන්න ඕන හින්ද.එච්.ප්‍රේමතිලක මහතා (57) ගල්පාත පංසල ළ¼ඟට අත ළඟයි මේ පාරෙන්. ගංවතුර කාලෙට මේ පාරවල් සේරම යට වෙනව. එතකොට ප්‍රයෝජනයට ගන්නෙත් අරඹගොඩ පාර තමයි. දැන් කීප දෙනෙක් ලිස්සල වැටුණ මෙතනින්..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r1212045</link>
    <topic>ජල යෝජනා ක්‍ර්‍රමය ජනතා අයිතියට</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r1212046</link>
    <topic>අපිරිසිදු ආහාර විකිණූහෝටල් හතකට ‘සීල්’</topic>
    <author>කොළඹ දකුණ සමූහ - ගාමිණී රූපානන්ද</author>
    <content>දකුණු කොළඹ , කළුබෝවිල , කොහුවල ප්‍රදේශවල පවත්වාගෙන යන හෝටල් සහ බේකරි කීපයක් මිනිස් පරිභෝජනයට නුසුදුසු ආහාර විකිණීම හේතුවෙන් එම හෝටල් සහ බේකරි වැටලීමට සෞඛ්‍ය වෛද්‍ය නිලධාරි කාර්යාලය පියවර ගෙන ඇත.එලෙස පරීක්ෂාවට ලක්වූ හෝටල් සහ බේකරි හතක් සීල් තැබීමටද සෞඛ්‍ය වෛද්‍ය නිලධාරීවරයා නියෝග කර සිටියේය.අත්අඩංගුවට ගනු ලැබූ එම ආහාර තොගය නැවත පාවිච්චියට පෙර අලෙවියට ගත නොහැකිවන අයුරින් එම ව්‍යාපාරික ආයතන වලදීම විනාශ කිරීමට සෞඛ්‍ය බලධාරීන් පියවර ගත් අතර හිමිකරුවන්ට දැඩිලෙස අවවාද කරනු ලැබීය.මෙම හදිසි වැටලීම සිදුකර ඇත්තේ සෞඛ්‍ය වෛද්‍ය නිලධාරී කාර්යාලයේ පරිපාලන මහජන සෞඛ්‍ය පරීක්ෂක ලලිත් පෙරේරා මහතා වෙත ලද මහජන පැමිණිලි කිහිපයකට අනුවයි.මෙම වැටලීමේදී වෙළෙඳ සල් සහ ගබඩා කාමර හා අලෙවි කුටි මුළුතැන්ගෙය, නාන කාමර පරීක්ෂාවට ලක්වූ අතර ඒවායේ තිබූ මනුෂ්‍ය පරිභෝජනයට නුසුදුසු ආහාර ද්‍රව්‍ය අතර මාළු කිලෝ 15ක්, බත් කිලෝ 10ක්, මස් කිලෝ 3ක්, කල් ඉකුත්වීමේ දිනය සඳහන් කර නොමැති නූඩ්ල්ස් පැකට් කිලෝ 10ක්, තැළුණු බේබි කෝන් පැකට් 2ක්, සෝයා නූඩ්ල්ස් කිලෝ 05ක් සමඟ කොත්තු රොටී විශාල ප්‍රමණයක්ද අත්අඩංගුවට ගනු ලැබූ බව මහජන සෞඛ්‍ය පරීක්ෂක ලලිත් පෙරේරා මහතා පවසයි.සීල් තබන ලද බේකරි සහ හොටෙල් ආහාර නිෂ්පාදනයට සුදුසු තත්ත්වයට පත් කර ඒ බව සෞඛ්‍ය වෛදච්‍ය නිලධාරිවරයාට දැනුම් දිමෙන් අනතුරුව සිදුකරන ස්ථානීය පරීක්ෂණයකින් පසුව යළි විවෘත කිරීම සඳහා අවසර ලැබෙනු ඇත.මෙම වැටලීම ප්‍රධාන සෞඛ්‍ය වෛද්‍ය ඉන්දික එල්ලාවල මහතාගේ අධීක්ෂණය ඇතිව පරිපාලන මහජන සෞඛ්‍ය පරීක්ෂක නිලධාරී ලලිත් පෙරේරා, මහජන සෞඛ්‍ය පරීක්ෂකවරුන් වන ඩබ්ලිව්. කේ. ජයසිංහ, ටී. ජේ.ටී.එස්. පීරිස්, එච්.පී.පී. ඩී. බණ්ඩාර, කේ. සී.ආර්. කෞෂල්‍යය, ඹ්වන් විජේසිංහ හා ආර්.ටී.ටී.එස්.රාජපක්ෂ යන නිලධාරීන් විසින් සිදුකරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r1212047</link>
    <topic>සිරි නිකේතාරාම පාරටතාර දමා සිරිය දෙන්න</topic>
    <author>ලයනල් පී. පෙරේරා කැලණිය විශේෂ</author>
    <content>මහර ප්‍රාදේශීය සභා බල ප්‍රදේශයට අයත් මහර හන්දියේ සිට වත්තල ප්‍රදේශය දක්වා දිවෙන ප්‍රධාන මාර්ගය අසලින් ඇති සිරිනිකේතාරාම පාර දීර්ඝ කාලයක සිට දැඩිසේ අබලන් තත්ත්වයට පත්ව ඇත.කිසිදු වාහනයකට හෝ පයින් ගමන් කිරීමට ද නොහැකි තත්ත්වයක අති මේ මාර්ගය පිළිබඳව ප්‍රදේශවාසීන් මහර ප්‍රාදේශීය සභාවට වරින් වර දැනුම් දී ඇතත් එහි කිසිදු බලධරයකු මේ සඳහා විසඳුමක් නොදුන් බව ඔවුහු පවසති.එහෙත් පසුගිය දිනවල පැවැති එම ප්‍රදේශයේ විාහරස්ථානයේ කඨින මහා පූජෝත්සවය වෙනුවෙන් පැවති කඨින පෙරහර ගමන් කරවීමට මේ මාර්යේ තැනින් තැනට කාපට් මිශ්‍රණ ගෙනැවිත් දැමුවද, එයද තවමත් මාර්ගයේ ගොඩගසා ඇති අන්දම දැකිය හැකිය.මෙම සිරිනිකේතාරාම මාර්ගය හරහා කඩිනමින් අවට නගර සඳහා යෑමට ද හැකියාව ඇත. එමනිසා මෙය ප්‍රදේශයේ ප්‍රධාන මාර්ගයකි. මෙම තත්ත්වය හේතුවෙන් ප්‍රදේශවාසීහූ ද මේ වන විට බලධාරීන් කෙරෙහි කිසිදු විශ්වාසයක් නොමැතිව, දැඩි කලකිරීමකට පත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r1212048</link>
    <topic>දාමින්ගමුව රණවිරු ගම්මානයේපොදු පහසුකම් කිසිවක් නෑ</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනිය, දාමිංගමුව රණවිරු ගම්මානයේ පොදු පහසුකම් සදහා වෙන් කළ පර්චස් 10ක් පමණ වන බිම් කොටස කිසිදු ප්‍රයෝජනයකට නොගෙන අත්හැර ඇති බව ඔවුහු පවසති.රණවිරු සේවා වනිතා ඒකකය මගින් වෙන් කළ මෙම ඉඩම් කොටස ළමා උද්‍යානයක්, ප්‍රජා ශාලාවක් හා රණවිරු ස්මාරකයක් ඉදි කිරීමට යෝජිත වුවත් මෙතෙක් ඒ කිසිවක් ස්ථාපිත කර නැත. පූර්ණ අබාධිත පවුල් 04ක් සහ අතුරුදන් හෝ මියගිය පවුල් 05ක් පදිංචිව සිටින මෙම ගම්මානයේ 30ක පමණ සාමාජික පිරිසක් ජීවත් වෙති.මොවුන්ගේ පානීය ජල අවශ්‍යතාව සඳහා ඉදි කර ඇති ජල ටැංකියේ ලීටර් 2000 බැගින් වන ප්ලාස්ටික් ටැංකි 02ක් ඇතත් ඒවා තබා ඇති ලී අට්ටාලයේ ලී දිරාපත්ව ඉතාමත් අබලන්ව අනතුරුදායක තත්ත්වයට පත්ව ඇත.ගම්මානය ඉදිරිපස වෙල් යාය අයිනේ ඉදි කළ ළිඳකින් මෙම ජල ටැංකි 02කට ජලය සපයන අතර පායන කාලයට වතුර නොමැති බවද ඔවුහු පැහැදිලි කරති. මීට අමතරව මෙම ළිඳට ජලයට කුඹුරුයායට ඉසින ලද නොයෙක් කෘෂි රසායන ද්‍රව්‍ය මිශ්‍ර වීම ද සිදු වෙන බව ඔවුහු පවසති.එමෙන්ම ආබාධිත රණවිරුවෝ තම දෛනික කටයුතු සඳහා මිල්ලනිය හන්දියට ගමන් කළ යුත්තේ රෝද පුටු භාවිතා කරමිනි. එහෙත් මිල්ලනිය - කොළමැදිරිය මාර්ගය ගල් ගැලවී වළවල් හැරී ඉතා අබලන්ව ඇති නිසා ඔවුන්ට ගමන් කිරීම අසීරුවේ.අජිත් සිල්වා මහතා2001 අවුරුද්දේ ඉඳල ජල ටැංකියෙ ලී දිරාපත් වෙලා. කොන්ක්‍රීට් කණු උඩ සිල්පර කොට උඩයි ටැංකි දෙක තියල තියෙන්නේ. කොයි වෙලාවෙ හරි කඩා වැටුණොත් විශාල අනතුරක් වෙන්න ඉඩ තියෙනවා.”සමන් තිලක මහතාඅපිට පොදු කටයුත්තකදී ප්‍රජා ශාලාවක් නෑ. පාරේ හට් ගහල තමයි ඒ වැඩ කරන්නෙ. ඒකට ලොකු වියදමක් කරන්නත් වෙනව කුලියට මඩු ගේන්න. ප්‍රජා ශාලාවට වෙන් කළ ඉඩම කැලෑවට ගිහිල්ල.තිස්ස කුමාර මහතාඅපි කඩේට යන්නෙ පන්සලට යන්නෙ රෝද පුටුවලින්. පොලිසිය ළඟ ඉඳල කි.මී 1/2කට වඩා පාර හොඳටම අබලන් වළවල්වල වැටි වැටී තමයි අපේ ගමන එදා ඉදලම..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r1212049</link>
    <topic>සිංහල ගුරු හිඟයඉහට උඩින්</topic>
    <author>ඉංගිරිය සමූහ - කුමාරි ගමගේ</author>
    <content>කළුතර දිස්ත්‍රික්කයේ දෙමළ විද්‍යාල 43කි. දිස්ත්‍රික්කයේ ඇති විදුහල් 43න්ම පහ වසර ශිෂ්‍යත්ව විභාගය සමත්ව ඇත්තේ සිසුන් 07ක් බව, කරන ලද සමීක්ෂණවලදී හෙළිදරව් වී ඇත.මෙම සිසුන් 07න් තුන් දෙනෙක්ම හොරණ අධ්‍යාපන කලාපයේ පාසල්වල සිසුන් වන අතර මලබඩ දෙමළ විද්‍යාලය එක් සිසුවකුත්, සිරිකඳුර දෙමළ විද්‍යාලය එක් සිසුවකුත්, ගී කියනගේ වත්ත දෙමළ විද්‍යාලය එක් සිසුවකුත් වශයෙන් සමත්ව ඇත.පසුගිය වසරේ හොරණ අධ්‍යාපන කලාපයේ දෙමළ විද්‍යාල 16න්, පහ වසර ශිෂ්‍යත්ව විභාගයෙන් සිසුන් 08ක් සමත්ව ඇති නමුත් 2012 වසර වන විට, එම සිසුන් ගණන 03ක් දක්වා පහළ බැස ඇත.එමෙන්ම දෙමළ විද්‍යාලවල සිංහල විෂය ඉගැන්වීම සඳහා ගුරුවරු හිඟයක් පවතින බව ද දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=r12120410</link>
    <topic>අසරණ දරු පවුලටඋදව් කළොත් පින්</topic>
    <author>හොරණ සමූහ – බන්ධුල ආර්.ගුලවත්ත</author>
    <content>ඉංගිරිය ප්‍රාදේශීය ලේකම් බල ප්‍රදේශයේ කුරණ දකුණ ග්‍රාම නිලධාරී වසමේ පදිංචි සී.ඩී. සිරියාවතී මහත්මියගේ නිවෙස ඉතා අබලන් තත්ත්වයකට පත්ව ඇත.වරිච්චි බිත්ති සහිත මෙම නිවෙසේ සෙවිළි තහඩු ද දිරාපත්ව තිබේ. දෙනෙතෙහි කඳුළු බිඳු පුරවාගෙන සිරියාවතී මහත්මිය ගෙන්ම ඇගේ නිවෙස සහ පවුල ගැන විස්තර දැන ගනිමු.අපේ පවුලේ තුන් දෙනයි. ස්වාමි පුරුෂයා වන ඇම්. ධර්මදාසට ස්ථිර රැකියාවක් නෑ. කුලී රස්සාවක් කරන්නෙ. පුතා මධුසංඛ ඉගෙන ගන්නේ කිරිගල පාසලේ නව වැනි වසරේ.මේ නිවෙස හොදට ම දිරාපත් වෙලා. කොයි මොහොතේ කඩා වැටෙයිද කියල දන්නෙ නෑ. අපිට සමෘද්ධියත් නැහැ. සමෘද්ධියේ දිරිය පියසෙන් අධාරයක් ගන්න ඒ නිසා බැහැ. මටත් රස්සාවක් කරන්න බෑ අසනීප.එකම කාමරයක් පමණක් නිවසට සීමා වී ඇත. ඉදිරි දොර උළු වස්සෙන් ගෙතුලට යායුත්තේ හිස පහත්කර ඉතා ප්‍රවේශමෙනි. වහලය පාත් වී ඇත. බිත්ති මුල දිරාපත්ව ඇත. මේ අසරණ දරු පවුලට හිසට සෙවණක් ලබා දෙන්නට කවුරු හරි දානපතියෙකු හෝ සංවිධානයක් ඉදිරිපත් වුවහොත් පින්..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s1212041</link>
    <topic>නැමීබියාව පැරද වූ ශ්‍රී ලංකාවට අද මැලේසියාව හමුවේ</topic>
    <author>ප්‍රින්ස් ගුණසේකර සිංගප්පූරුවේ සිට</author>
    <content>සිංගප්පූරුවේ පැවැත්වෙන සික්ස් නේෂන් නෙට්බෝල් තරගාවලියේ ශ්‍රී ලංකාව ඊයේ සහභාගි වූ දෙවැනි තරගයෙන් නැමීබියාවට ලකුණු 69 – 65ක් ලෙස පරාජයට පත්කළේය.ලෝක නෙට්බෝල් ශ්‍රේණිගත කිරීම් අනුව ශ්‍රී ලංකාවට වඩා පහළින් සිටින නැමීබියාව ආරම්භයේ සිටම තියුණු සටනක නියැලී ක්‍රීඩා කළ අයුරු කැපී පෙනුණි. ශ්‍රී ලංකාව ලෝක කණ්ඩායම් අතර 23වැනි ස්ථානයේ සිටින අතර නැමීබියාව 26වැනි ස්ථානයේ සිටිය ද පළමු කාර්තුවේ දී ලකුණු තත්ත්වය 18-15ක් ලෙස ඉතා සමීපව තිබුණි.දෙවැනි කාර්තුව නිමාවෙද්දී පරතරය ලකුණු 5ක් දක්වා ගෙන ඒමට ශ්‍රී ලංකා ක්‍රීඩිකාවෝ සමත්වූහ. එවිට ලකුණු තත්ත්වය 37-32ක් විය. තෙවැනි කාර්තුවේ දී ශ්‍රී ලංකාවට නැවත අභියෝගාත්මක ලෙස ක්‍රීඩා කළ නැමීබියා ක්‍රීඩිකාවෝ ලකුණු පරතරය 3ක් දක්වා රැගෙන ආහ.තෙවැනි කාර්තුව නිමාවෙද්දී ලකුණු තත්ත්වය 51-48ක් ලෙස ශ්‍රී ලංකාව ඉදිරියෙන් සිටියේය. ශ්‍රී ලංකා ඉදිරිපෙළ ක්‍රීඩිකාවන්ගේ දක්ෂතා හේතුවෙන් තරගය නිමාවෙද්දී ලකුණු 4ක පරතරයකින් ජයග්‍රහණය හිමිවිය. සික්ස් නේෂන් නෙට්බෝල් තරගාවලියේ මෙතෙක් පැවැති තරග අතරින් උණුසුම් ලෙස නිමාවූ මෙය ශ්‍රී ලංකාවට ජයග්‍රාහී මානසිකත්වයක් ගොඩනැගීමට වාසියක් විය.තරගයෙන් අනතුරුව මාධ්‍ය වෙත අදහස් දැක්වූ ශ්‍රී ලංකා නෙට්බෝල් නායිකා ගයාත්‍රී ලංකාතිලක පැවැසුවේ නැමීබියාව සමග තරගය බලාපොරොත්තු වූවාට වඩා ප්‍රබල එකක් වූ බවයි.‍'මුල් කාර්තු තුනේදීම නැමීබියා ක්‍රීඩිකාවෝ හොඳ තරගයක් දුන් නිසා සිවුවැනි කාර්තුවේ උපරිම දක්ෂතා අතරට අපට යන්න සිදුවුණා. මෙය පළමු ජයග්‍රහණය නිසා අපට මානසිකව වැදගත්.' ලංකාතිලක පැවැසුවාය.ශ්‍රී ලංකාව අද මැලේසියාවට මුහුණදිය යුතුව ඇත. මැලේසියාව සහභාගිවූ පළමු තරගයේ දී ආසියානු ශූර සිංගප්පූරුවට එරෙහිව තියුණු සටනක් දුන් හෙයින් අද තරගයේදී ශ්‍රී ලංකා පිල හොඳ සැලසුමකින් අවතීර්ණ විය යුතුව ඇත.‍මේ අතර සිංගප්පූරුවට හා අයර්ලන්තය අතර පැවැති තරගයෙන් ලකුණු 54-36ක ජයක් ලබා ගැනීමට සිංගප්පූරුව සමත්විය. ලකුණු තත්ත්වය වූයේ 16-8, 29-16, 42-26 හා 54-36ක් ලෙසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s1212042</link>
    <topic>මාලදිවයින 3-0කින් ශ්‍රී ලංකාව පරදවයි</topic>
    <author>නාවලපිටිය විශේෂ ගඟ ඉහළ සමූහ නාවලපිටිය සමූහ</author>
    <content>ජනාධිපති මහින්ද රාජපක්ෂ මහතාගේ ප්‍රධානත්වයෙන් හා ක්‍රීඩා අමාත්‍ය මහින්දානන්ද අලුත්ගමගේ මහතාගේ සහභාගිත්වයෙන් ඊයේ නාවලපිටිය ජයතිලක ක්‍රීඩාංගණයේ දී ආරම්භ වූ ජනාධිපති මහින්ද රාජපක්ෂ අන්තර් ජාතික පාපන්දු තරගාවලියේ ශ්‍රී ලංකාව සමග පැවැති පළමු තරගයෙන් ගෝල 3-0ක ජයක් වාර්තා කිරීමට මාලදිවයින සමත්විය.තරගයේ පළමු භාගයේ අවසන් මිනිත්තුවේ දී මාලදිවයින කණ්ඩායම පළමු ගෝලය වාර්තා කළේය. දෙවැනි භාගයේ දි තවත් ගෝල 2ක් වාර්තා කිරිමට මාලදිවයින පිල සමත්විය.මාලදිවයිනට එරෙහිව ඉතා පහසුවෙන් ‍‍ගෝල ලබා ගැනීමට තිබූ අවස්ථාව කීපයක්ම ශ්‍රී ලංකා ක්‍රීඩකයන්ට මඟහැරී ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s1212043</link>
    <topic>පොන්ටින්ගේ ‍අවසන් ටෙස්ට් තරගයේදීදකුණු අප්‍රිකාවට ලකුණු 309ක විශිෂ්ට ජයක්</topic>
    <author/>
    <content>ඔස්ට්‍රේලියාවට එරෙහිව පැවැති තුන්වැනි සහ අවසන් ටෙස්ට් තරගයේ සිවුවැනි දිනය වූ ඊයේ ලකුණු 309ක විශිෂ්ට ජයක් වාර්තා කළ දකුණු අප්‍රිකාව ලෝක ටෙස්ට් ශ්‍රේණිගත කිරීම්වල පෙරමුණ රැක ගැනීමට සමත්විය.ලකුණු 632ක දැවැන්ත ඉලක්කයක් හඹායාමට පිටියට පිවිසි ඔස්ට්‍රේලියාව සියලුදෙනා දැවී රැස්කළේ ලකුණු 322ක් පමණි. සිය අවසන් ටෙස්ට් තරගයට ක්‍රීඩා කළ හිටපු නායක රිකී පොන්ටින්ට අවසන් ටෙස්ට් ඉනිමේ දි ලබාගත හැකිවුයේ ලකුණු 8කි.තරග 3කින් සමන්විත ටෙස්ට් තරගාවලිය 1-0ක් ලෙස ජයගත් දකුණු අප්‍රිකාව දශක දෙකක කාලයක පිට පිට තරග සංචාර 2කදී ඔස්ට්‍රේලියාව ඔවුන්ගේ භූමියේදීම පරාජය කළ පළමු කණ්ඩායම බවට පත්විය.දකුණු අප්‍රිකාව පළමු ඉනිම – 225- පෆ් ඩු ප්ලෙසිස් නොදැවී 78 (නේදන් ලියොන් 41/3) සහ දෙවැනි ඉනිම – 569 – හෂිම් අම්ලා 196, ඒ.බී.ඩිවිලියර්ස් 169 (මිචෙල් ස්ටාක් 154/6)ඔස්ට්‍රේලියාව පළමු ඉනිම – 163 – මැට් වේඩ් 68 (ඩේල් ස්ටේන් 40/4) සහ දෙවැනි ඉනිම – 322 – ඊ. කෝවන් 53, මයිකල් ක්ලාක් 44 ( ඩේල් ස්ටේන් 72/3, පීටර්සන් 127/3).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s1212044</link>
    <topic>බස්නාහිර ක්‍රීඩා පාසල්වලට ප්‍රතිපාදන වෙන් කරයි</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>බස්නාහිර පළාතේ සෑම අධ්‍යාපන කලාපයකම ක්‍රීඩා පාසල බැගින් ලබන වසර මැද දී ලබා දීමට පළාත් අධ්‍යාපන ඇමැතිවරයා ද වන ප්‍රධාන අමාත්‍ය ප්‍රසන්න රණතුංග මහතා පියවර ගනියි.ඒ සඳහා මෙවර අයවැය මගින් අවශ්‍ය ප්‍රතිපාදන වෙන් කරන බව ද ඒ මහතා පවසයි.දැනට දිස්ත්‍රික්කයට එකක් බැගින් කොළඹ, ගම්පහ සහ කළුතර ක්‍රීඩා පාසල් 3ක් ඇති අතර පාසල් දරුවන්ගේ ක්‍රීඩා කුසලතා ඉහළ නැංවීමේ වටිනාකම සළකා කළාප මට්ටමෙන් එම සංඛ්‍යාව වැඩිකරන බව පවසන ප්‍රධාන ඇමැතිවරයා එතකින් නොනැවතී කොට්ඨාස මට්ටමෙන් එම ක්‍රීඩා පාසල් සංඛ්‍යාව වැඩිකිරීම එහි ඊළඟ ඉලක්කය බව ද කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s1212045</link>
    <topic>ප්‍රීමා ශූරයන්ගේ කුසලාන අවුරුදු 15න් පහළඅන්තර් දිස්ත්‍රික් ක්‍රිකට් තරගාවලිය අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනයේ අධීක්ෂණය යටතේ පවත්වනු ලබන අවුරුදු 15න් පහළ ප්‍රීමා ශූරයන්ගේ කුසලාන ක්‍රිකට් තරගාවලියේ දිස්ත්‍රික් තරග අද (4) ආරම්භවේ. කාණ්ඩ 8ක් යටතේ දිස්ත්‍රික් කණ්ඩායම් 28ක් දිස්ත්‍රික් තරගාවලියේ දී තරග වදිති.තරග 36කින් සමන්විත දිස්ත්‍රික් තරගාවලියේ දී කුරුණෑගල, මාතලේ, අනුරාධපුරය සහ පොලොන්නරුව යන දිස්ත්‍රික්ක උතුරු මැද පළාත නියෝජනය කරන අතර බස්නාහිර පළාත් දකුණ සහ දකුණෙන් පිට කොටසට කොළඹ දකුණ 'ඒ', කොළඹ දකුණ 'බී', කළුතර සහ රත්නපුරය ඇතුලත්වේ.ගාල්ල, මාතර සහ හම්බන්තොට දිස්ත්‍රික් කණ්ඩායම් දකුණු පළාත නියෝජනය කරන අතර මහනුවර, කෑගල්ල සහ නුවරඑළිය දිස්ත්‍රික්ක මධ්‍යම පළාත නියෝජනය කරති. බදුල්ල, අම්පාර සහ මොනරාගල දිස්ත්‍රික්ක ඌව පළාතෙන් තරග වදිති. උතුරු පළාත නියෝජනය කරමින් යාපනය, මුලතිව්, කිලි‍නොච්චිය සහ මන්නාරම යන දිස්ත්‍රික්ක 'එෆ්' කාණ්ඩය යටතේ ද, මඩකලපුව, ත්‍රිකුණාමලය සහ වවුනියාව 'ජී' කාණ්ඩය යටතේ ද තරග වදිති. ගම්පහ, පුත්තලම, කොළඹ උතුර 'ඒ' සහ කොළඹ උතුර 'බී' කණ්ඩායම් බස්නාහිර පළාත් උතුර සහ උතුරෙන් පිට කොටසට ඇතුලත්ය.දිස්ත්‍රික් තරගාවලිය7වැනිදා නිමාවට පත්වන අතර අන්තර් පළාත් තරගාවලිය ලබන 11වැනිදා ආරම්භ කෙරේ. පළාත් කණ්ඩායම් 10ක් 'ඒ' සහ 'බී' කාණ්ඩ යටතේ තරග 20කට සහභාගි වන ප්‍රීමා ශූරයන්ගේ කුසලාන අන්තර් පළාත් තරගාවලියේ මූලික වටයේ තරග ලබන 15වැනිදා දක්වා පැවැත්වේ. අවසන් පූර්ව තරග ලබන 17වැනිදාත්, අවසන් මහා තරගය 19වැනිදා ආර්.ප්‍රේමදාස පිටියේදිත් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s1212046</link>
    <topic>පළමු ඉනිමේ ජය ධර්මදාස විදුහලට</topic>
    <author/>
    <content>පෑලියගොඩ දේශමාන්‍ය එච්.කේ.ධර්මදාස විද්‍යාල පිල හා කොළඹ වෙස්ලි විදුහල අතර පසුගියදා පැවැති අන්තර් පාසල් අවුරුදු 13න් පහළ තෙවැනි කොටසේ ක්‍රිකට් තරගයෙන් ධර්මදාස විදුහල් කණ්ඩායම පළමු ඉනිමේ ජයක් වාර්තා කිරිම‍ට සමත්විය.ධර්මදාස පිලේ මොහොමඩ් ෆස්ලීන් පන්දු යවමින් ලකුණු 33කට කඩුලු 5ක් බිඳ දැමු අතර පිතිකරණයේදීද ලකුණු 33ක් රැස් කළේය. වෙස්ලි විදුහල පළමු ඉනිම- සියලු දෙනා දැවී ලකුණු 60. ආර්.ලක්මිත 25 (එස්.වේරගොඩ 18/3, එම්.ෆස්ලීන් 33/5) සහ දෙවන ඉනිම-23/3 (එම්.ෆස්ලීන් 4/2)ධර්මදාස විදුහල පළමු ඉනිම-117/4 එම්.ෆස්ලීන් 33, ඊ.චින්තක 27මේ අතර ධර්මදාස විදුහල සහ ඇරව්වල ධර්මපාල විදුහල් කණ්ඩායම අතර පැවැති තරගයෙන්ද ධර්මදාස විදුහලට පළමු ඉනිමේ ජයක් හිමිවිය. ධර්මපාල විදුහල පළමු ඉනිම- සියලු‍ දෙනා දැවී ලකුණු 76. එ.හුසේන් 16 (එම්.මල්කුමාර 17/3)ධර්මදාස විදුහල පළමු ඉනිම- ලකුණු 89/8. එන්.තාරක13, කේ.පුෂ්පකුමාර නොදැවී 12 (සී.සිරිවර්ධන 12/4).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s1212047</link>
    <topic>වේල්ස් කුමර විදුහලට ඉනිමක ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>වේල්ස් කුමර විදුහලේ තිළිණ නිමේෂ් අගනා පන්දු යැවීමක නිරතවෙමින් ඉනිම් දෙකේදිම ලකුණු 41කට කඩුලු 9ක් බිඳ දමා ඉසිපතන විදුහලට ‍එරෙහිව ඉනිමක සහ ලකුණු 46ක ජයක් සිය විදුහලට අත්කර දීමට සමත්විය.අවුරුදු 19න් පහළ පාසල් තරගාවලිය යටතේ පසුගියදා ටිරොන් ප්‍රනාන්දු ක්‍රීඩාංගණයේ පැවැති මේ තරගයේ පළමු ඉනිමේ දී වේල්ස් කුමර විදුහල් පිල ලකුණු 209ක් ලබාගත් අතර පිළිතුරු ව‍ශයෙන් ඉනිම් දෙකේදිම ඉසිපතන විදුහල් පිලට ලබාගත හැකිවූයේ ලකුණු 96ක් සහ 57ක් පමණි.වේල්ස් කුමර පළමු ඉනිම සියලු දෙනා දැවී ලකුණු 209යි. අශේන් මෙන්ඩිස් 58, ක්‍රිශේන් ප්‍රනාන්දු 32, ( ඩිලාන් පුංචිහේවා 38/4, චාමර දිසානායක 58/2)ඉසිපතන පළමු ඉනිම සියලුදෙනා දැවී ලකුණු 96යි. සන්දීප් හිමාශ 29( ජයාංග පීරිස් 16/3, තිලාන් නිමේෂ් 17/3) සහ දෙවැනි ඉනිම සියලුදෙනා දැවී ලකුණු 57යි. සන්දීප් හිමන්ත 15 (තිලාන් නිමේෂ් 25/6, ජයාංග පීරිස් 18/4).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s1212048</link>
    <topic>ධර්මරාජයට පළමු ඉනිමේ ජය</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>අරවින්ද විතානාච්චිගේ විශිෂ්ට පන්දු යැවීම හේතුවෙන් සාන්ත සර්වේෂස් විදුහල් පිලට එරෙහිව පළමු ඉනිමේ ජයක් වාර්තා කිරිමට මහනුවර ධර්මරාජ විදුහල් පිල සමත්විය.ඔහු සාන්ත සර්වේෂස් පළමු ඉනිමේ දී ලකුණු 25කට කඩුලු 6ක් දවාලීය. සර්වේෂස් පළමු ඉනිම ලකුණු 170කට සීමා වූ අතර ධර්මරාජ පළමු ඉනිමේ දී කඩුලු 9කට ලකුණු 176ක් ලබාගත්තේය.ධර්මරාජ ඉනිමේ දී ලකුණු 58කට කඩුලු 6ක් දවාලීමට සර්වේෂස් විදුහල් පිලේ චලන ප්‍රියන්ත සමත්විය.සා.සර්වේෂස් පළමු ඉනිම සියලුදෙනා දැවී ලකුණු 170යි. තරිඳු උමේෂ් නොදැවී 49, රදික අෂාන් 30, ගිහාන් නිම්සර 24 ( අරවින්ද විතානාච්චි 25/6) සහ දෙවැනි ඉනිම – 218/4 – ගිහාන් නිම්සර 80, ලෝචන රුවින් නොදැවි 55, යොහාන් චානුක 58 (නුවන් කරුණාරත්න 27/2)‍ධර්මරාජ පළමු ඉනිම – 176/9 – නුවන් කරුණාරත්න 52, කවිඳු තිමුත් 27, ජයපද්ම තෙන්නකෝන් 23 ( චලන ප්‍රියන්ත 58/6).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s1212049</link>
    <topic>ජාත්‍යන්තර ‍ජීට් කූන් ඩෝ සටන් කලා වැඩමුළුව දෙසැ. 8-9 දෙදින</topic>
    <author/>
    <content>ජීට් කූන්‍ ඩෝ නිර්මාතෘ හා සටන් චිත්‍රපට නළු බෲස් ලීගේ 72වැනි ජන්ම සැමරුම වෙනුවෙන් ජාත්‍යන්තර ‍ජීට් කූන් ඩෝ සම්මේලනයේ ශ්‍රී ලංකා ඒකකය සංවිධානය කරන වැ‍ඩමුළුව මේ මස 8-9 දෙදින කොළඹ 7 මහජන පුස්තකාල ශ්‍රවනාගාරයේදී පැවැත්වේ.ජීට් කූන් ඩෝ පිළිබඳ විශේෂඥයකු වන අමෙරිකානු ජාතික මාර්ක් ස්ටුවර්ට් වැඩමුළුව මෙහෙයවයි. විද්‍යාත්මක, කලාත්මක සහ දාර්ශනික ක්‍රමවේදයක් වු මේ සටන් කලාව ලංකාව තුළ නිසියාකාරව ස්තාපිත නොවීම නිසා එම අඩුපාඩුව පිරවීම අරමුණ කරගත් වැඩමුළුවේදී කායිකව, මානසිකව නිරෝගීවු, හික්මුනු, කුසලතා පිරි ප්‍රජාවක් බිහිකිරිමද බලාපොරොත්තුවේ.මේ වැඩමුළුව තාක්ෂණිකව උසස්, සැබෑ ලොව සටන් සඳහා සැකසුනු ජීට් කූන් ඩෝ සටන් කලාව නිරවුල් කරගැනීමට අවස්ථාවක් වනු ඇත. වැඩමුළුව සම්බන්ධ වැඩි විස්තර දු.ක 0777 205513 ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s12120410</link>
    <topic>මිනි බාස්කට්බෝල් සැණකෙළිය 8දා</topic>
    <author/>
    <content>ශ්‍රී ලංකා මිනි බාස්කට්බෝල් සංගමය සංවිධානය කරන බාස්කට්බෝල් සැණකෙළිය මේ මස 8වැනිදා පස්වරු රාජකීය විදුහල් ගෘහස්ත ක්‍රීඩා සංකීර්ණයේදි පැවැත්වේ.මේ සංගම‍යේ සාමාජිකත්වය දරන අවුරුදු 8ත්, 16ත් අතර දරු දැරියන් 70කට අධික පිරිසක් මේ ක්‍රීඩා සැණකෙළියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s12120411</link>
    <topic>තර්ස්ටන් ප්‍රාථමික අංශයේපිහිනුම් තරගාවලිය හෙට</topic>
    <author/>
    <content>තර්ස්ටන් විද්‍යාලය වාර්ෂිකව සංවිධාන කරන ප්‍රාථමික අංශයේ පිහිනුම් තරගාවලිය හෙට (5) විද්‍යලයීය පිහිනුම් තටාකයේදී පැවැත්වේ.පාර්ලිමේන්තු මන්ත්‍රී තිලංග සුමතිපාල මහතාගේ ප්‍රධානත්වයෙන් පැවැත්වෙන මේ තරගාවලිය විදුහල්පති වයි.ඒ.එන්.ඩී.යාපා මහතාගේ මග පෙන්වීම යටතේ පිහිනුම් භාර ආචාර්ය සමිත අබේසුන්දර මහතා මෙහෙයවනු ලබයි.තර්ස්ටන් විද්‍යාලයීය පිහිනුම් පුහුණුකරු නීල් වසන්ත මහතාගේ අධීක්ෂණය යටතේ පුහුණුව ලබන පිහිනුම් ක්‍රීඩාවෙන් සුවිශේෂ දස්කම් දැක්වූ ප්‍රාථමික අංශයේ ක්‍රීඩකයන්ගේ අලංකාර දිය පිමි සංදර්ශන හා ජීවිතාරක්ෂක සංදර්ශන කීපයක් ද මීට ඇතුළත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=s12120412</link>
    <topic>සමස්ත ලංකා පාසල් වොලිබෝල් තරගාවලියේ බාලක ශූරතාව වළගම්බා මහ විදුහල් පිලට</topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=f1212041</link>
    <topic>සියල්ලටම හේතුවහැත්තෑ අටේ ව්‍යවස්ථාව</topic>
    <author>සාකච්ඡා කළේ ධම්මික සෙනෙවිරත්න</author>
    <content>ව්‍යවස්ථාව හරියට හදල නැති එකත් මෙතැනදී බලපානවා. එතකොට තමයි මේ වගේ ප්‍රශ්න එන්නෙ. යම් පිළිවෙළක් හදන්න අවශ්‍යයයි. ඒකවෙන්න ඕන පුද්ගලයන් දෙස බලා නෙවෙයි. එහෙම පිළිවෙළක්, මාර්ගෝපදේශ මාලාවක් ඇති කරගත්තොත් ඒක අනුගමනය කරන්න වෙනවා. එතකොට ඔය ජ්‍යෙෂ්ඨත්වය පිළිබඳ ප්‍රශ්න වගේ ඒවා වුණත් ඇති වෙන්නෙ නෑ.අගවිනිසුරුවරියට එරෙහිව දෝෂාභියෝගයන් ඉදිරිපත්වීමත් සමඟ පාර්ලිමේන්තුවේ සහ අධිකරණයේ කාර්යභාරය, බලතල ආදී කාරණා පිළිබඳ සංවාදයක් ඇති වී තිබෙනවා. මේ කාරණා පැහැදිළි කර ගැනීමට අදාළව ඔබේ දැක්ම කෙබඳු ද?මූලික වශයෙන් පෙනෙන්නේ 1978 ආණ්ඩුක්‍රම ව්‍යවස්ථාවෙ විශාල ප්‍රශ්න තියෙන බව. මේ ව්‍යවස්ථාව හැදුවෙ ප්‍රතිපත්ති මත නෙවෙයි. 1972 ව්‍යවස්ථාවෙන් මූලික අදහසක් දුන්නා බලය ගොනුකරල තියෙන්නෙ පාර්ලිමේන්තුවේ කියලා. ප්‍රශ්න තිබුණත් මේ අදහස වත්මන් ලෝකයත් පිළිගන්නවා. 72 ව්‍යවස්ථාවට මූලික පදනම වුණේ බ්‍රිතාන්‍ය ආණ්ඩුක්‍රමය. ඊට අනුව විධායකය සහ ව්‍යවස්ථාදායකය අතර වෙනසක් නෑ විධායක බලතල පාර්ලිමේන්තුව සතු වුණා.වොන්ටෙස්කියු, බලය මූලික වශයෙන් කොටස් 3කට බෙදුවා. එතකොට රජෙක් හිටියා. රජු තමයි විධායකය. ව්‍යවස්ථාදායක පාර්ලිමේන්තුව, අධිකරණය අනෙක් කොටස ඒක තිබුණේ ව්‍යවස්ථාදායකය සහ විධායකය අතර මැද. 72’ ව්‍යවස්ථාව පිළියෙල කිරීමේදී කොල්වින් ආර් ද සිල්වා ඇතුළු නීති විශාරදයන් මූලික අදහස ගත්තෙ බ්‍රිතාන්‍යයෙන්. ඒ අනුව පාර්ලිමේන්තුව තමයි උත්තරීතර ආයතනය ලෙස සැලකුණේ. නීති සම්පාදනය කළෙත් පාර්ලිමේන්තුවයි.1978 දී ජයවර්ධන මහතා ඇති කළ වත්මන් ව්‍යවස්ථාවෙන් විධායක බලතල සහිත ජනාධිපතිධූරයක් නිර්මාණය කළා. වෙනත් මෙවැනි ව්‍යවස්ථා සමඟ සසඳනකොටත් මේකෙ වෙනස්කම් තියෙනවා. පාර්ලිමේන්තුවට තේරී පත්වන නියෝජිතයන්ගෙන් ජනාධිපතිවරයා තමන්ගේ කැබිනට් මණ්ඩලය නම් කරන්නෙ මෙහෙ විතරයි. ප්‍රංශය, රුසියාව ආදී රටවල මීට වෙනස් පාර්ලිමේන්තුවේ බහුතර බලය ඇති පාර්ශවයේ අනුමැතියෙන් ඒක වෙන්න පුළුවන්.යම් හෙයකින් පාර්ලිමේන්තු නියෝජිතයෙක් කැබිනට් එකට ඇතුළත් වුණොත් පාර්ලිමේන්තුවෙන් ඉල්ලා අස්වීමක් සිදුවෙනවා. නමුත් 78’ දී ඇතිකළ විධායකයේ එවැනි පදනමක් නෑ. මේ ව්‍යවස්ථාව ගැන ආණ්ඩුක්‍රම විශාරදයෙක් වන ඒ.ජේ. විල්සන් ලියපු ‍ෙපාතෙන්වත් මේවා ප්‍රශ්න කළේ නෑ.කොහොම නමුත්, 78’ ව්‍යවස්ථාව අනුවත් නීති සම්පාදනය කිරීම පාර්ලිමේන්තුවේ කාර්යක්. විනිසුරුවන් පත්කරන්නේ විධායකය විසින්. පාර්ලිමේන්තුව නීති සම්පාදනය කරන නිසා ඊට අධිකරණ බලයක් ඇත යන මතය ගොඩනැඟෙනවා. ඒක තරමක් ගැටලුකාරීයි.අගවිනිසුරුවරියට එරෙහිව ඉදිරිපත් වී ඇති දෝෂාභියෝගය සම්බන්ධයෙන් මේ නීතිමය තත්ත්වය ඔබ පැහැදිලි කරන්නේ කෙසේද?ව්‍යවස්ථාදායකයේ සහ අධිකරණයේ බලතල ගැන දැන් සංවාදයක් ඇති වී තිබෙන්නෙත් මේ නිසා. අධිකරණයේ ප්‍රශ්න තිබෙනවා නම් ඒවා විසැඳිය යුතුයි. විනිසුරුවරයකුට එරෙහිව චෝදනා ඇති විට දෝෂාභියෝගයක් ගෙන ආ යුතුයි. ජයවර්ධන ජනාධිපතිවරයාගේ කාලයේදී ඒ ක්‍රියාවලිය වඩාත් පහසු කළා. එවැනි යෝජනාවක් ගෙන ඒමට අවශ්‍ය වෙන්නේ පාර්ලිමේන්තුවේ 1/3 කගේ අත්සන් එනම් 75 දෙනෙකුගේ අත්සන් පමණයි. එම පරීක්ෂණ ක්‍රියාවලිය සඳහා ස්ථාවර නියෝග සෑදීම අවශ්‍යයයි.නමුත් පාර්ලිමේන්තු ක්‍රමය පැහැදිළි කිරීමට අධිකරණ තීරණ දෙන එක මූලික අදහසට පටහැණියි. මෙතැනදී ආණ්ඩුවේ වරදක් නෑ. තියෙන්නේ 78’ ව්‍යවස්ථාවේ ප්‍රශ්නයක්. අපේ යුතුකම විය යුත්තේ ඒ වරද නිවැරැදි කිරීමයි. ඒ සඳහා, මේ ස්ථාවර නියෝග සංශෝධනය කිරීමට 2010 දී මේ ආණ්ඩුව කමිටුවක් පවා පත් කළා. මමත් එහි සාමාජිකයෙක්. මේ කමිටුව බොහෝ වෙහෙස වී වැඩ කළා. හැබැයි, ඒ ක්‍රියාවලිය අතරමඟ නැවතුණා. ලිබරල් පක්ෂ හැටියටත් අපි ප්‍රකාශයක් පවා නිකුත් කළා.අධිකරණයේ ස්වාධීනතාවට මෙවැන්නක් බලපෑම්සහගත වන බවට මතු කෙරෙන තර්ක ගැන ඔබ මොකද කියන්නෙ ?පාර්ලිමේන්තුවේ මේ ක්‍රියාදාමය ගැන ප්‍රශ්න කළාට අධිකරණයත් ස්වාධීන නෑ. මොකද ඒක අගවිනිසුරු යටතේ තියෙන්නෙ. එතකොට ඒකත් ස්වාධීන නෑ. ඒ නිසා හිටපු ශ්‍රේෂ්ඨාධිකරණ විනිසුරුවන් ගත්තා නම් හරි . මානව හිමිකම් සැළැස්මක් පිළියෙල කිරීමේ කටයුතු සම්බන්ධීකරණය කරන්න මට පැවරුණා. මේ වැඩවලදී මට තේරුම් ගිය කාරණයක් තමයි අධිකරණය හරියට වැඩ කළොත් මේ හුඟාක් කාරණා විසඳගන්න පුලුවන් බව. හැබැයි, හුඟක් දෙනා හරියට වැඩ කරන්නේ නෑ. අධිකරණ අමාත්‍යංශයේ ලේකම් තුමිය අගවිනිසුරුතුමියට ලිපියක් යවමින් බොහොම වැදගත් විදිහට ඉල්ලීමක් කළා. කරුණාකර ඔබතුමිය යටතේ මේ සඳහා කමිටුවක් පත් කරන්න කියලා.හැබැයි, ඊට පිළිතුරක්වත් ලැබුණේ නෑ. මට නම් පිළිතුරක් ලැබුණා. මේක අපේ වැඩක් නෙවෙයි කියලා. එහෙම නම් මේක කාගෙ වැඩක් ද? එතකොට, අධිකරණයෙත් ප්‍රශ්න තියෙනවා නම් අප ඒවා විසඳාගත යුතුයි. සමහර වේලාවට ස්ත්‍රී දූෂණ වගේ නඩු වලදී සිතාගන්නත් බැරි තීරණ එනවා. තවත් සමහර වෙලාවට පොඩි වරදකටත් හිරේට යන අය ඊටත් වඩා නරක් වෙනවා. සිරගෙවල් නිරීක්ෂණය කිරීමත් විනිසුරුවන්ට කරන්න පුලුවන්.සමහර අය ඒක කරනවා. හැබැයි, එහෙම හොඳට වැඩ කරන කොටත් ප්‍රශ්න එනවා. අනෙක තමයි මොන ක්‍ෂෙත්‍රයක වුණත් පුහුණුවත් ඉතාම වැදගත්. මේ ක්‍ෂේත්‍රයෙත් එවැනි පුහුණු වැඩසටහනක් කරන්න කොළඹ විශ්වවිද්‍යාලය හරහා වෑයම් කළත්, ඒක කරන්න බැරි වුණා. මෙහෙන් පුහුණුව ගන්න කැමැති වුණේ නෑ. හැබැයි නීති ක්‍ෂේත්‍රයේ විශිෂ්ඨයෙක් තමයි දැන් ඉන්න නීතිපතිතුමා, එතුමා වගේ අයගෙන් ඉගෙන ගන්න පුලුවන්. අසෝක ද සිල්වා හිටපු අගවිනිසුරුතුමා මේ වැඩසටහන ඉදිරියට ගෙනයාමට අනුමැතිය දුන්නත් ඉන්පසුව එය ඉදිරියට ගත්තේ නෑ.ඒ නිසා මේ වගේ කාරණාත් විසඳාගත යුතුයි. දෝෂාභියෝගයකින් අගවිනිසුරු ඉවත් කරනවාටත් වඩා මේ ප්‍රශ්නවලට විසඳුම් සොයාගැනීම වැදගත් කියල මං හිතනවා. නැත්නම් ප්‍රශ්න එහෙමම තියෙනවා. ඉදිරියටත් ඒවා බලපානවා.ව්‍යවස්ථාදායකය සහ අධිකරණය අතර යම් අර්බුදකාරී තත්ත්වයක් ඇතිවීම යහපත් දෙයක් නෙවෙයි. ඇතැම් බලවේග වලට එහෙම අර්බුදයක් හදන්න අවශ්‍යයයි. අර්බුදයක් ඇති වීමෙන් වළක්වා ගැනීම ගැන ඔබ මොකද කියන්නේ ?ව්‍යවස්ථාව හරියට හදල නැති එකත් මෙතැනදී බලපානවා. එතකොට තමයි මේ වගේ ප්‍රශ්න එන්නෙ. යම් පිළිවෙලක් හදන්න අවශ්‍යයයි. ඒක වෙන්න ඕන පුද්ගලයන් දෙස බලා නෙවෙයි. එහෙම පිළිවෙලක්, මාර්ගෝපදේශ මාලාවක් ඇති කරගත්තොත් ඒක අනුගමනය කරන්න වෙනවා. එතකොට ඔය ජ්‍යෙෂ්ඨත්වය පිළිබඳ ප්‍රශ්න වගේ ඒවා වුණත් ඇති වෙන්නෙ නෑ. මොකද, අනුගමනය කළ යුතු මාර්ගෝපදේශ මාලාවක් තියෙනවා. එවැනි මාර්ගෝපදේශ මාලාවක් ඇති කරගැනීම ඉතාම වැදගත් අවශ්‍යතාවක්.ශ්‍රේෂ්ඨාධිකරණ විනිසුරුවන්ගේ පවුලේ අය නොයෙක් තනතුරු දැරීම, ඔවුන්ට තනතුරු දීම වගේ කාරණාත් එතකොට බලපාන්නේ නෑ. මං අදහස් කරන්නේ ඔවුන් පෞද්ගලිකව කරන කටයුතු, දරන තනතුරු ගැන නෙවෙයි. ශ්‍රේෂ්ඨාධිකරණ විනිසුරුවන් විශ්‍රාම ගියාට පසුව වුණත් ඔවුන්ට රජයේ තනතුරු රැකියා දීම වරදක්.නමුත්, ජයවර්ධන ජනාධිපතිවරයාගේ කාලයේ ඒක සිදුවුණා. සර්වානන්ද අගවිනිසුරුවරයා විශ්‍රාම ගියාම ආණ්ඩුකාර තනතුරකට පත් කළා. එතකොට, මේ තනතුර දුන්නේ පළාත් සභා ක්‍රමයට පක්ෂව ඔහු ජන් තීන්දු නිසා බවට මතයක් ආවා. හැබැයි, එවැනි තනතුරු දැරීමක් නොවුණා නම් ඒ විදිහේ චෝදනා එන්නේ නෑ. ඒ නිසයි මාර්ගෝපදේශ මාලාවක් තිබීම වැදගත් වෙන්නෙ.දැන්, මේ දෝෂාභියෝගය සමඟත් මේ ඇතැම් කාරණා සම්බන්ධයි. මං මේ චෝදනා 14 ගැන වෙන වෙනම කතා කරන්න යන්නෙ නෑ. ඒ සෑම චෝදනාවක්ම මෙතැනදි අදාළයි ද කියන එකත් වෙනම කාරණයක්. මේ වෙලාවෙ අගවිනිසුරුතුමිය ඉල්ලා අස්වීමත් වෙන්න බෑ. එතුමිය කළ එකම හොඳ දේ සෙලින්කෝ නඩු වලින් ඉවත් වීම. ඒ නඩු වෙනත් විනිසුරුවන් විසින් ඉතාම හොඳට විභාග වෙමින් පවතිද්දී තමයි අගවිනිසුරුතුමිය ඒක තමන් අතට ගත්තෙ.විධායක බල තල ක්‍රියාත්මක කිරීමේදී ඡන්දයෙන් පත් වූ අයට පිටින් කැබිනට් මණ්ඩලයට සාමාජිකයන් පත් කරන්න ජනාධිපතිවරයාට හැකි වනවා නම් ඒකත් ඉතා සුදුසුයි. දැන් වෙලා තියෙන්නෙ ඒ පත්කිරීම් පාර්ලිමේන්තු මන්ත්‍රීවරුන් අතරින් කළ යුතුයි. එතකොට සුදුසුම අය පත් කර ගැනීමට පුලුවන්ද කියන ප්‍රශ්නයත් තියෙනවා. සමානුපාතික නියෝජන ක්‍රමය යටතේ මනාප ඡන්ද අඩු ගණනක් ලැබුණ අයෙක් වුණත් ඉතාම දක්ෂ හා සුදුසු අය ඉන්නවා වෙන්නත් පුලුවන්. මම එක නිදසුනක් පමණක් කියන්නම්. පසුගියදා ජනාධිපතිතුමා ඉතාම නිවැරැදි තීරණයක් ගත්තා.ඒ, සරත් අමුණුගම ජ්‍යෙෂ්ඨ ඇමැතිතුමාට නියෝජ්‍ය මුදල් ඇමැතිධුරය ලබාදීම. එතුමා ඊට ඉතාම සුදුසුයි. එතකොට මනාප වලින් ඉහළින් සිටීමේ අවශ්‍යතාවක් නෑනෙ. එතුමා වගේ කෙනෙක් ලැයිස්තුවේ පහළින් ඉන්නෙ මැතිවරණ ව්‍යාපාරය හරියට කළ නිසා. වැඩ කරන්න පුලුවන් සුදුසු මිනිස්සු මේ තනතුරු වල සිටීමයි වඩා වැදගත්.අධිකරණය ඉහළින් සිටින බවට ඇතැම් අයගේ මතයක් තියෙනවා. මේ ගැන ඔබ මොකද කියන්නේ ඉහළින් සිටින්නේ කවුද ?බලතල බෙදී ඇති ආකාරය අනුව කවුරුත් එහෙම ඉහළින් නෑ. 72’ ව්‍යවස්ථාව අනුවත් පරාමාධිපත්‍ය බලය රැඳී තියෙන්නෙ පාර්ලිමේන්තුවේ. දැනුත් ඒක එහෙමයි. 78’ ව්‍යවස්ථාව අනුව විධායක ජනාධිපති ක්‍රමයක් ඇතිවීම නිසා වඩා වැදගත් වෙන්නේ විධායකයයි. රට ගැන තීන්දු - තීරණ ගත්තේ විධායක ජනාධිපති. නමුත් ජනාධිපතිවරයා කටයුතු කරන්නේ පාර්ලිමේන්තුව පිළිගත් නීතිවලට අනුවය.ඒ නිසා ඉහළින් සිටින්නේ කවුද කියන කාරණයට වඩා ව්‍යවස්ථාවේ ඇති ප්‍රශ්න විසඳා ගැනීම, මම කලින් පැහැදිළි කළා වගේ මාර්ගෝපදේශයක් ඇති කර ගැනීම වගේ කාරණා වඩා වැදගත්. තවදුරටත් අපි අවධානය යොමු කළ යුතු කාරණා තියෙනවා. දැන් තියෙන විදිහට අභියාචනාධිකරණයෙන් හරි ශ්‍රේෂ්ඨාධිකරණයෙන් හරි නිවැරැදි තීරණයක් ආවොත් කරන්න දෙයක් නෑ.හැබැයි විනිසුරුවන් 3 දෙනෙක් ශ්‍රේෂ්ඨාධිකරණයේදී ලබාදෙන තීරණයක් විනිසුරුවන් 7 දෙනෙක් මඟින් අවශ්‍ය අවස්ථාවක යළිත් විමසා බැලීමට හැකිවන අන්දමේ වෙනස්කම් ඇති කරන්න පුලුවන්. එතකොට ශ්‍රේෂ්ඨාධිකරණය තුළ වුණත් පාලනයක් ඇති වෙනවා. ඒ නිසා මේ සෑම ක්‍ෂේත්‍රයකටම අදාළව සිදුකළ හැකි වෙනස්කම් ගැන, මාර්ගෝපදේශයන් ඇති කර ගැනීම ගැන අපි කල්පනා කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=f1212042</link>
    <topic>අගවිනිසුරුතුමි‍යගේ දෙබිඩි රංගනය</topic>
    <author/>
    <content>රටක අගවිනිසුරුවරයා එරට ඉහළම අධිකරණ නිලය හොබවන්නේය. ජනතාව එවන් පුද්ගලයකුගෙන් නි‍‍ර්දෝෂි චර්යාවක් අපේක්ෂා කිරිම සාධාරණ වන්නේය. මේ නිසා අගවිනිසුරුවරයා ඉහළම සත්‍යවාදි බව හා අවංක බව පිළිබිඹු කරනු ඇතැයි අපේක්ෂා කෙරේ.ඉතාමත් විරල අවස්ථාවකදී මිනිසත් බවට පොදු වරදක් අගවිනිසුරුවරයාගෙන් සිදුවිය හැකි නමුදු ඕනෑකමින් සිතා මතා ‍ සිදුකරන අපචාරයක් හෝ අයුතු ක්‍රියාවක් හෝ ඔහුගේ හෝ ඇයගේ චර්යාවේ කොටසක් විය නොහැකිය.අගවිනිසුරුවරයා සිය චර්යාව පිළිබඳ කිසිම ප්‍රශ්නයක් මතු කිරිමට ඉඩක් නොතැබිය යුතුයි. තවද අගවිනිසුරුවරයාගේ මූල්‍ය ගනුදෙනු පිළිබඳව කිසිම සැකයක් මතු නොවිය යුතුයි.ඒවායේදී අසම්මත බවක්, මුල්‍ය අපචාරයක්, අල්ලස් දූෂණයක් , මූල්‍ය විශුද්ධිකරණයක් හෝ වංචනික ක්‍රියාවක් පිළිබිඹු කෙරෙන චර්යාවක් දිස් නොවිය යුතුය.අගවිනිසුරුවරයාගේ මුල්‍ය ගනුදෙනු වලට අදාළව කිසිඳු සැකයක් ඇති නොවීමට හෙතෙම වගබලා ගතයුතු වීම බෙහෙවින් වැදගත් වන්නේය .කෙසේ වෙතත් ශ්‍රි ලංකාවේ අගවිනිසුරු ආචාර්ය ශිරානි බණ්ඩාරනායක සම්බන්ධයෙන් සැලකීමේදි ඇගේ මූල්‍ය කටයුතුවල විනීත භාවය ගැන සෑහීමකට පත්විය නොහැකි බව පැහැදිලිව ම පෙනී ‍ගොස් ඇත. කවුරුත් දන්නා පරිද්දෙන් පහත සඳහන් සිද්ධි සම්බන්ධයෙන් මූල්‍ය විශුද්ධිකරණය ට අදාළ මූලික සැක සංකා මතුව තිබේ.එක් පුද්ගලයකු විසින් බැංකු ගිණුම් කීපයක්ම පවත්වා ගෙන යාමෙන් හැඟෙන්නේ මුල්‍ය ගනුදෙනුවල විශාලත්වය හා වාර ගණන සම්බන්ධයෙන් නියාමකයන් වික්ෂිප්ත කිරීම සඳහා ගිණුම් රැසක් භාවිතා කර ඇති බවය.කෙටි කාලයකදී ගිණුම් විවෘත කිරීම හා වසා දැමීමෙන් හැඟෙන්නේ වි‍ශේෂිත ගනුදෙනුවක් සඳහා ගිණුම් භාවිතා කර බලධාරින්ට සැකයක් මතුවිමට කලින් ඒවා වසා දමන ලද බවය.දෙසැම්බර් 31 හා මාර්තු 31 වැනි නියාමකයන් හෝ අධික්ෂණ ඒජන්සි මගින් නිති පතා ගිණුම් නිරීක්ෂණය කෙරෙන විශේෂිත දිනයන්හි අවම ශේෂයක් හෝ ශුන්‍ය ශේෂයක්පවත්වා ගෙන යාමෙන් නියාමකයන්ගේ නිරීක්ෂණය මගහැරවිම හෝ සැකයක් මතුවීම හෝ අවම කිරිම සිදුකර ඇත.ආචාර්ය ශිරානි බණ්ඩාරනායක ජාතික සංවර්ධන බැංකුවේ පවත්වාගෙන ගිය අංක 101110002058 (පැරණි අංකය 100002001360 ) දරන ගිණුම ප්‍රවේශමෙන් පරික්ෂා කිරීමේදී පහත සඳහන් දේ අනාවරණය වන්නේය.2007/2008 කාලයේදී ඉහත ගිණුම ක්‍රියාත්මකව පවත්වාගෙන ගොස් ඇත. එහිදි රුපියල් 5524875.25 ක වටිනා කමින් යුත් මුදලක් අවස්ථා 4 දි හර කිරීම හා එම වටිනාකමට සමාන මුදලක් අවස්ථා 8 කදී බැර කිරීම සිදුව ඇත.2008 පෙබරවාරි 8 දා වන විට ගිණුමේ රු. 674323.52 ක් ‍තිබී ඇත. එදින ගිණුමේ සියලු මුදල් ආපසු ගෙන ඇත්තේ ශේෂය ශුන්‍ය වන පරිද්දෙනි.ඉන්පසු ගිණුමට අදාළව කිසිම ගනුදෙනුවක් සිදු නොවී ඇති අතර 2008 මාර්තු 31 වන විට ගිණුමේ ශේෂය ශුන්‍ය ව පැවතිණ. ඒ අනුව ඇය ඇගේ වත්කම් හා වගකීම් ප්‍රකාශනයෙහි එම ගිණුම නොදක්වන ලදි . එහෙත් එම ප්‍රකාශන නීතියට අනුව එවන් ගිණුමක කිසිඳු ශේෂයක් නොතිබුණද එම ගිණුම් සියල්ල ප්‍රකාශනයට ඇතුළත් කළ යුතුය.2008 මැයි 6 දා තෙක් මේ ගිණුම අක්‍රීයව පැවති අතර එදින රු. 519534.55 ක් ඊට බැර කර ඇත. ඉන්පසු ගිණුම සක්‍රීය විය. 2009 පෙබරවාරි 3 දා දක්වා රු 31860754.47 ක් සඳහා හර කිරීම් 22 ක් හා එම මුදලට සමාන බැර කිරීම් 41 ක් සිදුව ඇත. ඉන්පසු එදිනට ගිණුමේ තිබුණු රු. 616895.75 ක මුදල ආපසු ගැනීමෙන් ගිණුම් ශේෂය ශුන්‍ය විය. ඉන්පසු ගිණුම යළි අක්‍රීය විය. එහෙයින් 2009 මාර්තු 31 දා ගිණුම් වාර්තාවේ ශේෂය ශුන්‍ය ලෙස දැක්විණ.ඒ අනුව දෙවනි වතාවකටත් ආචාර්ය බණ්ඩාරනායක 2009 මාර්තු 31දිනට දැක්විය යුතු වත්කම් හා වගකීම් ප්‍රකාශනයේ එය ඇතුළත් නොකළාය.ශුන්‍ය ශේෂය 2009 ජූ ලි 31දාට දක්වා පැවති අතර එදින රු . 500000.00 ක් ගිණුමට බැර විය.ඉන්පසු 2010 ජනවාරි 13 දා දක්වා ගිණුම විශාල වශයෙන් ක්‍රියාකාරි විය. එහිදි රු.15508794.63 කට අදාළ හර කිරිම් 10 ක් හා එම මුදලට සමාන බැරකිරිම් 18 ක් සිදුව තිබේ.කෙසේ වෙතත් 2010 ජනවාරි 13 දා රු 700078.18 ක් ආපසු ගැනිණ. ඒ අනුව ගිණුම් ශේෂය ශුන්‍ය විය. 2010 මාර්තු 31 දා තෙක් එය එම තත්ත්වයේ පැවතිණ. මෙහිදි තෙවැනි වතාවටත් ඇය වත්කම් හා වගකීම් ප්‍රකාශනයට එම ගිණුම ඇතුළත් නොකළාය.ඉන්පසු 2010 අප්‍රේල් 7 දා තෙක් ගිණුම අක්‍රියව පැවතිණ. එදින එයට රු 910473.22 ක මුදලක් බැර කෙරිණ. ඉන්පසු 2011 පෙබරවාරි 18 දා තෙක් රු. 57488454.95 ක් වටිනා කමට අදාළ හර කිරිම් 27 ක් හා එම මුදලට සමාන බැර කිරීම් 37 ක් සිදුව ඇත.2011 පෙබරවාරි 18 දා සුපුරුදු මුදල් ආපසු ගැන්ම සිදුවෙයි. ‍ එදිනට ශේෂය ව පැවති රු . 2057098.86 ක මුදල ආපසු ගැනිණ. ඒ අනුව ගිණුමේ ශේෂය ශුන්‍ය විය.2011 මාර්තු 31දා තෙක් ගිණුම ශුන්‍යව පැවති අතර පිට පිට සිවුවැනි වතාවටත් ඇය වත්කම් හා වගකීම් ප්‍රකාශනයේ එම ගිණුම සඳහන් නොකර සිටියාය.2011මැයි 5 දා තෙක් ගිණුම යළි සුපුරුදු පරදි අක්‍රියව පැවතිණ. එදින යළි රු. 974280.39ක් බැරවිමත් සමග යළිත් ගිණුම සක්‍රිය විය.මේ ක්‍රියාවලිය 2012 මාර්තු 30 දා තෙක් දිගටම පැවතිණ. එම කාලයේදි රු. 256416 639.42 ක මුදල ක් සඳහා හර කිරීම් 88 ක් හා එම මුදලට සමාන බැරකිරීම් 171 ක් සිදු විය.ඉන්පසු සුපුරුදු පරිදි 2012 මාර්තු 30 වනදා යළිත් එවකට ගිණුමේ පැවති රු. 10047 779.95 ක මුදල ම ආපසු ගැනිණ. සුපුරුදු පරිදි ගිණුම ශුන්‍ය විය .2012 මාර්තු 31 දා වනවිට ශුන්‍ය ගිණුම් ශේෂයක් වාර්තා වූ අතර පස්වැනි වරටත් ආචාර්ය බණ්ඩාරනායක වත්කම් හා වගකීම් ප්‍රකාශනයට ගිණුම ඇතුළත් නොකර සිටියාය.ඉන්පසු සුපුරුදු රටාව ක්‍රියාත්මක විය. ඒ අනුව 2012 අප්‍රේල් 5 දා ගිණුමට රු . 10047 779.85 ක් බැරවිය ගිණුම යළි සක්‍රීය විය .මෙහිදී අනුගමනයකර ඇති පිළිවෙත සිතාමතාම සිදුකරන ලද්දක් බව පෙනේ. මේ ගිණුම පවත්වාගෙන ගොස් ඇති ආකාරය ශ්‍රෙෂ්ඨාධිකරණයේ ප්‍රධාන විනිසුරුවරයාගෙන් තබා සාමාන්‍ය පුද්ගලයකුගෙන්වත් අපේක්ෂා නොකරන්නකි.මෙහි දැක්වෙන සංඛ්‍යාවන්ගේ විශාලත්වය හා අරපරිස්සමින් වැදගත් දිනයන් මගහැරීමෙන් පැහැදිලි වන්නේ ගිණුමේ ක්‍රියාකාරිත්වය සැඟවීම හා නිරික්ෂණ මගහැරීම සිතාමතාම සිදුකර ඇති බවය.ගිණුමේ ගනුදෙනු අනාවරණය වීම වළකාලීමට අනුදත් මතභේදාත්මක චර්යාවන්ගෙන් පිළිබිඹු වන්නේ ඇයගේ චර්යාව ඕනෑම නියාමන නිරීක්ෂකයකු තුළ සැකසංකා මතුවීමට තුඩු දෙන්නක් බවය.තවද මේ සිදුවීම් මාලාවෙන් හැඟී යන්නේ ආචාර්ය බණ්ඩානරනායක ඇගේ මේ ගිණුම පිළිබඳ විස්තර සිය වත්කම් ප්‍රකාශනයන්හි ඇතුළත් කිරීම වළකා ලීමට පිට පිට පස්වතාවක්ම ඕනෑකමින්ම හා සිතාමතාම ක්‍රියාකර ඇති බවය.ඒ සමගම ඇතිවන තවත් සැකයක් වන්නේ ආචාර්ය බණ්ඩාරනායක පළමුව‍ ‍ශ්‍රෙෂ්ඨාධිකරණ විනිසුරුවරියක් ලෙසත් පසුව අගවිනිසුරුවරිය ලෙසත් ඇය සතු වරප්‍රසාදාත්මක තත්ත්වය මේ ක්‍රියාවලිය සඳහා යොදා ගත්තේද යන්නයි. ඒ අනුව ඇගේ ක්‍රියාවන් කිසිඳු නියාමන ඒජන්සියක් මගින් පරික්ෂණයට ලක් නොකිරීමේ හැකියාවක් පවතින බව මනාව දැනසිටීමෙන් ඇය එම වරප්‍රසාදය ප්‍රයෝජනයට ගෙන ඇති සේය.රටේ අගවිනිසුරුවරිය වුව ඇයට නීතියෙන් මුක්තියක් හිමි නොවන්නේය. කෙතරම් බලවතකු වුව නීතිය කාටත් සාධාරණ විය යුතුය.මේ අනුව ආචාර්ය ශිරානි බණ්ඩාරනායකගේ සැක කටයුතු මූල්‍ය ගනුදෙනුවල සැබෑ තත්ත්වය සම්බන්ධයෙන් සොයා බැලීම සඳහා නීති බලධාරින් විසින් පරීක්ෂණයක් පැවැත්විය යුතු කාලය එළඹ ඇත.එය අපක්ෂපාතී ව පැවැත්විමට නම් ඇය අගවිනිසුරු ධුරයේ ‍තවදුරටත් නොසිටිය යුතුය.අගවිනිසුරුවරියට එරෙහිව වුව නීතිය ක්‍රියාත්මක විය යුතුය . ‍(2012-12-02 සන්ඩේ ඔබ්සර්වර් පුවත්පතේ පළවූ ලිපියක් ඇසුරෙනි.).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=f1212043</link>
    <topic>උපාධිධාරින්ට රැකියා දීම සිල්ලර වැඩක් නෙමෙයි</topic>
    <author>සාකච්ඡා කෙළේ</author>
    <content>උපාධිධාරී අභ්‍යාසලාභි පත්වීම් ලබාදීමේදී ඇතිව ඇති ගැටලු සහගත තත්ත්වයත්, ඒ පත්වීම් පිළිබඳ එල්ලවන චෝදනා සහ රාජ්‍ය පරිපාලන ව්‍යුහය විමධ්‍යගත කිරීමටත්, කාර්යක්ෂම කිරීමටත් අමාත්‍යාංශ මට්ටමින් ගෙන ඇති පියවර පිළිබඳ, රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් පී. බී. අබේකෝන් මහතා සමඟ සිදුකළ සාකච්ඡාවකි මේ.උපාධිධාරින්ට ලබාදී ඇති අභ්‍යාසලාභි පත්වීම් පිළිබඳත්, ඒ පත්වීම් ලබාදුන් ආකාරය පිළිබඳත් පැහැදිලි කිරීමක් කළොත්?රජයට අවංක අවශ්‍යතාව වෙලා තිබෙන්නේ උපාධිධාරින් වෙත රැකියා ලබාදීමයි. එය රජයේ අවශ්‍යතාවක් හා අරමුණක් ඇතිව කළ දෙයක්. මෙහිදී අප කල්පනා කළ යුතු තවත් දෙයක් තිබෙනවා. උපාධිධාරින් වෙත මේ රැකියා අවස්ථා ලබාදෙන්නේ උපරිම විනිවිදභාවයකින් හා විධිමත් භාවයකින් යුතුවයි.දැනට අභ්‍යාසලාභි මට්ටමේ සිටින මේ පිරිස් නුදුරේදිද ස්ථිර පත්වීම් ලද රජයේ සේවකයන් බවට පත් වෙනවා. ඒ නිසා මේ අභ්‍යාසලාභී උපාධිධාරින්ගේ අනාගතය සුබදායි බව පමණක් නිසැකව කියන්න පුළුවන්.මේ පත්වීම් ලබාදීමේදී දේශපාලන මැදිහත්වීම් හා ඇඟිලි ගැසීම් සිදුවූ බවට චෝදනාවක් තිබෙනවා. මේ චෝදනාවලට පදනමක් තිබෙනවාද?මේ පත්වීම් ලබාදීමේදී කිසිදු අයහපත් මැදිහත්වීමක් සිදුවන්නේ නෑ. ඒ විදිහේ මැදිහත්වීමක් සිදුවෙලත් නැහැ. මෙහිදී සුදුසුකම් සහිත උපාධිධාරින් බඳවා ගැනීම් තමයි වෙන්නේ. මීට පෙර උපාධිධාරින් වෙත පත්වීම් ලබාදෙද්දි අභ්‍යන්තර උපාධිධාරින් ගැන තමයි මුලින්ම අවධානය යොමු කළේ. ඒත් මේ පත්වීම් ප්‍රදානයේ දී අභ්‍යන්තර උපාධිධාරින් පිළිබඳ මෙන් ම, බාහිර උපාධිධාරින් ගැනත් අවධානය යොමු කරනවා.මේ උපාධිධාරි අභ්‍යාසලාභි පත්වීම්ලාභින් අතර එක්සත් ජාතික පක්ෂයෙන් පළාත් පාලන මැතිවරණවලට තරග කළ අය පවා ඉන්නවා. ඒ නිසා මේ පත්වීම් ලබාදෙද්දි දේශපාලන බලපෑමක් වුණානම් මේ අයට පත්වීම් ලැබෙන්නේ නැහැනේ. මේ උදාහරණයෙන් වුණත් අපට තහවුරු වෙනවා මේ පත්වීම් ලබා දෙනකොට දේශපාලන බේද තිබිලා නැති බව.උපාධිධාරින්ට රැකියා ලබාදෙද්දි ඔබ දුටු විශේෂතා මොනවාද?අපේ රටේ උපාධිධාරින්ට ඇති ප්‍රබලම අඩුපාඩුවක් තමයි රැකියා වෙළෙඳ පොළට ගැළපෙන විදිහට ඔවුන්ගේ උපාධිය සකස් නොවන එක. එය විශාල අඩුපාඩුවක් විදිහටයි මා දකින්නේ. කලා උපාධිධාරින්ට පරිගණක පුහුණුව ලබාදීම, ඉංග්‍රීසි භාෂා පුහුණුව ලබාදීම සිදුවිය යුතුයි. ඔවුන්ට මේ විදිහට පහසුකම් හා අලුත් මඟපෙන්වීම් ලබා දෙනවා නම්, අද ඇතිව තිබෙන අඩුපාඩු වුණත් මඟහරවා ගැනීමට පුළුවන්.උපාධිධාරී අභ්‍යාසලාභීන්ගේ ප්‍රසුත නිවාඩු සීමා කිරීම පිළිබඳ මාධ්‍ය මඟින් වාර්තා පළ වෙනවා. මේ චෝදනාවල ඇත්ත තත්ත්වය කුමක්ද?ඒක උපාධිධාරින් මුලාකිරීමට ගත් උත්සාහයක් විදිහට හඳුන්වන්න පුළුවන්.රජයේ නීතිරීති අනුවනම් අභ්‍යාසලාභීන්ට නිවාඩු ලබාදීමක් ගැන සඳහන් නැහැ. ඒත් රජය මේ අභ්‍යාසලාභීන් වෙත නිවාඩු ලබාදී තිබෙනවා. ආණ්ඩුව අභ්‍යාසලාභීන් වෙත ප්‍රසූත නිවාඩු ඉවත් කළා කියන චෝදනාව වැරැදියි.අභ්‍යාසලාභීන් ලෙස බඳවා ගත් උපාධිධාරින්ගේ පත්වීම් ස්ථිර නොකරන බවට මතයක් සමාජගත වෙලා තිබෙනවා. මේ ගැන ඔබේ මතය ඉදිරිපත් කළ හැකිද?මේ මතය සමාජය වෙත ගොනු කරන්නේ එක් එක් දේශපාලන කණ්ඩායම් විසිනුයි. අපි යම් දෙයක් කියන්නේ රජයේ නිලධාරින් විදිහට වගකීම මුල්කරගෙනයි.සමාජයේ නොමඟ යවන්න පුළුවන් පහසුම පිරිස තරුණ කණ්ඩායම බව අවස්ථාවාදී දේශපාලන බලවේග දන්නවා. ඔවුන් අනර්ථකාරි දේ වෙත යොමුවීමට තිබෙන ඉඩ වැඩියි. මේ තත්ත්වය අවස්ථාවාදී දේශපාලන බලවේග තේරුම් අරගෙන තිබෙන්නේ.ඉදිරි මාස හය හත ඇතුළත උපාධිධාරි අභ්‍යාසලාභීන් රාජ්‍ය සේවයේ ස්ථිර සේවකයන් බවට පත්කිරීමට නියමිතව තිබෙනවා.ඒ නිසා කිසිවකු කලබල විය යුතු නෑ. තමන්ගේ රැකියා පිළිබඳ හෝ රැකියා ස්ථිර කිරීම් ගැන සැකයක් තබාගත යුතු නෑ.මේ රැකියා ලබාදීම,දහදෙනෙකුට, පහළොස් දෙනෙකුට රැකියා ලබාදෙන සිල්ලර වැඩපිළිවෙළක් නොවෙයි. පනස් දහසකට රැකියා ලබාදෙන මහා වැඩපිළිවෙළක්. ඒ නිසා මේ දේ එක දවසකින්, නැතිනම් දවස් දෙකකින් කළ හැකි දෙයක් නෙවෙයි. ක්‍රමානුකූලව ඉටුකළ යුතු දෙයක්.සමහර කඩාකප්පල්කාරී බලවේග මුලින් කිව්වේ අභ්‍යාසලාභි පත්වීම් ලබාදීමක් නොවන බවයි. ඒත් ආණ්ඩුව අවසානයේ දී අභ්‍යාසලාභීන් වෙත පත්වීම් ලබාදුන්නා. දැන් මේ අය කියන්නේ පත්වීම් දුන්නට ස්ථිර වෙන්නේ නෑ කියලා. ඒත් මේ දුර්මත දුරලීමට එතරම් කාලයක් යන්නේ නෑ. දැනටමත් ඌව පළාත් සභාවට අනුබද්ධව සේවය කළ උපාධිධාරි අභ්‍යාසලාභීන් රැසකට ස්ථිර පත්වීම් ලබාදී තිබෙනවා.එදා ප්‍රාදේශීය ලේකම් කාර්යාලයට ගිය සාමාන්‍ය පුරවැසියකුට, තමන්ගේ කාර්ය ඉටුකර ගැනීමට විශාල රස්තියාදුවක් වීමට සිදුවෙලා තිබෙනවා. ඒ තත්ත්වය වෙනස් කිරීමට රාජ්‍ය පරිපාලන අමාත්‍යාංශයට පුළුවන් වෙලා තිබෙනවාද?එදා තත්ත්වයට වඩා විශාල වෙනසක් සිදුකිරීමට අද පුළුවන් වෙලා තිබෙනවා. එදා උප්පැන්නයක් ලබා ගැනීමට පැය ගණන්, දවස් ගණන් ගියා. ඒත් අද එහෙම නෙවෙයි. විනාඩි පහළොවක් තරම් කාලයකින් ලබාගැනීමට පුළුවන්. අද ග්‍රාම නිලධාරියාගේ සිට ඉහළම සිටින සියලු නිලධාරින්ට ජනතාව වෙනුවෙන් විශාල වගකීමක් තිබෙනවා. ජනතාවටත් මේ සේවා නිසි ලෙස ඉටුකර ගැනීමට වගකීමක් තිබෙනවා.උතුරු - නැඟෙනහිර පරිපාලන කටයුතු ක්‍රියාත්මක කරද්දී භාෂා ප්‍රශ්නය විශාල ගැටලුවක් වෙනවා. එම ප්‍රදේශවලට දෙමළ, සිංහල භාෂා අවබෝධයක් ඇති අය පත්කර තිබෙනවාද?මේ ප්‍රදේශවලට දෙමළ භාෂාව පිළිබඳ අවබෝධයක් ඇති පිරිස් යොමුකර තිබෙනවා. රජය, රජයේ සේවකයන්ට දෙමළ , සිංහල භාෂා පිළිබඳ අවබෝධයක් ලබාදීමට පියවර ගෙන තිබෙනවා. ඒ වගේම අවශ්‍ය පහසුකම් හා ජනතාව හා රජයේ නිලධාරින් අතර සබඳතා තර කළ හැකි වැඩසටහනක්ද ක්‍රියාත්මක වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>04</day>
    </date>
    <link>http://www.dinamina.lk/2012/12/04/_art.asp?fn=f1212044</link>
    <topic>අමරදේව ප්‍රසංගයරසිකයන්ට සොරු තිළිණයක්</topic>
    <author>සංවාද සටහන</author>
    <content>මෙම මස පස්වෙනි දින කොළඹ නෙළුම් පොකුණ මහින්ද රාජපක්ෂ රඟහලේදී පැවැත්වෙන ‘අමරදේව ප්‍රසංගය’ සංවිධානය කරන්නේ ලක්ෂ්මන් හුළුගල්ල, සුධර්මා නෙත්ති කුමාර යන මහත්ම මහත්මීන් විසිනි. මේ ප්‍රසංගය හා එහි අරමුණ පිළිබඳව එම ප්‍රසංගයේ සංවිධායක ලක්ෂ්මන් හුළුගල්ල මහතා සමඟ සිදුකළ සාකච්ඡාවකි මේ.ආචාර්ය අමරදේවයන්ගේ මෙවැනි ප්‍රසංගයක් සංවිධානය කිරීමට ඔබට සිතුවිල්ලක් පහළ වුණේ කොහොමද?පාසල් යන අවදියේ ඉඳලාම මා කලාවට ගීතයට විශාල ඇල්මක් කැමැත්තක් දැක්වූවා. ඒ වගේම මා තරුණ අවදියට පත් වෙද්දී මේ ගැන තිබූ ඇල්ම තවත් ඉහළ ගියා. ඒ වගේම සංගීත ප්‍රසංග සංවිධානය කිරීමේ කාර්යටත් මා යොමු වුණා. එහිදී මා වඩාත් ඇලුම් කළේ සම්භාව්‍ය හරවත් ගීත ගායනා කරන ගායක ගායිකාවන්ට.මේ අතරිනුත් අප අමරදේවයන්ට සැලකුවේ පූජනීය චරිතයක් විදිහට. මෙහිදී අමරදේවයන් අවුරුදු අසූ පහක් සපුරන ජ්‍යෙෂ්ඨ පුරවැසියෙක්. මෙම ප්‍රසංගය අමරදේවයන්ට සිදුකරනු ලබන උපහාරයක් විදිහටත් හඳුන්වා දෙන්න පුළුවන්. අමරදේවයන්ගෙන් ඇරැඹුන මේ ප්‍රසංගය සෙසු ජනප්‍රිය හරවත් ගායන ශිල්පීන්ගේ ප්‍රසංග පැවැත්වීම දක්වා ඉදිරියට පැවැත්වීමට බලාපොරොත්තු වෙනවා.අමරදේවයන්ගේ අසූපස් වෙනි උපන්දිනයට පැවැත්වෙන අමරදේව ප්‍රසංගය අමරදේවයන් සිය රසිකයන්ට ලබාදෙන සෞන්දර්යාත්මක තිළිණයක් විදිහට හඳුන්වන්න පුළුවන්.ඒ වගේම මේ ප්‍රසංගය සංවිධානය කිරීමට මට අවස්ථාවක් ලැබීම සුවිශේෂ අවස්ථාවක් විදිහට හඳුන්වා දෙන්න පුළුවන්.මේ ප්‍රසංගයට රසික රසිකාවියන්ගේ ප්‍රතිචාර ලැබෙන්නේ මොන විදිහටද?මේ ප්‍රසංගය සංවිධානය කළේ මාසයකට කිට්ටු කාලයකදී. එහෙත් අද වන විට නෙළුම් පොකුණ මහින්ද රාජපක්ෂ රඟහලේ සීමිත ආසන ප්‍රමාණය සම්පූර්ණ වෙලා තිබෙන්නේ.මෙහිදී 50% ආරාධිතයන්ටත් ඉතිරි 50% සාමාන්‍ය රසිකයන්ටත් වෙන්වෙලා තිබෙන්නේ.ඔබ කලාත්මක ගීත පිළිබඳව අදහස් පළ කළත් වර්තමානයේදී වඩාත් ජනප්‍රියත්වයට පත්ව ඇත්තේ බටහිර සංගීතයට බර “දඩි බිඩි ගීත” මේ තත්ත්වය තුළ කලාත්මක ගීතවලට වැඩි පිළිගැනීමක් තිබෙනවාද?කවුරු මොන විදිහේ අදහස් පළ කළත් කලාත්මක ගීත වලට සංයමයකින් යුතු ගීතවලට ඇති රසික පිළිගැනීම ආදරය බිඳකුදු අඩුවෙලා නැහැ. මා එය කියන්නේ නිකම් නොවේ. උදාහරණයක් සහිතවයි. බලන්න අපගේ අමරදේව ප්‍රසංගය මේ ප්‍රසංගයේ ටිකට්පත් සියල්ල අවසන්.ඒ වගේම ටිකට්පත් පිළිබඳ ඉල්ලීම තවමත් අඩුවෙලා නැහැ. මෙමඟින් පමණක් වුවත් අපට පැහැදිලි කර ගන්න පුළුවන්.අමරදේව ප්‍රසංගයෙන් පසු ඔබේ ප්‍රසංග කාර්යභාරය අවසන් වේවිද?මේ අපේ ආරම්භය පමණයි. ඉදිරියේදී තවත් කලාත්මක ගායක ගායිකාවන්ගේ ප්‍රසංග පමණක් නොවෙයි ජාත්‍යන්තර පිළිගැනීමක් ඇති ගායක ගායිකාවන්ගේ ප්‍රසංග සංවිධානය කිරීමටත් සැලැසුම් කර තිබෙනවා.අමරදේව ප්‍රසංගය සංවිධානය කරන්නේ ලක්ෂ්මන් හුළුගල්ල විදිහට මමත් ස්ටාර් ඉවෙන්ට් වෙනුවෙන් සුධර්මා නෙත්තිකුමාර මහත්මියත් සංවිධානය කරන්නේ.ස්ටාර් ඉවෙන්ට් කියන්නේ මෙරට විශාලම ප්‍රසංගය සංවිධානය කළ ආයතනය විදිහට කලා ක්‍ෂේත්‍රයේ කීර්ති නාමයක් දිනාගෙන තිබෙනවා.පශ්චාත් යුද සමයේ දී මෙරට කලාවත් සාහිත්‍යයත් මොන විදිහේ තත්ත්වයකටද පත්ව තිබෙන්නේ?පශ්චාත් යුද සමයකදී රටක් යථා තත්ත්වයට පත්වීමට දීර්ඝ කාලයක් යනවා. ඒත් අපේ රටට ඒ තත්ත්වයෙන් නැඟී සිටීමට එතරම් කාලයක් ගතවෙලා නැහැ. අපට මතකයි යුද කාලයේදී මෙරට සාහිත්‍ය කලාව ඇද වැටී ඇති ආකාරය. එදා සංගීත ප්‍රසංග නොමැති කලාවට විරාමයක් ලැබුණ කාලයක් එදා තිබුණේ. ඒත් යුද්ධයෙන් පසු දැන් කලාවට සංගීතයට ප්‍රසංගයට විශාල ඉඩ ප්‍රමාණයක් විවර වෙලා තිබෙනවා. මා සිතනවා ඉදිරියේදී මේ ඉඩකඩ තවදුරටත් විශාල වෙයි කියලා.අග නගරයෙන් පිටතට මෙවැනි දැවැන්ත ප්‍රසංගයක් ගෙන යාමට හැකියාවක් නැද්ද?දැවැන්ත ප්‍රසංගයක් කොළඹින් පිටතට ගෙනයාමට අපිත් කැමැතියි. ඒත් වර්තමානයේදී කොළඹින් පිටත ඉහළ පහසුකම් ඉඩකඩ ප්‍රමාණ ඇති ශාලා නැහැ. ඒ නිසා තමයි මෙවැනි ඉහළ මට්ටමේ ප්‍රසංග පිට පළාත්වලට රැගෙන යාමට පුළුවන්කම ලැබී නැත්තේ. ඒත් මා පිළිගන්නා එක් දෙයක් තිබෙනවා. එනම් පිටපළාත්වල ඉහළ වින්දන මට්ටමක් ඇති රසික පිරිසක් ඉන්නවා. ඔවුන්ට හැකි උපරිමයෙන් සාධාරණත්වය ඉටුකිරීමට අප පසුබට වෙන්නේ නැහැ.අද විද්‍යුත් මාධ්‍ය ඔස්සේ ප්‍රචාරය වෙන ගීත හා ඒ ආශ්‍රිත සංස්කෘතිය පිළිබඳව ඔබේ අදහස මොන වගේ ද?මේ විදිහේ ගීතවලට ප්‍රවණතාවලට කෙටි කාලයකදී යම් ජනප්‍රියත්වයක් , පිළිගැනීමක් ඇතිවෙලා ඇති. ඒත් ඒ පිළිගැනීම ජනපි‍්‍රයත්වය කෙටි කාලයකදී අවසාන වෙනවා. ඒත් යහපත් දේට ඇති පිළිගැනීම ගෞරවය සදාකාලිකයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n1212052</link>
    <topic>දුම්රිය වර්ජනයතාවකාලිකවඅත්හිටුවයි</topic>
    <author>ශීලා උඩුවර</author>
    <content>දුම්රිය ශ්‍රේණිගත වෘත්තීය සමිති එකමුතුවට අයත් සේවකයන් ඊයේ (4) මධ්‍යම රාත්‍රියේ සිට පැවැත්වීමට නියමිතව තිබූ සංකේත වැඩ වර්ජනය තාවකාලිකව අත්හිටුවා තිබේ.ඒ අනුව අද සියලුම දුම්රිය සාමාන්‍ය පරිදි ධාවනය කෙරේ.ප්‍රවාහන ඇමැති කුමාර වෙල්ගම ,ප්‍රවාහන අමාත්‍යාංශ ලේකම් ධම්මික පෙරේරා, දුම්රිය සාමාන්‍යාධිකාරි බී.ඒ.පී.ආරියරත්න දුම්රිය ශ්‍රේණිගත වෘත්තීය සමිති එකමුතුවේ කැඳවුම්කරු ඩබ්ලිව් එන්. ජානක ප්‍රනාන්දු යන මහත්වරුන් ඇතුළු නිලධාරින් සමඟ ඊයේ (4 ) ප්‍රවාහන අමාත්‍යාංශයේ පැවති සාකච්ඡාවකින් පසුව මෙම එකඟත්වයට පැමිණ තිබේ.ප්‍රවාහන ඇමැති කුමාර වෙල්ගම හා අමාත්‍යාංශ ලේකම් ධම්මික පෙරේරා යන මහත්වරුන් මෙම වර්ජනය පිළිබඳව වැටුප් කොම්ෂමේ නිලධාරින්ට දුරකතනයෙන් කතා කර දැනුවත් කළේය.මේ අනුව අදාළ ගැටලුවට අවශ්‍ය විසඳුම් පොරොන්දු වූ ආකාරයෙන්ම ලබා දීමට ඇමැතිවරයා පොරොන්දු වූයේය.දුම්රිය දෙපාර්තමේන්තුව සකස් කළ ආයතන ව්‍යුහයේ පෙළගැස්මට වැටුප් කොමිසම එකඟත්වය පළ කර ඇති බවත් ඉදිරි කටයුතු කඩිනමින් ඉටුකර දෙන බවටත් මෙහිදී ලේකම්වරයා ද පොරොන්දු විය‍ශ්‍රේණිගත වෘත්තීය සමිති එකමුතුව නියෝජනය කරන වෘත්තිකයන් සදහා නිර්දේශිත එම්.පී. 1 සහ 2 කාණ්ඩයේ වැටුප් තල ලබාදෙන ලෙස ඉල්ලමින් මෙම වර්ජනය සංවිධාන කළ බවත්, ඒ පිළිබඳව පැය 48 ක් තුළ වැටුප් කොම්සම සමග සාකච්ඡා කර විසඳුමක් ලබා දීමට එකඟ වූ නිසා වර්ජනය පැය 48 ක් කල් දැමු බවත් එම එකමුතුවේ කැඳවුම්කරු ජනක ප්‍රනාන්දු මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n1212053</link>
    <topic>සරසවිවල ස්වාධීනත්වයටහානිවන චක්‍රලේඛ 3ක් සම්පුර්ණයෙන් අහෝසි කරයි</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාලවල ස්වාධීනත්වයට හානිදායක වන අයුරින් ක්‍රියාත්මක වු චක්‍රලේඛ තුනක් සම්පුර්ණයෙන් අහෝසි කිරීමට උසස් අධ්‍යාපන අමාත්‍යාංශය හා විශ්වවිද්‍යාල ප්‍රතිපාදන කොමිසන් සභාව පියවර ගෙන තිබේ.එවැනි තවත් චක්‍රලේඛ දෙකක් ආචාර්යවරුන්ගේ ඉල්ලීම පරිදි සංශෝධනය කිරිමටද පියවර ගෙන ඇත.විශ්වවිද්‍යාලවල ස්වාධීනත්වයට හානිදායක බවට ආචාර්යවරුන් පෙන්වා දී ඇති තවත් චක්‍රලේඛ දෙකක් සම්බන්ධයෙන් සලකා බැලීමට මහා භාණ්ඩාගාරයට හා කම්කරු කොමසාරිස්වරයාට ඉදිරිපත් කර තිබේ.විශ්වවිද්‍යාල හා උසස් තාක්ෂණ ආයතනවලට මාධ්‍යවේදීන් ඇතුළුවීම වළක්වාලමින් 2010 වසරේ නිකුත් කර ඇති ලිපියත්, දෙපාර්තමේන්තු ප්‍රධානීන් සම්බන්ධයෙන් ක්‍රියාත්මක වන 956 චක්‍රලේඛයත්, තේරීම් කමිටු සඳහා නාමයෝජනා ලබා දීම සම්බන්ධයෙන් ක්‍රියාත්මක කරන 991 චක්‍රලේඛයත් මේ අනුව සම්පුර්ණයෙන් අහෝසි කර තිබේ.ආචාර්යවරු වැඩවර්ජනය කරන කාලවලදී වැටුප් ලබා නොදීමට නිකුත් කර ඇති 890 දරණ චක්‍රලේඛයද ඉවත් කරන ලෙස ආචාර්යවරුන් ඉල්ලීමක් කර ඇතත් නීතිමය තත්ත්වය අනුව එය ඉවත් කිරිම සම්බන්ධයෙන් ගැටලු මතුව ඇති බව උසස් අධ්‍යාපන අමාත්‍යංශයේ ලේකම් ආචාර්ය සුනිල් ජයන්ත නවරත්න මහතා ආචාර්යවරුන්ට දැනුම් දී තිබේ.මෙම චක්‍රලේඛ අහෝසි කිරීම හා ආචාර්යවරුන්ගේ සේවය විශේෂිත සේවයක් ලෙස ස්ථාපිත කිරිම සම්බන්ධව ලබා දුන් පොරොන්දුව පිළිබඳව උසස් අධ්‍යාපන අමාත්‍යංශය හා විශ්වවිද්‍යාල ආචාර්යවරුන්ගේ වෘත්තීය සමිති සන්ධානයේ සාමාජිකයින් සමඟ සාකච්ඡාවක් පෙරේදා (03) පැවැත්විණි.වැඩවර්ජනය කරන කාලවල දී වැටුප් ලබා නොදීමට අදාළ චක්‍රලේඛය සමස්ත රාජ්‍ය සේවකයින්ටම බලපාන බැවින් එම චක්‍රලේඛය ඉවත් කළ නොහැකි බව ලේකම්වරයා මෙහිදි පැවසු බව විශ්වවිද්‍යාල ආචාර්යවරුන්ගේ වෘත්තීය සමිති සම්මේලනයේ ලේකම් ආචාර්ය ටෙරන්ස් මදුජිත් මහතා ‘දිනමිණ’ ට පැවැසීය.ආචාර්යවරුන්ගෙ‍් සේවය විශේෂ සේවයක් ලෙස ස්ථාපිත කිරීම සම්බන්ධයෙන් කරුණු සොයා බැලීමේ කමිටුව පිහිටුවිම සඳහා නාම යෝජනා ඉදිරිපත් කරන ලෙස උසස් අධ්‍යාපන අමාත්‍යංශය සමිති සම්මේලනයට දන්වා තිබුණු බවත් ඒ අනුව ශ්‍රී ජයවර්ධනපුර විශ්වවිද්‍යාලයේ මහාචාර්ය ඩබ්ලිව්.ඩී.ඩබ්ලිව් ජයතිලක හා පේරාදෙණිය විශ්වවිද්‍යාලයේ මහාචාර්ය නවරත්න බණ්ඩාර මහත්වරුන්ගේ නම් ඒ සඳහා ලබා දුන් බවත් මදුජිත් මහතා කීවේය.උසස් අධ්‍යාපන අමාත්‍යංශය හා ආචාර්යවරුන්ගේ වෘත්තීය සමිති සම්මේලනය අතර පෙරේදා පැවැති සාකච්ඡාවේ ප්‍රගතියක් පවතින බව කී ඒ මහතා ඉදිරියටත් මාස දෙකකට වරක් ලෙස රැස්වී ආචාර්යවරුන්ගේ හා විශ්වවිද්‍යාලවල ගැටලු සාකච්ඡා කිරීමට ද පෙරේදා එකඟතාවක් ඇති වු බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n1212058</link>
    <topic>අගවිනිසුරුවරියහෙට යළි කමිටුව හමුවට</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අගවිනිසුරු ශිරාණි බණ්ඩාරනායක මහත්මියට හෙට (6) පස්වරු 2.30ට නැවත කමිටුව හමුවේ පෙනීසිටින්නැයි දෝෂාභියෝග චෝදනා පිරික්සීමේ විශේෂ කාරක සභාව ඊයේ (4) දැනුම්දී ඇත.අගවිනිසුරුවරියට එරෙහි දෝෂාභියෝග චෝදනා පිරික්සීමේ විශේෂ කාරක සභාව එහි සභාපති අනුර ප්‍රියදර්ශන යාපා මහතාගේ ප්‍රධානත්වයෙන් පාර්ලිමේන්තුවේදී ඊයේ රැස්විණ.ඊයේ දවස පුරා රැස්වූ මේ කමිටුව හමුවේ අගවිනිසුරුවරිය දෙවනවරටත් පෙනී සිටිය අතර, පැය හතරයි විනාඩි 45ක කාලයක් කමිටුව හමුවේ පෙනී සිටියාය.මෙහිදී ශ්‍රී ලංකා නීතිඥ සංගමයේ නීතීඥයන්ට, පොදුරාජ්‍ය මණ්ඩලීය සංගමයේ නියෝජිතයන්ට නිරීක්ෂකයන් ලෙස කමිටුව හමුවේ පෙනී සිටීමට අවස්ථාව දෙන ලෙස අගවිනිසුරුවරියගේ නීතිඥයන් කළ ඉල්ලීම විශේෂ කාරක සභාව විසින් ප්‍රතික්ෂේප කර ඇත.අගවිනිසුරුවරියට එරෙහිව ඉදිරිපත් කර ඇති චෝදනාවලට සවිස්තර පිළිතුරු ලබාදීම සඳහා සති පහක කාලයක් ලබාදෙන ලෙස ඊයේ (4)ද ඉල්ලීමක් සිදු කර ඇති අතර, ඒ සම්බන්ධයෙන් කමිටුව අද රැස්වන අවස්ථාවේ තීන්දුවක් ලබාදීමට නියමිත බවත් වාර්තාවේ.මේ මස 8 සිට ලබන 8 වැනිදා දක්වා පාර්ලිමේන්තුව නිවාඩු කාලයක් බැවින් කාරක සභාවේ කටයුතු මසකින් කල් දමන ලෙස විපක්ෂයද ඉල්ලීමක් කර ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n12120512</link>
    <topic>හරිවුවත් වැරැදිවුවත් කතානායකගේ තීන්දුව පිළිගත යුතුයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>කතානායකවරයා යම් තීන්දුවක් දීමෙන් පසුව එම තීන්දුව හරිවුවත් වැරැදිවුවත් එය පිළිගත යුතු බව කතානායක චමල් රාජපක්ෂ මහතා පාර්ලිමේන්තුවේදී ඊයේ (4) ප්‍රකාශ කළේය.කතානායකවරයා මේ බව සඳහන් කළේ වරප්‍රසාද ප්‍රශ්නයකට පිළිතුරු දෙමිනි.කතානායකවරයාගේ තීන්දුව අභියෝගයට ලක්කරමින් විජේදාස රාජපක්ෂ මන්ත්‍රීවරයා, අධිකරණයට පෙත්සමක් ඉදිරිපත් කිරීමෙන් පාර්ලිමේන්තුවේ උත්තරීතරභාවය හෑල්ලුවට ලක්වන බව සෞඛ්‍ය නියෝජ්‍ය අමාත්‍ය ලලිත් දිසානායක මහතා ප්‍රකාශ කළේය.පාර්ලිමේන්තුවේ මන්ත්‍රීවරයෙක් වන විජේදාස රාජපක්ෂ මන්ත්‍රීතුමා ඔබතුමාගේ නියෝගය අභියෝගයට ලක්කරමින් ශ්‍රේෂ්ඨාධිකරණයට යොමු කර තිබෙනවා. දෝෂාභියෝගයට අත්සන් කළ මන්ත්‍රීවරු ක්‍රියාකර තිබෙන්නේ ව්‍යවස්ථාවට අනුකූලවයි. මන්ත්‍රීවරයාගේ ක්‍රියා කලාපය නිසා පාර්ලිමේන්තුවේ උත්තරීතරභාවයට පලුද්දක් සිද්ද වෙනවා. ශ්‍රේෂ්ඨාධිකරණය ඉදිරියේ හෑල්ලුවට ලක් කර තිබෙනවා.කතානායක චමල් රාජපක්ෂ මහතා - ඒ ගැන සොයා බලන්නම්විපක්ෂයේ ප්‍රධාන සංවිධායක ජෝන් අමරතුංග මහතා - එතුමා අපේ පාර්ලිමේන්තු මන්ත්‍රී කණ්ඩායමේ සාමාජිකයෙක් තමයි. නමුත් එතුමා නීතීඥ සංගමයේ සභාපතියි. ඒ අනුවයි එතුමා කටයුතු කළේ. එතුමාට චෝදනා කිරීම වැරදියි.සජිත් ප්‍රේමදාස මහතා - ස්භාවික යුක්තියේ මූලධර්ම අනුගමනය කරමින් අපි කටයුතු කරන්නට ඕන.විපක්ෂ නායක රනිල් වික්‍රමසිංහ මහතා:- ව්‍යවස්ථාවේ 107 වැනි වගන්තිය යටතේ, යෝජනා ඉදිරිපත් කළාම මාධ්‍යයත් ගතයුතු ක්‍රියාමාර්ග තිබෙනවා. විනිශ්චයකරුවෙක් පිළිබඳ චෝදනා තිබෙනවනම්, ඒ චෝදනා විමර්ශනය කරලා, මේ සභාව තමයි අන්තිම තීරණය ගන්නේ. එහෙම අවස්ථාවකදී අද මාධ්‍ය විනිශ්චයකරුවන් සියලු දෙනාටම විශාල ලෙස පහර ගහනවා. සම්පූර්ණ විනිශ්චයකාරවරුන්ටම පහර ගහන එක නවත්වන්නට තිබෙනවා.මාධ්‍ය මගින් මේවා විවේචනය කරන එක, නවත්වන්න ඕන. අධිකරණයේ ස්වාධීනත්වය බලනවානම්, අපි මේ කටයුත්ත පාර්ලිමේන්තුවට සීමා කරමු. විනිශ්චයකාරවරුන්ට මඩ ගහන එක හෙළා දැකිය යුතුයි. මෙතැන පාර්ලිමේන්තුවයි අධිකරණයයි අතර හැප්පීමක් නෑ. පාර්ලිමේන්තුව ඝට්ටනයක් ඉල්ලන්නෙත් නෑ. මෙහෙම පහර ගැසීම විශාල ප්‍රශ්නයක් පාර්ලිමේන්තුවේ අපිට.අගවිනිසුරුවරිය ගැනත් විවිධ කතා කියනවා. ස්ථාවර නියෝග (142) යටතේ මාධ්‍ය කටයුතු කළ යුතු ආකාරය සදහන් වෙනවා. විනිශ්චයකාරවරුන්ගේ ගෞරවය මේ සභාවේ අපි ආරක්ෂා කරන්න ඕන. විජේදාස රාජපක්ෂ මන්ත්‍රීතුමා ගැන කතා කළා. එතුමාටත් වගකීමක් තිබෙනවා නීතිඥ සංගමයේ සභාපති හැටියට කටයුතු කරන්නට. මම හිතන්නේ නෑ, වරප්‍රසාද ප්‍රශ්නයක් මතුකරන්න පුළුවන් කියලා. එතුමට එක කරන්න ඉඩ දෙන්න. නැත්නම් කියයි නීතිඥවරුන්ටත් පහර ගහන්න හදනවා කියලා.කතානායක චමල් රාජපක්ෂ මහතා:- කාරකසභාවට විතරයි කතා කරන්නට පුළුවන්. අන් සියලු දෙනා ඉන් වැළිකී සිටීමයි සදාචාරය. පත්තරවලටත් සදාචාරයක් තිබෙනවා. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n1212054</link>
    <topic>ශ්‍රී ලංකා-බල්ගේරියා සහයෝගීතාව දෙරටේමසංවර්ධනයට වැදගත්</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ බල්ගේරියාව අතර පවත්නා ද්වීපාර්ශ්වික සහයෝගීතාව තවදුරටත් ශක්තිමත් කිරීම වෙනුවෙන් සංචාරක, අධ්‍යාපන හා ආර්ථික අංශ කෙරෙහි විශේෂ අවධානය යොමුකළ යුතු බව බල්ගේරියාව අවධාරණය කරයි.මේ අංශ කෙරෙහි වැඩි අවධානයක් යොමු කොට එක් එක් අංශයන්හි සබඳතාව ශක්තිමත් කිරීම දෙරටේම ආර්ථික වර්ධනය සහ සමස්ත සංවර්ධනය වෙනුවෙන් අතිශය වැදගත් වන බවද බල්ගේරියානු විදේශ කටයුතු ඇමැති නිකොලේ ම්ලැඩෙනෝ මහතා ප්‍රකාශ කරයි. ඒ මහතා මේ බව සඳහන් කර ඇත්තේ බල්ගේරියාවේශ්‍රී ලංකා තානාපතිනි පැමිලා ජේ ඩීන් මහත්මිය හමුවී පැවැති සාකච්ඡාවේදී බව විදේශ කටයුතු අමාත්‍යාංශය සඳහන් කරයි.බල්ගේරියාවේ නව ශ්‍රී ලංකා කොන්සල් කාර්යාලයක් විවෘත කිරීමේ අවස්ථාවට ශ්‍රී ලංකා තානාපතිනිය සහභාගි වී තිබෙන අතර බොරිස්ලෝ සරන්දෙව් මහතා බල්ගේරියාවේ ශ්‍රී ලංකා කොන්සල්වරයා වශයෙන් පත්කර ඇතැයිද එම අමාත්‍යාංශය සඳහන් කරයි.ශ්‍රී ලංකාව සහ බල්ගේරියාව අතර රාජ්‍යතාන්ත්‍රික සබඳතා 1962 වසරේදී ආරම්භ කර තිබෙන අතර එතැන් සිට මේ දක්වා දෙරටේ සබඳතා පැවැති ආකාරය සම්බන්ධයෙන් මෙහිදී සාකච්ඡා කර තිබේ.ඊට අමතරව දෙරටේ සබඳතා හරහා ඉදිරි කටයුතු සම්බන්ධයෙන්ද අවධානය යොමුකර ඇත.රටවල් දෙක අතර ද්වීපාර්ශ්වික සබඳතා ශක්තිමත් කර ගැනීම හරහා ශ්‍රී ලංකාව සහ බල්ගේරියාව මුහුණදෙන අභියෝග අවබෝධකර ගැනීමටද හැකියාව ලැබේ.මෙහිදී අදහස් දක්වා තිබෙන ශ්‍රී ලංකා තානාපතිනිය සඳහන් කර ඇත්තේ දශක තුනක කාලයක් පැවැති යුද්ධය ජයග්‍රහණය කිරීමෙන් පසුව ශ්‍රී ලාංකීය ජනතාව දැන් සාමයේ සහ සංවර්ධනයේ ප්‍රතිලාභ භුක්ති විඳින බවයි.රටපුරා යටිතල පහසුකම් සංවර්ධනය වීමත් සමඟ විදේශීය ආයෝජකයන් මෙන්ම සංචාරකයන්ද විශාල වශයෙන් ගලා එමින් තිබෙන බව පෙන්වා දී තිබෙන ශ්‍රී ලංකා තානාපතිනිය රටේ විශාල සංවර්ධනයක් ඇති වී තිබෙන බවද පෙන්වාදුන් බව විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n1212055</link>
    <topic>අධිකරණයේ ගෞරවය රකිමින් ජනතා අයිතිවාසිකම් සුරකින්න</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අධිකරණයේ ගෞරවය සුරකිමින් මහජනතාවගේ අයිතිවාසිකම් ආරක්ෂා කර දෙන ලෙස පුත්තලම දිස්ත්‍රික් මන්ත්‍රී අරුන්දික ප්‍රනාන්දු මහතා පාර්ලිමේන්තුවේදී ඊයේ (4) ප්‍රකාශ කළේය.වරප්‍රසාද ප්‍රශ්නයක් මතු කරමින් ඒ මහතා මෙම අදහස් පළ කළේය.වැඩිදුරටත් අදහස් දැක්වූ මන්ත්‍රීවරයා මෙසේද කීය.මා පුත්තලම දිස්ත්‍රික්කයේ දෙවැනියට වැඩිම මනාප ලබාගෙන සුවහසක් පුත්තලම දිස්ත්‍රික්කයේ ජනතාවගේ බලාපොරොත්තු ඉටු කිරිම සඳහා පාර්ලිමේන්තුවට පැමිණියෙමි. එම ජනතාව තමන්ගේ අපහසුතාවලදී මහජන නියෝජිතයන් හැටියට අපගේ සරණ පතන අතර, ඒ අයට පැහැදිලි පිළිතුරක් ලබාදිමට නොහැකි වූ තැන අප ඉතා අපහසුතාවන්ට පත්වේ.එවන් අවස්ථා තුනක් පසුගිය දින තුනකදි මුහුණ දීමට මා හට සිදු විය. පුත්තලම, මාරවිල, හලාවත මහේස්ත්‍රාත් අධිකරණ හා කොළඹ වානිජ අධිකරණය, බැංකු අධිකරණ සඳහා නිතිමය කටයුතු වෙනුවෙන් ගිය ජනතාව සමහරක් අය නඩුවල තීන්දු ලබා ගැනිමටද සමහරක් අය නඩුවල සාක්ෂි විසඳීමේ අවස්ථාට මුහුණ දීමට ද සමහරක් අය රිමාන්ඩ් භාරයේ දුක් විඳින තමන්ගේ ඥාතීන් ඇප ලබාදී මුදා ගැනිමටද සමහරක් අය නඩු කටයුතුවල මූලික අවස්ථාවලට මුහුණ දීමටද, අධිකරණයට ගිය විට අධිකරණයේ යුක්තිය පසිඳලන විනිශ්චය ආසන හිස්ව පැවතීමෙන් විශේෂයෙන් මේ රටේ විනිසුරු මහත්ම මහත්මීන් ඒ අයද ඉතාමත් අසරණව මේ රටේ අගවිනිසුරුවරියගේ හා එතුමියගේ උපදෙස් පිට එතුමියගේ ලේකම්ගේ සහ අධිකරණ සේවා කොමිසමේ ලේකම්ගේ ඍජු බලපෑමට යටත්ව රැස්වීම් පැවැත්විමට රාජකාරී දිනම යොදාගෙන කොළඹට ගොස් සිටි නිසා ඉතාමත් අපහසුතාවන්ට ලක් වී මේ පිළිබඳ අප දැනුවත් කරන ලදී.තවද, කොළඹ තිබෙන අනෙකුත් ප්‍රධාන අධිකරණ හා කොළඹ පවතින වානිජ අධිකරණ, බැංකු අධිකරණවල නඩු කටයුතු සඳහා ඉතාමත් දුර බැහැර ගෙවාගෙන විශාල වියදමක් කොට පැමිණි ජනතාවද එලෙසම විශාල අසරණභාවයට පත් විය.රටේ අනෙකුත් ප්‍රදේශවල අධිකරණ තත්ත්වයද ඊට නොදෙවෙනි අතර, මාගේ වරප්‍රසාද කඩවන හෙයින් එයට පිළියමක් යොදන ලෙස මෙම ගරු සභාවට මා මේ දුක්ගැනවිල්ල ඉදිරිපත් කරමි. මෙයින් මුළු මහත් අධිකරණ පද්ධතියම මහා පාවාදිමකට හා කඩා වැටීමකට ලක්විය.ඒ ජනතාවට අත්වු මේ අසරණභාවයට වන්දි ගෙවන්නේ කවුරුන්ද? ඉහත කී නියෝග ලබාදී මෙම ජනතාව අසරණභාවයට පත් කළ අය එම ජනතාවගේ හා මාගේ වරප්‍රසාද කඩකළ පමණක් නොව මහජන නියෝජිතයෙක් හැටියට අප අපහසුතාවට පත් කළේය.තමන් විසින් වරදක් කළානම් හෝ නොකළානම් සාධාරණ යුක්ති සහගත ක්‍රමයට මුහුණ නොදී රටක මුළු අධිකරණ පද්ධතියම අකර්මන්‍ය කොට රටේ පොදු මහජනතාවම අසරණ කළා වූ මේ අය හට ජනාධිපතිතුමනි, කතානායකතුමනි අධිකරණ ඇමැතිතුමනි ඔබතුමන්ලාගේ අවධානය යොමු කොට මේ රටේ පවතින නීති රිතිවලට අනුව තරාතිරම නොබලා දඩුවම් පමුණුවා වගකිව යුතු රාජ්‍ය සේවයේ ගෞරවය ආරක්ෂා කර, මේ රටේ අධිකරණයේ ගෞරවය ආරක්ෂා කර මේ රටේ මහජනතාවගේ හා මාගේ අයිතිවාසිකම් ආරක්ෂා කර දෙන ලෙස මේ උත්තරීතර සභාවෙන් ඉල්ලා සිටිමි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n1212056</link>
    <topic>චිරං ජයතුඅමරදේව</topic>
    <author/>
    <content>හෙළයේ මහා ගාන්ධර්වයාණන් වූ පණ්ඩිත් ඩබ්ලිව්.ඩී. අමරදේවයන්ගේ 85 වැනි උපන්දිනය අදට යෙදී ඇත. එතුමන්ට නිදුක් නිරෝගී සුබ උපන් දිනයක් වේවායි දිනමිණ ප්‍රාර්ථනා කරයි.අමරදේවයන්ගේ උපන් දිනය වෙනුවෙන් 'අමරදේව ඊයේ-අද-හෙට' ප්‍රසංගය අද (5) පස්වරු 6.00ට නෙළුම් පොකුණ මහින්ද රාජපක්ෂ රඟහලේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n1212057</link>
    <topic>අගවිනිසුරුවරියගේ පිළිතුරු සමාජ සංවාදයට</topic>
    <author/>
    <content>තමාට එරෙහි දෝෂාභියෝගය පිළිබඳ විමර්ශනය කිරීම සඳහා පත්කර ඇති විශේෂ තේරීම් කාරක සභාව හමුවේ ඊයේ (4) පෙනී සිටිමින් අගවිනිසුරු ශිරානි බණ්ඩාරනායක මහත්මිය ලිඛිතව හා වාචිකව ලබා දුන් පිළිතුරු ඉදිරි කාලයේ රටේ දැඩි සාකච්ඡාවට ලක්වෙනු ඇතැයි ඉතා විශ්වාස කටයුතු ආරංචි මාර්ග මගින් ‘දිනමිණ’ට වාර්තා වේ.තේරීම් කාරක සභාව නැඟූ ප්‍රශ්න හමුවේ ඇය මෙතෙක් හෙළි නොකළ කරුණු රැසක් හෙළිකර ඇති බවටද ‘දිනමිණ’ ට වාර්තා වේ.සාමාජිකයන් 11 දෙනෙකුගෙන් සමන්විත පාර්ලිමේන්තු විශේෂ තේරීම් කාරක සභාවේ සභාපති ධුරය අනුර ප්‍රියදර්ශන යාපා මහතා විසින් හෙබවූ අතර සාමාජිකයන් හත්දෙනෙකු රජයේ පාර්ශ්වයෙන්ද සිව් දෙනෙකු විරුද්ධ පක්ෂයෙන් ද නියෝජනය කළහ.විශේෂයෙන්ම අගවිනිසුරුවරිය දෝෂාභියෝග යෝජනාවට ලක් කිරීමට පාදක වූ මූල්‍යමය ගනුදෙනු සම්බන්ධ කරුණුවලට අමතරව මෙතෙක් අප්‍රකාශිත, අප්‍රකට කරුණු රැසක් ද කමිටුව හමුවේ හෙළිදරව් කිරීමට අගවිනිසුරුවරියට සිදුවූ බවද ආරංචි මාර්ග පවසයි.විශේෂයෙන්ම මෙරට ප්‍රජාතන්ත්‍රවාදයේ උත්තරීතර බව ආරක්ෂා කිරීමට මෙන්ම නෛතික රාමුවේ විනිවිදභාවය උදෙසාත් පත් කරන ලද පාර්ලිමේන්තු විශේෂ කාරක සභාවේ කාර්යභාරය අභියෝගයට ලක්කිරීමට කිසිදු පාර්ශ්වයකට ඉදිරි කාලය තුළ ඉඩප්‍රස්තා නොලැබෙන තරම් සාර්ථක ලෙස එහි ප්‍රගතිය පිළිබඳ සෑහීමකට පත්විය හැකි බව විස්තර ප්‍රකාශකයෙකු වැඩිදුරටත් ‘දිනමිණ’ට පැවැසීය.අගවිනිසුරුවරිය ශ්‍රේෂ්ඨාධිකරණ සංකීර්ණයෙන් පිටත් වන අවස්ථාවේදී එතුමියට සහාය පළ කිරීමට පැමිණ සිටි රාජ්‍ය නොවන සංවිධාන කිහිපයක ප්‍රධානීන් දක්නට ලැබුණු අතර එම කුඩා කණ්ඩායමට එරෙහිව විශාල ජනතාවක් ඉදිරිපස මහා මාර්ගයේ උද්ඝෝෂණයක නියුතුව සිටියහ.ව්‍යවස්ථාදායකය ජනතාවගේ බලය වන හෙයින් අධිකරණය එය ඉක්මවා මෙහෙයවීමට විරුද්ධව මේ ජනතා උද්ඝෝෂණය පැවැත්විණ.උද්ඝෝෂණකරුවන්ට රහසින් අධිකරණ සංකීර්ණයේ පසුපස දොරින් අගවිනිසුරුවරිය පිටත්ව ගිය බැව් ද වාර්තාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n12120513</link>
    <topic>පෙම් හබය දුරදිග ගොස්සිසු දෙපිරිසක් ගැටෙති</topic>
    <author>මාරවිල සමූහ</author>
    <content>ආනමඩුවේ ප්‍රධාන විද්‍යාලයක 11 වසර හා 13 වසර ඉගෙනුම ලබන සිසුන් අතර ඇතිවූ ගැටුමකින් තුවාල ලබා සිසුන් දෙදෙනෙක් ආනමඩුව රෝහලට ඇතුළත් කැර තිබේ. විද්‍යාලයේ ඉගෙනුම ලබන ශිෂ්‍යාවක් සම්බන්ධයෙන් ඇතිවූ ආරවුලක් බව ආනමඩුව පොලිසිය කියයි.ඊයේ (4) දා දහවල් එම සිසුන් දෙපිරිස විද්‍යාලයේ ක්‍රීඩාපිටියේ ක්‍රිකට් පිති හා පොලු අත ඇතිව ආරවුල පටන්ගෙන ඇති අතර, පසුව විදුහල්පති හා ගුරුවරුන් මැදිහත්වී එය සමථයකට පත් කොට තිබේ.අනතුරුව පාසල නිමවී නැවතත් ආනමඩුව බස්නැවතුම් පොළේදී මෙම සිසුන් අතර ආරවුල ඇති වී තිබේ. එම අවස්ථාවේ සිසුන් දෙදෙනෙක් තුවාල ලබා රෝහල්ගත කැර තිබේ. නගරවාසීන් මැදිහත්වී ගැටුම සමථයකට පත්කැර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n12120514</link>
    <topic>මධ්‍යම පළාත් සභා අය-වැය දීඑජාප මන්ත්‍රී ආණ්ඩුවට සහාය දෙයි</topic>
    <author/>
    <content>එක්සත් ජාතික පක්ෂ මධ්‍යම පළාත් සභා මන්ත්‍රී එම්. ආර්. එම්. අන්ජාජ් මහතා මෙවර මධ්‍යම පළාත් අය වැය විමසීමේදී ආණ්ඩු පක්ෂයට සහාය දෙමින් ඊයේ (05) ඡන්දය ලබා දුන්නේය.පරිසර නියෝජ්‍ය ඇමැති ඒ. ආර්. එම්. අබ්දුල් කාදර් මහතාගේ බෑනා කෙනකු වන අන්ජාජ් මහතා ජනාධිපතිතුමාගේ රට නංවන වැඩපිළිවෙළ කෙරෙහි පැහැදී ආණ්ඩු පක්ෂයට පක්ෂව ඡන්දය ලබා දුන් බව පවසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n1212059</link>
    <topic>රත්මලාන දුම්රිය අංගණයේ නවතා තිබූදුම්රියක් වයර් හොරෙන් කපලා</topic>
    <author>අනුර ප්‍රේමලාල් සහ රක්‍ෂණ ශ්‍රියන්ත</author>
    <content>රත්මලාන දුම්රිය වැඩපොළෙහි නවතා තිබූ අංක 878 – ර් – 8 එන්ජිමේ රුපියල් ලක්ෂ දෙකහමාරක් වටිනා වයර් කපාගෙන යාම නිසා දුම්රිය දෙපාර්තමේන්තුවට රුපියල් ලක්ෂ හතළිහක පමණ පාඩුවක් වී ඇතැයි එම දෙපාර්තමේන්තු ආරංචි මාර්ග පවසයි.මෙම ලක්ෂ දෙකහමාරක් වටිනා වයර් සොරාගෙන යාම නිසා එන්ජිම අලුතින්ම වයරින් කිරීම සඳහා රුපියල් මිලියනයක පමණ මුදලක් වැය වෙතැයි දුම්රිය දෙපාර්තමේන්තුව පවසයි.එමෙන්ම මෙම ධාවනය වන එන්ජිම දිනක් නවතා තැබීම නිසා දුම්රිය දෙපාර්තමේන්තුවට රුපියල් ලක්ෂ හතරක පමණ පාඩුවක් සිදු වෙතැයි ගණන් බලා ඇත.ඒ අනුව මෙම දුම්රිය එන්ජිම වයරින් කිරීමට සතියක පමණ කාලයක් ගතවන බැවින් එම විශාල පාඩුව දුම්රිය දෙපාර්තමේන්තුවට විදීමට සිදු වේ.මීට පෙරද පොතුහැර හා පොල්ගහවෙල අතර විදුලි සංඥා වයර් සොරුන් විසින් මහා පරිමාණයෙන් කපාගෙන ගොස් තිබුණි. මේ සියල්ල සම්බන්ධයෙන් දුම්රිය දෙපාර්තමේන්තු බලධාරීන් නිහඬව සිටීම විමතියට කරුණක් වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n12120510</link>
    <topic>සාගරිකා දුම්රියටඅයෙක් බිලි</topic>
    <author>දිලිප් නිශ්ශංක බලපිටිය සමූහ</author>
    <content>බලපිටිය ආඳාදොළ දුම්රිය ස්ථාන දෙක අතරදී ඊයේ (4) උදේ 6.45ට පමණ කොළඹ බලා ධාවනය වෙමින් තිබූ ශීඝ්‍රගාමී සාගරිකා දුම්රියට බෙල්ල තැබූ පුද්ගලයෙකු එම ස්ථානයේදීම මිය ගිය බව අම්බලන්ගොඩ පොලිසිය පවසයි.මෙසේ මිය ගොස් ඇත්තේ අම්බලන්ගොඩ කහව ඩෙන්මාර්ක් ජනපදයේ පදිංචි අරුමාහන්දි සරත් චන්ද්‍ර (50) නමැති අයෙකි.මිය ගිය පුද්ගලයා කහව ප්‍රදේශයේ සිට බලපිටිය ආඳාදොළ දුම්රිය ස්ථානය අසලට පැමිණ ශීඝ්‍රගාමී සාගරිකා දුම්රියට බෙල්ල තබා ඇති බව පොලිස් පරික්ෂණවලදී අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n12120511</link>
    <topic>වකුගඩුවක් ලබා දුන්නොත්ලොකු පිනක්</topic>
    <author/>
    <content>ගිරිඋල්ල, නාරංගොඩ, කලුහබරලය ජනපදය, ඇටඹේ පදිංචි පී. බී. ෂෙල්ටන් (44) මහතා දරුණු වකුගඩු රෝගයකින් පෙළේ.ඔහුට හැකි ඉක්මනින් බී පොසිටිව් හෝ ඕ වර්ගයේ වකුගඩුවක් බද්ධ කළ යුතු බවට ජාතික වකුගඩු බද්ධ කිරීමේ රෝහලේ විශේෂඥ වෛද්‍ය අනුර හේවාගීගන මහතා නිර්දේශ කර තිබේ.මේ සඳහා වකුගඩුවක් දන් දීමට කැමැත්තක් දක්වන පරිත්‍යාග ශීලී අයෙක් වෙතොත් 077 3999091 දුරකථන අංකයට දැනුම් දෙන ලෙස දන්වා සිටී.කොළඹ 08,,බොරැල්ල, බේස්ලයින් පාර නො 181/4 ලිපිනයේ පදිංචි විශ්‍රාමික යුද හමුදා රියදුරු එම්.කේ. තිලකරත්න මහතා (57) දරුණු වකුගඩු රෝගයකින් පෙළෙන අතර ඉක්මනින් වකුගඩුවක් බද්ධ කළයුතු බවට වෛද්‍යවරුන් නිර්දේශ කොට ඇත.ඔහුට අවශ්‍ය “ඕ” පොසිටිව් වකුගඩුවක් දියයැකි පරිත්‍යාගශීලියෙක් වේ නම් ඒ බව 0724914722 දරන දුරකථනයට දැනුම් දෙන්නැයි ඥාතීහු ඉල්ලා සිටිති.දැඩිසේ රෝගාතුරව සිටින තිලකරත්න මහතාට දිනපතා වෛද්‍ය ප්‍රතිකාර සඳහා විශාල මුදලක් වැයවන හෙයින් මුදල් ආධාර බොරැල්ල මහජන බැංකුවේ අංක 078200163455910 දරන ගිණුමට බැරකරනසේ පරිත්‍යාගශීලීන්ගෙන් ඉල්ලීමක් කෙරේ.ගල්කිස්ස දක්ෂිණාරාම පාර අංක 40/7’ ඒ පදිංචි එච්.ඩබ්ලිව්. කේ.ජේ. ද සිල්වා මහතා, දරුණු වකුගඩු රෝගයකින් පෙලෙන අතර ඔහු සුවපත් කර ගැනීමට ර්‍ණ පොසිටිව්’ වර්ගයේ වකුගඩුවක් ඉක්මනින් අවශ්‍යව ඇත.වකුගඩුවක් පරිත්‍යාග කිරීමට කැමති පරිත්‍යාග ශිලියෙකු වේ 3,2761228,2725018 යන දුරකථන අංකයන්ට දැනුම් දෙන ලෙස ඉල්ලීමක් කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=n12120515</link>
    <topic>විදුලි මණුව අක්‍රිය කැර විදුලිය ගෙන වැඩ වරදී</topic>
    <author>පිළියන්දල විශේෂ ෂෙල්ටන් විදිසිංහ</author>
    <content>විදුලි මණුව වරින් වර අක්‍රිය කොට විදුලිය වංචනිකව ලබාගත් පිළියන්දල, විශ්වකලා නිවාස සංකිර්ණයේ පදිංචි ආර්.පි.ලියනපතිරණ මහතා අධිකරණයේදි වරද පිළිගත් හෙයින් සැකකරුට විදුලි බල මණ්ඩලයේ අළාභය රු. 47303.68 ක් හා උසාවි දඩය රු. 10000.00 ක් ගෙවන ලෙස පසුගිය දින කැස්බැව මහේස්ත්‍රාත් හා අතිරේක දිසා විනිසුරු චමත් මදනායක මහතා නියෝග කලේය.පිලියන්දල පොලිසියේ සහාය මත සැකකරු අධිකරණය වෙත ඉදිරිපත් කලේ විදුලිබල මණ්ඩලයේ විශේෂ විමර්ෂන ඒකකයේ විදුලි අධිකාරි අමරසිරි කුමානායක මහතාවිසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r1212051</link>
    <topic>මහ මුහුදේසුළං බලාගාරයක්</topic>
    <author>කොළොන්නාව සමූහ ඒ. සුමනසේන</author>
    <content>ශ්‍රී ලංකාවේ විදුලි බල ක්‍ෂේත්‍රයේ නව පෙරැළියක් ඇති කළ හැකි සමුද්‍රීය සුළං විදුලි බලාගාරයක් ඉදිකිරීමට අදාළ ශක්‍යතා අධ්‍යනයක් සඳහා වූ විශේ්ෂඥ පිරිසක් මේ දිනවල ශ්‍රී ලංකාවට පැමිණ සිටී.ශ්‍රී ලංකාවේ දකුණු පළාත් වෙරළ කේන්ද්‍ර කොට ගෙන ජාත්‍යන්තර වාණිජමය මධ්‍යස්ථානයක් ආරම්භ කොට එය සංවර්ධනය කරමින් අවශ්‍ය විදුලිය නිෂ්පාදනය කිරීම මේ විශේෂඥ පිරිසේ අරමුණයි.මේ වැඩ සටහන ක්‍රියාත්මක කිරීම පිළිබඳ ජනමාධ්‍යවේදීන් දැනුවත් කිරීමේ සමුළුවක් පසුගියදා ශ්‍රී ජයවර්ධනපුර ඇතුල් කෝට්ටේ පාරේ සිංහ සමාජ ශාලාවේදී පැවැති අතර එම අවස්ථාවට සහභාගි වූ ජර්මනියේ (තාගු) සමාගමේ සභාපති ජේන්ස් ඩයික්මන් මහතා කීවේ මේ සමුද්‍රීය සුළං විදුලි බල ව්‍යාපෘතිය මෙරට ආරම්භ කළහොත් මෙරටට අවශ්‍ය විදුලිබල ප්‍රමාණයෙන් වැඩි කොටසක් එමඟින් නිෂ්පාදනය කරගත හැකිවන බවයි.මේ වන විට එංගලන්තය, ස්කොට්ලන්තය, තුර්කිය, අයර්ලන්තය, ස්පාඤ්ඤය, චීනය වැනි රටවලට මෙවැනි සමුද්‍රීය සුළං විදුලිබලාගාර පිහිටුවා සාර්ථකව විදුලි බලය නිපදවන අතර ශ්‍රී ලංකාවේද මෙවැනි බලාගාරයක් පිහිටුවීමෙන් ලැබිය හැකි ප්‍රතිඵලය ඉහළ බවයි.මෙවැනි ව්‍යාපෘතියක් ක්‍රියාත්මක කිරීමෙන් ආපදා කළමනාකරණ කටයුතුªද විධිමත් වන අතර එමගින් රැකියා අවශ්‍යතා දහසක් සපුරාලිය හැකි අතර මෙරට සමුද්‍රීය සුළං විදුලි ඉංජිනේරු පීඨයක් ස්ථාපිත කිරීම ද මෙහි අරමුණ බව මෙහිදී අනාවරණය විය.කොළඹ විශ්වවිද්‍යාලයේ පරිසර විද්‍යාව පිළිබඳ මහාචාර්ය සරත් කොටගම මහතා - නොයෙකුත් සංවිධාන මෙරට විවිධ අන්දමේ ව්‍යාපෘති ආරම්භ කරනවා. සමහර ව්‍යාපෘති නඩත්තු නොකොට අතරමග නතර කර දමා යනවා පමණක් නොවෙයි ඒවායින් අපේ රටේ පරිසරයට ද හානි පැමිණෙනවා.මේ ව්‍යාපෘතිය පිළිබඳ විශේෂඥ මහත්වරු පළ කළ අදහස් අනුව මෙය ජාතික වශයෙන් මෙරටට ගැළපෙන ව්‍යාපෘතියක් මෙන්ම රටේ ආර්ථික වර්ධනයට ද යහපතක් විය හැකි ඵලදායි වැඩපිළිවෙළක් විය හැකිය.තාගු සමාගමේ ව්‍යාපාර ප්‍රවර්ධන කළමනාකරු නිමල් ද සිල්වා, ෂීරෝ කාබන් මෙරින් ලිමිටඩ් අධ්‍යක්ෂ පීටර් ක්‍රෝන්, මයිකල් හන්ට්‍රින් පර්ඩ් හා රුවන් හරිශ්චන්ද්‍ර මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r1212055</link>
    <topic>රුක්මලේ යකඩයා කුඩු සමඟ කොටු</topic>
    <author>මහරගම විශේෂ වේහැල්ලේ පියතිලක</author>
    <content>අවස්ථා කිහිපයකදීම පොලිස් අත්අඩංගුවෙන් පැන ගොස් කට්ටි පැන පැන සිටි රුක්මලේ යකඩ ප්‍රේමලාල් හෙරොයින් ග්‍රෑම් 7 .17 0 ක් සමඟ අත්අඩංගුවට ගැනීමට කොට්ටාව පොලිසියේ ප්‍රජා පොලිස් ඒකකයේ ස්ථානාධිපති උ. පො. ප. තුෂාර ගලගෙදර මහතා සමත්වෙයි.දැඩි ලෙස හෙරොයින් මත්කුඩට ඇබ්බැහිවී ඇති යකඩ ප්‍රේමලාල්ට කුඩු සඳහා දිනකට රුපියල් 3000ක් පමණ අවශ්‍ය බව ඔහුගේ ප්‍රකාශයේ සඳහන් වේ.සැකකරු බන්ධනාගාරගතව සිට පැමිණි අයෙක් බව පොලිසිය පවසයි.ඔහු සන්තකයේ තිබී සොයා ගන්නා ලද භාණ්ඩවල වටිනාකම රුපියල් 350,000ක් පමණ වෙතැයි ගනන් බලා ඇත.සොරකම් කරන ලද භාණ්ඩ බොහොමයක් විවිධ ස්ථානවලට විකුණා ඇති අතර සැකකරු අතුරුගිරිය, හෝමාගම යන පොලිසිය වලින්ද සොයායමින් සිට ඇත.යකඩ ප්‍රවාහනයට යොදා ගන්නා ත්‍රිරෝද රථයක්ද පොලිස් අත්අඩංගුවට පත්ව ඇත. හෝමාගම මහේස්ත්‍රාත් වෙත ඉදිරිපත් කිරීමෙන් පසු සැකකරු රක්‍ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r12120510</link>
    <topic>බෝම්බුවල නගරයසංවර්ධනයට පියවර</topic>
    <author>කළුතර විශේෂ සැම්සන් ප්‍රේමසිරි</author>
    <content>බෝම්බුවල නගරය පුළුල් කිරීමට රජයේ අවධානය යොමුවී තිබේ. ඒ අනුව නගරයේ දැනට පවතින මාර්ග තදබදය මග හැරවීම සඳහා මං තීරු දෙකක් යටතේ මාර්ගය පුළුල් කිරීමට බලාපොරොත්තු වන බැව් වරාය හා මහාමාර්ග නියෝජ්‍ය ඇමැති නිර්මල කොතලාවල මහතා කීවේය.නියෝජ්‍ය ඇමැතිවරයා මේ බව සඳහන් කළේ බෝම්බුවල අක්කර 20 ප්‍රතිසංවර්ධිත මාර්ගය විවෘත කිරීම නිමිත්තෙන් පැවති උත්සවයේදීය.නාගොඩ හන්දියේ සිට බෝම්බුවල නගරය හරහා අඟුරුවාතොට දක්වා මාර්ගය සංවර්ධනය කිරීම සඳහා අවශ්‍ය මුදල් අනුමත වී තිබේ.එහි ඉදිකිරීම් කටයුතු සී.එම්.එල්. සමාගම මගින් ළඟදී ආරම්භ කිරීමට නියමිතය.බෝම්බුවල නගර සංවර්ධන කටයුතු සඳහා නගරයේ වෙළෙඳ ප්‍රජාවගේ සහාය අත්‍යවශ්‍ය බවද නියෝජ්‍ය ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r1212052</link>
    <topic>කඩුවෙල කිරි නිෂ්පාදනයනැංවීමට කෝටි 25ක ආධාර</topic>
    <author>කඩුවෙල විශේෂ - සමදරා ජයසිංහ</author>
    <content>ආර්ථික සංවර්ධන අමාත්‍යාංශයේ මැදිහත්වීම මත කඩුවෙල හේවාගම් කෝරලයේ (බටහිර) විවිධ සේවා සමුපකාර සමිතියට අයත් කිරි නිෂ්පාදන ව්‍යාපෘතිය පුළුල් කිරීම සඳහා ප්‍රංශ රජය මඟින් රුපියල් කෝටි විසිපහක ආධාර මුදලක් අදාළ සමුපකාර සමිතියට ලබාදීමට සැලැසුම් කර ඇති බව එම සමිතියේ සභාපති එස්. ඒ. ලීලාරත්න මහතා පැවැසීය.දැනට නිෂ්පාදනය කෙරෙන කිරි ආශ්‍රිත නිපැයුම් 31ට අමතරව චීස් සහ බටර් ඇතුළු තවත් නිපැයුම් කිහිපයක් සඳහා නිෂ්පාදනාගාරය නවීන තාක්ෂණ යන්ත්‍රෝපකරණවලින් යුතුව නවීකරණය කෙරෙන බවද, සභාපතිවරයා සඳහන් කෙළේය.“කඩුවෙල කිරි” යන නමින් දිවයින පුරා අලෙවි කෙරෙන මේ කිරි නිෂ්පාදන ජාලයට අයිස්ක්‍රීම්, යෝගට්, මුදවපු කිරි, කිරිටොපි, දියර කිරි පැකට් හා බෝතල් ඇතුළු වර්ග 31ක් ඇතුළත් වන අතර මේ නිෂ්පාදනවල මාසික අලෙවිය රුපියල් කෝටි දෙකකට ආසන්න බවද සභාපතිවරයා කීය.ප්‍රදේශයේ විශාල පිරිසකට රැකියා පහසුකම් සලසා ඇති මේ ව්‍යාපෘතිය යටතේ කිරි ගොවීන් විශාල පිරිසකගේ නිෂ්පාදන ඉහළ මිලකට මිලදී ගැනීමද, ඔවුනට ගොවිපළ පවත්වා ගෙන යාම සඳහා විශේෂ ණය පහසුකම් ලබාදීමද සිදුකැරෙන අතර ඔවුන්ගේ ආර්ථිකය ශක්තිමත් කිරීම සඳහා කඩුවෙල ග්‍රාමීය බැංකුව හරහා විශේෂ ඉතිරි කිරීමේ යෝජනා ක්‍රමයක් ක්‍රියාත්මක වන බවද හෙතෙම සඳහන් කෙළේය.පෙර පාසල් දරුවනට දියර කිරි ලබාදීමේ වැඩපිළිවෙළ සඳහා දිනකට නැවුම් දියර කිරි ලීටර් 1000ක් මේ කිරි නිෂ්පාදන ව්‍යාපෘතිය යටතේම කඩුවෙල ප්‍රාදේශීය ලේකම් කාර්යාල දෙකකට බෙදාහැරෙන බවද සභාපතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r1212053</link>
    <topic>බස්නාහිර මාර්ග සංවර්ධනයටනවීන තාක්ෂණික ක්‍රම</topic>
    <author>මැදකොළඹ සමූහ වයිමන් හෙට්ටිආරච්චි සහ ජීවනි පතිරණ</author>
    <content>පිට පළාත්වල මාර්ග සංවර්ධන කටයුතු සඳහා වැඩි වැඩියෙන් තම අධිකාරිය වෙත ඇනවුම් ලැබෙන බව පවසන බස්නාහිර පළාත් මාර්ග සංවර්ධන අධිකාරිය ආසන්නයේ දීම රුපියල් දසලක්‍ෂ 15,636ක සංවර්ධන කටයුතු පිළිබඳ ඇනවුම් ලැබී ඇති බව පවසයි.මේ අනුව කුරුණෑගල, පුත්තලම, රත්නපුර සහ කෑගල්ල යන දිස්ත්‍රික්කයන් හි මාර්ග කිලෝ මීටර් 803ක් කාපට් කර සංවර්ධනය කිරීම සාර්ථකව කෙරෙන බවද එම අධිකාරිය කියයි.එම අධිකාරිය පවසන පරිදි නවීන තාක්‍ෂණය සහ නවීන යන්ත්‍රෝපකරණ යොදා ගනිමින් ඉතා ඉහළ ගුණත්වයකින් යුතුව මාර්ග සංවර්ධන හා නඩත්තු කටයුතු ඉටු කිරීම නිසා මෙසේ ඇනවුම් ලැබේ.මින් මාර්ග කිලෝමීටර් 700ක් රුපියල් දස ලක්‍ෂ 9614ක් වැය කර 2011 අයවැය යෝජනා යටතේ ද මාර්ග කිලෝමීටර් 386ක් රුපියල් දස ලක්‍ෂ 4675 ක් වැය කර රන් අරුණ 2 වැඩසටහන යටතේ ද සංවර්ධනය කර ඇත.මීට අමතරව මේ වර්ෂයේ දී ස්වස්ථතා මං තීරු 7ක් ඉදිකිරීමට කටයුතු කර ඇති අතර ඉන් 3ක වැඩ සම්පූර්ණයෙන් නිමකර ජනතා අයිතියට පවරා ඇති බවද එම සංඛ්‍යා ලේඛන පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r1212054</link>
    <topic>දරු පවුලම රැකෙන්නේ ගෙවතු වගාවෙන් ලැබෙන ආදායමෙන්</topic>
    <author>හල්තොට සමූහ විනීතා මානෙල් ගමගේ</author>
    <content>ගෙවතු වගාව තම ජීවන වෘත්තිය ලෙසට තෝරා ගත් ධෛර්යවත් අඹු-සැමි යුවළක් පසුගියදා හමුවිය. ඒ රන්සිලු පැළ තවානේ හිමිකරු ලසන්ත සිරිවර්ධන මහතා හා ඔහුගේ බිරිය රංජනී පීරිස් මහත්මියයි.අක්කරයක් පමණ වන නිවෙස වටා වන ඉඩමේ සරුවට වැඩුන පොල්, කෙසෙල්, අඹ, රඹුටන් වැනි පලතුරු පැළ අතර එළවළු, ගොටුකොළ, මුකුනුවැන්න, නිිවිති, කරවිල, වම්බඩු වගා කර තිබීම ඉතා අලංකාරය. ගොටුකොළ වගාවෙන් ඉහළ අස්වැන්නක් ලබා ගැනීමට හැකි බව රංජනි පැවසුවාය.වම්බටු, මාලු මිරිස්, වැරනිය, වැනි පැළ වර්ග රජයට සපයන ආයතනයක් ලෙසට කටයුතු කරන මේ යුවළට කොළඹ මහානාම විදුහලේ 6 වසරේ ඉගෙන ගන්නා චමත් රන්සිලු හා වෑවිට මෛත්‍රි මහා විද්‍යාලයේ 2 වැනි ශ්‍රේණියේ අධ්‍යාපනය ලබන දරුවන් දෙදෙනෙකු සිටී.විවේක කාලය වගාකටයුතුවලට යෙදවීම මේ දරුවන්ගේ පුරුද්ද බව මව රංජනී කීවාය. ගොම හා කුකුල් පොහොර යොදා අස්වැන්න සරු කර ගැනීමට කටයුතු කරන සිරිවර්ධන මහතා කොම්පෝස්ට් පොහොර නිපදවා ඒවාද වගාවට යොදා ගනී.රංජනී පීරිස් මහත්මිය - අවුරුදු 5ක් විතර වෙනවා මේ වගාව පටන් අරන්. මුලින් ගස්ලබු වගාවක් දැම්මා. ඒක හොඳට සාර්ථක වුණා. ගස්ලබුවලට රෝග හැදුණා. දැන් ගොටුකොළ වගාව සාර්ථකව කරගෙන යනවා.අපට වතුර ප්‍රශ්නෙ තියෙනවා හුඟාක්. ගෙදර ළිදෙන් මෝටරෙන් තමයි වතුර දාන්නේ. විනාඩි 15ක් යනකොට වතුර ඉවර වෙනවා. ආයෙත් වතුර උනනකං ඉන්න ඕනෑ. වෙලේ ළිඳක් කපා වතුර ගන්න පුළුවනි.මාලුමිරිස්, වම්බටු, අමු මිරිස්, වැරනිය වැනි එළවළු පැළ රජයට සපයන්නේ අපි.පැළ පොට් එකක් රුපියල් 25 ගානේ ලබා ගන්නවා. ඒ ඇරුනම ඇනවුම් ආවම අවශ්‍ය පැළ අපි පැළකර දෙනවා. වැඩිපුර පැළ හදලා තියන්නේ නෑ.අතරට ඇන්තූරියම් වගාවත් කරගෙන යන්න බලාපොරොත්තු වෙනවා. ගෙදර කෑමට කවදාවත් කඩේකින් එලවළුවක් ගෙනත් නෑ. අපිම වවා ගන්නව. වැඩිපුර එළවළු විකුණලා හොඳ ආදායමකුත් ගන්නව. මේ සේරම මගෙයි මහත්තය ගෙයි උත්සාහයේ ප්‍රතිඵල තමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r1212056</link>
    <topic>කිරුම්-මිනුම් පරීක්ෂණ කටයුතු අඩාළයි :හොර තරාදි-පඩි පදික වේදිකාවේ</topic>
    <author>පානදුර සමූහ කපිල සෝමරත්න</author>
    <content>පානදුර නගරය ඇතුළු බොහෝ නගර ආශ්‍රිතව පදික වේදිකාවේ කෙරෙන වෙළෙඳාම් කටයුතු සඳහා යොදා ගැනෙන්නේ ප්‍රමිතියකින් තොර කිරුම් මිණුම් උපකරණ බවත් මේ තරාදි වගකිවයුතු අංශ විසින් පරීක්ෂා නොකරනු ලබන හෙයින් පාරිභෝගිකයාට විශාල අසාධාරණයක් සිදුවන බැව් පැවසේ.කිරුම් මිණුම් දෙපාර්තමේන්තුවේ නිලධාරීන් අදාළ පදික වේදිකාවේ වෙළෙදාම් කැරෙන තරාදි පරීක්ෂා නොකරන හෙයින් පාරිභෝගිකයින්ට ග්‍රෑම් 50 සිට 150 දක්වා හෝ ඊටත් වඩා අඩුවෙන් භාණ්ඩ ලැබෙන බවටත් පාරිභෝගිකයෝ චෝදනා කරති.ළඟ එන උත්සව සමයේදී පදික වේදිකා ආශ්‍රිත වෙළෙද කටයුතු තව තවත් පැතිරයන වාතාවරණයක කිරුම් මිණුම් පරීක්ෂණ දෙපාර්තමේන්තුවේ නිලධාරීන්ගේ ක්ෂණික අවධානය මේ සඳහා යොමු විය යුතුව තිබෙන බවටත් ඔවුහු වැඩිදුරටත් පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r1212057</link>
    <topic>බොල්ගොඩ ගඟ අපේ ජීවිතයට සමයිකරදර ගොඩයි එහි කිඹුලන් හරිම වසයි</topic>
    <author>හල්තොට සමූහ විනීතා මානෙල් ගමගේ</author>
    <content>බොල්ගොඩ ගඟේ නෙළුම්, මහනෙල් මල් නෙළා දිවි සරුකර ගන්නා මල්කරුවෝ ජීවිත අවදානමකට මුහුණ පා සිටිති. එනම් බොල්ගොඩ ගඟේ වෙසෙන කිඹුලන් නිසාය. ඊට පිළියමක් සොයා දෙන්නැයි ඔව්හු බලධාරීන්ගෙන් ඉල්ලා සිටිති.හිරණ, රුක්ගහතොටුපළ, නිව්ඩාව, බොල්ගොඩ, කිට්ටන්තුඩාව හා පනාපේ ආදි ප්‍රදේශවලට කි.මී. 6,7 ක් දුර ඔරුවලින් ගොස් රතු හා සුදු නෙළුම් මල් මෙන්ම කෙකටිය, වැටකෙයියා වැනි මල් නෙළා ගෙන එන මේ පිරිස ඒවා අතරමැදියන්ට අලෙවි කර සුළු මුදලක් උපයා ගනිති.කළුතර, බෙල්ලන්විල, පානදුර ආදී ප්‍රදේශවල සිද්්ධස්ථාන අසල වැඩි මුදලකට ඔවුන් ගේ දහදිය කඳුළු අලෙවි වන්නේ සැදැහැතියන්ගේ දෝත් පුරා හිනැහෙමිනි.තමන්ට වගාකර ගැනීමට නෙළුම් පැළ ලබාදෙන්නේ නම් එය තමන්ට කරන විශාල උපකාරයක් බව ඔව්හු කියති.උරාකටුව, අළුබෝමුල්ල පදිංචි උක්වත්තගේ කරුණාදාස මෙසේ කීවේය.මම ඉස්සර කළේ මාලු අල්ලන එක. දවසක් රෑ දැල් එලන්න ගිහිල්ල මාලු අල්ලන කොට දන්නෙම නෑ කිඹුල ඇවිත් ඔලුව පුපුරන්නම ගැහුව. ඊට පස්සෙ තමයි මල් රස්සාව පටන් ගත්තෙ. දැනුත් කිඹුල් කරදරේ ඉවරයක් නෑ. පස්සෙන් එලවනව.යූ. ප්‍රියදර්ශන මහතා - ඉස්සර අපි පොඩි ඔරුවලයි ගියෙ. ඒකට පහර දෙන්න කිඹුලට ලේසියි, ඒක හින්ද දැන් ලොකු ඔරුවල යනව.ඒත්... තනියම කොයි වෙලාවකවත් යන්නෙ නෑ. කට්ටියම එකට යන කොට කිඹුල ටිකක් පහු බහිනව.ඉන්දික කස්තුරිආරච්චි මහතා - අපි හිරණ පාලම ළඟ ඉඳල බොල්ගොඩ ගඟ දිගේ පනාපෙ නිම්මන්තුඩාව දක්වා කි. මී. 7, 8ක් දවසකට යනව.සමහරදාට මල් 50ක් වත් හොයා ගන්න ලැබෙන්නෙ නෑ. අපෙන් මල් ගන්න වෙළෙන්දො තමයි ලාභ ගන්නෙ. අපිට මලකට ගෙවන්නෙ රු. 2 යි.ජී. ඩී. වසන්ත මහතා - අපි ගෙවල් ලඟ බොල්ගොඩ ගගේ නෙළුම් පැළ ටිකක් හිටවගෙන තියෙනව.අපිට මේක දියුණු කර ගන්න රතු, සුදු නෙළුම් පැළ ටිකක් දෙනව නම් ලොකු උදව්වක් වෙනව. එතකොට අපිට මෙච්චර දුර ඔරු පදින්න ඕනැ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r1212058</link>
    <topic>බීමත්ව බිරියට පහරදීගෙල වැලලාගෙන දිවි නහ ගනී</topic>
    <author>අලව්ව විශේෂ ඒ. කීර්තිසිංහ</author>
    <content>දිනපතා බීමත්ව බිරිය සමඟ අඬ දබර කරගන්නා අයෙක් තම නිවසේ යටලීයේ එල්ලී ගෙල වැල ලාගෙන සියදිවි නසා ගැනීමේ පුවතක් අලව්වේ වෑත්තෑව කන්ද ගමින් අසන්නට ලැබෙයි.මෙසේ සියදිවි නසාගෙන ඇත්තේ ඩබ්ලිව්. ශාන්ත ගුණවර්ධන නමැති 45 හැවිරිදි අයෙකි.තම පුරුෂයා දිනපතා බීමත්ව පැමිණ තමාට පහර දෙන බවත් මේ නිසා තමා මෑණියන්ගේ නිවසට ගිය බවත් මේ සම්බන්ධයෙන් පැවති මරණ පරීක්ෂණයේදී මියගිය අයගේ බිරිය වන ඩබ්ලිව්.ඒ.පී. කුසුමාවතී සාක්කි දෙමින් කීවාය.සිද්ධිය වුන දින පුරුෂයා නිවසේ යටලීයේ ගෙල වැලලාගෙන එල්ලී සිටින බව දැනගන්නට ලැබුණ බැවින් වහා පැමිණ අසල්වැසි අයගේ උදව්වෙන් අලව්ව රෝහල වෙත ගෙන ගිය නමුත් ඔහු මියගිය බවත් සාක්කිකාරිය වැඩිදුරටත් පැවසුවාය.මියගිය අයගේ මව වන ඩබ්ලිව්.පී. සුරතලීගේද සාක්ෂි සටහන් කරගත් අලව්ව හදිසි මරණ පරීක්ෂක තිස්ස සමරකෝන් මහතා මෙය සියදිවි නසාගැනීමකැයි තීරණය කළේය.අලව්ව පොලීසියේ පොලිස් සැරයන් මුදියන්සේ මහතා සාක්ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=r1212059</link>
    <topic>පොල්ගහවෙල මාවත්තේ ඉඩමකින්ඉපැරැණි බුදු පිළිමයක් හමුවෙයි</topic>
    <author>දඹදෙණිය විශේෂ– චන්දන ගුණසේකර</author>
    <content>පොල්ගහවෙල මාවත්ත ඉහළගම ප්‍රදේශයේ ඉඩමක ගල් වැටි දැමීමේ යෙදී සිටි අයෙකුට ඉපැරැණි පෞරාණික වටිනාකමක් ඇතැයි සැලකෙන අඟල් නවයක් උසැති දඹ රන් යැයි සැලකෙන බුදු පිළිමයක් හමුවී ඇත.මේ බුදු පිළිමය හමුවී ඇත්තේ මාවත්තේ ඉහළගම පදිංචි එන්. එච්. ගුණදාස නමැති අයකුටය.හෙතෙම ඒ ගැන මෙසේ කීවේය.මම මේ දවස්වල මගේ ඉඩමේ ගල් වැටි දැමීමේ වැඩ කටයුතු කරගෙන යනවා. ඉතින් මේ ඉඩමේ මෙහෙම වටිනා කියන පිළිමයක් තිබෙයි කියලා මම නම් හිතුවේ නැහැ. මම රෑට නිදාගත්තාම මට හීනෙන් පූජා වට්ටි, මල් වට්ටි වාගේ දේවල් පෙනුණා.ඊට පස්සේ මේ කියපු දිනයට මේ පිළිමය හම්බවෙනවා කීවා. ඒක හම්බ වුනාම කහ වතුරෙන් හෝදලා මම ගෙදර මල් පූජා කරන තැන තිබ්බා. පස්සේ මට හීනෙන් කියපු විදිහට මේ පිළිමය පූජනීය ස්්ථානයකට බාර දිය යුතුව තිබුණා.මම ගමේ කිහිප දෙනෙක් සමඟ එකතු වෙලා අපේ ගමේ පන්සල වන මාවත්ත ස්වර්ණබිම්බාරාමයේ නායක ස්වාමීන් වහන්සේ වන හුබත්ගමුවේ සංඝරක්ඛිත හාමුදුරුවන්ට භාර දුන්නා. ඒ වෙලාවේ අපේ ගමේ ග්‍රාමසේවක මහතාත් එතැනට ඇවිත් හිටියා.ඔහු කීවා මෙම බුදු පිළිමය පුරාවිද්‍යාත්මක වටිනාකමක් තිබෙන බව පෙනෙන නිසා මෙම පිළිම වහන්සේ පොලිසියට භාර දී පුරා විද්‍යා දෙපාර්තමේන්තුව දැනුවත් කරමු කියලා. නායක හාමුදුරුවොත් ඒ අදහස අනුමත කළා ඒ අනුව අපි පිළිම වහන්සේ පොල්ගහවෙල පොලිස් ස්ථානයට බාර දුන්නා.පොල්ගහවෙල පොලිස් ස්ථානයේ ස්ථානාධිපති ප්‍රධාන පොලිස් පරීක්ෂක නිශාන්ත හේරත් මහතා මේ පිළිබඳ අදහස් දක්වමින්,මාවත්ත ස්වර්ණබිම්බාරාමයේ නායක ස්වාමීන් වහන්සේ වන හුබත්ගමුවේ සංඝරක්ඛිත හාමුදුරුවෝ අපට මේ පිළිම වහන්සේ බාර දුන්නා.මේ පිළිමයේ ඓතිහාසික වටිනාකමක් තිබෙන බව තමයි බාර දුන් අයගේ අදහස. ඒ අනුව පුරාවිද්‍යා දෙපාර්තමේන්තුව දැනුවත් කොට තිබෙනවා.ප්‍රදේශයේ පුරාණ විහාර කිහිපයක් පසුගිය දිනවල නිදන් සොරුන් විසින් බිඳ තිබුණා. ඒ පිළිබඳවත් අවධානය යොමුකොට මේ පිළිම වහන්සේ හමු වීම පිළිබඳව තව දුරටත් පරීක්ෂණ කටයුතු සිදු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=s1212051</link>
    <topic>ශ්‍රී ලංකාව වැදගත්ම තරගයෙන්මැලේසියාවට පරදී</topic>
    <author>ප්‍රින්ස් ගුණසේකර සිංගප්පූරුවේ සිට...</author>
    <content>සිංගප්පූරු සික්ස් නේෂන් නෙට්බෝල් තරගාවලියේ ශ්‍රී ලංකාවට වැදගත්ම තරගයෙන් මැලේසියාව ඉදිරියේ ලකුණු 66-73කින් පරාජයට පත්විය.සිංගප්පූරුවේ ටෝයෝ පායෝ ගෘහස්ත ක්‍රීඩාංගණයේදී ඊයේ පැවැති මේ තරගයේදී ශ්‍රී ලංකා ක්‍රීඩිකාවෝ ඉතා දුරුවල ක්‍රීඩා විලාශයක් පෙන්නුම් කළ අතර දිගින් දිගටම සිදුවන වැරදි අවම කර ගැනීමට තරගය අතරතුරදී අසමත්වීමද කැපී පෙනුණි.මෙයට මාස තුනකට කලින් කොළඹදී පැවැති ආසියානු නෙට්බෝල් ශූරතාවලියේදී ශ්‍රී ලංකා ක්‍රීඩිකාවෝ ඉතා පහසුවෙන් මැලේසියාව පරාජය කළද,ඊයේ එවැනි ප්‍රතිඵලයක් පේන තෙක් මානයේ නොතිබුණි.ආසියානු නෙට්බෝල් ශූරතාවලියට එක්වූ මැලේසියානු පිලේ ක්‍රීඩිකාවන් සිවු දෙනෙකු හැර අනෙක් සියලු දෙනා නවක ක්‍රීඩිකාවන් වීම වි‍ශේෂත්වයකි.ශ්‍රී ලංකා ක්‍රීඩිකාවන් පා පිළිබද නීති කැඩීම,නිසි පරිදි පන්දු යොමු කිරීමට අසමත් වීමෙන් මැලේසියාවට අමතර වාසි අත්කරදීම හා ගෝල් ෂූටර් තර්ජනී සිවලිංගම්ට පන්දුව කල් යල් බලා යොමු නොකිරීම පරාජය වැල ගැනීමට ප්‍රධානතම හේතු විය.එමෙන්ම තරගයේ වරින් වර අධික වෙහෙසකර බවක් ශ්‍රී ලංකා ක්‍රීඩිකාවන්ගෙන් දක්නට ලැබීමද මැලේසියාව වාසියක් කර ගත්තේය. තරගයේ පළමු කාර්තුවේදී 19-14ක් ලෙස මැලේසියාව ඉදිරියෙන් සිටි අතර දෙවැනි කාර්තුවේදී 22-16ක් ලෙස ශක්තිමත් විය.මැලේසියානු පිලේ සිදුවූ නීති විරෝධී ක්‍රියා තුනක් හේතුවෙන් ලැබූ වාසියද සමග තෙවැනි කාර්තුවේදී 18-15ක් ලෙස ශ්‍රී ලංකා ක්‍රීඩිකාවෝ ලකුණු 3කින් පෙරමුණ ගත්හ.අවසන් කාර්තුවේදී ලකුණකින් පෙරට පැමිණ 18-17ක් ලෙස තරගය නිම කළද සමස්ත ලකුණු තත්ත්වය පරාජිත එකක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=s1212052</link>
    <topic>රිච්මන්ඩ්-නාලන්දා-තර්ස්ටන් තුන්කොන් ක්‍රිකට් 8-9 දෙදින</topic>
    <author/>
    <content>රිච්මන්ඩ් විද්‍යාලයීය ක්‍රිකට් සමාජය සංවිධානය කරන රිච්මන්ඩ්, නාලන්දා හා තර්ස්ටන් විදුහල් තරග වදින ජනාධිපති මහින්ද රාජපක්ෂ අභියෝග ශූරතා තුන්කොන් ක්‍රික‍ට් තරගාවලිය මේ මස 8-9 දෙදින තර්ස්ටන් විදුහල් ක්‍රීඩාංගණයේදී පැවැත්වේ.ජනාධිපති මහින්ද රාජපක්ෂ මහතා අධ්‍යාපනය ලැබූ රිච්මන්ඩ්, නාලන්දා හා තර්ස්ටන් විදුහල්වල වයස අවුරුදු 19න් පහළ ක්‍රිකට් කණ්ඩායම් මේ තරගාවලියට සහභාගි වෙති.මේ පිළිබඳ මාධ්‍ය දැනුවත් කිරීමේ හමුවක් පසුගියදා කොළඹ එස්.එස්.සී.ක්‍රීඩාංගණයේ ඉහත විදුහල්වල විදුහල්පතිවරුන් හා සංවිධායක මණ්ඩ‍ලයේ ප්‍රධානත්වයෙන් පැවැත්විණි.තරගාවලියෙන් ලැබෙන ආදායම රිච්මන්ඩ් විද්‍යාලයේ ක්‍රීඩාංගණය නවීකරණය කිරීම සඳහා යොදාගන්නා බව එහි දී තරගාවලියේ සත්කාරක රිච්මන්ඩ් විද්‍යාලයේ විදුහල්පති ඊ.එම්.එස්. ඒකනායක මහතා සඳහන් කළේය.දෙවැනි වරට පැවැත්වෙන මේ තරගාවලියට අවුරුදු 40න් ඉහළ ආදි සිසුන් සඳහා විස්සයි20 තරගාවලියක් ද ඇතුලත් වේ. එය චමල් රාජපක්ෂ අභි‍යෝගතා කුසලානය සඳහා‍ පැවැත්වේ.තරගාවලියේ සමාරම්භක උත්සවය කතානායක චමල් රාජපක්ෂ මහතාගේ ප්‍රධානත්වයෙන් ද, සමාප්ති උත්සවය සහ ත්‍යාග ප්‍රදානය ජනාධිපති මහින්ද රාජපක්ෂ මහතාගේ ප්‍රධානත්වයෙන් ද පැවැත්වීමට නියමිතය.පසුගිය වසරේ පැවැති මංගල තරගාවලියේ “ජනාධිපති මහින්ද රාජපක්ෂ අභියෝග කුසලානය” දිනා ගත්තේ සත්කාරක තර්ස්ටන් විදුහලයි.තරග කාල සටහන19න් පහළ තරගාවලිය - දෙසැ‍.7දා- පෙරවරු 9.00- රිච්මන්ඩ් - තර්ස්ටන්, පස්වරු 2.00- නාලන්දා - තර්ස්ටන්, දෙසැ. 8දා - පෙරවරු 9.00- නාලන්දා - රිච්මන්ඩ්, පස්වරු 2.00 – අවසන් මහා තරගය40න් ඉහළ තරගාවලිය – දෙසැ. 7දා- පෙරවරු 9.30-නාලන්දා - රිච්මන්ඩ්, පස්වරු 2.30- තර්ස්ටන් - රිච්මන්ඩ්, දෙසැ. 8දා - පෙරවරු 9.00 – තර්ස්ටන් - නාලන්දා.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=s1212053</link>
    <topic>කාන්තා හොකී පිල අද සිංගප්පූරුවට</topic>
    <author>අසෝක හිඳ‍ගොඩ-මාතලේ දිසා විශේෂ</author>
    <content>ආසියානු හොකී සම්මේලන කුසලාන අන්තර් ජාතික කාන්තා හොකී ශූරතාවය සඳහා සහභාගිවන ශ්‍රී ලංකා කාන්තා හොකී පිල අද (05) සිංගප්පූරුව බලා පිටත්ව යයි. මේ තරගාවලිය හෙට (06) සිට ලබන 16වැනිදා දක්වා සිංගප්පූරුවේදී පැවැත්වේ.චීන තායිපේ, පකිස්තානය, සිංගප්පූරුව, තියිලන්තය, හොංකොං, උස්බෙකිස්තානය සහ ශ්‍රී ලංකාව යන රටවලින් කණ්ඩායම් මෙහිදී තරග වදිති.දහඅටදෙනෙකුගෙන් සමන්විත ශ්‍රී ලංකා කාන්තා පිලේ නායකාව ලෙස කොළඹ සිරිමාවෝ බණ්ඩාරනායක බාලිකා විදුහලේ ආදි ශිෂ්‍යාවක් වන 28හැවිරිදි දිනේෂා පෙරේරා කටයුතු කරයි.මහනුවර සිතා දේවී බාලිකා විදුහලේ ආදි ශිෂ්‍යාවක වන 22හැවිරිදි චතුරිකා විජේසුරිය උපනායිකාව ලෙස කටයුතු කරයි. මෙවර ශ්‍රී ලංකා කාන්තා හොකී කණ්ඩායමේ ක්‍රීඩිකාවන් 13දෙනෙක් නාවික හමුදාව නියෝජනය කිරිම විශේෂත්වයකි.මේ සංචාරයට එක්වු ශ්‍රී ලංකා කාන්තා හොකී පිලේ ප්‍රධාන කළමනාකරු මේජර් බී.ජී.ආර්.ප්‍රනාන්දු මහතාය. සුනීතා රූපසිංහ මහත්මිය සහාය කළමනාකාරිණිය ලෙස කටයුතු කරන අතර ප්‍රධාන පුහුණුකරු ලෙස එම්.ඒ.එම්.අෂ්රෆ් මහතාද, සහාය පුහුණුකරු ලෙස ජී.ජී.ධර්මරත්න මහතාද කටයුතු කෙරේ.ශ්‍රී ලංකා කාන්තා හොකී පිල‍ මෙසේය.දිනේෂා පෙරේරා (නායිකා-කොළඹ කොල්ට්ස් ක්‍රී.ස), චතුරිකා විජේසූරිය (උප නායිකා-ශ්‍රී ලංකා නාවික හමුදාව), හර්ෂණි වික්‍රමසිංහ, තුෂාන්තිකා තේමියදාස ( ශ්‍රී ලංකා ගුවන් හමුදාව), මනිෂා මේලාරත්න (කොළඹ විශාඛා ක්‍රී.ස), නිර්මාණි ද සිල්වා (මහනුරව සීතා දේවී ක්‍රී.ස), මධුෂානි ජයනෙත්ති, ජිවන්තිකා කිර්තිරත්න, මනිෂා දිසානායක, ප්‍රදීපා නිල්මිණි, හර්ෂණි කුමාරි, අනන්තී රාජපක්ෂ, මාදුරා ධර්මරත්න, බුද්ධිකා ගුණරත්න, සන්ධ්‍යා දයානන්ද, ෂාමේන් ජෝන්ස්, දර්ශනී හේරත් සහ ගීතානි අබේරත්න ( ශ්‍රී ලංකා නාවික හමුදාව)..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=s1212054</link>
    <topic>සැහැල්ලු පන්දු ක්‍රිකට් සම්මේලනයටනව කාර්යාලයක්</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනයේ නව කාර්යාලය පසුගියදා කෝට්ටේ බැද්දගාන පාරේ අංක 24 දරණ ස්ථානයේ දී විවෘත කෙරිණි.එම සම්මේලනයේ සභාපති සෞඛ්‍ය නියෝජ්‍ය ඇමැති ලලිත් දිසානායක මහතා‍ගේ ප්‍රධානත්වයෙන් පැවැති මේ උත්සවයට සම්මේලනයේ නිලධාරින් පිරිසක්ද එක්වුහ.සම්මේනයට අදාළ සියළුම කාර්යයන් ඉහත ලිපිනයෙන් විමසිය යුතු බවත් දු.ක.011 3071022, 077 0465120 මගින් වැඩි තොරතුරු ලබාගත හැකි බවත් එම ‍ස‍ම්මේලනය දන්වා සිටි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=s1212055</link>
    <topic>බස්නාහිර පළාත් සත් සාමාජික රගර් ශූරතාව කාල්ටන් ක්‍රීඩා සමාජයට</topic>
    <author>ෆවුස් මොහොමඩ්</author>
    <content>ගුවන් හමුදාවට එරෙහිව ලකුණු 17-14ක තියුණු ජයක් වාර්තා කළ රෝහිත රාජපක්ෂගේ නායකත්වයෙන් යුත් කාල්ටන් ක්‍රීඩා සමාජය 'ඒෂියන් ෆිනෑන්ස් සත් සාමාජික රගර් තරගාවලියේ ශූරතාව අත්කර ගැනීමට සමත්විය.බස්නාහිර පළාත් රගර් සංගම‍යේ මෙහෙයවීමෙන් රාජකීය විදුහල් ක්‍රීඩා සංකීර්ණයේ පසුගියදා පැවැති මේ තරගාවලියට කණ්ඩායම් 25ක් සහභාගි විය.කුසලානය සඳහා වූ අවසන් මහා තරගයේ දී කාල්ටන් පිල ‍ගෝලයක් සහ උත්සාහක දිනුම් 2ක් වාර්තා කළේය. අනුශූරයන් වූ ගුවන් හමුදාවට ලබාගත හැකිවූයේ ගෝල 2ක් පමණි.තරගාවලියේ පළඟ ශූරතාව හිමිවූයේ පීටර්සන් කණ්ඩායම ලකුණු 24-12ක් ලෙස පරාජයට පත්කළ නාවික හමුදා ගැමුණු කණ්ඩායමටය.ජාවත්ත ලයන්ස් පිලට එරෙහිව ලකුණු 25-19ක ජයක් අත්කරගනිමින් බඳුන ශූරතාවත්, සියෑන් පිලට එරෙහිව ලකුණු 14-5ක ජයක් අත්කරගනිමින් පළිහ ශූරතාවත් දිනාගැනීමට අමානා ටකාෆුල් කණ්ඩායම සමත්විය‍.තරගාවලියේ අනුග්‍රාහකත්වය දරනු ලැබූ ඒෂියන් ෆිනෑන්ස් සමාගමේ ප්‍රධාන විධායක නිලධාරී සන්තානා දලුගොඩ මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=s1212056</link>
    <topic>චාල්ස් රොබින්සන් හොකී ශූරතාව ගුවන් හමුදාවට</topic>
    <author/>
    <content>චාල්ස් රොබින්සන් අනුස්මරණ සත් සාමාජික හොකී තරගාවලියේ අවසන් තරගයේදී පොලිස් පිල එක් ගෝලයකින් පරාජය කරමින් ශූරතාව හිමිකර ගැනීමට ශ්‍රී ලංකා‍ ගුවන් හමුදා පිල සමත්විය.තරගයේ නියමිත කාල‍ය තුළදී දෙපිළටම ගෝල් වාර්තා කිරීමට නොහැකිවු අතර ලබාදුන් අතිරේක කාලයේදී ගුවන් හමුදාවේ ළහිරු වීරසුරිය දඬුවම් පහරක් මගින් ජයග්‍රහී ගෝලය වාර්තා‍ කළේය.මේ තරගාවලියේදී ගුවන් හමුදාව ශූරතාව හිමිකර ගත්තේ 6වැනි වතාවට වීම විශේෂත්වයකි.තරගාවලියේ දක්ෂතම ක්‍රීඩකයා ලෙස ශ්‍රී ලංකා ගුවන් හමුදාවේ නලින්ද හා තරගාවලියේ විනීතම ක්‍රීඩකයා ලෙස පොලීසියේ හේෂාන් තිළිණ සම්මාන ලැබීය. ජයග්‍රහී ගුවන් හමුදා කණ්ඩායමේ පුහුණුකරු ලෙස ටී.එම්.පී.පී.අබේරත්න මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=s1212057</link>
    <topic>සමස්ත ලංකා බිලියඩ් ශූරයා අනිල් රෝහණ</topic>
    <author>ෆවුස් මොහොමඩ්</author>
    <content>යුද හමුදා බිලියඩ් ශූර මේජර් ඩබ්.එම්.චන්ද්‍රපාලට එරෙහිව විශිෂ්ට ජයක් වාර්තා කළ ඔටෝමොබයිල් සමාගමේ අනිල් රෝහණ ජාතික බිලියඩ් තරගාවලියේ සමස්ත ලංකා ශූරතාව අත්කර ගැනීමට සමත්විය.කොළඹ, ගාල්ල සහ මහනුවර දිස්ත්‍රික්කයන් හී දක්ෂතා දැක්වූ ක්‍රීඩකයන් 26ක් සහභාගි වූ මේ තරගාවලිය පසුගියදා ශ්‍රී ලංකා බිලියඩ් සහ ස්නූකර් සංගම් මූලස්ථානයේ පැවැත්විණි.දිස්ත්‍රික් මට්ටමෙන් පැවැති තරගවලට කොළඹ දිස්ත්‍රික්කය නියෝජනය කරමින් ක්‍රීඩකයන් 68ක්ද, ගාල්ල දිස්ත්‍රික්කය නි‍යෝජනය කරමින් ක්‍රීඩකයන් 15ක් ද, මහනුවර දිස්ත්‍රික්කය නියෝජනය කරමින් ක්‍රීඩකයන් 11ක් ද සහභාගි වූහ.සමස්ත ලංකා තරගාවලියේ ශූරයා සහ අනුශූරයා ඇතුලු පළමු 8දෙනා සමග ජාතික කණ්ඩායමේ ක්‍රීඩකයන් 24‍ක් තරගවදින 60වැනි ජාතික බිලියඩ් ශූරතාවලියේ මූලික වටයේ තරග ලබන 12වැනිදා ආරම්භවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=f1212051</link>
    <topic>ලැම්බෝගිනි බදු කතාව විපක්ෂයේ ගින්නක්</topic>
    <author>සාකච්ඡා කෙළේ උදිත ගුණවර්ධන</author>
    <content>අගවිනිසුරුවරියට එරෙහිව එල්ල වී ඇති දෝෂාභියෝගය , අයවැය යෝජනා මඟින් ජනසෙත සෑදෙන ආකාරය හා තවත් කාලීන දේශපාලන හා සමාජ කරුණු පිළිබඳව පාර්ලිමේන්තු මන්ත්‍රී ශාන්ත බණ්ඩාර මහතා සමඟ සිදුකළ සාකච්ඡාවකි මේ.* අගවිනිසුරුතුමියට එරෙහිව දෝෂාභියෝගය භාරදුන් මන්ත්‍රී කණ්ඩායමේ ඔබත් සභිකයෙක්. මේ යෝජනාව මන් අධිකරණයේ නිදහසට හා ස්වාධීනත්වයට බලපෑමක් එල්ල වෙන බවට ඇතැම් කණ්ඩායම් චෝදනා කරනවා. මේ ගැන ඔබේ අදහස මොන වගේද?ආණ්ඩුවට හෝ ව්‍යවස්ථාදායකයට අධිකරණයේ නිදහස හා ස්වාධීනත්වයට බලපෑම් එල්ල කිරීමේ කිසිදු උත්සාහයක් මෙතැන නැහැ. අනෙක අපට අධිකරණය මෙල්ල කිරීමට කිසිදු අවශ්‍යතාවයක් නැහැ. අපට 2 / 3 ට වැඩි බලයක් තිබෙනවා. විධායක ජනාධිපති ධුරයේ තවත් අවුරුදු හතරක් ජනාධිපතිතුමාට අවස්ථාවක් තිබෙනවා. ඒ නිසා මේ ආණ්ඩුවට දේශපාලන වශයෙන් කිසිදු අභියෝගයක් නැහැ.අපට මතකයි එන්.එස්.බී. අර්බුදය වෙලාවේදී එහි සභාපතිවරයා වූ ප්‍රදීප් කාරියවසම් මහතාටත් අගවිනිසුරුතුමියටත් එරෙහිව විපක්‍ෂය විශාල උද්ඝෝෂණයක් කළා. අද දෝෂාභියෝගයට විරුද්ධව මත පළ කරන්නෙත් මේ අයම තමයි. ඒ නිසා මේ දෝෂාභියෝගයත් දේශපාලනයත් ගාවා ගැනීම සුදුසු දෙයක් විදිහට හඳුන්වාදීම වැරැදි දෙයක් විදිහටයි පෙන්වන්න පුළුවන්.අනෙක මේ ඉතිහාසයේ අගවිනිසුරුවරයකුට එරෙහිව එල්ල වූ පළමු දෝෂාභියෝගය නොවෙයි. මෙයට පෙරත් අගවිනිසුරුවරුන්ට එරෙහිව දෝෂාභියෝග යෝජනා ඉදිරිපත්ව තිබෙනවා. ඒ නිසා මෙය අලුත් දෙයක් විදිහට අර්ථ දක්වන්න බැහැ. ඒ නිසා නීත්‍යානුකූල හා ව්‍යවස්ථාවට එකඟව ඉදිරිපත් කර තිබෙන මේ යෝජනාව ගැන දිගුදුර කතා කිරීම සුදුසු දෙයක් විදිහටයි මට සිතෙන්නේ.* අධිකරණය හා ව්‍යවස්ථාදායකය අතර උත්තරීතර භාවය පිළිබඳව ගැටලු සහගත හා විවාදපන්න තත්ත්වයක් ඇති වෙලා තිබෙනවා. මේ ගැන දළ පැහැදිලි කිරීමක් කළ හැකිද?මෙතැනදී මුලිකව සලකා බැලිය යුත්තේ කෝටි දෙකකට අධික ජනතාව පිළිබඳවයි. කෝටි දෙකකට අධික ජනතාවට ආණ්ඩුක්‍රම ව්‍යවස්ථාව ක්‍රියාත්මක කරන්න මැතිසබයට යන්න බැහැ. ඒ නිසා තමයි මහජන ඡන්දයෙන් දෙසිය විසිපහක් වූ මහජන නියෝජිතයන් පත් වෙන්නේ. ඒ නිසා මහජන බලය ක්‍රියාත්මකව තිබෙන්නේ ව්‍යවස්ථාදායකය හෙවත් පාර්ලිමේන්තුව තුළයි. මෙයට කියන්නෙ මහජන පරමාධිත්‍ය කියලයි. ඒ මහා බලයට සෙසු ආයතන යටත්ය කියන ස්ථාවරයේ තමයි මා සිටින්නේ.* දෝෂාභියෝගයේ නෛතික පදනම පිළිබඳවත් විවිධ ගැටලු පැන නැගී තිබෙනවා. මේ ගැන ඔබේ අදහස මොන වගේද?අගවිනිසුරුතුමියට එරෙහිව ඉදිරිපත් කර තිබෙන දෝෂාභියෝගය ව්‍යවස්ථාවට එකඟව හා ව්‍යවස්ථාවට අනුකූලවයි ඉදිරිපත් කර තිබෙන්නේ. ඒ නිසා මේ දෝෂාභියෝග ලියැවිල්ල නීත්‍යානුකූල නොවන ලියැවිල්ලක් නොවෙයි. ව්‍යවස්ථාවට එකඟ එහි කොන්දේසිවලට යටත් වූ දෙයක්. මෙහිදි අප කිසිවකු සිර කර තබා ගෙන නැහැ. අගවිනිසුරුතුමියට පූර්ණ නිදහසක් තිබෙනවා පාර්ලිමේන්තු කමිටුව ඉදිරියට පැමිණ සිය නිර්දෝෂිභාවය තහවුරු කරන්න.* අය වැය යෝජනා මඟින් ජනතාවාදි සහන නොදී සුළුතරයකට සෙත සැදෙන රේසින් කාර් බදු පහළ දැමීම් ගැන විපක්ෂය චෝදනා නඟනවා. මේ ගැන ඔබේ අදහස මොන වගේද?ලැම්බෝගිනි කාර් කතාව අමූලික බොරුවක් වගේම ජනතාව මුලා කිරීමට ගත් උත්සාහයක් විදිහට තමයි අර්ථ දැක්වීමට පුළුවන්කම තිබෙන්නේ.අයවැයේ යෝජනාවල කිසිදු තැනක ලැම්බෝ ගිනි කාර් ගැන කතා කරලා නැහැ. මිනිස්සු මුලා කරන්න තමයි මේ විදිහේ අදහසක් පළ වෙන්නේ. රේසින් කාර් ගැන අන්තගාමී විරෝධයක් පළ කරනවා. ඒත් සත්‍ය තත්ත්වය ඒක නොවෙයි. රටක් දියුණු වෙන්න නම් ක්‍රියාශීලී ආර්ථිකයක් තිබිය යුතුයි. උදාහරණයක් විදිහට ගනිමු මැලේසියාව, මැලේසියාව ආර්ථික වශයෙන් සාර්ථකත්වයට පත් වුණේ ක්‍රියාශීලි ආර්ථිකය ශක්තිමත් කිරීම නිසයි.අපට රටක් දියුණු කිරීමට ඕනෑ නම් මේ විදිහේ අංශවලින් ද ඉදිරියට යන්න ඕනෑ. එදා මැලේසියාව ආර්ථික ශක්තිය ගොඩනඟා ගත්තේ මේ විදිහේ ප්‍රතිපත්තිවලට එළැඹීම නිසයි. ඒ නිසා ජාතික ආර්ථිකය ශක්තිමත් වුණා.අනෙක අපට ජාත්‍යන්තර මට්ටමට පැමිණි රේසින් කාර් සූරයෝ රැසක් සිටිනවා. එයින් එක් අයෙක් නිලන්ත මාලගමුව. ඔහු නියෝජනය කරන්නේ මගේ මැතිවරණ බල ප්‍රදේශය වූ කුරුණෑගල දිස්ත්‍රික්කය. අප මේ ක්‍ෂේත්‍රයේ ඉදිරියට යාමට යම් බදු සහනයක් ලබා දීමේ වරදක් මා දකින්නේ නැහැ.අනෙක අයවැය මඟින් ලැම්බෝගිනි කාර්වලට බදු සහන ලබාදීමක් කරලා නැහැ. බදු සහන ලබා දී තිබෙන්නේ ගෝ කාර්ට් වැනි සැහැල්ලු කාර් විශේෂවලට පමණයි.දිවි නැගුම, සමෘද්ධිය, පොහොර සහනාධාරය ඇතුළු සුබසාධන වැඩ මේ අයවැයෙන් ඉවත් කළා නම් ඔන්න කතා කළාට කමක් නැහැ. ඒත් මෙවර අයවැයෙන් ඒ සියලු සුබසාධන ආධාර ආරක්‍ෂිතව ලබා දී තිබෙනවා. ඒ නිසා මේ ගැන වැඩිදුර කතා කළ යුතු නැහැ.* පුද්ගලික අංශයේ සේවකයන්ගේ වැටුප් ප්‍රමාණ ඉහළ නොදැමීම පිළිබඳව මැසිවිලි නැඟෙනවා. පුද්ගලික අංශය කෙරෙහි ආණ්ඩුව අවධානය යොමු නොකරන්නේ ඇයි?ආණ්ඩුවට පුද්ගලික අංශය ගැන අවධානය යොමු කළ හැකි වුවත් ඔවුන්ට බලපෑම් එල්ල කරන්න බැහැ. වැටුප් පිළිබඳව තීරණය ගැනීමටත් ආණ්ඩුවට හැකියාවක් නැහැ. පඩි පාලක සභා හා හාම්පුතුන්ට තමයි පුද්ගලික අංශයේ වැටුප් ඉහළ දැමීම් පිළිබඳව තීරණය ගැනීමට පුළුවන් කම තිබෙන්නේ.පුද්ගලික අංශයේ ආයතන අතර තරගකාරීත්වයක් තිබෙන නිසා වැටුප් අඩුවෙන් දෙන ආයතනයට සේවකයන් ආකර්ෂණය නොවී වැඩි පඩි ගෙවන ආයතනවලට සේවකයන් ආකර්ෂණය වේවි. අද එදිනෙදා කුලී වැඩක් කරන පුද්ගලයකුට වුණත් දෛනිකව රුපියල් දහසක් උපයා ගන්න පුළුවන්. මේසන් බාස් උන්නැහැ කෙනෙකුත් එක්දහස් දෙසීයක්, එක්දහස් පන්සියයක් පමණ උපයා ගන්නවා. අද පුද්ගලික ක්ෂේත්‍රයේත් ස්වයං රැකියා ක්ෂේත්‍රයේත් නියුතු වූවන්ගේ ජීවන තත්ත්වය ඉහළ ගිහින් තිබෙන්නේ මේ විදිහටයි.* රජයේ සේවකයන් ගේ වැටුප් ඉහළ දැමීම ප්‍රමාණවත් නැතැයි ඇතැම් වෘත්තීය සමිති මත පළ කරනවා. මේ මත පිළිබඳව ඔබේ අදහස පැහැදිලි කළ හැකි ද?රජයේ සේවකයකුගේ අවම මූලික වැටුප රුපියල් හත්දහස් හත්සිය තිහක් තරම් වූ ප්‍රමාණයකයි තිබුණේ, 2005 දී ජනාධිපතිතුමා බලයට පැමිණි පසුව ඒ මූලික වැටුප් මට්ටම රුපියල් එකොළොස් දහස් හත්සිය තිහ දක්වා ඉහළ දැමීමට පුළුවන් වුණා. එය රජයේ සේවකයාගේ පැත්තෙන් ලැබූ ජයග්‍රහණයක් විදිහට හඳුන්වා දීමේ වරදක් නැහැ. එපමණක් නොවෙයි දීමනා ප්‍රමාණය ද පසුගිය කාලයේ දී විශාල ලෙස එකතු වුණා. ඒ නිසා රජයේ සේවකයන්ගේ ජීවන තත්ත්වය යම් ස්්ථාවර මට්ටමකට පැමිණියා. ඒ ගැන ඔවුන්ට ආණ්ඩුව ගැන ගෞරවයක් තිබෙනවා.අද රජයේ සේවක වැටුප් ගැන කතා කරන එජාපයත් 2001 සිට 2004 දක්වා බලයේ සිටියා, ඒත් එදා ඔවුන් රජයේ සේවකයන්ගේ වැටුප එක සතයකින්වත් වැඩි කළේ නැහැ. ඒ විතරක් නොවෙයි චක්‍රලේඛයක් මඟින් රජයේ සේවකයන් බඳවා ගැනීමද අත්හිටුවා තිබුණා. ඒ විදිහේ අතීතයක් තිබෙන පක්‍ෂයක් තමයි අද වැදි බණ කියමින් රට වටේ යන්නේ.* ඔබ නියෝජනය කරන්නේ කෘෂිකාර්මික පදනමක් සහිත දිස්තික්කයක්. මේ අයවැය මඟින් ගොවියාගේ යහපත පිණිස මොන විදිහේ ප්‍රතිපාදන ද වෙන්කර තිබෙන්නේ?අපි ගොවියා මූලික කර ගත් කෘෂි කර්මාන්තය පදනම් කර ගත් වැඩපිළිවෙළක් සහිත ආණ්ඩුවක්. ඒ නිසා මෙවරත් අප කෘෂිකර්මාන්තයට විශාල ප්‍රතිපාදන ප්‍රමාණයක් වෙන්කර තිබෙන්නේ. ඒ වගේම වයඹ පළාතටත් අලුත් වාරි යෝජනා ක්‍රමයක් යෝජනා වී තිබෙනවා මාඔය සම්බන්ධ කරගෙන. මෙතෙක් කල් මා ඔය ජලකඳක් අරගෙන මහ මුහුදට ගියා. අපි උත්සාහ කරනවා මා ඔයේ ජලයෙන් වයඹ පළාත සරුසාර කිරීමට. අප මේ ගැන සැලසුම් සකස් කර තිබෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=f1212052</link>
    <topic/>
    <author>සටහන තිලානි ශානිකා විතානාච්චි ඡායාරූප ලලිත් සී. ගමගේ</author>
    <content>‘රන් පොකුණ’පද්‍ය කෘතිය සම්පාදනය කරමින් ලේඛනයට පිවිසි සුනිලා විජේසිංහ, ‘පුතා අම්මා සහ සඳඑළිය’, ‘මල් ඔරුවේ ගිය කූඹි පැංචා’, ‘මලිත්ගේ මල් පාත්තිය’ ආදී කෘති සමඟ ළමා නවකතාවට පිවිසියාය. ‘විලෝ ගොවිපළේ දරුවෝ’ නම් පරිවර්තන යොවුන් නවකතාව ලියමින් යොවුන් නවකතාකරණයට පිවිසි ඇයගේ නවතම පරිවර්තන යොවුන් නවකතාව ‘දිගු පා ඇති තාත්තා යි. මේ ලිපිය සැකැසෙන්නේ එම කෘතිය පිළිබඳ සුනිලා විජේසිංහ සමඟ කළ කතාබහකිනි.* පරිවර්තන කාර්යයේ දී ‘ජීන් වෙබ් ස්ටර්’ ගේ ‘Daddy-Long-Legs’ කෘතියම පරිවර්තනය කිරීමට ඔබගේ සිත්ගත් විශේෂ හේතුව කුමක් ද?මේ කෘතිය පරිවර්තනය කරන්නට අවශ්‍ය ඉංග්‍රීසි කෘතිය මට මුණගැසෙන්නේ බණ්ඩාරනායක සම්මන්ත්‍රණ ශාලාවේ පැවැති පොත් ප්‍රදර්ශනයකදී. පොත පෙරළලා කියවද්දී මට හිතුණේ ඒක යොවුන් ළමයින් වෙනුවෙන් පරිවර්තනය කළ හැකි අපූරු කෘතියක් බවයි. එහි තිබෙනා රසවත් බවත්, ජෙරුෂා කියන මේ කතා නායිකාවගේ මානසික ස්වභාවයන් පිළිබඳ අපූරු විග්‍රහයත් මා සිත් ගත්තා.ඈ සිය මනෝභාවයන් ඉදිරිපත් කර තිබුණේ ලියුමක් ලියන ආකාරයෙන්. කතාව ගොඩනඟා තිබුණු ඒ ආකෘතියට පාඨකයන්ගේ සිත් බැඳෙන වග මට දැනුණා. ඒ වගේම මෙහි ඉංග්‍රීසි පරිවර්තනයෙහි ඇඳ තිබූ චිත්‍ර මඟින් කෘතියට හිමිවුණේ අපූරු සිත් ඇදගන්නා බවක්. මේ නිසා යොවුන් පිරිස ඉලක්ක කර ගනිමින් කෘතිය පරිවර්තනය වුණත්, වැඩිහිටියන්ටත් කෘතිය කියවා රස විඳිය හැකියි. මේ කෘතියෙහි තිබෙන්නා වූ විශේෂත්වය එයයි.* කෘතියෙහි එන ප්‍රධාන කතා නායිකාව වන ජෙරූෂා නම් දියණියගේ ජීවිතයෙන් ලාංකේය දියණිවරුන්ගේ ජීවිතය ගොඩනඟා ගැනීමට යම් පිටුබලයක් සැපයේ යැයි ඔබ සිතනවා ද?ජෙරූෂා කියන්නේ අනාථ නිවාසයක හැදෙන වැඩෙන දරුවෙක්. ඒ වගේම ඈට කිසිම නෑදෑයෙක් ඇත්තේ නැහැ. ඇගේ දක්ෂතා හඳුනා ගන්නා එක් මහත්තයෙක් ඈට ඉගෙන ගන්න උදවු කරනවා. ඈ කලින් හැදුණු වැඩුණු පරිසරයත්, ඊට පසුව ලැබුණු සමාජ වටපිටාවත් අතර තිබෙන්නේ පරස්පර තත්ත්වයක්. ඒ පරස්පරතාවට මුහුණදෙමින් ජීවිතය ජය ගන්නට ජෙරූෂා උත්සාහ කරනවා. ඈ කෙරෙහි වූ ධෛර්ය, කැපවීම, අධිෂ්ඨානය, උත්සාහවන්ත බව නිසා ම, ජෙරූෂා තම අභිමතාර්ථ ජය ගන්නවා. මේ දරුවා ජීවිතය ජයගත් ආකාරය අපේ දරුවන්ට හොඳ පාඩමක්. එය ඔවුන්ගේ අධිෂ්ඨාන ශක්තිය නංවන්නක්.* ළමයින්ගේ සාහිත්‍යකරණයෙහි නියැළීමට සිදුවී තිබෙන්නේ වැඩිහිටියන්ටයි. ඉන් හැඟවෙන්නේ එය, බොහෝ සැලකිල්ලෙන් කළ යුත්තක් වග නොවේද?අද ශ්‍රී ලංකාව පුරාම ළමයින්ට කරනා නිර්මාණවල නියැළුණු ලේඛක ලේඛිකාවන් රාශියක් සිටින බව ඇත්තක්. ඔවුන් සෑමදෙනෙක්ම ළමයින්ගේ ලෝකය අවබෝධ කරගෙන සිටිනවාද කියනා ප්‍රශ්නය මට තිබෙනවා. සාහිත්‍යකරණයේ නියැළීමේදී විශේෂයෙන්ම ළමයින්ට නිර්මාණ කිරීමේදී, වැඩිහිටියාට ළමයින්ගේ මානසිකත්වය පිළිබඳ අවබෝධය බොහොම වැදගත්. ඒ අවබෝධයේ ප්‍රමාණය මතයි ළමා නිර්මාණ සාර්ථක වන්නේ. ඒ සඳහා මට ලොකු වෙහෙසක් නොගන්නට සිදුවූයේ, වෘත්තියෙන් ගුරුවරියකගේ භූමිකාවේ රැඳී සිටින නිසයි.ළමයින් සමඟ නිතරම ගැවසෙන නිසා, ඔවුන්ගේ සිතුවිලි, ඔවුන් ක්‍රියාකරන ආකාරය, ඊට දක්වන ප්‍රතිචාර පිළිබඳ මා අධ්‍යයනයක නිරත වුණා. එහිදී මට වැටහුණේ ඔවුන්ගේ ප්‍රශ්න පිළිබඳ කතා කරන්නට මාධ්‍යයක් අවශ්‍ය බවයි. ඒ සඳහා මා නවකතාව කියන මාධ්‍ය තෝරාගත්තා. එහිදී කතාවක් කියාදීමෙන් ඔවුන්ගේ ගැටලු සාකච්ඡා වෙනවා වගේම, ඔවුන්ගේ මානසික සංවර්ධනය, පුද්ගල සංවර්ධනය ද සිදුවිය යුතු බවයි මගේ හැඟීම වන්නේ. එවිටයි අංගසම්පූර්ණ ළමයකු බිහිවන්නේ.* බොහෝ යොවුන් නවකතාවලදී යෞවනත්වයට අදාළ වූ ආදරය කියනා කාරණය පිළිබඳ කතාබහට ලක් නොවෙනා තරම්. ඒ පිළිබඳ යම් සඳහන් කිරීමක් කළ යුතු යැයි ඔබ සිතුවේ කුමක් නිසාද?ශ්‍රී ලංකාවේ යොවුන් නවකතා නිර්මාණයේ දී ප්‍රේමය පිළිබඳ කතාබහ වන්නේ කලාතුරකින්. ඒත් යෞවනත්වය කියන මානසික ස්වභාවයේ දී ප්‍රේමය කියන්නෙත් ඔවුන්ගේ සිතේ පහළවන එක් මනෝභාවයක් පමණයි. ජෙරූෂාගේ වයස විසිඑක දක්වා දිවෙන නිසාත්, ඇයගේ සිතුවිලි විග්‍රහයක යෙදෙන කෙනෙකුට ඈ එවැනි හැඟීමක් නැති කෙනෙකුදැයි ප්‍රශ්නයක් පැනනැඟිය හැකියි.ඒ නිසා මා අදහස් කරන්නේ යොවුන් නවකතාවක් මඟින් ප්‍රේමය වැනි දේත් කතාබහ කළ යුතු බවයි. එහි වැරැද්දක් මා දකින්නේ නැහැ. ඔය බෙදීම ඇතිවී තිබෙන්නේ ශ්‍රී ලංකාව වගේ රටක තිබෙනා සංස්කෘතිය නිසයි. ආසියාතික රටවල තිබෙන්නා වූ සාම්ප්‍රදායික බැඳීම්වලින් අපට තවමත් එහාට යන්නට නොහැකි වෙලා. බටහිර රටවල වගේ එළිපිට කතා කරන සංස්කෘතියක් තවම අපේ රටවල නිර්මාණය වෙලා නැහැ.* පරිවර්තන කාර්යයක නිරත වීම ලෙස අදහස් කරන්නේ පරිවර්තනයට ලක්වන කෘතියේ වචන ඒ අයුරින් සිංහලයට පරිවර්තනය කිරීම නෙමෙයි. පරිවර්තනයට පිවිසි ලේඛකයෙක් විදියට ඒ කාරණය පිළිබඳ ඔබ දරනා මතය කුමක් ද?පරිවර්තනයක් කිරීමට පෙලඹෙන අයෙක් නිර්මාණශීලී ලේඛනයේ දක්ෂයෙක් විය යුතුයි. එසේ නොවුණු අයෙකුට සාර්ථක පරිවර්තනයක් කළ හැකියැයි මා සිතන්නේ නැහැ. භාෂා දෙක දැනගත් පමණින් සාර්ථක පරිවර්තකයකු විය නොහැකිවා මෙන් ම, ඔහුට හෝ ඇයට ඒ ඒ සංස්කෘතීන්, ස්ථාන පිළිබඳ අවබෝධය, ලේඛකයා කියන්නට උත්සාහ ගන්නා දේ පිළිබඳ පැහැදිලි අදහසක් තිබීම වැදගත්.* ඔබ සාහිත්‍යකරණයට පිවිසෙන්නේ පද්‍ය කෘතියක් නිර්මාණයෙන් වූවත්,වැඩි අවධානය යොමුවන්නේ ළමා සාහිත්‍යයටද?මගේ නිර්මාණකරණයට පිවිසීම ආරම්භ වන්නේ පද්‍ය නිර්මාණ ඔස්සේයි. පාසල් යන කාලයේ දී පටන් මා කවි ලිව්වා. ගුවන් විදුලියට කවි ලියන්න ආරම්භ කළ මගේ ජීවිතයට, ප්‍රථම ඇගැයීම ලැබුණේ ගුවන් විදුලියෙන්. ඉන් ලැබුණු ධෛර්ය මා වඩාත් ඉදිරියට රැගෙන ගියා. යොවුන් ජනතා පත්තරේ තිබුණු ‘යොවුන් පහන් වැට’ කියන පද්‍ය විශේෂාංගය ඒ කාලේ කා අතරත් වඩා ජනප්‍රිය පිටුවක්. ධර්මසිරි ගමගේ මහත්තයාගේ මූලිකත්වයෙන් කළ මේ විශේෂාංගයට මමත් කවි ලිව්වා. ඒ කාලයේ තරුණ අපට ඔහුගේ ඔවදන් බොහොම අගෙයි.එහිදී කිහිපදෙනෙකුත් සමඟ එක්ව කළ ‘ශිල්ප සත්වන දවස දක්වමු’ පද්‍ය කෘතිය මගේ මංගල නිර්මාණයයි. ඊටපස්සේ ‘රන් පොකුණ’පද්‍ය කෘතියෙන් පාඨකයා හමුවට මා පැමිණියා. ළමා නවකතා කලාවට මා යොමුවන්නේ ජයරත්න සමරසේකර මහත්තයා නිසයි. මා දිනපොතක ලියා තිබුණු ළමා කතාවක් කියැවූ ඔහු, ඒ පොත මුද්‍රණය කළා. ඒ මුද්‍රණයෙන් පස්සේ ළමයින්ට නිර්මාණ කරණයෙහි නියැළීමට මා වඩාත් ආශා කළා. දිගින් දිගටම ළමා නවකතා රැසක් ලියන්නට හේතු වූ මේ හේතුව නිසා, මට එහි සක්‍රීයවම නියැළීමට අවස්ථාව සැලසුණා. මේ මොන දේ කළත් මා වඩාත් ආදරය කරන්නේ පද්‍ය කරණයෙහි නියැළීමටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>05</day>
    </date>
    <link>http://www.dinamina.lk/2012/12/05/_art.asp?fn=f1212053</link>
    <topic>නවකතා නමින් එන ගොන්පාට්!</topic>
    <author>රන්ජන් අමරරත්න</author>
    <content>මෙතෙක් ජීවිතයේ දී මට කියවන්නට ලැබුණු දුර්වල ම, අජූතම හා නීරස ම නවකතාව කියවා කුණු බක්කියට විසි කළෙමි. කර්තෘවරයා එය නවකතාවක් ලෙස හැඳින්වුව; “රෑ ඉර පායා” නවකතාවක් නො වේ. නවකතාවක ඇති ලක්ෂණ එහි නැත.එය නවකතාවක් ලෙස හැඳින්වීම කතා කලාවට කරන නිග්‍රහයෙකි. සන්නිවේදනය පිළිබඳ විශේෂඥයකු යැයි තමා විසින් ම හඳුන්වා ගනු ලබන නිහාල් රංජිත් ජයතිලක මහතා ප්‍රබන්ධ කථාව ගැන මෙලෝ හසරක් නොදන්නා බවත්; ඔහුට එම විෂයය පිළිබඳ ප්‍රතිභාවක් නැති බවත් මේ පොත් කෑල්ල අපට පසක් කරයි. එය අපට ලබාදෙන එකම වැදගත් පණිවිඩය වන්නේ නිහාල් රංජිත්ට නවකතා ලියන්නට හැකියාවක් නැත යන්න පමණි.අද වන විට නවකතාව යනු ද වෙළෙඳ භාණ්ඩයකි. වෙළෙන්දාගේ සටකපටකම් අනුව ඊට අලෙවියක් ඇති කළ හැකි ය. ඒ වෙනුවෙන් උත්සව පැවැත්විය හැකි ය. ජනමාධ්‍යවලින් සංවාදයක් ද මතු කළ හැකිය. කර්තෘවරයා දක්ෂ වෙළෙන්දකු බැවින් ඔහුට අවශ්‍ය ප්‍රචාරණය ලබාගෙන ඇත. ඒ අනුව පොතට හොඳ අලෙවියක් ද ලැබෙනු ඇත. එහෙත් මේ පොත් කෑල්ල මනුෂ්‍ය ජීවිතවලට කිසිදු බලපෑමක් ඇති කරන්නේ නැත.කුමන නවකතාවක් වුව කියැවීමේ රුචිය ඇති කරන්නක් විය යුතු ය. කුහුලෙන් යුතුව කතාවක් ගොඩනැගීමේ ප්‍රතිභාව සාර්ථක රචකයකු සතු වටිනා ම හැකියාව වේ. කථාන්දරයක් කීමට වඩා චරිත හා සිදුවීම් ඔස්සේ කතාවක් නිරූපණය කිරීමට නවකතාකරුවා වග බලා ගත යුතුය. මේ කතුවරයා නිරූපණය යනු කුමක්දැ’යි නොදනී. ඔහුට චරිත විශ්ලේෂණයක් නැත. සිද්ධි පිළිබඳ ගවේෂණයක් නැත. ශක්තිමත් ආකෘතියක් තුළ කතාවක් ගොඩනැඟීමේ හැකියාව ද ඔහුට නැත. නිහාල් රංජිත් අමු බේගල් ගොඩක් කියමින් පාඨකයා මුළාවේ දම යි.මේ කතාවේ ප්‍රධාන චරිතය සුධර්මා ය. ඇය ගණිකාවකි. ඩේසි අක්කාගේ සොල්දර ගෙදර උඩ තට්ටුවේ සුධර්මා ජීවත් වෙයි. බෙහෙත් තෙල් වෙළෙන්දෝ ද, මාළුකාරයෝ ද, ප්‍රාදේශීය මන්ත්‍රීවරු ද, තවත් මහත්වරු ද, තරප්පු පෙළ නැඟ සුධර්මා හමුවීමට එති. එහෙත් මේ ගැහැනිය හා මිනිසුන් අතර සිදු වන කායික හා අාධ්‍යාත්මික සංවාදය නිහාල් රංජිත්ට හසු වී නැත. මිනිසුන් පැමිණ ඇඳුම් ගලවා තම රාජකාරිය ඉටුකර යනවා පමණි. මේ මනුෂ්‍ය සිදුවීම් තුළ පවත්නා බරපතළ ඛේදවාචකය දෙස කර්තෘ නිකමටවත් බලා නැත. සුධර්මාට දැනෙන්නේ වෙළෙන්දන්ගේ තෙල් ගඳ හා ඔවුන්ගේ ශරීර බර පමණි.සුධර්මා යනු මුළුමනින් ම හිතලුවකි. හිටිහැටියේ ඇගේ අතීතයට යන කර්තෘ, භික්ෂුවක අතින් ඇය කෙළෙසෙන අයුරු ද, වැඩ පොළේ දී බලහත්කාරකමකට හසු වන අයුරු ද උඩින් - පල්ලෙන් කියාගෙන යයි. ඇයට කල්ප මුණ ගැසෙන්නේ පුදුමාකාර ලෙස ය. තමාට වඩා වයසින් මුහුකුරා ගිය ගණිකාවකට කල්ප සැබෑ ලෙසම ආදරය කරන්නේ පාඨකයා මවිතයට පත් කරමින් ය. තමාගේ මිත්‍රයා පාවිච්චි කරන ගණිකාවක් කිසිදු හැලහැප්පීමකින්, ප්‍රශ්න කිරීමකින් තොරව ආවාහ කර ගන්නා කල්ප, මනුෂ්‍ය පුත්‍රයකු නම් විය නො හැකි ය. ඔහු ශක්‍රයාගේ පුත්‍රයා වයිමා ය.නූතන නවකතාකාරයන් හිතලු ලියන්නට කැමැති ය. තමන්ගේ සිහින ලියා තබන්නටත් කැමැති ය. එය නූතන සිංහල නවකතාකරුවන් අතර ව්‍යාප්ත වූ රෝගයක් වැනි ය. මිනිසුන් විශාල පිරිසක් සමඟ කායික සබඳතා පැවැත්වූ සුධර්මාට සමාජ රෝගයක් වැලඳෙයි. එහෙත් ඇය ආවාහ කරගත් කල්ප නීරෝගී ය. කල්ප මේ සමාජ රෝගය ගැන තකන්නේ ද නැත. සුධර්මාගේ සමාජ රෝගය සුව වන්නේ ද; ඇයට දරුවකු පිළිසිඳ ගන්නේ ද විස්මිත ලෙස ය. නිහාල් රංජිත් ජීවමාන චරිත ගැන දන්නේ නැත. ඔහු තම විස්මිත සිහිනයෙහි පැටලී පාඨකයාට බයිලා කිය යි.ගණිකාව යනු විශිෂ්ට ගැහැනියකැ’යි ද, ප්‍රභූ තැනැත්තියකැ’යි ද ඇය සූ - සැට කලාවන් උගත යුතු යැයි ද භාරතීය සාහිත්‍ය පෙන්වා දෙයි. කාම සූත්‍රයෙහි සූ – සැට කලාවන් විග්‍රහ කර තිබේ. ගණිකාවන් මූලික කොට රචනා වූ උසස් නවකතා බටහිර සාහිත්‍යයේ ද, ලතින් අමෙරිකානු සාහිත්‍යයේ ද ඉතා ප්‍රකට ය. ඒවායින් නිරූපණය වනුයේ අතිශය සංකීර්ණ වූ මනුෂ්‍ය ජීවිතය යි. ඩී. එච්. ලෝරන්ස්ගේ “චැටර්ලි ආර්යාවගේ පෙම්වතා” කෘතිය මනුෂ්‍ය ජීවිතය විවරණය කරන එවැනි කෘතියකි. ගැහැනියගේ ස්වභාවයන්, හැඟීම්, දැනීම් සියුම් ලෙස නිරූපණය කළ නොහැකි රචකයා අතින් ගණිකාවකගේ යථාර්ථය හෙළිදරව් වන්නේ නැත.ශ්‍රී ලංකාවේ නාගරික ප්‍රදේශයන්හි පවත්වාගෙන යනු ලබන ඇඟලුම් කම්හල් සඳහා ඈත පිටිසර පළාත්වලින් දහස් ගණන් තරුණියෝ ඇදී එති. එය දැන් මෙරට ස්ථාපිත කර්මාන්තයකි. ඇඟලුම් සංස්කෘතියක් ද වෙන ම පවතී. මෙලෙස එන තරුණියන්ගෙන් පිරිසක් ජීවිතයේ භෞතික අවශ්‍යතා සම්පූර්ණ කොට සාමාන්‍ය ජීවිත ගත කරති. තවත් පිරිසක් අපචාරවලට නතු වී ජීවිතය කාලකණ්ණි කර ගනිති. සාමාන්‍ය ලෙස කව්රුත් දන්නා කතාව එය වේ. ඇඟලුම් තරුණියන්ගේ ඛේදවාචකය පසුපස ඇති සැබෑ සාධක නවකතාකරුවා විශ්ලේෂණය කළ යුතු ය. සුධර්මා ද ඇඟලුම් සේවිකාවකි. ඇය ඩේසි අක්කා සමඟ ගොස් ගණිකා වෘත්තියට බසින්නේ ආකස්මික ලෙස ය. එහි කිසිදු ගැටුමක් නැත. “ඩේසි අක්කා කිව්වා; සුධර්මා වැඩේ පටන් ගත්තා!”1991 දී ශ්‍රී ලංකාවේ ඇඟලුම් සේවිකාවන්ගේ ජීවිත පිළිබඳ සමාජ සමීක්‍ෂණයක් කිරීමේ අවස්ථාව අපට ලැබිණි. ඔවුන්ගේ ජීවිත විමසමින් සිටි අපට ලැබුණු වටිනාම වස්තුව වූයේ ඔවුන්ගේ දින සටහන් හා කාව්‍ය රචනා කියැවීමට අවස්ථාවක් ලැබීම ය. එම දින සටහන් ද, කවි ද නිහාල් රංජිත් වැනි ලේඛකයන්ගේ නවකතාවලට වඩා ඉතා රසවත් ය. හැඟුම්බර ය. අර්ථාන්විත ය. එම රචනාවලට පාදක වී ඇත්තේ ඇඟලුම් සේවිකාවන්ගේ තථ්‍ය ජීවිතයේ තොරතුරු ය. ඔවුන් ඒවා ප්‍රකාශ කරනුයේ අතිශය සියුම් ලෙස ය. එබඳු රචනා සමඟ සසඳන කල “රෑ ඉර පායා” යනු අමු කෙප්ප ගොඩකි.සාර්ථක නවකතාවක් යනු පාඨකයාගේ ජීවිතයට යම් බලපෑමක් කරන අගනා නිර්මාණයකි. එයින් එක්කෝ පාඨකයාගේ ජීවිතාවබෝධය පුළුල් කළ යුතු ය. නැතහොත් සමාජ යථාර්ථයන් හෙළි කළ යුතු ය. . එසේත් නැතහොත් පාඨකයාට පූර්ණ වින්දනයක් ලබා දිය යුතු ය. ඒ කිසිවක් මේ නවකතාවෙන් ඉටුවන්නේ නැත. එය කියවා හමාර කළ හැක්කේ ද ඉතා අපහසුවෙන් ය. ලේඛකයාට ඇත්තේ අන්තිම දුර්වල භාෂාවකි. ඔහු කථන භාෂාව ද, ලිඛිත භාෂාව ද කලවම් කරගෙන මහා විගඩමක් නටා තිබේ.“කල්පගේ හිත හොරණින් වටරැක පැත්තටත් ගමන් කළා. කොහොමත් මේ දවස්වල සුධර්මාගේ තාත්තා වැඩිපුර ඉන්නවා ඇත්තෙ හෙට අත්තිවාරම දාන ඉඩමෙ වෙන්න ඇති. සුධර්මාගේ අම්මාගේ නමට ලැබුණු ඉඩමෙ ගෙයක් හදන්න ඕන කියලා යෝජනාව ආවෙ මාස දෙකකට විතර කලින්. තමන් සුධර්මාගේ පවුලේ හැමෝත් එක්කම ගිහින් ඉඩම බලලා ගෙයක් හදන්න ප්ලෑන් එකත් සමන් අඳුරන කෙනකුට කියලා ලෑස්ති කරලා දුන්නු හැටි කල්පට මතක් වුණා. බාස්උන්නැහෙලා හොයන වැඩයි, බඩු ගෙනත් දාන වැඩයි පැවරුණේ හීන් බණ්ඩාට”.(පිටුව 261)බේබද්දන් මීට වඩා විචිත්‍ර ව හා හැඟුම්බර ව කතා කියන අන්දම අපි අසා ඇත්තෙමු. කතා කීම හා නිරූපණය අතර වෙනස නිහාල් රංජිත්ට හසු වී නැත. නිහාල් රංජිත්ගේ අරමුණ වන්නට ඇත්තේ ගණිකාවකට වුව යහපත් ජීවිතයක් ආරම්භ කළ හැකි ය යන පණිවිඩය සමාජයට ගෙන යෑම විය හැකි ය. සමාජ ක්‍රියාවලියේ ම සාධක මත ගණිකාවක බවට පත් වන ගැහැනියකට යළි ජීවිතය ගොඩනඟා ගත නො හැකි යැයි අප කියන්නේ නැත. එය විය හැකි ය. කළ හැකි ය. එහෙත් ඒ ගැටුම් රාශියක් මැද ය. ගණිකාවක කෙරෙහි බලපවත්වන සමාජ ආකල්පය යහපත් නැත. ඇය හැඳින්වෙන්නේ අපිරිසුදු කාලකණ්ණි ගැහැනියක ලෙස ය. ගණිකාව ඇගේ ඛේදවාචකයෙන් මුදාගැනීම සඳහා ආකස්මික ලෙස මිනිසුන් පහළ වන්නේ ද නැත.මේ කතාව අමු බේගලයක් වන්නේ සුධර්මාගේ ජීවන පරිවර්තනයට අවශ්‍ය ජීවමාන සාධක ගොඩනඟා නැති බැවින් ය. සුධර්මා පමණක් නො ව, සුධර්මාගේ මව ද වෙනත් පුරුෂයකු අතින් දූෂ්‍ය වන ගැහැනියකි. කතාවේ ප්‍රධාන අරමුණට අවශ්‍ය නැති අතුරු කතා ගණනාවක්ද මෙහි එයි. කතුවරයා සාර්ථක කතා වස්තුවක් ගොඩනැඟීමට දන්නේ ද නැත. එබැවින් වරෙක ඔහු ඉබාගාතේ දුවයි. නැවත කතාවට එයි. කතාවේ සිදුවීම් අතර අනුසන්ධානයක් නැත. අවසානය තරමක් වේගවත් ව ගලා යන්නේ සුධර්මාට යුක්තිය ඉෂ්ට කිරීම සඳහා ය.දැන් නවකතාකරුවාට පුදුමාකාර රෝගයක් බෝ වී තිබේ. එනම්; නවකතාවක් දොරට වැඩීමට ඇති හදිස්සිය යි. මහාචාර්ය සුචරිත ගම්ලත් මහතා මේ තත්ත්වය හඳුන්වන්නේ බෙල්ල කඩාගෙන ලිවීම ලෙස ය. එය සත්‍යයෙකි. දැන් ලේඛකයෝ බෙල්ල කඩාගෙන පොත් ලියති. තරගවලට ඉදිරිපත් වෙති. උත්සව පවත්වති. වැඩිපුර ම පොත් ලියා ගිනස් වාර්තාපොතට යා හැකි නම්; නවකතාකරුවෝ එය ද කරති. පොතක අර්ථයෙන් වැඩක් නැත. සමාජ බලපෑමෙන් වැඩක් නැත. නවකතාකරු යන ලේබලය තිබුණොත් එය ප්‍රමාණවත් ය. සම්මානයක් ලැබුණොත් වඩාත් තෘප්තිමත් ය.මේ විපර්යාස තුළ පොත් ප්‍රකාශකයන්ට ද යම් සදාචාරයක් තිබිය යුතු ය. අවම ලෙස සාර්ථක පරීක්ෂණ මණ්ඩලයක නිර්දේශවලින් තොරව පොත් ප්‍රකාශනය නො කළ යුතු ය. මා දන්නා තරමට ශ්‍රී ලංකාවේ කිසිදු පොත් ප්‍රකාශන සමාගමක් මේ කාර්යය හරිහැටි ඉටු කරන්නේ නැත. ඒ නිසා ම නවකතා නමින් පළවන ගොන්පාට් අපට දැකගන්නට ලැබේ. නිහාල් රංජිත් මහතාගේ “ රෑ ඉර පායා” නවකතාව ද එබඳු ගොන්පාට් එකකි.රෑට ඉර පායන බවක් අප අසා නැත. දැක නැත. එහෙත් නිහාල් රංජිත්ට රාත්‍රියට ඉර පායා තිබේ. මෙබඳු පොත් දිගට ම ප්‍රකාශයට පත්වන්නේ නම්; රෑට ඉර පෑයීම කෙසේ වෙතත්; දහවලට ද ඉර පෑයීම නවතින්නට පුළුවන..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n121206_br1</link>
    <topic>දැවැන්ත මෝරෙක් හලාවත මුතුපන්තියේ...</topic>
    <author/>
    <content>(2012-12-06 10:50am) හලාවත මුතුපන්තියේ ධිවරයෙකු වු චමින්ද නිරෝෂන් ගේ දැලට ඊයේ රාත්‍රියේ දී දැවැන්ත ම මෝරෙක් හසුවී ඇත. යාත්‍රා 3ක ආධාරය ඇතිව මේ මෝරා ගොඩබිමට ගෙන ආ බව ඒ මහතා පවසයි.ඒ සඳහා ධීවරයන් 100ක් පමණ හා ට්‍රැක්කරයක් උපයෝගී කොට ගෙන ඇත. මේ මෝරාගේ දිග අඩි23කි පළල අඩි 8කි. මේ තෙල් මෝරෙකු බව නිරෝෂන් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n1212061</link>
    <topic>විනිසුරුවරුන්ගේ ප්‍රකාශයවිශාල ප්‍රෝඩාවක්</topic>
    <author/>
    <content>අගවිනිසුරුතුමියට එරෙහිව ක්‍රියාත්මක වන දෝෂාභියෝග සම්බන්ධයෙන් විනිසුරුවරුන්ගේ සංගම් ඒකබද්ධ යැයි කියන නිවේදනයක් නිකුත් කර ඇතත්, එය සියලුම විනිසුරුවන්ගේ ඒකමතික තීරණයකට අනුව සකස් කළ නිවේදනයක් නොවන බවද, එම නිවේදනයෙහි සඳහන්වන්නේ අගවිනිසුරුවරියට පක්ෂග්‍රාහී සුළු පිරිසකගේ අභිමතය බව ද අධිකරණ ආරංචි මාර්ග පෙන්වා දෙයි.දෝෂාභියෝගය සම්බන්ධයෙන් සාකච්ඡා කිරීම සඳහ විනිසුරුවන්ගේ සංගම් කොළඹට රැස්වී ඇති අතර එම රැස්වීමට අගවිනිසුරුවරිය ද සහභාගී වී තිබේ. සාකච්ඡාවේ දී ඇති වූ පරස්පරතාවන් නිසා අගවිනිසුරුවරයි සභාවෙන් නික්ම ගොස් ඇත.ඉන්පසුව විනිසුරුවන් දෙපිළකට බෙදී තර්ක කරන්නට පටන් ගෙන ඇත. එක කණ්ඩායමක් කියා ඇත්තේ අගවිනිසුරුවරිය තේරීම් කාරක සභාවට මුහුණ දී තම නිර්දෝෂිභාවය තහවුරු කල යුතු බවය. තවත් කණ්ඩායමක් කියා ඇත්තේ අගවිනිසුරුවරිය ජනාධිපතිවරය හමුවි සාකච්ඡා කළ යුතු බවයි.යම් පමණ කලහකාරී තත්ත්වයකින් පසුව කණ්ඩායමක් පිටව ගොස් ඇත. ඒ අතර අගවිනිසුරුවරියට පක්ෂග්‍රාහි කණ්ඩායමහක්තම මතයට අනුව උක්ක නිවේදනය නිකුත් කර තිබේ. අගවිනිසුරුවරිය සමඟ පැවැති සාකච්ඡාවකින් පසුව නිකුත් කළ මේ ඒකාබද්ධ නිවේදනය අගවිනිසුරුවරිය නියෝජනය කරන සුළුතරයකගේ අදහසක් පමණක් බවත් එමගින් බහුතර මතය නියෝජනය නොවන බවත් එම නිවේදනය පූර්ව සැලසුමක් බවත් විනිසුරු රැස්වීමට සහභාගී වූ විනිසුරුවෝ පවසති.සම්ප්‍රදායානුකූල මතයට පටහැනිව ක්‍රියා කළ අගවිනිසුරුවරිය එකවර මහේස්ත්‍රාත් දිසා හා මහාධිකරණ විනිසුරුවරුන් කැඳවමින් සිය දෝෂාභියෝගය පිළිබඳ පසුගියදා (03) අදහස් පළ කළේය.එම රැස්වීමට පැමිණි බහුතර විනිසුරුවන්ගේ් මතය වූයේ අගවිනිසුරුවරිය ව්‍යවස්ථානුකූලව දෝෂාභියෝගයට මුහුණ දිය යුතු බවය. ව්‍යවස්ථානුකූල හා නීත්‍යානුකූල ක්‍රියාදාමයකට සිදුවන දෝෂාභියෝග ක්‍රියාවලියට විනිසුරුවරුන් ලෙස බලපෑම් එල්ල කිරීම සදාචාර සම්පන්න නොවන බවත් එය විනිසුරුවරුන්ට තරම් නොවන බවත් ඔවුහු අවධාරණය කළහ.මේ ක්‍රියාදාමය ජනාධිපතිවරයාට දැනුම් දී නතර කිරීම යෝග්‍ය වන බව තවත් පිරිසකගේ මතය වී තිබේ. මේ අදහස් ඉදිරිපත් කළ විනිසුරුවරුන් පසුව රැස්වීමෙන් පිටව ගොස් ඇති අතර තවත් පිරිසක් රැඳී සිටිමින් ඒකාබද්ධ නිවේදනය මාධ්‍යයන්ට යොමු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n1212062</link>
    <topic>වැය ශීර්ෂ විවාදයට ඇමැති-නි.ඇමැති අනිවාර්යයි</topic>
    <author>ස්වර්ණා විජේකෝන්,චමීර ඇල්ලදෙණිය සහ සුභාෂිණි සේනානායක</author>
    <content>අමාත්‍යාංශ වැය ශීර්ෂ විවාදයට ගන්නා අවස්ථාවේ අදාළ ඇමැතිවරුන් සභාවේ නොමැතිනම් විවාදය කල්දමා පිටව යෑම වඩා සුදුසු බව කතානායක චමල් රාජපක්ෂ මහතා පාර්ලිමේන්තුවේ දී ඊයේ (5) ප්‍රකාශ කළේය.කතානායකවරයා මේ බව පැවසුවේ අයවැය කාරක සභා අවස්ථාවේ, විශේෂ කාරක සභා අවස්ථාවට යොමු කළ අමාත්‍යාංශ 14ක් පිළිබඳ විවාදයට ගැනුණු අවස්ථාවේ විෂය භාර ඇමැතිවරු සභාවේ නොසිටි නිසාය.වැයශීර්ෂය විවාදයට ගන්නා අවස්ථාවේ විෂය භාර ඇමැතිවරු නියෝජ්‍ය ඇමැතිවරු සභාවේ කියන දේවල් අසා සිටිය යුතු බවද කතානායකවරයා පැවසී ය.මේ අවස්ථාවේදී එජාප පාර්ලිමේන්තු මන්ත්‍රී තිස්ස අත්තනායක මහතා විවාදයේ අදහස් දකවමින් සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n1212063</link>
    <topic>අගමැතිට-මන්ත්‍රී දුමින්දට තව මාස 3ක් නිවාඩු</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අගමැති දි.මු ජයරත්න මහතාට සහ පාර්ලිමේන්තු මන්ත්‍රී දුමින්ද සිල්වා යන මහත්වරුන්ට තවත් මාස 3ක කාලයක් පාර්ලිමේන්තුව විසින් නිවාඩු අනුමත කර ඇත.ඊට අදාළ යෝජනාව සභානායක, වාරි මාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා විසින් පාර්ලිමේන්තුවටඊයේ (05)ඉදිරිපත් කළේය.ඒ අනුව දෙසැම්බර් මස 22 වන දින සිට තවත් මාස 3ක් ඔවුන්ට පාර්ලිමේන්තු සැසිවාරයන්ට සහභාගී නොවී ම සඳහා නිවාඩු අනුමත විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n1212064</link>
    <topic>බිම් සවිය වැඩසටහනටරුපියල් මිලියන 2741ක්</topic>
    <author>මහින්ද අලුත්ගෙදර</author>
    <content>ඉඩමක් නොමැති පුද්ගලයන් සඳහා නීත්‍යානුකූලව ඉඩමක අයිතිය ලබාදීම වෙනුවෙන් ක්‍රියාත්මක "බිම් සවිය" වැඩසටහන වෙනුවෙන් මේ වසරේදී වැයකර තිබෙන මුදල රුපියල් මිලියන 2,741 ක් බව රජය අවධාරණය කරයි.ශ්‍රී ලංකාවේ ඉඩම් ලියාපදිංචි කිරීම වඩාත් විශ්වසනීය හා සරල ක්‍රමයකට සිදුකිරීම වෙනුවෙන් ඉඩම් හා ඉඩම් සංවර්ධන අමාත්‍යාංශය මඟින් මේ වැඩසටහන ක්‍රියාත්මක කර තිබෙන අතර මේ වන විට එය සාර්ථකව ක්‍රියාත්මක වන බව ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි. මේ වනවිට ශ්‍රී ලංකාවේ ප්‍රාදේශීය ලේකම් කොට්ඨාස 44ක "බිම් සවිය" වැඩසටහන ක්‍රියාත්මක වන බව පෙන්වාදෙන ඇමැතිවරයා ලබන 2013 වසරේදී එය ප්‍රාදේශීය ලේකම් කොට්ඨාස 90ක් දක්වා ව්‍යාප්ත කිරීමට පියවර ගන්නා බවද සඳහන් කරයි.මීට වසර කිහිපයකට පෙර ආරම්භ කළ මේ වැඩසටහන මඟින් නීත්‍යානුකූල ඉඩම් හිමිකම් විශාල ප්‍රමාණයක් ලබාදී තිබෙන බවද ඒ වෙනුවෙන් පසුගිය 2011 වසරේදී රුපියල් මිලියන 4,800ක් සහ 2010 වසරේදී රුපියල් මිලියන 3,400ක් වැයකර තිබෙන බවද පෙන්වා දෙයි. ඊට අමතරව පසුගිය 2009 වසරේදී රුපියල් මිලියන 3,120ක් සහ 2008 වසරේදී රුපියල් මිලියන 4,290ක් මේ සඳහා වැයකර තිබෙන බවද හෙතෙම කියාසිටී.ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම පරිදි ක්‍රියාත්මක "බිම් සවිය" වැඩසටහන මේ රටේ විශාල ජන කොටසකට ප්‍රතිලාභ හිමිකර දී තිබෙන බව සිහිපත් කරන ජනක බණ්ඩාර තෙන්නකෝන් මහතා මේ වසරේ සැප්තැම්බර් මාසය අවසන් වනවිට ඉඩම් කැබැලි 72,231ක මැණුම් කටයුතු සිදුකිරීමට හැකිවූ බවද එයින් ඉඩම් කැබැලි 46,181ක් නිරවුල් කිරීමට අවශ්‍ය පියවර ගෙන තිබෙන බවද පෙන්වාදෙයි. මේ අතර ඒ මහතා සඳහන් කරන්නේ එම කාලය තුළ හිමිකම් සහතිකපත් 27,383ක් නික්තු කිරීමට හැකිව තිබෙන බවයි.නිලධාරීන්ගේ හිඟය සහ "බිම් සවිය" වැඩසටහන සම්බන්ධයෙන් ජනතාව දැනුවත්වීම ප්‍රමාණවත් නොවීම හේතුවෙන් පසුගිය වසරේදී මේ වැඩසටහන යම් පසුබෑමකට ලක්වූ බව සිහිපත් කරන ඉඩම් හා ඉඩම් සංවර්ධන ඇමැතිවරයා නව නිලධාරීන් බඳවා ගැනීම, දීප ව්‍යාප්ත මට්ටමින් ජනතාව දැනුවත් කිරීම, සමඟි මණ්ඩල පිහිටුවීම හා ඉඩම් තොරතුරු පද්ධතිය සකස් කිරීම අවසන් කිරීමෙන් මෙය බාධාවකින් තොරව කාර්යක්ෂමව ඉදිරියට ගෙන යාමට පියවර ගන්නා බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n1212065</link>
    <topic>විදෙස්ගත ශ්‍රමිකයන්අ.ඩො.මිලියන 3900ක් මෙරටට එවලා</topic>
    <author>මහින්ද අලුත්ගෙදර</author>
    <content>විදේශ රටවල රැකියා කරන ශ්‍රී ලාංකික ශ්‍රමිකයන් අමෙරිකානු ඩොලර් මිලියන 3892.90ක (රුපියල් කෝටි 515,809ක) මුදලක් මේ වසරේදී ශ්‍රී ලංකාවට එවා තිබෙන බව ශ්‍රී ලංකා විදේශ සේවා නියුක්ති කාර්යාංශය පෙන්වා දෙයි.මේ වසරේ අගෝස්තු මාසයේ අවසානය දක්වා කාලය තුළ මේ මුදල උපයා තිබෙන බව පෙන්වාදෙන එම කාර්යාංශය එය පසුගිය වසරේ එම කාලයට සාපේක්ෂව සියයට 15.16 ක වර්ධනයක් බවද සඳහන් කරයි.පසුගිය වසර කිහිපයක කාලය සැසඳීමේදී විදේශ රටව රැකියා කරන ශ්‍රී ලාංකික ශ්‍රමිකයන් එවා තිබෙන ප්‍රේෂණයන්ගේ කැපී පෙනෙන වර්ධනයක් පෙන්නුම් කරන අතර එය තවදුරටත් ශකිත්මත්ව ඉදිරියට ගෙනයාම වත්මන් රජයේ අරමුණ වී තිබෙන බවද ශ්‍රී ලංකා විදේශ සේවා නියුක්ති කාර්යාංශය කියාසිටී.මැදපෙරදිග, යුරෝපය, පෙරදිග ආසියාව, උතුරු අමෙරිකාව, ගිණිකොණ දිග ආසියාව, ඔස්ට්‍රේලියාව හා නවසිලන්තය, දකුණු ආසියාව සහ නැඟෙනහිර යුරෝපය ඇතුළු රටවල් රැසක ශ්‍රී ලාංකිකයන් සේවය කරන අතර එම විදේශගත ශ්‍රී ලාංකික ශ්‍රමිකයන් ප්‍රමාණය ලක්ෂ 17කි.නුපුහුණු ශ්‍රමිකයන් වෙනුවට පුහුණු ශ්‍රමිකයන් වැඩි වැඩියෙන් විදේශ රැකියා සඳහා යොමු කිරීම සඳහා ශ්‍රී ලංකා විදේශ සේවා නියුක්ති කාර්යාංශය වැඩසටහන් රැසක් ආරම්භකර තිබෙන අතර ඒ මඟින් ගුණාත්මක මෙන්ම සෙසු රටවල් සමඟ හොඳින් තරඟ කළහැකි ශ්‍රමික පිරිසක් රැකියා සඳහා පිටත්කර යැවීම අරමුණ බව ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා පවසයි.මේ වසරේ ගතවූ කාලය තුළ ශ්‍රී ලාංකික ශ්‍රමිකයන් විශාල වශයෙන් විදේශ විනිමය තම රටට උපයාදී තිබෙන අතර එය ජනවාරි මාසයේදී අමෙරිකානු ඩොලර් මිලියන 473ක් ද පෙබරවාරි මාසයේදී අමෙරිකානු ඩොලර් මිලියන 470.40ක් ද වෙයි.මාර්තු මාසයේදී අමෙරිකානු ඩොලර් මිලියන 549.80ක් ද අප්‍රේල් මාසයේදී අමෙරිකානු ඩොලර් මිලියන 475.20ක් ද සහ මැයි මාසයේදී අමෙරිකානු ඩොලර් මිලියන 507.10ක් ද වශයෙන් විදේශ විනිමය උපයා තිබෙන අතර ජූනි මාසයේදී උපයා තිබෙන මුදල අමෙරිකානු ඩොලර් මිලියන 452.30 කි. ඊට අමතරව එම අගය ජූලි මාසයේදී අමෙරිකානු ඩොලර් මිලියන 475 ක් සහ අගෝස්තු මාසයේදී අමෙරිකානු ඩොලර් මිලියන 490.10 ක් වන බව විදේශ සේවා නියුක්ති කාර්යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n1212066</link>
    <topic>පුනරුත්ථාපනය වූ LTTE 400කටඋතුරේ පෙරපාසල් ගුරු පත්වීම්</topic>
    <author>රක්ෂණ ශ්‍රියන්ත</author>
    <content>කිළිනොච්චි හා මුලතිව් දිස්ත්‍රික්ක සදහා පෙර පාසල් ගුරුවරුන් ලෙස පුනරුත්ථාපනය වු එල්.ටී.ටී.ඊ. සාමාජික සාමාජිකාවන් 400ක් බදවා ගැනෙති.එල්.ටී.ටී.ඊ. සාමාජික සාමාජිකාවන් සිවිල් ආරක්ෂක බළකායට බදවා ගැනීමේ වැඩපිළිවෙළ යටතේ ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයකට අනුව සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතාගේ මෙහෙයවීම යටතේ මේ වැඩපිළිවෙළ ක්‍රියාත්මක කරන ලදී.පෙර පාසල් ගුරුවරුන් ලෙස බදවා ගත් පිරිස අතර එම ප්‍රදේශයේ සිවිල් වැසියන් පිරිසක්ද වෙති. එම පෙර පාසල් ගුරුවරුන් සදහා පත්වීම් ලිපි ප්‍රදානය කිරීම පසුගිය දා සිදු කෙරිණි. මෙහිදී ක්‍රිස්තියානි කන්‍යා සොහොයුරියක් පෙර පාසල් ගුරුවරියක් ලෙස සේවයට එක් වීමද කැපී පෙනෙන කරුණකි.මේ උත්සව අවස්ථාව සදහා සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් රියර් අද්මිරාල් ආනන්ද පීරිස් මහතා, සේවා වනිතා ඒකකයේ සභාපතිනි කුමුදුනී පීරිස් මහත්මිය හා උසස් නිලධාරිහු ඇතුළු බොහෝ දෙනෙක් එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n1212067</link>
    <topic>රතුවැස්සට හේතු සොයන්නදිගටම පරීක්ෂණ</topic>
    <author>චින්තා රණසිංහ</author>
    <content>පසුගිය දිනවල ප්‍රදේශ කිහිපයකට ඇද හැළුණු රතු වැස්ස හට ගෙන ඇත්තේ අභ්‍යවකාශයෙන්ද පෘථිවියෙන්ද යන්න සම්බන්ධයෙන් බකිංහැම් විශ්වවිද්‍යාලයත් සමඟ ඒකාබද්ධව තවදුරටත් පර්යේෂණ කරන බව මහාචාර්ය චන්ද්‍රා වික්‍රමසිංහ මහතා පවසයි.මේ රතු වැස්සේ සාම්පල පරීක්ෂා කිරීමේ දී ඒවායේ ජීවය අඩංගු බවට තහවුරු වී ඇති බවත් රතු වැස්ස ජනතාවගේ සෞඛ්‍යට කිසිඳු ආකාරයකින් අනතුරුදායක නොවන බවත් වික්‍රමසිංහ මහතා පවසයි.ශ්‍රී ලංකාවට පෙර ඉන්දීය කේරළ ප්‍රාන්තයට රතු වැසි ලැබී ඇති අතර එයට දින කිහිපයකට පෙර කේරළයේ ජනතාවට විශාල පිපිරීමක හඬක් ඇසී ඇති බවත් මෙරට රතු වැසිවලට පෙර එවැනි ශබ්ද ඇසුණු බවට කිසිඳු සාක්ෂියක් නොමැති බවද මහාචාර්යවරයා පවසයි. කොළඹ වෛද්‍ය පර්යේෂනායතනයේ දී ඊයේ (05) පැවැති විශේෂ දේශනයකට සහභාගී වෙමින් මහාචාර්යවරයා මේ අදහස් පළ කළේය.අභ්‍යවකාශයේ සිදු වූ යම් පිපිරීමක් හේතුවෙන් විසිරුණු ද්‍රව්‍යක් වැස්ස සමඟ මුසු වීම නිසා ඒවාට ජීව අංශු සහ රත් පැහැය ලැබෙන්නට ඇතැයි විශ්වාසය පළ කළ හැකි බවත් මෙරට රතු වැස්සට පෙර එවැනි පිපුරුම් හඬක් නොඇසීම නිසා දෙරටේ රතු වැසිවල පවතින සම්බන්ධතාවය පිළිබඳ ගැට‍ළු මතු වී ඇති බවත් හෙතෙම කියයි.උල්කාපාතවල හා අභ්‍යවකාශයේ ජීව සෛල මුසු වී තිබේ නම් ජලය සමඟ මිශ්‍රව රතු වැස්ස ඇති වී තිබේද යන්න තවදුරටත් පර්යේෂණ කරන බව ඒ මහතා පවසයි. මේ පර්යේෂණ සාර්ථකව පවත්වාගෙන යාම සඳහා මහාචාර්ය චන්ද්‍රා වික්‍රමසිංහ මහතාගේ දැනුම හා තාක්ෂණය ලබා ගැනීමටත් රතුවැස්ස පිළබඳ තොරුතුරු හා දත්ත, ඡායාරූප බකිංහැම් විශ්විද්‍යාලය වෙත යවා ඔවුන්ගේ සහයෝගයද ලබා ගන්නා බවත් වෛද්‍ය පර්යේෂණ ආයතනයේ අධ්‍යක්ෂ වෛද්‍ය අනිල් සමරනායක මහතා මෙහි දී පැවැසීය.ඉන්දියාවේ රතුවැස්ස සම්බන්ධයෙන්ද පූර්ණ පරීක්ෂණ සිදු කළේ මහාචාර්ය චන්ද්‍රා වික්‍රමසිංහ මහතාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n1212068</link>
    <topic>අනුරපුර ගොවීන්ට නවීන තාක්‍ෂණයෙන් යුත්ගොයම් පැළ සිටුවීමේ යන්ත්‍රයක්</topic>
    <author>අමිල ප්‍රභාත් වනසිංහ</author>
    <content>ගොයම් පැළ සිටුවීමේ නව යන්ත්‍රයක් අනුරාධපුර ගොවිපොළ යාන්ත්‍රික අභ්‍යාස මධ්‍යස්්ථාන භූමියේ දී ඊයේ (05) පෙරවරුවේ හඳුන්වා දෙනු ලැබීය.වී වගාවේ නිරත ගොවියා වෙත වඩාත් පහසුකම්වලින් සමන්විත ක්‍රමවේදයක් හඳුන්වා දෙමින් කෘෂිකාර්මික ක්‍ෂේත්‍රයේ අභිවෘද්ධිය සඳහා කටයුතු කිරීම මෙමගින් අපේක්‍ෂිත ය. ජපානයේ යන්මාර් සමාගම නවීන පහසුකම් වලින් යුත් මේ යන්ත්‍රය පරිත්‍යාග කර තිබේ.මෙලෙස හඳුන්වා දෙනු ලබන නව ගොයම් පැළ සිටුවන යන්ත්‍රය වඩාත් කාර්යක්‍ෂම වීමත්, ශ්‍රම හිඟයට පිළියමක් ලෙසත් ගොවියාගේ ආර්ථිකයට ලාභදායික මෙන්ම පහසුකම් රැසක් මේ යන්ත්‍රය භාවිතයෙන් ගොවියාට හිමි වන බව අනුරාධපුර ගොවිපොළ යාන්ත්‍රික අභ්‍යාස මධ්‍යස්්ථානයේ සහකාර කෘෂිකර්ම අධ්‍යක්‍ෂිකා අජන්තා පි‍්‍රයදර්ශනී මහත්මිය සඳහන් කළාය.මේ අනුව මේ නවීන යන්ත්‍රය පිළිබඳ ගොවීන් දැනුම්වත් කිරීම සිදු කළ අතර පරිසරයට ඔරොත්තු දෙන අයුරින් ජපන් තාක්‍ෂණයෙන් නිෂ්පාදනය කර ඇති මේ යන්ත්‍රය මෙරටට ගැළපේද යන්න අධ්‍යයනය කිරීම හඳුන්වා දීම ද මේ හරහා සිදුකරයි.ගොයම් පැළ සිටුවීමේ ක්‍රමවේදයට සමගාමීව වල් මර්දන ක්‍රමවේදයක් ද මෙහිදී සිදුවේ. තවද මෙමගින් වී වගාවෙන් සරු අස්වැන්නක් උපයාගත හැක.එසේම දිනකට අක්කර තුනක පමණ භූමි ප්‍රමාණයකට ගොයම් පැළ සිටුවීමට හැකියාව පවතී. එකවර පේලි හතරක ගොයම් පැළ සිටුවීමට හැකි අතර, පැළ වල පරතරය සෙන්ටි මීටර තිහකි. ගැඹුර මිලි මීටර් පහ සිට මිලි මීටර් හතළිහ සිදුකර ගත හැක.මේ අවස්ථාවට කෘෂිකර්ම දෙපාර්තමේන්තුවේ සහකාර අධ්‍යක්‍ෂ සේනානායක සහ අධ්‍යක්‍ෂිකා දිස්නා රත්නතුංග මහත්මිය ද ජයිකා ආයතනයේ ශ්‍රී ලංකා නියෝජිත නකහාරා මහතා ඇතුළු නිලධාරීහු රැසක් මෙන්ම ගොවීහු විශාල පිරිසක් එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n1212069</link>
    <topic>යාන් ඔය යටිතල පහසුකම් නැංවීමට මිලියන 800ක්</topic>
    <author/>
    <content>යාන් ඔය ව්‍යාපෘතියේ මූලික යටිතල පහසුකම් සංවර්ධනයට ලබන වසර සඳහා පමණක් රජය මිලියන 800ක් ලබාදී ඇතැයි සභානායක, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (5) ප්‍රකාශ කළේය.එම ව්‍යාපෘතිය සඳහා රුපියල් මිලියන 27,300ක් අවශ්‍ය බවත් එම මුදල් ලබාගැනීම සඳහා චීන රජය සමඟ සාකච්ඡා පැවැත්වෙන බවත් ඇමැතිවරයා කීවේය. මේ ව්‍යාපෘතියෙන් අවතැන්වන්නන්ට විකල්ප ඉඩම් ලබාදීමට මැනුම් කටයුතු සිදු කරමින් පවතින බවත් සභානායකවරයා වැඩිදුරටත් කීය.රෝසි සේනානායක මහත්මිය වාචික පිළිතුරු අපේක්ෂා අසන ලද පැනයකට පිළිතුරු දෙමින් ඇමැතිවරයා මේ බව පැවසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120610</link>
    <topic>පාසල් පෙළ පොත් බෙදාදීමේ රාජ්‍ය උත්සවය අද</topic>
    <author>සුභාෂිනී සේනානායක</author>
    <content>ලක්ෂ හතළිහක් වූ පාසල් සිසුන්ට නොමිලේ පෙළ පොත් බෙදාදීමේ ජාතික උත්සවය අද (06) පෙරවරු 9.00ට මහනුවර ධර්මරාජ විදුහලේ දී පැවැත්වේ.රුපියල් මිලියන 2400ක මුදලක් මේ සඳහා වැය වී ඇති අතර, සිංහල, දෙමළ, ඉංග්‍රීසි යන භාෂා තුනෙන්ම සම්පාදිත පොත් වර්ග 437ක් මුද්‍රණය කර ඇත. අධ්‍යාපන අමාත්‍යාංශය මඟින් 2013 වසර සඳහා මුද්‍රණය කළ මේ පොත් සංඛ්‍යාව පොත් මිලියන 37 කි.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැත්වෙන මේ උත්සවය සඳහා අධ්‍යාපන නියෝජ්‍ය ඇමැති විජිත් විජයමුණි සොයිසා, මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් මහ ඇමැති සරත් ඒකනායක, අධ්‍යාපන අධීක්ෂණ මන්ත්‍රී මොහාන් ලාල් ග්‍රේරෝ, අධ්‍යාපන ලේකම් ගොඨාභය ජයරත්න මහත්වරු සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120611</link>
    <topic>පාසල් නිවාඩු සමයේ ත්‍රිකුණාමලයට නව දුම්රියක්</topic>
    <author>ශීලා උඩුවර</author>
    <content>එළඹෙන පාසැල් නිවාඩුව නිමිත්තෙන් මගී ජනතාවගේ ගමන් පහසුව සඳහා දුම්රිය ‍දෙපාර්තමේන්තුව මේ මස 8 වැනිදා සිට කොළඹ කොටුව හා ත්‍රිකුණාමලය අතර විශේෂ සති අන්ත ශීඝ්‍රගාමි දුම්රියක් ධාවනය ට යොදවන බව දුම්රිය ගමනාගමන අධිකාරි එල්. ඒ. ආර්. රත්නායක මහතා පැවසීය.මීට අමතරව දැනට කොළඹ-නුවර අතර සති අන්තයේ පමණක් ධාවනය කෙරෙන නගරාන්තර ශීඝ්‍රගාමි දුම්රිය මේ මස 12 වැනිදා සිට දිනපතා ධාවනය කරන බව ඒ මහතා කීය.කොළඹ ත්‍රිකුණාමලය විශේෂ ශීඝ්‍රගාමි දුම්රිය සෙනසුරාදා දිනයන්හි උදේ 8.05ට කොළඹ කොටුවෙන් පිටත්ව පස්වරු 3.30ට ත්‍රිකුණාමලයට යයි. නැවත එය ඉරිදා උදේ 9.30 ට ත්‍රිකුණාමලයෙන් පිටත්ව පස්වරු 4.40 ට කොළඹ කොටුවට පැමිණේ.කොළඹ -නුවර අතර ධාවනය වන නගරාන්තර දුම්රිය නිවාඩු සමය තුළ දිනපතා ධාවනය කෙරේ. මේ මස 10 වැනිදා සිට මහනුවර පොල්ගහවෙල අතර ධාවනය වන දුම්රියක් නුවරින් පස්වරු 5.10 ට පිටත්ව පොල්ගහවෙලට රාත්‍රි 7.30 ටද, රඹුක්කනින් උදේ 10 ට පිටත්ව නුවරට 12.16 ටද පැමිණේ.ප්‍රවාහන ඇමැති කුමාර වෙල්ගම මහතාගේ උපදෙස් පරිදි දුම්රිය සාමාන්‍යාධිනාරි බි.ඒ.පී. ආරියරත්න මහතාගේ අධීක්ෂණය යටතේ මේ විශේෂ සේවාව ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120612</link>
    <topic>හෙරොයින් විකුණූ අයෙක්මහනුවර දී අත්අඩංගුවට</topic>
    <author>ඉන්දික පොල්කොටුව</author>
    <content>රියැදුරු බලපත්‍ර හා වටිනා භාණ්ඩ උකසට තබා ගනිමින් මෙන්ම විවිධ භාණ්ඩ අඩු මුදලට මිලදී ගනිමින් හෙරොයින් සඳහා ඇබ්බැහිවූවන්ට ඉතා සූක්ෂම අයුරින් හෙරොයින් අලෙවි කිරීමේ ජාවාරමක නිරතවූ මහනුවර තල්වත්ත ප්‍රදේශයේ පුද්ගලයකු හෙරොයින් පැකට් 05ක් ජංගම දුරකථන 07ක්, රියදුරු බලපත්‍ර 05ක්, රන් මාලයක්, ලැප්ටොප් පරිගණකයක් ඇතුළු භාණ්ඩ තොගයක් සමඟ පොලිසිය මගින් අත්අඩංගුවට ගැනිණි.මහනුවර කොට්ඨාස දූෂණ මර්ධන ඒකකයට ලද තොරතුරක් මත මේ වැටලීම කෙරිණි. විවිධ පුද්ගලයන්ගෙන් සොරාගන්නා ලද භාණ්ඩ අදාළ ජාවාරම්කරුට උගසට තබා හා අඩු මුදලට අලෙවි කරමින් ජාවාරම්කරුගෙන් හෙරොයින් මිලදී ගැනීමට මහනුවර ප්‍රදේශයේ පුද්ගලයන් රැසක් පසුගිය වකවානුව තුළ ක්‍රියා කැර ඇති බවට තොරතුරු පොලිසිය අනාවරණය කැරගෙන ඇත.ප්‍රධාන සැකකරුට අමතරව තවත් සැකකරුවන් සිවුදෙනකුද මෙහිදී හෙරොයින් පැකට් 04ක් සමඟ පොලිස් අත්අඩංගුවට ගැනිණි.මහනුවර කොට්ඨාස භාර ජ්‍යෙෂ්ඨ පොලිස් අධිකාරී කිත්සිරි ගනේගම මහතාගේ උපදෙස් මත මහනුවර කොට්ඨාස දූෂණ මර්ධන ඒකකයේ ස්ථානාධිපති පොලිස් පරීක්‍ෂක ප්‍රදීප් කෝට්ටගේ මහතා ඇතුළු නිලධාරීහු පිරිසක් මෙහි වැඩිදුර පරීක්‍ෂණ පවත්වති.විවිධ ප්‍රදේශවල පුද්ගලයන්ගේ රියදුරු බලපත්‍ර මෙහි තිබූ බව පවසන පොලිසිය සොයා ගැනුණු ජංගම දුරකථන ද ඉතා වටිනා දුරකථන බැව් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120613</link>
    <topic>පණ්ඩිත් අමරදේවයන්ටජනපතිගෙන් සුබ පැතුම්</topic>
    <author/>
    <content>85 වැනි ජන්ම දිනය ඊයේ (5) දින සැමරූ ආචාර්ය පණ්ඩිත් ඩබ්ලිව්. ඩී. අමරදේව මහතාට ජනාධිපති මහින්ද රාජපක්ෂ මහතා දුරකථනයෙන් ඊයේ උදෑසනම සුභ ප්‍රාර්ථනා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120614</link>
    <topic>අගවිනිසුරුවරියගේ ගිණුම් තොරතුරු තේරීම් කාරක සභාවට ගෙන්වා ගනී</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>අගවිනිසුරු ශිරාණි බණ්ඩාරනායක මහත්මියට අයත් බැංකු ගිණුම් සහ වත්කම් බැරකම් පිළිබඳ ප්‍රකාශනවලට අදාළ ලියකියවිලි සියල්ල අදාළ ආයතනවලින් විශේෂ පාර්ලිමේන්තු තේරීම් කාරක සභාව වෙත ගෙන්වා ගෙන තිබේ. ඒවායෙහි පිටපත් කාරක සභාවේ සාමාජිකයන්ට ලබාදී ඇතැයි ද වාර්තා වේ.විශේෂ කාරක සභාවේ උපදෙස් මත පාර්ලිමේන්තු මහලේකම්වරයා විසින් බැංකු සහ සෙසු ආයතන විසින් මේ ගිණුම් වාර්තා ඇතුළු ලිපි ලේඛන ගෙන්වා ගෙන තිබේ. මේ විශේෂ කාරක සභාව අද (6) පස්වරුවේ රැස්වන අතර අගවිනිසුරුවරිය ඊට සහභාගී වීමට නියමිත වේ. එහිදී අගවිනිසුරුවරියගේ පාර්ශ්වයට ද මේ ලිපි ලේඛනවල පිටපත් ලබාදීමට නියමිත බවද වාර්තා වේ.දෝෂාභියෝගය සම්බන්ධයෙන් පත්කර ඇති විශේෂ කාරක සභාවට ඉදිරිපත් කරන ලිපි ලේඛන සුරක්ෂිතව තැබීම සඳහාත්, කමිටු සාමාජිකයන්ට අවශ්‍ය අවස්ථාවලදී එම ලිපි ලේඛන ලබාගැනීම සඳහාත් විශේෂ ලේකම් කාර්යාලයක් පාර්ලිමේන්තු සංකීර්ණයේ පිහිටුවා ඇත.මේ කාරක සභාවේ මාසයක කාලය ලබන 14 වැනිදායින් අවසන් වීමට නියමිත අතර පාර්ලිමේන්තු නිවාඩු කාලය තුළ කාරක සභාව රැස්නොවන ලෙසට විපක්ෂය නියෝජනය කරන මන්ත්‍රීවරුන් ඉල්ලීමක් කර ඇතැයිද වාර්තා වේ. විපක්ෂයේ මන්ත්‍රීවරුන් විසින් සිදුකර ඇති මේ ඉල්ලීම ඉටුකරන්නේ නම් විශේෂ කාරක සභාවේ කාලය මසකින් දීර්ඝ කිරීම සඳහා වූ යෝජනාවක් එහි සභාපති අනුර පි‍්‍රයදර්ශන යාපා මහතා විසින් හෙට (7) හෝ අනිද්දා (8) පාර්ලිමේන්තුවට ඉදිරිපත් කරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120615</link>
    <topic>සැකකරුවන්ගේ විත්තිකරුවන්ගේ වග උත්තරකරුවන්ගේසහාය ලබාගැනීම අධිකරණයට කළ බලවත් නිගාවක්</topic>
    <author/>
    <content>අධිකරණය ඉදිරියේ සැකකරුවන්, විත්තිකරුවන්, වගඋත්තරකරුවන් වන පුද්ගලයන් අගවිනිසුරු ශිරානි බණ්ඩාරනායක මහත්මිය පාර්ලිමේන්තු තේරීම් කාරක සභාවට මුහුණදීමට සැරසෙද්දී ඇයට සුබපැතීම, සහාය දැක්වීම, ආශිර්වාද කිරීම ජනතා අප්‍රසාදයට හේතුවන කරුණක් වන අතර, එය අධිකරණයේ ස්වාධීනත්වය හෑල්ලුවට ලක්කිරීමක් සේම අධිකරණයට කළ බලවත් නිගාවක් බව විද්වත්හු පෙන්වා දෙති.මේ ක්‍රියාදාමය යුක්තිය පසිඳලීමේ ක්‍රියාවලියේ මූලධර්මයන්ට අනුකූල නොවන බවද ස්වාභාවික යුක්ති ධර්මයන්ට සහ සදාචාරයට පටහැනි බවද විද්වතුන්ගේ සහ ජනතාවගේ මතය වෙයි.දෝෂාභියෝගය සම්බන්ධයෙන් පාර්ලිමේන්තුවට එරෙහිව නියෝගයක් ලබා ගැනීම සඳහා නඩු අංක SC/REF No – 5/2012 යටතේ පූජ්‍ය මාදුළුවාවේ සෝභිත හිමියන් පෙත්සම්කරුවකු ලෙස පෙනී සිටින අවස්ථාවක උන්වහන්සේ ලවා ප්‍රසිද්ධියේ තම පෞද්ගලික අරමුණු වෙනුවෙන් අගවිනිසුරුතුමිය පිරිත් නූල් බැඳ ගැනීම අධිකරණයට කළ විශාල අපකීර්තියක් බවද විද්වත්හු පෙන්වා දෙති.විශ්‍රාම යාමෙන් අනතුරුව තමන්ට අනුයුක්ත නොකර සිටි සේවය හැර ගිය යුද හමුදා සෙබළුන් දස දෙනෙක් ළඟ තබාගෙන ඔවුන් රාජපාක්ෂිකභාවයෙන් ඉවත් කිරීමට කටයුතු කළ බවට හිටපු යුද හමුදාපති සරත් ෆොන්සේකා මහතාට විරුද්ධව නීතිපතිවරයා අධිචෝදනා 41ක් යටතේ පවරා ඇති නඩුව කොළඹ මහාධිකරණ විනිසුරු කුමුදුනී වික්‍රමසිංහ මහත්මිය හමුවේ විභාගයට ගැනෙනු ඇත.පාර්ලිමේන්තු මන්ත්‍රී රංගෙ බණ්ඩාර වැනි මන්ත්‍රීවරුන්ට ද හලාවත ගංගොඩවිල හා කොටුව උසාවිවල නඩු පවරා තිබු අතර ඉදිරියේදී ඒවා විභාගයට ගැනෙනු ඇත.අගවිනිසුරුවරිය පසුගිය 04 වැනි දින පාර්ලිමේන්තු තේරීම් කාරක සභාවට මුහුණදීමට පිටත්ව යන අවස්ථාවේ ඇයට සුබ පැතීමට පැමිණ සිටි දේශපාලනඥයන්, ආගමික නායකයන් හා විවිධ වෘත්තිකයන්ට විරුද්ධව අධිකරණය ඉදිරියේ විවිධ චෝදනා මත නඩු පවතින අතර සැකකරුවකු විත්තිකරුවකු හෝ වගඋත්තරකරුවකු වීම ජනතාවගේ මේ අප්‍රසාදයට හේතු වී ඇත.අගවිනිසුරුවරිය චූදිතයන්ට, සැකකරුවන්ට හෝ වගඋත්තරකරුවකුට අතට අත දීම හෝ ඔවුන්ගෙන් සහයක් බලාපොරොත්තු වීම අධිකරණයේ ස්වාධීනත්වයට හා උත්තරීතරභාවයට හානියක් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120616</link>
    <topic>2012. 12. 12 12.12ට මුද්දර 16ක් නිකුත් කෙරේ</topic>
    <author>උපාලි කරුණාරත්න</author>
    <content>තැපැල් දෙපාර්තමේන්තුවේ මුද්දර කාර්යාංශය, පුරාවිද්‍යා දෙපාර්තමේන්තුව හා එක්ව 2012.12.12 දින දහවල් 12.12 ට නිත්‍ය කාණ්ඩයේ නව තැපැල් මුද්දර දහසයක් අනුරාධපුර අභයගිරි විහාර සංකීර්ණයේ දී නිකුත් කෙරේ. තැපැල් සේවා ඇමැති ජීවන් කුමාරතුංග, ජාතික උරුමයන් පිළිබඳ ඇමැති ආචාර්ය ජගත් බාලසුරිය මහත්වරුන්ගේ ප්‍රධානත්වයෙන් මේ උත්සවය පැවැත්වේ.ශත 50, රුපියල, රුපියල් 2.00, රුපියල් 3.00, රුපියල් 4.00, රුපියල් 4.50, රුපියල් 5.00, රුපියල් 10.00, රුපියල් 12.00, රුපියල් 15.00, රුපියල් 20.00 රුපියල් 25.00, රුපියල් 30.00 රුපියල් 40.00 රුපියල් 55.00, රුපියල් 75.00ට වටිනාකම්වලින් මේ මුද්දර යුක්ත වේ.මහනුවර විෂ්ණු දේවාලයේ සඳකඩපහනත්, පොළොන්නරුව වටදාගෙයි සඳකඩ පහනත්, බෙලිගල රජමහා විහාරයේ සඳකඩපහනත්, අභයගිරි විහාරයේ සඳකඩ පහනත්, අනුරාධපුර ජේතවන විහාරයේ මුරගලත්, අරත්තන රජමහා විහාරයේ යක්ෂ රූප මුරගල, අනුරාධපුර අභයගිරි ස්තූපයේ පද්ම නිධිමුරගල, බුත්තල දෙමටමල් විහාරයේ මුරගලත්, අනුරාධපුර අභයගිරි රත්න ප්‍රසාදයේ මුරගල, තිස්සමහාරාම මුරගල, අනුරාධපුර මහා විහාරයේ කොරවක්ගල්, පොළොන්නරුව ලංකාතිලක පිළිමගෙයි කොරවක්ගල්, අනුරාධපුර ජේතවන විහාරයේ කොරවක් ගලක්, අනුරාධපුර මහා විහාරයේ කොරවක්ගල්, යාපහුව ගජසිංහ කොරවක් ගල මේ මුද්දරවලින් නිරූපිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120617</link>
    <topic>කාරක සභාවේ දී එජාප මන්ත්‍රීවරු අපක්ෂපාතීව කටයුතු කරනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනි සේනානායක</author>
    <content>අගවිනිසුරු ශිරාණි බණ්ඩාරනායක මහත්මියට එරෙහිව ඉදිරිපත්ව ඇති දෝෂාභියෝග යෝජනාව විමර්ශනය කිරීමට පත්කර ඇති එක්සත් ජාතික පක්ෂයේ මන්ත්‍රීවරු ඒ තුළ ක්‍රියාත්මක වන්නේ අපක්ෂපාතීව බව විපක්ෂයේ ප්‍රධාන සංවිධායක, ජෝන් අමරතුංග මහතා ප්‍රකාශ කෙළේය.ජෝන් අමරතුංග මහතා මේ බව සඳහන් කෙළේ එ.ජා.ප.යේ ස්ථාවරය පැහැදිලි කිරීම සඳහා පාර්ලිමේන්තු සංකීර්ණයේ දී පැවැති මාධ්‍ය සාකච්ඡාවකට සහභාගි වෙමිනි. ජෝන් අමරතුංග මහතා මෙහිදී වැඩිදුරටත් සඳහන් කළේ තමන් මේ ප්‍රකාශය සිදුකරන්නේ පාර්ලිමේන්තු විශේෂ කාරක සභාවේ සාමාජිකයකු ලෙස නොව එක්සත් ජාතික පක්ෂ මන්ත්‍රීවරයකු ලෙස බවයි.තමන් හා ලක්ෂ්මන් කිරිඇල්ල මහතා විසින් මේ ක්‍රියාදාමය කෙසේ සිදුවිය යුතුද යන්න පැහැදිලි කිරීම සඳහා විශේෂ කාරක සභාවට ලේඛනයක් ඉදිරිපත් කළ බවත් එම ලේඛන මාධ්‍ය වෙතද ඉදිරිපත් කරන බවත් හෙතෙම පැවැසීය.ජෝන් අමරතුංග මහතා මාධ්‍ය වෙත ඉදිරිපත් කළ ලේඛනය මෙසේය.අග්‍රවිනිශ්චයකාරතුමියට එරෙහි දෝෂාභියෝග යෝජනාව විභාග කිරීමට පත් කර ඇති තේරීම් කාරක සභාවතේරීම් කාරක සභාව විසින් අනුගමනය කළ යුතු ක්‍රියාමාර්ග සම්බන්ධයෙන් එක්සත් ජාතික පක්ෂය විසින් ප්‍රසිද්ධියේ ප්‍රකාශයට පත් කරන ලද ස්ථාවරය යළිත් තහවුරු කරමින් 2012.12.04 වැනි දින පැවැති කමිටු රැස්වීමේදී කමිටු සාමාජික ගරු ජෝන් අමරතුංග (පා.ම.) සහ ගරු ලක්ෂ්මන් කිරිඇල්ල (පා.ම.) මැතිතුමන්ලා විසින් පහත සඳහන් සටහන සභාගත කරන ලදී.අග්‍රවිනිශ්චයකාර ගරු (ආචාර්ය) ශිරාණි බණ්ඩාරනායක මහත්මියට එරෙහිව චෝදනා 14ක් විභාග කර බැලීම සඳහා ස්ථාවර නියෝග 78 (අ) වගන්තිය යටතේ තේරීම් කාරක සභාව පත්කරන ලදී.2012 නොවැම්බර් 20 දාතමින් වූ ලිපියකින් ඇයගේ නීතිඥයන් මාර්ගයෙන් අග්‍රවිනිශ්චයකාරතුමිය විසින් එයට පිළිතුරු එවා ඇත.එයට අමතර වශයෙන් සහ ඇයගේ ලිඛිත පිළිතුර චෝදනා සම්බන්ධයෙන් පහත අයුරින් කරුණු සාරාංශ කොට දැක්විය හැකිය.1. තේරීම් කාරක සභාවේ අධිකරණ බලය ප්‍රතික්ෂේප කිරීම.2. තේරීම් කාරක සභාවට අධිකරණ බලය ක්‍රියාත්මක කිරීමට ඇති බලය.3. සියලුම චෝදනා ප්‍රතික්ෂේප කිරීම.4. චෝදනා සම්බන්ධයෙන් තිබෙන ලේඛන ඉල්ලා සිටීම.මෙම කාරණය සම්බන්ධයෙන් පරීක්ෂා කිරීමට තේරීම් කාරක සභාවට බලයක් ඇතත් අධිකරණ බලයක් නැත.ප්‍රශ්නය මතු වන්නේ් ඊළඟ අදියරය සම්බන්ධයෙන් ය.තේරීම් කාරක සභාව ඉදිරියේ ඇති ප්‍රශ්නය නම් මින් ඉදිරියට යාමට පෙර චෝදනා ඔප්පු කිරීම සඳහා අනුගමනය කළ යුතු ක්‍රියාමාර්ගයන් නිශ්චය කිරීමට කමිටුවට සිදුවීමයි.අභාවප්‍රාප්ත නෙවිල් සමරකෝන් අග්‍රවිනිශ්චයකාරයාගේ නඩුවේදී ඔහුට එරෙහිව පැවතියේ එක් චෝදනාවක් පමණි. එම චෝදනාවට අදාළ කරුණ එතුමා විසින් පිළිගන්නා ලදී. නිශ්චය කිරීම සඳහා ඉතිරිව පැවතියේ නීතිය සම්බන්ධයෙන් කාරණා පමණි.නෙවිල් සමරකෝන් නඩුවේ පළමුවැනි තේරීම් කාරක සභාව එහි පළමු රැස්වීම 1984 අපේ‍්‍රල් 17 වන දින පවත්වන ලද අතර, අනතුරුව මැයි මස 03, 29 යන දිනවලදී සහ ජූනි 15 සහ 1984 ජුලි 06 සහ 20 වෙනි දිනවලදී පවත්වන ලද අතර, එය සම්පුර්ණ වශයෙන් මාස 03කට අධික කාලයක් විය.දෙවැනි තේරීම් කාරක සභාව සඳහා වූ යෝජනාව 1987 සැප්තැම්බර් මස 05 දින න්‍යාය පත්‍රයේ අඩංගු කරන ලදී. කමිටුව ස්වකීය තීරණ හා සම්බන්ධ සාකච්ඡාවන් 1984 සැප්තැම්බර් මස 11 වැනි දින රැස්වී රැස්වීම් වාර 14 ක් පවත්වන ලදී.සැප්තැම්බර් මස 08, 25 සහ 28 දිනවලද, 1984 ඔක්තෝබර් මස 02, 03, 04, 10, 11, 12 සහ 17 වන දිනවලද, 1984 නොවැම්බර් මස 02, 20 සහ 27 යන දිනවලද පවත්වන ලදී.මෙය සම්පුර්ණයෙන් මාස 03ක කාල පරිච්ඡේදයකි.පළමු කමිටු රැස්වීමේ සිට දෙවැනි කමිටු රැස්වීමේ අවසානය දක්වා ගත වූ සම්පූර්ණ කාල පරිච්ඡේදය මාස 06 කට අධිකය.සාකච්ඡා කළ පරිදි කමිටුව විසින් සාක්ෂි ඉදිරියට ගෙන යා යුත්තේ කෙසේද යන්න පිළිබඳව නිශ්චය කිරීමයි. අගවිනිසුරුවරිය හෝ ඇයගේ නීතිඥයන් හෝ සාක්ෂිකරුවන්ගෙන් හරස් ප්‍රශ්න ඇසීම සහ අවශ්‍ය අදාළ ලේඛන ලබා ගැනීම සඳහා අවස්ථාව සලසා දිය යුතුය.අග්‍රවිනිශ්චයකාරතුමිය විසින් ඇයට එරෙහිව ඉදිරිපත් කර ඇති චෝදනා නිශ්ප්‍රභ කිරීම සඳහා ඇය විසින් කිරීමට අවශ්‍ය වන්නේ කමිටුව විසින් එසේ කිරීම අවශ්‍ය බවට තීරණය කළහොත් පමණි.එසේම ඔප්පු කිරීමේ භාරය පිළිබඳව නිශ්චය කිරීමක් කළ යුතුය. නෙවිල් සමරකෝන් නඩුවේදී තේරීම් සභාව නිශ්චය කිරීම සඳහා ඉතා ඉහළ මට්ටමේ ඔප්පු කිරීමේ භාරයක් අවශ්‍ය විය.එසේම නෙවිල් සමරකෝන් නඩුවේදී ඉදිරිපත් කළ තේරීම් කාරක සභා වාර්තාවේ සඳහන් කර ඇති ආකාරයට විසමාචාරය සම්බන්ධයෙන් දී ඇති නිර්වචනය කමිටුව විසින් පිළිගත යුතු වේ.එසේම අභාවප්‍රාප්ත කතානායක ගරු අනුර බණ්ඩාරනායක මැතිතුමා විසින් දෙන ලද මායිම් ගලක් වැනි තීරණයෙහි මෙසේ සටහන් කර ඇත.“අලුත් ව්‍යවස්ථාවන් හඳුන්වාදීම හෝ ශ්‍රේෂ්ඨාධිකරණ විනිශ්චයකාරවරුන්ට එරෙහිව දෝෂාභියෝග යෝජනා ඉදිරිපත් කිරීම සම්බන්ධයෙන් හෝ පවත්නා ස්ථාවර නියෝග සංශෝධනය කිරීම කෙරෙහි ගරු පාර්ලිමේන්තු මන්ත්‍රීවරුන් විසින් තම අවධානය යොමු කිරීම මැනවි.”කමිටුවේ අවධානය සඳහා අදාළ කරගත යුතු සමහර කරුණු මෙහි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120618</link>
    <topic>දෝෂාභියෝගය විමර්ශනය අවසන් වනතුරු නිල කටයුතු කිරීමෙන් වැළකී සිටින්න</topic>
    <author/>
    <content>පාර්ලිමේන්තු තේරීම් කමිටුවක් හමුවේ විභාගවන අගවිනිසුරු ආචාර්ය ශිරානි බණ්ඩාරනායකට එරෙහි දෝෂාභියෝගය විමර්ශනය අවසන් වනතුරු ඇය නිල ධුරයේ කටයුතු කිරීමෙන් වැළකී සිටිය යුතු යැයි සමස්ත ලංකා භික්ෂු සංවිධානය ඊයේ ඇගෙන් ඉල්ලා තිබේ.මේ සම්බන්ධයෙන් අදහස් දක්වන සමස්ත ලංකා භික්ෂු සංවිධානයේ සභාපති හා සබරගමුව විශ්වවිද්‍යාලයේ උප කුලපති මහාචාර්ය කුඹුරුගමුවේ වජිර හිමිපානන් පවසා ඇත්තේ නීතිගරුක සමාජයක පැවැත්ම සඳහා විධායකය, ව්‍යවස්ථාදායකය හා අධිකරණය අනවශ්‍ය බල අරගලවලින් තොරව අන්‍යොන්‍ය බැඳීමෙන් යුතුව කටයුතු කළ යුතු බවය.කොළඹදී ඊයේ පැවැති මාධ්‍ය සාකච්ඡාවක් අමතමින් එහිමියන් වැඩි දුරටත් ප්‍රකාශ කළේ අගවිනිසුරුවරිය ඇය හොබවන නිලයේ ගරුත්වයට හානියක් නොවන පරිදි හා අධිකරණයේ යහපත් ප්‍රතිරූපය සුරැකෙන පරිදි වගකීමෙන් යුතු ව ක්‍රියා කළ යුතු බවය. ඒඅනුව පාර්ලිමේන්තු තේරීම් කමිටු ක්‍රියාවලිය ජනතා පරමාධිපත්‍ය නියෝජනය කරන්නක් බැවින් එය අවසන් වනතුරු අගවිනිසුරුවරිය අධිකරණ ක්‍රියාදාමයන්හි නියැලීමෙන් වැළකීසිටිය යුතුයැයි උන්වහන්සේ ප්‍රකාශ කළහ.මෙහිදී අදහස් දැක්වූ භික්ෂු සංවිධානයේ ලේකම් වටිනාපහ සෝමානන්ද හිමිපානන් ඇතුළු සෙසු සාමාජිකයෝ අගවිනිසුරුවරිය ප්‍රජාතන්ත්‍රවාදී නියාමයන්ට අනුගතව කටයුතු කළයුතු යැයි ප්‍රකාශ කළහ.මේ දක්වාම අධිකරණ භූමිය තුළ කිසිදාක විරෝධතා දේශපාලන රැස්වීම් හෝ පිකට් කිරීම් සිදුව නැති නමුදු එම සංස්කෘතියට පිටුපාමින් එම භූමියේ පිකට් ව්‍යාපාර,සටන්පාඨ හඬ නැගීම් ,විරෝධතාවන් හා දේශපාලන රැස්වීම් බඳු ජන රැළි පැවැත්වීම සිදුව ඇතැයිද අධිකරණයේ ගරුත්වයට හානි වන මෙවන් ක්‍රියා සිදුකිරීමට කිසිවකුටත් අයිතියක් නැතැයිද කුඹුරුගමුවේ වජිර හිමියෝ කියා සිටියහ.එපමණක් නොව අගවිනිසුරුවරියගේ ක්‍රියාවලිය ඇය හොබවන තනතුරට කිසිසේත් නොගැලපෙන නිර්ලජ්ජි ක්‍රියාවක් බවත් ඇයගේ කාර්ය විය යුත්තේ ජනතාව පොළඹවන්නේ නැතිව පාර්ලිමේන්තු තේරීම් කමිටුව හමුවේ ඇගේ නිර්දෝෂි බව තහවුරු කිරීම බවත් එහිමියෝ වැඩිදුරටත් කීහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=n12120619</link>
    <topic>කාරක සභාවේ නියෝජිතයන්යුක්ති සහගතව ක්‍රියාකරනවා</topic>
    <author>රක්‍ෂණ ශ්‍රියන්ත</author>
    <content>අගවිනිසුරුවරියට එරෙහි ඇති විශ්වාස භංග යෝජනාව විභාග කිරීමට පත්කර ඇති පාර්ලිමේන්තු තේරීම් කාරක සභාවේ නියෝජිතයන් 7 දෙනකුම නීතිය පිළිබඳ හසල දැනුමක් ඇති පළ පුරුදු නීතිඥයන් හෙයින්, ඔවුන් නෛතික ප්‍රතිපාදන ඒ අයුරින් ක්‍රියාත්මක කරමින් අගතියෙන් තොරව යුක්ති සහගතව ක්‍රියා කරනු ඇති බව ශ්‍රී ලංකා නීතිඥ සංවිධානයේ ලේකම් නීතිඥ චම්පානි පද්මසේකර මහතා පවසයි.මේ තේරීම් කාරක සභාවේ සංයුතිය පිළිබඳ කිසිදු ගැටලුවක් නොමැති බවද ඔවුන් ක්‍රියා කළ යුත්තේ පක්ෂ හා පාට අනුව නොව කථානායකවරයාගේ උපදෙස් පරිදි බවද හෙතෙම පෙන්වා දෙයි.නීතිඥ චම්පානි පද්මසේකර මහතා එසේ පැවැසුවේ ඊයේ (5) කොළඹ මහවැලි කේන්ද්‍රයේ පැවති විශේෂ මාධ්‍ය හමුවකට එක්වෙමිනි. එහිදී වැඩිදුරටත් අදහස් දැක්වූ නීතිඥ චම්පානි පද්මසේකර මහතා මෙසේද පැවැසීය.මේ වන විට අගවිනිසුරුවරියට එරෙහි දෝෂාභියෝගය පිළිබඳ පක්ෂව හා විපක්ෂව කතිකාවක් ඇතිවී තිබෙනවා. නමුත් මේ කතිකාවත් සිදුවිය යුත්තේ රටට අගතියක් සිදුනොවන ආකාරයටයි. රට අරාජික තත්ත්වයට පත්වීමට ඉඩ නොතැබිය යුතුයි.අගවිනිසුරුවරිය ඇතුළු ශ්‍රේෂ්ඨාධිකරණ විනිසුරුවරුන් ඇතුළු රජයේ නිලධාරීන් එම පත්වීම ලබා ගැනීමට දිවුරුම් දීමත් සමඟම ඔවුන් ආණ්ඩුක්‍රම ව්‍යවස්ථාව පිළිගත්තා වනවා. එබැවින් ඔවුන් ද මේ ආණ්ඩුක්‍රම ව්‍යවස්ථාව අනුව ගනු ලබන ක්‍රියා මාර්ගයන්ට යටත් වනවා. එයට පරිබාහිරව ක්‍රියා කළ නොහැකියි. මේ වන විට අගවිනිසුරුවරිය පිළිබඳව ක්‍රියාත්මක වන්නේද ආණ්ඩුක්‍රම ව්‍යවස්ථාව අනුවයි. එය විය යුතු ආකාරයටයි.සිදුවන යථාර්ථයට මුහුණදිය යුතුයි. ආණ්ඩුක්‍රම ව්‍යවස්ථාව පිළිබඳ සමහරු ගැටලු මතු කරන්නේ දැනුයි. මෙතෙක් කිසිවක් කතා කළේ නෑ. මෙහි ඇති යටි අර්ථය නම් ලබන මාර්තුවේදී අප එක්සත් ජාතීන්ගේ මානව හිමිකම් කවුන්සිලයට මුහුණ දිය යුතුයි. එහිදී ශ්‍රී ලංකාව අසීරුතාවට පත්කිරීම සඳහා මෙයද එක් අවස්ථාවක් කරගැනීමට සමහර කණ්ඩායම් උත්සාහ දරනවා.විධායකය, ව්‍යවස්ථාදායකය හා අධිකරණය එකිනෙකා අභිබවා නොයමින් නීත්‍යානුකූලව ක්‍රියා කරන බවට අප දැඩි ලෙස විශ්වාස කරනවා.මේ රජය කිසිදු අවස්ථාවක අධිකරණය අභිබවා යන්නේ නෑ අධිකරණයේ ස්වාධීනත්වයට අබමල් රේණුවකවත් හානියක් නොකර මේ රජය කටයුතු කරන බවට අපට විශ්වාසය පළ කළ හැකියි.දේශීය මෙන්ම විදේශීය බලවේග අප රට අස්ථාවර කරන්න මාන බලනවා. එවැනි බලවේග කවරෙක්ද යන්න ජනතාව අවබෝධ කරගෙන කටයුතු කළ යුතුයි. ශ්‍රී ලංකා නීතිඥ සංවිධානයේ සභාපති ජනාධිපති නීතිඥ ඩී. පී. මෙන්ඩිස් මහතා අදහස් දක්වමින් :-ප්‍රජාතන්ත්‍රවාදී රටක් තුළ පුද්ගලයන් හා රජය අතරේ හෝ ආයතන හා රජය අතරේ හෝ ඇතිවන යම් යම් ගැටලු නිරාකරණය කර ගත යුතු ආකාරය ආණ්ඩුක්‍රම ව්‍යවස්ථාව තුළින් පෙන්වා දී තිබෙනවා. ඒවා ඒ අනුව විසඳා නොගතහොත් සමාජ රටාවල්වලට අහිතකර බලපෑම් ඇති වනවා. එසේ අහිතකර ඵලවිපාක ඇති නොවීමට සියලු දෙනා වගබලා ගතයුතුයි. එනම් රට අරාජික තත්ත්වයට පත්වීමට ඉඩ නොතැබිය යුතුයි.අගවිනිසුරුවරිය පිළිබඳ මේ දිනවල ඇතිවී ඇති උද්ඝෝෂණ හා පෙළපාලි නිසා අධිකරණය පිළිබඳ ජනතාව තුළ ඇති විශ්වාසය පළුදුවීමට ඉඩ නොතැබිය යුතුයි.අගවිනිසුරුවරිය පිළිබඳ එල්ල වී ඇති දෝෂාභියෝග චෝදනාව පාර්ලිමේන්තු තේරීම් කාරක සභාව විසින් විභාග කිරීමෙන් අනතුරුව පාර්ලිමේන්තුවට ඒ පිළිබඳ වාර්තාවක් ඉදිරිපත් කරනවා. එවිට ජනතාවටද එහි යථා ස්වභාවය දැනගත හැකියි. ඉන්පසු පාර්ලිමේන්තු මන්ත්‍රීවරුන්ගේ ඡන්දයෙන් එය සම්මත වූ පසු ඒ පිළිබඳ තීරණය ජනාධිපතිවරයා වෙත ඉදිරිපත් කරනවා. ඉන්පසු ජනාධිපතිවරයා අදාළ සුදුසු තීරණය ගනීවි. එයයි ආණ්ඩුක්‍රම ව්‍යවස්ථාව අනුව සිදුවිය යුතු නියම ක්‍රමය. මේ වන විට වර්තමාන ආණ්ඩුව මේ පිළිබඳව පැහැදිලිව ව්‍යවස්ථානුකූලව කටයුතු කරන බව කිව හැකියි.මෙහිදී ශ්‍රී ලංකා නිදහස් නීතිඥ සංගමයේ කළුතර ශාඛාවේ සභාපති නීතිඥ ගාමිණී ඒකනායක හා කොළඹ දිස්ත්‍රික් ශාඛාවේ සංවිධායක නීතිඥ ආර්. ඒ . පී. රණවක යන මහත්වරු අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r1212061</link>
    <topic>බේරුවල හෝටල් බේකරි පරීක්‍ෂාවෙන්කල් ඉකුත් වූ ආහාර මහ තොගයක් අසුවෙයි</topic>
    <author>කළුතර දිස්ත්‍රික් සංචාරක</author>
    <content>‍බේරුවල සෞඛ්‍ය වෛද්‍ය නිලධාරි කොට්ඨාසයේ ආහාර නිෂ්පාදන ආයතන හා හෝටල්, බේකරි පරීක්‍ෂා කිරීමේදී මිනිස් පරිභෝජනයට නුසුදුසු ආහර වර්ග විශාල තොගයක් අත්අඩංගුවට ගෙන ඇත.බේරුවල හා කළුතර සෞඛ්‍ය වෛද්‍ය නිලධාරි කාර්යාලය, බේරුවල ප්‍රාදේශීය සභාව, ජාතික සෞඛ්‍ය විද්‍යායතනය, කළුතර - බේරුවල මහජන සෞඛ්‍ය පරීක්‍ෂක කණ්ඩායම් මේ මෙහෙයුමට සහභාගි වූහ.මෙහිදී කල් ඉකුත් වූ කජු, චොකලට්, උම්බලකඩ, කේක්, අයිස් පැකට්, මැස්සන්ට සහ දූවිලිවලට නිරාවරණය වූ ව්‍යාංජන සහ මස් ආදී ආහාර ද්‍රව්‍ය රැසක් හා කල් ඉකුත් වූ ආහාර මෙහිදී අත්අඩංගුවට ගත් බව එම නිලධාරීහු කියති.බේරුවල ප්‍රාදේශීය සභාවේ සභාපති ඕ. ඩබ්ලිව්. ප්‍රසන්න සංජිව මහතාගේ උපදෙස් පරිදි මහජන සෞඛ්‍ය පරීක්‍ෂකවරු වැටලීම සිදු කළහ.මේ වැටලීම බේරුවල ප්‍රාදේශීය සභාවේ සභාපති ඕ. ඩබ්ලිව්. ප්‍රසන්න සංජීව, කළුතර ජාතික සෞඛ්‍ය විද්‍යායතනයේ ප්‍රාදේශීය පරිපාලන මහජන සෞඛ්‍ය පරීක්‍ෂක ආර්. ජේ. සිංහබාහු, බේරුවල පරිපාලන මහජන සෞඛ්‍ය පරීක්‍ෂක එල්. ගාමිණි සමරතුංග, අළුත්ගම මහජන සෞඛ්‍ය පරීක්‍ෂක පී. ඩී. ධනුෂ්ක විරාජ්, ජේ. ඩී. එල්. ආර්. කේ. විජේවර්ධන, ආර්. එම්. සී. ජේ. රාජපක්‍ෂ, ඩබ්ලිව්. සී. එන්. උමේක, එච්. ඩී. සී. රෝහණ, එස්. අයි. බෝපිටිය, මුදිත අමරසිංහ, ජී. ඩී. සී. නිරෝෂ්, එෆ්. ඩබ්ලිව්. කරුණාරත්න, ඉසුරංග සිරිමාන්න යන නිලධාරීහු වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r1212062</link>
    <topic>හෝමාගම ශිෂ්‍යත්වය සමතුන් අගැයීමේ උත්සවයක්</topic>
    <author>හෝමාගම  සංචාරක – මංජුල හිරිපිටිය</author>
    <content>වසර තිහක කාලයක පටන් මෙරට පැවැති ත්‍රස්තවාදයෙන් රට මුදාගැනීමත් සමඟ පවතින නිදහස ඉදිරියටත් රැකගැනීමට මතු පරපුර පෙළගැස්සවීම දැන් සිටම කළ යුතු බව ජනපති පාර්ලිමේන්තු කටයුතු සම්බන්ධීකරණ ලේකම් කුමාරසිරි හෙට්ටිගේ මහතා පැවැසීය.ඒ මහතා එසේ කීවේ පළාත් සභා මන්ත්‍රී ගාමිණී තිලකසිරි මහතාගේ පළාත් ප්‍රතිපාදන යටතේ රුපියල් ලක්‍ෂ තුනක මුදලක් වැයකරමින් හෝමාගම කලාපයේ පහ වසර ශිෂ්‍යත්වය විශිෂ්ට ලෙස සමත් වූ සිසුන් ඇගැයීමේ උත්සවයකට සහභාගි වෙමිනි. එහිදී සිසුන්ට සිංහල, ඉංග්‍රීසි ශබ්ද කෝෂ ප්‍රදානය කෙරිණි.උත්සවය හෝමාගම මහ විදුහලේ පැවැත්විණ.වැඩිදුරටත් අදහස් දැක්වූ හෙට්ටිගේ මහතා, හෝමාගම මහ විදුහලේ දී දෙවැනි වරටත් පවත්වනු ලැබූ මේ උත්සවයට සහභාගි වීමට ලැබීම ගැන සතුටුයි.රටේ පක්‍ෂ විපක්‍ෂ දේශපාලනඥයන් රැසක් සිටියත්, ජනතාවට අවංකව යමක් කරන්නේ ඉතා අඩු පිරිසක්. රට, සමාජය ගැන පුළුල් දැක්මක් ඇති පුද්ගලයකු තමයි රටට සමාජයට යමක් කිරීමට උනන්දු වන්නේ. ඇතැම් අය යන්නේ කොහේද කියලාවත් දන්නේ නැහැ.වසර තිහක කාලයක් මෙරට ජනතාවට අසන්නට ලැබුණේ බස් රථයක බෝම්බයක් පුපුරලා, මෙච්චරක් මැරිලා, තුවාලයි කියා හෝ කොතනක හෝ ගමකට වෙඩි තබා මිනිසුන් ඝාතනය කර ඇති බවයි.අද ඒ තත්ත්වයෙන් රට මුදාගෙන තිබෙනවා.බස්නාහිර පළාත් සභා මන්ත්‍රී ගාමිණී තිලකසිරි මහතා - පළාත් සභාවෙන් වාර්ෂිකව වෙන්වන මුදලෙන් වැඩි කොටසක් ලබා දෙන්නේ අධ්‍යාපන ක්ෂේත්‍රයටයි.මීට අමතරව අ. පො. ස. සා. පෙළ, උසස් පෙළ සහ ශිෂ්‍යත්වයට මුහුණ දෙන සිසුන් වෙනුවෙන් පවත්වන සම්මන්ත්‍රණ මාලාව අඛණ්ඩවම කරගෙන යනවා.මෙහිදී හෝමාගම කලාප අධ්‍යාපන අධ්‍යක්‍ෂ පාලිත වීරසූරිය, හෝමාගම මහ විදුහල්පතිනි ප්‍රියංගනි ජයසිංහ මහත්ම මහත්මීහු අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r1212063</link>
    <topic>වසර 17ක ගුරු සේවයට උපහාර</topic>
    <author>ඡායාරූපය - සුදත් පුබුදු කීර්ති දෙල්ගොඩ සමූහ</author>
    <content>වසර 17 ක් බියගම ප්‍රාථමික විද්‍යාලයේ විදුහල්පතිනිය වශයෙන් කටයුතු කළ හිටපු විදුහල්පතිනි එම්. පී. ආර්. ලියනගේ මහත්මිය වෙනුවෙන් ගුරු සේවයට පිදෙන උපහාර උළෙල පසුගියදා එම විද්‍යාලයේ දී ගම්පහ දිස්ත්‍රික් ළිය අභිමන් සභාපතිනි නීතිඥ පුෂ්පා රාජපක්‍ෂ මහත්මියගේ ප්‍රධානත්වයෙන් පැවැත්විණි.එහිදී නීතිඥ පුෂ්පා රාජපක්‍ෂ මහත්මිය හිටපු විදුහල්පතිනී එම්. පී. ආර්. ලියනගේ මහත්මිය වෙත උපහාර තිළිණය ප්‍රදානය කළාය.ආපදා කළමනාකරණ කටයුතු නියෝජ්‍ය ඇමැති ඩුලිප් විජේසේකර, බස්නාහිර පළාත් සභා මන්ත්‍රී ගුණසිරි ජයනාත්, බියගම කොට්ඨාස අධ්‍යාපන අධ්‍යක්‍ෂ රේණුකා එදිරිසිංහ, විදුහල්පති බියට්‍රිස් දිසානායක, සෝමසිරි කොතලාවල මහත්ම මහත්මීහු මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r1212064</link>
    <topic>ආබාධිත වූවත්දස්කම් රැසයි</topic>
    <author>කෝට්ටේ මධ්‍යම සමූහ</author>
    <content>පැලවත්ත බුද්ධදාස ක්‍රීඩාංගනයේ පසුගියදා පැවැති බස්නාහිර පළාත් ආබාධිතයන්ගේ වාර්ෂික ක්‍රීඩා තරඟාවලියේදී චුලංගා මධුභාෂනි මෙනවිය පුටුවක වාඩිවි නිවේදන කටයුතු මෙහෙයවූවාය.උපතින් ආබාධිත තත්ත්වයක පසුවුවත්, ආත්ම ශක්තියෙන් ඉදිරියට ගිය ඇය අ.පො.ස (සා.පෙළ) විභාගයද සමත්ව සිටී.පිළියන්දල ප්‍රදේශයේ පදිංචි ඇය මේවන විට 34 වියේ පසුවන අතර, මෝටිවේෂන් නැමැති රාජ්‍ය නොවන සංවිධානයේ ව්‍යාපෘති නිලධාරිණියක ලෙස ද සේවය කරන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r1212065</link>
    <topic>මාවනැල්ල රන් මිතුරන්ගෙන් සිසුන්ට උපකාර</topic>
    <author>අලුත් නුවර සමූහ - ඒ. ඇම්. ටිකිරිබංඩාර</author>
    <content>මාවනැල්ල “රන් මිතුරෝ” සංවිධානය මගින් සංවිධානය කළ මාවනැල්ල ප්‍රදේශයේ ඉගෙනුමට දක්ෂ ආර්ථික අමාරුකම්වලින් පෙළෙන සිසු දරු දැරියන් 30 දෙනකු සඳහා ශිෂ්‍යත්ව පිරිනැමීමේ උත්සවයක් මාවනැල්ල මයුරපාද විදුහලේ ශ්‍රවණාගාරයේ දී පසුගියදා පැවැත්විණි.එම අවස්ථාවට සහභාගි වූ මාවනැල්ල කලාප අධ්‍යාපන අධ්‍යක්‍ෂ දෙමළගිරියේ අනෝම දස්සි හිමියෝ මෙසේ කීහ. එදා මුල්වරට සංවිධානයෙන් ශිෂ්‍යත්ව ලබා අධ්‍යාපනය හැදෑරූ දරුවන් අද විශ්වවිද්‍යාලවලත් අධ්‍යාපන ලබනවා.මවුපියන් ඔවුන්ගේ දූ දරුවන් වෙත අප විසින් ලබා දෙන ශිෂ්‍යත්ව ආධාර අගය කරමින් අපට ප්‍රශංසා කරනවා. අපි ලබා දෙන ශිෂ්‍යත්වය ඉතාම වැදගත් එකක්. සම්මාදන් හා වෙනත් මාර්ගවලින් මේ සංවිධානය මුදල් උපයා ගන්නේ නෑ.මීට වසර 10කට පෙර මාවනැල්ල ප්‍රදේශයේ වෙළඳ ව්‍යාපාරිකයන් දානපතියන් විවිධ වෘත්තිකයින්, එකමුතුව පිහිටුවා ගෙන මේ සංවිධානයට වසර 10ක් වනවා. එම කාලය තුළ ඉතාම උසස් අන්දමින් ඉගෙනුම ලබන ශිෂ්‍ය ශිෂ්‍යවන්ට අතහිත දී තිබෙනවා.මාවනැල්ල කලාප අධ්‍යාපන ගුරු උපදේශක මෙඩේරිගම සංඝරතන හිමි අපි උනන්දු වූ තරමට දුගී දුප්පත්කම අප අතරින් ඉවත් වී යනවා.එම නිසා උනන්දුව පෙර දැරි කරගෙන ඉදිරියට යන්න. ජීවිතයේ අපි අසරණ තත්ත්වයට පත්කරන අභියෝග වැඩී උනන්දුව සර්ධාව පෙර දැරි කරගෙන ශක්තියෙන් ධෛ¸ර්යයෙන් යුතුව ඒවාට මුහුණ දෙමින් ඉදිරියට යෑම අපේ ඉදිරි දියුණුවට හේතුවෙනවා.නීතිඥ අසෝක ජයවීර,මාවනැල්ල බෙලිගම්මන පොත්ගුල් විහාරාධිපති මැදිලියේ ගුණරතන, හිමි ජයන්ත විජේසිංහ මහත්වරු ඇතුළු කීප දෙනෙක් මෙහිදී අදහස් දැක්වූහ.මාවනැල්ල ප්‍රදේශයේ ඉගෙනුමට දක්ෂ, ආර්ථික අපහසුතාවලින් හෙබි පාසල් සිසුන් 30කට මෙහිදී “ රන්මිතුරෝ” ශිෂ්‍යත්ව ප්‍රදානය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r1212066</link>
    <topic>                     මාළිගාවත්ත සරසවිපෙර පාසලට උපකරණ</topic>
    <author/>
    <content>  .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r1212067</link>
    <topic>දෙහිවල - ගල්කිස්ස වෙරළ සංරක්ෂණයට කඩිනමින් පියවර</topic>
    <author>කොළඹ දකුණ සමූහ - ගාමිණී රූපානන්ද</author>
    <content>“දෙහිවල - ගල්කිස්ස වෙරළ තීරය සංචාරක පාරාදීසයක් වන්නේ කවදාද” මැයෙන් පසුගිය මස 14 දින දිනමිණ පුවත්පතේ ප්‍රාදේශීය පුවත් තීරයේ පළ කිරීමෙන් අනතුරුව දෙහිවල - ගල්කිස්ස නාගරික මන්ත්‍රී සාබීන් හමීඩ් (එජනිස) මහතා වෙරළ සංරක්ෂණය කිරීමේ වැඩපිළිවෙළ ඇතුළත් යෝජනාවක් පසුගිය නොවැම්බර් මස 19 දින මහ සභාවට ඉදිරිපත් කිරීමෙන් අනතුරුව එය සම්මත කරගෙන තිබේ.නාගරික මන්ත්‍රීවරයා සභාවට ඉදිරිපත් කරන ලදුව සම්මත වූ යෝජනාවේ සඳහන් වන්නේ දෙහිවල - ගල්කිස්ස නගර සීමාවේ පිහිටි ගල්කිස්ස මුහුදු වෙරළ තීරය දේශීය හා විදේශීය වශයෙන් ඉතා ප්‍රසිද්ධ ස්ථානයක් වුවත් මුහුදු වෙරළට පැමිණෙන ජනතාවට තිබෙන පොදු පහසුකම් ඉතාමත් අල්ප බවයි.ඒ මහතා ඉදිරිපත් කළ යෝජනාවෙහි ගල්කිස්ස මුහුදු වෙරළට පැමිණෙන ජනතාවට පහසුකම් ලබාදීම සම්බන්ධයෙන් සැලසුම් කළ වැඩසටහනට ඇතුළත් වන්නේ ගල්කිස්ස වෙරළ තීරයේ වෙරළ සංරක්‍ෂණ දෙපාර්තමේන්තුව සතු භූමි භාගයේ ‘එක් ගමකට එක් වැඩක්’ යන ජනාධිපතිතුමාගේ සංවර්ධන ව්‍යාපෘතිය යටතේ රුපියල් ලක්‍ෂ දහයක වියදමින් ළමා ක්‍රීඩාංගණයක් ඉදිකර ඇතත්, එම ක්‍රීඩාංගණය ආරක්‍ෂා කිරීම හෝ නඩත්තු කිරීම රත්මලාන ප්‍රාදේශීය ලේකම් කාර්යාලය මගින් සිදු නොකරන බවයි.කරුණු මෙසේ හෙයින් එම ඉඩම නගර සභාවට පවරාගෙන වෙරළ තීරය හා එම ක්‍රීඩාංගණය නඩත්තු කිරීමට හා ඉතිරිව ඇති අතින් භූමි භාගයේ මුහුදු වෙරළට පැමිණෙන පොදු මහජනතාවගේ පොදු පහසුකම් සැපයීමට කටයුතු කරන ලෙස නගරාධිපති ධනසිරි අමරතුංග මහතාගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r1212068</link>
    <topic>කොස්ගම ඩී. ඒ. රාජපක්‍ෂ පුස්තකාලයජනතා අයිතියට</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>පංච මහා බලවේග සමඟ ශ්‍රී ලංකා නිදහස් පක්‍ෂයත්, සමසමාජ පක්‍ෂය සහ අනෙකුත් ප්‍රගතිශීලී බලවේගත් එක්ව ඇති කළ මහජන එක්සත් පෙරමුණු රජය මහා දේශපාලන පෙරළියක් නිර්මාණය කළා.1930දී රාජ්‍ය මන්ත්‍රණ සභාවට සී. ඩබ්ලිව්. ඩබ්ලිව්. කන්නන්ගර මැතිතුමා ඉදිරිපත්කළ නිදහස් අධ්‍යාපන පනත සම්මත කර ගැනීමට තීරණාත්මක ඡන්දය භාවිතා කළ ඩී. ඒ. රාජපක්‍ෂ මහතාගේ නමින් කොස්ගම පුස්තකාලය විවෘත කිරීමට හැකිවීම එතුමාට කරන කෘතවේදී කාර්යභාරයක් ලෙස අප සලකනවා යැයි නියෝජ්‍ය ඇමැති ගීතාංජන ගුණවර්ධන මහතා පැවැසීය.ඒ මහතා එසේ පැවසුවේ කොස්ගම ඩැනී විජේසුන්දර ක්‍රීඩාපිටියේ ආරම්භකළ පුස්තකාලය “ඩී. ඒ. රාජපක්‍ෂ පුස්තකාලය” නමින් විවෘත කිරීමෙන් පසු පැවැති ජන හමුවේදීය.එහිදී තවදුරටත් අදහස් දක්වමින් නියෝජ්‍ය ඇමැතිවරයා මෙසේද කීය.මේ කේන්ද්‍රීය දිවයින බටහිර ඇතුළු තවත් රටවල් ඔවුන්ගේ යටතට ගැනීමට විවිධ උත්සාහ ගනු ලැබුවා. අවුරුදු 450ක් අප යටත් වී සිට, නිදහස ලබාගත් යුගය සිහිපත් කර ගත යුතුයි. 1956දී පංචමහා බලවේග සමඟ ශ්‍රී ලංකා නිදහස් පක්‍ෂය කළ මහා දේශපාලන පෙරළියට බණ්ඩාරනායක මහතා සමඟ ඩී. ඒ. රාජපක්‍ෂ, පිලිප් ගුණවර්ධන මහත්වරුද පුරෝගාමීන් වුණා.56 දරුවකු ලෙස ඉපදුණු මහින්ද රාජපක්‍ෂ ජනාධිපතිතුමා කෘෂිකාර්මික විප්ලවය ඉදිරියට ගෙන යෑමට කටයුතු කිරීම පැසසිය යුතුයි.මහින්ද චින්තන ඉදිරි දැක්මේ සඳහන් ආකාරයට ශ්‍රී ලංකාව වර්තමානයේ ගුවන් කේන්ද්‍රස්ථානයක් බවට පත්වෙමින් තිබෙනවා. ඒවාගේම ජාත්‍යන්තරව නව ගුවන් ගමන් පියාසර සැලැස්ම පසුගිය 15 දින සිට වෙනස්වීමකට භාජනය වූ නිසා නව පියාසර සැලැස්මට ශ්‍රී ලංකාවද එක්ව තිබීම රට සංවර්ධනය කිරීමට මහඟු පිටුවහලක් වෙනවා.මෙම අවස්ථාවට සුමිත් විජේමුණි සොයිසා, මහේෂ් අල්මේදා, ලයනල් කාරියවසම්, පළාත් සභා මන්ත්‍රීවරු හා උපකුලපති මහාචාර්ය පී. ඩබ්ලිව්. ඈපාසිංහ මහතාද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r1212069</link>
    <topic>සත්මහල් වෙළෙඳ සංකීර්ණයක්නුගේගොඩට</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>නුගේගොඩ නගරයේ පවතින සුපිරි වෙළෙඳ සංකීර්ණය වෙනුවට තට්ටු හතකින් සමන්විත නව සුපිරි වෙළෙඳ සංකීර්ණයක් ඉදිකිරීමට ලබන වසරේ මුල්ගල් තබන බව කෝට්ටේ මහ නගර සභාවේ නගරාධිපති ජනක රණවක මහතා නගර සභාවේ පැවැති සාකච්ඡාවකදී කියා සිටියේය.සිංගප්පූරු වෙළෙඳ සමාගමක් සමඟ ඒකාබද්ධව නගර සභාව මඟින් මෙම සුපිරි වෙළෙඳ සංකීර්ණය ඉදිකරන අතර, දැනට පවතින වෙළෙඳ සංකීර්ණයේ වෙළෙඳ සැල් හිමිකරුවන්ටද මෙහි ඉඩ පහසුකම් ලබාදීමට ප්‍රමුඛතාවය ලැබෙන බවද රණවක මහතා කීය.වැලිකඩ මහජන පුස්තකාල භූ®මියේද නගර සභාව මඟින් මහල් හතරකින් යුත්, කාර්යාල ව්‍යාපෘතියක් ආරම්භ කිරීමටද පියවර ගෙන ඇතැයි ද නගරාධිපතිවරයා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r12120610</link>
    <topic>ව්‍යාපෘති කඩිනමින්නිම කිරීමට ඇමැතිගෙන් උපදෙස්</topic>
    <author>කොළඹ දකුණ සමූහ ගාමිණී රූපානන්ද</author>
    <content>රත්මලාන ප්‍රාදේශීය ලේකම් බලප්‍රදේශයේ විවිධ සංවර්ධන කටයුතු වෙනුවෙන් ප්‍රතිපාදන ලබා දුන් නාගරික මන්ත්‍රීවරු, පළාත් සභා මන්ත්‍රීවරු, ඇමැතිවරු සහ පාර්ලිමේන්තු මන්ත්‍රී මැති ඇමැතිවරු දැනුවත් කර එම මුදල් ආපසු යාමට ඉඩ නොදී දෙසැම්බර් මස අවසන්වීමට පෙර සියලුම ව්‍යාපෘතිවල වැඩ කඩිනමින් අවසාන කළ යුතු බවට රත්මලාන ප්‍රාදේශීය සම්බන්ධීකරණ කමිටු රැස්වීමේදී විදුලිබල හා බලශක්ති ඇමැති සහ රත්මලාන ප්‍රාදේශීය සම්බන්ධීකරණ කමිටු සභාපති පාඨලි චම්පික රණවක මහතා නිලධාරින්ට උපදෙස් දුන්නේය.ඒ මහතා එසේ පැවැසුවේ රත්මලාන ප්‍රාදේශීය ලේකම් ප්‍රදීප් රත්නායක මහතා විසින් සංවිධානය කරනු ලැබූ රත්මලාන ප්‍රාදේශීය ලේකම් කාර්යාල ශ්‍රවණාගාරයේදී පසුගියදා පැවැති රත්මලාන ප්‍රාදේශීය සම්බන්ධීකරණ කමිටු රැස්වීමේදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=r12120611</link>
    <topic>දාමින්ගමුව සුනාමි ගම්මානයේ ‘මාරක ගස’</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනියේ, දාමින්ගමුව සුනාමි ගම්මානයේ ටී. බී. එල්. පාතිමා මහත්මියගේ නිවෙස ආසන්නයේ ඇති වසර 500ක් පමණ පැරැණි දිරාපත් නා වෘක්‍ෂය අනතුරුදායක බව ගම්වැසියෝ පවසති.අඩි 50ක් පමණ උස වට අඩි 05ක් පමණ වන මෙම වෘක්‍ෂයේ මුල කොටස පැත්තක් දිරාපත්ව කොටස් ඉවත්ව ඇති අතර පසුගිය වැසි සහිත දිනවල දී අත්තක් වහල මතට කඩා වැටී ෂීට් දෙකක් බිදී ගිය බව පාතිමා මහත්මිය පවසයි.මේ නා ගහ හුගක් දිරාපත් වෙලා. ගෙට ආසන්නයෙමයි තියෙන්නෙත්. අවු. 500 ක් විතර පරණ නාගහ කියල දේවාලෙන් කපන්න දෙන්නෙ නෑ. අල්ලපු වැටේ තියෙල දේවාල ඉඩමෙත් නා ගස් හුගක් තියෙනව. පහුගිය දවස්වල වැස්සට අත්තක් කඩා වැටිල අපේ වහලෙ ෂීට් දෙකකුත් බිඳිල ගියා.අපි පොලිසියෙ පැමිණිලි කළා. බණ්ඩාරගම ප්‍රාදේශීය සභාවෙනුත් ඇවිත් බලල ගියා. එච්චරයි. කවුරුවත් ඉවත් කෙළෙත් නෑ අපට කපන්න දෙන්නෙත් නෑ. මහත්තයයි මමයි පොඩි ළමයි දෙන්නයි මේකට යටවෙලා යනකං වෙන්න ඇති බලා ඉන්නෙ.හුළඟ එනකොට රෑට අපි නැගිටල ඉන්නව. මහ හුළඟට ළඟ ගෙදරකයි රෑ එළිවෙනකම් හිටියෙ. හැමදාමත් මෙහෙම කරන්න පුළුවන් ද?.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=s1212061</link>
    <topic>ආරක්ෂක කලාපයේ දුර්වලතා මැද ශ්‍රී ලංකාව 73-60කින් අයර්ලන්තය පරදවයි</topic>
    <author>ප්‍රින්ස් ගුණසේකර - සිංගප්පූරුවේ සිට</author>
    <content>සිංගප්පූරු සික්ස් නේෂන් නෙට්බෝල් තරගාවලියේ ශ්‍රී ලංකාව හා අයර්ලන්තය අතර පැවැති තරගයෙන් ශ්‍රී ලංකාවට ලකුණු 73-60ක ජයක් හිමි විය. තරගයේ පළමු කාර්තුවේදී ලකුණු තත්තවය 22-16ක් වූ අතර දෙවැනි කාර්තුවේදී ලකුණු 18-12කි.තෙවැනි කාර්තුවේදී ලකුණු 20-16ක් වූ අතර අවසන් කාර්තුවේදී ලකුණු 16-13ක් ලෙස ශ්‍රී ලංකාව පෙරමුණ ගත්තේය.රටවල් හයක සහභාගීත්වයෙන් සිංගප්පූරුවේ ටෝයෝ පායෝ ගෘහස්ථ ක්‍රීඩාංගණයේ පැවැත්වෙන මේ තරගාවලියේදී ශ්‍රී ලංකාව තරග හතරකට සහභාගීවී ලැබූ දෙවැනි ජයග්‍රහණය මෙය වන අතර මූලික වටයේ අවසන් තරගයේදී හෙට ආසියානු ශූර සිංගප්පූරුව හමු වීමට නියමිතය. මෙය සික්ස් නේෂන් නෙට්බෝල් තරගාවලියේ වඩාත් උණුසුම් තරගය වනු ඇතැයි අපේක්ෂා කෙරේ.ලෝක ශ්‍රේණිගත කිරීම අනුව ශ්‍රී ලංකා නෙට්බෝල් පිලට වඩා පහලින් සිටින අයර්ලන්ත ක්‍රීඩිකාවෝ ශ්‍රී ලංකා පිලේ ආරක්ෂක කලාපයේ දුර්වලතා තේරුම් ගෙන තරගයට ජීවයක් ලබා දෙමින් තෙවැනි කාර්තුවේ සිට ප්‍රහාරාත්මක තරග රටාවකට අවතීර්ණ වූහ.එම උත්සහයේ ප්‍රතිඵලයෙන් තරගය ජයග්‍රහණය කිරීමට නොහැකි වුවද ලකුණු පරතරය අඩුකර ගැනීමට අයර්ලන්ත ක්‍රීඩිකාවෝ සමත්වීම කැපී පෙනුණි.අයර්ලන්තය සමග ඊයේ පැවැති තරගයේදී ගෝල් ෂූටර් තර්ජනී සිවලිංගම් උත්සහයන් 72කදී 68ක් සාර්ථක කරගත් අතර ගෝල් ඇටෑක් ක්‍රීඩිකා සෙමිනි අල්විස් උත්සහයන් පහකදී සියල්ල සාර්ථක කර ගත්තාය.වින්ග් ඇටෑක් ක්‍රීඩිකා මරීෂා ප්‍රනාන්දු පන්දු යොමු කිරීමේදී හා පන්දුව ලබා ගැනීමේදී දැක්වූ දුර්වලතා හේතුවෙන් තෙවැනි කාර්තුවේදී පිටියෙන් ඉවත්කර ගැනීමට පුහුණුකාරිනී යසා රාමචන්ද්‍ර තීරණය කිරීම යහපත් පියවරක් වූවාය. ඇය වෙනුවට සමන්ති නිලූෂිකා පිටිය තුලට එද්දී මරීෂා ඉවතට ගියේ කකුලේ ආබාධයක් ඇතිබව අගවමිණි.නායිකා ගයාත්‍රී ලංකාතිලක සෙන්ටර් ක්‍රීඩිකාව ලෙස ක්‍රීඩා කරමින් දිගු පන්දු තර්ජනීට යොමු කිරීම වාසි සහගත තත්ත්වයක් විය. එහෙත් තර්ජනීගෙන් එවැනි අවස්ථා වලදී බලාපොරොත්තු නොවන අතපසුවීම් සිදුවුණි.ගයාත්‍රී මෙයට පෙර පැවැති තරග තුනේදීම වින්ග් ඩිපෙන්ස් ක්‍රීඩිකාව ලෙස යොදා තිබුණි. ශ්‍රී ලංකාවට තවත් වැඩි ලකුණු පරතරයකින් ජයගැනීමට තිබූ හැකියාව නොසැලකිළිමත් ක්‍රීඩා විලාශය හමුවේ අහිමි විය.ආරක්ෂක කලාපයේ සිදුවූ දුර්වලතා අවම කර ගැනීමට මේ තරගයේදීද නොහැකි විය. තරගයෙන් අනතුරුව අදහස් දැක්වූ ගයාත්‍රී ලංකාතිලක පැවැසූවේ පසුගිය කාලයේ ඔස්ට්‍රේලියාවේදී ලැබූ පුහුණුවෙන් ඊයේ දිනයේ ප්‍රෙයෝජනයක් ගත් බවයි.“මැලේසියාවට පරාජය වුනාම කණ්ඩායම් රැස්වීමේදී අයර්ලන්තය පරාජය කරන සැලසුම හදා ගත්තා. ආරක්ෂක කළාපය දුර්වල වුනත් වෙනත් අය ආදේශ කරන්න හැකියාවක් නෑ. දිගින් දිගටම ක්‍රීඩා කිරීමෙන් නවක ක්‍රීඩිකාවන් වෙහෙසට පත් වෙලා ඉන්නේ“ ගයාත්‍රී පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=s1212062</link>
    <topic>අන්තර් සමාජ බැඩ්මින්ටන් කණ්ඩායම් තරගාවලිය 8-9 දෙදින</topic>
    <author>ෆවුස් මොහොමඩ්</author>
    <content>බස්නාහිර පළාත් බැඩ්මින්ටන් සංගමය මෙහෙයවන බස්නාහිර පළාත් 39වැනි අන්තර් සමාජ බැඩ්මින්ටන් කණ්ඩායම් තරගාවලිය මේ මස 8 සහ 9 දෙදින ගල්කිස්ස සාන්ත තෝමස් විද්‍යලයීය ජිම්නාස්ටික් පිටියේ දී පැවැත්වේ.කාණ්ඩ 4ක් යටතේ කණ්ඩායම් 47ක් මේ තරගාවලියේ පිරිමි තරග ඉසව්වට සහභාගි වන අතර 'ඒ' , 'බී' සහ 'ඩී' කාණ්ඩයේ සෑම කොටසකම ශූරයන් සහ අනුශූරයන් ද, 'සී' කාණ්ඩයේ අදාල කොටසේ ශූරයන් ද පිළිමලුන් පිටුදැකීමේ තරග වටයට සුදුසුකම් ලබනු ඇත.කාන්තා තරග ඉසව්ව සඳහා 'ඒ', 'බී' සහ 'සී' කාණ්ඩ යටතේ කණ්ඩායම් 23ක් තරග වදිති. එහි සෑම කාණ්ඩයකම ශූරයන් සහ අනුශූරයන් පිලිමලුන් පිටුදැකීමේ තරග වටයට සුදුසුකම් ලබනු ඇත.මේ තරගාවලියේ මාධ්‍ය අනුග්‍රහය සීමාසහිත එක්සත් ප්‍රවෘත්ති පත්‍ර සමාගම (ලේක් හවුස් ) විසින් දරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=s1212063</link>
    <topic>ශ්‍රී ලංකාවේ දක්ෂතා හමුවේ බංග්ලාදේශය පසුබසී</topic>
    <author>ගඟ ඉහළ සමූහ ගම්පල සමූහ</author>
    <content>ජනාධිපති මහින්ද රාජපක්ෂ කුසලාන අන්තර් ජාතික පාපන්දු තරගාවලියේ ඊයේ (5) බංග්ලාදේශයට එරෙහිව ‍‍ගෝල 1-0ක විශිෂ්ට ජයක් අත්කර ගැනීමට ශ්‍රී ලංකාව සමත්විය. තරගයේ පළමු භාගය නිමාවනවිට දෙපිලම ගෝල රැස් කිරීමට අසමත් විය.දෙවැනි භාග‍යේ දී ශ්‍රී ලංකා පිලේ එරන්ද ප්‍රසාද් ජයග්‍රාහී ගෝලය වාර්තා කළේ තරගයේ 71වැනි මිනිත්තුවේ දීය. මේ ජයග්‍රහණයත් සමග තරගාවලියේ පෙරමුණ ගැනීමට ශ්‍රී ලංකාව සමත්විය.මාලදිවයිනට ගෝල 1-0ක ජයක්ඊයේ පැවැති පළමු තරගයේ දී පාකිස්තානය ගෝල 1-0කින් පරාජය කිරීමට මාලදිවයින සමත්විය. ඉමාස් අහමඩ් විසින් මේ ගෝලය වාර්තා කළේ තරගයේ පළමු භාගයේ 24වැනි මිනිත්තුවේදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=s1212064</link>
    <topic>මාතර දිස්ත්‍රික් 15න් පහළ ක්‍රිකට් සංචිතය නම් කෙරේ</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>ශ්‍රී ලංකා ක්‍රිකට් ආයතනය සංවිධානය කරන ප්‍රීමා 15 පහළ අන්තර් දිස්ත්‍රික්ක ක්‍රිකට් තරගාවලියට මාතර දිස්ත්‍රික් කණ්ඩායම පසුගියදා නම් කරන ලදී.ශ්‍රී ලංකා ක්‍රිකට් ආයතනය මාතරට දායාද කළ මැද තණතිළි 12 සහිත ජාත්‍යන්තර මට්ටමේ ක්‍රීඩා පිටියක් තිබුණ ද කණ්ඩායම තේරීමට එකම පුහුණු තරගයක්වත් නොපවත්වා ‍තේරීම් සඳහා පමණක් එක් පැත්තකින් ආරක්ෂිත දැලක් ගැසූ මැද තණතිල්ලක් භාවිතා කරමින් ක්‍රීඩකයන් තෝරාගැනීම කනගාටුදායක කරුණකි.සාන්ත සර්වේශස් විදුහලේ රන්දික ද සිල්වා ගේ නායකත්වයෙන් අශේන් දීමන්ත, රමේශ් නිමන්ත, හරිප්‍රිය ද සිල්වා, රජන්ත චන්දුල, කවිදු උමේශ්, තරිදු මදුරංග සහ චතුර ජයවික්‍රම (සාන්ත සර්වේශස්), තිළිණ මානගේ, යසිරු හේවානාදුගල, අවිදු ප්‍රබුද්ධ (රාහුල විද්‍යාලය), සිතිර සමරවික්‍රම, අකිල තිවංක, අකලංක විස්වනාත්, අනුරාධ පතිරණ, නිපුන් අචලංක (සාන්ත තෝමස් ) උශාන් අචිදු, නලීන් මධූෂ (විජිත විද්‍යාලය), පසිදු ප්‍රබෝධ (මාතර මහ විද්‍යාලය) සහ ප්‍රදීප් මදුසංක(දෙනියාය මධ්‍ය මහ විදුහල) ගෙන් මේ කණ්ඩායම සමන්චිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=s1212065</link>
    <topic>වල්පොල ධර්මරත්න විදුහලට පළමු ඉනිමේ ජය</topic>
    <author/>
    <content>රාගම වල්පොල ධර්මරත්න විද්‍යාලය සහ කඩවත සුරියාරච්චි මහ විදුහල අතර පැවැති අවුරුදු 13න් පහළ තෙවැනි කොටසේ ක්‍රිකට් තරගයෙන් ධර්මරත්න විදුහලට පළමු ඉනිමේ ජයක් හිමිවිය.සුරියාරච්චි විදුහලපළමු ඉනිම 63 ජී.කවිෂ්ක සචින් 17 (සසිඳු ගුණවර්ධන 22/6, එන්.ඩී.නවින්ද්‍ර 14/4) සහ දෙවැනි ඉනිම- 83/6 බී.කුසල් 27 (කසුන් මදුසංඛ 3/2)‍ධර්මරත්න විදුහලපළමු ඉනිම169/9 පැතුම් මහේෂ් 63, එන්.ඩී.නවීන්ද්‍ර 39, පසිඳු රුක්ෂාන් 24 (ඒ.ඩී.ලහිරු 48/5).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=s1212066</link>
    <topic>දකුණු අප්‍රිකාවට පැරදුණු ඔස්ට්‍රේලියා පිලදැන් ‘තුවාල වූ සෙබළුන්’ වගෙයි</topic>
    <author>සිඩ්නි (ඒ.එෆ්.පී.)</author>
    <content>දකුණු අප්‍රිකාව හමුවේ ලත් පරාජය හා රිකී පොන්ටිං ගේ සමුගැනීමෙන් පසුව ඔස්ට්‍රේලියාව “තුවාල වූ සෙබළුන්” මෙන් තම ක්‍රීඩකයන්ට පහර දෙනු ඇතැයි තමා අපේක්ෂා කරන බව ශ්‍රී ලංකා ක්‍රිකට් නායක මහේල ජයවර්ධන ඊයේ පැවසීය.පසුගිය සඳුදා අවසන් වූ තෙවැනි හා තීරණාත්මක ටෙස්ට් තරගයේදී ඔස්ට්‍රේලියාව ලකුණු 309කින් දකුණු අප්‍රිකාව ට පරාජය වූ අතර ඒ අනුව ඔස්ට්‍රේලියාව තරග 1 – 0ක තරගමාලා පරාජයක් ලැබීය.එම ජයග්‍රහණය හේතුවෙන් දකුණු අප්‍රිකාව ට ලොව අංක 1 ශ්‍රේණිය රැක ගැනීමට හැකි වූ අතර එම පරාජය නිසා ඔස්ට්‍රේලියානු කණ්ඩායම ට, දහහත් වසරක් පළපුරුදු පොන්ටිං ට ලබා දීමට අවශ්‍යව තිබූ නික්ම යාම ලබා දීමට නොහැකි විය.ඔස්ට්‍රේලියාවේදී තවමත් ටෙස්ට් තරගයක් ජය ගෙන නැති ශ්‍රී ලංකාව ප්‍රසන්න කණ්ඩායමක් ලෙසින් දිස් නොවනු ඇතැයි ජයවර්ධන, ක්‍රිකට් ඔස්ට්‍රේලියා සභාපතිගේ කණ්ඩායම සමග පැවැත්වෙන තුන්දින තරගය ට පෙර කියා සිටියේය. මේ පුහුණු තරගය අද කැන්බරා හි දී ආරම්භ වේ.“මම ඔවුන්ව දකින්නේ තුවාල වූ සෙබළුන් විදියටයි...ඔවුන් අපට එරෙහිව ශක්තිමත්ව නැගී සිටින්න ඉඩ තියෙනවා” යැයි ජයවර්ධන වාර්තාකරුවන්ට කියා සිටියේය. පොන්ටිං නැතිව සිටියදීත් ඔස්ට්‍රේලියාව ට “යෝග්‍ය පිතිකරු පෙලක්” සිටින බවද ඔහු ප්‍රකාශ කළේය.“ඔස්ට්‍රේලියාව අපට එරෙහිව ප්‍රබල ප්‍රහාරයක් එල්ල කරාවි. අපි එයට සූදානම් විය යුතුයි. අසීරු අවස්ථා හොඳින් හසුරුවා ගැනීමට අපි කටයුතු කළ යුතුයි.”නවසිලන්තය ට එරෙහිව පැවැති ටෙස්ට් තරගමාලාවේ අසාර්ථක වූ කුමාර් සංගක්කාර ඔස්ට්‍රේලියාවේදී ඔහු ට සුපුරුදු දස්කම් ප්‍රදර්ශනය කරනු ඇතැයි ජයවර්ධන කීවේය.ටෙස්ට් තරග 3ක්, ජාත්‍යන්තර එක්දින තරග 5ක් හා විස්සයි20 තරග 2කින් සමන්විත ඔස්ට්‍රේලියානු සංචාරයෙන් පසුව නායකයා ලෙසින් තමාගේ අනාගතය පිළිබඳව තමා සලකා බලන බව ද 35 හැවිරිදි ජයවර්ධන ප්‍රකාශ කළේය.“මේ සංචාරයෙන් පසුව අපට සති හතරක නිවාඩුවක් ලැබෙනවා. එවැනි නිවාඩුවක් ලැබෙන්ලේ අවුරුදු තුනකට විතර පස්සෙයි. මා කළ යුත්තේ කුමක්දැයි කල්පනා කිරීමට මට ඒ කාලය තුළ වෙලාවක් ලැබෙනවා.”“තවත් නායකයකු හදා ගන්නත් අපට අවශ්‍ය වෙලා තියෙනවා. ජ්‍යෙෂ්ට ක්‍රීඩකයන් තවමත් කණ්ඩායමේ සිටිද්දී ඒ වෙනස ඉතාමත් මෘදු ලෙසින් කළ යුතුව තිබෙනවා. මා මේ ගැන තේරීම් නිළධාරීන් එක්ක කතා කරනවා. ඔවුන්ට හොඳම දේ සාකච්ඡා කිරීමෙන් පසුව මම මා ගැන තීරණයක් ගන්නවා” ශ්‍රී ලංකා නායකයා වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=s1212067</link>
    <topic>‍ගෝල්ඩන් ස්කවයාර් කේවල චෙස් තරගාවලිය හෙට</topic>
    <author/>
    <content>ගෝල්ඩන් ස්කවයාර් චෙස් සංගමය සංවිධානය කරන කේවල චෙස් තරගාවලිය හෙට (7) බොරැල්ල රත්නාවලී බාලිකා විද්‍යාලයේදී පස්වරු 3.00ට ආරම්භ වේ.මේ තරගාවලි‍යේදී අවුරුදු 12 සිට 20 දක්වා බාලක බාලිකා ලෙසින් තරග පැවැත්වීමට නියමිත අතර කනිෂ්ඨ අංශයේ තරග පසුගියදා පැවැත්විණි.බස්නාහිර පළා‍ත නියෝජන කරමින් ක්‍රීඩක ක්‍රීඩිකාවන්ට සහභාගිවිය හැකි තරගාවලියේ සෑම අංශයකම බාලක/බාලිකා ජයග්‍රහණය සඳහා පදක්කම් පිරිනැමෙන අතර ජය හිමිකර ගන්නා විදුහල් දෙකකට පාසල් කුසලාන 2ක් පිරිනමනු ලැබේ.තරගාවලිය සඳහා සහභාගිවීමට බලා‍පොරොත්තු වන ක්‍රීඩක ක්‍රීඩිකාවන්හට එම සංගමයේ සභාපතිනී සුනිතා විජේසූරිය දු.අ.071 2726210 මගින් විස්තර ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>06</day>
    </date>
    <link>http://www.dinamina.lk/2012/12/06/_art.asp?fn=f1212061</link>
    <topic>ද්‍රවිඩ සන්ධානය අත ඇත්තේඑල් ටී ටී ඊ යෙන් ගිළිහුණු යෂ්ටියයි</topic>
    <author>සාකච්ඡා කළේ චන්දන ජයවීර ඡායාරූපය රුක්මල් ගමගේ</author>
    <content>13වෙනි ආණ්ඩුක්‍රම ව්‍යවස්ථා සංශෝධනය යටතේ ක්‍රියාත්මක වන පළාත් සභා ක්‍රමය තවදුරටත් පත්වාගෙන යායුතුද යන්න ගැන සංවාදයක් පවතින වර්තමානයේ වඩාත්ම විවාදාත්මක උතුරු පළාතේ දී පහළොස්වෙනි ආණ්ඩුකාරවරුන් ගේ සමුළුව පසුගියදා පැවැත්විණි. ප්‍රථම වරට උතුරු පළාතේ පැවැති ආණ්ඩුකාරවරුන්ගේ සමුළුව ගැන හා පළාත් සභාවෙන් උතුරට සැලසෙන සේවය ගැන ආණ්ඩුකාර ජී.ඒ. චන්ද්‍රසිරි මහතා දැක්වූ අදහස් මෙසේය.පළාත් සභා සමුළු ඒකීය පාලනය සහතික කරවන්නට බලපාන්නේ කොහොමද?පළාත් සභා නවයක් යටතේ බලතල විමධ්‍යගත කර තිබුණත් ඒවායේ පාලනය මධ්‍යම රජයට යටත්. පළාත් සභා සමුළු රජයේ ප්‍රතිපත්ති ඒ ඒ පළාත්වල ක්‍රියාත්මක කරන ආකාරය ගැන සාකච්ඡාවක් විදිහට හඳුන්වන්න පුළුවන්. ආණ්ඩුකාරවරුන්ගේ සම්මේලනය වසරකට වරක් තෝරාගත් පළාතක පැවැත්වෙනවා.මහ ඇමැති සමුළුව මාස තුනකට වරක් වත් රැස්වෙනවා. ඊට අමතරව අවශ්‍ය අවස්ථාවලදීත් කැඳවනවා. ඔවුන් පළාතේ දේශපාලන නියෝජිතයන් නිසා ජනතා ගැටලු සාකච්ඡා කිරීමට මහ ඇමතිවරුන් අතර නිරන්තරයෙන් සිදුවන සංවාදය වැදගත්. මේ තුළින් රජයේ ප්‍රතිපත්ති එක් එක් පළාතේ ක්‍රියාත්මක කරන ආකාරය පිළිබඳ පොදු සම්මුතියක් ඇතිවෙනවා.මතභේදයකින් තොරව මධ්‍යම රජය සමඟ හවුල්ව පළාත් සභා ක්‍රමය ඉදිරියට ගියේ පළාත් සභා සමුළු නිසයි. මෙයට අමතරව ප්‍රධාන ලේකම්වරු හා ආණ්ඩුකාරවරුන්ගේ ලේකම්වරු සෑම මාස දෙකකට හෝ තුනකට වරක් රැස්වෙනවා.යුද්ධය අවසන් වීමෙන් පසු උතුරු පළාතට පත්වූ පළමු ආණ්ඩුකාරවරයා ලෙස සිවිල් පරිපාලනය ගොඩනැංවීමේ අභියෝගයට ඔබ මුහුණ දුන්නේ කෙසේද?මා ආණ්ඩුකාරවරයා ලෙස දිවුරුම් දුන්නේ 2009 වසරේ ජුනි 12 වෙනිදා. ඒ වන විට එම පළාත ජනාධිපතිතුමාගේ මඟ පෙන්වීම හා නායකත්වය යටතේ යුද හමුදාව විසින් අත්පත්කරගෙන අවසන් වුවා පමණයි.ප්‍රදේශයේ සංවර්ධන හා පරිපාලන වැඩ කටයුතු සෑහෙන ප්‍රමාණයක් ඉතිරිව තිබුණා.පළාත් පාලන ආයතන සමහරක් ත්‍රස්තවාදී උවදුරු නිසා හා ගොඩනැඟිලි නොතිබීම නිසා අක්‍රියව පැවතුණා. සමහර තැන්වල ගැටලු තිබුණා. අවශ්‍ය පහසුකම් ලබා දී පළාත් පාලන ආයතන කෙටි කාලයකින් සක්‍රීය කිරීමට අපට හැකිවුණා.ජනතාවට රජය මඟින් සැලසෙන සහන ලබාදීමටත් සාමාන්‍ය ජන ජීවිතය යථා පරිදි ක්‍රියාත්මක වීමටත් සිවිල් පරිපාලනය ක්‍රියාත්මක කිරීම වැදගත්. මේ වැඩපිළිවෙලේ කොටසක් ලෙස අවසානයේ උතුරු පළාතේ පළාත් පාලන ආයතන ඡන්දය පැවැත්වීමටත් හැකි තත්ත්වයක් උදා වුණා.උතුරේ ජනජීවිතය ගොඩනැඟීමේ කාර්යට පළාත් සභාව මැදිහත් වුණේ කෙසේද?පළාතේ සංවර්ධන කටයුතු මනාව කළමනාකරණය කිරීම පළාත් සභාව මඟින් ඉටු වුණා. උතුරු වසන්තය වැඩපිළිවෙළ යටතේ ජනාධිපති කාර්ය සාධන බලකායේ හා බැසිල් රාජපක්ෂ ඇමැතිවරයාගේ මඟ පෙන්වීම යටතේ ආර්ථික සංවර්ධන අමාත්‍යාංශය විසින් නැවත පදිංචි වන ජනතාවට අවශ්‍ය මූලික පහසුකම් ලබාදීම කෙරුණා.භාරවූ හා හඳුනාගත් එල්.ටී.ටී.ඊ,. සාමාජිකයන් පුනරුත්ථාපනය කිරීමේ සාර්ථක වැඩපිළිවෙළක් රජය ගෙන ගියා. පුනරුත්ථාපනය කරනු ලැබූ තරුණයන් මේ වන විට සාමාන්‍ය ජීවිතයක් ගෙන යනවා. එපමණක් නොවෙයි යුද හමුදාව වර්තමානයේ දීත් අවශ්‍ය පහසුකම් ලබා දෙමින් සාමාන්‍ය ජන ජීවිතය ඉදිරියට ගෙන යන්න සහය වෙනවා.පුනරුත්ථාපනය කරනු ලැබූ එල්.ටී.ටී.ඊ ක්‍රියාකාරීන් රජයේ ආරක්ෂක හමුදාවන්ට බඳවා ගැනීම ගැන ද්‍රවිඩ ජාතික සන්ධානය විරෝධය දක්වා තිබෙනවා. හිටපු ආරක්ෂක ප්‍රධානියෙක් ලෙස මේ ගැන ඔබේ මතය කුමක්ද?පුනරුත්ථාපනය කරනු ලැබූ සමහර දෙමළ තරුණයන් ගුරු වෘත්තියට, විශ්වවිද්‍යාල අධ්‍යාපනයට සම්බන්ධව තිබෙනවා. සමහරු රජයේ රැකියා ලබා ගෙන රාජ්‍ය සේවයට එක්ව සිටිනවා. තවත් සමහරු කෘෂිකාර්මික ක්ෂේත්‍ර නිලධාරීන් බවට පත්ව හමුදාව සමඟ එක්ව රට දියුණු කිරීමට සංවර්ධන කටයුතුවලට දායක වෙනවා.රටේ අනෙකුත් පුරවැසියන්ට මෙන්ම පුනරුත්ථාපනය කරනු ලැබූ එල්.ටි.ටි.ඊ. රැඳවියන්ටත් රජයේ රැකියාවක් ලබාගෙන රටේ අනාගතය වෙනුවෙන් ප්‍රායෝගිකව දායක වීමට ඉඩක් තිබිය යුතුයි. සමාන අවස්ථාවන් ගැන කතා කරමින් දෙමළ ජාතිවාදීන් කළේ අහිංසක තරුණ ජීවිත බිල්ලට දීමයි. දැන් එල්.ටි.ටි.ඊ ය නැති නිසා ද්‍රවිඩ ජාතික සන්ධානය උත්සාහ කරන්නේ ඔවුන්ගේ ප්‍රතිපත්ති ඉදිරියට ගෙන ගොස් නැවතත් විනාශයක් ඇති කරන්නයි.අධි ආරක්ෂිත කලාප කොපමණ දුරකට ඉවත් කර තිබෙනවාද?අධි ආරක්ෂිත කලාපයක් කියන්න සැලකිය යුතු ප්‍රදේශයක් හැටියට තියෙන්නෙ මුලතිව් දිස්ත්‍රික්කයෙ තිබෙන ප්‍රදේශයක් හා යාපනයේ පලාලිවල තිබෙන ප්‍රදේශයක්. පලාලිවල විශාල බිම් ප්‍රදේශයක් නැහැ. මුලින් හමුදාව යටතේ තිබුණු විශාල බිම් ප්‍රමාණයෙන් තුනෙන් දෙකක් පමණ මේ වන විට නිදහස් කර තිබෙනවා.පසුගිය සතියේත් මාදගල් ප්‍රදේශයේ පැවැති අධිආරක්ෂිත කලාපයක් ඉවත්කොට එම ප්‍රදේශය මහජනතාවට ලබා දුන්නා. මේ විදිහට තෙලිප්පනේ ප්‍රදේශයේ තිබුණු අධි ආරක්ෂිත කලාපය ඉවත් කළා. රජයේ නියමය අනුව මෙලෙස ඉවත් කෙරෙන අධි ආරක්ෂිත කලාප තුළ පදිංචි වීමට අවශ්‍ය පහසුකම් පළාත් සභාව සහ ප්‍රාදේශීය ලේකම් කාර්යාලය මූලිකව ලබා දෙනවා.යුද්ධය අවසන් වී සැලකිය යුතු කාලයක් ගතවී තිබියදී උතුරේ හමුදා කඳවුරු පවත්වාගෙන යාම සාමාන්‍ය ජන ජීවිතයට බාධාවක් නොවේද?කවුරුහරි කියනව නම් හමුදාව මුළුමනින්ම උතුරෙන් ඉවත් විය යුතුයි කියලා එය නිවැරැදි මතයක් විදිහට මම දකින්නේ නැහැ. ආරක්ෂක හමුදාවන්ට කඳවුරු පවත්වාගෙන යාමට හා ඒවායේ සුරක්ෂිතභාවයට අවශ්‍ය බිම් ප්‍රමාණයක් තිබිය යුතුයි.උතුරු පළාතේ සිවිල් පුද්ගලයන් පස්දෙනෙකුට හමුදා සෙබළෙක් ගණනේ රඳවාගෙන සිටිනවාය කියන කරුණ අමූලික බොරුවක්. බැහැර ප්‍රදේශවලින් ඕනෑ තරම් ජනතාව උතුරට එනවා. ඒ නිසා මෙහි සත්‍යතාවය ඔබටම දැනගත හැකියි.උතුරු ප්‍රදේශයේ පමණක් නොවෙයි රටේ අනෙකුත් ස්ථානවලත් යුද හමුදාව යොදවා තිබෙනවා. එය රටේ ආරක්ෂාවට අත්‍යවශ්‍යය දෙයක්. හමුදාව අඩුකොට ආරක්ෂාව ලිහිල් කිරීමෙන් ඉමහත් පරිත්‍යාග කොට ලබාගත් සාමය නැවත නැති කරගත යුතු නැහැ. ඒ වගේම අනවශ්‍ය පරිදි හමුදාව යොදවා සාමාන්‍ය ජන ජීවිතය අසීරුතාවයට ලක් කරන්න වුවමනාවක් රජයට ඇත්තේ නැහැ. මෙය අප තේරුම්ගත යුතුයි.මෑතකදි විශ්වවිද්‍යාල ශිෂ්‍යයන් පැවැත්වූ සමරු උත්සවයකට ආරක්ෂක අංශ අවහිර කිරීම ජනතාවගේ ප්‍රජාතන්ත්‍රවාදී අදහස් දැරීමේ අයිතියට එල්ල කළ බාධා කිරීමක් ලෙස විපක්ෂය දක්වන මතය ගැන ඔබට කියන්න තිබෙන්නේ කුමක්ද?රටේ ප්‍රධාන විපක්ෂය කිසිදු අවහිරතාවයකින් තොරව මැයි දිනය උතුරේ පැවැත්වූවා. රජය වගේම විපක්ෂයේ පක්ෂත් උතුරේ දේශපාලනය කරනවා. ප්‍රජාතන්ත්‍රවාදී විදිහට අදහස් දක්වන්න කිසිම බාධාවක් නැහැ. නමුත් සාමය කඩ කරන්න දෙන්න බැහැ. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n12120710</link>
    <topic>නීතිය ඉදිරියේ සැවොම සමානයි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර වැලිපැන්න සිට...</author>
    <content>වැරැදිකරුවන්ට එරෙහිව ව්‍යවස්ථානුකූලව කටයුතු කරන විට පෙරළා චෝදනා කිරීම අද ඇතැමුන්ගේ පුරුද්දක් බවට පත්ව ඇති බව ජනාධිපති මහින්ද රාජපක්ෂ මහතා පැවැසීය.ආණ්ඩුව කරන සෑම කටයුත්තකටම විරුද්ධවීමත් ඕනෑම දූෂිතකමක් කර ආණ්ඩුවට විරුද්ධව කතා කිරීමත් ඇතැමුන්ගේ පිළිවෙත වූවත් ජනතාව සත්‍යය හොඳින් දන්නා බව ද ජනාධිපතිවරයා පැවැසුවේය.නීතිය ඉදිරියේ කවුරුත් සමාන බැවින් ඉහළ නිලධාරියකු වූවත්, පහළ නිලධාරියකු වූවත් වැරැද්දක් කළා නම් දඬුවම් ලැබිය යුතු බවද ජනාධිපතිවරයා අවධාරණය කෙළේය.තමා කිසිවකුගෙන් හෝ පළිගන්නා පුද්ගලයකු නොවන බව පැවසූ ජනාධිපතිවරයා තමා සෑම විටකම අධිකරණය කෙරෙහි විශ්වාසය තබා කටයුතු කරන බව ද කීවේය.ජනාධිපතිවරයා මෙසේ ප්‍රකාශ කෙළේ දක්ෂිණ අධිවේගී මාර්ගයේ ගමන් කරන ජනතාවට පහසුකම් සැලසීමට ඉදිකෙරුණු ‘කැනවින් ආකේඩ් ගිමන්හල’ ජනතා අයිතියට පවරාදීමේ උත්සවයට ඊයේ (06) එක්වෙමිනි.තැලෙන යකඩය දැක ඇතැමුන් උඩ පැන පැන තැලුවත් බොරු සටන් පාඨවලට ජනතාව නොමඟ යැවිය නොහැකි බව ජනාධිපතිවරයා පෙන්වා දුන්නේය.යම් යම් නිලධාරීන්ගේ දූෂිතකම් කියමින් ඔවුන්ට එරෙහිව පියවර ගන්න යැයි හඬනඟන විපක්ෂයම ඒ සඳහා ආණ්ඩුව අවශ්‍ය පියවර ගන්නා විට ඊට එරෙහිව චෝදනා එල්ල කරන බවද ජනාධිපතිවරයා පැවසීය.ජ්‍යෙෂ්ඨ ඇමැති හා නියෝජ්‍ය මුදල් ඇමැති සරත් අමුණුගම, ඇමැතිවරුන් වන කුමාර වෙල්ගම, මර්වින් සිල්වා, නියෝජ්‍ය ඇමැතිවරුන් වන නිර්මල කොතලාවල, රෝහිත අබේගුණවර්ධන, ආරක්ෂක ලේකම් ගෝඨාභය රාජපක්ෂ, ජනාධිපති කාර්ය මණ්ඩල ප්‍රධානි ගාමිණි සෙනරත් මහත්වරු මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n12120711</link>
    <topic>පිළිතුරු දීමට දින 22ක් ලබා දුන්නා</topic>
    <author/>
    <content>දෝෂාභියෝග චෝදනා විමර්ශනය කරන තේරීම් කාරක සභාවේ නෛතික පිළිවෙතින් ශිරාණි බණ්ඩාරනායක මහත්මිය හා එතුමිය වෙනුවෙන් පෙනී සිටි නීතිඥවරුන් ඉවත්ව ඇති බව දැනගන්නට ඇති බව නියෝජ්‍ය කතානායක චන්දිම වීරක්කොඩි මහතා පවසයි.දෝෂාභියෝග චෝදනා ආණ්ඩුක්‍රම ව්‍යවස්ථාවට අනුකූ®ලව මන්ත්‍රීවරුන් 117 දෙනකුගේ අත්සනින් පාර්ලිමේන්තුවට ඉදිරිපත් කර තිබෙන අතර කතානායකතුමා විසින් ආණ්ඩුක්‍රම ව්‍යවස්ථාවට ප්‍රකාරව තේරීම් කාරක සභාව පත්කර තිබේ.මේ චෝදනා සම්බන්ධයෙන් පිළිතුරු ලබාදීම සඳහා අගවිනිසුරුවරියට දින 22 ක කාලයක් ලබා දුන් බව ද වීරක්කොඩි මහතා පැවැසුවේය.ඒ අනුව අගවිනිසුරුවරියට දෝෂාභියෝගය විමර්ශනය කිරීමට පාර්ලිමේන්තුවට පැමිණීමට අවශ්‍ය ආරක්‍ෂාව ගෞරවය ලබාදීමට පියවර ගෙන තිබෙන බව ද හෙතෙම වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n12120712</link>
    <topic>කාරක සභාවේ තීරණ මාධ්‍යට දෙන්න බෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>දෝෂාභියෝගය විමර්ශනය කරන කාරක සභාවේ තීරණ පුවත්පත්වල පලවී තිබෙන බවත් එවැනි කාරණා පුවත්පත්වලට හෝ වෙනත් තැන්වලට ලබාදීමට නීතියෙන් බලයක් නොමැති බවත් පරිසර ඇමැති අනුර ප්‍රියදර්ශන යාපා මහතා ඊයේ (6) ප්‍රකාශ කළේය.මේ පිළිබඳ කතානායකවරයා මාර්ගයෙන් මාර්ගෝපදේශයක් ලබාදෙන ලෙස ඉල්ලීමක් කරන බවත් ප්‍රියදර්ශන යාපා මහතා සඳහන් කළේය.වරප්‍රසාද ප්‍රශ්නයක් මතුකරමින් ඇමැතිවරයා මේ බව කියා සිටියේ ය.කාරක සභාවේ කටයුතු මාධ්‍යයට විවෘත කරන ලෙසත් එවිට වැරදි වාර්තා නොයන බවත් රජය මාධ්‍ය නිදහසට කැපවී තිබෙනවා, මහජන සුබසිද්ධිය සදහා සත්‍ය හෙළිදරව් කිරීමේ අයිතිය පාර්ලිමේන්තුවටද මාධ්‍යයට ද තිබෙන බව මෙහිදී අදහස් දැක්වූ එජාප පාර්ලිමේන්තු මන්ත්‍රී ලක්ෂ්මන් කිරිඇල්ල මහතා පැවසී ය.මෙහිදී අදහස් දැක්වූ විමල් වීරවංශ මහතා-මේ පාර්ලිමේන්තු විශේෂ කාරක සභාව මාධ්‍යයට විවෘත කළොත් අගවිනිසුරුවරියගේ පැත්තෙන් සුදුසු නෑ. අගවිනිසුරුවරිය සම්බන්ධ චෝදනා විමර්ශනය කරන්නේ. විවිධ දේ සාකච්ඡා වෙනවා. අගවිනිසුරු ධූරයේ තිබෙන බැරෑරුම් කම හින්දම එදා මේවා සම්පාදනය කරනකොට පරීක්ෂණ අප්‍රකටව සිදුවිය යුතුයි කියන්නේ. ඒක කරලා තියෙන්නේ අගවිනිසුරුවරිය ගැන කල්පනා කරලයි. චෝදනා ඉදිරිපත් කළ මන්ත්‍රීවරු ගැන කල්පනා කර නොවේ. අපි මෙයට බැඳී සිටින නිසා, මාධ්‍යවල පලවන තොරතුරු සම්බන්ධයෙන් යම් කිසි පියවරක් ගැනීම වැදගත්. විපක්ෂයේ මන්ත්‍රීවරු හතරදෙනෙක් ඉවත්වන බවට යම් ප්‍රවෘත්ති වාර්තා වී තිබෙනවා. මන්ත්‍රීවරු 117ක් ඉදිරිපත් කළ චෝදනා විමර්ශනය කිරීම මිසක් වෙන දෙයක් වෙන්නේ නෑ. චෝදනා විමර්ශන විභාග කර එය සනාථ වෙනවානම් විතරයි එකඟ වෙන්න පුළුවන්. හෘද සාක්ෂියට අනුව කටයුතු කිරීමේ අයිතිය අපිට අණ්ඩුපක්ෂයේ මන්ත්‍රීවරු හැටියට ලැබිලා තිබෙනවා. ආණ්ඩුවේ හිටියත් අපි වෙනස් මත දරනවා. මේ විමර්ශනයට මට බලපෑමක් නෑ. විපක්ෂයේ මන්ත්‍රීවරු ඉවත්වෙනවා කියලා වැරදි මතයක් හදන්නේ නැතිව, පාර්ලිමේන්තු භූමිකාව පිළිබඳ වෙනස් මතයක් හදන්නේ නැතිව, වෙනම වාර්තාවක් ඉදිරිපත් කරන්න පුළුවන්. මාධ්‍යවල කරුණු පළ කිරීම මඟින් විශ්වසනීයත්වය නැතිකරන්න එපා.මෙයට පිළිතුරු දුන් විපක්ෂයේ ප්‍රධාන සංවිධායක ජෝන් අමරතුංග මහතා-අපි කවදාවත් කියලා නෑ ඉවත්වෙනවා කියලා. එක පත්තරවලින් අහන්න. මම කියලත් නැහැ, සම්බන්ධන් මහතා කියලත් නෑ.එජාප පාර්ලිමේන්තු මන්ත්‍රී සජිත් ප්‍රේමදාස මහතා-තේරීම් කාරක සභාවේ සියලු ක්‍රියාදාමයන්ට මාධ්‍ය ප්‍රචාරය ලබාදෙන්න. එවිට ස්වභාවික යුක්තියේ මූලධර්ම දැනගන්නට පුළුවන්නියෝජ්‍ය කතානායක චන්දිම වීරක්කොඩි මහතාකාරක සභාවේ සිදුවන දේවල් පිළිබඳ කතා කිරීම, දැනට පවතින ස්ථාවර නියෝග හා නීතියට අනුව කළ නොහැකියි. සංශෝධන පිළිබඳව අදහස් තිබෙනවා නම්, පක්ෂ නායක රැස්වීමේදී සංශෝධන ඉදිරිපත් කරන්න. දැනට පවතින නීතිය තුළ ස්ථාවර නියෝග තුළ කටයුතු ක්‍රියාත්මක කිරීම අත්‍යාවශ්‍යයි. ඒ සදහා අප සියලු දෙනා බැඳී සිටිනවා. කතානායකතුමාට අමාත්‍ය අනුර ප්‍රියදර්ශන යාපා මහතා යොමු කළ යෝජනාව සුදුසු පියවර ගැනීම සදහා කටයුතු කිරීමට යොමු කරන බව පැවැසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n1212072</link>
    <topic>ජාතියේ යුතුකම ඉටු කරන්න මිලියන 400ක් වෙන් කළා</topic>
    <author>මහින්ද අලුත්ගෙදර</author>
    <content>දේශීය හා විදේශීය වශයෙන් කුමන බලපෑම් පැමිණිය ද ජීවිත පරිත්‍යාගයෙන් කටයුතු කළ වීරෝදාර රණවිරුවන් වෙනුවෙන් ජාතියේ යුතුකම ඉටු කරන බව ආර්ථික සංවර්ධන ඇමැති බැසිල් රාජපක්ෂ මහතා කියයි.එම යුතුකම ඉටු කිරීම අනිවාර්යයෙන්ම සිදුවන බවද ඒ වෙනුවෙන් ජනාධිපති මහින්ද රාජපක්ෂ හා රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරු ප්‍රමුඛ වත්මන් රජය බැඳී සිටින බවද ඒ මහතා අවධාරණය කරයි.සෑම ජාතියක්ම විනාශයට පත් කළ එල්.ටී.ටී.ඊ ත්‍රස්තවාදීන් අහිංසකයන් බවට හඳුන්වාදෙමින් ඔවුන්ට හිරිහැර කරන අතරේ රණවිරුවන් වෙත විශේෂ වරප්‍රසාද දෙන බවට රටේ සහ ජාත්‍යන්තරයේ පෙන්නුම් කිරීමට ඇතැමුන් කුමන්ත්‍රණ කරන බවද හෙතෙම සඳහන් කරයි.ඇමැතිවරයා මේ බව සඳහන් කළේ කොළඹදී ඊයේ (06) පැවැති රණවිරු දිවිනැඟුම ප්‍රතිලාභ ප්‍රදානය කිරීමේ උළෙලට සහභාගි වෙමිනි. ආර්ථික සංවර්ධන අමාත්‍යාංශය සහ රණවිරු සේවා අධිකාරිය එක්ව සංවිධනය කළ මෙහිදී ප්‍රාදේශී සංවර්ධන බැංකුව මඟින් මූල්‍ය ප්‍රතිපාදන ලබා දෙයි.මාතෘභූමිය වෙනුවෙන් ජීවිත පුද කළ වීරෝධාර රණවිරුවන්ගේ පවුල්වල සාමාජිකයන්ට සහ ආබාධිත තත්ත්වයට පත් හා විශ්‍රාමික රණවිරු පවුල්වල සාමාජිකයන් වෙනුවෙන් මෙහි දී මූල්‍ය ප්‍රතිලාභ පිරිනැමුණු අතර ඔවුන්ගේ ආර්ථික හැකියාව ශක්තිමත් කරමින් යැපුම් මානසිකත්වයෙන් ඉවත් කිරීම මෙහි අරමුණ වෙයි.මේ වසරේ අයවැය මගින් ඒ සඳහා රුපියල් මිලියන 400ක මුදලක් වෙන්කර තිබේ. මෙම උළෙලේ දී 42දෙනෙකුට දිවිනැඟුම ප්‍රතිලාභ ප්‍රදානය කෙරුණු අතර තවත් 250කට පමණ හිමිකම් සහතික පිරිනැමූහ. රුපියල් ලක්ෂ පහක උපරිමයකට යටත්ව වසර පහක කාලයක් දක්වා ප්‍රාදේශීය සංවර්ධන බැංකුව මඟින් මෙම ණය පහසුකම් ලබා දෙන අතර ඒ සඳහා අයකරනුයේ සියයට 7ක අවම පොලී ප්‍රතිශතයකි.මෙහිදී වැඩිදුරටත් අදහස් දක්වමින් ආර්ථික සංවර්ධන ඇමැතිවරයා සඳහන් කළේ එදා විපක්ෂයේ ඇතැමුන් මේ රටේ ක්‍රියාත්මක කළ මානුෂීය මෙහෙයුම වෙනුවෙන් අකුල් හෙළමින් රණවිරුවන්ට අපහාස කළ බවයි.අයවැයෙන් රාජ්‍ය ආරක්ෂක අමාත්‍යාංශයට විශාල මුදලක් වෙනු කරන්නේ කුමකට ද යනුවෙන් ප්‍රශ්න කරන බවද පෙන්වා දුන්නේය.සෑම ජාතියක්ම විනාශයට පත් කළ කොටි ත්‍රස්තවාදීන්ට හා ඔවුන්ගේ පවුල්වලට වන්දි, විශේෂ වරප්‍රසාද ලබා නොදෙන්නේ කුමකටද යනුවෙන් විපක්ෂයේ තවත් පිරිසක් ප්‍රශ්න කරන බව සඳහන් කළ ඒ මහතා ඒ සියලු දෑවලින් රටට එරෙහිව කුමන්ත්‍රණ කිරීම ඔවුන්ගේ අරමුණ වී තිබෙන බවද කීවේය. මේ රටේ ජනතාව යම් දෙයක් භුක්ති විඳින්නේ නම්, ආර්ථික වාසි ලබන්නේ නම්, රටේ දරුවන් නිදහසේ ඉගෙන ගන්නේ නම්, ඒ සියල්ල රණවිරුවිනගේ කැපවීම හේතුවෙන් බවද ඇමැතිවරයා සිහිපත් කළේය.රණවිරු සේවා අධිකාරියේ සභාපතිනි පද්මා වෑත්තෑව, ප්‍රාදේශීය සංවර්ධන බැංකුවේ සභාපතිනී කේෂලා ජයවර්ධන මහත්මීහුද මෙහිදී කතා කළහ.රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, ප්‍රාදේශී සංවර්ධන බැංකුවේ සාමාන්‍යාධිකාරී ආර්. සිරිවර්ධන, යුද හමුදාපති ලුතිනන් ජනරාල් ජගත් ජයසූරිය, නාවික හමුදාපති වයිස් අදිමිරාල් ජයනාත් කොළඹගේ, ගුවන් හමුදාපති එයාර් වයිෂ් මාර්ෂල් හර්ෂ අබේවික්‍රම, පොලිස්පති එන්.කේ ඉලංගකෝන් මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n1212073</link>
    <topic>වසර 2018 දී කටුනායක ගුවන්තොටටමගීන් මිලියන 18ක් ගෙන්වීමේ සැලසුමක්</topic>
    <author/>
    <content>වසර 2018 වන විට බණ්ඩාරනායක ජාත්‍යන්තර ගුවන්තොටුපළට පැමිණෙන මගීන්ගේ සංඛ්‍යාව මිලියන 18 දක්වා වැඩි කිරිමට සැලසුම් සකස් කර ඇති බව ගුවන් තොටුපළ හා ගුවන් සේවා සභාපති ප්‍රසන්න වික්‍රමසූරිය මහතා පැවසීය.වසර 2011 දී බණ්ඩාරනායක ජාත්‍යන්තර ගුවන්තොටුපළට මිලියන 6.2ක මගී පිරිසක් පැමිණ ඇති බව පවසන ඒ මහතා මේ වසරේ එය මිලියන 7 දක්වා වැඩි වී ඇති බව කීවේය.බණ්ඩාරනායක ජාත්‍යන්තර ගුවන්තොටුපළ අද දකුණු ආසියාවේ හොඳම ගුවන්තොටුපළ බවට පරිවර්තනය වී තිබෙන බවත්, මේ වසරේ සංචාරකයන් විශාල ලෙස පැමිණ ඇති බවත් වික්‍රමසූරිය මහතා ප්‍රකාශ කළේය. රජයේ ප්‍රවෘත්ති දෙපාර්තුමෙන්තුවේ ඉකුත් (3) වැනිදා පැවැති ප්‍රවාත්ති සාකච්ඡාවේ දී තොටුපළ හා ගුවන් සේවා සභාපතිවරයා එසේ පැවසීය.මේ වන විට මත්තල ජාත්‍යන්තර ගුවන්තොටුපළේ ඉදිකිරීම් කටයුතු සියයට 98ක් අවසන් බවත්, ලබන වසරේ මුල් භාගයේ එම ගුවන් තොටුපළ විවෘත කිරීමට හැකි බවත් හෙතෙම අනාවරණය කළේය.ගුවන් තොටුපළ හා ගුවන් සේවා සභාපති ප්‍රසන්න වික්‍රමසූරිය මහතා මෙසේ ද කීවේය.ගම්වල ජනතාවට දඹදිව වන්දනාවේ යන්න නම් නියමිත් දිනට පෙර දිනයේ කටුණායක ගුවන්තොටුපලට පැමිණෙන්න වෙනවා. මත්තල ගුවන්තොටුපල ඉදිකිරීමත් සමඟ එම තත්ත්වය වෙනස් කරගන්න අවශ්‍ය සැලසුම් අප සකස් කරමින් සිටිනවා. මීට අමතරව වෙළෙඳ භාණ්ඩ හුවමාරු කරගැනීමත් මේ ගුවන් තොටුපළ යොදා ගැනීමටත් අවධාණය යොමු කර තිබෙනවා. අනෙක් කාරණය තමයි අප මේ වන විටත් අභ්‍යන්තර ගුවන් තොටුපළවල කිහිපයක් ආරම්භ කිරීමටත් කටයුතු කරමින් සිටිනවා. එමගින් ජනතාවට විශාල සේවාවක් සැපයීමට හැකිවන බවද හෙතෙම ප්‍රකාශ කළේය.මේ අවස්ථාවට අමාත්‍යාංශ ලේකම් වෛද්‍ය රවීන්ද්‍ර රුබේරු, සිවිල් ගුවන්සේවා අධිකාරියේ සභාපති ජෙනරල් රොහාන් දළුවත්ත මහත්වරුන් ඇතුළු නිලධාරීන් රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n1212074</link>
    <topic>නැඟෙනහිර අහසේ අද්භූත වස්තුවක්</topic>
    <author>ලුණම සමූහ සනත් ගමගේ</author>
    <content>නැඟෙනහිර අහසේ දීප්තිමත් අලෝකය විහිදුවන වස්තුවක් පෙරේදා (5) රාත්‍රියේ දිස් වී තිබේ.විහිදෙන ආලෝක සප්ත ධාරාවන් මඟින් වේගයෙන් ඉහළට ගමන් කළ අතර තවත් වරෙක විවිධ වර්ණයෙන් වස්තුව දිස් වී තිබේ.ජනතාව මේ අත්භූත වස්තුව නිරීක්ෂණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n1212075</link>
    <topic>සිංහ ධජය අභ්‍යාවකාශයට ගෙන යාම ගැරහීමට ලක්කිරීම හෙළා දකිනවා</topic>
    <author>චින්තා රණසිංහ</author>
    <content>කාලයක සිට රටේ තිබුණු අයහපත් තත්ත්වය නිසා සිංහ ලංඡනය සටහන් කළ සරුංගලයක් හෝ ඉහළ නැංවීමට ධෛර්යක් නොලද ඇතැම් දේශපාලනඥයන්, සිංහ ධජය අභ්‍යාවකාශය කරා ගෙන ගිය සිය සුවිශේෂී මෙහෙයුම ගැරහීමට ලක්කිරීම සුප්‍රීම්සැට් සමාගමේ සභාපති ආර්.එම්. මනිවන්නන් මහතා පිළිකුළෙන් හෙළා දකී.සුප්‍රීම් සැට්-1 ශ්‍රී ලාංකීය සිංහ ධජය රැගත් එකම චන්ද්‍රකාව අභ්‍යාවකාශගත නොවූ බවට විපක්ෂය ගෙන යන ප්‍රචාරය සම්බන්ධයෙන් ඒ මහතා මේ අදහස් පළ කරයි.එවැනි ප්‍රචාරයක් ගෙන යාම පෞද්ගලික සමාගමක් වන සුප්‍රීම්සැට් සමාගමට පමණක් නොව ශ්‍රී ලංකා ආණ්ඩුව සමඟ දැඩි මිත්‍රත්වයකින් පසුවන චීන සමූහාණ්ඩුවට ද කෙරෙන අපහාසයක් බව ඒ මහතා කියයි.දේශපාලන වශයෙන් බංකොළොත් වූ ඇතැමුන් චන්ද්‍රිකා තාක්ෂණය පිළිබඳ ඇති අල්ප දැනුම ප්‍රදර්ශනය කරන බවටත් සිය මෙහෙයුම පිළිබඳව ලදරු ප්‍රකාශ නිකුත් කිරමින් රජයෙන් ප්‍රශ්න කිරීම අසාධාරණ බවත් පෙන්වා දෙයි.චන්ද්‍රිකාව අභ්‍යාවකාශගත කිරීම සම්බන්ධයෙන් මෙරට රජය සහයෝගය දැක්වුව ද එයට කිසිඳු මැදිහත්වීමක් නොදක්වන බව ද හෙතෙම පවසයි.‍ සුප්‍රීම්සැට් ව්‍යාපෘතිය පෞද්ගලික අංශය මඟින් පමණක් මෙහෙය වූ බවද සභාපතිවරයා තරයේ ප්‍රකාශ කරයි.ජාතියේ සංවර්ධන ක්‍රියාදාමයට උර දෙන පෞද්ගලික අංශය මඟින් මෙහෙයවන ප්‍රධාන ව්‍යාපෘතියකට නිදසුනක් ලෙස සිය සමාගමේ ව්‍යාපෘති හඳුනාගත හැකි බවත් අමෙරිකා ඩොලර් 100ක හෝ ආයෝජනයක් කරගත නොහැකි නම් තමන් අමෙරිකා ‍ඩොලර් 260 ක් ආයෝජනය කරමින් කර්මාන්ත ක්ෂේත්‍රයට එක් නොවන්නේ යැයි ද සභාපතිවරයා වැඩි දුරටත් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n1212076</link>
    <topic>ශ්‍රී ලංකා ගුවන් සේවයටවසර සියයයි</topic>
    <author>සුභාෂිනි සේනානායක</author>
    <content>ශ්‍රී ලංකාවේ ගුවන් සේවා ඉතිහාසයට අදට (7) සියවසක් සපිරේ. මෙහි ප්‍රධාන සැමරුම් උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (7) උදේ 10ට අරලියගහ මන්දිරයේ දී පැවැත්වේ.සිවිල් ගුවන් සේවා ඇමැති පියංකර ජයරත්න, නියෝජ්‍ය ඇමැති ගීතාංජන ගුණවර්ධන මහත්වරු ඊට සහභාගි වෙති. මෙදින ශ්‍රී ලංකා ගුවන් සේවා ඉතිහාසයේ සනිටුහන් කරන සමරු මුද්දර 4ක් එළිදැක්වීමට නියමිත අතර කපිතාන් එල්මෝ ජයවර්ධන මහතා රචිත විශේෂ කෘතියක් ද එළිදැක්වේ. “නිල් අහස ජයගනිමු” තේමා යටතේ පාසල් අතර පැවැත්වූ දීපව්‍යාප්ත චිත්‍ර තරගයේ ජයග්‍රාහකයන්ට ජනාධිපතිතුමා අතින් තිළිණ ප්‍රදානය කිරීමද මෙදින සිදුකෙරේ. මෙරට ගුවන් සේවා ඉතිහාසය පිළිබඳව සැකසූ වාර්තා වැඩසටහනක්ද ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n1212077</link>
    <topic>ජුවෙල්ස් ශ්‍රී ලංකා ප්‍රදර්ශනය අද කොළඹ දී</topic>
    <author>චින්තා රණසිංහ</author>
    <content>ජාතික මැණික් හා ස්වර්ණාභරණ අධිකාරිය මඟින් දෙවන වරටත් පවත්වන ජුවෙල්ස් ශ්‍රී ලංකා ප්‍රදර්ශනය කොළඹ, බණ්ඩාරනායක සම්මන්ත්‍රන ශාලාවේ දී අද (7) ආරම්භ කෙරේ.පරිසර ඇමැති අනුර ප්‍රියදර්ශන යාපා මහතාගේ ප්‍රදානත්වයෙන් අද පෙරවරු 10 ට ප්‍රදර්ශනය ආරම්භ වීමෙන් පසු හෙට (8) සහ අනිද්දාත් (9) ප්‍රදර්ශනය පැවැත්වේ. ප්‍රදර්ශන භූමියට පිවිසෙන සියලුම ජනතාවට ප්‍රවේශ පත්‍රය සමඟ නොමිලේ මැණිකක් ලබා දීමට කටයුතු යොදා ඇතැයි එම අධිකාරියේ සභාපති ප්‍රසාද් ගල්හේන මහතා පවසයි.ප්‍රදර්ශන කුටි 150කින් සමන්විත විශාල ප්‍රදර්ශනයක් වන මෙය ශ්‍රී ලංකා රත්න විද්‍යාඥයන්ගේ සංගමයේ පූර්ණ සහයෝගය ඇතිව සංවිධාන කළ බවත් ජුවෙල්ස් ශ්‍රී ලංකා ප්‍රදර්ශනය රාජ්‍ය අනුග්‍රහය ඇතිව මෙරට පැවැත්වෙන එකම මැණික් හා ස්වර්ණාභරණ වෙළෙඳ ප්‍රදර්ශනය බවත් සභාපතිවරයා කියයි.ජුවෙල්ස් ප්‍රදර්ශනය පැවැත්වීමේ මූලික අරමුණ, මැණික් යොදා නිර්මාණය කළ ස්වර්ණාභරණවලට ප්‍රමුඛත්වය ලබා දීම හා මැණික් හා ස්වර්ණාභරණ කර්මාන්තයේ නියුතුවන කර්මාන්තකරුවන්ට හා ව්‍යාපාරිකයන්ට විශේෂ අවස්ථාවක් සළසා දීමය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n1212078</link>
    <topic>ශ්‍රී ලංකා-පාකිස්තාන ද්විපාර්ශ්වික වෙළෙඳාම වර්ධනයට පියවර</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ පාකිස්තානය අතර සිදුකෙරෙන ද්වීපාර්ශවික වෙළෙඳාම තවදුරටත් පුළුල් කර ගැනීම කෙරෙහි දෙ‍රටේ අවධානය යොමුකර ඇත.මේ වනවිට වාර්ෂිකව දෙරට අතර වෙළෙඳාම අමෙරිකානු ඩොලර් මිලියන 400ක් වන නමුත් එය ඉදිරි වර්ෂ තුන ඇතුළත අමෙරිකානු ඩොලර් මිලියන 2,000 දක්වා වර්ධනය කර ගැනීම අරමුණ වී තිබෙන බව ශ්‍රී ලංකාවේ පාකිස්තාන මහකොමසාරිස් සීමා ඉළාහි බාලොච් මහත්මිය පවසයි.ශ්‍රී ලංකාව සහ පාකිස්තානය අතර ද්වීපාර්ශවික වෙළෙඳාම වර්ධනය කිරීමේ අවස්ථාවන් කෙරෙහි අවධානය යොමු කරන පාකිස්තානය මෙරට පෞද්ගලික අංශය සමඟ ඒකාබද්ධව හවුල් ව්‍යාපාර ආරම්භ කිරීම කෙරෙහි අවධානය යොමුකර තිබෙන බවද ඇය පෙන්වාදෙයි. දෙරට අතර ද්වීපාර්ශවික වෙළෙඳාම නැඟී එමින් පැවැතියද තවදුරටත් පුළුල් කළයුතු අංශ පවතින බවද පෞද්ගලික අංශයේ සහාය ඇතිව ඒකාබද්ධ ව්‍යාපාර ගොඩනැඟීම දෙපාර්ශවයටම වැදගත්වන බවද ඒ මහත්මිය සඳහන් කරයි. මේ අතර ශ්‍රී ලංකාවේ පාකිස්තාන මහකොමසාරිස්වරිය සඳහන් කරන්නේ ස්වර්ණාභරණ, ඖෂධ, රෙදිපිළි, කිරිගරුඬ හා ග්‍රැනයිට් යන අංශ හරහා දෙරට අතර වෙළෙඳාමේ හවුල් ව්‍යාපාර ගොඩනැඟීමේ හැකියාව පවතින බවයි.ඉන්දියාව හැරුණු විට සාර්ක් කලාපය තුළ ශ්‍රී ලංකාව සමඟ ගනුදෙනු කරන විශාලතම ගණුදෙනුකරු වන්නේ පාකිස්තානයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n1212079</link>
    <topic>මාතලේ සමූහ මිනී වළෙන්  ඇටසැකිලි 33ක් හමු වෙයි</topic>
    <author>පණ්ඩුක සමරසේකර</author>
    <content>මාතලේ රෝහල් භූමියේ හමුවූ සමූහ මිනී වළේ මේ වන විට පුද්ගලයින් 33කගේ මිනිස් ඇට සැකිලි හමුවී ඇතැයි පොලිසිය කියයි.පසුගිය 23වැනි දා රෝහල් භූමියේ ඉදිකිරීමක් සඳහා එහි බැකෝ යන්ත්‍ර යොදා කැණීම් සිදුකිරීමේ දී මතුª වූ ඇට කැබලි විමර්ශනය කිරීමේ දී ඒවා මිනිස් ඇට කැබලි බවට මාතලේ අධිකරණ වෛද්‍යවරයා නිගමනය කර ඇත.පසුව මාතලේ පොලිසිය සහ අපරාධ පරීක්ෂණ දෙපාර්තමේන්තුව එක්ව කළ කැණීම්වලදී මේ වන විට මිනිස් ඇට සැකිලි 33ක් සොයා ගෙන ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා දිනමිණ කළ විමසීමකදී පැවසිය. සොයා ගත් හිස් කබල් හා ඇට කැබලි දැඩි ලෙස දිරාපත්ව ඇති බවත් ඒවා ඇඟිලි අතර පොඩිවී යන තරමටම දිරාපත්ව ඇති බව පොලිස් මාධ්‍ය ප්‍රකශකවරයා කීය.මාතලේ මූලස්ථාන පොලිසිය සමඟ අපරාධ පරීක්ෂණ දෙපාර්තමේන්තුව වෝහාරික වෛද්‍ය පරීක්ෂණයන් සඳහා මේ අස්ථි කැබලි ඉදිරිපත් කර ඇති අතර වැඩිදුර විමර්ශන කටයුතු සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n12120713</link>
    <topic>රට පැටවීමට ගිය ගැබ්බර පොකිරිස්සන් 500ක් අත්අඩංගුවට</topic>
    <author>භක්ති ධර්මප්‍රි‍ය මෙන්ඩිස්</author>
    <content>වියට්නාමයට සහ හොංකොන් බලා අනවසරයෙන් යැවීමට සූදානම් කර තිබූ පොකිරිස්සන් 500ක් රේගු ජෛව විවිධත්ව ඒකකය විසින් ඊයේ (6) අත්අඩංගුවට ගෙන තිබේ.මේවා මෙරටින් පිටරටට යැවීම සිදුකළ සමාගමට රේගුව විසින් රුපියල් හාරලක්ෂ පනස්දහසක දඩයක් නියම කළ බව ශ්‍රී ලංකා රේගුවේ ජෛව විවිධත්ව අංශයේ ප්‍රධානි සහකාර රේගු අධ්‍යක්ෂක සමන්ත ගුණසේකර මහතා ‘දිනමිණ’ට පැවසීය.බිත්තර සහිත පොකිරිස්සන් පිටරටට අපනයනය කිරීම තහනම් වන අතර මෙරටින් පිටරටට පොකිරිස්සන් යැවීමේ දී අනුගමනය කළ යුතු නීති රැසක් මෙම සමාගම විසින් කඩ කිරීම නිසා ඉස්සන් තොගය රේගුව විසින් මෙලෙස අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n12120714</link>
    <topic>ව්‍යාජ හැදුනුම්පත් - ව්‍යාජ විදේශ ගමන් බලපත්‍ර සෑදීම වළක්වන්න බොදු බල සේනා පෙරමුණට එයි</topic>
    <author>උපාලි කරුණාරත්න</author>
    <content>පුද්ගලයින් ලියාපදිංචි කිරීමේ දෙපාර්තමේන්තුවේ සහ ආගමන විගමන දෙපාර්තම්න්තුව තුළ සිදුවන ව්‍යාජ හැදුනුම්පත්, විදේශ ගමන් බලපත්‍ර සෑදීම වැළැක්වීමට දැඩි පියවර ගන්නා ලෙස බොදු බල සේනා ජාලය ආරක්ෂක ලේකම් ගෝඨාභය රාජපක්ෂ මහතාගෙන් ඉල්ලා සිටී.බොදුබල සේනා ජාලය සතුව ව්‍යාජ අන්දමින් සෑදු හැදුනුම්පත්, විදේශ ගමන් බලපත්‍ර පිළිබඳව තොරතුරු පනහක් පමණ ඇති බවද එහි මහ ලේකම් ගලගොඩඅත්තේ ඥාණසාර හිමියෝ පැවසූහ. පකිස්ථානයෙන්, මැලේසියාවෙන්, අරාබි රටවලින් පැමිණෙන ජනතාවට වැඩි වශයෙන් මෙම ව්‍යාජ ලේඛන සලසන බවද උන්වහන්සේ ප්‍රකාශ කළහ.අපි ලබන ජනවාරි මාසයේ සිට බෞද්ධාරක්ෂණ කමිටු පිහිටුවනවා. ත්‍රිකුණාමලය ප්‍රදේශයේ මිය යන පුද්ගලයින්ගේ හැදුනුම්පත් නැවත සකසන බවට ද අපට තොරතුරු ලැබිල තිබෙනවා.බොදුබල සේනා ජාලයේ ක්‍රියාකාරකම් විවිධ සංවිධාන අද විවේචනය කරන්නට පටන් අරන්. අන්තරේ කොලු ගැටව් ද අපි සම්බන්ධයෙන් එක එක ප්‍රකාශ කරනවා. මේ සියලු දෙනාම තේරුම් ගන්න ඕනෙ බොදුබල සේනා කටයුතු කරන්නේ් සාමකාමී රටක් වෙනුවෙන් කියලා. අපි බෞද්ධ අන්තවාදියෝ නොවෙයි. මුලධර්මවාදී කල්ලිවල තොරතුරු අපි හෙළි කරනවා. ව්‍යාජ හැදුනුම්පත්, විදෙස් ගමන් බලපත්‍ර සාදා දෙන නිලධාරින් ඒ සඳහා ලක්ෂ ගණනින් මුදල් ලබා ගන්නා බව තොරතුරු ලැබී තිබෙනවා. මේවා වළක්වන්න ඕනෙ. නැතිනම් ඉදිරියේ දී විශාල ගැටලු ඇති වේවි. ව්‍යාජ හැදුනුම්පත් සෑදීමේ මේ ජාවාරම නිසා ආයුධ පුහුණුව ලැබූ විදෙස් අන්තවාදීන්ටද රට තුළ නිරුපද්‍රිතව සිටීමට හැකි වෙනවා.ජනාධිපති මහින්ද රාජපක්ෂ මහතාගේ නායකත්වයෙන් ත්‍රස්තවාදය පරාජය කළා. එම සාමය අප දිගටම රැගෙන යා යුතුයි. රට තුළ සිදුවන වංචා දුෂණ බොදුබල සේනා ජාලය ඉදිරියටත් හෙළි කරන බව ඥාණසාර හිමියෝ පැවසූහ.බොදුබල සේනා ජාලයේ ප්‍රධානී කිරීම විමලජෝති නාහිමි - බෞද්ධ ජනතාවට තමයි ලෝකයේ වැඩිම අරියාදු සිදුවන්නේ. දේශපාලනඥයන්ද සිංහල බෞද්ධ ජනතාවට ඇතිවන ගැටලු පිළිබඳව සොයා බැලීය යුතුයි. අපි සෑම අවස්ථාවකම ඇත්ත කතා කිරීමට පුරුදු වෙන්න ඕනෙ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n12120715</link>
    <topic>දෙපා පණ නැතත් සැමියාගේ ආධාරයෙන් හෙරොයින් ජාවාරමේ යෙදිලා</topic>
    <author>මාතර සමූහ - ඩබ්ලිව්.පී. ධර්මසේන</author>
    <content>පොලිස් ඇසට වැලි ගසමින් වසර කිහිපයක් තිස්සේ හෙරොයින් ජාවාරමේ යෙදුණු වැලිගම “සූටී” නැමැති දෙපා ආබාධිත කාන්තාවක් සමඟ තිදෙනකු මාතර කොට්ඨාස අපරාධ විමර්ශන අංශයේ නිලධාරින් විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ වැලිගම පැලෑන ප්‍රදේශයේ පදිංචි 26 හැවිරිදි දෙපා පණ නැති “සූටී” නැමති කාන්තාවක් සහ ඇයගේ සැමියා සහ ත්‍රිවිලර් රථ රියැදුරෙකි.දෙපා පණ නැති මෙම කාන්තාව වසර 03කට වැඩි කාලයක් තම ත්‍රිවිලර් රථයෙන් ඇයගේ සැමියා සමඟ හෙරොයින් ජාවාරමේ යෙදී ඇත.ඇය ආබාධි තැනැත්තියක් නිසා පොලිසියේ අවධානය ඇය වෙත යොමු නොවීම ප්‍රයෝජනයට ගෙන වසර 3කට වැඩි කාලයක් හෙරොයින් ජාවාරම සිදුකර ඇත.ඇතැම් අවස්ථාවල පොලිසිය රථය නතර කරනවිට ඇය ඇයගේ දෙපා පෙන්වා බෙහෙත් ගැනීමට යන බව පවසා අනුකම්පාව දිනාගෙන ඇත.පසුගිය දින වැලිගම සිට මිරිස්ස, පොල්අතුමෝදර ප්‍රදේශයට හෙරොයින් ගෙන එමින් සිටින විට මාතර කොට්ඨාස දූෂණ මර්දන අංශයේ නිලධාරින්ගේ පරීක්ෂාවට ලක්වීමේදී ඇයගේ සාය වටේ දවටාගෙන තිබූ හෙරොයින් පැකට් 5ත් සමඟ ඇය ගේ සැමියා. රියැදුරා සහ ත්‍රිරෝද රථය පොලිස් අත්අඩංගුවට ගෙන ඇත. ඇය ඊයේ (06) දින මාතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි. මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් පරිදි මාතර කොට්ඨාස දූෂණ මර්දන අංශයේ ස්ථානාධිපති පොලිස් පරීක්ෂක විපුල දිසානායක , පො.සැ.21597රණවීර,පො.කො.(4930) සුනිල්, පො.කො. 68478 සංජීව, (72699) සිසිර, කා.පො.කො.(8031) ඩයනා යන නිලධාරින් මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n12120716</link>
    <topic>බාල ‘සිගරට්’ හා දුම්කොළ ගෙන්වා සල්ලි ගැරීමේ ජාවාරමක සුලමුල එළියට</topic>
    <author>චන්ද්‍රිකා පෙරේරා</author>
    <content>විදේශවල නිපදවන තත්ත්වයෙන් බාල දුම්වැටි හා දුම්කොළ හොර රහසේ කන්ටේනර් පිටින් මෙරටට‍ ගෙන්වා කූට ක්‍රම මගින් රේගුවෙන් පන්නා රට පුරා විකුණා කෝටි ගණනින් කළු සල්ලි ඉපැයීමේ ජාවාරමක් පිළිබඳ බුද්ධි තොරතුරු මගින් අනාවරණය කර ඇත.දුම්කොළ පිටරටින් ගෙන් වීමට බලපත්‍ර ලබාගෙන තිබෙන ඇතැම් ව්‍යාපාරිකයන් විසින් ම මෙම සැලසුම් සහගතව සිදුකරන බව හෙළිව ඇත.කන්ටේනර් මගින් ගෙන් වන මේ තොග උපක්‍රමිකව වරායෙන් පිටමං කරගෙන වෙළෙඳ පොළට නිකුත් කිරීමේ රහස් වෙළෙඳ රාමුවක් ක්‍රියාත්මක වී ඇති බව රජය සඳහන් කරයි.රේගුව,පොලිසිය සහ සුරාබදු දෙපාර්තමේන්තුව මේ පිළිබඳ තොරතුරු හෙළි කරගෙන ඇති අතර රහසිගත ලෙස වෙළෙඳ පොළට එන දුම්වැටි සහ දුම්කොළ බෙදා හරින්නන් මෙන්ම වෙළෙඳුන් අත්අඩංගුවට ගැනීමට එම අංශ සක්‍රීයව සිටී.එහෙත් මේ ජාවාරම රජයේ වැටලීම් අංශවලට පාලනය කිරීමට නොහැකි ලෙස ව්‍යාප්තව ඇති බව එම අංශ සඳහන් කරයි.අඩු මිලට ලබාගත හැකි මෙසේ හොරට ගෙන් වන බාල තත්ත්වයේ සිගරැට් හා බීඩි සීඝ්‍රයෙන් වෙළෙඳ පොළ ආක්‍රමණය කර තිබෙන බැවින් රජයට විශාල බදු මුදලක් ද අහිමි වන බව පොලිසිය සඳහන් කරයි.පකිස්ථානය වැනි රටවල ඉතා අපිරිසිදු අයුරින් නිපදවන දුම්වැටි හා මල මුත්‍ර පවා ඇති ස්ථානවල ගොඩ ගසා වියලා ගන්නා දුම්කොළ මෙරටට රහසේ ගෙන්වා බෙදා හැරෙන බවට හෙළිව තිබේ.මෙසේ ගෙන්වන දුම්කොළ වැඩි වශයෙන් බීඩි හා සුදු බීඩි එතීමට යොදා ගැනේ. ග්‍රාමීයව හා වෙරළාසන්නයේ නිවෙස් ආශ්‍රිතව නිපදවෙන මෙම නීති විරෝධී දුම් වැටි මෙන්ම පිටරටින් රහසේ ගෙන්වන සිගරැට් ‍වෙළෙඳ පොළේ ඇති රජයේ අනුමත දුම්වැටි සමඟ මිශ්‍රකර පාරිභෝගිකයා වෙත ලැබේ. ප්‍රමිතියෙන් තොරව නිපදවෙන මේවා නිෂ්පාදන මිල ද අඩු බැවින් වෙළෙන්දාට මින් වැඩි ලාභයක් ලැබෙන නිසා අලෙවියට යොමුව ඇති බව සුරාබදු දෙපාර්තමේන්තුව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n12120717</link>
    <topic>මහරාජා ඇළේ බැම්ම කැඩී සිදුවන්නට ගිය මහ විපතක් සාමුහික එකතුවෙන් වැළකේ</topic>
    <author>අනුරාධපුර මධ්‍යම විශේෂ</author>
    <content>කැකිරාව පොලිස් වසමේ රිටිගල කඳු පාමුල පිහිටි මහරාජා වැවේ, බැම්ම කැඩී ගොස් සිදුවීමට ගිය විශාල අනතුරක් වළක්වා ගැනීමට තිරප්පනේ ප්‍රාදේශීය ලේකම් කාර්යාලයේ ප්‍රාදේශීය ලේකම්වරිය, පොලිස් නිලධාරින්, යුද හමුදා නිලධාරීන් හා ප්‍රදේශවාසීන්ට පෙරේදා (05) හැකිවිය.රිටිගල කන්දේ සිට මහරාජා වැව අසලින් යන නා ඇළේ ජලය හේතුවෙන් මහරාජා වැවේ වැව් බැම්මට හානි සිදු වී ඇති අතර, වැව් බැම්මට හානි සිදු වී ඇති බව දුටු ප්‍රදේශවාසීන් ප්‍රදේශයේ ග්‍රාම නිලධාරිවරයාට මේ බව දන්වා ඇත. ඒ අනුව ග්‍රාම නිලධාරිවරයා තිරප්පනේ ප්‍රාදේශීය ලේකම් කුමාරි හේරත් මහත්මියට මේ බව දන්වා ඇත.ඇය විසින් කැකිරාව පොලිසියේ ස්ථානාධිපති ප්‍රධාන පොලිස් පරීක්ෂක ජානක පුෂ්පකුමාර මහතා ඇතුළු පිරිසක් සමඟ ගොස් මහරාජා වැව නිරීක්ෂණයට ලක්කර වැවේ බැම්ම කැඩීයාමේ අවදානමක් තිබෙන නිසා එය යථා තත්ත්වයට පත් කර ගැනීමට කටයුතු යොදා ඇත.ඒ අනුව අනුරාධපුර යුද හමුදා කඳවුරේ ආඥාපති කර්නල් අතුල ආරියරත්න මහතා ඇතුළු සෙබළුන් 200 ක පමණ පිරිසක් පොලිස් නිලධාරින් හා ප්‍රදේශවාසීන් එක්ව පෙරේදා සවස වැලි කොට්ට 2000ක් පමණ අතුරා වැව් බැම්ම කැඩී ගිය ස්ථානය පිළිසකර කිරීමට කටයුතු කළහ.මේ සඳහා ප්‍රදේශවාසීන් හා යුද හමුදාවට දැඩි වෙහෙසක් දැරීමට සිදුවිය. යම් හෙයකින් මහරාජා ඇළේ බැම්ම කැඩී ගියේ නම් විශාල විනාශයක් සිදුවීමට ඉඩ තිබූ අතර, තිරප්පනේ ඇතුළු ප්‍රදේශ ගණනාවක වැව්වලට මෙයින් අනතුරක් සිදුවීමට ඉඩ තිබූ අතර, නාච්චාදූව ජලාශයට ද ඉන් අවදානම් තත්ත්වයක් ඇති වීමට ඉඩ තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=n12120718</link>
    <topic>ජනතාව තුළ ආකල්පමය වෙනසක් ඇතිකිරීමෙන් රට සංවර්ධනය කරා ගෙන යෑම පහසුයි</topic>
    <author>අනුර ප්‍රේමලාල්</author>
    <content>වහල් බැමිවලින් මිදුණු නිවහල් සංවර්ධනයක සැබෑ උරුමකරුවන් වීමට නම් ශ්‍රී ලාංකික ජනතාව තුළ ආකල්පමය වෙනසක් ඇතිවිය යුතු බව ආර්ථික සංවර්ධන කටයුතු පිළිබඳ ඇමැති බැසිල් රාජපක්ෂ මහතා ප්‍රකාශ කරයි.ඒ මහතා මේ බව සඳහන් කළේ ඉකුත්දා (4) බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැති අටවන ජාතික ඵලදායිතා සම්මාන ප්‍රදානෝත්සවයට ප්‍රධාන ආරාධිතයා ලෙස සහභාගි වෙමිනි.මෙය ඵලදායිතා ප්‍රවර්ධන අමාත්‍යාංශයේ මෙහෙයවීමෙන් ජාතික ඵලදායිතා ලේකම් කාර්යාලය සංවිධානය කර තිබුණි.මෙහිදී වැඩිදුරටත් කතා කළ බැසිල් රාජපක්ෂ මහතා මෙසේද පැවැසීය. ඵලදායිතාවය සංවර්ධනයට වගේම රටේ ස්වෛරී භාවයට හා ජනතාවගේ ආත්ම විශ්වාසය ගොඩ නැංවීමට ඉවහල් වන කරුණක්.මා සහභාගි වූ ජාත්‍යන්තර සමුළුවකදී මට හමුවූ විදෙස් නියෝජිතයන් දෙදෙනකු මට පෙන්වා දුන්නා ඒ අයගේ රටවල් ආක්‍රමණය කළ අධිරාජ්‍යවාදීන් තවදුරටත් ඔවුන්ව වහල් බවින් තබාගන්න උත්සහ කළ බව.ඒ අධිරාජ්‍යවාදීන් ඒ ජනතාවට අවශ්‍ය යුද උපකරණ හා වෙනත් දේවල් ලබාදීමේදී හා හඳුන්වා දීමේදී ඵලදායිතාවයෙන් අඩු ඒවා තමයි දී තිබෙන්නේ. ඔවුන් ලබාදුන් කියත හා උදැල්ල පවා භාවිත කිරීමේදී වැරදි ආකාරයට ක්‍රියා කරන්නයි උපදෙස් දී තිබෙන්නේ.තවදුරටත් ඒ රටවල් සංවර්ධනය වෙමින් පවතින රටවල තත්ත්වයෙන් තබා ගැනීමට, ජනතාව වහල් මට්ටමින් තියා ගැනීමට අධිරාජ්‍යවාදීන් ඵලදායිතාවය ප්‍රයෝජනයට ගෙන තිබෙන්නේ එහෙමයි.ශ්‍රී ලංකාවේ ඒකපාරටම මෙවැනි දේවල් කළ නොහැකි වුණත් අපිව යටත්කරගෙන සිටි අධිරාජ්‍යවාදීන් අපේ සියලු ස්වයංපෝෂිත තත්ත්වයන් නැති කිරීමට ක්‍රියාත්මක වුණෙත් ඒ ආකාරයටයි.එදා ජනාධිපති මහින්ද රාජපක්ෂ මහතා මේ රට භාරගන්නාවිට කවුරුත් විශ්වාස කළේ රුදුරු ත්‍රස්තවාදයෙන් මේ රට බේරාගත නොහැකි බවයි. එය පරාධීන මානසිකත්වයකින් අපේ රට වෙලී තිබූ අවස්ථාවක් නිසා එසේ සිතන්න ඇති.නමුත් ආගමික නායකයින්ගේ ආශිර්වාදයෙන්, රණවිරුවන්ගේ කැපවීමෙන් මේ යුද්ධය අපට ජයගන්න පුළුවන් යන මතය ජනතාව තුළ ඇතිකරන්න අපට පුළුවන් වුණා.එබැවින් අපට ජාතික සංවර්ධනයක් අවශ්‍යනම් ඒ මානසික විප්ලවය ජනතාව තුළ ඇති කොට ඔවුන්ගේ ආකල්ප වෙනසක් සිදුකළ යුතුයි.මේ රටේ ඵලදායිතාවය ඇතිකරන්න උත්සහ දරන ක්‍රියාවලියක ඉහළම අවස්ථාවක් ලෙස මේ සම්මාන ප්‍රදානය හඳුන්වා දිය හැකියි.ජාතික ඵලදායිතා ලේකම් කාර්යාලය ගම්පහ දිස්ත්‍රික්කයේ වසා දැමීමට සූදානම්ව තිබුණ ආයතන රැසකට ඵළදායිතා සංකල්ප හඳුන්වා දී ඒ ක්‍රියාවලීන් අනුව උපදෙස් දී අද ඉහළම තත්ත්වයකට පත්කොට තිබෙනවා.ඵලදායිතා ප්‍රවර්ධන ඇමැති ලක්ෂ්මන් සෙනෙවිරත්න මහතා -තිස්වසරක යුද්ධය නිසා වසර හැට හැත්තෑවක් පමණ ආපස්සට ගිය රටක් යළි ගොඩනංවා දියුණුම ආර්ථිකයක් කරා ගමන් කිරීමට සූදානම් වන මේ අවස්ථාවේ ඒ ඉලක්කයන් ළඟා කර ගැනීම සඳහා අලුත් ක්‍රමවේද සොයා ගැනීමක් අවශ්‍ය වී තිබේ. ඊට රටේ ජනතාවගේ ආකල්පමය වෙනසක් ඇතිකළ යුතු අතර ඒ භාරදූර කාර්ය අප අමාත්‍යාංශයට පැවරී තිබෙන බව ඒ මහතා පෙන්වා දුන්නේය.එදා එනම් මේ වැඩපිළිවෙළ පිළිබඳ උනන්දුවක් නොදැක්වූ අප රටේ රාජ්‍ය, පෞද්ගලික, පාසැල්, නිෂ්පාදන හා සේවා අංශ හතරින්ම ඉල්ලුම්පත් 2800ක් ඉදිරිපත් කොට තිබෙන බව පැවසූ ඒ මහතා මීට පෙර එය කුඩා ප්‍රමාණයක් බව කීවේය.මෙවර ස්වාධීන විනිශ්චය මණ්ඩලයකින් අවසාන වටයට තේරුණු ආයතන 666කින් සම්මාන ලැබීම සදහා ආයතන 145ක් තෝරාගෙන තිබේයැයි කරුණු අනාවරණය කළේය.සෙවනගල හා පැලවත්ත සීනිකම්හල් මේ ඵලදායිතා සංකල්ප තුළ ඉකුත් කාලය ලාභ ලබන තත්ත්වයට පත්වී ඇතැයි පෙන්වා දුන් සෙනෙවිරත්න මහතා මේ වසරේ කැලැන්ඩරයේ තිබෙන නිවාඩු ප්‍රමාණයත් සමඟ සසඳා බැලීමේදී අපට වැඩකිරීමට තිබෙන්නේ දින 195ක් බව පැවසීය.අමාත්‍යාංශ ලේකම් උදය ආර්. සෙනෙවිරත්න, ඵලදායිතා ලේකම් කාර්යාලයේ අධ්‍යක්ෂ තිලකා ජයසුන්දර මහත්ම මහත්මීන්ද අදහස් දැක්වූහ.මෙවර ජාතික ඵලදායිතා සම්මාන ප්‍රදානෝත්සවයේදී ඒ ශ්‍රේණියේ විශිෂ්ට සම්මාන 7ක්ද ‘බී’ ශ්‍රෙණියේ සම්මාන 36ක්ද ‘සී’ ශ්‍රේණියේ සම්මාන 102ක්ද ‘ඩී’ (1) 147ක් හා ‘ඩී’ (2) 159ක් වශයෙන් සම්මාන හා සහතික පත්වලින් ඇගයීමට ලක් කළහ.වසර 2013 දී සියලු රාජ්‍ය අංශයේ ආයතන ඵලදායිතා වැඩසටහන්වලට ඇතුළත් කිරීමටත් ඵලදායිතාවය අනුව සේවකයින්ට උසස්වීම් ලබාදීමටත් වැඩපිළිවෙළක් සකස් කෙරෙන බව මෙහිදී කියැවිනි.‘ඒ’ ශ්‍රේණියේ විශිෂ්ට සම්මානවලින් අම්පාර පන්නල්ගම මහ විදුහල, උඩවලවේ ග්‍රාමීය රෝහල දකුණු පළාතේ සෞඛ්‍ය අධ්‍යක්ෂ කාර්යාලය, අගලවත්ත සී.කේ.වී. ඇපරල් ආයතනය, දඹුල්ල හෙරිටන්ස් කණ්ඩලම හෝටලය, ඌරුබොක්ක බෙරලපනාතර සීමාසහිත විවිධසේවා සමුපකාරය, පාසැල් අන්තර් දෙපාර්තමේන්තු, ක්‍ෂුද්‍ර පරිමාණ, මහාපරිමාණ, මධ්‍යම පරිමාණයේ ආයතන පිදුම් ලැබූහ.මේ අවස්ථාවට මැති ඇමැතිවරු හා තවත් අමුත්තෝ රැසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=r1212071</link>
    <topic>ශිෂ්‍යත්ව විභාගය නාගරික දරුවන්ගේ භීෂණ සමයයි</topic>
    <author>ගිරාඳුරුකෝට්ටේ සමූහ සෝමදාස සමරගුණරත්න</author>
    <content>නගරය මඟින් තීරණය කරනු ලබන අධ්‍යාපන ක්‍රමයේ ගොදුරු බවට අද ගම්බද දරුවන් පත්වී හමාරයි. ශිෂ්‍යත්ව කාලය යනු නාගරික සමාජයේ දරුවන්ගේ භීෂණ සමයයි. භීෂණම සමය ආරම්භ වන්නේ හතරවන ශ්‍රේණියේ සිටයි. වාසනාවකට තවමත් ගම්මාන කරා පැතිරී නැහැ. අද පවත්වන මේ උත්සවය පස්වැන්න තෙක් පැමිණි දරුවන්ගේ නිදහස සැමරීමේ උත්සවයක් ලෙස මා දකිනවා.කොළඹ විශ්වවිද්‍යාලයේ ජ්‍යෙෂ්ඨ මහාචාර්ය ධම්ම දිසානායක මහතා එසේ පැවසුවේ ඉකුත් මස 28දා ගිරාඳුරුකෝට්ටේ මධ්‍ය මහා විද්‍යාලයේදී පැවැති උත්සවයකදී ප්‍රධාන අමුත්තා ලෙස සහභාගී වී දරුවන් අමතමිනි.ගිරාඳුරුකෝට්ටේ මහවැලි ගම්මාන යන්හි පාසල්වලින් ඉදිරිපත්වී ශිෂ්‍යත්ව විභාගය සමත්වූ දරු දැරියන් 43 දෙනකු එක්රැස් කොට ඔවුන්ව ඇගයීමේ අරමුණින් දිරිවැඩුම ප්‍රණාම උළෙල 2012 ලෙස මේ උත්සවය සංවිධානය කර තිබුණි.ප්‍රදේශයේ විදුහල් ප්‍රධානීන්, රාජ්‍ය හා රාජ්‍ය නොවන ආයතන නියෝජිතයෝද ගුරුවරුන් සමග මවුපියෝද මේ අවස්ථාවට සහභාගී වූහ. මහාචාර්ය ධම්ම දිසානායක මහතා මෙසේද පැවසීය. පණ්ඩුකාභය කුමරුට දොරමඩලාව ගම්මානය වගේම ගිරාඳුරුකෝට්ටේ මට වැදගත් වූ ප්‍රදේශයක්. රටක හද ගැස්ම හා උරුමය ගැන වැඩිපුරම දැනෙන්නේ ගොවි ජනතාවටයි. මහපොළොව පිළිබඳව ඓන්ද්‍රිය සම්බන්ධයක් ඇත්තේ ගොවීන්ට පමණයි.අද පවතින අධ්‍යාපනයේ වෙනසක් අවශ්‍යමයි. රටේ අවශ්‍යතාව අධ්‍යාපනයෙන් ඉටු වන්නේ නැහැ. එහි ප්‍රතිඵල භයානකයි. සමාජය තුළට එකතු වන්නේ මානසිකව නන්නත්තාර වූ සමාජ සංවර්ධනයට උදව් නොකරන කිසිම අවබෝධයකින් තොර සා.පෙළ, උසස්පෙළ, උපාධි සමත් පිරිසකුයි. කලක් යන විට ගම ගැනත් විශ්වාසය නැති වී ගියා. අද වන විට ආරක්ෂාව පිළිබඳ ගෙදර පවා අවිශ්වාස බව එදිනෙදා සිදුවීම්වලින් කියැවෙනවා. එදා කොසොල් රජු දුටු සිහින 16ම වර්තමානයේදී සැබෑ වෙමින් පවතිනවා.නගරයේ කුණු ගොඩ බවට ගම පත් වෙනවා. ගමේ සෞඛ්‍ය සම්පන්න තරුණ තරුණියන්ට කොණ්ඩෙ පීරන හැටි කෑම ගන්න ඕන දේවල් ගැන කියා දෙන්නෙ නගරෙ ඉන්න වැඩක් නැති ගැහැණු ටිකක් හා විහිලුකාර පිරිමි ටික දෙනෙක්.රූපවාහිනී නාලිකා මේ වැඩවලට උදව් දෙනවා. අද අධ්‍යාපනයෙන් නිපදවන්නේ අලෙවි කරන, අලෙවි කරගත හැකි භාණ්ඩ තොගයක්. පාසල්වලින්, විශ්වවිද්‍යාලවලින් හදන්නේ ළමයි නොව විකුණා ගැනීමට භාණ්ඩයි.විස්කෝතු, කිරිපිටි, නොමිලේ අපිට දීලා පසුව ඒවාට අපිව හුරු කරවපු අමෙරිකාව ඔවුන්ට ඕනෑ විදියේ අධ්‍යාපනයක් අපිට පුරුදු කළා.දුම් වැටි මුලදී දුන්නෙත් නොමිලයේ මයි. අපි වගේ දුප්පත් රටවල්වල ගම්මාන තමයි ඔවුන් ග්‍රහණය කරගන්නෙ. පිටි කිරි එවන කිසිම රටක පිටි කිරි පාවිච්චි කරන්නේ නැහැ. දියර කිරි තමයි පාචිච්චිය.දරුවන් යාන්ත්‍රික චරිත බවට පත් කිරීමේ ක්‍රමයක් ශිෂ්‍යත්ව විභාගය හරහා සිදු වෙනවා. ශිෂ්‍යත්ව විභාග ප්‍රශ්න පත්‍රවල ප්‍රශ්න පිළිබඳව සොයා බැලූ විට එය පැහැදිලි වෙනවා. අපේ රටේ අනිත් සියලුම ක්‍රීඩාවන් සංහාරය කරන ක්‍රීඩාවක් බවට ක්‍රිකට් පත් කරගෙන. අද ක්‍රීඩා ප්‍රවෘත්ති ක්‍රිකට් ගැනම විතරයි.අපේ දරුවන් වෙළෙඳ පොළේ අලෙවි භාණ්ඩ බවට පත් නොකරන්නට මවුපියන් වග බලා ගන්නට ඕනෑ. මේ ඉදිරියේ සිටින දරුවන්ව අතුරු අන්තරාවලින් හා බොරු වළවල්වල වැටීමෙන් ගලවා ගෙන රටට වැඩදායි සම්පත් බවට පත් කළ යුතු වෙනවා. අපේ පැරැණි පතපොත දරුවන්ට කියවන්නට දෙන්න. මම අදහන අයුරු ලෝකයේ හොඳම කවිය තියෙන්නේ කැලේ තියෙන කොයි දේවත් රසවේවා ලෙස යසෝදරා වත පොතේ තමයි.අවුරුදු 25ක් එකම පාසලේ සේවය කළාට තෑගිත් දෙනවා. හරි නම් කළ යුත්තේ චෝදනා පත්‍රයක් දීමයි. මේ දරුවන් වැඩදායි පුරවැසියන් ලෙස ඉහළ තලයට යනු දැකීම මගේ ප්‍රාර්ථනයයි.ගිරාඳුරුකෝට්ටේ ලංකා බැංකු ශාඛාව මගින් මේ ඇගයීම් උළෙල සංවිධානය කර තිබුණි. ඌව පළාත් සහකාර මහ කළමනාකාර ජී.එච්. චන්ද්‍රසිරි, ඌව පළාත් මෙහෙයුම් කළමනාකාර එච්.එම්.බී. හේරත්, ගිරාඳුරුකෝට්ටේ ශාඛා කළමනාකාර ඩී.එම්. දසනායක යන මහත්වරුන්ද සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=r1212072</link>
    <topic>උසින් අඩි 3ක් වුණත් සිතින් අපි උසයි...</topic>
    <author/>
    <content>ඕනෑම යෞවනයෙකුට හෝ යෞවනියකට තමනට හිමි සහකරුවකු හෝ සහකාරියක ලොවේ කොතැනක හෝ ඇත.අඩි 3ක් පමණ උස්වූ අයෙකුට එතරම්ම උස්වූ සහකාරියක් මුණ ගැසී ඔවුන් විවාපත්වීමේ අසිරිමත් මොහොතක් දැක බලා ගැනීමට පසුගියදා අපට අවස්ථාව ලැබිණි.මනාලයා 35 හැවිරිදි පොත්පිටියගේ දොන් ධර්මසිරි ප්‍රේමලාල්ය. මනාලිය 26 හැවිරිදි දිලිනි ඉරෝෂිනි සේනාරත්නයි. කළුතර ගල්පාත දියගම පදිංචිකරුවෙකුවූ ධර්මසිරි වෘත්තියෙන් ඔරලෝසු අලුත්වැඩියා කරන්නෙකි.ඔහු ජංගම දුරකථන අලුත්වැඩියාවේද නිරතව සිටී.අඩි 03ක් උස්වූ අයෙකු වුව අනෙක් සෙසු අයට වඩා ධර්මසිරිගේ හිත ශක්තිමත්ය.ධර්මසිරිට පිය උරුමයෙන් ලැබුණු කළුතර හොරණ පාරේ පිහිටි ඉඩමක කඩ කාමරයක් සහිත දෙමහල් නිවසක් ඉදි කළේය. එදා සිට ඔවුහු තම ඔරලෝසු කර්මාන්තය කරගෙන ගියේ එතැනය.ඔහුගේ අත ගත් මනාලිය වන දිලිනි මොරටුව සොයිසාපුර පදිංචිකාරියකි.ඔයාට ගැළපෙන කෙනෙක් මොරටුවේ ඉන්නවා. මම කතා කරලා බලන්ද යැයි බසයේදී හමුවූ මිතුරෙකු ධර්මසිරිගෙන් ඇසීය.තමාට ගැළපෙන විවාහයක් කිසියම් දිනෙක සිදු වන බව විශ්වාස කරගෙන සිටි ධර්මසිරි එම යෝජනාවට කැමති විය. ඒ අනුව දෙපසේ වැඩිහිටියන් හමුවී කතා බහ කරගෙන මෙම විවාහය සිදුවිය.විවාහ වූ දිනයේ මනාලියන් මල් කුමාරියන් යන දෙදෙනාම එකම තරම්ය.කවදා හරි මට හොඳ කෙනෙකු හමුවෙයි කියල මම හිතාගෙන සිටියා. දැන් අප සතුටින් ඉන්නවා. දිලිනි අප සමඟ කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=r1212073</link>
    <topic>වෘත්තීය ගරුත්වය රැකගැනීම ගුරුවරයාගේ වගකීමක්</topic>
    <author>තෙන්නකෝන් කුලසේකර</author>
    <content>මවුපියන්ගේ ආර්ථිකය ශක්තිමත් කර දරුවන්ට උසස් අධ්‍යාපනයක් ලබාදීමේ උත්කෘෂ්ඨ කාර්ය මහින්ද රාජපක්‍ෂ ජනාධිපතිතුමා අකුරටම ඉටු කරමින් සිටින බව උතුරුමැද පළාත් ප්‍රධාන ඇමැති එස්. එම්. රංජිත් සමරකෝන් මහතා පැවැසීය.ප්‍රධාන ඇමැතිවරයා එම අදහස් පළකැර සිටියේ නොච්චියාගම බණ්ඩාරනායක ආදර්ශ ප්‍රාථමික විදුහලේ පැවැති දරුවන්ගේ විවිධ ප්‍රසංගයකට හා සහතික පත් ප්‍රදානය කිරීමේ උත්සවයට පෙරේදා (05) සහභාගි වෙමිනි.එහිදී ඇමැතිවරයා මෙසේ ද කීය.මවුපියන්ගේ ආර්ථිකය ශක්තිමත් වුවහොත් පමණයි දරුවන්ගේ අධ්‍යාපනයට හොඳ වටාපිටාවක් පරිසරයක් ඇති වන්නේ. මහින්ද රාජපක්‍ෂ රජය එම කාර්ය මනාව ඉටු කරමින් සිටිනවා. විශේෂයෙන්ම අධ්‍යාපනයට අනවශ්‍ය දේශපාලන ඇඟිලි ගැසීම් මම තරයේ ප්‍රතික්‍ෂේප කරනවා. දේශපාලන ඇඟිලි ගැසීම් පසුගිය කාලය පුරා මේ පළාත තුළ ක්‍රියාත්මක වෙනු මම දැක්කා. ඒ තුළින් ගැටලු රැසක් පැන නැඟුණා. අනවශ්‍ය දේශපාලන ඇඟිලි ගැසීම්වලින් තොරව ගුරුවරයාගේ නිදහස් චින්තනය තුළ කටයුතු කිරීමට අවස්ථාව දීමෙන් නිර්මාණශීලී ගුරුවරයකු බිහි වෙනවා. නිර්මාණශීලී ගුරුවරයකු බිහිවෙනවා කියන්නේ දරුවාට හොඳ අධ්‍යාපනයක් ලැබෙනවා කියන එකයි.ගුරු වෘත්තිය දේව වෘත්තියක්. ඒ වෘත්තියේ ගරුත්වය ආරක්‍ෂා කර ගැනීම ගුරුවරයාගේ යුතුකමක් සේම වගකීමක්. යම් පුද්ගලයකු තමන් කරන වෘත්තියේ වැටුපට ණය නොවී සීමා නොවී කටයුතු කිරීම මුළු සමාජයටම ලබාදෙන පූර්වාදර්ශයක්. මේ තුළින් තමන්ගේ ජීවිතයට ලැබෙන ආත්ම තෘප්තිය කියා නිමකරන්න බැරි බව ද ප්‍රධාන ඇමැතිවරයා කීය.යුද්ධය පැවැති ගම්මානවල ජීවත්වන පාසල්වල දරුවන්ට අපේ ජනපති මහින්ද රාජපක්‍ෂ මහතා ලබා දී ඇති නිදහස තුළින් නිදහස් මනසකින් අධ්‍යාපනය හැදෑරීමේ ඉඩකඩ සලසා තිබෙනවා. “දැයට කිරුළ”, “දිවි නැඟුම”, “මඟ නැඟුම”, “ජාතික සවිය” තුළින් පානීය ජලය, මාර්ග, විදුලිය ආදී මූලික අවශ්‍යතා ඉටුකර දෙමින් සාමාජීය හා ආර්ථික ශක්තිය උදාවන බව ද අමාත්‍යවරයා පැවසීය.මෙම අවස්ථාවට උතුරුමැද පළාත් සභා සභාපති ටී. එම්. ආර්. සිරිපාල, පළාත් මන්ත්‍රී කුමාරසිංහ, විදුහල්පති එම්. ඒ. ආරියපාල යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=r1212074</link>
    <topic>බිරිය මැරූ සැමියාට වසර 20ක අත්හිටවූ සිර දඬුවමක්</topic>
    <author>ගම්පහ සංචාරක නිමල් ජයසිංහ</author>
    <content>විදේශ රැකියාවට ගොස් ලංකාවට පැමිණි දිනයේම මෙරට සිටි බිරිය සමඟ ඇතිවූ බහින් බස්වීමකදී බිරියට පහරදී ඝාතනය කිරීමේ චෝදනාවට වරද පිළිගත් පුද්ගලයකුට වසර 2ක බරපතළ වැඩ සහිත සිර දඬුවමක් නියම කළ ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය සිර දඬුවම වසර 20කට අත්හිටුවීමට නියෝග කළාය.රුපියල් ලක්‍ෂයක දඩයක්ද නියම කළ අතර දඩය නොගෙවන්නේ් නම් වසර දෙකක සිර දඬුවමක්ද නියම වන වගට නියෝග කළාය.2006 අගෝස්තු 08 හෝ ඊට ආසන්න දිනයකදී විදේශ රටක සිට පැමිණි මේ පුද්ගලයා බිරිය සමඟ ඇතිවූ බහින්බස්වීමකදී මේ ඝාතනය සිදු කර ඇත.බිරිය ඝාතනය කිරීමේ චෝදනාව මත එම පුද්ගලයාට එරෙහිව නීතිපතිවරයා විසින් ගම්පහ මහාධිකරණයේ අධිචෝදනා ගොනු කර තිබුණි. පැමිණිල්ල වෙනුවෙන් රජයේ අධිනීතිඥ දම්නිති ද සිල්වා මෙනවිය කරුණු දැක්වූවාය.විත්තිය වෙනුවෙන් පෙනීසිටි නීතිඥ චාමර වන්නිසේකර මහතා කරුණු ඉදිරිපත් කරමින් කියා සිටියේ චුදිත පවුලේ වැඩි දියුණුව උදෙසා විදේශ ගතවී සේවය නිම කර මෙරටට පැමිණි අවස්ථාවේ ගුවන්තොටුපළේ සිට බිරියට දුරකථන ඇමතුමක් දුන් විට පිළිතුරු දී ඇත්තේ බිරියගේ අනියම් පෙම්වතකු බවයි.ප්‍රශ්නය ගැන විමසීමේදි බිරිය කැත්තක් ගෙන සැමියාට කොටන්න සුදානම් වූ අවස්ථාවේ ආත්ම ආරක්ෂාවට සිදු කළ පහරදීමෙන් බිරිය මිය ගිය බව සඳහන් කළේය.පැමිණිල්ලේ සාක්කිකරුවන් වූයේ චුදිතගේ දුවත් පුතාත් වන අතර ඔවුන්ට රැකවරණය දෙන්නේද චුදිත බව කීය.පැමිණිල්ලේ හා විත්තියේ දේශනවලට සවන්දුන් මහාධිකරණ විනිසුරුවරිය ඉහත දඬුවම් නියම කළ අතර මින් ඉදිරියට සමාජයේ යහපත්ව ජීවත්වන ලෙසද කිසිම චෝදනාවකට අධිකරණයට පැමිණියහොත් අත්හිටවූ සිර දඬුවම් ක්‍රියාත්මක වන බවද ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=r1212075</link>
    <topic>මිල්ලනිය මැනිකුලම්කන්ද වැසියෝ බීමට වතුර ඉල්ලති</topic>
    <author>හල්තොට සමූහවිනීතා මානෙල් ගමගේ</author>
    <content>මිල්ලනියේ, හල්තොට, ලෙනවර, මැනිකුලම්නන්ද ජල ව්‍යාපෘතිය අසාර්ථක වීම නිසා පවුල් 35ක් පමණ උග්‍ර ජල හිඟයකට මුහුණ පා සිටිති.ඉතා උස් කඳු සහිත ප්‍රදේශයක් වන මේ ගම්මානයේ වැසියන්ට තම ඉඩම්වල ළිං කපා ගැනීම දුෂ්කර වී ඇත්තේ බඹ ගණනාවක් පොළව හෑරීමට සිදුවීමත් ගල් හමුවීමක් නිසාය. ඔවුන් මුහුණ දෙන පානීය ජල ගැටලුවට විසඳුමක් ලෙසට වසර 5කට පමණ පෙර ජල ව්‍යාපෘතියක් ආරම්භ කෙරිණි.මේ කන්දට කි.මී.2ක් පමණ ලෙනවර උයන ප්‍රදේශයේ ඉදිකළ ළිඳකින් නළ මාර්ගයෙන් ලබා ගන්නා ජලය කඳු පාමුල පිහිටි ටැංකියකට ගබඩා කර නිවාසවලට බෙදාදීමට යෝජනා වී තිබිණ. එහෙත් කණු ඉදිකර ටැංකිය බැඳීමට සූදානම් වුවත් එය අතරමඟ නතර වූ බැවින් ඒ සඳහා ගෙනා යකඩ දිරාපත් විය. මීට වසර 3කට පෙර ලීටර් 10,000ක ප්ලාස්ටික් ටැංකියක් බණ්ඩාරගම ප්‍රාදේශීය සභාව මඟින් ලබාදී තිබුණත් ජලය ලබා ගැනීමට ක්‍රමයක් නොතිබුණි. මීට මාස 4 කට පමණ පෙර මේ ජල ව්‍යාපෘතිය සඳහා මෝටරයක් ලබා දුන්නද එය මුල් දිනම කැඩී ගිය බැවින් ජල ව්‍යාපෘතිය අසාර්ථක විය.අරුණ ශාන්ත මහතා - අවුරුදු 5ක් වෙනවා ජල ව්‍යාපෘතිය පටන් අරන්, වතුර ලීටර 30,000 කට මුලින් ටැංකිය ගහන්න හැදුවේ. කණු බැඳ සැටලිම දමා ටැංකිය වටේ දැල් ගැහුවා.එයට ගෙනාව යකඩ ටික දිරලා ගියා. පස්සේ ලීටර් 10,000 ප්ලාස්ටික් ටැංකියක් දුන්නා. ඒත් මෝටරයක් නැතුව වතුර ගන්න විදියක් නෑ.වහලෙන් වැටෙන වතුර පීල්ලක් දිගේ එකතු වෙන්න වළක් කපා ගෙන තියෙනවා.එය පිරෙන්නත් හැමදාම වහින්නේ නැති නිසා ඒකෙත් වතුර නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=s1212071</link>
    <topic>සික්ස් නේෂන් නෙට්බෝල් තරගාවලිය: සිංගප්පූරුවට එරෙහිව එකට එක</topic>
    <author>ප්‍රින්ස් ගුණසේකර සිංගප්පූරුවේ සිට</author>
    <content>ආසියානු නෙට්බෝල් ශූරතාව දිනා ගැනිමෙන් අනතුරුව සිංගප්පූරුව අද ශ්‍රී ලංකාවට මුණ ගැසෙයි. මේ දිනවල පැවැත්වෙන සිංගප්පූරු සික්ස් නේෂන් තරගාවලියේ මූලික වටයේ අවසන් තරගයේදී මෙම හමුව සිදුවෙයි. තම රටේදී ලකුණකින් පරාජය කර ආසියානු නෙට්බෝල් කුසලානය සිංගප්පූරුවට රැගෙන යෑමේදී ඇතිවූ සිත් වේදනාවෙන් සිටි ශ්‍රී ලංකා ක්‍රීඩිකාවන්ට එකට එක කිරීමේ ආසන්නතම අවස්ථාව උදාව ඇති හෙයින් අද තරගය උණුසුම් මුහුණුවරක් ගනු ඇතැයි සැලකේ.එමෙන්ම සිංගප්පූරු නෙට්බෝල් පුහුණුකාරිනී ඔස්ට්‍රේලියානු ජාතික කේට් කාර්පෙන්ටර්ගේ අවසන් තරගාවලිය මෙය වන හෙයින් සිංගප්පූරුව මේ තරගය ජය ගැනීමේ විශාල බලාපොරොත්තුවකින් පසුවේ. කාර්පෙන්ටර් කලක් ශ්‍රී ලංකාවට ද පැමිණ විශේෂඥ උපදෙස් දී ඇති හෙයින් සිංගප්පූරුව, ශ්‍රී ලංකා ක්‍රීඩිකාවන් අතින් පරාජය වනු දැකීමට අකමැති වනු ඇත.මෙතෙක් පැවැති මූලික වටයේ තරග වලදී ශ්‍රී ලංකාව තරග 4කට සහභාගීවී තරග දෙකක් ජය ගෙන තරග දෙකක් පරාජය වී සිටී. සිංගප්පූරුවද එවැනිම ප්‍රතිඵලයක සිටින අතර මැලේසියාව හා නැමීබියාවද ඒ හා සමානව සිටී. මේ කණ්ඩායම් හතරම ලකුණු 4 බැගින් ලබා සිටින හෙයින් වැඩිම ගෝල් ප්‍රමාණයක් වාර්තා කරමින් ජය ගැනීම සියලු කණ්ඩායම්වල බලාපොරොත්තුව වේ.ප්‍රබල ටැන්සෑනියාව සහභාගීවූ තරග 4ම ජයගෙන ලකුණු 8ක් ලබා පළමු ස්ථානයේ සිටිමින් දැනටමත් අවසන් මහා තරගයට සුදුසුකම් ලබා සිටී. සෙනසුරාදා පැවැත්වෙන අවසන් මහා තරගයට යෑමට ශ්‍රී ලංකාව, නැමීබියාව, සිංගප්පූරුව හා මැලේසියාව සටන් කළ යුතුව ඇති අතර දැනට වැඩිම වාසි ඇත්තේ නැමීබියාවට වේ. ඔවුන්ගේ ගෝල් සාමාන්‍ය 169.7කි. ශ්‍රී ලංකාව 5වැනි ස්ථානයේ සිටින අතර ගෝල් සාමාන්‍ය 97.7කි.ශ්‍රී ලංකා ආරක්ෂක පෙළේ තියුණු බව හා ක්‍රීඩාශීලීත්වය වර්ධනය කරගතහොත් වෙනදාට වඩා වාසි සහගත ප්‍රතිඵලයක් ලබා ගැනීම අසීරු නොවනු ඇත. එමෙන්ම ගෝල ෂූටර් තර්ජනී සිවලිංගම්ට ඉතා පහසු ආකාරයට පන්දු යොමු කිරීමද වෙනදාට වඩා විධිමත් විය යුතු බව නායිකා ගයාත්‍රී ලංකාතිලකගේද පිළිගැනීම වී තිබේ.අවසන් වරට හමුවූ සිංගප්පූරු ක්‍රීඩිකාවෝ ශ්‍රී ලංකාව ලකුණු 48-47කින් පරදවා තම අරමුණ ඉටු කර ගත්හ. කොළඹ සුගතදාස ක්‍රීඩාංගණයේද ඊයේ පැවැති එම තරගය ආරම්භයේ සිටම ප්‍රබල තර්ජනයක් එල්ල කළ සිංගප්පූරු ක්‍රීඩිකාවෝ කාර්තු හතරේදීම ශ්‍රී ලංකාවට පීඩනය වැඩි කළහ.පළපුරුදු ක්‍රීඩිකාවන්ගෙන් සිදුවු වැරදි ක්‍රීඩා විලාසය හේතුවෙන් එම පරාජය ශ්‍රී ලංකාවට අත්වීමට ප්‍රධානතම හේතුව විය. අවසන් මහා තරගයකදී තිබිය යුතු උණුසුම් ක්‍රීඩා විලාශයෙන් පිරිපුන් වු එහි ලකුණු තත්ත්වය වුයේ 12-13, 13-13, 11-10 හා 11-12ක් ලෙසිනි.ශ්‍රී ලංකාවට ලකුණු කරා යා හැකි පහසු අවස්ථා 12ක් පමණ පා පිළිබද නීතිය, අසාර්ථක යොමු කිරීම වැනි හේතු මත අහිමි වී ගිය අතර ඒ සෑම අවස්ථාවකම වාසිය පෙරළා සිංගප්පුරුව හිමිකර ගත්තේයඑම අඩුපාඩු සියල්ල මගහරවා ගතහොත් ශ්‍රී ලංකා පිලට සික්ස් නේෂන් නෙට්බෝල් කුසලානය දිනා ගැනීම කෙසේ වුවද ආසියානු ශූර සිංගප්පූරුව පරාජය කිරීමේ සතුට අත්විදිය හැකි වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=s1212072</link>
    <topic>රිච්මන්ඩ්-නාලන්දා-තර්ස්ටන් ක්‍රිකට් තරගාවලිය අද ඇරැඹේ</topic>
    <author>ෆවුස් මොහොමඩ්</author>
    <content>රිච්මන්ඩ් විද්‍යාලයීය ක්‍රිකට් සමාජය සංවිධානය කරන රිච්මන්ඩ්, නාලන්දා හා තර්ස්ටන් විදුහල් තරග වදින ජනාධිපති මහින්ද රාජපක්ෂ අභියෝග ශූරතා විස්සයි 20 තුන්කොන් ක්‍රික‍ට් තරගාවලියේ සමාරම්භක උළෙල අද (7) කතානායක චමල් රාජපක්ෂ මහතාගේ ප්‍රධානත්වයෙන් තර්ස්ටන් විදුහල් ක්‍රීඩාංගණයේදී පැවැත්වේ. ජනාධිපති මහින්ද රාජපක්ෂ මහතා අධ්‍යාපනය ලැබූ රිච්මන්ඩ්, නාලන්දා හා තර්ස්ටන් විදුහල්වල වයස අවුරුදු 19න් පහළ ක්‍රිකට් කණ්ඩායම් මේ තරගාවලියට සහභාගි වන අතර අවුරුදු 40න් ඉහළ ආදි සිසුන් සඳහාත් විස්සයි20 තරගාවලියක් ඇතුලත් වේ. එය චමල් රාජපක්ෂ අභි‍යෝගතා කුසලානය සඳහා‍ පැවැත්වේ. මේ තරගාවලියෙන් ලැබෙන ආදායම රිච්මන්ඩ් විද්‍යාලයේ ක්‍රීඩාංගණය නවීකරණය කිරීම සඳහා යොදා ගැනේ.පසුගිය වසරේ ශූරතාව දිනූ තර්ස්ටන් විදුහල මෙවර සත්කාරක රිච්මන්ඩ් විදුහලට 'මහින්ද රාජපක්ෂ අභියෝගතා කුසලානය' අරලියගහ මන්දිරයේ දී අද භාරදීමට නියමිතය.තරගාවලියේ සමාප්ති උත්සවය සහ ත්‍යාග ප්‍රදානය ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (8) පස්වරු පැවැත්වීමට නියමිතය.තරග කාල සටහන19න් පහළ තරගාවලිය- අද- පෙරවරු 9.00- රිච්මන්ඩ් - තර්ස්ටන්, පස්වරු 2.00- නාලන්දා - තර්ස්ටන්, හෙට- පෙරවරු 9.00- නාලන්දා - රිච්මන්ඩ්, පස්වරු 2.00 – අවසන් මහා තරගය40න් ඉහළ තරගාවලිය – අද- පෙරවරු 9.30-නාලන්දා - රිච්මන්ඩ්, පස්වරු 2.30- තර්ස්ටන් - රිච්මන්ඩ්, හෙට - පෙරවරු 9.00 – තර්ස්ටන් - නාලන්දා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=s1212073</link>
    <topic>ශ්‍රී ලංකා-පාකිස්තාන ‍තීරණාත්මක තරගය අද</topic>
    <author>ගඟ ඉහළ සමූහ</author>
    <content>ජනාධිපති මහින්ද රාජපක්ෂ කුසලාන අන්තර් ජාතික අවුරුදු 23න් පහළ පාපන්දු තරගාවලිය යටතේ ශ්‍රී ලංකාව සහ පාකිස්තානය අතර අද පැවැත්වීමට නියමිත තරගය අවසන් මහා තරගයට සුදුසුකම් ලබාගැනීම සඳහා දෙපිලටම තීරණාත්මකය.ශ්‍රී ලංකාව හා පාකිස්තානය තමන් සහභාගීවු තරග 2න් එක බැගින් ජය ලබා ඇති අතර අද තරගය ජයගන්නා කණ්ඩයම අවසන් මහා තරගයට සුදුසුකම් ලබයි. මාලදිවයින් කණ්ඩායම මේ වනවිට තමන් සහභාගීවු තරග 2කම ජයගෙන අවසන් මහා තරගයට සුදුසුකම් ලබා ඇති බංග්ලාදේශය සහභාගීවු තරග 2ම පරාජයට පත්විය.ශ්‍රී ලංකා-පාකිස්තාන තරගයෙන් ජය ගන්නා කණ්ඩායම මාලදිවයින් කණ්ඩායම සමග ලබන 9වැනිදා නාවලපිටිය ජයතිලක ක්‍රීඩාංගණයේදී අවසන් තරගයට මුහුණදෙන අතර අද තරගය ජයපරාජයෙන් තොරව අවසන් වුවහොත් අවසන් තරගය සඳහා පාකිස්තානයට වැඩි අවස්ථාවක් පවතී.සත්කාරක ශ්‍රී ලංකාව හා බංග්ලාදේශය අතර පෙ‍රේදා පැවති තරගයෙන් ශ්‍රී ලංකාව ගෝල 1-0ක ජයක් වාර්තා කළේය. පාකිස්තානය වෙතින්ද ගෝල 1-0ක ලෙස බංග්ලාදේශය පරාජය වීම නිසා අවසන් තරගය සඳහා බංග්ලාදේශයට ඇති අවස්ථාව අහිමිවිය.අද පස්වරු 1.30ට මාලදිවයින සහ බංග්ලාදේශය අතර තරගය පැවැත්වෙන අතර ශ්‍රී ලංකාව සහ පාකිස්තානය අතර තරගය පස්වරු 3.30ට ආරම්භවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=s1212074</link>
    <topic>අන්තර් ජාතික ඔලිම්පික් කමිටුව ඉන්දියාවේ සාමාජිකත්වය අහෝසි කරයි</topic>
    <author>නවදිල්ලිය (ඒ.එෆ්.පී.)</author>
    <content>අල්ලස් දූෂණ වංචා චෝදනා එල්ල වී ඇති ඉන්දියා ඔලිම්පික් කමිටුවේ හිටපු ලේකම් ලලිත් බානොට් ඇතුළු පිරිස නැවත වාරයක් එහි නිලවරණයට ඉදිරිපත්වීම අන්තර් ජාතික ඔලිම්පික් කමිටුවේ නීතිරීතිවලට අනුකූල නොවීමේ හේතුවෙන් එහි විධායක මණ්ඩලය ඉන්දියාවේ සාමාජිකත්වය තහනම් කළේය.2010 වසරේ ඉන්දියාවේ පැවැති පොදු රාජ්‍ය මණ්ඩලයීය ක්‍රීඩා උළෙලේ දී සිදූවූ බව පැවැසෙන අල්ලස් දූෂණ වංචා හේතුවෙන් මාස 11ක් බන්ධනාගාර ගතව සිට පසුගිය මාසයේ ඇප මත නිදහස ලැබූ ඉන්දියා ඔලිම්පික් සංගමයේ හිටපු ලේකම් බානොට් මෙවර ඉන්දියා ඔලිම්පික් සංගම් නිලවරණයට තරග වදින බව වැඩ බලන සභාපතිවරයා තහවුරු කොට තිබේ.කෙ‍සේවෙතත් තම සාමාජිකත්වය තහනම් කරනු ලැබූව ද නිලවරණයේ කිසිදු වෙනසක් නොකරන බව ඉන්දියා ඔලිම්පික් සංගමයේ වැඩ බලන සභාපති විජේ කුමාර් මල්හෝත්‍රා ප්‍රකාශ කළේය. 'රජයේ ක්‍රීඩා පනත යටතේ නිලවරණය පැවැත්වීමට අපට දිල්ලි ශ්‍රේෂ්ඨාධිකරණයෙන් නියෝගයක් ලැබුණා. අපි ඒ අනුව කටයුතු කළා. අපිට රජයේ නීතිරීතිවලට පටහැනිව ක්‍රියා කරන්න බෑ. නමුත් අන්තර් ජාතික ඔලිම්පික් කමිටුව ඔවුන්ගේ තීරණය වෙනස් කරාවි කියා අපට විශ්වාසයි.' ඉන්දියා ඔලිම්පික් සංගමයේ වැඩ බලන සභාපති විජේ කුමාර් මල්හෝත්‍රා මාධ්‍ය හමුවේ පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=s1212075</link>
    <topic>රාජ්‍ය සේවා කාන්තා වොලිබෝල් ශූරතාව ජනාධිපති ආරක්ෂක පිලට</topic>
    <author/>
    <content>රාජ්‍ය සේවා කාන්තා වොලිබෝල් තරගාවලියේ 'ඒ' කොටසේ ශූරතාව දිනා ගැනීමට ජනාධිපති ආරක්ෂක කොට්ඨාස කණ්ඩායම සමත්විය. අවසන් තරග‍යේදී වට 3/1 ලෙස සිවිල් ආරක්ෂක සේවා බලකා කණ්ඩායම පරාජයට පත්විය. තරගාවලියේ දක්ෂතම ක්‍රීඩිකාව ලෙස ජනාධිපති ආරක්ෂක කණ්ඩායමේ නායිකා දිනුෂා ඇතුලත්මුදලි සම්මාන ලැබීය. කණ්ඩායමේ පුහුණුකරු ලෙස උප පොලිස් පරීක්ෂක සුනිමල් ද සිල්වි හා කළමනාකරු ලෙස පොලිස් පරීක්ෂක රමේන්ද්‍ර ප්‍රනාන්දු මහත්වරුන් කටයුතු කරයි.ජනාධිපති ආරක්ෂක දිසාව භාර ජ්‍යෙෂ්ඨ නියෝජ්‍ය පොලිස්පති එස්.එම්.වික්‍රමසිංහ, ක්‍රීඩා භාර සහකාර පොලිස් අධිකාරී ඩබ්.තිලකරත්න සහ ජනාධිපති ආරක්ෂක කොට්ඨාසයේ ස්ථානාධිපති ප්‍රධාන පොලිස් පරික්ෂක කේ.ඒ.ඩී.එල්. සිරිවර්ධන මහත්වරුගේ මඟපෙන්වීම ජයග්‍රහණයට බෙහෙවින් ඉවහල් වූ බව කණ්ඩායමේ නායිකා දිනූෂා ඇතුලත්මුදලි පැවැසුවාය.ජනාධිපති ආරක්ෂක කොට්ඨාසයේ කාන්තා කණ්ඩායම මේ වසරේ ලබාගත් දෙවැනි වොලිබෝල් ශූරතාව මෙය වේ. තරගාවලිය පසුගියදා වැලිකඩ බන්ධනාගාර ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=f1212071</link>
    <topic>අනේ සෑර්! මට හිමි තැන දෙන්න...</topic>
    <author>මහින්ද අබේසුන්දර</author>
    <content>රනිල් වික්‍රමසිංහ මහතා වසර හයකට නායකත්වය ඉල්ලා සිටියේ ය. එසේ ඉල්ලමින් පක්ෂ ව්‍යවස්ථාවට සංශෝධනයක් ඉදිරිපත් කළේ හය දහසකට ආසන්න සාමාජිකත්වයක් ඇති පක්ෂ සමුළුවෙනි. එම සංශෝධනය ඡන්ද හාරදහසකට අධික ප්‍රමාණයකින් සම්මත විය. වික්‍රමසිංහ මහතාගේ පක්ෂ නායකත්වය වසර හයකට දීර්ඝ කර ගැනීමට විරුද්ධ වූයේ සාමාජිකයන් තුන්සිය ගණනක් පමණි. දැන් ඉතින් වික්‍රමසිංහ මහතාගේ නායකත්වයට මොන යම් තරමින් හෝ අභියෝගයක් තිබුණා නම් එය නිෂේධ වී තිබේ.නියෝජ්‍ය නායක සජිත් ප්‍රේමදාස මහතාගේ කල්ලියේ කීප දෙනෙක් වික්‍රමසිංහ මහතාට විරුද්ධව ඡන්දය දුන්හ. ඒ බව සජිත් ප්‍රේමදාස මහතා ප්‍රසිද්්ධියේම ප්‍රකාශ කළේය. තමන්ගේ හෘද සාක්ෂියට එරෙහිව සංශෝධනයට පක්ෂව ඡන්දය දිය නොහැකි බව ප්‍රකාශ කළේ ය. වසර හයක කාලයකට පක්ෂ නායකත්වය ලබාගත් රනිල් වික්‍රමසිංහ මහතාට ජනාධිපතිතුමා ද සිය සුබ පැතුම් පිරිනමා තිබේ.වසර හයක යෝජනාව සම්මත වූ පසු සජිත් ප්‍රේමදාස මහතා ප්‍රකාශයක් ද කළේ ය. ඉදිරි ජනාධිපතිවරණයේ දී රනිල් වික්‍රමසිංහ මහතා ජනාධිපති ධුරයට තරග කරන්නේ නම් තමන් පූර්ණ සහාය දෙන බවයි. එතැනින් නොනැවතුන සජිත් ප්‍රේමදාස මහතා තමාට ද චාන්ස් එකක් දෙන ලෙස ද ඉල්ලා සිටියේ ය. වික්‍රමසිංහ මහතා තරග නොකරන්නේ නම් ජනාධිපතිවරණයට තමා ඉදිරිපත් වන බවද ප්‍රේමදාස මහතා කියා සිටියේ ය.සජිත් ප්‍රේමදාස මහතා ජනාධිපති අපේක්ෂකයා ලෙස පත් කරන බවට තීරණයක් කෘත්‍යාධිකාරී මණ්ඩලය ගෙන නැතත් ඒ සඳහා ඇති කැමැත්ත සජිත් ප්‍රේමදාස මහතා වික්‍රමසිංහ මහතා ඉදිරියේ ප්‍රසිද්්ධියේම කියා සිටියේ ය. කෙසේ හෝ වික්‍රමසිංහ මහතාට පක්ෂය තුළ විශාල අභියෝගයක් ඇතැයි කැරලිකාර පිරිස සිතාගෙන සිටියා නම් එය දැන් අහෝසි වී තිබේ.කිසිම කෙනෙකු දේ්ශපාලනයේ දී අධිතක්සේරු තබා තිබේ නම් එය අතිශයින්ම මෝඩ ක්‍රියාවකි. ඒ නිසා සිදුවන්නේ පක්ෂය තුළ ජනප්‍රිය වීම නොව හෑල්ලු වීම ය.දැන් ඉතින් වික්‍රමසිංහ මහතා තමන්ට එරෙහි වූ අය ගැන කල්පනා කරමින් සිටී. 2014 ආණ්ඩු ඇල්ලීමට වඩා වික්‍රමසිංහ මහතා ප්‍රවේසම් විය යුත්තේ කැරලිකාරයන් සම්බන්ධයෙනි. තමන්ට එරෙහි පිරිස සිටින්නේ තමන්ගේම පක්ෂයේ තමන් ළඟ බව වික්‍රමසිංහ මහතාට දැන් අවබෝධ වී තිබේ. තමන් ගේ නියෝජ්‍ය නායකයාත් තමන්ට එරෙහි බව ප්‍රසිද්්ධියේ කෘත්‍යාධිකාරී මණ්ඩලය හමුවේ දී අනාවරණය විය. ඒ නිසා වික්‍රමසිංහ මහතාට තමන් ගේ නායකත්වය රැක ගැනීම සඳහා ප්‍රවේසම් විය යුත්තේ තමන්ගේම පිරිසෙන් මිස ජනතාවගෙන් නොවන බව දැන් ඉතින් පැහැදිලි ය.දෝෂාභියෝගයෙන් අගවිනිසුරුවරියට එල්ල වී ඇති චෝදනා විභාග කිරීම ව්‍යවස්ථානුකූලව පත් කර ඇති පාර්ලිමේන්තු විශේෂ කාරක සභාව හමුවේ දැන් විභාග වෙමින් පවතී. අගවිනිසුරුවරිය විශේෂ කාරක සභාව හමුවේ කරුණු දැක්වීම ද සුබ දායක ය. ඇය මේ වන විට දින තුනක් කාරක සභාව හමුවේ පෙනී සිටියා ය. ඇය වෙනුවෙන් නීතිඥ සමාගමක් ද පෙනී සිටිති.තමන්ට එරෙහිව මන්ත්‍රීවරුන් එකසිය දාහත් දෙනකු එල්ල කර ඇති චෝදනා සම්බන්ධයෙන් කරුණු දැක්වීම ව්‍යවස්ථානුකූ®ල අයිතියකි. එය කාගෙ කාගේත් සහයෝගය ඇතිව ඉටු වෙමින් පවතී. එහෙත් මෙය අලුත්කඩේ සංදර්ශනයක ලීලාවෙන් පැවැත්වීම ද ඉවරයක් නැත. මුලින්ම සිදු වූයේ එක් කොටසක් අගවිනිසුරුවරියට සහාය පළ කරද්දී මාදුළුවාවේ සෝභිත හිමියන් ද අලුත්කඩේට ගොස් පිරිත් සජ්ඣායනා කොට ඇයට ආශීර්වාද කරමින් පිරිත් නූලක් ගැට ගැසීමය. චුදිතයන්ට නූල් බැඳීම්, නඩුවලින් පරාජයට පත්වූ අයට මල්මාල පැලඳවීම් අප දුටුවේ අලුත්කඩේ දීම ය.දැන් උද්ඝෝෂණ ක්‍රියාවලිය වෙනස් වී තිබේ. එනම් අගවිනිසුරුවරියට ගෙදර යන ලෙස ඉල්ලා විශාල පිරිසක් අලුත්කඩේ සහ පාර්ලිමේන්තු මඟ දෙපස උද්ඝෝෂණ කරන්නට පටන් ගෙන තිබේ. විශේෂ කාරක සභාවට පාර්ලිමේන්තුවේ සහාය පළ කරන පාර්ලිමේන්තු මන්ත්‍රී විජේදාස රාජපක්‍ෂ දෙබිඩි රංගනයක යෙදී සිටී. කතානායක විසින් ව්‍යවස්ථානුකූලව පාර්ලිමේන්තුව සතු බලතල අනුව පත් කළ තේරීම් කාරක සභාවට එරෙහිව ඔහු අධිකරණයට පෙත්සම් ඉදිරිපත් කර තිබේ. එම පෙත්සම විභාග කිරීමට ද තීරණය වී ඇත.දෝෂාභියෝග ශ්‍රී ලංකා පාර්ලිමේන්තුවට අලුත් අත්දැකීමක් නොවේ. පාර්ලිමේන්තුවට හිටපු අගවිනිසුරුවරුන් දෙදෙනකුට දෝෂාභියෝග ඉදිරිපත් කර ඇති බැවින් ඒවා අලුත් අත්දැකීම් නොවේ. එහෙත් එදා සියල්ල නිහඬව සිදු වූවත් දැන් ඒවා උද්ඝෝෂණ මධ්‍යයේ දේශපාලනීකරණය වී තිබේ. මොන මොන උද්ඝෝෂණ ආවත් තේරීම් කාරක සභාව තමන්ට පැවරුන රාජකාරිය ඉටු කරමින් සිටී. අගවිනිසුරුවරිය ද එයට සහභාගී වෙමින් සිටී. එහි යන ඇයට පාර්ලිමේන්තුව තුළ සියලු පහසුකම් සලසා තිබේ. ඇය වෙනුවෙන් පාර්ලිමේන්තුවේ දිවා භෝජනය ද සූදානම් කිරීමට පියවර ගෙන තිබුණි. ඇය දිවා භෝජනය පිළිගත් බවක් ප්‍රකට නැත.මේ අතර කතානායකවරයා තවත් ප්‍රකාශයක් කර තිබේ. කතානායක විසින් ගනු ලබන තීරණ හරි හෝ වේවා වැරදි හෝ වේවා ඒවා පිළිගත යුතු බවයි. එතුමා ඉල්ලා සිටින්නේ තේරීම් කාරක සභාවට සිය රාජකාරිය කරන්නට ඉඩ දී සියලු දෙනා නිහඬ විය යුතු බවය. දෝෂාභියෝගය ගැන කතා කිරීමේ අයිතිය ඇත්තේ ද තේරීම් කාරක සභාවට පමණක් බව ද කතානායක ප්‍රකාශ කර තිබේ. මාසයක් ඇතුළත සියල්ල අවසන් විය යුතුය. ඒ නිසා දැන් කළ යුත්තේ පාර්ලිමේන්තු තේරීම් කාරක සභාවටත් දෝෂාභියෝගයෙන් චෝදනා ලබා ඇති අගවිනිසුරුවරියටත් විමර්ශන කටයුතු කර ගන්නට ඉඩ දී පිටස්තර අය බලා සිටීම ය.අධිකරණ භූමිය නිහඬ තැනකි. නඩු කටයුතු නිහඬව සිදුවන තැනකි. අලුත්කඩේ අධිකරණ භූමියේ චණ්ඩි සිටිය යුතු නොවේ. අධිකරණයට ජනතාව තුළ ඇත්තේ අසීමිත ගෞරවයකි. නඩුකාරවරුන් “හාමුදුරුවෝ” කියා අමතන්නේ ඒ ගෞරවය නිසාම ය. උසාවිය ඇතුළේ දී ජනතාව කකුලක් පිට කකුලක් දමාගෙන අසංවර විදියට හැසිරෙන්නේත් නැත. අඩුම තරමින් උගුර කට පාදන්නේ ද නැත. එළියට යන විටත් ඇතුළට එන විටත් නඩුකාර හාමුදුරුවන්ට හිස නමා ආචාර කරන්නේ ද ඒ ගෞරවය නිසා ය.ඒ අයුරින් හැසිරෙන ජනතාවට පහර දෙන නීතිඥ චණ්ඩින් අධිකරණ කටයුතුවලට සහභාගි වීම කනගාටුදායක ය. ත්‍රිරෝද රථ සංගමයේ නිලධාරියෙකුට ප්‍රසිද්ධියේ පහරදී තිබේ. එය කනගාටුදායක ය. නිහඬ විරෝධයක් පළ කිරීම නීතිඥවරුන්ට පමණක් හිමි වර ප්‍රසාදයක් නොවේ. ත්‍රිරෝද රථ රියදුරන්ට ද එම අයිතිය තිබේ.ඒ නිසා නීතිඥවරුන් චණ්ඩි වැඩවලින් ඉවත් විය යුතුය. උද්ඝෝෂණ – විරෝධතා පැවැත්වීම අධිකරණයට කරන ගෞරවයක් ලෙස නතර විය යුතුය. ශ්‍රේෂ්ඨාධිකරණය දුන් තීන්දුවකට එරෙහිව ද නීතිඥවරුන් පුටු මත නැගී චණ්ඩින් ලෙස හැසිරුන අවස්ථාවක් ද තිබේ. නඩු පැරදුන විට විත්තිකරුට මල්මාලා පැලඳුවේ ද නීතිඥවරුන්ගේ චණ්ඩිකම ප්‍රදර්ශනය කිරීමට ය. මේ රටේ දේශපාලනයට ආ නීතිඥවරුන් කිසි දිනෙක අධිකරණය තුළ අසංවර විදියට හැසිරී නැත. ඒ නිසා අධිකරණයේ නඩුවලට සහභාගී වන ජ්‍යෙෂ්ඨ නීතිඥවරුන් ආදර්ශයට ගෙන චණ්ඩිකම්වලින් මිදී සංවරව හැසිරීම අධිකරණයට මෙන්ම නීතිඥ වෘත්තියට කරන ගෞරවයකි. කළු කබා ඇඳගෙන නඩුවලට පෙනී සිටින අය චණ්ඩිකම් කළ යුත්තේ කළු කෝට් ගලවලා ය.බිත්ති තිබෙන්නේ පෝස්ටර් ඇලවීමට නොවේ. ආරක්‍ෂාවට ය. එහෙත් ජනතා විමුක්ති පෙරමුණ බිත්ති පුරා දැවැන්ත පෝස්ටර් ඇලවීම රටටම පුරුදු කළේය. ආණ්ඩුවලට අයිති බිත්ති පමණක් නොව ගෙවල්වල ආරක්ෂාවට බැඳ ඇති තාප්ප ද ඉතිරි වූයේ නැත. ජනතා විමුක්ති පෙරමුණට වෙනම පෝස්ටර් කල්ලියක් සිටියේ ය. එළිවෙන කොට පෝස්ටර්වලින් බිත්ති පුරවන්නේ එම කල්ලිය යි. එහෙත් අනුර කුමාර දිසානායක මහතා පාර්ලිමේන්තුවේ දී මඩ පෝස්ටර්වලට සිය අප්‍රසාදය පළ කරමින් කතා කළේය.අතාවුද සෙනෙවිරත්න ඇමැතිගේ ජ්‍යෙෂ්ඨ කෑල්ල ගලවන්නට ද කතා කළේය. පෝස්ටර්වලට එරෙහි වූ අනුර කුමාර දිසානායක දැන් මන්ත්‍රීවරයෙකි. ඔහු පාර්ලිමේන්තුවේ ප්‍රකාශ කර ඇති පරිදි මන්ත්‍රී වුණත් නැතත් මඩ පෝස්ටර් ගැසීම නතර විය යුතුය.එය හොඳ ප්‍රවණතාවකි. ජනතාවට හිසරදයක් වූ ජේ.වී.පී පෝස්ටර් නතර වීම කාගෙ කාගෙත් පැවැත්මට හිතකරය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=f1212073</link>
    <topic>චූදිතයකුගේ සැකකරුවකුගේ වගඋත්තරකරුවකුගේ සහ පෙත්සම්කරුවකුගේ සහය පැතීම</topic>
    <author/>
    <content>අධිකරණයේ උත්තරීත්වය හා ස්වාධීනත්වය රැකීමත්, නිසි ගෞරවය රැකෙන පරිදි කටයුතු කිරීමත්, පොදු ජනතාවගේත් නීතිය පසිඳලන්නන්ගේත් වගකීමකි. එහෙත් පසුගිය 4 වැනිදා සිදුවූයේ නොවිය යුත්තකි. ඒ දෝෂාභියෝගයට ලක්ව සිටින මෙරට අගවිනිසුරුවරිය පාර්ලිමේන්තු තේරීම් කාරක සභාවට පිටත්ව යන අවස්ථාවේදී . ඇයට සුබ පතන්නට පැමිණි අය අතර චුදිතයන්, වගඋත්තරකරුවන්, පෙත්සම්කරුවන් වීමය.- චෝදනා-- චෝදනා-රුහුණු මාගම්පත්තුවේ ප්‍රධාන සංඝනායක, ඌව වෙල්ලස්ස විශ්වවිද්‍යාලයේ කුලපති, කතරගම කිරිවෙහෙර රාජමහා විහාරාධිපති උපාධ්‍යාය ආචාර්ය අලුත්වැවේ සෝරත නාහිමිශිරාණි බණ්ඩාරනායක මහත්මියට පාර්ලිමේන්තු තේරීම් කාරක සභාව ඉදිරියේ මෙම කාරණයට අවශ්‍ය කරුණු පහදා දීමට අවස්ථාව ලබා දී තිබෙනවා. එවැනි මොහොතක කවුරුන් හෝ වේවා මෙහි අතරමැදියන් වී අදහස් දැක්වීම සදාචාර සම්පන්න යැයි කීම අපහසුයි.මෙසේ අනවශ්‍ය ලෙස මැදිහත් වී විවේචන ඉදිරිපත් කර ජනතාව නොසන්සුන් කිරීම කිසි ලෙසකින්වත් සිදු නොවිය යුත්තක්.----- :::::::::::::::: ----- :::::::::::::::: ----- :::::::::::::::: -----මහාචාර්ය කඹුරුගමුවේ වජිර හිමි -අගවිනිසුරු ශිරාණි බණ්ඩාරනායක මහත්මියට එරෙහිව ඇති චෝදනා සම්බන්ධයෙන් ස්වාධීන පරීක්ෂණයක් පැවැත්වෙන මොහොතේ අධිකරණයේ චෝදනා ලැබූවන් එක්ව එතුමියට සහාය දැක්වීම සඳහා ජනතාව පෙළගැස්වීම අධිකරණයේ ගෞරවයටත්, ස්වාධීනත්වයටත් කළ ඉමහත් අවමානයක් හැටියටයි මම දකින්නෙ.ඒ වගේම සරත් ෆොන්සේකා මහත්මයා, පාලිත රංගෙ බණ්ඩාර මහත්මයා අධිකරණයේ චෝදනා ලැබුවන්. ඔවුන්ට විරුද්ධව ඇති නඩු විභාග වෙනවා.මාදුළුවාවේ සෝභිත හිමි දෝෂාභියෝගයට විරුද්ධව උසාවි ගිය පෙත්සම්කාර හිමි නමක්.ඉතින් මේ අයගේ ආශිර්වාදය රැකවරණය ජය ඝෝෂා මැදින් අගවිනිසුරුවරිය එරෙහි චෝදනාවන්ට වග උත්තර බැදීමට යාමත් ස්වාධීන වූ අධිකරණය කෙළෙසීමක් අවමානයට ලක් කිරීමක් කියලයි මම කියන්නෙ.----- :::::::::::::::: ----- :::::::::::::::: ----- :::::::::::::::: -----කැලණිය විශ්වවිද්‍යාලයේ ජනමාධ්‍ය අධ්‍යයන අංශයේ අංශාධිපති ‍මහාචාර්ය රෝහණ ලක්ෂ්මන් පියදාසජනාධිපති, අගවිනිසුරු වැනි තනතුරුවලට විරුද්ධව යම් යම් චෝදනා ඇතිවූ අවස්ථාවලදී ඒවා ඉවත් කළ හැකි නිර්ණායකයන් ආණ්ඩුක්‍රම ව්‍යවස්ථාවෙන් පැහැදිලි කර තිබෙනවා.එය අපේ රටේ පමණක් නොවෙයි ඉන්දියාව, ඇ‍මෙරිකාව වැනි රටවලත් ක්‍රියාත්මක වන ක්‍රමවේදයක්. ව්‍යවස්ථාදායකයෙන් පත්වන අය වගේම සිවිල් ජනතාවත් මේ පිළිබඳ දන්නවා.අතීත පූර්වාදර්ශ ගතහොත් නෙවිල් සමරකෝන්,සරත් නන්ද සිල්වා වැනි අගවිනිසුරුවරුන් පිළිබඳ කටයුතු ක්‍රියාවට නැ‍‍ෙඟද්දී සිවිල් ජනතාව මැදිහත් වුණේ නැහැ.නමුත් අද අගවිනිසුරුතුමිය‍ට එරෙහි දෝෂාභියෝගයේදී සමාජයේ යම් යම් පිරිස් විවිධ දේශපාලන හා සමාජ අරමුණු ඇතිව ඊට සම්බන්ධ වෙනවා අපි දකිනවා. මෙය වැරදි පූර්වාදර්ශයක්. මෙමඟින් සිදුවන්නේ ජනතාව පාර්ලිමෙන්තුවේ උත්තරීතරභාවය පිළිබඳ කලකිරීමයි.----- :::::::::::::::: ----- :::::::::::::::: ----- :::::::::::::::: -----සෝමරත්න දිසානායක(ප්‍රවීණ චිත්‍රපට අධ්‍යක්‍ෂක හා නිෂ්පාදක)අධිකරණයේ කටයුතුවලට දේශපාලනඥයන් ඇඟිලි නොගැසිය යුතුයි. පක්‍ෂ විපක්‍ෂ කවුරුන් හෝ වේවා එසේ අධිකරණයේ කටයුතුවලට බලපෑම් කරන්නේ නම් එය අධිකරණයේ ස්වාධීනත්වයට බාධාවක්. සාමාන්‍ය පුරවැසියකු හැටියට මෙම ක්‍රියාව මම අනුමත කරන්නේ නැහැ.----- :::::::::::::::: ----- :::::::::::::::: ----- :::::::::::::::: -----සරත් හෙට්ටිආරච්චි පියතුමා - අගවිනිසුරු තුමියට එරෙහිව යන මේ දෝෂාභියෝගය ප්‍රජාතන්ත්‍රවාදී පිළිවෙතකටයි යන්නේ. ඒ පිළිබඳ විභාගයක් පක්ෂ විපක්ෂ මන්ත්‍රී වරුන්ගෙන් සමන්විත තේරීම්කාරක සභාවක් මඟින් ක්‍රියාත්මක කෙරෙනවා. නමුත් මේ ක්‍රියාවලිය කඩාකප්පල්කරන්න ඇතැමුන් උත්සාහ කරනවා. ඒ අතර විවිධ අන්දමේ වැරැදි වලට සම්බන්ධ වූවන් දේශපාලනයේ පරාජිත පුද්ගලයන් දූෂණ වංචාවලට සම්බන්ධවූවන් ආදී විවිධාකාරයේ අය ඉන්නවා. නමුත් මෙහිදී ජනතාව කලබල විය යුතු නැහැ. ජනතාවට තිබෙන්නේ ප්‍රජාතන්ත්‍රවාදී පිළිවෙතකට අනුව ක්‍රියාත්මක වන විමර්ශනය දෙස විමසිල්ලෙන් බලා සිටීමයි.----- :::::::::::::::: ----- :::::::::::::::: ----- :::::::::::::::: -----සබරගමු පළාත් ආණ්ඩුකාර වි.ජ.මු ලොකුබණ්ඩාර මහතා - මේක මහ විහිළු වැඩක්නෙ. බලන්න අවුරුදු 30ක් තිස්සේ ඇදුණු යුද්ධයක් දිනවලා දීපු ජනාධිපතිතුමාට අද මොන තරම් රටේ ජනතාව ප්‍රශංසා කරනවද ගෞරව කරනවද අගවිනිසුරුකම දුන්නෙත් එතුමානෙ මෙතුමියට. ඉතින් ඒ ගැන හිතන්න එපායැ. එතුමිය තම රාජකාරි කාලය තුළ පුළුවම් තරම් අසාධාරණයට ලක්වුණ කෙනෙක් ජනාධිපතිතුමා කළේ සාධාරණය ඉෂ්ඨ කරපු එක. එහෙම කළේ එතුමාගේ තිබ්බ හිත හොඳ වැඩිකම නිසානේ.මම නම් කියන්නෙ මේක දුර දිග ගියා වැඩී. සාකච්ඡාවෙන් විසඳා ගත යුතුව තිබුණ ප්‍රශ්ණනෙ මේවා. රටම හිනස්සන ලෝකය හිස්සන වැඩ. රණවිරුවන් දිනා දුන්නු රට ඒ නිසාම ලබා ගත් කීර්තිය නැති කරන්න කරන දේවල් මේ. මම කියන්නෙ අදටත් පරක්කු නැහැ. සාකච්ඡාවෙන් මේවා විසඳා ගන්න පුළුවන් කියලයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>07</day>
    </date>
    <link>http://www.dinamina.lk/2012/12/07/_art.asp?fn=f1212074</link>
    <topic>සහජීවනයට මඟ පෙන්වන මහිම සලාතයේ</topic>
    <author>ජෙන්නත් ඔසීලා ජෙයිනුල් ආබ්දීන්</author>
    <content>ඉස්ලාම් දහමේ දෙවැනි වගකීම වන්නේ සලාතයයි. මුස්ලිම් බැතිමතුන් අනිවාර්යයෙන්ම දිනකට පස් වතාවක් සලාතය හෙවත් දෙවියන් නැමදීම සිදුකළ යුතුය. මෙය මිනිසාගේ යහපත් පැවැත්ම උදෙසා බෙහෙවින් බලපාන සාධකයකි.‘නිශ්චය වශයෙන්ම සලාතය මූමින්වරුන්ට, කාලය සිහිපත් කරවන යුතුකමක් වන්නේය.’ යැයි අල්කුරාණයේ සඳහන් වී තිබේ.‘නියමිත වේලාව අතපසු නොකර වහාම සලාතය ඉටු කරන්න’ යැයි ද කුරාණය අපට පැහැදිලිවම කියා තිබේ.දෛනික කටයුතු ක්‍රමානුකූලව ඉටුකිරීමට සලාතය පි‍ටිවහලක් වන බව සඳහන් කළ යුතුය. මානසික හා ශාරිරික වශයෙනුත් සාමාජීය වශයෙනුත් සලාතයෙන් අප්‍රමාණ ප්‍රයෝජන ලැබේ. සෑම වැඩිහිටියෙකුම දිනකට පස් වතාවක් අනිවාර්යයෙන්ම සලාතය ඉටු කළ යුතුය යනුවෙන් වරක් මගේ ළඟම මිතුරියකට මා කීවෙමි. එවිට ‘දිනකට පස් වරක් සලාතය ඉටු කරන්නට කාලය තිබේදැයි ඇය මගෙන් විමසුවාය.‘ඇත්තෙන්ම තිබෙනවා. අපට කන්න, බොන්න, අඳින්න පළඳින්න, රැකියාවේ නිරතවීමට ආදී සෑම දෙයකටම කාලය වෙන්කර ගැනීමට හැකිනම් දෙවියන් සිහි කිරීමට ඉතා සුළු වේලාවක් වෙන් කිරීමට නොහැකිදැයි මා පෙරළා ඇගෙන් විමසුවෙමි.අපගේ පහසුව සඳහා සලාතය දිනකට පස් වරක් පමණක් වෙන් කර තිබේ. උදෑසන හිරු උදාවත් සමග ‘සුබහූ’ සලාතය ඉටුකළ යුතුය. දිවාකාලයේ හිරු මුදුන් වීමෙන් පසුව ‘ලුහර්’ සලාතය ද, හිරු බැසීමට ආරම්භ වනවිට ‘අසර්’ සලාතය ද, හිරු බැස යනවිට ‘මහරිබ්’ සලාතය ද ඉටුකළ යුතුය. දිනයේ අවසන් සලාතය වන ‘ඉෂා’ සලාතය ඉටුකළ යුත්තේ රාත්‍රී කාලයේ දීය.සලාත් ඉටුකිරීමට පෙර සිත,ගත, ස්ථානය පිරිසුදුව තිබිය යුතුය. සලාතය ඉටු කිරීමට මොහොතකට පෙර සිත සන්සුන්ව තබාගත යුතුය. අල්ලාහ් දෙවියන් පිළිබඳ මෙනෙහි කරමින් සලාතයට සූදානම් වන විට නිරායාසයෙන්ම එය සිදුවේ.චිත්ත පාරිශුද්ධියෙන් තොරව ඉටුකරන සලාතයෙන් බලාපොරොත්තු වන ප්‍රතිඵල ඉටු නොවේ. එය අල්ලාහ් දෙවියන් පිළිනොගන්නා බවත් කුරා‍ණයේ සඳහන් වේ.සලාත් කරන ස්ථානය, සලාත් කරන තැනැත්තා හා ඔහුගේ හෝ ඇයගේ ඇඳුම් පැළඳුම් පිරිසුදුව තිබීම අතවශ්‍ය වන අතර සලාත් කිරීමට පෙර ‘වුළු’ කිරීම සිදුකළ යුතුය.මුඛය, නාසය, මුහුණ, දෑත් වැලමිට දක්වා, නළල, දෙසවන් හා දෙපා පිරිසිදු කරගැනීම ඊට ඇතුලත්වේ. ඒ අනුව බලන විට දිනකට පස් වතාවක් සලාතය ඉටු කරන්නා පස් වතාවක් මේ ‘වුළු’ කිරීමෙන් නිරතුරුවම පිරිසුදුව සිටියි. ‘වුළු’ සිදුකිරීමට පෙර ස්නානය කිරීම අනිවාර්ය නොවන නමුත් විවාහකයකුට සිය බිරිය හෝ සැමියා සමග කායිකව එක්වීමෙන් පසු සලාතය ඉටු කිරීමට පෙර ස්නානය කිරීම අනිවාර්ය වේ. එමෙන්ම ‘වුළු’ සිදු කිරීමෙන් පසුව සලාතයට පෙර යම්කිසි කෙනෙකුට වැසිකිලි යාමට අවශ්‍ය වුවහොත් සිය අවශ්‍යතාවයෙන් පසුව නැවත ‘වුළු’ සිදු කළ යුතුවේ.සලාතය තනි තනිව ඉටු කිරීමට හැකි නමුත් සමූහ වශයෙන් ඉටු කිරීම වඩාත් නිවැරැදිය. එය ‘ජමාත්’ වශයෙන් හැඳින්වේ.‘තනි තනිව ඉටු කරන සලාතයට වඩා 'ජමාත්’ සලාතය විසිහත් ගුණයකින් වටින බව මුහම්මද් නබිනායකතුමාණෝ දේශනා කළහ. (සහිහුල් බුහාරි)කෙනෙකු මුස්ලිම් ද නැද්ද යන්න වෙන්කොට ගැනීමට හැකිවන්නේ සලාතයෙන් බවත්, එය ස්වර්ගයේ දොරටුව බවත් එතුමා තව දුරටත් දේශනා කළහ.මුස්ලිම් බැතිමතෙකු සලාතය ඉටුකිරීම පැහැර හැරීම බලවත් වරදකි. එකළ අරාබියේ දී ඉස්ලාම් බැතිමතුන් සිදුකළ ‘ජිහාද්’ (ආගම වෙනුවෙන් කළ යුද්ධ) කිරීමේ දී පවා සලාතය අතපසු නොකළ බව ඉතිහාසයේ සඳහන් වේ.පස්වේලේ සලාතය ඉටු කරන්නා නිරතුරුවම අල්ලාහ් මෙනෙහි කරයි. ‍එය පව් කිරීමෙන් වැළකී සිටීමේ මාර්ගයකි.දෛනික ජීවිතයේ කලබලකාරී වාතාවරණයෙන් මිදී පීඩාකාරී මනසට යම් සහනයක් ලබාගැනිමට සලාතය කදිම ඔසුවකි. එය සහෝදරත්වය සහ සමාජීය සහජීවනයේ වර්ධනයටත් බෙහෙවින් ඉවහල් වන්නකි.ඉස්ලාම් ධර්මය වතාවත්වලට පමණක් සීමා වූ ධර්මයක් නොවේ. එය මිනිසා උපතේ සිට මරණය දක්වා කෙසේ ජීවත් විය යුතු ද යන්න මුලු මිනිස් සමාජයටම පරිපූර්ණ ජීවන සැලැස්මක් ලබා දී ඇති ධර්මයකි. මිනිස් ජීවිතයේ ‍එදිනෙදා මුහුණපාන නොයෙකුත් ගැටළු හා ඒවාට විසඳුම් ද, ජීවිතය හැඩගස්වා ගත යුතු ආකාරය ද ඉස්ලාම් ධර්මයේ පැහැදිලිව අවධාරණය කර තිබේ.මිනිසාගේ ජීවිතයට සුදුසු හා නුසුදුසු වශයෙන් බෙදා වෙන්කරන ලද ක්‍රියාදාමය මත මුස්ලිම් බැතිමතුන්ගේ ජීවන රටාව හැඩ ගැසී ති‍‍බේ. එය 'හලාල්' (සුදුසු) සහ 'හරාම්' (නුසුදුසු) වශයෙන් හඳුන්වනු ලැ‍බේ.මින් 'හලාල්' යන අරාබි වදන සෙසු ජාතීන් ද ප්‍රකටය. අන්තර් ජාතික වශයෙන් නිශ්පාදනය කරන ආහාර හා බීම වර්ග ලේබල්වල හලාල් යන වදන මුද්‍රණය කොට තිබේ. ඒ මුස්ලිම් ප්‍රජාවට පරිහරණය උදෙසාය.ඒ අනුව හලාල් යනු මුස්ලිම් ප්‍රජාවට සුදුසු ආහාරපාන ලෙස වි‍ශේෂයෙන් මස් මාංශ තෝරාගැනිම උදෙසා භාවිතා වන්නාක් බවට සෙසු ජාතීන් අතර මතයක් ද පවතී.නමුත් හලාල් යනු මුස්ලිම් ප්‍රජාවට සුදුසු ආහාරපාන පමණක් නොවේ. එය සමස්ත සියල්ලටම බලපාන වදනකි. යහපත් සිරිත් විරිත්, සංවර ඇඳුම් පැළදුම් ආදී වශයෙන් හලාල් කරන ලද දෑ බොහෝය.එහි ප්‍රතිවිරුද්ධ වදන වන හරාම් වදන පිළිබඳ සැළකිය යුතු අවබෝධයක් සෙසු ජනයා අතරේ නොමැත.ඉස්ලාම් ධර්මයෙන් අනුමත කළ (හලාල්) ආහාරපාන, ඇඳුම් පැළඳුම්, ගමන් බිමන්, රැකියාවන් ආදී සියලු කාරණා සඳහා හලාල් නීතිය බලපාන අතරම ඊට පටහැනි වන සියලු දේ අනුමත නොකළ කාරණා අතරට ඇතුලත්වේ. දුම්වැටි, මත්පැන්, අනියම් පෙම් සම්බන්ධතා, අනියම් ලිංගික සම්බන්ධතා, සමලිංගික සම්බන්ධතා, කේලම් කීම හා ඇසීම, කෙනෙකුගේ සිත රිදෙන අයුරින් කථා කිරීම සහ බැණ වැදීමත්, පහරදීමත් ඉස්ලාම් ධර්මයේ හරාම් කරනු ලැබු ඒවා ‍බොහෝය. නමුත් වර්තමානයේ හුදෙක් වෙළෙඳ භාණ්ඩ අලෙවි කරගැනිමට කූට ප්‍රචාරක උපක්‍රමයක් ලෙස වෙළෙඳුන් හලාල් වදන භාවිතා කිරීම නම් අනුමත කළ ‍නොහැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n121209_br1</link>
    <topic>දිවා ගුහාව සොයා ගැනෙයි... මහ මළුවට මිටර් 100ක් පහළ තැනක්</topic>
    <author/>
    <content>(2012-12-09 13:50)සිරිපා අඩවියේ ඇතැයි විශ්වාස කළ එහෙත් මෙතෙක් අප්‍රකටව පැවත් දිවා ගුහාව ස්ථිර ලෙසින් ම සොයගත් බව සිරිපාද නාහිමියෝ පවසති.සිරිපා මළුවට මීටර් 100ක් පමණ පහළින් මේ ගුහාව ඊයේ සොයා ගත් බව උන්වහන්සේ පවසති. මේ ගුහාවේ තිබී ඒ බැව් කියැවෙන සෙල් ලිපියක්ද නිශ්ශංක මල්ල රජුගේ යැයි ගුහා සිතුවමක්ද සොයා ගන ඇත.මෙවර සිරිපා වන්දනාවේ යෙදෙන්නන් සඳහා මේ සොයාගත් දිවා ගුහාව වන්දනා මානයට විවර කරන බවද උන්වහන්සේ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120815</link>
    <topic>කාරක සභාවේ වාර්තාව අද පාර්ලිමේන්තුවට</topic>
    <author>චමීර ඇල්ලදෙණිය, සුභාෂිණි සේනානයක සහ ජීවනී පතිරණ</author>
    <content>අගවිනිසුරු ශිරාණි බණ්ඩාරනායක මහත්මියට එරෙහිව දෝෂාභියෝගය විමර්ශනය කරන තේරීම් කාරක සභාවේ වාර්තාව පාර්ලිමේන්තුවට අද (8) ඉදිරිපත් කිරීමට නියමිත බව විශ්වාසවන්ත ආරංචි මාර්ග පවසයි.දෝෂාභියෝගය විමර්ශනය කිරීම සඳහා කතානායක චමල් රාජපක්‍ෂ මහතා පසුගිය නොවැම්බර් 14 වැනි දින තේරීම් කාරක සභාව පත් කළේය.අගවිනිසුරුවරියට විරුද්ධව චෝදනා 14ක් ඉදිරිපත් කර ඇති අතර, ආණ්ඩුක්‍රම ව්‍යවස්ථාවට අනුව පාර්ලිමේන්තු මන්ත්‍රීවරුන් 116 දෙනකුගේ අත්සනින් යුතුව මෙය ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120816</link>
    <topic>අගවිනිසුරුවරිය ආණ්ඩුක්‍රම ව්‍යවස්ථාව සරදමට ලක් කළා</topic>
    <author>චමීර ඇල්ලදෙණිය, සුභාෂිණි සේනානායක සහ ජීවනී පතිරණ</author>
    <content>අගවිනිසුරුවරිය සම්බන්ධ දෝෂාභියෝගය විමර්ශනය කෙරෙන කමිටුවෙන් අගවිනිසුරුවරිය ඉවත්ව යෑමේ සිද්ධිය මේ රටේ ආණ්ඩුක්‍රම ව්‍යවස්ථාව සරදමට ලක් කිරීමක් බවත් අගවිනිසුරුවරියගේ ක්‍රියාව කිසිසේත් අනුමත කළ නොහැකි බවත් ඇමැති ඩබ්ලිව්.ඩී.ජේ.සෙනෙවිරත්න මහතා පවසයි.පාර්ලිමේන්තුවේ දී ඊයේ (7) පැවැති ප්‍රවෘත්ති සාකච්ඡාවකට සහභාගී වෙමින් ඇමැතිවරයා මේ බව කීවේය. මේ ප්‍රවෘත්ති සාකච්ඡාවට ආණ්ඩු පක්ෂයේ මන්ත්‍රීවරුන් තිහකට වඩා සහභාගී වී සිටියේ ය.මෙහිදී අදහස් දැක්වූ ඇමැතිවරයා , ඒඅය සාධාරණ පරීක්ෂණයක් නෑ කියලා ඉවත්වෙලා තිබෙනවා. අගවිනිසුරුවරිය කඩාකප්පල්කාරී ක්‍රියාවලට පොළඹවන අභිමානය තේරුම් ගන්න බැරි පිරිසකගේ ඉත්තන් බවට පත් වුනාදැයි සැකයක් තිබෙනවා. මේ පිළිබඳ වාර්තාව කමිටුව විසින් කතනායකවරයාට භාර දේවි.කම්කරු ඇමැති ගාමිණී ලොකුගේ මහතා :- අගවිනිසුරුවරිය රටේ වැරදි මතයක් හදන්න උත්සාහ කරන බවයි පෙනෙන්නේ. එතුමියට යුතුකමක් තිබෙනවා පාර්ලිමේන්තුවට ඇවිල්ලා නිර්දෝෂීභාවය ඔප්පු කරන්නට. අධිකරණයේ ගෞරවය නැති කරන්නට කටයුතු කර නෑ. පාර්ලිමේන්තුව අධිකරණයේ ගෞරවය ආරක්ෂා කරනවා.අධිකරණයේ ගෞරවය ආරක්ෂා කළ යුතුයි. අධිකරණය විහිළුවට ලක් කරන්න ඕනෑ නෑ. කමිටුවෙන් ඉල්ලා සිටිනවා සාධරණ විසදුමක් ලබා දෙන්නට කියලා.උසස් අධ්‍යාපන ඇමැති එස්.බී.දිසානායක මහතා:-ප්‍රජාතන්ත්‍රවාදය ආරක්ෂා කරන්නට අප්‍රමාදව පරීක්ෂණ කටයුතු කරන්න කියා ඉල්ලීමක් කරනවා. මෙය සැලසුම් සහගතව කළ දෙයක්. එතුමියගේ නිර්දෝෂීභාවය ඔප්පු කරන්න මුහුණ දුන්නානම් හොඳයි. පාර්ලිමේන්තුවේ ස්වෛරීභාවයට අභියෝග කරමින් ප්‍රජාතන්ත්‍රවාදයට පාර්ලිමේන්තුවට තර්ජනයක් එල්ල කිරීම පිළිබඳ බලවත් කණගාටුව හා අප්‍රසාදය පළ කරනවා. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n1212082</link>
    <topic>සා:පෙළ විභාග අපේක්ෂකයන්ට විශේෂ සහනයක්</topic>
    <author/>
    <content>පුද්ගලයන් ලියාපදිංචි කිරීමේ දෙපාර්තමේන්තුව නිකුත් කරන ජාතික හැඳුනුම්පත නොලැබූ විභාග අපේක්ෂකයන්ට මෙවර අ.පො.ස. සාමාන්‍ය පෙළ විභාගයේදී පමණක් සිය අනන්‍යතාව තහවුරු කිරීමේදී විශේෂ සහනයක් ලබා දීමට තීරණය කළ බව විභාග කොමසාරිස් ජනරාල් ඩබ්ලිව්.එම්.එන්.ජේ.පුෂ්පකුමාර මහතා පවසයි.මේ විශේෂ සහනය යටතේ පාසල් අයැදුම්කරුවන් තම විදුහල්පති විසින් නිල මුද්‍රාව සමඟ අස්සන් තබා සහතික කරන ලද උඩුකය ඡායාරූප දෙකක් ශාලාධිපතිට ඉදිරිපත් කළ යුතුය.පෞද්ගලික අයැදුම්කරුවන් තම කොට්ඨසයේ ග්‍රාම නිලධාරි විසින් නිල මුද්‍රාව සහිතව අස්සන් තබා සහතික කරන ලද උඩුකය ඡායාරූප දෙකක් ප්‍රාදේශීය ලේකම්ගේ අනු අස්සන ලබා ගෙන ශාලාධිපති වෙත ඉදිරිපත් කළ යුතුය. එසේම විභාගය පවත්වන අතරතුර ජාතික හැඳුනුම්පත ලද හොත් වහාම ශාලාධිපති වෙත ඉදිරිපත් කළ යුතුය.මෙවර අ.පො.ස. සාමාන්‍ය පෙළ විභාගයට ඉදිරිපත් වන අපේක්ෂකයන් තම අනන්‍යතාව තහවුරු කිරීම සඳහා පුද්ගලයන් ලියාපදිංචි කිරීමේ කොමසාරිස් විසින් නිකුත් කරන ලද හැඳුනුම්පත හෝ වලංගු විදේශ ගමන් බලපත්‍රය හෝ තැපැල් හැඳුනුම්පත ( 2012 ඔක්තෝබර් 31දිනට වයස අවුරුදු 16 සම්පූර්ණ නොවන අයැදුම්කරුවන් පමණක්) හෝ ඉදිරිපත් කළ යුතු බවට දී තිබූ උපදෙස්වලට අමතරව මේ විශේෂ සහනය ලබාදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n1212083</link>
    <topic>යාපනය කොටුව සංවර්ධන වැඩසියයට පනහක් අවසන්</topic>
    <author>චන්ද්‍රිකා පෙරේරා</author>
    <content>මේ වසරේ මුල් කාර්තුවේ ආරම්භ කළ යාපනය කොටුව සංවර්ධන කටයුතු සියයට පනහකින් අවසන් කර තිබෙන බව නගර සංවර්ධන අධිකාරියේ නියෝජ්‍ය අධ්‍යක්‍ෂ (සැලසුම්) ප්‍රසාද් රණවීර මහතා “දිනමිණ” ට පැවසීය.දකුණෙන් උතුරට යන සංචාරක කණ්ඩායම් සඳහා අත්‍යවශ්‍යව තිබූ සුව පහසු කාමර හා ආහාර සහිත තානායමක් තැනීමේ කටයුතු ද සංවර්ධන කටයුතුවලට සමගාමීව මේ දිනවල ආරම්භ කර තිබේ.රුපියල් මිලියන 250 ක් ඒ සඳහා වැයවනු ඇතැයි ගණන් බලා ඇති අතර ඉදිරි වසර අවසන් වීමට ප්‍රථම ඉදිකිරීම් කටයුතු නිමකර ජනතා අයිතියට පැවරීමට සැලසුම් කැර ඇතැයි රණවීර මහතා සඳහන් කරයි.තිස් වසරකට අධික කාලයක් පැවැති ත්‍රස්ත ක්‍රියා හේතුවෙන් යාපනයේ ජීවත්වන ජනයාට අවශ්‍ය පානීය ජලය ලබා ගනිමින් තිබූ ස්වභාවික ජල පද්ධතිය අක්‍රීයව තිබිණි. ඊට පිළියම් ලෙස අතීතයේ සකසා තිබූ දැනට අභාවයට ගොස් ඇති වැව් හතළිහක ප්‍රමාණයක් ප්‍රතිසංස්කරණය කිරීමේ කටයුතු ද ආරම්භ කර ඇත.යාපනයට වැසි ජලය ලැබීම ඉතා අඩු කාලයකදී සිදුවන බැවින් ඒවා රැස්කර පසුව ළිං මාර්ගයෙන් ජලය ලබාගැනීමේ ක්‍රමයක් පෙර සිටම පැවතී තිබේ. මේ ක්‍රමය යළි ස්ථාපිත කර පානීය ජල ප්‍රශ්නයට විසඳුම් ලබා දීමට නාගරික සංවර්ධන අමාත්‍යාංශය වැව් හාරා ප්‍රතිසංස්කරණය කිරීමට සැලසුම් කර තිබේ.නගර සංවර්ධනයට සමගාමීව මේ වසරේදී ආරම්භ කළ යාපනය “බීච් පාක්” හි ඉදිකිරීම් හා සංචාරකයන්ට අවශ්‍ය ලෙස අලංකරණය කිරීමේ ව්‍යාපෘතිය මේ වන විට අවසන් වී ඇත. එය මේ 31 දා ජනතා අයිතියට පැවරේ.යාපනය කොටුවේ තිබුණ ප්‍රධාන බස් නැවතුම වඩාත් ඉඩකඩ හා පහසුකම් සහිත නගරයේ වෙනත් ස්ථානයකට රැගෙන ගොස් ඇති බවත්, දැනට ප්‍රදේශයට අඩුපාඩුවක්ව ඇති දුර ගමන් සේවාවන් ද එහිදී ආරම්භ කිරීමට පියවර ගන්නා බවත්, ප්‍රසාද් රණවීර මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120817</link>
    <topic>උතුරේ හමුදා කඳවුරු ඉවත් කරන්නට කීවේ නෑ</topic>
    <author>චමීර ඇල්ලදෙණිය, සුභාෂිණි සේනානායක සහ ජීවනී පතිරණ</author>
    <content>උතුරේ තිබෙන හමුදා කඳවුරු ඉවත් කරන්නට යැයි තමන් කිසිදු ප්‍රකාශයක් කර නැතැයි ද්‍රවිඩ ජාතික සන්ධානයේ නායක ආර්. සම්බන්ධන් මහතා පාර්ලිමේන්තුවේදී ඊයේ (7) ප්‍රකාශ කළේය.අය-වැය කාරකසභා අවස්ථාවේ විවාදයේ රාජ්‍ය ආරක්ෂක හා නාගරික සංවර්ධන අමාත්‍යාංශයේ වැය ශීර්ෂයේ විවාදයේ අදහස් දක්වමින් මන්ත්‍රීවරයා මේ බව පැවැසීය.යුද්ධයට පෙර හමුදා කඳවුරු තිබූ තැන්වල කඳවුරු තිබුණාට ප්‍රශ්නයක් නෑ. බුද්ධි හා රහස් අංශ ක්‍රියාත්මක වන්නට පුළුවන්, එහි වරදක් නෑ, එහෙත් අපේ ජනතාවගේ ජීවිතවලට ප්‍රශ්නයක් නොවන ලෙස සිදු කිරීම වැදගත්.දැන් යුද්ධය අවසන් වී තිබෙනවා. එල්ටීටීඊය ඇතිවීමට හේතුව කලින් තිබූ ආණ්ඩුයි. එල්ටීටීඊය තමන් විසින්ම විනාශය ළඟා කරගත්තා. ඔවුන් ප්‍රජාතන්ත්‍රවාදයට ගරු කළේ නෑ. එල්ටීටීඊය අවසන් වුවත් ප්‍රශ්නය අවසන් වී නැතැයි ද සම්බන්ධන් මන්ත්‍රීවරයා වැඩිදුරටත් පැවැසී ය. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n1212084</link>
    <topic>කොටුවේ දුම්රියපොළ අසලකඩයක ගෑස් සිලින්ඩරය පුපුරලා</topic>
    <author>නිමල් රාජපක්‍ෂ</author>
    <content>කොටුව දුම්රිය ස්ථානය අසල වෙළෙඳ සලක ගෑස් සිලින්ඩරයක් පුපුරා යාමෙන් හටගත් ගින්නෙන් වෙළඳ සල් පහකට දැඩිලෙස හානි සිදුවී තිබේ. ගින්න හටගෙන ඇත්තේ ඊයේ (07) දහවල් 12.50ට ය.ගින්න හටගෙන විනාඩි දහයක් වැනි කාලයක් ඇතුළත කොළඹ ගිනිනිවන සේවා දෙපාර්තමේන්තුවේ ගිනිරථ හතරක් පැමිණ පැය භාගයක් වැනි කෙටි කාලයකදී ගින්න නිවාදමා ඇත.ගින්න හටගත් ගෑස් සිලින්ඩරය කෑලිවලට කැඩී ගොස් ඇතැයි ගිනිනිවන දෙපාර්තමේන්තුවේ ස්ථානභාර නිලධාරී ආර්. ඩී. විජේසූරිය මහතා පැවැසීය.ආහාර පාන වෙළෙඳ සලකින් හටගත් ගින්න නිසා අවට පලතුරු වෙළඳ සල් දෙකකටද හානි සිදුවී ඇත.ගින්න හටගන්නා අවස්ථාවේදීම වෙළඳ සලෙහි ආහාර ගනිමින් සිටි අය පැන දිවීම නිසා කිසිවකුට හානි සිදුවී නොමැත.දුම්රිය දෙපාර්තමේන්තුව සතු ඉඩමෙහි බදු වශයෙන් ලබා ගෙන තිබෙන මෙම වෙළඳසල් කඩා ඉවත් කිරීම සඳහා අධිකරණයේ නඩු පවරා ඇතැයිද දුම්රිය ආරක්‍ෂක හමුදාව පවසයි.ගින්නෙන් සිදුවූ හානිය මෙතෙක් ගණන් බලා නැතැයිද පැවැසෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n1212085</link>
    <topic>දුම්රිය වර්ජනයෙන් මගීන්ට අපහසුතා:</topic>
    <author>ශීලා උඩුවර සහ නිමල් රාජපක්ෂ</author>
    <content>දුම්රිය සේවක වැඩ වර්ජනය නිසා දුම්රිය ධාවනය ඊයේ (07) අඩාලව පැවති අතර,රැකියා සඳහා එන සේවක සේවිකාවන් ඇතුළු මගී ජනතාව දැඩි දුෂ්කරතාවකට පත්වූහ.වර්ජනය හේතුවෙන් සියලු දුම්රිය ස්ථාන වසා ඉබි යතුරු දමා තිබූ අතර, කිසිදු දුම්රිය ස්ථානයක ප්‍රවේශපත් නිකුත් නොකෙරිණි.දුම්රිය වර්ජනය පැවතුනද දුර පළාත්වල සිට කොළඹට දුම්රිය 15ක් පමණ ඊයේ(07) ධාවනයට යෙදවූ බව දුම්රිය සාමාන්‍යාධිකාරි බි. ඒ. පී. ආරියරත්න මහතා පැවසීය.රැකියා සඳහා යන සේවක සේවිකාවන් විශාල වශයෙන් බස්රියවලින් සිය ප්‍රවාහන අවශ්‍යතාවන් සපුරා ගත් අතර,බස් නැවතුම්පොළ මගී ජනතාවගෙන් පිරි ඉතිරී තිබෙනු දක්නට ලැබිණි.සාමාන්‍යයෙන් දිනකට දුම්රිය 30 ත් 40 ත් අතර ප්‍රමාණයක් ධාවනය වන අතර ඊයේ (07) පැමිණියේ හලාවත, මහනුවර, අව්ස්සාවේල්ල, පොල්ගහවෙල, පාදුක්ක, කුරුණෑගල,ගාල්ල ,පානදුර , ගම්පහ, ආදි ප්‍රදේශවල සිට කොළඹට දුම්රියධාවනය කෙරුණු බවත්, සවස මෙම ප්‍රමාණය වැඩිකරන බවත් සාමාන්‍යාධිකාරිවරයා සඳහන් කළේය. රාත්‍රි තැපැල් දුම්රියන් පෙරේදා (6 ) සිට ධාවනය නොකෙරිණි.දුම්රිය ශ්‍රේණිගත වෘත්තීය සමිති එකමුතුව වැටුප් ප්‍රශ්නයක් මුල්කරගෙන මෙම සංකේත වැඩ වර්ජනය ඉකුත් 4 වැනිදාවර්ජනයට අදාළ ගැටලුව අමාත්‍යාංශය මගින් ඉටුකළ හැක්කක් නොව එය වැටුප් කොම්සම මගින් එහි නීති රීති අනුවවිසඳිය යුත්තක් බව ආරියරත්න මහතා සඳහන් කළේය.අ.පො.ස සාමාන්‍ය පෙළ විභාගයට යන සිසුන් නිසා වර්ජනය පැය 24 කට සීමා කළ බවත්, අද (08) සාමාන්‍ය පරිදි දුම්රියධාවනය කරන බවත්, එම එකමුතුවේ කැඳවුම්කරු ජනක ප්‍රනාන්දු මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n1212086</link>
    <topic>එදා ආණ්ඩු අහස-සයුර ගැන නොසිතීමෙන් මවුබිමේ ස්වාධීනත්වයට අයහපතක් වුණා</topic>
    <author>ධනුෂ්ක ගොඩකුඹුර</author>
    <content>එදා පැවැති ආණ්ඩු අහසත් සාගරයත් පිළිබඳ අවධානය යොමු නොකිරීම මවුබිමේ ස්වාධීනත්වයට අයහපත් ලෙස බලපෑ බව ජනාධිපති මහින්ද රාජපක්ෂ මහතා පැවසීය.එදා සිටි මිත්‍රයන් එසේ අහසත් සාගරයත් ජයගන්නට සිතුවා නම් අප රටට උඩින් පරිප්පු දමන විට උඩ බලා ගෙන සිටින්නට සිදුනොවන බව පැවසූ ජනාධිපතිවරයා අහසත් සාගරයත් පිළිබඳ නොසිතීම අපගේ දේශපාලනඥයන් කළ වරදක් බවත් ප්‍රකාශ කළේය.ශ්‍රී ලංකාවේ අහස සහ සාගරය පිළිබඳ බරපතළ ලෙස සිතූ එකම චින්තනය මහින්ද චින්තනය පමණක් බව පැවසූ ජනාධිපතිවරයා කැපවීමෙන් කටයුතු ක‍ළහොත් ලොව හොඳම ගුවන් සේවා දහය අතරට පැමිණීමට අපට හැකි බවත් පෙන්වා දුන්නේය.ජනාධිපතිවරයා මෙසේ ප්‍රකාශ කළේ නිල් අහස ජය ගනිමු ශ්‍රී ලංකා සිවිල් ගුවන් සේවාවේ සියවැනි වසර සමරු උළෙලට අරලියගහ මන්දිරයේදී ඊයේ (07) එක්වෙමිනි.ශ්‍රී ලංකාවේ ප්‍රථම සාර්ථක ගුවන් ගමනින් සියවන වර්ෂය සමරමින් මුද්දර හතරක් මෙහිදී නිකුත් කෙරුණු අතර තැපැල්පති රෝහණ අබේරත්න මහතා එම මුද්දර ජනාධිපතිවරයා වෙත පිළිගැන්වූයේය.ගුවන්සේවා ඉතිහාසය පිළිබඳව ලියැවුණු ග්‍රන්ථයක් ද මෙහිදී එළිදැක්වුණු අතර සියවස් පූර්ණය නිමිත්තෙන් පැවැති චිත්‍ර තරගයේ ජයග්‍රාහකයන්ට ජනාධිපතිවරයාගේ අතින් තිළිණ පිරිනැමිණ.කොටි ත්‍රස්තවාදීන් කොළඹට ගුවනින් පහර දීමත් සමඟ ශ්‍රී ලංකාව අනාරක්ෂිත බවට ලොව පුරා පැවැති මතය මේ වන විට ඉවත්ව දකුණු ආසියාවේම ආරක්ෂිත සහ නිරුපද්‍රිතම ගුවන් සේවය බවට පත්වීමට අපට හැකියාව ලැබී ඇති බවත් ජනාධිපතිවරයා පැවසීය.ශ්‍රී ලංකාව ආසියාවේ ගුවන් කේන්ද්‍රස්ථානය බවට පත් කිරිමේ අරමුණු ඉටු කර ගනිමින් ඉදිකෙරෙන මත්තල ගුවන් තොටුපළ ලබන වසරේ මාර්තු වන විට විවෘත කිරීමේ හැකියාව ඇති බවත් ජනාධිපතිවරයා වැඩිදුරටත් පැවසීය.ගුවන් සේවා ඇමැති පියංකර ජයරත්න මහතා ද අදහස් දැක්වීය.නියෝජ්‍ය ඇමැතිවරුන් වන ගීතාංජන ගුණවර්ධන, සරත් කුමාර ගුණරත්න, සිවිල් ගුවන් සේවා අමාත්‍යාංශ ලේකම් රවීන්ද්‍ර රුබේරු, ශ්‍රී ලංකන් ගුවන් සේවයේ සභාපති නිශාන්ත වික්‍රමසිංහ, ගුවන් තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය මහත්වරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n1212087</link>
    <topic>අගවිනිසුරුවරිය නිදොස් නම්;විමර්ශනය මඟ හරින්නේ ඇයි</topic>
    <author>සිරන්ජනී කුමාරි</author>
    <content>අගවිනිසුරු ආචාර්ය ශිරාණි බණ්ඩාරනායක මහත්මිය නිර්දෝෂි නම් කළ යුතුව තිබුණේ දෝෂාභියෝග චෝදනා විමර්ශනය කිරීමේ ක්‍රියාවලියෙන් ඉවත් වීම නොව එහි ඉදිරි පරීක්‍ෂණ කටයුතු සඳහා සහභාගිවීම යැයි අධිනීතිඥ වී. කේ. චොක්සි මහතා දිනමිණ ට පැවැසීය.අගවිනිසුරුවරිය විමර්ශන ක්‍රියාවලියෙන් ඉවත්වීම මගින් ඇගේ නිර්දෝෂි භාවය පිළිබඳ කරුණු පොදු ජනතාවට දැන ගැනීමේ අවස්ථාව මඟහැරී යන්නේ යැයි චොක්සි මහතා වැඩිදුරටත් පැවැසීය.වැඩිදුර අදහස් දැක්වූ චොක්සි මහතා මෙසේද පැවැසීය. අගවිනිසුරුවරිය පාර්ලිමේන්තු තේරීම් කාරක සභාව හමුවේ පෙනී සිටියේ නම් ඇයගේ නිදොස් භාවයට සම්බන්ධ හේතු ඊට ඉදිරිපත් කරන්න හැකියාව තිබිණි.තේරීම් කාරක සභාව රහසිගතයි. නමුත් එහි අවසන් වාර්තාව, එනම් පාර්ලිමේන්තු වාර්තාව පොදු ජනතාවට දැනගැනීමට ලැබේ.විනිසුරුවරියගේ මෙම ක්‍රියාවෙන් එම කරුණු ඇහිරී යයි. එහෙත් තේරීම් කාරක සභාව අගවිනිසුරුවරිය අනිවාර්යයෙන්ම වරදකරු කිරීමට ඉඩ තිබේ.මීට අමතරව තේරීම් කාරක සභාවේ නියෝජිතයන් අධිකරණයේ අපහාස චෝදනා මත වැරදිකරුවන් ලෙස අධිකරණය තීරණය කළහොත් (උදාහරණයක් වශයෙන් හිටපු අගවිනිසුරු සරත් එන් සිල්වා මහතාට එරෙහි එස්. බී. නඩුව) ඔවුන් අත්අඩංගුවට ගන්නා ලෙසට පොලිසියට නියෝග දිය හැකිය.මෙහිදී ජනාධිපතිවරයා විධායකයේ සභාපතිවරයා හා ත්‍රිවිධ හමුදාවේ සභාපතිවරයා ලෙස අධිකරණයේ අණ පිළි නොපදින ලෙසට නියෝගයන් නිකුත් කළ හැකි ව තිබේ.මේ ආකාරයෙන් අධිකරණය, ව්‍යවස්ථාදායකය හා විධායකය අතර ලොකු ගැටලුවක් ඇති විය හැකි ප්‍රවණතාවක් පෙනෙන්නට තිබෙන බවට වී. කේ. චොක්සි මහතා දිනමිණට අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n1212088</link>
    <topic>ඒක පාර්ශ්වීය තීන්දුවක් ගැනීමටතේරීම් කාරක සභාවට පුළුවන්</topic>
    <author>පණ්ඩුක සමරසේකර</author>
    <content>අගවිනිසුරු ආචාර්ය ශිරාණි බණ්ඩාරනායක මහත්මියට එරෙහිව නඟා ඇති චෝදනා සම්බන්ධයෙන් විභාග කිරීමට පත්කර ඇති පාර්ලිමේන්තු තේරීම් කාරක සභාවට එතුමිය ඉදිරිපත් නොවූවද එම චෝදනා සම්බන්ධයෙන් ඒකපාර්ශ්වීය තීන්දුවක් ගැනීමට පාර්ලිමේන්තු තේරීම් කාරක සභාවට පූර්ණ බලය ඇතැයි කොතලාවල ආරක්‍ෂක විශ්වවිද්‍යාලයේ නීති පීඨාධිපති නීතිඥ ආචාර්ය ප්‍රතිභා මහානාම හේවා මහතා පවසයි.සාමාන්‍ය නඩු විභාගයකදී වුවද පැමිණිලි පාර්ශ්වය අධිකරණයට ඉදිරිපත් නොවුවහොත් එම නඩු විභාගය ඉවත දමන’මුත් විත්ති පාර්ශ්වය නොමැති වුවද චෝදනා සම්බන්ධයෙන් තීන්දු ප්‍රකාශ කිරීමට අධිකරණයට ඇති බලය සේම මෙම සිදුවීම සම්බන්ධයෙන් ද එම ක්‍රියාමාර්ගයම අනුගමනය කිරීමට පාර්ලිමේන්තුවට බලය ඇතැයි දිනමිණ කළ විමසීමකදී මහානාම හේවා මහතා පැවසීය.තවද උත්තරීතර පාර්ලිමේන්තුව කුමන තීන්දුවක් දුන්නද එහි අවසාන තීරණය ගනු ලබන්නේ ජනාධිපතිතුමා බව පැවසූ මහානාම මහතා අමෙරිකාව, ඕස්ට්‍රේලියාව, මහා බ්‍රිතාන්‍යය, ඉන්දියාව වැනි රටවල ද ක්‍රියාත්මක වන්නේ මෙම ක්‍රමවේදයම බවත්, ශ්‍රී ලංකාව ප්‍රජාතන්ත්‍රවාදය අතින් ඉන් ඉදිරියෙන්ම ඇති රාජ්‍ය බවත් පැවසීය.ආණ්ඩුක්‍රම ව්‍යවස්ථාවේ සඳහන් පරිදි පාර්ලිමේන්තුවට පැවරී ඇති බලතල අනුව මෙම තේරීම් කාරක සභාව පත්කර ඇති බව පෙන්වා දෙන මහානාම මහතා තේරීම් කාරක සභාවෙන් යම් සාමාජිකයෙකු ඉවත් වුවද ඒ වෙනුවට සාමාජිකයෙකු පත්කිරීමේ පූර්ණ බලය කථානායකවරයාට ඇති බව ද ව්‍යවස්ථානුකූ®ලව පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120818</link>
    <topic>කාරක සභාවෙන් ඉවත් වෙනවා නම්කතානායකට ලිඛිතව දැන්විය යුතුයි</topic>
    <author/>
    <content>දෝෂාභියෝග චෝදනාව සම්බන්ධයෙන් පත් කර තිබෙන තේරීම් කාරක සභාවෙන් විපක්ෂයේ මන්ත්‍රීවරුන් ඉවත් වෙනවා නම් එය කතානායකතුමාට ලිඛිතව දැන්විය යුතු බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහතා පාර්ලිමේන්තුවේදී ඊයේ (7) ප්‍රකාශ කළේය.තේරීම් කාරක සභාවේ සිටින විපක්ෂයේ මන්ත්‍රීවරුන් මෙතෙක් ඒ පිළිබඳ කතානායකවරයාට දන්වා නොමැති බවද සෙනෙවිරත්න මහතා කීවේය. ඔවුන්ට තවමත් ඕනෑම මොහොතක තේරීම් කාරක සභාවට සහභාගී විය හැකි බවද ඇමැතිවරයා පෙන්වා දුන්නේය.තේරීම් කාරක සභාවේ ක්‍රියාවලියට අප්‍රසාදය පළකරමින් විපක්ෂ මන්ත්‍රීවරුන් ඉන් ඉවත්වන බව පාර්ලිමේන්තුවේදී පවසමින් සභා ගැබෙන් ඉවත්වූ අවස්ථාවේදී ඇමැතිවරයා මේ අදහස් පළ කළේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120819</link>
    <topic>තේරීම් කාරක සභාව හමුවේ ශ්‍රේෂ්ඨාධිකරණ විනිසුරුශිරාණි තිලකවර්ධන සාක්කි දෙයි</topic>
    <author/>
    <content>දෝෂාභියෝගය විමර්ශනය කෙරෙන පාර්ලිමේන්තු විශේෂ කාරක සභාව හමුවේ ශ්‍රේෂ්ඨාධිකරණ විනිසුරු ශිරාණි තිලකවර්ධන මහත්මිය ඊයේ (7) සාක්ෂි ඉදිරිපත් කළාය.ශිරාණි තිලකවර්ධන මහත්මිය සෙලින්කෝ ගෝල්ඩන් කී සමාගමට විරුද්ධව ශ්‍රේෂ්ඨාධිකරණයේ පවරා ඇති පෙත්සම් විභාග කිරීමේ ත්‍රිපුද්ගල විනිසුරු මඬුල්ලේ විනිසුරුවරියක ලෙස කටයුතු කළාය.මීට වසර හතරකට පෙර ගෝල්ඩන් කී තැන්පත්කරුවන් විසින් ගෝල්ඩන් කී අධ්‍යක්ෂ මණ්ඩලයට විරුද්ධව ශ්‍රේෂ්ඨාධිකරණයේ නඩු පැවරූ අතර අගවිනිසුරු සරත් එන් ද සිල්වා මහතා විශ්‍රාම යෑමෙන් පසුව එම පෙත්සම විභාග කිරීමේ විනිසුරු මඬුල්ලේ ශිරාණි තිලකවර්ධන මහත්මිය කටයුතු කළාය.අගවිනිසුරු ආචාර්ය ශිරාණි බණ්ඩාරනායක මහත්මිය එම පෙත්සම විභාග කිරීම පසුව ආරම්භ කෙළේ ශිරාණි තිලකවර්ධන විනිසුරු මඬුල්ල පෙත්සම් විභාගයෙන් ඉවත් කරමිනි.ශිරාණි තිලකවර්ධන මහත්මිය ඊයේ (07) පස්වරුවේ දෝෂාභියෝග තේරීම් කාරක සභාව හමුවේ සාක්ෂි ලබා දී ඇත.ගෝල්ඩන් කී ට්‍රිලියම් ගනුදෙනුව අගවිනිසුරුවරියට එල්ලවී ඇති චෝදනා 14 අතරට අයත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120820</link>
    <topic>කාරක සභාවෙන් විපක්‍ෂ මන්ත්‍රීවරුඉවත්ව ගියත් ගණ පූරණයට හානියක් නෑ</topic>
    <author/>
    <content>දෝෂාභියෝගය විමර්ශනය සඳහා පත්කළ තේරීම් කාරක සභාවෙන් විපක්‍ෂයේ මන්ත්‍රීවරු ඉවත්වීමෙන් එම සභාවේ ගණ පූර්ණයට හානියක් සිදු නොවන බව නි. කතානායක චන්දිම වීරක්කොඩි මහතා පවසයි.දෝෂාභියෝගය විමර්ශනය කරන තේරීම් කාරක සභාවෙන් විපක්‍ෂයේ මන්ත්‍රීවරුන් ඉවත්වීමට නම් කථානායකවරයාට ලිඛිතව දැනුම් දිය යුතු බවද හෙතෙම සඳහන් කෙළේය.නියෝජ්‍ය කථානායකවරයා මේ බව සඳහන් කළේ පාර්ලිමේන්තුවේ පැවැති මාධ්‍ය සාකච්ඡාවකට එක්වෙමිනි.තේරීම්කාරක සභාවට අගවිනිසුරුවරිය පැමිණීම සඳහා අවශ්‍ය ආරක්‍ෂාව හා ගෞරවය ලබාදී තිබෙන බවද වීරක්කොඩි මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n1212089</link>
    <topic>වකුගඩු හා මුත්‍රාශයේ ගල් තරංග මඟින් කුඩු කරන යන්ත්‍ර ශ්‍රී ලාංකික දෙදෙනකුගෙන්</topic>
    <author>සිතාරා සේනානි</author>
    <content>වකුගඩුවල හා මුත්‍රාශයේ හට ගන්නා ගල් විද්‍යුත් චුම්භක තරංග මඟින් කුඩු කිරීමේ යන්ත්‍ර දෙකක් නිපදවීමට ප්‍රථම වරට ශ්‍රී ලාංකික තාක්ෂණික ශිල්පීන් දෙදෙනකු සමත්ව තිබේ.පොලොන්නරුවේ පදිංචි තාක්ෂණික ශිල්පියකු වන දයාන් හර්ෂ මාරබැද්ද හා බුලත්සිංහල පදිංචි ඉංජිනේරුවරයකු වන නෙවිල් රත්නසේකර මේ යන්ත්‍රය නිපදවා ඇති ශ්‍රී ලාංකිකයන් දෙදෙනා ය.වකුගඩුවල හා මුත්‍රාශයේ ගල් ඇතිවීම හේතුවෙන් රෝගීහු විශාල පිරිසක් පීඩා විඳිමින් සිටිති. මෙසේ ඇතිවන ගල් සැත්කම් මඟින් හා ඖෂධ මඟින් ඉවත් කිරීම සිදුවේ.ඇතැම් රෝගීන්ගේ වකුගඩුවල හට ගන්නා ගල් මුත්‍රා මාර්ගය හරහා ඉවත් කිරීමට නොහැකි තරම් විශාල වන අවස්ථාවල ඒවා විද්‍යුත් චුම්භක තරංග මඟින් කුඩු කිරීම සිදු කරයි.ඒ සඳහා යොදා ගන්නා යන්ත්‍රය ඉලෙක්ට්‍රෝ මැග්නටික් ලිතෝ ට්‍රිප්සි යනුවෙන් හැඳින්වේ. මෙම යන්ත්‍ර මෙරට රෝහල් සතුව දැනටමත් පවතී. යන්ත්‍රයක වටිනාකම රුපියල් මිලියන 5ක් පමණ වේ.ශ්‍රී ලාංකිකයන් දෙදෙනා මේ යන්ත්‍රය ඉතා අඩු වියදමකින් නිපදවීමට සමත්ව තිබේ. ඔවුහු තමන් නිපදවූ යන්ත්‍ර දෙක සෞඛ්‍ය ඇමැති මෛත්‍රීපාල සිරිසේන මහතා වෙත පෙරේදා (6) භාර දී තිබේ. ඇමැතිවරයා එම යන්ත්‍ර මඩකළපුව හා බදුල්ල මහ රෝහල් වෙත භාරදී තිබේ.ශ්‍රී ලංකා මෞත්‍ර ලිංගික වෛද්‍යවරුන්ගේ සංගමය ශ්‍රී ජයවර්ධනපුර විශ්ව විද්‍යාලයේ වෛද්‍ය පීඨයේ සහාය ඇතිව මෞත්‍ර ලිංගික රෝග පිළිබඳ පුහුණු වැඩමුළුවක් පැවැත්වූ අතර, එහි දේශන සඳහා පැමිණි එක්සත් රාජධානියේ මෞත්‍ර ලිංගික රෝග පිළිබඳ වෛද්‍යවරයකු වන මහාචාර්ය වොට්සන් මහතා මේ නව යන්ත්‍ර දෙක පරීක්ෂාවට ලක් කර ඒවා ඉහළම තාක්ෂණයෙන් යුක්ත යන්ත්‍ර දෙකක් බවට තහවුරු කර තිබේ.මෙම යන්ත්‍ර දෙක භාර දීමේ අවස්ථාවට සහභාගී වූ සෞඛ්‍ය ඇමැති මෛත්‍රීපාල සිරිසේන මහතා පැවසුවේ දේශීය වශයෙන් වෛද්‍ය උපකරණ,ඖෂධ හා ශල්‍ය ද්‍රව්‍ය නිපදවීමට ඉදිරිපත්වන ඕනෑම කෙනකුට අවශ්‍ය සහයෝගය ලබා දෙන බවයි.එසේම තමාත් පොලොන්නරුවේ උපන් කෙනකු වන නිසා පොලොන්නරුවේ දරුවකු මෙවැනි යන්ත්‍රයක් නිපදවීම ගැන සතුටට පත්වන බවද ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120810</link>
    <topic>මිනීමැරුමක වැරදකරු වූ ශ්‍රී ලාංකිකයකුට අබුඩාබි අධිකරණයෙන් මරණ දඬුවම</topic>
    <author>මහින්ද අලුත්ගෙදර</author>
    <content>පුද්ගල ඝාතන සිද්ධියක් සම්බන්ධයෙන් වැරැදිකරුවෙකු වූ ශ්‍රී ලාංකිකයෙකුට එක්සත් අරාබි එමීර් රාජ්‍යයේ අබුඩාබි අධිකරණයක් මඟින් මරණ දඬුවම නියම කර ඇත.පසුගිය 2002 වසරේදී එරට ඉංජිනේරුවරයෙකු ඝාතනය කිරීම සම්බන්ධයෙන් චෝදනා ලැබ සිටි මේ ශ්‍රී ලාංකිකයා වසර 10 ක පමණ කාලයක් බන්ධනාගාර ගතව සිට ඇති අතර ඔහු ඇලෙක්ස් රෝහණ නැමැති අයෙකු බව වාර්තා වෙයි.එක්සත් අරාබි එමීර් රාජ්‍යයේ ෆුජයිරාහි සමාගමක සේවය කර තිබෙන මේ ශ්‍රී ලාංකිකයා එක් දරු පියෙකු වන අතර ඔහු අතින් මරුමුවට පත් පුද්ගලයා 39 හැවිරිදි මොහොමඩ් ඔබේඩ් අල් මුහයිර් නැමැති අටදරු පියෙකු බව තානාපති ආරංචි මාර්ග සඳහන් කරයි.පෙරේදා (06) මෙම මරණ දඬුවම නියම කර තිබෙන අතර එරට නීතිය අනුව වෙඩි තබා ඝාතනය කර තිබෙන බවද වන්දි ලබාගැනීම සඳහා පැමිණිලිකාර පාර්ශ්වය එකඟතාව පළ කිරීම ප්‍රතික්ෂේප කිරීම හේතුවෙන් මෙලෙස මරණීය දණ්ඩනය ක්‍රියාත්මක කිරීමට තීරණය කර තිබෙන බවද වාර්තා වෙයි.අදාළ මරණ දණ්ඩනයෙන් නිදහස ලබා ගැනීම සඳහා ඔහු මීට වසර කිහිපයකට පමණ පෙර ඉස්ලාම් දහම වැළඳ ගනිමින් මොහොමඞ් උමර් ලෙස සිය නමද වෙනස් කරගෙන තිබේ. ඝාතනයට ලක් වූ එක්සත් අරාබි එමීර් ජාතිකයා එරට නගර සැලසුම් දෙපාර්තමේන්තුවේ ඉංජිනේරු අංශයේ නියෝජ්‍ය ප්‍රධානියා වශයෙන් සේවය කර ඇත.මේ ශ්‍රී ලාංකිකයාගේ මළ සිරුර ඔහුගේ ඥාතීන් හා හිතවතුන්ට ලබාදීමට එරට පොලීසිය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120811</link>
    <topic>පාසල් නිවාඩු සමයේ ගමන් බිමන්වලටඅද සිට විශේෂ දුම්රිය තුනක්</topic>
    <author>නිමල් රාජපක්‍ෂ</author>
    <content>පාසල් නිවාඩු සමයේ ගමන් බිමන් යාම සඳහා විශේෂිත දුම්රිය තුනක් අද (08) සිට මහනුවර හා ත්‍රිකුණාමලය බලා ධාවනයට එක්කර ඇතැයි දුම්රිය දෙපාර්තමේන්තුව පවසයි.කොළඹ කොටුව සිට ත්‍රිකුණාමලය දක්වා සති අන්ත දුම්රියයක් අද (08) සිට ධාවනය කෙරේ. සති අන්තයේ ධාවනයට එක් කෙරෙන මෙම දුම්රිය පෙරවරු 8.05 ට කොළඹ කොටුව දුම්රිය ස්ථානයෙන් පිටත් වී ත්‍රිකුණාමලය දුම්රිය ස්ථානයට පස්වරු 3.30ට ළඟාවීමට නියමිත ය.එම දුම්රිය ත්‍රිකුණාමලය දුම්රිය ස්ථානයෙන් පෙරවරු 9.30 ට ගමන් ආරම්භ කොට පස්වරු 4.40ට කොළඹ කොටුව දුම්රිය ස්ථානයට ළඟාවනු ඇතැයි දුම්රිය වානිජ අධිකාරි සිසිර කුමාර මහතා පවසයි.මේ මස 10 දින සිට මහනුවර දුම්රිය ස්ථානයෙන් පස්වරු 5.10 ට ගමන් අරඹන දුම්රිය පොල්ගහවෙල දුම්රිය ස්ථානයට පස්වරු 7.30 ට ළඟාවීමට නියමිත ය.පෙරවරු 10.45 ට රඹුක්කන දුම්රිය ස්ථානයෙන් ගමන් ගන්නා දුම්රියයක් මහනුවර දුම්රිය ස්ථානයට දවල් 12.16ට ළඟාවීමට නියමිත ය. මෙම දුම්රිය සතියේ දිනවල පමණක් ධාවනය කෙරේ.කොළඹ කොටුව සිට මහනුවර දක්වා නිවාඩු දිනවල පමණක් ධාවනය වූ නගරාන්තර ශීඝ්‍රගාමී දුම්රිය මේ මස 12 දින සිට ජනවාරි මස 06 දින දක්වා සතියේ සෑම දිනකම ධාවනය කිරීමට දුම්රිය දෙපාර්තමේන්තුව පියවර ගෙන තිබේ.වායුසමීකරණය කළ චීන මැදිරිවලින් යුත් බලවේග කට්ටල දුම්රිය මේ මස 12 දින පෙරවරු 8.50 ට කොළඹ කොටුව දුම්රිය ස්ථානයෙන් ගමන් ආරම්භ කොට පෙරවරු 11.26 ට මහනුවර දුම්රිය ස්ථානයට ළඟාවීමට නියමිතය.මහනුවර දුම්රිය ස්ථානයෙන් පස්වරු 4.50ට ගමන් අරඹා පස්වරු 7.25ට කොළඹ කොටුව දුම්රිය ස්ථානයට ළඟාවීමට නියමිතය. කොළඹ කොටුව හා මහනුවර අතර ධාවනයට එක් කළ නගරාන්තර ශීඝ්‍රගාමී දුම්රිය ජනවාරි හයවැනිදා දක්වා ධාවනය කොට ජනතාවට හොඳ දුම්රිය සේවයක් ලබාදෙන බවද සිසිර කුමාර මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120812</link>
    <topic>ගණිකා වෘත්තියේ යෙදුණැයි නිළියක් මහනුවර හෝටලයකදී අත්අඩංගුවට</topic>
    <author>ඉන්දික පොල්කොටුව</author>
    <content>ඉතා අධික මුදලට සුපිරි හෝටල් කාමරවලට ගොස් කලක් තිස්සේ සිට ගණිකා වෘත්තියේ යෙදෙන බවට සැක කරන චිත්‍රපට නිළියක මහනුවර හෝටලයකදී මහනුවර කොට්ඨාස දූෂණ මර්ධන ඒකකය මගින් ඊයේ (07) අත්අඩංගුවට ගැණිනි.කෝටිපති ව්‍යාපාරිකයකු ලෙසින් පෙනී සිටි එම ඒකකයේ උප පොලිස් පරීක්‍ෂකවරයකු ව්‍යාජ රඟපෑමක නිරත වෙමින් අදාළ නිළිය ගණිකා වෘත්තිය සඳහා යෙදීමට සුදානම් වීමේදී මෙලෙස අත්අඩංගුවට ගෙන තිබේ.ඉතා රහසිගතව ව්‍යාපාරිකයන් ඇතුළු පිරිස වෙනුවෙන් ගණිකා වෘත්තියේ යෙදෙන බව කියන මෙම කාන්තාව වෙළෙඳ දැන්වීම් නිරූපිකාවක ලෙස ද කටයුතු කරන බැව් පොලිසිය අනාවරණය කැරගෙන ඇත.මහනුවර කොට්ඨාස භාර ජ්‍යෙෂ්ඨ පොලිස් අධිකාරි කිත්සිරි ගනේගම මහතාගේ උපදෙස් මත මහනුවර කොට්ඨාස දූෂණ මර්දන ඒකකයේ ස්ථානාධිපති ප්‍රදීප් කෝට්ටගේ මහතාගේ මෙහෙයවීමෙන් උප පොලිස් පරීක්‍ෂක ඩී. පරණගම මහතා ඇතුළු නිලධාරීහු පිරිසක් මේ වැටලීම කළහ.සැකකාර නිළිය කොළඹ හා මහනුවර ප්‍රදේශවල පදිංචිව සිටින බවට පොලිසියට ප්‍රකාශ කැර ඇති අතර මෑතකදී ඇය විදේශගතව සිට මෙරටට පැමිණි බවද පවසා ඇත.උපාය දූතයකු ලෙස යෙදවූ උප පොලිස් පරීක්‍ෂකවරයා දුරකථන ඇමතුම් මගින් කෝටිපති ව්‍යාපාරිකයකු ලෙස ව්‍යාජ රඟපෑමක නිරත වෙමින් අදාළ නිළිය මහනුවර හෝටලයකට මෙම කෝටිපති ව්‍යාපාරිකයා සමග ගොස් ගණිකා සේවයේ යෙදීමට යාමේදී අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120813</link>
    <topic>පිටකොටුවෙන් පැහැරගත් බස් රථය මීතොටමුල්ලේ දී විකුණන්න ගොස් අත්අඩංගුවට</topic>
    <author>රක්ෂණ ශි‍්‍රයන්ත – පණ්ඩුක සමරසේකර</author>
    <content>කොළඹ පිටකොටුවේ බැස්ටියන් මාවතේ නවතා තිබූ පෞද්ගලික මගී බස් රථයක් ඊයේ (07) සවස පැහැරගෙන ගොස් විකිණීමට යාමේදී සැකකරුවෙකු පොලිස් අත්අඩංගුවට ගෙන ඇත.මේ බස් රථය තවත් බස් රථ රියැදුරෙකු විසින් පැහැරගෙන ගොස් මීතොටමුල්ල ප්‍රදේශයේදී විකිණීමට යාමේදී කොටුව පොලිසිය විසින් සැකකරු අත්අඩංගුවට ගෙන ඇත.සැකකරු අද (08) අධිකරණයට ඉදිරිපත් කිරීමට නියමිත අතර සිද්ධිය සම්බන්ධයෙන් කොටුව පොලිසිය පරීක්‍ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=n12120814</link>
    <topic>ටී – 56 ගිනි අවියක් රැගෙන පලා ගියහමුදා භටයා අත්අඩංගුවට</topic>
    <author>සිරිසේන රාජපක්‍ෂ</author>
    <content>කොළඹ මරදානේ ට්‍රිපොලි යුද හමුදා කඳවුරේ ප්‍රධාන ගේට්ටුවේ ආරක්‍ෂක රාජකාරියේ යෙදී සිටි යුද හමුදා භටයකු ටී – 56 වර්ගයේ ස්වයංක්‍රීය ගිනි අවියක් හා පතරොම් තොගයක් රැගෙන පලා යාමේදී මරදාන පොලිසිය මගින් අත්අඩංගුවට ගෙන තිබේ.මරදාන පොලිසියේ පො. සැ. වර්ණසූරිය (30569), පො. කො. නිමල් (61038) යන නිලධාරි මහතුන් විසින් සැකකරු අධිකරණයට ඉදිරිපත් කරමින් වැඩිදුර පරීක්‍ෂණ සඳහා අවශ්‍ය බව දන්වා සිටියහ.ඒ අනුව එම සැකකරු මරදාන පොලිසියේ දින 7 ක් රඳවා තබාගෙන පරීක්‍ෂණ පැවැත්වීමට පොලිසියට අවසර දුන් මාලිගාකන්ද ප්‍රධාන මහේස්ත්‍රාත් එල්. ලියනආරච්චි මහත්මිය වැඩිදුර පරීක්‍ෂණ වාර්තාවක් දෙසැම්බර් මස 12 වෙනිදා අධිකරණයට ඉදිරිපත් කරන ලෙස ද පොලිසියට නියෝග කළාය.මරදාන පොලිසියේ පො. ප. හේවාවිතාරණ, උ. පො. ප. සිල්වා, පො. සැ. (19407) රංජිත්, පො. කො. (16571) අබේසිංහ, පො. කො. (70805) කොඩිතුවක්කු, පො. කො. (81061) අමිල, පො. කො. (61175) සජිත් යන මහත්වරු ද මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r1212081</link>
    <topic>රොටවැව - බටුයාය ගොවිනට යළිත් නිල් දියවර...</topic>
    <author>ඡායාරූප හා සටහන දඹුල්ල සමූහ – ආනන්ද දසනායක</author>
    <content>පසුගිය වසරේ පැවැති අධික වර්ෂාව නිසා විනාශ වූ රොටවැව තම්මැන්නා වැව හා වාන පිළිසකර කිරීම මේ වනවිට අවසන් වෙමින් පවතී.මේ දිනවල වාන ඉතා කඩිනමින් ප්‍රතිසංස්කරණය කරමින් ඇත. වැව පිළිසකර කිරීම සඳහා ආර්ථික සංවර්ධන අමාත්‍යාංශය මගින් රුපියල් 21250400/= වැය කරයි. තම්මැන්නා වැව යටතේ ප්‍රතිලාභී පවුල් 1343 ක් සිටිති.මේ වැව යටතේ කුඹුරු අක්කර 700ක් පමණ යල – මහ දෙකන්නයේ වී වගාව සිදු කරන අතර අක්කර සියයක පමණ අතිරේක බෝග වර්ගද වගා කෙරෙති.ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතාගේ පූර්ණ කැපවීම නිසා වැව කඩිනමින් සකස් කර ගැනීමට හැකි වූ බව රොටවැව, බටුයාය ගොවීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r1212082</link>
    <topic>කෝටි 2ක පොලිතින් සොරකමේසැකකරුවන්ට රට පැනීම තහනම්</topic>
    <author>හොරණ විශේෂ – එම්. ඩී. වී. විජයනාථ</author>
    <content>රත්මලාන ජය මාවතේ පිහිටි කර්මාන්ත ශාලාවකින් රුපියල් දෙකෝටි තිස්හත්ලක්‍ෂයක පොලිතින් සොරකම් කිරීමේ චෝදනාවට අත්අඩංගුවට ගෙන අධිකරණයට ඉදිරිපත් කළ සැකකරුවන් තිදෙනාට ඇපදීමට කොළඹ වානිජ අපරාධ විමර්ශන ඒකකයේ නිලධාරීන් විරුද්ධත්වයක් නොමැති බැවින් ඔවුන් තිදෙනාව ඇප මත මුදාහරින ලෙස හොරණ මහේස්ත්‍රාත් මහින්ද රණසිංහ මහතා නියෝග කළේය.මෙලෙස ඇප නියම වූයේ හොරණ පදිංචි උඩුගහපත්තුවගේ දයානන්ද, උඩුගහපත්තුවගේ දොන් සෙනරත් ප්‍රේමවංශ, ජේ. එස්. මිලාන් සම්පත් කුමාර නමැති අයයි.එහි පළමු හා දෙවැනි සැකකරුවන් හට රුපියල් විසිපන්දහස බැගින් මුදල් ඇප හා ලක්‍ෂ පහ බැගින් ශරීර ඇප දෙකක් බැගිනුත්, තුන්වන සැකකරුට රුපියල් පන්දහසක මුදල් ඇප සහ රුපියල් ලක්‍ෂයක ශරීර ඇප දෙකක් නියම කෙරිණි.සැකකරුවන් තිදෙනා හට විදේශ ගතවීම වැළැක්වීමට නියෝග කළ මහේස්ත්‍රාත්වරයා, එය වහාම ආගමන විගමන පාලක වෙත දන්වා යවන ලෙස නියෝග කළ අතර, යම් හෙයකින් විදේශ ගතවීමට සූදානම් වී හසුවුවහොත් ඇප අවලංගු කරන බව ද විවෘත අධිකරණයේදී පැවසීය.ගැමියකු හොරෙන් කෙසෙල් කැනක් කැපුවහොත් පොලිසිය අත්අඩංගුවට ගැනීමෙන් අනතුරුව ඔහුට ඇපදීමට පොලිසිය විරුද්ධ වුවහොත් දින හතක් රක්ෂිත බන්ධනාගාර ගතකෙරෙන බව පෙන්වා දුන් පැමිණිල්ලේ නීතිඥ රොෂාන් දෙහිවල මහතා, මේ නඩුවේදී අපරාධ විමර්ශන ඒකකයේ නිලධාරීන් විත්තියට වාසිදායක වන ලෙස කතා කිරීමත්, සැකකරුවන්ට ඇපදීමට විරුද්ධ නොවීමත් පුදුම සහගත බව පෙන්වා දෙන ලදී.පොලිසිය සුළු සොරකමකට පවා සැකකරුවන් අත්අඩංගුවට ගෙන ඇපදීමට ඔවුන් විරුද්ධ බව දැක්වුවහොත් තමන්ට ඇප නොදී සිටිය හැකි බවත්, මේ සිද්ධියේදී අපරාධ විමර්ශන ඒකකය ඇපදීමට කිසිම විරුද්ධත්වයක් නොමැති බැවින්, මේ අධිකරණයේදී තමන්ට ඇපදීමට සිදුවන බව ද මහේස්ත්‍රාත් මහින්ද රණසිංහ මහතා විවෘත අධිකරණයේදී පැවැසීය.ම් පොලිතින් කර්මාන්ත ශාලාවෙන් මේ සොරකම දිගු කලක සිට කර ඇතැයි අධිකරණයට ඉදිරිපත් කරන ලද බී වාර්තාවේ සඳහන් කර තිබුණා. විත්තිය වෙනුවෙන් නීතිඥ තුෂාර ගුණරත්න මහතා ඇතුළු පිරිසක් පෙනී සිටියහ.වැඩිදුර විභාගය 2013 පෙබරවාරි 28 දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r1212083</link>
    <topic>දුන්හිඳ නරඹන්නයළි වරම්...</topic>
    <author>සොරණාතොට සමූහ - සී. ගමගේ</author>
    <content>ගල් පර්වත කඩාවැටීමේ අවදානම මත වසා දමා තිබූ බදුල්ල දුන්හිඳ දිය ඇල්ල නැරැඹීමට යන මාර්ගය දෙස් විදෙස් සංචාරකයින් වෙනුවෙන් යළි ඊයේ (7) විවෘත කරනු ලැබීය.බදුල්ල දිස්ත්‍රික් ලේකම් රෝහණ කේ. දිසානායක මහතාගේ උපදෙස් පරිදි දුන්හිඳ දිය ඇල්ල අසළ දිය ඇල්ල නැරැඹීමට සාදා තිබෙන නැරඹුම් මධ්‍යස්ථානයට නුදුරින් මීටර් 50 ක් පමණ ඈතක සිට සංචාරකයින්ට දුන්හිඳ දිය ඇල්ල නැරැඹීමට ඉඩ සළසා දී තිබෙන අතර, නිරතුරුවම අනතුරුදායක බව හඟවමින් දුන්හිඳ නැරැඹීමට යන සංචාරකයන් දැනුවත් කිරීමේ වැඩපිළිවෙළක් ද ක්‍රියාත්මක කර ඇතැයි උදයකුමාර මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r1212084</link>
    <topic>සේරුනුවර මහා පරිමාණ වාහන ජාවාරමක්</topic>
    <author>කන්තලේ සමූහ</author>
    <content>කොළඹ ගොස් කුලී ගමන් යාම සඳහා සේරුනුවර තෝපූර් ප්‍රදේශයට වටිනා වාහන රැගෙනවිත් අතර මඟදී රියදුරුට පහරදී වාහනය සොරාගෙන කෑලි ගලවා මස්කර වාහන කොටස් විකිණීම ජාවාරමක් බවට පත්කරගෙන සිටි කල්ලියක සිව් දෙනකු අත් අඩංගුවටගෙන අධිකරණය හමුවට පැමිණවීමෙන් පසු ලබන 20 දක්වා රක්ෂිත බන්ධනාගාර ගතකිරීමට මුත්තූර් මහේස්ත්‍රාත් පායත් රසාක් මහතා නියෝග කළේය.රිමාන්ඩ් කරන ලද්දේ තඹලගමුව හා තෝපූර්වල පදිංචිකරුවන් වන සිද්ධික් නඩේෂලින්ගම් රමේෂ්, දයාලන් මෝහනරාජ්, බාල සුබ්‍රමණියම් කමල් රාජ්, අරුල් ප්‍රසාගම් දේවා බෙනඩික් නමැත්තන්ය. සොරබඩු ලඟ තබා ගැනීම සම්බන්ධයෙන් ත්‍රිකුණාමලයේ පදිංචි රත්නතුරෙයි සෝමිරන් නමැත්තා රුපියල් 50000 ක ඇප මත මුදා හරින ලදීි.සිද්ධියට සම්බන්ධ තවත් සැකකරුවන් 4 දෙනෙකු කිලිවෙඩ්ඩි හා මඩකලපුව යන ප්‍රදේශවල පදිංචිකරුවන් බවට හඳුනාගෙන ඇති ඔවුන් ප්‍රදේශ හැර පලාගොස් ඇති බවට පොලිසිය අධිකරණයට දන්වා සිටින ලදි. වහාම ඔවුන් අත්අඩංගුවට ගෙන අධිකරණය හමුවට පමුණුවන ලෙසද මහේස්ත්‍රාත්වරයා පොලිසියට නියෝග කරන ලදීි.2012.11.17 දින මඩකලපුවෙන් විදෙස් ගතවීමට සිටින තරුණියන් කිහිපදෙනෙකු රැගෙන ඒම සඳහා අළුත්ම ඩොල්පින් වර්ගයේ රුපියල් ලක්ෂ 45ක් පමණ වටිනා එ.ර්‍ථ.ර්‍ථ.ච්.5533 දරන රථයක් කොළඹදී හයර් කරගෙන පැමිණි ද්‍රවිඩ ජාතික තරුණියන් තිදෙනෙකු මඩකලපුවේදී තවත් තරුණයින් දෙදෙනෙකු සමඟ එකතුවී සේරුනුවර තංගනගර් ප්‍රදේශයේදී රියැදුරුට පහරදී ඔහු වාහනයෙන් ඇද දමා රථය පැහැරගෙන පලාගොස් ඇත.කෙසේ හෝ සිද්ධිය සේරුනුවර පොලිසියට සැලවීමත් සමඟ වහා ක්‍රියාත්මක වූ සේරුනුවර පොලිසිය අවට පොලිස් ස්ථානවල ද සහාය ලබාගෙන තඹලගමුව පොලිස් බල ප්‍රදේශයේ නිවසක රථය සඟවා තිබියදී තඹලගමුව පොලිසිය මඟින් 18 දා සොයා ගන්නා ලදීි. ඒ වනවිටද වාහනයේ වටිනා අමතර කොටස් රාශියක් ගලවාගෙන ඇති අතර සැකකරුවන් ද පලාගොස් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r1212085</link>
    <topic>උස්සපු බයිසිකලේටණයට තෙල් ගහලා</topic>
    <author>මාතර සමූහ - ඩබ්ලිව්.පී.ධර්මසේන</author>
    <content>මාතරින් සොරකම් කරන ලද යතුරු පැදියට ණයට ඉන්ධන ගැසීමට ගොස් ප්‍රසිද්ධ මංකොල්ලකරුවකු හුංගම පොලිසිය අත්අඩංගුවට ගෙන මාතර පොලිසියට භාර දී ඇත.මාතර වෙරදුවේ පදිංචි (30) හැවිරිදි මේ සැකකරු මාතර ප්‍රධාන මහේස්ත්‍රාත් උදේශ් රණතුංග මහතා වෙත ඉදිරිපත් කිරීමෙන් අනතුරුව මේ මස 17 තෙක් රක්ෂිත බන්ධනාගාරගත කිරීමට නියෝග කර ඇත.මාතර වේරදුවේ පදිංචි පුද්ගලයකුට අයත් රුපියල් 44500/-ක් වටිනා මේ යතුරු පැදිය මිදුලේ නතර කර තිබිය දී පැහැර ගොස් ඇත.මේ සැකකරු යතුරු පැදිය පදවාගෙන ඇඹිලිපිටිය ප්‍රදේශයට යන අතර මගදී ඉන්ධන අවසාන වීම නිසා හුංගම ඉන්ධන පිරවුම්හලට ගොස් ණයට රුපියල් 100/- ක ඉන්ධන ලබා දෙන ලෙස සේවකයාගෙන් ඉල්ලීමක් කර තිබේ.මේ පුද්ගලයා සම්බන්ධයෙන් සැක සිතූ සේවකයා හුංගම පොලිසියට දැනුම්දීමෙන් අනතුරුව යතුරු පැදිය සමඟ අත්අඩංගුවට ගෙන ඇත.මොහු මීට පෙරද හොරකම් රැසකට සම්බන්ධ වී ඇති අයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r1212086</link>
    <topic>ගාල්ලේ ව්‍යාපාරිකයා මැරූසැකකරුවන් 3ක් කොටු</topic>
    <author>ගාල්ල උතුර සමූහ – ගාල්ල උතුර විශේෂ</author>
    <content>ගාල්ල නගර මධ්‍යයේ ඉකුත්දා කපා කොටා ඝාතනය කෙරුණු සමන් සෙනෙවිරත්න නමැති ව්‍යාපාරිකයාගේ ඝාතනය සම්බන්ධයෙන් ඇඹිලිපිටිය ප්‍රදේශයේ සැඟවී සිටි සැකකරුවන් තිදෙනකු ගාල්ල පොලිසියේ අපරාධ විමර්ශන අංශයේ නිලධාරීහු විසින් (7) දින අත්අඩංගුවට ගෙන තිබේ.ගාල්ල කනම්පිටිය, ඇත්තිලිගොඩ හා පිටදෙනිය ප්‍රදේශවල පදිංචි සැකකරුවන් මෙසේ අත්අඩංගුවට පත්වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r1212087</link>
    <topic>දැව ජාවාරමේ යෙදුණුසැකකරු පොලිස් දැලේ</topic>
    <author>ඇල්පිටිය සමූහ- අයි.එම්.වී.සී.ගුණසේකර</author>
    <content>රුපියල් ලක්ෂයක් පමණ වටිනා දැව තොගයක් නෙළුව මාදුගැට හා වාරුකන්දෙණිය ප්‍රදේශවල පිහිටි රක්ෂිතවලින් කපාගෙන ට්‍රැක්ටරයකින් ප්‍රවාහනය කරමින් සිටියදී අත්අඩංගුවට ගත් බව නෙළුව පොලීසිය පවසයි.රක්ෂිතවලින් මේ දැව කපාගෙන දර ලෙස සකස්කර ප්‍රවාහනය කරන බවට පොලීසියට ලද තොරතුරක් මත කළ වැටලීමකදී මාදුගැට ප්‍රදේශයේදී අත්අඩංගුවට ගෙන ඇත.වැටලීම කළ අවස්ථාවේ රියැදුරු පලායාමට උත්සහ කළද ඔහු කොටුකර ගැනීමට පොලිසියට හැකි වී තිබේ.අත්අඩංගුවට ගත් දැව තොගය හඳුනාගැනීමට නෙළුව අඩවි වන කාර්යාලයෙන් වාර්තාවක් ලබාගැනීමට කටයුතු කර ඇති අතර සැකකරු බද්දේගම මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r1212088</link>
    <topic>ගම්මිරිස් හොරු අත්අඩංගුවට</topic>
    <author>වැලිමඩ සමූහ - ආර්.රාජමන්ත්‍රී</author>
    <content>කාලයක් තිස්සේ ඌව පරණගම ගම්පහ කෝරලයේ ගම්මිරිස් වගාකරුවන්ගේ ගම්මිරිස් අස්වැන්න වංචා කිරීමේ නියැළි සිටි පුද්ගලයන් 03 ක් සමඟ එසේ වංචා කළ ගම්මිරිස් කිලෝ 38ක් සමඟ අත්අඩංගුවට ගත් බව ඌව පරණගම පොලිසිය පවසයි.මේ සැකකරුවන් මස්පන්න වෑතලාව ප්‍රදේශයේ ගම්මිරිස් වගාවක් හිමි කාන්තාවකගේ නිවසේ තිබූ ගම්මිරිස් කිලෝ 63ක් මිලට ගෙන තිබේ. ඉන් පසු නිවසේ තිබූ අලෙවි නොකළ ගම්මිරිස් කිලෝ 38ක ඇසුරුම් මල්ලද වංචා සහගතව රැගෙන ගොස් තිබේ.තම නිවෙසේ ගබඩාකර තිබූ ගම්මිරිස් ඇසුරුම් මල්ලක් අඩු බව දැනී එම සිද්ධිය වෑතලාව ග්‍රාම නිලධාරි ඩී.බී. රත්නායක මහතාට දැනුම් දී තිබේ. ග්‍රාම නිලධාරිවරයා සිද්ධිය පිළිබඳ ඌව පරණගම පොලිසියට දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r1212089</link>
    <topic>නොමිලේ කෘතීම පාද</topic>
    <author>මාතර දිසා විශේෂ සහ මාතර මධ්‍යම</author>
    <content>කොළඹ කුරුඳුවත්ත රොටරි සමාජය සහ මෙත්තා පදනමේ අනුග්‍රහයෙන් මාතර “අපේ ගමන” සංවිධානය විසින් සංවිධානය කරන නොමිලේ කෘතිම පාද ලබා දීමේ වැඩසටහනක් සහ පහසු මිලට කන්නාඩි ලබා දීමේ සත්කාරයක් හෙට සහ අනිද්දා (09 - 10) දිනවල මාතර තුඩාව ශශ්‍රී සුධර්මාරාම විහාරස්ථානයේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=r12120810</link>
    <topic>බල්ලන්ට සැත්කම්</topic>
    <author>කටුවන සමූහ</author>
    <content>හම්බන්තොට දිස්ත්‍රික්කයේ බල්ලන් හා බළලුන් (සුනඛයින් හා පූසන්) සඳහා වඳ සැත්කම් ඇතුළු සියලු රෝග සඳහා ද නොමිලයේ ප්‍රතිකාර සේවාවන් හා එන්නත් ලබාදීම අද සහ හෙට පෙ.ව. 9.00 සිට ප.ව. 1.00 දක්වා තංගල්ල මහවෙල පාර ගොඩැල්ලවෙල විහාරස්ථානය අසළ පිහිටි සහන (සීඩ්ස්) පුහුණු මධ්‍යස්ථානයේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s12120814</link>
    <topic>සිංගප්පූරුව හඩවා ශ්‍රී ලංකා ක්‍රීඩිකාවෝ එකට 13ක් කරති</topic>
    <author>ප්‍රින්ස් ගුණසේකර සිංගප්පූරුවේ සිට...</author>
    <content>ශ්‍රී ලංකාවේදී ලකුණකින් ජයගෙන ආසියානු කුසලානය රැගෙන ගිය සිංගප්පූරුව ලකුණු 13කින් පරාජය කිරීමට ශ්‍රී ලංකාව සමත් විය. මවුබිමේදී ලද පරාජයේ අවමානයෙන් ගැලවීම උදෙසා එකට එක කිරීමට පිවිසි ශ්‍රී ලංකා ක්‍රීඩිකාවෝ එදා එක ලකුණට ඊයේ ලකුණු 13ක් කිරීමට සමත් වූහ.සිංගප්පූරු සික්ස් නේෂන් තරගාවලියේදී ලකුණු 65-52ක් ලෙස ශ්‍රී ලංකාව ඉදිරියේ දරුණු පරාජයකට ලක්වූ සිංගප්පූරු ක්‍රීඩිකාවෝ පරාජය ඉවසාගත නොහැකිව හඩා වැළපුණහ.ටෝයෝ පායෝ ගෘහස්ථ ක්‍රීඩාංගණයේදී පැවැති මේ තරගය මූලික වටයේ අවසන් තරගය වූ අතර ශ්‍රී ලංකාව ලකුණු සටහන අනුව තෙවැනි තැන දිනාගැනීමේ සටනට අද නැමීබියාව සමග පිටියට පිවිසේ.මේ තරගාවලියේ ඉදිරියෙන්ම සිටින ටැන්සානියාව හා මැලේසියාව අවසන් සටනට පිවිසි අතර සිංගප්පූරුව හා අයර්ලන්තය පස්වැනි හා හයවැනි ස්ථාන දිනා ගැනීමේ තරගයට පිවිසේ.මූලික වටයේදී ලකුණු 6 බැගින් ශ්‍රී ලංකාව හා මැලේසියාව ලබා තිබුණද ගෝල් පරතරයේ සාමාන්‍ය අනුව මැලේසියාව ඉදිරියට පැමිණියේය.සත්කාරක සිංගප්පූරුව පරාජය කිරීමේ සිහින මවමින් සිටි ශ්‍රී ලංකා ක්‍රීඩිකාවෝ මේ තරගාවලියේ වඩාත්ම සැලසුම් සහගත තරගයකට මුල සිටම අවතීර්ණ වී සිටියහ.වෙනදා දුර්වල වූ ආරක්ෂක කළාපයේ ශක්තිමත් ක්‍රීඩා විලාශය හා ගෝල් ෂූටර් තර්ජනී සිවලිංගම් ගෙන් උපරිම ඵල නෙලා ගැනීමට පන්දු ව යොමු කිරීම ජයග්‍රහණයට දායක විය.පළමු කාර්තුවේදී ලකුණු 19-12ක් වූ අතර එම කාර්තුවේ මිනිත්තු 7ක් ගතවෙද්දී පරතරය ලකුණු 10ක්ව තිබුණි. එහෙත් විශාල නරඹන්නන් පිරිසකගේ ගෝෂාව මැද පළමු කාර්තුවේ ලකුණු පරතරය ලකුණු 7ක් දක්වා අඩුකර ගැනීමට සිංගප්පූරුව සමත්විය‍.දෙවැනි කාර්තුවේදී 17-12ක් ලෙස පෙරමුණගත් ශ්‍රී ලංකාව තෙවැනි හා සිවුවැනි කාර්තු නිමා කළේ 14-12ක් හා 15-16ක් ලෙසය. ශ්‍රී ලංකාව උත්සහයන් 71කදී ලකුණු 65 වාර්තා කළ අතර සිංගප්පූරුව උත්සහයන් 69කදී ලකුණු 52ක ලබා ගත්තේය.ගෝල් ෂූටර් තර්ජනී සිවලිංගම් උත්සහයන් 65කදී ලකුණු 60ක් ලබාදුන් අතර ගෝල් ඇටෑක් සෙමිණී ද අල්විස් උත්සහයන් 6කදී ලකුණු 5ක් ලබා උපරිම සේවය ඉටු කළාය.ශ්‍රී ලංකා පිළේ වින්ග් ඇටෑක් ක්‍රීඩිකා සමන්ති නිලූෂිකා විශිෂ්ට ලෙස ක්‍රීඩා කිරීම හා නායිකා ගයාත්‍රී ලංකාතිලක කණ්ඩායමේ සාමාජිකාවන්ට උපදෙස් දෙමින් ක්‍රීඩා කිරීම කැපී පෙනුණි.වෙනදාට වඩා ආරක්ෂක කළාපයේ සිටි ගෝල් ඩිෆෙන්ස් ගයනී දිසානායක හා ගෝල් කීපර් තිසාලා අල්ගම සිංගප්පූරුවට තර්ජනාත්මක ක්‍රීඩා විලාශයක් පෙන්නූ අතර ගයනි හා තිසාලා සිංගප්පූරු ගෝල් ෂූටර් ගේ ඉලක්කය වැරදුණු අවස්ථා 7කදී පමණ (rebound ) පන්දුව ශ්‍රීලංකාවට වාසිදායක ලෙස ලබා ගැනීමෙන් ලකුණු පරතරය වැඩි වූහ.වි න්ග් ඩිෆෙන්ස් ක්‍රීඩිකා මරීෂා ප්‍රනාන්දු ගෙන්ද අගනා සේවයක් ඉටු වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s12120813</link>
    <topic>දිනමිණට සිංගප්පූරුවේ ශ්‍රී ලංකා තානාපතිගෙන් තුති</topic>
    <author>ප්‍රින්ස් ගුණසේකර සිංගප්පූරුවේ සිට...</author>
    <content>සිංගප්පූරුව සමග පැවැති නෙට්බෝල් තරගය නැරැඹීමට දිනමිණ කළ දැනුම්දීමක් අනුව සිංගප්පූරුවේ ශ්‍රී ලංකා තානාපතිනී ෆෙරියල් අෂ්රොෆ් මහත්මිය ටෝයෝ පායෝ ක්‍රීඩාංගණයට ඊයේ පැමිනියාය.සංවිධායකයන්ගෙන් හෝ වෙනත් ක්‍රමයකින් දැනුම්දීමක් කර නොතිබූ හෙයින් අෂරොෆ් මහත්මිය ටිකට් පත් මිලදී ගෙන ශ්‍රී ලංකා ක්‍රීඩිකාවන් දිරිමත් කිරීමට පැමිණීම ප්‍රශංසනීය විය.සිංගප්පූරුවේ පිහිටි ශ්‍රී ලංකා තානාපති කාර්යාලයේදී වෙනත් සම්මුඛ සාකච්ඡාවක් උදෙසා පෙරේදා අප හමුවූ අශ්රොෆ් මහත්මියට සික්ස් නේෂන් නෙට්බෝල් තරගාවලියේ වැදගත්ම තරගය පිළිබද දැනුම් දුන් අතර එයට ඇය යහපත් ප්‍රතිචාර දැක්වූවාය.“මා සිංගප්පූරු රූපවාහිනියේ දුටුවා ශ්‍රී ලංකා ක්‍රීඩිකාවන් අයර්ලන්තය සමග තරගය ජයගත් ආකාරය. කොහේද ඔය තරගය තියෙන්නේ. වැඩ කොයි තරම් තිබුණත් අපේ රට වෙනුවෙන් එනවා.”අශ්රොෆ් මහත්මිය සදහන් කළ අතර අපට පොරොන්දු වූ පරිදිම පැමිණ සිටියාය.තරගයෙන් අනතුරුව ශ්‍රී ලංකා පිළේ ක්‍රීඩිකාවන් හා පුහුණුකාරිනිය හමුවූ අෂ්රොෆ් මහත්මිය සදහන් කළේ “ ඔයාලගේ විශිෂ්ට තරගය දිනමිණ නැත්නම් මට බලන්න වෙන්නේ නෑ” යනුවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s1212081</link>
    <topic>ශ්‍රී ලංකා බලාපොරොත්තු බිද වැටේ</topic>
    <author/>
    <content>ජනාධිපති මහින්ද රාජපක්ෂ කුසලාන අන්තර් ජාතික අවුරුදු 23න් පහළ පාපන්දු තරගාවලිය යටතේ සත්කාරක ශ්‍රී ලංකාව සහ පාකිස්තානය අතර නාවලපිටිය ජයතිලක ක්‍රීඩාංගණයේ ඊයේ පැවැති මූලික වටයේ අවසන් තීරණාත්මක තරගය ජය පරාජයෙන් තොරව අවසන් විය‍.අවසන් මහා තරගයට පිවිසීමේ අරමුණින් දෙපිළම තරගබිමට පිවිසියත් කණ්ඩායම් දෙකේම දැල් රකින්නන්ගේ දක්ෂතා නිසා ‍ගෝල වාර්තා කිරීමට කණ්ඩායම් දෙකටම නොහැකිවිය.තරගය ආරම්භයේ සිටම තියුණු සටනක නිතරවු ශ්‍රී ලංකා කණ්ඩායමට ගෝල ලබාගැනීමට තිබුණු පහසු අවස්ථා කිහිපයක් මඟහැරී ගියේ නිවැරදි ඉලක්කයට දැලවෙත පන්දුව එල්ල නොකිරීම නිසාය.තරගයේ 33වැනි මිනිත්තුවේදී ශ්‍රී ලංකා පිලේ එස්.එම්.ෆරාඩ් විසින් දැල වෙත එල්ල කළ පන්දුව දැල් කණුවේ වැදී යලි පිටියට වැටිණි.මේ අතර තරගයේ 79වැනි මිනිත්තුවේදී පිට පිටම තුන්වතාවක් දරුණු පහාරයක් එල්ල කිරීමට පාකිස්තාන පිලේ ඉදිරිපෙළ ක්‍රීඩකයන් සමත්වුවද දැල් රකින්නා වු සුජාන් පෙ‍රේරාගේ විශිෂ්ට දැල් රකීම හේතුවෙන් පාකිස්තානයට ගෝල ලබාගැනීමේ අවස්ථා මඟ හැරිණි.මුලික වටයේ ප්‍රසාද ලකුණුවලින් පාකිස්තානය ශ්‍රී ලංකාවට වඩා ඉදිරියෙන් සිටි බැවින් අවසන් මහා තරගය සඳහා සුදුසුකම් ලබාගැනීමට පාකිස්තානය සමත්විය.බංග්ලාදේශයට ජයමාලදිවයින සහ බංග්ලාදේශය අතර ඊයේ පැවැති පළමු තරගයෙන් මාලදිවයින පරාජය කරමින් ගෝල 1-0ක ජයක් හිමිකර ගැනීමට බංග්ලාදේශ කණ්ඩායම සමත්විය. තරගයේ පළමු භාගයේ 30වැනි මිනිත්තුවේදී බංග්ලාදේශ ක්‍රීඩක තහිදුල් අලාම් ගෝලයක් වාර්තා කළද ඉන්පසු කණ්ඩායම් දෙකටම ‍‍ගෝල වාර්තා කිරීමට නොහැකිවිය.බංග්ලාදේශය මේ තරගයෙන් ජයගත්තද අවසන් තරගයට යෑමේ අවස්ථාව අහිමි වන අතර මාලදිවයින් කණ්ඩායම මුල් තරග දෙක ජයගනිමින් අවසන් මහා තරගය සඳහා සුදුසුකම් ලබා සිටියේය.ජනාධිපති මහින්ද රාජපක්ෂ කුසලාන අන්තර් ජාතික පාපන්දු තරගාවලියේ අවසන් මහා තරගය හෙට සවස 3.30ට නාවලපිටිය ජයතිලක ක්‍රීඩාංගණයේ දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s1212082</link>
    <topic>පුහුණු තරගයේ දී ඩිල්ෂාන්ගෙන් ශතකයක්</topic>
    <author/>
    <content>සංචාරක ශ්‍රී ලංකා පිල සහ ඔස්ට්‍රේලියා ක්‍රිකට් සභාපතිගේ කණ්ඩායම අතර කැන්බරා නුවර පැවැත්වෙන තුන්දින පුහුණු තරගයේ දෙවැනි දිනය වූ ඊයේ තරගය නතර කරන විට සිය පළමු ඉනිම ක්‍රීඩා කරන ශ්‍රී ලංකාව කඩුලු 4ක් දැවී ලකුණු 276ක් ලබා සිටියේය.ඒ ඔස්ට්‍රේලියා ක්‍රිකට් සභාපතිගේ පිල පළමු ඉනිමේ දි කඩුලු 6කට රැස් කළ ලකුණු 439ට පිළිතුරු වශයෙනි.පෙරේදා නොදැවී ලකුණු 172ක් ලබාසිටි ඔස්ට්‍රේලියා ක්‍රිකට් සභාපතිගේ පිලේ ආරම්භක පිතිකරු ස්කොට් හෙන්රි ඊයේ සිය ද්විත්ව ශතකය වාර්තා කිරීමට සමත්විය.ඔහු නොදැවී ලකුණු 207ක් ලබාගත්තේය.ශ්‍රී ලංකාවේ පළමු ඉනිමේ දි විශිෂ්ට පිතිහරඹයක නිරතවූ තිලකරත්න ඩිල්ෂාන් ශතකයක් ලබා ගත් අතර කුමාර් සංගක්කාර ලකුණු 55ක් රැස් කළේය.ආරම්භක පිතිකරු දිමුත් කරුණාරත්න ලකුණු 40ක් ද, නායක මහේල ජයවර්ධන ලකුණු 36ක් ද රැස් කළ අතර නොදැවී පන්දුවට පහරදෙන ප්‍රසන්න ජයවර්ධන ලකුණු 24ක් සහ දිනේෂ් චන්දිමාල් ලකුණු 12ක් ලබා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s12120812</link>
    <topic>තර්ස්ටන් - රිච්මන්ඩ් විදුහල්වලට පළමු දින වැඩි ගෞරව</topic>
    <author>ෆවුස් මොහොමඩ්</author>
    <content>රිච්මන්ඩ්, තර්ස්ටන් සහ නාලන්දා විදුහල් තරග වදින ජනාධිපති මහින්ද රාජපක්ෂ අභියෝගතා කුසලාන විස්සයි20 තුන්කොන් ක්‍රිකට් තරගාවලියේ පළමු දිනය වූ ඊයේ (7) වැඩි ගෞරව අත්කර ගැනීමට තර්ස්ටන් සහ රිච්මන්ඩ් විදුහල් සමත්වූහ.කතානායක චමල් රාජපක්ෂ මහතාගේ ප්‍රධානත්වයෙන් ඊයේ තර්ස්ටන් විදුහල් පිටියේ ආරම්භ වූ අවුරුදු 19න් පහළ තරගාවලියේ දී රිච්මන්ඩ් විදුහලට එරෙහිව ලකුණු 14ක විශිෂ්ට ජයක් වාර්තා කළ තර්ස්ටන් විදුහල් පිල, නාලන්දා විදුහලට එරෙහිව ලකුණු 13ක ජයක් ලැබීය.මෙවර තරගාවලියට පළමු වරට එක්වූ අවුරුදු 40න් ඉහළ තරගාවලිය නාලන්දා විදුහල් පිටියේ දි ආරම්භ වූ අතර එහි දී නාලන්දා විදුහලට එරෙහිව කඩුලු 8ක ජයක් වාර්තා කළ රිච්මන්ඩ් විදුහල් පිල තර්ස්ටන් විදුහලට එරෙහිව ලකුණු 88ක ජයක් ලැබීය.අවුරුදු 19න් පහළ තරගාවලිය යටතේ තර්ස්ටන් විදුහල් පිටියේ පැවැති පළමු තරගයේ දී පළමුව පන්දුවට පහරදුන් තර්ස්ටන් විදුහල් පිල කඩුලු 6කට ලකුණු 139ක් රැස්කළ අතර රිච්මන්ඩ් විදුහල ලකුණු 125කට දැවීගියේය.නාලන්දා සහ තර්ස්ටන් විදුහල් අතර පැවැති දෙවැනි තරගයේදී පළමුව පන්දුවට පහරදුන් තර්ස්ටන් විදුහල් පිල කඩුලු 7කට ලකුණු 155ක් ලබාගත් අතර නාලන්දා විදුහලට ලබාගත හැකිවූයේ ලකුණු 142ක් පමණි.නාලන්දා පිටියේ පැවැති අවුරුදු 40න් ඉහළ තරගාවලියේ පළමු තරගයේ දී පළමුව පන්දුවට පහරදුන් නාලන්දා විදුහල් පිල ලකුණු 151ක් ලබාගත් අතර රිච්මන්ඩ් විදුහල් පිල කඩුලු 2ක් පමණක් දැවී නියමිත ඉලක්කය සපුරා ගත්තේය.තර්ස්ටන් විදුහල් පිල සමග පැවැති දෙවැනි තරගයේ පළමුව පන්දුවට පහරදුන් රිච්මන්ඩ් විදුහල් පිල ලකුණු 155ක් රැස්කළ අතර තර්ස්ටන් විදුහල් පිල ලකුණු 67කට දැවීගියේය.තරගාවලියේ දෙවැනි හා අවසන් දිනය වන අද (8) අවුරුදු 19න් පහළ තරගාවලිය යටතේ පෙරවරු 9.00ට නාලන්දා විදුහල සහ රිච්මන්ඩ් විදුහල අතර තරගයත්, පස්වරු 2.00ට අවසන් මහා තරගයත් තර්ස්ටන් විදුහල් පිටියේ දී පැවැත්වෙන අතර අවුරුදු 40න් ඉහළ තරගාවලිය යටතේ පෙරවරු 9.00ට තර්ස්ටන් විදුහල සහ නාලන්දා විදුහල අතර තරගය නාලන්දා විදුහල් පිටියේ දී පැවැත්වේ.තරගාවලියේ සමාප්ති උත්සවය හා ත්‍යාග ප්‍රදානෝත්සවය අද පස්වරු ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වීමට නියමිතය. ජනාධිපති මහින්ද රාජපක්ෂ මහතාට ප්‍රාථමික හා ද්විතියික අධ්‍යාපනය ලබාදුන් රිච්මන්ඩ්, නාලන්දා සහ තර්ස්ටන් විදුහල් අතර දෙවැනි වරටත් පැවැත්වෙන මේ තරගාවලියට මෙවර සත්කාරකත්වය ලබාදෙන්නේ ජනාධිපතිතුමා අධ්‍යාපනය ලැබූ පළමු පාසල වන රිච්මන්ඩ් විදුහලය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s1212083</link>
    <topic>දෘශ්‍යාබාධිතවූවන්ගේ ලෝක කුසලාන ක්‍රිකට්ශ්‍රී ලංකා‍ කණ්ඩායමෙන් විශිෂ්ට දස්කම්</topic>
    <author/>
    <content>ඉන්දියාවේ බැංග්ලෝර් නුවර පැවැත්වෙන දෘශ්‍යාබාධිතවූවන් සඳහා වන ප්‍රථම විස්සයි20 ක්‍රිකට් ලෝක කුසලාන තරගාවලියේ පළමු තරග 4ම ජයගැනීමට ශ්‍රී ලංකා කණ්ඩායම සමත්විය.චන්දන කුමාර සූරියආරච්චිගේ නායකත්වයෙන් යුත් ශ්‍රී ලංකා පිල මෙහි දි දකුණු අප්‍රිකාව, නේපාලය, ඔස්ට්‍රේලියාව සහ එංගලන්තයට එරෙහිව ජය වාර්තා කළ අතර ඉන්දියාව සමග පෙරේදා පැවැති තරගයෙන් පමණක් පරාජයට පත්විය.රටවල් 9ක් තරග වදින මේ තරගාවලියේ දී බංග්ලාදේශය, බටහිර ඉන්දියා කොදෙව් පිල සහ පාකිස්තානය සමග ඉදිරියේ දී තරග වැදීමට නියමිත ශ්‍රී ලංකාවට අවසන් පූර්ව වටයට පිවිසීමේ වැඩි අවස්ථාවක් තිබේ.වසර 1998, 2002 සහ 2006 දී පැවැති දෘශ්‍යාබාධිතයන් සඳහා වන ඕවර 40 ලෝක කුසලාන තරගාවලි නියෝජනය කිරීමේ අවස්ථාව ලැබුව ද ශ්‍රී ලංකා කණ්ඩායම සාර්ථක දස්කම් දැක්වූයේ මෙවර විස්සයි20 තරගාවලියේ දීය.චන්දන දේශප්‍රිය මේ තරගාවලියේ පළමු තරග 4දීම නොදැවී සිටි අතර ශතකයක් සහ අර්ධ ශතක 2ක් ද රැස් කිරීමට සමත්විය.පළමු තරගය - ද.අප්‍රිකාව – 255/8 - ශ්‍රී ලංකාව – 256/3 (දිමුතු රවීන්ද්‍ර 52)දෙවැනි තරගය – ශ්‍රී ලංකාව 317/3 ( දිමුතු රවීන්ද්‍ර 138, චන්දන දේශප්‍රිය නොදැවී 75) නේපාලය- 138යිතුන්වැනි තරගය – ඔස්ට්‍රේලියාව - 233/8- ශ්‍රී ලංකාව 234/3 ( චන්දන දේශප්‍රිය නොදැවී 129, පැතුම් සමන් කුමාර නොදැවී 42)සිවුවැනි තරගය – ශ්‍රී ලංකාව – 201/6 (චන්දන දේශප්‍රිය නොදැවී 69, චන්දන කුමාර 63)පස්වැනි තරගය – ඉන්දියාව – 300/4- ශ්‍රී ලංකාව - 132යි (රුවන් කරුණාතිලක 46).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s1212084</link>
    <topic>පාතහේවාහැට ක්‍රිකට් ශූරතාව ඇතුල්ගම එස්.එස්.සී. කණ්ඩායමට</topic>
    <author>පී.ඒ.කපුරුබණ්ඩාර ආරච්චි තලාතුඔය විශේෂ</author>
    <content>පළාත් පාලන සතිය සැමරීම සඳහා පාතහේවාහැට ප්‍රාදේශීය සභාව මගින් සංවිධානය කළ ක්‍රිකට් තරගාවලියක් පසුගියදා හේවාහැට මධ්‍ය මහා විදුහල් ක්‍රීඩාංගණයේදී පැවැත්විණි.අවසන් තරගයේදී අමිපිටිය සමනල කණ්ඩායම පරාජය කළ ඇතුල්ගම වැල්දඹල එස්.එස්.සී.කණ්ඩායම ශූරතාව දිනාගත්හ.මේ සඳහා කණ්ඩායම් හැටක් පමණ සහභාගිවු අතර එක් තරගයක් ඕවර් දෙකකට සීමා විය.තරගාවලියේ ත්‍යාග ප්‍රධානෝත්සවය පාතහේවාහැට ප්‍රාදේශිය සභා සභාපති එස්.බී.රාජනායක මහතා විසින් සිදුකරන ලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s1212085</link>
    <topic>වොලිබෝල් ක්‍රීඩාවට හපන් හර්ෂනී නිමේෂිකා</topic>
    <author>යක්කලමුල්ල විශේෂ</author>
    <content>වැලිගම ශ්‍රී සුමංගල බාලිකා විද්‍යාලයේ ඉගෙනුම ලබන ආර්.එම්.හර්ෂනී නිමේෂිකා වොලිබෝල් ක්‍රීඩාවෙන් විශේෂ දස්කම් දක්වන්නීය.අවුරුදු 17න් පහළ කලාප පාසල් කාන්තා වොලිබෝල් ශූරතාව ශ්‍රී සුමංගල විදුහලට හිමිවු අතර එම කණ්ඩායම නියෝජන කළ හර්ෂනී අවුරුදු 18න් පහළ කණ්ඩායමද නියෝජනය කරයි.අම්පාර දිස්ත්‍රික්කයෙන් වැලිගමට පැමිණි ඇය පසුගිය වසරේ පැවැති ඩී.එස්.අයි.වොලිබෝල් ශූරතාවලිය, දැයට කිරුළ වොලිබෝල් පළාත් තරගාවලිය, මංචි කුසලාන තරගාවලිය සහ ජනාධිපති රන් කුසලාන වොලිබෝල් තරගාවලියන්හිදී මාතර දිස්ත්‍රික් කණ්ඩායම නියෝජනය කිරීමටද අවස්ථාව උදාකර ගත්තාය.හර්ෂනීගේ පුහුණුකරු ලෙස සුමංගල විදුහලේ ආචාර්යය කේ.එල්.පී.ඒ.වජිර කුමාර මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s1212086</link>
    <topic>වයඹ පළාත් ක්‍රීඩක ක්‍රීඩිකාවන්ට උපහාර</topic>
    <author>සේන ඉදිරිසිංහ වයඹ පළාත් සංචාරක</author>
    <content>තිස්අටවැනි ජාතික මහා ක්‍රීඩා උලෙළදී වයඹ පළාතට කීර්තියක් අත්කර දෙමින් රන්, රිදී හා ලෝකඩ පදක්කම් හිමිකරගත් ක්‍රීඩක ක්‍රීඩිකාවන් 15 දෙනෙකු සඳහා වයඹ පළාත් ක්‍රීඩා අමාත්‍යංශය සංවිධානය කළ උපහාර පිදීමේ උත්සවයක් පසුගියදා කුරුණෑගල වයඹ ප්‍රධාන අමාත්‍යංශ ලිච්ජවි ශාලාවේදී පැවැත්විණි.මෙහිදී එච්.එම්.ජානි චතුරංගනී ද සිල්වා, කේ.පී.ඩී.පී.විජේසේකර, ටී.සුපුන් මේනක, ඩබ්ලිව්.ආර්.එස්.ප්‍රනාන්දු, සී.එම්.අයි.සී.දිසානායක, ඩබ්ලිව්.කේ.ආර්.තිසේරා, ශ්‍රියානන්ද පීරිස්, එස්.ශලනි මල්ශාමි, ජේ.එච්.දිනේෂා ප්‍රසාදනී, ප්‍රියංගිකා මධුන්ති, චමිපිකා දිල්රුක්ෂි, සංගීත් විජේසුරිය, තුසිත අබේකෝන්, ඉන්දික දිසානායක, ශෂික සුපුන්සර එකනායක යන ක්‍රීඩක ක්‍රීඩිකාවන් මෙහිදී උපාහාර ලැබීය.මෙහිදී අදහස් දැක්වු පළාත් ක්‍රීඩා ඇමැති අශෝක වඩිගමංගාව මහතා තිස්නමවැනි ජාතික මහා ක්‍රීඩා උලෙළ වයඹ පළාතේ පැවැත්වීමට අපේක්ෂා කරන බවත්, වයඹ, මධ්‍යම හා උතුරු මැද පළාත් එක්කරමින් තුන්කොන් තරගාවලියක් පැවැත්වීමටත් කටයුතු කරන බවත් පැවැසීය.වයඹ පළාත් ප්‍රධාන ඇමැති අතුල විජේසිංහ, පළාත් සභා නියෝජ්‍ය සභාපති ධර්මසිරි දසනායක මහත්වරුන් ඇතුළු පළාත් සභා මන්ත්‍රීවරුන් රැසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s1212087</link>
    <topic>සන්රයිස් ක්‍රීඩා සමාජයට ක්‍රීඩා උපකරණ  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s1212088</link>
    <topic>සාහිල්ට කරාතේ රන් පදක්කමක්</topic>
    <author>බූස්ස සමූහ</author>
    <content>රත්ගම සිරිසුමන කනිටු විදුහලේ ඉගෙනුම ලබන සාහිල් විවේක් දිල්රුක්ෂ පසුගියදා පැවැති විවෘත කරාතේ සූරතාවලියේ දී රන් පදක්කමක් හා රිදී පදක්කමක් දිනා ගැනීමට සමත්විය.ශ්‍රී ලංකාව හා ඉන්දියාව නියෝජනය කරමින් පැවැති සූරතාවලියේ අවුරුදු 8න් පහළ කාතා සහ කුම්තේ ඉසව්වලදී මේ දස්කම් දැක්වීමට සාහිල් සමත් වු අතර ඉදිරියේදීද මෙවැනි දස්කම් දැක්වීමට ඔහු බලාපොරොත්තු‍ වන බව පවසයි.ඔහුගේ පුහුණුකරු ලෙස කරාතේ උපදේශක සුදත් මෙන්ඩිස් මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s1212089</link>
    <topic>අන්තර් ජාතික තුන්කොන්මේස පන්දු තරගාවලිය 10-11 දෙදින</topic>
    <author/>
    <content>ශ්‍රී ලංකා ප්‍රවීණයන්ගේ මේස පන්දු සංගමය සංවිධානය කරන අන්තර් ජාතික තුන්කොන් මේසපන්දු තරගාවලිය මේ මස 10-11 දෙදින කොළඹ කොටුව තරුණ ක්‍රිස්තියානි සංගම් ශාලාවේදී පැවැත්වේ.කණ්ඩායම් තරග 10වැනිදා සවස 4.30ට පැවැත්වෙන අතර කේවල තරග 11වැනිදා සවස 3.00සිට පැවැත්වේ.ශ්‍රී ලංකාව, මාලදිවයින හා නේපාලය තරගාවලිය සඳහා එක්වන අතර කූල් ප්ලැනට් ආයතනය අනුග්‍රහය දක්වයි.    .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s12120810</link>
    <topic>රාහුලයේ පාපන්දු කණ්ඩායමට ක්‍රීඩකයන් සොයයි</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>වසර 2019දී පැවැත්වීමට නියමිත රන්දද පාපන්දු තරගය ජය ගැනීමේ අටියෙන් මාතර රාහුල විද්‍යාලයේ හතර සහ පහ වසරේ පන්ති වල සිසුන් අතර සුහද පාපන්දු තරගාවළියක් මාතර ශ්‍රී ලංකා ජර්මානු මිත්‍රත්ව පාපන්දු පිටියේ පසුගියදා පැවැත්විණි.රාහුල විද්‍යාල ආදි ශිෂ්‍ය සංගමය මගින් සංවිධානය කෙරුණ මෙම තරගාවලියේ සමාරම්භක උත්සවය රාහුල විදුහල්පති කර්නල් නිමල් දිසානායක ගේ ප්‍රධානත්වයෙන් පැවැත්වුණි. පන්ති වශයෙන් වෙන් වූ කණ්ඩායම් දොලහක් තරගාවලියට ඉදිරිපත් වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=s12120811</link>
    <topic>අන්තර් ජාතික තුන්කොන්මේස පන්දු තරගාවලිය 10-11දෙදින</topic>
    <author>තුෂාන් ජයසූරිය</author>
    <content>ශ්‍රී ලංකා ප්‍රවීණයන්ගේ මේස පන්දු සංගමය සංවිධානය කරන අන්තර් ජාතික තුන්කොන් මේසපන්දු තරගාවලිය මේ මස 10-11 දෙදින කොළඹ කොටුව තරුණ ක්‍රිස්තියානි සංගම් ශාලාවේදී පැවැත්වේ.කණ්ඩායම් තරග 10වැනිදා සවස 4.30ට පැවැත්වෙන අතර කේවල තරග 11වැනිදා සවස 3.00සිට පැවැත්වේ. ශ්‍රී ලංකාව, මාලදිවයින හා නේපාලය තරගාවලිය සඳහා එක්වන අතර කූල් ප්ලැනට් ආයතනය අනුග්‍රහය දක්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=f1212081</link>
    <topic>දෝෂාභියෝගයඅමුතු දෙයක් නොවේ</topic>
    <author>සාකච්ඡා කෙළේ උදිත ගුණවර්ධන</author>
    <content>ග්‍රාමීය සංවර්ධනය සඳහා ආණ්ඩුවේ සැලැසුම් හා ඒ සංවර්ධන කටයුතුවලින් ලැබන ප්‍රතිලාභ මොනවාද දෝෂාභියෝග යෝජනාව සම්බන්ධයෙන් ඇති වී ඇති කතාබහ හා තවත් කාලීන දේශපාලන සහ සමාජ කරුණු රුසක් පිළිබඳව ජේ්‍යෂ්ඨ ඇමැති අතාවුද සෙනෙවිරත්න මහතා සමඟ සිදුකළ සාකච්ඡාවකි මේ.* අයවැය යොජනා මගින් ග්‍රාමීය සංවර්ධනය හා යටිතල පහසුකම් සංවර්ධනය සඳහා ප්‍රතිපාදන වෙන් කිරීම පිළිබඳව හඳුන්වා දීමක් කළ හැකිද?මේ ආණ්ඩුව නිතරම අවධානය යොමු කරන්නේ ග්‍රාමීය සංවර්ධනය හා ග්‍රාමීය යටිතල පහසුකම් ඉහළ නැංවිය හැකි ආකාරය පිළිබඳවයි. ජනාධිපතිතුමාගේ සැලසුම වෙලා තිබෙන්නේ තේමා පාඨය වෙලා තිබෙන්නේ ගම හදා රට හදමු යන තේමාව යටතේයි. මෙය හුදු තේමාවක් හෝ පාඨයක් නොවෙයි යථාර්ථවාදී වැඩ පිළිවෙළක්. එහි ප්‍රතිඵල අද ජනතාව භුක්ති විඳීනවා.එදා ගමේ තොටේ යද්දී තිබූ තත්ත්වයයි අද තත්ත්වයයි අතර විශාල වෙනස්කමක් තිබෙනවා. එදා වළවල්වල වැටි වැටී දුෂ්කරතා මැද තමයි මේ ගමන් ගියේ. එත් අද පහසුවටත් ලෙහෙසියටත් මේ ගමන් යාමට පුළුවන් වෙලා තිබෙනවා. මෙරට ගමනාගමන පහසුව ඉහළ යාමක් සිදු වෙලා තිබෙනවා. එපමණක් නොවෙයි වාරි ක්‍ෂේත්‍රය ග්‍රාමීය පහසුකම් ඉහළ දැමීම ආදී සෑම අංශයකින්ම මේ සංවර්ධන කටයුතු සිදුවෙලා තිබෙනවා.ඒ මා සඳහන් කළේ එක් අංශයක් පමණයි. අපට දැනටමත් පුළුවන් වෙලා තිබෙනවා ගමේ සංවර්ධනය ඉහළ නැංවීමට. ඒ ගැන අපට ආණ්ඩුවක් විදිහට සතුටු වෙන්න පුළුවන්. මොකද මේ ආණ්ඩුව සෑම වෙලාවෙම කල්පනා කරන්නේ ගමේ ජනතාවගේ ආර්ථිකය ශක්තිමත් කිරීමයි.මෙවර අයවැය යෝජනා මගිනුත් මේ ග්‍රාමීය සංවර්ධනය පිළිබඳව අවධානය යොමුකර ඒ ගැන ප්‍රතිපාදන වෙන් කර තිබෙනවා. අපේ අරමුණ ඒ ප්‍රතිපත්ති නිසි ලෙස ක්‍රියාත්මක කිරීමටයි.* මාර්ග සංවර්ධනය, යටිතල පහසුකම් ඉහළ නැංවීම රටක ආර්ථිකයේ සංවර්ධනය හා ස්ථාවරත්වයට බලපාන්නේ කෙසේද?රටක මාර්ග හොඳට තිබෙනවා නම් යටිතල පහසුකම් ඉහළ නම් තමයි ආයෝජකයෝ එන්නේ. ආයෝජකයෝ එනවානම් තමයි රටක ආර්ථිකය ස්ථාවර වෙන්නේ. මේ ගැන ගැන තමයි අප අවධානය යොමුකර තිබෙන්නේ. අද රට පුරා ඇති මාර්ග වේගවත් සංවර්ධනයකට යොමුවෙලා තිබෙනවා. ඒ නිසා ගමනාගමනය පහසු දෙයක් බවට පත් වෙලා. මේ තත්ත්වය නිසා ගැමියාගේ ගොවිතැන විතරක් නොවෙයි ඔවුන්ගේ සෙසු නිෂ්පාදනත් දුර පළාත්වල ඇති වෙළෙඳපොළට ගෙන යාමට පුළුවන් වෙලා තිබෙනවා එමගින් ගැම් ආර්ථිකයේ ශක්තිමත්භාවය ඉහළ නැංවීමට හැකියාව ලැබෙනවා.මේ හැම දෙයක් නිසාම ශක්තිමත් වෙන්නේ මෙරට ආර්ථිකයයි. යුද්ධය නිමාවත් සමඟ එහි ආර්ථික ප්‍රතිලාභ සමාජයටම ලැබෙනවා. එදා යුද්ධයට වියදම් වූ මුදල්වලින් විශාල ප්‍රමාණයක් මේ සංවර්ධන කටයුතුවලට යොදා ගැනීමට පුළුවන් වෙලා තිබෙනවා. මෙහි ආරම්භයක් විදියට තමයි වරාය ඉදිකිරීම්, ගුවන්තොටුපොළ ඉදිකිරීම් ඇතුළු සංවර්ධන කාර්ය රැසක් ආරම්භ කර තිබෙන්නේ.ග්‍රාමීය ආර්ථිකය ඉහළ නැංවීම ශක්තිමත් කිරීම කියන්නේ රටක ආර්ථිකය ශක්තිමත් වෙනවා දියුණු වෙනවා කියන කාරණයයි. මේ නිසා ආර්ථිකය ශක්තිමත් කරනවා කියන්නේ ඒ රට දියුණුව වෙත ගමන් කරන බවට සුබ පෙරනිමිත්තක් විදියට හඳුන්වන්න පුළුවන්.* ඒත් මේ සංවර්ධන කටයුතු හා ඉදිකිරීම් කටයුතු නිෂ්ඵල දේ විදිහට විපක්‍ෂයේ ඇතැමුන් මත පළ කරනවා. මේ ගැන ඔබේ මතය මොන වගේද?මේ විදිහට විවේචනාත්මකව කරුණු දැක්වීමට ඕනෑම කෙනකුට පුළුවන්කමක් තිබෙනවා. ඒ වගේම මේ විදිහේ විශේෂ මතයක් දැරීමට ඕනෑම කෙනෙකුට පුළුවන්කම තිබෙනවා. අපි ඒ ගැන ප්‍රශ්න කරන්නේ නැහැ. ඒත් කෙනකුට විවේචනයක් කරද්දි ඒ විවේචනයේ සාධාරණත්වයක් වගේම පදනමක් තිබිය යුතුයි. එහෙම නොවෙයි නම් ඒ විවේචනය සාධාරණ විවේචනයක් වෙන්නේ නැහැ.අද විපක්ෂය චෝදනා එල්ල කරන්නේ පදනමක් හෝ නිශ්චිත අරමුණක් ඇතිව නොවෙයි. අවස්ථාවාදීව තම තමන්ගේ අරමුණු හා න්‍යාය පත්‍ර අනුව කටයුතු කරනවා. එය හොඳ දෙයක් විදිහට හඳුන්වන්න බැහැ.එදා රණවිරුවන් යුද්ධ කරද්දි විපක්ෂය කටයුතු කළ ආකාරය අපට මතකයි. ඔවුන් එදා යුද්ධයට කිසිදු සහයක් නොදී රණවිරුවන්ගේත් ආණ්ඩුවේත් කකුලෙන් ඇදීමයි සිදු කළේ. අදත් ඔවුන් කටයුතු කරන්නේ ඒ විදිහටයි. අද සිදුවන්නේ ජනතාවට යහපත සැලසෙන සංවර්ධන ක්‍රියා මාර්ගවලට අවහිර කර තම තමන්ගේ පටු දේශපාලන අරමුණු හා ඉලක්ක ජය ගැනීමයි.වගකිව යුතු විපක්ෂයක් විදිහට මේ විදිහට කටයුතු කිරීම සුදුසු නෑ. ඔවුන් එදා වගේම අදත් තමන්ගේ වගකීම් පැහැර හරින ස්වභාවයක් තමයි දක්නට තිබෙන්නේ. ආණ්ඩුව තමන්ගේ වගකීම හරියාකාරව ඉටු කරද්දි විපක්ෂය තමන්ගේ වගකීම්වලින් සුළු ප්‍රමාණයක් හෝ ඉටු නොකිරීම කනගාටුවට කාරණයක්.* ආණ්ඩුවේ සාමාජිකයන් සංවර්ධනය හා ඉදිකිරීම් ගැන කතා කළත් රටේ කැපී පෙනෙන ආර්ථික වර්ධනයක් දක්නට නැතැයි ඇතැම් විචාරකයන් අදහස් පළ කරනවා. මේ ගැන ආණ්ඩුවේ ජ්‍යෙෂ්ඨ දේශපාලනඥයකු විදිහට ඔබේ අදහස පැහැදිළි කළ හැකි ද?කවුද ඔය කතාව කියන්නේ කියන එක මට අපැහැදිලියි. මේ රටේ විශාල ආර්ථික හා සමාජීය සංවර්ධනයක් දක්නට තිබෙනවා. පුංචි ළමයකුට වුණත් මේ දේ තේරෙනවා. එදා අප රට හැඳින්වූයේ දියුණු වෙමින් පවතින රටක් විදිහටයි. තවත් පිරිසක් අප රට හඳුන්වනු ලැබුවේ නොදියුණු රටක් විදිහටයි. ඒත් අද වෙනවිට තත්ත්වය සපුරා වෙනස් වෙලා තිබෙනවා. අද අපේ රටේ ඒකපුද්ගල ආදායම ඉහළ ගිහින් තිබෙනවා. ඒක පුද්ගල ආදායම ඉහළ යාම කියන්නේ රටක් දියුණුව වෙත ගමන් කිරීම යන සංකේතයයි. අප රට මධ්‍ය ආදායම් ලබන දියුණු රටක් බවට පත්වීමේ මූලික ලකුණු දක්නට තිබෙනවා. මේ හැම දේකින්ම තහවුරු වෙන්නේ අන් දෙයක් නොවෙයි. අප රටට නුදුරු කාලයේදීම දියුණු රටක් වීමට පුළුවන්ය යන බලාපොරොත්තුවයි.* අත්‍යවශ්‍ය භාණ්ඩ මිල පාලනය කර ගැනීමට නුපුළුවන් වීම ගැනත් ආණ්ඩුවට විවිධ පාර්ශවයන් චෝදනා එල්ල කරනවා. මේ ගැන ඔබේ අදහස මොන වගේද?අත්‍යවශ්‍ය භාණ්ඩ ඉහළ පහළ යාම මොන ආණ්ඩුවකටවත් පාලනය කරන්න බැහැ. අපි කුඩා කාලයේදී ශත පහට දහයට ගත්තු දේට අද රුපියල් පනහක් හැටක් ගෙවන්න වෙලා තිබෙනවා. එය තමයි ස්වභාවය. මේ වගේ දේ මොන ආණ්ඩුවක් බලයට පැමිණියත් වෙනස් කිරීමට පුළුවන් කමක් ලැබෙන්නේ නැහැ. දේශපාලන වාසි ගැනීම ගැන පමණක් හිතන අය තමයි බඩු මිල කාරණේ එල්ලීගෙන සිටින්නේ.භාණ්ඩ මිල පාලනයට නම් මූලිකව කළ යුතු දේ විදිහට මම විශ්වාස කරන්නේ රට ඇතුළත නිෂ්පාදනයන් ඉහළ දැමීමයි. උදාහරණයක් විදිහට ගනිමු දිවි නැඟුම ව්‍යාපෘතිය. එළවලු හා ගෙවතු වගා සාර්ථක වීම නිසා පසු ගිය කාලයේදී එළවලු මිල ගණන් පාලනය කර ගැනීමට පුළුවන් වුණා. ඒ මා පෙන්වා දුන්නේ එක් උදාහරණයක් පමණයි. මේ විදිහට රට ඇතුළත ආහාර ඇතුළු අත්‍යවශ්‍ය දේ නිෂ්පාදනය කරන්න පුළුවන්නම් බඩු මිල වගේ දේවල් පාලනය කර ගැනීමට හැකියාව ලැබෙනවා.* අගවිනිසුරුවරියට එරෙහිව එල්ල වී තිබෙන දෝෂාභියෝගය පිළිබඳව අද දේශපාලන, නීති ක්ෂේත්‍ර මෙන්ම පොදු සමාජය තුළ ද කතා බහ මතුවෙලා තිබෙනවා. මේ ගැන ඔබට ඇත්තේ මොන විදිහේ අදහසක් ද?මේ දෝෂාභියෝග යෝජනාව රටට හෝ මේ ක්ෂේත්‍රවලට අලුත් දේවල් නොවෙයි. මීට පෙරත් මේ විදිහේ දෝෂාභියෝග යෝජනා ඉදිරිපත් වෙලා තිබෙනවා. නෙවිල් සමරකෝන්, සරත් එන් ද සිල්වා වැනි අගවිනිසුරුවරුන්ට එරෙහිව මේ විදිහේ දෝෂාභියෝග යෝජනා ඉදිරිපත් වෙලා තිබෙනවා. මෙවර වත්මන් අගවිනිසුරුවරියට එරෙහිව ඉදිරිපත්ව ඇත්තේත් එවැනි වූ දෝෂාභියෝග යෝජනාවක්. මේ දෝෂාභියෝග යෝජනාව රටේ ආණ්ඩුක්‍රම ව්‍යවස්ථාවට එකඟව ගෙන ආ ව්‍යවස්ථානුකූල ලියැවිල්ලක්..</content>
  </post></root>